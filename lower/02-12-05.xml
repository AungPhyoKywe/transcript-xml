<doc>
<docinfo>
<docno>02-12-05.xml</docno>
<term value='02'>ဒုတိယအကြိမ်</term>
<session value='12' />
<sittingday value='05' />

<legislature value='lower'>ပြည်သူ့လွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်သူ့လွှတ်တော် (၁၂)ကြိမ်မြောက်ပုံမှန်အစည်းအဝေး ပဉ္စမနေ့မှတ်တမ်း</title>
<date>၁၃၈၁ ခုနှစ်၊ ကဆုန်လဆန်း ၇ ရက် (၂၀၁၉ ခုနှစ်၊ မေလ ၁ဝ ရက်) (သောကြာနေ့)</date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ဒုတိယအကြိမ် ပြည်သူ့လွှတ်တော် (၁၂) ကြိမ်မြောက်ပုံမှန်အစည်းအဝေး ပဉ္စမနေ့ကို နံနက် ၁၀ နာရီအချိန်၌ စတင်ကျင်းပပါသည်။ ပြည်သူ့လွှတ်တော်အစည်းအဝေးကို ကြီးကြပ်ကွပ်ကဲသူအဖြစ် ပြည်သူ့လွှတ်တော်ဥက္ကဋ္ဌ ဦးတီခွန်မြတ်က ဆောင်ရွက်ပြီး၊ အခမ်းအနားမှူးအဖြစ် ဦးတင်ဝင်းအောင်၊ ညွှန်ကြားရေးမှူးချုပ်၊ ပြည်သူ့လွှတ်တော်ရုံးက ဆောင်ရွက်ပါသည်။</p>
<speech type='mc'>လေးစားအပ်ပါသော ပြည်သူ့လွှတ်တော်ကိုယ်စားလှယ်များနှင့် ဧည့်သည်တော်များခင်ဗျား။ ယခုအချိန်ကစပြီး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်သူ့လွှတ်တော် (၁၂) ကြိမ်မြောက်ပုံမှန်အစည်းအဝေး ပဉ္စမနေ့အစီအစဉ် စတင်ပါတော့မယ်</speech>
<title>ပြည်သူ့လွှတ်တော်ဥက္ကဋ္ဌနေရာယူခြင်း</title>
<speech type='mc'>ပြည်သူ့လွှတ်တော်ဥက္ကဋ္ဌ ကြွရောက်လာပါပြီခင်ဗျား</speech>
<p>ပြည်သူ့လွှတ်တော်ဥက္ကဋ္ဌသည် ဥက္ကဋ္ဌအတွက်သတ်မှတ်ထားသည့် စင်မြင့်ပေါ်သို့ ကြွရောက် နေရာယူပါသည်။</p>
<speech type='speaker'>အားလုံးမင်္ဂလာပါခင်ဗျာ။ ကိုယ်စားလှယ်များ။ ။မင်္ဂလာပါ</speech>
<speech type='mc'>အားလုံးထိုင်နိုင်ပါပြီခင်ဗျား။</speech>
<title>ပြည်သူ့လွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type='speaker'>ဒီကနေ့ကျင်းပတဲ့ ဒုတိယအကြိမ် ပြည်သူ့လွှတ်တော် (၁၂) ကြိမ်မြောက်ပုံမှန် အစည်းအဝေး ပဉ္စမနေ့မှာ ပြည်သူ့လွှတ်တော် လွှတ်တော်အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်သူ့လွှတ်တော်ကိုယ်စားလှယ် ၄၃၃ ဦးရှိသည့်အနက် ၃၈၃ ဦးတက်ရောက်ပါတယ်။ အစည်းအဝေးသို့ တက်ရောက်ခွင့်ရှိသူဦးရေ စုစုပေါင်းရဲ့ ၈၈.၄၅ ရာခိုင်နှုန်းရှိတဲ့အတွက် အစည်းအဝေးအထမြောက်ကြောင်းနှင့် စတင်ကျင်းပကြောင်း ကြေညာပါတယ်။ (ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type='speaker'>အစီအစဉ် ၃ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အစီအစဉ်များကို ကြို တင်ဖြန့်ဝေထားတဲ့အတိုင်း ဆောင်ရွက်သွားပါမယ်</speech>
<leave><title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type='speaker'>အစီအစဉ် ၄ ဖြစ်ပါတယ်။ ယခု အစည်းအဝေးမတက်ရောက်နိုင်တဲ့ လွှတ်တော် ကိုယ်စားလှယ်များအတွက် ခွင့်ပန်ကြားရန် ဖြစ်ပါတယ်</speech>
<speech><mp id='309'>ဒေါက်တာလှမိုး(အတွင်းရေးမှူး၊ လွှတ်တော်အခွင့်အရေးကော်မတီ)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ယနေ့ ၂၀၁၉ ခုနှစ်၊ မေလ ၁၀ ရက်နေ့ ဒုတိယအကြိမ် ပြည်သူ့လွှတ်တော် (၁၂)ကြိမ်မြောက်ပုံမှန်အစည်းအဝေး ပဉ္စမနေ့သို့ မတက်ရောက်နိုင်ပါသဖြင့် ခွင့်ပန်ကြားသူ လွှတ်တော်ကိုယ်စားလှယ်များ၏ကိုယ်စား ပြည်သူ့လွှတ်တော် လွှတ်တော်အခွင့်အရေး ကော်မတီအတွင်းရေးမှူး ကျွန်တော် ဒေါက်တာလှမိုး၊ အောင်မြေသာစံမဲဆန္ဒနယ်က ကိုယ်စား ခွင့်ပန် ကြားသွားမှာ ဖြစ်ပါတယ်။ ပြည်သူ့လွှတ်တော်မှာ ယနေ့တက်ရောက်ခွင့်ရှိသော ကိုယ်စားလှယ် ၄၃၃ ဦး ရှိပြီး တက်ရောက်သူကိုယ်စားလှယ် ၃၈၃ ဦးရှိကာ ယနေ့ခွင့်ပန်ကြားသူ ၂၇ ဦးရှိပါတယ်။ ခွင့်ပန်ကြားသူ ကိုယ်စားလှယ်များကတော့(၁) ကွမ်းခြံကုန်းမဲဆန္ဒနယ်မှ ဦးစိုးသူရထွန်း ခွင့် ၁ ရက်၊ (၂) ဗိုလ်တထောင်မဲဆန္ဒနယ်မှ ဒေါ်မြင့်မြင့်စိုး(ခ)ဒေါ်မေစိုး ခွင့် ၈ ရက်၊ (၃) မန်တုံမဲဆန္ဒနယ်မှ ဒေါ်နန်းမိုး ခွင့် ၆ ရက်၊ (၄) ပန်းဘဲတန်းမဲဆန္ဒနယ်မှ ဦးနေဖူးဗဆွေ ခွင့် ၁ ရက်၊ (၅) လှိုင်မဲဆန္ဒနယ်မှ ဦးအောင်ကျော်ကျော်ဦး ခွင့် ၁ ရက်၊ (၆) ခရမ်းမဲဆန္ဒနယ်မှ ဒေါက်တာအေးမင်း ခွင့် ၁ ရက်၊ (၇) ကြည့်မြင်တိုင်မဲဆန္ဒနယ်မှ ဦးဇော်ဝင်း ခွင့် ၁ ရက်၊ (၈) ဖျာပုံမဲဆန္ဒနယ်မှ ဦးဝင်းထွဋ် ခွင့် ၁ ရက်၊ (၉) ဆိပ်ဖြူမဲဆန္ဒနယ်မှ ဦးအောင်သိုက် ခွင့် ၁ ရက်၊ (၁၀) ရှားတောမဲဆန္ဒနယ်မှ ဒေါ်ဝင့်ဝါထွန်း ခွင့် ၁ ရက်၊ (၁၁) ကလေးမဲဆန္ဒနယ်မှ ဒေါ်အေးအေးမူ(ခ)ဒေါ်ရှားမီး ခွင့် ၁ ရက်၊ (၁၂) နွားထိုးကြီးမဲဆန္ဒနယ်မှ ဦးနိုင်ထူးအောင် ခွင့် ၁ ရက်၊ (၁၃) ပျော်ဘွယ်မဲဆန္ဒနယ်မှ ဦးသောင်းအေး ခွင့် ၁ ရက်၊ (၁၄) ပခုက္ကူ မဲဆန္ဒနယ်မှ ဦးပိုက်ကို ခွင့် ၁ ရက်၊ (၁၅) ကွန်ဟိန်းမဲဆန္ဒနယ်မှ ဒေါ်နန်းခင်စော ခွင့် ၁ ရက်၊ (၁၆) သီပေါမဲဆန္ဒနယ်မှ ဦးစိုင်းသန့်ဇင် ခွင့် ၁ ရက်၊ (၁၇) ကော့မှူးမဲဆန္ဒနယ်မှ ဦးကျော်ဆွေဝင်း(ခ)ဦးအာလူး ခွင့် ၁ ရက်၊ (၁၈) ဗဟန်းမဲဆန္ဒနယ်မှ ဦးထွန်းမြင့် ခွင့် ၁ ရက်၊ (၁၉) ဒလမဲဆန္ဒနယ်မှ ဒေါက်တာစိန်မြအေး ခွင့် ၁ ရက်၊ (၂၀) ပုလောမဲဆန္ဒနယ်မှ ဦးအုန်းခင် ခွင့် ၁ ရက်၊ (၂၁) ငဖဲမဲဆန္ဒနယ်မှ ဦးစိုးမြင့်(ခ) ဦးစိုးလွင် ခွင့် ၁ ရက်၊ (၂၂) ကျောက်တံခါးမဲဆန္ဒနယ်မှ ဦးခင်မောင်ဦး ခွင့် ၁ ရက်၊ (၂၃) ဒဂုံမြို့သစ်(မြောက်ပိုင်း)မဲဆန္ဒနယ်မှ ဒေါက်တာခင်မောင်မောင် ခွင့် ၁ ရက်၊ (၂၄) သာကေတမဲဆန္ဒနယ်မှ ဒေါက်တာဝေဖြိုးအောင် ခွင့် ၁ ရက်၊ (၂၅) ရန်ကင်းမဲဆန္ဒနယ်မှ ဒေါ်ဇင်မာအောင် ခွင့် ၁ ရက်၊ (၂၆) လပွတ္တာမဲဆန္ဒနယ်မှ ဒေါက်တာအေးကြူခွင့် ၁ ရက်နှင့် (၂၇) ဝန်းသိုမဲဆန္ဒနယ်မှ ဦးနေစိုးအောင် ခွင့် ၁ ရက်တို့ဖြစ်ကြပါတယ်။ ယခင် ခွင့်ပန်ကြားသူ ဦး၊ ယနေ့ခွင့်ပန်ကြားသူ ၂၇ ဦး စုစုပေါင်းခွင့်ပန်ကြားသူ ၅၀ ဦး ဖြစ်ပါတယ်။ ခွင့်မဲ့ပျက်ကွက်သူမရှိပါကြောင်းနှင့် အထက်ပါကိုယ်စားလှယ်များ၏ ခွင့်ပန်ကြားမှုအား ခွင့်အဖြစ် ခွင့်ပြု ပေးပါရန် လေးစားစွာဖြင့် ပန်ကြားအပ်ပါတယ်ခင်ဗျား။</speech>
<speech type='speaker'>ခွင့်ပန်ကြားသူအားလုံးကို ခွင့်ပြုပါတယ်။</speech>
<title>ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကိုမှတ်တမ်းတင်ခြင်း</title>
<speech type='speaker'>လွှတ်တော်ကိုယ်စားလှယ်များခင်ဗျား။ ဒီကနေ့အစည်းအဝေးမှာ တက်ရောက်ခွင့် ရှိတဲ့ လွှတ်တော်ကိုယ်စားလှယ် ၄၃၃ ဦး၊ ယခင်က ခွင့်ပန်ကြား၍ ခွင့်ပြု ထားသူ ၂၃ ဦး၊ ယနေ့ ခွင့်ပြုထားသူ ၂၇ ဦးဖြစ်၍ လွှတ်တော်က ခွင့်ပြု ထားသူ စုစုပေါင်း ၅၀ ဦးဖြစ်ပါတယ်။ ခွင့်မဲ့ ပျက်ကွက်သူမရှိပါ။ ယခုလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို လွှတ်တော်ရဲ့ အတည်ပြုချက်ရယူပါမယ်။ ပြည်သူ့လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေတင်ပြချက်ကို အတည်ပြုမှတ်တမ်းတင်ရန် လွှတ်တော်က သဘောတူပါ သလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type='speaker'>လွှတ်တော်က သဘောတူတဲ့အတွက် ကိုယ်စားလှယ်များ အစည်းအဝေး တက်ရောက်မှုအခြေအနေကို အတည်ပြုမှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</leave></preface>
<discussion>
<QASection>
<title>ကြယ်ပွင့်ပြထားသည့် မေးခွန်းများကို သက်ဆိုင်ရာလွှတ်တော် ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<speech type='speaker'>အစီအစဉ် ၅ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ မေးခွန်းများ မေးမြန်း၊ ဖြေကြားခြင်းအစီအစဉ် စတင်ဆောင်ရွက်ပါမယ်။</speech>
<title>လွှတ်တော်ကိုယ်စားလှယ်များ၏ လှုပ်ရှားမှုများအပေါ် စစ်ဘက်ဆိုင်ရာလုံခြုံရေးအဖွဲ့များ၏ ၏ဆောင်ရွက်ချက်များသည် ဥပဒေနှင့်ညီညွတ်ခြင်းရှိ/မရှိနှင့်စပ်လျဉ်းသည့်မေးခွန်း</title>
<speech type='speaker'>ပထမဦးစွာ ကောသောင်းမဲဆန္ဒနယ်မှ ဦးခင်ဇော် မေးမြန်းဖို့ ဖြစ်ပါတယ်။</speech>
<speech><mp id='423'>ဦးခင်ဇော်(ကော့သောင်းမဲဆန္ဒနယ်)</mp>လေးစားအပ်သော ပြည်သူ့လွှတ်တော်ဥက္ကဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများနှင့် ဧည့်သည်တော်များကို မင်္ဂလာပါ လို့ ဂါရဝပြုနှုတ်ခွန်းဆက်သလိုက်ပါတယ်။ ကျွန်တော်ကတော့ တနင်္သာရီတိုင်းဒေသကြီး၊ ကော့သောင်း မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးခင်ဇော်ဖြစ်ပါတယ်။ ကျွန်တော်က လွှတ်တော် ကိုယ်စားလှယ်များ၏လှုပ်ရှားမှုအပေါ် စစ်ဘက်ဆိုင်ရာလုံခြုံရေးအဖွဲ့များ၏ဆောင်ရွက်ချက်များသည် နိုင်ငံသားများ၏ပုဂ္ဂိုလ်ဆိုင်ရာလွတ်လပ်မှုနှင့် ပုဂ္ဂိုလ်ဆိုင်ရာလုံခြုံမှုကို ကာကွယ်ပေးရေးဥပဒေနှင့် ညီညွတ်မှုရှိ/မရှိဆိုတဲ့မေးခွန်းကို မေးမြန်းသွားမှာ ဖြစ်ပါတယ်။ လေးစားအပ်တဲ့ ပြည်သူ့လွှတ်တော်ဥက္ကဋ္ဌကြီးခင်ဗျား။ ကျွန်တော်တို့လွှတ်တော်ကိုယ်စားလှယ် များဟာ လွှတ်တော်အစည်းအဝေးရပ်နားတဲ့အချိန်မှာ မိမိတို့ရဲ့ မဲဆန္ဒနယ်တွေကိုသွားရောက်ပြီးတော့ မဲဆန္ဒရှင်များနဲ့တွေ့ဆုံပြီး လွှတ်တော်အတွေ့အကြုံရှင်းလင်းခြင်း၊ ဒေသဆိုင်ရာအာဏာပိုင် အဖွဲ့အစည်း များက ဖိတ်ကြားလို့ အခမ်းအနားများကိုတက်ရောက်ခြင်း၊ ဒေသဆိုင်ရာအဖွဲ့အစည်းများရဲ့ ဖိတ်ကြား ချက်အရ အစည်းအဝေးတက်ရောက်ခြင်းတို့ကို ဆောင်ရွက်ရပါတယ်။ အဲဒီလိုဆောင်ရွက်တဲ့နေရာမှာ စစ်ဘက်ဆိုင်ရာလုံခြုံရေးတပ်ဖွဲ့ဝင် ဆ.ရ.ဖများ၊ လွှတ်တော်ကိုယ်စားလှယ်များရဲ့ လှုပ်ရှားမှုကို စောင့်ကြည့်ခြင်း၊ သတင်းရယူခြင်း၊ အသံဖမ်းခြင်း၊ ဓာတ်ပုံရိုက်ခြင်းတို့ကို ပြုလုပ်ကြပါတယ်။ ဒီနေရာ မှာ ဒေသဆိုင်ရာအာဏာပိုင်အဖွဲ့ အစည်းများရဲ့ ဖိတ်ကြားချက်အရ အခမ်းအနားကို တက်ရောက်ခြင်း၊ ဒေသဆိုင်ရာအာဏာပိုင်အဖွဲ့အစည်းများရဲ့ အစည်းအဝေးများမှ သတင်းရယူခြင်း၊ အသံဖမ်းခြင်း၊ ဓာတ်ပုံရိုက်ခြင်းတို့ကို နားလည်မှုပေးနိုင်ပေမဲ့ လွှတ်တော်ကိုယ်စားလှယ်များက မိမိတို့ရဲ့ မဲဆန္ဒနယ် မြေမှာ မဲဆန္ဒရှင်ပြည်သူများနှင့်တွေ့ဆုံပြီးတော့ လွှတ်တော်အတွေ့အကြုံ ရှင်းလင်းတဲ့ နေရာမှာ ၎င်းတို့ ၏စောင့်ကြည့်ခြင်း၊ သတင်းရယူခြင်းများဟာ မဲဆန္ဒရှင်ပြည်သူရော၊ လွှတ်တော်ကိုယ်စားလှယ်ပါ လွတ်လပ်မှုမရှိသလို၊ လုံခြုံမှုမရှိသလို၊ တရားဥပဒေစိုးမိုးမှုမရှိသလို ခံစားနေရပါတယ်။ ၂၀၁၇ ခုနှစ်၊ မတ်လ ၈ ရက်နေ့မှာ ပြည်သူ့လွှတ်တော်ဥပဒေအမှတ် ၅ နိုင်ငံသားများရဲ့ ပုဂ္ဂိုလ်ဆိုင်ရာလွတ်လပ်မှု နှင့် ပုဂ္ဂိုလ်ဆိုင်ရာလုံခြုံမှုကို ကာကွယ်ပေးရေးဥပဒေကို ပြဋ္ဌာန်းထားပြီး ဖြစ်ပါတယ်။ ဒီဥပဒေပုဒ်မ ၂ ပုဒ်မခွဲ(ဂ)မှာ ပုဂ္ဂိုလ်ဆိုင်ရာလွတ်လပ်မှုဆိုသည်မှာ နိုင်ငံသားတစ်ဦး၏ဥပဒေနှင့်အညီ လွတ်လပ်စွာ သွားလာဆောင်ရွက်ခွင့်၊ လွတ်လပ်စွာနေထိုင်ခွင့်၊ လွတ်လပ်စွာပြောဆိုပိုင်ခွင့်ကိုဆိုလိုသည်လို့ ဒီလို ပြဋ္ဌာန်းထားတာရှိပါတယ်။ ဒါ့အပြင် ဒီဥပဒေပုဒ်မ ၈ ပုဒ်မခွဲ(ခ)မှာ နိုင်ငံသား တစ်ဦး၏ပုဂ္ဂိုလ်ဆိုင်ရာ လွတ်လပ်မှုနှင့် ပုဂ္ဂိုလ်ဆိုင်ရာလုံခြုံမှုကို အနှောင့်အယှက်ဖြစ်စေသော သို့မဟုတ် လူ့သိက္ခာကို ထိခိုက် စေသော နောက်ယောင်ခံစောင့်ကြည့်ခြင်း၊ စုံထောက်ခြင်းနှင့် စုံစမ်းခြင်းတို့မပြုရဆိုပြီးတော့ ပြဋ္ဌာန်း ထားတာဖြစ်ပါတယ်။ ဒီလိုစစ်ဘက်ဆိုင်ရာလုံခြုံရေးအဖွဲ့များရဲ့ ဆောင်ရွက်ချက်များက ၂၀၁၂ ခုနှစ်၊ ပြည်သူ့လွှတ်တော်ဥပဒေပုဒ်မ ၆၂ ပါ ပြည်သူအများက ရွေးချယ်ထားသော လွှတ်တော်ကိုယ်စားလှယ် များသည် မိမိအားရွေးချယ်ပေးသည့် မဲဆန္ဒနယ်ကို ကိုယ်စားပြုပြီး ဂုဏ်ထူးဝိသေသနှင့် ပြည့်စုံသော အများက လေးစားထိုက်သည့်ပုဂ္ဂိုလ်များဖြစ်သည်ဆိုသည့်ပြဌာန်းချက်ကို အဟောသိကံ ဖြစ်စေပါ တယ်။ ဒါကြောင့် ပြည်သူ့လွှတ်တော်ဥက္ကဋ္ဌကြီးမှတစ်ဆင့် ကျွန်တော်မေးမြန်းလိုတာက စစ်ဘက်ဆိုင်ရာ လုံခြုံရေးအဖွဲ့များ၏ လွှတ်တော်ကိုယ်စားလှယ်များအပေါ် စောင့်ကြည့်ခြင်း၊ သတင်းရယူခြင်းသည် ဥပဒေနှင့်ညီညွတ်မှုရှိ/မရှိနှင့် ၎င်းတို့က လွှတ်တော်ကိုယ်စားလှယ်များအား စောင့်ကြည့်ခြင်း၊ သတင်း ရယူခြင်းဆောင်ရွက်ရန် သီးခြားဥပဒေပြဋ္ဌာန်းထားခြင်းရှိ/မရှိ။ ဒါ့အပြင် အဲဒီလို စောင့်ကြည့်ရန်၊ သတင်းရယူရန်၊ ညွှန်ကြားထားခြင်းရှိ/မရှိကို ဥက္ကဋ္ဌကြီးမှတစ်ဆင့် မေးမြန်းအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>ကာကွယ်ရေးဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='15'>ဗိုလ်ချုပ်မြင့်နွယ်(ဒုတိယဝန်ကြီး၊ ကာကွယ်ရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်ကြီးများခင်ဗျား။ မင်္ဂလာအပေါင်းနှင့် ပြည့်စုံပါစေကြောင်း ဆုတောင်းမေတ္တာပို့သ နှုတ်ခွန်းဆက်သအပ်ပါတယ်။ ကျွန်တော်ကတော့ ကာကွယ်ရေးဝန်ကြီးဌာနမှ ဒုတိယဝန်ကြီး ဗိုလ်ချုပ်မြင့်နွယ် ဖြစ်ပါတယ်။ တနင်္သာရီတိုင်းဒေသကြီး၊ ကော့သောင်းမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးခင်ဇော်၏ လွှတ်တော်ကိုယ်စားလှယ်များ ၏လှုပ်ရှားမှုများအပေါ် စစ်ဘက်ဆိုင်ရာလုံခြုံ ရေးအဖွဲ့များရဲ့ ဆောင်ရွက်ချက်များသည် ဥပဒေနှင့် ညီညွတ်ခြင်းရှိ/မရှိ ကြယ်ပွင့်ပြမေးခွန်းနှင့်ပတ်သက်ပြီး ကာကွယ်ရေးဝန်ကြီးဌာနအနေနဲ့ ရှင်းလင်း တင်ပြသွားမှာ ဖြစ်ပါတယ်။ နိုင်ငံသားများရဲ့ ပုဂ္ဂိုလ်ဆိုင်ရာ လွတ်လပ်မှုနှင့် ပုဂ္ဂိုလ်ဆိုင်ရာလုံခြုံမှုကို ကာကွယ်ပေးရေးဥပဒေပုဒ်မမှာဖော်ပြထားတဲ့ ပုဂ္ဂိုလ်ဆိုင်ရာလွတ်လပ်မှု ပုဂ္ဂိုလ်ဆိုင်ရာလုံခြုံမှု ဆိုသည်မှာ ဆိုတဲ့စကားရပ်ရဲ့ အဓိပ္ပာယ်ကို လွှတ်တော်ကိုယ်စားလှယ်ကြီးအနေနဲ့လည်း ရှင်းလင်းတင်ပြ သွားပြီးဖြစ်တဲ့အတွက်ကြောင့် ကျွန်တော့်အနေနဲ့ ဒီအဓိပ္ပာယ်သတ်မှတ်ချက်တွေကို ထပ်မံရှင်းလင်း ဖော်ပြစရာမလိုတော့ပါဘူး။ လွှတ်တော်ကိုယ်စားလှယ်များအနေနဲ့ လွှတ်တော်ရပ်နားချိန်မှာ သက်ဆိုင်ရာမဲဆန္ဒနယ်များအတွင်း ဒေသခံပြည်သူများနှင့်တွေ့ဆုံ၍ လွှတ်တော်အတွေ့အကြုံ ရှင်းလင်းခြင်း၊ ဒေသဆိုင်ရာအခမ်းအနားများတက်ရောက်ခြင်း၊ ဒေသဆိုင်ရာအုပ်ချုပ်ရေးအဖွဲ့အစည်း များမှ ဖိတ်ကြားသောအစည်းအဝေးများသို့ တက်ရောက်ခြင်းများမှာ ပွင့်လင်းမြင်သာစွာဆောင်ရွက် သည့်ကိစ္စများသာဖြစ်ပါတယ်။ တပ်မတော်စစ်ဘက်ရေးရာ လုံခြုံရေး တပ်ဖွဲ့ဝင်များအနေဖြင့် သက်ဆိုင်ရာနယ်မြေအတွင်းရှိ နိုင်ငံရေး၊ စီးပွားရေး၊ လူမှုရေး၊ ဘာသာရေးနှင့် ဒေသဖွံ့ဖြိုးရေး ထူးခြားမှုသတင်းများအားရယူပြီး ဒေသအတွင်းမှာရှိတဲ့ အရေးကြီးအဆောက်အဦများနှင့် အရေးကြီး ပုဂ္ဂိုလ်များအား မသမာသူများမှ ဖောက်ခွဲဖျက်ဆီးခြင်း၊ လုပ်ကြံသတ်ဖြတ်ခြင်း မခံရစေရေးအတွက် လည်းကောင်း ကြိုတင်သတင်းရယူခြင်းလုပ်ငန်းများ ဆောင်ရွက်လျက်ရှိပြီး လွှတ်တော်ကိုယ်စားလှယ် များသို့ ပုဂ္ဂိုလ်ဆိုင်ရာရည်ရွယ်ချက်ဖြင့် စောင့်ကြည့်သတင်းရယူခြင်းမျိုးမဟုတ်ကြောင်း တွေ့ရှိရပါ တယ်။ အဆိုပါကိစ္စရပ်များမှာလည်း တပ်မတော်စစ်ဘက်ရေးရာ လုံခြုံရေးတပ်ဖွဲ့ဝင်များသာမက ပြည်သူလူထု၊ သတင်းမီဒီယာအပါအဝင် အခြားသူများ အလွယ်တကူတွေ့မြင်သိရှိနိုင်သည့်ကိစ္စရပ် များဖြစ်သည့်အပြင် ထိုကဲ့သို့ လူထုအားပွင့်လင်းမြင်သာစွာထိတွေ့ဆောင်ရွက်မှုများမှာ လွှတ်တော် ကိုယ်စားလှယ်များသာမက တပ်မတော် အပါအဝင် အခြားသက်ဆိုင်ရာအစိုးရအဖွဲ့ဝင်များနှင့် တာဝန် ရှိသူများမှလည်း ကျယ်ပြန့်စွာဆောင်ရွက်လျက်ရှိပြီး နိုင်ငံပိုင်သတင်းဌာနများတွင်လည်းကောင်း၊ အခြားပုဂ္ဂလိကသတင်းမီဒီယာများတွင်လည်းကောင်း၊ လူမှုကွန်ရက်များတွင်လည်းကောင်း ဖော်ပြ ဆောင်ရွက်မှုများပြုလုပ်လျက်ရှိသည့်ကိစ္စရပ်များ ဖြစ်ပါတယ်။ အကယ်၍ လွှတ်တော်ကိုယ်စားလှယ်များ၏ လူထုအခြေပြုဆောင်ရွက်မှုများနှင့် အစိုးရ အဖွဲ့အစည်းများ၏ဖိတ်ကြားမှုကြောင့် အစည်းအဝေးတက်ရောက်မှုများအား သတင်းရယူမှုကို ဥပဒေ နှင့်ညီညွတ်မှုမရှိဟု သတ်မှတ်လိုက်မည်ဆိုပါက တပ်မတော်စစ်ဘက်ရေးရာလုံခြုံရေးတပ်ဖွဲ့ဝင်များ သာမက အခြားသတင်းရယူသူအားလုံးပါ အကျုံးဝင်သက်ရောက်သွားနိုင်သည်ကိုလည်း ထည့်သွင်း စဉ်းစားရမှာ ဖြစ်ပါတယ်။ ထိုကဲ့သို့ လူထုအကြားတွင်ဖြစ်စေ၊ တရားဝင်အခမ်းအနားတွင်ဖြစ်စေ အစိုးရအဖွဲ့အစည်းနှင့် လွှတ်တော်ကိုယ်စားလှယ်များ၏လှုပ်ရှားဆောင်ရွက်မှုများမှာ ပွင့်လင်းမြင်သာ စွာ ဆောင်ရွက်ခြင်းဖြစ်သည့်အတွက် သတင်းရယူနိုင်သည့်အဖွဲ့အစည်း၊ လူပုဂ္ဂိုလ်များနှင့် နည်းလမ်း များစွာ ရှိနေနိုင်ပါတယ်။ ထိုအခြေအနေတွင် တပ်မတော်စစ်ဘက်ရေးရာလုံခြုံရေးတပ်ဖွဲ့ဝင်များ၏ သတင်းရယူမှုအား ပုဂ္ဂိုလ်ဆိုင်ရာလွတ်လပ်မှုနှင့် ပုဂ္ဂိုလ်ဆိုင်ရာလုံခြုံမှုကို အနှောင့်အယှက်ဖြစ်စေ သော သို့မဟုတ် လူ့ဂုဏ်သိက္ခာကိုထိခိုက်စေနိုင်သော နောက်ယောင်ခံစောင့်ကြည့်ခြင်း၊ စုံထောက် ခြင်းနှင့် စုံစမ်းခြင်းဖြစ်သည်ဟုမဆိုနိုင်ဘဲ လွှတ်တော်ကိုယ်စားလှယ်များအနေဖြင့် ၎င်းတို့၏ဆောင်ရွက်မှု၊ ပြောကြားမှုများအပေါ် မမှန်မကန်လုပ်ကြံဖန်တီး၍ သတင်းမှားများ ဖန်တီးပြုလုပ်ခြင်း ခံရမှသာ သက်ဆိုင်ရာတည်ဆဲဥပဒေနှင့်အညီ အရေးယူနိုင်ရေး ဆောင်ရွက်ရမည့်ကိစ္စရပ်ဖြစ်ကြောင်း တွေ့ရှိရပါတယ်။ သို့ဖြစ်ပါ၍ လွှတ်တော်ကိုယ်စားလှယ်မေးခွန်းပါ ပုဂ္ဂိုလ်ဆိုင်ရာနောက်ယောင်ခံစောင့်ကြည့် ခြင်း၊ စုံထောက်ခြင်းနှင့် စုံစမ်းခြင်းပြုလုပ်မှသာ သတင်းရရှိနိုင်သည့်ကိစ္စရပ်များမဟုတ်ဘဲ လူသိ ရှင်ကြား ပွင့်လင်းမြင်သာစွာဆောင်ရွက်သည့်ကိစ္စရပ်များဖြစ်သောကြောင့် အလွယ်တကူသတင်း ရရှိ နိုင်သည့်ကိစ္စရပ်များဖြစ်သည့်အတွက် ၎င်းကိစ္စရပ်အပေါ် သတင်းရယူခြင်းမှာ နိုင်ငံသားများ၏ ပုဂ္ဂိုလ်ဆိုင်ရာလွတ်လပ်မှုနှင့် ပုဂ္ဂိုလ်ဆိုင်ရာလုံခြုံမှုကို ကာကွယ်ပေးရေးဥပဒေအား ဆန့်ကျင် ချိုးဖောက်သည်ဟု ဆိုနိုင်မည်မဟုတ်ပါကြောင်းနှင့် အများပြည်သူနှင့်အတူ ပွင့်လင်းမြင်သာစွာ သတင်းရယူခြင်းသာ ဖြစ်ပါကြောင်း ရှင်းလင်းတင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>မိုက်ပေးပါ။</speech>
<speech><mp id='423'>ဦးခင်ဇော်(ကော့သောင်းမဲဆန္ဒနယ်)</mp>ဆက်စပ်မေးခွန်း မေးမြန်းခွင့်ပြုပါခင်ဗျား။ ယခုလို ဝန်ကြီးအနေနဲ့ပြည့်ပြည့်စုံစုံဖြေကြားတဲ့အတွက် အထူးပဲကျေးဇူးတင်ပါတယ်။ ဝန်ကြီးကတော့ ပြောပါ တယ်။ ပွင့်လင်းမြင်သာစွာ ဆောင်ရွက်တယ်လို့ပြောပါတယ်။ ဒါပေမဲ့ ဒီပုဂ္ဂိုလ်တွေကို ကျွန်တော်တို့ မေးမြန်းတဲ့အချိန်မှာ နာမည်ပဲပြောပြီးတော့ ကိုယ်ပိုင်နံပါတ်မပြောပါဘူး။ အဲဒါက ပွင့်လင်းမြင်သာမှု ရှိ/မရှိဆိုတာကို ဝန်ကြီးအနေနဲ့ဖြေကြားလို့ရရင် ဖြေကြားပေးပါခင်ဗျား။</speech>
<speech type='speaker'>ကာကွယ်ရေးဝန်ကြီးဌာနက ဖြေကြားနိုင်က ဖြေကြားပေးပါ</speech>
<speech><agency id='15'>ဗိုလ်ချုပ်မြင့်နွယ်(ဒုတိယဝန်ကြီး၊ ကာကွယ်ရေးဝန်ကြီးဌာန)</agency>ခုနက ကိုယ်စားလှယ် တော်ကြီးရဲ့ မေးခွန်းမှာ ကျွန်တော်ဖြေကြားတာလည်း ပြည့်စုံစွာဖြေကြားပြီးပါပြီ။ ဒီကိစ္စဟာ လူသိရှင်ကြားဆောင်ရွက်ခြင်းကိစ္စ ဖြစ်ပါတယ်။ ကိုယ်စားလှယ်တော်ကြီးအနေနဲ့လည်း ကိုယ့်ကို လိုက်မေးတဲ့သူတွေ သတင်းမီဒီယာသမားတွေကိုလည်း ဘယ်သတင်းဌာနက မေးပါသလဲဆိုတာကို မေးမြန်းခြင်းရှိပါသလားလို့ ကျွန်တော်လည်းမေးချင်ပါတယ်။ အဲဒီတော့ ဒီကိစ္စက ကိုယ်စားလှယ်တော် ကြီးတို့အနေနဲ့ ဥပဒေတိုင်းမှာ ဆောင်ရွက်တဲ့ကိစ္စများအပေါ်မှာတော့ ကျွန်တော်တို့အနေနဲ့ ဘာမှ ပြောစရာမရှိပါဘူး။ ဥပဒေပိုင်းဆိုင်ရာကိစ္စများနှင့်ပတ်သက်ပြီးတော့ ဒီဟာက တရားဝင်ဆောင်ရွက်တဲ့ ကိစ္စဖြစ်တဲ့အတွက်ကြောင့် နောက်ယောင်ခံခြင်း၊ စုံစမ်းထုတ်ဖော်ခြင်းဟာ နိုင်ငံသားတွေရဲ့ ပုဂ္ဂိုလ် ဆိုင်ရာလွတ်လပ်မှုကို ချိုးဖောက်ရာမရှိပါကြောင်း ထပ်မံရှင်းလင်းဖြေကြားအပ်ပါတယ်။ ကျေးဇူးတင် ပါတယ်။</speech>
<title>ညောင်လေးပင်မြို့၊ မြို့မ(၃)ရပ်ကွက်၊ ဖအောင်းရွာမရပ်အတွင်း ရန်ကုန်-မန္တလေး ရထားလမ်းနှင့် မော်တော်ကားလမ်းအကြားရှိ ခမရ(၂၀)မှ တပ်မြေအဖြစ် အသုံးပြုခွင့် ရရှိထားသောမြေ(၇.၉၀၀၂) ဧကအတွင်း တပ်မှအသုံးမပြုသည့် မြေနေရာများအား ညောင်လေးပင်မြို့ မော်တော်ယာဉ်ဝင်း ဆောက်လုပ်ရေးအတွက် စွန့်လွှတ်ပေးရန် အစီအစဉ်ရှိ/မရှိ နှင့်စပ်လျဉ်းသည့်မေးခွန်း</title>
<speech type='speaker'>သဘောတူညောင်လေးပင်မဲဆန္ဒနယ်မှ ဒေါက်တာမြင့်သိန်း မေးမြန်းဖို့ ဖြစ်ပါတယ်။</speech>
<speech><mp id='193'>ဒေါက်တာမြင့်သိန်း(ညောင်လေးပင်မဲဆန္ဒနယ်)</mp>လေးစားရပါသော ပြည်သူ့လွှတ်တော် ဥက္ကဌကြီး၊ ပြည်သူ့လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများနှင့် ဧည့်သည်တော်များ အားလုံး မင်္ဂလာပါခင်ဗျား။ ကျွန်တော်ကတော့ ပဲခူးတိုင်းဒေသကြီး၊ ညောင်လေးပင်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာမြင့်သိန်းဖြစ်ပါတယ်။ ကျွန်တော့်အနေနဲ့ ညောင်လေးပင် မြို့ ခမရ(၂၀)တပ်ရင်းက တပ်မြေအဖြစ်အသုံးပြုခွင့်ရရှိထားတဲ့ မြေနေရာမှ တပ်မှအသုံးမပြုတော့တဲ့ မြေနေရာများကို ညောင်လေးပင်မြို့ မော်တော်ယာဉ်ရပ်နားစခန်းအဖြစ် အသုံးပြုနိုင်ရန် စွန့်လွှတ်ပေး ရန်အစီအစဉ်ရှိ/မရှိဟူသော မေးခွန်းကိုမေးမြန်းမှာ ဖြစ်ပါတယ်။ Power Point အသုံးပြုခွင့်ပေးပါ ခင်ဗျား။ လေးစားအပ်ပါသော ဥက္ကဌကြီးခင်ဗျား။ ယခုမြေနေရာဟာ ညောင်လေးပင်မြို့၊ မြို့မ(၃) ရပ်ကွက် ဖအောင်းရွာမရပ်အတွင်းမှာ ရန်ကုန်-မန္တလေး မီးရထားလမ်းနှင့် မော်တော်ကားလမ်းအကြားမှာ တည်ရှိပြီးတော့ မြေဧရိယာအကျယ်အားဖြင့် ၇.၉၀၀၂ ဧကရှိပါတယ်။ ဒီနေရာမှာ ဦးလူကျုံဝမ်းဆိုသူ က ၁၉၅၈ ခုနှစ်မှာ ဗွိုင်လာစက် စတင်တည်ခဲ့ပါတယ်။ ၁၉၅၆ ခုနှစ်မှာ ခလရ(၆)၊ ခလရ(၆)ကနေပြီးတော့ အဆောက်အဦများဆောက်လုပ်ပြီးတော့ တပ်မြေအဖြစ်အသုံးပြုခဲ့ပါတယ်။ ၁၉၈၀ ခုနှစ်မှာ ဒီအဆောက် အဦတွေကို ယခုမြို့မ(၂)ရပ်ကွက်မှာရှိတဲ့ ခမရ(၂၀) တပ်ရင်းကို ရွှေ့ပြောင်းနိုင်ခဲ့ပါတယ်။ ၁၉၉၂ ခုနှစ်မှာ ဒီမြေနေရာကို မြို့မြေအဖြစ်နဲ့ အသုံးပြုဖို့ လန-၃၉ ထုတ်ခဲ့ပါတယ်။ ပြည်ထဲရေးဝန်ကြီးဌာနရဲ့ ၃၀-၃-၁၉၉၄ ရက်စွဲပါစာနဲ့ ခမရ (၂၀)တပ်ရင်းအတွက် အသုံးပြု ရန် ကာကွယ်ရေးဝန်ကြီးဌာနက အလိုရှိကြောင်း၊ ၁၈၉၄ ခုနှစ် မြေသိမ်းအက်ဥပဒေပုဒ်မ ၆ အရ အမိန့်ကြော်ညာစာထုတ်ပြန်ပြီးတဲ့ နောက်မှာ ပဲခူးခရိုင်၊ အထွေထွေအုပ်ချုပ်ရေးဦးစီးဌာနရဲ့မြေသိမ်းအမှုတွဲအမှတ်၁၈/(၉၁-၉၂) နှင့် ၂၇-၆-၁၉၉၄ ရက်နေ့မှာ ကာကွယ်ရေးဝန်ကြီးဌာနကို လွှဲပြောင်းပေးအပ်ခဲ့တာ ဖြစ်ပါတယ်။ လေးစားအပ်ပါတဲ့ ဥက္ကဌကြီးခင်ဗျား။ ယခုအခါမှာ ဒီမြေဧရိယာ ၇.၉၀၀၂ ဧကရဲ့ ၂.၇၃ ဧက ပေါ်မှာသာ ခမရ(၂၀)တပ်ရင်းကနေပြီးတော့ ငါးမွေးမြူခြင်းလုပ်ငန်းလိုင်စင်ယူပြီး လုပ်ကိုင်နေပါ တယ်။ ကျန်တဲ့ ၀.၁၀ ဧကအပေါ်မှာ ကိုးနဝါးစေတီတစ်ဆူရှိပါတယ်။ ကျန်တဲ့နေရာတွေအပေါ်မှာ အခုလိုပဲ ခြုံနွယ်ပိတ်ပေါင်းများ ပေါက်ရောက်နေပြီးတော့ မည်သို့မှအသုံးပြု ထားခြင်းမရှိတာကိုလည်း တွေ့မြင်နေရပါတယ်။ လေးစားအပ်ပါတဲ့ ဥက္ကဋ္ဌကြီးခင်ဗျား။ ဒီညောင်လေးပင်မြို့မှာ လူဦးရေတိုးတက်များပြားလာ တာနှင့်အမျှ ခရီးအသွားအလာများလည်း များလာပါတယ်။ ခရီးသည်တင်ယာဉ်လိုင်းများလည်းများ လာပါတယ်။ မော်တော်ယာဉ်ဝင်းမရှိတဲ့အတွက်ကြောင့် ရန်ကုန်-မန္တလေးလမ်းမကြီးဘေး တစ်လျှောက် မှာပဲ ကားဂိတ်တွေဖွင့်လှစ်ပြီးတော့ ခရီးသည်အတင်အချများကိုလည်း ပြုလုပ်နေကြရပါတယ်။ အလား တူစွာပဲ ကုန်တင်ကုန်ချကိုလည်းပဲ လမ်းဘေးဝဲ/ယာတစ်လျှောက်မှာပဲ ပြုလုပ်နေကြရပါတယ်။ အဲဒီ အတွက်ကြောင့် ယာဉ်ကြောပိတ်ဆို့ခြင်း၊ ခရီးသွားများ ယာဉ်တိုက်မှုမကြာခဏဖြစ်ခြင်းများကိုလည်း ကြုံတွေ့နေရပါတယ်။ ဒါကြောင့်မို့လို့ ညောင်လေးပင်မြို့မှာ ခရီးသည်အတင်အချ၊ ကုန်အတင်အချနှင့် မော်တော်ယာဉ်များ ညအိပ်ရပ်နားနိုင်ရန်အတွက် မော်တော်ယာဉ်ဝင်း သို့မဟုတ် ယာဉ်ရပ်နားစခန်း တစ်ခုလိုအပ်လျက်ရှိနေပါတယ်။ ညောင်လေးပင်မြို့ မြို့ပြစီမံကိန်းအရ လျာထားတဲ့ကားဝင်းနေရာ ဟာလည်း မြို့ ကနေပြီးတော့ တစ်မိုင်ကျော်ကျော်လောက်ဝေးကွာနေတဲ့အတွက် ခရီးသွားများအတွက် အဆင်မပြေသလို ကုန်အတင်အချအတွက်လည်း အဆင်မပြေနိုင်ပါဘူးခင်ဗျား။ ယခုဖော်ပြထားတဲ့ နေရာဟာ မြို့နှင့်လည်း အလှမ်းမကွာတဲ့အတွက်ကြောင့် မော်တော်ယာဉ်ရပ်နားစခန်းကားဝင်းအဖြစ် အသုံးပြုရန် သင့်တော်ကြောင်းကိုလည်း မြို့လူထုကနေပြီးတော့ ဆန္ဒပြုတောင်းဆိုနေကြပါတယ်။ သို့ဖြစ်ပါ၍ ပြည်သူများရဲ့ ကိုယ်စား ဤမေးခွန်းကို ဥက္ကဋ္ဌကြီးမှတစ်ဆင့် လေးစားစွာမေးမြန်းရခြင်းပဲ ဖြစ်ပါတယ်ခင်ဗျား။ ကျေးဇူးတင်ပါတယ်ခင်ဗျား။</speech>
<speech type='speaker'>ကာကွယ်ရေးဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='15'>ဗိုလ်ချုပ်မြင့်နွယ်(ဒုတိယဝန်ကြီး၊ ကာကွယ်ရေးဝန်ကြီးဌာန)</agency>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ပဲခူးတိုင်းဒေသကြီး၊ ညောင်လေးပင်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာမြင့်သိန်း၏ ပဲခူးတိုင်းဒေသကြီး၊ ညောင်လေးပင်မြို့နယ်၊ ညောင်လေးပင်မြို့၊ မြို့မ(၃)ရပ်ကွက်၊ ဖအောင်းရွာမရပ်အတွင်း ရန်ကုန်မန္တလေးရထားလမ်းနှင့် မော်တော်ကားလမ်းကြားရှိ စုစုပေါင်းဧရိယာ ၇.၉၀၀၂ ဧကရှိ ခမရ(၂၀)တပ်မှ တပ်မြေအဖြစ် အသုံးပြုခွင့်ရရှိထားသော မြေနေရာအတွင်းရှိ တပ်မှအသုံးမပြု ထားသည့် မြေနေရာ အား ညောင်လေးပင်မြို့ မော်တော်ယာဉ်ဝင်း ဆောက်လုပ်ရေးအတွက် စွန့်လွှတ်ပေးရန် အစီအစဉ် ရှိ/မရှိ ကြယ်ပွင့်ပြမေးခွန်းနှင့်ပတ်သက်ပြီး ကာကွယ်ရေးဝန်ကြီးဌာနအနေနဲ့ ရှင်းလင်းတင်ပြသွားမှာ ဖြစ်ပါတယ်။ လွှတ်တော်ကိုယ်စားလှယ်တော်ကြီးမေးခွန်းမှာ လွှတ်တော်ကိုယ်စားလှယ်တော်ကြီးကတော့ မြို့ရဲ့မြေရရှိရေးအတွက် ဒေသခံမဲဆန္ဒရှင်များ၏ကိုယ်စား လိုအပ်ချက်များကိုတင်ပြသွားတာဖြစ်ပါ တယ်။ ကျွန်တော်တို့ ကာကွယ်ရေးဝန်ကြီးဌာနအနေနဲ့လည်း ကျွန်တော်တို့ဆောင်ရွက်လျက်ရှိတဲ့ တပ်ပိုင်းဆိုင်ရာကိစ္စတွေကို ပြန်လည်ရှင်းလင်းတင်ပြသွားမှာဖြစ်ပါတယ်။ လွှတ်တော်ကိုယ်စားလှယ် ကြီးရဲ့ တောင်းခံထားတဲ့ မြေနေရာမှာ ကျွန်တော်တို့ တပ်ရင်းမှ မိသားစုသက်သာချောင်ချိရေးအတွက်၊ လစဉ်ထောက်ပံ့ပေးနိုင်ရေးအတွက် မြေ ၃.၅ ဧကခန့်အား ငါးမွေးမြူရေးလုပ်ငန်းများ ဆောင်ရွက် လျက်ရှိကြောင်းနှင့် ကျွန်တော်တို့ ထပ်မံတိုးချဲ့မွေးမြူနိုင်ရင်လည်း စီမံဆောင်ရွက်လျက်ရှိကြောင်း စိစစ်တွေ့ရှိရပါတယ်။ လွှတ်တော်ကိုယ်စားလှယ်ကြီးရဲ့ မေးခွန်းနှင့်စပ်လျဉ်းပြီးတော့ မြေ ၇.၉၀၀၂ ဧကအား တပ်ပိုင်မြေ ၄၅.၅၁၅၄ ဧကတွင်ပါဝင်ပြီး မြေသိမ်းဆည်းရေးအမိန့်များရရှိပြီးဖြစ်ခြင်း၊ အဆိုပါ မြေနေရာ၌ မိသားစုသက်သာချောင်ချိရေးအတွက် လစဉ်ထောက်ပံ့ပေးနိုင်ရန် ငါးမွေးမြူရေး လုပ်ငန်းများကို လုပ်ကိုင်ဆောင်ရွက်လျက်ရှိသဖြင့် မော်တော်ယာဉ်ဝင်းဆောက်လုပ်ရေးအသုံးပြု နိုင် ရေးအတွက် တပ်ပိုင်မြေအဖြစ်မှ စွန့်လွှတ်ပေးနိုင်ခြင်းမရှိပါကြောင်း ရှင်းလင်းဖြေကြားအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>ကာကွယ်ရေးဝန်ကြီးဌာန ပြည်ထောင်စုဒုတိယဝန်ကြီး ပြန်လည်ထွက်ခွာနိုင်ပါပြီ</speech>
<title>ရမ်းဗြဲမြို့နယ်၊ မကျည်းကျွန်း၊ မကျည်းချောင်းဝကျေးရွာ သောက်သုံးရေဖူလုံစွာရရှိရေးအတွက် မကျည်းကျွန်းပေါ်တွင် တစ်ဖက်ပိတ်ဆည်တစ်ခု တည်ဆောက်ပေးရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း</title>
<speech type='speaker'>ရမ်းဗြဲမဲဆန္ဒနယ်မှ ဦးကျော်ရွှေ မေးမြန်းဖို့ ဖြစ်ပါတယ်</speech>
<speech><mp id='333'>ဦးကျော်ရွှေ(ရမ်းဗြဲမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီး၊ ပြည်သူ့လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများနှင့် ဧည့်သည်တော်များအားလုံး မင်္ဂလာပါခင်ဗျား။ ကျွန်တော်ကတော့ ရခိုင်ပြည်နယ်၊ ရမ်းဗြဲမဲဆန္ဒနယ်က ပြည်သူ့လွှတ်တော် ကိုယ်စားလှယ် ဦးကျော်ရွှေဖြစ်ပါတယ်။ ကျွန်တော့်အနေနဲ့ ဒီကနေ့မေးမြန်းသွားမယ့် မေးခွန်းကတော့ ရမ်းဗြဲမြို့နယ်၊ မကျည်းကျွန်းသောက်သုံးရေရရှိဖူလုံရေးအတွက် မကျည်းကျွန်းပေါ်တွင် တစ်ဖက်ပိတ် ဆည်တစ်ခုတည်ဆောက်ပေးရန် အစီအစဉ်ရှိ/မရှိနဲ့စပ်လျဉ်းလို့ မေးခွန်းမေးမြန်းသွားမှာ ဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ မကျည်းကျွန်းဒေသဟာ ရမ်းဗြဲ ကျွန်း၏တောင်ဘက် ပင်လယ်ထဲတွင်တည်ရှိသော သီးခြားပင်လယ်ကျွန်းတစ်ကျွန်း ဖြစ်ပါတယ်။ ဆက်သွယ်သွားလာရန် ခက်ခဲသောဒေသဖြစ်ပြီး ဝန်ထမ်းများအတွက် ဒေသစရိတ်ခံစားခွင့်ပြု ထား သော ဒေသတစ်ခုလည်းပဲဖြစ်ပါတယ်။ ပွင့်လင်းရာသီတွင် ရမ်းဗြဲမြို့၊ တောင်ကုတ်မြို့နှင့် မာန်အောင် မြို့တို့သို့ ဒေသသုံးစက်လှေများဖြင့် အလျဉ်းသင့်သလို ဆက်သွယ်သွားလာနိုင်သော်လည်း မိုးတွင်း ရာသီ ရာသီဥတုမကောင်းသောနေ့ရက်များတွင် မည်သည့်မြို့၊ ရွာများသို့မျှ ဆက်သွယ်သွားလာ၍ မရသော ခက်ခဲသောဒေသတစ်ခုဖြစ်ပါတယ်။ မကျည်းကျွန်းပေါ်တွင် မကျည်းရွာနှင့် ချောင်းဝ ကျေးရွာဟူ၍ တစ်ဆက်တစ်စပ်တည်း တည်ရှိနေသော ရွာနှစ်ရွာနှင့် အ.ထ.က(ခွဲ)ကျောင်းရှိသော ကျေးရွာဖြစ်ပါတယ်။ အိမ်ခြေ ၄၀၀ ခန့်၊ လူဦးရေ ၁၄၀၀ ခန့်တို့နေထိုင်လျက်ရှိကြပြီး အဓိကအားဖြင့်ရေလုပ်ငန်းနှင့် စိုက်ပျိုးရေးလုပ်ငန်းများဖြင့် အသက်မွေးဝမ်းကျောင်းလုပ်ကိုင်ကြပါတယ်။ မကျည်း ကျွန်းပိုက်စိတ်တွင် တောင်ကုတ်မြို့နယ်၊ သံတွဲမြို့နယ်နှင့် မာန်အောင်မြို့နယ်တို့မှ ရွှေ့ပြောင်းရေလုပ် သားမိသားစုများဟာ ပွင့်လင်းရာသီကုန်ဆုံးချိန်အထိ မကျည်းကျွန်းဆိပ်ကမ်းတွင် အခြေချလာရောက် လုပ်ကိုင်လျက်ရှိနေကြပါတယ်။ မိုးတွင်းရာသီမှာလည်း မိမိတို့ဒေသသို့မပြန်ဘဲ ဆက်လက်နေထိုင် လုပ်ကိုင် စားသောက်လျက်ရှိကြသော အိမ်ထောင်စုများလည်းရှိကြပါတယ်။ မကျည်းကျွန်းဒေသဟာ ငါးဖမ်းလုပ်ငန်းလုပ်ကိုင်ရန်အတွက် အခြေအနေကောင်းမွန်သည့် သဘာဝကျသော ကျွန်းတစ်ကျွန်း ဖြစ်ပါသော်လည်း ကျွန်းပေါ်တွင် သောက်သုံးရေရှားပါးမှုပြဿနာကို နှစ်စဉ်ရင်ဆိုင် ကြုံတွေ့နေကြရ ပါတယ်။ အခက်အခဲဆုံးပြဿနာမှာ အဝီစိတွင်းတူး၍ သုံးရေမရနိုင်သောပြဿနာဖြစ်သဖြင့် ကျွန်းပေါ်နေ ဒေသခံပြည်သူများနှင့် ရွှေ့ပြောင်းရောက်ရှိလာကြသော ရေလုပ်သားများအတွက်သောက်သုံးရေလုံလောက်စွာရရှိရေးဟာ အရေးကြီးသောလိုအပ်ချက်တစ်ရပ် ဖြစ်ပါတယ်။ မကျည်း ကျွန်း၏ လိုအပ်နေသော သောက်သုံးရေရရှိမှုပြဿနာကို ဖြေရှင်းဆောင်ရွက်နိုင်ရန်အတွက် မကျည်း ချောင်းဝရွာ၏တောင်ဘက် ၃ ဖာလုံခန့်အကွာအဝေးတွင်တည်ရှိသော တောင်ကုန်း၏ လျှိုမြောင်ကို ပေ ၂၀၀ ခန့်ပိတ်၍ တစ်ဖက်ပိတ်ဆည် ပြုလုပ်ပေးလိုက်ခြင်းအားဖြင့် ရေများကိုလိုအပ်သလိုရရှိ သုံးစွဲနိုင်မှာဖြစ်တဲ့အပြင် တောင်ခြေရှိလယ်ကွက်များကိုပါ ရာသီမရွေးဟင်းသီးဟင်းရွက်များ စိုက်ပျိုး နိုင်မည်ဖြစ်ပါသဖြင့် ဒေသနေပြည်သူများအတွက်ရော၊ ရွှေ့ပြောင်းရောက်လာသူများအတွက်ပါ ရေ အခက်အခဲပြဿနာ ပြေလည်သွားနိုင်မှာဖြစ်ပါတယ်။ ဒေသ၏အခြေအနေများကို သိမြင်နိုင်ရန် အတွက် Power Point သုံးစွဲခွင့်ပြုပါရန် ခွင့်ပြုမိန့်တောင်းခံအပ်ပါတယ်။ ဒါကတော့ မကျည်းကျွန်း၏ဆိပ်ကမ်း ဖြစ်ပါတယ်။ ဒါကလည်းပဲ မကျည်းကျွန်းရဲ့ ပင်လယ် ဆိပကမ်းဖြစ်ပါတယ်။ ဒါကတော့ မကျည်းကျွန်းဝေးလံခေါင်သီတဲ့ ဒေသဖြစ်ပါတယ်။ ဒီရွာက ထူးခြားချက်အနေနဲ့ မြန်မာနိုင်ငံမှာ ဧကဒသမမြောက် တိပိဋကဆရာတော်ရာမာဒီအရှင်အိန္ဒပါလ မွေးဖွားရာဒေသဖြစ်ပါတယ်။ ဆရာတော်ရဲ့ ပံ့ပိုးကူညီဆောင်ရွက်မှုနဲ့ ဒီရွာမှာ ကျေးလက်ကျန်းမာရေး ဌာနခွဲတစ်ခုနဲ့ အ.ထ.က(ခွဲ)အတွက်ကျောင်းဆောင်များကိုလည်း ဆောက်လုပ်လှူဒါန်းလျက်ရှိပါတယ်။ ဒါကတော့ သောက်သုံးရေရရှိဖို့အတွက် လျှို ပိတ်ဆည်လုပ်နိုင်မယ့်နေရာ ဖြစ်ပါတယ်။ ဒါက လျှို ပိတ် ဆည်လုပ်နိုင်မယ့်နေရာကို ကွင်းဆင်းကြည့်ရှုနေကြတဲ့ပုံဖြစ်ပါတယ်။ ဒါက လျှို ပိတ်ဆည်လုပ်ဖို့ နေရာဖြစ်ပါတယ်။ ဒါက လျှို ပိတ်ဆည်တည်ဆောက်မယ့်နေရာရဲ့ အောက်မှာရှိတဲ့ လယ်ကွက်များ ဖြစ်ပါတယ်။ သို့ဖြစ်ပါ၍ မကျည်းကျွန်းနေ လုပ်သားပြည်သူများ သောက်သုံးရေလုံလောက်စွာရရှိ သုံးစွဲနိုင်ရေးအတွက် မကျည်းကျွန်းပေါ်တွင် တစ်ဖက်ပိတ်လျှို ပိတ်ဆည်တစ်ခု တည်ဆောက်ပေးရန် အစီအစဉ်ရှိ/မရှိနှင့် အစီအစဉ်ရှိပါက မည်သည့်အချိန်တွင် တည်ဆောက်ပေးမည်၊ အစီအစဉ်မရှိပါက မည်သည့်အကြောင်းကြောင့်ဖြစ်သည်ကို သိရှိလိုပါသဖြင့် မကျည်းကျွန်းနေ လုပ်သားပြည်သူများ ကိုယ်စား ပြည်သူ့လွှတ်တော်ဥက္ကဋ္ဌကြီးမှတစ်ဆင့် လေးစားစွာမေးမြန်းအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='11'>ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ရခိုင်ပြည်နယ်၊ ရမ်းဗြဲမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးကျော်ရွှေအနေနဲ့ ရမ်းဗြဲ မြို့နယ်၊ မကျည်းကျွန်း၊ မကျည်းချောင်းဝကျေးရွာ သောက်သုံးရေဖူလုံစွာရရှိဖို့အတွက် ကျွန်းပေါ်မှာ တစ်ဖက်ပိတ်ဆည်တစ်ခု တည်ဆောက်ပေးရန်အစီအစဉ်ရှိ/မရှိနှင့် စပ်လျဉ်းတဲ့မေးခွန်းအပေါ်မှာ ရခိုင်ပြည်နယ်အစိုးရအဖွဲ့ရဲ့ ဖြေကြားချက်နဲ့အတူ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာန မှ ဒုတိယဝန်ကြီး ကျွန်တော် ဦးလှကျော်မှ ပေါင်းစပ်ဖြေကြားပေးပါ့မယ်။ ဥက္ကဌကြီးခင်ဗျား။ ရခိုင်ပြည်နယ်၊ ရမ်းဗြဲမြို့နယ်၊ မကျည်းကျွန်းမှာရှိတဲ့ မကျည်းကျေးရွာနှင့် ချောင်းဝကျေးရွာတို့မှ အိမ်ခြေ ၂၆၆ အိမ်၊ လူဦးရေ ၁၁၂၂ ဦးခန့် နေထိုင်လျက်ရှိကြောင်း သိရပါတယ်။ လက်ရှိမှာ သောက်သုံးရေကန်နှစ်ကန်၊ လက်တူးတွင်း ၄၂ တွင်းတို့ကနေပြီးတော့ ရေရယူသုံးစွဲလျက်ရှိကြောင်း သိရပါတယ်။ ရခိုင်ပြည်နယ်ဟာ ပုံမှန်အားဖြင့် မိုးရေချိန်လက်မ ၂၀၀ ကျော် ရွာသွန်းပါတယ်။ ဘင်္ဂလားပင်လယ်အော်မှ မုန်တိုင်းတွေကြောင့်လည်းပဲ ထူးကဲမိုးရေချိန်များနဲ့ ရွာသွန်းလေ့ရှိတဲ့ဒေသဖြစ်ပါတယ်။ လွှတ်တော်ကိုယ်စားလှယ်ကြီးတင်ပြထားတဲ့ ကျေးရွာများ သောက်သုံးရေဖူလုံစွာရရှိဖို့အတွက် လျှို ပိတ်ဆည်တည်ဆောက်ဖို့ ဦးစွာ ဇလဗေဒဆိုင်ရာ စူးစမ်း လေ့လာမှုတွေကို ဆောင်ရွက်ခဲ့တာနဲ့အတူ အခြားသောလုပ်ငန်းများဖြစ်တဲ့ မြေပြင်တိုင်းတာခြင်း၊ ဘူမိဗေဒစမ်းသပ်လေ့လာခြင်း၊ မြေယာဆုံးရှုံးမှုများတွင် စီမံဆောင်ရွက်ပေးရခြင်းစတဲ့ ဖြစ်ပေါ်နိုင်မှု အခြေအနေများအပါအဝင် သဘာဝပတ်ဝန်းကျင်နှင့် လူမှုစီးပွားဘဝထိခိုက်မှုရှိ/မရှိစတဲ့ စူးစမ်း လေ့လာမှုလုပ်ငန်းတွေကို တစ်နှစ်ခန့်အချိန်ယူ ဆောင်ရွက်သွားရမှာဖြစ်ပါတယ်။ ဥက္ကဌကြီးခင်ဗျား။ စူးစမ်းလေ့လာမှုတွေအရ ဆောင်ရွက်ရန်ဖြစ်မြောက်နိုင်စွမ်းအပေါ်မှာ အခြေခံပြီးတော့ ဒီဇိုင်းပုံစံပြု စုဆောင်ရွက်မှာ ဖြစ်ပါတယ်။ အဆိုပါဒီဇိုင်းပုံစံအရ ခန့်မှန်းကုန်ကျ ငွေတွက်ချက်ပြီးတဲ့နောက်မှာ လိုအပ်မယ့်ရန်ပုံငွေကို ရခိုင်ပြည်နယ်အစိုးရရန်ပုံငွေမှာ ထည့်သွင်း လျာထားတောင်းခံပြီး ရန်ပုံငွေခွဲဝေရရှိမှုနှင့်အတူ မိမိတို့ ဆည်မြောင်းနဲ့ရေအသုံးချမှုစီမံခန့်ခွဲရေး ဦးစီးဌာနမှ လျှိုပိတ်ဆည်တည်ဆောက်ခြင်းလုပ်ငန်းကို အကောင်အထည်ဖော် ဆောင်ရွက်ပေးသွား မည်ဖြစ်ပါကြောင်း ရခိုင်ပြည်နယ်အစိုးရအဖွဲ့ရဲ့ ဖြေကြားချက်နှင့်အတူ ပေါင်းစပ်ကြားအပ်ပါတယ်။ အားလုံးကို ကျေးဇူးတင်ပါတယ်။</speech>
<title>တန့်ယန်းမြို့နယ်၊ မိုင်းတောင်းကျေးရွာအုပ်စု၊ နမ့်ခမ်းဆည်ကို RC ကွန်ကရစ်ဖြင့် အပြီးသတ် တည်ဆောက်ရန် စီစဉ်ဆောင်ရွက်ပေးနိုင်ခြင်းရှိ/မရှိနှင့် စပ်လျဉ်းသည့်မေးခွန်း</title>
<speech type='speaker'>တန့်ယန်းမဲဆန္ဒနယ်မှ ဦးစိုင်းမောင်ပွင့် မေးမြန်းဖို့ ဖြစ်ပါတယ်။</speech>
<speech><mp id='383'>ဦးစိုင်းမောင်ပွင့်(တန့်ယန်းမဲဆန္ဒနယ်)</mp>ဒုတိယအကြိမ်ပြည်သူ့လွှတ်တော် (၁၂) ကြိမ် မြောက်ပုံမှန်အစည်းအဝေး ပဉ္စမနေ့အစည်းအဝေးသို့ တက်ရောက်လာသူများအားလုံး မင်္ဂလာပါလို့ နှုတ်ခွန်းဆက်သအပ်ပါတယ်ခင်ဗျား။ ကျွန်တော်ကတော့ ရှမ်းပြည်နယ်၊ တန့်ယန်းမဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးစိုင်းမောင်ပွင့်ဖြစ်ပါတယ်။ ဒီကနေ့အစည်းအဝေးမှာ လယ်ရေသွင်း ဆည်ကလေးတစ်ခုအကြောင်း မေးမြန်းသွားမှာဖြစ်ပါတယ်။ ဥက္ကဌကြီးခင်ဗျား။ ရှမ်းပြည်နယ်(မြောက်ပိုင်း)၊ တန့်ယန်းမြို့နယ်၊ မိုင်းတောင်းကျေးရွာအုပ်စု နမ့်ခမ်းကျေးရွာရှိ နမ့်ခမ်းချောင်းပေါ်မှာ တောင်သူများ ကိုယ်ထူကိုယ်ထ နှစ်စဉ်ဆောက်လုပ်နေသော ဆည်တစ်ခုရှိပါတယ်။ ဥက္ကဌကြီးခင်ဗျား။ Power Point အသုံးပြု မေးမြန်းခွင့်ပြုပါရန် ပန်ကြားအပ်ပါ တယ်ခင်ဗျား။ ကျေးဇူးတင်ပါတယ်ခင်ဗျား။ ပုံတွင်မြင်ရတဲ့အတိုင်း ဆည်ဟာအလျားပေ ၁၆၀၊ အမြင့် ၁၈ ပေရှိပြီး ဒေသထွက်သစ်၊ ဝါးများဖြင့်ဆောက်လုပ်နေရာမှ ရေကြီးချိန်တွင် ကျိုးပဲ့ကာ ရေထဲမျောပါ လေ့ရှိသဖြင့် တောင်သူများမှ ဘိလပ်မြေများ၊ ကျောက်တုံးကျောက်ခဲများဖြင့် ကိုယ်ထူကိုယ်ထ တက်နိုင်သမျှကြိုးပမ်းတည်ဆောက်ခဲ့ပါသော်လည်း ငွေကြေးအခက်အခဲကြောင့် အပြီးသတ် တည်ဆောက်နိုင်ခြင်းမရှိပါ။ ၎င်းသည်ကို တောင်သူ ၁၀ ဦးမှ လယ်ယာမြေ ၄၄ ဧက ရေပေးသွင်းနိုင် ရန် အားထားရပါတယ်။ သို့ဖြစ်ပါ၍ မေးမြန်းလိုသည်မှာ တန့်ယန်းမြို့နယ် မိုင်းတောင်းကျေးရွာအုပ်စု ရှိ နမ့်ခမ်းဆည်ကို RC ကွန်ကရစ်ဖြင့် အပြီးသတ်တည်ဆောက်ရန် စီစဉ်ဆောင်ရွက်ပေးနိုင်ခြင်း ရှိ/မရှိနှင့် မရှိသေးပါက မည်သည့်ဘဏ္ဍာရေးနှစ်တွင် လျာထားဆောင်ရွက်ပေးနိုင်မည်ကို သိရှိလိုပါကြောင်းဒေသခံတောင်သူများကိုယ်စား ဥက္ကဋ္ဌကြီးမှတစ်ဆင့် လေးစားစွာမေးမြန်းအပ်ပါတယ်ခင်ဗျား။ ကျေးဇူးတင်ပါတယ်။</speech>
<speech type='speaker'>စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက ဖြေကြားရန် ဖြစ်ပါတယ်။</speech>
<speech><agency id='11'>ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>လေးစားအပ်ပါသောဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ရှမ်းပြည်နယ် (မြောက်ပိုင်း)၊ တန့်ယန်းမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးစိုင်းမောင်ပွင့်မေးမြန်းတဲ့ မေးခွန်းအပေါ်မှာ ရှမ်းပြည်နယ်အစိုးရအဖွဲ့ရဲ့ဖြေကြားချက်နှင့်အတူ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနမှ ဆက်လက်ပြီးပေါင်းစပ်ဖြေကြားပေးပါမယ်။ ဥက္ကဋ္ဌကြီးခင်ဗျား။ တန့်ယန်းမြို့နယ်၊ မိုင်းတောင်းကျေးရွာအုပ်စု၊ နမ့်ခမ်းချောင်းပေါ်မှာရှိတဲ့ နမ့်ခမ်းဆည်ဟာ ဒေသခံတောင်သူတွေက သစ်၊ ဝါးတွေနဲ့ တည်ဆောက်ထားတဲ့ ယာယီရေလွှဲဆည် တစ်ခု ဖြစ်ပါတယ်။ ရေပေးမြောင်းနှစ်ခုနှင့် ရေသွယ်ပြး လယ်မြေ ၄၄ ဧကခန့်ကို စိုက်ပျိုးရေရယူ စိုက်ပျိုးလျက်ရှိကြောင်း သိရှိရပါတယ်။ အဆိုပါ ယာယီရေလွှဲဆည်ဟာ နှစ်စဉ် မိုးရာသီမှာ ချောင်းရေတိုက်စားတဲ့အတွက်ကြောင့် ထိခိုက်ပျက်စီးမှုတွေ ဖြစ်ပေါ်နေတဲ့အတွက် ယာယီရေလွှဲ ဆည်ရဲ့ အောက်ဘက် ၅၅ ပေခန့်အကွာမှာ အလျား ၁၀၅ ပေ၊ အကျယ် ၁၄ ပေ၊ အမြင့် ၈ ပေခန့်ရှိတဲ့ ကျောက်စီကွန်ကရစ်ရေလွှဲဆည်တစ်ခုကို တောင်သူများအစီအစဉ်နဲ့ တည်ဆောက်နေဆဲဖြစ်ကြောင်း သိရှိရပါတယ်။ အဆိုပါ ဆောင်ရွက်နေဆဲဖြစ်တဲ့ ရေလွှဲဆည်အဆောက်အအုံဟာ ဒီဇိုင်းပုံစံကျဆောင်ရွက်ထား မှုမရှိတဲ့အတွက် မူလအနေအထားကနေ အလျားကို ပေ ၁၅၀၊ အမြင့်ကို ၁၄ ပေ အရွယ်အစားရှိတဲ့ ကျောက်စီကွန်ကရစ်ရေလွှဲဆည်အဖြစ် ဒီဇိုင်းပုံစံကျ ပြုပြင်တည်ဆောက်ဖို့ လိုအပ်မှာဖြစ်ကြောင်း စိစစ်သိရှိရပါတယ်။ ဒါ့အပြင် ရေလွှဲဆည်ရဲ့ လက်ဝဲ၊ လက်ယာရေပေးမြောင်းများထိပ်မှာ ရေထိန်း အဆောက်အအုံတစ်ခုစီ ထည့်သွင်းတည်ဆောက်ခြင်းနှင့် ရေပေးမြောင်းများ ပုံစံကျတူးဖော်ပြုပြင်ခြင်း လုပ်ငန်းတွေကိုလည်း ဆောင်ရွက်ရမှာ ဖြစ်ပါတယ်။ ထို့အတွက် စိစစ်တွက်ချက်မှုအရ ခန့်မှန်းကုန်ကျ ငွေအနေနဲ့ ကျပ်သန်း ၄၅၀ ခန့်ကုန်ကျမှာဖြစ်ကြောင်း စိစစ်သိရှိရပါတယ်။ ဥက္ကဋ္ဌကြီးခင်ဗျား။ အဆိုပါလုပ်ငန်းတွေကို ဆောင်ရွက်ဖို့ရာ တည်ဆောက်မှုကုန်ကျစရိတ် များပြားပြီး တစ်ဖက်မှာလည်း အကျိုးပြုနိုင်တဲ့ လယ်မြေဧရိယာနည်းပါးတဲ့အတွက် နည်းပညာပိုင်း သုံးသပ်ချက်အရ တည်ဆောက်ရန်သင့်လျော်မှုမရှိကြောင်း သုံးသပ်ရရှိပါတယ်။ သို့ဖြစ်တဲ့အတွက်တောင်သူများအစီအစဉ်နှင့် ယခုဆောင်ရွက်နေတဲ့လုပ်ငန်းတွေအပေါ်မှာ ဆည်မြောင်းနှင့် ရေအသုံးချ မှုစီမံခန့်ခွဲရေးဦးစီးဌာနမှ လိုအပ်တဲ့နည်းပညာအကူအညီများ ပံ့ပိုးကူညီဆောင်ရွက်ပေးပြီးတော့ ရေလွှဲဆည်ရဲ့ မူလရည်ရွယ်ချက်နှင့်အညီ စီမံအကောင်အထည်ဖော်ဆောင်ရွက်သွားနိုင်ရေး ကူညီပံ့ပိုး ပေးသွားမည်ဖြစ်ကြောင်း ရှမ်းပြည်နယ်အစိုးရအဖွဲ့ရဲ့ ဖြေကြားချက်နှင့်အတူ ပေါင်းစပ်ရှင်းလင်း ဖြေကြားအပ်ပါတယ်။ ကျေးဇူးတင်ပါတယ်။</speech>
<title>ကျောက်တန်းမြို့နယ်တွင် ရန်ကုန်မြို့တော်စည်ပင်သာယာရေးအဖွဲ့က လုပ်ပိုင်ခွင့်ရယူဆောင်ရွက် နေသော ရေငန်ပုစွန်မွေးမြူရေးလုပ်ငန်းများမှ နိုင်ငံတော်အတွက် အကျိုးအမြတ်ရရန် မည်သို့ ဆောင်ရွက်မည်ကို သိလိုခြင်းနှင့်စပ်လျဉ်းသည့်မေးခွန်း</title>
<speech type='speaker'>ကျောက်တန်းမဲဆန္ဒနယ်မှ ဒေါ်အေးမြမြမျိုး မေးမြန်းဖို့ ဖြစ်ပါတယ်</speech>
<speech><mp id='442'>ဒေါ်အေးမြမြမျိုး(ကျောက်တန်းမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် အားလုံးပဲမင်္ဂလာပါရှင်။ ကျွန်မကတော့ ကျောက်တန်းမြို့နယ်မှာ သောင်ထွန်းမြေဖြစ်တဲ့ အောင်ချမ်းသာကျေးရွာ တာပြင်မှာပေါ်ထွန်းနေတဲ့ သောင်ထွန်းမြေလွတ်၊ မြေလပ်၊ မြေရိုင်းမှာ ရန်ကုန် မြို့တော်စည်ပင်သာယာရေးကော်မတီကနေပြီးတော့မှ ဧက ၅၀၀ လုပ်ထားပါတယ်။ နောက်ပြီးတော့ သီလဝါစက်မှုဇုန်ကိုသွားတဲ့ ကွင်းအမှတ်(၆၂၁)မှာလည်း ဧက ၁၀၀ ကျော်လုပ်ပိုင်ခွင့်ယူထားတာရှိပါ တယ်။ အဆိုပါ ပုစွန်မွေးမြူရေးလုပ်ငန်းတွေဟာ ပြည်သူ့အကျိုးအတွက် ဘယ်လောက်၊ ဘယ်လိုမျိုးဆောင်ရွက်နေသလဲဆိုတဲ့အခြေအနေကို သိချင်တဲ့အတွက်ကြောင့် မေးမြန်းသွားမယ့် ကျောက်တန်း မဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါ်အေးမြမြမျိုး ဖြစ်ပါတယ်ရှင်။ ကျွန်မတို့ တောင်သူတွေ၊ ကျေးရွာသူကျေးရွာသားတွေဟာ ဒီမြေတွေအပေါ်မှာ လုပ်ကိုင်စားသောက်ဖို့အတွက် ကို မျှော်လင့်လျက်ရှိပါတယ်။ ကျွန်မ ဒီဟာနဲ့ပတ်သက်ပြီး အကြိမ်ကြိမ် မေးခွန်းလည်း ထုတ်ထားပြီး သားဖြစ်ပါတယ်။ အောင်ချမ်းသာကျေးရွာ၊ တာပြင်မှာပေါ်ထွန်းနေတဲ့ သောင်ထွန်းတွေမှာ စည်ပင်သာယာအပါအဝင် ယူထားတဲ့မြေတွေဟာ ပိုပြီးတော့ယူထားတယ်။ သတ်မှတ်ထားတဲ့၊ လိုင်စင် ချထားပေးတဲ့အထက်ကို ပိုပြီးတော့ယူထားတဲ့အတွက်ကြောင့် စစ်ဆေးပေး ပါဆိုပြီးတော့ ကျွန်မတို့ ပြည်သူတွေကလည်း တိုင်ကြားထားတာရှိပါတယ်။ ကျွန်မတို့မြို့နယ်စီမံကိန်း ရေးဆွဲအကောင်အထည် ဖော်ရေးအစည်းအဝေးတွေမှာ ကျွန်မတို့မြို့နယ်မှာ စီမံခန့်ခွဲနေတဲ့ အရေးကိစ္စတွေကို ဆွေးနွေးတဲ့အခါ မှာ ဒီမြေနှင့်ပတ်သက်ပြီးတော့ ဆွေးနွေးတော့ စည်ပင်သာယာကနေပြီးတော့ လုပ်ပိုင်ခွင့်ယူထားတဲ့ မြေတွေရဲ့ စီမံခန့်ခွဲတာနဲ့ပတ်သက်ပြီးမေးတဲ့အခါ ကျွန်မတို့မြို့နယ်မှာ တာဝန်ရှိတဲ့သူတစ်ယောက်မှ မသိပါဘူး။ ဒါကို ရန်ကုန်မြို့တော်စည်ပင်သာယာရေးကော်မတီကနေပြီးတော့ စီမံခန့်ခွဲတာမို့လို့ဆိုပြီး ပြောပါတယ်။ ဒါပေမဲ့လည်း ရန်ကုန်မြို့တော်စည်ပင်သာယာရေးကော်မတီရဲ့ ထုတ်လုပ်ရေးဌာနမှာ စိုက်ပျိုးရေး၊ မွေးမြူရေးလုပ်ငန်း ၁၂ ခုမှာ ငါးနှစ်ဆက်တိုက် အရှုံးပေါ်နေတဲ့ စာရင်းစစ်ချုပ်ရုံးရဲ့ အစီရင်ခံစာထွက်လာတဲ့အခါမှာ အောင်ချမ်းသာမွေးမြူရေးပုစွန်ကန်က အရှုံးကျပ်သန်း ၃၈.၄၀၈ သန်း ပေါ်တယ်ဆိုတာမျိုးလည်း သိရပါတယ်။ ဒါကြောင့်မို့လို့ ကျွန်မတို့က ဒေသခံပြည်သူကိုသာ ဒီဟာကို လုပ်ပိုင်ခွင့်ပေးခဲ့မယ်ဆိုရင် ဧက ၂၀၀ ခန့်ရှိတဲ့ ပုစွန်မွေးမြူရေး ကန်တစ်ခုဆိုလို့ရှိတောင်မှပဲ ခန့်မှန်းချေ နဲ့ပြောမယ်ဆိုရင် သဘာဝအတိုင်းတာပတ်ပြီးတော့မှ ကုန်ကျစရိတ်က တာပတ်တာပဲရှိတာပါ။ ဒီမြေတွေ တာပတ်ပြီးတော့ သဘာဝအတိုင်းဒီပင်လယ်ရေကို သွင်းတဲ့အခါမှာ ၆ လလောက်ထားပြီဆိုရင် တစ်နေ့တစ်နေ့ကို ဖော်ရတဲ့ ပုစွန်မှာ ၆ လ လောက်ကို ဖော်လို့ရပါတယ်။ တစ်ရက်ကို သိန်းကို ၁၀ ဂဏန်းလောက်ရတာပါ။ ကျွန်မတို့ပြည်သူအတွက် အင်မတန်အကျိုးကျေးဇူးဖြစ်ပြီး စီးပွားဖြစ်တဲ့ လုပ်ငန်းဖြစ်ပါတယ်။ ဆိုတဲ့အခါကျတော့ ဒီလိုတန်ဖိုးရှိတဲ့နေရာတွေမှာ သီလဝါဇုန်ကိုသွားတဲ့ နေရာ မှာလည်း မွေးမြူရေးကန်ဧကရာချီယူထားတာပါ။ အခု သောင်ထွန်းမြေပေါ်မှာလည်း ဧက ၅၀၀ ယူထားတာပါ။ ဒီလောက်တန်ဖိုးရှိတဲ့မြေတွေ ကျွန်မတို့ ပြည်သူအကျိုးအမြတ်အများကြီးရတဲ့ မြေတွေဟာ ယူပြီးတော့မှ လုပ်ပိုင်ခွင့်ယူထားတာ၊ နိုင်ငံတော်ဘဏ္ဍာထဲကို စီးဝင်သွားတယ်ဆိုလို့ရှိရင် ရန်ကုန် မြို့တော်သူမြို့တော်သားတွေရဲ့ ဖွံ့ဖြိုးတိုးတက်ရေးအတွက်ဆိုရင် ကျွန်မတို့ဒေသခံတွေကလည်း အင်မတန်ကို ကျေနပ်အားရပါတယ်။ ဒီလိုမျိုး ငါးနှစ်ဆက်တိုက်တောင်မှပဲ အရှုံးပေါ်နေတယ်ဆိုလို့ ရှိရင်တော့ ဒါတွေကို ကျွန်မတို့ပြည်သူကိုပြန်ပေးဖို့ စီမံခန့်ခွဲပေးဖို့လည်း တောင်းဆိုပါတယ်။ ဒါကြောင့် မို့လို့ ပြည်သူများရဲ့ အကျိုးအတွက် ပြည်သူများကိုယ်စား ဒီမြေတွေအပေါ်မှာ စီမံခန့်ခွဲပြီးတော့ အကျိုးအမြတ်ရအောင် ဆောင်ရွက်စီမံခန့်ခွဲမှုအပေါ်မှာ သက်ဆိုင်ရာဝန်ကြီးဌာနကို ပြည်သူ့လွှတ်တော် ဥက္ကဋ္ဌကြီးမှတစ်ဆင့် လေးစားစွာ မေးမြန်းအပ်ပါတယ်ရှင်။</speech>
<speech type='speaker'>စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာနက ဖြေကြားရန် ဖြစ်ပါတယ်</speech>
''<speech><agency id='11'>ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ရန်ကုန်တိုင်းဒေသကြီး၊ ကျောက်တန်းမဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါ်အေးမြမြမျိုးရဲ့ မေးခွန်းအပေါ် ရန်ကုန်တိုင်းဒေသကြီးအစိုးရအဖွဲ့ရဲ့ ကိုယ်စား စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနမှ ဖြေကြားမှာဖြစ်ပါကြောင်း ဦးစွာတင်ပြအပ်ပါတယ်။ ဥက္ကဌကြီးခင်ဗျား။ လွှတ်တော်ကိုယ်စားလှယ်ကြီးရဲ့မေးခွန်းမှာ ရန်ကုန်တောင်ပိုင်းခရိုင်၊ ကျောက်တန်းမြို့နယ်တွင် ရန်ကုန်မြို့တော်စည်ပင်သာယာရေးအဖွဲ့မှ လုပ်ပိုင်ခွင့်ရယူဆောင်ရွက်နေ တဲ့ ရေငန်ပုစွန်မွေးမြူရေးလုပ်ငန်းများ နိုင်ငံတော်အတွက် အကျိုးအမြတ်ရဖို့အတွက် မည်သို့ဆောင်ရွက်မည်ကို သိရှိလိုခြင်းနှင့်စပ်လျဉ်းတဲ့မေးခွန်းဖြစ်ပါတယ်။ နိုင်ငံတော်အစိုးရရဲ့ သား၊ ငါး ထုတ်လုပ်မှုကဏ္ဍကနေ နိုင်ငံခြားဝင်ငွေပိုမိုရရှိစေဖို့ ရည်ရွယ်ချက်နဲ့ ၂၀၀၀ ပြည့်နှစ်မှာ ငါးလုပ်ငန်း ဦးစီးဌာနက ပုစွန်မွေးမြူရေးဇုန်တွေကို ထူထောင်ခဲ့တဲ့အခါမှာ ကျောက်တန်းမြို့နယ်၊ မုတ္တမ ပင်လယ်ကွေ့၊ ကမ်းပတ်တာအပြင်ဘက် သောင်ထွန်းမြေများ ပါဝင်ခဲ့ပါတယ်။ ရန်ကုန်မြို့တော် စည်ပင်သာယာရေးကောက်မတီအနေနဲ့ ကျောက်တန်းမြို့နယ်၊ တံတားမြို့နယ်ခွဲ အောင်ချမ်းသာ ကျေးရွာရဲ့ တောင်ဖက် ၄ မိုင်ခန့်မှာ အောင်ချမ်းသာရေငန်ပုစွန်မွေးမြူရေးစခန်း၊ ကျောက်တန်းမြို့နယ် သီလဝါစက်မှုဇုန်နှင့် ကျောက်တန်းမြို့အကြား ရန်ကုန်ကနေ ၂၅ မိုင်ခန့်အကွာမှာ ကျောက်တန်း ရေငန်ပုစွန်မွေးမြူရေးစခန်းတို့ကို ၂၀၀၁-၂၀၀၂ ဘဏ္ဍာရေးနှစ်မှာ စတင်အကောင်အထည်ဖော် ဆောင်ရွက်ခဲ့ကြောင်း သိရပါတယ်။ အောင်ချမ်းသာရေငန်ပုစွန်မွေးမြူရေးစခန်းမှာ တစ်ယူနစ်ကို ဧက ၅၀ နဲ့ ၆ ယူနစ် ဧက ၃၀၀ ဖော်ထုတ်ဆောင်ရွက်ခဲ့မှု ဖြစ်ပါတယ်။ ရန်ကုန်မြို့တော်စည်ပင်သာယာရေး ကော်မတီမှ ဝန်ထမ်းများနဲ့ စတင်လုပ်ဆောင်ခဲ့ကြောင်း သိရပါတယ်။ စတင်ဆောင်ရွက်ခဲ့စဉ်တုန်းက ရေငန်ငါး၊ ပုစွန်မွေးမြူရေးကန်တွေဟာ မုတ္တမကွေ့ပင်လယ်ပြင်နှင့် ပေ ၁၀၀၀ ကျော်ခန့်ကွာဝေးခဲ့ပြီးတော့ သဘာဝနည်းနဲ့ ရေသွင်း/ရေထုတ်ပြုလုပ်ကာ ရေဝင်ရောက်မှုနှင့်ပါလာတဲ့ ငါး၊ ပုစွန်များ ကန်အတွင်းထည့်သွင်းပြီး သဘာဝနည်းနဲ့လည်းကောင်း၊ သိပ္ပံနည်းကျပုစွန်မွေးမြူခြင်းဖြင့်လည်းကောင်း၊ မွေးမြူမှုမှ ထွက်ရှိလာတဲ့ သန့်ရှင်းလတ်ဆတ်တဲ့ ငါး၊ ပုစွန်တွေကို ပြည်သူလူထု လက်ဝယ်သို့ဈေးနှုန်းသင့်တင့်စွာဖြင့် ရောင်းချခဲ့ပါကြောင်း ရန်ကုန်တိုင်းဒေသကြီးအစိုးရအဖွဲ့မှ ဖြေကြားထားပါ တယ်။ အဆိုပါစခန်းဟာ လမ်းပန်းဆက်သွယ်မှုခက်ခဲတဲ့နေရာဖြစ်တဲ့အပြင် လုပ်ငန်းစတင်ချိန် ၂၀၀၃၂၀၀၄ ခုနှစ်မှာ ပုစွန်ရောဂါ(White Spot Virus)ကျရောက်ခဲ့တဲ့အတွက် ဌာနကဝန်ထမ်းတွေနဲ့ လုပ်ငန်းဆောင်ရွက်နေရာကနေပြီး ပြင်ပပုဂ္ဂလိကလုပ်ငန်းရှင်များနှင့် အကျိုးတူ ပူးပေါင်းဆောင်ရွက် ခဲ့ပါတယ်။ ဥက္ကဋ္ဌကြီးခင်ဗျား။ အောင်ချမ်းသာ ရေငန်ငါး၊ ပုစွန်မွေးမြူရေးစခန်းဟာ နှစ်စဉ်ကမ်းကော သောင်ထွန်းမြေ ပေ ၄၀၀၀ ခန့် ပေါ်ပေါက်လာမှုကြောင့် လက်ရှိမွေးမြူရေးကန်တွေအတွင်းမှာ ပင်လယ်ရေသွင်းရေထုတ်လုပ်ငန်း အခက်အခဲဖြစ်ပေါ်လာပြီးတော့ ရေဝင်နည်းလာခြင်းများ ဖြစ်ပေါ် ခဲ့တဲ့အတွက် ရေရှည်မှာဆက်လက်ဆောင်ရွက်သွားနိုင်ရေးအတွက် အဆိုပါသောင်ထွန်းမြေတွေကို သဘာဝမွေးမြူရေးကန်များအဖြစ် တိုးချဲ့ဆောင်ရွက်သွားဖို့ လိုအပ်လာပါတယ်။ သို့ဖြစ်တဲ့အတွက် မူလပုစွန်ကန်နှင့် မုတ္တမပင်လယ်ကွေ့အကြား မြေဧရိယာကို မူလဧက ၃၀၀ အပါ ထပ်မံတိုးချဲ့ ပြီးတော့ စုစုပေါင်းဧက ၈၀၀ ကို ၂၀၁၂ ခုနှစ်၊ မြေလွတ်၊ မြေလပ်နှင့် မြေရိုင်းများစီမံခန့်ခွဲရေးဥပဒေအရ ရန်ကုန်မြို့တော်စည်ပင်သာယာရေးကော်မတီကနေ ၂၀၁၅ ခုနှစ်မှာ ထပ်မံလျှောက်ထားဆောင်ရွက် ခဲ့ခြင်းဖြစ်ပါတယ်။ ကျောက်တန်းရေငန်ပုစွန်မွေးမြူရေးစခန်းကို ၂၀၀၀ ပြည့်နှစ် အောက်တိုဘာလ ကစပြီး မြေ ၁၁၅.၉ ဧကမှာ တစ်ကန်ကို ၂ ဧကစီရှိတဲ့ ပုစွန်မွေးမြူရေးကန် ရှစ်ကန် တူးဖော်ပြီး စတင်ဆောင်ရွက်ခဲ့ပါတယ်။ ကျောက်တန်းပုစွန်မွေးမြူရေးလုပ်ငန်းမှ ၂၀၀၀-၂၀၀၁ ဘဏ္ဍာရေးနှစ်မှာ ပုစွန်အလေးချိန် ၂၃၈၂၀.၇၈ ကီလိုဂရမ် ထုတ်လုပ်ခဲ့ပါတယ်။ ၂၀၀၂ ခုနှစ်မှာ မွေးမြူရေးကန်တွေမှာ အဖြူစက်(White Spot Virus)ရောဂါကျရောက်ခဲ့ပြီး ပုစွန်များ ရောဂါကူးစက်မှုများ ဖြစ်ပေါ်ခဲ့မှု ကြောင့် ကုန်ထုတ်လုပ်မှုကျဆင်းခဲ့ပါတယ်။ ၂၀၀၂ ခုနှစ်မှာ ရေငန်ပုစွန်ထုတ်လုပ်မှုဟာ ၆၉၉၄ ကီလိုဂရမ်သာ ထုတ်လုပ်နိုင်ခဲ့ပါတယ်။ ပုစွန်ရောဂါကျရောက်မှုကြောင့် ပုစွန်မွေးမြူရေးခေတ္တရပ်ဆိုင်း ထားချိန်မှာ ပုစွန်သားပေါက်လုပ်ငန်းမှ ရေချိုပုစွန်သားပေါက်ကောင်ရေ ၃၉ သိန်းကျော်ကို ဖောက်လုပ်ခဲ့ပြီး မွေးမြူရေးလုပ်ငန်းရှင်များကို ရောင်းချခဲ့ကြောင်း သိရှိရပါတယ်။ ၂၀၀၂-၂၀၀၃ ခုနှစ်ကစပြီး ဌာနအစီအစဉ်နဲ့ ပုစွန်မွေးမြူခြင်းလုပ်ငန်းကို ဆက်လက်လုပ်ကိုင်ခြင်းမရှိတော့ဘဲနဲ့ ၂၀၀၄-၂၀၀၅ ဘဏ္ဍာရေးနှစ်ကစပြီး ၂၀၁၁-၂၀၁၂ ဘဏ္ဍာရေးနှစ်အထိ Khoo Associde Co.,Ltd၊ ၂၀၁၂-၂၀၁၃ ဘဏ္ဍာရေးနှစ်တွင် ကျော်သစ္စာကုမ္ပဏီကို ငှားရမ်းခဲ့ကြပြီးတော့ ပုစွန်မွေးမြူရေးလုပ်ငန်းကို ဆောင်ရွက်ခဲ့ပါတယ်။ ကျောက်တန်းရေငန်ပုစွန်မွေးမြူရေးဇုန်အဖြစ် မူလက ပင်လယ်ရေငန်ဝင်ထွက်မှုအပေါ်မှာ မူတည်ပြီး ကမ်းနီးရေငန်ပုစွန်မွေးမြူရေးဇုန်အဖြစ် ငါးလုပ်ငန်း ဦးစီးမှ သတ်မှတ်ထားခြင်း ရှိခဲ့ပါတယ်။ ဇုန်အတွင်း ပုစွန်မွေးမြူရေးလုပ်ငန်းများ အောင်မြင်မှုမရှိတဲ့ အတွက် လက်ရှိမှာ ကဏန်းကမ္ဘာကုမ္ပဏီလီမိတက်၊ အောင်မိုးခိုင်ကုမ္ပဏီလီမိတက်နှင့် နေကြာပန်း ကုမ္ပဏီလီမိတက်တို့မှ ကဏန်းပျော့မွေးမြူရေးကို ပြောင်းလဲဆောင်ရွက်နေကြပါတယ်။ Myanmar Earth Food Co.,Ltd မှလည်း ကဏန်းပျော့မွေးမြူရေးလုပ်ငန်း ငှားရမ်းလုပ်ကိုင်ခွင့်ပြုပါရန် တင်ပြလာခဲ့တဲ့အတွက် ၂၀၁၅-၂၀၁၆ ဘဏ္ဍာရေးနှစ်မှာ ကော်မတီရဲ့ ဆုံးဖြတ်ချက်နဲ့ အဆိုပါကုမ္ပဏီကို ကဏန်းပျော့မွေးမြူရေးလုပ်ငန်းလုပ်ကိုင်ဖို့ ငါးနှစ်ဆက်တိုက် တစ်နှစ်တစ်ကြိမ်စာချုပ်နှင့် နှစ်ရှည် ငှားရမ်းခဲ့ကြောင်း သိရှိခဲ့ရပါတယ်။ ဥက္ကဌကြီးခင်ဗျား။ ရန်ကုန်တိုင်းဒေသကြီးအစိုးရအဖွဲ့ရဲ့ဖြေကြားချက်အရ အောင်ချမ်းသာ ရေငန်ငါး၊ ပုစွန်မွေးမြူရေးစခန်းဟာ ၂၀၀၀ ပြည့်နှစ်မှ ၂၀၁၉ ခုနှစ် ဖေဖော်ဝါရီလအထိ ရရှိဝင်ငွေ စုစုပေါင်း ကျပ် ၂၀၅၄.၈၁ သိန်းဖြစ်ပြီး ကျောက်တန်းရေငန်ပုစွန်မွေးမြူရေးစခန်းဟာ ၂၀၀၀ ပြည့်နှစ်မှ ၂၀၁၉ ခုနှစ် ဖေဖော်ဝါရီလအထိ ရရှိဝင်ငွေစုစုပေါင်းဟာ ကျပ် ၄၂၉၆.၁၈ သိန်း ဖြစ်ပါ တယ်။ မွေးမြူရေးစခန်းကရတဲ့ဝင်ငွေတွေကို ရန်ကုန်မြို့တော်စည်ပင်သာယာရေးကော်မတီရဲ့ ရငွေ စာရင်းပေးသွင်းပြီး မြို့နယ်အလိုက်ဒေသဖွံ့ဖြိုးရေးလုပ်ငန်းတွေကို ဆောင်ရွက်ခဲ့ပါကြောင်းနှင့် ရန်ကုန်မြို့တော်စည်ပင်သာယာရေးကော်မတီအနေနဲ့ အဆိုပါစခန်းမြေများကို ပြန်လည်စွန့်လွှတ် ပေးရန် အစီအစဉ်မရှိပါကြောင်း ရန်ကုန်တိုင်းဒေသကြီးအစိုးရအဖွဲ့ရဲ့ ကိုယ်စား ဖြေကြားအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>မိုက်ပေးပါ။</speech>
<speech><mp id='442'>ဒေါ်အေးမြမြမျိုး(ကျောက်တန်းမဲဆန္ဒနယ်)</mp>ဟုတ်ကဲ့။ ဖြေကြားပေးတဲ့ ဝန်ကြီးကို ကျေးဇူးတင်ပါတယ်ရှင်။ မြေလွတ်၊ မြေရိုင်းလုပ်ပိုင်ခွင့်ချထားတဲ့အခါမှာ တခြားသူကို လွှဲပြောင်းပေးလို့ မရဘူးဆိုတဲ့ကိစ္စကို ကျွန်မတို့အကုန်လုံး လက်မှတ်ထိုးထားတာဖြစ်ပါတယ်။ ဌာနဆိုင်ရာက ရှေ့ဆောင် လမ်းပြနဲ့ နမူနာကောင်းတွေဖြစ်နေရမှာပါ။ အဲဒီတော့ ပြည်သူကိုကျတော့ လွှဲပြောင်းပေးအပ်ခြင်း မလုပ်ရပါဘူးဆိုပြီးတော့မှ ကတိခံဝန်ချက်ထားပြီးတော့မှ ဌာနဆိုင်ရာကျတော့ မြေတွေကို လုပ်ပိုင်ခွင့် ယူပြီးတော့မှ အရှုံးပေါ်လို့ ပြန်ပြီးတော့ ပြည်သူကို ပြန်ငှားတယ်ဆိုတဲ့ကိစ္စမျိုးဟာ ဥပဒေနဲ့၊ စည်းမျဉ်း၊ စည်းကမ်းအတိုင်း မဟုတ်ပါဘူး။ တစ်ပြေးညီလည်း မဖြစ်ပါဘူး။ အခွင့်အရေးတွေ ပိုယူနေတာလည်း ဖြစ်ပါတယ်။ ပြီးတော့အခါကျတော့ ကျွန်မတို့ဒီမှာ ဘယ်နှစ်မှာ ဘယ်လောက်ရှုံးသွားတဲ့ကိစ္စ။ ဒါက တော့ ပြီးခဲ့တဲ့ကိစ္စဆိုတော့ ကျွန်မသိပ်တော့မပြောတော့ပါဘူး။ တကယ်တမ်းကျတော့ ပြည်သူတွေက အကျိုးအမြတ်ရအောင် စီမံခန့်ခွဲနေပြီးတော့မှ ဌာနဆိုင်ရာစီမံခန့်ခွဲတဲ့အခါမှာ အကြောင်းအမျိုးမျိုး ကြောင့် ရှုံးရတယ်ဆိုတဲ့ကိစ္စ ဖြစ်သင့်တဲ့ကိစ္စတော့မဟုတ်ပါဘူး။ ဒါကြောင့်မို့လို့ ကျွန်မတို့က ဒီမြေတွေ အပေါ်မှာ၊ လွှဲပြောင်းတဲ့ကိစ္စပေါ်မှာ တခြားသူတွေမလုပ်အောင်လည်း စိစစ်ပေးပါ။ ပြီးတော့ ဌာန ဆိုင်ရာကိုယ်တိုင်ကကို အဲဒီလိုမျိုးလုပ်တဲ့ကိစ္စအပေါ်မှာ ဝန်ကြီးအနေနဲ့ ဘာကြောင့်ဒီလိုမျိုး ဦးဆောင် လုပ်ရမယ့်၊ နမူနာကောင်းယူရမယ့် ဌာနတွေက ဒီလိုချိုးဖောက်တာလဲဆိုတာကို ကျွန်မက လွှတ်တော်ဥက္ကဋ္ဌကြီးမှတစ်ဆင့် မေးမြန်းအပ်ပါတယ်ရှင်။ ကျေးဇူးတင်ပါတယ်။</speech>
<speech type='speaker'>စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနကဖြေကြားနိုင်က ဖြေကြားပေးပါ</speech>
<speech><agency id='11'>ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာန)</agency>လွှတ်တော်ကိုယ်စားလှယ်ကြီးရဲ့ မေးမြန်းတဲ့ ဆက်စပ်မေးခွန်းအပေါ်မှာ ပြန်လည်စိစစ်ဖြေကြားပေးပါ မယ်။ အဆိုပါလုပ်ငန်းအရပ်ရပ်ဟာ ရန်ကုန်မြို့တော်စည်ပင်သာယာရေးကော်မတီရဲ့ လုပ်ကိုင်ခွင့်မြေ များ ဖြစ်ပြီးတော့ မိမိတို့ စည်ပင်သာယာရေးကော်မတီက ဥပဒေနှင့်အညီ ခွင့်ပြုမိန့်ရယူလုပ်ကိုင်ဆောင်ရွက်လျက်ရှိတဲ့၊ ကော်မတီရဲ့ စီမံခန့်ခွဲအုပ်ချုပ်မှုအောက်မှာရှိတဲ့ လုပ်ငန်းရပ်နဲ့သက်ဆိုင်ပါ တယ်။ သို့ဖြစ်တဲ့အတွက် လွှတ်တော်ကိုယ်စားလှယ်ကြီး တစ်ဆက်တစ်စပ်တည်းမေးခွန်းအပေါ်မှာ ရန်ကုန်တိုင်းဒေသကြီးအစိုးရအဖွဲ့ရဲ့ ဖြေကြားချက်ရရှိဖို့အတွက် စီမံဆောင်ရွက်သွားမည်ဖြစ်ပါကြောင်း ပြန်လည်ရှင်းလင်းဖြေကြားအပ်ပါတယ်။</speech>
<title>စစ်ကိုင်းတိုင်းဒေသကြီး၊ တိုင်းသမဝါယမဦးစီးဌာန၊ တိုင်းသမအသင်းစုတို့ဦးစီး၍ ကိုရီးယားနိုင်ငံမှ ထုတ်လုပ်သော စပါးရိတ်သိမ်းခြွေလေ့စက်(DAEDONG-DSM 72-G)ကို လယ်သမားများထံသို့ အရစ်ကျရောင်းချခဲ့ရာ အဆိုပါစက်များသည် အာမခံကာလ နာရီ(၁၀၀၀) မပြည့်မီပင် ပျက်စီးမှုများ များစွာဖြစ်ခဲ့ပါသဖြင့် လယ်သမားများနှင့် နိုင်ငံတော်အကျိုးရှိစေရန် မည်ကဲ့သို့စီမံမည်ကိုသိလိုခြင်းနှင့် စပ်လျဉ်းတဲ့မေးခွန်း</title>
<speech type='speaker'>မုံရွာမဲဆန္ဒနယ်မှ ဦးညွန့်အောင် မေးမြန်းဖို့ ဖြစ်ပါတယ်</speech>
<speech><mp id='1129'>ဦးညွန့်အောင်(မုံရွာမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများ၊ ဧည့်သည်တော်များအားလုံး စိတ်၏ချမ်းသာခြင်း၊ ကိုယ်၏ကျန်းမာခြင်းနှင့်ပြည့်စုံကြပါစေကြောင်း ဂါရဝပြုနှုတ်ခွန်းဆက်သအပ် ပါတယ်။ ကျွန်တော်ကတော့ မုံရွာမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးညွန့်အောင် ဖြစ်ပြီး DAEDONG-DSM 72-G စပါးရိတ်သိမ်းခြွေလေ့စက် အရစ်ကျရောင်းချပေးသော သမဝါယမဝန်ကြီး ဌာနရဲ့ဆောင်ရွက်ချက်ဟာ စက်ဝယ်ယူထားသော လယ်သမားများနှင့် နိုင်ငံတော်ရဲ့ အကျိုးစီးပွားကို ထိခိုက်သလိုဖြစ်နေတဲ့အတွက် မည်သို့စီမံမည်ကိုသိရှိလိုပါသဖြင့် ပြည်သူတို့၏ကိုယ်စား ပြည်သူ့ လွှတ်တော်ဥက္ကဋ္ဌကြီးမှတစ်ဆင့် လေးစားစွာမေးမြန်းရခြင်းဖြစ်ပါတယ်ခင်ဗျား။ ပြည်သူ့လွှတ်တော်ဥက္ကဋ္ဌကြီးခင်ဗျား။ ၂၇-၁-၂၀၁၅ ရက်နေ့မှာ ယခင်သမဝါယမဝန်ကြီးရဲ့ လမ်းညွှန်ချက်နဲ့ စစ်ကိုင်းတိုင်းဒေသကြီး၊ တိုင်းသမဝါယမဦးစီးဌာန၊ တိုင်းသမအသင်းစုချုပ်တို့ဦးစီး၍ DAEDONG စပါးရိတ်သိမ်းခြွေလေ့စက်များကို အရစ်ကျရောင်းချပေးခဲ့ပါတယ်။ စိတ်ဝင်စားသော တောင်သူများကဝယ်ယူခဲ့ကြရာ စစ်ကိုင်းတိုင်းဒေသကြီးအတွင်းမှာ စက်အစီးပေါင်း ၂၁ စီးရှိခဲ့တယ်လို့ သိရပါတယ်။ စာချုပ်ပါစည်းမျဉ်းစည်းကမ်းများမှာ ဝယ်ယူသူမှ ပထမစက်တန်ဖိုးရဲ့ ၁၀ ရာခိုင်နှုန်း ပေးသွင်းရပြီး နောက်တစ်နှစ်မှစ၍ ခြောက်နှစ်(၁၂ ရစ်) ဖြင့် အတိုး/အရင်းပေးသွင်းရမှာဖြစ်ပါတယ်။ ရောင်းချသူဘက်မှ စက် နာရီ(၁၀၀၀)အတွင်းပျက်စီးပါက ပစ္စည်းလက်ခ အခမဲ့တာဝန်ယူပြင်ဆင် ပေးရမယ်လို့သိရပါတယ်။ ၎င်းစက်များကို ၂၀၁၅ ခုနှစ် ဧပြီလ နွေစပါးများကို ကွင်းဆင်းရိတ်သိမ်းသောအခါတွင်ပင် ကောက်ပင်မကောက်နိုင်ခြင်း၊ အလွယ်တကူပျက်စီးလွယ်သောစက်များဖြစ်ခြင်းတို့ကို လက်တွေ့သိရှိခဲ့ ရပါတယ်။ ပျက်စီးသောအခါတွင်လည်း အရန်ပစ္စည်းများကို အလွယ်တကူ ဌာန သို့မဟုတ် ကုမ္ပဏီမှ ဝယ်ယူမရရှိနိုင်ဘဲ ကုမ္ပဏီမှ နိုင်ငံခြားသို့မှာယူနေရခြင်းကြောင့် အချိန်များစွာကြန့်ကြာရပြီး လုပ်လက်စ၊ ရိတ်သိမ်းလက်စ စပါးခင်းများ၊ စပါးခင်းပိုင်ရှင်လယ်သမားတို့နှင့် မျက်နှာပျက်စရာ ဖြစ်ကြရပါတယ်။ နောက်ထပ်တစ်ဖန် ပစ္စည်းဈေးနှုန်းများမှာ အလွန်ပဲမြင့်မားနေကြောင်းလည်း သိရှိခဲ့ ရပါတယ်။ ပြင်ဆင်မှုကိစ္စတွင်လည်း တာဝန်ယူမှု၊ တာဝန်ခံမှုမရှိခြင်းတို့ကြောင့် စက်ဝယ်ယူသူတို့မှာ လူပင်ပန်း၊ စိတ်ပင်ပန်း၊ အချိန်ကုန်၊ ငွေကုန်ခြင်းများနှင့် များစွာအကျိုးမဲ့ဖြစ်ခဲ့ကြရပါတယ်။ နာရီ(၁၀၀၀)မပြည့်ခင်မှာပဲ ရိတ်ဓားလဲရခြင်း၊ ဘဲခြေ(ခေါ်)ချိန်းလဲရခြင်း၊ မိန်းကြိုးလဲရခြင်း၊ Ball များလဲရခြင်း စသည့်အခက်အခဲမြောက်မြားစွာ အဆင်မပြေမှု၊ ကြန့်ကြာမှုမြောက်မြားစွာနဲ့ ကြုံတွေ့ခဲ့ရပြီး စက်ရဲ့ အကြောင်းစုံကို လက်တွေ့ကျကျစုံစုံစိစိသိရှိကြရပါတော့တယ်။ ထို့ကြောင့် စက်အားပြန်လည်အပ်နှံလိုကြောင်း အစီရင်ခံစာတင်သောအခါ တိုင်းသမဦးစီးမှူး ကိုယ်တိုင်က ပြင်ဆင်ပေးပါမယ်။ ကြိုးစားရိတ်သိမ်းကြပါဦး။ အကယ်၍ အဆင်မပြေလျှင် လူကြီးမင်း တို့ဆန္ဒအတိုင်းဆောင်ရွက်ပေးပါ့မယ်ဟု ကတိပြုခဲ့ပါတယ်။ ၁၂-၉-၂၀၁၇ ရက်နေ့တွင် စစ်ကိုင်းတိုင်း ဒေသကြီး၊ မုံရွာမြို့ တိုင်းသမဦးစီးဌာနရုံးခန်း၌ စက်ဝယ်ယူသူများ၊ ဌာနမှတာဝန်ရှိသူများ၊ ကုမ္ပဏီမှ တာဝန်ရှိသူများနှင့် တွေ့ဆုံဆွေးနွေးခဲ့ကြပါတယ်။ တိုင်းသမဦးစီးမှ ၎င်းစက်များကို ပြန်လည်သိမ်းယူ ခြင်း သို့မဟုတ် အခြားအမျိုးအစားစက်ဖြင့် အစားထိုးလဲလှယ်ပေးခြင်း နှစ်ခုအနက်မှ တစ်ခုကို ဆောင်ရွက်ပေးပါမည်ဟု ကတိပြုခဲ့သော်လည်း ယခုအချိန်ထိ မည်သို့မှအကောင်အထည် မပေါ် သေးပါ။ စက်ဝယ်ယူထားသူ လယ်သမားတို့မှာတော့ စပါးရိတ်သိမ်းခြင်းမပြုလုပ်နိုင်ကြတော့ပါ။ စက်များနှင့် ငွေမရှာနိုင်တော့၍ အရစ်ကျငွေပေးသွင်းရန်လည်း မဖြစ်နိုင်တော့ပါ။ အခက်အခဲများစွာ ဖြစ်နေရပါတော့တယ်။ သမဝါယမဝန်ကြီးဌာနသည် စက်များသွင်းစဉ်က မှန်ကန်စွာသုံးသပ်နိုင်မှု အားနည်းခြင်း၊ နောက်ထပ်ကုမ္ပဏီနှင့် ချိတ်ဆက်နိုင်မှုအားနည်းခြင်း၊ မြေပြင်တွင် အမှန်တကယ် အလုပ်ဖြစ်/မဖြစ်မသိခြင်းတို့ဖြစ်ခဲ့ကြောင်းသိရှိခဲ့ရပါတယ်။ သို့ဖြစ်ပါ၍ စက်ဝယ်ယူထားသော လယ်သမားများ၏အကျိုး၊ နိုင်ငံတော်၏အကျိုးစီးပွား ထိခိုက်မှုအတွက် ယခုအခါတာဝန်ယူထားသော ဝန်ကြီးဌာနမှမည်သို့စီမံဆောင်ရွက်မည်ကို သိရှိလိုပါ သဖြင့် မဲဆန္ဒရှင်ပြည်သူတို့၏ကိုယ်စား ပြည်သူ့လွှတ်တော်ဥက္ကဋ္ဌကြီးမှတစ်ဆင့် လေးစားစွာ မေးမြန်း ရခြင်းဖြစ်ပါတယ်ခင်ဗျား။ အားလုံးကိုကျေးဇူးတင်ပါတယ်။</speech>
<speech type='speaker'>စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက ဖြေကြားရန် ဖြစ်ပါတယ်</speech>
''<speech><agency id='11'>ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဌကြီးနှင့် လွှတ်တော်ကိုယ်စားလှယ်များခင်ဗျား။ စစ်ကိုင်း တိုင်းတိုင်းဒေသကြီး၊ မုံရွာမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးညွန့်အောင်၏ မေးမြန်းတဲ့ မေးခွန်းအပေါ် စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာနမှ ဆက်လက်ဖြေကြားပေးပါမယ်။ ဥက္ကဌကြီးခင်ဗျား။ ယခင်အစိုးရကာလမှာ သမဝါယမဝန်ကြီးဌာနအနေနဲ့ လယ်ယာကဏ္ဍ ဖွံ့ဖြိုးတိုးတက်ရေးအတွက် လက်မှုလယ်ယာစနစ်မှ စက်မှုလယ်ယာစနစ်သို့ ကူးပြောင်းနိုင်ဖု့ စိုက်ပျိုး ထုတ်လုပ်မှုစွမ်းအားတိုးမြှင့်နိုင်ရေး စတဲ့ရည်ရွယ်ချက်များနှင့်အညီ လယ်ယာကဏ္ဍမှာ စက်စွမ်းအား တိုးမြှင့်သုံးစွဲနိုင်ရေးအတွက် မျှော်ကိုးပြီးဆောင်ရွက်ခဲ့တဲ့နေရာမှာ ယခုလုပ်ငန်းစဉ်တစ်ရပ်ကလည်းပဲ ပါဝင်ခဲ့ခြင်းဖြစ်ပါတယ်။ အဆိုပါလုပ်ငန်းစဉ်အတွက် လိုအပ်တဲ့စက်ကိရိယာတွေ ဖြည့်တင်းပေးနိုင်ဖို့ ရည်ရွယ်ပြီးတော့ Daedong Industrial Co.,Ltd ထံကနေ အမေရိကန် ဒေါ်လာ ၁၅ သန်းနှင့် Shinhan Bank q sacuam cssos ng Dugimcə:08: Daedong Industrial Co.,Ltd @ ထုတ်လုပ်တဲ့ စပါးရိတ်သိမ်းခြွေလေ့စက်တွေကို သမဝါယမအသင်းသား တောင်သူများကို အရစ်ကျ စနစ်နဲ့ရောင်းချပေးနိုင်ဖို့ ပြည်ထောင်စုလွှတ်တော်သို့ တင်ပြဆောင်ရွက်ခဲ့မှုဖြစ်ပါတယ်။ ဒီလိုဆောင်ရွက်ရာမှာ လက်တွေ့အသုံးပြုရမယ့် စက်ပစ္စည်းကိုသာလက်ခံရယူပြီး စစ်ကိုင်းတိုင်းဒေသကြီး အတွင်း ၂၇ စီးနှင့် အခြားတိုင်းဒေသကြီး/ ပြည်နယ်များကို ၁၇ စီး စုစုပေါင်း ၄၄ စီးကို အရစ်ကျစနစ် နဲ့ဖြန့်ဖြူးရောင်းချပေးခဲ့ခြင်းဖြစ်ပါတယ်။ အရစ်ကျစနစ်နဲ့ရောင်းချရာမှာ လွှတ်တော်ကိုယ်စားလှယ်ကြီး မေးခွန်းမှာပါရှိသလို စက်တန်ဖိုး ရဲ့ ၁၀ ရာခိုင်နှုန်းကိုလက်ငင်းပေးသွင်းပြီး ကျန်တဲ့ ၉၀ ရာခိုင်နှုန်းကို စက်တန်ဖိုးနဲ့စက်အမျိုးအစား ပေါ်မူတည်ပြီး ဆိုင်းငံ့ကာလ တစ်နှစ်၊ အရစ်ကျပြန်ဆပ်ကာလ အများဆုံး ခုနစ်နှစ်အထိသတ်မှတ်ပြီး ခြောက်လတစ်ကြိမ် အရစ်ကျပေးချေတဲ့စနစ်နဲ့ သမဝါယမအသင်းသား တောင်သူများအား ရောင်းချ ခဲ့ခြင်းပဲဖြစ်ပါတယ်။ Daedong လယ်ယာသုံးစက်ကိရိယာများရောင်းချရာမှာ မြန်မာ့ရေမြေသဘာဝ နှင့် ကိုက်ညီမှုရှိ/မရှိ၊ တောင်သူများ ကြိုက်နှစ်သက်မှုရှိ/မရှိကို မုံရွာမြို့နယ်နှင့် ချောင်းဦးမြို့နယ်တို့မှာ လက်တွေ့သရုပ်ပြပွဲများကိုလည်းပဲ ထိုစဉ်ကာလက ပြုလုပ်ပြသခဲ့ပါတယ်။ ဈေးကွက်အတွင်း နည်းပညာတူအခြားကုမ္ပဏီတွေကထုတ်လုပ်တဲ့ လယ်ယာသုံးစက်ကိရိယာများကိုလည်းပဲ ၎င်းတို့ရဲ့ ဆန္ဒအလျောက် စိစစ်ရွေးချယ်ဝယ်ယူနိုင်ခွင့်ရှိနိုင်စေဖို့အတွက် ကြိုက်ရောင်း/ ကြိုက်ဝယ်ပုံစံနဲ့ ရောင်းချခဲ့ခြင်းဖြစ်ပါတယ်။ Daedong ကုမ္ပဏီအနေနဲ့လည်း စက်ကိရိယာများ မောင်းနှင်အသုံးပြု ခြင်း၊ ထိန်းသိမ်းခြင်းများ ဆောင်ရွက်တတ်စေဖို့အတွက် ချောင်းဦးမြို့နယ်မှာ စက်ဝယ်ယူသူများကို ကုမ္ပဏီမှ ပညာရှင်နှစ်ဦးနဲ့ စက်ပြင်ဆင်မှုဆောင်ရွက်ပေးတဲ့ ရွှေထွက်တိုးကုမ္ပဏီမှ Service တာဝန်ခံ အင်ဂျင်နီယာ တစ်ဦးတို့နဲ့ စာတွေ့၊ လက်တွေ့သင်တန်းများ ပေးခဲ့ကြောင်းသိရပါတယ်။ စက်အမျိုး အစားအလိုက်လိုအပ်မယ့် လမ်းညွှန်စနစ်စာအုပ်ကို မြန်မာဘာသာနဲ့ပြုစုပြီးတော့ ဖြန့်ဝေအသိပေး ခဲ့ခြင်းလည်းရှိကြောင်း သိရှိရပါတယ်။ ဥက္ကဌကြီးခင်ဗျား။ လုပ်ငန်းဆောင်ရွက်စဉ် ချို့ယွင်းပျက်စီးမှုတစ်စုံတစ်ရာ ဖြစ်ပေါ်လာမယ် ဆိုရင် စက်ဝယ်ယူအသုံးပြု သူကုမ္ပဏီနဲ့ တိုက်ရိုက်ချိတ်ဆက်ပြီး ပြုပြင်ဆောင်ရွက်နိုင်သလို တိုင်းဒေသ ကြီးသမဝါယမဦးစီးဌာနနှင့် တိုင်းဒေသကြီးသမဝါယမအသင်းစုချုပ်တို့အနေနှင့်လည်းပဲ စက်ဝယ် ယူသူ နှင့်စက်ပြင်ဆင်ရန်တာဝန်ရှိတဲ့ ရွှေထွက်တိုးကုမ္ပဏီအကြား စဉ်ဆက်မပြတ်ညှိနှိုင်းချိတ်ဆက် ဆောင်ရွက်ပေးခဲ့ပါတယ်။ Daedong Co.,Ltd ဟာ ရွှေထွက်တိုးကုမ္ပဏီနှင့် Service Partner အဖြစ်ဆောင်ရွက်ဖို့ သဘောတူညီထားခဲ့သော်လည်းပဲ ကုမ္ပဏီအနေနဲ့ တိုင်းဒေသကြီး/ ပြည်နယ် များသို့ ရောင်းချထားတဲ့ စက်ပစ္စည်းအရေအတွက်တွေပေါ်မှာ ၎င်းရဲ့ ဝန်ထမ်းအင်အား လုံလောက်မှု မရှိတဲ့အတွက် အချိန်မီပြင်ဆင်ဆောင်ရွက်ပေးနိုင်မှုများ မရှိခြင်းကိစ္စ၊ Spare Parts များအချိန်မီမရတဲ့ အတွက် ကြန့်ကြာမှုများ စတဲ့ဖြစ်ပေါ်မှုတွေကို အားနည်းချက်များ ရှိခဲ့ပါတယ်သို့ဖြစ်တဲ့အတွက် သမဝါယမအသင်းတောင်သူလယ်သမားတွေကို အရစ်ကျစနစ်နဲ့ ရောင်းချ ပေးခဲ့တဲ့ ရိတ်သိမ်းခြွေလှေ့စက် ၄၄ စီးအနက်ကနေ သတ်မှတ်ကာလအတွင်း ပျက်စီးမှုရှိတဲ့စက်တွေကို ပြုပြင်ပေးခဲ့ပါတယ်။ ထိုသို့ဆောင်ရွက်ခဲ့တဲ့နည်းတူ စက်ဝယ်ယူသူတောင်သူများရဲ့ဆန္ဒအရ ပြန်လည် အပ်နှံလာတဲ့ စက် ရှစ်စီးကိုလည်းပဲ ပေးဆပ်ဖို့ကျန်ရှိတဲ့ ငွေပမာဏအတွက် စာရင်းရှင်းလင်းပြီး ပြန်လည်အပ်နှံမှုကို သက်ဆိုင်ရာသမဝါယမအသင်းစုများက လက်ခံဆောင်ရွက်ပေးခဲ့ပါတယ်။ စက်ချို့ယွင်းပျက်စီးမှုကြောင့် ရာသီအချိန်မီလုပ်ငန်းများ ဆောင်ရွက်နိုင်ခြင်းမရှိဘဲ သတ်မှတ်ကာလ အလိုက် အရစ်ကျပေးရန်ဖြစ်တဲ့ ပြန်ဆပ်ငွေအတွက် အခက်အခဲဖြစ်ပေါ်လာတဲ့ အခြေအနေမှာဆိုရင် လည်းပဲ သက်ဆိုင်ရာမြို့နယ်သမဝါယမအသင်းစုနှင့် တိုင်းဒေသကြီးသမဝါယမ အသင်းစုတို့ရဲ့ အစီအစဉ်နဲ့ ကူညီဖြေရှင်းဆောင်ရွက်ပေးပါတယ်။ ပြင်ဆင်စရိတ်ငွေကြေးအခက်အခဲရှိမယ်ဆိုရင် သက်ဆိုင်ရာမြို့နယ်သမဝါယမအသင်းစုနှင့် တိုင်းဒေသကြီးသမဝါယမအသင်းစုချုပ်တို့မှ အတိုးမဲ့ ခေတ္တယာယီထုတ်ချေးငွေ ထုတ်ချေးထားပြီးတော့ ၎င်းတို့ဝင်ငွေရရှိတဲ့အချိန်မှသာ ပြန်လည်ပေးဆပ် စေခြင်းများကိုပါ ဆောင်ရွက်ပေးမှုများရှိခဲ့ပါတယ်။ တစ်ဖက်မှာလည်း စက်အသုံးပြု သူတွေရဲ့ ကျွမ်းကျင်မှုဆိုင်ရာအားနည်းချက်ကို ထည့်သွင်း စဉ်းစားဆောင်ရွက်ပေးမှုလိုအပ်ပါတယ်။ ကာလရှည်ကြာအသုံးပြုခဲ့ပြီး ပျက်စီးပမာဏများပြားနေတဲ့ အပေါ်မှာ စက်ပြုပြင်ရေးအတွက် သက်ဆိုင်ရာသမဝါယမအသင်းစုနှင့် စက်ဝယ်သူအသုံးပြု သူတို့ အကြား သမဝါယမဦးစီးဌာနအနေနဲ့ ဆက်စပ်ညှိနှိုင်းပေးမှုဖြင့် အဆင်ပြေစွာဆောင်ရွက်ပေးသွားနိုင်ဖို့ ရှိမှာဖြစ်ပါတယ်။ ဥက္ကဌကြီးခင်ဗျား။ ယခုအခါမှာ စက်ပြင်ဆင်ဖို့အတွက် Daedong Co.,Ltd နှင့် Service Partner အဖြစ်ဆောင်ရွက်မယ့် ရွှေထွက်တိုးကုမ္ပဏီတို့ချုပ်ဆိုထားတဲ့ စာချုပ်သက်တမ်းဟာ ၂၀၁၉ ခုနှစ်၊ မတ်လ ၃၁ ရက်နေ့မှာကုန်ဆုံးသွားပြီဖြစ်ပါတယ်။ Daedong Co.Ltd အနေနဲ့ Service partner အဖြစ် IME ကုမ္ပဏီနဲ့ ဆက်လက်ချိတ်ဆက်ပြီး အချိန်မီပြုပြင်ပေးနိုင်ရေးကိစ္စ၊ မပျက်စီးခင်ကတည်းက စက်ကြံ့ခိုင်စစ်ဆေးခြင်းများ ပြုလုပ်ဆောင်ရွက်ပေးမှု၊ လိုအပ်တဲ့ Spare Parts များ အသင့်စုဆောင်းမှုနှင့် တိုင်းဒေသကြီး/ ပြည်နယ်အလိုက် စက်ပစ္စည်းပြင်ဆင်မယ့်အဖွဲ့များ ဖွဲ့စည်းပြီး ဝန်ဆောင်မှုပေးနိုင်ရေးကိုလည်းပဲ စီမံဆောင်ရွက်ထားရှိပါတယ်။ ဒီလိုစီမံဆောင်ရွက်တဲ့ အခါမှာ ရောင်းချသူစက်များရဲ့ လက်ရှိသုံးစွဲထားမှုသက်တမ်းအရ တောင်သူများမှ ပြန်လည်အပ်နှံမှုဆောင်ရွက်မယ်ဆိုလို့ရှိရင် ဒီလိုအခြေအနေမျိုးပေါ်ပေါက်ခဲ့မယ်ဆိုရင်တော့ လက်ရှိအခြေအနေမှာ စက်ဝယ်ယူသူတောင်သူဘက်က ပြန်လည်ပေးဆပ်ရန်ကျန်ရှိမှုတွေကို ချုပ်ဆိုထားတဲ့စာချုပ်အပေါ် စိစစ်ချက်အရ လုပ်ထုံးလုပ်နည်းနှင့်အညီ စာရင်းညှိပြီး သမဝါယမအသင်းစုမှ ပြန်လည်သုံးသပ်ဆောင်ရွက်ပေးသွားမည်ဖြစ်ပါကြောင်း လွှတ်တော်ကိုယ်စားလှယ်ကြီးရဲ့ မေးခွန်းအပေါ် ပြန်လည် ရှင်းလင်းဖြေကြားအပ်ပါတယ်။ ကျေးဇူးတင်ပါတယ်။</speech>
<speech type='speaker'>လွှတ်တော်ကိုယ်စားလှယ်များခင်ဗျား။ ဒီနေ့အတွက် မေးခွန်းများ မေးမြန်း၊ ဖြေကြားခြင်းအစီအစဉ် ပြီးပါပြီ</speech>
</QASection>
<MotionSection>
<title>ဦးထွန်းထွန်းနိုင်၊ ကနီမဲဆန္ဒနယ်က လယ်ယာစိုက်ပျိုးရေးကဏ္ဍတွင် ဒေသအလိုက် စိုက်ပျိုး ဖြစ်ထွန်းသော ဈေးကွက်ဝင်သီးနှံပင်များ ပိုမိုစိုက်ပျိုးဖြစ်ထွန်းလာစေရေး၊ စိုက်ပျိုးရေးပညာရှင်များဖြင့် လက်တွေ့နည်းပညာရပ်များပေးနိုင်မည့် စံပြစိုက်ကွက်များဖော်ဆောင်ပေးခြင်း၊ စိုက်ကွင်းစိုက်ကွက်များအရောက် ကွင်းဆင်း၍ စိုက်ပျိုးရေးနည်းပညာရပ်များ ကူညီပံ့ပိုးပေးခြင်း တို့ဖြင့် လယ်ယာသီးနှံစိုက်ပျိုးရေးနည်းပညာရပ်များ ပိုမိုထွန်းကားလာစေရေး အင်တိုက်အားတိုက် ဆောင်ရွက်ပေးနိုင်ပါရန် ပြည်ထောင်စုအစိုးရအား တိုက်တွန်းကြောင်း အဆိုတင်သွင်းခြင်းနှင့် လက်ခံဆွေးနွေးရန် သင့်/မသင့် အဆုံးအဖြတ်ရယူခြင်း</title>
<speech type='speaker'>အစီအစဉ် ၆ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ကနီမဲဆန္ဒနယ်မှ ဦးထွန်းထွန်းနိုင်က အဆိုတစ်ရပ်တင်သွင်းထားပါတယ်။ ဦးထွန်းထွန်းနိုင်အား အဆိုတင်သွင်းဖို့ဖိတ်ခေါ်ပါတယ်</speech>
<speech><mp id='337'>ဦးထွန်းထွန်းနိုင်(ကနီမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် အားလုံးပဲ မင်္ဂလာပါ။ ကျွန်တော့်အနေနဲ့ ပြည်သူ့လွှတ်တော်မှာ အဆိုတစ်ခု တင်သွင်းသွားမှာ ဖြစ်ပါတယ်။ ကျွန်တော်တင်သွင်းမယ့်အဆိုကတော့ လယ်ယာစိုက်ပျိုးရေးကဏ္ဍတွင် ဒေသအလိုက် စိုက်ပျိုးဖြစ်ထွန်းသော ဈေးကွက်ဝင်သီးနှံပင်များ ပိုမိုစိုက်ပျိုးဖြစ်ထွန်းလာစေရေး၊ စိုက်ပျိုးရေးပညာရှင်များဖြင့် လက်တွေ့နည်းပညာရပ်များပေးနိုင်ပြီး စံပြစိုက်ကွက်များ ဖော်ဆောင် ပေးခြင်း၊ စိုက်ပျိုးစိုက်ကွက်များအရောက် ကွင်းဆင်း၍ စိုက်ပျိုးရေးနည်းပညာရပ်များ ကူညီပံ့ပိုးပေး ခြင်းတို့ဖြင့် လယ်ယာသီးနှံစိုက်ပျိုးရေးနည်းပညာရပ်များ ပိုမိုထွန်းကားလာစေရေး အင်တိုက် အားတိုက် ဆောင်ရွက်ပေးနိုင်ပါရန် ပြည်ထောင်စုအစိုးရအား တိုက်တွန်းကြောင်းအဆိုဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော်တို့နိုင်ငံဟာ စိုက်ပျိုးရေးအပေါ်မှီခိုနေရတဲ့ နိုင်ငံဖြစ်ပါတယ်။ ၇၀ ရာခိုင်နှုန်းကျော်သော ကျေးလက်နေပြည်သူများဟာ စိုက်ပျိုးရေးမှလွဲ၍ အခြားအလုပ်အကိုင် အခွင့်အလမ်းများမရှိဘဲ စိုက်ပျိုးရေးလုပ်ငန်းများအပေါ်တွင်သာ ယခုတိုင် မှီခိုနေရဆဲဖြစ်ပါတယ်။ ကျွန်တော်တို့ရဲ့ ကျေးလက်နေပြည်သူများ မှီခိုနေရသော စိုက်ပျိုးရေးလုပ်ငန်းများဟာ ရာသီဥတု ဖောက်ပြန်မှု၊ ပိုးမွှားအန္တရာယ်၊ မြေဆီလွှာပျက်စီးလာမှု၊ စိုက်ပျိုးထုတ်လုပ်စရိတ် ကြီးမြင့်မှု၊ အထွက်နှုန်းလျော့ကျလာမှု၊ ဈေးကွက်မရေရာမှုနှင့် အကျိုးအမြတ်နည်းပါးလာမှုများအပေါ် ဖြေရှင်းဆောင်ရွက်နိုင်မည့် စိုက်ပျိုးရေးနည်းပညာရပ်များ ချို့တဲ့နေမှုများကြောင့် နိုင်ငံရဲ့ စိုက်ပျိုးရေး ဟာ များစွာခေတ်နောက်ကျကျန်ခဲ့ပြီဖြစ်ပါတယ်။ သက်ဆိုင်ရာ စိုက်ပျိုးရေး၊ မွေးမြူရေးနှင့် ဆည်မြောင်း ဝန်ကြီးအနေဖြင့်လည်း မူဝါဒ၊ ရည်မှန်းချက်၊ လုပ်ငန်းစဉ်များ ချမှတ်ဆောင်ရွက်လျက်ရှိရာမှာ ဆင်းရဲ့ နွမ်းပါးမှုလျော့ချရေးအတွက် လုပ်ကွက်ငယ်လယ်သမားများ၏ လယ်ယာမြေလုပ်ပိုင်ခွင့်၊ နည်းပညာနဲ့ ဈေးကွက်ဝင်ရောက်ခွင့် တန်းတူရရှိစေရေး၊ လယ်ယာမြေကဏ္ဍ စဉ်ဆက်မပြတ်ဖွံ့ဖြိုးတိုးတက်ရေး၊ ရေမြေဒေသ သဘာဝနှင့်ကိုက်ညီသော မျိုးကောင်းမျိုးသန့်များနှင့် နည်းပညာများ တောင်သူ လယ်သမားများအား ဖြန့်ဖြူးပေးနိုင်ရန် မျိုးစေ့ထုတ်စိုက်ကွင်းများ၊ မျိုးသန့်ဇုန်များ၊ တောင်သူပညာပေး စိုက်ကွင်းများကို အစိုးရ၊ ပုဂ္ဂလိက ပူးပေါင်းတိုးချဲ့လုပ်ဆောင်မည် စသဖြင့် မူဝါဒ၊ လုပ်ငန်းစဉ်များကို ချမှတ်ထားတာတွေကိုလည်း တွေ့ရပါတယ်။ သို့သော်လည်း စိုက်ပျိုးရေးအတွက် နည်းပညာဖွံ့ဖြိုးရေး မူဝါဒများ ချမှတ်ထားပေမဲ့ အကောင်အထည်ဖော်မှုမှာ များစွာလိုအပ်ချက်တွေရှိနေပါတယ်။ ပြည်ထောင်စု၊ တိုင်းဒေသကြီး/ ပြည်နယ်၊ ခရိုင်၊ မြို့နယ်အဆင့် စိုက်ပျိုးရေးဌာနများ အသက်ဝင် နိုးကြားအောင် လုပ်ဆောင်နိုင်ဖို့ရာ၊ ကြီးကြပ်ဖို့ရာ လိုအပ်နေပါတယ်။ စိုက်ပျိုးရေးဦးစီးဌာနအနေဖြင့် ချို့တဲ့နေတဲ့ စိုက်ပျိုးရေးနည်းစနစ်များကြောင့် ဆင်းရဲတွင်းနက်နေတဲ့ တောင်သူလယ်သမားကြီးများရဲ့ ဘဝကို ကယ်တင်ဖို့ရာဆိုရာမှာ အပြောကြီးသတ်သတ်နဲ့မရပါဘူး။ ဝန်ကြီးဌာနများအပါအဝင် ပညာရှင်များအနေဖြင့် စိုက်ကွင်းစိုက်ကွက်များအရောက် ကွင်းဆင်းပြီး ဘယ်သီးနှံကို ဘယ်လို နည်းစနစ်တွေနဲ့စိုက်ပျိုးလျှင် ဘယ်လောက်အထိ အကျိုးအမြတ်တွေရှိတယ်ဆိုတာကို လက်တွေ့ကျကျဆောင်ရွက်ပေးခြင်းဖြင့်သာ စိုက်ပျိုးရေးနည်းပညာရပ်များ တိုးတက်ထွန်းကားစေခြင်းဖြင့် တောင်သူ များရဲ့ ဘဝကို ကယ်တင်ဖို့ တိုက်တွန်းလိုပါတယ်။ စိုက်ပျိုးရေးဦးစီးဌာနအနေဖြင့် စိုက်ကွင်းစိုက်ကွက် များ၊ စံပြစိုက်ကွက်များ ဆောင်ရွက်တဲ့နေရာမှာလည်း အဆိုမှာဖော်ပြထားသလို ဒေသအလိုက် စိုက်ပျိုးဖြစ်ထွန်းသော ဈေးကွက်ဝင်သီးနှံပင်များဖြစ်ဖို့ လိုအပ်ပါတယ်။ နေရာဒေသတိုင်းမှာ စပါးနဲ့ ဝါလောက်ပဲစိုက်ပြနေလို့ မရပါဘူး။ ဆီထွက်သီးနှံနဲ့ ပဲမျိုးစုံစိုက်ပျိုးဖြစ်ထွန်းတဲ့နေရာတွေမှာ စံပြ စပါးစိုက်ကွက်တွေ လုပ်ပေးနေတဲ့ တောင်သူက စိတ်ဝင်စားမှုရှိမှာမဟုတ်ပါဘူး။ ချင်းပြည်နယ် တောင်ပိုင်းမှာလို ဝဥစိုက်ပျိုးဖြစ်ထွန်းတဲ့နေရာမျိုးမှာ စံပြစိုက်ကွက်တွေဆောင်ရွက်မယ်ဆိုရင် ဝဥ စိုက်ပျိုးရေးအတွက် နည်းပညာပံ့ပိုးပေးနိုင်မယ့် ဝဥစံပြစိုက်ကွက်တွေ ဆောင်ရွက်ပေးရမှာဖြစ်ပါ တယ်။ အခုအချိန်အထိ ကျွန်တော်တို့ တောင်သူလယ်သမားအများစုဟာ မိရိုးဖလာစိုက်ပျိုးရေး နည်းစနစ်များဖြင့်သာ စိုက်ပျိုးလျက်ရှိပါတယ်။ ယခင်ကာလက မိရိုးဖလာနည်းတွေနဲ့ ပဲ၊ ပြောင်း၊ နှမ်း၊ ဝါ စိုက်ပျိုးအောင်မြင်ဖြစ်ထွန်းခဲ့တဲ့ မြေယာများဟာ အခုအချိန်မှာတော့ ရာသီဥတုဖောက်ပြန်မှု၊ မြေဆီလွှာ ပျက်စီးလာမှုများကြောင့် စိုက်ပျိုးထုတ်လုပ်မှုမှာ များစွာကျဆင်းလျက်ရှိပါတယ်။ စိုက်ပျိုး ထုတ်လုပ်မှုစရိတ်မှာလည်း ကမ္ဘာ့စားနပ်ရိက္ခာအဖွဲ့ရဲ့ အစီရင်ခံစာအရ အာဆီယံနိုင်ငံများမှာ ကျွန်တော်တို့နိုင်ငံဟာ အများဆုံးဖြစ်တယ်လို့ ပြောထားပါတယ်။ စိုက်ပျိုးရေးအပေါ်မှီခိုနေရသော နိုင်ငံလို့သာဆိုတယ် ယခုအချိန်အထိ စိုက်ပျိုးရေးနဲ့ပတ်သက်လို့ အခြေခံအကျဆုံးဖြစ်တဲ့ မြေကိုဘယ်လိုပြင်ရမယ်။ ကိုယ်စိုက်တဲ့မြေက ဘာဓာတ်လိုလို့ ဘာဓာတ်ပိုနေတယ်စသဖြင့် သိရှိလေ့လာနိုင်မှုမရှိဘဲ ဒီလိုပဲ ရမ်းသမ်းစိုက်နေကြရတာဖြစ်ပါတယ်။ စိုက်ပျိုးရေးနဲ့ပတ်သက်ပြီး လေ့လာသင်ယူနိုင်မယ့်သင်တန်းဆိုတာ မရှိသလောက်နည်းပါတယ်။ မြို့နယ်တိုင်းမှာ စိုက်ပျိုးရေး ဆိုင်ရာကျွမ်းကျင်မှုသင်တန်းများ ဖွင့်လှစ်ပေးပြီး စိုက်ပျိုးရေးကဏ္ဍဖွံ့ဖြိုးဖို့အတွက် ဆောင်ရွက်ပေးရန် တိုက်တွန်းလိုပါတယ်။ စိုက်ပျိုးရေးနိုင်ငံမှာ စိုက်ပျိုးရေးနဲ့ ဆက်စပ်ပတ်သက်နေတဲ့ ဝန်ကြီးဌာန၊ ဦးစီးဌာနများဟာ စိုက်ပျိုးရေးမှာ ရှေ့ဆောင်လမ်းပြအနေတဲ့ ဦးဆောင်ဦးရွက်ပြုပြီး တောင်သူများရဲ့ လေးစားတန်ဖိုးထားမှု ရရှိလာအောင် ကြိုးစားအားထုတ်ရမှာဖြစ်ပါတယ်။ အချို့ပြောနေကြတာတွေရှိပါတယ်။ စိုက်ပျိုးရေး နည်းပညာနဲ့ပတ်သက်လို့ မြန်မာနိုင်ငံဟာ ပေးချင်တဲ့သူတွေက အဆင်သင့်ရှိပေမဲ့ လက်ခံမယ့်သူများ က အဆင်သင့်မရှိသေးဘူးလို့ ဆိုကြပါတယ်။ ဒါကလည်း သိပ်တော့လက်တွေ့မဆန်ဘူးလို့ ထင်ပါ တယ်။ ဘယ်သူပဲဖြစ်ဖြစ်၊ ဘယ်လုပ်ငန်းပဲဖြစ်ဖြစ် ရင်းနှီးမြှုပ်နှံမှုမှာ အကျိုးအမြတ်များမယ်။ အကျိုးအမြတ်ရှိမယ်ဆိုတာ လက်တွေ့ပြသပေးရင် မလုပ်တတ်ဘူး။ မသင်ယူတတ်ဘူးဆိုတာကို ကျွန်တော့်အနေနဲ့ အပြည့်အဝ လက်မခံပါဘူး။ စိုက်ပျိုးရေးနဲ့ပတ်သက်လို့ နည်းပညာများပံ့ပိုးရေးဆောင်ရွက်ကြိုးပမ်းကြတဲ့နေရာမှာ လူမှုအဖွဲ့အစည်းများကိုလည်း လေးစားအားကျဖွယ် တွေ့နေရပါ တယ်။ ဥပမာ- မြန်မာနိုင်ငံ ဆီစက်လုပ်ငန်းရှင်များအသင်းနဲ့ AFFM တို့ဖြစ်ပါတယ်။ မြန်မာနိုင်ငံ ဆီစက်လုပ်ငန်းရှင်များအသင်းဆိုရင် မြေပဲစိုက်ပျိုးရေးနဲ့ပတ်သက်ပြီး စက်ယန္တရားများဖြင့် အဆင့်မြင့်မြေပဲစိုက်ပျိုးရေးနည်းစနစ်များကို ပြန့်ပွားလာစေရေး ဆောင်ရွက်လျက်ရှိသလို တောင်သူများနဲ့ အကျိုးတူပူးပေါင်းဆောင်ရွက်လျက် မြေပဲစိုက်ပျိုးရေးနည်းပညာများ တိုးတက်ပြန့်ပွားလာရေးကို လည်း ဆောင်ရွက်နေတာကို လေ့လာတွေ့ရှိရပါတယ်။ AFFM အဖွဲ့ ဆိုရင်လည်း ပြည်ပစိုက်ပျိုးရေး ပညာရှင်များဖိတ်ခေါ်လို့ ပြည်တွင်းစိုက်ပျိုးရေးနည်းပညာများ တိုးတက်လာစေရေး ဆောင်ရွက်လျက် ရှိတာတွေကို တွေ့ရပါတယ်။ အသင်းအဖွဲ့များအနေဖြင့် စိုက်ပျိုးရေးကဏ္ဍ ဖွံ့ဖြိုးရေးဆောင်ရွက်ကြ ရာမှာ တစ်နိုင်ငံလုံးအတိုင်းအတာနဲ့ ဆောင်ရွက်ဖို့ဆိုတာမှာ မဖြစ်နိုင်ပါဘူး။ ယခုလိုဆောင်ရွက်နိုင်ဖို့ အဓိကတာဝန်ရှိတဲ့ ဦးစီးဌာနတွေက လုံလောက်တဲ့ငွေကြေးစိုက်ထုတ်မှုနဲ့ လုံ့လစိုက်ထုတ်မှုတွေ အတော်ကို လိုအပ်နေပါတယ်။ စိုက်ပျိုးရေးနည်းပညာလို့ဆိုတဲ့နေရာမှာ မြေ ချဉ်၊ ငံ ကိန်းအတိုင်း အတာကအစ မြေပြုပြင်တာ၊ မျိုးကောင်းမျိုးသန့်များရရှိနိုင်မှု၊ စိုက်ပျိုးတဲ့နည်းစနစ်၊ အသုံးပြုတဲ့ ဓာတ်မြေသြဇာ၊ ပိုးသတ်ဆေး၊ ပေါင်းသတ်ဆေးအမျိုးအစားများ၊ သုံးစွဲရမယ့်အချိုးအစား၊ အသုံးပြု သင့်တဲ့အကြိမ်အရေအတွက်၊ သုံးစွဲသည့်အချိန်၊ ရိပ်သိမ်းခြွေလေ့ရမယ့်အချိန်၊ နည်းစနစ်နဲ့ ရိပ်သိမ်း ချိန်လွန် နည်းပညာများစသဖြင့် ပါပါတယ်။ စိုက်ပျိုးရေးနိုင်ငံမှာ စိုက်ပျိုးရေးနည်းပညာများ ချို့တဲ့ နေတဲ့အတွက် အဘက်ဘက်မှ ထိခိုက်နစ်နာမှုလည်း ဖြစ်ပေါ်စေပါတယ်။ ဈေးကွက်အတွင်းရှိ ပြိုင်ဆိုင်မှုမရှိခြင်း၊ အကျိုးအမြတ်မရှိသလောက် နည်းပါးလာခြင်းနှင့် နောက်ဆုံး လယ်ယာ စိုက်ပျိုးရေးဟာ စားဝတ်နေရေးအတွက် သိပ်ခက်ခဲလာတဲ့အခါမှာ မိမိတို့ရဲ့ လယ်ယာလုပ်ငန်းခွင်များ ကို စွန့်ခွာပြီး ပြည်တွင်းပြည်ပ ရွှေ့ပြောင်းလုပ်သားများ ဖြစ်လာကြပါတယ်။ တကယ်တော့ ကျွန်တော်တို့လူမျိုးတွေဟာ ကိုယ့်ရပ်ရွာမွေးရပ်မြေအပေါ် တန်ဖိုးထားစွဲလန်းကြတဲ့လူမျိုးတွေ ဖြစ်ပါ တယ်။ လယ်ယာလုပ်ငန်းတွေမှာ အဆင်မပြေလွန်းလို့သာလျှင် ယခုလို တိုင်းတစ်ပါးတွေအထိ စွန့်စွန့် စားစားသွားရောက် အလုပ်လုပ်ကိုင်နေကြရခြင်းဖြစ်ပါတယ်။ ဒီလို နိုင်ငံခြားထွက်ပြီး အလုပ်လုပ်ကြ တဲ့အထဲမှာ သနားစရာ၊ ရင်နင့်ဖွယ်ရာ အဖြစ်ဆိုးတွေနဲ့ ကြုံတွေ့ရတဲ့ဖြစ်စဉ်တွေလည်း မနည်းတော့ ပါဘူး။ ယခုကဲ့သို့ မိမိတို့ရဲ့ လယ်ယာမြေတွေကိုစွန့်ပြီး အခြေခံပညာနည်းပါးစွာ တရားဝင်ရော၊ တရားမဝင်ပါ တိုင်းတစ်ပါးသွား အလုပ်လုပ်နေကြခြင်းဟာ စိုက်ပျိုးရေးနည်းစနစ်တွေ ထွန်းကားမှု မရှိလို့ဖြစ်ပါတယ်။ နောက်တစ်ခုက ကျွန်တော်တို့ စိုက်ပျိုးရေးနိုင်ငံလို့ခံယူထားသော်လည်း သစ်သီးဝလံ၊ ပန်းမန်ကအစ မွေးမြူရေးသုံး တိရစ္ဆာန်အစာများအလယ် စားသုံးသည်များအဆုံး ပြည်ပနိုင်ငံများမှ ဝယ်ယူတင်သွင်းနေကြရခြင်းဟာ ကုန်သွယ်မှုလိုငွေကို ဖြစ်ပေါ်စေပါတယ်။ ဒီကိစ္စတွေမှာလည်း စိုက်ပျိုးရေးကဏ္ဍကို ပိုမိုတိုးတက်ထွန်းကားလာစေရန် စိုက်ပျိုးရေးပညာရပ်များ ထောက်ပံ့ပြန့်ပွား စေခြင်းဖြင့်သာ ဖြေရှင်းဆောင်ရွက်နိုင်မှာဖြစ်ပါတယ်။ အိမ်နီးချင်းနိုင်ငံတွေမှာလည်း စိုက်ပျိုးရေး အတွက် နည်းပညာပံ့ပိုးဖြန့်ဝေမှုများနဲ့ ဈေးကွက်ခိုင်မာမှုရရှိစေရေးအတွက်လည်း အလေးထားဆောင်ရွက်နေကြချိန်မှာ ကျွန်တော်တို့ရဲ့ တောင်သူများကတော့ နည်းပညာချို့တဲ့မှု၊ တစ်ဧက အထွက်နှုန်းနိမ့်ကျမှု၊ ဈေးကွက်၊ မြေယာမသေချာမှုများနဲ့ ရင်ဆိုင်နေကြရတဲ့အတွက် အလွန်မှပဲ စိတ်မချမ်းမသာ ဖြစ်ရပါတယ်။ အိမ်နီးချင်းနိုင်ငံများရဲ့ တစ်ဧကအထွက်နှုန်းဟာ ကျွန်တော်တို့နိုင်ငံ ထက် နှစ်ဆ၊ သုံးဆဖြစ်နေချိန်မှာ အခြေအနေအရ ခဲရာခဲဆစ်ဖြစ်နေတဲ့ နိုင်ငံခြားရင်းနှီးမြှုပ်နှံမှုတွေ ပေါ် မစားရဝါကာမှ စိတ်ကူးယဉ်မျှော်လင့်နေရုံနဲ့ အဆင်ပြေလာမှာမဟုတ်ပါဘူး။ လက်တွေ့ကျကျ၊ သဘာဝကျကျနဲ့ ကိုယ့်မှာရှိတဲ့အရင်းအမြစ်တွေကို ထိထိရောက်ရောက် မှန်မှန်ကန်ကန် အသုံးချနိုင် ရေးအတွက်လည်း ယခုထက် အလေးပေးဆောင်ရွက်ကြဖို့ တိုက်တွန်းလိုပါတယ်။ ကျွန်တော်တို့နိုင်ငံ ရဲ့ တောင်သူလယ်သမားကြီးများရဲ့ စားဝတ်နေရေး အကျပ်အတည်းမှ ထွက်ရပ်လမ်းဟာ စိုက်ပျိုးရေး နည်းပညာများကို ထိထိရောက်ရောက်နဲ့ ပံ့ပိုးပြန့်ပွားစေခြင်းမှတစ်ပါး အခြားမရှိပါဘူး။ စိုက်ပျိုးရေး အတွက် အစိုးရက နည်းပညာနဲ့ သွင်းအားစုတွေကို ထိထိရောက်ရောက် ပံ့ပိုးပေးနိုင်ရေးဆောင်ရွက်ဖို့ လိုအပ်သလို ပုဂ္ဂလိက လုပ်ငန်းရှင်ကြီးများနှင့်လည်း အကျိုးတူပူးပေါင်းဆောင်ရွက်နိုင်ရေးအတွက် လည်း တိကျတဲ့ မူဘောင်၊ လုပ်ငန်းစဉ်များ ရေးဆွဲချမှတ်ပေးထားဖို့ လိုအပ်မှာဖြစ်ပါတယ်။ သို့မှသာ စိုက်ပျိုးရေးမှာ ရင်းနှီးမြှုပ်နှံမှုများနှင့်အတူ နည်းပညာများ ပိုမိုထွန်းကားလာနိုင်မှာဖြစ်ပါတယ်။ နိဂုံးချုပ်အနေနဲ့ တင်ပြရရင် ပိုလန်စကားပုံတစ်ခုရှိပါတယ်။ လယ်သမားတွေဆင်းရဲနေရင် တိုင်းပြည် ဆင်းရဲနေတာနဲ့အတူတူပဲလို့ ဆိုပါတယ်။ စိုက်ပျိုးရေးအပေါ်မှာပဲ အခြေပြုနေရတဲ့ ကျွန်တော်တို့နိုင်ငံ မှာ စိုက်ပျိုးရေးနည်းစနစ်များ ချို့တဲ့နေသည့်အတွက် ဆင်းရဲမွဲတေမှုထူပြောခြင်း၊ အလုပ်အကိုင် အခွင့်အလမ်းနည်းပါးခြင်း၊ တရားမဝင် ရွှေ့ပြောင်းလုပ်ကိုင်မှုများ များပြားလာခြင်း၊ လယ်ယာ စိုက်ပျိုးရေးထုတ်ကုန်များ ပြည်ပမှ ပြန်လည်တင်သွင်းနေရမှုများကြောင့် ကုန်သွယ်မှုလိုငွေကို ပိုမို ဖြစ်ပေါ်စေခြင်း စသည့်အဆိုးသံသရာထဲမှ လွတ်မြောက်နိုင်ရန်အတွက် အဆင့်ဆင့်သော စိုက်ပျိုးရေး ဦးစီးဌာနများ အသက်ဝင်နိုးကြားလုပ်ဆောင်လာစေရန်နှင့် ဒေသအလိုက် စိုက်ပျိုးဖြစ်ထွန်းသော ဈေးကွက်ဝင်သီးနှံပင်များ ပိုမိုဖြစ်ထွန်းစိုက်ပျိုးလာစေရေး စိုက်ပျိုးရေးနည်းပညာရပ်များ ဖြန့်ဖြူးပေး နိုင်ရေးအတွက် ကျွန်တော့်အဆိုကို လွှတ်တော်ကြီးမှ လက်ခံဆွေးနွေးပေးနိုင်ပါရန် လေးစားစွာ တင်ပြ အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>ဦးထွန်းထွန်းနိုင် တင်သွင်းသွားတဲ့အဆိုကို ထောက်ခံမယ့်လွှတ်တော် ကိုယ်စားလှယ်တစ်ဦးအား ဖိတ်ခေါ်ပါတယ်</speech>
<speech><mp id='1151'>ဦးညွန့်ဝင်း(ကန်ပက်လက်မဲဆန္ဒနယ်)</mp>လေးစားအပ်တဲ့ ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုအဆင့်အဖွဲ့အစည်းဝင်များအားလုံး မင်္ဂလာ အပေါင်းနှင့် ပြည့်စုံကြပါစေကြောင်း ဦးစွာ ပထမနှုတ်ခွန်းဆက်သအပ်ပါတယ်။ ကျွန်တော်ကတော့ ချင်းပြည်နယ်၊ ကန်ပက်လက်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးညွန့်ဝင်း ဖြစ်ပါတယ်။ ကနီမဲဆန္ဒနယ်မှ ဦးထွန်းထွန်းနိုင် တင်သွင်းသွားတဲ့တိုက်တွန်းကြောင်းအဆိုကို ထောက်ခံဆွေးနွေး သွားမှာ ဖြစ်ပါတယ်။ လေးစားအပ်တဲ့ လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ကျွန်တော်တို့ မြန်မာနိုင်ငံဟာ မြေဆီမြေနှစ်ပြည့်ဝတဲ့ စိုက်ပျိုးရေးကိုအခြေခံတဲ့ နိုင်ငံတစ်နိုင်ငံဖြစ်တာနဲ့အညီ ကျွန်တော်တို့နိုင်ငံရဲ့ လူဦးရေ ၇၀ ရာခိုင်နှုန်းဟာ ကျေးလက်နေတောင်သူလယ်သမားတွေ ဖြစ်ကြပါတယ်။ အဆိုရှင်တင်ပြသွားသလို နိုင်ငံအတွင်းရှိ တောင်သူလယ်သမားများရဲ့ အခြေခံလူနေမှု ဘဝ မြင့်တက်ပါမှ တိုင်းပြည်ရဲ့ စီးပွားရေးဖွံ့ဖြိုးတိုးတက်လာမှာဖြစ်ပါတယ်။ သဘာဝသယံဇာတ အရင်းအမြစ်များအပေါ် အမှီပြုပြီး အခြေခံတည်ဆောက်ရတဲ့စီးပွားရေးစနစ်ကနေ အဓိကတောင်သူ လယ်သမားများရဲ့ လယ်ယာထွက်ကုန်အခြေပြုပြီး ပြည်ပပို့ကုန်တန်ဖိုးမြှင့်တင်ရေးလုပ်ငန်းတွေကို အားသွန်ခွန်စိုက် စနစ်တကျ စီမံဆောင်ရွက်သွားဖို့ လိုအပ်မှာဖြစ်ပါတယ်။ ဒေသအလိုက် ဖြစ်ထွန်းအောင်မြင်နိုင်တဲ့ စိုက်ပျိုးသီးနှံတွေကို စနစ်တကျ သုတေသနပြုပြီး ဒေသအလိုက်ဖြစ်ထွန်းကိုက်ညီတဲ့ သီးနှံတွေကို တောင်သူလယ်သမားများ စိတ်ချလက်ချအားသွန်ခွန်စိုက် စိုက်ပျိုးထုတ်လုပ်နိုင်ရေး နိုင်ငံတော်အစိုးရမှ ပံ့ပိုးကူညီပေးရန် အထူးလိုအပ်မှာဖြစ်ပါတယ်။ စိုက်စရိတ်အရင်းအနှီးနဲ့ စိုက်ပျိုး ရေးသွင်းအားစုများ လွယ်ကူသက်သာစွာ အချိန်မီရရှိဖို့ ထွက်ရှိလာတဲ့သီးနှံတွေကို ထိုက်သင့်တဲ့ ဈေးနှုန်းရရှိရေး၊ ပြည်တွင်းပြည်ပဈေးကွက်များခိုင်မာအောင်ရှာဖွေပေးဖို့ တောင်သူလယ်သမားများ၊ အခြေပြုထုတ်ကုန်များ၊ အဆင့်မြင့်တန်ဖိုးမြင့်ထုတ်ကုန် ကုန်ချောအဖြစ် ထုတ်လုပ်နိုင်ဖို့ စတဲ့လိုအပ် ချက်တွေကို နိုင်ငံတော်အစိုးရအနေနဲ့ အလေးထားပြီး ပံ့ပိုးကူညီမှုတွေ ပြုလုပ်ပေးရမှာဖြစ်ပါတယ်။ တောင်သူလယ်သမားများအနေနဲ့ လယ်ယာစိုက်ပျိုးရေးထုတ်ကုန်များ၊ အဆင့်မြင့်ပြည်ပပို့ကုန်များ အဆင့်မြှင့်တင်ခြင်းအားဖြင့် နိုင်ငံအတွင်း လူဦးရေအများစုဖြစ်တဲ့ တောင်သူလယ်သမားများ၊ အခြေခံ လူတန်းစား၊ အစိုးရအပေါ် လွန်စွာအမှီပြုခြင်းမှကင်းဝေးစေပြီး အလယ်အလတ်လူထုလူတန်းစား အလွှာတစ်ရပ် အလျင်အမြန်ပေါ်ပေါက်လာစေရေးအတွက် အစိုးရမှ တွန်းအားပေးဆောင်ရွက်ပေး ရာလည်း ရောက်မှာဖြစ်ပါတယ်။ ကျွန်တော်တို့ရဲ့ အိမ်နီးချင်းနိုင်ငံတစ်နိုင်ငံလို စံပြု ရမယ်ဆိုရင် မီးဖိုချောင်သုံးပစ္စည်းများ၊ ထုတ်ကုန်များ၊ ပြည်ပသို့ပို့ကုန်အဖြစ် အဆင့်မြှင့်တင်လာခဲ့ကြတာဟာ ယနေ့ ကမ္ဘာ့နိုင်ငံအသီးသီးကို တင်ပို့နိုင်တဲ့အဆင့်နဲ့ စီးပွားရေးအခွင့်အလမ်းတစ်ခုလို တိုးတက်ဖြစ်ထွန်းအောင်မြင်နေတာကို ကျွန်တော်တို့တွေ့ရမှာဖြစ်ပါတယ်။ ကျွန်တော်တို့ရဲ့ မြန်မာနိုင်ငံမှာ စိုက်ပျိုးရေး မြေဧကပေါင်းများစွာအနက် မြေလွတ်၊ မြေရိုင်းဧကများစွာ ကျန်ရှိနေသေးတာဖြစ်တဲ့အပြင် သြဇာ လက်နက်ပြည့်ဝတဲ့ မြေဆီလွှာ၊ ရာသီမရွေးစိုက်ပျိုးဖို့အတွက် ကြွယ်ဝလှတဲ့သဘာဝရေအရင်းအမြစ်တွေ၊ သဘာဝအခြေခံရာသီဥတုတွေကလည်း နွေ၊ မိုး၊ ဆောင်း မျှတတဲ့အခြေခံကောင်းတွေ ရှိနေတဲ့ နိုင်ငံတစ်နိုင်ငံဖြစ်ပါတယ်။ ဒါပေမဲ့ မြန်မာတောင်သူလယ်သမားတွေရဲ့ ထုတ်ကုန်သီးနှံတွေကတော့ ကမ္ဘာ့နိုင်ငံအသီးသီးကိုတင်ပို့နိုင်ဖို့ ဈေးကွက်ရှာဖွေပြင်ဆင်နေရင်း တစ်ရက်ပြီးတစ်ရက်၊ တစ်ခေတ်ပြီးတစ်ခေတ်၊ တစ်မိုးပြီးတစ်မိုးချုပ်လာခဲ့တာအဆုံးမသတ်နိုင်တော့ပါဘူး။ ကာလဒေသနောက်ခံ အခြေအနေတွေကို လက်တွေ့ကျကျသုတေသနပြုပြီး တောင်သူလယ်သမားတွေရဲ့ လူမှုစီးပွားဘဝ ဖွံ့ဖြိုးတိုးတက်လာရေး ပြည်တွင်းပြည်ပဈေးကွက်များ ခိုင်မာရှာဖွေပေးခြင်း၊ ဒေသအလိုက်၊ နှစ်အလိုက်၊ ကိုက်ညီဖြစ်ထွန်းမယ့်သီးနှံများ စိုက်ပျိုးစေပြီး သီးနှံအာမခံစနစ်များ စနစ်တကျ နိုင်ငံတော်အစိုးရက စီမံဖော်ဆောင်ပေးဖို့ လိုအပ်မှာဖြစ်ပါတယ်။ လက်ရှိတောင်သူလယ်သမားတွေရဲ့ အဖြစ်က ကြက်သွန်ဈေးကောင်းတော့ ကြက်သွန်စိုက်၊ ကြက်သွန်ပေါ်ချိန် ဈေးကွက်ပျောက်၊ ပဲဈေးကောင်းတော့ ပဲစိုက်၊ ပဲပေါ်ချိန်ရောက်တော့ ဈေးကျ၊ စိုက်စရိတ်မကျဘဲ လုံးချာလည်နေတဲ့သံသရာ ထဲမှာ ယက်ကန်ယက်ကန်၊ ကမ်းမမြင် လမ်းမမြင်၊ ဖောင်စီးရင်းရေနစ်ရမယ့်ဘဝကနေ လွတ်မြောက် နိုင်အောင် စိုက်ပျိုးရေးမူဝါဒကောင်းတွေ၊ အစီအမံကောင်းတွေ ဆတက်ထမ်းပိုးဆောင်ရွက်ပေးဖို့ လိုအပ်မှာဖြစ်ပါတယ်။ မူဝါဒကောင်း လှည်းတစ်စီးတိုက်ရှိနေမယ်ဆိုရင်တောင် လက်တွေ့အကောင်အထည်ဖော် ဆောင်ရွက်ချက် ပေတစ်ရွက်စာက ပိုပြီးတန်ဖိုးရှိမယ်ထင်ပါတယ်။ အပင်တစ်ပင်သာ စိုက်ပျိုးရှင်သန် စေနိုင်မယ့်ရေပမာဏ၊ မြေဩဇာပမာဏနှင့် အပင်များစွာရှင်သန်အောင်စိုက်ပျိုးလို့မရသလို တစ်ပင် စိုက်ပျိုးရင် တစ်ပင်ရှင်သန်စေနိုင်မယ့် ထိရောက်တဲ့တောင်သူလယ်သမားတွေရဲ့ လူမှုစီးပွားဘဝ မြှင့်တင်ရေးနဲ့ အရင်းအနှီးပံ့ပိုးမှုတွေ၊ နည်းပညာတွေ၊ တောင်သူအခြေခံလိုအပ်ချက်သွင်းအားစုတွေ ပံ့ပိုးပေးနိုင်ရေး ထိထိရောက်ရောက် စီမံဆောင်ရွက်ပေးရမှာဖြစ်ပါတယ်။ အစမ်းသပ်ခံတောင်သူ လယ်သမားစိုက်ပျိုးရေးစနစ်မျိုးမဟုတ်ဘဲ လက်တွေ့တောင်သူလယ်သမားအကျိုးဖြစ်ထွန်းနိုင်မယ့် စိုက်ပျိုးရေးစနစ်မျိုးဖြစ်လာအောင် အင်တိုက်အားတိုက် ဆောင်ရွက်ပေးရမှာဖြစ်ပါတယ်။ Power Point သုံးစွဲခွင့်ပြုပါခင်ဗျား။ ဒါကတော့ အဆိုရှင်တင်ပြသွားတဲ့ ကျွန်တော်တို့ ချင်းပြည်နယ် (တောင်ပိုင်း)၊ ကန်ပက်လက်၊ မင်းတပ်၊ မတူပီ မြို့နယ်တွေမှာ ကျွန်တော်တို့စီးပွားဖြစ်စိုက်ပျိုးနေတဲ့ ဝဥမျိုးများ ဖြစ်ပါတယ်။ ဒါကတော့ ဝဥရဲ့ မျိုးစေ့ပြန်လည်ဖြစ်ထွန်းမှု၊ အပင်ဘဝနဲ့ပြန်သီးပြီး မျိုးစေ့ ပြန်လည်ရရှိမှုအခြေအနေဖြစ်ပါတယ်။ ဒါကတော့ အောင်မြင်ဖြစ်ထွန်းနေတဲ့ ကျွန်တော်တို့တောင်ပေါ် ဒေသ စီးပွားဖြစ်နေတဲ့ ဝဥ စိုက်ခင်းတွေဖြစ်ပါတယ်။ ဒါကလည်းပဲ စီးပွားဖြစ်ဝဥစိုက်ခင်းတွေ ဖြစ်ပါ တယ်။ ဒါကတော့ တစ်နှစ်သားအရွယ်စိုက်စ ဝဥစိုက်ကွက်တွေဖြစ်ပါတယ်။ ဒီမှာက ကျွန်တော်တို့ ဒီဝဥ ကိုအခြေခံပြီးစိုက်ပျိုးတဲ့နေရာမှာ ကုန်ကြမ်းအဖြစ် တရုတ်နဲ့ဂျပန်နိုင်ငံများကိုတင်ပို့ရတာဖြစ်ပါတယ်။ ကုန်ချောအဆင့်ထုတ်လုပ်နိုင်ဖို့ ကုန်ချောအဆင့်ဝဥကုန်ချောစက်ရုံများ ကျွန်တော်တို့ဒေသမှာဆိုရင် အစိုးရကူညီပံ့ပိုးပေးမှုနဲ့တည်ဆောက်ပေးဖို့ လိုအပ်မှာဖြစ်ပါတယ်။ ပြည်ပဈေးကွက်ရှာဖွေပေးခြင်းမှာ ဆိုရင်လည်း ထိုက်သင့်တဲ့နိုင်ငံတွေမှာ ကုန်ချောအဆင့်တွေတင်ပို့နိုင်အောင်လို့ စိုက်ပျိုးမှုနည်းပညာ တွေ ပံ့ပိုးပေးဖို့လိုအပ်မှာဖြစ်ပါတယ်။ နောက်ပြီး ဝဥမှာ တစ်ဧကကို စိုက်စရိတ် သိန်း ၃၀ လောက် ကျခံရမှာဖြစ်တဲ့အတွက် စိုက်စရိတ်ရရှိနိုင်ဖို့အတွက်ကိုလည်းပဲ အဘက်ဘက်ကနေကူညီဆောင်ရွက် ပေးဖို့ ဖြစ်ပါတယ်။ စိုက်စရိတ်မှာဆိုလို့ရှိရင်လည်း တန်ဖိုးမြင့်မားသလို ဝင်ငွေအခွင့်အလမ်းမှာလည်းပဲ သိန်း ၅၀ နဲ့ တစ်ဧကကို သိန်း ၁၀၀ အထိ ဝင်ငွေအခွင့်အလမ်းတွေရရှိနိုင်တဲ့ သီးနှံဖြစ်တယ်ဆိုတာ ကျွန်တော် ချပြလိုပါတယ်။ ဒါကြောင့် နိုင်ငံတော်အစိုးရအနေနဲ့ တောင်သူလယ်သမားများရဲ့ စိုက်ပျိုးရေးထုတ်ကုန်များ ထိုက်သင့်သောဈေးနှုန်းရရှိရေး၊ ပြည်ပနိုင်ငံများသို့ တင်ပို့နိုင်ရေး၊ ဈေးကွက်ရှာဖွေပေးခြင်း၊ သီးနှံတင်ပို့မှုအတွက် လုံခြုံ စိတ်ချရသော သီးနှံအာမခံစနစ်များဖော်ဆောင်ပေးခြင်း၊ စိုက်ပျိုးရေး ထွက်ကုန်ပစ္စည်းများ ပြည်ပနိုင်ငံများသို့ တင်ပို့ရောင်းချနိုင်ရေး၊ သီးနှံတင်ပို့မှု သဘောတူစာချုပ်များ ချုပ်ဆိုနိုင်ရေး၊ အထူးတလည်စီမံချက်များ ရေးဆွဲအကောင်အထည်ဖော်ပေးရမှာဖြစ်ကြောင်း တိုက်တွန်းလိုပါတယ်။ နှစ်အလိုက် ဈေးကွက်ရှာဖွေချိတ်ဆက်မှုအပေါ်အခြေခံပြီး သီးနှံများ ဦးစားပေး ရွေးချယ် စိုက်ပျိုးစေခြင်း၊ ပြည်နယ်/တိုင်းဒေသကြီးအလိုက် ကိုက်ညီမှုရှိသောသီးနှံများ ရွေးချယ်ပေး ခြင်း၊ မျိုးကောင်းမျိုးသန့်များရရှိရေး ပံ့ပိုးကူညီဆောင်ရွက်ပေးခြင်း၊ တောင်သူလယ်သမားများ ရောင်းလိုအား/ဝယ်လိုအား ဈေးကွက်အပေါ် ယုံကြည်စိတ်ချမှုခိုင်မာပြီး အားသွန်ခွန်စိုက်စိုက်ပျိုးနိုင် ရေး၊ လုံလောက်သောစိုက်ပျိုးစရိတ်ချေးငွေများ အချိန်မီထုတ်ချေးပေးနိုင်ရေး စတဲ့လုပ်ငန်းတွေကို နိုင်ငံတော်အစိုးရအနေနဲ့ စနစ်တကျစီမံဆောင်ရွက်ပေးဖို့ လိုအပ်မှာ ဖြစ်ပါတယ်။ တောင်သူအခြေပြု ထုတ်ကုန်များ ပြည်ပဈေးကွက်သို့ တင်ပို့ရောင်းချနိုင်မယ့် ကုန်ချောအဆင့် အရည်အသွေး ပြည့်ပို့ကုန်များအဖြစ် ထုတ်လုပ်ဖြန့်ဖြူးနိုင်ရေး၊ နိုင်ငံတော်အစိုးရအနေနဲ့ စနစ်တကျ မူဝါဒစီမံချက်ကောင်းများ ရေးဆွဲအကောင်အထည်ဖော်ဆောင်ရွက်သင့်ပါကြောင်း အကြံပြု တိုက်တွန်းရင်း ကနီ မဲဆန္ဒနယ်မှ ဦးထွန်းထွန်းနိုင်တင်သွင်းသွားတဲ့ လယ်ယာစိုက်ပျိုးရေးကဏ္ဍတွင် ဒေသအလိုက် စိုက်ပျိုး ဖြစ်ထွန်းသော ဈေးကွက်ဝင်သီးနှံများ ပိုမိုစိုက်ပျိုးဖြစ်ထွန်းလာစေရေး၊ စိုက်ပျိုးရေးပညာရှင်များနှင့် လက်တွေ့နည်းပညာများပေးနိုင်မည့် စံပြစိုက်ကွက်များဖော်ဆောင်ပေးခြင်း၊ စိုက်ကွင်း/စိုက်ကွက်များအရောက် ကွင်းဆင်း၍ စိုက်ပျိုးရေးနည်းပညာများ ကူညီပံ့ပိုးခြင်းတို့ဖြင့် လယ်ယာသီးနှံစိုက်ပျိုးရေး နည်းပညာရပ်များ ပိုမိုဖြစ်ထွန်းလာစေရေး အင်တိုက်အားတိုက်ဆောင်ရွက်ပေးနိုင်ပါရန် ပြည်ထောင်စု အစိုးရအား တိုက်တွန်းကြောင်းအဆိုကို ပြည်သူ့လွှတ်တော်ကြီးမှ လက်ခံဆွေးနွေးအတည်ပြု ပေးနိုင် ပါရန် ထောက်ခံဆွေးနွေးအပ်ပါတယ်ခင်ဗျား။</speech>
<speech type='speaker'>လွှတ်တော်ကိုယ်စားလှယ်များခင်ဗျား။ ကနီမဲဆန္ဒနယ်မှ ဦးထွန်းထွန်းနိုင် တင်သွင်းသွားတဲ့အဆိုကို လွှတ်တော်ကိုယ်စားလှယ် တစ်ဦးက ထောက်ခံသွားပါတယ်။ ဒီအဆို နှင့်စပ်လျဉ်းပြီး ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၆၈ နည်းဥပဒေခွဲ(ခ) နည်းဥပဒေ ခွဲငယ်(၃)အရ လက်ခံဆွေးနွေးရန်သင့်/မသင့် လွှတ်တော်ရဲ့ ဆန္ဒရယူပါမယ်။ ဦးထွန်းထွန်းနိုင် တင်သွင်းသွားတဲ့အဆိုကို လက်ခံဆွေးနွေးရန် လွှတ်တော်က သဘောတူပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type='speaker'>သဘောမတူသူ ရှိပါသလားခင်ဗျား။ သဘောမတူသူမရှိတဲ့အတွက် ဦးထွန်းထွန်းနိုင်၊ ကနီမဲဆန္ဒနယ်ကတင်သွင်းသော လယ်ယာစိုက်ပျိုးရေးကဏ္ဍတွင် ဒေသအလိုက် စိုက်ပျိုးဖြစ်ထွန်းသော ဈေးကွက်ဝင်သီးနှံပင်များ ပိုမိုစိုက်ပျိုးဖြစ်ထွန်းလာစေရေး၊ စိုက်ပျိုးရေး ပညာရှင်များဖြင့် လက်တွေ့နည်းပညာရပ်များပေးနိုင်မည့် စံပြစိုက်ကွက်များဖော်ဆောင်ပေးခြင်း၊ စိုက်ကွင်း/စိုက်ကွက် များအရောက်ကွင်းဆင်း၍ စိုက်ပျိုးရေးနည်းပညာများဖြင့် ကူညီပံ့ပိုးပေးခြင်းတို့ဖြင့် လယ်ယာသီးနှံ စိုက်ပျိုးရေးနည်းပညာရပ်များ ပိုမိုထွန်းကားလာစေရေး အင်တိုက်အားတိုက်ဆောင်ရွက်ပေးပါရန် ပြည်ထောင်စုအစိုးရအား တိုက်တွန်းကြောင်းအဆိုကို လက်ခံဆွေးနွေးရန် ဆုံးဖြတ်ကြောင်း ကြေညာ ပါတယ်</speech>
<title>ဦးထွန်းထွန်းနိုင်၊ ကနီမဲဆန္ဒနယ်က တင်သွင်းသည့်အဆိုနှင့်စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ်များရှိလျှင် အမည်စာရင်းတင်သွင်းနိုင်ကြောင်းဥက္ကဋ္ဌကကြေညာခြင်း</title>
<speech type='speaker'>ယင်းအဆိုနှင့်စပ်လျဉ်းပြီး ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၆၈ နည်းဥပဒေခွဲ(ခ) နည်းဥပဒေခွဲငယ်(၅)အရ ဆွေးနွေးမယ့်လွှတ်တော်ကိုယ်စားလှယ်များအနေနဲ့ ၁၃-၅-၂၀၁၉ ရက်(တနင်္လာနေ့) ညနေ ၄ နာရီနောက်ဆုံးထားပြီး ပြည်သူ့လွှတ်တော်ရုံး ညွှန်ကြားရေးမှူးချုပ်ထံ အမည်စာရင်းတင်သွင်းကြရန် ဖြစ်ပါတယ်။</speech>
<title>ဦးဉာဏ်လင်း၊ ရွှေပြည်သာမဲဆန္ဒနယ်က စွန့်ပစ်ပစ္စည်းအမှိုက်များကြောင့် သဘာဝပတ်ဝန်းကျင် ထိခိုက်ပျက်စီးမှု လျော့နည်း ပပျောက်စေရန် နေ့စဉ်မီးရှို့နိုင်သော အမှိုက်တန်(၂၀၀၀)ကျော် ထွက်ရှိသော မြန်မာနိုင်ငံ၏ စီးပွားရေးမြို့တော်ဖြစ်သည့် ရန်ကုန်မြို့နှင့် အနည်းဆုံးတန်(၆၀) ထွက်ရှိသော တိုင်းဒေသကြီးနှင့် ပြည်နယ်အသီးသီးရှိ မြို့ကြီးများတွင် မြန်မာနိုင်ငံနှင့် ဂျပန်နိုင်ငံ တို့ပူးပေါင်းတည်ဆောက်ခဲ့သည့် နေ့စဉ်အမှိုက်တန်(၆ဝ)ကို မီးရှို့၍ထွက်ရှိလာသော အပူရှိန်ကို အသုံးပြု ကာ လျှပ်စစ်ဓာတ်အား ၇၆၀ kW ထုတ်လုပ်သည့်စက်ရုံ(Waste to Energy Plant)နှင့် အမှိုက်မီးရှို့စက် (Fundce)တို့ကဲ့သို့သော စက်ရုံများကို ပိုမိုတိုးမြှင့်တည်ဆောက်ရန် နိုင်ငံတော်အစိုးရကို တိုက်တွန်းကြောင်းအဆို တင်သွင်းခြင်းနှင့် လက်ခံဆွေးနွေးသင့်/မသင့် အဆုံးအဖြတ်ရယူခြင်း</title>
<speech type='speaker'>အစီအစဉ် ၈ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ရွှေပြည်သာ မဲဆန္ဒနယ်မှ ဦးဉာဏ်လင်းက အဆိုတစ်ရပ်တင်သွင်းထားပါတယ်။ ဦးဉာဏ်လင်းအား အဆိုတင်သွင်းဖို့ ဖိတ်ခေါ်ပါတယ်</speech>
''<speech><mp id='473'>ဦးဉာဏ်လင်း(ရွှေပြည်သာမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် ပြည်သူ့ လွှတ်တော်ကိုယ်စားလှယ်ကြီးများအပါအဝင် အားလုံးကို နှစ်လုံးစိတ်ဝမ်း အေးချမ်းကြပါစေလို့ ဆုတောင်းမေတ္တာပို့သအပ်ပါတယ်။ ဥက္ကဌကြီးခင်ဗျား။ ကျွန်တော်တင်ပြမည့် အဆိုကို Power Point ဖြင့် ရှင်းလင်းတင်သွင်းခွင့်ပြုရန် ပန်ကြားအပ်ပါတယ်။ ရန်ကုန်တိုင်းဒေသကြီး၊ ရွှေပြည်သာမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးဉာဏ်လင်းမှ နေပြည်တော်စည်ပင် သာယာရေးကော်မတီ၊ ရန်ကုန်စည်ပင်သာယာရေးကော်မတီ၊ မန္တလေးမြို့တော် စည်ပင်သာယာရေး ကော်မတီ၊ တိုင်းဒေသကြီးနှင့် ပြည်နယ်အသီးသီးမှ အစိုးရများ၊ သယံဇာတနှင့် သဘာဝပတ်ဝန်းကျင် ထိန်းသိမ်းရေးဝန်ကြီးဌာန၊ အားကစားနှင့်ကျန်းမာရေးဝန်ကြီးဌာန၊ လျှပ်စစ်နှင့်စွမ်းအင်ဝန်ကြီးဌာန၊ စီမံကိန်းနှင့်ဘဏ္ဍာရေးဝန်ကြီးဌာန၊ ပြည်သူ့လွှတ်တော်မှာရှိတဲ့ သက်ဆိုင်ရာကော်မတီအသီးသီးတို့က နေပြီးတော့ တာဝန်ယူဆောင်ရွက်ရန်လိုအပ်တဲ့ သဘာဝပတ်ဝန်းကျင်သန့်ရှင်းကောင်းမွန်ရေး၊ ပြည်သူ့ကျန်းမာရေး၊ လျှပ်စစ်နှင့်စွမ်းအင်ရရှိရေး၊ ပြည်သူ့ဘဏ္ဍာငွေရင်းနှီးမြှုပ်နှံရေးတို့နှင့် သက်ဆိုင်သည့် အမှိုက်ပြဿနာနှင့်စပ်လျဉ်းသည့်အဆိုတစ်ရပ်ကို အောက်ပါအတိုင်း ကျိုးကြောင်းဖော်ပြ တင်သွင်း သွားမှာဖြစ်ပါတယ်။ ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်တော်ကြီးများခင်ဗျား။ အခုကျွန်တော် တင်သွင်းမည့်အဆိုဟာဆိုလို့ရှိရင် အမှိုက်ပြဿနာတွေကို ဖြေရှင်းတဲ့နည်းတူ ပြည်သူ့ကျန်းမာရေး၊ သဘာဝပတ်ဝန်းကျင်သန့်ရှင်းရေးစတဲ့ ပြဿနာသုံးရပ်ကို တစ်ပြိုင်တည်း တစ်ချက်ခုတ်သုံးချက်ပြတ် အဖြစ် ဖြေရှင်းရာရောက်တဲ့အတွက်ကြောင့် သုဝဏ္ဏသာမဇာတ်တော်ထဲကလို သားရွှေအိုးထမ်းလာတာ ကို မျက်မမြင်မိဘနှစ်ပါးက မြင်ရတဲ့ကိန်းဆိုက်သကဲ့သို့ဖြစ်တဲ့အတွက်ကြောင့် ဒီအဆိုကို ပြည်သူ့ လွှတ်တော်ကနေပြီးတော့ လက်ခံဆွေးနွေးသင့်ကြောင်းကို ပဏာမအနေဖြင့် တင်ပြအပ်ပါတယ်ခင်ဗျား။ ကျွန်တော်တင်သွင်းတဲ့အဆိုကတော့ စွန့်ပစ်ပစ္စည်းအမှိုက်များကြောင့် သဘာဝပတ်ဝန်းကျင် ထိခိုက်ပျက်ဆီးမှုလျော့နည်းပပျောက်စေရန် နေ့စဉ်မီးရှို့နိုင်သော အမှိုက်တန် ၂၀၀၀ ကျော်ထွက်ရှိ သော မြန်မာနိုင်ငံ၏ စီးပွားရေးမြို့တော်ဖြစ်သည့် ရန်ကုန်မြို့နှင့် အနည်းဆုံးတန် ၆၀ ထွက်ရှိသော တိုင်းဒေသကြီးနှင့် ပြည်နယ်အသီးသီးရှိ မြို့ကြီးများတွင် မြန်မာနိုင်ငံနှင့် ဂျပန်နိုင်ငံတို့ ပူးပေါင်းတည်ဆောက်ခဲ့သည့် နေ့စဉ်အမှိုက်တန် ၆၀ ကို မီးရှို့၍ထွက်ရှိလာသော အပူချိန်ကိုအသုံးပြု ကာ လျှပ်စစ် အား ၇၆၀ KW ထုတ်လုပ်သည့်စက်ရုံ(Waste to Energy Plant)နှင့်အမှိုက်မီးရှို့စက် (Furnace)တို့ ကဲ့သို့သော စက်ရုံများကို ပိုမိုတိုးမြှင့်တည်ဆောက်ရန် နိုင်ငံတော်အစိုးရကို တိုက်တွန်းကြောင်းအဆို ကို တင်သွင်းခြင်းဖြစ်ပါတယ်။ Why WTER, Waste to Energy Plant အမှိုက်မှ လျှပ်စစ်ဓာတ်အားထုတ်တဲ့စက်ရုံကို ဘာကြောင့် ကျွန်တော်တို့တည်ဆောက်သင့်သလဲဆိုတဲ့အခါကျတော့ ပုံမှာတွေ့ရှိတဲ့အတိုင်းပါပဲ။ ဒီ open အမှိုက်စွန့်ပစ်စုပုံစွန့်ပစ်ခြင်းကနေပြီးတော့ အနီးပတ်ဝန်းကျင်မှာ စိတ်ပျက်ဖွယ်မြင်ကွင်းတွေ၊ အနံ့ဆိုးတွေ ထွက်ပေါ်တယ်။ မြေဆီလွှာပျက်စီးခြင်း၊ သောက်သုံးရေများ အဆိပ်အတောက်ဖြစ်ခြင်း၊ ကူးစက်ရောဂါဖြစ်ပွားစေသောပိုးမွှားများ ရှင်သန်ပေါက်ဖွား၍ သယ်ဆောင်ပျံ့ပွားစေပြီး လူထုအား ကပ်ရောဂါအသွင် ဖြစ်ပွားစေနိုင်ခြင်း၊ ဆေးဝါးစွန့်ပစ်ပစ္စည်းများမှ ဖန်ကွဲနှင့်ဆေးထိုးအပ် စသည်တို့ ကြောင့် ကူးစက်ရောဂါအမျိုးမျိုး ဖြစ်ပွားစေနိုင်ခြင်း၊ စွန့်ပစ်အမှိုက်ပုံမှ မီးလောင်လွယ်သော Methane၊ Nitrogen နှင့် Sulphur ဓာတ်ငွေ့များထွက်ရှိခြင်း၊ Methane ဓာတ်ငွေ့ကြောင့် စွန့်ပစ် အမှိုက်ပုံများရက်ရှည်မီးလောင်၍ အဆိပ်သင့်မီးခိုးများထွက်ပြီးတော့ ပတ်ဝန်းကျင်ရှိလူများကို အန္တရာယ် ဖြစ်စေနိုင်ခြင်း၊ Nitrogen နှင့် Sulphur ဓာတ်ငွေ့များသည် အထက်သို့ပျံ့ လွင့်ကာ ရေနှင့်ထိတွေ့ပြီး Nitric Acid မိုးနှင့် Sulphuric Acid မိုးများရွာချပြီး သက်ရှိလောကအား အန္တရာယ်ဖြစ်စေနိုင်ခြင်း၊ အမှိုက်ပုံမတည်ငြိမ်မှုကြောင့် စွန့်ပစ်အမှိုက်ပုံများပေါ်သို့ သွားရောက်သူများထိခိုက် ဒဏ်ရာရစေခြင်း နှင့် အသက်အန္တရာယ်အထိဖြစ်စေနိုင်ခြင်း၊ ဖန်လုံအိမ်အာနိသင်ဓာတ်ငွေ့များ၊ Green House Gas ထွက်ရှိ၍ အိုဇုံးလွှာကိုထိခိုက်ပျက်စီးစေနိုင်ခြင်းနှင့် သဘာဝဂေဟစနစ်များ ပျက်စီးနိုင်ခြင်းစသည့် တို့ကို ဖြစ်ပေါ်စေနိုင်ပါတယ်။ ဒီပုံ ၂ မှာဆိုလို့ရှိရင်တော့ Methane ဓာတ်ငွေ့တွေ အထက်ကတင်ပြခဲ့တဲ့အတိုင်း ထွက်ရှိတဲ့အတွက်ကြောင့် ရန်ကုန်တိုင်းဒေသကြီး၊ လှိုင်သာယာမြို့နယ် ထိန်ပင်ရှိစွန့်ပစ်အမှိုက်ပုံကြီး ကို ၂၀-၄-၂၀၁၈ မှ ၃-၅-၂၀၁၈ အထိ ၁၄ ရက်ကြာ မီးလောင်ကျွမ်းမှုကြီး အကြီးအကျယ်ဖြစ်ခဲ့ ပါတယ်။ ပတ်ဝန်းကျင်ကိုမီးခိုးမှိုင်းများ ပိတ်ပြီးတဲ့အခါကျတော့ နိုင်ငံတော်အနေနဲ့ လူအား၊ ပစ္စည်းအား၊ ငွေအားနှင့်ခက်ခဲစွာ ငြိမ်းသတ်ခဲ့ရပါတယ်။ ဒါကြောင့်မို့လို့ ထိန်ပင်အမှိုက်ပုံသို့ နေ့စဉ်အမှိုက် တန်ချိန် ၁၀၀၀ ကျော် လာရောက်စုပုံလျက်ရှိသဖြင့် ထိုအမှိုက်ပုံအနီးတွင် အမှိုက်တန် ၁၀၀၀ မီးရှို့နိုင် သည့် အမှိုက်မှစွမ်းအင်ထုတ်လုပ်သည့် စက်ရုံတည်ဆောက်နိုင်မည်ဆိုပါက အထက်ဖော်ပြပါ ဆိုးကျိုး များကင်းဝေးမည်ဖြစ်ကြောင်း နိုင်ငံတော်သို့ တင်ပြအပ်ပါတယ်။ ထို့ကြောင့် လှိုင်သာယာမှာ တန် ၁၀၀၀ ကျော် နေ့စဉ်မီးရှို့ပြီးတော့ လျှပ်စစ်ဓာတ်ထုတ်တဲ့စက်ရုံကို အမြန်ဆုံးစီမံချက်ရေးဆွဲ တည်ဆောက်သင့်ကြောင်း တင်ပြအပ်ပါတယ်။ ပုံ- ၃ ကဆိုလို့ရှိရင်တော့ ရန်ကုန်တိုင်းဒေသကြီး ကျွန်တော်တို့ ရွှေပြည်သာမြို့နယ်မှာ တည်ဆောက်ထားတဲ့ အမှိုက်မှ လျှပ်စစ်ဓာတ်အားထုတ်တဲ့ စက်ရုံဖြစ်ပါတယ်။ ဒီစက်ရုံဟာဆိုလို့ရှိရင်တော့ အမေရိကန်ဒေါ်လာ ၁၆ သန်းကျပြီးတော့ မြန်မာနိုင်ငံက ရှစ်သန်းထည့်ဝင်ပြီးတော့ ဂျပန်နိုင်ငံ ကနေပြီးတော့ ရှစ်သန်း အခမဲ့ပေးအပ်ပါတယ်။ နည်းပညာလည်း ပေးပါတယ်။ ဒါကြောင့်မို့ ဒီစက်ရုံကို နေ့စဉ်လည်ပတ်နေပြီးတော့ တစ်ရက်ကိုဆိုလို့ရှိရင် ၁၀ မဂ္ဂါဝပ် နိုင်ငံတော်ရဲ့ ဓာတ်အားပေးလိုင်းကို ပေးသွင်းနိုင်ပါတယ်။ တစ်ယူနစ်ကို ၇၅ ကျပ်နှုန်းနဲ့ တစ်နေ့ကိုဆိုလို့ရှိရင် ၁၈၀၀၀၀ ယူနစ်အတွက်ကို ငွေကျပ် ၁၃၅ သိန်း ဝင်လျက်ရှိပါတယ်။ ၁၅ နှစ်လောက်အကြာမှာ ကျွန်တော်တို့ထည့်ဝင်ထားတဲ့ အမေရိကန်ဒေါ်လာ ရှစ်သန်းဟာ ကျေသွားမယ် ဆိုတဲ့အကြောင်းကိုလည်း တင်ပြအပ်ပါတယ်။ ပုံ ၄ ဒီကောင်းကင်ဓာတ်ပုံ ၄ ကတော့ စက်ရုံတည်ရှိနေတဲ့နေရာဖြစ်ပါတယ်။ ရွှေပြည်သာမြို့မှာ ရန်ကုန်မြို့ကိုရေပေးဝေနေတဲ့ လှော်ကားကန်အနီးမှာရှိပင်ရှိငြားသော်လည်းပဲ ၂၀၁၅ ခုနှစ်မှာ သဘာဝပတ်ဝန်းကျင်နှင့် လူမှုပတ်ဝန်းကျင်၏ စိစစ်ချက်များ (EIA / SIA)နှင့် ၂၀၁၂ ခုနှစ် သဘာဝ ပတ်ဝန်းကျင်ထိန်းသိမ်းရေးဥပဒေ၊ နည်းဥပဒေများနှင့်အညီ ကနဦးလေ့လာဆန်းစစ်ချက်အစီရင်ခံစာ (IEE) တို့ကို ထုတ်ပြန်ပြီးတော့ စနစ်တကျ ဆောင်ရွက်ခဲ့တဲ့အတွက်ကြောင့် ဒီနေ့အထိ အန္တရာယ် ကင်းရှင်းနေတာကိုလည်း တွေ့ရှိပါတယ်။ ထို့အတူပဲ ဒီစက်ရုံကို မူလတည်ဆောက်တဲ့ ဂျပန်နိုင်ငံမှာ လည်း အန္တရာယ်ကင်းရှင်းပုံကို ပုံ ၅ မှာ ဆက်လက်တင်ပြပါမယ်။ ဒီပုံ-၅ မှာကြည့်မယ်ဆိုလို့ရှိရင်တော့ ကျွန်တော်တို့ အမှိုက်မှ လျှပ်စစ်ဓာတ်ထုတ်တဲ့ စက်ရုံတွေ ကို ဂျပန်နိုင်ငံမှာဆိုလို့ရှိရင် အမှိုက်ကနေ လျှပ်စစ်ဓာတ်အားထုတ်တဲ့စက်ရုံ ၁၇၁ ရုံ၊ မထုတ်ဘဲနဲ့ မီးရှို့တဲ့စက်ရုံက ၃၅၄ ရုံရှိပါတယ်။ ဒီ ၁၇၁ ရုံအနက် ၃၁ ရုံက သက်တမ်း ၂၅ နှစ်ကြာပြီဖြစ်ပါတယ်။ ထို့အတူပဲ ဥရောပတိုက်မှာလည်းပဲ ကျွန်တော်တို့အမှိုက်မှ စွမ်းအင်ထုတ်တဲ့စက်ရုံ ၇၉ ရုံ၊ မီးသက် သက်ရှို့တဲ့စက်ရုံ ၁၃၃ ရုံရှိတာကိုတွေ့ရပါတယ်။ ဒီအောက်မှာပြထားတဲ့ ပုံလေး (၄) ခုဟာဆိုလို့ရှိရင် Tokyo မှာရှိတဲ့ စက်ရုံနှစ်ရုံကို ပြပါတယ်။ တစ်ပုံကတော့ တစ်နေ့ကို တန်ချိန် ၆၀၀ မီးရှို့ပြီးတော့ 11 MW ထွက်ပါတယ်။ နောက်စက်ရုံတစ်ခုကတော့ ၂၈၈ တန်မီးရှို့ပြီး တော့ 7.7 MW ထွက်ပါတယ်။ ဒါတွေဟာ ကျွန်တော်တို့ ၂၅ နှစ်ကျော်ကြာမြင့်ခဲ့ပေမဲ့ ဒီနေ့အထိဘာမှ အန္တရာယ်မဖြစ်တာဟာ သက်သေအထောက်အထား ဖြစ်ပါတယ်ခင်ဗျား။ ဒါကြောင့်မို့လို့ ပြည်သူ့လွှတ်တော်ကြီးမှ ဒီအဆိုကို လက်ခံဆွေးနွေးပြီးတဲ့အခါကျတော့ ဒီခေတ်မီစက်ရုံတွေကို တစ်ချက်ခုတ်သုံးချက်ပြတ် ဒီစက်ရုံတွေကို မြန်မာနိုင်ငံရဲ့ စီးပွားရေးမြို့တော် ရန်ကုန်မြို့နှင့် တိုင်းဒေသကြီးနှင့် ပြည်နယ်အသီးသီးမှာရှိတဲ့ မြို့ကြီးပြကြီးများမှာ အမြန်တည်ဆောက်သင့်တယ်ဆိုတဲ့အကြောင်းကို ကျွန်တော် ဆွေးနွေးတင်ပြအပ် ပါတယ်။ ပုံ-၆ ကတော့ အမှိုက်များထဲမှာဆိုလို့ရှိရင် အမှိုက်တွေဟာ ဒီစက်ရုံကိုရောက်လာရင် ပထမ ဦးဆုံး ဘတ္တရီအဟောင်းတွေ၊ တာရာအဟောင်းတွေ၊ သံဗူးခွံတွေ၊ ဖန်ထည်၊ ကြွေထည်တွေစတဲ့ သတ္တု အမျိုးမျိုးစတဲ့ မီးမလောင်နိုင်တဲ့ဟာတွေကို အရင်ခွဲခြားရပါတယ်။ ပြီးတော့မှ မီးလောင်နိုင်တဲ့ဟာတွေ ကို ကျွန်တော်တို့က မီးရှို့စက်ကနေ စတင်ရှို့တယ်။ ရှို့ပြီးတော့ ပြန့်လွင့်နေတဲ့အထိ Flwe Gas Gozcoopa qesos? Carbon monoxide cogi Hydrogen bogi Amoniea cogi Oxygen i Nitrogeni Carbon dioxide boscozoloEclosufu slove Sooossozquošaoff:com? သဘာဝပတ်ဝန်းကျင်ကို အန္တရာယ်မဖြစ်စေရန် ဒီစက်ကနေပြီးတော့ တစ်ခါတည်းထိန်းညှိပေးပါတယ်။ တချို့ဆိုရင် လျော့နည်းပပျောက်အောင်ဆောင်ရွက်ပေးပါတယ်။ ဒါနှင့်ပတ်သက်ပြီးတော့ ပုံမှာတွေ့ရှိ ရတဲ့အတိုင်းပါပဲ။ ပုံ-၇ ကလည်း ထို့အတူပါပဲ။ ဒီအမှိုက်မီးရှို့ တာကနေစပြီးတော့ အပူစွမ်းအင်ရတယ်။ အပူ 98:Saèm Turbin MapSoufn Turbin meşg:60s? Generator posufi Generator ကနေမှ လျှပ်စစ်ဓာတ်ထုတ်တယ်။ ဒီအဆင့်ဆင့်ကို ပြထားတဲ့ ဒါ Process တစ်ခုပါပဲ။ ဒါကိုလုပ်တဲ့ Cooporation moo qofsecos sao:qmasos:qos ons meos Japan Future Engineering Interprise Coporation Solomon ပုံစံ ၈ ကတော့ ကျွန်တော်တို့ Flew Gds ကိုပြန်လည်ထိန်းညှိတာ၊ လျှပ်စစ်ဓာတ်ထုတ် တာတွေနှင့်ပတ်သက်ပြီးတော့ အသေးစိတ်တင်ပြထားတာပါ။ ပုံစံ ၉ ကတော့ အခုလိုကျွန်တော်တို့ ဆောင်ရွက်တဲ့အတွက်ကြောင့် Installation of WTE(Waste to Energy) စက်ရုံလုပ်တဲ့အတွက် ကြောင့်မို့လို့ အောက်ပါအကျိုးကျေးဇူးတွေရပါတယ်။ Sanitization ရေကောင်းရေသန့်တွေရတယ်။ ရေညစ်ညမ်းမှုတွေ ကာကွယ်တယ်။ Land Optimizction ကျွန်တော်တို့ ကူးစက်ရောဂါတွေ ပျံ့ပွား ပြီးတော့ မြေဆီလွှာတွေအနေအထားအပျက်အစီးတွေကနေ ကာကွယ်ပါတယ်။ နောက် Reduction of GHS emissioni slmeo Green House Gases seqeficyon jose:eşor Gases cogna လျော့နည်းစေတယ်။ ထို့အတူပဲ Energy transition လျှပ်စစ်စွမ်းအင်ပြောင်းလဲရရှိပါတယ်။ Stabilization သဘာဝပတ်ဝန်းကျင်ကို တည်ငြိမ်ပြီးတော့ ကောင်းမွန်စေတယ်ဆိုတာကို တွေ့ရှိရပါ တယ်။ ပုံစံ-၁၀ ကတော့ မြန်မာနိုင်ငံနှင့် ဂျပန်နိုင်ငံတို့ဟာဆိုလို့ရှိရင် The Joint Crediting Mechanism လုပ်ပြီး ပူးတွဲဆောင်ရွက်တာဖြစ်တဲ့အကြောင်းကို ဆွေးနွေးတင်ပြအပ်ပါတယ်။ ဒါကြောင့်မို့လို့ ပြည်သူ့လွှတ်တော်ကြီးကနေပြီးတော့ ကျွန်တော်ရဲ့ အဆိုကိုလက်ခံဆွေးနွေးပေးပါရန် တင်ပြရင်း နိဂုံးချုပ် အပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type='speaker'>ဦးဉာဏ်လင်းတင်သွင်းသွားတဲ့အဆိုကို ထောက်ခံမယ့် လွှတ်တော်ကိုယ်စားလှယ် တစ်ဦးအားဖိတ်ခေါ်ပါတယ်</speech>
<speech><mp id='435'>ဦးသန့်ဇင်ထွန်း(ဒက္ခိဏသီရိမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် ပြည်ထောင်စုအဆင့် အဖွဲ့အစည်းဝင်များ၊ ဧည့်သည်တော်များအားလုံး မင်္ဂလာပါ။ ကျွန်တော်ကတော့ ဒက္ခိဏသီရိမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးသန့်ဇင်ထွန်းဖြစ်ပြီး ကျွန်တော့်အနေနဲ့ ရွှေပြည်သာမဲဆန္ဒနယ်မှ ဦးဉာဏ်လင်းတင်သွင်းတဲ့အဆိုကို ထောက်ခံဆွေးနွေးမှာ ဖြစ်ပါတယ်။ လေးစားအပ်ပါသော လွှတ်တော်ဥက္ကဋ္ဌကြီးခင်ဗျား။ နိုင်ငံတကာကုန်သွယ်သင်္ဘောကြီးများပေါ် မှာ စက်ဆီ၊ ချောဆီ၊ လောင်စာဆီအညစ်အကြေးများ၊ ဆီရောရေနှင့် တခြားအမှိုက်များကို ပင်လယ်ပြင် သို့စွန့်ပစ်မှုမရှိစေရန်နှင့် မီးရှို့ ဖျက်ဆီးပစ်နိုင်ရန်အတွက် မီးရှို့စက် Incinerator ပါရှိပြီး ကိုယ်တိုင် လည်း ကိုင်တွယ်ထိန်းသိမ်းမောင်းနှင်ခဲ့ဖူးပါတယ်။ အမှိုက်မီးရှို့စက်ရဲ့ အဓိကရည်ရွယ်ချက်ကတော့ စွန့်ပစ်အမှိုက်နှင့် အညစ်အကြေးများကြောင့် သဘာဝပတ်ဝန်းကျင်ထိခိုက်ညစ်ညမ်းမှုမရှိစေရန် ဖြစ်ပါတယ်။ လေးစားအပ်ပါသော လွှတ်တော်ဥက္ကဋ္ဌကြီးခင်ဗျား။ စွန့်ပစ်အမှိုက်မှ စွမ်းအင်ထုတ်လုပ်ခြင်း၊ Waste to Energy နည်းစဉ်မှ လျှပ်စစ်ဓာတ်အားရရှိခြင်း၊ အမှိုက်များရှင်းလင်းနိုင်ခြင်းနှင့် သဘာဝ ပတ်ဝန်းကျင်ထိန်းသိမ်းနိုင်ခြင်း အကျိုးကျေးဇူးများရရှိမှာ ဖြစ်ပါတယ်။ စွန့်ပစ်အမှိုက်မီးရှို့ခြင်းမှ အပူစွမ်းအင်ရရှိနိုင်တဲ့အပြင် လောင်ကျွမ်းမှုမှ Methone၊ Methanol၊ Ethanol ကဲ့သို့ လောင်စာ ပစ္စည်းများထွက်ပေါ်လာနိုင်ပါတယ်။ စွန့်ပစ်အမှိုက်မီးရှို့ခြင်းမှ ပြောင်းလဲထွက်ပေါ်လာတဲ့ပစ္စည်းများ မှာ ပြား၊ ဓာတ်ငွေ့အရောအနှောနှင့် အပူဓာတ်တို့ဖြစ်ပါတယ်။ ဓာတ်ငွေ့ အရောအနှောထဲမှာ Nitrogen Carbon dioxidel Carbon monoxide 696g.gę Sulphur dioxide owpoz. ပါဝင်ကြပါတယ်။ အဆိုပါဓာတ်ငွေ့အရောအနှောများကို ခေတ်မှီစက်ကြီးများဖြင့် သန့်စင်ဖယ်ထုတ်ပြီး မှ လေထုထဲကိုရောက်သွားစေတာဖြစ်ပါတယ်။ စင်ကာပူနိုင်ငံကဲ့သို့ သေးငယ်တဲ့နိုင်ငံတစ်ခုမှာတောင် စွန့်ပစ်အမှိုက်မီးရှို့စက်လေးရုံ ရှိပါ တယ်။ အကြီးဆုံးစက်မှာ တစ်ရက်ကိုစွမ်းအင်ပမာဏ မဂ္ဂါဝပ် ၁၅၀ ထုတ်ပေးပြီး စွန့်ပစ်အမှိုက်တန်ချိန် ၃၀၀၀ ကို မီးရှို့ပေးနိုင်ပါတယ်။ ခေတ်မှီနည်းပညာဖြင့်ထုတ်လုပ်သောစက်များဖြစ်၍ ပတ်ဝန်းကျင် လေထု လုံးဝမညစ်ညမ်းစေနိုင်ဟု စင်ကာပူနိုင်ငံစည်ပင်ဌာနမှ ဆိုပါတယ်။ ယင်းစက်များမှာ အပူချိန် 1000 C အထိ ရရှိစေရန် ထိန်းကျောင်းပေးတဲ့ စနစ်တပ်ဆင်ထားသဖြင့် အမှိုက်များလုံးဝဥဿုံ အကုန်အစင် လောင်ကျွမ်းသွားစေသည်ဖြစ်ရာ သန့်ရှင်းသော ဓာတ်ငွေ့အကြွင်းသာ လေထဲထုတ်လွှင့် သည်ဟု သိရပါတယ်။ စင်္ကာပူနိုင်ငံရဲ့ အကြီးဆုံးမီးရှို့စက်အတွက် ရင်းနှီးမြှုပ်နှံမှုမှာ စင်ကာပူနိုင်ငံ ဒေါ်လာသန်း ၈၉၀ ဖြစ်ကြောင်း သိရှိရပါတယ်။ မြန်မာနိုင်ငံမှာ ဂျပန်နိုင်ငံ Japan Futur Engineering Coporation m G$opsao:91$q:6018:g: cabassos el pufos eşo gossos ၆၀ အမှိုက် မီးရှို့ခြင်းဖြင့် လျှပ်စစ်ဓာတ်အားထုတ်လုပ်တဲ့စက်ရုံ တည်ဆောက်လည်ပတ်နေပြီ ဖြစ်ပါ တယ်။ မြန်မာနိုင်ငံရန်ကုန်မြို့မှာ နေ့စဉ် အမှိုက်တန်ချိန် ၂၅၀၀ ခန့်ထွက်ရှိပါတယ်။ ထွက်ရှိလာတဲ့ အမှိုက်များကို ထိန်ပင်၊ ထားဝယ်ချောင်၊ ဒလ၊ ဆိပ်ကြီးခနောင်တို စွန့်ပစ်အမှိုက်ပုံများမှာ စွန့်ပစ်ကြ ပါတယ်။ ရန်ကုန်မြို့တော်ဟာ စီးပွားရေးမြို့တော်ဖြစ်သည်နှင့်အညီ လူဦးရေတိုးပွားလာခြင်း၊ စီးပွားရေးနှင့် စက်မှုလုပ်ငန်းများ ဖွံ့ဖြိုးတိုးတက်လာခြင်းတို့ကြောင့် စွန့်ပစ်အမှိုက်များ ထွက်ရှိမှုနှုန်း ထား တစ်နေ့ထက်တစ်နေ့ ပိုမိုမြင့်တက်လာပါတယ်။ လက်ရှိအသုံးပြုတဲ့စနစ်မှာ အမှိုက်များကို မြေပေါ်သို့ တိုက်ရိုက်စွန့်ပစ်သည့်စနစ်ဖြစ်ပါသောကြောင့် အမှိုက်မှထွက်ရှိတဲ့ အရည်၊ အနံ့အသက် များကြောင့် လေထု၊ ရေထု၊ မြေထု စတဲ့သဘာဝပတ်ဝန်းကျင်ညစ်ညမ်းမှုနှင့် သဘာဝဘေးအန္တရာယ် ဖြစ်ပေါ်မှု ဥပမာ မီးလောင်ကျွမ်းခြင်းတို့ကို ဖြစ်ပေါ်သက်ရောက်လျက် သဘာဝပတ်ဝန်းကျင်ဆိုးကျိုး များ သက်ရောက်လျက်ရှိပါတယ်။ ဒါ့အပြင် အမှိုက်စွန့်ပစ်ရန်အတွက် မြေနေရာချထားမှုပြဿနာရပ် များလည်း ကြုံတွေ့နေရပါတယ်။ ရန်ကုန်မြို့ ကဲ့သို့ မန္တလေးမြို့ အပါအဝင် အခြားပြည်နယ်နှင့် တိုင်းဒေသကြီးများရှိ မြို့ကြီးများမှာလည်း အလားတူပြဿနာများကို စတင်ကြုံတွေ့နေရပြီဖြစ်ပါတယ်။ အမှိုက်မီးရှို့စက် Incinerator ဟာ လက်ရှိကြုံတွေ့နေရတဲ့ပြဿနာများကို ဖြေရှင်းနိုင်ပြီး သဘာဝ ပတ်ဝန်းကျင်သို့ ဆိုးကျိုးသက်ရောက်မှုအနည်းဆုံးဖြစ်စေအောင် ဆောင်ရွက်နိုင်တဲ့အပြင် လျှပ်စစ် ဓာတ်အားလည်း ရရှိမှာဖြစ်တဲ့အတွက် အမှိုက်မီးရှို့စက် Incinerator များ တိုးမြှင့်တည်ဆောက်သင့် ပါတယ်။ စွန့်ပစ်အမှိုက်မှ စွမ်းအင်ထုတ်လုပ်ခြင်း Waste to Energy နည်းစဉ်မှာ ကုန်ကျစရိတ်ကြီးပါ အစိုးရရဲ့ အကူအညီလိုအပ်ပါတယ်။ Waste to Energy လုပ်ဖို့ ရင်းနှီးမြှုပ်နှံလိုသူ အများ အပြားရှိပါတယ်။ Waste to Energy ကို စီးပွားဖြစ်လုပ်နိုင်မှ ဒီစနစ်ကို နေရာအနှံ့အပြားမှာ အောင်အောင်မြင်မြင်ဆောင်ရွက်နိုင်မှာ ဖြစ်ပါတယ်။ ကုန်ကျစရိတ်သက်သာအောင် စည်ပင်သာယာမှ အမှိုက်ခွဲခြားစွန့်ပစ်ဖို့၊ အမှိုက်ခွဲခြားသိမ်းဆည်းဖို့ ကြီးကြပ်ပေးရန် လိုအပ်ပါတယ်။ အမှိုက်ဖျက်ခကို ထိုက်သင့်သလောက်ပေးဖို့လည်း လိုအပ်ပါတယ်။ ဒါ့အပြင် ထွက်ရှိလာတဲ့ လျှပ်စစ်အတွက် လျှပ်စစ် နှင့်စွမ်းအင်ဝန်ကြီးဌာနမှ လျှပ်စစ်တစ်ယူနစ်ဝယ်ယူသည့်နှုန်းထားကို သင့်တော်တဲ့နှုန်းထား သတ်မှတ် ပေးဖို့လိုအပ်ပါတယ်။ ဒါတွေကို အစိုးရက ကူညီဖြေရှင်းဆောင်ရွက်ပေးရင် နိုင်ငံခြားရင်းနှီးမြှုပ်နှံမှု၊ ပြည်တွင်းရင်းနှီးမြှုပ်နှံမှုများ၊ OTA Loan များဖြင့် အောင်အောင်မြင်မြင်ဆောင်ရွက်နိုင်မှာ ဖြစ်ပါ တယ်။ လေးစားအပ်ပါသော လွှတ်တော်ဥက္ကဋ္ဌကြီးခင်ဗျား။ စွန့်ပစ်အမှိုက်မှ စွမ်းအင်ထုတ်လုပ်ခြင်း၊ Waste to Energy နည်းစဉ်မှ လျှပ်စစ်ဓာတ်အားရရှိခြင်း၊ အမှိုက်များ ရှင်းလင်းနိုင်ခြင်းနှင့် သဘာဝ ပတ်ဝန်းကျင်ထိန်းသိမ်းနိုင်ခြင်း အကျိုးကျေးဇူးများ ရရှိမှာဖြစ်တဲ့အတွက် ဦးဉာဏ်လင်း တင်သွင်းတဲ့ အဆိုကို ပြည်သူ့လွှတ်တော်ကြီးက လက်ခံဆွေးနွေးပေးနိုင်ပါရန် လေးလေးနက်နက်ထောက်ခံအပ်ပါ တယ်။ ကျေးဇူးတင်ပါတယ်ခင်ဗျား။</speech>
<speech type='speaker'>လွှတ်တော်ကိုယ်စားလှယ်များခင်ဗျား။ ရွှေပြည်သာမဲဆန္ဒနယ်မှ ဦးဉာဏ်လင်း တင်သွင်းသွားတဲ့အဆိုကို လွှတ်တော်ကိုယ်စားလှယ်တစ်ဦးက ထောက်ခံသွားပါတယ်။ ဒီအဆိုနှင့် စပ်လျဉ်းပြီး ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၆၈ နည်းဥပဒေခွဲ(ခ) နည်းဥပဒေခွဲငယ်(၃)အရ လက်ခံဆွေးနွေးရန်သင့်/မသင့်လွှတ်တော်ရဲ့ ဆန္ဒရယူပါမယ်။ ဦးဉာဏ်လင်း တင်သွင်းတဲ့အဆိုကိုလည်း လက်ခံဆွေးနွေးရန် လွှတ်တော်က သဘောတူပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type='speaker'>သဘောမတူတဲ့သူရှိပါသလားခင်ဗျား။ သဘောမတူသူမရှိတဲ့အတွက် ဦးဉာဏ်လင်း၊ ရွှေပြည်သာမဲဆန္ဒနယ်က တင်သွင်းသော စွန့်ပစ်ပစ္စည်းအမှိုက်များကြောင့် သဘာဝ ပတ်ဝန်းကျင်ထိခိုက်ပျက်စီးမှု လျော့နည်းပပျောက်စေရန် နေ့စဉ်မီးရှို့နိုင်သော အမှိုက်တန်(၂၀၀၀)ကျော်ထွက်ရှိသော မြန်မာနိုင်ငံ၏စီးပွားရေးမြို့တော်ဖြစ်သည့် ရန်ကုန်မြို့နှင့် အနည်းဆုံးတန်(၆၀) ထွက်ရှိသော တိုင်းနှင့်ပြည်နယ်အသီးသီးရှိ မြို့ကြီးများတွင် မြန်မာနိုင်ငံနှင့် ဂျပန်နိုင်ငံတို့ပူးပေါင်း တည်ဆောက်ခဲ့သည့် နေ့စဉ်အမှိုက်တန်(၆၀)ကို မီးရှို့၍ ထွက်ရှိလာသော အပူရှိန်ကို အသုံးပြု ကာလျှပ်စစ်ဓာတ်အား ၇၆၀ KW ထုတ်လုပ်သည့်စက်ရုံ(Waste to Energy Plant)နှင့် အမှိုက်မီးရှို့စက် (Furnace)တို့ကဲ့သို့သော စက်ရုံများကို ပိုမိုတိုးမြှင့်တည်ဆောက်ရန် နိုင်ငံတော်အစိုးရသို့ တိုက်တွန်းကြောင်းအဆိုကို လက်ခံဆွေးနွေးရန်ဆုံးဖြတ်ကြောင်း ကြေညာပါတယ်။</speech>
<title>ဦးဉာဏ်လင်း၊ ရွှေပြည်သာမဲဆန္ဒနယ်က တင်သွင်းသည့်အဆိုနှင့်စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ်များရှိလျှင် အမည်ရင်းတင်သွင်းနိုင်ကြောင်းဥက္ကဌက ကြေညာခြင်း</title>
<speech type='speaker'>ယင်းအဆိုနှင့်စပ်လျဉ်းပြီး ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၆၈ နည်းဥပဒေခွဲ(ခ) နည်းဥပဒေခွဲငယ်(၅)အရ ဆွေးနွေးမယ့်လွှတ်တော်ကိုယ်စားလှယ်များအနေနဲ့ ၁၃-၅-၂၀၁၉ ရက်(တနင်္လာနေ့)ညနေ ၄ နာရီနောက်ဆုံးထားပြီး ပြည်သူ့လွှတ်တော်ရုံး ညွှန်ကြားရေး မှူးချုပ်ထံ အမည်စာရင်းတင်သွင်းကြရန် ဖြစ်ပါတယ်</speech>
</MotionSection>
<BillSection>
<title>အမျိုးသားလွှတ်တော်က ပြင်ဆင်ချက်ဖြင့် ပြန်လည်ပေးပို့သော ပြည်ထောင်စုရာထူးဝန် အဖွဲ့ဥပဒေကို ဒုတိယအကြိမ် ပြင်ဆင်သည့်ဥပဒေကြမ်းနှင့် စပ်လျဉ်း၍ အတည်ပြုရန် လွှတ်တော်၏အဆုံးအဖြတ်ရယူခြင်း</title>
<speech type='speaker'>အစီအစဉ် ၁၀ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်သူ့ လွှတ်တော်မှာ စတင်ဆွေးနွေးပြီး ပြင်ဆင်ချက်ဖြင့် အတည်ပြုခဲ့တဲ့ ပြည်ထောင်စုရာထူးဝန်အဖွဲ့ဥပဒေ ကို ဒုတိယအကြိမ် ပြင်ဆင်သည့် ဥပဒေကြမ်းကို အမျိုးသားလွှတ်တော်သို့ ပေးပို့ခဲ့ပါတယ်။ ဒီဥပဒေ ကြမ်းကို အမျိုးသားလွှတ်တော်က ပြင်ဆင်ချက်ဖြင့် ပြန်လည်ပေးပို့လာတဲ့အတွက် ၂၉-၄-၂၀၁၉ ရက်နေ့မှာ ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၉၃ နည်းဥပဒေခွဲ(က)အရ လွှတ်တော်သို့ အသိပေးပြီး ပြင်ဆင်ချက်မိတ္တူများကို လွှတ်တော်ကိုယ်စားလှယ်များထံ ဖြန့်ဝေပြီး ဖြစ်ပါတယ်။ ဒီဥပဒေကြမ်းနှင့်စပ်လျဉ်းပြီး အမျိုးသားလွှတ်တော်၏ ပြင်ဆင်ချက်များအပေါ် အဆို တင်သွင်းဆွေးနွေးလိုတဲ့ လွှတ်တော်ကိုယ်စားလှယ်များအနေဖြင့် မိမိဆွေးနွေးလိုတဲ့အပိုဒ်၊ အပိုဒ်ခွဲ၊ အကြောင်းအရာ၊ အချက်အလက်များကို တိကျစွာရေးသားဖော်ပြ၍ ၂-၅-၂၀၁၉ ရက်(ကြာသပတေး နေ့)နောက်ဆုံးထားပြီး အမည်စာရင်းတင်သွင်းရန် တောင်းခံခဲ့သော်လည်း ပြင်ဆင်ချက်အဆိုတင်သွင်း လာတဲ့ကိုယ်စားလှယ်တစ်ဦးမျှမရှိပါ။ ပြည်ထောင်စုရာထူးဝန်အဖွဲ့ဥပဒေကို ဒုတိယအကြိမ် ပြင်ဆင် သည့် ဥပဒေကြမ်းနှင့်စပ်လျဉ်းပြီး အမျိုးသားလွှတ်တော်၏ပြင်ဆင်ချက်များအပေါ် ဥပဒေကြမ်း ကော်မတီရဲ့ သဘောထားပြောပါ</speech>
<speech><mp id='295'>ဦးကျော်စိုးလင်း (အတွင်းရေးမှူး၊ ဥပဒေကြမ်းကော်မတီ)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များအားလုံးမင်္ဂလာပါလို့ ဦးစွာနှုတ်ခွန်း ဆက်သအပ်ပါတယ်။ ကျွန်တော်တို့ ဒုတိယအကြိမ် ပြည်သူ့လွှတ်တော် (၁၂) ကြိမ်မြောက်ပုံမှန်အစည်း အဝေး ပထမနေ့ဖြစ်တဲ့ ၂၉-၄-၂၀၁၉ ရက်နေ့(တနင်္လာနေ့)မှာ လွှတ်တော်မှာအသိပေး တင်ပြထားတဲ့ အတိုင်း အမျိုးသားလွှတ်တော်က ပြင်ဆင်အတည်ပြုခဲ့တဲ့ အချက်များအတိုင်း အားလုံးသဘောတူ လက်ခံပါကြောင်း လွှတ်တော်သို့ လေးစားစွာတင်ပြအပ်ပါတယ်ခင်ဗျား။</speech>
<speech type='speaker'>ပြည်ထောင်စုရာထူးဝန်အဖွဲ့ရဲ့ သဘောထားပြောပါ</speech>
<speech><agency id='10'>ဦးစောဗယ်လင်တိုင်း(အဖွဲ့ဝင်၊ ပြည်ထောင်စုရာထူးဝန်အဖွဲ့ရုံး)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ ကိုယ်စိတ်နှစ်ဖြာကျန်းမာ၊ ချမ်းသာပါစေကြောင်း နှုတ်ခွန်းဆက်သအပ်ပါတယ်။ ကျွန်တော်ကတော့ ပြည်ထောင်စုရာထူးဝန်အဖွဲ့ အဖွဲ့ဝင် ဦးစောဗယ်လင်းတိုင်း ဖြစ်ပါတယ်။ ပြည်ထောင်စုရာထူးဝန်အဖွဲ့ဥပဒေအား ဒုတိယအကြိမ် ပြင်ဆင်တဲ့ဥပဒေကြမ်းကို ဒုတိယအကြိမ် ပြည်သူ့လွှတ်တော် (၁၁)ကြိမ်မြောက်ပုံမှန်အစည်းအဝေး အဋ္ဌမနေ့(၄-၂-၂၀၁၉ ရက်နေ့တွင်လည်းကောင်း၊ ဒုတိယအကြိမ် အမျိုးသားလွှတ်တော် (၁၁) ကြိမ် မြောက်ပုံမှန်အစည်းအဝေး (၂၅)ရက်မြောက်နေ့ (၁၄-၃-၂၀၁၉ ရက်နေ့တွင်လည်းကောင်း အတည် ပြုခဲ့ပြီးဖြစ်ပါတယ်။ ယခု ပြည်သူ့လွှတ်တော် ဥပဒေကြမ်းကော်မတီမှတင်သွင်းတဲ့ ပြည်ထောင်စုရာထူး ဝန်အဖွဲ့ဥပဒေအား ဒုတိယအကြိမ်ပြင်ဆင်သည့်ဥပဒေကြမ်းကို ပြည်ထောင်စုရာထူးဝန်အဖွဲ့အနေနဲ့ သဘောတူပါကြောင်း ဥက္ကဋ္ဌကြီးမှတစ်ဆင့် တင်ပြအပ်ပါတယ်။</speech>
<speech type='speaker'>လွှတ်တော်ကိုယ်စားလှယ်များခင်ဗျား။ ပြည်ထောင်စုရာထူးဝန်အဖွဲ့ဥပဒေကို ဒုတိယအကြိမ်ပြင်ဆင်သည့်ဥပဒေကြမ်းနှင့်စပ်လျဉ်းပြီး အမျိုးသားလွှတ်တော်၏ ပြင်ဆင်ချက်များ အတိုင်း အတည်ပြုရန် လွှတ်တော်ရဲ့ သဘောထားရယူပါမယ်။ ယင်းဥပဒေကြမ်းကို အမျိုးသား လွှတ်တော်၏ ပြင်ဆင်ချက်များအတိုင်း အတည်ပြုရန် လွှတ်တော်က သဘောတူပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type='speaker'>သဘောမတူတဲ့သူရှိပါသလားခင်ဗျား။ သဘောမတူသူမရှိတဲ့အတွက် ပြည်ထောင်စုရာထူးဝန်အဖွဲ့ ဥပဒေကို ဒုတိယအကြိမ်ပြင်ဆင်သည့်ဥပဒေကြမ်းနှင့်စပ်လျဉ်း၍အမျိုးသားလွှတ်တော်၏ ပြင်ဆင်ချက်များအတိုင်း သဘောတူအတည်ပြုကြောင်းနှင့် ယင်းဥပဒေကြမ်း ကို လွှတ်တော်နှစ်ရပ်လုံးက သဘောတူခြင်းဖြစ်၍ ပြည်ထောင်စုလွှတ်တော်က အတည်ပြု သည်ဟု မှတ်ယူပြီး ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၉၄ နည်းဥပဒေခွဲ(က)၊ (ဂ)နှင့်(ဃ) တို့အရ ဆက်လက်ဆောင်ရွက်သွားမည်ဖြစ်ကြောင်း ကြေညာပါတယ်</speech>
</BillSection>
</discussion>
<postface>
<title>ဒုတိယအကြိမ် ပြည်သူ့လွှတ်တော် (၁၂) ကြိမ်မြောက် ပုံမှန်အစည်းအဝေး ပဉ္စမနေ့ရပ်နားကြောင်းနှင့် အစည်းအဝေး ဆဋ္ဌမနေ့ဆက်လက်ကျင်းပမည့်နေ့ရက်နှင့်အချိန်ကိုကြေညာခြင်း</title>
<speech type='speaker'>အစီအစဉ် ၁၁ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်သူ့လွှတ်တော် (၁၂) ကြိမ်မြောက်ပုံမှန်အစည်းအဝေး ပဉ္စမနေ့ကိုရပ်နားပါမယ်။ ဒုတိယအကြိမ် ပြည်သူ့လွှတ်တော် (၁၂) ကြိမ်မြောက်ပုံမှန်အစည်းအဝေး ဆဋ္ဌမနေ့ကို ၂၀၁၉ ခုနှစ်၊ မေလ ၁၅ ရက်(ဗုဒ္ဓဟူးနေ့) နံနက် ၁၀ နာရီအချိန်မှာ ဆက်လက်ကျင်းပမှာဖြစ်ကြောင်းနဲ့ ယနေ့ အစည်းအဝေးပြီးဆုံးကြောင်း ကြေညာပါတယ်။ (ဩဘာသံများ)</speech>
<speech type='mc'>ပြည်သူ့လွှတ်တော်ဥက္ကဋ္ဌ ပြန်လည်ထွက်ခွာပါပြီခင်ဗျား။</speech>
<speech type='mc'>အားလုံးထွက်ခွာနိုင်ပါပြီခင်ဗျား။</speech>
<p>ဒုတိယအကြိမ် ပြည်သူ့လွှတ်တော် (၁၂) ကြိမ်မြောက် ပုံမှန်အစည်းအဝေး ပဉ္စမနေ့ကို ၁၁၃၅ နာရီအချိန်တွင် ရပ်နားပါသည်။</p>
</postface>
</transcript>
</doc>
