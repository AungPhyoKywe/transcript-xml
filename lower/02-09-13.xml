<doc>
<docinfo>
<docno>02-09-13.xml</docno>
<pdf>02-09-13.pdf</pdf>
<term value='02'>ဒုတိယအကြိမ်</term>
<session value='09'/>
<sittingday value='13'> </sittingday>
<legislature value='lower'>ပြည်သူ့လွှတ်တော်</legislature>
<title>
ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်သူ့လွှတ်တော် နဝမပုံမှန်အစည်းအဝေး (၁၃)ရက်မြောက်နေ့မှတ်တမ်း
</title>
<date value='29-08-2018'>၁၃၈ဝ ပြည့်နှစ်၊ ဝါခေါင်လပြည့်ကျော် ၃ ရက် (၂ဝ၁၈ ခုနှစ်၊ သြဂုတ်လ ၂၉ ရက်) (ဗုဒ္ဓဟူးနေ့)</date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ဒုတိယအကြိမ် ပြည်သူ့လွှတ်တော် နဝမပုံမှန်အစည်းအဝေး (၁၃)ရက်မြောက်နေ့ကို နံနက် ၁၀ နာရီအချိန်၌ စတင်ကျင်းပပါသည်။ (ပြည်သူ့လွှတ်တော်အစည်းအဝေးကို ကြီးကြပ်ကွပ်ကဲသူအဖြစ် ပြည်သူ့လွှတ်တော်ဥက္ကဋ္ဌ ဦးတီခွန်မြတ်က ဆောင်ရွက်ပြီး၊ အခမ်းအနားမှူးအဖြစ် ဦးတင်ဝင်းအောင်၊ ညွှန်ကြားရေးမှူးချုပ်၊ ပြည်သူ့လွှတ်တော်ရုံးက ဆောင်ရွက်ပါသည်။</p> 
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီကနေ့ကျင်းပတဲ့ ဒုတိယအကြိမ် ပြည်သူ့ လွှတ်တော် နဝမပုံမှန်အစည်းအဝေး (၁၃)ရက်မြောက်နေ့မှာ ပြည်သူ့လွှတ်တော် လွှတ်တော် အခွင့်အရေးကော်မတီရဲ့ တင်ပြချက်အရ အစည်းအဝေးသို့တက်ရောက်ခွင့်ရှိတဲ့ ပြည်သူ့လွှတ်တော် ကိုယ်စားလှယ် ၄၃၀ ဦးရှိသည့်အနက် ၃၅၄ ဦးတက်ရောက်ပါတယ်။ အစည်းအဝေးသို့ တက်ရောက် ခွင့်ရှိသူဦးရေ စုစုပေါင်းရဲ့ ၈၂.၃၃ ရာခိုင်နှုန်းရှိတဲ့အတွက် အစည်းအဝေးအထမြောက်ကြောင်းနှင့် စတင်ကျင်းပကြောင်း ကြေညာပါတယ်။ (ဩဘာသံများ)
</speech>
ပြည်သူ့လွှတ/ရက်မြောက်သမ္မတမြန်မာနိုင်ငံကိုယ်စားလှယ်
<p>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</p>
<speech type='speaker'>
အစီအစဉ် ၃ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အစီအစဉ်များ ကို ကြို တင်ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်။
</speech>
<leave>
<title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type='speaker'>
အစီအစဉ် ၄ ဖြစ်ပါတယ်။ ယခု အစည်းအဝေးမတက်ရောက်နိုင်တဲ့ လွှတ်တော် ကိုယ်စားလှယ်များအတွက် ခွင့်ပန်ရန်ဖြစ်ပါတယ်။
</speech>
<speech><mp id='309'>ဒေါက်တာလှမိုး (အဖွဲ့ဝင်၊ လွှတ်တော်အခွင့်အရေးကော်မတီ)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ယနေ့ ၂၀၁၈ ခုနှစ်၊ သြဂုတ်လ ၂၉ ရက်နေ့ ဒုတိယအကြိမ် ပြည်သူ့လွှတ်တော် နဝမပုံမှန်အစည်းအဝေး (၁၃)ရက်မြောက်နေ့သို့ မတက်ရောက်နိုင်ပါသဖြင့် ခွင့်ပန်ကြားသူ လွှတ်တော်ကိုယ်စားလှယ်များ၏ကိုယ်စား ပြည်သူ့လွှတ်တော် လွှတ်တော်အခွင့်အရေး ကော်မတီအတွင်းရေးမှူး ကျွန်တော် ဒေါက်တာလှမိုး၊ အောင်မြေသာစံမဲဆန္ဒနယ်က ကိုယ်စား ခွင့်ပန်ကြားသွားမှာဖြစ်ပါတယ်။ ပြည်သူ့လွှတ်တော်မှာ ယနေ့တက်ရောက်ခွင့်ရှိသော ကိုယ်စားလှယ် ၄၃၀ ဦးရှိပြီး တက်ရောက်သူ ကိုယ်စားလှယ် ၃၅၄ ဦးရှိကာ ယနေ့ခွင့်ပန်ကြားသူ ၇၁ ဦးရှိပါတယ်။ ခွင့်ပန်ကြားသူကိုယ်စားလှယ်များကတော့ (၁) သုံးခွမဲဆန္ဒနယ်မှ ဒေါ်စုစုလွင် ခွင့် ၃ ရက်၊ (၂) လားရှိုးမဲဆန္ဒနယ်မှ ဒေါက်တာစိုင်းမောက်ခမ်း ခွင့် ၁ ရက်၊ (၃) ဒေါပုံမဲဆန္ဒနယ်မှ ဦးဌေးဝင်းအောင်(ခ)ဦးပြုံးချို ခွင့် ၃ ရက်၊ (၄) သန်လျင်မဲဆန္ဒနယ်မှ ဦးလွင်ကိုလတ် ခွင့် ၃ ရက်၊ (၅) ရန်ကင်းမဲဆန္ဒနယ်မှ ဒေါ်ဇင်မာအောင် ခွင့် ၃ ရက်၊ (၆) ဆိပ်ကြီးခနောင်တိုမဲဆန္ဒနယ်မှ ဦးတင်ထွန်းနိုင် ခွင့် ၁ ရက်၊ (၇) ထီးချိုင့်မဲဆန္ဒနယ်မှ ဦးမောင်မောင် ခွင့် ၁ ရက်၊ (၈) နမ့်စန်မဲဆန္ဒနယ်မှ ဦးဌေးလွင်(ခ)ဦးဒီလုံး ခွင့် ၃ ရက်၊ (၉) သာယာဝတီမဲဆန္ဒနယ်မှ ဦးအောင်မြင့် ခွင့် ၁ ရက်၊ (၁၀) မြောက်ဥက္ကလာပမဲဆန္ဒနယ်မှ ဒေါက်တာသန်းဝင်း ခွင့် ၁ ရက်၊ (၁၁) ကိုကိုးကျွန်းမဲဆန္ဒနယ်မှ သူရဦးသက်ဆွေ ခွင့် ၁ ရက်၊ (၁၂) ဖျာပုံမဲဆန္ဒနယ်မှ ဦးဝင်းထွဋ် ခွင့် ၃ ရက်၊ (၁၃) ဓနုဖြူမဲဆန္ဒနယ်မှ ဦးတင်လှ ခွင့် ၃ ရက်၊ (၁၄) ပုသိမ်မဲဆန္ဒနယ်မှ ဦးဝေလှိုင်ထွန်း ခွင့် ၁ ရက်၊ (၁၅) သာပေါင်းမဲဆန္ဒနယ်မှ ဦးသိန်းထွန်း ခွင့် ၁ ရက်၊ (၁၆) မြောင်းမြမဲဆန္ဒနယ်မှ ဒေါက်တာစိုးမိုးသူ ခွင့် ၃ ရက်၊ (၁၇) မြောက်ဦးမဲဆန္ဒနယ်မှ ဦးဦးလှစော ခွင့် ၃ ရက်၊ (၁၈) မိုင်းကိုင်မဲဆန္ဒနယ်မှ ဦးစိုင်းဆိုင်မိုင်း ခွင့် ၃ ရက်၊ (၁၉) သာကေတမဲဆန္ဒနယ်မှ ဒေါက်တာဝေဖြိုးအောင် ခွင့် ၁ ရက်၊ (၂၀) နမ့်ဆန်မဲဆန္ဒနယ်မှ ဦးဝင်းထူး ခွင့် ၁ ရက်၊ (၂၁) တနင်္သာရီမဲဆန္ဒနယ်မှ ဦးအောင်ကျော်ဟိန်း ခွင့် ၃ ရက်၊ (၂၂) သရက်ချောင်းမဲဆန္ဒနယ်မှ ဦးအောင်စိုး ခွင့် ၃ ရက်၊ (၂၃) ထားဝယ်မဲဆန္ဒနယ်မှ ဦးအောင်စိန် ခွင့် ၁ ရက်၊ (၂၄) လောင်းလုံးမဲဆန္ဒနယ်မှ ဒေါ်ခင်စန္ဒီ ခွင့် ၁ ရက်၊ (၂၅) ကလေးမဲဆန္ဒနယ်မှ ဒေါ်အေးအေးမူ(ခ)ဒေါ်ရှားမီး ခွင့် ၃ ရက်၊ (၂၆) လေရှီးမဲဆန္ဒနယ်မှ ဦးကျော်ဌေး ခွင့် ၃ ရက်၊ (၂၇) ဒီပဲယင်းမဲဆန္ဒနယ်မှ ဦးဝင်းမြင့်အောင် ခွင့် ၁ ရက်၊ (၂၈) ကျိုင်းတုံမဲဆန္ဒနယ်မှ ဦးစတီဖန် ခွင့် ၁ ရက်၊ (၂၉) ဘီးလင်းမဲဆန္ဒနယ်မှ ဦးတင်ကိုကိုဦး(ခ)ဦးအတွတ် ခွင့် ၁ ရက်၊ (၃၀) သထုံမဲဆန္ဒနယ်မှ ဒေါ်မာမာခိုင် ခွင့် ၁ ရက်၊ (၃၁) ချမ်းအေးသာစံမဲဆန္ဒနယ်မှ ဦးမျိုးနိုင် ခွင့် ၁ ရက်၊ (၃၂) ပြည်ကြီးတံခွန်မဲဆန္ဒနယ်မှ ဦးကျော်စိုးလင်း ခွင့် ၁ ရက်၊ (၃၃) ရမည်းသင်းမဲဆန္ဒနယ်မှ ဦးထွန်းထွန်းဝင်း ခွင့် ၁ ရက်၊ (၃၄) ဥတ္တရသီရိမဲဆန္ဒနယ်မှ ဦးကျော်မင်းလှိုင် ခွင့် ၁ ရက်၊ (၃၅) လမ်းမတော်မဲဆန္ဒနယ်မှ ဦးခင်မောင်ဝင်း ခွင့် ၁ ရက်၊ (၃၆) ဒလမဲဆန္ဒနယ်မှ ဒေါက်တာစိန်မြအေး ခွင့် ၁ ရက်၊ (၃၇) ကမာရွတ်မဲဆန္ဒနယ်မှ ဦးကျော်မင်း ခွင့် ၁ ရက်၊ (၃၈) မင်္ဂလာဒုံမဲဆန္ဒနယ်မှ ဦးအောင်လှိုင်ဝင်း ခွင့် ၁ ရက်၊ (၃၉) ဝမ်းတွင်းမဲဆန္ဒနယ်မှ ဦးခင်မောင်စိုး ခွင့် ၁ ရက်၊ (၄၀) ထန်းတပင်မဲဆန္ဒနယ်မှ ဦးနေမျိုးထွန်း ခွင့် ၁ ရက်၊ (၄၁) တောင်တွင်းကြီးမဲဆန္ဒနယ်မှ ဦးမင်းသိန်း ခွင့် ၁ ရက်၊ (၄၂) ထန်းတပင်မဲဆန္ဒနယ်မှ ဦးဇော်ဝင်း ခွင့် ၁ ရက်၊ (၄၃) ကဝမဲဆန္ဒနယ်မှ ဦးလှသန်း ခွင့် ၁ ရက်၊ (၄၄) နတ်မောက်မဲဆန္ဒနယ်မှ ဦးအောင်တင်လင်း ခွင့် ၁ ရက်၊ (၄၅) မင်းဘူးမဲဆန္ဒနယ်မှ ဦးဝင်းဝင်း ခွင့် ၁ ရက်၊ (၄၆) ရေနံချောင်းမဲဆန္ဒနယ်မှ ဦးသာချို (ခ)ဦးတင်ကြိုင် ခွင့် ၁ ရက်၊ (၄၇) ရွှေကူမဲဆန္ဒနယ်မှ ဦးဇာနည်မင်း ခွင့် ၁ ရက်၊ (၄၈) ကျောက်ဖြူမဲဆန္ဒနယ်မှ ဦးဘရှိန် ခွင့် ၁ ရက်၊ (၄၉) ချီဖွေမဲဆန္ဒနယ်မှ ဦးဇုံတိန့် ခွင့် ၁ ရက်၊ (၅၀) ပေါင်မဲဆန္ဒနယ်မှ ဒေါ်မိကွန်ချမ်း ခွင့် ၃ ရက်၊ (၅၁) ဖားဆောင်းမဲဆန္ဒနယ်မှ ဒေါ်နန်းထွေးသူ ခွင့် ၃ ရက်၊ (၅၂) ထန်တလန်မဲဆန္ဒနယ်မှ ဒေါ်နီရွှေလျန်း ခွင့် ၃ ရက်၊ (၅၃) ပုဗ္ဗသီရိမဲဆန္ဒနယ်မှ ဦးရည်မွန်(ခ)မောင်တင်သစ် ခွင့် ၃ ရက်၊ (၅၄) ရွှေတောင်မဲဆန္ဒနယ်မှ ဒေါ်မြခွာညို ဦး ခွင့် ၁ ရက်၊ (၅၅) တီးတိန်မဲဆန္ဒနယ်မှ ဦးကျင့်ရှင်းထန် ခွင့် ၁ ရက်၊ (၅၆) သင်္ဃန်းကျွန်းမဲဆန္ဒနယ်မှ ဦးရွှေလှ(ခ)ဦးရွှေလှဝင်း ခွင့် ၃ ရက်၊ (၅၇) တနိုင်းမဲဆန္ဒနယ်မှ ဦးလင်းလင်းဦး ခွင့် ၃ ရက်၊ (၅၈) ဟိုပုန်းမဲဆန္ဒနယ်မှ ဦးခွန်အောင်ကျော် ခွင့် ၃ ရက်၊ (၅၉) ပူတာအိုမဲဆန္ဒနယ်မှ ဦးမိုးရွှေ ခွင့် ၁ ရက်၊ (၆၀) မြစ်ကြီးနားမဲဆန္ဒနယ်မှ ဦးအင်ထုံးခါးနော်ဆမ် ခွင့် ၃ ရက်၊ (၆၁) ကျောက်ဆည်မဲဆန္ဒနယ်မှ ဒေါက်တာတင်အောင် ခွင့် ၁ ရက်၊ (၆၂) ကွမ်းခြံကုန်းမဲဆန္ဒနယ်မှ ဦးစိုးသူရထွန်း ခွင့် ၁ ရက်၊ (၆၃) မတူပီမဲဆန္ဒနယ်မှ ဦးပါထန်း ခွင့် ၁ ရက်၊ (၆၄) တပ်မတော်သားကိုယ်စားလှယ် ဒုတိယဗိုလ်မှူးကြီးခင်မောင်သန့် ခွင့် ၁ ရက်၊ (၆၅) တပ်မတော်သားကိုယ်စားလှယ် ဒုတိယဗိုလ်မှူးကြီးသန့်ဇော် ခွင့် ၃ ရက်၊ (၆၆) တပ်မတော်သားကိုယ်စားလှယ် ဗိုလ်မှူးစောကျော်အောင် ခွင့် ၃ ရက်၊ (၆၇) တပ်မတော်သားကိုယ်စားလှယ် ဗိုလ်မှူးမျိုးကိုကို ခွင့် ၃ ရက်၊ (၆၈) ကလောမဲဆန္ဒနယ်မှ ဒေါ်ပြုံးကေသီနိုင် ခွင့် ၃ ရက်၊ (၆၉) မိုင်းရှူးမဲဆန္ဒနယ်မှ ဦးစိုင်းဝင်းအေး(ခ) ဦးစိုင်းထွန်းအေး ခွင့် ၁ ရက်၊ (၇၀) အင်ဂျန်းယန်မဲဆန္ဒနယ်မှ ဦးလမာနော်အောင် ခွင့် ၁ ရက်နှင့် (၇၁) ကြည့်မြင်တိုင်မဲဆန္ဒနယ်မှ ဦးဇော်ဝင်းခွင့် ၁ ရက်တို့ဖြစ်ကြပါတယ်။ ယခင် ခွင့်ပန်ကြား သူ ၅ ဦး၊ ယနေ့ခွင့်ပန်ကြားသူ ၇၁ ဦး စုစုပေါင်းခွင့်ပန်ကြားသူ ၇၆ ဦး ဖြစ်ပါတယ်။ ခွင့်မဲ့ပျက်ကွက်သူမရှိပါကြောင်းနှင့် အထက်ပါကိုယ်စားလှယ်များ၏ ခွင့်ပန်ကြားမှုအား ခွင့်အဖြစ် ခွင့်ပြုပေးပါရန် လေးစားစွာဖြင့် ပန်ကြားအပ်ပါတယ်ခင်ဗျား။</speech>
<speech type='speaker'>ခွင့်ပန်ကြားသူအားလုံးကို ခွင့်ပြုပါတယ်။</speech>
<title>
ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို မှတ်တမ်းတင်ခြင်း
</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီကနေ့ အစည်းအဝေးမှာ တက်ရောက်ခွင့် ရှိတဲ့ လွှတ်တော်ကိုယ်စားလှယ် ၄၃၀ ဦး၊ ယခင်ကခွင့်ပန်ကြား၍ ခွင့်ပြုထားသူ ၅ ဦး၊ ယနေ့ ခွင့်ပြု ထားသူ ၇၁ ဦးဖြစ်၍ လွှတ်တော်ကခွင့်ပြု ထားသူစုစုပေါင်း ၇၆ ဦးဖြစ်ပါတယ်။ ခွင့်မဲ့ပျက်ကွက် သူမရှိပါ။ ယခုလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို လွှတ်တော်ရဲ့ အတည်ပြုချက်ရယူပါမယ်။ ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အတည်ပြုမှတ်တမ်းတင်ရန် လွှတ်တော်ကသဘောတူပါသလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'>
လွှတ်တော်က သဘောတူတဲ့အတွက် ကိုယ်စားလှယ်များ အစည်းအဝေး တက်ရောက်မှုအခြေအနေကို အတည်ပြုမှတ်တမ်းတင်ကြောင်း ကြေညာပါတယ်။ (ဩဘာသံများ)
</speech>
</leave>
</preface><discussion>
<section value = 'Committee'>
<speech type='speaker'> အစီအစဉ် ၅ ဖြစ်ပါတယ်။</speech>
<speech type='speaker'>
နိုင်ငံတကာဆက်ဆံရေးကော်မတီတွင် ဒေါက်တာစိုးမိုးသူ (မြောင်းမြ မဲဆန္ဒနယ်)အားလည်းကောင်း၊ သယံဇာတနှင့်သဘာဝပတ်ဝန်းကျင် ထိန်းသိမ်းရေးဆိုင်ရာကော်မတီ တွင် ဦးကျော်ဆွေဦး(ခ)အာလူး(ကော့မှူးမဲဆန္ဒနယ်)အားလည်းကောင်း၊ ရင်းနှီးမြှုပ်နှံမှုနှင့်စက်မှု လက်မှုဖွံ့ဖြိုးတိုးတက်ရေးကော်မတီတွင် ဦးညွန့်အောင်(မုံရွာမဲဆန္ဒနယ်)အားလည်းကောင်း အဖွဲ့ဝင် များအဖြစ် ထပ်မံထည့်သွင်း ဖွဲ့စည်းမှာဖြစ်ပါတယ်။ တင်ပြခဲ့တဲ့ကော်မတီအဖွဲ့ဝင်များ ထပ်မံ ထည့်သွင်းဖွဲ့စည်းခြင်းကို အတည်ပြုရန် လွှတ်တော်က သဘောတူပါသလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'>
လွှတ်တော်က သဘောတူတဲ့အတွက် ကော်မတီအဖွဲ့ဝင်များ ထပ်မံထည့်သွင်း ဖွဲ့စည်းခြင်းကို လွှတ်တော်က အတည်ပြုကြောင်း ကြေညာပါတယ်။
</speech>
</section>
<section value = 'QA'>
<title>
ကြယ်ပွင့်ပြထားသည့်မေးခွန်းများကို လွှတ်တော်ကိုယ်စားလှယ်များက မေးမြန်းခြင်းနှင့် သက်ဆိုင်ရာပြည်ထောင်စုအဆင့် အဖွဲ့အစည်းဝင်က ဖြေကြားခြင်း
</title>
<speech type='speaker'>
အစီအစဉ် ၆ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ မေးခွန်းများ၊ မေးမြန်း၊ ဖြေကြားခြင်းအစီအစဉ် စတင်ဆောင်ရွက်ပါ့မယ်။
</speech>
<Q-A>
<title>
ဟင်္သာတခရိုင်တွင် လာမည့် ၂၀၂၀ ရွေးကောက်ပွဲကျင်းပသည့်အခါ ပြီးခဲ့သည့် ၂၀၁၀ ရွေးကောက်ပွဲ ကဲ့သို့ အမျိုးသားလွှတ်တော်မဲဆန္ဒနယ်(၃)နေရာပြန်လည်ကျင်းပပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း
</title>
<speech type='speaker'>
ပထမဦးစွာ ဟင်္သာတမဲဆန္ဒနယ်မှ ဦးခင်မောင်ရီ မေးမြန်းဖို့ဖြစ်ပါတယ်။
</speech>
<speech><mp id='185'>ဦးခင်မောင်ရီ(ဟင်္သာတမဲဆန္ဒနယ်)</mp> လေးစားအပ်ပါတဲ့ ပြည်သူ့လွှတ်တော် ဥက္ကဌကြီး၊ ပြည်သူ့လွှတ်တော်ကိုယ်စားလှယ်များနှင့် ပြည်ထောင်စုဝန်ကြီးများ၊ ဧည့်သည်တော်များ အားလုံးကို မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ ဧရာဝတီတိုင်းဒေသကြီး၊ ဟင်္သာတမဲဆန္ဒနယ်က ဦးခင်မောင်ရီ ဖြစ်ပါတယ်။ ကျွန်တော်မေးမယ့်မေးခွန်းကတော့ ဧရာဝတီတိုင်း ဒေသကြီး၊ ဟင်္သာတခရိုင်မှာ လာမည့် ၂၀၂၀ ခုနှစ် ရွေးကောက်ပွဲကျင်းပတဲ့အခါမှာ ပြီးခဲ့တဲ့ ၂၀၁၀ ခုနှစ် ရွေးကောက်ပွဲကဲ့သို့ အမျိုးသားလွှတ်တော်မဲဆန္ဒနယ်(၃)နေရာပြန်လည်ကျင်းပရန် အစီအစဉ် ရှိ/မရှိ၊ မရှိပါက မည်သည့်အတွက်ကြောင့်ဆိုတာကို သိရှိလိုပါသောကြောင့် မေးမြန်းခြင်းဖြစ်ပါတယ်။ ဥက္ကဌကြီးခင်ဗျား။ ကျွန်တော်တို့ ဟင်္သာတခရိုင်အတွင်းမှာ မြို့နယ်ပေါင်း ခြောက်မြို့နယ်ရှိပြီး ၂၀၁၅ ခုနှစ် ဒီဇင်ဘာလကုန်အထိ ကျေးရွာအုပ်စုပေါင်း ၃၇၀၊ ရပ်ကွက်ပေါင်း ၅၅ ရပ်ကွက်၊ ကျေးရွာပေါင်း ၂၉၈၂၊ ခရိုင်လူဦးရေ စုစုပေါင်း ၁၁၂၉၂၉၅ ဦး ရှိခဲ့ပါတယ်။ ယခင် ၂၀၁၀ ခုနှစ် ရွေးကောက်ပွဲမှာ ဟင်္သာတ၊ ဇလွန်မြို့နယ် မဲဆန္ဒနယ်မြေမှာ ရပ်ကွက်ကျေးရွာအုပ်စုပေါင်း ၁၅၉ အုပ်စု မဲပေးနိုင်တဲ့ဦးရေက ၃၃၇၂၇၃ ဦးရှိပါတယ်။ လေးမျက်နှာ၊ အင်္ဂပူမြို့နယ် မဲဆန္ဒနယ်မြေမှာ ရပ်ကွက် ကျေးရွာအုပ်စုပေါင်း ၁၂၂ အုပ်စုရှိပြီးတော့ မဲပေးနိုင်တဲ့ဦးရေက ၂၁၈၄၆၇ ဦး ရှိပါတယ်။ မြန်အောင်၊ ကြံခင်းမြို့နယ် မဲဆန္ဒနယ်မြေမှာ ရပ်ကွက်ကျေးရွာအုပ်စုပေါင်း ၁၀၂ အုပ်စုရှိပြီးတော့ မဲပေးနိုင်တဲ့ ဦးရေ ၂၁၃၀၅၅ ဦး ရှိခဲ့ပါတယ်။ ဒီလိုမဲဆန္ဒနယ်မြေသတ်မှတ်ခြင်းဟာ သင့်တော်လုံလောက် အစဉ်ပြေတဲ့အတွက် ခွဲဝေသတ်မှတ်မှုဖြစ်ပါတယ်။ ဥက္ကဌကြီးခင်ဗျား။ ၂၀၁၅ ခုနှစ် ရွေးကောက်ပွဲမှာ အမျိုးသားလွှတ်တော်ကိုယ်စားလှယ်အတွက် ၂ ဦးသာ သတ်မှတ်ခဲ့၍ ဟင်္သာတ၊ ဇလွန်၊ လေးမျက်နှာ သုံးမြို့နယ်မှာ ရပ်ကွက်ကျေးရွာအုပ်စုပေါင်း ၂၄၁ အုပ်စု၊ မဲဆန္ဒရှင်ပေါင်း ၄၅၇၆၅၆ ဦး အတွက် ကိုယ်စားလှယ်တစ်ဦး၊ အင်္ဂပူ၊ မြန်အောင်၊ ကြံခင်း သုံးမြို့နယ်မှာ ရပ်ကွက်ကျေးရွာအုပ်စုပေါင်း ၁၈၄ အုပ်စုမှာ မဲဆန္ဒရှင်ပေါင်း ၃၉၉၁၇၇ ဦး အတွက် ကိုယ်စားလှယ်တစ်ဦး စုစုပေါင်း ဟင်္သာတခရိုင်မှာ ကိုယ်စားလှယ်နှစ်ဦးသာ ထားရှိခဲ့တဲ့အတွက် ကိုယ်စားပြု ဆောင်ရွက်နိုင်စွမ်းလျော့ကျပြီး မျှတပြည့်ဝစွာဆောင်ရွက်နိုင်မှု အခက်အခဲများရှိပါတယ်။ မဲဆွယ်စည်းရုံးရေးလုပ်ငန်းစဉ်များကိုလည်း ထိခိုက်မှုများဖြစ်ပေါ်လာပါတယ်။ မြောင်းမြမြို့နယ် တစ်ခုတည်းကို အမျိုးသားလွှတ်တော်ကိုယ်စားလှယ်တစ်ဦး ပေးထားကြောင်း သိရပါတယ်။ ဒါကြောင့် လာမယ့် ၂၀၂၀ ခုနှစ် ရွေးကောက်ပွဲမှာ ယခင် ၂၀၁၀ ခုနှစ် ရွေးကောက်ပွဲကဲ့သို့ အမျိုးသား လွှတ်တော်ကိုယ်စားလှယ်လောင်း သုံးဦး ပြန်လည်သတ်မှတ်ပေးနိုင်ခြင်းရှိ/မရှိ။ မရှိပါက မည်သည့် အတွက်ကြောင့်ဆိုသည်ကို သိရှိလိုပါသောကြောင့် ဥက္ကဋ္ဌကြီးမှတစ်ဆင့် မေးမြန်းရခြင်းဖြစ်ပါတယ်။ ကျေးဇူးတင်ပါတယ်။</speech>
<speech type='speaker'>
ပြည်ထောင်စုရွေးကောက်ပွဲကော်မရှင်က ဖြေကြားရန်ဖြစ်ပါတယ်။
</speech>
<speech><agency id='7'>ဦးသန်းဌေး(အဖွဲ့ဝင်၊ ပြည်ထောင်စုရွေးကောက်ပွဲကော်မရှင်)</agency>လေးစားအပ်ပါ သော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုဝန်ကြီး များ၊ ကြွရောက်လာကြတဲ့ ဧည့်သည်တော်များအားလုံး ကိုယ်စိတ်နှစ်ဖြာကျန်းမာ ချမ်းသာကြပါစေ ကြောင်း ဆုတောင်းမေတ္တာပို့သလျက် မင်္ဂလာပါလို့ နှုတ်ခွန်းဆက်ပါတယ်။ ကျွန်တော်ကတော့ ပြည်ထောင်စုရွေးကောက်ပွဲကော်မရှင် အဖွဲ့ဝင် ဦးသန်းဌေး ဖြစ်ပါတယ်။ ဒီကနေ့ ဧရာဝတီတိုင်းဒေသ ကြီး၊ ဟင်္သာတမြို့နယ် ပြည်သူ့လွှတ်တော်ကိုယ်စားလှယ် ဦးခင်မောင်ရီရဲ့ ကြယ်ပွင့်ပြမေးခွန်းနှင့် ပတ်သက်ပြီးတော့ ပြည်ထောင်စုရွေးကောက်ပွဲကော်မရှင်ရဲ့ ကိုယ်စား ဖြေကြားသွားမှာဖြစ်ပါတယ်။ ဥက္ကဋ္ဌကြီးခင်ဗျား။ ဧရာဝတီတိုင်းဒေသကြီး၊ ဟင်္သာတမြို့နယ် ပြည်သူ့လွှတ်တော် ကိုယ်စားလှယ် ဦးခင်မောင်ရီ၏ ကြယ်ပွင့်ပြမေးခွန်းမှာ ဧရာဝတီတိုင်းဒေသကြီး၊ ဟင်္သာတခရိုင် အတွင်း လာမည့် ၂၀၂၀ ခုနှစ် ရွေးကောက်ပွဲကျင်းပသည့်အခါ ပြီးခဲ့သည့် ၂၀၁၀ ခုနှစ် ရွေးကောက်ပွဲ ကဲ့သို့ အမျိုးသားလွှတ်တော်မဲဆန္ဒနယ်(၃)နေရာပြန်လည်ကျင်းပပေးရန် အစီအစဉ် ရှိ/မရှိ၊ မရှိပါက မည်သည့်အတွက်ကြောင့်ဆိုသည်ကို သိရှိလိုခြင်း ဖြစ်ပါသည်။ အမျိုးသားလွှတ်တော် မဲဆန္ဒနယ် နယ်မြေများ ပိုင်းခြားသတ်မှတ်ခြင်းသည် အမျိုးသားလွှတ်တော် ရွေးကောက်ပွဲဥပဒေ ပုဒ်မ ၄ နှင့်အညီ ပိုင်းခြားသတ်မှတ်ခြင်းဖြစ်ပါသည်။ အမျိုးသားလွှတ်တော်မဲဆန္ဒနယ်များကို တိုင်းဒေသကြီး/ပြည်နယ် တစ်ခုလျှင် မဲဆန္ဒနယ် ၁၂ နယ်စီသာ ပိုင်းခြားသတ်မှတ်ရပါသည်။ အထွေထွေရွေးကောက်ပွဲများ မကျင်းပမီ မဲဆန္ဒနယ်များ ပိုင်းခြားသတ်မှတ်နိုင်ရန်အတွက် အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အားဝန်ကြီးဌာနမှ မြို့နယ်များကို အခြေခံသော တိုင်းဒေသကြီး/ပြည်နယ်များအလိုက် လူဦးရေစာရင်းများကို ဦးစွာရယူရပါသည်။ ရရှိလာသော လူဦးရေစာရင်းများအရ အမျိုးသား လွှတ်တော် ရွေးကောက်ပွဲဥပဒေပုဒ်မ ၄ ပုဒ်မခွဲ(ဂ)နှင့်အညီ တိုင်းဒေသကြီး/ပြည်နယ် တစ်ခုချင်းစီ အတွက် ခရိုင်များ၏ လူဦးရေစုစုပေါင်းအပေါ် အခြေခံ၍ ခရိုင်တစ်ခုချင်းစီ၏ လူဦးရေကို မဲဆန္ဒနယ် ၁၂ နယ်ဖြင့် သင်္ချာနည်းအတိုင်း အချိုးချ၍ တွက်ချက်သတ်မှတ်ပေးခြင်းဖြစ်ပါသည်။ ၂၀၁၀ ပြည့်နှစ်၊ အထွေထွေရွေးကောက်ပွဲတွင် ဧရာဝတီတိုင်းဒေသကြီးအတွင်းရှိ အမျိုးသား လွှတ်တော်မဲဆန္ဒနယ်များသတ်မှတ်ခဲ့ရာတွင် ဟင်္သာတခရိုင်အတွက် သုံးနယ်နှင့် မြောင်းမြခရိုင် အတွက် တစ်နယ်သတ်မှတ်ခဲ့ပါသည်။ ဟင်္သာတခရိုင်အတွက် ရရှိသော မဲဆန္ဒနယ်အရေအတွက်မှာ သုံးနယ်ဖြစ်ပြီး ဟင်္သာတခရိုင်တွင် ခြောက်မြို့နယ်ပါဝင်သောကြောင့် လူဦးရေအချိုးအစား တတ်နိုင်သမျှ နီးစပ်မှုရှိစေရန်အတွက် တစ်ဆက်တစ်စပ်တည်းရှိသော ဟင်္သာတမြို့နယ်နှင့် ဇလွန်မြို့နယ်၊ လေးမျက်နှာမြို့နယ်နှင့် အင်္ဂပူမြို့နယ်၊ မြန်အောင်မြို့နယ်နှင့် ကြံခင်းမြို့နယ်များကို ပေါင်းရုံးဖွဲ့စည်းပြီး မဲဆန္ဒနယ် သုံးနယ်အဖြစ် သတ်မှတ်ပေးခဲ့ခြင်းဖြစ်ပါသည်။ မြောင်းမြခရိုင်အတွက် ရရှိသော မဲဆန္ဒနယ် အရေအတွက်မှာ တစ်နယ်ဖြစ်သောကြောင့် ခရိုင်အတွင်း မြို့နယ် သုံးမြို့နယ် ပါဝင်သော်လည်း မြောင်းမြခရိုင်တစ်ခုလုံးကို မဲဆန္ဒနယ်တစ်နယ်အဖြစ် သတ်မှတ်ပေးခဲ့ခြင်းဖြစ်ပါ သည်။ ၂၀၁၅ ခုနှစ်၊ အထွေထွေရွေးကောက်ပွဲတွင်လည်း အမျိုးသားလွှတ်တော်မဲဆန္ဒနယ်များ သတ်မှတ်ခဲ့ရာတွင် ဟင်္သာတခရိုင်အတွက် နှစ်နယ်နှင့် မြောင်းမြခရိုင်အတွက် နှစ်နယ်သတ်မှတ် ပေးနိုင် ခဲ့ပါသည်။ ဟင်္သာတခရိုင်အတွက် ရရှိသော မဲဆန္ဒနယ်အရေအတွက်မှာ နှစ် နယ်ဖြစ်သဖြင့် လူဦးရေအချိုးအစား တတ်နိုင်သမျှ နီးစပ်မှုရှိစေရန်အတွက် ခရိုင်အတွင်းရှိ တစ်ဆက်တစ်စပ်တည်း သော ဟင်္သာတမြို့နယ်၊ ဇလွန်မြို့နယ်နှင့် လေးမျက်နှာမြို့နယ်တို့ကိုပေါင်းရုံး၍ မဲဆန္ဒနယ်တစ်နယ် အဖြစ်လည်းကောင်း၊ အင်္ဂပူမြို့နယ်၊ မြန်အောင်မြို့နယ်နှင့် ကြံခင်းမြို့နယ်တို့ကို ပေါင်းရုံး၍ မဲဆန္ဒနယ် တစ်နယ်အဖြစ်လည်းကောင်း ပိုင်းခြား၍ မဲဆန္ဒနယ် နှစ်နယ်အဖြစ် သတ်မှတ်ပေးခဲ့ခြင်းဖြစ်ပါသည်။ မြောင်းမြခရိုင်အတွက် ရရှိသော မဲဆန္ဒနယ်အရေအတွက်မှာ နှစ်နယ်ဖြစ်ပြီး မြို့နယ် သုံး မြို့နယ် ပါဝင်သဖြင့် လူဦးရေအချိုးအစားတတ်နိုင်သမျှ နီးစပ်မှုရရှိစေရန်အတွက် တစ်ဆက်တစ်စပ်တည်း ရှိသော ဝါးခယ်မမြို့နယ်နှင့် အိမ်မဲမြို့နယ်များကို ပေါင်းရုံး၍ မဲဆန္ဒနယ်တစ်နယ်အဖြစ်လည်းကောင်း၊ မြောင်းမြမြို့နယ်တစ်ခုလုံးကို မဲဆန္ဒနယ်တစ်နယ်အဖြစ်လည်းကောင်း ပိုင်းခြား၍ မဲဆန္ဒနယ် နှစ် နယ် အဖြစ် သတ်မှတ်ပေးခဲ့ခြင်းဖြစ်ပါသည်။ လေးစားအပ်ပါသော ဥက္ကဌကြီးခင်ဗျား။ သို့ဖြစ်ပါ၍ အမျိုးသားလွှတ်တော် မဲဆန္ဒနယ်များ သတ်မှတ်ခြင်းသည် မဲဆန္ဒနယ် သတ်မှတ်ခြင်းဆိုင်ရာ အမျိုးသားလွှတ်တော်ရွေးကောက်ပွဲဥပဒေပုဒ်မ ၄ နှင့်အညီ သတ်မှတ်ပေးခြင်းသာဖြစ်ပါသည်။ ကော်မရှင်က သတ်မှတ်သော လွှတ်တော်မဲဆန္ဒနယ် များသည် လွှတ်တော်သက်တမ်းတစ်ခုအတွက်သာ အတည်ဖြစ်ပြီး လွှတ်တော်သက်တမ်းမကုန်ဆုံးမီ နောက်ထပ်သက်တမ်းတစ်ခုအတွက် မဲဆန္ဒနယ်များကို ကော်မရှင်က အနည်းဆုံးရက်ပေါင်း ၆၀ ကြိုတင်၍ သတ်မှတ်ပေးရမည်ဖြစ်ပါသည်။ ဟင်္သာတခရိုင်တွင် ပြီးခဲ့သည့် ၂၀၁၀ ခုနှစ် ရွေးကောက်ပွဲကဲ့သို့ အမျိုးသားလွှတ်တော်မဲဆန္ဒနယ် (၃)နေရာပြန်လည်ကျင်းပပေးရန်အစီအစဉ်နှင့် စပ်လျဉ်း၍ ၂၀၂၀ ပြည့်နှစ်၊ အထွေထွေရွေးကောက်ပွဲကာလတွင်တည်ရှိနေမည့် တိုင်းဒေသကြီး အတွင်းရှိ ခရိုင်များ၏ လူဦးရေအပေါ်မူတည်ပြီး ဥပဒေများနှင့်အညီ ပိုင်းခြားသတ်မှတ်သွားမည်ဖြစ်ပါ သောကြောင့် မဲဆန္ဒနယ် ပိုင်းခြားသတ်မှတ်ချိန်ရောက်မှသာ ခရိုင်တစ်ခုစီအလိုက် ရရှိသော မဲဆန္ဒနယ်အရေအတွက်ကို သိရှိနိုင်မည်ဖြစ်ပါကြောင်း လေးစားစွာ ရှင်းလင်းဖြေကြားအပ်ပါတယ်။ ကျေးဇူးတင်ပါတယ်။ </speech>
<speech><mp id='185'>ဦးခင်မောင်ရီ(ဟင်္သာတမဲဆန္ဒနယ်)</mp> အခုလို ပြည့်ပြည့်စုံစုံဖြေကြားပေးတဲ့အတွက် အင်မတန်ကျေးဇူးတင်ပါတယ်။ ဒါပေမဲ့ ကျွန်တော် ဆက်စပ်မေးခွန်းလေးကို မေးခွင့်ပြုပါ။ ၂၀၁၀ ခုနှစ် ရွေးကောက်ပွဲမှာဆိုရင် ကျွန်တော်တို့ခရိုင်အတွင်းမှာဆိုရင် လူဦးရေပေါင်းက ဘယ်လောက်ရှိလဲ ဆိုရင် ၇၅၈၇၉၅ ဦးရှိပါတယ်။ ၂၀၁၅ ခုနှစ်ကျတော့ စုစုပေါင်းလူဦးရေပေါင်းက မဲပေးနိုင်တဲ့ လူဦးရေပေါင်းက ၈၅၇၄၃၃ ဦးရှိပါတယ်။ ငါးနှစ်ကွာခြားသွားတဲ့အခါမှာ လူဦးရေတစ်သိန်းလောက် ကွာခြားသွားပါတယ်။ အဲဒီလိုပဲ ၂၀၁၅ ခုနှစ် လာမယ့် ၂၀၂၀ ခုနှစ်မှာဆိုရင်လည်း လူဦးရေ နှစ်သိန်းကျော် ကွာခြားနိုင်ပါတယ်။ အဲဒီအခါမှာ လူဦးရေအရ ဆက်စပ်ပြီးတော့ စဉ်းစားပေးဖို့ ဆက်စပ်မေးခွန်း အနေနဲ့ ကျွန်တော်မေးမြန်းရခြင်းဖြစ်ပါတယ်။</speech>
<speech type='speaker'>
ပြည်ထောင်စုရွေးကောက်ပွဲရွေးကောက်ပွဲကော်မရှင်က ဖြေကြားနိုင်က ဖြေကြားပေးပါ။
</speech>
<speech><agency id='7'>ဦးသန်းဌေး(အဖွဲ့ဝင်၊ ပြည်ထောင်စုရွေးကောက်ပွဲကော်မရှင်)</agency>လွှတ်တော် ဥက္ကဌကြီးခင်ဗျား။ အခု လွှတ်တော်ကိုယ်စားလှယ်တော်ကြီး၏ ဆက်စပ်မေးခွန်းမေးသွားတဲ့အတိုင်း ၂၀၁၀ ခုနှစ်မှာလည်းပဲ ဟင်္သာတခရိုင်မှာ လူဦးရေမှာ ၁၇၇၈၄၉၃ ဦး ရှိပါတယ်။ ၂၀၁၅ ခုနှစ်မှာ ဟင်္သာတခရိုင်မှာ ၁၁၆၂၅၆၁ ဦးဆိုပြီး ကျွန်တော်တို့ စာရင်းဇယားရရှိထားပါတယ်။ အဲဒီအတိုင်း အခု လာမယ့် ၂၀၂၀ ခုနှစ်ရွေးကောက်ပွဲမှာလည်းပဲ သက်ဆိုင်ရာ လူဝင်မှုကြီးကြပ်ရေးနှင့် ပြည်သူ့အင်အား ဦးစီးဌာနက ရရှိတဲ့ လူဦးရေစာရင်းဇယားအပေါ်မှာမူတည်ပြီးတော့မှ ခရိုင်တစ်ခုချင်းစီမှာရှိတဲ့ လူဦးရေအားလုံးကိုပေါင်း ပြီးလို့ရှိရင် ၁၂ နှင့်စား ရာခိုင်နှုန်းဖွဲ့ပြီးတော့မှ ရာနှုန်းပြည့်တွေကို ကိန်းပြည့်အတိုင်းပေးပြီးတော့မှ ကျန်တဲ့ ၀.၁၅ ကျော်တဲ့ဟာတွေကို ထပ်ဆောင်းပြီးတော့မှ ပေးပါ တယ်။ ၂၀၂၀ ခုနှစ်မှာလည်းပဲ အဲဒီအချိန်ကာလမှာ ရက်ပေါင်း ၆၀ လောက်အလိုမှာ ရှိမယ့် လူဦးရေ စာရင်းဇယားအရသာ တွက်ချက်ဖော်ပြနိုင်မှာဖြစ်ပါတယ်။ ဒါကြောင့်မို့လို့ ၂၀၂၀ ခုနှစ်မှာ ရှိနေမဲ့ တိုင်းဒေသကြီးအတွင်း ခရိုင် ၆ ခုမှာရှိတဲ့ လူဦးရေပေါ်မှာမူတည်ပြီးတော့မှ ဥပဒေနှင့်အညီ ပိုင်းခြား သတ်မှတ်သွားမှာဖြစ်ပါကြောင်း လေးစားစွာ ဖြေကြားပါတယ်။</speech>
</Q-A>
<Q-A>
<title>
နိုင်ငံရေးပါတီတစ်ခုက တိုင်းဒေသကြီးလွှတ်တော်ဥက္ကဋ္ဌနှင့် အစိုးရအဖွဲ့ဝင်ဝန်ကြီးများကို ဖိတ်ကြားပြီး အစိုးရပိုင်ကျောင်းအဆောက်အဦတစ်ခုတွင် ပြည်သူလူထုနှင့် တွေ့ဆုံရာ၌ အစိုးရပိုင်အခြေခံ ကျောင်းဝင်းအတွင်း ယင်းပါတီ၏ အလံစိုက်ထူခြင်းနှင့် တံဆိပ်ကပ်ထားမှုတို့သည် တည်ဆဲဥပဒေနှင့် ညီညွတ်ခြင်းရှိ/မရှိနှင့်စပ်လျဉ်းသည့်မေးခွန်း
</title>
<speech type='speaker'>
မိတ္ထီလာမဲဆန္ဒနယ်မှ ဒေါက်တာမောင်သင်း မေးမြန်းဖို့ ဖြစ်ပါတယ်။
</speech>
<speech><mp id='302'>ဒေါက်တာမောင်သင်း(မိတ္ထီလာမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် လွှတ်တော်ကိုယ်စားလှယ်များ၊ ဧည့်သည်တော်များအားလုံး မင်္ဂလာပါခင်ဗျား။ ကျွန်တော် ကတော့ မိတ္ထီလာမဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါက်တာမောင်သင်း ဖြစ်ပါတယ်။ ကျွန်တော့်အနေဖြင့် နိုင်ငံရေးပါတီတစ်ခုက တိုင်းဒေသကြီးလွှတ်တော်ဥက္ကဋ္ဌနှင့် အစိုးရအဖွဲ့ဝင် ဝန်ကြီးများကို ဖိတ်ကြားပြီး အစိုးရပိုင်ကျောင်းအဆောက်အဦတစ်ခုတွင် ပြည်သူလူထုနှင့်တွေ့ဆုံရာ တွင် အခြေခံပညာကျောင်းဝန်းအတွင်း ယင်းပါတီ၏အလံစိုက်ထူခြင်းနှင့် တံဆိပ်တပ်ဆင်ထားမှု တို့သည် တည်ဆဲဥပဒေနှင့် ညီညွတ်ခြင်းရှိ/မရှိကို လွှတ်တော်ဥက္ကဋ္ဌကြီးမှတစ်ဆင့် မေးမြန်းသွားမှာ ဖြစ်ပါတယ်။ ကျိုးကြောင်းဖော်ပြချက်အနေနဲ့ကတော့ ၁၇-၆-၂၀၁၈ ရက်နေ့မှာ မိတ္ထီလာမြို့နယ် အ.ထ.က(ရေဝေ)မှာ မန္တလေးတိုင်းဒေသကြီးလွှတ်တော်ဥက္ကဋ္ဌနှင့် ဒေသခံပြည်သူများ တွေ့ဆုံပွဲကို ပြုလုပ်ခဲ့ပါတယ်။ ထိုသို့ပြုလုပ်ရာမှာ နိုင်ငံရေးပါတီတစ်ခုရဲ့ ဖိတ်စာပါတဲ့ ဖိတ်စာနဲ့ဖိတ်ကြားခြင်း၊ (၂) အနေနဲ့ နိုင်ငံပိုင်ကျောင်းဝန်းအတွင်းမှ ခန်းမဆောင်တစ်ခုမှာ ကျင်းပခဲ့ခြင်း ကျောင်းဝန်းအတွင်းမှာ ပါတီ၏အလံများကို စိုက်ထူထားခြင်း၊ အခမ်းအနား၏နောက်ခံစာသားမှာ ပါတီတံဆိပ်တပ်ဆင်ထား ခြင်း၊ အခမ်းအနားကျင်းပရာ စကားပြောစင်မြင့်မှာလည်း ပါတီတံဆိပ်တပ်ဆင်ထားခြင်းတို့ ပါရှိပါ တယ်။ ထို့အတူ ကျောင်းရဲ့ ဆိုင်းဘုတ်အောက်မှာလည်းပဲ ဒီအခမ်းအနားကျင်းပတဲ့ဆိုင်းဘုတ်ကြီးကို ပါတီတံဆိပ်နဲ့ တပ်ဆင်ထားတာကိုလည်း တွေ့မြင်ရပါတယ်။ ဒါကြောင့်မို့လို့ အဲဒီလိုပြုမူဆောင်ရွက်မှု တွေအားလုံးဟာ တည်ဆဲဥပဒေနဲ့ ညီညွတ်ခြင်းရှိ/မရှိ ဥက္ကဋ္ဌကြီးမှတစ်ဆင့် မေးမြန်းရခြင်းဖြစ်ပါတယ် ခင်ဗျား။ အားလုံးကို ကျေးဇူးတင်ပါတယ်။</speech>
<speech type='speaker'>
ပြည်ထောင်စုရွေးကောက်ပွဲကော်မရှင်က ဖြေကြားရန်ဖြစ်ပါတယ်။
</speech>
<speech><agency id='7'>ဦးသန်းဌေး(အဖွဲ့ဝင်၊ ပြည်ထောင်စုရွေးကောက်ပွဲကော်မရှင်)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ မန္တလေးတိုင်းဒေသကြီး၊ မိတ္ထီလာမဲဆန္ဒနယ် ပြည်သူ့လွှတ်တော် ကိုယ်စားလှယ် ဒေါက်တာမောင်သင်း၏ ကြယ်ပွင့်ပြမေးခွန်းမှာ နိုင်ငံရေးပါတီတစ်ခုက တိုင်းဒေသကြီး လွှတ်တော်ဥက္ကဋ္ဌနှင့် အစိုးရအဖွဲ့ဝင်ဝန်ကြီးများကိုဖိတ်ကြားပြီး အစိုးရပိုင်ကျောင်းအဆောက်အဦ တစ်ခုတွင် ပြည်သူလူထုနှင့်တွေ့ဆုံရာတွင် အစိုးရပိုင်အခြေခံပညာကျောင်းဝန်းအတွင်း ယင်းပါတီ၏ အလံစိုက်ထူခြင်းနှင့် တံဆိပ်ကပ်ထားမှုတို့သည် တည်ဆဲဥပဒေနှင့် ညီညွတ်ခြင်းရှိ/မရှိ သိရှိလိုခြင်း ဆိုပြီးတော့ မေးမြန်းထားတာ ဖြစ်ပါတယ်။ ပြည်ထောင်စုရွေးကောက်ပွဲကော်မရှင်အနေနဲ့ ကြယ်ပွင့်ပြမေးခွန်းနှင့်စပ်လျဉ်းပြီးတော့မှ ဖြေကြားဖို့ရာ မေးခွန်းနှင့် ကျိုးကြောင်းဖော်ပြချက်များကို လေ့လာခဲ့ရာ နိုင်ငံရေးပါတီတစ်ခုဟု ရည်ညွှန်းဖော်ပြထားသော်လည်း မည်သည့်နိုင်ငံရေးပါတီဖြစ်သည်ကို ဖော်ပြထားမှုမရှိခြင်း၊ တိုင်းဒေသကြီးလွှတ်တော်ဥက္ကဋ္ဌနှင့် အစိုးရအဖွဲ့ဝင်ဝန်ကြီးများကို ဖိတ်ကြားဆောင်ရွက်ခဲ့ကြောင်း ဖော်ပြထားသော်လည်း တက်ရောက်သူများ၏ အမည်နှင့် ရာထူးဌာနများအား ဖော်ပြထားမှုမရှိခြင်း၊ အစိုးရပိုင်အခြေခံပညာကျောင်းဝင်းတစ်ခုအတွင်းဟု ဖော်ပြထားသော်လည်း မည်သည့်ကျောင်း ဖြစ်သည်ကို ဖော်ပြထားမှုမရှိခြင်း စသည်ဖြင့် တိကျမှုမရှိဘဲ ယေဘုယျသဘောဆန်သည့်မေးခွန်း ဖြစ်ကြောင်း လေ့လာစိစစ်တွေ့ရှိရပါတယ်။ ယခု မေးမြန်းလာသောမေးခွန်းကို ပြည်ထောင်စု ရွေးကောက်ပွဲကော်မရှင်က ၄-၇-၂၀၁၈ ရက်(ဗုဒ္ဓဟူးနေ့) ညနေပိုင်းမှာ လက်ခံရရှိခဲ့ပါတယ်။ ယခု မေးမြန်းလာသောမေးခွန်း၏ အနှစ်ချုပ်သဘောမှာ မေးမြန်းသူက ယေဘုယျသဘောမဟုတ်ဘဲ အထောက်အထားတိကျခိုင်မာစွာဖြင့် ပြည့်ပြည့်စုံစုံဖော်ပြတိုင်ကြားလာခဲ့ပါလျှင် တိုင်ကြားသူနှင့် တိုင်ကြားခံရသူ နှစ်ဘက်တို့အား စုံစမ်းမေးမြန်းမှုများပြုလုပ်ပြီးမှသာလျှင် အဆုံးအဖြတ်ပြု ပေးရမည့် ကိစ္စရပ်မျိုးဖြစ်ပါတယ်။ ။ သို့ဖြစ်ပါ၍ မေးမြန်းလာသူ ဒေါက်တာမောင်သင်းက အချက်အလက်ပြည့်စုံစွာဖြင့် ပြည်ထောင်စုရွေးကောက်ပွဲကော်မရှင်သို့ သတင်းပေးတိုင်ကြားလာပါလျှင် သက်ဆိုင်သူပုဂ္ဂိုလ်များ အား အသေးစိတ်မေးမြန်းစစ်ဆေးမှုများပြုလုပ်ပြီးမှသာလျှင် တည်ဆဲဥပဒေများနှင့် ညီညွတ်မှုရှိ၊ မရှိ အဆုံးအဖြတ်ပြု၍ ယခု မေးမြန်းလာသူသို့ အကြောင်းပြန်ကြားသွားမည်ဖြစ်ပါကြောင်း လေးစားစွာ ဖြေကြားအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။ </speech>
<speech><mp id='302'>ဒေါက်တာမောင်သင်း(မိတ္ထီလာမဲဆန္ဒနယ်)</mp> ဥက္ကဋ္ဌကြီးခင်ဗျား။ ကော်မရှင်အဖွဲ့ဝင်ရဲ့ ဖြေကြားမှုနှင့်ပတ်သက်ပြီးတော့ ကျွန်တော့်အနေနဲ့ ဒီဥစ္စာကို ဒီမေးခွန်းကို မေးမြန်းရတဲ့အချိန်မှာ ပြည်သူ့လွှတ်တော်ဆိုင်ရာနည်းဥပဒေအရ ကျွန်တော်တို့ဟာ ပါတီတစ်ခုကို ဖော်ပြခဲ့လို့ရှိရင် ကျွန်တော် အနေနဲ့ ဘာဖြစ်မလဲဆိုလို့ရှိရင် တစ်ဖက်ရဲ့ ဂုဏ်သိက္ခာကို ထောက်ညှာတဲ့အနေနဲ့ ကျွန်တော် မဖော်ပြခဲ့ ပါဘူးခင်ဗျား။ အဲဒီအတွက် အခုအနေမှာ ကျွန်တော်မှာ ဖော်ပြခွင့်ရှိပါသလားခင်ဗျား။</speech>
<speech type='speaker'>
မေးခွန်းနှင့်စပ်လျဉ်းလာပြီဆိုလို့ရှိရင် ပြည်သူ့လွှတ်တော်ဆိုင်ရာနည်းဥပဒေ ၁၄၁ မှာ ဖော်ပြထားပါတယ်။ အခု ကိုယ်စားလှယ်တော်ကြီးရဲ့ မေးမြန်းထားတဲ့ အနေအထားဟာဆိုလို့ ရှိရင် ရှင်းလင်းစွာဖော်ပြရေးသားထားတာ မရှိဘူး။ ယေဘုယျသဘောဆန်တဲ့ အနေအထားမျိုးရှိပါ တယ်။ စာဖြင့်ရေးသားမေးမြန်းစဉ်ကလည်း ရှင်းလင်းစွာမဖော်ပြဘဲ လွှတ်တော်သို့ရောက်ရှိမှသာလျှင် မူလရေးသားဖော်ပြခြင်းမရှိတဲ့ကိစ္စတွေကို အကျယ်တဝင့်မေးမြန်းနေမယ်ဆိုလို့ရှိရင် ဥပဒေ၊ နည်းဥပဒေနဲ့ ညီညွတ်မှုမရှိတဲ့အပြင် သဘောသဘာဝအရ Sense of Naturd Justice လို့ခေါ်တဲ့ သဘာဝတရားမျှတမှုမရှိတဲ့ဆောင်ရွက်ချက်များပဲ ဖြစ်ပါတယ်လို့ပဲ ပြောကြားလိုပါတယ်။ အဲဒါကြောင့် နောင်ကျရင် ပြည်သူ့လွှတ်တော်ဆိုင်ရာနည်းဥပဒေ ၁၄၁ နည်းဥပဒေခွဲ(ခ)မှာ ရှင်းလင်းစွာဖော်ပြထား တဲ့ စည်းကမ်းအတိုင်း လိုက်နာဆောင်ရွက်ဖို့ လိုအပ်မှာဖြစ်ကြောင်း ပြောကြားလိုပါတယ်။
</speech>
</Q-A>
<Q-A>
<title>
အင်ဂျင်နီယာ COE(Centre of Excellence) တက္ကသိုလ်များမှ အင်ဂျင်နီယာဘွဲ့ရရှိသူများ၏ အလုပ်အကိုင်အခွင့်အလမ်းစီစဉ်ထားရှိမှုနှင့် အခြားနည်းပညာတက္ကသိုလ်များမှ ရရှိသောဘွဲ့သည် မည်သို့ကွာခြားမှုရှိသည်ကို သိလိုခြင်းနှင့်စပ်လျဉ်းသည့်မေးခွန်း
</title>
<speech type='speaker'>
မင်းလှမဲဆန္ဒနယ်မှ ဒေါက်တာသန်းအောင်စိုး မေးမြန်းဖို့ဖြစ်ပါတယ်။
</speech>
<speech><mp id='204'>ဒေါက်တာသန်းအောင်စိုး(မင်းလှမဲဆန္ဒနယ်)</mp> လေးစားရပါသော ပြည်သူ့လွှတ်တော် ဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ပြည်ထောင်စုအဆင့်ဝန်ကြီးများ၊ ဧည့်သည်တော်များ အားလုံး မင်္ဂလာပါ။ ကျွန်တော်ကတော့ ပဲခူးတိုင်းဒေသကြီး၊ မင်းလှမဲဆန္ဒနယ်က ပြည်သူ့လွှတ်တော် ကိုယ်စားလှယ် ဒေါက်တာသန်းအောင်စိုး ဖြစ်ပါတယ်။ နည်းပညာတက္ကသိုလ် COE များနဲ့ပတ်သက်ပြီး အလုပ်အကိုင်အခွင့်အလမ်းတွေကို မေးမြန်းထားတာဖြစ်ပါတယ်။ ဝိဇ္ဇာ၊ သိပ္ပံ COE တွေနဲ့ပေါင်းပြီး မေးခွန်းတစ်ခုတည်းမေးချင်ပေမဲ့ အကြောင်းအရာတစ်ခု၊ မေးခွန်းတစ်ခုစည်းကမ်းအရ ခွဲခြားမေးမြန်း ခဲ့ရခြင်းဖြစ်ပါတယ်။ ၁၄-၅-၂၀၁၈ ရက်နေ့က ဝိဇ္ဇာ၊ သိပ္ပံ COE တွေနဲ့ပတ်သက်ပြီး ပညာရေးဝန်ကြီး ဌာန ပြည်ထောင်စုဝန်ကြီးက အကျယ်တဝင့်ရှင်းလင်းပြောပြခဲ့ပါတယ်။ ကျောင်းနေစဉ်မှာ ပြည်တွင်း ပြည်ပ ပညာသင်အခွင့်အလမ်းတွေရှိကြောင်း ဖော်ပြခဲ့ပါတယ်။ ကျောင်းပြီးလို့ရှိရင်လည်း ရတဲ့ဘွဲ့၊ တက္ကသိုလ် ဒါသာမကဘဲနဲ့ လူသားကောင်း၊ အသင်းအဖွဲ့ စိတ်ဓာတ်၊ ကိုယ်ရည်ကိုယ်သွေး၊ ဇွဲ၊ လုံ့လ၊ ဝီရိယ၊ တာဝန်ယူမှု၊ တာဝန်ခံမှု၊ ပြဿနာဖြေရှင်းနိုင်မှု၊ တီထွင်နိုင်မှု၊ သိက္ခာ၊ ကျွမ်းကျင်မှု၊ စိတ်အား ထက်သန်မှုတွေအပေါ်မှာ အလုပ်အကိုင်အခွင့်အလမ်းတွေ ကွာခြားသွားနိုင်ကြောင်းလည်း ရှင်းလင်း ပြောကြားခဲ့ပါတယ်။ တက္ကသိုလ်တစ်ခုနာမည်ရဖို့ဆိုတာ ဆယ်စုနှစ်မက ရာစုနှစ်နဲ့ချီပြီးတော့ ကြိုးစားကြရတာ ဖြစ်ပါတယ်။ ကမ္ဘာ့နံပါတ်(၁၀)အတွင်းမှာရှိတဲ့ တက္ကသိုလ်တွေတောင်မှ နံပါတ်စဉ်အပြောင်းအလဲ အမြဲဖြစ်နေတာပါ။ ဟားဗတ်တို့၊ ကမ်းမရှေ့တို့၊ ရေးတို့၊ UCL တို့၊ အောက်စဖို့တို့၊ ချီကာကိုတို့စတဲ့ တက္ကသိုလ်တွေဟာ သူတို့ရဲ့ နံပါတ်စဉ်မြင့်အောင် အမြဲတမ်းယှဉ်ပြိုင်နေကြရတာပါ။ ဒီမှာက အခုမှ ထွက်မယ့် Product အသစ်ပါ။ ပတ္တမြားမှန်ရင် နွံမနစ်ဘူးလို့ ဆိုပေမဲ့ ပတ္တမြားမှန်းမသိတဲ့လူတွေရဲ့ လက်ထဲမှာ ပတ္တမြားကိုရှာမရတဲ့အခါမှာ ဒီပတ္တမြားက နွံထဲမှာပဲရှိနေမှာပါ။ ဒါ့ကြောင့် ဝန်ကြီးဌာန အနေနဲ့လည်း ကြော်ငြာကောင်းဖို့လိုပါတယ်။ ဒါမှ တန်ဖိုးသိတဲ့လူတွေကို လက်ထဲရောက်ပြီး တန်ဖိုးရှိနိုင်မှာပါ။ အချိန်တန်ရင်သိလာလိမ့်မယ်ဆိုပြီးတော့သတ်မှတ်ထားရင်တော့ နှစ်ပေါင်းရာနဲ့ချီ ပြီးတော့ စောင့်ရမှာလားလို့ မေးခွန်းထုတ်စရာတွေဖြစ်လာမှာပါ။ နောက်တစ်ချက်ကလည်း ၂၀၁၇ ခုနှစ် ပညာသင်နှစ်ကစပြီး တက္ကသိုလ်လမ်းညွှန်မှာ COE အတန်းတွေမခေါ်တော့ပါဘူးလို့ ဖြေကြားခဲ့ပါတယ်။ အရင် သုံး၊ လေးနှစ်ခေါ်ခဲ့တာတွေအတွက် ဘယ်လိုလုပ်မှာလဲ။ တက္ကသိုလ်ပညာရပ်တွေဆိုတာ တစ်နှစ်ချင်းပြီးတဲ့အတန်းတွေမဟုတ်ဘူးဆိုတာ ရေတို၊ ရေရှည်စီမံကိန်းတွေချမှတ်ခဲ့တဲ့ ဆရာကြီးတွေ ပိုသိပါတယ်။ တစ်နှစ်ခေါ်မိရင်တောင် လေးနှစ်၊ ငါးနှစ်၊ ခြောက်နှစ်စသည်ဖြင့် ကြာတဲ့အခါမှာ ရလာမယ့်ရလဒ်ကောင်းတွေအပေါ်မှာ တာဝန်ယူပေး ရမှာဖြစ်ပါတယ်။ ဒီရလဒ်တွေအပေါ်မှာလည်း ကျောင်းသားကျောင်းသူတွေရော၊ သူတို့ရဲ့ မိဘတွေ၊ ဆရာသမားတွေက အားကိုးတကြီးမျှော်လင့်ထားကြတာပါ။ ထွက်လာတဲ့ ကျောက်ကောင်း၊ ပတ္တမြားကောင်းကို ကြေးနဲ့ကွင်းရင် ဝယ်ချင်သူမရှိပေမဲ့ ရွှေတို့၊ ပလက်တီနမ်တို့နဲ့ကွင်းပြီး လက်စွပ် လုပ်ဝတ်ရင်တော့ ဂုဏ်ယူစရာကျောက်ကောင်းတစ်ပွင့်ဖြစ်လာမှာပါ။ ဒါ့ကြောင့် ဆရာကြီးတို့ သွေးထုတ်ထားတဲ့ ကျောက်ကောင်း၊ ပတ္တမြားကောင်းရောင်စုံလေးတွေကို သူ့နေရာနဲ့သူ ထိုက်တန်တဲ့ နေရာရောက်အောင် ဒီမေးခွန်းကို ပြည်သူ့လွှတ်တော်ဥက္ကဋ္ဌကြီးမှတစ်ဆင့် ရိုသေလေးစားစွာ မေးမြန်း ရခြင်းဖြစ်ပါတယ်။ အားလုံးကိုကျေးဇူးတင်ပါတယ်။</speech>
<speech type='speaker'>ပညာရေးဝန်ကြီးဌာနက ဖြေကြားရန်ဖြစ်ပါတယ်။</speech>
<speech><agency id='16'>ဦးဝင်းမော်ထွန်း(ဒုတိယဝန်ကြီး၊ ပညာရေးဝန်ကြီးဌာန)</agency>ရိုသေလေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်တော်ကြီးများအားလုံး စိတ်၏ ချမ်းသာခြင်း၊ ကိုယ်၏ကျန်းမာခြင်း ပြည်စုံပါစေကြောင်း ဦးစွာဆုမွန်ကောင်းတောင်းရင်း နှုတ်ခွန်း ဆက်သအပ်ပါတယ်။ ပညာရေးဝန်ကြီးဌာန ဒုတိယဝန်ကြီး ကျွန်တော် ဦးဝင်းမော်ထွန်းက ပဲခူးတိုင်း ဒေသကြီး၊ မင်းလှမဲဆန္ဒနယ်မှ ပြည်သူ့လွှတ်တော်ကိုယ်စားလှယ်ကြီး ဒေါက်တာသန်းအောင်စိုး၏ မေးခွန်းဖြစ်သော အင်ဂျင်နီယာ COE(Centre of Excellence)တက္ကသိုလ်များ ဖွင့်လှစ်ထားရှိရာ ၎င်းတက္ကသိုလ်များမှ အင်နီယာဘွဲ့ရရှိသူများ၏ အလုပ်အကိုင်အခွင့်အလမ်း စီစဉ်ထားရှိမှုနှင့် အခြားနည်းပညာတက္ကသိုလ်များမှ ရရှိသောဘွဲ့နှင့် မည်သို့ကွာခြားမှုရှိ/မရှိ သိရှိလိုခြင်းဆိုတဲ့ မေးခွန်းနဲ့စပ်လျဉ်းပြီး ဖြေကြားတင်ပြမှာဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်တော်ကြီးများ ခင်ဗျား။ ပညာရေးဝန်ကြီးဌာနအနေဖြင့် အင်ဂျင်နီယာ Centre of Excellence(COE) ကျောင်းများ ဖြင့် ရန်ကုန်နည်းပညာတက္ကသိုလ်နှင့် မန္တလေးနည်းပညာတက္ကသိုလ်တို့တွင် အထူးလေ့ကျင့် ပြုစုပျိုးထောင်ရေးအစီအစဉ်ဖြင့် တိုင်းဒေသကြီး/ပြည်နယ်အသီးသီးမှ တက္ကသိုလ်ဝင်စာမေးပွဲ အောင်မြင်ထားကြသော ကျောင်းသားကျောင်းသူများအား ၂၀၁၂-၂၀၁၃ ပညာသင်နှစ်မှစပြီး တိုက်ရိုက်ခြောက်နှစ်တက် အင်ဂျင်နီယာဘွဲ့သင်တန်းများဖြင့် စတင်ဖွင့်လှစ်သင်ကြားပေးခဲ့ပါတယ်။ ယခု ၂၀၁၇-၂၀၁၈ ပညာသင်နှစ်မှာ ပထမအသုတ် ကျောင်းသားကျောင်းသူများသည် နောက်ဆုံးနှစ် သင်တန်းအသီးသီးမှာ တက်ရောက်သင်ကြားနေကြပြီ ဖြစ်ပါတယ်။ ပညာရေးဝန်ကြီးဌာနမှ ထုတ်ပြန် ခဲ့တဲ့ တက္ကသိုလ်ဝင်ခွင့်လမ်းညွှန်စာအုပ်များမှာတော့ Centre of Excellence(COE) ဖြင့် သီးခြား ဖော်ပြခြင်းမရှိတော့ပါကြောင်း တင်ပြအပ်ပါတယ်။ ရန်ကုန်နည်းပညာတက္ကသိုလ်နှင့် မန္တလေး နည်းပညာတက္ကသိုလ်သို့ တိုက်ရိုက်ပညာဆည်းပူးခွင့်ရရှိသော ကျောင်းသူကျောင်းသားများသည် ယေဘုယျအားဖြင့် တက္ကသိုလ်ဝင်တန်းစာမေးပွဲတွင် စုစုပေါင်းရမှတ် ၄၈၀ နှင့်အထက် ရရှိသူများ ဖြစ်သဖြင့် တစ်ဦးချင်းပညာရေးမှတ်တမ်းများအရ ထူးချွန်ခဲ့သူများဖြစ်ကြ၍ ပြည်တွင်း၊ ပြည်ပ အလုပ်အကိုင်အခွင့်အလမ်းတွင် လုပ်ငန်းရှင်များ၏စိတ်ဝင်စားမှုများ ပိုမိုရရှိနေပါကြောင်း တင်ပြအပ် ပါတယ်။ အခြားနည်းပညာဆိုင်ရာ တက္ကသိုလ်များဖြစ်သည့် နည်းပညာတက္ကသိုလ် Yadanarbone Cyber City မြန်မာနိုင်ငံလေကြောင်းနှင့် အာကာသပညာတက္ကသိုလ်တို့၌ တက္ကသိုလ်ဝင်တန်း စာမေးပွဲတွင် စုစုပေါင်းရမှတ် ၄၂၀ နှင့်အထက် ရရှိသူများကိုလည်းကောင်း၊ ကျန်နည်းပညာ တက္ကသိုလ် ၂၉ ကျောင်းတို့တွင် တက္ကသိုလ်ဝင်တန်းစာမေးပွဲတွင် စုစုပေါင်းရမှတ် ၃၆၀ နှင့်အထက် ရရှိသူများကိုလည်းကောင်း လက်ခံသင်ကြားပေးပါကြောင်း တင်ပြအပ်ပါတယ်။ ရန်ကုန်နည်းပညာတက္ကသိုလ်မှာ အင်ဂျင်နီယာဘာသာရပ် ၁၁ ခုမှ ဘွဲ့ကြို အင်ဂျင်နီယာ ဘာသာရပ် ၁၁ မျိုး၊ မန္တလေးနည်းပညာတက္ကသိုလ်မှာ အင်ဂျင်နီယာဘာသာရပ် ၉ ဌာနမှ ဘွဲ့ကြို အင်ဂျင်နီယာဘာသာရပ် ကိုးမျိုးကိုလည်းကောင်း၊ အဆိုပါ တက္ကသိုလ်နှစ်ခုရှိ ဗိသုကာဌာနအသီးသီးမှ ဗိသုကာဘာသာရပ် ဘွဲ့ကြို သင်တန်းများကိုလည်းကောင်း ဖွင့်လှစ်သင်ကြားပေးလျက်ရှိပါတယ်။ အလားတူ ရန်ကုန်(အနောက်ပိုင်း)နည်းပညာတက္ကသိုလ်မှာ ဘာသာရပ် ၁၁ မျိုး၊ နည်းပညာတက္ကသိုလ် (မန္တလေး)မှာ ဘာသာရပ် ၁၀ မျိုး၊ နည်းပညာတက္ကသိုလ် သန်လျင်နှင့် နည်းပညာတက္ကသိုလ် (ကျောက်ဆည်)တို့မှာ ဘာသာရပ်ကိုးမျိုး၊ နည်းပညာတက္ကသိုလ်(မှော်ဘီ)နှင့်(မုံရွာ)၊ ပြည်နည်းပညာ တက္ကသိုလ်တို့မှာ ဘာသာရပ်ခုနစ်မျိုး၊ နည်းပညာတက္ကသိုလ်မော်လမြိုင်၊ တောင်ကြီး၊ မိတ္ထီလာ၊ မကွေး၊ တောင်ငူနှင့် ပုသိမ်မြို့တို့၌ ဘာသာရပ်ခြောက်မျိုး၊ နည်းပညာတက္ကသိုလ် Yatanarbone Cyber City နှင့် မြန်မာနိုင်ငံ လေကြောင်းအာကာသပညာတက္ကသိုလ်တို့မှာ ဘာသာရပ်ငါးမျိုး၊ ကျန် နည်းပညာတက္ကသိုလ် ၁၆ ကျောင်းမှာ အင်ဂျင်နီယာဘာသာရပ်လေးမျိုးတို့အား လက်ရှိသင်ကြား ပေးလျက်ရှိပါတယ်။ ဒီဘွဲ့ရကျောင်းသူကျောင်းသားတွေအတွက် အလုပ်အကိုင်ရရှိစေရန် နည်းပညာ တက္ကသိုလ်များမှာ Carriers Service Centre များ ဖွင့်လှစ်ပြီးဆောင်ရွက်ပေးထားတာ ရှိပါတယ်။ Science and Technology Fair Goop: orgas22dci 8:8:G?$3220ğı ou sowocop: အထိကျင်းပပြုလုပ်ပေးလျက်ရှိပါတယ်။ နိုင်ငံတကာမှဖိတ်ခေါ်တဲ့ Internship and Innovation ပြိုင်ပွဲများတွင် သွားရောက်ယှဉ်ပြိုင်ခွင့်ရရှိစေရန် အခွင့်အလမ်းများဆောင်ရွက်ပေးလျက်ရှိပါတယ်။ ဆုရရှိခဲ့သူများအား တက္ကသိုလ်အလိုက်သော်လည်းကောင်း၊ နိုင်ငံတော်အဆင့်၌သော်လည်းကောင်း ထိုက်တန်စွာဆုချီးမြှင့်ပေးခြင်း၊ ဒါ့အပြင် တက္ကသိုလ်အလိုက် ပြင်ပပုဂ္ဂလိကလုပ်ငန်းရှင်များနှင့် ချိတ်ဆက်၍ Jot Fdir များပြုလုပ်ပေးခြင်းတို့ကို ဆောင်ရွက်ပေးလျက်ရှိပါတယ်။ ဒါ့အပြင် ဘာသာရပ် ဆိုင်ရာ သင်ရိုးညွှန်းတမ်းများတွင်လည်း Industry များမှ လိုအပ်သောနည်းပညာနှင့် ကျွမ်းကျင်မှုများ ရရှိစေရန် ဘာသာရပ်အလိုက် သင်ရိုးညွှန်းတမ်းအဖွဲ့များက ပြည်တွင်း၊ ပြည်ပရှိပညာရှင်များ၊ စီးပွားရေးလုပ်ငန်းရှင်များနှင့်ပူးပေါင်း၍ သင်ရိုးညွှန်းတမ်းများ ပြန်လည်ပြင်ဆင်ထိန်းသိမ်းခြင်းများ ဆောင်ရွက်လျက်ရှိပါတယ်။ ဘွဲ့ရကျောင်းသူကျောင်းသားများ အလုပ်အကိုင်ရရှိရေးအတွက် ၂၀၁၇-၂၀၁၈ ပညာသင်နှစ်မှ စ၍ ဘွဲ့ကြိုအင်ဂျင်နီယာနောက်ဆုံးနှစ်သင်တန်းများအား Internship Training ဖြင့် ဘာသာရပ် ဆက်စပ်မှုရှိသည့် အစိုးရဝန်ကြီးဌာနရှိ စက်ရုံ၊ အလုပ်ရုံ၊ လုပ်ငန်း၊ ဌာနများ၊ ပြည်တွင်းပြည်ပစက်ရုံ၊ အလုပ်ရုံများ၌ Internship ကာလရှစ်ပတ်အား လက်တွေ့ဆောင်ရွက်စေပြီး လုပ်ငန်းခွင်အတွေ့အကြုံ များနှင့် ရရှိစေရန် ဘွဲ့ကြို သင်တန်းမပြီးဆုံးမီကပင် industry များနှင့် ချိတ်ဆက်ပေးပြီး အလုပ်အကိုင် အခွင့်အလမ်းများ ပေါ်ပေါက်လာစေရန် ဆောင်ရွက်ပေးလျက်ရှိပါတယ်။ တက္ကသိုလ်၊ ဒီဂရီကောလိပ် များမှ ဘွဲ့ရကျောင်းသူကျောင်းသားများရဲ့ အလုပ်အကိုင်ရရှိမှု တစ်ဦးချင်းအခွင့်အလမ်းဟာ ၎င်းတို့ ရရှိတဲ့ဘွဲ့၊ ဒီဂရီတစ်ခုချင်းနှင့်သာသက်ဆိုင်ခြင်းမရှိဘဲ ကိုယ်စားလှယ်တော်ကြီး ခုနကတင်ပြတဲ့ အတိုင်းပဲ လူသားကောင်းဖြစ်ခြင်း၊ အသင်းအဖွဲ့ စိတ်ဓာတ်ရှိခြင်း၊ ပင်ကိုကိုယ်ရည်ကိုယ်သွေးရှိခြင်း၊ ဓမ္မဓိဌာန်ကျကျစဉ်းစားနိုင်မှုရှိခြင်း၊ ဇွဲ၊ လုံ့လ၊ ဝီရိယရှိခြင်း၊ ပြဿနာဖြေရှင်းနိုင်မှုစွမ်းရည်ရှိခြင်း၊ တာဝန်ယူမှု၊ တာဝန်ခံမှုရှိခြင်း၊ ဆန်းသစ်တီထွင်နိုင်ခြင်းတို့ပေါ်မှာ များစွာမူတည်ပါကြောင်း တင်ပြအပ်ပါတယ်။ တစ်ဦးချင်းစီရဲ့ ကိုယ်ပိုင်အရည်အသွေးနှင့် အလုပ်အကိုင်အခွင့်အလမ်းများရရှိမှု၊ အထောက်အကူပြုသောဘွဲ့ နှင့် အထူးပညာရပ်နယ်ပယ်စသည်တို့မှာ လုပ်ငန်းရှင်များနှင့် လုပ်ငန်းခွင် အကြီးအကဲများ End User ဒါမှမဟုတ် End Customer တို့မှာ ထည့်သွင်းစဉ်းစားရမယ့်အချက်များ ဖြစ်ပါတယ်။ ကိုယ်စားလှယ်တော်ကြီးတင်ပြသကဲ့သို့ပဲ အလုပ်အကိုင်ရရှိမှု(Employmenty)၊ တက္ကသိုလ် တိုင်းအတွက် အရည်အသွေးသတ်မှတ်မှုမှာ အရေးပါသောအချက်ဖြစ်ပါတယ်။ ကျောင်းသား ကျောင်းသူများ ဘွဲ့ရရှိပြီးနောက် အလုပ်အကိုင်အခွင့်အလမ်းများကို စစ်တမ်းကောက်ယူရာတွင် ဖွံ့ဖြိုးပြီးနိုင်ငံများ၌ပင် ဘွဲ့ရရှိပြီးနောက် ငါးနှစ်လျှင်တစ်ကြိမ် တက္ကသိုလ်အသီးသီးနှင့် တက္ကသိုလ် ကျောင်းသားဟောင်းများမှ လုပ်ငန်းရှင်အစိုးရအဖွဲ့အစည်းများနှင့် ပူးပေါင်းဆောင်ရွက်ကြပါတယ်။ ရန်ကုန်နည်းပညာတက္ကသိုလ်၊ မန္တလေးနည်းပညာတက္ကသိုလ်၊ အခြားနည်းပညာတက္ကသိုလ်များ အလုပ်အကိုင်ရရှိမှုကွာခြားချက်ရှိ/မရှိ လေ့လာဆန်းစစ်နိုင်ရန်အတွက် အချိန်လိုအပ်ပါကြောင်း တင်ပြအပ်ပါတယ်။ သို့ဖြစ်ပါ၍ တက္ကသိုလ်တည်နေရာ၊ Industry များ၏ ပံ့ပိုးကူညီမှု၊ တက္ကသိုလ်နှင့် ကျောင်းသား ကျောင်းသူများ၏ စွမ်းဆောင်မှု၊ အလုပ်အကိုင်ရရှိရေးအတွက် ချိတ်ဆက်မှု ကာခြားနိုင်မှုရှိတဲ့အပြင် ကျောင်းသားကျောင်းသူတို့၏ တက္ကသိုလ်များမှ သင်ကြားပေးလိုက်သော အခြေခံများကို အသုံးချနိုင်မှု အပေါ်မူတည်ပြီး ကွာဟမှုရှိနိုင်ပါကြောင်း တင်ပြအပ်ပါတယ်။ အစိုးရအနေနဲ့ကတော့ ယခု ၂၀၁၈ ခုနှစ် ဇန်နဝါရီလအထိ အစိုးရဌာနအသီးသီးအတွက် ပြည်ထောင်စုရာထူးဝန်မှ ခေါ်ယူသော ရာထူး နေရာများအတွက်မှာ ရန်ကုန်နည်းပညာတက္ကသိုလ်၊ မန္တလေးနည်းပညာတက္ကသိုလ် စသည်ဖြင့် တက္ကသိုလ်အလိုက် သတ်မှတ်ခွဲခြားခြင်းမရှိဘဲ ရရှိသည့်ဘွဲ့ကိုသာ အသိအမှတ်ပြု၍ အလုပ်အကိုင် ခေါ်ယူခြင်းရှိပါကြောင်း ရှင်းလင်းဖြေကြားအပ်ပါတယ်။</speech>
</Q-A>
<Q-A>
<title>
ကောလင်းမြို့နယ်တွင် ကျွမ်းကျင်လုပ်သားများ၊ ကျွမ်းကျင်လုပ်ငန်းပညာရှင်များ မွေးထုတ်ပေးနိုင် သော လုပ်ငန်းကျွမ်းကျင်မှုသင်တန်းကျောင်း Vocational School တစ်ခု တည်ဆောက်ပေးနိုင်ခြင်းရှိ/မရှိ နှင့်စပ်လျဉ်းသည့်မေးခွန်း
</title>
<speech type='speaker'>
ကောလင်းမဲဆန္ဒနယ်မှ ဦးမျိုးဇော်အောင် မေးမြန်းဖို့ ဖြစ်ပါတယ်။
</speech>
<speech><mp id='343'>ဦးမျိုးဇော်အောင်(ကောလင်းမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် အားလုံးမင်္ဂလာပါ။ ကျွန်တော်ကတော့ ကောလင်းမဲဆန္ဒနယ်က ပြည်သူ့လွှတ်တော် ကိုယ်စားလှယ် ဦးမျိုးဇော်အောင် ဖြစ်ပါတယ်။ ကျွန်တော့်အနေနဲ့ ပြည်သူ့လွှတ်တော်ဥက္ကဋ္ဌကြီးမှ တစ်ဆင့် မေးခွန်းမေးမြန်းသွားမှာဖြစ်ပါတယ်။ Power Point သုံးစွဲခွင့်ပြုပါခင်ဗျား။ ကျွန်တော် မေးမြန်းသွားမယ့်မေးခွန်းကတော့ ကျွမ်းကျင်လုပ်သားများ၊ ကျွမ်းကျင်လုပ်ငန်းပညာရှင်များ မွေးထုတ် ပေးနိုင်သော လုပ်ငန်းကျွမ်းကျင်မှုသင်တန်းကျောင်း(Locationd School)တစ်ခု ကောလင်းမြို့နယ် မှာ တည်ဆောက်ပေးနိုင်ခြင်းရှိ/မရှိ မေးမြန်းသွားမှာဖြစ်ပါတယ်။ ဒီပုံလေးကတော့ ကောလင်းမြို့နယ် ရဲ့ ပုံလေးဖြစ်ပါတယ်။ မြေပုံထဲမှာလည်း အင်မတန်လှသလို အပြင်မှာလည်း အင်မတန်လှတဲ့မြို့ တစ်မြို့ ဖြစ်ပါတယ်။ ပညာရေးအားပေးတဲ့မြို့ တစ်မြို့လည်းဖြစ်ပါတယ်။ ကျွန်တော်တို့ ကောလင်းမြို့နယ်မှာ ဆိုလို့ရှိရင် လက်ရှိအနေအထားမှာဆိုလို့ရှိရင် အခြေခံပညာကျောင်းသားပေါင်း ၂၅၀၀၀ ကျော် ပညာ သင်ယူနေကြပါတယ်။ အဲဒီလိုပဲ ပညာသင်ယူနေကြတဲ့ကျောင်းသားတွေဟာ တချို့လည်း ကျောင်းပြီး သွားတာတွေရှိသလို Drop Out ဖြစ်သွားတဲ့ကျောင်းသားတွေလည်း အများကြီးရှိပါတယ်။ အရင် လက်ထက်တွေမှာဆိုလို့ရှိရင် Drop Out Rate ကအရမ်းများပါတယ်။ အခုဆိုရင်တော့ အစိုးရကနေမှ စာသင်ကျောင်းတွေ တိုးမြှင့်ပေးတဲ့အတွက်ကြောင့်မို့လို့ Drop Out Rate ကနည်းတော့နည်းလာပါ တယ်။ သို့သော် ကျောင်းပြီးသည်ဖြစ်စေ၊ မပြီးသည်ဖြစ်စေ ပညာတတ်မြောက်မှုနှုန်း အရမ်းနိမ့်ပြီးတော့ မှ အတတ်ပညာတစ်ခုခုကျွမ်းကျင်တဲ့ကျောင်းသားတွေ အင်မတန်နိမ့်တာရှိပါတယ်။ ကျွန်တော်တို့ ကောလင်းမြို့နယ်ကို အရင်တုန်းက တက္ကသိုလ်တွေ၊ ကောလိပ်တွေ၊ နည်းပညာကျောင်းတွေဖွင့်ဖို့ ချပေးခဲ့တဲ့ လျာထားစဉ်းစားခဲ့ကြသော်လည်းပဲ လက်တွေ့မှာ ဘာတစ်ခုမှ မရခဲ့ကြပါဘူး။ အဲဒီတော့ ကျွန်တော်တို့ ကောလင်းမြို့သူမြို့သားတွေဟာ အကြောင်းတစ်ခုခုလိုချင်နေကြတာဖြစ်ပါတယ်။ ဒါကြောင့်မို့လို့ ကျွန်တော် မေးမြန်းရခြင်းဖြစ်ပါတယ်။ ဒါကတော့ ကျောင်းပြီးသည်ဖြစ်စေ၊ မပြီးသည် ဖြစ်စေ အတတ်ပညာတစ်ခုခုတတ်မြောက်မှုအားနည်းတဲ့အခါမှာဖြစ်တဲ့အကျိုးဆက်တွေကို ရေးထား တာဖြစ်ပါတယ်။ အတတ်ပညာတစ်ခုခု တတ်မြောက်မှုအားနည်းတော့ ကျွန်တော်တို့ Skil Labour မရှိ တဲ့အတွက်ကြောင့်မို့လို့ အလုပ်အကိုင်အခွင့်အလမ်းတွေနည်းပါတယ်။ အလုပ်အကိုင်အခွင့်အလမ်း နည်းတဲ့အတွက် ဝင်ငွေနည်းပါတယ်။ ဝင်ငွေနည်းတဲ့အခါကျတော့ လူမှုအဆင့်အတန်းလည်း နိမ့်ပါးပါ တယ်။ တချို့ပညာလုံးဝမတတ်တဲ့သူတွေအနည်းစုကျတော့ ဘယ်လောက်ထိတောင်ဖြစ်သွားလဲဆိုရင် လူထုထဲမှာ Crimind Behavior တွေကို ကျင့်သုံးတဲ့အဆင့်ထိအောင် ရှိလာတာတွေ့ရပါတယ်။ တကယ်လို့ ဒါတွေကို ကျွန်တော်တို့ ကျော်လွှားဖို့ဆိုလို့ရှိရင် တကယ်လိုအပ်တာက အဖြေကဘာလဲ ဆိုတော့ အတတ်ပညာတစ်ခုခုကို သင်ပေးနိုင်မယ့်ကျွမ်းကျင်လုပ်ငန်းသင်တန်းကျောင်းတွေဖြစ်ပါ တယ်။ နိုင်ငံကြီးတွေမှာလည်းပဲ အခြေခံပညာတွေပြီးဆုံးတဲ့အခါမှာ အဆင့်မြင့်ပညာ Academic လိုင်းကို မသွားချင်တဲ့သူတွေဟာ Vocational School တစ်ခုခုကို သွားကြပါတယ်။ အတတ်ပညာ တစ်ခုခုတတ်မြောက်လို့ရှိရင် ပညာတတ်တဲ့လူတွေလိုပဲ လူမှုအဆင့်အတန်းမြင့်မြင့်နဲ့ နေထိုင်နိုင်ပါ တယ်။ ဝင်ငွေကောင်းကောင်းနဲ့နေထိုင်နိုင်တာဖြစ်ပါတယ်။ ဒါကတော့ လုပ်ငန်းကျွမ်းကျင်မှုသင်တန်း၊ ကျောင်းတစ်ခုသာ လုပ်မယ်ဆိုလို့ရှိရင်၊ အတတ်ပညာတစ်ခုခု ကျွမ်းကျင်မယ်ဆိုလို့ရှိရင် ဒီရဲ့အကျိုးဆက် တွေကို ကျွန်တော် ဖော်ပြထားတာ ဖြစ်ပါတယ်။ လုပ်ငန်းကျွမ်းကျင်မှုတွေဖြစ်လာမယ်။ အလုပ်အကိုင် အခွင့်အလမ်းတွေများလာမယ်။ ဝင်ငွေတွေတိုးလာမယ်။ လူမှုအဆင့်အတန်းတွေမြင့်လာမယ်။ ပြီးတဲ့ အခါကျတော့ လူမှုစီးပွားဘဝမြင့်တက်လာမယ်။ အဲဒီထက်အပြင်မှာမှ လူမှုအသိုင်းအဝိုင်းထဲမှာပါ Social Balance, Society Balance 8699pgoclosufu sécon? nascossos, qzdzmje သင်တန်းဆိုတဲ့နေရာမှာလည်း ကျွမ်းကျင်သင်တန်းအမျိုးမျိုး ဖွင့်လို့ရပါတယ်။ စက်နဲ့ပတ်သက်တဲ့ဟာ တွေ၊ ဝန်ဆောင်မှုနဲ့ပတ်သက်တဲ့ဟာတွေ၊ ကျွမ်းကျင်ပညာရပ်တစ်ခုခုကို ဖွင့်လို့ရပါတယ်။ ဒါကတော့ ကျွန်တော်တို့ကောလင်းမြို့နယ်ရဲ့ အနေအထားကိုပြတာ ဖြစ်ပါတယ်။ ဒါကတော့ ကျွန်တော်တို့ မြန်မာ နိုင်ငံမြေပုံမှာဆိုလို့ရှိရင် အထက်မြန်မာပြည်ပိုင်းမှာရှိပါတယ်။ စစ်ကိုင်းတိုင်းထဲမှာရှိပါတယ်။ ဒုတိယပုံ ကတော့ ကောလင်းမြို့နယ်က ကျောင်းသွားတက်ကြမယ်ဆိုလို့ရှိရင် သမရိုးကျ(Formal)ကျောင်းတွေ ကိုသွားတက်ရတဲ့နေရာတွေကို ပြတာဖြစ်ပါတယ်။ စစ်ကိုင်းသွားရတယ်။ မန္တလေးသွားရတယ်။ ရွှေဘိုသွားရတယ်။ မုံရွာသွားရတယ်။ မြစ်ကြီးနားသွားကြတယ်။ မကွေးသွားကြတယ်။ ဒီလိုမျိုးသွားကြ တယ်။ အဲဒီလိုမျိုး တကယ့် Formd တက္ကသိုလ်ကြီးတွေကို လက်လှမ်းမီတဲ့ကျောင်းသားတွေကတော့ အများကြီးရှိပါတယ်။ ဒါပေမဲ့လည်းပဲ တကယ့်နည်းပညာတစ်ခုခုကိုတတ်မြောက်ဖို့၊ အတတ်ပညာ တစ်ခုခုကို တတ်မြှောက်ကျွမ်းကျင်ဖို့၊ ကျောင်းတွေကိုလက်လှမ်းမီဖို့ကျတော့ အင်မတန်ခဲယဉ်းပါ တယ်။ တကယ်လို့များသာ ဒီလိုမျိုးအတတ်ပညာတစ်ခုခုကိုသင်ပေးနိုင်မယ့်ကျောင်းတစ်ခု ကောလင်း မှာသာရှိမယ်ဆိုရင် ကောလင်းမြို့ သာမကဘဲနဲ့ ကောလင်းမြို့နဲ့အနီးတစ်ဝိုက်မြို့တွေကိုလည်းပဲ အကျိုးပြု နိုင်မှာဖြစ်ပါတယ်။ တခြားမြို့တွေမှာလည်းပဲ တခြားမြို့နယ်က ကျောင်းသားတွေ၊ လူငယ်တွေ ကလည်းပဲ ကောလင်းမြို့နယ်ကိုလာပြီးတော့မှ ပညာရည်သောက်စို့နိုင် တဲ့အခြေအနေဖြစ်ပါတယ်။ ဒါကြောင့်မို့လို့ ဒီလိုမျိုးအတတ်ပညာတစ်ခုခုကိုသင်ပေးနိုင်တဲ့ကျောင်းတစ်ခုလောက် ကောလင်း မြို့နယ်အတွက် ဖွင့်ပေးနိုင်ခြင်းရှိ/မရှိ ဥက္ကဋ္ဌကြီးမှတစ်ဆင့် မေးမြန်းအပ်ပါတယ်။ ကျေးဇူးတင်ပါတယ် ခင်ဗျား။</speech>
<speech type='speaker'>ပညာရေးဝန်ကြီးဌာနက ဖြေကြားရန်ဖြစ်ပါတယ်။</speech>
<speech><agency id='16'>ဦးဝင်းမော်ထွန်း(ဒုတိယဝန်ကြီး၊ ပညာရေးဝန်ကြီးဌာန)</agency>ရိုသေလေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်ကြီးများခင်ဗျား။ ကျွန်တော်ကပဲ ဆက်လက်ပြီး စစ်ကိုင်းတိုင်းဒေသကြီး၊ ကောလင်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ်ကြီး ဦးမျိုးဇော်အောင်၏မေးခွန်းဖြစ်သော ကောလင်းမြို့နယ်တွင် ကျွမ်းကျင်လုပ်သားများ၊ ကျွမ်းကျင် လုပ်ငန်းပညာရှင်များ၊ မွေးထုတ်ပေးနိုင်သောလုပ်ငန်းကျွမ်းကျင်မှုသင်တန်းကျောင်း Vocational School တစ်ခု တည်ဆောက်ပေးနိုင်ခြင်းရှိ/မရှိသိလိုခြင်းဆိုတဲ့မေးခွန်းနဲ့စပ်လျဉ်းပြီး ဖြေကြားတင်ပြ ပါမယ်။ ကျွန်တော်တို့ ပညာရေးဝန်ကြီးဌာနအနေနဲ့ သက်မွေးပညာတိုးချဲ့ရေးအတွက် ဘဏ္ဍာငွေ ခွင့်ပြု သမျှ တိုးချဲ့ဆောင်ရွက်၊ ကြိုးပမ်းဆောင်ရွက်နေပါကြောင်း ဦးစွာတင်ပြအပ်ပါတယ်။ လက်ရှိ အားဖြင့် ကိုယ်စားလှယ်တော်ကြီးရဲ့ စစ်ကိုင်းတိုင်းဒေသကြီးအတွင်းမှာ သက်မွေးပညာကျောင်းများ အနေနဲ့ (ရွှေဘို)အစိုးရနည်းပညာကောလိပ်၊ အစိုးရစက်မှုလက်မှုသိပ္ပံ(ကန့်ဘလူ)၊ အစိုးရစက်မှု လက်မှုသိပ္ပံ(ခန္တီး)၊ အစိုးရနည်းပညာအထက်တန်းကျောင်း(ခန္တီး)၊ အစိုးရနည်းပညာအထက်တန်း ကျောင်း(မုံရွာ)၊ အစိုးရနည်းပညာအထက်တန်းကျောင်း(ချောင်းဦး)နှင့် အစိုးရနည်းပညာအထက်တန်း ကျောင်း(ကလေး)တို့မှာ သင်တန်းများဖွင့်လှစ်ထားတဲ့အတွက် လက်ရှိအားဖြင့် စစ်ကိုင်းတိုင်းအတွင်း သက်မွေးပညာကျောင်း ခုနစ်ကျောင်း ဆောင်ရွက်ပေးခဲ့ပါကြောင်း တင်ပြအပ်ပါတယ်။ ဒီကျောင်းတွေ မှာ ကိုယ်စားလှယ်တော်ကြီးတင်ပြသကဲ့သို့ ဒေသလိုအပ်ချက်နဲ့ကိုက်ညီတဲ့ ကာလတိုသက်မွေးပညာ သင်တန်းများကိုလည်း တိုးချဲ့ သင်ကြားပေးပါကြောင်း တင်ပြအပ်ပါတယ်။ ကိုယ်စားလှယ်တော်ကြီး ကဲ့သို့ အလားတူ ပြည်သူလူထုဆန္ဒနှင့်အညီ လွှတ်တော်ကိုယ်စားလှယ်ကြီးများ၊ တောင်းခံတင်ပြထား တဲ့ လွှတ်တော်ကတိကဝတ်များ၊ နောက် တိုင်းဒေသကြီးအစိုးရ၏တောင်းဆိုချက်များအရ စစ်ကိုင်း တိုင်းဒေသကြီးအတွင်းမှာ စစ်ကိုင်းနှင့် မုံရွာမှာ အစိုးရစက်မှုလက်မှုသိပ္ပံ၊ တမူး၊ ဝက်လက်၊ နာဂကိုယ်ပိုင်အုပ်ချုပ်ခွင့်ရ လဟယ်မြို့တို့မှာ အစိုးရနည်းပညာသင်တန်းကျောင်းများ ထပ်မံဖွင့်လှစ် နိုင်ရေးအတွက် နှစ်အလိုက် ဘဏ္ဍာငွေလျာထားမှုများလည်း ဆောင်ရွက်လျက်ရှိပါတယ်။ အဲဒီအတွက် ကျွန်တော်တို့ရှေးဦးတင်ပြသကဲ့သို့ ဘဏ္ဍာငွေအကန့်အသတ်ဖြင့် ဆောင်ရွက်ရတဲ့အတွက် လွှတ်တော် ကတိကဝတ်အရဆောင်ရွက်ရန်လိုသောကျောင်းသစ်များ၊ တိုင်းဒေသကြီးအစိုးရ၏တောင်းဆိုချက်အရ ဖွင့်လှစ်ရန်လျာထားချက် ကျောင်းများဖွင့်လှစ်ရေးအတွက် ဘဏ္ဍာရေးနှစ်အလိုက်လျာထားဆောင်ရွက် နေခြင်းဖြစ်သည့်အတွက် လတ်တလောအားဖြင့် ကောလင်းမြို့နယ်မှာ Vocationd School တစ်ခု တည်ဆောက်ပေးရန် ဦးစားပေးအစီအစဉ်ဖြင့် ပါရှိခြင်းမရှိသေးပါကြောင်း ရိုသေစွာတင်ပြအပ်ပါတယ်။ </speech>
<speech><mp id='343'>ဦးမျိုးဇော်အောင်(ကောလင်းမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဌကြီးခင်ဗျား။ တစ်ဆက်တစ်စပ်မေးခွန်း မေးမြန်းခွင့်ပြုပါ။ ဝန်ကြီးဌာနအနေနဲ့ အခုလို ရှင်းရှင်း လင်းလင်းဖြေကြားပေးတဲ့အတွက်ကြောင့်မို့လို့ ကျေးဇူးလည်းတင်ပါတယ်။ အစိုးရအနေနဲ့ ဘဏ္ဍာငွေ အကန့်အသတ်နဲ့နှစ်အကန့်အသတ်ရှိတယ်ဆိုတာလည်း ကျွန်တော်တို့အနေနဲ့ နားလည်ပါတယ်။ ဒါပေမဲ့ တစ်ဖက်မှာလည်းပဲ ကျွန်တော်တို့ကောလင်းမြို့နယ်အနေနဲ့ကျတော့ ကောလင်းမြို့နယ် အနီးတစ်ဝိုက် မြို့တွေရဲ့ ပတ်ဝန်းကျင်မှာကျတော့ ဒီလိုမျိုး သက်မွေးပညာကျောင်းဆိုတာက အင်မတန် ရှားပါတယ်။ တခြားနေရာတွေမှာကတော့ မှန်ပါတယ်။ စစ်ကိုင်းတိုင်းဒေသကြီးထဲမှာ မြေပုံကိုလေ့လာ ကြည့်လိုက်မယ်ဆိုရင် ကျွန်တော်တို့ရဲ့အနီးတစ်ဝိုက်မြို့တွေက လက်လှမ်းမီဖို့က အရမ်းဝေးပါတယ်။ ဝန်ကြီး ဖော်ပြတဲ့ကျောင်းတွေဆိုလို့ရှိရင် အဝေးကြီးသွားရတာ ဖြစ်ပါတယ်။ အဲဒီတော့ ပညာရေး ဝန်ကြီးဌာနအနေနဲ့ တကယ်လို့ လတ်တလောမဆောင်ရွက်ပေးနိုင်သေးဘူး။ ဦးစားမပေးနိုင်သေးဘူး ဆိုလို့ရှိရင် အခြားဝန်ကြီးဌာနတွေအောက်မှာရှိနေတဲ့၊ အခြားဝန်ကြီးဌာန စက်မှုတို့၊ ဘာတို့အောက်မှာ လည်းပဲ ဒီလိုမျိုး အလားတူအကြောင်းမျိုးတွေ၊ သင်တန်းတွေရှိတဲ့ ဝန်ကြီးဌာနတွေရှိပါတယ်။ အဲဒီတော့ အဲဒီဝန်ကြီးဌာနတွေနဲ့ရောပေါင်းစပ်ပြီးတော့မှမြန်း ကျွန်တော်တို့ ကောလင်းမြို့နယ်အတွက် စာနဲ့ပဲ ဖြစ်ဖြစ် ဖြေပေး နိုင်/မဖြေပေးနိုင် မေးမြန်းလိုပါတယ်။ ကျေးဇူးတင်ပါတယ်။</speech>
<speech type='speaker'>
ဖြေကြားလိုက ဖြေကြားနိုင်ပါတယ်။ မဖြေနိုင်သေးဘူးဆိုလို့ရှိရင်လည်း လွှတ်တော်ကိုယ်စားလှယ်တောင်းဆိုတဲ့အတိုင်း ညှိနှိုင်းဆောင်ရွက်ပေးဖို့ ဖြစ်ပါတယ်။
</speech>
<speech><agency id='16'>ဦးဝင်းမော်ထွန်း(ဒုတိယဝန်ကြီး၊ ပညာရေးဝန်ကြီးဌာန)</agency>ကိုယ်စားလှယ်တော်ကြီးတင်ပြ တဲ့အတိုင်း ညှိနှိုင်းဆောင်ရွက်ပေးပါမယ်။ ဝန်ကြီးဌာနအသီးသီးရဲ့ မူဝါဒနှင့်လုပ်ငန်းစဉ်များသည် ဝန်ကြီးဌာနအလိုက်ချမှတ်ထားတဲ့မူဝါဒအရ ဆောင်ရွက်နေခြင်းဖြစ်တဲ့အတွက် ဖြစ်နိုင်မယ်ဆိုရင်တော့ ကျွန်တော် ညှိနှိုင်းပေးမည်ဖြစ်ပါကြောင်း တင်ပြအပ်ပါတယ်။</speech>
</Q-A>
<Q-A>
<title>
ရခိုင်ပြည်နယ်၊ ဘူးသီးတောင်မြို့နယ်၊ စံကိုးထောင်ကျေးရွာအုပ်စု၊ နွားရုံတောင်(မူလွန်)ကျောင်းကို အလယ်တန်းကျောင်း(ခွဲ)အဆင့်သို့ တိုးမြှင့်ပေးရန် အစီအစဉ်ရှိ/မရှိနှင့်စပ်လျဉ်းသည့်မေးခွန်း
</title>
<speech type='speaker'>
ဘူးသီးတောင်မဲဆန္ဒနယ်မှ ဦးအောင်သောင်းရွှေ မေးမြန်းဖို့ဖြစ်ပါတယ်။
</speech>
<speech><mp id='327'>ဦးအောင်သောင်းရွှေ(ဘူးသီးတောင်မဲဆန္ဒနယ်)</mp> အားလုံးကို သာလီစွပါလို့ နှုတ်ခွန်းဆက်သဂါရဝပြုပါတယ်။ ကျွန်တော်ကတော့ ရခိုင်ပြည်နယ်၊ ဘူးသီးတောင်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးအောင်သောင်းရွှေ ဖြစ်ပါတယ်။ ဒီကနေ့ ကျွန်တော့်မဲဆန္ဒနယ် အတွက် ပညာရေးနှင့်ပတ်သက်ပြီးတော့ ပညာရေးဝန်ကြီးဌာနကို မေးခွန်းမေးမြန်းသွားမှာဖြစ်ပါတယ်။ လေးစားရပါသော ဥက္ကဋ္ဌကြီးခင်ဗျား။ ကျွန်တော့်မဲဆန္ဒနယ်ဖြစ်တဲ့ ဘူးသီးတောင်မြို့နယ် စံကိုးတောင် ကျေးရွာအုပ်စု၊ နွားရုံးတောင်ကျေးရွာဟာဆိုလို့ရှိရင် ဘူးသီးတောင်မြို့နှင့် ၂၄ မိုင်ခန့်ကွာဝေးပြီးတော့ လူနေအိမ်ခြေ ၁၇၀ ခန့်ရှိတဲ့ ကျေးရွာကြီးတစ်ရွာဖြစ်ပါတယ်။ ပတ်ဝန်းကျင်ကျေးရွာများဖြစ်တဲ့ ဦးယာဉ်သာ၊ ချစ်သွားတောင်၊ စံကိုးထောင်၊ ဆင်သေပြင်၊ ကွင်းတောင်၊ စပါးထားရွာ စတဲ့ကျေးရွာ များမှ ကျောင်းသူကျောင်းသားများလာရောက်ပြီးတော့ ပညာသင်ကြားလျက်ရှိနေပါတယ်။ ယခုအခါ အလယ်တန်းတွဲဘက်ကျောင်းသားများအပါအဝင် ကျောင်းသူကျောင်းသားများ ၂၀၀ ခန့်ရှိနေပြီး ဖြစ်ပါတယ်။ အလယ်တန်းပညာကို စေတီတောင် အ.ထ.ကသို့ ကူးတို့လှေများဖြင့် သွားရောက်ပညာ သင်ကြားနေကြတဲ့အတွက်ကြောင့် ၂၀၁၂ ခုနှစ်မှာ ကလေးငယ်ငါးဦး ရေနစ်ပြီးတော့ သေဆုံးခဲ့ရတဲ့ ကြေကွဲဖွယ်သာဓကတွေလည်း ရှိခဲ့ပါတယ်။ သို့ဖြစ်ပါ၍ အလယ်တန်းပညာကို အလွယ်တကူသင်ယူ နိုင်ဖို့အတွက် အလယ်တန်းကျောင်း(ခွဲ)အဖြစ် အဆင့်တိုးမြှင့်ပေးရန် အစီအစဉ်ရှိ/မရှိ ဥက္ကဌကြီးမှ တစ်ဆင့် မေးမြန်းအပ်ပါတယ်ခင်ဗျား။</speech>
<speech type='speaker'>ပညာရေးဝန်ကြီးဌာနက ဖြေကြားရန်ဖြစ်ပါတယ်။</speech>
<speech><agency id='16'>ဦးဝင်းမောင်ထွန်း(ဒုတိယဝန်ကြီး၊ ပညာရေးဝန်ကြီးဌာန)</agency> ရိုသေလေးစားအပ်ပါသော ဥက္ကဌကြီးနှင့် ပြည်သူ့လွှတ်တော် ကိုယ်စားလှယ်များခင်ဗျား။ ကျွန်တော်ကပဲ ဆက်လက်ပြီး ရခိုင် ပြည်နယ်၊ ဘူးသီးတောင်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအောင်သောင်းရွှေ၏ မေးခွန်းဖြစ်သော ရခိုင်ပြည်နယ်၊ ဘူးသီးတောင်မြို့နယ်၊ စံကိုးထောင်ကျေးရွာအုပ်စု၊ နွားရုံတောင် (မူလွန်)ကျောင်းကို အခြေခံပညာအလယ်တန်းကျောင်း(ခွဲ)အဆင့်သို့ တိုးမြှင့်ပေးရန် အစီအစဉ်ရှိ/မရှိ မေးခွန်းနှင့်စပ်လျဉ်းပြီး ဖြေကြားတင်ပြပါမယ်။ လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ် ကြီးများခင်ဗျား။ ကျွန်တော်တို့ ပညာရေးဝန်ကြီးဌာနအနေဖြင့် ၂၀၁၈-၂၀၁၉ ပညာသင်နှစ်မှာ ကိုယ်စားလှယ်တော်၏ မဲဆန္ဒနယ်အတွင်း ဘူးသီးတောင်မြို့နယ်မှာ အခြေခံပညာမူလတန်းကျောင်းခွဲ တစ်ကျောင်း၊ အခြေခံပညာမူလတန်းကျောင်း နှစ်ကျောင်း၊ အခြေခံပညာမူလတန်းလွန်ကျောင်း တစ် ကျောင်း၊ အခြေခံပညာအလယ်တန်းကျောင်းနှစ်ကျောင်း စုစုပေါင်း အခြေခံပညာ ခြောက်ကျောင်း အဆင့်တိုးမြှင့်ဆောင်ရွက်ပေးခဲ့ပါကြောင်း တင်ပြအပ်ပါတယ်။ အခြေခံပညာမူလတန်းလွန်ကျောင်းမှ အခြေခံပညာအလယ်တန်းကျောင်းခွဲအဖြစ် အဆင့်တိုးမြှင့်ပေးရန် သတ်မှတ်ချက်မူအရ အလယ်တန်း အဆင့်သင် ကျောင်းသားကျောင်းသူ ၂၀၀ ဦးနှင့်အထက်ရှိခြင်း၊ သွားလာရေးခက်ခဲသော တောင်တန်း၊ မြစ်ချောင်းပေါများသည့်ဒေသဖြစ်ပါက အနီးဆုံးအလယ်တန်းအဆင့်သင်ကျောင်းနှင့် ၂ မိုင်ထက် ကွာဝေးခြင်း၊ မြေပြန့်ဒေသတွင် အနီးဆုံးအလယ်တန်းအဆင့်သင်ကျောင်းနှင့် ၃ မိုင်အထက်ကွာဝေး ခြင်းကြောင့်ရှိရန် လိုအပ်ပါကြောင်း တင်ပြအပ်ပါတယ်။ ကိုယ်စားလှယ်တော်ကြီးတင်ပြတဲ့ ရခိုင်ပြည်နယ်၊ ဘူးသီးတောင်းမြို့နယ်၊ နွားရုံတောင်ကျေးရွာ အခြေခံပညာမူလတန်းလွန်ကျောင်း၌ ယခု ၂၀၁၈-၂၀၁၉ ပညာသင်နှစ်မှာ စုစုပေါင်းအလယ်တန်း ဆင့်သင်ကျောင်းသားကျောင်းသူ ၃၄ ဦးပဲရှိပါတယ်။ သို့သော် ကိုယ်စားလှယ်တော်ကြီးတင်ပြသကဲ့သို့ ပင်မကျောင်းဖြစ်တဲ့ စေတီတောင်အခြေခံပညာအထက်တန်းကျောင်းနှင့် ရေလမ်းခရီးဟာ ၃ မိုင်ခန့် ကွာဝေးပါကြောင်း စိစစ်တွေ့ရှိရပါတယ်။ သို့အတွက် ပြည်သူလူထုရဲ့ ဆန္ဒအရသော်လည်းကောင်း၊ ကိုယ်စားလှယ်တော်၏ တင်ပြချက်အရသော်လည်းကောင်း ဒီအခြေခံပညာအလယ်တန်းကျောင်း(ခွဲ) အဖြစ် အဆင့်တိုးမြှင့်ပေးနိုင်ရန် ၂၀၁၉-၂၀၂၀ ပညာသင်နှစ်တွင် အမှုတွဲတင်ပြလျှောက်ထားစေပြီး စိစစ်ဆောင်ရွက်ပေးမည်ဖြစ်ပါကြောင်း ရိုသေစွာတင်ပြအပ်ပါတယ်။</speech>
</Q-A>
<Q-A>
<title>
ကိုယ်ပိုင်ဘာသာရပ်သင်ဆရာများအတွက် ကိုယ်ပိုင်ကျောင်းဥပဒေပါပြဌာန်းချက်နှင့်အညီ ပညာရေး ဝန်ကြီးဌာနမှ ရက်တိုသင်တန်းများကို ပြည်နယ်၊ တိုင်းဒေသကြီးအလိုက် ဖွင့်လှစ်သင်ကြားပေးရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း
</title>
<speech type='speaker'>
ကျောက်တော်မဲဆန္ဒနယ်မှ ဦးဦးထွန်းဝင်း မေးမြန်းဖို့ဖြစ်ပါတယ်။
</speech>
<speech><mp id='320'>ဦးဦးထွန်းဝင်း (ကျောက်တော်မဲဆန္ဒနယ်)</mp> အားလုံးပဲ သာလီစွပါ။ ကျောက်တော် မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးဦးထွန်းဝင်း ဖြစ်ပါတယ်။ လေးစားအပ်ပါတဲ့ လွှတ်တော်ဥက္ကဋ္ဌကြီးခင်ဗျား။ ကျွန်တော်တို့ ၂၀၁၀ ခုနှစ်၊ ကိုယ်ပိုင်ကျောင်းမှတ်ပုံတင်ဥပဒေပြဋ္ဌာန်းပြီး တဲ့နောက်မှာ မြန်မာနိုင်ငံထဲမှာ ကိုယ်ပိုင်ကျောင်းတွေ အသီးသီးပေါ်လာတာ အားလုံးအသိပဲ ဖြစ်ပါ တယ်။ ဒီနေ့ ကျွန်တော်တို့ ထူးချွန်ထက်မြက်တဲ့ကလေးတွေအများကြီး ကိုယ်ပိုင်ကျောင်းတွေကနေ မွေးထုတ်ပေးနေတာကိုလည်း အားရဝမ်းသာ ကျွန်တော်တို့ တွေ့နေရပါတယ်။ ကျွန်တော်တို့ လေ့လာမှု တစ်ခုအရ မြန်မာနိုင်ငံမှာ ပညာသင်နှစ် ၂၀၁၇-၂၀၁၈ ပညာသင်နှစ်မှာ ကိုယ်ပိုင်ကျောင်း အရေအတွက်ပေါင်း ၆၀၀ ကျော်လောက် ဖွင့်လှစ်ခွင့်ပေးထားတယ်လို့ လေ့လာတွေ့ရှိရပါတယ်။ ဒါဟာ အားရစရာ၊ ကျေနပ်စရာတစ်ခုဖြစ်ပါတယ်။ ဒါပေမဲ့ တစ်ဖက်မှာ ကိုယ်ပိုင်ကျောင်းဆရာတွေ အတွက် မှတ်ပုံတင်တွေလျှောက်ထားတဲ့နေရာမှာ အခက်အခဲတွေ ရှိနေတာတွေကိုလည်း ကျွန်တော်တို့ လေ့လာတွေ့ရှိရပါတယ်။ ကျွန်တော်တို့ လေ့လာမှုတစ်ခုအရ ဆောင်းပါးတစ်ခုမှာ လောလောလတ်လတ် ကျွန်တော်ဖတ်မိတာ မြန်မာနိုင်ငံမှာ ကိုယ်ပိုင်ဘာသာရပ်သင်ဆရာ နှစ်သိန်း ဝန်းကျင်လောက်တောင်ရှိနေတယ်လို့ သိရပါတယ်။ ဒီနေ့ ကျွန်တော်တို့ ကိုယ်ပိုင်ကျောင်းမှတ်ပုံတင် ဥပဒေအရ ကိုယ်ပိုင်ကျောင်းဆရာအဖြစ်နဲ့ မှတ်ပုံတင်လျှောက်ထားမယ်ဆိုရင် ပြည်တွင်း သို့မဟုတ် ပြည်ပတက္ကသိုလ်တစ်ခုခုမှ ပါရဂူဘွဲ့ သို့မဟုတ် ပညာရေးဘွဲ့ရရှိသူ၊ ပြည်တွင်း သို့မဟုတ် ပြည်ပ တက္ကသိုလ်တစ်ခုခုမှ ဘွဲ့ရရှိပြီးတော့ ဆရာအတတ်ပညာဆိုင်ရာ ဒီပလိုမာ သို့မဟုတ် လက်မှတ်ရရှိသူ၊ နောက်ပြီးတော့ ပြည်ပတက္ကသိုလ်တစ်ခုခုမှ ဘွဲ့ရရှိပြီး ပညာရေးဝန်ကြီးဌာနကဖွင့်လှစ်တဲ့ ဆရာအတတ်ပညာ ရက်တိုသင်တန်းဆင်းလက်မှတ်ရရှိသူဖြစ်ရမယ်ဆိုပြီးတော့ ကျွန်တော်တို့ ကိုယ်ပိုင်ကျောင်းဆရာတွေနဲ့ပတ်သက်ပြီး ကိုယ်ပိုင်ကျောင်းဆရာမှတ်ပုံတင်မှာ Criterid တွေ သတ်မှတ်ထားတာ တွေ့ရပါတယ်။ ဆိုတော့ ကျွန်တော်တို့လေ့လာကြည့်ရသလောက် ပြင်ပဆရာ လောကထဲကိုရောက်လာတဲ့ ကိုယ်ပိုင်ကျောင်းဆရာတွေအဖြစ်နဲ့ အသက်မွေးဝမ်းကျောင်းပြုနေကြတဲ့ ဆရာတွေတော်တော်များများဟာ ရိုးရိုးသာမန်ဘွဲ့ရတွေများတာ တွေ့ရပါတယ်။ အဲဒီဆရာတွေအတွက် နောက်ဆုံးမျှော်လင့်ချက်မီးတောက်ဖြစ်တဲ့ ဥပဒေပါပြဋ္ဌာန်းချက်တစ်ခုဖြစ်တဲ့ ပညာရေးဝန်ကြီးဌာနက ဖွင့်လှစ်တဲ့ အတတ်ပညာရက်တိုသင်တန်းဆင်းလက်မှတ်ရရှိမှသာ ကျွန်တော်တို့ ကိုယ်ပိုင်းကျောင်း ဆရာအဖြစ်နဲ့ မှတ်ပုံတင်လျှောက်ထားလို့ရမယ့်အခြေအနေတွေ ရှိနေပါတယ်။ နောက်တစ်ခုက ဥပဒေ ပုဒ်မ ၂၉ မှာ ကိုယ်ပိုင်ကျောင်းဆရာမှတ်ပုံတင်မရှိဘဲနဲ့ ကိုယ်ပိုင်ကျောင်းဆရာအဖြစ် ဆောင်ရွက်ခြင်း မပြုရဆိုပြီးတော့ ပါရှိပါတယ်။ တကယ်လို့ အဲဒီပုဒ်မကို ချိုးဖောက်ရင် တစ်နှစ်ထက်မပိုသော ထောင်ဒဏ်ဖြစ်စေ၊ ကျပ်တစ်သိန်းထက်မပိုသော ငွေဒဏ်ဖြစ်စေ၊ ဒဏ်နှစ်ရပ်လုံးဖြစ်စေ ချမှတ်ရမယ် ဆိုပြီးတော့ ဥပဒေထဲမှာ ဖော်ပြထားတာ တွေ့ရပါတယ်။ လေးစားအပ်ပါတဲ့ လွှတ်တော်ဥက္ကဋ္ဌကြီး ခင်ဗျား။ ကျွန်တော်တို့ Noble Professional တစ်ခုဖြစ်တဲ့ စာသင်တဲ့လုပ်ငန်းနဲ့ရပ်တည်နေကြတဲ့ အနန္တဂိုဏ်းဝင်ဆရာဆရာမတွေရဲ့ ကြီးမားတဲ့အရင်းအနှီးဆိုတာ ဂုဏ်သိက္ခာတွေပဲဖြစ်ပါတယ်။ ဒါကြောင့် ဆရာဆရာမတွေ ဥပဒေပြဋ္ဌာန်းချက်ပါအချက်နဲ့အညီ ဂုဏ်သိက္ခာရှိရှိ နောက်ကြောင်း အေးအေးနဲ့ စာသင်ကြားနိုင်အောင် ဥပဒေပါပြဋ္ဌာန်းချက်တစ်ခုဖြစ်တဲ့ ပညာရေးဝန်ကြီးဌာနက စီစဉ် ကျင်းပပေးမယ့် ပညာရေးရက်တိုသင်တန်းကို ဖွင့်လှစ်ဖို့ မျှော်လင့်နေကြတာ အများကြီးရှိပါတယ်။ ဒါကြောင့် ကျွန်တော်မေးမယ့်မေးခွန်းကတော့ ကိုယ်ပိုင်ဘာသာရပ်သင်ဆရာများအတွက် ကိုယ်ပိုင် ကျောင်းဥပဒေပါပြဋ္ဌာန်းချက်နှင့်အညီ ပညာရေးဝန်ကြီးဌာနက ရက်တိုသင်တန်းများကို ပြည်နယ်၊ တိုင်းဒေသကြီးအလိုက် ဖွင့်လှစ်ပေးရန် အစီအစဉ်ရှိ/မရှိကို လွှတ်တော်ဥက္ကဋ္ဌကြီးမှတစ်ဆင့် လေးစား စွာမေးမြန်းအပ်ပါတယ်။ အားလုံးကို လေးစားပါတယ်။</speech>
<speech type='speaker'>ပညာရေးဝန်ကြီးဌာနက ဖြေကြားရန်ဖြစ်ပါတယ်။</speech>
<speech><agency id='16'>ဦးဝင်းမော်ထွန်း(ဒုတိယဝန်ကြီး၊ ပညာရေးဝန်ကြီးဌာန)</agency>ရိုသေလေးစားအပ်ပါ သော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်ကြီးများ ခင်ဗျား။ ကျွန်တော် ကပဲဆက်လက်ပြီး ရခိုင်ပြည်နယ်၊ ကျောက်တော်မဲဆန္ဒနယ်မှ ပြည်သူ့လွှတ်တော်ကိုယ်စားလှယ်ကြီး ဦးဦးထွန်းဝင်းရဲ့မေးခွန်းဖြစ်သော ကိုယ်ပိုင်ဘာသာရပ်သင်ဆရာများအတွက် ကိုယ်ပိုင်ကျောင်း ဥပဒေပါပြဋ္ဌာန်းချက်များနှင့်အညီ ပညာရေးဝန်ကြီးဌာနမှ ရက်တိုသင်တန်းများကို တိုင်းဒေသကြီး/ ပြည်နယ်အလိုက် ဖွင့်လှစ်သင်ကြားပေးရန် အစီအစဉ်ရှိ/မရှိဆိုတဲ့မေးခွန်းနဲ့စပ်လျဉ်းပြီး ဖြေကြား တင်ပြပါမယ်။ ရိုသေလေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ် ကြီးများခင်ဗျား။ ကိုယ်ပိုင်ကျောင်းများတွင် သင်ကြားနေသော ဆရာဆရာမများသည် ပြည်တွင်း သို့မဟုတ် ပြည်ပတက္ကသိုလ်တစ်ခုခုမှ ပါရဂူဘွဲ့ သို့မဟုတ် ပညာရေးဘွဲ့ရရှိသူ၊ ပြည်တွင်း သို့မဟုတ် ပြည်ပတက္ကသိုလ်တစ်ခုခုမှ ဘွဲ့ရရှိပြီး ဆရာအတတ်ပညာဆိုင်ရာ ဒီပလိုမာ သို့မဟုတ် ဒီပလိုမာ လက်မှတ်ရရှိသူ သို့မဟုတ် ပညာရေးဝန်ကြီးဌာနကဖွင့်လှစ်သော ဆရာအတတ်ပညာ ရက်တို သင်တန်းဆင်းလက်မှတ်ရရှိသူ၊ ပညာရေးဘွဲ့၊ ဆရာအတတ်ပညာဆိုင်ရာဒီပလိုမာလက်မှတ် သို့မဟုတ် ပညာရေးဝန်ကြီးဌာနကဖွင့်လှစ်သည့် ဆရာအတတ်ပညာရက်တိုသင်တန်းဆင်းလက်မှတ်မရှိစေကာမူ ပြည်တွင်း သို့မဟုတ် ပြည်ပတက္ကသိုလ်တစ်ခုခုမှ ဘွဲ့ရရှိပြီး တက္ကသိုလ်၊ ကောလိပ် သို့မဟုတ် အခြေခံ ပညာကျောင်းများတွင် ဆရာအဖြစ်လည်းကောင်း၊ နိုင်ငံတော်မှ ခွင့်ပြု ခန့်ထားတဲ့ဘာသာရပ်ပြဆရာ အဖြစ်လည်းကောင်း ဆောင်ရွက်ခဲ့ပြီး ဘာသာရပ်ဆိုင်ရာ သင်ကြားမှုအတွေ့အကြုံ အနည်းဆုံးငါးနှစ် ရှိသူဖြစ်ပါက ကိုယ်ပိုင်ကျောင်းဆရာများအဖြစ် လျှောက်ထားခွင့်ရှိပြီး ကိုယ်ပိုင်ကျောင်းဆရာမှတ်ပုံ တင်လက်မှတ်ရရှိနိုင်ပါကြောင်း တင်ပြအပ်ပါတယ်။ ပညာရေးဝန်ကြီးဌာနအနေနဲ့ ၂၀၁၂ ခုနှစ်၊ ဧပြီလ ၃၀ ရက်နေ့မှာထုတ်ပြန်တဲ့ အမိန့်ကြော်ငြာစာအမှတ်(၁/၂၀၁၂) ဖြင့် ထုတ်ပြန်ထားသည့် ကိုယ်ပိုင်ကျောင်းမှတ်ပုံတင်နည်းဥပဒေ အခန်း(၅)၊ နည်းဥပဒေ ၁၄ နည်းဥပဒေခွဲ(ဃ)မှာလည်း ကိုယ်ပိုင်ကျောင်းဆရာအဖြစ် လုပ်ကိုင်လိုသူများအနက် သတ်မှတ်အရည်အချင်းနှင့် ကိုက်ညီမှု မရှိသဖြင့် ဆရာအတတ်ပညာရက်တိုသင်တန်းတက်ရောက်လိုပါကြောင်း တင်ပြလာပါက ညွှန်ကြားရေးမှူးချုပ်မှတစ်ဆင့် ပညာရေးဝန်ကြီးဌာနသို့ တင်ပြရမည်ဟု သတ်မှတ်ပြဋ္ဌာန်းထားပါ တယ်။ အလားတူ နည်းဥပဒေခွဲ(င)တွင် နည်းဥပဒေခွဲ(ဃ)အရ သင်တန်းတက်ရောက်လိုသူများကို စိစစ်၍ ပညာရေးဝန်ကြီးဌာနက ဆရာအတတ်သင်ပညာရက်တိုသင်တန်းများဖွင့်လှစ်ရန် သတ်မှတ် သည့် ပညာရေးတက္ကသိုလ် သို့မဟုတ် ပညာရေးကောလိပ်သို့ အချိန်မီစေလွှတ်ပေးရမည် ဖြစ်ကြောင်း ဥပဒေဖြင့် ပြဋ္ဌာန်းပြီးဖြစ်ပါတယ်။ သို့ပါ၍ ကိုယ်စားလှယ်တော်ကြီးတင်ပြသကဲ့သို့ ပညာရေးဘွဲ့နှင့် ဆရာအတတ်ဒီပလိုမာမရရှိသေးသော ဆရာဆရာမများအား ဆရာအတတ်ပညာရက်တိုသင်တန်းများ ကိုပြဋ္ဌာန်းပြီး ဥပဒေ၊ နည်းဥပဒေများနှင့်အညီ ပညာရေးဝန်ကြီးဌာန၊ အခြေခံပညာဦးစီးဌာနနှင့် အဆင့်မြင့်ပညာဦးစီးဌာနတို့မှ ပူးပေါင်းဆောင်ရွက်ပေးမည်ဖြစ်ပါကြောင်း ရိုသေစွာတင်ပြအပ်ပါ တယ်။</speech>
</Q-A>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီနေ့အတွက် မေးခွန်းများ မေးမြန်းခြင်း၊ ဖြေကြားခြင်း အစီအစဉ်ပြီးပါပြီ။
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ အစည်းအဝေးကို ၃၀ မိနစ်ခန့် ခေတ္တရပ်နားပါမယ်။
</speech>
<p>အစည်းအဝေးကို မိနစ် ၃၀ ခန့် ခေတ္တရပ်နားပါသည်။</p>
</section>
<section value = 'Report'>
<report>
<title> ပြည်သူ့လွှတ်တော် ပြည်သူ့ငွေစာရင်းကော်မတီ၏အစီရင်ခံစာ တင်ပြခြင်း</title>
<speech type='speaker'>
အစီအစဉ် ၇ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်သူ့ လွှတ်တော် ပြည်သူ့ငွေစာရင်းကော်မတီက အစီရင်ခံစာကို တင်ပြဖို့ဖြစ်ပါတယ်။ ပြည်သူ့ငွေစာရင်း ကော်မတီကို ဖိတ်ခေါ်ပါတယ်။
</speech>
<speech><mp id='194'>ဦးခင်မောင်သန်း(အတွင်းရေးမှူး၊ ပြည်သူ့ငွေစာရင်းကော်မတီ)</mp> လေးစားရပါ သော ပြည်သူ့လွှတ်တော်ဥက္ကဋ္ဌ၊ ဒုတိယဥက္ကဋ္ဌနှင့် လွှတ်တော်ကိုယ်စားလှယ်များ၊ ဖိတ်ကြားထားသည့် ပြည်ထောင်စုအဖွဲ့အစည်းဝင်ပုဂ္ဂိုလ်များအားလုံး ကာယသုခ၊ စိတ္တသုခ၊ နှစ်ဖြာသော သုခ အပေါင်းနှင့် ပြည့်စုံစွာဖြင့် နိုင်ငံတော်ရဲ့ အကျိုးကို ကျေပွန်စွာထမ်းဆောင်နိုင်ကြပါစေကြောင်း ဆုမွန်ကောင်း တောင်းရင်းနဲ့ မင်္ဂလာပါလို့ နှုတ်ခွန်းဆက်သပါတယ်။ ကျွန်တော်ကတော့ ပြည်သူ့လွှတ်တော် ပြည်သူ့ငွေစာရင်းကော်မတီရဲ့ ဒုတိယနှစ်ပတ်လည်အစီရင်ခံစာကို တင်သွင်းမယ့် ပြည်သူ့လွှတ်တော် ပြည်သူ့ငွေစာရင်းကော်မတီအတွင်းရေးမှူး၊ တောင်ငူမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးခင်မောင်သန်း ဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ပြည်ထောင်စုသမ္မတမြန်မာနိုင်ငံတော် ပြည်သူ့လွှတ်တော် ဒုတိယအကြိမ်ပုံမှန်အစည်းအဝေးကို ၁-၂၂၀၁၆ ရက်နေ့မှာ စတင်ကျင်းပခဲ့ပါတယ်။ ဒုတိယအကြိမ် ပြည်သူ့လွှတ်တော် ပဉ္စမပုံမှန်အစည်း အဝေးမှ အဋ္ဌမပုံမှန်အစည်းအဝေးကာလအတွင်းမှာ ဒုတိယနှစ်အဖြစ် ပြည်သူ့ငွေစာရင်းကော်မတီရဲ့ ဖွဲ့စည်းဆောင်ရွက်မှုအခြေအနေကို မှတ်တမ်းအဖြစ်ထားရှိစေဖို့ အတွက်လည်းကောင်း အစီရင်ခံစာ မှာ လုပ်ငန်းဆောင်ရွက်မှုအခြေအနေတွေကို လေ့လာတွေ့ရှိဖို့နဲ့ အထောက်အကူဖြစ်စေရန် လေ့လာ ဆန်းစစ်ပေးနိုင်ဖို့အတွက် ပြည်သူ့လွှတ်တော် ပြည်သူ့ငွေစာရင်းကော်မတီရဲ့ ဒုတိယနှစ်ပတ်လည် အစီရင်ခံစာကို တင်ပြအပ်ပါတယ်။ ပြည်ထောင်စုသမ္မတမြန်မာနိုင်ငံတော် ၂၀၀၈ ခုနှစ်၊ ဖွဲ့စည်းပုံ အခြေခံဥပဒေအခန်း(၄) ဥပဒေပြု ရေးပုဒ်မ ၁၁၅၊ ပုဒ်မခွဲ(က)အရ ပြည်သူ့လွှတ်တော်သည် ဥပဒေကြမ်းကော်မတီ၊ ပြည်သူ့ငွေစာရင်းကော်မတီ၊ လွှတ်တော်အခွင့်အရေး ကော်မတီ၊ အစိုးရ၏အာမခံချက်များ၊ ကတိများနှင့် တာဝန်ခံချက်များစိစစ်ရေးကော်မတီတို့ကို ပြည်သူ့ လွှတ်တော်ကိုယ်စားလှယ်များဖြင့် ဖွဲ့စည်းရမည်လို့ ပြဋ္ဌာန်းထားရှိပါတယ်။ ၎င်းပြဋ္ဌာန်းခြင်းများနှင့် အညီ ပြည်သူ့လွှတ်တော်သည် ၂၀၁၂ ခုနှစ်၊ ပြည်သူ့လွှတ်တော်ဆိုင်ရာဥပဒေပုဒ်မ ၂၄၊ ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေပုဒ်မ ၄၄ နှင့် ပြည်သူ့လွှတ်တော်အစည်းအဝေး ဆုံးဖြတ်ချက် များအရ ပြည်သူ့လွှတ်တော်ကိုယ်စားလှယ် ၁၅ ဦးပါဝင်တဲ့ ပြည်သူ့ငွေစာရင်းကော်မတီကို စတင် ဖွဲ့စည်းခဲ့ပါတယ်။ ယခုလက်ရှိမှာ ကော်မတီဝင် ၁၅ ဦးကို ဦးအောင်မင်း(ဇလွန်မဲဆန္ဒနယ်)ကို ဥက္ကဋ္ဌ အဖြစ်တာဝန်ပေးအပ်ပြီးတော့ ဖွဲ့စည်းထားရှိကြောင်း အစီရင်ခံစာမှာ ဖော်ပြထားရှိပါတယ်။ ၎င်းအပြင် ပြည်သူ့လွှတ်တော်ရဲ့ ၁၆-၂-၂၀၁၆ ရက်စွဲပါအမိန့်အမှတ်(၁/၂၀၁၇)နဲ့ တပ်မတော်သား ကိုယ်စားလှယ် ၂ ဦးကို လေ့လာသူများအဖြစ်နဲ့ တာဝန်ပေးအပ်ခဲ့တဲ့အတွက်ကြောင့်မို့လို့ ကိုယ်စားလှယ် ၁၇ ဦးနှင့် ကော်မတီလုပ်ငန်းများကို ကြီးကြပ်ဆက်လက်ဆောင်ရွက်လျက်ရှိပါတယ်။ ပြည်ထောင်စုလွှတ်တော်နာယကသည် လွှတ်တော်ကတာဝန်ပေးအပ်တဲ့ ငွေစာရင်းဆိုင်ရာ ကိစ္စရပ်များနှင့်စပ်လျဉ်းပြီး ဆောင်ရွက်နိုင်ဖို့အတွက် ပြည်သူ့ငွေစာရင်းပူးပေါင်းကော်မတီကို ပြည်ထောင်စုလွှတ်တော်ဆိုင်ရာဥပဒေပုဒ်မ ၇(က)၊ ပုဒ်မခွဲ(ခ)နှင့် ပြည်ထောင်စုလွှတ်တော်ဆိုင်ရာ နည်းဥပဒေ ၁၀၁ တို့နှင့်အညီ ပြည်သူ့လွှတ်တော်ကိုယ်စားလှယ် ၇ ဦးနှင့် ပြည်ထောင်စုလွှတ်တော် ပြည်သူ့ငွေစာရင်းပူးပေါင်းကော်မတီမှာ ထည့်သွင်းဖွဲ့စည်းပေးခဲ့ပါတယ်။ ပြည်သူ့ငွေစာရင်းကော်မတီ သည် နည်းဥပဒေပုဒ်မ ၄၄ အရ ဖွဲ့စည်းထားတဲ့ အမြဲတမ်းကော်မတီဖြစ်တဲ့အတွက်ကြောင့်မို့လို့ ပြည်သူ့လွှတ်တော်ဆိုင်ရာနည်းဥပဒေ ၄၅ ပြဋ္ဌာန်းချက်အရ ကော်မတီရဲ့ သက်တမ်းဟာ လွှတ်တော်ရဲ့ သက်တမ်းနှင့်အညီ ဖြစ်ပါတယ်။ နည်းဥပဒေ ၆၆ အရ ပြည်သူ့လွှတ်တော်ဥက္ကဋ္ဌဟာ ကော်မတီ၏ သက်တမ်းတစ်နှစ်ပြည့်မြောက်တိုင်းမှာ ပြန်လည်သုံးသပ်ပြီးတော့ လိုအပ်လို့ရှိရင် ကော်မတီဝင်တွေကို သင့်လျော်သလို လဲလှယ်အစားထိုးခန့်ထားနိုင်တယ်လို့လည်း ပြဋ္ဌာန်းထားရှိပါတယ်။ ကော်မတီ အနေနဲ့ အစည်းအဝေးပွဲများကျင်းပနိုင်မှုအခြေအနေကတော့ ယခုဒုတိယနှစ်အတွင်းမှာ ကော်မတီရဲ့ အစည်းအဝေးပေါင်း ၁၂ ကြိမ်ကျင်းပနိုင်ခဲ့ပါတယ်။ ပြည်ထောင်စုရဲ့ ဘဏ္ဍာငွေအရအသုံးဆိုင်ရာ အခွန်အကောက်ရငွေနှင့်စပ်လျဉ်းပြီးတော့လည်းကောင်း၊ ၂၀၁၆-၂၀၁၇ ခုနှစ် ပြည်ထောင်စု စာရင်းစစ်ချုပ်အစီရင်ခံစာနှင့်ပတ်သက်ပြီးတော့လည်းကောင်း ဆွေးနွေးနိုင်ခဲ့ကြပါတယ်။ ကျွန်တော်တို့ကော်မတီအနေနဲ့ စိစစ်ပြင်ဆင်ရမယ့်ဥပဒေ ၃ ခုကို ပြဌာန်းထားရှိခဲ့ပါတယ်။ အဲဒီ ၃ ခုထဲကနေပြီးတော့ ဌာနဆိုင်ရာစာရင်းများစစ်ဆေးခြင်းနှင့်စပ်လျဉ်းပြီး လုပ်ငန်းအကောင်အထည် ဖော်ဆောင်ရွက်နိုင်မှု (Performance Audit)ကို တိုးချဲ့ဆောင်ရွက်နိုင်ဖို့အတွက် ပြည်ထောင်စု စာရင်းစစ်ချုပ်ဥပဒေကို ပြင်ဆင်ချက်ဥပဒေအဖြစ်နဲ့ ၂၀၁၈ ခုနှစ်၊ ဇန်နဝါရီလ ၂၂ ရက်နေ့မှာ ပြည်ထောင်စုလွှတ်တော်ဥပဒေအမှတ် (၂/၂၀၁၈) နဲ့ ပြင်ဆင်ပြဋ္ဌာန်းနိုင်ခဲ့ပြီးဖြစ်ပါတယ်။ ခေတ်ကာလနှင့် scusaqogsood The Public Accountants Default Act pusuoi GP 2009€:oop: ပျက်ကွက်မှု အက်ဥပဒေကို ရုပ်သိမ်းတဲ့ ဥပဒေအဖြစ်နဲ့ ကျွန်တော်တို့ ပြဋ္ဌာန်းနိုင်ခဲ့ကြပါတယ်။ ယခု မြန်မာနိုင်ငံစာရင်းကောင်စီဥပဒေပြင်ဆင်မှုဥပဒေကိုလည်း လွှတ်တော်သို့တင်ပို့ထားပြီး ဖြစ်ပါတယ်။ ပြည်ထောင်စု၏ရသုံးမှန်းခြေဆိုင်ရာစိစစ်တဲ့အခါမှာ ပိုမိုထိရောက်ဆိုင်ဖို့အတွက် ပြည်သူ့ငွေစာရင်း ပူးပေါင်းကော်မတီမှာ ပါဝင်ခြင်းမရှိတဲ့ကိုယ်စားလှယ်၊ ပြည်သူ့ငွေစာရင်းကော်မတီဝင်တွေကို စိစစ်ရေးပူးပေါင်းအဖွဲ့တွေမှာပါဝင်နိုင်ဖို့အတွက် ဒုတိယအကြိမ် ၁၁-၁-၂၀၁၈ ရက်နေ့မှာ အမိန့် ကြော်ငြာစာအမှတ်(၃/၂၀၁၈)နဲ့ အသီးသီးပါဝင်ပြီးတော့ ဘတ်ဂျက်စိစစ်ရေးလုပ်ငန်းတွေမှာ ဝင်ရောက်ဆောင်ရွက်နိုင်ဖို့အတွက် ကျွန်တော်တို့ဆောင်ရွက်နိုင်ခဲ့ကြပါတယ်။ အစီရင်ခံတဲ့ကာလအတွင်းမှာ ကော်မတီအဖွဲ့ဝင်များအနေနဲ့ ကြယ်ပွင့်ပြမေးခွန်းပေါင်း ၃၂ ခု၊ ကြယ်ပွင့်မပြမေးခွန်းက ၃၉ ခုနဲ့မေးမြန်းနိုင်ခဲ့ပြီးတော့ အဆို နှစ်ခုကိုလည်း တင်သွင်းနိုင်ခဲ့တာကို တွေ့ရှိရပါတယ်။ ကော်မတီဝင်များအနေနဲ့ ပြည်သူ့လွှတ်တော်အဆိုထောက်ခံဆွေးနွေးမှုပေါင်း ၂၂ ခု ဆွေးနွေးခဲ့ပါတယ်။ ပြည်ထောင်စုလွှတ်တော်မှာ ဥပဒေကြမ်းကိစ္စရပ်တွေ၊ ရငွေ/သုံးငွေကိစ္စရပ်တွေ၊ ချေးငွေကိစ္စရပ်တွေ၊ အစီရင်ခံစာချက်များအပေါ်မှာ ဆွေးနွေးမှုများပေါင်း ၅၄ ခုကို ဆွေးနွေးနိုင် ခဲ့ပါတယ်။ ပြည်တွင်း၊ ပြည်ပအစည်းအဝေးများနှင့် ဆက်သွယ်ပြီးတော့ ဆောင်ရွက်လျက်တဲ့နေရာမှာ လည်း ပြည်တွင်းပြည်ပအဖွဲ့အစည်းများဆောင်ရွက်မှုက ၄၆ ကြိမ်၊ ပြည်ပအဖွဲ့အစည်းများမှ ဆောင်ရွက်မှုတစ်ကြိမ်၊ ပြည်ပခရီးစဉ်ကို ကျွန်တော်တို့ ကိုယ်စားလှယ် ၅ ဦးကနေပြီးတော့ နိုင်ငံပေါင်း ခြောက်နိုင်ငံကိုသွားရောက်လေ့လာခဲ့တဲ့အနေနှင့် နိုင်ငံခြား Call လက်ခံမှုနှစ်ကြိမ် ဆောင်ရွက်နိုင်ခဲ့ ပါတယ်။ ပြည်သူ့ငွေစာရင်းပူးပေါင်းကော်မတီရဲ့ပါဝင်နိုင်မှုအခြေအနေကတော့ ဘတ်ဂျက်စိစစ်ရေးဆိုင်ရာ နှီးနှောဖလှယ်ပွဲများကိုပြုလုပ်ပြီးတော့ ပြည်ထောင်စုလွှတ်တော်နာယက၊ ပြည်သူ့လွှတ်တော်ဥက္ကဋ္ဌ တို့ရဲ့ လမ်းညွှန်ချက်နှင့်အညီ ပြည်ထောင်စု၊ ပြည်နယ်နှင့်တိုင်းဒေသကြီးလွှတ်တော်ရဲ့ အကြားမှာ ဘတ်ဂျက်ဆိုင်ရာနှီးနှောဖလှယ်ပွဲတွေကို ဥရောပသမဂ္ဂနှင့် ကူညီပံ့ပိုးမှုနဲ့ IDEA နှင့် GOPA (တို့နှင့် ပြည်ထောင်စုလွှတ်တော်၊ ပြည်သူ့ငွေစာရင်းပူးပေါင်းကော်မတီက ဦးဆောင်ပြီးတော့ကာ နှစ်ကြိမ် ကျင်းပနိုင်ခဲ့ကြပါတယ်။ ၂၀၁၇ ခုနှစ်၊ နိုဝင်ဘာလ ၂၃ ရက်နေ့မှ ၂၆ ရက်နေ့မှာတစ်ကြိမ်၊ ပထမအကြိမ်ဆွေးနွေးနိုင်ခဲ့ ပါတယ်။ အဲဒီနေရာမှာ ကျွန်တော်တို့ ခေါင်းစဉ် ၆ ခုကို ကျွန်တော်တို့ ဆွေးနွေးနိုင်ခဲ့ကြပါတယ်။ စီမံကိန်းနှင့် ဘဏ္ဍာရေးဝန်ကြီးဌာန၏ ဘဏ္ဍာရေးဆိုင်ရာပြုပြင်ပြောင်းလဲမှုအကြောင်းအရာများရယ်၊ မြန်မာနိုင်ငံ၏ အရအသုံးခန့်မှန်းခြေငွေစာရင်းရေးဆွဲခြင်းလုပ်ငန်းနှင့် ပတ်သက်တဲ့လွှတ်တော်နှင့် အခန်းကဏ္ဍကိစ္စရပ်တွေရယ်၊ ဘဏ္ဍာရေးဆိုင်ရာ ဗဟိုချုပ်ကိုင်မှုလျှော့ချခြင်းနှင့် ပြည်ထောင်စုနှင့် တိုင်းဒေသကြီး/ပြည်နယ်များအကြား ဘဏ္ဍာရေးဆိုင်ရာဆောင်ရွက်မှုအခြေအနေများ၊ မြန်မာနိုင်ငံရဲ့ စာရင်းစစ်လုပ်ငန်းစဉ်နှင့် ပြည်ထောင်စုနှင့် တိုင်းဒေသကြီး/ ပြည်နယ်လွှတ်တော်တို့ရဲ့ အခန်းကဏ္ဍ၊ တိုင်းဒေသကြီး/ပြည်နယ်စာရင်းစစ်ချုပ်ရုံးများရဲ့ တာဝန်နှင့်လုပ်ပိုင်ခွင့်များ၊ ပြည်ထောင်စုအဆင့်နှင့် တိုင်းဒေသကြီး/ပြည်နယ်အဆင့် အခွန်ကောက်ခံပိုင်ခွင့်များ၊ မြန်မာနိုင်ငံရဲ့ စီမံကိန်းရေးဆွဲခြင်းနှင့် ပြည်ထောင်စု၊ တိုင်းဒေသကြီး/ ပြည်နယ်လွှတ်တော်များ၏ အခန်းကဏ္ဍများ၊ဘတ်ဂျက်ရေးဆွဲရာ၌ ပူးပေါင်းပါဝင်သည့်အလွှာပေါင်းစုံအုပ်ချုပ်ရေးစနစ် ပြုပြင်ပြောင်းလဲရာ၌ ဖြစ်နိုင်ခြေရှိသည့် အလား အလာများ (နိုင်ငံတကာ အတွေ့အကြုံများနှင့်ယှဉ်ပြီးတော့ ဆွေးနွေးနိုင်ခဲ့ပါတယ်။) ဘတ်ဂျက် သတ်မှတ်တဲ့နေရာမှာ နိုင်ငံသားများပါဝင်ဆောင်ရွက်ခြင်းနှင့် တိုင်းဒေသကြီး/ပြည်နယ်တို့၏ စိစစ် ကြီးကြပ်ရေးအခန်းကဏ္ဍများကိုလည်း အကြယ်တစ်ပွင့်ဆွေးနွေးနှီးနှောနိုင်ခဲ့ကြပါတယ်။ ၂၀၁၈ ခုနှစ်၊ မေလ ၆ ရက်မှ ၉ ရက်နေ့အထိ ဘတ်ဂျက်စိစစ်ထိန်းကျောင်းရာမှာပြည်ထောင်စု၊ တိုင်းဒေသကြီး/ပြည်နယ်လွှတ်တော်များ၌ ပြည်သူ့ငွေစာရင်းကော်မတီများ ကြုံတွေ့ရတဲ့ စိန်ခေါ်ချက် များ ခေါင်းစဉ်နှင့် ဆွေးနွေးခဲ့ကြပါတယ်။ ၎င်းစိန်ခေါ်မှုများနှင့်စပ်လျဉ်းပြီးတော့ ရေတို၊ ရေရှည် ဆောင်ရွက်ရမည့် အဆိုပြုချက်တွေ၊ အကြံပြုချက်တွေကို ဝိုင်းဝန်းထုတ်ဖော်နိုင်ခဲ့ကြပါတယ်။ ဒုတိယ အကြိမ် နှီးနှောဖလှယ်ပွဲတွင် ဘတ်ဂျက်စိစစ်ထိန်းကျောင်းရာမှာ ပြည်သူ့ငွေစာရင်းကော်မတီများ ကြုံတွေ့ရတဲ့ စိန်ခေါ်ချက်များအနက်က စိန်ခေါ်ချက်(၂)ရပ်နှင့်ပတ်သက်ပြီးတော့ ဖြေရှင်းဆောင်ရွက် ဖို့အတွက် အကြံပြုချက်တွေကို ဖော်ထုတ်နိုင်ခဲ့ကြပါတယ်။ ဘတ်ဂျက်စိစစ်တဲ့အခါမှာ အချိန် လုံလောက်မှုမရှိခြင်းသည်လည်း အဓိကအရေးကြီးတဲ့ အကြောင်းအရာတစ်ခုအဖြစ် ကျွန်တော်တို့ ဖော်ထုတ်နိုင်ခဲ့ပါတယ်။ ဘတ်ဂျက်ရေးဆွဲရန် အခြေခံဖြစ်တဲ့ ပြည်ထောင်စုမှထောက်ပံ့ငွေ(Ceiling Figure)တွေကို စီမံကိန်းနှင့်ဘဏ္ဍာရေးဝန်ကြီးဌာနအနေနဲ့ လက်ရှိခြောက်လ ကြို တင်ထုတ်ပြန် အသိပေးရာကနေပြီးတော့ ရှစ်လကြိုတင်အသိပေးနိုင်ရေး ညှိနှိုင်းဆောင်ရွက်သွားဖို့ကိုလည်း ဆွေးနွေးနိုင်ခဲ့ကြပါတယ်။ ဒုတိယအချက်အနေနဲ့ ဘတ်ဂျက်အသုံးစရိတ်တွေတောင်းခံတဲ့အခါမှာ ပြည်ထောင်စုနှင့် တိုင်းဒေသကြီး/ပြည်နယ် လုပ်ငန်းများက ထပ်နေပါတယ်။ အစိုးရဌာနများအနေနဲ့ ဌာနဆိုင်ရာအတွက် သုံးစွဲမယ့်အသုံးစရိတ်များကို ပြည်ထောင်စုနှင့်တိုင်းဒေသကြီး/ပြည်နယ် ဘတ်ဂျက်တွေမှာပါ ထည့်သွင်းတောင်းခံနေခြင်းကို တွေ့ရှိရပါတယ်။ ဌာနဆိုင်ရာများအနေနဲ့ ပြည်ထောင်စုမှာတောင်းခံတဲ့ အသုံးစရိတ်များနှင့် တိုင်းဒေသကြီး/ပြည်နယ်တွင် တောင်းခံနိုင်သော အသုံးစရိတ်များကို သတ်မှတ်ပေးနိုင်ရေးအတွက် ညှိနှိုင်းဆောင်ရွက်ခဲ့ကြပါတယ်။ ယင်းအချက်နှစ်ခု ကို ကျွန်တော်တို့ နှီးနှောဖလှယ်ပွဲကနေပြီးတော့ ထုတ်နုတ်ပြီးတော့ သဘောတူညီချက်ရရှိခဲ့ကြ ပါတယ်။ ပြည်သူ့ငွေစာရင်းပူးပေါင်းကော်မတီမှာပါဝင်တဲ့ ပြည်သူ့လွှတ်တော် ပြည်သူ့ငွေစာရင်း ကော်မတီဝင်များအနေနဲ့ ပြည်သူ့ငွေစာရင်းပူးပေါင်းကော်မတီရဲ့ လုပ်ငန်းတွေမှာ ပါဝင်ခဲ့ကြပါတယ်။ ပဉ္စမပုံမှန်အစည်းအဝေးမှာ ပူးပေါင်းကော်မတီအစည်းအဝေး ၃၂ ခုနှင့် call တွေ့ဆုံခြင်း ၁၁ ခု အစရှိ သဖြင့် အစည်းအဝေးများမှာ ဆောင်ရွက်နိုင်မှုအခြေအနေများကိုလည်း တင်ပြထားပါတယ်။ အစီရင်ခံစာတင်သွင်းနိုင်မှုအခြေအနေနဲ့ပတ်သက်ပြီးတော့က ပြည်သူ့လွှတ်တော် ပြည်သူ့ငွေစာရင်း ကော်မတီအနေနဲ့ အစီရင်ခံသည့်ကာလအတွင်းမှာ သီးခြားအစီရင်ခံစာတင်သွင်းနိုင်ခြင်း မရှိသော် လည်းပဲ ပြည်သူ့ငွေစာရင်းပူးပေါင်းကော်မတီအနေနဲ့ ပဉ္စမပုံမှန်တွင် အစီရင်ခံစာ ခုနစ်စောင်၊ ဆဋ္ဌမပုံမှန်တွင် သုံးစောင်နှင့် သတ္တမပုံမှန်အစည်းအဝေးမှာ လေးစောင် စုစုပေါင်း အစီရင်ခံစာ ၁၄ စောင်ကို ပြည်ထောင်စုလွှတ်တော်ကို တင်သွင်းနိုင်ခဲ့ပါတယ်။ ပြည်သူ့ငွေစာရင်းကော်မတီရဲ့ လုပ်ငန်းဆောင်ရွက်မှုနှင့်စပ်လျဉ်းပြီးတော့ အောက်ပါအခြေအနေများအရ ပြည်သူ့ငွေစာရင်းပူးပေါင်း ကော်မတီမှာ အဓိကထားပြီးတော့ ဆောင်ရွက်လျက်ရှိပါတယ်။ အဲဒီလို အဓိကထားဆောင်ရွက်နေတဲ့ အတွက်ကြောင့်မို့လို့ ပြည်သူ့ငွေစာရင်းကော်မတီအနေနဲ့ သီးခြားအစီရင်ခံစာတင်ပြနိုင်ခြင်းမရှိ ကြောင်းကိုလည်း တင်ပြလိုပါတယ်။ (က) ဖွဲ့စည်းပုံအခြေခံဥပဒေပုဒ်မ ၁၀၀ ပုဒ်မခွဲ(ခ)အရ ပြည်ထောင်စုအစိုးရအဖွဲ့ကသာ တင်သွင်းခွင့်ရှိတဲ့ နိုင်ငံတော်ရဲ့ အမျိုးသားစီမံကိန်း၊ နှစ်စဉ်အရအသုံး ခန့်မှန်းခြေ ငွေစာရင်းနှင့် အခွန်ကောက်ဆိုင်ရာဥပဒေကြမ်းများကို သတ်မှတ်ထားတဲ့နည်းလမ်းများ နှင့်အညီ ပြည်ထောင်စုလွှတ်တော်၌သာ ဆွေးနွေးဆုံးဖြတ်ရမယ်လို့ ပြဋ္ဌာန်းထားတဲ့အတွက်ကြောင့် မို့လို့ ကျွန်တော်တို့ပြည်သူ့ငွေစာရင်းကော်မတီအနေနဲ့ ပူးပေါင်းအဖွဲ့ကသာလျှင် တာဝန်ယူ ဆောင်ရွက်ရတဲ့အခြေအနေကို ဆောင်ရွက်နေရပါတယ်။ (ခ) အလားတူပင် ပြည်ထောင်စုစာရင်းစစ်ချုပ်ရဲ့ အစီရင်ခံစာကိုလည်း ပြည်ထောင်စုလွှတ်တော်၌သာ ဆွေးနွေးဆောင်ရွက်လျက်ရှိတဲ့အခြေအနေ ဖြစ်နေပါတယ်။ ဒါကြောင့် ကျွန်တော်တို့တွေက ပြည်သူ့လွှတ်တော်အနေနဲ့ သီးခြားအစီရင်ခံစာ တင်သွင်းနိုင်ခြင်းမရှိခြင်းကိုလည်း ကျွန်တော်တို့အနေနဲ့ တင်ပြလိုပါတယ်။ သုံးသပ်အကြံပြုချက်ကတော့ ရှေ့ဆက်ဆောင်ရွက်မယ့်လုပ်ငန်းတွေကို ပြည်သူ့လွှတ်တော်မှာ ရှိတဲ့ ကော်မတီဝင်များအချင်းချင်းဟာ ညှိနှိုင်းပြီးတော့ဆောင်ရွက်မယ်ဆိုလို့ရှိရင် ဒီထက်ပိုပြီးတော့ အကောင်အထည်ဖော်နိုင်မယ်လို့ အကြံပြု တင်ပြလိုပါတယ်။ နည်းဥပဒေ ၆၈ နည်းဥပဒေခွဲ(ခ)မှာ ပြည်ထောင်စုလွှတ်တော်က ခွင့်ပြု ထားတဲ့ငွေကို ထိရောက်မှန်ကန်စွာသုံးစွဲခဲ့ခြင်းရှိ/မရှိ စစ်ဆေး နိုင်ရေးအတွက် လိုအပ်သည့်လုပ်ငန်းဌာနများကို သွားရောက်စစ်ဆေးနိုင်တယ်လို့ ကော်မတီရဲ့ လုပ်ရမယ့်တာဝန်များမှာ ပြဋ္ဌာန်းထားရှိပါတယ်။ ကျွန်တော်တို့အနေနဲ့ ကွင်းဆင်းစစ်ဆေးမှုလုပ်ငန်း များကို ဒုတိယနှစ်အတွင်းမှာ ဆောင်ရွက်နိုင်ခဲ့ခြင်းမရှိသေးသော်လည်းပဲ နောက်လာမယ့်ကာလတွေ မှာ ပြည်ထောင်စုစာရင်းစစ်ချုပ်အစီရင်ခံစာမှာ ပါရှိလာတဲ့အချို့သောလုပ်ငန်းများကို သီးခြားစိစစ် စစ်ဆေးမှုများလုပ်ပြီးတော့ လွှတ်တော်ဥက္ကဋ္ဌကြီးရဲ့ ခွင့်ပြုချက်နှင့်အတူ ကွင်းဆင်းစစ်ဆေးမှုများကို လည်း ဆောင်ရွက်နိုင်ပြီး လွှတ်တော်သို့ အစီရင်ခံစာတင်ပြနိုင်ဖို့ကိုလည်း ကြိုးစားသွားမယ်ဆိုတဲ့ အကြောင်း ကျွန်တော်အစီရင်ခံလိုပါတယ်။ နိဂုံးအနေနဲ့ကတော့ ဒုတိယအကြိမ် ပြည်သူ့လွှတ်တော်ရဲ့ ၁၈-၃-၂၀၁၇ ခုနှစ်ကနေပြီးတော့ ၂၁-၆-၂၀၁၈ ရက်နေ့အထိ ပြည်သူ့ငွေစာရင်း ကော်မတီရဲ့ ဖွဲ့စည်းမှု၊ လုပ်ငန်းဆောင်ရွက်မှုအခြေအနေများကို မှတ်တမ်းတင်နိုင်ပါရန်နှင့် နောင်လာမယ့်သက်တမ်းကာလ များအတွက် ကော်မတီရဲ့ တာဝန်ခံချက်များကို ထမ်းဆောင်တဲ့နေရာမှာ လည်းကောင်း၊ ကော်မတီကိုစီမံ ခန့်ခွဲရာတွင်လည်းကောင်း အတိုင်းအတာတစ်ရပ်အထိ အထောက်အကူပြုနိုင်မည်ဖြစ်ကြောင်း လေးစားစွာဖြင့် တင်ပြအပ်ပါတယ်။ ပြည်သူ့ငွေစာရင်းကော်မတီ၊ အားလုံးကို ကျေးဇူးတင်ပါတယ်။</speech>
<p>အစီရင်ခံစာအပြည့်အစုံမှာ အောက်ပါအတိုင်းဖြစ်ပါသည်။</p>
ပြည်ထောင်စုသမ္မတမြန်မာနိုင်ငံတော် ပြည်သူ့ငွေစာရင်းကော်မတီ ဒုတိယအကြိမ် ပြည်သူ့လွှတ်တော် (၁၈-၃-၂၀၁၇) ရက်နေ့မှ (၂၁-၆-၂၀၁၈) ရက်နေ့အထိ ဖွဲ့စည်းဆောင်ရွက်မှု အစီရင်ခံစာ နိဒါန်း ၁။ ပြည်ထောင်စုသမ္မတမြန်မာနိုင်ငံတော်၊ ပြည်သူ့လွှတ်တော် ဒုတိယအကြိမ် ပထမပုံမှန် အစည်းအဝေးအား (၁-၂-၂၀၁၆) ရက်နေ့တွင် စတင်ကျင်းပခဲ့ပါသည်။ (၁၈-၃-၂၀၁၇) ရက်နေ့မှ (၂၁-၆-၂၀၁၈) ရက်နေ့အထိ ပြည်သူ့ငွေစာရင်းကော်မတီ၏ ဒုတိယအကြိမ် ဖွဲ့စည်းဆောင်ရွက်မှု အခြေအနေအား အစီရင်ခံတင်ပြခြင်းဖြစ်ပါသည်။ ရည်ရွယ်ချက် ၂။ ဒုတိယအကြိမ် ပြည်သူ့လွှတ်တော် ပဉ္စမပုံမှန်အစည်းအဝေးမှ အဋ္ဌမပုံမှန်အစည်းအဝေး ကာလအတွင်း ပြည်သူ့ငွေစာရင်းကော်မတီ၏ ဖွဲ့စည်းဆောင်ရွက်မှုအခြေအနေများကို မှတ်တမ်း အဖြစ်ထားရှိစေရန်အတွက်လည်းကောင်း၊ အစီရင်ခံသည့်ကာလအတွင်း လုပ်ငန်းဆောင်ရွက်မှုအခြေအနေ များကို လေ့လာသိရှိရန်နှင့် အထောက်အကူဖြစ်စေရန်အတွက်လည်းကောင်း ရည်ရွယ်ပါသည်။ ဖွဲ့စည်းမှု ၃။ ပြည်ထောင်စုသမ္မတမြန်မာနိုင်ငံတော် ၂၀၀၈ ခုနှစ်၊ ဖွဲ့စည်းပုံအခြေခံဥပဒေ အခန်း(၄) ဥပဒေပြု ရေးပုဒ်မ ၁၁၅၊ ပုဒ်မခွဲ(က)တွင် အောက်ပါအတိုင်း ပြဋ္ဌာန်းထားပါသည် - ပြည်သူ့လွှတ်တော်သည် ဥပဒေကြမ်းကော်မတီ၊ ပြည်သူ့ငွေစာရင်းကော်မတီ၊ လွှတ်တော်အခွင့်အရေးကော်မတီ၊ အစိုးရ၏အာမခံချက်များ၊ ကတိများနှင့် တာဝန်ခံချက်များ စိစစ်ရေးကော်မတီတို့ကို ပြည်သူ့လွှတ်တော်ကိုယ်စား လှယ်များဖြင့် ဖွဲ့စည်းရမည်။ ၄။ ပြည်သူ့လွှတ်တော်သည် ၂၀၁၂ ခုနှစ် ပြည်သူ့လွှတ်တော်ဆိုင်ရာ ဥပဒေပုဒ်မ ၂၄၊ ၂၀၁၃ ခုနှစ် ပြည်သူ့လွှတ်တော်ဆိုင်ရာနည်းဥပဒေ ၄၄ နှင့် ပြည်သူ့လွှတ်တော် အစည်းအဝေး ဆုံးဖြတ်ချက်များအရ ပြည်သူ့လွှတ်တော်၏ (၅-၂-၂၀၁၆) ရက်စွဲပါ အမိန့်ကြော်ငြာစာအမှတ် (၁၁/၂၀၁၆)ဖြင့် ပြည်သူ့ငွေစာရင်းကော်မတီ ဖွဲ့စည်းခဲ့ပြီး လက်ရှိတွင် ကော်မတီအဖွဲ့ဝင် (၁၅) ဦး၏ အမည်စာရင်းမှာ အောက်ဖော်ပြပါအတိုင်းဖြစ်ပါသည် (က) ဦးအောင်မင်း ဇလွန်မဲဆန္ဒနယ် (ခ) ဦးဘိုကြီး ချောက်မဲဆန္ဒနယ် အဖွဲ့ဝင် (ဂ) ဦးခင်ချို လှိုင်းဘွဲ့မဲဆန္ဒနယ် ဥက္ကဋ္ဌ (ဃ) ဦးကံမြင့် သရက်မဲဆန္ဒနယ် အဖွဲ့ဝင် (c) ဦးကျော်တင့် တပ်ကုန်းမဲဆန္ဒနယ် (စ) ဦးသိန်းတန် လှည်းကူးမဲဆန္ဒနယ် အဖွဲ့ဝင် (ဆ) ဒေါ်ချိုချိုဝင်း မော်လိုက်မဲဆန္ဒနယ် အဖွဲ့ဝင် (ဇ) ဒေါ်နီနီဒွန်း ပေါက်ခေါင်းမဲဆန္ဒနယ် (ဈ) ဦးလင်းဇော်ထွန်း မိုင်းဖြတ်မဲဆန္ဒနယ် အဖွဲ့ဝင် (ည) ဦးစိုင်းသီဟကျော် မိုင်းရယ်မဲဆန္ဒနယ် အဖွဲ့ဝင် ( ဋ) ဦးအောင်ဝင်း မှော်ဘီ မဲဆန္ဒနယ် ( ဌ) ဦးမြင့်ကြည် ကသာ မဲဆန္ဒနယ် အဖွဲ့ဝင် (၃) ဦးစစ်အေး တောင်သာမဲဆန္ဒနယ် အဖွဲ့ဝင် (ပ) ဗိုလ်မှူးချုပ်ရဲနိုင်မျိုး တပ်မတော်သားကိုယ်စားလှယ် အဖွဲ့ဝင် (ဏ) ဦးခင်မောင်သန်း ။ တောင်ငူမဲဆန္ဒနယ် အတွင်းရေးမှူး ၅။ ၎င်းအပြင် ပြည်သူ့လွှတ်တော်၏ (၁၆-၂-၂၀၁၆) ရက်စွဲပါအမိန့်အမှတ်(၁/၂၀၁၇)ဖြင့် အောက်ဖော်ပြပါ တပ်မတော်ကိုယ်စားလှယ်(၂)ဦးအား လေ့လာသူများအဖြစ် တာဝန်ပေးအပ်ခဲ့ပါ သည် - (က) ကြည်း ၁၉၅၀၄ ဗိုလ်မှူးကြီး နေလင်း (ခ) ကြည်း ၂၂၆၄၈ ဒုတိယဗိုလ်မှူးကြီး မိုးကျော် ၆။ ပြည်ထောင်စုလွှတ်တော် နာယကသည် လွှတ်တော်က တာဝန်ပေးအပ်သော ငွေစာရင်း ဆိုင်ရာကိစ္စရပ်များနှင့်စပ်လျဉ်း၍ ဆောင်ရွက်နိုင်ရေးအတွက် ပြည်သူ့ငွေစာရင်းပူးပေါင်းကော်မတီ ကို ပြည်ထောင်စုလွှတ်တော်ဆိုင်ရာဥပဒေပုဒ်မ ၇(က)၊ ပုဒ်မခွဲ(ခ)နှင့် ပြည်ထောင်စုလွှတ်တော်ဆိုင်ရာ နည်းဥပဒေ ၁၀၁ တို့နှင့်အညီ လွှတ်တော်၏ သဘောတူညီချက်ဖြင့် ပြည်ထောင်စုလွှတ်တော်ရုံး၏ (၁၁-၂-၂၀၁၆) ရက်စွဲပါ အမိန့်ကြော်ငြာစာအမှတ်(၂၆/၂၀၁၆)ဖြင့်လည်းကောင်း၊ ၂၆-၅-၂၀၁၇ ရက်စွဲပါအမိန့်ကြော်ငြာစာအမှတ် (၂၈/၂၀၁၇)ဖြင့်လည်းကောင်း ၊ ၂၈- ၅ -၂၀၁၈ ရက်စွဲပါအမိန့် ကြော်ငြာစာအမှတ် (၃၂/၂၀၁၈) ဖြင့်လည်းကောင်း၊ အောက်ဖော်ပြပါ ပြည်သူ့ငွေစာရင်းကော်မတီမှ အဖွဲ့ဝင်(၇)ဦးအား ပြည်သူ့ငွေစာရင်းပူးပေါင်းကော်မတီတွင် ထည့်သွင်းဖွဲ့စည်းခဲ့ပါသည် - (က) ဦးအောင်မင်း ဇလွန်မဲဆန္ဒနယ် ខ។ (ခ) ဦးဘိုကြီး ချောက်မဲဆန္ဒနယ် (ဂ) ဒေါ်ချိုချိုဝင်း မော်လိုက်မဲဆန္ဒနယ် အဖွဲ့ဝင် (ဃ) ဦးလင်းဇော်ထွန်း မိုင်းဖြတ်မဲဆန္ဒနယ် အဖွဲ့ဝင် မူကြမ်း (င) ဦးစိုင်းသီဟကျော် မိုင်းရယ်မဲဆန္ဒနယ် အဖွဲ့ဝင် (စ) ဗိုလ်မှူးချုပ်ရဲနိုင်မျိုး ။ တပ်မတော်သားကိုယ်စားလှယ် အဖွဲ့ဝင် (ဆ) ဦးခင်မောင်သန်း တောင်ငူမဲဆန္ဒနယ် အတွင်းရေးမှူး ကော်မတီသက်တမ်း ၇။ ပြည်သူ့လွှတ်တော်ဆိုင်ရာနည်းဥပဒေ ၄၅ ပြဋ္ဌာန်းချက်အရ ကော်မတီ၏ သက်တမ်းသည် လွှတ်တော်၏သက်တမ်းနှင့်အညီဖြစ်သည်။ ၈။ ပြည်သူ့လွှတ်တော်ဆိုင်ရာနည်းဥပဒေ ၆၆ ပြဌာန်းချက်အရ ပြည်သူ့လွှတ်တော်ဥက္ကဌသည် ကော်မတီ၏သက်တမ်း တစ်နှစ်ပြည့်မြောက်သည့်အခါတိုင်း ပြန်လည်သုံးသပ်ပြီး လိုအပ်ပါက ကော်မတီဝင်များကို သင့်လျော်သလို လဲလှယ်အစားထိုး တာဝန်ပေးအပ်နိုင်သည်။ ကော်မတီအစည်းအဝေးများ ကျင်းပနိုင်မှု အခြေအနေ ၉။ အစီရင်ခံသည့်ကာလ ၁၈-၃-၂၀၁၇ မှ ၂၁-၆-၂၀၁၈ ရက်နေ့အတွင်း ကော်မတီ အစည်းအဝေးပေါင်း (၁၂) ကြိမ် ကျင်းပနိုင်ခဲ့ပြီး ပြည်ထောင်စု၏ ဘဏ္ဍာငွေအရအသုံးဆိုင်ရာ အခွန်အကောက်ရငွေနှင့် စပ်လျဉ်း၍လည်းကောင်း၊ ၂၀၁၆-၂၀၁၇ ခုနှစ်၊ ပြည်ထောင်စု စာရင်းစစ်ချုပ်အစီရင်ခံစာနှင့်စပ်လျဉ်း၍လည်းကောင်း ဆွေးနွေးခဲ့ပါသည်။ စိစစ်ရမည့် ဥပဒေများ ၁၀။ ပြည်သူ့ငွေစာရင်းကော်မတီသည် အောက်ပါဥပဒေ (၃) ခု အား စိစစ်ရမည် ဖြစ်ပါသည် - (m) The Administration of Public Funds Act (Myanmar Act 3, 1943, VOL.IX) ( ခ) ပြည်ထောင်စုစာရင်းစစ်ချုပ်ဥပဒေ (ပြည်ထောင်စုလွှတ်တော်ဥပဒေအမှတ် ၄၃/၂၀၁၄) ( ဂ) မြန်မာနိုင်ငံစာရင်းကောင်စီဥပဒေ (ပြည်ထောင်စုလွှတ်တော်ဥပဒေအမှတ် ၃၁/၂၀၁၅) ပြည်သူ့ငွေစာရင်းကော်မတီ၏ လုပ်ဆောင်ချက်များ ၁၁။ ဌာနဆိုင်ရာစာရင်းများ စစ်ဆေးခြင်းနှင့်စပ်လျဉ်း၍ လုပ်ငန်းများ အကောင်အထည်ဖော် ဆောင်ရွက်နိုင်မှုစစ်ဆေးခြင်း(Performance Audit) ကို တိုးချဲ့ဆောင်ရွက်နိုင်ရေးအတွက် ပြည်ထောင်စုစာရင်းစစ်ချုပ်ဥပဒေ ပြင်ဆင်နိုင်ရန် စိစစ်ဆောင်ရွက်ခဲ့ပြီး ပြည်သူ့ငွေစာရင်းပူးပေါင်း ကော်မတီမှတစ်ဆင့် ပြည်ထောင်စုလွှတ်တော်သို့ တင်ပြဆောင်ရွက်ခဲ့ပါသည်။ ၎င်းပြင်ဆင်ချက် ဥပဒေကို ၂၀၁၈ ခုနှစ်၊ ဇန်နဝါရီလ ၂၂ ရက်နေ့တွင် ပြည်ထောင်စုလွှတ်တော်ဥပဒေအမှတ် ၂/ ၂၀၁၈ အဖြစ် ပြဋ္ဌာန်းခဲ့ပြီးဖြစ်ပါသည်။ oju caosmuşe compensomwop The Public Accountants Default Act ဥပဒေအား ပြည်သူ့စာရင်းကိုင်များ ပျက်ကွက်မှုအက်ဥပဒေကို ရုပ်သိမ်းသည့်ဥပဒေအဖြစ် ၂၀၁၇ ခုနှစ်၊ ဇူလိုင်လ ၁၁ ရက်နေ့တွင် ပြည်ထောင်စုလွှတ်တော်ဥပဒေအမှတ်(၁၂/၂၀၁၇)ဖြင့် ရုပ်သိမ်းခဲ့ ပါသည်။ ၁၃။ ပြည်ထောင်စု၏ရသုံးမှန်းခြေငွေစာရင်းအား စိစစ်ရာတွင် ပိုမိုထိရောက်စွာ စိစစ်နိုင်ရေး အတွက် ပြည်သူ့ငွေစာရင်းပူးပေါင်းကော်မတီတွင် ပါဝင်ခြင်းမရှိသော ပြည်သူ့ငွေစာရင်း ကော်မတီဝင်များကို စိစစ်ရေးပူးပေါင်းအဖွဲ့များတွင် (၁၁-၁-၂၀၁၈)ရက်နေ့ အမိန့်ကြော်ငြာစာအမှတ် (၃/၂၀၁၈) ဖြင့် အသီးသီးပါဝင် ဖွဲ့စည်းဆောင်ရွက်စေခဲ့ပါသည်။ ၁၄။ အစီရင်ခံသည့်ကာလအတွင်း ကော်မတီအဖွဲ့ဝင်များအနေဖြင့် ကြယ်ပွင့်ပြမေးခွန်း (၃၂)ခု၊ ကြယ်ပွင့်မပြမေးခွန်း (၃၉)ခု မေးမြန်းနိုင်ခဲ့ပြီး၊ အဆို(၂)ခု တင်သွင်းနိုင်ခဲ့ပါသည်။ ၁၅။ ကော်မတီအဖွဲ့ဝင်များအနေဖြင့် ပြည်သူ့လွှတ်တော်တွင် အဆိုထောက်ခံဆွေးနွေးမှုများ (၂၂) ခု ဆွေးနွေးခဲ့ပြီး ပြည်ထောင်စုလွှတ်တော်တွင် ဥပဒေကြမ်းကိစ္စရပ်များ၊ ရငွေ/သုံးငွေကိစ္စရပ်များ၊ ချေးငွေကိစ္စရပ်များ၊ အစီရင်ခံစာများအပေါ် ဆွေးနွေးမှုများအနေဖြင့် (၅၄)ခု ဆွေးနွေးခဲ့ပါသည်။ ပြည်တွင်း၊ ပြည်ပ အစည်းအဝေးများနှင့် ဆက်သွယ်ဆောင်ရွက်မှုအခြေအနေ ၁၆။ အစီရင်ခံသည့်ကာလအတွင်း ပြည်သူ့ငွေစာရင်းကော်မတီဥက္ကဋ္ဌ၊ အတွင်းရေးမှူးနှင့် sadoĉop:e goscondsooz: Yoseossgevognoze Workshop, Seminar, Call „Conference wmásoz.aqqop:veo:croscopos sac@sacsys 6savošulsaose: ဖြစ်ပါသည် - (က) ပြည်တွင်း/ ပြည်ပအဖွဲ့အစည်းများမှ ဆောင်ရွက်သည့် (၄၆) ကြိမ် Workshop, Seminar onde pose: ( ခ ) ပြည်ပ အဖွဲ့အစည်းများမှ ဆောင်ရွက်သည့် (၁) ကြိမ် Conference bodempesze: (ဂ) ပြည်ပခရီးစဉ်များသို့ သွားရောက်သည့် (၅) ဦး ကိုယ်စားလှယ်ဦးရေ စုစုပေါင်းနှင့် သွားရောက်ခဲ့သည့် နိုင်ငံပေါင်း (၆) နိုင်ငံ (ဃ) နိုင်ငံခြား Call လက်ခံတွေ့ဆုံမှု (၂) ကြိမ် ပြည်သူ့ငွေစာရင်းပူးပေါင်းကော်မတီတွင် ပါဝင်ဆောင်ရွက်မှု အခြေအနေ ၁၇။ ဘတ်ဂျက်စိစစ်ရေးဆိုင်ရာ နှီးနှောဖလှယ်ပွဲများပြု လုပ်ခြင်း၊ ပြည်ထောင်စုလွှတ်တော် နာယက၊ ပြည်သူ့လွှတ်တော်ဥက္ကဋ္ဌတို့၏လမ်းညွှန်ချက်များအရ ပြည်ထောင်စု၊ ပြည်နယ်နှင့် တိုင်းဒေသကြီးလွှတ်တော်များအကြား ဘတ်ဂျက်ဆိုင်ရာနှီးနှောဖလှယ်ပွဲများကို ဥရောပသမဂ္ဂ၏ mpoo:26€ International IDEA $ę GOPA (Institutional Streigthening and Policy Didlogue Support)တို့နှင့် ပြည်ထောင်စုလွှတ်တော်၊ ပြည်သူ့ငွေစာရင်းပူးပေါင်းကော်မတီတို့မှ ဦးဆောင်၍ အောက်ပါအတိုင်း (၂) ကြိမ်ကျင်းပပြုလုပ်နိုင်ခဲ့ပါသည်(က) ၂၀၁၇ ခုနှစ်၊ နိုဝင်ဘာလ ၂၃ ရက်မှ ၂၆ ရက်အထိ။ ပထမအကြိမ် နှီးနှောဖလှယ်ပွဲတွင် အောက်ဖော်ပြပါခေါင်းစဉ်များဖြင့် ဆွေးနွေးခဲ့ကြပါသည်(၁) စီမံကိန်းနှင့်ဘဏ္ဍာရေးဝန်ကြီးဌာန၏ ဘဏ္ဍာရေးဆိုင်ရာ ပြုပြင်ပြောင်းလဲမှု၊ (၂) မြန်မာနိုင်ငံ၏ အရအသုံးခန့်မှန်းခြေငွေစာရင်းရေးဆွဲခြင်း လုပ်ငန်းများနှင့် လွှတ်တော်၏ အခန်းကဏ္ဍ၊ (၃) ဘဏ္ဍာရေးဆိုင်ရာ ဗဟိုချုပ်ကိုင်မှုလျှော့ချခြင်းနှင့် ပြည်ထောင်စုနှင့် တိုင်းဒေသကြီး/ ပြည်နယ်များအကြား ဘဏ္ဍာရေးဆိုင်ရာဆောင်ရွက်မှု၊ (၄) မြန်မာနိုင်ငံ၏ စာရင်းစစ်လုပ်ငန်းစဉ်နှင့် ပြည်ထောင်စုနှင့်တိုင်းဒေသကြီး/ ပြည်နယ်လွှတ်တော်တို့၏ အခန်းကဏ္ဍ၊ တိုင်းဒေသကြီး/ပြည်နယ် စာရင်းစစ်ချုပ်ရုံးများ၏ တာဝန်နှင့်လုပ်ပိုင်ခွင့်၊ (၅) ပြည်ထောင်စုအဆင့်နှင့် တိုင်းဒေသကြီး/ပြည်နယ်အဆင့် အခွန်ကောက်ခံ ပိုင်ခွင့်၊ မြန်မာနိုင်ငံ၏ စီမံကိန်းရေးဆွဲခြင်းနှင့် ပြည်ထောင်စု၊ တိုင်းဒေသကြီး/ ပြည်နယ်လွှတ်တော်များ၏ အခန်းကဏ္ဍ၊ (၇) ဘတ်ဂျက်ရေးဆွဲရာ၌ ပူးပေါင်းပါဝင်သည့် အလွှာပေါင်းစုံအုပ်ချုပ်ရေး စနစ် ပြုပြင်ပြောင်းလဲရာ၌ ဖြစ်နိုင်ခြေရှိသည့်အလားအလာများ (နိုင်ငံတကာ အတွေ့အကြုံ)၊ (၈) ဘတ်ဂျက်သတ်မှတ်ရာတွင် နိုင်ငံသားများ ပါဝင်ဆောင်ရွက်ခြင်းနှင့် တိုင်းဒေသကြီး/ ပြည်နယ်တို့၏ကြီးကြပ်စိစစ်ရေး အခန်းကဏ္ဍ။ ( ခ ) ၂၀၁၈ ခုနှစ်၊ မေလ ၆ ရက်မှ ၉ ရက်နေ့အထိ။ ဒုတိယအကြိမ်နှီးနှော ဖလှယ်ပွဲတွင် “ဘတ်ဂျက်စိစစ်ထိန်းကျောင်းရာတွင် ပြည်ထောင်စု၊ တိုင်းဒေသကြီး/ပြည်နယ် လွှတ်တော်များ၌ ပြည်သူ့ငွေစာရင်းကော်မတီများ ကြုံတွေ့နေရသောစိန်ခေါ်ချက် များ” ခေါင်းစဉ်ကို ဆွေနွေးခဲ့ကြပြီး ၎င်းစိန်ခေါ်မှုများနှင့်စပ်လျဉ်း၍ ရေတို၊ ရေရှည် ဆောင်ရွက်နိုင်မည့် အဆိုပြုချက်များ၊ အကြံပြုချက်များကို ဝိုင်းဝန်းထုတ်ဖော်နိုင်ခဲ့ ပါသည်။ ၁၈။ ဒုတိယအကြိမ် နှီးနှောဖလှယ်ပွဲတွင် ဘတ်ဂျက်စိစစ်ထိန်းကျောင်းရာတွင် ပြည်သူ့ငွေစာရင်း ကော်မတီများကြုံတွေ့နေရသော စိန်ခေါ်ချက်များအနက်မူဝါဒဆိုင်ရာ စိန်ခေါ်ချက်(၂)ရပ်နှင့် ပတ်သက်၍ ဖြေရှင်းဆောင်ရွက်နိုင်မည့် အကြံပြုချက်ကို အောက်ပါအတိုင်း ဖော်ထုတ်နိုင်ခဲ့ပါသည် (က) ဘတ်ဂျက်စိစစ်ရာတွင် အချိန်လုံလောက်မှုမရှိခြင်း။ ဘတ်ဂျက်ရေးဆွဲရန် အခြေခံဖြစ်သော ပြည်ထောင်စုမှထောက်ပံ့ငွေ (ceiling figure)ကို စီမံကိန်းနှင့် ဘဏ္ဍာရေးဝန်ကြီးဌာနအနေဖြင့် လက်ရှိ(၆)လ ကြို တင်ထုတ်ပြန် အသိပေးလျက်ရှိ ရာမှ (၈)လ ကြိုတင်အသိပေးနိုင်ရေး ညှိနှိုင်းဆောင်ရွက်သွားရန်၊ (ခ) ဘတ်ဂျက်အသုံးစရိတ်များ တောင်းခံရာတွင် ပြည်ထောင်စုနှင့် တိုင်းဒေသကြီး/ ပြည်နယ်လုပ်ငန်းများ ထပ်နေခြင်း။ အစိုးရဌာနများအနေဖြင့် ဌာနဆိုင်ရာ အတွက်သုံးစွဲမည့် အသုံးစရိတ်များကို ပြည်ထောင်စုနှင့် တိုင်းဒေသကြီး/ပြည်နယ် ဘတ်ဂျက်များ၌ပါထည့်သွင်းတောင်းခံနေခြင်းဖြစ်ပါသည်။ ဌာနဆိုင်ရာများအနေ ဖြင့် ပြည်ထောင်စုတွင် တောင်းခံနိုင်သည့် အသုံးစရိတ်များနှင့် တိုင်းဒေသကြီး/ ပြည်နယ်တွင် တောင်းခံနိုင်သော အသုံးစရိတ်များကို သတ်မှတ်ပေးနိုင်ရေး ညှိနှိုင်း ဆောင်ရွက်သွားရန်။ ၁၉။ ပြည်သူ့ငွေစာရင်းပူးပေါင်းကော်မတီတွင်ပါဝင်သော ပြည်သူ့လွှတ်တော် ပြည်သူ့ငွေစာရင်း ကော်မတီဝင်များအနေဖြင့် ပြည်သူ့ငွေစာရင်းပူးပေါင်းကော်မတီ၏ အောက်ဖော်ပြပါလုပ်ငန်းများတွင် ယှဉ်တွဲပါအတိုင်း ပါဝင်ဆောင်ရွက်ခဲ့ပါသည်စဉ် အစည်းအဝေးအမှတ်စဉ် ပူးပေါင်းကော်မတီ Call, Workshop အစည်းအဝေး တက်ရောက်ခြင်း (က) ပဉ္စမပုံမှန်အစည်းအဝေး (ခ) ဆဋ္ဌမပုံမှန်အစည်းအဝေး (ဂ) သတ္တမပုံမှန်အစည်းအဝေး (ဃ) အဋ္ဌမပုံမှန်အစည်းအဝေး စုစုပေါင်း အစီရင်ခံစာတင်သွင်းနိုင်မှုအခြေအနေ ၂၀။ ပြည်သူ့လွှတ်တော်၊ ပြည်သူ့ငွေစာရင်းကော်မတီအနေဖြင့် အစီရင်ခံသည့်ကာလအတွင်း သီးခြားအစီရင်ခံစာ မတင်သွင်းနိုင်သော်လည်း ပြည်သူ့ငွေစာရင်းပူးပေါင်းကော်မတီအနေဖြင့် ပဉ္စမပုံမှန်တွင် အစီရင်ခံစာ(၇)စောင်၊ ဆဋ္ဌမပုံမှန်တွင် (၃)စောင်၊ သတ္တမပုံမှန်တွင် (၄)စောင်၊ စုစုပေါင်း အစီရင်ခံစာ (၁၄)စောင်အား ပြည်ထောင်စုလွှတ်တော်သို့တင်သွင်းနိုင်ခဲ့ပါသည်။ ၂၁။ ပြည်သူ့ငွေစာရင်းကော်မတီ၏ လုပ်ငန်းဆောင်ရွက်မှုနှင့်စပ်လျဉ်း၍ အောက်ပါအခြေအနေ များအရ ပြည်သူ့ငွေစာရင်းပူးပေါင်းကော်မတီ၏ လုပ်ငန်းများတွင်သာ အဓိကထား၍ ဆောင်ရွက် လျက်ရှိပြီး ပြည်သူ့ငွေစာရင်းကော်မတီအနေဖြင့် သီးခြားအစီရင်ခံစာ တင်ပြနိုင်မှုမရှိသေးကြောင်း သုံးသပ်တွေ့ရှိရပါသည် (က) ဖွဲ့စည်းပုံအခြေခံဥပဒေ ပုဒ်မ ၁၀၀ (ခ)အရ ပြည်ထောင်စုအစိုးရအဖွဲ့ကသာ တင်သွင်းခွင့်ရှိသည့် နိုင်ငံတော်၏အမျိုးသားစီမံကိန်း၊ နှစ်စဉ်အရ အသုံးခန့်မှန်း ခြေငွေစာရင်းနှင့် အခွန်ကောက်ဆိုင်ရာ ဥပဒေကြမ်းများကို သတ်မှတ်ထားသည့် နည်းလမ်းများနှင့်အညီ ပြည်ထောင်စုလွှတ်တော်၌ ဆွေးနွေးဆုံးဖြတ်ရမည် ဟု ပြဋ္ဌာန်းထားခြင်း။ ( ခ ) အလားတူပင် ပြည်ထောင်စုစာရင်းစစ်ချုပ်၏ အစီရင်ခံစာကိုလည်း ပြည်ထောင်စု လွှတ်တော်၌သာ ဆွေးနွေးဆောင်ရွက်လျက်ရှိခြင်း။ သုံးသပ်အကြံပြုချက် ၂၂။ ရှေ့ဆက်လက်ဆောင်ရွက်မည့် လုပ်ငန်းစဉ်များတွင် ပြည်သူ့လွှတ်တော်များရှိ ကော်မတီများ အချင်းချင်း ယခုထက်ပိုမိုပေါင်းစပ်ညှိနှိုင်းဆောင်ရွက်ရန် လိုအပ်သည်ဟု အကြံပြု တင်ပြအပ်ပါသည်။ နိဂုံး ၂၃။ ဒုတိယအကြိမ် ပြည်သူ့လွှတ်တော်၏ ၁၈-၃-၂၀၁၇ ရက်နေ့မှ ၂၁-၆-၂၀၁၈ ရက်နေ့အထိ ပြည်သူ့ငွေစာရင်းကော်မတီ၏ ဖွဲ့စည်းမှုများ၊ လုပ်ငန်းဆောင်ရွက်မှု အခြေအနေ များကို မှတ်တမ်းတင်နိုင်ပါရန်နှင့် နောင်လာမည့် သက်တမ်းကာလများအတွက် ကော်မတီ တာဝန်များကိုထမ်းဆောင်ရာတွင်လည်းကောင်း၊ ကော်မတီကို စီမံခန့်ခွဲရာတွင်လည်းကောင်း၊ အတိုင်းအတာတစ်ရပ်အထိ အထောက်အကူပြုနိုင်မည်ဖြစ်ပါကြောင်း တင်ပြအပ်ပါသည်။ 
<title>ပြည်သူ့လွှတ်တော် ပြည်သူ့ငွေစာရင်းကော်မတီ၏အစီရင်ခံစာနှင့်စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ်များ အမည်စာရင်းတင်သွင်းနိုင်ကြောင်း ကြေညာခြင်း</title>
<speech type='speaker'>
အစီအစဉ် ၈ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်သူ့ လွှတ်တော် ပြည်သူ့ငွေစာရင်းကော်မတီရဲ့ အစီရင်ခံစာနှင့်စပ်လျဉ်း၍ ဆွေးနွေးလိုတဲ့လွှတ်တော် ကိုယ်စားလှယ်များရှိပါက ၃၀-၈-၂၀၁၈ ရက်(ကြာသပတေးနေ့)ညနေ ၄ နာရီနောက်ဆုံးထားပြီး ပြည်သူ့လွှတ်တော်ရုံး၊ ညွှန်ကြားရေးမှူးချုပ်ထံ အမည်စာရင်းတင်သွင်းရန်ဖြစ်ကြောင်း အသိပေး ကြေညာပါတယ်။
</speech>
</report></section>
<section value = 'Bill'>
<bill>
<title>အမျိုးသားလွှတ်တော်က ပြင်ဆင်ချက်ဖြင့် အတည်ပြု၍ပေးပို့လာသော မြန်မာနိုင်ငံစာရင်း ကောင်စီဥပဒေကို ပြင်ဆင်သည့်ဥပဒေကြမ်းကို လက်ခံရရှိကြောင်း လွှတ်တော်သို့အသိပေးခြင်း၊ ဥပဒေကြမ်းကော်မတီက အစီရင်ခံစာတင်သွင်းခြင်းနှင့် ပြင်ဆင်ချက်အဆို တင်သွင်းလိုသည့်ကိုယ်စားလှယ်များ အမည်စာရင်း တင်သွင်နိုင်ကြောင်း လွှတ်တော်သို့တင်ပြခြင်း</title>
<speech type='speaker'>
အစီအစဉ် ၉ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အမျိုးသား လွှတ်တော်တွင် စတင်တင်သွင်းပြီး ပြင်ဆင်ချက်ဖြင့် အတည်ပြု၍ပေးပို့လာသော မြန်မာနိုင်ငံစာရင်း ကောင်စီဥပဒေကိုပြင်ဆင်သည့် ဥပဒေကြမ်းကို ၂၄-၇-၂၀၁၈ ရက်နေ့တွင် လက်ခံရရှိပါတယ်။ ကိုယ်စားလှယ်များလေ့လာနိုင်ရန် ဥပဒေကြမ်းမိတ္တူ ကိုလည်း ဖြန့်ဝေထားပြီးဖြစ်ပါတယ်။ ယင်းဥပဒေ ကြမ်းနှင့်စပ်လျဉ်းပြီး ပြည်သူ့လွှတ်တော် ဥပဒေကြမ်းကော်မတီက အစီရင်ခံစာတင်သွင်းဖို့ ဖြစ်ပါ တယ်။ အစီရင်ခံစာတင်သွင်းရန် ဥပဒေကြမ်းကော်မတီအား ဖိတ်ခေါ်ပါတယ်။
</speech>
<speech><mp id='361'>ဦးဌေးငွေ(အဖွဲ့ဝင်၊ ဥပဒေကြမ်းကော်မတီ)</mp> လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် လွှတ်တော်ဒုတိယဥက္ကဋ္ဌ၊ ပြည်ထောင်စုဝန်ကြီးနှင့် လွှတ်တော်ကိုယ်စားလှယ်များ၊ ပြည်ထောင်စုစာရင်းစစ်ချုပ် ဆရာကြီးဦးမော်သန်းနှင့် ပြည်ထောင်စုစာရင်းစစ်ချုပ်ရုံးမှ စာရင်းပညာ ရှင်၊ ဧည့်သည်တော်များအားလုံးကို မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ စစ်ကိုင်းတိုင်းဒေသကြီး၊ မြောင်မဲဆန္ဒနယ် ပြည်သူ့လွှတ်တော်ကိုယ်စားလှယ် ပြည်သူ့လွှတ်တော် ဥပဒေကြမ်းကော်မတီအဖွဲ့ဝင် ဦးဌေးငွေ ဖြစ်ပါတယ်။ ဥပဒေကြမ်းကော်မတီ၏တာဝန်ပေးချက်အရ မြန်မာနိုင်ငံစာရင်းကောင်စီဥပဒေကို ပြင်ဆင်သည့်ဥပဒေကြမ်းနှင့်စပ်လျဉ်း၍ ဥပဒေကြမ်းကော်မတီ ၏ လေ့လာတွေ့ရှိချက်အစီရင်ခံစာကို ဖတ်ကြားတင်ပြသွားမှာဖြစ်ပါတယ်။ ပြည်ထောင်စုသမ္မတမြန်မာနိုင်ငံတော် ပြည်သူ့လွှတ်တော် ဥပဒေကြမ်းကော်မတီ စာအမှတ်၊ ၀၅/ပသ(ကမတ-ဥပဒေကြမ်း)၁/၂၀၁၈-၃၄၂ ရက် စွဲ ၊ ၂ ၀ ၁ ၈ ခု နှစ်၊ သြ ဂုတ် လ ၂၇ ရက် ဥက္ကဋ္ဌ ပြည်သူ့လွှတ်တော် အကြောင်းအရာ။ မြန်မာနိုင်ငံ စာရင်းကောင်စီဥပဒေကို ပြင်ဆင်သည့်ဥပဒေကြမ်းနှင့် စပ်လျဉ်း၍ ပြည်သူ့လွှတ်တော်ဥပဒေကြမ်းကော်မတီ၏ လေ့လာတွေ့ရှိ ချက် အစီရင်ခံစာတင်ပြခြင်း ရည် ညွှန်း ချက်။ အမျိုးသားလွှတ်တော်၏ ၂၄-၇-၂၀၁၈ ရက်စွဲပါစာအမှတ်၊ ၁/အမ (ကော်မတီ-၁)၁/၂၀၁၈-၄၀၉ ၁။ ပြည်ထောင်စုစာရင်းစစ်ချုပ်ရုံးက ပေးပို့လာသော မြန်မာနိုင်ငံစာရင်းကောင်စီဥပဒေကို ပြင်ဆင်သည့်ဥပဒေကြမ်းကို အမျိုးသားလွှတ်တော်၌ ၁၃-၆-၂၀၁၈ ရက်နေ့တွင် စတင်တင်သွင်းခဲ့ပြီး ၂၄-၇-၂၀၁၈ ရက်နေ့ အမျိုးသားလွှတ်တော်အစည်းအဝေး၌ ပြင်ဆင်ချက်များဖြင့် အတည်ပြုခဲ့ပြီး ပြည်သူ့လွှတ်တော်တွင် ဆွေးနွေးနိုင်ရန် အထက်ရည်ညွှန်းပါစာဖြင့် ပေးပို့လာပါသည်။ ၂။ မြန်မာနိုင်ငံစာရင်းကောင်စီဥပဒေကို ပြင်ဆင်သည့်ဥပဒေကြမ်းအား ပြည်ထောင်စုစာရင်းစစ် ချုပ်ရုံးက အောက်ဖော်ပြပါ ရည်ရွယ်ချက်များကို အခြေခံ၍ရေးဆွဲလာခြင်းဖြစ်ကြောင်း လေ့လာတွေ့ ရှိရပါတယ်။ (က) ဘာသာရပ်ဆိုင်ရာ အသုံးအနှုန်းများကို နိုင်ငံတကာစာရင်းအဖွဲ့အစည်း International Federation of Accountants (IFAC) ei saag:soas: op:ac moze consi (ခ) စာရင်းလုပ်ငန်းအမျိုးအစားများ ပိုမိုပြည့်စုံစေရန်၊ (ဂ) စာရင်းပညာဆိုင်ရာအသက်မွေးဝမ်းကျောင်းပညာရပ်များ ပိုမိုဖွင့်လှစ်နိုင်ရန်၊ (ဃ) ကောင်စီ၏လုပ်ငန်းတာဝန်များကို ဆိုင်ရာကော်မတီများသို့ လွှဲအပ်ဆောင်ရွက်စေရန်၊ (င) သင်တန်းကျောင်းနှင့် ဆရာများမှတ်ပုံတင်ခွင့်ပြုနိုင်ရန်။ (စ) အခြားသော တည်ဆဲဥပဒေပြဋ္ဌာန်းချက်များနှင့်လိုက်လျောညီထွေဖြစ်စေရန်။ ၃။ ပြည်သူ့လွှတ်တော် ဥပဒေကြမ်းကော်မတီသည် ၁၃-၈-၂၀၁၈ ရက်နေ့ (တနင်္လာနေ့)တွင် ပြည်သူ့ လွှတ်တော် ပြည်သူ့ငွေစာရင်းကော်မတီ၊ နိုင်ငံသားများ၏မူလအခွင့်အရေးဆိုင်ရာကော်မတီ၊ ပြည်ထောင်စုစာရင်းစစ်ချုပ်ရုံး၊ ပြည်ထောင်စုရှေ့နေချုပ်ရုံးနှင့် ပြည်ထောင်စုလွှတ်တော် ဥပဒေ ရေးရာနှင့်အထူးကိစ္စရပ်များလေ့လာဆန်းစစ်သုံးသပ်ရေးကော်မရှင်တို့မှ တာဝန်ရှိပုဂ္ဂိုလ်များနှင့်အတူ ညှိနှိုင်းအစည်းအဝေးကျင်းပခဲ့ပြီး ၂၀၁၃ ခုနှစ်၊ ပြည်သူ့လွှတ်တော်ဆိုင်ရာ နည်းဥပဒေ ၅၉ အရ အခြေခံရမည့်မူ ၁၂ ချက်နှင့်အညီ အမျိုးသားလွှတ်တော်၏ ပြင်ဆင်အတည်ပြုချက်များကို စိစစ် လေ့လာခဲ့ရာ တွေ့ရှိချက်နှင့် ပြင်ဆင်ရန်တင်ပြချက်များကို လွှတ်တော်ကိုယ်စားလှယ်များထံ ဖြန့်ဝေ ထားပြီးလည်းဖြစ်ပါတယ်။ သို့ဖြစ်ပါ၍ မြန်မာနိုင်ငံစာရင်းကောင်စီဥပဒေကို ပြင်ဆင်သည့်ဥပဒေကြမ်းကို လွှတ်တော်က အတည်ပြုပေးနိုင်ပါရန် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာ နည်းဥပဒေ ၆၁ အရ စိစစ်ခဲ့ပြီး နည်းဥပဒေ ၆၃ နှင့်အညီ လွှတ်တော်သို့ အစီရင်ခံတင်ပြအပ်ပါတယ်။ အားလုံးကို ကျေးဇူးတင်ပါ တယ်။</speech>
<p>အစီရင်ခံစာအပြည့်အစုံမှာ အောက်ပါအတိုင်းဖြစ်ပါသည်။</p>
ပြည်ထောင်စုသမ္မတမြန်မာနိုင်ငံတော် ပြည်သူ့လွှတ်တော် ဥပဒေကြမ်းကော်မတီ စာအမှတ်၊၀၅/ပသ(ကမတ-ဥပဒေကြမ်း) ၁/၂၀၁၈- ၃၄၂ ရက် စွဲ ၊ ၂ ၀ ၁ ၈ ခု နှစ်၊ သြ ဂုတ် လ ရက် ဥက္ကဋ္ဌ ပြည်သူ့လွှတ်တော် အကြောင်းအရာ။ ။ မြန်မာနိုင်ငံ စာရင်းကောင်စီဥပဒေကို ပြင်ဆင်သည့် ဥပဒေကြမ်းနှင့်စပ်လျဉ်း၍ REPORTပြည်သူ့လွှတ်တော် ဥပဒေကြမ်းကော်မတီ၏ လေ့လာတွေ့ရှိချက် အစီရင်ခံစာ တင်ပြခြင်း ။ ရည် ညွှန်း ချက်။ အမျိုးသားလွှတ်တော်၏ ၂၄-၇-၂၀၁၈ ရက်စွဲပါစာအမှတ်၊ ၁/အမ (ကော်မတီ- ၁) ၁/ ၂၀၁၈- ၄၀၉ ၁။ ပြည်ထောင်စုစာရင်းစစ်ချုပ်ရုံးက ပေးပို့သော မြန်မာနိုင်ငံစာရင်းကောင်စီဥပဒေကို ပြင်ဆင်သည့် ဥပဒေကြမ်းကို အမျိုးသားလွှတ်တော်၌ ၁၃-၆-၂၀၁၈ ရက်နေ့တွင် စတင်တင်သွင်း ခဲ့ပြီး ၂၄-၇-၂၀၁၈ ရက်နေ့ အမျိုးသားလွှတ်တော်အစည်းအဝေး၌ ပြင်ဆင်ချက်များဖြင့် အတည်ပြုခဲ့ပြီး ပြည်သူ့လွှတ်တော်တွင် ဆွေးနွေးနိုင်ရန် အထက်ရည်ညွှန်းပါစာဖြင့် ပေးပို့လာပါ သည်။ ၂။ မြန်မာနိုင်ငံ စာရင်းကောင်စီဥပဒေကို ပြင်ဆင်သည့်ဥပဒေကြမ်းအား ပြည်ထောင်စု စာရင်းစစ်ချုပ်ရုံးက အောက်ဖော်ပြပါ ရည်ရွယ်ချက်များကိုအခြေခံ၍ ရေးဆွဲလာခြင်းဖြစ်ကြောင်း လေ့လာတွေ့ရှိရပါသည်(က) ဘာသာရပ်ဆိုင်ရာ အသုံးအနှုန်းများကို နိုင်ငံတကာစာရင်း အဖွဲ့ အစည်း International Federation of Accountants (IFAC) h 300°:sages: op:şç ကိုက်ညီစေရန်၊ ( ခ) စာရင်းလုပ်ငန်းအမျိုးအစားများ ပိုမိုပြည့်စုံစေရန်၊ (ဂ) စာရင်းပညာဆိုင်ရာ အသက်မွေးဝမ်းကျောင်းပညာရပ်များ ပိုမိုဖွင့်လှစ်နိုင်ရန်၊ (ဃ) ကောင်စီ၏လုပ်ငန်းတာဝန်များကို ဆိုင်ရာကော်မတီများသို့ လွှဲအပ်ဆောင်ရွက် စေရန်၊ (င) သင်တန်းကျောင်းနှင့် ဆရာများမှတ်ပုံတင်ခွင့်ပြုနိုင်ရန်၊ (စ) အခြားသော တည်ဆဲဥပဒေပြဋ္ဌာန်းချက်များနှင့် လိုက်လျောညီထွေဖြစ်စေရန်။ ၃။ ပြည်သူ့လွှတ်တော် ဥပဒေကြမ်းကော်မတီသည် ၁၃-၈-၂၀၁၈ ရက် တနင်္လာနေ့တွင် ပြည်သူ့လွှတ်တော် ပြည်သူ့ငွေစာရင်းကော်မတီ၊ နိုင်ငံသားများ၏ မူလအခွင့်အရေးဆိုင်ရာ ကော်မတီ၊ ပြည်ထောင်စုစာရင်းစစ်ချုပ်ရုံး၊ ပြည်ထောင်စုရှေ့နေချုပ်ရုံးနှင့် ပြည်ထောင်စုလွှတ်တော် ဥပဒေရေးရာ နှင့် အထူးကိစ္စရပ်များ လေ့လာဆန်းစစ်သုံးသပ်ရေးကော်မရှင်တို့မှ တာဝန်ရှိပုဂ္ဂိုလ်များနှင့်အတူ ညှိနှိုင်းအစည်းအဝေးကျင်းပခဲ့ပြီး ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၅၉ အရ အခြေခံရမည့်မူ ၁၂ ချက်နှင့်အညီ အမျိုးသားလွှတ်တော်၏ ပြင်ဆင်အတည်ပြုချက်များကို စိစစ်လေ့လာခဲ့ရာ တွေ့ရှိချက်များနှင့် ပြင်ဆင်ရန်တင်ပြချက်များမှာ အောက်ပါအတိုင်းဖြစ်ပါသည်(က) အမျိုးသားလွှတ်တော်တွင် စတင်တင်သွင်းသော ဥပဒေကြမ်းတွင် အပိုဒ်ပေါင်း ၂၃ ပိုဒ်ပါရှိပါသည်။ (ခ) ပြည်သူ့လွှတ်တော် ဥပဒေကြမ်းကော်မတီသည် အမျိုးသားလွှတ်တော်၏ ပြင်ဆင်အတည်ပြုချက်များအနက် အချက်(၁၆)ချက်ကို သဘောတူလက်ခံပါသည်။ (ဂ) အပိုဒ် ၂ အပိုဒ်ခွဲ(က) နှင့်(ခ) တို့ကို အောက်ပါအတိုင်း ပြင်ဆင်ပါသည်၂။ မြန်မာနိုင်ငံ စာရင်းကောင်စီဥပဒေတွင်(က) ပုဒ်မ ၂ ပုဒ်မခွဲ(ဃ)ကို အောက်ပါအတိုင်း အစားထိုးရမည်(ဃ) စာရင်းလုပ်ငန်းနယ်ပယ် ဆိုသည်မှာ စာရင်းပညာဖြင့် အသက်မွေးမှုလုပ်ငန်း နယ်ပယ်များဖြစ်သည့် အများပြည်သူ သို့ စာရင်းဝန်ဆောင်မှုပေးသည့် လုပ်ငန်းနယ်ပယ်၊ စီးပွားရေး နှင့် အခြားအဖွဲ့အစည်းများတွင် တစ်ဦးချင်းအနေဖြင့် စာရင်းဝန်ဆောင်မှုပေးသည့် လုပ်ငန်းနယ်ပယ် အစိုးရကဏ္ဍ စာရင်း လုပ်ငန်းနယ်ပယ်နှင့် စာရင်းပညာသင်ကြားမှု လုပ်ငန်း နယ်ပယ်တို့ကို ဆိုသည်။ (ခ) ပုဒ်မ ၂ ပုဒ်မခွဲ(ဌ)ကို အောက်ပါအတိုင်း အစားထိုးရမည်(ဌ) စာရင်းလုပ်ငန်းလုပ်ကိုင်သူ ဆိုသည်မှာ လက်မှတ်ရ ပြည်သူ့ စာရင်းကိုင်(ပြည့်မီ)အဖြစ် မှတ်ပုံတင်ပြီးနောက် စာရင်းလုပ်ငန်း ကို မိမိ၏အဓိကအသက်မွေးဝမ်းကျောင်း လုပ်ငန်းအဖြစ် လုပ်ကိုင်ရန် ကောင်စီတွင် မှတ်ပုံတင်ထားသည့် အများပြည်သူ သို့ စာရင်းဝန်ဆောင်မှုပေးသည့် စာရင်းပညာရှင် သို့မဟုတ် စီးပွားရေးနှင့်အခြား အဖွဲ့အစည်းများတွင် တစ်ဦးချင်းအနေ ဖြင့် စာရင်းဝန်ဆောင်မှုပေးသည့် စာရင်းပညာရှင်ကိုဆိုသည်။ (ဃ) အပိုဒ် ၂ အပိုဒ်ခွဲ(ဂ)တွင် ပုဒ်မ ၂ ပုဒ်မခွဲ(၃)ရှိ အများပြည်သူသို့ စာရင်းဝန်ဆောင်မှု ပေးသည့်လုပ်ငန်း ဆိုသည့်စကားရပ်ကို အများပြည်သူသို့ စာရင်းဝန်ဆောင်မှုပေး သည့် လုပ်ငန်းနယ်ပယ် ဟုပြင်ဆင်ပါသည်။ (င) အပိုဒ် ၂ အပိုဒ်ခွဲ(ဂ)တွင် ပုဒ်မ ၂ ပုဒ်မခွဲ(၃) ပုဒ်မခွဲငယ်(၆)ရှိ ငွေစာရင်းစာအုပ်၊ ဆိုသည့်စကားရပ်ကို ပယ်ဖျက်ပါသည်။ (ဆ) အပိုဒ် ၂ အပိုဒ်ခွဲ(ဃ)ကို အောက်ပါအတိုင်း ပြင်ဆင်ပါသည်(ဃ)ပုဒ်မ ၂ ပုဒ်မခွဲ(ပ)ကို အောက်ပါအတိုင်း အစားထိုးရမည်(ပ) စီးပွားရေးနှင့် အခြားအဖွဲ့ အစည်းများတွင် တစ်ဦးချင်းအနေဖြင့် စာရင်းဝန်ဆောင်မှုလုပ်ငန်းနယ်ပယ် ဆိုသည်မှာ ပုဂ္ဂလိကကဏ္ဍ အဖွဲ့အစည်းများတွင် အချိန်ပိုင်းဖြစ်စေ၊ အချိန်ပြည့်ဖြစ်စေ စာရင်းကိုင်၊ စာရင်းစစ်အဖြစ် ဆောင်ရွက်ခြင်း၊ လုပ်ငန်းရပ်အလိုက် အဖိုးအခရယူသည်ဖြစ်စေ၊ အဖိုးအခမဲ့ဖြစ်စေ စာရင်းပြုစုပေးခြင်း၊ စာရင်းရေးဆွဲပေးခြင်း၊ စာရင်းစစ်ဆေးပေးခြင်း တို့ကိုဆိုသည်။ (ဇ) အပိုဒ် ၂ အပိုဒ်ခွဲ(င)အဖြစ် အောက်ပါအတိုင်း အသစ်ဖြည့်စွက်ပါသည်(င) ပုဒ်မ ၂ ပုဒ်မခွဲ (ဏ)ကို အောက်ပါအတိုင်း အစားထိုးရမည်(ဏ) အစိုးရကဏ္ဍစာရင်းလုပ်ငန်း နယ်ပယ်ဆိုသည်မှာ အစိုးရဌာန အဖွဲ့အစည်းတွင် စာရင်းကိုင်၊ ဌာနတွင်းစာရင်းစစ်၊ အစိုးရ စာရင်းစစ်စသည်ဖြင့် စာရင်းပညာဖြင့် တာဝန်ထမ်းဆောင်ခြင်းကို ဆိုသည်။ (ဈ) အပိုဒ် ၃ ကို အောက်ပါအတိုင်း ပြင်ဆင်ပါသည်၃။ မြန်မာနိုင်ငံစာရင်းကောင်စီဥပဒေတွင်(က) ပုဒ်မ ၁၈၊ ပုဒ်မခွဲ(ဂ)ကို အောက်ပါအတိုင်း အစားထိုးရမည် - (ဂ) ပြည်ထောင်စုအစိုးရအဖွဲ့၏ သတ်မှတ်ထားချက်အရ အတည်ပြု ချက်မလိုဘဲ ဆောင်ရွက်ခွင့်ရှိသော အပြည်ပြည်ဆိုင်ရာ စာရင်းပညာအဖွဲ့အစည်းများနှင့် အပြန်အလှန်အသိအမှတ်ပြု ရေးနှင့် ပူးပေါင်းဆောင်ရွက်ရေးသဘော တူညီချက်များချုပ်ဆိုခြင်း ၊ (ခ) ပုဒ်မ ၁၈၊ ပုဒ်မခွဲ(င)ကို အောက်ပါအတိုင်း အစားထိုးရမည် - (င) စာရင်းလုပ်ငန်းလုပ်ကိုင်သူများ လက်ခံကျင့်သုံးရမည့်လုပ်ငန်းစဉ်၊ လုပ်ငန်းလမ်းညွှန်၊ စံများ၊ လက်စွဲ၊ စာရင်း လုပ်ငန်းအရည်အသွေး ထိန်းသိမ်းရေးအစီအစဉ်နှင့် လုပ်ငန်းဆိုင်ရာ ကျင့်ဝတ်စည်းကမ်း များကို စာရင်းလုပ်ငန်းနယ်ပယ် သို့မဟုတ် စာရင်းလုပ်ငန်း အမျိုးအစားအလိုက် ချမှတ်ပြဋ္ဌာန်းနိုင်ရန်နှင့် အသင်းသားများ လိုက်နာရမည့်ကျင့်ဝတ်သိက္ခာဆိုင်ရာ သတ်မှတ်ချက်များကို ပြဋ္ဌာန်းနိုင်ရန် ကောင်စီသို့ ထောက်ခံတင်ပြခြင်း၊ (ဂ) ပုဒ်မ ၁၈ ပုဒ်မခွဲ(စ)ကို အောက်ပါအတိုင်း အစားထိုးရမည်(စ) ပြည်ထောင်စုအဆင့်အဖွဲ့အစည်း သို့မဟုတ် တိုင်းဒေသကြီး သို့မဟုတ် ပြည်နယ်အစိုးရအဖွဲ့နှင့် နေပြည်တော်ကောင်စီတို့မှ တောင်းခံလာသော စာရင်းနှင့်စပ်လျဉ်းသည့် အကြံဉာဏ်များပေးခြင်း၊ (ည) အပိုဒ် ၇ ကို အောက်ပါအတိုင်း ပြင်ဆင်ပါသည် ၇။ မြန်မာနိုင်ငံစာရင်းကောင်စီဥပဒေ ပုဒ်မ ၂၈ ၏ ခြေဆင်းကို အောက်ပါအတိုင်း အစားထိုးရမည် ၂၈။ ပုဒ်မ ၂၇ နှင့်အညီ အသိအမှတ်ပြုထားသည့် ဒီပလိုမာစာရင်းကိုင်နှင့် လက်မှတ်ရ ပြည်သူ့စာရင်းကိုင်သည်(ဋ) အပိုဒ် ၈ ကို အောက်ပါအတိုင်း ပြင်ဆင်ပါသည် ၈။ မြန်မာနိုင်ငံစာရင်းကောင်စီဥပဒေ ပုဒ်မ ၂၉ ကို အောက်ပါအတိုင်း အစားထိုး ရမည်၂၉။(က) ကိုယ်ပိုင်စာရင်းကိုင် သင်တန်းကျောင်း ဖွင့်လှစ်လုပ်ကိုင်ခွင့်ကို နိုင်ငံသားများသာ လျှောက်ထားနိုင်သည်။ (ခ) ကောင်စီသည် ဒီပလိုမာ စာရင်းကိုင်သင်တန်း၊ လက်မှတ်ရ ပြည်သူ့စာရင်းကိုင်သင်တန်းနှင့် ကောင်စီကအခါအားလျော်စွာ သတ်မှတ်ဖွင့်လှစ်ခွင့်ပြု သည့် စာရင်းသင်တန်းများအတွက် ကိုယ်ပိုင်စာရင်းကိုင် သင်တန်းကျောင်း ဖွင့်လှစ်လုပ်ကိုင်ခွင့် လျှောက်ထားခြင်းကို သတ်မှတ်ချက်များနှင့်အညီ စိစစ်၍ ခွင့်ပြုနိုင်သည်။ ( ဌ) အမျိုးသားလွှတ်တော်၏ အတည်ပြုချက် အပိုဒ် ၉ ကို ပယ်ဖျက်ပါသည်။ (၃) အပိုဒ် ၁၁ ကို အပိုဒ် ၁၀ အဖြစ် အောက်ပါအတိုင်း ပြင်ဆင်ပါသည် ၁၀။ မြန်မာနိုင်ငံ စာရင်းကောင်စီဥပဒေ ပုဒ်မ ၄၅ ကို အောက်ပါအတိုင်း အစားထိုးရမည် ၄၅။ ကောင်စီသည် အစိုးရကဏ္ဍ စာရင်းလုပ်ငန်းနယ်ပယ်နှင့် စီးပွားရေးနှင့် အခြားအဖွဲ့အစည်းများတွင် တစ်ဦးချင်းအနေဖြင့် လုပ်ကိုင်သည့် စာရင်းဝန်ဆောင်မှုလုပ်ငန်းနယ်ပယ်တွင် လုပ်ကိုင်ဆောင်ရွက်နေသည့် စာရင်းပညာရှင်နှင့် စာရင်းကျွမ်းကျင်သူများ၏ အင်အားအခြေအနေနှင့် အချက်အလက်တို့ကို စာရင်းပြုစုနိုင်ရေးအတွက် အစိုးရနှင့်လည်းကောင်း၊ ပုဂ္ဂလိကဌာန အဖွဲ့အစည်းနှင့်လည်းကောင်း နှစ်စဉ် ညှိနှိုင်းဆောင်ရွက် ရမည်။ (ပ) အပိုဒ် ၁၂ ကို အပိုဒ် ၁၁ အဖြစ်ပြင်ဆင်ပြီး အဆိုပြုပြဋ္ဌာန်းချက်အတိုင်း ထားရှိပါသည်။ (ဏ) အပိုဒ် ၁၄ ကို အပိုဒ် ၁၃ အဖြစ် အောက်ပါအတိုင်း ပြင်ဆင်ပါသည် ။ ၁၃။ မြန်မာနိုင်ငံ စာရင်းကောင်စီဥပဒေ ပုဒ်မ ၄၇ နှင့် ၅၀ တို့တွင် ပါရှိသော အများနှင့်ဆိုင်သော စာရင်းလုပ်ငန်း ဆိုသည့်စကားရပ်ကို အများပြည်သူသို့ စာရင်းဝန်ဆောင်မှုပေးသည့် လုပ်ငန်းနယ်ပယ် ဆိုသည့်စကားရပ်ဖြင့် အစားထိုး ရမည်။ (တ) အပိုဒ် ၁၉ ကို အပိုဒ် ၁၈ အဖြစ်ပြင်ဆင်ပြီး ယင်းအပိုဒ်ရှိ ပုဒ်မ ၈၈-က ကို အောက်ပါအတိုင်း ပြင်ဆင်ပါသည်၈၈-က။ စာရင်းလုပ်ငန်းလုပ်ကိုင်သူ မည်သူမျှမမှန်ကန်သည့် ဘွဲ့ သို့မဟုတ် လက်မှတ်ကို မိမိ၏ အမည်နှင့် ယှဉ်တွဲ၍ သုံးစွဲခြင်းမပြုရ။ (ထ) အပိုဒ် ၂၀ ကို အပိုဒ် ၁၉ အဖြစ်ပြင်ဆင်ပြီး ယင်းအပိုဒ်တွင် ပုဒ်မ ၉၄-က ရှိ တစ်နှစ်ထက် မပိုသောထောင်ဒဏ်ဖြစ်စေ ဆိုသည့်စကားရပ်ကို သုံးလထက် မပိုသောထောင်ဒဏ် ဖြစ်စေ၊ ဟုပြင်ဆင်ပါသည်။ (ဒ) အပိုဒ် ၂၁ ကို အပိုဒ် ၂၀ အဖြစ် အောက်ပါအတိုင်း ပြင်ဆင်ပါသည် ၂၀။ မြန်မာနိုင်ငံစာရင်းကောင်စီဥပဒေ ပုဒ်မ ၉၅ ပါ ပုဒ်မ ၈၈ ဆိုသည့် စကားရပ်ကို စာရင်းလုပ်ငန်းလုပ်ကိုင်သူ မည်သူမဆို ပုဒ်မ ၈၈ သို့မဟုတ် ၈၈-က ဆိုသည့် စကားရပ်ဖြင့် အစားထိုးရမည်။ (ဓ) အပိုဒ် ၂၃ ကို အပိုဒ် ၂၂ အဖြစ် အောက်ပါအတိုင်း ပြင်ဆင်ပါသည် ၂၂။ မြန်မာနိုင်ငံ စာရင်းကောင်စီ ဥပဒေ ပုဒ်မ ၉၆၊ ပုဒ်မခွဲ(ခ)၏ နောက်တွင် ပုဒ်မခွဲ(ဂ) အဖြစ်အောက်ပါ အတိုင်း ဖြည့်စွက်ရမည်(ဂ) ကောင်စီသည် ပြည်တွင်း ပြည်ပရှိအဖွဲ့အစည်းနှင့် အလှူရှင်များထံမှ လှူဒါန်းသည့် ငွေကြေးပစ္စည်းများ၊ နည်းပညာဆိုင်ရာနှင့် အခြားအကူ အညီများကို တည်ဆဲဥပဒေများနှင့်အညီလက်ခံ၍ သတ်မှတ်ချက်များ အရ စီမံဆောင်ရွက်နိုင်သည်။ ၄။ သို့ဖြစ်ပါ၍ မြန်မာနိုင်ငံ စာရင်းကောင်စီဥပဒေကို ပြင်ဆင်သည့်ဥပဒေကြမ်းကို လွှတ်တော်က အတည်ပြု ပေးနိုင်ပါရန် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၆၁ အရ စိစစ်ခဲ့ပြီး နည်းဥပဒေ ၆၃ နှင့်အညီ လွှတ်တော်သို့ အစီရင်ခံတင်ပြအပ်ပါသည်။
<speech type='speaker'>
လွှတ်တော်ကိုယ်စားလှယ်များခင်ဗျား။ မြန်မာနိုင်ငံစာရင်းကောင်စီဥပဒေကို ပြင်ဆင်သည့် ဥပဒေကြမ်းနှင့်စပ်လျဉ်းပြီး ပြင်ဆင်ချက်အဆိုတင်သွင်းဆွေးနွေးလိုသူများသည် ပြင်ဆင် လိုသည့်ဥပဒေကြမ်း၏ အပိုဒ်၊ အပိုဒ်ခွဲ၊ အကြောင်းအရာကို တိတိကျကျ ဖော်ပြ၍ ၃၁-၈- ၂၀၁၈ ရက် (သောကြာနေ့) ညနေ ၄ နာရီနောက်ဆုံးထားပြီး ပြည်သူ့လွှတ်တော်ရုံး၊ ညွှန်ကြားရေးမှူးချုပ်ထံ အမည် စာရင်းတင်သွင်းရန်ဖြစ်ကြောင်း အသိပေးကြေညာပါတယ်။
</speech>
<title>အမျိုးသားလွှတ်တော်က ပြင်ဆင်ချက်ဖြင့် ပြန်လည်ပေးပို့လာသော တောင်သူလယ်သမား အခွင့်အရေးကာကွယ်ရေးနှင့် အကျိုးစီးပွားမြှင့်တင်ရေးဥပဒေကို ဒုတိယအကြိမ် ပြင်ဆင်သည့်ဥပဒေကြမ်းကို လက်ခံရရှိကြောင်းနှင့် ပြင်ဆင်ချက်အဆို တင်သွင်းလိုသည့် လွှတ်တော်ကိုယ်စားလှယ်များအမည်စာရင်း တင်သွင်းနိုင်ကြောင်း လွှတ်တော်သို့ အသိပေးတင်ပြခြင်း</title>
<speech type='speaker'>
အစီအစဉ် ၁၀ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်သူ့လွှတ်တော်မှာ စတင်ဆွေးနွေး၍ ပြင်ဆင်ချက်ဖြင့် အတည်ပြုခဲ့ပြီး အမျိုးသားလွှတ်တော်သို့ ပေးပို့ထားသော တောင်သူလယ်သမားအခွင့်အရေးကာကွယ်ရေးနှင့် အကျိုးစီးပွားမြှင့်တင်ရေးဥပဒေ ကို ဒုတိယအကြိမ် ပြင်ဆင်သည့်ဥပဒေကြမ်းကို ၁၇-၈-၂၀၁၈ ရက်နေ့မှာ အမျိုးသားလွှတ်တော်က ပြင် ဆင်ချက်ဖြင့် ပြန်လည်ပေးပို့လာပါတယ်။ ပြင်ဆင်ချက်မိတ္တူများကိုလည်း ကိုယ်စားလှယ်များထံ ဖြန့် ဝေထားပြီး ဖြစ်ပါတယ်။ ယင်းဥပဒေကြမ်းနှင့်စပ်လျဉ်းပြီး အမျိုးသားလွှတ်တော်၏ ပြင်ဆင်ချက် အပေါ် ဆွေးနွေးရန်အဆိုတင်သွင်းလိုသူများအနေနဲ့ ပြင်ဆင်လိုသည့်ဥပဒေကြမ်း၏ အပိုဒ်၊ အပိုဒ်ခွဲ၊ အကြောင်းအရာတို့ကို တိတိကျကျဖော်ပြ၍ ၃၁-၈-၂၀၁၈ ရက်(သောကြာနေ့) ညနေ ၄ နာရီ နောက်ဆုံးထားပြီး ပြည်သူ့လွှတ်တော်ရုံး၊ ညွှန်ကြားရေးမှူးချုပ်ထံ အမည်စာရင်းတင်သွင်းရန် ဖြစ်ကြောင်း အသိပေးကြေညာပါတယ်။
</speech>
<title>အမျိုးသားလွှတ်တော်က ပြင်ဆင်ချက်ဖြင့် ပြန်လည်ပေးပို့လာသော အပြည်ပြည်ဆိုင်ရာ ထေရဝါဒဗုဒ္ဓသာသနာပြုတက္ကသိုလ် ဥပဒေကြမ်းကိုလက်ခံရရှိကြောင်းနှင့် ပြင်ဆင်ချက်အဆို တင်သွင်းလိုသည့် လွှတ်တော်ကိုယ်စားလှယ်များအမည်စာရင်း တင်သွင်းနိုင်ကြောင်း လွှတ်တော်သို့ အသိပေးတင်ပြခြင်း</title>
<speech type='speaker'>
အစီအစဉ် ၁၁ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်သူ့လွှတ်တော်မှာ စတင်ဆွေးနွေး၍ ပြင်ဆင်ချက်ဖြင့် အတည်ပြုခဲ့ပြီး အမျိုးသားလွှတ်တော်သို့ ပေးပို့ထားသော အပြည်ပြည်ဆိုင်ရာ ထေရဝါဒဗုဒ္ဓသာသနာပြု တက္ကသိုလ် ဥပဒေကြမ်းကို ၁၇-၈၂၀၁၈ ရက်နေ့မှာ အမျိုးသားလွှတ်တော်က ပြင်ဆင်ချက်ဖြင့် ပြန်လည်ပေးပို့လာပါတယ်။ ပြင်ဆင် ချက်မိတ္တူများကိုလည်း ကိုယ်စားလှယ်များထံ ဖြန့်ဝေပြီး ဖြစ်ပါတယ်။ ယင်းဥပဒေကြမ်းနှင့်စပ်လျဉ်းပြီး အမျိုးသားလွှတ်တော်၏ ပြင်ဆင်ချက်များအပေါ် ဆွေးနွေးရန် အဆိုတင်သွင်းလိုသူများအနေနဲ့ ပြင်ဆင်လိုသည့်ဥပဒေကြမ်း၏ အပိုဒ်၊ အပိုဒ်ခွဲ၊ အကြောင်းအရာတို့ကို တိတိကျကျဖော်ပြ၍ ၃၁-၈၂၀၁၈ ရက်(သောကြာနေ့)ညနေ ၄ နာရီ နောက်ဆုံးထားပြီး ပြည်သူ့လွှတ်တော်ရုံး၊ ညွှန်ကြား ရေးမှူးချုပ်ထံ အမည်စာရင်းတင်သွင်းရန်ဖြစ်ကြောင်း အသိပေးကြေညာပါတယ်။
</speech>
</bill></section>
<section value = 'Motion'>
<motion><new_section>
<title>
ဒေါက်တာလှမိုး၊ အောင်မြေသာစံမဲဆန္ဒနယ်က တင်သွင်းသည့် မြန်မာ့ပညာရေးဖွံ့ဖြိုး တိုးတက်မှုအရှိန်အဟုန်မြှင့်တင်နိုင်စေရန်အတွက် အဆင့်မြင့်ပညာကဏ္ဍတွင် သုတေသန ရပ်ဝန်းကောင်းများ ဖော်ဆောင်ပေးပါရန်နှင့် သုတေသနဆောင်ရွက်သူပညာရှင်များအား သုတေသနရန်ပုံငွေ လုံလောက်စွာထောက်ပံ့ချီးမြှင့်ပေးပါရန် ပြည်ထောင်စုအစိုးရအား တိုက်တွန်းကြောင်းအဆိုကို လွှတ်တော်ကိုယ်စားလှယ်များက ဆွေးနွေးခြင်း
</title>
<speech type='speaker'>
အစီအစဉ် ၁၂ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒေါက်တာလှမိုး၊ အောင်မြေသာစံမဲဆန္ဒနယ်က ဒုတိယအကြိမ် ပြည်သူ့လွှတ်တော် နဝမပုံမှန် အစည်းအဝေး နဝမနေ့(၁၄-၈-၂၀၁၈ ရက်နေ့)တွင် တင်သွင်းသွားတဲ့ မြန်မာ့ပညာရေးဖွံ့ဖြိုးတိုးတက်မှု အရှိန်အဟုန်မြှင့်တင်နိုင်စေရန်အတွက် အဆင့်မြင့်ပညာကဏ္ဍတွင် သုတေသနရပ်ဝန်းကောင်းများ ဖော်ဆောင်ပေးပါရန်နှင့် သုတေသနဆောင်ရွက်သူပညာရှင်များအား သုတေသနရန်ပုံငွေ လုံလောက်စွာ ထောက်ပံ့ချီးမြှင့်ပေးပါရန် ပြည်ထောင်စုအစိုးရအား တိုက်တွန်းကြောင်းအဆိုကို ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၇၀ အရ ဆောင်ရွက်သွားမှာ ဖြစ်ပါတယ်။ ယင်းအဆိုနှင့် စပ်လျဉ်းပြီး ဆွေးနွေးမယ့်ကိုယ်စားလှယ် ၁၀ ဦးရှိပါတယ်။
</speech>
<speech type='speaker'>
ပထမဦးစွာ စေတုတ္တရာမဲဆန္ဒနယ်မှ ဦးကျော်အောင်လွင် ဆွေးနွေးဖို့ ဖြစ်ပါတယ်။
</speech>
<speech><mp id='262'>ဦးကျော်အောင်လွင်(စေတုတ္တရာမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် အားလုံးပဲမင်္ဂလာပါ။ ကျွန်တော်ကတော့ မကွေးတိုင်းဒေသကြီး၊ စေတုတ္တရာမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးကျော်အောင်လွင်ပါ။ အောင်မြေသာစံမဲဆန္ဒနယ်မှ ဒေါက်တာ လှမိုးရဲ့ မြန်မာ့ပညာရေးဖွံ့ဖြိုးတိုးတက်မှု အရှိန်အဟုန်မြှင့်တင်နိုင်စေရန်အတွက် အဆင့်မြင့်ပညာ ကဏ္ဍတွင် သုတေသနရပ်ဝန်းကောင်းများ ဖော်ဆောင်ပေးပါရန်နှင့် သုတေသနဆောင်ရွက်သူ ပညာရှင်များအား သုတေသနရန်ပုံငွေ လုံလောက်စွာထောက်ပံ့ချီးမြှင့်ပါရန် ပြည်ထောင်စုအစိုးရအား တိုက်တွန်းကြောင်းအဆိုနှင့်ပတ်သက်ပြီးတော့ ထောက်ခံဆွေးနွေးသွားမှာပါ။ ဒီနေ့ဒီအချိန်ဟာ မြန်မာ့ ပညာရေးဖွံ့ဖြိုးတိုးတက်ဖို့ အရှိန်အဟုန်မြှင့်တင်ဖော်ဆောင်နေတဲ့ကာလပါ။ ပညာရေးဖွံ့ဖြိုးတိုးတက်ဖို့ ဖြစ်စေ၊ နိုင်ငံဖွံ့ဖြိုးတိုးတက်ဖို့ဖြစ်စေ၊ စီးပွားရေးဖွံ့ဖြိုးတိုးတက်ဖို့ ဖြစ်စေ သုတေသနပညာရပ်ဟာ အဓိကကျလှပါတယ်။ ယနေ့ကမ္ဘာကြီးဟာ ကျောက်ခေတ်၊ ကြေးခေတ်မှသည် ကွန်ပျူတာခေတ်၊ နည်းပညာခေတ်၊ အာကာသထဲခြေဆန့်တဲ့ခေတ်ကို ရောက်လာတာဟာ သုတေသနနှင့် တီထွင် ဆန်းသစ်မှုတွေကြောင့်ပါ။ သုတေသနကိုအလေးထားပြီးတော့ ရင်းနှီးမြှုပ်နှံဆောင်ရွက်ခဲ့တဲ့နိုင်ငံတွေ၊ တက္ကသိုလ်တွေ၊ ကုမ္ပဏီအဖွဲ့အစည်းတွေဟာ ကမ္ဘာမှာ ထိပ်ဆုံးက အောင်မြင်တိုးတက်ချမ်းသာကြပြီး တော့ ပညာရေးကို အလေးမထားတဲ့၊ သုတေသနကို တန်ဖိုးမထားတဲ့နိုင်ငံတွေကတော့ ကမ္ဘာမပြောနဲ့ အိမ်နီးချင်းနိုင်ငံတွေမှာတောင် ဘိတ်ဆုံးဖြစ်စေခဲ့တာ ဒီနေ့သက်သေပါ။ ဒီနေ့ကမ္ဘာ့ထိပ်တန်း အောင်မြင်မှုအရှိဆုံး ကား၊ လေယာဉ်၊ ကွန်ပျူတာ၊ မိုဘိုင်းဖုန်း၊ Electronics အစရှိတဲ့ကုမ္ပဏီကြီးတွေ ဈေးကွက်မှာ ထိပ်ဆုံးက ဦးဆောင်နေနိုင်တဲ့ အဓိကအကြောင်းထဲမှာ သုတေသနပါပါတယ်။ အက်ဒီဆင်ရဲ့ သုတေသနက ပေါ်ထွက်လာတဲ့ လျှပ်စစ်မီး၊ ဒေါက်တာဖလဲမင်းရဲ့ ပင်နီဆလင်၊ ဂရေဟမ်ဘဲလ်ရဲ့ တယ်လီဖုန်းစတဲ့ သုတေသနရဲ့ အကျိုးဆက်၊ တီထွင်ဖန်တီးမှုတွေဟာ လူသားများစွာ၊ မျိုးဆက်များစွာ၊ ခေတ်ကာလများစွာ ကျေးဇူးများစေခဲ့တာပါ။ ဒါကြောင့် သုတေသနမှာ အနည်းငယ် ရင်းနှီးမြှုပ်နှံမှုဟာ အတိုင်းအဆမဖော်ပြနိုင်တဲ့အကျိုးရလဒ်တွေခံစားရစေပါတယ်။ ဆေးသုတေသန ရဲ့ကျေးဇူးကြောင့် လူသားမျိုးနွယ် မျိုးသုဉ်းပျောက်ကွယ်သွားစေနိုင်တဲ့ ကပ်ရောဂါ၊ ကူးစက်ရောဂါ ဘေးဆိုးတွေက လွတ်ကင်းခဲ့ရတာပါ။ အဆိုရှင်က မြန်မာ့ပညာရေးဖွံ့ဖြိုးတိုးတက်ဖို့ အဆင့်မြင့် ပညာရေးဟာ အရေးကြီးတဲ့ကဏ္ဍက ပါဝင်ပြီးတော့ အဆင့်မြင့်ပညာရဲ့ အသက်သွေးကြောဟာ သုတေသနလို့ ဆိုထားပါတယ်။ ဆေးပညာ၊ စက်မှုပညာ၊ ဇီဝဗေဒ၊ သတ္တဗေဒစတဲ့ ဘာသာရပ်အသီးသီး ဟာ လက်တွေ့စမ်းသပ်မှုကရတဲ့ရလဒ်တွေကို အခြေခံပြီးတော့ ဆက်လက်တိုးတက်ဖွံ့ဖြိုးရတာပါ။ ကမ္ဘာ့ဒေသအသီးသီးက တက္ကသိုလ်တွေမှာ သုတေသနစာတမ်းပြုစုမှ ဘွဲ့ရတယ်။ ပါမောက္ခစတဲ့ ရာထူးတွေတိုးပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ သုတေသနလုပ်ရတာဟာ အသစ်တစ်ခုရှာဖွေဖို့၊ လက်ရှိလုပ်ဆောင်နေတာတွေ ပြန်လည်ဆန်းစစ်ဖို့၊ အကြောင်းရင်းခံရှာဖို့ ဆိုပါတယ်။ အကြမ်းဖျင်းအနေနဲ့ သုတေသနသုံးမျိုးရှိပါတယ်။ အခြေခံသုတေသန၊ အသုံးချသုတေသနနှင့် ကျန်းမာရေးစနစ်သုတေသန လို့ဆိုပါတယ်။ နိုင်ငံတော်၏အတိုင်ပင်ခံပုဂ္ဂိုလ်ကလည်း ၂၇-၈-၂၀၁၈ ရက်နေ့ စီးပွားရေးလုပ်ငန်းရှင် များနှင့်တွေ့ဆုံပွဲမှာ သုတေသနလုပ်ငန်းတွေမှာ ရင်းနှီးမြှုပ်နှံကြဖို့နဲ့ သုတေသနရလဒ်တွေကို စီးပွား ဖြစ်သုံးကြဖို့ တိုက်တွန်းထားခဲ့ပါတယ်။ အဆိုရှင်က သုတေသနရပ်ဝန်းကောင်းဖော်ဆောင်ဖို့ (၁) သုတေသနပြုလုပ်ရာအခြေခံအဆောက်အဦနှင့် အထောက်အကူပစ္စည်းများဖြည့်တင်းမှု၊ (၂) သုတေသနရလဒ်များအတွက် ကိုးကားမှီငြမ်းရာ Up to date Reference များနှင့် စာကြည့်တိုက်များ ရှင်သန်စေဖို့၊ (၃) သုတေသနကို ဦးဆောင်မယ့်ပညာရှင်များနှင့် စီမံကြီးကြပ်သူများအား မှန်ကန်စွာ တာဝန်ပေးအပ်ဖို့၊ (၄) တက္ကသိုလ်အသီးသီးမှာ သုတေသနဦးဆောင်ကြီးကြပ်ရေးကော်မတီတစ်ရပ် ဖွဲ့စည်းဖို့ဆိုတဲ့အပိုင်းလေးပိုင်းကို တင်ပြသွားပါတယ်။ ဒီနေရာမှာ တစ်ဆက်တည်းပြောလိုတာက သုတေသနရလဒ်များအတွက် ကိုးကားမှီငြမ်းရာစာကြည့်တိုက်များ ရှင်သန်နိုင်ရေးပါ။ ကျွန်တော်တို့ နိုင်ငံမှာ စာကြည့်တိုက်ယဉ်ကျေးမှုမှေးမှိန်းနေပြီးတော့ စာပေဖတ်ရှုလေ့လာမှုနည်းပါးလာတာဟာ နိုင်ငံ့အနာဂတ်အတွက် ရင်လေးစရာကိစ္စတစ်ခုပါ။ ဒါကြောင့် သုတေသနနှင့်စာကြည့်တိုက်လုပ်ငန်း ဖွံ့ဖြိုးဖို့ ပညာရေးဘတ်ဂျက်ထဲက တိုးမြှင့်သုံးစွဲဖို့ လိုအပ်လှပါတယ်။ ဒါ့အပြင် သုတေသနဆောင်ရွက် နေသူတွေကို သင့်တင့်လုံလောက်တဲ့သုတေသနစရိတ်ထောက်ပံ့ဖို့၊ ချီးမြှင့်မြှောက်စားမှုပြုဖို့လည်း လိုအပ်လှပါတယ်။ မြန်မာ့ပညာရေးဖွံ့ဖြိုးတိုးတက်ဖို့ အဓိကအနေနဲ့ ပြုပြင်ပြောင်းလဲရမယ့်နယ်ပယ် ကြီးများကတော့ အခြေခံပညာရေးကဏ္ဍ၊ အဆင့်မြင့်ပညာရေးကဏ္ဍ၊ အသက်မွေးဝမ်းကျောင်း ပညာရေးကဏ္ဍနဲ့ ဆရာအတတ်သင်ပညာရေးကဏ္ဍတို့ဖြစ်ပါတယ်။ အခြေခံပညာကဏ္ဍမှာဆိုရင် သင်ရိုးမာတိကာနှင့် သင်ရိုးညွှန်းတမ်း၊ သင်ကြားနည်းပုံစံ၊ သင်ကြားသင်ယူမှုတတ်မြောက်ခြင်း စစ်ဆေးတဲ့ပုံစံ ဒီသုံးမျိုးလုံးကို ခေတ်နှင့်လျော်ညီစွာ ပြောင်းလဲတဲ့ KG + 12 အစီအစဉ်ကို အကောင် အထည်ဖော်နေတာ အရှိန်ရနေပြီးတော့ ၂၀၂၃ ခုနှစ်မှာ ပြီးဆုံးမှာဖြစ်ပါတယ်။ ဒီနေရာမှာ အကြံပြုလို တာကတော့ အခြေခံပညာရေးကဏ္ဍမှာ ဘာသာရပ်တွေကို မိမိဘာသာစကားနှင့်မဟုတ်တဲ့ အင်္ဂလိပ် လိုသင်ကြားခြင်းဟာ ဘာသာရပ်ပိုင်းဆိုင်ရာ၊ သီအိုရီပိုင်းဆိုင်ရာနားလည်ဖို့အခက်အခဲရှိတဲ့ ကလေး တွေကို ဘာသာစကားပိုင်းဆိုင်ရာနားလည်မှု အခက်အခဲထပ်မံဖြစ်စေလို့ အလွတ်ကျက်မှတ်တဲ့ ပညာရေးစနစ်ဖြစ်လာပြီးတော့ ကျူရှင်စနစ်မဖြစ်မနေအားကိုးကြရပါတယ်။ အဲဒီစနစ်ကြောင့် အနာဂတ်လူငယ်လေးတွေဟာ အားကစားလုပ်ချိန်မရ။ ပြင်ပဗဟုသုတစာဖတ်ချိန်မရ။ ဝါသနာပါရာ အနုပညာလေ့လာလိုက်စားချိန်မရ။ ပြင်ပလောကကြီးထဲ ထိတွေ့တိုးဝင်မှုနည်းပါးတဲ့လူငယ်တွေ ဖြစ်လာစေတာဟာ နိုင်ငံ့အနာဂတ်အတွက် ရင်လေးဖွယ်ပါ။ ဒါကြောင့် အခြားဖွံ့ဖြိုးတိုးတက်တဲ့ နိုင်ငံတွေလို ဘာသာရပ်တွေကို မိခင်မြန်မာဘာသာစကားနဲ့ သင်ကြားပြီးတော့ အင်္ဂလိပ်ဘာသာ အားပေးမြှင့်တင်မှုကိုတော့ သီးသန့်ဆောင်ရွက်သင့်ကြောင်း ဒီနေရာမှာ အကြံပြုလိုပါတယ်။ တစ်ချိန်က ပညာရေး၊ ကျန်းမာရေးဌာနတွေကို ငွေဖြုန်းတဲ့ဌာနတွေလို့ ဝိဂြိုဟ်ပြုခဲ့ကြပြီးတော့ ကျောက်စိမ်း၊ ပတ္တမြား၊ ရွှေစတဲ့ အဖိုးတန်သတ္တု ရတနာလုပ်ကွက်တွေ ရယူပိုင်ဆိုင်လုပ်ကိုင်ဖို့ သာ ကြိုးစားခဲ့သူတစ်စုကြောင့် တိုင်းပြည်ဟာ ဒီနေ့ ဒီအခြေအနေကို ရောက်ခဲ့တာပါ။ ဒါကြောင့် အဆိုရှင် တင်ပြသလို မြန်မာနိုင်ငံမှာ သုတေသနရပ်ဝန်းကောင်းတစ်ခုဖော်ဆောင်ပြီးတော့ သုတေသနလုပ်ငန်း တွေ ထွန်းကားလာစေခြင်းဖြင့် နိုင်ငံ့ရဲ့ ပညာရေးကဏ္ဍတိုးတက်ပြီး နိုင်ငံတကာနှင့် ရင်ပေါင်တန်းနိုင်ဖို့ ဒီအဆိုကို လေးလေးနက်နက်ထောက်ခံရင်းနဲ့ နိဂုံးချုပ်ပါတယ်။ အားလုံး ကိုယ်စိတ်နှစ်ဖြာကျန်းမာ ချမ်းသာကြပါစေ။</speech>
<speech type='speaker'>
အမရပူရမဲဆန္ဒနယ်မှ ဦးစိုးမြင့်(ခ) ဦးအောင်ဇော်မြင့် ဆွေးနွေးဖို့ဖြစ်ပါတယ်။
</speech>
<speech><mp id='308'>ဦးစိုးမြင့်(ခ)ဦးအောင်ဇော်မြင့်(အမရပူရမဲဆန္ဒနယ်)</mp> လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီး၊ ပြည်သူ့လွှတ်တော်ကိုယ်စားလှယ်များ၊ ပြည်ထောင်စုအဆင့်အဖွဲ့အစည်းဝင်များ နှင့် ဧည့်သည်တော်များခင်ဗျား။ အားလုံးကိုယ်စိတ်နှစ်ဖြာကျန်းမာချမ်းသာကြပါစေ။ ကျွန်တော် ကတော့ အမရပူရမဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးအောင်ဇော်မြင့် ဖြစ်ပါတယ်။ ကျွန်တော်က အောင်မြေသာစံမဲဆန္ဒနယ်မှ ဒေါက်တာလှမိုး တင်သွင်းခဲ့သော မြန်မာ့ပညာရေးဖွံ့ဖြိုး တိုးတက်မှုအရှိန်အဟုန်မြှင့်တင်နိုင်စေရန်အတွက် အဆင့်မြင့်ပညာကဏ္ဍတွင် သုတေသနရပ်ဝန်း ကောင်းများ ဖော်ဆောင်ပေးပါရန်နှင့် သုတေသနဆောင်ရွက်သူပညာရှင်များအား သုတေသနရန်ပုံငွေ လုံလောက်စွာ ထောက်ပံ့ချီးမြှင့်ပေးပါရန် ပြည်ထောင်စုအစိုးရအား တိုက်တွန်းကြောင်းအဆိုကို ထောက်ခံဆွေးနွေးသွားမှာ ဖြစ်ပါတယ်။ မြန်မာ့ပညာရေးဖွံ့ဖြိုးတိုးတက်အောင် ဆောင်ရွက်ရာတွင် အဆင့်မြင့်ပညာကဏ္ဍသည်လည်း အရေးကြီးသော အခန်းကဏ္ဍမှပါဝင်လျက်ရှိပါတယ်။ အဆင့်မြင့် ပညာကဏ္ဍ တက္ကသိုလ်၊ ဒီကရီကောလိပ်များ၏အသက်သွေးကြောသည် သုတေသနဖြစ်ပါတယ်။ သုတေသန မရှင်သန်လျှင် တက္ကသိုလ်ပညာရေးသည် အချည်းနှီးသာဖြစ်သောကြောင့် သုတေသနကို အားပေးရန်ဆိုတဲ့ အဆိုရှင်ဒေါက်တာလှမိုးရဲ့ ရည်ရွယ်ချက်က အင်မတန်ကောင်းမွန်လှပါတယ်။ ဘာကြောင့်လဲဆိုတော့ ပညာရေးကဏ္ဍရဲ့အဓိကမဏ္ဍိုင်တစ်ခုဖြစ်တဲ့ အဆင့်မြင့်ပညာရေးမှာ သုတေသနဆိုတာ မရှိမဖြစ်အရေးကြီးပါတယ်။ ဖွံ့ဖြိုးတိုးတက်နေတဲ့နိုင်ငံတိုင်းမှာ အဆင့်မြင့်ပညာ ကဏ္ဍကရရှိတဲ့သုတေသနရလဒ်တွေကို လက်တွေ့အသုံးချပြီး နိုင်ငံရဲ့ ဖွံ့ဖြိုးရေးကို ဆောင်ရွက်နေတာ တွေ့ကြရပါတယ်။ ဒါကြောင့် မြန်မာ့ပညာရေးတိုးတက်အောင်ဆောင်ရွက်မည်ဆိုလျှင် အဆင့်မြင့် ပညာကဏ္ဍက သုတေသနလုပ်ငန်းများကို အားပေးရမယ်ဆိုတဲ့ရည်ရွယ်ချက်ဟာ ထောက်ခံရမယ့် အချက်ဖြစ်ပါတယ်။ လေးစားရပါသော လွှတ်တော်ဥက္ကဋ္ဌကြီးနှင့် ကိုယ်စားလှယ်တော်ကြီးများခင်ဗျား။ အဆိုရဲ့ နောက်ရည်ရွယ်ချက်တစ်ခုဖြစ်တဲ့ နိုင်ငံတော်နှင့်ဒေသဖွံ့ဖြိုးရေးကိုဦးတည်တဲ့ လက်တွေ့အသုံးချ သုတေသနလုပ်ငန်းများအတွက် တက္ကသိုလ်များတွင် သုတေသနရပ်ဝန်းကောင်းတစ်ရပ် ဖော်ဆောင်မှု အားနည်းခဲ့ခြင်း၊ သုတေသနပညာရှင်များအား သုတေသနရန်ပုံငွေထောက်ပံ့မှုမှာလည်း အလွန် နည်းပါးခဲ့ခြင်းကို ရရှိထားတဲ့ ပညာရေးဘတ်ဂျက်ထဲမှ မြှင့်တင်ပေးရန်ဆိုတာလည်း ထောက်ခံရမယ့် အချက်ဖြစ်ပါတယ်။ နိုင်ငံတော်အစိုးရအနေနဲ့ ဒီမိုကရေစီအသွင်ကူးပြောင်းသည့်အချိန်မှစတင်၍ ပိုမို ကောင်းမွန်သောပညာရေးစနစ်ကို ဖော်ဆောင်ရန်လက်တွေ့ကျတဲ့ ပညာရေးပြုပြင်ပြောင်းလဲမှုများကို ဆောင်ရွက်ခဲ့ပြီး အောင်မြင်မှုများ အထိုက်အလျောက်ရရှိလာတာကို တွေ့မြင်ရပါတယ်။ ဥပမာ အားဖြင့် ကျောင်းသားကျောင်းသူများအား ကျောင်းဝင်ကြေးကင်းလွတ်ခွင့်ပြုလိုက်သဖြင့် ကျောင်း အပ်နှံနှုန်းမြင့်တက်လာခြင်း၊ ဘတ်ဂျက်ပိုမိုသုံးစွဲလာ၍ ကျောင်းအရေအတွက် မြင့်တက်လာခြင်း၊ ကျောင်းသားဆရာအရေအတွက်အချိုး ပိုမိုကောင်းမွန်လာခြင်း၊ ပညာရေးအဆင့်မြှင့်တင်နိုင်ရန် ဥပဒေ၊ မူဝါဒများ ရေးဆွဲချမှတ်ခြင်းတို့ ဖြစ်ပါတယ်။ ပညာရေးကဏ္ဍရဲ့ သိသာပြောင်းလဲထင်ရှားမှုက တော့ ၂၀၁၆-၂၀၁၇ ခုနှစ်မှစ၍ ယခင်သင်ကြားမှုပုံစံ(၅၄၂)မှ KG + 12 (၅၄၃)ပုံစံပြောင်းလဲလာခြင်း ဖြစ်ပါတယ်။ ဒါပေမဲ့လည်း စိန်ခေါ်မှုတွေ များစွာကျန်ရှိနေပါသေးတယ်။ နိုင်ငံတော်အစိုးရမှ ပညာရေး အသုံးစရိတ်ဟာ တိုးမြှင့်ပေးခဲ့သော်လည်း ဒေသအတွင်း၊ နိုင်ငံများနှင့်နှိုင်းယှဉ်လျှင် လွန်စွာနိမ့်ကျ လျက်ရှိပါသေးတယ်။ ပညာရေးအသုံးစရိတ်ငွေများကို ၂၀၁၁ ခုနှစ်မှ နိုင်ငံတော်စုစုပေါင်းအသုံးစရိတ် ရဲ့ ၃.၈၄ ရာခိုင်နှုန်းမှ တဖြည်းဖြည်းတိုးမြှင့်ပေးခဲ့ရာ ၂၀၁၆ ခုနှစ်မှာ ၆.၇၉ ရာခိုင်နှုန်းအထိ တိုးမြှင့် သုံးစွဲခဲ့ပါတယ်။ သို့သော်လည်း နှိုင်းယှဉ်ကြည့်မယ်ဆိုရင် ၂၀၁၃ ခုနှစ်မှာ ဒေသအတွင်းနိုင်ငံများ ဖြစ်တဲ့ အင်ဒိုနီးရှား၊ ထိုင်း၊ မလေးရှား၊ စင်ကာပူနိုင်ငံတို့မှာ ၁၈ ရာခိုင်နှုန်းမှ ၂၀ ရာခိုင်နှုန်းအထိ သုံးစွဲနေတာကို တွေ့ကြရပါတယ်။ ပညာရေးဘတ်ဂျက်ကို ယခုအခါ ပိုမိုတိုးမြှင့်သုံးစွဲသော်လည်းပဲ သုတေသနနှင့် စာကြည့်တိုက်များအတွက် ချထားပေးတဲ့အသုံးစရိတ်မှာ အဆိုရှင်တင်ပြသွားသောကိန်းဂဏန်း များအရ အင်မတန်ကိုမှ နည်းပါးနေတာတွေ့ရပါတယ်။ နိုင်ငံတကာတက္ကသိုလ်များတွင် ဘွဲ့၊ ဒီဂရီများ အတွက်ရရှိဖို့ သုတေသနလုပ်ငန်းဆောင်ရွက်ပြီးမှသာလျှင် ရရှိတာကို တွေ့ရပါတယ်။ ဒါ့အပြင် ဆရာများကို သုတေသနမည်မျှလုပ်နိုင်သလဲ။ နိုင်ငံတကာသုတေသနစာစောင်မည်မျှထုတ်နိုင်သလဲ ဆိုတဲ့အပေါ်မှာ အရည်အချင်းကို အကဲဖြတ်လေ့ရှိပါတယ်။ တက္ကသိုလ်တစ်ခုရဲ့ အဆင့်အတန်းကိုလည်း သုတေသနလုပ်ငန်းဖွံ့ဖြိုးမှု၊ စာကြည့်တိုက်ဖွံ့ဖြိုးမှုတို့အပေါ်မှာ ထည့်သွင်းစဉ်းစားအကဲဖြတ်လေ့ရှိပါ တယ်။ ဒါကိုကြည့်ခြင်းအားဖြင့် နိုင်ငံတကာတွင် သုတေသနလုပ်ငန်းကို မည်မျှအလေးထားကြောင်း သိသာထင်ရှားလှပါတယ်။ ဥက္ကဋ္ဌကြီးနှင့်လွှတ်တော်ကိုယ်စားလှယ်များခင်ဗျား။ အဆိုမှာပါဝင်တဲ့ သုတေသနရပ်ဝန်းကောင်း ဖော်ဆောင်ပေးရေးဆိုတဲ့နေရာမှာ သုတေသနပြုလုပ်ရာအခြေခံအဆောက်အဦများနှင့် အထောက်အကူ ogp8:op: G os?:41 2260900$qušop:sozes m:mo:$G:op Up to date References များရရှိရေး၊ စာကြည့်တိုက်များရှင်သန်ရေး၊ သုတေသနကို ဦးဆောင်မယ့်ပညာရှင်များနှင့် စီမံကြီးကြပ် မည့်သူများအား မှန်ကန်စွာတာဝန်ပေးအပ်ရေး၊ တက္ကသိုလ်အသီးသီးမှာ သုတေသနဦးဆောင်ကြီးကြပ်ရေးကော်မတီတစ်ရပ် ဖွဲ့စည်းရေးဆိုတာတွေဟာ အဆင့်မြင့်ပညာကဏ္ဍဖွံ့ဖြိုးတိုးတက်ဖို့အတွက် မဖြစ်မနေဆောင်ရွက်ရမှာဖြစ်ပါတယ်။ နိဂုံးချုပ်အနေနဲ့ အဆိုရှင်တင်ပြသွားတဲ့အတိုင်း မြန်မာ့ပညာရေး အား ဖွံ့ဖြိုးတိုးတက်အောင်ဆောင်ရွက်ရာတွင် အဆင့်မြင့်ပညာကဏ္ဍသည်လည်း အရေးကြီးသော အခန်းကဏ္ဍမှ ပါဝင်လေ့ရှိပါတယ်။ အဆင့်မြင့်ပညာကဏ္ဍ တက္ကသိုလ်၊ ဒီဂရီကောလိပ်များရဲ့ အသက် သွေးကြောသည် သုတေသန ဖြစ်ပါတယ်။ သုတေသနမရှင်သန်လျှင် တက္ကသိုလ်ပညာရေးသည်လည်း အချည်းနှီးသာဖြစ်သောကြောင့် သုတေသနကိုအားပေးရန် တိုးမြှင့်လာတဲ့ပညာရေးအသုံးစရိတ်ထဲမှ သုတေသနအတွက် ပိုမိုသုံးစွဲပေးသင့်ပါသဖြင့် အောင်မြေသာစံမဲဆန္ဒနယ်မှ ဒေါက်တာလှမိုး၏အဆို အား လွှတ်တော်ကြီးမှ အတည်ပြုပေးပါရန် ထောက်ခံဆွေးနွေးအပ်ပါတယ်။ အားလုံးကျေးဇူးတင် ပါတယ်။</speech>
<speech type='speaker'>
တွံတေးမဲဆန္ဒနယ်မှ ဦးမြင့်လွင် ဆွေးနွေးဖို့ဖြစ်ပါတယ်။
</speech>
<speech><mp id='451'>ဦးမြင့်လွင်(တွံတေးမဲဆန္ဒနယ်)</mp> အားလုံး မင်္ဂလာပါ။ ကျွန်တော်ကတော့ ရန်ကုန် တိုင်းဒေသကြီး၊ တွံတေးမဲဆန္ဒနယ်က ဦးမြင့်လွင် ဖြစ်ပါတယ်။ လေးစားအပ်ပါတဲ့ ပြည်သူ့လွှတ်တော် ဥက္ကဌကြီးခင်ဗျား။ အောင်မြေသာစံမဲဆန္ဒနယ်က ဆရာဒေါက်တာလှမိုးရဲ့အဆို ထွက်ပေါ်လာတဲ့အခါ ကျွန်တော် ဖတ်ခဲ့ဖူးတဲ့စာလေးတစ်ခုကို သွားသတိရပါတယ်။ အဲဒါကတော့ တစ်ခါတုန်းက အာကာသ သိပ္ပံပညာရှင်ကြီးတစ်ယောက်ကို သတင်းထောက်တစ်ယောက်က မေးပါတယ်။ ဆရာကြီးတို့ ဒီလောက် ငွေတွေအကုန်ခံ၊ အချိန်တွေအကုန်ခံပြီးတော့ လွန်းပျံယာဉ်ကြီးတွေပေါက်ကွဲပြီးတော့ လူတွေလည်း သေတယ်။ အဲဒါတွေလုပ်ပြီး အာကာသကိုသွားနေကြတာ ဘာလုပ်ဖို့လဲ၊ ဘာရည်ရွယ်ချက်နဲ့လည်းလို့ မေးပါတယ်။ အဲဒီအခါမှာ အာကာသသိပ္ပံပညာရှင်ကြီးက တစ်ခွန်းတည်း ဖြေလိုက်ပါတယ်။ လူသားရဲ့ မူလဇစ်မြစ်ကိုသိချင်လို့ ကျွန်တော် အာကာသကို သုတေသနပြု နေတာ ဖြစ်ပါတယ်။ အဲဒီလို ဖြေလိုက်ပါတယ်။ ဒီအဖြေက ကျွန်တော်တို့ သုတေသနလုပ်ငန်းရဲ့ ကျယ်ပြန့် နက်ရှိုင်းတဲ့သဘာဝကို ဖော်ပြနေတယ်လို့ ကျွန်တော် ယူဆပါတယ်။ လေးစားအပ်ပါတဲ့ ဥက္ကဋ္ဌကြီးခင်ဗျား။ ဓာတ်ခွဲခန်းတွေထဲမှာ ဘဝတစ်ခုလုံးမြှုပ်နှံနေတဲ့ သုတေသီတွေရဲ့ ကျေးဇူးကြောင့်မို့လို့ ဒီကနေ့အခါမှာ အစွမ်းထက်တဲ့ဆေးဝါးတွေနဲ့ လူသားတွေရဲ့ အသက်ကို ကယ်တင်နိုင်နေပါတယ်။ နောက်တစ်ခါ အုတ်ကျိုး၊ အုတ်ပဲ့တွေ၊ မြို့ရိုးတွေ၊ ကျုံးဟောင်း တွေ အဲဒါတွေထဲမှာ ဘဝတစ်ခုလုံးမြှုပ်နှံနေတဲ့သမိုင်းသုတေသီတွေရဲ့ ကြိုးပမ်းအားထုတ်မှုကြောင့် ဇာတိပုညဂုဏ်မာနဆိုပြီး ကျွန်တော်တို့နိုင်ငံရဲ့ ပုံရိပ်တွေကို မြှင့်တင်နိုင်ဖို့ ကြိုးစားနေကြပါတယ်။ နောက်တစ်ခါ ကျောက်စာ၊ မင်စာ၊ အုတ်ခွက်စာ၊ ပေ၊ ပုရပိုက်တွေကြားထဲမှာ သူတို့ဘဝကို မြှုပ်နှံထားတဲ့ စာပေသုတေသီတွေရဲ့ကျေးဇူးကြောင့် ကျွန်တော်တို့ရဲ့ ယဉ်ကျေးမှုတွေဟာ ဖွံ့ဖြိုး တိုးတက်လာနေပါတယ်။ သို့သော် ကျွန်တော်တို့မြန်မာနိုင်ငံမှာ သုတေသနလုပ်ငန်းကိုရော၊ သုတေသနပညာရှင်တွေရော လုံလောက်တဲ့အလေးပေးမှု၊ တန်ဖိုးထားမှု အားနည်းနေတာကို တွေ့ရှိနေရပါတယ်။ လေးစားအပ်ပါတဲ့ ဥက္ကဋ္ဌကြီးခင်ဗျား။ ကျွန်တော်တို့ မြန်မာ့သမိုင်းသုတေသီတွေရဲ့ ကြိုးပမ်း အားထုတ်မှုတွေကြောင့် မြန်မာအစ တကောင်းကဆိုတဲ့ အယူအဆအစား မြန်မာအစ ကျောက်ဆည်က ဆိုတဲ့သီအိုရီအသစ်၊ နောက်တစ်ခါ ရာဇကုမာရဟာ ကျန်စစ်သားမင်းကြီးရဲ့ သားတော်မဖြစ်နိုင်ဘူး။ မြို့စား၊ နယ်စားတစ်ယောက်သာဖြစ်နိုင်တယ်ဆိုတဲ့ သီအိုရီအသစ်၊ နောက်တစ်ခါ ဦးခေါင်းလိမ်ထုတ် မင်းဆက်ပြုတ်ဆိုတဲ့အတွေးအခေါ်က မှားယွင်းတဲ့အတွေးအခေါ် ဖြစ်တယ်ဆိုတဲ့ သီအိုရီအသစ်၊ နောက်တစ်ခါ မြန်မာက ဗြိတိသျှကျွန်ဖြစ်ခဲ့ပေမဲ့ ထိုင်းကတော့ ဘယ်သူ့ ကျွန်မှမဖြစ်ခဲ့တာ ထိုင်းခေါင်းဆောင်တွေက မြန်မာခေါင်းဆောင်တွေထက် ပိုတော်လို့ ဖြစ်တယ်ဆိုတဲ့ အယူအဆဟာ မှားယွင်းတယ်။ တကယ်တော့ ဗြိတိသျှနဲ့ ပြင်သစ်တို့ အင်အားကြီးနိုင်ငံတွေက သူတို့ထိပ်တိုက် မတွေ့ချင်တဲ့အတွက် ထိုင်းနိုင်ငံကို ကြားခံဇုန်အဖြစ်ထားခဲ့လို့သာ ထိုင်းက ဘယ်သူ့ကျွန်မှမဖြစ်ခဲ့တာ ဆိုတဲ့ သီအိုရီအသစ်၊ နောက်တစ်ခါ စာပေမှာလည်း အစဉ်အဆက်လက်ခံလာခဲ့တဲ့ ပုဂံခေတ်မှာ သေဒဏ်စီရင်ခြင်းခံရတဲ့ နန္ဒသူရိယအမတ်ကြီး ရေးဖွဲ့ခဲ့တယ်ဆိုတဲ့ သူကြီးတစ်ယောက် အစချီတဲ့ လင်္ကာဟာ ပုဂံခေတ်လက်ရာမဖြစ်နိုင်ဘူးဆိုတဲ့သီအိုရီအသစ်၊ နောက်တစ်ခါ အင်းဝခေတ်မှာပေါ်ခဲ့ တယ်ဆိုတဲ့ ခုံတော်မောင်ကြာပန်း၊ ကုန်းဘောင်ခေတ်မှာပေါ်ခဲ့တဲ့ ဦးပေါ်ဦး သူတို့တွေက တကယ်တော့ သက်ရှိထင်ရှားရှိခဲ့တာမဟုတ်ဘဲနဲ့ စာရေးဆရာတွေကနေပြီးတော့ စိတ်ကူးထဲမှာ ဖန်တီးခဲ့တဲ့ ဇာတ်ဆောင်တွေဖြစ်တယ်ဆိုတဲ့ သီအိုရီအသစ်တွေ အဲဒီလိုအသစ်တွေ၊ အသစ်တွေထွက်ပေါ်လာ ပါတယ်။ အဲဒီတော့ ကျွန်တော်က သီအိုရီအသစ်တွေပေါ်လာတာနဲ့ သီအိုရီအဟောင်းတွေကို လွှင့်ပစ်ပြီးတော့ သီအိုရီအသစ်တွေကို လက်ခံရမယ်လို့ ဆိုနေတာမဟုတ်ပါဘူး။ သီအိုရီအသစ်တွေ ပေါ်ထွက်လာတာဟာ သုတေသနပညာရှင်တွေရဲ့ ကြိုးပမ်းအားထုတ်မှုဖြစ်ပါတယ်။ တစ်နည်းအားဖြင့် သူတို့ရဲ့ ကြိုးပမ်းအားထုတ်မှုက အသင့်စား (First Food) အတွေးအခေါ်လို establish ဖြစ်နေတဲ့ အတွေးအခေါ်တွေနဲ့ သံချေးတက်နေတဲ့ ကျွန်တော်တို့ရဲ့ ဦးနှောက်တွေကို မုန်တိုင်းဆင်ပေးလိုက်တာ ပါ။ Brain Stroming လုပ်ပေးလိုက်တာပဲဖြစ်ပါတယ်။ ဒီအလေ့အထကို ထွန်းကားလာဖို့လိုပါတယ်။ လေးစားအပ်တဲ့ ပြည်သူ့လွှတ်တော်ဥက္ကဋ္ဌကြီးခင်ဗျား။ ကျွန်တော်တို့ လွန်ခဲ့တဲ့ နှစ် ၃၀ လောက်က မြန်မာစာပေလောကကို လှုပ်ရှားသွားစေခဲ့တဲ့စာအုပ်တစ်အုပ် ထွက်ပေါ်လာခဲ့ပါတယ်။ အဲဒီစာအုပ်က ဆယ်စုနှစ်၊ ရာစုနှစ်နဲ့ချီပြီးတော့ လက်ခံလာခဲ့တဲ့၊ စွဲမြဲလာခဲ့တဲ့အယူအဆတစ်ခုကို ပြောင်းပြန်လှန်ပစ်လိုက်ပါတယ်။ တစ်သက်လုံး တောက်လျှောက် မင်းသားလို့ထင်လာခဲ့တဲ့သူက လူဆိုးဖြစ်သွားပြီးတော့ လူဆိုးလို့ယူဆလာခဲ့တဲ့သူတွေက မင်းသားဖြစ်သွားတဲ့အယူအဆ အဲဒါကို ပြောင်းပြန်လှန်ပစ်လိုက်တဲ့စာအုပ်ပါ။ အားလုံးသိကြမယ်ထင်ပါတယ်။ လင်္ကာဒီပချစ်သူပါ။ ဒီစာအုပ်ကို ရေးသားဖို့၊ ဒီသီအိုရီကိုထုတ်ဖို့အတွက် စာအုပ်ပေါင်း ရာနဲ့ချီပြီးတော့ သုတေသနပြု ဖတ်ရှုခဲ့ရတယ်လို့ ကျွန်တော်တို့ သိရှိရပါတယ်။ သုတေသနလုပ်ငန်းဆိုတာ ဖွံ့ဖြိုးတိုးတက်တဲ့နိုင်ငံတွေမှာ အင်မတန်ကို ထွန်းကားနေတဲ့လုပ်ငန်းပါ။ သုတေသနဆိုတာကလည်း သုတဆိုတဲ့အကြားအမြင်နဲ့ ဧသနာဆိုတဲ့ ရှာမှီးခြင်းဆိုတဲ့နှစ်ခုကို ပေါင်းစပ်ထားတာပါ။ အကြားအမြင်တွေကို ရှာမှီးခြင်းဖြစ်ပါတယ်။ အဲဒီတော့ ဖွံ့ဖြိုးတဲ့နိုင်ငံတွေမှာ Research and Development လို့ခေါ်တဲ့အတွေးအခေါ်ဟာ စွဲမြဲခဲ့တာ ကြာပါပြီ။ အဲဒီတော့ Research က သစ်ပင်ကြီးတစ်ပင်ရဲ့အမြစ်နဲ့တူပြီးတော့ Development က သစ်ပင်ရဲ့ ပင်စည်တွေ၊ အကိုင်းတွေ၊ အခက်တွေနဲ့တူပါတယ်။ အဲဒီတော့ အမြစ်ခေါ်တဲ့ Research မရှိဘဲနဲ့ Development ခေါ်တဲ့ဖွံ့ဖြိုးတိုးတက်မှုက ရနိုင်မှာမဟုတ်ပါဘူး။ လက်ရှိမှာ ကျွန်တော်တို့ şacobo SDG(Sustainable Development Goal) octo ogaonsagosöle:69:08:08 ဆီကို ဦးတည်လျှောက်လှမ်းနေပါတယ်။ ဒီလိုလျှောက်လှမ်းတဲ့အခါမှာ ကျွန်တော်တို့ အဓိကလိုအပ် နေတဲ့ အရင်းအမြစ်ကတော့ လူသားအရင်းအမြစ်ပါ။ လူသားအရင်းအမြစ်ဆိုတာ ဉာဏ်ရည်ထက်မြက် တဲ့ ကိုယ့်ကိုယ်ကို ဦးနှောက်မုန်တိုင်းဆင်နိုင်တဲ့ သူတွေ၊ တစ်နည်းအားဖြင့် သုတေသနလုပ်ငန်းအပေါ် မှာ မွေ့လျော်တဲ့သူတွေနဲ့ ဒီနိုင်ငံအသစ် SDG ကို ကျွန်တော်တို့ တက်လှမ်းနိုင်မှာဖြစ်ပါတယ်။ ဒါကြောင့်မို့လို့ ကျွန်တော်တို့ရဲ့ Sustainable Development God ကိုရောက်နိုင်ဖို့အတွက် သုတေသနရပ်ဝန်းကောင်းတွေ၊ သုတေသနပညာရှင်တွေကို တန်ဖိုးထားတဲ့ယဉ်ကျေးမှုကြီးထွန်းကား လာစေဖို့အတွက် တင်ပြသွားတဲ့ အောင်မြေသာစံမဲဆန္ဒနယ်က ဒေါက်တာလှမိုးရဲ့ အဆိုကို ပြည်သူ့လွှတ်တော်ကြီးက အတည်ပြု ပေးဖို့အတွက် ကျွန်တော် ထောက်ခံတင်ပြရင်းနဲ့ ကျွန်တော့်ရဲ့ ဆွေးနွေးချက်များကို နိဂုံးချုပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>
တပ်မတော်သားပြည်သူ့လွှတ်တော်ကိုယ်စားလှယ် ဗိုလ်မှူးဝင်းမင်းထွန်း ဆွေးနွေးဖို့ ဖြစ်ပါတယ်။
</speech>
<speech><mp id='000'>ဗိုလ်မှူးဝင်းမင်းထွန်း(တပ်မတော်သားကိုယ်စားလှယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် အားလုံးပဲ မင်္ဂလာပါ။ ကျွန်တော်ကတော့ တပ်မတော်သား ပြည်သူ့ လွှတ်တော်ကိုယ်စားလှယ် ဗိုလ်မှူးဝင်းမင်းထွန်း ဖြစ်ပါတယ်။ ကျွန်တော့်အနေနဲ့ အောင်မြေသာစံ မဲဆန္ဒနယ်က ဒေါက်တာလှမိုးရဲ့ အဆိုကို အကြံပြု ထောက်ခံဆွေးနွေးသွားမှာဖြစ်ပါတယ်။ Power Point သုံးစွဲခွင့်ပြု နိုင်ပါရန် လေးစားစွာ တင်ပြအပ်ပါတယ်။ ဥက္ကဌကြီးခင်ဗျား။ ဖွဲ့စည်းပုံအခြေခံဥပဒေ အခန်း(၈) ပုဒ်မ ၃၄၉ ပုဒ်မခွဲ(စ)မှာ ဝိဇ္ဇာပညာ၊ သိပ္ပံပညာနှင့် နည်းပညာရပ်များ ရှာဖွေဖော်ထုတ်မှု၊ ပုဒ်မ ၃၆၆ ပုဒ်မခွဲ(ဂ)ပါ သိပ္ပံပညာစူးစမ်းရှာဖွေမှု၊ စာပေနှင့် အနုပညာခေတ်မီတိုးတက်စေရန် တီထွင် ကြံဆဖော်ထုတ်ရေးသားမှုနှင့် ယဉ်ကျေးမှုကိစ္စများမှာ လွတ်လပ်စွာသုတေသနပြု ဖော်ထုတ် ဆောင်ရွက်ခွင့်ရှိသည်လို့ ပြဋ္ဌာန်းထားပါတယ်။ သုတေသနဆိုတဲ့စကားရပ်ဟာ အခြေခံဥပဒေမှာ ထည့်သွင်းဖော်ပြထားတာဖြစ်တဲ့အတွက် မည်မျှအရေးကြီးကြောင်း သိသာထင်ရှားစေပါတယ်။ သုတေသနဆိုတာ မသိသေးတဲ့အကြောင်းအရာ၊ အချက်အလက်များကို စူးစမ်းလေ့လာဆန်းစစ်ရင်း ဖော်ထုတ်ခြင်းဖြစ်ပါတယ်။ အစောပိုင်းကတည်းကရှိနေပြီးသောအချက်အလက်များမှ သစ်လွင်တဲ့ အမြင်သစ်၊ ဗဟုသုတများစွာရရှိဖို့အတွက် စနစ်ကျတဲ့စုံစမ်းစစ်ဆေးခြင်း သို့မဟုတ် လှုပ်ရှားမှုများ ပြု လုပ်ဆောင်ရွက်ခြင်းဖြစ်ပါတယ်။ သုတေသနဟာ ရှိနေပြီးသားအချက်အလက်များကို ပြန်လည် ဆန်းသစ်စေပြီး ယခင်အမှားများကိုလည်း ဖယ်ရှားကာ အမြင်သစ်များနဲ့ အစားထိုးဖို့ကိုလည်း ဦးတည်စေပါတယ်။ သုတေသနနယ်ပယ်မှာ တင်ပြမှုရည်ရွယ်ချက်မျိုးစုံ၊ ချဉ်းကပ်မှုအဖုံဖုံတို့ကြောင့် သုတေသနဟာ တစ်ခုနှင့်တစ်ခု မတူကွဲပြားခြားနားမှုရှိပါတယ်။ ယေဘုယျအားဖြင့် သုတေသနအမျိုး အစားနှစ်မျိုးနှင့် သုတေသနချဉ်းကပ်မှုသုံးမျိုးရှိပြီး ၎င်းကို Power Point မှာ တင်ပြထားပါတယ်။ ဥက္ကဋ္ဌကြီးခင်ဗျား။ သုတေသနလုပ်ငန်းမရှိဘဲနဲ့ ဘယ်အရာတွေလိုအပ်နေတယ်။ ဘာတွေဖြစ် ပြီးပြီ။ ဖြစ်ပျက်နေဆဲဆိုတာ သိဖို့မလွယ်ကူတာမို့ အဖွဲ့အစည်း၊ ဌာနရပ်ဝန်းများနှင့် နိုင်ငံတစ်ခုဖွံ့ဖြိုး တိုးတက်ဖို့ဆိုတာ မဖြစ်နိုင်ပါဘူး။ သုတေသနလုပ်ငန်းဆိုတာ နိုင်ငံသားတစ်ဦးတစ်ယောက်စီရဲ့ စွမ်းရည်ကိုမြှင့်တင်ပေးသည်သာမက နိုင်ငံကိုလည်း တိုးတက်လာအောင်လုပ်ဆောင်ပေးနိုင်တဲ့ လုပ်ငန်းကြီးတစ်ခုလည်းဖြစ်တာမို့ သုတေသနလုပ်ငန်းနဲ့ နိုင်ငံဖွံ့ဖြိုးတိုးတက်မှု (Research and Development) ဟာ နိုင်ငံရဲ့အရေးတကြီးလုပ်ဆောင်ရမယ့်အခန်းကဏ္ဍတစ်ခုမှာ ပါဝင်ပါတယ်။ နိုင်ငံတကာမှာ သုတေသနပြု လုပ်ရာမှာ ပြုလုပ်မယ့်ပညာရှင်ကိုယ်တိုင် သက်ဆိုင်ရာဌာန၊ အဖွဲ့အစည်းများနှင့်ချိတ်ဆက်ပြီး အစိုးရရဲ့ Policy အတိုင်း ဆောင်ရွက်ပါတယ်။ သက်ဆိုင်ရာ ဌာနအဖွဲ့အစည်းများက သုတေသနလုပ်ငန်းနှင့်ပညာရှင်အတွက် လုံလောက်တဲ့ငွေကြေးနဲ့ ထောက်ပံ့မှု တွေပေးပါတယ်။ တိုးတက်ပြီးတဲ့နိုင်ငံများဟာ သုတေသနလုပ်ငန်းများအတွက် ငွေအလုံးအရင်း များနှင့် ရင်းနှီးမြှုပ်နှံလေ့ရှိပါတယ်။ အမေရိကန်၊ ဥရောပနဲ့ အာရှနိုင်ငံများရဲ့ Research and Development soozes sçem:33:09M6os? Power Point os OsEgoos:oosa oja:[gool တယ်။ သုတေသနပြု လုပ်ရန်အတွက် ပညာရေးဝန်ကြီးဌာနအောက်မှာ ပညာရေးသုတေသနစီမံကိန်း နှင့် လေ့ကျင့်ရေးဦးစီးဌာန၊ သုတေသနနှင့် တီထွင်ဆန်းသစ်မှုဦးစီးဌာနဟူ၍ နှစ်ခုရှိပါတယ်။ ၎င်းဦးစီးဌာနများရဲ့ ယခင်ဘဏ္ဍာရေးနှစ်များအတွက် သုတေသနလုပ်ငန်းဆိုင်ရာအသုံးစရိတ်များကို နှိုင်းယှဉ်ရာမှာ လိုငွေများပြနေကြောင်း တွေ့ရှိရပါတယ်။ ဒါ့အပြင် နိုင်ငံတကာအဖွဲ့အစည်းများမှ ထောက်ပံ့မှုရရှိရာမှာလည်း အမေရိကန်ဒေါ်လာ ၄၀၄.၁၅ သန်းနဲ့ အများဆုံးရရှိခဲ့သော်လည်း ထင်ရှားတဲ့ အကျိုးပြု သုတေသနလုပ်ငန်းများလုပ်ဆောင်ရန် လိုအပ်နေပါတယ်။ လာမယ့်ဘဏ္ဍာရေးနှစ် အတွက် ပညာရေးသုတေသနစီမံကိန်းနှင့် လေ့ကျင့်ရေးဦးစီးဌာနအတွက် ကျပ် ၁၆.၅ ဘီလီယံ သုတေသနနှင့် တီထွင်ဆန်းသစ်မှုဦးစီးဌာနအတွက် ကျပ် ၅.၂ ဘီလီယံသုံးစွဲရန် လျာထားကြောင်း တွေ့ရှိရပါတယ်။ လျာထားငွေများကို တက္ကသိုလ်၊ ဒီဂရီကောလိပ် ၁၃၆ ခုအတွက် ဘာသာရပ်ဆိုင်ရာ သုတေသနလုပ်ငန်းများမှာ ထိရောက်စွာသုံးစွဲနိုင်ရန် အကြံပြုလိုပါတယ်။ ဥက္ကဌကြီးခင်ဗျား။ သုတေသနရပ်ဝန်းကောင်းများဖော်ဆောင်ရန်အတွက် လိုအပ်ချက်တွေ ဖြစ်တဲ့ ဘဏ္ဍာရေးပိုင်းကဏ္ဍအနေနဲ့ကတော့ သုတေသနလုပ်ငန်းအတွက် လုံလောက်တဲ့ငွေကြေးများ ချမှတ်ပေးခြင်း၊ ပညာရှင်အတွက် လုံလောက်တဲ့ချီးမြှင့်ငွေနှင့် ထောက်ပံ့မှုပေးခြင်း ဆောင်ရွက်ရပါ မယ်။ အဆင့်မြင့်ပညာကဏ္ဍအနေနဲ့ကတော့ တက္ကသိုလ်၊ ကောလိပ်များမှာ Internationd Relction Office op:00 600DB: Research Culture and Facility op:of Gệos?su:quloofli ပြည်တွင်းပြည်ပရှိတက္ကသိုလ်များ၊ သုတေသနဌာနများ၊ အဖွဲ့အစည်းများနှင့် သုတေသနလုပ်ငန်းများ မှာ စနစ်တကျကျယ်ကျယ်ပြန့်ပြန့်ပူးပေါင်းဆောင်ရွက်မှုပြုနိုင်အောင် စီမံဆောင်ရွက်ပေးရပါမယ်။ သုတေသနနှင့်ပတ်သက်ပြီး တိကျတဲ့မူဝါဒများရေးဆွဲပြဋ္ဌာန်းခြင်း၊ တက္ကသိုလ်မှ စီမံခန့်ခွဲတဲ့ အမျိုးသား သုတေသနနှင့် တီထွင်မှုရန်ပုံငွေတစ်ရပ်နှင့်အတူ တက္ကသိုလ်များမှာ သုတေသနဖွံ့ဖြိုးရေးဗဟိုဌာနများ ထူထောင်ခြင်း ပြုလုပ်ရပါမယ်။ စက်မှုနည်းပညာပိုင်းကဏ္ဍအနေနဲ့က Online မှတစ်ဆင့် သတင်း အချက်အလက်များ ပြန်လည်ဖလှယ်နိုင်ရေးအတွက် လိုအပ်တဲ့ Infrastructure များ တည်ဆောက် Gê:1 $a$:oppe:@mooc$:op:6307@godqulousil e-Government i e-Library oşoop: အဆင့်မြင့်တင်ရေးအကောင်အထည်ဖော်ဆောင်ရွက်ရန်နှင့် အထောက်အကူပြု electronic နည်းပညာအသုံးချသင်တန်းများ ဖွင့်လှစ်ပို့ချပေးရပါမယ်။ နိုင်ငံ့အကျိုးပြုနဲ့ ကျေးလက်ဒေသဖွံ့ဖြိုး တိုးတက်ရေး အထောက်အကူပြု သုတေသလုပ်ငန်းများ အမှန်တကယ်ပေါ်ထွက်လာစေရန်နှင့် စနစ်ကျစေရန်အတွက် အရည်အသွေးပြည့်ဝတဲ့ သုတေသနစမ်းသပ်ပစ္စည်းနဲ့ အထောက်အကူပြု ပစ္စည်းများ ထုတ်လုပ်ပေးနိုင်ရေး ဆောင်ရွက်ပေးရပါမယ်။ သတင်းအချက်အလက်နှင့် ဆက်သွယ်ရေး နည်းပညာကို ထိရောက်စွာအသုံးပြုနိုင်ရန် ICT Technological Support Center ထူထောင် ဆောင်ရွက်ပေးရပါမယ်။ လူ့စွမ်းအားအရင်းအမြစ်အနေနဲ့ကတော့ အမှန်တကယ်သုတေသနလုပ်ချင် သူတွေကို သက်ဆိုင်ရာဘာသာရပ်အလိုက် လေ့ကျင့်ပျိုးထောင်ပေးရပါမယ်။ စွမ်းဆောင်မှုအလိုက် ရာထူးများတိုးမြှင့်ပေးခြင်း ဆောင်ရွက်ပေးရန် လိုအပ်ပါတယ်။ သုတေသနဆောင်ရွက်နေတဲ့ဆရာများ အား တက္ကသိုလ်အသီးသီးသို့ ပြောင်းရွှေ့ တာဝန်ထမ်းဆောင်ချိန်ရောက်သော်လည်း ဆောင်ရွက်ဆဲ တက္ကသိုလ်တွင်သာ ဆက်လက်ထားရှိခြင်းအားဖြင့် သုတေသနအဖွဲ့ (Research Team) အင်အားကို ဖြည့်တင်းပေးရာရောက်သောကြောင့် သုတေသနရလဒ်ကောင်းများ ပေါ်ထွက်လာနိုင်ပါတယ်။ ယခင် အစိုးရလက်ထက်မှာ သုတေသနလုပ်ငန်းများ အထောက်အပံ့ဖြစ်စေရန်အတွက် တက္ကသိုလ်များမှာ Center of Excellence လေးခု၊ Research center နှစ်ခု၊ ပူးပေါင်းဆောင်ရွက်မှုစင်တာနှစ်ခုတို့ကို အသစ်ဖွင့်လှစ်ပေးခဲ့ပါတယ်။ တက္ကသိုလ်များမှ အကျိုးပြု သုတေသနလုပ်ငန်းများ ဆောင်ရွက်ခဲ့တဲ့ ဟာတွေကတော့ Power Point မှာ တင်ပြထားတဲ့အတိုင်းဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ နိဂုံးချုပ်အားဖြင့် သုတေသန ပြုလုပ်ရာမှာ စိန်ခေါ်မှုတွေဖြစ်တဲ့ ဘွဲ့ယူရန် သို့မဟုတ် ရာထူးတိုးရန်အတွက် တစ်သက်မှာ တစ်ကြိမ် သာ Once and Life Time ဆောင်ရွက်နေကြခြင်း၊ အနည်းစုသာ သုတေသနကို တစိုက်မတ်မတ် ပြုလုပ်နေခြင်း၊ အစိုးရနှင့် သက်ဆိုင်ရာတက္ကသိုလ်၊ ဌာနများ၊ Donor များရဲ့ ထောက်ပံ့မှုနဲ့ တက်ကြွစွာ ပူးပေါင်းဆောင်ရွက်မှုအားနည်းခြင်း၊ စက်ကိရိယာပစ္စည်းနှင့် အထောက်အကူပြုပစ္စည်း၊ စာအုပ် စာတမ်းမရှိခြင်း၊ နည်းပါးခြင်း၊ မလုံလောက်ခြင်း၊ Research များကို အသုံးမချနိုင်ခြင်း၊ အသုံးချရန် နေရာမရှိခြင်း၊ Guidelines ပေးမယ့်သူမရှိခြင်း၊ နိုင်ငံတကာကိုမထိုးဖောက်နိုင်ခြင်း၊ Pqper များ အဆင့်အတန်းမမီခြင်း၊ အချိန်ပေးမဆောင်ရွက်နိုင်ခြင်း၊ Research ကို Sustainable နဲ့ Maintenance မပြုလုပ်နိုင်ခြင်း စတဲ့စိန်ခေါ်မှုများကို ကျော်လွှားနိုင်ရန် လိုအပ်ပါတယ်။ သုတေသနကောင်းများရှိပါမှ တိုင်းပြည်ဖွံ့ဖြိုးတိုးတက်မှာဖြစ်တဲ့အတွက် ဒေါက်တာလှမိုး တင်သွင်းတဲ့ အဆိုကို လေးနက်စွာ အကြံပြု ထောက်ခံအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>
ဖလမ်းမဲဆန္ဒနယ်မှ ဒေါက်တာဆလိုင်းရီယန်းဗဲလ် ဆွေးနွေးဖို့ ဖြစ်ပါတယ်။
</speech>
<speech><mp id='221'>ဒေါက်တာဆလိုင်းရီယန်းဗဲလ်(ဖလမ်းမဲဆန္ဒနယ်)</mp> လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် အားလုံးပဲ မင်္ဂလာပါ။ ကျွန်တော်ကတော့ ချင်းပြည်နယ်၊ ဖလမ်းမြို့နယ်မှ ပြည်သူ့လွှတ်တော်ကိုယ်စားလှယ် ဒေါက်တာဆလိုင်းရီယန်းဗဲလ် ဖြစ်ပါတယ်။ ကျွန်တော့်အနေနဲ့ အောင်မြေသာစံမဲဆန္ဒနယ်က ဒေါက်လာလှမိုးတင်သွင်းတဲ့အဆိုကို ထောက်ခံဆွေးနွေးသွားမှာဖြစ်ပါ တယ်။ ဥက္ကဌကြီးခင်ဗျား။ ဒေါက်တာလှမိုးတင်သွင်းတဲ့အဆိုကို လေ့လာတဲ့အခါမှာ အဓိကအားဖြင့် အပိုင်းနှစ်ပိုင်းတွေ့ရပါတယ်။ ပထမအနေနဲ့ အဆင့်မြင့်ပညာကဏ္ဍတွင် သုတေသနရပ်ဝန်းကောင်း များဖော်ဆောင်ပေးရန်ဆိုတာဖြစ်ပြီး ဒုတိယအနေနဲ့ သုတေသနလုပ်ငန်းများအတွက် ရန်ပုံငွေ လုံလောက်စွာထောက်ပံ့ချီးမြှင့်ပေးရန်ဆိုတာဖြစ်ပါတယ်။ ဥက္ကဋ္ဌကြီးခင်ဗျား။ နိုင်ငံတစ်နိုင်ငံ၏အနာဂတ်ဟာ ၎င်းနိုင်ငံ၏ ပညာရေးအပေါ်တွင် မူတည်ကြောင်း ပညာရှင်များ၏ အဆိုအမိန့်အရ သိရှိရပါတယ်။ ပြီးတော့ မြန်မာ့ပညာရေးဖွံ့ဖြိုး တိုးတက်လာအောင် ပညာရေးဝန်ကြီးဌာနအနေဖြင့်လည်း အမျိုးသားပညာရေးမဟာဗျူဟာစီမံကိန်း ကို နှစ်အလိုက်အကောင်အထည်ဖော်ဆောင်ရွက်လျက်ရှိပါတယ်။ မြန်မာနိုင်ငံ၏ပညာရေးနယ်ပယ်ကို အခြေခံပညာကဏ္ဍ၊ အသက်မွေးဝမ်းကျောင်းပညာကဏ္ဍ၊ ဆရာအတတ်သင်ပညာကဏ္ဍနှင့် အဆင့်မြင့်ပညာကဏ္ဍ စသည်ဖြင့် ခွဲခြားသတ်မှတ်နိုင်ပါတယ်။ အဆင့်မြင့်ပညာကဏ္ဍမှ တက္ကသိုလ်များ ဟာ နိုင်ငံနှင့်အစိုးရအဖွဲ့အစည်းများ၊ စီးပွားရေးကဏ္ဍများ၊ စက်မှုလက်မှုလုပ်ငန်းများအတွက် အရည်အချင်းပြည့်ဝသော လူသားအရင်းအမြစ်(Human Resource)များကို ပြုစုပျိုးထောင်ပေးတဲ့ နေရာလည်းဖြစ်ပါတယ်။ ဒါကြောင့် တက္ကသိုလ်များဟာ လူမှုပတ်ဝန်းကျင်၏ လိုအပ်ချက်များကို ဖြည့်ဆည်းပေးရန် ဖန်တီးမှုပေးနိုင်သောရပ်ဝန်းတစ်ခုလည်း ဖြစ်ပါတယ်။ မိမိတို့ ဒေသနှင့်ကိုက်ညီပြီး အကျိုးဖြစ်ထွန်းစေရန်အတွက် တက္ကသိုလ်အသီးသီးမှ သက်ဆိုင်ရာဘာသာရပ်အလိုက် အသုံးချသုတေသနလုပ်ငန်းများ ဆောင်ရွက်ပေးမှသာလျှင် နိုင်ငံတော်၏ ဘက်စုံဖွံ့ဖြိုးတိုးတက်မှုတွင် အထောက်အကူပြုနိုင်မှာဖြစ်ပါတယ်။ မြန်မာ့ပညာရေး တိုးတက်ဖွံ့ဖြိုးအောင် ဆောင်ရွက်ရာမှာ သုတေသနလုပ်ငန်းဟာ အဆင့်မြင့်ပညာကဏ္ဍဖြစ်သော တက္ကသိုလ်များ၏ အသက်သွေးကြောဖြစ်ကြောင်းအဆိုရှင်ကလည်း ဖော်ပြထားပါတယ်။ ။ ဥက္ကဌကြီးခင်ဗျား။ တက္ကသိုလ်များရှိ ဘာသာရပ်ဌာနများတွင် သုတေသနဖွဲ့စည်းဖော်ဆောင် ခြင်းအားဖြင့် ဘာသာရပ်အသီးသီးမှ ထွက်ပေါ်လာသော သုတေသနအချက်အလက်များကို စက်ရုံ အလုပ်ရုံများနှင့် ပေါင်းစည်းပြီး အရည်အသွေးမြင့်မားသော ထွက်ကုန်များရရှိနိုင်ရန် အထောက်အပံ့ ပေးနိုင်မည်ဖြစ်ပါတယ်။ ဥပမာအားဖြင့် ဘူမိဗေဒပညာရှင်များ၏ အသုံးချသုတေသနမှရရှိသော ရလဒ်များမှတစ်ဆင့် သတ္တုတူးဖော်ခြင်း၊ Soil Test ပြုလုပ်ခြင်း၊ ငလျင်ကြိုတင်ခန့်မှန်းခြင်း၊ ကျောက်မျက်ရတနာခွဲခြမ်းစိတ်ဖြာခြင်း စသည့်လုပ်ငန်းများအတွက် အထောက်အကူပြုနိုင်ခြင်း၊ ဒါ့အပြင် စိုက်ပျိုးရေးဆိုင်ရာသုတေသနလုပ်ငန်းတွင် ရေဒီယိုသတ္တိကြွပစ္စည်းများကို အသုံးပြုပြီး မျိုးရိုးဗီဇပြုပြင်ခြင်းဖြင့် သီးနှံအထွက်တိုးစေရန် အထောက်အကူဖြစ်စေနိုင်ခြင်း စသည့်အကျိုး ကျေးဇူးများရရှိနိုင်ကြောင်း လေ့လာသိရှိရပါတယ်။ ။ ဥက္ကဋ္ဌကြီးခင်ဗျား။ ယခု မြန်မာနိုင်ငံရှိတက္ကသိုလ်များတွင် သုတေသနပြု လုပ်နေသူများရှိ သော်လည်း အသုံးချသုတေသနပြုလုပ်မှုနည်းပါးနေသေးကြောင်း သိရှိရပါတယ်။ သုတေသန အစီအစဉ်များ အရည်အသွေးကောင်းမွန်ပြီး ရလဒ်ကောင်းများဖြစ်ပေါ်စေရန် သုတေသနဆောင်ရွက် နေသော ဆရာဆရာမများကို အားပေးပံ့ပိုးရန် လိုအပ်ပါတယ်။ နိဂုံးချုပ်အနေဖြင့် မြန်မာနိုင်ငံရှိ တက္ကသိုလ်များတွင် အသုံးချသုတေသနလုပ်ငန်းများကို တစ်စိုက်မတ်မတ်လုပ်ဆောင်နိုင်ရေးအတွက် သုတေသနဝန်းကျင်ကောင်းများဖြစ်ပေါ်စေရေး ဖန်တီးပေးရန်နှင့် သုတေသနလုပ်ငန်းအတွက် ရန်ပုံငွေလုံလောက်စွာထောက်ပံ့ပေးရန် လိုအပ်ပါကြောင်း အကြံပြုတင်ပြလျက် ပြည်သူ့လွှတ်တော် ကိုယ်စားလှယ် ဒေါက်တာလှမိုးတင်သွင်းသောအဆိုကို လွှတ်တော်မှ အတည်ပြုခွင့်ပေးသင့်ပါကြောင်း ဆွေးနွေးတင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>
ကျိုက်လတ်မဲဆန္ဒနယ်မှ ဦးရန်လင်း ဆွေးနွေးဖို့ဖြစ်ပါတယ်။
</speech>
<speech><mp id='163'>ဦးရန်လင်း(ကျိုက်လတ်မဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီး နှင့် ယနေ့အခမ်းအနားကို ကြွရောက်လာသူအားလုံးကို မင်္ဂလာပါလို့ ဦးစွာဂါရဝပြုနှုတ်ဆက်ပါတယ်။ ကျွန်တော်ကတော့ ကျိုက်လတ်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးရန်လင်း ဖြစ်ပါတယ်။ ဒေါက်လာလှမိုးရဲ့ သုတေသနနှင့်ဆိုင်တဲ့အဆိုကို ထောက်ခံဆွေးနွေးမှာဖြစ်ပါတယ်။ ဥက္ကဋ္ဌကြီးခင်ဗျား။ Power Point ဖြင့် ဆွေးနွေးခွင့်ပြုပါရန် ပန်ကြားပါတယ်။ ဒေါက်တာလှမိုးရဲ့ အဆိုမှာ အခုမြင်တဲ့အတိုင်းပဲ အပိုင်းနှစ်ပိုင်းပါပါတယ်။ အဆင့်မြင့်ပညာကဏ္ဍမှာ သုတေသနရပ်ဝန်း ကောင်းတွေဖော်ဆောင်ပေးဖို့နဲ့ သုတေသီများကို ရန်ပုံငွေလုံလောက်စွာပေးဖို့ ဒီနှစ်ချက်ပါပါတယ်။ ဒီနှစ်ချက်ကိုအခြေခံပြီးတော့ ဆွေးနွေးပါ့မယ်။ နိုင်ငံတကာမှာ ဘယ်လိုများ သင်နေကြလဲဆိုတာကို ဦးစွာတင်ပြလိုပါတယ်။ နိုင်ငံတကာမှာ ဘွဲ့ကြို လို့ခေါ်တဲ့ Under Graducte သင်တန်းတွေမှာ Semester နဲ့သင်ပါတယ်။ တစ်နှစ်ကို Semester နှစ်ခုရှိပါတယ်။ အဲဒီ Semester မှာ တစ်ခုကို ၅၀ စီ Credit Points ယူရပါတယ်။ အဲဒီတော့ Credit Points ၅၀ တစ်နှစ်ကို ၁၀၀ ယူရပါတယ်။ သို့သော်လည်းပဲ ၅၀၊ ၅၀ မယူနိုင်လို့ ၄၀၊ ၆၀ ယူလည်းရတယ်။ တချို့ဆိုရင် ၃၀၊ ၇၀ ယူတာလည်းရှိပါတယ်။ အဲဒီတော့ အဲဒီမှာဆိုရင် Thesis လုပ်မယ်ဆိုလို့ရှိရင် ၂၅ Credit Points ယူရတယ်။ ဥပမာ - ဘာသာရပ်တစ်ခုက Insect Physiology ဆိုတဲ့ ဘာသာရပ်တစ်ခုကို ယူမယ်ဆိုရင် 5 Credit Points ပေးပါတယ်။ သုံးနာရီသည် အတန်းထဲမှာ Lecture လိုက်ပြီးတော့ နှစ်နာရီသည် စာကြည့်တိုက်မှာ သုတေသနဂျာနယ်တွေ၊ ဆောင်းပါးတွေသွားဖတ်ရပါတယ်။ ထိုနည်းတူစွာပဲ ဒါဘာသာရပ်တစ်ခုပဲရှိပါတယ်။ ဘာသာရပ်လေးခုမှာ အဲဒီလိုအသီးသီးခွာထားတဲ့ အတွက် ဘာသာရပ်လေးခုမှာ တစ်ခုနှစ်နာရီ ibrary ထိုင်ရရင် တစ်ပတ်မှာရှစ်နာရီ စာကြည့်တိုက်မှာ သုတေသနဂျာနယ်တွေကို ဖတ်ရပါတယ်။ ဒါကြောင့်မို့လို့ ဒီကျောင်းသားဟာ သုတေသနမလုပ်သေး သည့်တိုင်အောင် သုတေသနရဲ့ အကြောင်းအရာတွေ၊ သုတေသနဂျာနယ်တစ်ခုမှာ၊ Paper တစ်ခုမှာ ဘယ်လိုခေါင်းစဉ်တွေပါရမယ်ဆိုတာကို ရင်းနှီးပြီးဖြစ်ပါတယ်။ နောက်တစ်ခါ သူ့ရဲ့ စာမေးပွဲမှာလည်းပဲ သုတေသန ဒီမှာဆိုလို့ရှိရင် Literature Review ဆိုတာရှိတယ်။ Small Research ဆိုတာရှိတယ်။ အဲဒါလေးတွေကိုလည်း လုပ်ရတဲ့အတွက် သုတေသန ကိုလည်းပဲ ရင်းနှီးပြီးသား၊ လုပ်ဖူးကိုင်ဖူးပြီးသား၊ သုတေသနကိုလည်း ရေးတတ်ပြီးသား၊ 226000$ səcmpe:MwS: E$wpwpS: 628:69:0DEG8:005: Semester Presentation ပါတဲ့အတွက် သူဟာ ဘွဲ့ကြို ကဏ္ဍမှာတင် သုတေသနနှင့်ရင်းနှီးပြီးသားဖြစ်ပါတယ်။ သူ့ရဲ့ အဆင့်မြင့် ပညာရပ်ဝန်းမှာ သုတေသနဟာ ကောင်းစွာဖြစ်တည်နေတာကို တွေ့ပါတယ်။ အဲဒီတော့ ဒီမှာ ကျွန်တော်တို့နိုင်ငံမှာ အဲဒီလိုမဟုတ်ဘဲနဲ့ ကျောင်းသားက စာသင်တဲ့အခါမှာ စာမေးပွဲဖြေ ခေါင်းစဉ်တစ်ခုနှင့်ပတ်သက်လို့ ဒီဟာသည် အတန်းထဲမှာ ဆရာကဘာပြောတယ်။ ကိုယ်သွားဖတ်တဲ့ သုတေသနဂျာနယ်တွေက ဘယ်လိုဆိုတယ်။ ဒါကြောင့်မို့လို့ နောင် ၁၀ နှစ်ကြာရင်၊ နောက် ၅ နှစ်ကြာရင် ဒါကြီးက ဘယ်လိုဖြစ်နိုင်တယ်လို့ ခန့်မှန်းမယ်။ ထင်မြင်မယ်။ သူ့ရဲ့ ယူဆချက်၊ တွေးခေါ်ချက်ကိုပါ ထည့်ရေးရပါတယ်။ ဒါကြောင့်မို့လို့ ကျွန်တော်တို့နိုင်ငံက သွားတဲ့ပညာသင်တွေ ဟိုရောက်တဲ့အခါမှာ ပထမဆုံးကာလမှာ ဆရာသင်တာချည်းပဲရေးတဲ့အတွက် အမှတ်မကောင်းကြပါ ဘူး။ နောက်မှ တဖြည်းဖြည်းနဲ့ သင်ကြားရေးစနစ်ကို ကြည့်ပြီးတော့မှ အမှတ်ကောင်းအောင် ကြိုးစား ကြရပါတယ်။ အဲဒီတော့ ဒါက ပညာရေးရပ်ဝန်း ကျွန်တော်တို့ဆီမှာ အဲဒီလို သုတေသနလုပ်ဖို့အတွက် ဘွဲ့ကြို သင်တန်းသားတွေ ဘွဲ့ရတဲ့အခါမှာ သုတေသနဆိုတာဘာလဲ။ လုပ်ဖူးကိုင်ဖူးရဲ့လား။ သုတေသန Pqper တစ်ခုမှာ ဘယ်လိုခေါင်းစဉ်တွေပါသလဲလို့မေးကြည့်ရင် အများစုက မသိပါဘူး။ ဒါကြောင့်မို့လို့ ခုနတုန်းက ကျွန်တော်တင်ပြခဲ့တဲ့ သင်ကြားရေးစနစ်မျိုးနဲ့ သုတေသနရပ်ဝန်းကောင်း တစ်ခုကို အဆင့်မြင့်ပညာကဏ္ဍမှာ ထားဖို့လိုအပ်ပါတယ်။ ဒီဟာသည် အခုပြနေတဲ့ Slide ဟာ Yezin Agriculture University လို့ခေါ်တဲ့ ရေဆင်း စိုက်ပျိုးရေးတက္ကသိုလ်က ဘွဲ့ကြို ကျောင်းသားများရဲ့ သုတေသနအဖွဲ့လိုက်လုပ်ရပါတယ်။ ဒီဟာသည် ဘယ်က ပေးလဲဆိုရင် JICA လို့ခေါ်တဲ့ ဂျပန်က ထောက်ပံ့ပါတယ်။ အခုဆိုရင် အားလုံးပေါင်း ၂၇ ခုရှိပါတယ်။ ဒီကျောင်းသားတွေဟာ ဘွဲ့မရသေးပါဘူး။ အဖွဲ့လိုက် သုတေသနလုပ်ပါတယ်။ ဘွဲ့ရပြီးသား ဒေါက်တာတွေ၊ ဆရာမတွေက ကြီးကြပ်ပြီးတော့မှ နှစ်ကုန်တဲ့အခါမှာ Research Paper ရေးရတယ်။ Presentation လုပ်ရပါတယ်။ ဒါကြောင့်မို့လို့ ဒီလိုရပ်ဝန်းကောင်းမျိုးလေးတွေကို အခြားတက္ကသိုလ်တွေမှာလည်းပဲ ဖော်ဆောင်အကောင်အထည်ဖော်ပေးဖို့လိုတယ်လို့ တင်ပြလိုပါ တယ်။ ဒါကတော့ အဲဒီကျောင်းရဲ့ Ph.D ၃၄ ယောက်၊ Master ၁၅ ယောက်သာ နိုင်ငံခြားက ရတာတွေပါ။ အောက်မှာလည်းပဲ အခုလက်ရှိအားဖြင့် ပြင်ပအဖွဲ့အစည်းတွေက ထောက်ပံ့တဲ့မေတ္တာ ဖောင်းဒေးရှင်း၊ သြဘာမြေဩဇာကုမ္ပဏီ၊ Mitsubishi ၊ အောက်က တရုတ်ကုမ္ပဏီပေါ့။ အဲဒီကုမ္ပဏီ တွေကနေပေါ့။ Master အတွက် ၁၃ ဦး၊ Ph.D. အတွက် ၂၂ ခု စသည်ဖြင့် သူတို့ထောက်ပံ့ပြီးတော့မှ ငွေကြေးထောက်ပံ့သုတေသနလုပ်နေပါတယ်။ အဲဒီတော့ ကျွန်တော်က မေးခဲ့ပါတယ်။ တက္ကသိုလ်က အစိုးရရန်ပုံငွေနဲ့ နိုင်ငံတော်ဘတ်ဂျက်နဲ့ သုတေသနလုပ်ရတာ ဘယ်လိုများရှိသလဲမေးတော့ သုတေသနရန်ပုံငွေခေါင်းစဉ်ကိုမရှိပါဘူး။ သင်တန်းနည်းပြတွေကနေပြီးတော့မှ ထုတ်သင့်သလောက် ထုတ်ပေးတယ်လို့ဆိုပါတယ်။ ဒါကြောင့်မို့လို့ အမှန်တော့ နိုင်ငံတကာမှာ အဖွဲ့အစည်းတွေက ထောက်ပံ့နေတဲ့ငွေနဲ့ သုတေသနလုပ်ကြပါတယ်။ ဒါပေမဲ့ မဖြစ်ခင်မှာ ကျွန်တော်တို့ဟာ ကိုယ့်လက်ကို အားကိုးနဲ့ ကိုယ့်ဘတ်ဂျက်နဲ့ သုတေသနရပ်ဝန်းလေးတစ်ခုကို ဖန်တီးပါ။ သုတေသနအတွက်ကို လုံလောက်တဲ့ငွေများထောက်ပံ့ပါ။ သုတေသနလုပ်တတ်ပြီဆိုရင် အဖွဲ့အစည်းတွေက လာပေးကမ်းကြ ပါလိမ့်မယ်။ ဒါကြောင့်မို့လို့ သုတေသနဟာ အရေးကြီးတဲ့အတွက် ဒေါက်တာလှမိုးရဲ့အဆိုကို လေးနက်စွာထောက်ခံဆွေးနွေးလိုက်ရပါတယ်။ ကျေးဇူးတင်ပါတယ်။</speech>
<speech type='speaker'>
တန့်ဆည်မဲဆန္ဒနယ်မှ ဦးမြင့်ထွန်း ဆွေးနွေးဖို့ဖြစ်ပါတယ်။
</speech>
<speech><mp id='349'>ဦးမြင့်ထွန်း(တန့်ဆည်မဲဆန္ဒနယ်)</mp> လေးစားရပါသော ပြည်သူ့လွှတ်တော်ဥက္ကဋ္ဌကြီးနှင့် အားလုံး မင်္ဂလာပါလို့ ဦးစွာနှုတ်ခွန်းဆက်သအပ်ပါတယ်။ ကျွန်တော်ကတော့ ဒေါက်တာလှမိုးရဲ့ အဆိုကို ထောက်ခံဆွေးနွေးမယ့် တန့်ဆည်မဲဆန္ဒနယ်မှ ဦးမြင့်ထွန်း ဖြစ်ပါတယ်။ ဒေါက်တာလှမိုးရဲ့ အဆိုမှာပါဝင်တဲ့ သုတေသနလုပ်ငန်းဟာ လူသားတွေရဲ့ မသိသေးတာကိုသိလိုစိတ်၊ သိပြီးသားကို စနစ်တကျစိစစ်လိုစိတ်၊ သုံးသပ်ဝေဖန်လိုစိတ်တွေကို အားပေးတဲ့အတွက် ပညာဖွံ့ဖြိုးတိုးတက်ရေးရဲ့ အခြေခံပဲဖြစ်ပါတယ်။ ဒါ့အပြင် သုတေသနဟာ နိုင်ငံနဲ့လူသားတွေရဲ့ ကောင်းကျိုးတွေကို ပေးနိုင်တဲ့ အတွက် ဒီအဆိုကိုထောက်ခံဆွေးနွေးရခြင်းဖြစ်ပါတယ်။ ဒါပေမဲ့ ကျွန်တော်တို့နိုင်ငံမှာ သုတေသန လုပ်ငန်းဟာ မှေးမှိန်နေပြီး တိမ်ကောကွယ်ပျောက်လုမတက်ဖြစ်နေတာ ဝမ်းနည်းစရာအလွန်ကောင်း ပါတယ်။ ဒါ့ကြောင့် သုတေသနလုပ်ငန်းဟာ မြှင့်တင်ဖို့လိုအပ်နေပြီဖြစ်ပါတယ်။ ကျွန်တော့်အနေနဲ့ သုတေသနအောင်မြင်ဖို့အတွက် လိုအပ်ချက်များကိုအကြံပြုလိုပါတယ်။ ကောင်းမွန်တဲ့သုတေသန ပတ်ဝန်းကျင်ရှိရပါမယ်။ သုတေသနပြုလုပ်နိုင်ဖို့အတွက် ထောက်ပံ့ငွေနဲ့ပစ္စည်းများ အလုံအလောက် ရှိရပါမယ်။ သုတေသနတွေ့ရှိချက်တွေကို တင်ပြနိုင်ဖို့ သုတေသနကွန်ရက်တွေရှိပြီး စာတမ်း၊ စာစောင် တွေထုတ်ဝေနိုင်ဖို့ လိုအပ်ပါတယ်။ ပညာရပ်ဆိုင်ရာဟောပြောမှုတွေ၊ ပညာဖလှယ်ရေးအစီအစဉ်တွေ ပြုလုပ်ဖို့လိုအပ်ပါတယ်။ အချိန်လုံလောက်စွာရှိရပါမယ်။ နိုင်ငံတော်က သုတေသနတွေ့ရှိချက်တွေကို တန်ဖိုးထားပြီး ထိုက်သင့်တဲ့အသိအမှတ်ပြုခြင်းတွေ၊ ဂုဏ်ပြုခြင်းတွေ ပြုလုပ်ပေးရပါမယ်။ သုတေသန လုပ်ငန်းဟာ အခြားလုပ်ငန်းတွေလိုပဲ ကုန်ကျစရိတ်တွေရှိပါတယ်။ ကွင်းဆင်းဖို့ အချက်အလက်နဲ့ စာအုပ်စာတမ်းတွေ စုဆောင်းဖို့၊ ဟောပြောပွဲတွေပြုလုပ်ဖို့၊ ပညာတွေဖလှယ်ဖို့၊ စာတမ်း၊ စာစောင်တွေ ထုတ်ဝေဖြန့်ချိဖို့၊ ကုန်ကျစရိတ်တွေရှိပါတယ်။ ဒါ့ကြောင့် သုတေသနတန်ဖိုးကိုသိတဲ့နိုင်ငံတွေမှာ 2260930$09c$:orccommofeo R and D GOTO) Research and Development အတွက် အစိုးရဘတ်ဂျက်ခွင့်ပြုငွေတွေ အများကြီးရှိပါတယ်။ အမေရိကန်နိုင်ငံမှာဆိုရင် ၁၉၆၃ ခုနှစ် က R and D ခွင့်ပြုငွေဟာ ဒေါ်လာ ၁၄၈.၈၂ ဘီလီယံကျော်ရှိပါတယ်။ ဗြိတိန်နိုင်ငံမှာတော့ စတာလင်သန်းပေါင်း ၅၈၀၀ ရှိပါတယ်။ ဒါတောင် ပုဂ္ဂလိကလုပ်ငန်းတွေရဲ့ ထောက်ပံ့ငွေတွေ မပါသေးပါဘူး။ ဥရောပသမဂ္ဂဆိုရင် R and D သုံးငွေဟာ GDP ရဲ့ ၁.၉၆ ရာခိုင်နှုန်းထိရှိပါတယ်။ တရုတ်ပြည်ရဲ့ R and D သုံးငွေက GDP ရဲ့ ၁.၉၈ ရာခိုင်နှုန်းထိရှိပါတယ်။ ကျွန်တော်တို့နိုင်ငံမှာတော့ ပညာရေးဘတ်ဂျက်ရဲ့ ၀.၄ ရာခိုင်နှုန်း စုစုပေါင်းဘတ်ဂျက်ရဲ့ ၀.၀၃ ရာခိုင်နှုန်းလောက်ပဲ သုံးတာ ဆိုတော့ အလွန်နည်းပါးတာကို တွေ့ရှိပါတယ်။ ဥက္ကဋ္ဌကြီးခင်ဗျား။ ကျွန်တော်တို့နိုင်ငံမှာ ပညာရှင်များစွာရှိမယ်လို့ ထင်ပါတယ်။ ဒီလိုပညာရှင် တွေရှိပြီး နိုင်ငံတော်က အားမပေးလို့၊ သုတေသနပတ်ဝန်းကျင်ကောင်းမရှိလို့၊ ငွေမရှိလို့၊ သုတေသန မလုပ်နိုင်ဘူးဆိုရင် အလွန်ဝမ်းနည်းစရာကောင်းပါတယ်။ ဥက္ကဌကြီးခင်ဗျား။ ကောင်းမွန်တဲ့ သုတေသနတွေချမှတ်နိုင်ဖို့ ပညာရှင်များစွာရှိဖို့လိုတဲ့အပြင် ငွေလည်းလိုပါတယ်။ ဒါပေမဲ့ ကျွန်တော်တို့နိုင်ငံမှာတော့ အထောက်ပံ့တွေအလွန်နည်းပါးလို့ ပညာရှင်တွေဟာ သုတေသနကို စနစ်တကျပြုလုပ်ဖို့ အခက်အခဲတွေရှိပါတယ်။ ပညာရှင်တွေဟာ စားဝတ်နေရေးလုံးပန်းနေရလို့ ကောင်းမွန်တဲ့ပညာဝန်းကျင်မရှိတော့လို့ ပညာကိုလေးလေးနက်နက် လေ့လာတဲ့အစဉ်အလာ မှေးမှိန် နေပါတယ်။ ဒါ့ကြောင့် မြန်မာ့ပညာရေးကို ယခင်ကလို လူရိုသေ၊ ရှင်ရိုသေပြန်ဖြစ်လာဖို့ နိုင်ငံတော်က ထောက်ပံ့မှုတွေလုပ်ဖို့လိုနေပြီလို့ အကြံပြုချင်ပါတယ်။ နောက်တစ်ခုအကြံပြုချင်ပါသေးတယ်။ သုတေသနပြုလုပ်ခြင်းဟာ တကယ်လုပ်မယ်ဆိုရင် အချိန်အလွန်ကုန်တယ်။ လုပ်ဖြစ်ပါတယ်။ ဘာကြောင့်လဲဆိုတော့ သုတေသနလုပ်ငန်းလုပ်ဖို့အတွက် အချက်အလက် Data တွေ ကောက်ယူရ ပါတယ်။ စမ်းသပ်မှုတွေ၊ စိစစ်မှုတွေ(Analysis)လုပ်ရပါတယ်။ တွေ့ရှိချက်တွေကို ကောက်ချက်ချရပါ တယ်။ အခြားသူများဝေဖန်နိုင်အောင် တင်ပြရပါတယ်။ ပြီးရင် စာတန်းတွေပြုစုရ ပါတယ်။ ဒါ့ကြောင့် အချိန်အလွန်ကုန်တယ်။ အလုပ်ဖြစ်ပါတယ်။ ဒါ့ကြောင့် သုတေသနပြုလုပ်တဲ့ဆရာတွေကို စာသင်ချိန်တွေလျှော့ပေးသင့်/မပေးသင့် စဉ်းစားဖို့လိုအပ်လိမ့်မယ်လို့ အကြံပြုချင်ပါတယ်။ နောက် တစ်ခု အကြံပြုချင်တာကတော့ သုတေသနပညာရှင်တွေကို သူတို့ရဲ့ အောင်မြင်မှု၊ သူတို့ရဲ့ တွေ့ရှိမှု တွေကို ထိုက်ထိုက်တန်တန်အသိအမှတ်ပြုဖို့ လိုအပ်ပါတယ်။ ဒီလိုအသိအမှတ်ပြုမှ၊ ဂုဏ်ပြုမှသာ လေးစားအားကျအတုယူမှုတွေရှိလာပြီး သုတေသနပညာရှင်တွေ ပိုမိုပေါ်ထွက်လာမှာဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော်တို့နိုင်ငံမှာ သုတေသနဟာ အခုချိန်မှာမှေးမှိန်နေပေမဲ့ လွန်ခဲ့သောနှစ်ပေါင်း ရာစုနှစ်လောက်က ကမ္ဘာကအသိအမှတ်ပြုထားတဲ့ မြန်မာနိုင်ငံသုတေသန အသင်းဆိုတာရှိခဲ့ပါတယ်။ ၁၉၁၀ ခုနှစ်မှာ တည်ထောင်ခဲ့တာဖြစ်ပါတယ်။ ထိုင်းနိုင်ငံမှာဖွဲ့စည်း ထားတဲ့ Siam Society ကိုပုံစံယူပြီး မစ္စတာပါတီဘယ်က တည်ထောင်ခဲ့တာဖြစ်ပါတယ်။ ဒါပေမဲ့ ဒီအသင်းကို ၁၉၈၀ ခုနှစ်မှာ အုပ်ချုပ်သူတွေရဲ့ အမျှော်အမြင်နည်းပါးမှုကြောင့် ဖျက်သိမ်းခြင်းခံလိုက် ရတာ ဝမ်းနည်းစရာကောင်းလေစွလို့ မှတ်ချက်ပြုရင်း ဒေါက်တာလှမိုးရဲ့ အဆိုကို ထောက်ခံဆွေးနွေး လိုက်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>
လွိုင်ကော်မဲဆန္ဒနယ်မှ ဒေါက်တာဒေါ်ခင်စည်သူ ဆွေးနွေးဖို့ဖြစ်ပါတယ်။
</speech>
<speech><mp id='249'>ဒေါက်တာဒေါ်ခင်စည်သူ(လွိုင်ကော်မဲဆန္ဒနယ်)</mp> လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် အားလုံးကိုမင်္ဂလာပါလို့ နှုတ်ခွန်းဆက်ဂါရဝပြုပါတယ်ရှင်။ ကျွန်မကတော့ လွိုင်ကော်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဒေါက်တာဒေါ်ခင်စည်သူ ဖြစ်ပါတယ်။ ကျွန်မကတော့ အောင်မြေသာစံမဲဆန္ဒနယ်က ဒေါက်တာလှမိုးရဲ့ အဆိုကို အတည်ပြုနိုင်ရန်အတွက် ထောက်ခံအကြံပြု ဆွေးနွေးသွားမှာ ဖြစ်ပါတယ်ရှင်။ ဥက္ကဋ္ဌကြီးရှင်။ သုတေသနရပ်ဝန်းကောင်းဟာ မြန်မာ့ပညာရေး ဖွံ့ဖြိုးတိုးတက်ဖို့အရှိန်အဟုန်တက်နိုင်ဖို့အဓိက အသက်သွေးကြောဖြစ်ပါတယ်လို့ အဆိုရှင်က ဆိုထားပါတယ်။ ပညာရေးဝန်ကြီးဌာနကလည်း အမျိုးသားပညာရေးမဟာဗျူဟာစီမံကိန်း (၂၀၁၆ ခုနှစ်) အဆင့်မြင့်ပညာရေးနယ်ပယ်ရဲ့ စိတ်ခေါ်မှု(၄)ရပ်ကိုလည်း ဖော်ပြထားပါတယ်။ အဲဒီထဲက သုတေသနကဏ္ဍကလည်း ပါဝင်နေပါတယ်။ လိုအပ်နေတဲ့ သုတေသနရပ်ဝန်းကောင်းနဲ့ ဖြစ်ပေါ်လာနေတဲ့ စိန်ခေါ်မှုတွေကို ကျော်လွှားနိုင်ဖို့ လုပ်ငန်းစွမ်းဆောင်မှု၊ တာဝန်ယူမှု၊ တာဝန်ခံမှုနှင့် ကျင့်ဝတ်များက အရေးကြီးပါတယ်။ သုတေသီများအတွက် ကျင့်ဝတ်ပိုင်းဆိုင်ရာထဲက အရေးကြီးဆုံး ကတော့ သုတေသနလုပ်ဆောင်ချက်နဲ့၊ တွေ့ရှိချက်နှင့်ပတ်သက်တဲ့အပေါ်မှာ ရိုးသားဖြောင့်မတ်မှု ဖြစ်ပါတယ်။ ရိုးသားမှုကို အကာအကွယ်ပြုခြင်းကလည်း အရေးကြီးပါတယ်ရှင်။ တာဝန်ခံသင့်တဲ့ အချက်လေးချက်ကတော့ အသိပညာတိုးပွားပြန့်ပွားရေး၊ အမှန်တရားအားလိုက်နာခြင်းနှင့် ကာကွယ်ထိန်းသိမ်းခြင်း၊ သိပ္ပံနည်းကျနည်းလမ်းများ တသွေမတိမ်းလိုက်နာဆောင်ရွက်ခြင်းတို့ ဖြစ်ပါတယ်။ ဥက္ကဋ္ဌကြီးရှင်။ Power Point တင်ပြခွင့်ပြုပါရှင်။ အဂတိဖြစ်ပွားနိုင်ခြေများကိုလည်း လျှော့ချဖို့ လိုပါတယ်။ အဂတိလျှော့ချဖို့ အကောင်းဆုံးနည်းလမ်းတွေကတော့ အဂတိများသတိမူခြင်း၊ ရှုထောင့် စုံစစ်ဆေးခြင်းတို့ဖြစ်ပါတယ်။ အဓိကဖြစ်ပွားနိုင်တဲ့အဂတိတွေက သုတေသီအဂတိ၊ အချက်အလက် ပေးသူအဂတိ၊ လိင်ခွဲခြားမှုအဂတိ၊ အကွက်အကွင်းအဂတိ၊ ပညာရေးအဂတိ၊ မျှော်မှန်းချက်အဂတိ၊ သတင်စုဆောင်းခြင်းကိရိယာနှင့် နည်းလမ်းပိုင်းဆိုင်ရာအဂတိ လေ့လာချက်ပုံစံနှင့် အကောင်အထည် ဖော်ဆောင်မှုပိုင်းဆိုင်ရာအဂတိတို့ ဖြစ်ပါတယ်။ ဥက္ကဋ္ဌကြီးရှင်။ ဒေသဆိုင်ရာ အဆင့်မြင့်ပညာရေး ဦးစီးဌာနတွေရဲ့ အခက်အခဲတွေကလည်း အခြေခံကျတဲ့အတွက် တင်ပြလိုပါတယ်။ အဲဒါတွေကတော့ သုတေသနလုပ်ငန်းတွေမှာအဓိကထား လုပ်ဆောင်နိုင်ဖို့ သုတေသနဖွဲ့စည်းပုံမှာပါရှိပေမဲ့ ဌာနဆိုင်ရာ တွေမှာ တာဝန်ချထားပေးဖို့ သီးသန့်ကျွမ်းကျင်ဝန်ထမ်းမရှိခြင်းနဲ့ ဌာနမှခွဲဝေချထားမှုမရှိတဲ့အတွက် ဝန်ထမ်းတွေလိုအပ်ပါတယ်။ သင်ကြားရေးဝန်ထမ်းများနှင့် သုတေသနလုပ်ငန်းလည်ပတ်ဖို့ အဖွဲ့များ ဖွဲ့စည်းခဲ့ပေမဲ့ တချို့ဒေသတွေမှာ ဝန်ထမ်းများအပြောင်းအရွှေ့ တင်ရန် သက်တမ်းတစ်နှစ်ကာလ ဖြစ်တဲ့အတွက် နှစ်စဉ်သုတေသနပြုဖို့ အဖွဲ့များအလီလီပြန်ပြီးဖွဲ့စည်းနေရပါတယ်။ ပညာရေးဝန်ကြီး ဌာနက နှစ်စဉ်သုတေသနပြု ရန်အတွက် သုတေသနရန်ပုံငွေကို သတ်မှတ်ချက်တစ်ခုအနေနဲ့ ခွဲဝေချထားပေးပေမဲ့ သုတေသနကာလက တစ်နှစ် သို့မဟုတ် နှစ်နှစ်ကြာမြင့်တဲ့အတွက် ခွင့်ပြု ဘဏ္ဍာငွေကို သုံးစွဲရာမှာနှစ်စဉ်အသုံးပြုမည့်ဟာကိုတွက်ချက်ရန် ခက်နေပါတယ်။ ကျွန်မတို့ကယား အပါအဝင် တခြားဒေသတွေမှာလည်း ဘွဲ့လွန်အဆင့်သုတေသနပြု ဖို့အခွင့်အလမ်းတစ်ခုဖြစ်တဲ့ ဘွဲ့လွန်ကျောင်းသူကျောင်းသားတွေအတွက် ဘွဲ့လွန်သင်တန်းများ ဖွင့်ရန်လိုအပ်ပါတယ်။ တင်ပြ တောင်းခံပေမဲ့ မရခဲ့ကြပါဘူး။ မိမိနဲ့ဒေသဆိုင်ရာ တက္ကသိုလ်ကဘွဲ့လွန်သင်တန်းတက်တဲ့ ကျောင်းသူ ကျောင်းသားများဟာ မန္တလေးနှင့်ရန်ကုန်တက္ကသိုလ်သို့သာ သွားရောက်သင်ကြားရတဲ့အတွက် ဒေသဆိုင်ရာတက္ကသိုလ်မှာ ဘွဲ့လွန်သင်တန်းမရှိခြင်း၊ ဘွဲ့လွန်အဆင့်သုတေသနများကို သင်ကြားရေး ဌာနများက ဆရာဆရာမများကသာ သင်ကြားရေးနှင့်တွဲဖက်လုပ်ဆောင်နေရခြင်းတို့ ဖြစ်ပါတယ်။ Internet Assess ကလည်းအများကြီးလိုပါတယ်။ သုတေသနအတွက် လိုအပ်တဲ့အချက်အလက် များကို ယူနိုင်ဖို့၊ မှီငြမ်းနိုင်ဖို့၊ စံမီတဲ့ တက္ကသိုလ်စာကြည့်တိုက်နှင့်အတူ စာကြည့်တိုက်မှူးများ သီးသန့်မရှိခြင်းတို့ဟာလည်း Research Capacity မရှိခြင်းကို အားပေးနေပါတယ်။ မြန်မာ့ ပညာရေးသုတေသနလုပ်ငန်းအတွက် မူဝါဒနှင့် Model ရွေးချယ်မှုဟာလည်း အရေးကြီးပါတယ်။ ဥက္ကဋ္ဌကြီးရှင်။ ပညာရေးဝန်ကြီးဌာနရဲ့ ရာထူးတိုးမြှင့်ခန့်ထားခြင်းနှင့် ပြောင်းရွှေ့လျှောက်ထား ခြင်းများအတွက် တန်းစီဇယားရေးဆွဲမည့်မူထဲမှာ သုတေသနစွမ်းဆောင်ရည်ရမှတ် ၃၀ ဖိုးပေးထား တာကို ဝမ်းမြောက်စွာတွေ့ရှိရပါတယ်။ ဒါပေမဲ့ အရည်အသွေးအဆင့်ရှိတဲ့သုတေသနစာတမ်း ဖြစ်ပေါ်လာဖို့အတွက် အဆောက်အအုံ၊ ကိရိယာ၊ ဝန်ထမ်းလုံလောက်မှု၊ ကျွမ်းကျင်သူသုတေသန မရှိမှု၊ ငွေကြေးမတတ်နိုင်မှုတို့ဟာ စိန်ခေါ်မှုထဲမှာပါနေတဲ့အတွက် ဖြည့်ဆည်းဖို့လိုကြောင်း အကြံပြု ပါတယ်။ ယနေ့ကမ္ဘာမှာ နည်းပညာနှင့်စီးပွားရေးအရ ထိပ်တန်းရောက်နေတဲ့နိုင်ငံတွေကို ကြည့်ရင် သုတေသနဖွံ့ဖြိုးရေးအတွက် ရင်းနှီးမြှုပ်နှံမှုဟာ တခြားနိုင်ငံနှင့်ယှဉ်ရင် မြန်မာနိုင်ငံဟာပမာဏ များစွာ ကွာခြားနေသလို တိုးတက်မှုရဲ့ ရလာဒ်ကလည်း ကွာခြားနေပါတယ်။ ဥပမာ-အမေရိကန်နိုင်ငံ၊ အစ္စရေးနိုင်ငံ၊ ဂျပန်နိုင်ငံ၊ ကနေဒါနိုင်ငံနှင့် ကိုရီးယားနိုင်ငံတို့ဖြစ်ပါတယ်။ ဒါကြောင့် သုတေသန ရန်ပုံငွေကို လုံလောက်စွာ၊ ထိရောက်စွာချထားပေးဖို့ လိုပါတယ်။ အဆင့်မြင့်ပညာရေးသုတေသန ပြုခြင်းအတွက် ငွေကြေးတတ်နိုင်မှုနှင့် လက်လှမ်းမီနိမ့်ကျမှုကိုဖြေရှင်းဖို့အတွက် တစ်နိုင်ငံနှင့်နိုင်ငံနဲ့ နည်းပေါင်းစုံပူးပေါင်းဆောင်ရွက်ခြင်းမျိုးကို ဖန်တီးရမှာမို့လို့ တိုက်တွန်းပါတယ်။ အခြားဌာနဆိုင်ရာ များနှင့်လည်း ပူးပေါင်းဆောင်ရွက်ပြီး ထွက်လာတဲ့သုတေသန Project အခြေအနေဝင်ငွေများ ဖန်တီးစေလိုကြောင်းဆွေးနွေးရင်း ဒေါက်တာလှမိုးရဲ့ အဆိုကို အတည်ပြုနိုင်ရန် ထောက်ခံဆွေးနွေး လိုက်ပါတယ်ရှင်။ ကျေးဇူးတင်ပါတယ်။</speech>
<speech type='speaker'>
ရှားတောမဲဆန္ဒနယ်မှ ဒေါ်ဝင့်ဝါထွန်း ဆွေးနွေးဖို့ ဖြစ်ပါတယ်။
</speech>
<speech><mp id='248'>ဒေါ်ဝင့်ဝါထွန်း(ရှားတောမဲဆန္ဒနယ်)</mp> လေးစားရပါသော ပြည်သူ့လွှတ်တော်ဥက္ကဋ္ဌ ကြီးနှင့် အားလုံးပဲမင်္ဂလာပါရှင်။ ကျွန်မကတော့ ကယားပြည်နယ်၊ ရှားတောမဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဒေါ်ဝင့်ဝါထွန်း ဖြစ်ပါတယ်ရှင့်။ ရှေ့ကကိုယ်စားလှယ်တော်ကြီးများ ကလည်း အချက်အလက်ပေါင်းများစွာနဲ့ဆွေးနွေးသွားပြီဖြစ်တဲ့အတွက်ကြောင့်မို့လို့ ဒေါက်တာလှမိုး ရဲ့အဆိုကို ကျွန်မအနေနဲ့ အပိုင်းနှစ်ပိုင်းခွဲပြီးဆွေးနွေးလိုပါတယ်ရှင်။ ပထမပိုင်းကတော့ ဘာကြောင့်မို့ ထောက်ခံရတယ်ဆိုတဲ့အပိုင်းရယ်၊ ဒုတိယအပိုင်းအနေနဲ့တော့ လက်တွေ့အသုံးချသုတေသနပြုလုပ်ဖို့ ရာအတွက် ဥပဒေပိုင်းဆိုင်ရာအထောက်အကူပေးမှုတွေအများကြီးလိုအပ်နေတယ်ဆိုတာကို အကြံပြု ထောက်ခံဆွေးနွေးလိုပါတယ်ရှင်။ လေးစားအပ်ပါသောဥက္ကဌကြီးရှင်။ ဉာဏ်ပညာအမြော်အမြင်နဲ့ပြည့်စုံတဲ့ခေါင်းဆောင်တွေဟာ နိုင်ငံတစ်ခုကို လူ့စွမ်းအားအရင်းအမြစ်နဲ့တည်ဆောက်ဖို့ရာအတွက် အမြဲတမ်းဆန္ဒပြင်းပြလျက်ရှိပါ တယ်။ ထို့အတူပဲ ဖော်ဆောင်ဖို့ကိုလည်း စဉ်ဆက်မပြတ်ကြိုးစားလေ့ရှိပါတယ်ရှင့်။ ထိုထဲကမှ လူ့စွမ်းအားအရင်းအမြစ်တစ်ရပ်နဲ့ နိုင်ငံကိုထူထောင်ဖို့အတွက်ဆိုလို့ရှိရင် အဓိကပင်မသွေးကြော ဖြစ်တာကတော့ ပညာရေးလို့ ကျွန်မအနေနဲ့ယုံကြည်လက်ခံပါတယ်။ ကောင်းမွန်တဲ့ပညာရေးစနစ် တစ်ခုပေါ်ထွန်းဖို့ရာအတွက်ဆိုလို့ရှိရင် ခိုင်မာအားကောင်းတဲ့သုတေသနပြုမှုတွေကနေ ရရှိလာတဲ့ အချက်အလက်တွေအပေါ်မှာမူတည်တဲ့၊ မှန်ကန်တဲ့မူဝါဒအမှန်တွေချမှတ်နိုင်ဖို့လိုတာဖြစ်တဲ့အတွက် ကြောင့်မို့လို့ ကျွန်မဒီအဆိုကို လေးနက်စွာထောက်ခံရခြင်းဖြစ်ပါတယ်ရှင်။ ။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးရှင်။ ကျွန်မတို့တွေဟာ လက်နက်စွဲကိုင် ပြီးတော့ ကျည်တွေဖောက်မှသာလျှင် လူ့အသက်တွေဆုံးရှုံးတာမဟုတ်ပါဘူး။ မှားယွင်းတဲ့ပညာရေး မူဝါဒ အမှားအယွင်းတွေကို ချမှတ်ကျင့်သုံးမိလို့ရှိရင်လည်း မရေမတွက်နိုင်သောဉာဏ်အသက်ပေါင်း များစွာကို ကျည်တစ်ချက်မှမဖောက်ဘဲ ဆုံးရှုံးလိုက်ရမှာဖြစ်ပါတယ်။ ဒီအတွက်ကြောင့်မို့လို့လည်း ဒီအဆိုကို လေးနက်စွာထောက်ခံရခြင်းဖြစ်ပါတယ်ရှင့်။ ဥက္ကဌကြီးရှင်။ အဆိုရှင်ရဲ့ အဆိုထဲမှာပါတဲ့ သုတေသနပညာရေးရပ်ဝန်းကောင်းတစ်ခု ဖော်ဆောင်ဖို့အတွက်ဆိုလို့ရှိရင် အဓိကလိုအပ်ချက်သုံးခုမြင်ပါတယ်။ လူ့စွမ်းအားအရင်းအမြစ်ဖြစ် တဲ့သုတေသနပညာရှင်တွေကို လူမှန်နေရာမှန်နဲ့ကောင်းမွန်စွာအသုံးချနိုင်ဖို့လိုပါတယ်။ ထို့အတူပဲ နည်းပညာအပါအဝင် ပစ္စည်းပိုင်းဆိုင်ရာထောက်ပံ့ပေးဖို့လိုပါတယ်။ တတိယပိုင်းအနေနဲ့ဆိုလို့ရှိရင် ဘဏ္ဍာငွေကြေးဆိုင်ရာကို ထောက်ပံ့ပေးဖို့လိုပါတယ်ရှင့်။ ဒီအတွက်ကြောင့်မို့လို့လည်း အဆိုရှင်ရဲ့ အဆိုဟာ လက်တွေ့မှာအမှန်တကယ်လိုအပ်နေတဲ့ သုတေသနရပ်ဝန်းကောင်းဖော်ဆောင်ဖို့ရာအတွက် အမှန်တကယ်ဖော်ဆောင်ပေးရမယ့် အကောင်အထည်ဖော်မှုလုပ်ငန်းစဉ်တွေဖြစ်တဲ့အတွက်ကြောင့် မို့လို့ လေးနက်စွာထောက်ခံရခြင်းဖြစ်ပါတယ်ရှင်။ တတိယအချက်အနေနဲ့ဆိုလို့ရှိရင် ကျွန်မကိုယ်တိုင် ကလည်း သုတေသနပြုမှုကိစ္စရပ်တွေမှာ သုတေသနမဟာဘွဲ့ကို ရယူခဲ့တာဖြစ်ပြီးတော့မှ သုတေသန ရပ်ဝန်းမှာ ဘယ်လောက်လိုအပ်ချက်တွေရှိနေတယ်။ သုတေသနရပ်ဝန်းကောင်းဖြစ်ဖို့ရာအတွက် ဘယ်လိုဖော်ဆောင်မှုတွေ လိုအပ်နေတယ်ဆိုတာကို လက်တွေ့လေ့လာသင်ယူခွင့်ရခဲ့တဲ့ပုဂ္ဂိုလ် တစ်ယောက်ဖြစ်တဲ့အတွက်ကြောင့်မို့လို့လည်း ဒီကိစ္စကို အမှန်တကယ်အကောင်အထည်ဖော်ပေးသင့် တယ်ဆိုတဲ့အချက်ကနေ ထောက်ခံဆွေးနွေးခြင်းဖြစ်ပါတယ်ရှင့်။ ဒုတိယပိုင်းအနေနဲ့ဆိုရင် ဥပဒေပိုင်းဆိုင်ရာအထောက်အကူပြု ရမယ့်အပိုင်းတွေကို ဆွေးနွေးလို ပါတယ်။ လက်တွေ့အသုံးချသုတေသနပိုင်းဆိုင်ရာကို အပိုင်းသုံးပိုင်းခွဲပြီးတော့မှ ဆွေးနွေးလိုပါတယ် ရှင့်။ ကျွန်မတို့ လက်ရှိပညာရေးမူဝါဒအပါအဝင် ဖော်ဆောင်ရွက်နေတဲ့လုပ်ငန်းစဉ်တစ်ခုလုံးအပေါ် မှာ အပေါ်ကနေလွှမ်းခြုံပြီးတော့မှ မြင်နိုင်တဲ့သုတေသနပြုမှုလေးတွေကို ပြုမူဆောင်ရွက်ဖို့လိုပါ တယ်။ ထို့အတူပဲ ဒုတိယပိုင်းအနေနဲ့ ဘာသာရပ်ဆိုင်ရာအလိုက် စီးပွားရေးသုတေသနသော် လည်းကောင်း၊ စီမံခန့်ခွဲမှုပိုင်းဆိုင်ရာသုတေသနသော်လည်းကောင်း၊ ဘာသာရပ်အသီးသီးကနေပြီး တော့မှ ပြုမူဆောင်ရွက်ရမယ့်သုတေသနရပ်ဝန်းတွေကိုလည်း ကျွန်မတို့ဖော်ဆောင်ပေးဖို့လိုပါတယ်။ ဒီအခါမှာ ကျွန်မတို့အတွက်လိုအပ်နေတာကတော့ သတင်းအချက်အလက်ရရှိမှုနဲ့အချက်အလက်တွေ ကို မှီငြမ်းကိုးကားနိုင်တဲ့အရင်းအမြစ်နေရာတွေကို ရရှိဖို့လိုအပ်မှာဖြစ်ပါတယ်။ ဒီအခါမှာ ဥပဒေပိုင်း ဆိုင်ရာအထောက်အကူပေးမှု လိုအပ်လာမှာဖြစ်ပါတယ်။ ဥပမာအနေနဲ့တင်ပြရမယ်ဆိုလို့ရှိရင် လူ့စွမ်းအားအရင်းအမြစ်တစ်ရပ် ကောင်းမွန်စွာစီမံခန့်ခွဲနိုင်တဲ့ သုတေသနပြုမှုမျိုးကို လိုအပ်မယ် ဆိုရင် လက်ရှိမြန်မာနိုင်ငံရဲ့ လူဦးရေစာရင်းအချက်အလက်အပါအဝင် လူနေမှုဘဝဆိုင်ရာ အချက်အလက်များတွေကို ကျွန်မတို့ လက်လှမ်းမီစွာရရှိနေနိုင်ဖို့လိုပါတယ်။ ဒီလိုလိုအပ်တာဖြစ်တဲ့ soozedempceco Right to Information Access to Information one cou? Dosê: အချက်အလက်ပိုင်းဆိုင်ရာကို ကျွန်မတို့လက်လှမ်းမီဖို့၊ လွတ်လပ်စွာရယူနိုင်ဖို့အတွက် ဥပဒေပိုင်း ဆိုင်ရာအထောက်အကူပြုပေးဖို့လိုအပ်မှာဖြစ်ပါတယ်။ လက်ရှိကျွန်မတို့လွှတ်တော်ကြီးကနေပဲ မြန်မာ နိုင်ငံ ဗဟိုစာရင်းအင်းအဖွဲ့ဆိုင်ရာဥပဒေကိုလည်း ကျွန်မတို့အတည်ပြုပြီးဖြစ်ခဲ့ပါတယ်။ ထိုဥပဒေ ထဲမှာလည်း အချက်အလက်ဆိုင်ရာအချို့သောပေးလို့ရတဲ့အချက်တွေကို ကန့်သတ်ချက်တွေနဲ့ထုတ် ပေးနိုင်တယ်။ ရယူနိုင်တယ်ဆိုတဲ့အချက်အလက်တွေ ထည့်သွင်းထားပါတယ်။ သို့သော် ပြည့်စုံ လုံလောက်မှုမရှိတဲ့အတွက်ကြောင့်မို့လို့ ဥပဒေပိုင်းဆိုင်ရာကိုလည်း အကြံပြုရခြင်းဖြစ်ပါတယ်ရှင့်။ တတိယပိုင်းအနေနဲ့ဆိုလို့ရှိရင် တီထွင်ဆန်းသစ်မှုပိုင်းဆိုင်ရာကိစ္စရပ်တွေအတွက် အကာအကွယ် ပေးဖို့လိုပါတယ်ရှင့်။ သုတေသနပြုတဲ့အခါမှာ အသစ်အသစ်သောအရာတွေကို သုတေသနပြုမှုကနေ ရှာဖွေတွေ့ရှိနိုင်မှာဖြစ်ပါတယ်။ ဒီလိုရှာဖွေတွေ့ရှိတဲ့အခါမှာ မိမိရဲ့ ကြိုးစားအားထုတ်မှုနဲ့ ရရှိလာတဲ့ အသီးအပွင့်ကို အကာအကွယ်ပေးဖို့၊ အပြည့်အဝအကျိုးခံစားခွင့်ရှိဖို့ ကျွန်မတို့ဥပဒေပိုင်းဆိုင်ရာ အထောက်အကူပေးဖို့လိုပါတယ်။ ဒီအတွက်ကိုလည်း ကျွန်မတို့ ပြည်သူ့လွှတ်တော်ကြီးမှတစ်ဆင့် တီထွင်မှုပိုင်းဆိုင်ရာမူပိုင်ခွင့်ဥပဒေတွေကို လက်တွေ့အသုံးချနိုင်တဲ့ဥပဒေကောင်းတစ်ရပ်ဖြစ်အောင် ဖော်ဆောင်ပေးဖို့လည်း ကျွန်မအနေနဲ့ အကြံပြုလိုပါတယ်။ အသစ်အသစ်သောကိစ္စရပ်တွေကို တီထွင် ဆန်းသစ်မှသာလျှင် ယှဉ်ပြိုင်မှုဝန်းကျင်ကောင်းတစ်ရပ်ကို ရရှိမှာဖြစ်ပါတယ်။ ယှဉ်ပြိုင်မှုတွေ အားကောင်းလာမှသာလျှင် ကျွန်မတို့အတွက် လူ့အရင်းအမြစ်နဲ့အရည်အသွေးပြည့်စုံတဲ့ ပတ်ဝန်းကျင် ကောင်းတစ်ခုကို ကျွန်မတို့ တီထွင်ဖန်တီးနိုင်မှာဖြစ်ပါတယ်။ ။ ဥက္ကဌကြီးရှင်။ ကျွန်မတို့ရဲ့ လူမှုပတ်ဝန်းကျင်အသိုင်အဝိုင်းကိုလေ့လာကြည့်ပါရှင့်။ ကျွန်မတို့ လူမှုပတ်ဝန်းကျင်အသိုင်းအဝိုင်းမှာ အသစ်အသစ်တွေကိုရှာဖွေနေတဲ့ လူမှုပတ်ဝန်းကျင်မျိုးဖြစ်နေ သလား၊ မဖြစ်နေဘူးလား ဒါဆိုလို့ရှိရင် ကျွန်မတို့ အသစ်အသစ်တွေကို မရှာဖွေ၊ မတီထွင်နိုင်တဲ့ လူတွေမရှိနေတာလား၊ ရှိနေလျက်သားနဲ့ အခွင့်အရေးတွေမရနေတာလား၊ ဒါဆိုလို့ရှိရင်တော့ ဒေါက်တာလှမိုးတင်သွင်းတဲ့အဆိုဟာ အမှန်တကယ်ကို အတည်ပြုပေးရမယ့်အဆိုတစ်ရပ်ဖြစ်တယ် ဆိုတာကို မီးမောင်းထိုးပြနေပါတယ်။ ဒီအတွက်ကြောင့်မို့လို့လည်း ဒီအဆိုကို ထောက်ခံရခြင်းဖြစ်ပါ တယ်။ ဒီအတွက်ကြောင့်မို့လို့ နိဂုံးချုပ်အနေနဲ့တင်ပြလိုတာကတော့ သုတေသနရပ်ဝန်းကောင်းတွေ ဖော်ဆောင်ဖို့အတွက်ဆိုလို့ရှိရင် သုတေသနခိုင်မာအားကောင်းစေမယ့်ကော်မတီတစ်ရပ်ကို ဖွဲ့စည်း ပြီးတော့မှ ပထမဦးဆုံးအနေနဲ့လုပ်သင့်တဲ့လုပ်ငန်းရပ်သည် Human Resources Management နဲ့ပတ်သက်တဲ့ သုတေသနပြုမှုကို ခိုင်မာအားကောင်းအောင်ပြုလုပ်ခြင်းအားဖြင့် အဆိုရှင်ရဲ့အဆိုဟာ မြင်မယ့်အဆိုတစ်ခုဖြစ်ပါကြောင်းလည်း အဆိုရှင်ရဲ့ အဆိုကို လေးနက်စွာထောက်ခံအကြံပြု ဆွေးနွေးအပ်ပါတယ်ရှင်။ အားလုံးကိုကျေးဇူးအများကြီးတင်ပါတယ်။</speech>
<speech type='speaker'>
ရေကြည်မဲဆန္ဒနယ်မှ ဒေါက်တာစံရွှေဝင်း ဆွေးနွေးဖို့ဖြစ်ပါတယ်။
</speech>
<speech><mp id='180'>ဒေါက်တာစံရွှေဝင်း(ရေကြည်မဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဌကြီး နှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုအဆင့်တာဝန်ရှိပုဂ္ဂိုလ်များအားလုံး မင်္ဂလာပါ လို့ နှုတ်ဆက်အပ်ပါတယ်။ ကျွန်တော်ကတော့ ဧရာဝတီတိုင်းဒေသကြီး၊ ရေကြည်မဲဆန္ဒနယ် ပြည်သူ့ လွှတ်တော်ကိုယ်စားလှယ် ဒေါက်တာစံရွှေဝင်းဖြစ်ပါတယ်။ ကျွန်တော့်အနေနဲ့ အောင်မြေသာစံ မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာလှမိုးရဲ့ အဆိုကို တင်ပြဆွေးနွေးသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ သုတေသနကို အဓိပ္ပာယ်အမျိုးမျိုးဖွင့်ဆိုကြပေမဲ့လို့ ဖွင့်ဆိုချက်တစ်ခုအဖြစ် နဲ့ အသစ်အသစ်သောဖြစ်နိုင်ခြေများကို စမ်းသပ်စူးစမ်းရှာဖွေခြင်း (Investigation and Exploration of Possibility) açonyçačajosoncupiù 22609001$o o oduodamesoo အဆိုဖွင့်ဆိုချက်တစ်ခုဖြစ်ပါတယ်။ ဒီလို သုတေသနလုပ်ငန်းများကို ဆောင်ရွက်တဲ့နေရာမှာ လက်ရှိ လက်ခံကျင့်သုံးဆောင်ရွက်နေတဲ့ နည်းစနစ်တွေ၊ လမ်းစဉ်တွေ၊ လုပ်ငန်းတွေထက် ပိုမိုတိုးတက်ကောင်းမွန်တဲ့နည်းစနစ်၊ လမ်းစဉ်၊ လုပ်ငန်းစဉ်များကိုတွေ့ရှိဖို့အတွက် သုတေသနတွေကို ဆောင်ရွက် ရတာဖြစ်ပါတယ်။ ဒီလိုဆောင်ရွက်နိုင်ဖို့အတွက်ကိုလည်း မျှော်မှန်းတွေးဆခြင်းလို့ခေါ်တဲ့ Hypothesis များကို တည်ဆောက်ယူပြီးတော့မှ ဆွေးနွေးတာဖြစ်ပါတယ်။ ဒီလို Hypothesis များကိုတည်ဆောက်ဖို့ အတွက် အဓိကအရေးကြီးဆုံးကတော့ လွတ်လပ်စွာတွေးခေါ်ခွင့်၊ လွတ်လပ်စွာ ဆောင်ရွက်ခွင့်တွေ ရရှိဖို့ဆိုတဲ့အချက်ကို ကျွန်တော် ဦးစွာတင်ပြလိုပါတယ်။ ဒေါက်တာလှမိုးရဲ့ အဆိုထဲမှာပါတဲ့ သုတေသနရပ်ဝန်း တည်ဆောက်ဖို့ဆိုတဲ့နေရာမှာ ကျွန်တော့်အနေနဲ့တော့ သုတေသနယဉ်ကျေးမှု (Culture of Research)တစ်ခုကိုတော့ မဖြစ်မနေတည်ဆောက်ဖို့ လိုနေမှာဖြစ်ပါတယ်။ ဒုတိယ အနေနဲ့ကတော့ သုတေသနလုပ်ငန်းများ အမှန်တကယ်အကောင်အထည်ဖော်ဆောင်ရွက်နိုင်ဖို့ အတွက် ဆောင်ရွက်ရဖို့ ဖြစ်ပြီးတော့ တတိယအနေနဲ့ကတော့ မတူညီတဲ့အခြေအနေမျိုးမှာ မိမိတို့ရဲ့ ပညာရပ်နဲ့ပတ်သက်တဲ့ လိုက်လျောညီထွေရှိတဲ့ သုတေသနလုပ်ငန်းတွေဖွံ့ဖြိုးအောင်အတွက် သက်ဆိုင်ရာပုဂ္ဂိုလ်များဟာ ကြိုးပမ်းဆောင်ရွက်ကြဖို့ လိုအပ်မှာဖြစ်ပါတယ်။ ပထမဆုံးအချက်ဖြစ်တဲ့ သုတေသနယဉ်ကျေးမှု(Culture of Research) ထွန်းကားအောင်ဆောင်ရွက်ဖို့အတွက် ကျွန်တော်တို့မှာ ပံ့ပိုးကူညီမှုတွေ၊ မူဝါဒတွေချမှတ်ဖို့အတွက် အများကြီးလိုပါတယ်။ လွတ်လပ်စွာဆောင်ရွက်နိုင်ခွင့်ရှိတဲ့ Autonomous University တွေမှာတော့ သက်ဆိုင်ရာပညာရေးအဖွဲ့တွေက ချမှတ်လို့ရပေမဲ့လို့ ကျွန်တော်တို့နိုင်ငံမှာတော့ သက်ဆိုင်ရာဝန်ကြီးဌာနတွေကိုတော့ ဒီလိုမူဝါဒတွေကို စနစ်တကျချမှတ် ဆောင်ရွက်သွားပေးဖို့ လိုပါတယ်။ ပြီးတော့ မူဝါဒတွေကို လမ်းညွှန်ဆောင်ရွက်နိုင်မယ့်အဖွဲ့အစည်း တစ်ရပ်ကိုလည်း တည်ထောင်ဆောင်ရွက်သွားပေးဖို့ လိုပါတယ်။ ဒီ တည်ထောင်ဆောင်ရွက်သွားတဲ့ အဖွဲ့အစည်းဟာ Administration and Management ကို ဦးစားပေးတာထက် လွတ်လပ်စွာ တွေးခေါ်ဆောင်ရွက်နိုင်တဲ့ Research Oriented Organizction တစ်ခုဖြစ်ဖို့လိုတာဖြစ်တဲ့အတွက် လက်ရှိတာဝန်ယူတဲ့နေရာမှာ ပညာရပ်ဆိုင်ရာမှာ တာဝန်ယူဆောင်ရွက်နေတဲ့ သုတေသနစိတ်ဝင်စား တဲ့ ပညာရှင်တွေအပြင် ပြင်ပက သုတေသနပညာရပ်ဆိုင်ရာလုပ်ငန်းတွေကို ထဲထဲဝင်ဝင်ဆောင်ရွက် နေတဲ့ ပုဂ္ဂိုလ်များအားလုံးကိုလည်း ဒီနေရာမှာ ထည့်သွင်းဆောင်ရွက်ဖို့လိုမယ်လို့ ကျွန်တော့်အနေနဲ့ တင်ပြလိုပါတယ်။ ဒုတိယတစ်ချက်အနေနဲ့ကတော့ ကျွန်တော်တို့ ဆောင်ရွက်ချင်တာနဲ့တော့ မပြီးသေး ပါဘူး။ ကျွန်တော်တို့ ဆောင်ရွက်ရမယ့်၊ လိုအပ်မယ့်အချက်အလက်တွေအားလုံးကိုလည်း ကျွန်တော်တို့ ဖြည့်ဆည်းဆောင်ရွက်ပေးရမှာဖြစ်ပါတယ်။ ဒီလိုဖြည့်ဆည်းဆောင်ရွက်ပေးရမယ့် အချက်တွေကတော့ (၁) လူ့စွမ်းအားအရင်းအမြစ်ရရှိအောင် ဆောင်ရွက်ရမှာဖြစ်ပါတယ်။ ကျွန်တော် တို့ရဲ့ ကျောင်းသူကျောင်းသားငယ်တွေ၊ ဆရာဆရာမတွေ စသည်ဖြင့် ပါမောက္ခတွေအားလုံးကို သုတေသနလုပ်ငန်းဆောင်ရွက်လိုစိတ်ရှိအောင် ကျွန်တော်တို့ စည်းရုံးဆောင်ရွက်ရမှာဖြစ်ပါတယ်။ ဒါမှလည်းပဲ Human Resources လို့ခေါ်တဲ့ သုတေသနပညာရှင်တွေကို ကျွန်တော်တို့ မွေးထုတ်နိုင် မှာဖြစ်ပါတယ်။ ဒုတိယအနေနဲ့ကတော့ ဒီနေရာမှာ သုတေသနဆိုင်ရာမူဝါဒများချမှတ်ခြင်း၊ နောက်တစ်ခုက မူဝါဒများချမှတ်ခြင်း(Policy Development)၊ လိုအပ်တဲ့သင်ကြားလေ့ကျင့်မှုများ (Training and Mentoring)ood ngopo GƏo?@gmsbesl og 23:00w (Equipment and Materials)များစုဆောင်းခြင်း၊ ကြီးကြပ်ကွပ်ကဲခြင်းနှင့် စောင့်ကြပ်ကြည့်ရှုခြင်းလုပ်ငန်းများကို ကျွန်တော်တို့ အများအပြားဆောင်ရွက်ပေးရမှာဖြစ်ပါတယ်။ တစ်ပြိုင်နက်တည်းမှာလည်း Continuous Education လို့ခေါ်တဲ့ စဉ်ဆက်မပြတ် လေ့ကျင့်သင်ကြားမှုတွေကိုလည်း ကျွန်တော်တို့ ဆောင်ရွက်ပေးရမှာဖြစ်ပါတယ်။ ဒီအဆင့်မှာတော့ ကျွန်တော်တို့ Research Funds ပံ့ပိုးကူညီဖို့က အလွန်အရေးကြီးတဲ့အဆင့် ဖြစ်ပါတယ်။ တတိယအနေနဲ့ကတော့ မိမိတို့ရဲ့ သက်ဆိုင်ရာတက္ကသိုလ်၊ သက်ဆိုင်ရာပညာရပ်များမှာ ကျွန်တော်တို့က သပ်သပ်စီဖြစ်နေတာဖြစ်တဲ့အတွက် မိမိတို့သက်ဆိုင်ရာ ဘာသာရပ်အလိုက် သုတေသနလုပ်ငန်းတွေဖွံ့ဖြိုးတိုးတက်ဖို့အတွက် သက်ဆိုင်ရာဘာသာရပ်အလိုက် ပညာရှင်များကနေပြီးတော့ ကြိုးပမ်းဆောင်ရွက်သွားရမှာဖြစ်ပါတယ်။ ဥက္ကဌကြီးခင်ဗျား။ သုတေသနလုပ်ငန်းများကို အမှန်တကယ်ဆောင်ရွက်တော့မယ်ဆိုရင်တော့ ပညာရှင်များအတွက် ကုန်ကျစရိတ်၊ ပစ္စည်းပစ္စယများအတွက် ကုန်ကျစရိတ်၊ လုပ်ငန်းဆောင်ရွက်နေ စဉ်မှာ ကုန်ကျစရိတ်၊ သုတေသနဆောင်ရွက်ပြီးတဲ့နောက်မှာ တွေ့ရှိချက်များကို ပုံနှိပ်ခြင်း၊ ထုတ်ဝေ ခြင်း၊ ဖြန့်ဝေခြင်းစသဖြင့် ဒါတွေကို အများသိအောင် ကျွန်တော်တို့ ဟောပြောပို့ချခြင်းစသည့်ကိစ္စရပ် အသီးသီးအတွက်ကိုလည်း ကုန်ကျစရိတ်များရှိမှာဖြစ်တဲ့အတွက် သုတေသနရန်ပုံငွေဟာ အရေးကြီး တဲ့ကိစ္စတစ်ရပ်လည်း ဖြစ်ပါတယ်။ ဒီကုန်ကျစရိတ်တွေကို ပဏာမအနေနဲ့ကတော့ သုတေသနလုပ်ငန်း တွေ အသားမကျခင်၊ မအောင်မြင်ခင်မှာတော့ သက်ဆိုင်ရာပညာရေးဌာနတို့၊ တက္ကသိုလ်များတို့ ကတော့ ချမှတ်ပေးနိုင်ပြီးတော့ အောင်မြင်လာတဲ့ သုတေသနတွေရှိတဲ့အခါမှာ ကုမ္ပဏီတွေ၊ လုပ်ငန်း ရှင်တွေစသဖြင့် သူတို့ကလည်း သုတေသနပံ့ပိုးကြေးတွေနဲ့ ကူညီဆောင်ရွက်သွားမှာဖြစ်ပါတယ်။ အဆိုရှင်ရဲ့ တင်ပြချက်မှာဖော်ပြထားတဲ့ ပစ္စည်းပစ္စယတွေကို မသုံးစွဲဘူးဆိုတဲ့အဓိပ္ပာယ်က အဓိက အချက်ကတော့ သုတေသနဆောင်ရွက်မယ့်ပုဂ္ဂိုလ်များ မရှိခြင်းကြောင့် ဖြစ်ပါတယ်။ ဒါကြောင့်မို့လို့ သုတေသနလုပ်ငန်းဆောင်ရွက်ဖို့ လူတွေဟာ အဓိကဖြစ်တယ်ဆိုတဲ့ဟာကို ကျွန်တော်ဒီနေရာမှာ ဒါလေးကို တင်ပြချင်ပါတယ်။ ဒါကြောင့်မို့လို့ သုတေသနလုပ်ငန်းတွေကို ဆောင်ရွက်နိုင်တဲ့ တိုင်းပြည် တိုင်းဟာ တိုးတက်နေသလို တိုးတက်နေတဲ့တိုင်းပြည်တိုင်းဟာလည်းပဲ သုတေသနလုပ်ငန်းများကို အဓိကအားပေးဆောင်ရွက်နေတာ ဖြစ်ပါတယ်။ ကျွန်တော်တို့နိုင်ငံမှာ သုတေသနရပ်ဝန်းမရှိတဲ့ အတွက် ၁၉၇၅ ခုနှစ်ဝန်းကျင်က ဆေးတက္ကသိုလ်(၂)ရုက္ခဗေဒဌာနက ဒေါက်တာဒေါ်ရီရီဟာ ပညာသင်သွားရင်းနဲ့ ရီရီဂျာနင်ဆိုတဲ့ ဓာတ်ပေါင်းအသစ်ကို ဖော်ဆောင်နိုင်ခဲ့တာဖြစ်ပါတယ်။ ဒါကလည်း သုတေသနရပ်ဝန်းတစ်ခု တည်ထောင်ပေးဖို့အတွက် ကျွန်တော်တို့ လူတွေမှာ အသိပညာ၊ အတတ်ပညာတွေ အကုန်လုံးဆောင်ရွက်ပေးနိုင်ပါတယ်ဆိုတဲ့အချက်ကို ထောက်ခံတာဖြစ်တဲ့အတွက် ကြောင့် ဒေါက်တာလှမိုးရဲ့ အဆိုကိုထောက်ခံပြီးတော့ အကောင်အထည်ဖော်ဆောင်ရွက်သင့်ပါ ကြောင်း လေးစားစွာတင်ပြအပ်ပါတယ်။ ကျေးဇူးတင်ပါတယ်။ </speech>
</new_section>
<new_section>
<title>ဒေါက်တာလှမိုး၊ အောင်မြေသာစံမဲဆန္ဒနယ်ကတင်သွင်းသည့် အဆိုနှင့်စပ်လျဉ်း၍ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်က ပြန်လည်ရှင်းလင်းဆွေးနွေးခြင်းနှင့် လွှတ်တော်၏အဆုံးအဖြတ်ရယူခြင်း</title>
<speech type='speaker'>
အစီအစဉ် ၁၃ ဖြစ်ပါတယ်။ ပညာရေးဝန်ကြီးဌာနက ပြန်လည်ရှင်းလင်း ဆွေးနွေးရန် ဖြစ်ပါတယ်။
</speech>
<speech><agency id='16'>ဦးဝင်းမော်ထွန်း(ဒုတိယဝန်ကြီး၊ ပညာရေးဝန်ကြီးဌာန)</agency>ရိုသေလေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်ကြီးများခင်ဗျား။ ပညာရေးဝန်ကြီး ဌာန ဒုတိယဝန်ကြီး ကျွန်တော်ဦးဝင်းမော်ထွန်းက မန္တလေးတိုင်းဒေသကြီး၊ အောင်မြေသာစံမဲဆန္ဒနယ် မှ ပြည်သူ့လွှတ်တော်ကိုယ်စားလှယ်ကြီး ဒေါက်တာလှမိုး၏အဆိုဖြစ်သော မြန်မာ့ပညာရေးဖွံ့ဖြိုး တိုးတက်မှု အရှိန်အဟုန်မြှင့်တင်နိုင်စေရန်အတွက် အဆင့်မြင့်ပညာရေးကဏ္ဍတွင် သုတေသန ရပ်ဝန်းကောင်းများ ဖော်ဆောင်ပေးပါရန်နှင့် သုတေသနဆောင်ရွက်သူပညာရှင်များအား သုတေသန ရန်ပုံငွေ လုံလောက်စွာထောက်ပံ့ချီးမြှင့်ပေးပါရန် ပြည်ထောင်စုအစိုးရအား တိုက်တွန်းကြောင်းအဆို အပေါ် ဖြေကြားရှင်းလင်းတင်ပြမှာဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်ကြီးများခင်ဗျား။ ဒီအဆိုနှင့်စပ်လျဉ်းပြီး ကျွန်တော်တို့ ပညာရေး ဝန်ကြီးဌာနမှ ထောက်ခံပါကြောင်း ဦးစွာတင်ပြလိုပါတယ်။ ဒီအဆိုနဲ့ပတ်သက်ပြီး ဆွေးနွေးသွားတဲ့ ပြည်သူ့လွှတ်တော်ကိုယ်စားလှယ်ကြီးများအားလုံးကလည်း အားတက်သရော ကျယ်ကျယ်ပြန့်ပြန့် ထောက်ခံဆွေးနွေးတဲ့အတွက် ကျေးဇူးတင်ရှိပါကြောင်း တင်ပြအပ်ပါတယ်။ ဒေါက်တာလှမိုး၏ အဆိုကို လိုက်နာဆောင်ရွက်ခြင်းအားဖြင့် ကျွန်တော်တို့လက်ရှိဆောင်ရွက်နေတဲ့ မြန်မာ့ပညာရေး ဖွံ့ဖြိုးတိုးတက်မှု အရှိန်အဟုန်မြှင့်တင်နိုင်ရန်အတွက် အဆင့်မြင့်ပညာကဏ္ဍမှာ သုတေသနများ ပိုမိုလုပ်ဆောင်နိုင်ရန် အခြေအနေကောင်းများ ပေါ်ထွန်းနိုင်မှာဖြစ်ပါတယ်။ သုတေသနပြုလုပ်ရန် လိုအပ်တဲ့စက်ပစ္စည်းကိရိယာများ၊ နည်းပညာဆိုင်ရာစာအုပ်စာတမ်းများ၊ သုတေသနဂျာနယ်များ၊ ဓာတ်ခွဲခန်းနှင့် စက်မှုပိုင်းဆိုင်ရာကျွမ်းကျင်ဝန်ထမ်းများ ဖြည့်ဆည်းပေးနိုင်မှာဖြစ်ပါတယ်။ တက္ကသိုလ် များ၊ သုတေသနစင်တာများရှိ သုတေသီများ၊ ဆရာဆရာမများ အသုံးချသုတေသနလုပ်ဆောင်နိုင်ရန် ရန်ပုံငွေလုံလောက်စွာထောက်ပံ့ချီးမြှင့်ပေးနိုင်မှာ ဖြစ်ပါတယ်။ ထိုနည်းတူစွာပဲ သုတေသနဂျာနယ်များ ထုတ်ဝေခြင်း၊ သုတေသနဆိုင်ရာညီလာခံများကျင်းပခြင်း၊ Forumn နှင့် ပြပွဲပြိုင်ပွဲများကျင်းပခြင်း တို့ကို တက္ကသိုလ်များအလိုက် ဆောင်ရွက်နိုင်ရန် အားပေးမြှင့်တင်နိုင်တဲ့အခြေအနေ ရရှိမှာဖြစ်ပါ တယ်။ နိုင်ငံတကာမှာကျင်းပသော သုတေသနညီလာခံများတက်ရောက်ပြီး စာတမ်းများဖတ်ကြား စေခြင်း၊ တိုင်းဒေသကြီး/ပြည်နယ်များ၏ ဒေသလိုအပ်ချက်အရ အသေးစားနှင့်အလတ်စား SME လုပ်ငန်းများ အထောက်အကူပြု သုတေသနလုပ်ငန်းများကို သက်ဆိုင်ရာတက္ကသိုလ်များမှ ဆောင်ရွက်ပေးနိုင်သည့်အခြေအနေရောက်ရှိအောင် အားပေးမြှင့်တင်နိုင်မှာဖြစ်ပါတယ်။ အသုံးချ သုတေသနများ ပြု လုပ်ဆောင်ရွက်နိုင်ခြင်း၊ သုတေသနရလဒ်များဖြင့် သုတေသနစာတမ်းများ ဖတ်ကြားနိုင်ခြင်း၊ ပြည်တွင်းပြည်ပသုတေသနဂျာနယ်များတွင် သုတေသနစာတမ်းများ ရေးသားပြုစု ခြင်းဖြင့် လက်တွေ့နယ်ပယ်နှင့်နီးစပ်သော သင်ကြားသင်ယူမှုများ ပိုမိုပြုလုပ်နိုင်မှာဖြစ်ပါသဖြင့် ကိုယ်စားလှယ်တော်ကြီး ဒေါက်တာလှမိုး၏အဆိုဖြစ်သော မြန်မာ့ပညာရေးဖွံ့ဖြိုးတိုးတက်မှု အရှိန်အဟုန်မြှင့်တင်နိုင်စေရန်အတွက် အဆင့်မြင့်ပညာရေးကဏ္ဍတွင် သုတေသနရပ်ဝန်းကောင်း များ ဖော်ဆောင်ပေးပါရန် သုတေသနဆောင်ရွက်သူပညာရှင်များအား သုတေသနရန်ပုံငွေ လုံလောက်စွာ ထောက်ပံ့ချီးမြှင့်ပေးပါရန် ပြည်ထောင်စုအစိုးရအား တိုက်တွန်းကြောင်းအဆိုကို လက်ခံ ဆောင်ရွက်သင့်ပါကြောင်း ပညာရေးဝန်ကြီးဌာနမှ ထောက်ခံတင်ပြအပ်ပါတယ်။ ကျေးဇူးတင်ပါတယ်။</speech>
<speech type='speaker'> အဆိုရှင်ရဲ့ သဘောထားပြောပါ။</speech>
<speech><mp id='309'>ဒေါက်တာလှမိုး(အောင်မြေသာစံမဲဆန္ဒနယ်)</mp> လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် ပညာရေးဝန်ကြီးဌာနမှ ဒုတိယဝန်ကြီးနှင့်အတူ လွှတ်တော်ကိုယ်စားလှယ်များ အားလုံး မင်္ဂလာအပေါင်းနှင့် ပြည့်စုံကြပါစေ။ ဒီနေ့ ကျွန်တော့်ရဲ့ အဆိုနဲ့ပတ်သက်ပြီးတော့ ဝိုင်းဝန်း ပါဝင်ဆွေးနွေးပေးကြတဲ့ကိုယ်စားလှယ်တော်ကြီး ၁၀ ဦးကိုလည်း ကျွန်တော့်အနေနဲ့ ကျေးဇူးအထူး တင်ရှိပါတယ်။ ကျွန်တော့်ရဲ့ အဆိုနဲ့ပတ်သက်ပြီးတော့လည်း ပညာရေးဝန်ကြီးဌာနက ထောက်ခံ အတည်ပြု တဲ့အတွက်ကြောင့်မို့လို့ ပြည်သူ့လွှတ်တော်ကြီးက အတည်ပြု ပေးပါရန် လေးစားစွာဖြင့် ပန်ကြားအပ်ပါတယ်။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒေါက်တာလှမိုး အောင်မြေသာစံ မဲဆန္ဒနယ်က တင်သွင်းသွားတဲ့အဆိုကို လွှတ်တော်ကိုယ်စားလှယ် ၁၀ ဦးက ဆွေးနွေးပြီး ပညာရေး ဝန်ကြီးဌာနကလည်း အဆိုအား အတည်ပြုသင့်ကြောင်း ရှင်းလင်းခဲ့ပါတယ်။ အဆိုရှင်ကလည်း အတည်ပြု ပေးရန် ရှင်းလင်းပြောကြားသွားပါတယ်။ ဒါကြောင့် ဒီအဆိုနဲ့စပ်လျဉ်းပြီး လွှတ်တော်က သဘောတူပါသလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'> သဘောမတူတဲ့သူရှိပါသလားခင်ဗျား။</speech>
<speech type='speaker'>
သဘောမတူသူမရှိတဲ့အတွက် ဒေါက်တာလှမိုးတင်သွင်းသွားတဲ့အဆိုကို လွှတ်တော်က အတည်ပြုကြောင်း ကြေညာပါတယ်။ (ဩဘာသံများ)
</speech>
</new_section></motion>
</section>
</discussion><postface>
<title>ဒုတိယအကြိမ် ပြည်သူ့လွှတ်တော် နဝမပုံမှန်အစည်းအဝေး(၁၃)ရက်မြောက်နေ့ ရပ်နားကြောင်းနှင့် အစည်းအဝေး(၁၄)ရက်မြောက်နေ့ ဆက်လက်ကျင်းပမည့် နေ့ရက်နှင့်အချိန်ကို ကြေညာခြင်း</title>
<speech type='speaker'>
အစီအစဉ် ၁၄ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်သူ့လွှတ်တော် နဝမပုံမှန်အစည်းအဝေး(၁၃)ရက်မြောက်နေ့ကို ရပ်နားပါမယ်။ ဒုတိယအကြိမ်ပြည်သူ့လွှတ်တော် နဝမပုံမှန်အစည်းအဝေး(၁၄)ရက်မြောက်နေ့ကို ၂၀၁၈ ခုနှစ်၊ သြဂုတ်လ ၃၁ ရက် သောကြာနေ့ နံနက် ၁၀ နာရီအချိန်မှာ ဆက်လက်ကျင်းပမည်ဖြစ်ကြောင်းနှင့် ယနေ့အစည်းအဝေးပြီးဆုံးကြောင်း ကြေညာပါတယ်။ (ဩဘာသံများ)
</speech>
</postface>
</transcript>
</doc>