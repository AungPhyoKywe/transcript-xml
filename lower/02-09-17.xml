<doc>
<docinfo>
<docno>02-09-17.xml</docno>
<term value='02'>ဒုတိယအကြိမ်</term>
<session value='09'/>
<sittingday value='17'> </sittingday>
<legislature value='lower'>ပြည်သူ့လွှတ်တော်</legislature>
<title>
ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်သူ့လွှတ်တော် နဝမပုံမှန်အစည်းအဝေး (၁၇)ရက်မြောက်နေ့မှတ်တမ်း
</title>
<date value='12-09-2018'>၁၃၈၀ ပြည့်နှစ်၊ တော်သလင်းလဆန်း ၃ ရက် (၂ဝ၁၈ ခုနှစ်၊ စက်တင်ဘာလ ၁၂ ရက်) (ဗုဒ္ဓဟူးနေ့) ။</date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ဒုတိယအကြိမ် ပြည်သူ့လွှတ်တော် နဝမပုံမှန်အစည်းအဝေး (၁၇)ရက်မြောက်နေ့ကို နံနက် ၁၀ နာရီအချိန်၌ စတင်ကျင်းပပါသည်။ (ပြည်သူ့လွှတ်တော်အစည်းအဝေးကို ကြီးကြပ်ကွပ်ကဲသူအဖြစ် ပြည်သူ့လွှတ်တော်ဥက္ကဋ္ဌ ဦးတီခွန်မြတ်က ဆောင်ရွက်ပြီး၊ အခမ်းအနားမှူးအဖြစ် ဦးတင်ဝင်းအောင်၊ ညွှန်ကြားရေးမှူးချုပ်၊ ပြည်သူ့လွှတ်တော်ရုံးက ဆောင်ရွက်ပါသည်။</p>
<speech type='mc'> အားလုံးထိုင်နိုင်ပါပြီခင်ဗျာ။</speech>
<title>ပြည်သူ့လွှတ်တော်အစည်းအဝေးအထမြောက်ကြောင်းနှင့် စတင်ကျင်းပကြောင်း ကြေညာခြင်း</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီကနေ့ကျင်းပတဲ့ ဒုတိယအကြိမ် ပြည်သူ့ လွှတ်တော် နဝမပုံမှန်အစည်းအဝေး (၁၇)ရက်မြောက်နေ့မှာ ပြည်သူ့လွှတ်တော် လွှတ်တော် အခွင့်အရေးကော်မတီရဲ့ တင်ပြချက်အရ အစည်းအဝေးသို့တက်ရောက်ခွင့်ရှိတဲ့ ပြည်သူ့လွှတ်တော် ကိုယ်စားလှယ် ၄၃၀ ဦးရှိသည့်အနက် ၃၈၃ ဦးတက်ရောက်ပါတယ်။ အစည်းအဝေးသို့ တက်ရောက် ခွင့်ရှိသူဦးရေ စုစုပေါင်းရဲ့ ၈၉.၀၇ ရာခိုင်နှုန်းရှိတဲ့အတွက် အစည်းအဝေးအထမြောက်ကြောင်းနှင့် စတင်ကျင်းပကြောင်း ကြေညာပါတယ်။ (ဩဘာသံများ)
</speech>
<p>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</p>
<speech type='speaker'>
အစီအစဉ် ၃ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အစီအစဉ်များ ကို ကြို တင်ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်။
</speech>
<leave>
<title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type='speaker'>
အစီအစဉ် ၄ ဖြစ်ပါတယ်။ ယခု အစည်းအဝေးမတက်ရောက်နိုင်တဲ့ လွှတ်တော် ကိုယ်စားလှယ်များအတွက် ခွင့်ပန်ကြားရန်ဖြစ်ပါတယ်။
</speech>
<speech><mp id='245'>ဒေါ်နန်းထွေးသူ(အဖွဲ့ဝင်၊ လွှတ်တော်အခွင့်အရေးကော်မတီ)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးရှင်။ ယနေ့ ၂၀၁၈ ခုနှစ်၊ စက်တင်ဘာလ ၁၂ ရက်နေ့ ဒုတိယအကြိမ် ပြည်သူ့လွှတ်တော် နဝမပုံမှန်အစည်းအဝေး (၁၇)ရက်မြောက်နေ့သို့ မတက်ရောက်နိုင်ပါသဖြင့် ခွင့်ပန်ကြားသူ လွှတ်တော်ကိုယ်စားလှယ်များ၏ကိုယ်စား ပြည်သူ့လွှတ်တော် လွှတ်တော်အခွင့်အရေး ကော်မတီအဖွဲ့ဝင် ကျွန်မ ဒေါ်နန်းထွေးသူ၊ ဖားဆောင်းမဲဆန္ဒနယ်က ခွင့်ပန်ကြားသွားမှာဖြစ်ပါတယ်။ ပြည်သူ့လွှတ်တော်မှာ ယနေ့တက်ရောက်ခွင့်ရှိသော ကိုယ်စားလှယ် ၄၃၀ ဦးရှိပြီး တက်ရောက်သူ ကိုယ်စားလှယ် ၃၈၃ ဦးရှိကာ ယနေ့ခွင့်ပန်ကြားသူ ၄၁ ဦးရှိပါတယ်။ ခွင့်ပန်ကြားသူများကတော့ (၁) ရန်ကင်းမဲဆန္ဒနယ်မှ ဒေါ်ဇင်မာအောင် ခွင့် ၃ ရက်၊ (၂) ကျိုက်ထိုမဲဆန္ဒနယ်မှ ဒေါက်တာခင်ဆောင် ခွင့် ၈ ရက်၊ (၃) ကန့်ဘလူမဲဆန္ဒနယ်မှ ဒေါက်တာလှိုင်မြင့်ဟန် ခွင့် ၁၃ ရက်၊ စစ်တွေမဲဆန္ဒနယ်မှ ဦးမောင်သိန်းခိုင် အစည်းအဝေးပြီးဆုံးသည်ထိ၊ (၅) ဖျာပုံမဲဆန္ဒနယ်မှ ဦးဝင်းထွဋ် ခွင့် ၃ ရက်၊ (၆) မအူပင်မဲဆန္ဒနယ်မှ ဦးစိန်ဝင်း ခွင့် ၁ ရက်၊ ဆင်ပေါင်ဝဲမဲဆန္ဒနယ်မှ ဦးနေထက်ဝင်း ခွင့် ၁ ရက်၊ (၈) စေတုတ္တရာမဲဆန္ဒနယ်မှ ဦးကျော်အောင်လွင် ခွင့် ၃ ရက်၊ (၉) အုတ်တွင်းမဲဆန္ဒနယ်မှ ဒေါ်ချိုချို ခွင့် ၁ ရက်၊ (၁၀) ပေါက်မဲဆန္ဒနယ်မှ ဦးရဲထွန်းဝင်း ခွင့် ၁ ရက်၊ (၁၁) မြင်းမူမဲဆန္ဒနယ်မှ ဦးစိုးစံသက်ထွန်း ခွင့် ၁ ရက်၊ (၁၂) လှိုင်မဲဆန္ဒနယ်မှ ဦးအောင်ကျော်ကျော်ဦး ခွင့် ၁ ရက်၊ (၁၃) ဒဂုံမဲဆန္ဒနယ်မှ ဒေါက်တာဒေါ်သက်သက်ခိုင် ခွင့် ၁ ရက်၊ (၁၄) ပုလဲမဲဆန္ဒနယ်မှ ဒေါ်ခင်စန်းလှိုင် ခွင့် ၃ ရက်၊ (၁၅) သန်လျင်မဲဆန္ဒနယ်မှ ဦးလွင်ကိုလတ် ခွင့် ၃ ရက်၊ (၁၆) တပ်ကုန်းမဲဆန္ဒနယ်မှ ဦးကျော်တင့် ခွင့် ၁ ရက်၊ (၁၇) သပိတ်ကျင်းမဲဆန္ဒနယ်မှ ဒေါက်တာအောင်နိုင် ခွင့် ၁ ရက်၊ (၁၈) ဥတ္တရသီရိမဲဆန္ဒနယ်မှ ဦးကျော်မင်းလှိုင် ခွင့် ၁ ရက်၊ (၁၉) ရှားတောမဲဆန္ဒနယ်မှ ဒေါ်ဝင့်ဝါထွန်း ခွင့် ၁ ရက်၊ (၂၀) မရမ်းကုန်းမဲဆန္ဒနယ်မှ ဒေါက်တာဒေါ်မေဝင်းမြင့် ခွင့် ၁ ရက်၊ (၂၁) ပုဇွန်တောင်မဲဆန္ဒနယ်မှ ဦးမြင့်လွင် ခွင့် ၃ ရက်၊ (၂၂) လေရှီးမဲဆန္ဒနယ်မှ ဦးကျော်ဌေး ခွင့် ၃ ရက်၊ (၂၃) မဟာအောင်မြေမဲဆန္ဒနယ်မှ ဦးငြိမ်းသစ်(ခ) ဦးသောင်းထွန်း ခွင့် ၃ ရက်၊ (၂၄) ကလေးမဲဆန္ဒနယ်မှ ဒေါ်အေးအေးမူ(ခ)ဒေါ်ရှားမီး ခွင့် ၁၃ ရက်၊ (၂၅) ကိုကိုးကျွန်းမဲဆန္ဒနယ်မှ သူရဦးသက်ဆွေ ခွင့် ၁ ရက်၊ (၂၆) တနင်္သာရီမဲဆန္ဒနယ်မှ ဦးအောင်ကျော်ဟိန်း ခွင့် ၃ ရက်၊ (၂၇) လားရှိုးမဲဆန္ဒနယ်မှ ဒေါက်တာစိုင်းမောက်ခမ်း ခွင့် ၃ ရက်၊ (၂၈) မိုင်းဖြတ်မဲဆန္ဒနယ်မှ ဦးလင်းဇော်ထွန်း ခွင့် ၁ ရက်၊ (၂၉) မိုင်းယန်းမဲဆန္ဒနယ်မှ ဦးစိုင်းဆမ် အစည်းအဝေးပြီးဆုံးသည်ထိ၊ (၃၀) မက်မန်းမဲဆန္ဒနယ်မှ ဦးတင်အေး ခွင့် ၁ ရက်၊ (၃၁) မိုင်းရယ်မဲဆန္ဒနယ်မှ ဦးစိုင်းသီဟကျော် ခွင့် ၁ ရက်၊ (၃၂) သရက်ချောင်းမဲဆန္ဒနယ်မှ ဦးအောင်စိုး ခွင့် ၁ ရက်၊ (၃၃) မတူပီမဲဆန္ဒနယ်မှ ဦးပါထန်း ခွင့် ၃ ရက်၊ (၃၄) တပ်မတော်သားကိုယ်စားလှယ် ဗိုလ်မှူးရဲစိုး ခွင့် ၁ ရက်၊ (၃၅) တပ်မတော်သားကိုယ်စားလှယ် ဗိုလ်မှူးမျိုးကိုကို ခွင့် ၁ ရက်၊ (၃၆) မြောက်ဦးမဲဆန္ဒနယ်မှ ဦးဦးလှစော ခွင့် ၁ ရက်၊ (၃၇) ဆီဆိုင်မဲဆန္ဒနယ်မှ ဦးခွန်သန်းထူး ခွင့် ၁ ရက်၊ (၃၈) ဟိုပုန်းမဲဆန္ဒနယ်မှ ဦးခွန်အောင်ကျော် ခွင့် ၁ ရက်၊ (၃၉) နမ့်ခမ်းမဲဆန္ဒနယ်မှ ဦးထွန်းကျော် ခွင့် ၁ ရက်၊ (၄၀) မိုင်းပန်မဲဆန္ဒနယ်မှ ဦးစိုင်းကျော်မိုး ခွင့် ၁ ရက်နှင့် (၄၁) အလုံမဲဆန္ဒနယ်မှ ဦးရဲလွင် ခွင့် ၁ ရက်တို့ဖြစ်ပါတယ်။ ယခင် ခွင့်ပန်ကြားသူ ၆ ဦး၊ ယနေ့ခွင့်ပန်ကြားသူ ၄၁ ဦး စုစုပေါင်းခွင့်ပန်ကြားသူ ၄၇ ဦး ဖြစ်ပါတယ်။ ခွင့်မဲ့ ပျက်ကွက်သူမရှိပါကြောင်းနှင့် အထက်ပါကိုယ်စားလှယ်များ၏ ခွင့်ပန်ကြားမှုအား ခွင့်အဖြစ် ခွင့်ပြုပေးပါရန် လေးစားစွာဖြင့် ပန်ကြားအပ်ပါတယ်ရှင်။</speech>
<speech type='speaker'>ခွင့်ပန်ကြားသူအားလုံးကို ခွင့်ပြုပါတယ်။</speech>
<title>
ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို မှတ်တမ်းတင်ခြင်း
</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီကနေ့ အစည်းအဝေးမှာ တက်ရောက်ခွင့် ရှိတဲ့ လွှတ်တော်ကိုယ်စားလှယ် ၄၃၀ ဦး၊ ယခင်ကခွင့်ပန်ကြား၍ ခွင့်ပြုထားသူ ၆ ဦး၊ ယနေ့ခွင့်ပြု ထားသူ ၄၁ ဦးဖြစ်၍ လွှတ်တော်ကခွင့်ပြုထားသူစုစုပေါင်း ၄၇ ဦးဖြစ်ပါတယ်။ ခွင့်မဲ့ပျက်ကွက်သူ မရှိပါ။ ယခုလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို လွှတ်တော်ရဲ့ အတည်ပြုချက်ရယူပါမယ်။ ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အတည်ပြုမှတ်တမ်းတင်ရန် လွှတ်တော်ကသဘောတူပါသလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'>
လွှတ်တော်က သဘောတူတဲ့အတွက် ကိုယ်စားလှယ်များ အစည်းအဝေး တက်ရောက်မှုအခြေအနေကို အတည်ပြုမှတ်တမ်းတင်ကြောင်း ကြေညာပါတယ်။ (ဩဘာသံများ)
</speech>
</leave>
</preface><discussion>
<section value = 'QA'>
<title>
ကြယ်ပွင့်ပြထားသည့်မေးခွန်းများကို လွှတ်တော်ကိုယ်စားလှယ်များက မေးမြန်းခြင်းနှင့် သက်ဆိုင်ရာပြည်ထောင်စုအဆင့် အဖွဲ့အစည်းဝင်က ဖြေကြားခြင်း
</title>
<speech type='speaker'> အစီအစဉ် ၅ ဖြစ်ပါတယ်။</speech>
<Q-A>
<title>
မေးခွန်းမေးမြန်းသူကို ယခင်ခွင့်ပြုထား တဲ့အချိန် ၅ မိနစ်အစား ၆ မိနစ်သို့လည်းကောင်း၊ ပြောင်းလဲခွင့်ပြု ပေးရန် အစီအစဉ်ရှိ/မရှိ နှင့်စပ်လျဥ်းသည့် မေးခွန်း
</title>
<speech type='speaker'>
ပထမဦးစွာ မင်းကင်းမဲဆန္ဒနယ်မှ ဦးမောင်မြင့် မေးမြန်းဖို့ဖြစ်ပါတယ်။
</speech>
<speech><mp id='359'>ဦးမောင်မြင့်(မင်းကင်းမဲဆန္ဒနယ်)</mp> လေးစားအပ်တဲ့ ဥက္ကဋ္ဌကြီးနှင့် အားလုံးမင်္ဂလာပါ ခင်ဗျား။ ကျွန်တော်ကတော့ မင်းကင်းမဲဆန္ဒနယ်မှ ဦးမောင်မြင့်ဖြစ်ပြီး မေးခွန်းအတွက် Power Point သုံးစွဲခွင့်ပြုပါရန် တင်ပြအပ်ပါတယ်။ ကျွန်တော့်ရဲ့ မေးခွန်းကတော့ အဆိုဆွေးနွေးသူကို ၆ မိနစ်အစား ၅ မိနစ်သို့လည်းကောင်း၊ မေးခွန်းမေးမြန်းသူကို ၅ မိနစ်အစား ၆ မိနစ်သို့လည်းကောင်း ပြောင်းလဲ သတ်မှတ်ရန် အစီအစဉ်ရှိ/မရှိဆိုတဲ့မေးခွန်းပဲဖြစ်ပါတယ်။ ယခုအခါမှာ ပြည်သူ့လွှတ်တော်မှာ အဆို ဆွေးနွေးခြင်း၊ မေးခွန်းမေးမြန်းခြင်းတွေဆောင်ရွက်ခဲ့တာ ခုနစ်နှစ်တောင်ကျော်ခဲ့ပါပြီ။ ယေဘုယျ အားဖြင့် လွှတ်တော်က သတ်မှတ်ပေးခဲ့အချိန်ဟာ အဆင်ပြေတယ်ဆိုပေမဲ့ တချို့ကိစ္စတွေမှာတော့ လက်တွေ့ကျင့်သုံးတဲ့နေရာမှာ အဆင်မပြေတာလည်း ကြုံတွေ့နေရပါတယ်။ အဆိုဆွေးနွေးတဲ့အခါမှာ နည်းဥပဒေ ၁၇၀ နည်းဥပဒေခွဲ(က)မှာဖော်ပြထားတာကတော့ ဥက္ကဋ္ဌက သတ်မှတ်သည့်အစီအစဉ် အတိုင်း လွှတ်တော်ကိုယ်စားလှယ်များက ဆွေးနွေးရမည်။ ဆွေးနွေးရာတွင် နည်းဥပဒေ ၃၀ ပါ သတ်မှတ်ချိန်ထက်ကျော်လွန် ဆွေးနွေးခြင်းမပြုရလို့ပါရှိပါတယ်။ တဖန် နည်းဥပဒေ ၃၀ မှာဖော်ပြ ထားတာကတော့ လွှတ်တော်ကိုယ်စားလှယ်တစ်ဦးသည် တစ်ကြိမ်လျှင် အများဆုံး ၁၅ မိနစ်အထိသာ ဆွေးနွေးရမည်လို့ ဖော်ပြထားပါတယ်။ သို့ပေမဲ့ အဆိုတစ်ခုကို ဆွေးနွေးတဲ့အခါမှာ စံချိန်တင် ၄၄ ယောက်အထိ ပါဝင်ဆွေးနွေးခဲ့ကြပြီးတော့မှ တစ်ဦးကို ဥက္ကဋ္ဌက ၆ မိနစ်သာခွင့်ပြုတယ်ဆိုပေမဲ့ ဆွေးနွေးချိန် ၄ နာရီကျော်ကြာခဲ့ပါတယ်။ တကယ်တော့ ကိုယ်စားလှယ်တစ်ဦးချင်းရဲ့ ဆွေးနွေးမှုဟာ အဆိုကို ဦးတည်ပြီးတော့မှ အထောက်အကူဖြစ်ရာဖြစ်ကြောင်း ဆွေးနွေးတယ်ဆိုပေမယ့် ဆုံးဖြတ်ရာ မှာတော့ ကြီးမားတဲ့အထောက်အပံ့ဖြစ်စေတယ်လို့ မယူဆနိုင်ပါဘူး။ ဒါကြောင့် လွှတ်တော်ရဲ့ တန်ဖိုး ရှိတဲ့အချိန် Save လုပ်နိုင်ဖို့အတွက် အဆိုဆွေးနွေးတဲ့ကိုယ်စားလှယ်တွေကို ဥက္ကဋ္ဌကြီးက ယခင်ခွင့်ပြု ထားခဲ့တဲ့ ၆ မိနစ်အစား ၅ မိနစ်သို့ ပြောင်းလဲသတ်မှတ်ပေးပါက ပိုမိုသင့်လျော်မယ်လို့ ယူဆပါတယ်။ နောက်တစ်ခုကတော့ မေးခွန်းကိစ္စပါ။ ပြည်သူ့လွှတ်တော်နည်းဥပဒေ ၁၄၄ နည်းဥပဒေခွဲ(ဂ)မှာ လွှတ်တော်ကိုယ်စားလှယ်များသည် ဥက္ကဋ္ဌက မိမိအမည်ကိုခေါ်သည့်အခါ ကြယ်ပွင့်ပြထားသော မေးခွန်းကို မေးမြန်းရမည်။ ထိုသို့မေးမြန်းရာတွင် ဥက္ကဋ္ဌ၏ ခွင့်ပြုချက်မရလျှင် မေးမြန်းချိန် ၃ မိနစ်ထက်မပိုစေရလို့ ဖော်ပြထားပါတယ်။ သာမန်ကျောင်းအဆင့်တိုး၊ ဝန်ထမ်းတိုးမြှင့်ခန့်ထားရေး ကိစ္စတွေလောက်မှာတော့ ဥပဒေမှာပါတဲ့ ၃ မိနစ်အတွင်း အချိန်ကိုက်မေးမြန်းနိုင်ပေမဲ့ တချို့ကိစ္စရပ် များဟာ ခြုံငုံမိအောင် ရှင်းလင်းတင်ပြရမှာဖြစ်လို့ ဥက္ကဌကြီးက ၅ မိနစ်အထိ မေးခွင့်ပြု တာကိုလည်း လွှတ်တော်ကိုယ်စားလှယ်များ ကိုယ်စား၊ အားလုံးကိုယ်စား ကျေးဇူးအထူးတင်ရှိပါကြောင်း တင်ပြလိုပါ တယ်။ သို့ပေမဲ့ အချို့သောကိစ္စရပ်များမှာတော့ မေးခွန်းမေးမြန်းတဲ့နေရာမှာ ဘာသာရပ်ကလည်း ကျယ်ပြန့်ပြီးတော့မှ ဝန်ကြီးဌာနနှင့် အစိုးရအဖွဲ့ကိုကောင်းမွန်တဲ့၊ ပြည့်စုံတဲ့ Messdge တွေ ပေးနိုင်ဖို့အတွက် ဆောင်ရွက်တဲ့နေရာမှာ ဥက္ကဋ္ဌကြီးက ခွင့်ပြုထားတဲ့အချိန် ၅ မိနစ်ဆိုတာ မလုံလောက်ဘူးဆိုတာကို လက်တွေ့ကြုံတွေ့နေရပါတယ်။ တကယ်တော့ နေ့စဉ်မေးမြန်းခွင့်ပြုတဲ့ မေးခွန်းက စုစုပေါင်း ငါးခုကနေ ခုနစ်ခုအထိပဲရှိပါတယ်။ အကယ်၍များ ဥက္ကဋ္ဌကြီးက မေးခွန်း မေးမြန်းသူကို လက်ရှိခွင့်ပြု ထားတဲ့ လက်ရှိ ၅ မိနစ်အစား ၆ မိနစ်အထိ တစ်မိနစ်တိုးမြှင့်ခွင့်ပြုခဲ့မယ် ဆိုရင်တောင်မှ အများဆုံး ၇ မိနစ်အထိပဲ ပိုမိုကြာမြှင့်မှာဖြစ်ပါတယ်။ အချို့မေးခွန်းမေးမြန်းသူတွေက လည်း တိုးမြှင့်ခွင့်ပြုတဲ့အချိန်ကို အချိန်ပြည့်သုံးချင်မှ သုံးပါလိမ့်မယ်။ သို့သော် ကျွန်တော် တင်ပြသလို မေးခွန်းမေးမြန်းသူကို ၅ မိနစ်အစား ၆ မိနစ်သာ ဥက္ကဌကြီးမှ ခွင့်ပြုမည်ဆိုပါက လွှတ်တော် ကိုယ်စားလှယ်များ တက်သုတ်ရိုက်ပြောကြားနေတဲ့ ဒုက္ခက ကင်းဝေးပြီးတော့မှ Comprehensive ဖြစ်တဲ့မေးခွန်းများ မေးမြန်းနိုင်မှာဖြစ်ပါတယ်။ ဒါကြောင့် ကျွန်တော့်ရဲ့ မေးခွန်းမှာ အဆိုဆွေးနွေးသူကို ယခင်ခွင့်ပြုထားတဲ့ ၆ မိနစ်အစား ၅ မိနစ်သို့လည်းကောင်း၊ မေးခွန်းမေးမြန်းသူကို ယခင်ခွင့်ပြုထား တဲ့အချိန် ၅ မိနစ်အစား ၆ မိနစ်သို့လည်းကောင်း၊ ပြောင်းလဲခွင့်ပြု ပေးရန် အစီအစဉ်ရှိ/မရှိကို လွှတ်တော်ဥက္ကဋ္ဌကြီးမှတစ်ဆင့် လေးစားစွာဖြင့် မေးမြန်းတင်ပြအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type='speaker'> လွှတ်တော်အခွင့်အရေးကော်မတီက ဖြေကြားရန်ဖြစ်ပါတယ်။</speech>
<speech><mp id='309'>ဒေါက်တာလှမိုး (အဖွဲ့ဝင်၊ လွှတ်တော်အခွင့်အရေးကော်မတီ)</mp> လေးစားအပ်ပါသော လွှတ်တော်ဥက္ကဋ္ဌကြီးခင်ဗျား။ ဒုတိယအကြိမ် ပြည်သူ့လွှတ်တော် အဋ္ဌမပုံမှန်အစည်းအဝေးမှာ မင်းကင်းမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးမောင်မြင့်ရဲ့ ကြယ်ပွင့်ပြမေးခွန်းဖြစ်တဲ့ ပြည်သူ့လွှတ်တော်တွင် မေးခွန်းမေးမြန်းခြင်း၊ အဆိုတင်သွင်းခြင်း၊ ဆွေးနွေးခြင်းများကို ချောမွေ့စွာ ဆောင်ရွက်လျက်ရှိရာ မေးခွန်းမေးမြန်းရန် ၅ မိနစ် အဆိုဆွေးနွေးရန် ၆ မိနစ်အဖြစ် လွှတ်တော်မှ သတ်မှတ်ထားပါသဖြင့် အဆိုဆွေးနွေးသူကို ၆ မိနစ်အစား ၅ မိနစ်သို့လည်းကောင်း၊ မေးခွန်း မေးမြန်းသူကို ၅ မိနစ်အစား ၆ မိနစ်သို့လည်းကောင်း ပြောင်းလဲသတ်မှတ်ရန်အစီအစဉ်ရှိ/မရှိနှင့် ပတ်သက်တဲ့မေးခွန်းကို ပြည်သူ့လွှတ်တော် လွှတ်တော်အခွင့်အရေးကော်မတီကိုယ်စား အတွင်းရေးမှူး ဒေါက်တာလှမိုး ကျွန်တော်က ပြည်သူ့လွှတ်တော်ဥက္ကဋ္ဌကြီးမှတစ်ဆင့် ဖြေကြားသွား မှာဖြစ်ပါတယ်။ ဥက္ကဋ္ဌကြီးခင်ဗျား။ ၂၀၁၂ ခုနှစ်၊ ပြည်သူ့လွှတ်တော်ဆိုင်ရာဥပဒေနှင့် ၂၀၁၃ ခုနှစ်၊ ပြည်သူ့ လွှတ်တော်ဆိုင်ရာနည်းဥပဒေမှာ လွှတ်တော်အစည်းအဝေးခန်းမအတွင်း နှုတ်ဖြင့် ဖြေဆိုရမည့် ကြယ်ပွင့်ပြမေးခွန်းနှင့်ပတ်သက်ပြီး ပုဒ်မ ၁၄၄ (ဂ)မှာ သတ်မှတ်ပြဋ္ဌာန်းထားပါတယ်။ လွှတ်တော် ကိုယ်စားလှယ်များသည် ဥက္ကဋ္ဌက မိမိအမည်ကိုခေါ်သည့်အခါ ကြယ်ပွင့်ပြထားသောမေးခွန်းကို မေးမြန်းရမယ်လို့ဆိုပါတယ်။ ဒီလိုမေးမြန်းရမှာလည်း ဥက္ကဋ္ဌရဲ့ခွင့်ပြုချက်မရလျှင် မေးမြန်းချိန် ၃ မိနစ် ထက်မပိုစေဟု ပြဋ္ဌာန်းထားပါတယ်။ နည်းဥပဒေမှာ အတိအလင်းပြဋ္ဌာန်းထားပြီးဖြစ်ပါတယ်။ ထိုသို့ ပြဋ္ဌာန်းထားသော်လည်း ဒုတိယအကြိမ် ပြည်သူ့လွှတ်တော်ဥက္ကဋ္ဌ၏ ခွင့်ပြုချက်အရ ကိုယ်စားလှယ် များမေးခွန်းမေးမြန်းရာတွင် ပိုမိုပြည့်စုံစွာမေးမြန်းနိုင်ရန်အတွက် မေးခွန်းမေးမြန်းချိန် ၅ မိနစ်အထိ တိုးမြှင့်ပေးခဲ့ပါတယ်။ ပြည်သူ့လွှတ်တော်ဆိုင်ရာနည်းဥပဒေ ၁၃၉ အရ လွှတ်တော်အစည်းအဝေး တွေရဲ့ ပထမတစ်နာရီသည် မေးခွန်းများမေးမြန်း၊ ဖြေကြားရန်ဖြစ်တယ်လို့ အတိအကျသတ်မှတ် ပြဋ္ဌာန်းထားပါတယ်။ လွှတ်တော်ကျင်းပတာရဲ့ ပထမတစ်နာရီသည် မေးခွန်းမေးမြန်းချိန်ဖြစ်ပါတယ်။ ဒီတစ်နာရီအတွင်းမှာ မေးခွန်းမေးမြန်းချိန် ၅ မိနစ်အထိ သတ်မှတ်ထားသည့်အတွက် လွှတ်တော် ကျင်းပရက် တစ်ရက်မှာ မေးခွန်း ၅ ခု၊ ၆ ခု ဒီလောက်ပဲဆောင်ရွက်နိုင်ပါတယ်။ ဒါကြောင့်မို့လို့ လွှတ်တော်ပုံမှန်အစည်းအဝေးတစ်ခုမှာ ကိုယ်စားလှယ်များရဲ့ မေးမြန်းထားတဲ့ ကြယ်ပွင့်ပြမေးခွန်း များကို တစ်ကြိမ်အတွင်းမှာ ပြီးစီးအောင်ဆောင်ရွက်နိုင်ခြင်းမရှိသည်ကို တွေ့ရပါတယ်။ ဥက္ကဋ္ဌကြီးခင်ဗျား။ ကျွန်တော့်အား Power Point Presentation ဖြင့် တင်ပြခွင့်ပြု ပါ။ ဒီမှာ အားလုံးမြင်တဲ့အတိုင်းပါပဲ။ ဒုတိယအကြိမ် ပြည်သူ့လွှတ်တော် ပထမပုံမှန်အစည်းအဝေးကနေ ပြီးတော့ အဋ္ဌမပုံမှန်အစည်းအဝေးအထိ ကြယ်ပွင့်ပြမေးခွန်းများဆောင်ရွက်ချက်တွေကို ဖော်ပြထားပါ တယ်။ ပထမအကြိမ်မှာ ရောက်ရှိလာတဲ့ မေးခွန်းပေါင်း၊ ကြယ်ပွင့်ပြမေးခွန်းပေါင်း ၂၁၄ ခုရှိပါတယ်။ နှုတ်ဖြေ ၈၃ ခု၊ နည်းဥပဒေထဲမှာအတိအကျပြဋ္ဌာန်းထားပါတယ်။ လွှတ်တော်ကျင်းပတဲ့အကြိမ်ပြီးသွား တဲ့အခါမှာ ကြယ်ပွင့်ပြမေးခွန်းတွေ ဖြေကြားရန်ကျန်ရှိပါက စာဖြင့်သာ ဆက်လက်ဖြေကြားမယ် ဆိုတာလည်း ပါပြီးသားပါ။ ဒါကြောင့်မို့လို့ ရောက်ရှိလာတဲ့ စာစုစုပေါင်း မေးခွန်းပေါင်း ၂၁၄ ခု မှာ နှုတ်ဖြေ ၈၃ ခု၊ စာဖြေ ၃၈ ခုနဲ့ ရုပ်သိမ်းဆိုင်းငံ့ ကိုးခုရှိပါတယ်။ အဲဒီအတွက် ကျန်ခဲ့တာ ၈၄ ခုကျန် ခဲ့ပါတယ်။ ဒီ ၈၄ ခုဟာ ဒုတိယအကြိမ်ကို ပြောင်းလာပြီ။ ၂၅၆ ဒုတိယအကြိမ်က ကျန်တဲ့ဟာသည် တတိယအကြိမ်ပြောင်း၊ တဖြည်းဖြည်းချင်းနဲ့ ကျန်တဲ့ဟာတွေက အရေအတွက်တွေက များများ များများလာပါတယ်။ ဒီလို များတဲ့ဟာတွေသည် ပြောင်းပြောင်းလာပါတယ်။ ဒီနေ့ လွှတ်တော် ကိုယ်စားလှယ်တွေရဲ့ ကြားထဲမှာ ကိုယ့်မေးခွန်းမေးပြီး တော်တော်နဲ့ အလှည့်မရောက်ဘူး၊ အချိန်မ ရောက်ဘူး၊ မေးခွန်းတိုးတယ်ဆိုတဲ့ပြဿနာတွေ ပေါ်ပေါက်လာခြင်းဖြစ်ပါတယ်။ ဒါကြောင့်မို့လို့ ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၄၈ အရ လွှတ်တော်အစည်းအဝေး ကျင်းပပြီးစီး သည့်အချိန်အထိ ဖြေကြားရန်ကျန်ရှိနေသော ကြယ်ပွင့်ပြမေးခွန်းများ၏ အဖြေများကို သက်ဆိုင်ရာ လွှတ်တော်ကိုယ်စားလှယ်ထံ ပေးအပ်နိုင်ရန်အတွက် ဖြေဆိုမည့်သူသည် ပြည်သူ့လွှတ်တော်ရုံး ညွှန်ကြားရေးမှူးချုပ်ထံသို့ ပေးပို့ထားရမယ်လို့လည်း သတ်မှတ်ပြဋ္ဌာန်းထားပါတယ်။ ဒါပေမဲ့လည်း သက်ဆိုင်ရာပုံမှန်အစည်းအဝေးများတွင် မေးမြန်း၊ ဖြေကြားရန် ကျန်ရှိသော ကြယ်ပွင့်ပြမေးခွန်းများ အား နည်းဥပဒေအရ စာဖြင့်ပြန်ကြားရန်ဖြစ်သော်လည်း ပြည်သူ့လွှတ်တော်ဥက္ကဋ္ဌ၏ ခွင့်ပြုချက်ဖြင့် ဆက်လက်ကျင်းပမည့် ပုံမှန်အစည်းအဝေးများသို့ ကြယ်ပွင့်ပြမေးခွန်းအဖြစ် ကိုယ်စားလှယ်၏ဆန္ဒဖြင့် ပြောင်းရွှေ့မေးမြန်းခွင့်ပြုခဲ့ကြောင်း။ ဒါကြောင့်မို့လို့ ပုံမှန်အစည်းအဝေးတွေမှာ ကြယ်ပွင့်ပြမေးခွန်းများ ပိုမိုစုပုံလာတာကို ဇယားမှာမြင်တဲ့အတိုင်းပါပဲ။ ကိုယ်စားလှယ်များရဲ့ မေးမြန်းချက်ဟာ နည်းဥပဒေ အရ သတ်မှတ်ပုံမှန်အစည်းအဝေးအတွင်း ကြယ်ပွင့်ပြမေးခွန်းမေးမြန်းပြီး အဖြေရချင်ပေမဲ့လည်း ဆက်လက်ကျင်းပမယ့် ပုံမှန်အစည်းအဝေးသို့ ပြောင်းရွှေ့ မေးမြန်းရခြင်းကြောင့် လိုအပ်သော အဖြေအား အချိန်သုံးလ ဒါမှမဟုတ် ခြောက်လအထိတောင် နောက်ကျပြီးမှ သိရှိရတဲ့အတွက် ပြည်သူအတွက် မေးမြန်းသောမေးခွန်းများသည် အချိန်နှင့် တစ်ပြေးညီမဖြည့်ဆည်းနိုင်ခြင်းများကိုလည်း တွေ့ရှိရပါတယ်။ ။ ဥက္ကဌကြီးခင်ဗျား။ အကယ်၍ ၂၀၁၂ ခုနှစ်၊ ပြည်သူ့လွှတ်တော်ဆိုင်ရာဥပဒေနှင့် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေအရ ဆောင်ရွက်မယ်ဆိုပါက ဥပဒေ၊ နည်းဥပဒေအရ ဆောင်ရွက်မယ်ဆိုပါက ပုံမှန်အစည်းအဝေးတစ်ခုအတွင်း ကျင်းပချိန်တစ်ရက်၊ မေးခွန်းမေးမြန်းချိန် တစ်နာရီအတွင်း ကြယ်ပွင့်ပြမေးခွန်းနှစ်ခုကနေ သုံးခုအထိ တိုးမြှင့်ဆောင်ရွက်နိုင်မှာဖြစ်ပါတယ်။ တစ်ရက်လျှင် မေးခွန်းနှစ်ခုမှ သုံးခုပိုမိုဆောင်ရွက်နိုင်လျှင် ၁၀ ရက်ကျင်းပတဲ့အခါမှာ ကြယ်ပွင့်ပြ မေးခွန်း ၂၀ မှ ၃၀ ရက်ပေါင်း ၂၀ လောက်ကျင်းပတယ်ဆိုလို့ရှိရင် ကြယ်ပွင့်ပြမေးခွန်း ၄၀ ကနေ ၆၀ အထိ တိုးမြှင့်ဆောင်ရွက်ပေးနိုင်မှာဖြစ်ပါတယ်။ လွှတ်တော်ပုံမှန်အစည်းအဝေးတစ်ခုအတွင်း ဆောင်ရွက်ရန် လက်ကျန်ကြယ်ပွင့်ပြမေးခွန်းအရေအတွက်ကလည်း နည်းသွားမှာဖြစ်သလို အနည်းငယ်မှကျန်သော ကြယ်ပွင့်ပြမေးခွန်းများကိုလည်း ပုံမှန်အစည်းအဝေးကျင်းပပြီးစီးချိန် ပြည်သူ့ လွှတ်တော်ညွှန်ကြားရေးမှူးချုပ်မှတစ်ဆင့် စာဖြင့်ဖြေဆိုပေးတဲ့အတွက်ကြောင့် မိမိတို့ သိရှိလိုတဲ့ မေးခွန်းရဲ့ဖြေကြားချက်ကို လျင်မြန်စွာသိရှိရပြီး ပြည်သူလူထုအကျိုးကိုလည်း အချိန်နှင့်တစ်ပြေးညီ သတင်းပေးဆောင်ရွက်နိုင်မှာဖြစ်ပါတယ်။ ဒါ့အပြင် ဒုတိယအကြိမ် ပြည်သူ့လွှတ်တော် ပုံမှန်အစည်း အဝေးကာလ နဝမအကြိမ်သို့ရောက်ရှိလာပြီဖြစ်တဲ့အတွက် လွှတ်တော်ကိုယ်စားလှယ်များအနေဖြင့် လည်း လွှတ်တော်အတွင်း ကြယ်ပွင့်ပြမေးခွန်းမေးမြန်းရာမှာ အတွေ့အကြုံ တွေကောင်းမွန်စွာ ရရှိနေပြီ ဖြစ်ပါတယ်။ ဒါကြောင့်မို့လို့ မိမိတို့ရရှိသတ်မှတ်ထားတဲ့အချိန်အတွင်းမှာ မိမိတို့မေးမြန်းလိုတဲ့ အကြောင်းအရာများအား သေချာစွာပြင်ဆင်မေးမြန်းနိုင်မယ့်အရည်အသွေးတွေလည်း ရှိနေပြီလို့ ယုံကြည်ပါတယ်။ ဒါ့အပြင် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၄၄ နည်းဥပဒေခွဲ (ဃ)အရ ဖြေကြားသောအဖြေကို ရှင်းလင်းစေရန်အလို့ငှာ တစ်ဆက်တစ်စပ်တည်း မေးခွန်းမေးမြန်း ချိန်ကိုလည်း ၃ မိနစ်ထက်မနည်းသော အချိန်ပေးအပ်ထားတာကို တွေ့ရှိရပါတယ်။ ဒါကြောင့်မို့လို့ မေးခွန်း မေးမြန်းခြင်းနှင့်ပတ်သက်ပြီး ၂၀၁၂ ခုနှစ်၊ ပြည်သူ့လွှတ်တော်ဆိုင်ရာဥပဒေနှင့် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေများအတိုင်း မေးခွန်းမေးမြန်းခြင်း၊ ဖြေကြားခြင်းကို ဆက်လက် ဆောင်ရွက်သွားမှာဖြစ်ကြောင်း ဖြေကြားအပ်ပါတယ်။ ကိုယ်စားလှယ်တော်ကြီးများရဲ့ မေးခွန်းပါ အဆိုဆွေးနွေးချိန်နှင့်ပတ်သက်ပြီး ပြည်သူ့လွှတ်တော်ဆိုင်ရာနည်းဥပဒေ ၂၉ အရ လွှတ်တော် ကိုယ်စားလှယ်များဟာ လွှတ်တော်အစည်းအဝေးကျင်းပနေစဉ်အတွင်း ဥက္ကဌရဲ့ ခွင့်ပြုချက်ဖြင့်သာ လွှတ်တော်အတွင်း ဆွေးနွေးခွင့်ရှိသည်ဟု သတ်မှတ်ပြဋ္ဌာန်းထားသည့်အတွက် လွှတ်တော်အတွင်း ဆွေးနွေးခြင်း၊ ဆွေးနွေးချိန်သတ်မှတ်ခြင်းမှာ လွှတ်တော်ဥက္ကဋ္ဌ၏ ဆောင်ရွက်ခွင့်ရှိသောအရာများသာ ဖြစ်ပါတယ်။ လက်ရှိလွှတ်တော်ဥက္ကဋ္ဌမှ လက်ရှိအဆိုဆွေးနွေးချိန်အား ၆ မိနစ်သတ်မှတ်ပေးခြင်းသည် ကိုယ်စားလှယ်တစ်ဦးအတွက် ပြည့်စုံလုံလောက်သော၊ ဆွေးနွေးနိုင်သော၊ မနည်းလွန်၊ မများလွန်း သော သင့်တင့်သည့်ဆွေးနွေးချိန်သတ်မှတ်ချက်ဖြစ်ပါသဖြင့် ပြင်ဆင်ပြောင်းလဲရန်မရှိပါကြောင်း လွှတ်တော်ဥက္ကဋ္ဌကြီးမှတစ်ဆင့် ဖြေကြားအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'> မိုက်ပေးပါ။</speech>
<speech><mp id='359'>ဦးမောင်မြင့်(မင်းကင်းမဲဆန္ဒနယ်)</mp> ဆက်စပ်မေးခွန်းမေးမြန်းခွင့်ပြုပါရန်အတွက် လေးစားစွာတင်ပြအပ်ပါတယ်။ အခုလို ပြည့်ပြည့်စုံစုံဖြေကြားပေးတဲ့ ဒေါက်တာလှမိုးကို ကျေးဇူးတင် ပါတယ်။ စောစောက ဒေါက်တာလှမိုး ရှင်းပြသွားသလိုပဲ နည်းဥပဒေမှာက မေးခွန်းအတွက်ကို တစ်နာရီပဲအချိန်ပေးလို့ မေးခွန်းတွေကြန့်ကြာနေတယ်ဆိုတာကို တွေ့ရှိရပါတယ်။ ကျွန်တော်တို့ ကတော့ ၅ မိနစ်အတိအကျမေးရတယ်။ ဒါပေမဲ့ ဖြေကြားတဲ့ ဝန်ကြီးဌာနတွေကျတော့ ၅ မိနစ်၊ ၅ မိနစ် တစ်ခါများဆိုရင် လေးကြိမ်အထိ တိုးပေးရတာလည်း ကြုံတွေ့ရပါတယ်။ အဲဒါမျိုး ဝန်ကြီးဌာနတွေရဲ့ ဆောင်ရွက်မှုတွေကို မေးခွန်းနဲ့မဆိုင်ဘဲနဲ့ဖြေကြားနေတာ ကြန့်ကြာနေတာကျတော့ ကျွန်တော်တို့ လွှတ်တော်ကိုယ်စားလှယ်တွေဘက်က အခုလို အခွင့်အရေးတွေအရ အများကြီးနစ်နာတယ်ဆိုတာ လည်း ဒီနေရာက တင်ပြလိုပါတယ်။ နောက်တစ်ခုကတော့ ဒီအဆိုကို ကျွန်တော်တို့က ၆ မိနစ်ကနေ ၅ မိနစ်မလျှော့တာကို ပြောစရာအကြောင်းမရှိပါဘူး။ သို့သော်လည်းပဲ မေးခွန်းကိုတော့ ကျွန်တော်တို့က Exceptiond Case အနေနဲ့ ကိုယ့်ရဲ့ မေးခွန်းဟာ အင်မတန်ကျယ်ပြန့်တာကြောင့်မို့လို့ ၅ မိနစ်ကနေ ၆ မိနစ်ကို တိုးမြှင့်ပြီးတော့မှ ခွင့်ပြုဖို့အတွက် တောင်းခံတယ်ဆိုလို့ရှိရင်တော့ ခွင့်ပြုပေးနိုင်ဖို့ အစီအစဉ်ရှိ/မရှိနဲ့ မနေ့ကဆိုလို့ရှိရင် လွှတ်တော်ကိုယ်စားလှယ်တစ်ယောက်က တင်ပြတဲ့အခါမှာ ဒါပြည်ထောင်စုလွှတ်တော်မှာကတော့ နာယကကြီးက ခွင့်ပြုခဲ့တာကို တွေ့ရှိခဲ့လို့ ဒါ ဆက်စပ်မေးခွန်း မေးမြန်းတင်ပြအပ်ပါတယ်။ ကျေးဇူးတင်ပါတယ်။</speech>
<speech type='speaker'> အခွင့်အရေးကော်မတီက ဖြေကြားပေးပါ။</speech>
<speech><mp id='309'>ဒေါက်တာလှမိုး (အဖွဲ့ဝင်၊ လွှတ်တော်အခွင့်အရေးကော်မတီ)</mp> မင်းကင်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ်တော်ကြီး ဦးမောင်မြင့်ရဲ့ တစ်ဆက်တစ်စပ်တည်းမေးခွန်းနှင့် ပတ်သက်ပြီးတော့ ဝန်ကြီးဌာနတွေဖြေဆိုတဲ့အခါမှာလည်း ကျွန်တော်တို့ လွှတ်တော်ကိုယ်စားလှယ် တွေထက်ပိုမိုပြီးတော့ ဖြေကြားတယ်ဆိုတာလေးကိုလည်း တွေ့ရှိရပါတယ်။ ဒါကြောင့်မို့လို့ လွှတ်တော် ကိုယ်စားလှယ်များတင် ဥပဒေ၊ နည်းဥပဒေများအတိုင်း ဆောင်ရွက်မှာမဟုတ်ပါဘူး။ သက်ဆိုင်ရာ ဝန်ကြီးဌာနအားလုံးလည်း ဥပဒေ၊ နည်းဥပဒေအတိုင်း ဆောင်ရွက်မှာဖြစ်ကြောင်းနှင့် ၂၀၁၂ ခုနှစ်၊ ပြည်သူ့လွှတ်တော်ဆိုင်ရာဥပဒေနှင့် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေများအရပဲ ဆက်လက်ဆောင်ရွက်သွားမှာဖြစ်ကြောင်း လေးစားစွာဖြင့် တင်ပြအပ်ပါတယ်။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ မေးခွန်းမေးမြန်းခြင်းနှင့် ပတ်သက်လို့ အနည်းငယ်ရှင်းပြလိုပါတယ်။ လွှတ်တော်ကိုယ်စားလှယ်များရဲ့ အခွင့်အရေး မဆုံးရှုံးရလေအောင် မှန်မှန်နှင့် မြန်မြန်ဆောင်ရွက်နိုင်ဖို့ မိမိတို့ညှိနှိုင်းဆောင်ရွက်လျက်ရှိကြောင်း တင်ပြလိုပါတယ်။
</speech>
</Q-A>
<Q-A>
<title>
ဘူးသီးတောင်မြို့နယ်တွင် တာဝန်ထမ်းဆောင်နေသော မြို့နယ်လ၀ကဦးစီးမှူးသည် ဒေသခံ တိုင်းရင်းသားများအား နိုင်ငံသားစိစစ်ရေးကတ်ပြားပြုလုပ်ရာတွင် လုပ်ပိုင်ခွင့်ကို အလွဲသုံးစားပြုလုပ်ပြီး ငွေကြေးတံစိုးလက်ဆောင်တောင်းခံခြင်းအား အရေးယူပေးရန် အစီအစဉ်ရှိ/မရှိနှင့်စပ်လျဉ်းသည့် မေးခွန်း
</title>
<speech type='speaker'>
ဘူးသီးတောင်မဲဆန္ဒနယ်မှ ဦးအောင်သောင်းရွှေ မေးမြန်းဖို့ဖြစ်ပါတယ်။
</speech>
<speech><mp id='327'>ဦးအောင်သောင်းရွှေ(ဘူးသီးတောင်မဲဆန္ဒနယ်)</mp> အားလုံးကို လေးစားပါတယ်။ ကျွန်တော်ကတော့ ရခိုင်ပြည်နယ်၊ ဘူးသီးတောင်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးအောင်သောင်းရွှေ ဖြစ်ပါတယ်။ ဒီနေ့ ကျွန်တော် မေးမယ့်မေးခွန်းကတော့ Check and Bdlance လုပ်တဲ့မေးခွန်းမျိုးဖြစ်ပါတယ်။ လေးစားအပ်ပါတဲ့ ဥက္ကဋ္ဌကြီးခင်ဗျား။ ကျွန်တော့် မဲဆန္ဒနယ်မှာ ဒေသခံ တိုင်းရင်းသားများ နိုင်ငံသားစိစစ်ရေးကတ်ပြားများပြု လုပ်တဲ့အခါမှာ ငွေကြေးတံစိုးလက်ဆောင်ပေးရ ပြီး အကြောင်းအမျိုးမျိုးပြကာ ရုံးချိန်းအကြိမ်ကြိမ်သွားရောက်နေရခြင်းကြောင့် ငွေကုန်ကြေးကျ များကာ အချိန်မီနိုင်ငံသားစိစစ်ရေးကတ်ပြားမရဘဲ အခက်အခဲတွေ့နေရကြောင်းကို ကာယကံရှင် များက ကျွန်တော့်ထံတိုင်ကြားလာသည့်အတွက် ကျွန်တော်ကိုယ်တိုင် အဂတိလိုက်စားမှုတိုက်ဖျက်ရေး ကော်မရှင်ထံသို့ လိပ်မူပြီး ၂၀၁၈ ခုနှစ်၊ မေလ ၁၄ ရက်နေ့က တိုင်ကြားခဲ့ပါတယ်။ တိုင်ကြားစာ အထောက်အထားများကို ရှင်းလင်းနိုင်ရန် Power Point ဖြင့် တင်ပြခွင့်ပြုပါခင်ဗျား။ ဒါကတော့ လွှတ်တော်မှာ မေးခွန်းမေးထားတဲ့အကြောင်းအရာပါ။ ဒါကတော့ ကျွန်တော် အဂတိလိုက်စားမှု တိုက်ဖျက်ရေးကော်မရှင်ကိုတိုင်တဲ့စာဖြစ်ပါတယ်။ ဒါကတော့ ကျွန်တော့်ကိုတိုင်တဲ့ ကျွန်တော့်ရဲ့ မဲဆန္ဒနယ်က အခက်အခဲတွေ့နေတဲ့ ပုဂ္ဂိုလ်တွေရဲ့ တင်ပြချက်၊ တိုင်ကြားချက်စာဖြစ်ပါတယ်။ ဒါကလည်း ကျွန်တော့်ဆီကိုတိုင်ကြားတဲ့စာဖြစ်ပါတယ်။ ဒါကတော့ တိုင်ကြားသူပါ။ ဒါကလည်းပဲ တိုင်ကြားသူဖြစ်ပါတယ်။ ဒါကတော့ ကျွန်တော်ကိုယ်တိုင် မီဒီယာနဲ့ အဲဒီလို ကျွန်တော်တို့ဒေသမှာ ဒီလိုဖြစ်နေပါတယ်ဆိုတာကို မီဒီယာကနေ ကျွန်တော် ပြည်သူကို အသိပေးပြီးတော့ ပြောကြားခဲ့တာ ဖြစ်ပါတယ်။ အဂတိလိုက်စားမှုတိုက်ဖျက်ရေးကော်မရှင်ရုံးမှ ၂၀၁၈ ခုနှစ်၊ ဇွန်လ ၁၉ ရက်နေ့ စာအမှတ်၊ အဂတိ ၇/၆၀၂/၁၃၅၁/၂၀၁၈ ဖြင့် လူဝင်မှုကြီးကြပ်ရေးနှင့် ပြည်သူ့အင်အားဝန်ကြီးဌာန ကို ရက်ပေါင်း ၆၀ အတွင်း ဆောင်ရွက်နေမှုအခြေအနေအား တင်ပြပေးရန် အကြောင်းကြားစာမိတ္တူ ကို ကျွန်တော့်ထံ ပေးပို့လာရာမှ သိရှိရပါတယ်။ သို့သော် ရက်ပေါင်း ၆၀ ပြည့်သော်လည်း တစ်စုံတစ်ရာမှ အကြောင်းပြန်ကြားခြင်းမရှိသည့်အတွက် သြဂုတ်လ ၇ ရက်နေ့မှာ ဒုတိယအကြိမ် ထပ်မံပြီး တိုင်ကြားခဲ့ရပါတယ်။ သို့ဖြစ်ပါ၍ နိုင်ငံသားများ၏ မူလအခွင့်အရေးဆုံးရှုံးမှုမရှိစေရန် လာဘ်ပေးလာဘ်ယူမှုများကင်းရှင်းစေရန် ကောင်းမွန်သောနိုင်ငံ့ဝန်ထမ်းများဖြစ်ပေါ်စေရန်နှင့် နိုင်ငံတော်အစိုးရနှင့် ပြည်သူလူထုအကြား ယုံကြည်မှုရရှိစေရန်တို့ကို ရှေးရှုပြီးတော့ ဌာန၏ လုပ်ပိုင်ခွင့်ကို အလွဲသုံးစားပြုလုပ်ပြီး ငွေကြေးတံစိုးလက်ဆောင် တောင်းခံရယူခဲ့သော ဘူးသီးတောင် မြို့နယ် လဝကမှူး ဦးမြင့်သိန်းအား မည်ကဲ့သို့အရေးယူဆောင်ရွက်ထားကြောင်းကို ဥက္ကဋ္ဌကြီးမှ တစ်ဆင့် သိလိုကြောင်း လေးစားစွာ မေးမြန်းအပ်ပါတယ်ခင်ဗျား။</speech>
<speech type='speaker'>
အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အားဝန်ကြီးဌာနက ဖြေကြားရန် ဖြစ်ပါတယ်။
</speech>
<speech><agency id='25'>ဦးသိန်းဆွေ(ပြည်ထောင်စုဝန်ကြီး၊ အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အား ဝန်ကြီးဌာန)</agency>လေးစားအပ်ပါတဲ့ ပြည်သူ့လွှတ်တော်ဥက္ကဋ္ဌကြီး၊ ပြည်ထောင်စုအဖွဲ့အစည်း ဝင်များနှင့် လွှတ်တော်ကိုယ်စားလှယ်များအားလုံး မင်္ဂလာပါလို့ နှုတ်ခွန်းဆက်သဂါရဝပြုပါတယ်။ ကျွန်တော်ကတော့ အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အားဝန်ကြီးဌာန ပြည်ထောင်စု ဝန်ကြီး ဦးသိန်းဆွေ ဖြစ်ပါတယ်။ ကျွန်တော့်အနေနဲ့ ရခိုင်ပြည်နယ်၊ ဘူးသီးတောင်မဲဆန္ဒနယ် ပြည်သူ့ လွှတ်တော်ကိုယ်စားလှယ် ဦးအောင်သောင်းရွှေရဲ့ ကြယ်ပွင့်ပြမေးခွန်းနဲ့ပတ်သက်ပြီးတော့မှ ဖြေကြား သွားမှာဖြစ်ပါတယ်။ လွှတ်တော်ကိုယ်စားလှယ်ကြီးအနေနဲ့ ရခိုင်ပြည်နယ်၊ ဘူးသီးတောင်မြို့နယ်မှာ တာဝန်ထမ်းဆောင်နေတဲ့ မြို့နယ် လ၀ကဦးစီးမှူးဟာ ဒေသခံတိုင်းရင်းသားများကို နိုင်ငံသားစိစစ်ရေး ကတ်ပြားပြုလုပ်ရာမှာ လုပ်ပိုင်ခွင့်ကိုအလွဲသုံးစားလုပ်ပြီးတော့မှ ငွေကြေးတံစိုးလက်ဆောင် တောင်းခံ ခြင်းအား အရေးယူပေးရန်အစီအစဉ်ရှိ/မရှိ မေးမြန်းခြင်းဖြစ်ပါတယ်။ လေးစားအပ်ပါတဲ့ လွှတ်တော်ဥက္ကဋ္ဌကြီးနှင့် ကိုယ်စားလှယ်များခင်ဗျား။ ဘူးသီးတောင်မြို့နယ် ဦးစီးမှူးဟာ ဘူးသီးတောင်မြို့နယ်ကို ၂၀၁၆ ခုနှစ်၊ စက်တင်ဘာလ ၂၁ ရက်နေ့ကတည်းက ရောက်ရှိ တာဝန်ထမ်းဆောင်နေတာ ဖြစ်ပါတယ်။ တိုင်ကြားစာကိစ္စနှင့်ပတ်သက်ပြီးတော့မှ စုံစမ်းတဲ့အခါမှာ ဘူးသီးတောင်မြို့နယ် ကျောက်ပြင်ဆိပ်ကျေးရွာမှာနေတဲ့ မောင်ကိုဇော်ဦးဟာ ၂၀၁၈ ခုနှစ်၊ မေလ ၈ ရက်နေ့မှာ နိုင်ငံသားစိစစ်ရေးကတ်ပြားလျှောက်ထားခဲ့ပါတယ်။ အဲဒီလိုလျှောက်ထားပေးခဲ့မှုအတွက် ဘူးသီးတောင်မြို့နယ်ဦးစီးမှူးရုံးကို ပလပ်စတစ်ထိုင်ခုံနှစ်လုံး လှူဒါန်းခဲ့ပါတယ်။ ပြီးရင် ဘူးသီးတောင် မြို့နယ် ဦးစီးမှူးက လှူဒါန်းရန်တောင်းခံခဲ့ကြောင်း လူမှုကွန်ရက်ရဲ့ စာမျက်နှာမှာ တင်ခဲ့တာကို အကြောင်းပြုပြီးတော့မှ လွှတ်တော်ကိုယ်စားလှယ်ကြီးက မေးမြန်းလာတာဖြစ်ပါတယ်။ အဂတိ လိုက်စားမှုတိုက်ဖျက်ရေးကော်မရှင်ကိုလည်းပဲ တိုင်ကြားလာတာဖြစ်ပါတယ်။ အဲဒီကိစ္စနဲ့ပတ်သက်ပြီး တော့မှ စစ်တွေခရိုင်ဦးစီးမှူးရုံးက ဒုတိယညွှန်ကြားရေးမှူးတစ်ဦး ဥက္ကဋ္ဌအဖြစ်ဆောင်ရွက်ခဲ့တဲ့ ဌာနဆိုင်ရာ စိစစ်ရေးအဖွဲ့နဲ့ စုံစမ်းစိစစ်ရေးအဖွဲ့ ဖွဲ့စည်းပြီးတော့မှ စစ်ဆေးခဲ့ပါတယ်။ စုံစမ်းစစ်ဆေး ရေးအဖွဲ့ရဲ့ တွေ့ရှိချက်များအရ နိုင်ငံသားစိစစ်ရေးကတ်ပြားလာရောက်လျှောက်ထားတဲ့သူ မောင်ကိုဇော်ဦးမှ ရပ်ဝေးမှလာရောက်တဲ့ အလှူရှင်များ အဆင်ပြေစွာနားနေနိုင်ရေးအတွက် မြို့နယ်မှူးရဲ့ ပြောကြားချက်အရ ပလပ်စတစ်ထိုင်ခုံနှစ်လုံး ပေးအပ်ခဲ့မှုကို ပြုခဲ့ပါတယ်။ အဲဒီပလပ်စတစ်ထိုင်ခုံနှစ်လုံးကိုလည်းပဲ မြို့နယ်မှူးက လက်ခံပြီးတော့မှ ရုံးမှာထားရှိခဲ့ပါတယ်။ အဲဒီအတွက် မြို့နယ်မှူးအနေနဲ့ လုပ်ထုံးလုပ်နည်းတွေမှားယွင်းကြောင်း စိစစ်တွေ့ရှိရပါတယ်။ တိုင်ကြားတဲ့ရက် ၆၀ အတွင်း ကျွန်တော်တို့ သက်ဆိုင်ရာကို ဖြေကြားဖို့ ကန့်သတ်ချက်ရှိတာကတော့ တိုင်ကြားတဲ့လူ၊ သက်သေများကို ခေါ်ယူတဲ့အခါမှာ မပြည့်စုံတဲ့အတွက် ကျွန်တော်တို့ ကြန့်ကြာနေ ခြင်းဖြစ်ပါတယ်။ ယခုအခါမှာ စုံစမ်းစစ်ဆေးရေးခုံရုံးအဖွဲ့ရဲ့ အစီရင်ခံစာရရှိပြီးဖြစ်တဲ့အတွက် မြို့နယ်ဦးစီးမှူးကို နိုင်ငံ့ဝန်ထမ်းဥပဒေ၊ နည်းဥပဒေများအရ အပြစ်ဖော်ပြ မှတ်တမ်းတင်လက်မှတ် ရေးထိုးခဲ့ပြီးတော့မှ စီမံခန့်ခွဲရေးနည်းလမ်းအရ ၂၀၁၈ ခုနှစ်၊ စက်တင်ဘာလ ၅ ရက်နေ့မှာ ရုံးအမိန့်ထုတ်ပြန်ပြီးတော့မှ ဒေသပြောင်းရွှေ့တာဝန်ချထားပြီးဖြစ်ပါတယ်။ အလားတူမဖြစ်စေရေး လည်းပဲ ဝန်ထမ်းအဆင့်ဆင့်ကို ညွှန်ကြားထားပြီးဖြစ်ကြောင်းနဲ့ ဌာနအနေနဲ့ အလေးထားကြပ်မတ် လုပ်ဆောင်သွားမှာဖြစ်ပါတယ်။ နိုင်ငံတော်အနေနဲ့လည်းပဲ အဂတိတိုက်ဖျက်ရေးလုပ်ငန်းကို အလေးထားဆောင်ရွက်နေပါတယ်။ ဝန်ထမ်းများ အလားတူဆောင်ရွက်တဲ့ မိမိရဲ့ လုပ်ပိုင်ခွင့်ကို အလွဲသုံးစားဖြင့် ဆောင်ရွက်တယ်။ တံစိုးလက်ဆောင်တောင်းတယ်ဆိုလည်းပဲ လွှတ်တော်ကိုယ်စား လှယ်ကြီးများအနေနဲ့ အချိန်မရွေး ကျွန်တော်တို့ကို တိုင်ကြားနိုင်ပါတယ်။ ကျွန်တော်တို့အနေနဲ့လည်းပဲ နိုင်ငံ့ဝန်ထမ်း နည်းဥပဒေ၊ ဥပဒေများနှင့်အညီ ထိရောက်စွာ ဆက်လက်အရေးယူသွားမှာဖြစ်တဲ့အပြင် ကြပ်မတ် လုပ်ဆောင်သွားမည်ဖြစ်ကြောင်း ဥက္ကဋ္ဌကြီးမှတစ်ဆင့် လေးစားစွာ ဖြေကြားအပ်ပါတယ် ခင်ဗျား။ အားလုံး ကျေးဇူးတင်ပါတယ်။</speech>
<speech type='speaker'> မိုက်ပေးပါ။</speech>
<speech><mp id='327'>ဦးအောင်သောင်းရွှေဘူးသီးတောင်မဲဆန္ဒနယ်)</mp> တစ်ဆက်တစ်စပ်တည်း မေးခွန်း မေးမြန်းခွင့်ပြုပါခင်ဗျား။ အခုလို ရှင်းပြပေးတဲ့အတွက် ဝန်ကြီးကို ကျေးဇူးတင်ပါတယ်။ ဒါပေမဲ့ ကျွန်တော် တိုင်ကြားတာဟာ အဂတိလိုက်စားမှုတိုက်ဖျက်ရေးကော်မရှင်ရုံးကို ဦးတည်ပြီး အဂတိ လိုက်စားမှုတိုက်ဖျက်ရေးဥပဒေအရ အရေးယူရန် တိုင်ကြားခြင်းဖြစ်ပါတယ်။ အဂတိလိုက်စားမှု တိုက်ဖျက်ရေးဥပဒေဟာ အဂတိလိုက်စားမှုကျူးလွန်သူများအား ထိရောက်စွာအရေးယူရန် နိုင်ငံတော် က ပြဋ္ဌာန်းထားခြင်းဖြစ်ပါတယ်။ ဒါကို နိုင်ငံ့ဝန်ထမ်းဥပဒေနဲ့ အရေးယူတယ်ဆိုတာ အဂတိလိုက်စားမှု တိုက်ဖျက်ရေးဥပဒေပါ ရည်ရွယ်ချက်များကို ချိုးဖောက်ရာရောက်ပြီး ဥပဒေကို တလွဲဆောင်ရွက်ရာ ရောက်ပါတယ်။ မည်သည့်အဖွဲ့အစည်းကပါ အရေးယူဆောင်ရွက်သည်ဖြစ်ပါစေ မူလစွဲဆိုထားတဲ့ ဥပဒေ ပြစ်မှု၊ ပြစ်ဒဏ်အတိုင်း စီရင်ဆုံးဖြတ်ရမှာဖြစ်ပါတယ်။ ဒါကြောင့် အဂတိလိုက်စားမှုတိုက်ဖျက် ရေးဥပဒေနှင့်အညီ ဆက်လက်အရေးယူဆောင်ရွက်ရန် အစီအစဉ်ရှိ/မရှိ သိလိုပါတယ်ခင်ဗျား။</speech>
<speech type='speaker'>
ကိုယ်စားလှယ်တော်ကြီး မေးခွန်းဟာ လွဲချော်နေပါတယ်။ ဒါကတော့ သူ့ဌာန ကိုပဲ မေးရမှာဖြစ်ပါတယ်။ အဂတိလိုက်စားမှုတိုက်ဖျက်ရေးကော်မရှင်ကို မေးရမယ့်မေးခွန်းဖြစ်ပါ တယ်။ ဒီမှာကြွရောက်လာကြတဲ့ ဝန်ကြီးတွေကလည်း ဒါ သူ့ဌာနနဲ့ဆိုင်တဲ့မေးခွန်းပဲ မေးမြန်းနိုင်ပါ တယ်။ သူ့ဌာနနဲ့သက်ဆိုင်တဲ့မေးခွန်းကိုပဲ သူတို့က ဖြေကြားမှာဖြစ်ပါတယ်။ အဲဒါကြောင့် ဝန်ကြီး အနေနဲ့ ဒီမေးခွန်းကိုတော့ မဖြေလို့လည်း ရပါတယ်။
</speech>
</Q-A>
<Q-A>
<title>
မိုင်းကိုင်မြို့နယ်အတွင်းရှိ ဆန်ဟကျေးလက်ကျန်းမာရေးဌာနခွဲနှင့် မိုင်းယွန်းကျေးလက်ကျန်းမာရေး ဌာနခွဲတို့တွင် ကျန်းမာရေးဝန်ထမ်းများ ထပ်မံတိုးချဲ့ခန့်ထားပေးရန်၊ ဝန်ထမ်းအိမ်ရာများ အလုံအလောက်ဆောက်လုပ်ပေးရန်နှင့် ကျေးလက်ကျန်းမာရေးဌာနခွဲ စံကိုက်အဆောက်အဦများ အထူးဦးစားပေးဆောက်လုပ်ပေးရန် အစီအစဉ်ရှိ/မရှိတို့နှင့် စပ်လျဉ်းသည့်မေးခွန်း
</title>
<speech type='speaker'>
မိုင်းကိုင်မဲဆန္ဒနယ်မှ ဦးစိုင်းဆိုင်မိုင်း မေးမြန်းဖို့ဖြစ်ပါတယ်။
</speech>
<speech><mp id='399'>ဦးစိုင်းဆိုင်မိုင်း(မိုင်းကိုင်မဲဆန္ဒနယ်)</mp> မင်္ဂလာပါခင်ဗျား။ ကျွန်တော်ကတော့ မိုင်းကိုင် မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးစိုင်းဆိုင်မိုင်း ဖြစ်ပါတယ်ခင်ဗျား။ ဒီနေ့ ကျွန်တော် မေးမြန်းမည့်မေးခွန်းသည် ဒုတိယအကြိမ် ပြည်သူ့လွှတ်တော် သတ္တမပုံမှန်အစည်းအဝေးမှ အကြိမ်ပြောင်း ပြောင်းရွှေ့ တင်ပြမေးမြန်းထားတဲ့မေးခွန်းပဲ ဖြစ်ပါတယ်။ ဥက္ကဌကြီးခင်ဗျား။ ရှမ်းပြည်နယ်၊ လွိုင်လင်ခရိုင်၊ မိုင်းကိုင်မြို့နယ်အတွင်း တုံလောကျေးလက် ကျန်းမာရေးဌာန လက်အောက်ရှိ ဆန်ဟကျေးလက်ကျန်းမာရေးဌာနခွဲက ကျေးရွာအုပ်စုနှစ်ခု၊ ကျေးရွာ ၁၂ ရွာ၊ လူဦးရေ ၂၆၁၁ ဦး၊ မိုင်းယွန်းကျေးလက်ကျန်းမာရေးဌာနခွဲက ကျေးရွာအုပ်စုတစ်စု၊ ကျေးရွာ ၁၅ ရွာ၊ လူဦးရေ ၂၁၄၂ ဦးတို့ကို ကျန်းမာရေးစောင့်ရှောက်မှုပေးလျက်ရှိပါတယ်။ အဲဒီကျေးလက် ကျန်းမာရေး ဌာနခွဲနှစ်ခုမှာ ကြီးကြပ်တစ်ဦး၊ သားဖွားတစ်ဦးစီဖြင့် တာဝန်ထမ်းဆောင်လျက်ရှိပါတယ်။ သားဖွား ဆရာမတစ်ဦးကို ကျေးရွာ ၁၀ ရွာ အနည်းဆုံးတာဝန်ယူနေရခြင်း၊ ကျေးရွာတစ်ရွာနှင့်တစ်ရွာ အလှမ်း ကွာဝေးခြင်း၊ လမ်းပန်းဆက်သွယ်ရေးခက်ခဲခြင်း၊ ဝန်ထမ်းအိမ်ရာများမရှိခြင်းတို့ကြောင့် ကျေးလက်နေပြည်သူတို့အား ကျန်းမာရေးစောင့်ရှောက်မှု အားနည်းနေလျက်ရှိတာကို တွေ့ရှိရပါ တယ်။ သို့ဖြစ်တဲ့အတွက် ကျွန်တော်မေးမြန်းလိုတာကတော့ မြို့နယ်ပြည်သူ့ဆေးရုံးနှင့် ၂၃ မိုင်ခန့် အလှမ်းကွာဝေးပြီး ကျေးရွာနေပြည်သူလူထု ၄၇၅၃ ဦးအား ကျန်းမာရေးစောင့်ရှောက်မှုပေးနေရ သည့် ဆန်ဟကျေးလက်ကျန်းမာရေးဌာနခွဲနှင့် မိုင်းယွန်းကျေးလက်ကျန်းမာရေးဌာနခွဲတို့မှ ကျန်းမာရေးဝန်ထမ်းများ ထပ်မံတိုးချဲ့ခန့်ထားပေးနိုင်ရန် လိုအပ်လျက်ရှိနေတာကို တွေ့ရပါတယ်။ ဒါ့အပြင် ဝန်ထမ်းအိမ်ရာများအလုံအလောက် ဆောက်လုပ်ပေးရန် ကျေးလက်ကျန်းမာရေးဌာနခွဲ စံကိုက်အဆောက်အဦများ ဦးစားပေးဆောက်လုပ်ပေးရန် အထူးလိုအပ်လျက်ရှိပါတယ်။ ဒီအတွက်ကြောင့် သက်ဆိုင်ရာမှ မည်သည့်ကာလတွင် မည်ကဲ့သို့ဖြည့်ဆည်းဆောင်ရွက်ပေးမည်ကို သိရှိလိုပါသဖြင့် ပြည်သူများကိုယ်စား ဥက္ကဋ္ဌကြီးမှတစ်ဆင့် မေးမြန်းတင်ပြအပ်ပါတယ်။</speech>
<speech type='speaker'>
ကျန်းမာရေးနှင့် အားကစားဝန်ကြီးဌာနက ဖြေကြားရန်ဖြစ်ပါတယ်။
</speech>
<speech><agency id='20'>ဒေါက်တာဒေါ်မြလေးစိန်(ဒုတိယဝန်ကြီး၊ ကျန်းမာရေးနှင့် အားကစားဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော် ကိုယ်စားလှယ်များအားလုံး ကိုယ်၏ကျန်းမာခြင်း၊ စိတ်၏ချမ်းသာခြင်းဖြင့် ပြည့်စုံပါစေကြောင်း ဦးစွာပထမဆုမွန်ကောင်းတောင်း ဂါရဝပြုအပ်ပါတယ်။ ကျွန်မကတော့ ကျန်းမာရေးနှင့် အားကစားဝန်ကြီးဌာနမှ ဒုတိယဝန်ကြီး ဒေါက်တာမြလေးစိန် ဖြစ်ပါတယ်ရှင်။ ရှမ်းပြည်နယ်၊ မိုင်းကိုင်မဲဆန္ဒနယ် ပြည်သူ့လွှတ်တော် ကိုယ်စားလှယ် ဦးစိုင်းဆိုင်မိုင်းရဲ့ ကြယ်ပွင့်ပြမေးခွန်းကို ပြန်လည်ဖြေကြားသွားမှာဖြစ်ပါတယ်။ ရှမ်းပြည်နယ်တောင်ပိုင်း၊ မိုင်းကိုင်မြို့နယ်တွင် မိခင်နှင့်ကလေးစောင့်ရှောက်ရေးကျန်းမာရေးဌာန တစ်ခု၊ ကျေးလက်ကျန်းမာရေးဌာန သုံးခု၊ ကျေးလက်ကျန်းမာရေးဌာနခွဲ ၁၀ ခုဖွင့်လှစ်ထားပြီး ကျန်းမာရေးဝန်ထမ်းများဖြင့် ကျန်းမာရေးမှူးတစ်ဦး၊ မြို့နယ်သူနာပြု အဆင့်တစ်ဦး၊ လက်ထောက် ကျန်းမာရေးမှူး သုံးဦး၊ အမျိုးသမီးကျန်းမာရေးဆရာမလေးဦး၊ သားဖွားဆရာမ ၁၉ ဦး၊ ကျန်းမာရေး ကြီးကြပ် နှစ်ဦး၊ ကျန်းမာရေးကြီးကြပ်(၂) ၁၄ ဦးတို့ဖြင့် အဆိုပါမြို့နယ်ရှိ အိမ်ခြေ ၁၅၆၈၀၊ လူဦးရေ ၃၇၅၈၁ ဦးကို ကျန်းမာရေးစောင့်ရှောက်မှုလွှမ်းခြုံပေးလျက်ရှိပါတယ်။ မိုင်းကိုင်မြို့နယ် မိုင်းယွန်းကျေးလက်ကျန်းမာရေးဌာနခွဲတွင် သားဖွားဆရာမတစ်ဦး၊ ကျန်းမာရေးကြီးကြပ်(၂) တစ်ဦးအား ဖွဲ့စည်းပုံအပြည့်ခန့်အပ်ထားပြီးဖြစ်ပါတယ်။ ဆန်ဟကျေးလက် ကျန်းမာရေးဌာနခွဲတွင် လစ်လပ်လျက်ရှိသော သားဖွားဆရာမတစ်ဦးအား ရှမ်းပြည်နယ်၊ တောင်ကြီး မြို့ ပြည်သူ့ကျန်းမာရေးဦးစီးဌာန ၈-၅-၂၀၁၈ ရက်စွဲပါစာအမှတ်၊ ၆ သားဖွားပြောင်း ၁၈/၁၇၈၉ ဖြင့် ပြောင်းရွှေ့ ခန့်ထားပြီးဖြစ်ပါတယ်။ အဆိုပါကျေးလက်ကျန်းမာရေးဌာနခွဲတွင် လစ်လပ်လျက်ရှိသော ကျန်းမာရေးကြီးကြပ်(၂)တစ်ဦးအား လတ်တလောတွင် ခန့်ထားနိုင်ခြင်းမရှိသေးဘဲ ၂၀၁၉ ခုနှစ်၊ ကျန်းမာရေးကြီးကြပ်(၂)အသစ်ခန့်ထားပေးမည့်အချိန်တွင် ဦးစားပေးခန့်ထားပေးသွားမှာဖြစ်ပါတယ်။ ကျေးလက်ကျန်းမာရေးဌာန၏ စံကိုက်ဖွဲ့စည်းပုံမှာ သားဖွားဆရာမတစ်ဦး၊ ကျန်းမာရေးကြီးကြပ်(၂) တစ်ဦးသာရှိသည့်အတွက် ထပ်မံတိုးချဲ့ခန့်ထားပေးနိုင်ခြင်းမရှိသေးပါကြောင်း တင်ပြလိုပါတယ်။ ဆန်ဟကျေးလက်ကျန်းမာရေးဌာနခွဲ၏ လက်ရှိအဆောက်အဦမှာ ရပ်ရွာမှဆောက်လုပ် ထားခြင်းဖြစ်ပြီး စံကိုက်ကျေးလက်ကျန်းမာရေးဌာန အဆောက်အဦဆောက်လုပ်ရန်အတွက် ကျေးရွာမှ လှူဒါန်းထားသည့်မြေကွက် ၂၀၀ ပေပတ်လည်အား ကျန်းမာရေးဌာနပိုင်အမည်ပေါက်ရရှိသည့် အချိန်မှစ၍ နှစ်စဉ်စီမံကိန်းတွင် ရန်ပုံငွေရရှိရေးတွင် ဦးစားပေးအစီအစဉ်ဖြင့် တင်ပြဆောင်ရွက် သွားမည်ဖြစ်ပါတယ်။ မိုင်းယွန်းကျေးလက်ကျန်းမာရေးဌာန၏ လက်ရှိအဆောက်အဦမှာ ရပ်ရွာမှ ဆောက်လုပ်ထားခြင်းဖြစ်ပြီး စံကိုက်ကျေးလက်ကျန်းမာရေးဌာန အဆောက်အဦဆောက်လုပ်ရန် အတွက် ကျေးရွာမှလှူဒါန်းထားသည့်မြေကွက် ၂၀၀ ပေပတ်လည်အား ကျန်းမာရေးဌာနပိုင် ဂရန်အမည်ပေါက်ရရှိသည့်အချိန်မှစ၍ နှစ်စဉ်စီမံကိန်းများတွင် ရန်ပုံငွေရရှိရေးအတွက် ဦးစားပေး အစီအစဉ်ဖြင့် တင်ပြဆောင်ရွက်သွားမည်ဖြစ်ပါကြောင်း တင်ပြအပ်ပါတယ်ရှင်။</speech>
</Q-A>
<Q-A>
<title>
မြန်မာနိုင်ငံ သွားနှင့်ခံတွင်းဆိုင်ရာဆရာဝန်များအသင်းက ခြံခတ်ကာရံပိတ်ဆို့ထားသော ရပ်ကွက်ကြီး သုံးခု၏ ရေစီးရေလာကောင်းမွန်ရေး ရေနုတ်မြောင်းကြီးကို ပြည်သူပိုင်အဖြစ် စွန့်လွှတ်ပေးရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း
</title>
<speech type='speaker'>
သင်္ဃန်းကျွန်းမဲဆန္ဒနယ်မှ ဦးရွှေလှ(ခ) ဦးရွှေလှဝင်း မေးမြန်းဖို့ဖြစ်ပါတယ်။
</speech>
<speech><mp id='479'>ဦးရွှေလှ(ခ)ဦးရွှေလှဝင်း(သင်္ဃန်းကျွန်းမဲဆန္ဒနယ်)</mp> လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် အားလုံးမင်္ဂလာပါခင်ဗျား။ ကျွန်တော်ကတော့ ရန်ကုန်တိုင်းဒေသကြီး သင်္ဃန်းကျွန်းမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးရွှေလှ(ခ) ဦးရွှေလှဝင်း ဖြစ်ပါတယ်။ ကျွန်တော်မေးမြန်းမည့်မေးခွန်းကတော့ မြန်မာနိုင်ငံသွားနှင့်ခံတွင်းဆိုင်ရာ ဆရာဝန်များအသင်းက အသင်းပိုင်မြေယာအတွင်း ကျရောက်သည်ဟုဆိုကာ ခြံခတ်ကာရံပိတ်ဆို့ထားသော ရပ်ကွက်ကြီးသုံး ခု၏ ရေစီးရေလာကောင်းမွန်ရေး ရေနုတ်မြောင်းကြီးအား ပြည်သူပိုင်အဖြစ် စွန့်လွှတ်ပေးရန် အစီအစဉ်ရှိ/မရှိ မေးခွန်းဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ရန်ကုန်တိုင်းဒေသကြီး သင်္ဃန်းကျွန်းမြို့နယ်ရှိ သွတ်ဝိုင်းကြီးရပ်ကွက်၊ ကြီးပွားရေးရပ်ကွက်နှင့် ငါးကရပ်ကွက်တို့မှ ရေးဆိုး များကို သံတုမာလမ်းမကြီးဘေး ရေနုတ်မြောင်းကြီးမှတစ်ဆင့် ကြီးပွားရေးရပ်ကွက် အောင်မာဃလမ်း ရေနုတ်မြောင်းကြီးအတိုင်း စီးဆင်းကာ ငမိုးရိပ်ရေတံခါးမှ ငမိုးရိပ်ချောင်းအတွင်းသို့ စီးဆင်းသွား စေရန် စီမံဆောင်ရွက်ထားသော ရေနုတ်မြောင်းကြီးမှာ လွန်ခဲ့သောနှစ်ပေါင်းများစွာကပင် ရှိခဲ့ပါ တယ်။ အဲဒီရေနုတ်မြောင်းကြီး ရေစီးရေလာကောင်းမွန်ရေးအတွက် မြောင်းဆယ်ယူရှင်းလင်းခြင်း များကိုလည်းပဲ စက်ယန္တရားကြီးများနှင့် ၂၀၁၃ ခုနှစ်အထိ နှစ်စဉ်လုပ်ကိုင်ခဲ့ပါတယ်။ ဒါကြောင့်မို့လို့ အဲဒီရပ်ကွက်တွေဟာ ရေကြီးရေလျှံဖြစ်ပေါ်မှုမရှိခဲ့ပါဘူး။ ဒါပေမဲ့ ၂၀၁၃ ခုနှစ်နောက်ပိုင်းမှာ မြန်မာ နိုင်ငံသွားနှင့်ခံတွင်းဆိုင်ရာ ဆရာဝန်များအသင်းက အဲဒီရေနုတ်မြောင်းကြီးအနီးမှာ အသင်းခန်းမ တစ်ခုတည်ဆောက်လိုက်ပြီး အသင်းပိုင်မြေဧရိယာအတွင်း ကျရောက်နေသည်ဟုဆိုကာ ရေမြောင်းကြီး အပါအဝင် မြေကွက်လပ်ကြီးတစ်ခုလုံးကို ခြံစည်းရိုးကာရံပိတ်ဆို့လိုက်ပါတယ်။ အဲဒီအချိန်က စပြီးတော့ ရေနုတ်မြောင်ကြီး ဆယ်ယူရှင်းလင်းခြင်းမပြုလုပ်နိုင်တော့ပါဘူး။ အဓိကမြောင်းမကြီး ပိတ်ဆို့ခံလိုက်ရ၍ ရပ်ကွက်ကြီးသုံးခုမှစီးဆင်းလာသော ရေဆိုးများ ဆက်လက်စီးဆင်းနိုင်ခြင်းမရှိဘဲ ရပ်ကွက်အတွင်းရှိ ရေမြောင်းများ ရေကြီးရေလျှံဖြစ်ပေါ်ကာ ပြည်သူများဒုက္ခရောက်ရပါတယ်။ အမှိုက်များပိတ်ဆို့နေခြင်းကြောင့် ခြင်ပေါက်ဖွားမှုများဖြစ်ပေါ်နေပြီး ကျန်းမာရေးစိုးရိမ်နေရပါတယ်။ ဥက္ကဌကြီးခင်ဗျား။ Power Point ဖြင့် တင်ပြခွင့်ပြုပါခင်ဗျား။ ဒါကျွန်တော်တို့ ရပ်ကွက်ကြီးသုံးခုမှ မြောင်းကြီးသုံးခုရဲ့ စီးဆင်းရာလမ်းကြောင်းဖြစ်ပါတယ်။ ဒီရေတံခါးကနေပြီးတော့ ငမိုးရိပ်ချောင်းထဲကို မြောင်းကြီးစီးဝင်ပါတယ်။ ဒါကတော့ ကျွန်တော်တို့ ခြံစည်းရိုးမကာခင် မြင်ရတဲ့ နဂိုရေမြောင်းပုံဖြစ်ပါတယ်။ ဒါကတော့ အဲဒီ နဂိုရေမြောင်းတုန်းက ကျွန်တော်တို့ စက်ယန္တရားများနှင့် နှစ်စဉ် ရှင်းလင်းနေတဲ့ပုံဖြစ်ပါတယ်။ ကျွန်တော်တို့ ဒါရေမြောင်းကို ရှင်းလင်းထားတဲ့ပုံဖြစ်ပါတယ်။ ဒါကတော့ အသင်းခန်းမတည်ဆောက်ပြီးတဲ့နောက်မှာ အဲဒီရေမြောင်းကြီးကိုပါ ပိတ်ပြီးတော့ ကျွန်တော်တို့ ခြံစည်းရိုးကာရံထားတဲ့ပုံ ဖြစ်ပါတယ်။ ဒါကကျွန်တော်တို့ သံဇကာနှင့်ခြံစည်းရိုးပိတ်ထား တဲ့ပုံဖြစ်ပါတယ်။ ဒါကတော့ ကျွန်တော်တို့ ရေမြောင်းကြီးကို ပိတ်ဆို့လိုက်တဲ့အတွက် ဒီရေဟာ သွားစရာနေရာမရှိပဲနဲ့ ရေတွေတက်နေတာကို သံတုမာလမ်းမကြီးဘက်က မြင်ရတဲ့ပုံဖြစ်ပါတယ်။ ဒါကတော့ ကျွန်တော်တို့ ရေမြောင်းကြီးကိုပိတ်ဆို့လိုက်တဲ့အတွက် ရေတွေသွားစရာမရှိတာကို ငမိုးရိပ်ချောင်းဘက်က မြင်ရတဲ့ပုံဖြစ်ပါတယ်။ အဲလိုပိတ်ဆို့လိုက်တဲ့အတွက် ကျွန်တော်တို့ ရပ်ကွက်ကြီးသုံးခုမှာ ရေကြီးရေလျှံဒုက္ခနှင့် မိုးရွာတိုင်းမိုးရွာတိုင်း ကြုံတွေ့နေရပါတယ်။ သို့ပါ၍ ကျွန်တော်မေးမြန်းလိုတဲ့ မေးခွန်းကတော့ မြန်မာနိုင်ငံသွားနှင့်ခံတွင်းဆိုင်ရာ ဆရာဝန်များအသင်းက အသင်းပိုင်မြေဧရိယာအတွင်း ကျရောက်သည်ဟုဆိုကာ ခြံခတ်ကာရံပိတ်ဆို့ထားသော အဲဒီပုံပါတဲ့ အတိုင်း ရပ်ကွက်ကြီးသုံးခုရဲ့ ရေစီးရေလာကောင်းမွန်ရေး ရေနုတ်မြောင်းကြီးကို ပြည်သူပိုင်အဖြစ် စွန့်လွှတ်ပေးရန် အစီအစဉ်ရှိ/မရှိသိလို၍ ဥက္ကဋ္ဌကြီးမှတစ်ဆင့် လေးစားစွာမေးမြန်းအပ်ပါတယ် ခင်ဗျား။ အားလုံးကို ကျေးဇူးတင်ပါတယ်။</speech>
<speech type='speaker'>
ကျန်းမာရေးနှင့် အားကစားဝန်ကြီးဌာနက ဖြေကြားရန်ဖြစ်ပါတယ်။
</speech>
<speech><agency id='20'>ဒေါက်တာဒေါ်မြလေးစိန်(ဒုတိယဝန်ကြီး၊ ကျန်းမာရေးနှင့် အားကစားဝန်ကြီးဌာန)</agency>၊ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးရှင့်။ ရန်ကုန်တိုင်းဒေသကြီး၊ သင်္ဃန်းကျွန်း မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးရွှေလှ(ခ) ဦးရွှေလှဝင်း၏ ကြယ်ပွင့်ပြမေးခွန်း အား ဖြေကြားသွားမှာဖြစ်ပါတယ်။ မြန်မာနိုင်ငံ သွားနှင့်ခံတွင်းဆိုင်ရာဆရာဝန်များအသင်းသည် ကျန်းမာရေးနှင့်အားကစားဝန်ကြီးဌာန၏ တိုက်ရိုက်စီမံကွပ်ကဲမှုအောက်တွင်ရှိသော လက်အောက်ခံ အဖွဲ့အစည်းမဟုတ်ဘဲ သီးခြားလွတ်လပ်သည့် အစိုးရမဟုတ်သော အဖွဲ့အစည်းတစ်ခုဖြစ်ကြောင်း သိရှိနိုင်ပါရန် ဦးစွာပထမတင်ပြအပ်ပါတယ်။ ပြည်သူ့လွှတ်တော်ကိုယ်စားလှယ်၏ ကြယ်ပွင့်ပြမေးခွန်း နှင့်ပတ်သက်၍ အသိပေးဖြေကြားနိုင်ရန် မြန်မာနိုင်ငံ သွားနှင့်ခံတွင်းဆိုင်ရာဆရာဝန်အသင်းဥက္ကဋ္ဌ ထံသို့ အကြောင်းစုံဖြေကြားပေးပါရန် အကြောင်းကြားခဲ့ပြီး ၎င်းတို့မှဖြေကြားလာသည့်အဖြေလွှာအား သိရှိနိုင်ပါရန် တင်ပြပေးသွားမှာဖြစ်ပါတယ်။ မြန်မာနိုင်ငံသွားနှင့်ခံတွင်းဆိုင်ရာဆရာဝန်အသင်းအတွက် မြေနေရာကို ၁၉-၆-၂၀၀၁ ရက်စွဲပါ စာဖြင့် မြို့ရွာနှင့်အိုးအိမ်ဦးစီးဌာနမှ သင်္ဃန်းကျွန်းမြို့နယ်၊ သံသုမာလမ်းနှင့် စက်ရုံလမ်းထောင့် မြေကွက်အမှတ်(၅၈၂) မြေကွက်အကျယ် ၂၃၇ ပေ x ပေ ၂၀၀ မြေငှားစာချုပ်ဖြင့် မြေငှားချထား ပေးခဲ့ကြောင်း မိတ္တူဖြင့်တင်ပြလာပါတယ်။ အသင်းပိုင်မြေခြံစည်းရိုးခတ်ခြင်းလုပ်ငန်းကို ရန်ကုန်မြို့တော် စည်ပင်သာယာရေးကော်မတီ၊ အင်ဂျင်နီယာဌာနအဆောက်အဦ၏ ၁၆-၇-၂၀၁၃ ရက်ပါစာအမှတ်၊ ၁၀၅/၁၁၉၂/စည်ပင်ရာအုံ ဖြင့် ခွင့်ပြုချက်ရရှိပြီး ခွင့်ပြုပိုင်ဆိုင်သည့် အတိုင်းအတာအတွင်းမှာသာ ဆောင်ရွက်ခဲ့ပါကြောင်း မိတ္တူဖြင့်တင်ပြလာပါတယ်။ သို့ရာတွင် ရပ်ကွက်မှလမ်းအား ကွန်ကရစ်ခင်းရာတွင် နဂိုမူလရေနုတ်မြောင်းကိုပိတ်၍ အသင်းပိုင်မြေ ၁၅ ပေခန့်ထိဝင်ရောက်၍ ရေလွှဲမြောင်းပြုလုပ်ထားပါကြောင်း ဓာတ်ပုံဖြင့်တင်ပြ လာပါတယ်။ အသင်းပိုင်မြေအတွင်း ဝင်ရောက်ဖောက်လုပ်ထားသည့် ရေဆိုးရေမြောင်းကို သံဇကာဖြင့် လုံခြုံရေးအတွက် ကာရံခဲ့ခြင်းသာဖြစ်ကြောင်း တင်ပြထားပါတယ်။ ယင်းကိစ္စနှင့် ပတ်သက်၍ ၂၂-၅-၂၀၁၇ ရက်နေ့တွင် သင်္ဃန်းကျွန်းအထွေထွေအုပ်ချုပ်ရေးဦးစီးဌာနမှ ဒုတိယ အုပ်ချုပ်ရေးမှူး၊ ရပ်ကွက်အုပ်ချုပ်ရေးမှူး၊ တာဝန်ရှိသူများနှင့် အသင်းမှ ဒုတိယဥက္ကဋ္ဌ၊ တွဲဖက် အတွင်းရေးမှူး(၁)နှင့် တွဲဖက်အတွင်းရေးမှူး(၂)တို့၏ ကွင်းဆင်းကြည့်ရှုညှိနှိုင်းမှုကို အောက်ပါ အတိုင်းသဘောတူဆောင်ရွက်ရန် ဆုံးဖြတ်ခဲ့ပါကြောင်း အစည်းအဝေးဓာတ်ပုံမှတ်တမ်းများဖြင့် တင်ပြ ထားပါတယ်။ အောင်မာဃလမ်း၏ ရေနုတ်မြောင်းပိတ်ခြင်းကို မူလရှိရင်းစွဲရေနုတ်မြောင်းမှ အသင်း၏ ပိုင်ဆိုင်မှုခြံစည်းရိုးဘေးမှကပ်ပြီး ငါးပေအကျယ်မြောင်းဖောက်လုပ်ရန်ကို သက်ဆိုင်ရာစည်ပင်အဖွဲ့ အစည်းနှင့် လမ်းအကျယ်တိုင်းပြီး ဆောင်ရွက်ရန်၊ အောင်ဇေယျလမ်းဘက်ရှိ ရေနုတ်မြောင်းကို အသင်း၏ပိုင်ဆိုင်သည့် ခြံစည်းရိုးနှင့်ကပ်၍ ငမိုးရိပ်ရေကာတာအနီးထိ ငါးပေရေနုတ်မြောင်းကို သက်ဆိုင်ရာစည်ပင်အဖွဲ့နှင့်ညှိနှိုင်းဆောင်ရွက်ရန် လိုအပ်ပါက အသင်းပိုင်မြေမှ ရယူဆောင်ရွက်ရန်၊ အသင်းအနေဖြင့် ရေနုတ်မြောင်းအားခွ၍ ခြံစည်းရိုးကာရံထားခြင်းမဟုတ်ပါကြောင်းနှင့် သက်ဆိုင်ရာ မှ ထပ်မံကွင်းဆင်းစစ်ဆေးသင့်ပါကြောင်း လိုအပ်ပါက ဥပဒေစည်းကမ်းနှင့်အညီကူညီဆောင်ရွက်ရန် အသင့်ရှိပါကြောင်း ဆုံးဖြတ်ခဲ့ခြင်းကို တင်ပါပြလာပါတယ်။ အဆိုပါဆုံးဖြတ်ချက်များကို သက်ဆိုင်ရာတာဝန်ရှိသူများက ယခုအချိန်ထိ လာရောက်ပူးပေါင်း ဆောင်ရွက်ခြင်းမရှိသေးပါကြောင်းနှင့် ကြယ်ပွင့်ပြမေးခွန်းဖြင့်မေးမြန်းခဲ့သော သင်္ဃန်းကျွန်းမဲဆန္ဒနယ် မှ ပြည်သူ့လွှတ်တော်ကိုယ်စားလှယ်ကိုလည်း အသင်းမှတာဝန်ရှိသူများက လာရောက်ဆွေးနွေးမည့် အချိန်ကို စောင့်ဆိုင်းလျက်ရှိနေပါကြောင်းနှင့် ၂၂-၅-၂၀၁၇ ရက်နေ့တွင် ပြုလုပ်ခဲ့သော အစည်းအဝေးမှ ဆွေးနွေးချက်များကို ရန်ကုန်တိုင်းဒေသကြီးအစိုးရအဖွဲ့၊ ရန်ကုန်မြို့တော်စည်ပင်သာယာရေးကော်မတီ ဥက္ကဋ္ဌ၊ ရန်ကုန်တိုင်းဒေသကြီး ကုသရေးဦးစီးဌာနများသို့ အစီရင်ခံတင်ပြခဲ့ခြင်းဖြစ်ပါကြောင်း သိရှိရပါတယ်။ သို့ဖြစ်ပါ၍ မြန်မာနိုင်ငံ သွားနှင့်ခံတွင်းဆိုင်ရာဆရာဝန်အသင်းအနေဖြင့် ရပ်ကွက်နေပြည်သူ များ၏အကျိုးကို အမှန်တကယ်ရှေးရှုဆောင်ရွက်လိုပြီး ပြည်သူ့လွှတ်တော်ကိုယ်စားလှယ်၊ ရပ်ကွက် အုပ်ချုပ်ရေးမှူးနှင့် သက်ဆိုင်ရာဌာနများမှ တာဝန်ရှိပုဂ္ဂိုလ်များနှင့်ပူးပေါင်းညှိနှိုင်းဆောင်ရွက်ရန် အသင့်ရှိပါကြောင်း ဖြေကြားလာခြင်းအား သိရှိနိုင်ပါရန်နှင့် ယခုကိစ္စနှင့်ပတ်သက်၍ ရန်ကုန်တိုင်း ဒေသကြီးအစိုးရ၊ ရန်ကုန်မြို့တော်စည်ပင်သာယာရေးကော်မတီ၊ လွှတ်တော်ကိုယ်စားလှယ်၊ ရပ်မိ ရပ်ဖများနှင့် မြန်မာနိုင်ငံ သွားနှင့်ခံတွင်းဆိုင်ရာဆရာဝန်အသင်းမှ တာဝန်ရှိသူများ တွေ့ဆုံညှိနှိုင်း၍ ဆောင်ရွက်သင့်ပါကြောင်း လေးစားစွာတင်ပြအပ်ပါတယ်။ ကျေးဇူးတင်ပါတယ်ရှင်။ </speech>
<speech><mp id='479'>ဦးရွှေလှ(ခ)ဦးရွှေလှဝင်း(သင်္ဃန်းကျွန်းမဲဆန္ဒနယ်)</mp> ဥက္ကဋ္ဌကြီးခင်ဗျား။ ဆက်စပ်မေးခွန်းမေးမြန်းခွင့် ပြုပါခင်ဗျား။ ဥက္ကဋ္ဌကြီးခင်ဗျား။ ဒီမြောင်းကို ထပ်ပြီးတော့ ကားလမ်းဘေးကနေ ၅ ပေ ပေးတယ်ဆို တာကြီးက ရေမြောင်းက ၅ ပေနဲ့ ဘယ်လိုမှမရပါဘူး။ အဲဒီတော့ အခုနက ဝန်ကြီးဖြေလိုက်တာက မြောင်းကိုမပါဘဲနဲ့ ခြံခတ်တယ်ဆိုတဲ့ဥစ္စာ ရေမြောင်းကိုကြည့်လိုက်ရင် ရှင်းနေတယ်။ ဒီရေမြောင်းကြီး နဲ့ မြောင်းကိုသွားပြီးတော့ ဆောက်တာမဟုတ်ပါဘူးဆိုတာကြီးက ဒီပုံနဲ့ ရှင်းနေပါတယ်။ ဥက္ကဋ္ဌကြီးခင်ဗျား။ ကျွန်တော်တို့မြောင်းက ၅ ပေနဲ့က ဘယ်လိုမှမရပါဘူး။ ဒီမြောင်းကြီးက ကြီးကျယ်တဲ့မြောင်းကြီးဖြစ်တဲ့အတွက် အနည်းဆုံး ၈ ပေလောက်မှ ရမှာဖြစ်တဲ့အတွက် ၈ ပေလောက် အထိပေးဖို့အတွက် ထပ်ဆင့်မေးခွန်းမေးမြန်းအပ်ပါတယ်။ ကျေးဇူးတင်ပါတယ်။</speech>
<speech type='speaker'>
ထပ်ဆင့်မေးခွန်းလည်းမဟုတ်ပါဘူး။ အဲဒါ တစ်ဆက်တစ်စပ်တည်းမေးခွန်း ဆိုတဲ့နေရာမှာလည်း ကာယကံရှင်ဖြစ်တဲ့အဖွဲ့အစည်းကိုပဲ လာရောက်ဖို့၊ ပူးပေါင်းညှိနှိုင်းဆောင်ရွက်ဖို့ ဆိုပြီးမှ ဝန်ကြီးဌာနအနေနဲ့တစ်ဆင့်ဖြေကြားထားပြီး ဖြစ်ပါတယ်။ ကိုယ်စားလှယ်တော်ကြီးအနေနဲ့ မိမိ မဲဆန္ဒနယ်ကို ဆင်းသွားပြီးမှ သက်ဆိုင်ရာအဖွဲ့အစည်းတွေနဲ့ ညှိနှိုင်းဆောင်ရွက်မှသာလျှင် အဖြေပေါ် မှာဖြစ်ကြောင်း ပြောကြားလိုပါတယ်။
</speech>
</Q-A>
<Q-A>
<title>
အများပြည်သူနှင့်လူငယ်မျိုးဆက်သစ်များ လေ့ကျင့်ကစားနိုင်ရေးအတွက် ကမာရွတ်မြို့နယ်၊ အမှတ်(၉) ရပ်ကွက်အတွင်းရှိ တက္ကသိုလ်ဘောလုံးကွင်းများအား ပြန်လည်ဖွင့်ပေးရန်အစီအစဉ်ရှိ/မရှိနှင့် စပ်လျဉ်းသည့်မေးခွန်း
</title>
<speech type='speaker'>
ကမာရွတ်မဲဆန္ဒနယ်မှ ဦးကျော်မင်း မေးမြန်းဖို့ဖြစ်ပါတယ်။
</speech>
<speech><mp id='440'>ဦးကျော်မင်း(ကမာရွတ်မဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် အားလုံးပဲမင်္ဂလာပါခင်ဗျား။ ကျွန်တော်ကတော့ ရန်ကုန်တိုင်းဒေသကြီး၊ ကမာရွတ်မဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးကျော်မင်း ဖြစ်ပါတယ်ခင်ဗျား။ ကျွန်တော့်အနေနဲ့ ဒီနေ့မှာ ရန်ကုန်တိုင်း ဒေသကြီး၊ ကမာရွတ်မြို့နယ်၊ အမှတ်(၉)ရပ်ကွက်အတွင်းမှာရှိတဲ့ ရန်ကုန်တက္ကသိုလ်ပရိဝုဏ်ထဲက ဘောလုံးကွင်းများကို အများပြည်သူနှင့် လူငယ်မျိုးဆက်သစ်များ လေ့ကျင့်ကစားနိုင်ရေးအတွက် ပြန်လည်ဖွင့်လှစ်ပေးရန်အစီအစဉ်ရှိ/မရှိကို သက်ဆိုင်ရာပြည်ထောင်စုဝန်ကြီးဌာနအား လွှတ်တော် ဥက္ကဌကြီးမှတစ်ဆင့် မေးမြန်းသွားမှာဖြစ်ပါတယ်ခင်ဗျား။ ဥက္ကဌကြီးခင်ဗျား။ Power Point အသုံးပြုခွင့်ပြုပါရန် လေးစားစွာတင်ပြအပ်ပါတယ်ခင်ဗျား။ ဥက္ကဌကြီးခင်ဗျား။ Power Point မှာပြထားတဲ့အတိုင်းပဲ ကမာရွတ်မြို့နယ်၊ အမှတ်(၉)ရပ်ကွက်အတွင်း မှာရှိတဲ့ ရန်ကုန်တက္ကသိုလ်ပရိဝုဏ်အတွင်းမှာ ဘောလုံးကွင်းရှစ်ကွင်းရှိပြီးတော့ ပညာရေးဝန်ကြီးဌာန၊ အဆင့်မြင့်ပညာဦးစီးဌာန(ရန်ကုန်ရုံးခွဲ)ကနေပြီးတော့ စီမံအုပ်ချုပ်ကြောင်း သိရှိရပါတယ်ခင်ဗျား။ ပုံမှာပြထားတဲ့အတိုင်းပဲ ဝန်ကြီးဌာနအသင်းခြောက်သင်းနဲ့ တက္ကသိုလ်လေ့ကျင့်ရေးတပ်တို့ကနေပြီး တော့ ၁၉၈၀ ပြည့်နှစ်ဝန်းကျင်ကနေပြီးတော့ ၂၀၁၀ ခုနှစ်အထိမှာ လေ့ကျင့်ခဲ့ကြပြီးတော့ ဗဟိုကွင်း ကိုတော့ ပြိုင်ပွဲအရပ်ရပ်ကျင်းပရာမှာ အသုံးပြုခဲ့ကြပါတယ်။ ၂၀၁၀ ခုနှစ်ရောက်တဲ့အခါမှာ မြန်မာ နိုင်ငံဘောလုံးအားကစားဖွံ့ဖြိုးတိုးတက်လာစေရေးအတွက် မြန်မာနိုင်ငံဘောလုံးအဖွဲ့ချုပ်ကနေပြီး တော့ ဝန်ကြီးဌာနအသင်းများကို ဖျက်သိမ်းပြီး ကိုယ်ပိုင်ကလပ်အသင်းများပေါ်ပေါက်လာစေရန် ဆောင်ရွက်မှုတို့ကြောင့် တက္ကသိုလ်ဘောလုံးကွင်းများမှာ ငှားရမ်းလေ့ကျင့်မှုအစီအစဉ်ဟာလည်း ရပ်ဆိုင်းသွားခဲ့ရပါတယ်။ ရပ်ဆိုင်းထားခဲ့တဲ့ ၂၀၁၀ ခုနှစ်မှ ၂၀၁၆ ခုနှစ်ကာလများအတွင်းမှာ ကွင်း အတွင်းမှာ ဈေးရောင်းချသူများရဲ့ ခိုက်ရန်ဖြစ်ပွားမှုများ၊ စည်းကမ်းမဲ့မှုများနဲ့ အခကြေးငွေယူပြီးတော့ ကွင်းငှားရမ်းမှုပြဿနာတွေကြောင့် ရန်ကုန်တိုင်းဒေသကြီးဝန်ကြီးချုပ်နဲ့ အဆင့်မြင့်ပညာဦးစီးဌာနမှ တာဝန်ရှိသူများတို့ကနေပြီးတော့ ဈေးသည်များကို ၂၀၁၆ ခုနှစ် ဇူလိုင်လနဲ့ သြဂုတ်လတို့မှာ နှစ်ကြိမ် တိတိ တွေ့ဆုံညှိနှိုင်းခဲ့ပါတယ်။ အဆိုပါတွေ့ဆုံညှိနှိုင်းမှုများအရ ဈေးရောင်းချသူများမှ ၂၀၁၆ ခုနှစ်၊ အောက်တိုဘာလ ၃၀ ရက်နေ့နောက်ဆုံးထားဖယ်ရှားပြီးတော့ ဗဟိုကွင်းမှလွဲပြီးတော့ ကျန်တဲ့ ခုနစ်ကွင်းကို ယနေ့အချိန်အထိ ပိတ်သိမ်းထားခဲ့ပါတယ်ခင်ဗျား။ ပိတ်သိမ်းပြီးတော့ အခုတစ်နှစ်ခွဲခန့် ကြာတဲ့အခါ ၁၇-၃-၂၀၁၈ ရက်နေ့မှာ ကမာရွတ်မြို့နယ်အဆင့်ဌာနဆိုင်ရာတာဝန်ရှိသူများနှင့်အတူ ကွင်းဆင်းစစ်ဆေးကြည့်တဲ့အခါမှာတော့ ဘောလုံးကွင်းများကို အခုလိုမြင်တွေ့ခဲ့ရပါတယ်ခင်ဗျား။ ဒါ ရန်ကုန်တက္ကသိုလ်က ဘောလုံးကွင်းများဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ နိဂုံးချုပ်အနေနဲ့ကတော့ မြန်မာ့အားကစားဘောလုံး လောကဖွံ့ ဖြိုးတိုးတက်အောင်မြင်စေရေးအတွက် အဓိကလိုအပ်တစ်ရပ်ဖြစ်တဲ့ ဘောလုံးကွင်းများ ပေါ်ထွက်လာစေရေးအတွက် ရန်ကုန်တက္ကသိုလ်ဘောလုံးကွင်းများအား ပြန်လည်ဖွင့်လှစ်ပေးရန် အစီအစဉ်ရှိ/မရှိကို သက်ဆိုင်ရာပြည်ထောင်စုဝန်ကြီးဌာနအား ဥက္ကဋ္ဌကြီးမှတစ်ဆင့် မေးမြန်းရင်း နိဂုံးချုပ်အပ်ပါတယ်ခင်ဗျား။ ကျေးဇူးတင်ပါတယ်ခင်ဗျား။</speech>
<speech type='speaker'>
ကျန်းမာရေးနှင့် အားကစားဝန်ကြီးဌာနက ဖြေကြားရန်ဖြစ်ပါတယ်။
</speech>
<speech><agency id='20'>ဒေါက်တာဒေါ်မြလေးစိန်(ဒုတိယဝန်ကြီး၊ ကျန်းမာရေးနှင့် အားကစားဝန်ကြီးဌာန)</agency>လေးစား အပ်ပါသော ပြည်သူ့လွှတ်တော်ဥက္ကဌကြီးရှင်။ ရန်ကုန်တိုင်းဒေသကြီး၊ ကမာရွတ်မဲဆန္ဒနယ် ပြည်သူ့ လွှတ်တော်ကိုယ်စားလှယ် ဦးကျော်မင်း၏ ကြယ်ပွင့်ပြမေးခွန်းအား ကျေးဇူးတင်စွာဖြင့် ပြန်လည် ဖြေကြားသွားမှာ ဖြစ်ပါတယ်။ အများပြည်သူနှင့် လူငယ်မျိုးဆက်သစ်များ လေ့ကျင့်ကစားနိုင်ရေး အတွက် ရန်ကုန်တိုင်းဒေသကြီး၊ ကမာရွတ်မြို့နယ်၊ အမှတ်(၉)ရပ်ကွက်အတွင်းရှိ တက္ကသိုလ်ဘောလုံး ကွင်းများအား ပြန်လည်ဖွင့်လှစ်ပေးရန်အစီအစဉ်ရှိ/မရှိနှင့်စပ်လျဉ်း၍ ကြွယ်ပွင့်ပြမေးခွန်းနှင့် ပတ်သက်၍ ပြည်ထောင်စုအစိုးရအဖွဲ့မှ ရန်ကုန်တိုင်းဒေသကြီးအစိုးရအဖွဲ့ကိုယ်စား တက်ရောက် ဖြေဆိုနိုင်ရေးအတွက် အသင့်ပြင်ဆင်ထားနိုင်ပါရန် ညွှန်ကြားမှုအရ ကျန်းမာရေးနှင့်အားကစားဝန်ကြီး ဌာနမှ ဒုတိယအမြဲတမ်းအတွင်းဝန်(အားကစား)၊ ရန်ကုန်တိုင်းဒေသကြီး၊ အားကစားနှင့်ကာယပညာ ဦးစီးဌာန ညွှန်ကြားရေးမှူးတို့အား တာဝန်ပေးအပ်၍ ရန်ကုန်တက္ကသိုလ်ပါမောက္ခချုပ်နှင့် တာဝန်ရှိသူများအား ၂၀-၈-၂၀၁၈ ရက်နေ့တွင် ရန်ကုန်တက္ကသိုလ်၌ တွေ့ဆုံဆွေးနွေးညှိနှိုင်းခဲ့ပါ တယ်။ ဆွေးနွေးညှိနှိုင်းမှုမှရရှိလာသည့်ဖြေကြားချက်များနှင့်ပတ်သက်၍ ပညာရေးဝန်ကြီးဌာနမှ တာဝန်ရှိသူများ၊ ရန်ကုန်တိုင်းဒေသကြီးအစိုးရအဖွဲ့၊ လူမှုရေးဝန်ကြီးတို့၏ အတည်ပြုချက်များရရှိပြီး ကျန်းမာရေးနှင့်အားကစားဝန်ကြီးဌာနမှ ရန်ကုန်တိုင်းဒေသကြီးအစိုးရအဖွဲ့ကိုယ်စား ပြန်လည် ဖြေကြားသွားမှာ ဖြစ်ပါတယ်။ ပထမဦးစွာ ရန်ကုန်တိုင်းဒေသကြီး၊ ကမာရွတ်မြို့နယ်၊ အမှတ်(၉)ရပ်ကွက်ရှိ တက္ကသိုလ်များ ဘောလုံးကွင်းသည် အဆင့်မြင့်ပညာဦးစီးဌာန၊ ပညာရေးဝန်ကြီးဌာနပိုင် ဖြစ်ပါတယ်။ ၎င်းရန်ကုန် တက္ကသိုလ်ဝင်းအတွင်းရှိ ဘောလုံးကွင်း၊ သဲကွင်းများအား ဘောလုံးလေ့ကျင့်ကစားခြင်းနှင့် ပြိုင်ပွဲများ ယှဉ်ပြိုင်ကစားနိုင်ရေးအတွက် ပြန်လည်ဖွင့်လှစ်ခွင့်ပေးသွားရန် အစီအစဉ်ရှိပါကြောင်း သိရှိရပါ တယ်။ လောလောဆယ်တွင် ရန်ကုန်တက္ကသိုလ်ဝင်းအတွင်းရှိ ဘောလုံးကွင်း၊ သဲကွင်းများသည် ပျက်စီးမှုများရှိပြီး ဘောလုံးလေ့ကျင့်ကစားနိုင်ရန်အခြေအနေမရှိပါ။ အဆိုပါ ဘောလုံးကွင်း၊ သဲကွင်း များအား ပြန်လည်ပြင်ဆင်ရန်အတွက် ကျန်းမာရေးနှင့်အားကစားဝန်ကြီးဌာန ပြည်ထောင်စုဝန်ကြီးမှ ပညာရေးဝန်ကြီးဌာနသို့လည်းကောင်း၊ ဒုတိယဝန်ကြီးမှ ရန်ကုန်တက္ကသိုလ်ပါမောက္ခချုပ်ထံသို့ လည်းကောင်း ဆက်သွယ်မေးမြန်းမှုအရ နိုင်ငံတော်သို့ ပညာရေးဝန်ကြီးဌာနမှ လိုအပ်သော ဘောလုံး ကွင်းပြင်ဆင်စရိတ်များကို ခွင့်ပြု ဘဏ္ဍာငွေရရှိရေးအတွက် ပူးပေါင်းဆောင်ရွက်သွားမည်ဖြစ်ကြောင်း ပြန်ကြားမှုရရှိခဲ့ပါတယ်။ ခွင့်ပြုရန်ပုံငွေရရှိပါက ဘောလုံးကွင်း၊ သဲကွင်းများကို ဘောလုံးလေ့ကျင့် ကစားနိုင်ရေးအတွက် အဆင့်မြှင့်တင်ပြုပြင်ခြင်းလုပ်ငန်းများအား စဉ်ဆက်မပြတ်ဆောင်ရွက်သွားမည် ဖြစ်ပါကြောင်း သိရှိရပါတယ်။ ဘောလုံးကွင်းသဲကွင်းများအား ပြန်လည်ပြုပြင်ပြီးစီးချိန်တွင် ရန်ကုန် တက္ကသိုလ်ဘောလုံးအသင်း၊ ဘောလုံးကွင်းမရှိသေးသောဘောလုံးအသင်းများ၊ ကမာရွတ်မြို့နယ် အတွင်းရှိဘောလုံးဝါသနာရှင်လူငယ်မျိုးဆက်သစ်များ ဘောလုံးလေ့ကျင့်ခြင်းနှင့် ပြိုင်ပွဲများ ယှဉ်ပြိုင် ကစားနိုင်ရန်အတွက် အဖွဲ့ဝင် ၁၃ ဦးဖြင့် ဖွဲ့စည်းထားသော တက္ကသိုလ်ဘောလုံးကွင်းများ ကြီးကြပ်ရေး ကော်မတီမှ စည်းကမ်းတကျဘောလုံးကစားခွင့်အား သတ်မှတ်ပေးမည်ဖြစ်ပါကြောင်း ရန်ကုန်တိုင်း ဒေသကြီးအစိုးရအဖွဲ့ကိုယ်စား ရှင်းလင်းဖြေကြားအပ်ပါတယ်ရှင်။</speech>
</Q-A>
<Q-A>
<title>
ရွာငံမြို့နယ်၊ ဟန်မြင့်မိုရ်-ရွာငံ-အောင်ပန်းလမ်းမကြီးပေါ်တွင် တည်ရှိသည့် မြိုင်တိုက်နယ်ဆေးရုံအား စံကိုက်အဆောက်အဦပုံစံဖြင့် ပြန်လည်တည်ဆောက်ပေးပါရန် အစီအစဉ်ရှိ/မရှိနှင့် စပ်လျဉ်းသည့် မေးခွန်း
</title>
<speech type='speaker'>
ရွာငံမဲဆန္ဒနယ်မှ ဦးအောင်စိုးမင်း မေးမြန်းဖို့ဖြစ်ပါတယ်။
</speech>
<speech><mp id='412'>ဦးအောင်စိုးမင်း(ရွာငံမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီး နှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုဒုတိယဝန်ကြီးနှင့် ဧည့်သည်တော်များ အားလုံးမင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ ရှမ်းပြည်နယ်(တောင်ပိုင်း)၊ ဓနုကိုယ်ပိုင်အုပ်ချုပ်ခွင့်ရဒေသ၊ ရွာငံမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးအောင်စိုးမင်း ဖြစ်ပါတယ်။ ပြည်သူ့လွှတ်တော် ဥက္ကဋ္ဌကြီးမှတစ်ဆင့် မေးလိုတာက ရွာငံမြို့နယ်၊ ဟန်မြင့်မိုရ်-ရွာငံ အောင်ပန်းလမ်းပေါ်မှာရှိတဲ့ မြိုင်တိုက်နယ်ဆေးရုံအား စံကိုက်အဆောက်အဦပုံစံဖြင့် ပြန်လည် တည်ဆောက်ပေးပါရန် အစီအစဉ်ရှိ/မရှိ မေးမြန်းသွားမှာဖြစ်ပါတယ်။ လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးခင်ဗျား။ မြိုင်တိုက်နယ်ဆေးရုံဟာ ရှမ်းပြည်နယ်(တောင်ပိုင်း)၊ ဓနုကိုယ်ပိုင်အုပ်ချုပ်ခွင့်ရဒေသ၊ ရွာငံမြို့နယ် ဟန်မြင့်မိုရ်-ရွာငံ-အောင်ပန်း လမ်းမကြီးပေါ်မှာတည်ရှိပြီး ရွာငံမြို့နယ်တောင်ပိုင်းရှိ ကျေးရွာအုပ်စု ၁၀ အုပ်စုမှ ဒေသခံ တိုင်းရင်းသားလူဦးရေ ၄၀၀၀၀ ခန့်ကို ကျန်းမာရေးစောင့်ရှောက်မှုပေးနေတဲ့ ဆေးရုံတစ်ရုံဖြစ်ပါ တယ်။ မြိုင်တိုက်နယ်ဆေးရုံဟာ ကနဦးအစမှာ မြိုင်ကျေးလက်ကျန်းမာရေးဌာနအဖြစ်တည်ရှိပြီး ၁၉၈၁ ခုနှစ်တွင် တိုက်နယ်ဆေးရုံအဖြစ် အဆင့်တိုးမြှင့်ကာ ဆေးရုံအဆောက်အဦမှာ ပြည်သူလူထုရဲ့ လုပ်အား ထည့်ဝင်ငွေတို့ဖြင့် ဆောက်လုပ်ထားခြင်းဖြစ်ပါတယ်။ ခွဲစိတ်ခန်း၊ မွေးခန်းတို့မှာလည်း ဆေးရုံစံကိုက်ပုံစံမဟုတ်ဘဲ ဒေသခံအလှူရှင်များမှ လှူဒါန်း၍ တိုးချဲ့ဆောက်လုပ်ထားခြင်းဖြစ်ပါ တယ်။ ယခုအခါ ဆေးရုံသက်တမ်းမှာ ၃၆ နှစ်ကျော်ရှိပြီး အဆောက်အဦနှင့် မျက်နှာကြက်များမှာ ပျက်စီးယိုယွင်းလျက်ရှိပါတယ်။ မြိုင်တိုက်နယ်ဆေးရုံဟာ မြေဧရိယာ ၁၀.၃၄ ဧက ကျယ်ဝန်းပြီး ကျေးလက်ကျန်းမာရေးဌာနနှင့် တွဲလျက်တည်ရှိပါတယ်။ ဝန်ထမ်းအိမ်ရာများမှာလည်း ယခင်ရပ်ရွာ လူထု၏ပံ့ပိုးမှုဖြင့် တည်ဆောက်ထားပြီး စနစ်တကျနေရာချထားခြင်းမရှိဘဲ ယခုအခါ နေအိမ်များပါ ယိုယွင်းပျက်စီးလျက်ရှိပါတယ်။ တိုးချဲ့ထားတဲ့ ဝန်ထမ်းဖွဲ့စည်းပုံနှင့် ဝန်ထမ်းအိမ်ရာများမှာလည်း လုံလောက်မှုမရှိပါဘူး။ လေးစားရပါသော ပြည်သူ့လွှတ်တော် ဥက္ကဌကြီးခင်ဗျား။ ၁-၃-၂၀၁၅ ရက်နေ့ ရှမ်းပြည်နယ် ကျန်းမာရေးဦးစီးမှူး၏ ကွင်းဆင်းစစ်ဆေးချက်အရ မြိုင်တိုက်နယ်ဆေးရုံကို ကြည့်ရှုစစ်ဆေးပြီး ဆေးရုံအဆောက်အဦအား စံကိုက်တိုက်နယ်ဆေးရုံအဖြစ် ပြန်လည်တည်ဆောက်ရန် တင်ပြရန် လမ်းညွှန်ခဲ့ပါတယ်။ ထိုလမ်းညွှန်ချက်အရ ၂၀၁၅ ခုနှစ်၊ ဧပြီလ ၂ ရက်နေ့မှာ စာအမှတ်၊ ၀၁၁/တလဆ/ ၂၀၁၅ အရ ပထမအကြိမ် တင်ပြခဲ့ပြီးဖြစ်ပါတယ်။ သုံးနှစ်ကြာတဲ့အထိ ဘာမှထူးခြားမှုမရှိသေးပါဘူး။ ၁၂-၇-၂၀၁၈ ရက်နေ့ မြိုင်တိုက်နယ်ဆေးရုံမှာ ပြည်သူ့လွှတ်တော်ကိုယ်စားလှယ် မြို့နယ်ဆရာဝန်၊ တိုက်နယ်ဆရာဝန်နှင့် မြိုင်အုပ်စုမှ ရပ်မိရပ်ဖများနှင့် ကျန်းမာရေးစကားဝိုင်း ပြုလုပ်ခဲ့ပါတယ်။ အားလုံးကလည်းပဲ မြိုင်တိုက်နယ်ဆေးရုံအား ဒေသခံတိုင်းရင်းသားများ မီခိုအားထားရတဲ့ ဆေးရုံ ဖြစ်တဲ့အတွက် လက်ရှိအဆောက်အဦနှင့် အဆင်မပြေတဲ့အတွက် စံကိုက်အဆောက်အဦအဖြစ် ပြန်လည်တည်ဆောက်ပေးရန် လွှတ်တော်မှာတင်ပြဖို့တောင်းဆိုခဲ့ကြပါတယ်။ သို့ဖြစ်ပါ၍ မြိုင် တိုက်နယ်ဆေးရုံအား စံကိုက်အဆောက်အဦပုံစံအဖြစ် အဆင့်မြှင့်ဆောင်ရွက်ပေးပါရန် အစီအစဉ် ရှိ/မရှိနှင့် အစီအစဉ်ရှိပါက မည်သည့်ဘဏ္ဍာရေးနှစ်တွင် ဆောင်ရွက်ပေးမည်ကို သိရှိလိုပါ၍ လွှတ်တော်ဥက္ကဋ္ဌကြီးမှတစ်ဆင့် လေးစားစွာမေးမြန်းအပ်ပါတယ်။ ကျေးဇူးတင်ပါတယ်။</speech>
<speech type='speaker'>
ကျန်မာရေးနှင့်အားကစားဝန်ကြီးဌာနက ဖြေကြားရန် ဖြစ်ပါတယ်။
</speech>
<speech><agency id='20'>ဒေါက်တာဒေါ်မြလေးစိန်(ဒုတိယဝန်ကြီး၊ ကျန်းမာရေးနှင့်အားကစားဝန်ကြီးဌာန)</agency>လေးစား အပ်ပါသော ပြည်သူ့လွှတ်တော်ဥက္ကဋ္ဌကြီးရှင်။ ရှမ်းပြည်နယ်၊ ရွာငံမဲဆန္ဒနယ် ပြည်သူ့လွှတ်တော် ကိုယ်စားလှယ် ဦးအောင်စိုးမင်းရဲ့ ကြယ်ပွင့်ပြမေးခွန်းအား ပြန်လည်ရှင်းလင်းဖြေကြားသွားမှာ ဖြစ်ပါ တယ်။ ရွာငံမြို့နယ် မြိုင်တိုက်နယ်ဆေးရုံ၏ လူနာကုသမှုဆောင်နှင့် ဝန်ထမ်းအိမ်ရာများကို ကျန်းမာ ရေးနှင့်အားကစားဝန်ကြီးဌာနမှ စိစစ်ခဲ့ပါတယ်။ တိုက်နယ်ဆေးရုံအဆောက်အဦမှာ လွှတ်တော် ကိုယ်စားလှယ်ကြီး တင်ပြသွားတဲ့အတိုင်း ၃၆ နှစ်ကြာမြင့်ခဲ့ပြီဖြစ်သော်လည်း ပြုပြင်မွမ်းမံခြင်းဖြင့် ဆောင်ရွက်နိုင်သည့်အခြေအနေရှိနေပါကြောင်း၊ ဝန်ထမ်းအိမ်ရာအနေဖြင့် လက်ရှိတွင် ဝန်ထမ်း လေးဦးနေထိုင်ပြီး ဝန်ထမ်းအိမ်ရာလိုအပ်လျက်ရှိသော ဒေသခံပြင်ပဝန်ထမ်းငါးဦးသည် ဆေးရုံ ဝန်းထဲတွင် ပူးတွဲတည်ရှိသည့် ကျေးလက်ကျန်းမာရေးဌာန၏ ဝန်ထမ်းအိမ်ရာအသစ်တွင် စုပေါင်း နေထိုင်သည်ကို တွေ့ရှိခဲ့ရပါတယ်။ တိုက်နယ်ဆေးရုံ၏ ဆေးခန်းဖွဲ့စည်းပုံများကို စိစစ်ရာတွင် သားဖွားခန်းသည် အမျိုးသမီးလူနာဆောင်၏ လျှောက်လမ်းအား အခြေပြု၍ အခန်းဖွဲ့စည်းထားမှုရှိ ခြင်း၊ သားဖွားခန်းပုံစံမကျခြင်း၊ ခွဲစိတ်ခန်းအကျယ်မှာ ၁၉၈ စတုရန်းပေသာရှိပြီး ကျဉ်းမြောင်း၍ လူနာ ဆောင်နှင့်တစ်ဆက်တစ်စပ်တည်း ဖွဲ့စည်းထားခြင်း၊ ခွဲစိတ်ခန်းအတွင်းခန်းများ၏ ဖွဲ့စည်းမှုမှာ ရောဂါ ပိုးမွှားထိန်းသိမ်းမှုဇုန်အလိုက် စနစ်တကျ ဖွဲ့စည်းထားမှုမရှိခြင်း၊ လူနာဆောင်လုံလောက်မှုမရှိခြင်း တို့ကို အမှန်တကယ်စိစစ်တွေ့ရှိရပါသဖြင့် တိုက်နယ်ဆေးရုံ၏ အခြေခံဖွဲ့စည်းမှုပုံစံအား ပြန်လည် ပြုပြင်ရန်လိုအပ်သကဲ့သို့ လူနာကုသရေးဝန်ဆောင်မှု ပိုမိုကောင်းမွန်ရန်အတွက် အဆောက်အဦ တိုးချဲ့ဆောင်ရွက်ရန် လိုအပ်လျက်ရှိကြောင်း တွေ့ရှိခဲ့ရပါတယ်။ ရွာငံမြို့နယ် မြိုင်တိုက်နယ်ဆေးရုံ အဆောက်အဦ၏ လက်ရှိအခြေခံ Section မှာ ကောင်းမွန် လျက်ရှိကြောင်း အမိုးပြုပြင်ခြင်းဖြင့် လူနာကုသဝန်ဆောင်မှုလုပ်ငန်းများ ဆက်လက်ဆောင်ရွက်နိုင် သေးကြောင်း တွေ့ရှိရပါသဖြင့် အမိုးပြုပြင်ခြင်းနှင့် အခြားဦးစားပေးလိုအပ်သော ပြုပြင်မွမ်းမံမှု လုပ်ငန်းများကို ၂၀၁၈-၂၀၁၉ ဘဏ္ဍာရေးနှစ် ပြင်ဆင်ထိန်းသိမ်းစရိတ် ရန်ပုံငွေဖြင့် ဆောင်ရွက်ပေး သွားမှာဖြစ်ပါတယ်။ ခွဲစိတ်ခန်းပါဝင်သော တစ်ထပ်တိုးချဲ့လူနာဆောင်နှင့် လေးခန်းတွဲတစ်ထပ် ဝန်ထမ်းအိမ်ရာတို့ကို ၂၀၁၉-၂၀၂၀ ဘဏ္ဍာရေးနှစ် ငွေလုံးငွေရင်း အသုံးစရိတ် စီမံကိန်းရန်ပုံငွေတွင် လျာထားထည့်သွင်းဆောင်ရွက်ပေးသွားမည်ဖြစ်ပါကြောင်း ဖြေကြားအပ်ပါတယ်။</speech>
</Q-A>
<Q-A>
<title>
ကျေးဇူးတင်ပါတယ်ရှင်။ မိုးနဲမြို့နယ်၊ ဘောလုံးအားကစားကွင်းအတွက် ပွဲကြည့်စင်တစ်ခု ဆောက်လုပ်ပေးရန် အစီအစဉ်ရှိ/မရှိ နှင့်စပ်လျဉ်းသည့်မေးခွန်း
</title>
<speech type='speaker'>
မိုးနဲမဲဆန္ဒနယ်မှ ဦးစိုင်းစန်သိန်း မေးမြန်းဖို့ ဖြစ်ပါတယ်။
</speech>
<speech><mp id='397'>ဦးစိုင်းစန်သိန်း(မိုးနဲမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဌကြီး နှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုအဆင့်အဖွဲ့အစည်းဝင်များ၊ ဧည့်သည် တော်များအားလုံး ကိုယ်စိတ်နှစ်ဖြာ ရွှင်လန်းချမ်းမြေ့ပါစေကြောင်း ဦးစွာပဏာမ နှုတ်ခွန်းဆက်သ အပ်ပါတယ်။ ကျွန်တော်ကတော့ ရှမ်းပြည်နယ်၊ မိုးနဲမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးစိုင်းစန်သိန်း ဖြစ်ပါတယ်။ ဥက္ကဌကြီးခင်ဗျား။ မိုးနဲမြို့နယ်၊ ဘောလုံးအားကစားကွင်းအတွက် ပွဲကြည့်စင်တစ်ခုတည်ဆောက်ပေးရန် အစီအစဉ်ရှိ/မရှိ စပ်လျဉ်းတဲ့မေးခွန်း မေးမြန်းသွားမှာဖြစ်ပါ တယ်။ ဥက္ကဋ္ဌကြီးခင်ဗျား။ ရှမ်းပြည်နယ်၊ လင်းခေးခရိုင် မိုးနဲမြို့နယ် ပေါ့မိုင်းရပ်ကွက်အတွင်းရှိ အားကစား နှင့်ကာယပညာဦးစီးဌာနပိုင် မြို့နယ်ဘောလုံးအားကစားကွင်းဟာ အခြေခံအလယ်တန်းကျောင်း မြို့မ အနီးမှာတည်ရှိပြီးတော့ မြို့နယ်အတွင်းရှိ အထက်တန်း၊ အလယ်တန်းကျောင်းများမှ ကျောင်းသား ကျောင်းသူများ ရပ်ကွက်အတွင်းရှိ ကလေးသူငယ်များ နှစ်စဉ်လာရောက်လေ့ကျင့်ကစားနေသော ကွင်းလည်းဖြစ်ပါတယ်။ မြို့နယ်အတွင်းရှိ လူငယ်လူရွယ်များ ဘောလုံးအားကစားကို စိတ်ဝင်စားသူ များမှလည်း နေ့စဉ်အားကစားလေ့ကျင့်မှုများ လာရောက်ပြုလုပ်နေကြပြီး မြို့နယ်အဆင့်အားကစား ပြိုင်ပွဲများ အလွတ်တန်းဖိတ်ခေါ်ဘောလုံးပြိုင်ပွဲများကိုလည်း တစ်နှစ်အနည်းဆုံး တစ်ကြိမ်ခန့် ကွင်း အတွင်းပုံမှန်ကျင်းပဆောင်ရွက်လျက်ရှိပါတယ်။ မြို့နယ်အဆင့် ဘောလုံးအားကစားကွင်းဖြစ်ပေမဲ့ ကွင်းအတွင်းပွဲကြည့်စင်မရှိတဲ့အတွက် ပြိုင်ပွဲများကျင်းပတဲ့အခါများမှာ ဌာနဆိုင်ရာများနှင့် ပွဲကြည့် ပရိတ်သတ်များအတွက် ယာယီတဲများထိုးပြီး ပွဲကြည့်စင်အဖြစ် ဆောင်ရွက်ပေးနေရပါတယ်။ သို့ဖြစ်တဲ့အတွက် မြို့နယ်ဘောလုံးအားကစားကွင်းအတွင်း ပွဲကြည့်စင်တစ်ခု ဆောက်လုပ်ပေးရန် ရှိ/မရှိ။ မရှိပါက အဘယ်ကြောင့်နည်း။ ရှိပါကမည်သည့်အချိန်တွင် ဆောက်လုပ်ပေးမည်ကို သိရှိလို ပါသောကြောင့် ပြည်သူလူထုများကိုယ်စား ပြည်သူ့လွှတ်တော် ဥက္ကဋ္ဌကြီးမှတစ်ဆင့် လေးစားစွာ မေးမြန်းအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type='speaker'>
ကျန်မာရေးနှင့်အားကစားဝန်ကြီးဌာနက ဖြေကြားရန် ဖြစ်ပါတယ်။
</speech>
<speech><agency id='20'>ဒေါက်တာဒေါ်မြလေးစိန်(ဒုတိယဝန်ကြီး၊ ကျန်းမာရေးနှင့်အားကစားဝန်ကြီးဌာန)</agency>လေးစား အပ်ပါသော ပြည်သူ့လွှတ်တော်ဥက္ကဋ္ဌကြီးရှင်။ ရှမ်းပြည်နယ်၊ မိုးနဲမဲဆန္ဒနယ် ပြည်သူ့လွှတ်တော် ကိုယ်စားလှယ် ဦးစိုင်းစန်သိန်း၏ ကြယ်ပွင့်ပြမေးခွန်းအား ဖြေကြားသွားမှာ ဖြစ်ပါတယ်။ ရှမ်းပြည်နယ်၊ လင်းခေးခရိုင်၊ မိုးနဲမြို့နယ် ဘောလုံးကွင်းသည် ကျန်းမာရေးနှင့်အားကစားဝန်ကြီးဌာန အားကစား နှင့် ကာယပညာဦးစီးဌာန အမည်ပေါက်ဂရန်မြေ ရရှိထားသော ဘောလုံးကွင်းဖြစ်ပါတယ်။ မိုးနဲမြို့နယ် ဘောလုံးကွင်းအတွင်း အုတ်တံတိုင်း ၂၁၈၂ ပေခန့် ကာရံခြင်းလုပ်ငန်းအား ၂၀၁၅-၂၀၁၆ ဘဏ္ဍာရေး နှစ် ရှမ်းပြည်နယ်အစိုးရအဖွဲ့ ခွင့်ပြုရန်ပုံငွေမှ ကျပ်သန်းပေါင်း ၄၇.၆၃၀ ဖြင့် လုပ်ငန်းဆောင်ရွက် ပေးခဲ့ပြီးဖြစ်ပါတယ်။ မိုးနဲဘောလုံးကွင်းအတွင်း Inter Fencied ကာရံခြင်းလုပ်ငန်းအား ၂၀၁၆၂၀၁၇ ဘဏ္ဍာရေးနှစ် ရှမ်းပြည်နယ်အစိုးရအဖွဲ့ ခွင့်ပြုရန်ပုံငွေမှ ကျပ်သန်း ၁၇ သန်းဖြင့် လုပ်ငန်းများ ဆောင်ရွက်ပေးခဲ့ပြီး ဖြစ်ပါတယ်။ ရှမ်းပြည်နယ်အစိုးရအဖွဲ့မှ ဘောလုံးကွင်းအတွင်း ပွဲကြည့်စင်တစ်ခု ဆောက်လုပ်ပေးနိုင်ရေးအတွက် ၂၀၁၉-၂၀၂၀ ဘဏ္ဍာရေးနှစ် ရှမ်းပြည်နယ်အစိုးရအဖွဲ့ ခွင့်ပြု ရန်ပုံငွေစာရင်းတွင် စီမံကိန်းလျာထားချက်တွင် ထည့်သွင်းလျာထားဆောင်ရွက်သွားမည်ဖြစ်ပြီး ခွင့်ပြု ချက်ရရှိပါက ဆောက်လုပ်ပေးသွားမည်ဖြစ်ပါကြောင်း ရှမ်းပြည်နယ်အစိုးရအဖွဲ့မှ တင်ပြလာခြင်းအား ရှင်းလင်းဖြေကြားအပ်ပါတယ်။ အားလုံးကို ကျေးဇူးတင်ပါတယ်။</speech>
</Q-A>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီနေ့အတွက် မေးခွန်းများမေးမြန်း၊ ဖြေကြားခြင်းအစီအစဉ် ပြီးပါပြီ။ လွှတ်တော်ကိုယ်စားလှယ်များခင်ဗျား။ အစည်းအဝေးကို ၃၀ မိနစ်ခန့် ခေတ္တရပ်နားမှာဖြစ်ပါတယ်။
</speech>
<p>
အစည်းအဝေးကို မိနစ် ၃၀ ခန့် ခေတ္တရပ်နားပါသည်။
</p>
</section>
<section value = 'Report'>
<report>
<title>ပြည်သူ့လွှတ်တော် သယံဇာတနှင့် သဘာဝပတ်ဝန်းကျင်ထိန်းသိမ်းရေးဆိုင်ရာကော်မတီ၏ အစီရင်ခံစာတင်ပြခြင်း</title>
<speech type='speaker'>
အစီအစဉ် ၆ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်သူ့လွှတ်တော် သယံဇာတနှင့် သဘာဝပတ်ဝန်းကျင်ထိန်းသိမ်းရေးဆိုင်ရာကော်မတီက အစီရင်ခံစာကို တင်ပြဖို့ဖြစ်ပါတယ်။ သယံဇာတနှင့် သဘာဝပတ်ဝန်းကျင်ထိန်းသိမ်းရေးဆိုင်ရာ ကော်မတီကို ဖိတ်ခေါ်ပါတယ်။
</speech>
<speech><mp id='444'>ဦးစိုးသူရထွန်း(ဥက္ကဋ္ဌ၊ သယံဇာတနှင့် သဘာဝပတ်ဝန်းကျင်ထိန်းသိမ်းရေးဆိုင်ရာကော်မတီ)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ပြည်ထောင်စုအဆင့်အဖွဲ့အစည်းဝင်များနှင့် ဧည့်သည်တော်များ အားလုံးကို မင်္ဂလာနံနက်ခင်းဖြင့် နှုတ်ခွန်းဆက်သလိုက်ပါတယ်ခင်ဗျား။ ပြည်သူ့လွှတ်တော် သယံဇာတနှင့်သဘာဝပတ်ဝန်းကျင် ထိန်းသိမ်းရေးဆိုင်ရာကော်မတီရဲ့ ဒုတိယနှစ် နှစ်ပတ်လည်အစီရင်ခံစာကို ကော်မတီဥက္ကဋ္ဌဖြစ်သူ ကျွန်တော် ဦးစိုးသူရထွန်း ကွမ်းခြံကုန်းမြို့နယ်၊ ပြည်သူ့လွှတ်တော်ကိုယ်စားလှယ်ကနေပြီးတော့ တင်သွင်းတင်ပြသွားမှာဖြစ်ပါတယ်။ ကော်မတီရဲ့ အစီရင်ခံစာမိတ္တူများကို ကိုယ်စားလှယ်များအားလုံး ထံ အပြည့်အစုံဖြန့်ဝေပြီးဖြစ်တာမို့ ဒီနေ့မှာတော့ ကော်မတီရဲ့ လုပ်ဆောင်ခဲ့မှုတွေ၊ တချို့တွေဆိုရင် ဒီအစီရင်ခံစာတင်သွင်းပြီးမှ အခုအချိန်အထိ ဆက်လက်ဆောင်ရွက်ခဲ့တာတွေအပါအဝင်ကို အတိုချုပ် ရှင်းလင်းတင်ပြသွားမှာဖြစ်ပါတယ်။ လွှတ်တော်တစ်ရပ်လုံးကို လွယ်ကူမြင်သာအောင် Presentation နဲ့ တင်ပြခွင့်ပြုပါခင်ဗျား။ လွှတ်တော်ဥက္ကဋ္ဌကြီးခင်ဗျား။ အားလုံးသိပြီးဖြစ်တဲ့အတိုင်း ကော်မတီဟာ တာဝန်ကျလာတဲ့ ဥပဒေတွေကို ခေတ်စနစ်နဲ့ လိုက်လျောညီထွေအောင် ဒီမိုကရေစီစံချိန်စံညွှန်းတွေနဲ့ ကိုက်ညီအောင် ပြင်ဆင်ရေးဆွဲတင်ပြခဲ့ပါတယ်။ ပထမဦးဆုံးအတည်ပြုနိုင်ခဲ့တဲ့ ဇီဝမျိုးစုံမျိုးကွဲများနဲ့ သဘာဝ ထိန်းသိမ်းရေးနယ်မြေများ ကာကွယ်စောင့်ရှောက်ခြင်းဆိုင်ရာဥပဒေကို အတည်ပြုနိုင်ဖို့အတွက် ဝန်ကြီးဌာနရဲ့ ဖိတ်ကြားမှုနဲ့ လွှတ်တော်ဥက္ကဌကြီးရဲ့ ခွင့်ပြုချက်အရ ကချင်ပြည်နယ်၊ ပူတာအိုဒေသ၊ မချမ်းဘောနဲ့ နောင်မွန်းဒေသတွေမှာ ခါကာဘိုရာဇီအမျိုးသားဥယာဉ်နဲ့ပတ်သက်ပြီး ဒေသခံပြည်သူ တွေရဲ့ အသံကို သွားရောက်ကြားနာခဲ့ပါတယ်။ ဥပဒေအသစ်အတည်ပြုနိုင်ခဲ့ရင် သူတို့အတွက် အခွင့်အရေးတွေ ပိုမိုပြည့်စုံလာမှာဖြစ်တဲ့အတွက်ကြောင့် အသစ်သာဖြစ်လာရင် သူတို့တွေ ကျေနပ်ကြ မယ်။ ကြားခံနယ်မြေတွေ၊ ဒေသခံအစုအဖွဲ့၊ သဘာဝထိန်းသိမ်းရေးနယ်မြေတွေပါဝင်လာရင် အဆင်ပြေမယ်လို့ဆိုတဲ့အတွက်ကြောင့် ကျွန်တော်တို့တစ်ခါ ဒီသဘောထားအတိုင်းပဲ လွှတ်တော်ကြီး ကလည်း အတည်ပြု ပေးတဲ့အတွက်ကြောင့် ၂၀၁၈ ခုနှစ် မေလမှာ အတည်ဖြစ်နိုင်ခဲ့ပါတယ်။ ဒီအတွက်လည်း ကိုယ်စားလှယ်ကြီးများကို ကျေးဇူးအထူးတင်ရှိပါတယ်။ ကော်မတီအနေနဲ့ အဆိုပါ ဒေသအပြင် ချင်းပြည်နယ်က နတ်မတောင်အမျိုးသားဥယျာဉ်၊ ပုပ္ပါးတောင်ဥယျာဉ်နဲ့ နန်းဘီးအဏ္ဏဝါ အမျိုးသားဥယျာဉ်တို့ကိုလည်း လေ့လာခဲ့ပြီးတော့ သက်ဆိုင်သူများနဲ့လည်း တွေ့ဆုံဆွေးနွေးခဲ့ပါသေး တယ်။ ဒုတိယဥပဒေဖြစ်တဲ့ သစ်တောဥပဒေဟာဆိုရင်လည်း ပြည်ထောင်စုလွှတ်တော်က အတည်ပြု ခဲ့တဲ့အတွက်ကြောင့် မကြာခင် သမ္မတကြီးက လက်မှတ်ရေးထိုးနိုင်မယ်လို့ ယုံကြည်ပါတယ်။ အဲဒီ ဥပဒေဟာ ကော်မတီက ပထမဦးဆုံးစတင်ကိုင်တွယ်ခဲ့တာဖြစ်ပြီးတော့ အကြိမ်ပေါင်းများစွာ ဆွေးနွေးညှိနှိုင်း သဘောထားရယူပြီး ပြင်ဆင်ခဲ့ရတာဖြစ်ပါတယ်။ ဥပဒေမှာ ပုဂ္ဂလိက သစ်တော စိုက်ခင်းတွေနဲ့ ဒေသခံပြည်သူအစုအဖွဲ့စိုက်ခင်းတွေကို ကျွန်တော်တို့ တရားဝင်ဖြစ်အောင် အသိအမှတ်ပြုနိုင်ဖို့ ကြိုးစားခဲ့ပြီးတော့ ခေတ်နဲ့လျော်ညီအောင်လည်း ပြင်ဆင်ခဲ့ပါတယ်။ ဒီဥပဒေ ပြင်ဆင်မှုနှင့်အတူ ပြည်ထောင်စုလွှတ်တော်ကနေ မြန်မာနိုင်ငံသစ်တောများ ပြန်လည်တည်ထောင်ရေး စီမံကိန်းဆိုတဲ့ဘတ်ဂျက်ကို ချပေးခဲ့တဲ့အတွက်ကြောင့် ဒီစီမံကိန်းတွေ အောင်မြင်မှုရှိ/မရှိ၊ ထိရောက် အကျိုးရှိမှုရှိ/မရှိ၊ နောက် သူတို့ရဲ့ ဘယ်လိုအခက်အခဲတွေရှိတယ်ဆိုတာသိနိုင်ဖို့အတွက် ကျွန်တော်တို့ ဥက္ကဋ္ဌကြီးရဲ့ ခွင့်ပြုချက်နဲ့ ကွင်းဆင်းလေ့လာခဲ့ပါသေးတယ်။ တတိယဥပဒေဖြစ်တဲ့ မြန်မာ့ပုလဲလုပ်ငန်း ဥပဒေကို တတိယအကြိမ်ပြင်ဆင်တဲ့ဥပဒေဟာလည်း အတည်ပြုဖို့ဖြစ်နေပါပြီ။ ကျွန်တော်တို့ ရှေ့ရက်သတ္တပတ်အတွင်းမှာ အတည်ပြုနိုင်မယ်လို့ မျှော်လင့်ပါတယ်။ ဒီဥပဒေပြင်ဆင်နေစဉ်မှာလည်း လက်တွေ့ မြေပြင်၊ ရေပြင်ဖြစ်ရပ်တွေ၊ လုပ်ငန်းရှင်တွေနဲ့ ဒေသခံပြည်သူတွေရဲ့ အခက်အခဲတွေ၊ အခြေအနေမှန်တွေကိုသိဖို့အတွက် လွှတ်တော်ဥက္ကဋ္ဌကြီးရဲ့ ခွင့်ပြုချက်နဲ့ ကော်မတီဟာ ကွင်းဆင်း လေ့လာပြီးတော့ ပြည်သူတွေနဲ့တွေ့ဆုံခဲ့ပါတယ်။ ဥပဒေအသစ်အရ နိုင်ငံ့ဘဏ္ဍာငွေလည်း တိုးမြှင့် ရရှိအောင်၊ လုပ်ငန်းရှင်တွေလည်း မနစ်နာဘဲနဲ့ အခွင့်အရေးတွေပိုရလာအောင်၊ တိုင်းဒေသကြီး/ ပြည်နယ်အစိုးရတွေကိုလည်း ဖွံ့ဖြိုးရေးရန်ပုံငွေတွေ ပိုမိုရရှိလာအောင်လည်း ကျွန်တော်တို့ ပြင်ဆင်ချက်တွေ ပါရှိလာပါတယ်။ တစ်ခါ အမျိုးသားလွှတ်တော်မှာ စတင်တင်သွင်းပြီးတော့ ပြင်ဆင်ချက်နဲ့ပေးပို့ခဲ့တဲ့ မြန်မာ့ကျောက်မျက်ရတနာဥပဒေအသစ်ကို လေ့လာပြင်ဆင်နိုင်ဖို့အတွက် လွှတ်တော်ဥက္ကဋ္ဌကြီးရဲ့ခွင့်ပြုချက်နဲ့ ရတနာနယ်မြေတွေရှိရာ ဖားကန့်နဲ့မိုးကုတ်ဒေသများကို ကော်မတီက ကွင်းဆင်းလေ့လာပြီးတော့ ပြည်သူတွေ၊ လုပ်ငန်းရှင်တွေနဲ့ ဆွေးနွေးကြားနာခဲ့ပါတယ်။ လက်တွေ့ပကတိအခြေအနေနဲ့ ကိုက်ညီဖို့လိုအပ်တဲ့ ပြင်ဆင်ချက်တချို့ကို ကျွန်တော်တို့ ထည့်သွင်း ပေးခဲ့ပြီးတော့ ဒီဥပဒေကိုလည်း အမျိုးသားလွှတ်တော်ကို ပြန်လည်ပေးပို့ထားပြီးဖြစ်တဲ့ အတွက်ကြောင့် မကြာခင်မှာ အတည်ပြုနိုင်မယ်လို့လည်း မျှော်လင့်ပါတယ်။ ဥက္ကဌကြီးနှင့် လွှတ်တော်ကိုယ်စားလှယ်များခင်ဗျား။ ကော်မတီရဲ့ ပထမနှစ်အစီရင်ခံစာကို တင်သွင်းခဲ့စဉ်က ကိုယ်စားလှယ်ကြီးတွေက ဆွေးနွေးခဲ့တာတွေလည်း ရှိပါတယ်။ ဒါတွေကိုလည်း ကျွန်တော်တို့ အရေးထားပြီးတော့ ဆောင်ရွက်ခဲ့ပါတယ်။ ရခိုင်ပြည်နယ်ကကိုယ်စားလှယ်ကြီး ဦးဦးလှစောအကြံပြုခဲ့တဲ့အတိုင်း ကျွန်တော်တို့ကော်မတီရဲ့ အတွင်းရေးမှူးဦးအေးနိုင်နဲ့ ကော်မတီဝင် ဦးတင်သစ်တို့ဟာ ဒုတိယပင်လုံအစည်းအဝေးတွေမှာ ပါဝင်တက်ရောက်ခဲ့ပြီးတော့ မိမိတို့ကဏ္ဍ အလိုက် အခွင့်သင့်လို့ ကျွန်တော်တို့ ဆွေးနွေးခဲ့ကြပါတယ်။ ကော်မတီကတင်သွင်းတဲ့ဥပဒေတွေတိုင်း မှာလည်း တိုင်းဒေသကြီးနဲ့ ပြည်နယ်အစိုးရတွေ၊ လွှတ်တော်တွေရဲ့ အခန်းကဏ္ဍတွေကို ကျွန်တော်တို့ ထည့်သွင်းပြီးတော့ အနာဂတ် ဖက်ဒရယ်ပြည်ထောင်စုအတွက် လက်ရှိတည်ဆဲဥပဒေဘောင်ထဲကနေ ကျွန်တော်တို့ အုတ်မြစ်ချဖို့ ကြိုးစားခဲ့ပါတယ်။ တစ်ခါ မကွေးတိုင်းဒေသကြီး၊ ထီးလင်းမဲဆန္ဒနယ်က ကိုယ်စားလှယ်ကြီး ဦးမြတ်လေးဦးအကြံပြုခဲ့တဲ့အတိုင်းပဲ ကော်မတီဝင်တွေအနေနဲ့ မြေပြင်၊ ရေပြင် လက်တွေ့ကွင်းဆင်းလေ့လာဖို့ အကြံပြုခဲ့တာကို ကျွန်တော်တို့ လက်တွေ့ဆောင်ရွက်ခဲ့တာတော့ မျက်မြင်ပါပဲ။ အခုပြထားတဲ့ပုံတွေမှာလည်း တွေ့နိုင်ပါတယ်။ အဆိုပါကိုယ်စားလှယ်ကြီးများကို အထူးကျေးဇူးတင်ကြောင်း တစ်ပါတည်းပြောကြားလိုပါတယ်။ ။ လွှတ်တော်ဥက္ကဋ္ဌကြီးခင်ဗျား။ ကော်မတီရဲ့ ရှေ့လုပ်ငန်းစဉ်တွေအနေနဲ့ လတ်တလောမှာတော့ ကျွန်တော် မြေအောက်ရေဥပဒေအသစ်ရေးဆွဲဖို့နဲ့ ပတ်ဝန်းကျင်ထိန်းသိမ်းရေးဥပဒေကို ပြင်ဆင်ဖို့ အတွက် ကျွန်တော်တို့ သက်ဆိုင်ရာအဖွဲ့အစည်းတွေနဲ့ တွေ့ဆုံဆွေးနွေးမှုတွေကို ဆက်တိုက် ဆောင်ရွက်နေပါတယ်။ ကော်မတီအနေနဲ့ ရရှိလာတဲ့တိုင်ကြားစာတွေအပြင် ကော်မတီရဲ့ Facebook Page ကိုလည်း ကော်မတီစဖွဲ့စည်းကတည်းကပဲ ကျွန်တော်တို့ တင်ထားခဲ့ပါတယ်။ ဒီမှာလည်း လူတွေလာရောက်ပြီးတော့ တင်ပြရေးသားချက်တွေရှိပါတယ်။ ဒါတွေကိုပါ ကျွန်တော်တို့ ဖြေရှင်းဖို့ ကြိုးစားခဲ့ပါတယ်။ အဲဒီလိုဖြေရှင်းဖို့အတွက် ဒေသခံလွှတ်တော်ကိုယ်စားလှယ်တွေရဲ့ အကြံဉာဏ်တွေ လည်းရယူခဲ့ပြီးတော့ကျတော့ သက်ဆိုင်ရာဝန်ကြီးဌာနတွေနဲ့ ပေါင်းစပ်ညှိနှိုင်း ဖြေရှင်းခဲ့ရပါတယ်။ တချို့ပြဿနာတွေဆိုရင် ဝန်ကြီးဌာနသုံးခုလောက်ရဲ့ အင်အားကိုပါ ရယူခဲ့ရပါတယ်။ ကျွန်တော်တို့ ကော်မတီဝင်တွေအနေနဲ့ အခုအချိန်အထိ အပြည့်အဝမဖြေရှင်းနိုင်သေးတဲ့ ပြဿနာတွေကလည်း စိန်ခေါ်မှုတွေနဲ့ ကျန်ရှိနေတာမို့လို့ ကျွန်တော်တို့ ဆက်လက်ကြိုးစားရဦးမှာဖြစ်ပါတယ်။ ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ပြည်သူ့လွှတ်တော် သယံဇာတနှင့် သဘာဝပတ်ဝန်းကျင်ထိန်းသိမ်းရေးဆိုင်ရာကော်မတီအနေနဲ့ ပါတီစွဲ၊ အဖွဲ့အစည်းစွဲ၊ လူမျိုးစွဲမခွဲခြားဘဲနဲ့ ညီညီညွတ်ညွတ်နဲ့ ပူးပေါင်းလုပ်ဆောင်ခဲ့တာ အခုလို လွှတ်တော်သက်တမ်း တစ်ဝက်သာမှာ ကျေနပ်အားရမှုရှိလှပြီလို့ မဟုတ်ပေမဲ့လည်း ကျွန်တော်တို့ နိုင်ငံနှင့်ပြည်သူတွေ အတွက် စွမ်းဆောင်ပေးနိုင်ခဲ့တာတွေလည်း ရှိပါတယ်။ ဒီလုပ်ငန်းတွေလုပ်ဆောင်ရင်းနဲ့ ကွယ်လွန်သွားတဲ့ ကော်မတီဝင် ဒေါ်စန်းစန်းအိကိုလည်း ကျွန်တော်တို့ ဒီနေရာမှာ ဂုဏ်ပြုတဲ့အနေနဲ့ မှတ်တမ်းလေးတင်လိုပါတယ်။ ရှေ့ဆက်ပြီးတော့လည်း ကျွန်တော်တို့အနေနဲ့ ကိုယ်စွမ်းရှိသရွေ့၊ ဉာဏ်စွမ်းရှိသရွေ့ ပြည်သူ့လွှတ်တော်ဆိုင်ရာဥပဒေနဲ့ တည်ဆဲဥပဒေမူဘောင်များအတွင်းက ဆက်လက်ကြိုးစားသွားမှာဖြစ်ပြီးတော့ ကိုယ်စားလှယ်တော်ကြီးများရဲ့ ဝေဖန်အကြံပြုချက်များကို လည်း ကြိုဆိုပါကြောင်းနှင့် ဒီနေ့ ကော်မတီရဲ့ အစီရင်ခံစာကို လွှတ်တော်သို့ တင်သွင်းအပ်ပါတယ် ခင်ဗျား။ အားလုံးကို ကျေးဇူးတင်ပါတယ်။ [အစီရင်ခံစာအပြည့်အစုံမှာ အောက်ပါအတိုင်းဖြစ်ပါတယ်။ ဒုတိယအကြိမ် ပြည်သူ့လွှတ်တော် သယံဇာတနှင့် သဘာဝပတ်ဝန်းကျင်ထိန်းသိမ်းရေးဆိုင်ရာကော်မတီ နှစ်ပတ်လည် လုပ်ငန်းဆောင်ရွက်မှုအစီရင်ခံစာ (၂၂-၂-၂၀၁၇ မှ ၂၁-၁-၂၀၁၈ အထိ) နိဒါန်း ၁။ ဒုတိယအကြိမ် ပြည်သူ့လွှတ်တော်သည် ပြည်သူ့လွှတ်တော်ဆိုင်ရာဥပဒေ၊ နည်းဥပဒေများ နှင့်အညီ လွှတ်တော်၏လုပ်ငန်းဆောင်တာများ ဆောင်ရွက်နိုင်ရေးအတွက် ပြည်သူ့လွှတ်တော်၊ သယံဇာတနှင့် သဘာဝပတ်ဝန်းကျင်ထိန်းသိမ်းရေးဆိုင်ရာကော်မတီကို ဖွဲ့စည်းခဲ့ပါသည်။ ၂။ ကော်မတီသည် ၂၁-၂-၂၀၁၈ ရက်တွင် ဒုတိယသက်တမ်း တစ်နှစ်ပြည့်မြောက်ခဲ့ပါသည်။ ကော်မတီသည် ပထမသက်တမ်းကာလအတွင်း ဆောင်ရွက်ခဲ့သည့်ကိစ္စရပ်များကို ပြန်လည်သုံးသပ်ပြီး ဒုတိယသက်တမ်းကာလတွင် ပိုမိုတိုးတက်ကောင်းမွန်စေရန် အားထုတ်ကြိုးပမ်း ဆောင်ရွက်ခဲ့ပါသည်။ ရည်ရွယ်ချက် ၃။ ဒုတိယအကြိမ်၊ ပြည်သူ့လွှတ်တော်၊ သယံဇာတနှင့် သဘာဝပတ်ဝန်းကျင်ထိန်းသိမ်းရေးဆိုင်ရာ ကော်မတီ၏ တစ်နှစ်တာလုပ်ငန်းဆောင်ရွက်မှုအခြေအနေများကိုသိရှိပြီး လိုအပ်ချက်များကို လမ်းညွှန်မှုပြု နိုင်ပါရန်။ ဖွဲ့စည်းခြင်း ၄။ ပြည်သူ့လွှတ်တော်သည် ၂၀၁၂ ခုနှစ်၊ ပြည်သူ့လွှတ်တော်ဆိုင်ရာဥပဒေ ပုဒ်မ ၂၇၊ ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၀၆ နှင့် ပြည်သူ့လွှတ်တော်အစည်းအဝေးဆုံးဖြတ်ချက်တို့အရ သယံဇာတနှင့် သဘာဝပတ်ဝန်းကျင်ထိန်းသိမ်းရေးဆိုင်ရာကော်မတီကို ၂၀၁၆ ခုနှစ်၊ ဖေဖော်ဝါရီလ ၂၂ ရက်တွင် အမိန့်ကြော်ငြာစာအမှတ် ၂၇/၂၀၁၆ ဖြင့်ဖွဲ့စည်းခဲ့ပြီး ပြည်သူ့လွှတ်တော်ကိုယ်စားလှယ် (၁၅) ဦးကို အောက်ပါအတိုင်း တာဝန်ပေးအပ်ခဲ့ပါသည်(က) ဦးစိုးသူရထွန်း ကွမ်းခြံကုန်းမဲဆန္ဒနယ် (ခ) ဒေါ်မြခွာညို ဦး ရွှေတောင်မဲဆန္ဒနယ် အဖွဲ့ဝင် (ဂ) ဦးနေထက်ဝင်း ဆင်ပေါင်ဝဲမဲဆန္ဒနယ် အဖွဲ့ဝင် (ဃ) ဦးရည်မွန်(ခ)မောင်တင်သစ် ပုဗ္ဗသီရိမဲဆန္ဒနယ် အဖွဲ့ဝင် (င) ဦးအောင်နိုင်(ခ)ဦးနိုင်ငံကျော် မိုးကုတ်မဲဆန္ဒနယ် အဖွဲ့ဝင် (စ) ဦးဝင်းမြင့်ဦး(ခ) ဦးနေမျိုး ညောင်ရွှေမဲဆန္ဒနယ် အဖွဲ့ဝင် (ဆ) ဦးမင်းနောင် ပင်လည်ဘူးမဲဆန္ဒနယ် အဖွဲ့ဝင် (ဇ) ဦးသက်နောင် လဟယ်မဲဆန္ဒနယ် (ဈ) ဦးမြတ်လေးဦး ထီးလင်းမဲဆန္ဒနယ် အဖွဲ့ဝင် (ည) ဦးမန်းညွန့်သိန်း ပန်းတနော်မဲဆန္ဒနယ် အဖွဲ့ဝင် (၎) ဦးဂျီဖုန်ဆားရ် နောင်မွန်းမဲဆန္ဒနယ် အဖွဲ့ဝင် (ဌ) ဒေါ်နန်းခင်စော ကွန်ဟိန်းမဲဆန္ဒနယ် အဖွဲ့ဝင် (၃) ဦးလာမာလေး ဆော့လော်မဲဆန္ဒနယ် ဥက္ကဋ္ဌ ဥက္ကဋ္ဌ (ပ) ဗိုလ်မှူးချုပ်ဝင်းဆွေ တပ်မတော်သားကိုယ်စားလှယ် အဖွဲ့ဝင် (ဏ) ဦးအေးနိုင် ဒဂုံမြို့သစ်(တောင်ပိုင်း) အတွင်းရေးမှူး ၅။ ၂၀၁၆ ခုနှစ်၊ မတ်လ ၇ ရက်တွင် ပြည်သူ့လွှတ်တော်ရုံး၏ အမိန့်ကြော်ငြာစာအမှတ် ၃၉/၂၀၁၆ ဖြင့် ကော်မတီအဖွဲ့ဝင် ဦးမြတ်လေးဦး၊ ထီးလင်းမဲဆန္ဒနယ်အစား ဒေါ်အေးအေးမူ(ခ) ဒေါ်ရှားမီး၊ ကလေးမဲဆန္ဒနယ်ဖြင့် အစားထိုးဖွဲ့စည်းတာဝန်ပေးအပ်ခဲ့ပါသည်။ ၆။ ပြည်သူ့လွှတ်တော်သည် ၂၀၁၇ ခုနှစ်၊ ဖေဖော်ဝါရီလ ၁၅ ရက်တွင် အမိန့်ကြော်ငြာစာ အမှတ် ၁၃/၂၀၁၇ ဖြင့် ပြည်သူ့လွှတ်တော်၊ သယံဇာတနှင့် သဘာဝပတ်ဝန်းကျင်ထိန်းသိမ်းရေးဆိုင်ရာ ကော်မတီ၏သက်တမ်းကို နောက်ထပ်တစ်နှစ် တိုးမြှင့်သတ်မှတ်ပေးခဲ့ပါသည်။ ၇။ ပြည်သူ့လွှတ်တော်သည် ၂၀၁၇ ခုနှစ်၊ ဖေဖော်ဝါရီလ ၁၆ ရက်တွင် အမိန့်ကြော်ငြာစာ အမှတ် ၁/၂၀၁၇ ဖြင့် ကြည်း ၂၄၃၁၁၊ ဒုတိယဗိုလ်မှူးကြီးမြင့်ဆွေနှင့် ကြည်း ၂၈၂၆၃၊ ဒုတိယဗိုလ်မှူးကြီး တိုးလွင်တို့ကို ကော်မတီ၏ လေ့လာသူများအဖြစ် တာဝန်ပေးအပ်ခဲ့ပါသည်။ ၈။ ပြည်သူ့လွှတ်တော်သည် ၂၀၁၇ ခုနှစ်၊ ဖေဖော်ဝါရီလ ၁၆ ရက်တွင် အမိန့်ကြော်ငြာစာအမှတ် ၁၅/၂၀၁၇ ဖြင့် ကော်မတီအဖွဲ့ဝင် ဦးတိုးသောင်၊ မိုးမိတ်မဲဆန္ဒနယ်နှင့် ဦးကျော်အောင်လွင်၊ စေတုတ္တရာမဲဆန္ဒနယ်တို့ကို ထပ်မံဖြည့်စွက်ပြီး အောက်ပါအတိုင်း တာဝန်ပေးအပ်ခဲ့ပါသည် - (က) ဦးစိုးသူရထွန်း ကွမ်းခြံကုန်းမဲဆန္ဒနယ် (ခ) ဒေါ်မြခွာညိုဦး ရွှေတောင်မဲဆန္ဒနယ် အဖွဲ့ဝင် (ဂ) ဦးနေထက်ဝင်း ဆင်ပေါင်ဝဲမဲဆန္ဒနယ် အဖွဲ့ဝင် (ဃ) ဦးရည်မွန်(ခ)မောင်တင်သစ် ပုဗ္ဗသီရိမဲဆန္ဒနယ် (င) ဦးအောင်နိုင်(ခ)ဦးနိုင်ငံကျော် မိုးကုတ်မဲဆန္ဒနယ် အဖွဲ့ဝင် (စ) ဦးဝင်းမြင့်ဦး(ခ)ဦးနေမျိုး ညောင်ရွှေမဲဆန္ဒနယ် (ဆ) ဦးမင်းနောင် ပင်လည်ဘူးမဲဆန္ဒနယ် အဖွဲ့ဝင် (ဇ) ဦးသက်နောင် လဟယ်မဲဆန္ဒနယ် အဖွဲ့ဝင် (ဈ ) ဒေါ်အေးအေးမူ(ခ)ဒေါ်ရှားမီးကလေးမဲဆန္ဒနယ် အဖွဲ့ဝင် (ည) ဦးမန်းညွန့်သိန်း ပန်းတနော်မဲဆန္ဒနယ် အဖွဲ့ဝင် ( ဋ) ဦးဂျီဖုန်ဆားရ် နောင်မွန်းမဲဆန္ဒနယ် အဖွဲ့ဝင် (ဌ) ဒေါ်နန်းခင်စော ကွန်ဟိန်းမဲဆန္ဒနယ် အဖွဲ့ဝင် (၃) ဦးလာမာလေး ဆော့လော်မဲဆန္ဒနယ် အဖွဲ့ဝင် (ပ) ဗိုလ်မှူးချုပ်ဝင်းဆွေ တပ်မတော်သားကိုယ်စားလှယ် အဖွဲ့ဝင် (ဏ) ဦးတိုးသောင် မိုးမိတ်မဲဆန္ဒနယ် (တ) ဦးကျော်အောင်လွင် စေတုတ္တရာမဲဆန္ဒနယ် အဖွဲ့ဝင် (ထ) ဦးအေးနိုင် ဒဂုံမြို့သစ်(တောင်ပိုင်း)အတွင်းရေးမှူး (ဓ) ဒုတိယဗိုလ်မှူးကြီး မြင့်ဆွေ တပ်မတော်သားကိုယ်စားလှယ် လေ့လာသူ (န) ဒုတိယဗိုလ်မှူးကြီး တိုးလွင် တပ်မတော်သားကိုယ်စားလှယ် လေ့လာသူ တာဝန်ယူဆောင်ရွက်ရမည့်ဥပဒေများ ၉။ ပြည်သူ့လွှတ်တော်ရုံးသည် ၇-၃-၂၀၁၆ ရက်စွဲပါစာအမှတ်၊ ၀၅/ပသ(ကမတ)/ ၂၀၁၆-၀၄ ဖြင့် ကော်မတီကတာဝန်ယူဆောင်ရွက်ရမည့် ဥပဒေများကို အောက်ပါအတိုင်း သတ်မှတ်ပေးခဲ့ပါသည် - (m) The Explosives Act (India Act4.1884, Vol. V) (ə) The Explosives Substances Act(India Act6, 1908, Vol.II) (ဂ) ဆားလုပ်ငန်းဥပဒေ(နဝတဥပဒေအမှတ် ၆/၁၉၉၂) (ဃ) သစ်တောဥပဒေ(နဝတဥပဒေအမှတ် ၈/၁၉၉၂) (င) တောရိုင်းတိရစ္ဆာန်နှင့် သဘာဝအပင်များကာကွယ်ရေးနှင့် သဘာဝနယ်မြေများ ထိန်းသိမ်းရေးဥပဒေ(နဝတဥပဒေအမှတ် ၆/၁၉၉၄) (စ) မြန်မာ့သတ္တုတွင်းဥပဒေ(နဝတဥပဒေအမှတ် ၈/၁၉၉၄) (ဆ) မြန်မာ့ပုလဲလုပ်ငန်းဥပဒေ(နဝတဥပဒေအမှတ် ၇/၁၉၉၅) (ဇ) မြန်မာ့ကျောက်မျက်ရတနာဥပဒေ(နဝတဥပဒေအမှတ် ၈/၁၉၉၅) (ဈ) ပတ်ဝန်းကျင်ထိန်းသိမ်းရေးဥပဒေ(ပထစဥပဒေအမှတ် ၉/၂၀၁၂) ၁၀။ ထို့အပြင် ပြည်သူ့လွှတ်တော်ရုံး၊ အစည်းအဝေးနှင့်ကော်မတီဌာနကြီး၏ ၂၆-၁၂-၂၀၁၆ ရက်စွဲပါစာအမှတ်၊ ၀၅/ပသ(ကမတ/၂၀၁၆-၆၇)အရ ပြည်သူ့လွှတ်တော်၊ ပို့ဆောင်ရေး၊ ဆက်သွယ်ရေးနှင့် ဆောက်လုပ်ရေးဆိုင်ရာကော်မတီနှင့်ညှိနှိုင်းပြီး အောက်ဖော်ပြပါဥပဒေ ၂ ရပ်ကို လွှဲပြောင်းလက်ခံခဲ့ပါသည်[ (က) ရေအရင်းအမြစ်နှင့် မြစ်ချောင်းများထိန်းသိမ်းရေးဥပဒေ (ဥပဒေအမှတ် ၈/၂၀၀၇) (ə) The Under Ground Water Act(India Act 4, 1930, Vol.VI) ဥပဒေများရေးဆွဲဆောင်ရွက်မှု ၁၁။ ကော်မတီက တာဝန်ယူစိစစ်ရမည့်ဥပဒေများအနက်မှ တောရိုင်းတိရစ္ဆာန်နှင့် သဘာဝအပင် များကာကွယ်ရေးနှင့် သဘာဝနယ်မြေများ ထိန်းသိမ်းရေးဥပဒေကို ၈-၁၁-၂၀၁၇ ရက်တွင်လည်း ကောင်း၊ သစ်တောဥပဒေကို ၉-၂-၂၀၁၈ ရက်တွင်လည်းကောင်း၊ ပေါက်ကွဲစေတတ်သောဝတ္တု ပစ္စည်းများဥပဒေကို ၁၉-၂-၂၀၁၈ ရက်တွင်လည်းကောင်း ပြည်သူ့လွှတ်တော်၌ တင်သွင်းဆွေးနွေး အတည်ပြုနိုင်ခဲ့ပြီးဖြစ်ပါသည်။ ၁၂။ ထပ်မံ၍ မြန်မာ့ပုလဲလုပ်ငန်းဥပဒေကိုပြင်ဆင်သည့်ဥပဒေကို ဒုတိယအကြိမ် ပြင်ဆင်ပြီး လွှတ်တော်များတွင် တင်သွင်းဆွေးနွေးနိုင်ရေး ၂၂-၂-၂၀၁၈ ရက်တွင် ပြည်ထောင်စုလွှတ်တော်သို့ ပေးပို့ခဲ့ပါသည်။ ပြည်သူ့လွှတ်တော်တွင် ဆွေးနွေးအတည်ပြုနိုင်ရေး ဆက်လက်ဆောင်ရွက်သွားမည် ဖြစ်ပါသည်။ ၁၃။ ထို့အပြင် ကော်မတီသည် အမျိုးသားလွှတ်တော်က အတည်ပြုပေးပို့လာသည့် မြန်မာ့ ကျောက်မျက်ရတနာဥပဒေကြမ်းအား စိစစ်ပြင်ဆင်နိုင်ရေးအတွက် ကော်မတီတွင်း အစည်းအဝေး ကျင်းပပြုလုပ်ညှိနှိုင်းဆွေးနွေးခြင်း၊ ဆက်စပ်ပတ်သက်သည့်အဖွဲ့အစည်းများ၊ လူပုဂ္ဂိုလ်များ၊ ပညာရှင်များ၏ ဝေဖန်အကြံပြုချက်များ လက်ခံကြားနားခြင်း၊ ကျောက်မျက်ထွက်ရှိရာဒေသများသို့ ကွင်းဆင်းလေ့လာခြင်းများကို ဆောင်ရွက်ခဲ့ပါသည်။ စိစစ်လေ့လာတွေ့ရှိချက်များအပေါ်အခြေခံပြီး ပြင်ဆင်ဖြည့်စွက်ချက်များနှင့် သဘောထားမှတ်ချက်များကို ပြည်သူ့လွှတ်တော်၊ ဥပဒေကြမ်းကော်မတီ သို့ ၂-၂-၂၀၁၈ ရက်တွင် ပေးပို့ထားပြီးဖြစ်ပါသည်။ ကော်မတီအစည်းအဝေးများကျင်းပဆောင်ရွက်မှု များ ၁၄။ ကော်မတီသည် ဒုတိယသက်တမ်းကာလဖြစ်သည့် ၂၂-၂-၂၀၁၇ ရက်မှ ၂၁-၂-၂၀၁၈ ရက်ထိ ကော်မတီတွင်းအစည်းအဝေး ၁၂ ကြိမ်၊ သက်ဆိုင်ရာဝန်ကြီးဌာနအဖွဲ့အစည်းများနှင့် ၁၁ ကြိမ်၊ ပြည်တွင်း၊ ပြင်ပအဖွဲ့အစည်းနှင့် ၁၄ ကြိမ်၊ ဘတ်ဂျက်စိစစ်ရေးပူးပေါင်းအစည်းအဝေး ၃ ကြိမ်၊ စုစုပေါင်း အစည်းအဝေး ၄၀ ကြိမ် ကျင်းပဆောင်ရွက်နိုင်ခဲ့ပါသည်။ ၁၅။ အစည်းအဝေးများတွင် ဥပဒေပြုရေး၊ တိုင်ကြားစာများဖြေရှင်းဆောင်ရွက်ရေး၊ အဆို၊ မေးခွန်းများမေးမြန်းနိုင်ရေး၊ ကော်မတီ၏လုပ်ငန်းတာဝန်များ ကျေပွန်စွာထမ်းဆောင်ရေး၊ ဘတ်ဂျက်စိစစ်ရေးနှင့် အခါအားလျော်စွာထုတ်ပြန်သည့် ညွှန်ကြားချက်များ လိုက်နာဆောင် ရွက်ရေးတို့နှင့် စပ်လျဉ်းသည့်ကိစ္စရပ်များကို ညှိနှိုင်းဆွေးနွေးဆုံးဖြတ်ခဲ့ကြပါသည်။ တိုင်ကြားစာများလက်ခံဆောင်ရွက်ထားရှိမှု ၁၆။ ကော်မတီသည် ဒုတိယသက်တမ်းကာလအတွင်း တိုင်ကြားစာ၊ တင်ပြစာ၊ အသနားခံစာ စုစုပေါင်း ၈၆ စောင် လက်ခံရရှိခဲ့ပါသည်။ အဆိုပါတိုင်ကြားစာများတွင် ကော်မတီသို့ လိပ်မူသည့် တိုင်ကြားစာ ၅၆ စောင်ဖြစ်ပြီး မိတ္တူ ပေးပို့သည့် တိုင်ကြားစာမှာ အစောင် ၃၀ ဖြစ်ပါသည်။ ။ ၁၇။ တိုင်ကြားစာများအနက် အစောင်ရေ ၆၀ ကို သက်ဆိုင်ရာဝန်ကြီးဌာနများသို့ စာဖြင့် ဆက်သွယ်ပေးပို့ ညှိနှိုင်းခြင်းဖြင့်လည်းကောင်း၊ သစ်တောကဏ္ဍနှင့် သက်ဆိုင်သည့်တိုင်ကြားစာ ၉ စောင်ကို ၂၀-၃-၂၀၁၈ ရက်တွင်လည်းကောင်း၊ သတ္တု ကဏ္ဍနှင့် သက်ဆိုင်သည့်တိုင်ကြားစာ ၁၅ စောင်ကို ၂၁-၃-၂၀၁၈ ရက်တွင်လည်းကောင်း ကော်မတီအစည်းအဝေးများ ဖိတ်ကြားဆွေးနွေး ညှိနှိုင်းဆောင်ရွက်ပေးခဲ့ပါသည်။ ပတ်ဝန်းကျင်ထိန်းသိမ်းရေးနှင့် သက်ဆိုင်သည့်တိုင်ကြားစာ ၂ စောင်ကိုလည်း သက်ဆိုင်ရာဌာန အဖွဲ့အစည်းများအား အစည်းအဝေးဖိတ်ကြားပြီး ညှိနှိုင်းဆောင် ရွက်ပေးသွားမည်ဖြစ်ပါသည်။ လွှတ်တော်တွင်းမေးခွန်းနှင့် အဆိုများမေးမြန်းတင်သွင်းဆောင်ရွက်မှု ၁၈။ ကော်မတီအဖွဲ့ဝင် ၁၂ ဦးသည် ကော်မတီ၏ ဒုတိယသက်တမ်းကာလအတွင်း ကြယ်ပွင့်ပြ မေးခွန်း ၅၉ ခုနှင့် အဆို ၂ ခုကို မေးမြန်းတင်သွင်းနိုင်ခဲ့ပါသည်။ ပြည်တွင်း၊ ပြည်ပအဖွဲ့အစည်းများနှင့်တွေ့ဆုံမှု ၁၉။ ကော်မတီသည် ပြည်တွင်းလူမှုအဖွဲ့အစည်းများ၊ ဒေသခံပြည်သူများနှင့် တွေ့ဆုံကြားနာမှု ၁၀ ကြိမ်၊ ပြည်ပအဖွဲ့အစည်းများနှင့် လက်ခံတွေ့ဆုံမှု ၄ ကြိမ်၊ ပြည်တွင်း ပြည်ပတွေ့ဆုံမှု စုစုပေါင်း ၁၄ ကြိမ် ဆောင်ရွက်နိုင်ခဲ့ပါသည်။ ၂၀။ ပြည်တွင်းတွေ့ဆုံကြားနာမှုများမှ လူမှုအဖွဲ့အစည်းများ၏ လေ့လာတွေ့ရှိမှုများ၊ အကြံပြု တင်ပြ ချက်များ၊ ဒေသခံပြည်သူများ တွေ့ကြုံနေကြရသည့်အခက်အခဲများကို သိရှိနားလည်ခဲ့ရပါသည်။ ပြည်ပအဖွဲ့အစည်းများနှင့် တွေ့ဆုံမှုများမှ အတွေ့အကြုံ ဗဟုသုတများ၊ အကြံဉာဏ်များ၊ သုတေသန ပြု လေ့လာတွေ့ရှိချက်များသိရှိခဲ့ရပြီး ကော်မတီ၏မူဝါဒ၊ တာဝန်နှင့် လုပ်ပိုင်ခွင့်များကို ပြန်လည် ရှင်းလင်းဆွေးနွေးနိုင်ခဲ့ပါသည်။ ပြည်ပခရီးသွားရောက်မှု ၂၁။ ကော်မတီ၏ ဒုတိယသက်တမ်းကာလအတွင်း ကော်မတီအဖွဲ့ဝင် ၅ ဦးသည် ပြည်သူ့ လွှတ်တော်၏အစီအစဉ်ဖြင့် ပြည်ပနိုင်ငံများသို့ (၆) ကြိမ်သွားရောက်ခဲ့ပါသည်။ ကော်မတီအဖွဲ့ဝင် ဦးကျော်အောင်လွင်သည် ကိုရီးယားသမ္မတနိုင်ငံသို့ ၂၆-၆-၂၀၁၇ရက်မှ ၂၈-၆-၂၀၁၇ ရက်ထိ လည်းကောင်း၊ ကော်မတီအဖွဲ့ဝင် ဒေါ်မြခွာညို ဦးသည် ထိုင်းနိုင်ငံသို့ ၃-၇-၂၀၁၇ ရက်မှ ၆-၇-၂၀၁၇ ရက်ထိလည်းကောင်း၊ အင်ဒိုနီးရှားနိုင်ငံသို့ ၂၀-၈-၂၀၁၇ရက်မှ ၂၆-၈-၂၀၁၇ ရက်ထိလည်းကောင်း၊ ကော်မတီအဖွဲ့ဝင် ဒေါ်နန်းခင်စောသည် ဩစတြေးလျနိုင်ငံသို့ ၇-၈-၂၀၁၇ ရက်မှ ၁၃-၈-၂၀၁၇ ရက်ထိလည်းကောင်း၊ ကော်မတီအဖွဲ့ဝင် ဦးမန်းညွန့်သိန်းသည် တရုတ်ပြည်သူ့သမ္မတနိုင်ငံသို့ ၄-၉၂၀၁၇ ရက်မှ ၉-၉-၂၀၁၇ ရက်ထိလည်းကောင်း၊ ကော်မတီအတွင်းရေးမှူး ဦးအေးနိုင်သည် ထိုင်းနိုင်ငံသို့ ၁၀-၁၁-၂၀၁၇ ရက်မှ ၁၂-၁၁-၂၀၁၇ ရက်ထိလည်းကောင်း သွားရောက်ခဲ့ခြင်းဖြစ်ပါ သည်။ အခမ်းအနား၊ အလုပ်ရုံဆွေးနွေးပွဲနှင့် သင်တန်းတက်ရောက်မှု ၂၂။ ကော်မတီအဖွဲ့ဝင်များသည် ပြည်တွင်း၌ကျင်းပပြုလုပ်သောအခမ်းအနား (၁၈)ခု၊ အလုပ်ရုံ ဆွေးနွေးပွဲ(၂၂)ခုနှင့် သင်တန်း(၂)ခုကို ပြည်သူ့လွှတ်တော်ဥက္ကဌ၏ ခွင့်ပြုချက်ဖြင့် တက်ရောက်နိုင် ခဲ့ကြပါသည်။ ကွင်းဆင်းလေ့လာရေးဆောင်ရွက်နိုင်မှု ၂၃။ ကော်မတီသည် ဒုတိယသက်တမ်းကာလအတွင်း သစ်တောစိုက်ခင်းများ၊ သဘာဝနယ်မြေများ၊ ကျောက်မျက်လုပ်ကွက်များသို့ ကွင်းဆင်းလေ့လာမှု (၃)ကြိမ် ဆောင်ရွက်နိုင်ခဲ့ပါသည်။ ကွင်းဆင်း လေ့လာခဲ့မှုအခြေအနေအကျဉ်းချုပ်ကို အောက်ပါအတိုင်း တင်ပြအပ်ပါသည် - အကြောင်းအရာ သွားရောက်ခဲ့ ကြသည့် သွားရောက်ခဲ့ ကော်မတီဝင်များ သည့်ကာလ ( ၁ ပဲခူးရိုးမ သစ်တောစိုက်ခင်းများ ပြန်လည်ပြုစု ဦးစိုးသူရထွန်း ၁၇-၇-၂၀၁၇ မှ ပျိုးထောင် စိုက်ပျိုးထားမှု အခြေအနေများကို ဦးအေးနိုင် ၁၈-၇-၂၀၁၇ ထိ ကွင်းဆင်းလေ့လာခြင်း ဦးအောင်နိုင် ဦးဝင်းမြင့်ဦး ဦးသက်နောင် ဒေါ်စန်းစန်းအိ ဦးမန်းညွန့်သိန်း ဒေါ်နန်းခင်စော ဦးလာမာလေး ကချင်ပြည်နယ်၊ ခါကာဘိုရာဇီအမျိုးသား ဦးစိုးသူရထွန်း ၄-၁၂-၂၀၁၇ မှ ဥယျာဉ်တိုးချဲ့ဖွဲ့စည်းရေးနှင့် ယူနက်စကိုအသိဦးအေးနိုင် ၈-၁၂-၂၀၁၇ ထိ မှတ်ပြု ကမ္ဘာ့အမွေအနှစ်နယ်မြေသတ်မှတ်နိုင် ရေးအတွက် ကွင်းဆင်းလေ့လာခြင်း သွားရောက်ခဲ့ ကြသည့် သွားရောက်ခဲ့ ကော်မတီဝင်များ သည့်ကာလ ၂-၁-၂၀၁၈ မှ ၉-၂-၂၀၁၈ ထိ ( ၃ ကျောက်မျက်ဥပဒေကြမ်း ပြင်ဆင်ရေးဆွဲရာ တွင် ဦးစိုးသူရထွန်း အထောက်အကူဖြစ်စေရေးအတွက် ကချင် ဦးအေးနိုင် ပြည်နယ် ဖားကန့်ဒေသနှင့် မန္တလေးတိုင်းဒေသ ကြီး မိုးကုတ်ဒေသများသို့ ကွင်းဆင်းလေ့လာ ဦးရည်မွန် ဦးအောင်နိုင် ဦးမင်းနောင် ဦးသက်နောင် ဦးနေမျိုး ဦးတိုးသောင် ဦးလာမာအေး ဒေါ်မြခွာညို ဦး ဒေါ်နန်းခင်စော ဦးကျော်စိုးလင်း (ဥပဒေကြမ်း) ဦးနေမျိုးထွန်း (ဥပဒေကြမ်း) ရုံးအဖွဲ့၏အထောက်အကူပြုနိုင်မှု ၂၄။ ကော်မတီရုံးအဖွဲ့၏ လက်ရှိဝန်ထမ်းအင်အားမှာ အရာထမ်း ၁ ဦး၊ အမှုထမ်း ၇ ဦး၊ စုစုပေါင်း ၈ ဦးဖြင့် ကော်မတီလုပ်ငန်းများကို ဆောင်ရွက်လျက်ရှိပါသည်။ ၂၅။ ရုံးအဖွဲ့သည် အစည်းအဝေးများစီစဉ်ခြင်း၊ ဧည့်သည်များဖိတ်ကြားခြင်း၊ ဥပဒေများ၊ နည်းဥပဒေများ၊ အထောက်အကူပြု စာရွက်စာတမ်းများဖြန့်ဝေခြင်း၊ အစည်းအဝေးမှတ်တမ်းများ ရေးသားခြင်း၊ ကော်မတီစာတမ်းတိုများပြုစုရေးသားခြင်း၊ တိုင်ကြားစာ၊ တင်ပြစာ၊ ဖိတ်ကြားစာများ လက်ခံခြင်း၊ အစီရင်ခံစာ တင်ပြစာ၊ ပြန်ကြားစာများ တင်ပြပေးပို့နိုင်ရေးဆောင်ရွက်ခြင်း၊ လွှတ်တော် ဆိုင်ရာလုပ်ထုံးလုပ်နည်းအကြံဉာဏ်များပေးခြင်း၊ ကော်မတီဝင်များ၏ အုပ်ချုပ်မှုဆိုင်ရာကိစ္စရပ်များ ကို ပြည်သူ့လွှတ်တော်ရုံးနှင့် ညှိနှိုင်းဆက်သွယ်ပေးခြင်းတို့ကို ဆောင်ရွက်ပေးလျက်ရှိပါသည်။ ။ ၂၆။ ကော်မတီ၏ အဓိကတာဝန်များဖြစ်သည့် ဥပဒေပြုရေး၊ အပြန်အလှန်ထိန်းကျောင်းရေး၊ ကိုယ်စားပြုရေး လုပ်ငန်းများဆောင်ရွက်ရာတွင် ဝန်ထမ်းများ၏ ပူးပေါင်းပါဝင်ပံ့ပိုးမှုများသည် အလွန်အရေးပါသည်ကို အသိအမှတ်ပြုအပ်ပါသည်။ ၂၀၁၇-၂၀၁၈ ကာလအတွင်း ကော်မတီရုံး ဝန်ထမ်းများ၏ အရည်အချင်းများမှာ ယခင်ထက်ပိုမိုတိုးတက်လာသည်ကို လေ့လာတွေ့ရှိရပါသည်။ ကော်မတီဝန်ထမ်းများ အရည်အချင်းတိုးတက်ရေးအတွက် အကူ အညီပေးခဲ့သည့် UNDP, House of Common-UK (HOC) şę Westminster Foundation for Democracy (WFD) 300gwa အကူအညီပေးရေးအဖွဲ့အစည်းအသီးသီးတို့ကိုလည်း မှတ်တမ်းတင်ဂုဏ်ပြုအပ်ပါသည်။ သုံးသပ်အကြံပြုချက်များ ၂၇။ ကော်မတီ၏ တစ်နှစ်တာကာလအတွင်း အရေးယူဆောင်ရွက်ခဲ့သည့် လုပ်ငန်းများ အပေါ် သုံးသပ်ရာတွင် သက်ဆိုင်ရာဝန်ကြီးဌာနများ၏ ပိုမိုတက်ကြွသော ပူးပေါင်းပါဝင်ဆောင်ရွက်မှု များသည် အလွန်အရေးပါကြောင်း တွေ့ရှိရပါသည်။ ဥပမာအားဖြင့် ပြည်ထဲရေးဝန်ကြီးဌာနသို့ ပေးပို့ညှိနှိုင်းဆောင်ရွက်ခဲ့သည့် အကြောင်းအရာ ၃ ခုအနက် ပထမအကြောင်းအရာကို မြန်ဆန် ကောင်းမွန်စွာ အရေးယူဆောင်ရွက်ပေးခဲ့သော်လည်း ကျန်ရှိသည့်အကြောင်းအရာ ၂ ခုကို ရှောင်လွှဲ ပြန်ကြားခဲ့သည်ကို တွေ့ရှိရပါသည်။ သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာန သည် ကော်မတီ၏ညှိနှိုင်းချက်များကို အချိန်နှင့်တစ်ပြေးညီဆောင်ရွက်ပေးခဲ့ပါသည်။ သို့ရာတွင် သစ်တောကဏ္ဍနှင့်စပ်လျဉ်းသည့် စစ်ဆေးဆောင်ရွက်မှုများကို နယ်မြေခံဝန်ထမ်း၏ သုံးသပ်တင်ပြ ချက်အပေါ်အခြေခံပြီး ဆောင်ရွက်ခြင်းထက် ဝန်ကြီးဌာနက တိုက်ရိုက်တာဝန်ပေးသော စစ်ဆေးရေး အဖွဲ့ဖြင့် ကွင်းဆင်းလေ့လာပြီး ဆုံးဖြတ်ဆောင်ရွက်သင့်ပါသည်။ သတ္တု ရေးရာနှင့် ပတ်ဝန်းကျင် ရေးရာကဏ္ဍများ၏ အရေးယူဆောင်ရွက်မှုများသည်လည်း အနည်းငယ်နှောင့်နှေးသည်ကို တွေ့ရှိရပါ သည်။ အကြံပြုချက်များအပေါ် ဆောင်ရွက်ချက်များ ၂၈။ ကော်မတီ၏ ၂၀၁၆-၂၀၁၇ ခုနှစ်၊ နှစ်ပတ်လည်အစီရင်ခံစာအပေါ် လွှတ်တော်ကိုယ်စားလှယ် ကြီးများက အကြံပြုဆွေးနွေးခဲ့ကြပါသည်။ ကိုယ်စားလှယ်ကြီးများ၏ အကြံပြုချက်များသည် သင့်လျော်ကောင်းမွန်သည့်အတွက် အလေးထားဆောင်ရွက်ခဲ့ပါသည်။ ၂၉။ မြောက်ဦးမဲဆန္ဒနယ်မှ ဦးဦးလှစောအကြံပြုခဲ့သည့် သယံဇာတအကျိုးအမြတ်များခွဲဝေရေး ဆိုင်ရာကိစ္စရပ်များကို ကော်မတီအတွင်းရေးမှူး ဦးအေးနိုင်က ၂၁ ရာစုပင်လုံညီလာခံတွင် တက်ရောက်ဆွေးနွေးလျက်ရှိပါသည်။ ထို့အပြင် ကော်မတီက ရေးဆွဲပြင်ဆင်လျက်ရှိသော သစ်တော ဥပဒေ၊ ဇီဝမျိုးစုံမျိုးကွဲများနှင့် သဘာဝနယ်မြေများထိန်းသိမ်းရေးဥပဒေ၊ မြန်မာ့ပုလဲလုပ်ငန်းဥပဒေကို ဒုတိယအကြိမ်ပြင်ဆင်သည့်ဥပဒေနှင့် မြန်မာ့ကျောက်မျက်ရတနာဥပဒေများတွင် တိုင်းဒေသကြီးနှင့် ပြည်နယ်များ၏လုပ်ပိုင်ခွင့်၊ အကျိုးအမြတ်ရပိုင်ခွင့်နှင့် ထိန်းသိမ်းစောင့်ရှောက်ပိုင်ခွင့်များကို သင့်လျော်သလိုထည့်သွင်းရေးဆွဲပြင်ဆင်ခဲ့ပါသည်။ ၃၀။ အလားတူပင် ထီးလင်းမဲဆန္ဒနယ်မှ ဦးမြတ်လေးဦး အကြံပြုခဲ့သည့်အတိုင်း မြေပြင် အခြေအနေများကို ကွင်းဆင်းလေ့လာနိုင်ရန် ကြိုးပမ်းဆောင်ရွက်ခဲ့ကြပါသည်။ ယခုနှစ်အတွင်း ကော်မတီအဖွဲ့ဝင်များသည် ပြည်သူ့လွှတ်တော်ဥက္ကဋ္ဌ၏ ခွင့်ပြုချက်ဖြင့်သစ်တောနယ်မြေများ၊ သဘာဝနယ်မြေများ၊ ကျောက်မျက်လုပ်ကွက်များသို့ သွားရောက်ကွင်းဆင်းလေ့လာနိုင်ခဲ့ပါသည်။ နောင်တွင်လည်း မြေပြင်ကွင်းဆင်းလေ့လာမှုများကို ဆက်လက်တိုးမြှင့်ဆောင်ရွက်နိုင်ရန်ရည်မှန်း ကြိုးစားသွားမည်ဖြစ်ပါသည်။ နိဂုံး ၃၁။ ပြည်သူ့လွှတ်တော်၊ သယံဇာတနှင့် သဘာဝပတ်ဝန်းကျင်ထိန်းသိမ်းရေးဆိုင်ရာကော်မတီသည် ၂၀၁၇-၂၀၁၈ ကာလအတွင်း နိုင်ငံတစ်ဝှမ်းလုံးရှိ သယံဇာတနှင့် သဘာဝပတ်ဝန်းကျင်ဆိုင်ရာကိစ္စရပ် များအားဖြေရှင်းဆောင်ရွက်ခြင်း၊ ဥပဒေကြမ်းများတင်သွင်းခြင်း၊ ပြင်ဆင်ရန်အကြံပြုခြင်းများကို ဆောင်ရွက်နိုင်ခဲ့ပါသည်။ ထို့အပြင် ပြင်ဆင်ရေးဆွဲရန် ရည်ရွယ်ထားသည့် မြေအောက်ရေဥပဒေနှင့် ပတ်ဝန်းကျင်ထိန်းသိမ်းရေးဥပဒေများကို ယခု နှစ်အတွင်း လွှတ်တော်သို့တင်သွင်းနိုင်ရေး ကြိုးပမ်း ဆောင်ရွက်သွားမည်ဖြစ်ပါသည်။ ၃၂။ ကော်မတီသည် သစ်တောနယ်မြေနှင့် လယ်ယာစိုက်ပျိုးမြေဆိုင်ရာ အငြင်းပွားမှုများကို အထူးကြိုးစားအရေးယူဆောင်ရွက်ခဲ့ပါသည်။ သို့ရာတွင် ပြီးပြတ်မှုမရှိသေးသောကိစ္စရပ်များ ရှိနေဆဲ ဖြစ်သည်ကိုလေ့လာတွေ့ရှိရပါသည်။ သို့ပါ၍ ၂၀၁၈-၂၀၁၉ ကာလတွင် ပိုမိုထိရောက်စွာ ကူညီဖြေရှင်းပေးနိုင်ရေး အလေးထားကြိုးပမ်းဆောင်ရွက်သွားမည်ဖြစ်ပါကြောင်းနှင့် အကြံပြု ဆွေးနွေးမှုများကိုလည်း ကြိုဆိုပါကြောင်းအစီရင်ခံတင်ပြအပ်ပါသည်။ အစီရင်ခံစာအတည်ပြုခြင်း ပြည်သူ့လွှတ်တော်၊ သယံဇာတနှင့် သဘာဝပတ်ဝန်းကျင်ထိန်းသိမ်းရေးဆိုင်ရာ ကော်မတီ၏ နှစ်ပတ်လည်လုပ်ငန်းဆောင်ရွက်မှုအစီအရင်ခံစာကို အတည်ပြု ပါကြောင်း လက်မှတ်ရေးထိုးပါသည်(၁) ဦးစိုးသူရထွန်း ကွမ်းခြံကုန်းမဲဆန္ဒနယ် ဥက္ကဋ္ဌ (၂) ဒေါ်မြခွာညိုဦး ရွှေတောင်မဲဆန္ဒနယ် အဖွဲ့ဝင် (၃) ဦးနေထက်ဝင်း ဆင်ပေါင်ဝဲမဲဆန္ဒနယ် အဖွဲ့ဝင် (၄) ဦးရည်မွန်(ခ)မောင်တင်သစ် ပုဗ္ဗသီရိမဲဆန္ဒနယ် အဖွဲ့ဝင် (၅) ဦးအောင်နိုင်(ခ)နိုင်ငံကျော် မိုးကုတ်မဲဆန္ဒနယ် အဖွဲ့ဝင် (၆) ဦးဝင်းမြင့်ဦး(ခ)နေမျိုး ညောင်ရွှေမဲဆန္ဒနယ် အဖွဲ့ဝင် (၇) ဦးမင်းနောင် ပင်လည်ဘူးမဲဆန္ဒနယ် အဖွဲ့ဝင် (၈) ဦးသက်နောင် လဟယ်မဲဆန္ဒနယ် အဖွဲ့ဝင် (၉) ဒေါ်စန်းစန်းအိ မိုးညှင်းမဲဆန္ဒနယ် အဖွဲ့ဝင် (၁၀) ဦးမန်းညွန့်သိန်း ပန်းတနော်မဲဆန္ဒနယ် အဖွဲ့ဝင် (၁၁) ဦးဂျီဖုန်းဆားရ် နောင်မွန်းမဲဆန္ဒနယ် အဖွဲ့ဝင် (၁၂) ဒေါ်နန်းခင်စော ကွန်ဟိန်းမဲဆန္ဒနယ် (၁၃) ဦးလာမာလေး ဆော့လော်မဲဆန္ဒနယ် အဖွဲ့ဝင် (၁၄) ဗိုလ်မှူးချုပ်ဝင်းဆွေ တပ်မတော်သားကိုယ်စားလှယ်အဖွဲ့ဝင် (၁၅) ဦးတိုးသောင် မိုးမိတ်မဲဆန္ဒနယ် အဖွဲ့ဝင် (၁၆) ဦးကျော်အောင်လွင် စေတုတ္တရာမဲဆန္ဒနယ် အဖွဲ့ဝင် (၁၇) ဦးအေးနိုင် ဒဂုံမြို့သစ်(တောင်ပိုင်း) အတွင်းရေးမှူး----- (၁၈) ဒုတိယဗိုလ်မှူးကြီးမြင့်ဆွေ တပ်မတော်သားကိုယ်စားလှယ် လေ့လာသူ ---- (၁၉) ဒုတိယဗိုလ်မှူးကြီးတိုးလွင် တပ်မတော်သားကိုယ်စားလှယ် လေ့လာသူ ---- </speech>
<title>ပြည်သူ့လွှတ်တော် သယံဇာတနှင့် သဘာဝပတ်ဝန်းကျင်ထိန်းသိမ်းရေးဆိုင်ရာကော်မတီ၏ အစီရင်ခံစာနှင့်စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ်များ အမည်စာရင်းတင်သွင်းနိုင်ကြောင်း ကြေညာခြင်း</title>
<speech type='speaker'>
အစီအစဉ် ၇ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်သူ့လွှတ်တော် သယံဇာတနှင့် သဘာဝပတ်ဝန်းကျင်ထိန်းသိမ်းရေးဆိုင်ရာကော်မတီ၏ အစီရင်ခံ စာနှင့်စပ်လျဉ်း၍ ဆွေးနွေးလိုတဲ့ လွှတ်တော်ကိုယ်စားလှယ်များရှိပါက ၁၃-၉-၂၀၁၈ ရက်နေ့ (ကြာသပတေးနေ့)ညနေ ၄ နာရီ နောက်ဆုံးထားပြီး ပြည်သူ့လွှတ်တော်ရုံး၊ ညွှန်ကြားရေးမှူးချုပ်ထံ အမည်စာရင်းတင်သွင်းရန်ဖြစ်ကြောင်း အသိပေးကြေညာပါတယ်။
</speech>
<title>ပြည်သူ့လွှတ်တော် ပြည်သူ့ငွေစာရင်းကော်မတီ၏ အစီရင်ခံစာကို သဘောတူလက်ခံရန် အဆိုတင်သွင်းခြင်းနှင့် လွှတ်တော်၏ အတည်ပြုချက်ရယူခြင်း</title>
<speech type='speaker'>
အစီအစဉ် ၈ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယ အကြိမ် ပြည်သူ့လွှတ်တော် နဝမပုံမှန်အစည်းအဝေး (၁၃)ရက်မြောက်နေ့ ၂၉-၈-၂၀၁၈ ရက်နေ့က တင်သွင်းခဲ့တဲ့ ပြည်သူ့လွှတ်တော် ပြည်သူ့ငွေစာရင်းကော်မတီ၏ အစီရင်ခံစာကို လွှတ်တော်က သဘောတူလက်ခံရန် အဆိုတင်သွင်းခြင်းနှင့် အတည်ပြုချက်များရယူခြင်းများ ဆောင်ရွက်မှာဖြစ်ပါ တယ်။ အဆိုတင်သွင်းရန် ဖိတ်ခေါ်ပါတယ်။
</speech>
<speech><mp id='194'>ဦးခင်မောင်သန်း(အတွင်းရေးမှူး၊ ပြည်သူ့ငွေစာရင်းကော်မတီ)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီး၊ ဒုတိယဥက္ကဋ္ဌနှင့် ပြည်သူ့လွှတ်တော်ကိုယ်စားလှယ်များ၊ ဖိတ်ကြား ထားသည့် ပြည်ထောင်စုအဖွဲ့ဝင်များအားလုံး မင်္ဂလာပါခင်ဗျာ။ ကျွန်တော်ကတော့ ပြည်သူ့လွှတ်တော် ပြည်သူ့ငွေစာရင်းကော်မတီ အတွင်းရေးမှူး တောင်ငူမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးခင်မောင်သန်း ဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ပြည်သူ့လွှတ်တော် ပြည်သူ့ငွေစာရင်းကော်မတီရဲ့ ၁၈-၃-၂၀၁၇ ရက်နေ့မှ ၂၁-၆-၂၀၁၈ ရက်နေ့အထိ ဖွဲ့စည်းဆောင်ရွက်မှု ဒုတိယနှစ်ပတ်လည်အစီရင်ခံစာကို ဒုတိယအကြိမ် ပြည်သူ့လွှတ်တော် နဝမပုံမှန် အစည်းအဝေးရဲ့ (၁၃)ရက်မြောက်နေ့ဖြစ်တဲ့ ၂၉-၈-၂၀၁၈ ရက်နေ့မှာ ၂၀၁၃ ခုနှစ်၊ ပြည်သူ့ လွှတ်တော်ဆိုင်ရာနည်းဥပဒေပုဒ်မ ၇၆ ပုဒ်မခွဲ(ဂ)အရ ပြည်သူ့လွှတ်တော်သို့ တင်သွင်းခဲ့ပါတယ်။ ပြည်သူ့ငွေစာရင်းကော်မတီရဲ့ အစီရင်ခံစာကို ဆွေးနွေးလိုတဲ့ကိုယ်စားလှယ်များရှိပါက အမည်စာရင်း တင်သွင်းနိုင်ကြောင်း ကြေညာခဲ့သော်လည်း အမည်စာရင်းတင်သွင်းမှုမရှိခဲ့ပါ။ သို့ဖြစ်ပါ၍ ပြည်သူ့ လွှတ်တော် ပြည်သူ့ငွေစာရင်းကော်မတီရဲ့ ဒုတိယအကြိမ်ပြည်သူ့လွှတ်တော် ပဉ္စမပုံမှန်အစည်းအဝေး ၁၈-၃-၂၀၁၇ ရက်နေ့မှ အဋ္ဌမပုံမှန်အစည်းအဝေး ၂၁-၆-၂၀၁၈ ရက်နေ့အထိ ဖွဲ့စည်းဆောင်ရွက်မှု နှစ်ပတ်လည်အစီရင်ခံစာအား ပြည်သူ့လွှတ်တော်မှ အတည်ပြုပေးနိုင်ပါရန် ၂၀၁၂ ခုနှစ်၊ ပြည်သူ့ လွှတ်တော်ဆိုင်ရာဥပဒေ၊ ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေများအရ အခန်း(၉) ပုဒ်မ ၇၆ ပုဒ်မခွဲ(င)အရ အဆိုတင်သွင်းအပ်ပါတယ်။ အားလုံးကျေးဇူးတင်ပါတယ်ခင်ဗျား။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ အဆိုကို အတည်ပြုနိုင်ဖို့ လွှတ်တော်ရဲ့ သဘောထားရယူပါ့မယ်။ ပြည်သူ့လွှတ်တော် ပြည်သူ့ငွေစာရင်းကော်မတီရဲ့ အစီရင်ခံစာ အတည်ပြု ရန် လွှတ်တော်က သဘောတူပါသလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'>
လွှတ်တော်က သဘောတူတဲ့အတွက် ပြည်သူ့ငွေစာရင်းကော်မတီ၏ အစီရင်ခံစာကို လွှတ်တော်က အတည်ပြုကြောင်း ကြေညာပါတယ်။
</speech>
<title>
ပြည်သူ့လွှတ်တော် လွှတ်တော်အခွင့်အရေးကော်မတီ၏ အစီရင်ခံစာကို ဦးဖေသန်း၊ မြေပုံမဲဆန္ဒနယ်က ဆွေးနွေးခြင်း
</title>
<speech type='speaker'>
အစီအစဉ် ၉ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်သူ့လွှတ်တော် နဝမပုံမှန်အစည်းအဝေး (၁၄)ရက်မြောက်နေ့ (၃၁-၈-၂၀၁၈ ရက်နေ့)က တင်သွင်းခဲ့တဲ့ ပြည်သူ့လွှတ်တော် လွှတ်တော်အခွင့်အရေးကော်မတီအရ အစီရင်ခံစာနှင့်စပ်လျဉ်းပြီး ဆွေးနွေးလိုကြောင်း မြေပုံမဲဆန္ဒနယ်မှ ဦးဖေသန်းက အမည်စာရင်းတင်သွင်းထားပါတယ်။ မြေပုံ မဲဆန္ဒနယ်မှ ဦးဖေသန်းကို ဆွေးနွေးရန် ဖိတ်ခေါ်ပါတယ်။
</speech>
<speech><mp id='329'>ဦးဖေသန်း(မြေပုံမဲဆန္ဒနယ်)</mp> အားလုံးမင်္ဂလာပါခင်ဗျား။ ကျွန်တော်ကတော့ မြေပုံ မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးဖေသန်း ဖြစ်ပါတယ်။ ပြည်သူ့လွှတ်တော် လွှတ်တော် အခွင့်အရေးကော်မတီရဲ့ အစီရင်ခံစာအပေါ်မှာ အကြံပြုဆွေးနွေးသွားမှာ ဖြစ်ပါတယ်။ လေးစားရပါတဲ့ ပြည်သူ့လွှတ်တော်ဥက္ကဋ္ဌကြီးခင်ဗျား။ ကော်မတီမှာ ပြည်သူ့လွှတ်တော် ဒုတိယဥက္ကဋ္ဌကြီးကိုယ်တိုင် ကြီးမှူးဆောင်ရွက်နေတဲ့အတွက် ပြည်သူ့လွှတ်တော် လွှတ်တော်အခွင့်အရေးကော်မတီဟာ အမြဲတမ်း ကော်မတီလေးခုမှာ အလွန်အရေးကြီးတဲ့ကော်မတီဖြစ်တယ်လို့ ယူဆပါတယ်။ လွှတ်တော် ကိုယ်စားလှယ်များရဲ့ လုပ်ပိုင်ခွင့် အခွင့်အရေးနဲ့လွှတ်တော်ရဲ့ ဂုဏ်သိက္ခာ တိုးတက်မြင့်မားရေးဟာ ဒီကော်မတီရဲ့ စွမ်းဆောင်ရည်ပေါ်မှာ အများကြီးမူတည်နေပါတယ်။ အစီရင်ခံစာရဲ့ အပိုဒ် ၁၁၊ ၁၂ မှာ လွှတ်တော်ကိုယ်စားလှယ်များ ကော်မတီများရဲ့ အခွင့်အရေးဆိုင်ရာကိစ္စရပ်များအတွက် လွှတ်တော် ဆိုင်ရာဥပဒေများကို ပြင်ဆင်ဖြည့်စွက်ရန် ဆောင်ရွက်လျက်ရှိပြီး ပြည်သူ့လွှတ်တော်ဥက္ကဋ္ဌထံသို့ လည်း တင်ပြဆောင်ရွက်လျက်ရှိနေပါတယ်လို့ ဖော်ပြထားပါတယ်။ ထို့အတွက်နဲ့လွှတ်တော် ကိုယ်စားလှယ်များအတွက် လိုအပ်မယ်ထင်တဲ့အချက်အချို့ကို အကြံပြု ဆွေးနွေးလိုပါတယ်။ လေးစားရပါတဲ့ ပြည်သူ့လွှတ်တော်ဥက္ကဋ္ဌကြီးခင်ဗျား။ ပထမဆွေးနွေးချင်တာကတော့ ပြည်သူ့ လွှတ်တော်ဆိုင်ရာဥပဒေအပိုဒ် ၆၄ မှာ ဖော်ပြထားတဲ့ လွှတ်တော်သည် လိုအပ်သောမြို့နယ်များတွင် လွှတ်တော်ကိုယ်စားလှယ်ရုံးများကို ဖွင့်လှစ်တည်ထောင်ပေးရမည်။ အပိုဒ် ၆၅ မှာ လွှတ်တော် ကိုယ်စားလှယ်ရုံးများကို လွှတ်တော်က ဖွင့်လှစ်ပေးနိုင်ခြင်းမရှိသေးမီ ကိုယ်စားလှယ်များအား မိမိ အစီအစဉ်နဲ့ဖွင့်လှစ်နိုင်တယ်ဆိုပြီးတော့ ဖော်ပြထားပါတယ်။ အဲဒါကြောင့် ကျွန်တော်ပြောချင်တာ ကတော့ လွှတ်တော်က ဖွင့်လှစ်ပေးနိုင်ခြင်းမရှိသေးမီ ဆိုတဲ့စကားရပ်ဟာ ယာယီအသုံးအနှုန်းသာ ဖြစ်သင့်ပါတယ်။ ဒါကြောင့် ဒါအပေါ်မှာလည်း ကော်မတီအနေနဲ့ အလေးထားပြီးတော့ စဉ်းစားဖို့ တင်ပြလိုပါတယ်။ ဒုတိယအချက်တင်ပြလိုတာကတော့ ပြည်ထောင်စုလွှတ်တော်ဆိုင်ရာဖွံ့ဖြိုးရေး ရန်ပုံငွေဥပဒေ အပိုဒ် ၂(ဃ)မှာ ဖွံ့ဖြိုးရေးလုပ်ငန်းကော်မတီဟာ ဖွံ့ဖြိုးရေးရန်ပုံငွေကို မြို့နယ် အရွယ်အစားအလိုက်၊ ဖွံ့ဖြိုးမှုအလိုက် စိစစ်ခွင့်ပြုခြင်းကို တာဝန်တစ်ရပ်အဖြစ် ဖော်ပြထားပါတယ်။ ၂၀၁၆-၂၀၁၇ ခုနှစ်၊ ပြည်ထောင်စုလွှတ်တော်ဆိုင်ရာဖွံ့ဖြိုးရေးရန်ပုံငွေနှင့်ပတ်သက်ပြီးတော့ ပြည်ထောင်စု စာရင်းစစ်ချုပ်ရုံးရဲ့ အစီရင်ခံစာ(၅/၂၀၁၈)မှာလည်း အထက်ပါဥပဒေကို ရည်ညွှန်းပြီးတော့ ဖွံ့ဖြိုးမှု နောက်ကျတဲ့မြို့နယ်များကို ပိုမိုခွင့်ပြုဖို့နဲ့ ဖွံ့ဖြိုးမှုတိုးတက်ပြီး စည်ပင်သာယာရေးဘတ်ဂျက်များစွာ သုံးစွဲနိုင်တဲ့ တချို့မြို့နယ်များကို လျှော့ချသင့်ကြောင်း ဖော်ပြထားပါတယ်။ လွှတ်တော်ကိုယ်စားလှယ် အများအပြားကလည်း ဒါပေါ်မှာထောက်ခံပြီး ဆွေးနွေးကြပါတယ်။ ဒါကိုလည်း ဥက္ကဋ္ဌကြီးမှတစ်ဆင့် ဖွံ့ဖြိုးရေးလုပ်ငန်းကော်မတီသို့ တင်ပြသင့်ကြောင်း အကြံပြုခဲ့ပါတယ်။ ဥက္ကဋ္ဌကြီးခင်ဗျား။ တတိယတင်ပြလိုတာက လွှတ်တော်မှတ်တမ်းများကို ယခုဆိုရင် စာအုပ်တွေ နဲ့ဖြန့်ဝေခြင်းမရှိဘဲ CD ခွေတွေနဲ့ဖြန့်ဝေတာ တွေ့ရပါတယ်။ ကောင်းပါတယ်။ ဒါပေမဲ့ CD ခွေများကို စနစ်တကျ ကျွမ်းကျင်စွာ ကိုင်တွယ်အသုံးချနိုင်ရေးအတွက် လွှတ်တော်ကိုယ်စားလှယ်အများစုနှင့် ပြည်သူတွေအတွက် အဆင်သင့်မဖြစ်သေးဘူးလို့ ယူဆပါတယ်။ ဒါကြောင့် အပြောင်းအလဲကို တိခနဲ အစိမ်းဖြတ်ဖြတ်ခြင်းမဟုတ်ဘဲနဲ့ မှတ်တမ်းတင်စာအုပ်ကိုပါ ပြည်သူ့လွှတ်တော်၊ ပြည်ထောင်စု လွှတ်တော်နှင့် အမျိုးသားလွှတ်တော်များကဲ့သို့ ဖြန့်ဝေဖို့သင့်ကြောင်း အကြံပြုလိုပါတယ်။ နောက်တစ်ချက်အကြံပြုလိုတာကတော့ ဥပဒေရေးရာကိစ္စဖြစ်ပါတယ်။ ဥပဒေတွေကို အကြိမ်ကြိမ် ပြင်ဆင်တာမျိုးမဖြစ်စေဖို့အတွက် လွှတ်တော်ကိုယ်စားလှယ်များကို ပြင်ဆင်ချက်တင်သွင်းဖို့အတွက် အချိန်အနည်းဆုံး တစ်ပတ်ခန့်ပေးသင့်ကြောင်း အကြံပြု တင်ပြလိုပါတယ်။ ဥပဒေကြမ်းကော်မတီအား ပြင်ဆင်ချက်တွေတင်သွင်းတဲ့ လွှတ်တော်ကိုယ်စားလှယ်များကို ခေါ်ယူညှိနှိုင်းတဲ့အခါမှာ ညှိနှိုင်းလို့ မရရင် လွှတ်တော်အစည်းအဝေးကိုတင်ပြီးတော့ အဆုံးအဖြတ်ယူပါတယ်။ ဝန်ကြီးဌာနကလည်း ဥပဒေကြမ်းကော်မတီနဲ့ တစ်သဘောတည်းရှိတဲ့အတွက် မဲခွဲလျှင် လွှတ်တော်ကိုယ်စားလှယ်များ အရှုံး နဲ့ရင်ဆိုင်ရပါတယ်။ တစ်ခါ ပြင်ဆင်တဲ့ဥပဒေကို ဥပဒေကြမ်းက သဘောတူတဲ့အခါကျတော့ ဒါကို ဥပဒေကြမ်းကယူလိုက်ပါတယ်ဆိုပြီးတော့ လွှတ်တော်အစည်းအဝေးမှာ မူလပိုင်ရှင်ကို ပြောခွင့်မပေး ပါဘူး။ ပထမအကြိမ်ကဆိုရင် ကျွန်တော်တို့က လွှတ်တော်ကိုယ်စားလှယ်ကပြောခွင့်ရတယ်။ ဥပဒေ ကြမ်းက နောက်ကလိုက်ပြီးတော့ ထောက်ခံပေးလိုက်ပါတယ်။ အဲလိုတင်သွင်းတဲ့အဆိုရှင်များကို တင်သွင်းခွင့်ပေးပြီးတော့ ဥပဒေကြမ်းက ထောက်ခံပေးခြင်းဟာသင့်တော်ပါတယ်။ အခုတော့ လွှတ်တော်ကိုယ်စားလှယ်များအနေနဲ့ မိမိတို့ရဲ့ဆောင်ရွက်ချက်နဲ့ပတ်သက်လို့ ပြည်သူများက မသိသလို သမိုင်းမှတ်တမ်းကောင်းများလည်း မကျန်ခဲ့တဲ့အတွက် အခွင့်အရေးဆုံးရှုံးတယ်လို့ မြင်ကြောင်း တင်ပြလိုပါတယ်။ နောက်တစ်ချက်က အများနှင့်ဆိုင်တဲ့အဆိုနဲ့ပတ်သက်လို့ ဖြစ်ပါတယ်။ အခုဆိုရင် ပြည်သူ့ လွှတ်တော်မှာ တင်ခဲ့တဲ့အဆိုပေါင်း ၁၀၀ ကျော်ရှိသွားပါပြီ။ အဆိုတစ်ခုကို တစ်ရက်ကနေ သုံးရက် အထိ ကျွန်တော် ဆွေးနွေးကြရပါတယ်။ အချိန်ကုန်သလို ဘဏ္ဍာငွေလည်း လိုက်ပြီးတော့ ကုန်ပါတယ်။ အစိုးရက လုပ်နေပါတယ်လို့ပြောပြီး မှတ်တမ်းတင်ခိုင်းတာလည်းရှိတယ်။ အစိုးရလုပ်နေတာနဲ့ တစ်ထပ်တည်းကျပါတယ်ဆိုပြီးတော့ အတည်ပြုခိုင်းတာလည်းရှိတယ်။ ဒီတော့ ဘယ်လိုပဲဖြစ်စေ ဒီနေရာမှာ ကော်မတီများအနေနဲ့ အတည်ပြုခဲ့တဲ့အဆိုတွေကို တာဝန်ရှိသူတို့ ဘယ်လိုအကောင် အထည်ဖော်ဆောင်ရွက်နေတယ်ဆိုတာကို သိဖို့လိုပါတယ်။ ဘယ်လောက်ထိအောင်မြင်မှုရှိတယ် ဆိုတာကို ဒီဥပဒေ၊ ပြည်သူ့လွှတ်တော်ဆိုင်ရာဥပဒေ အပိုဒ် ၅ အရ သက်ဆိုင်ရာဝန်ကြီးဌာနများကို ဖိတ်ခေါ်ရှင်းလင်းစေမှသာလျှင် အဆိုများက အသက်ဝင်ပြီးတော့ အကျိုးရှိမယ်လို့တင်ပြလိုပါတယ်။ ဥက္ကဋ္ဌကြီးခင်ဗျား။ ဆက်လက်ပြီးတင်ပြချင်တာကတော့ မေးခွန်းများကို ပြည်သူ့လွှတ်တော် ဆိုင်ရာနည်းဥပဒေ ၁၄၆ နှင့်အညီ ၁၄ ရက်အတွင်းမှာ ဝန်ကြီးဌာနများက ဖြေဆိုဖို့ ပျက်ကွက်ခြင်း ဖြစ်ပါတယ်။ ဒီဝန်ကြီးဌာနများရဲ့ အားနည်းချက်ကို နည်းဥပဒေ ၁၄၈ က စာဖြင့်ဖြေကြားခွင့်ပြုထားတာ ကြောင့် ကြယ်ပွင့်ပြမေးခွန်းများရဲ့ အနှစ်သာရကို ပျက်စီးစေပြီးတော့ လွှတ်တော်ကိုယ်စားလှယ်များရဲ့ အခွင့်အရေးကို ထိခိုက်နစ်နာတယ်လို့မြင်ပါတယ်။ ဒါကြောင့် ပြည်သူ့လွှတ်တော်ဆိုင်ရာဥပဒေ၊ နည်းဥပဒေ ၁၄၈ ကို ပြုပြင်သင့် သို့မဟုတ် ပယ်ဖျက်သင့်ကြောင်း အကြံပြု တင်ပြလိုပါတယ်။ လွှတ်တော်အစည်းအဝေးတစ်ကြိမ်ပြီးတိုင်း ပျက်ကွက်တဲ့ဝန်ကြီးဌာနတွေကို အသိပေးခြင်း၊ သတိပေး ခြင်းများကို လုပ်ဆောင်သင့်ကြောင်း တင်ပြလိုပါတယ်။ နောက်ဆုံးအနေနဲ့ကတော့ ကျွန်တော်တို့ဟာ ဤမျှကြီးကျယ်ခမ်းနားတဲ့လွှတ်တော်ကြီးမှာ တိုင်းပြည်တာဝန်ကို ထမ်းဆောင်နေရတဲ့ပြည်သူ့ကိုယ်စားလှယ်တွေကို စည်ပင်တည်းခိုဆောင်မှာ အခန်းဌားနေရခြင်းဟာ အမြင်မတော် ဆင်တော်နှင့်ခလောက်ဆိုသလို ကြည့်မကောင်းပါဘူး။ အခု ဆိုရင် အိမ်ရှင်က အိမ်ငှားကို လွှတ်တော်အစည်းအဝေးပြီးရင် တစ်ရက်ပိုနေရင် တစ်ရက်ကြေးပေးရ မယ်ဆိုပြီးတော့ Notice စာထုတ်ထားတာကြောင့် ကိုယ်စားလှယ်များအနေနဲ့ လွှတ်တော် အစည်းအဝေးကို တစ်ရက်ကြို လာလို့မရ တစ်ရက်နောက်ကျထွက်ခွာလို့မရ အခက်အခဲ ကြုံတွေ့ နေရပါတယ်။ ဒါတွေကိုလည်း အဆင်ပြေအောင် ဆောင်ရွက်သင့်ဖို့လိုပါတယ်။ ပြည်သူ့လွှတ်တော် ဆိုင်ရာဥပဒေအပိုဒ် ၆၂ မှာ ဖော်ပြထားတဲ့ ဂုဏ်ထူးဝိသေသနဲ့ပြည့်စုံသော၊ အများကကြည်ညို လေးစားထိုက်သောပုဂ္ဂိုလ်များကို မိဘမဲ့ကလေးများလို စည်ပင်တည်းခိုဆောင်မှာ အခန်းငှားဘဝနဲ့ ရေရှည်အပ်နှံမထားသင့်ပါကြောင်းနှင့် လွှတ်တော်ကိုယ်စားလှယ်များ၏ဂုဏ်သိက္ခာကိုရှေးရှုပြီး လွှတ်တော် ကိုယ်စားလှယ်ဆောင်များကို ဖြစ်ပေါ်လာနိုင်ရေးအတွက် လွှတ်တော်အခွင့်အရေးကော်မတီက လွှတ်တော်ဥက္ကဋ္ဌထံ တင်ပြပြီး စတင်ဆောင်ရွက်ရန် လိုအပ်နေပြီဖြစ်ပါကြောင်း တင်ပြရင်း နိဂုံးချုပ် အပ်ပါတယ်ခင်ဗျား။ ကျေးဇူးတင်ပါတယ်။ (ဩဘာသံများ)</speech>
<speech type='speaker'>
လွှတ်တော်အခွင့်အရေးကော်မတီက ဆွေးနွေးရန်ရှိက ဆွေးနွေးရန် ဖိတ်ခေါ်ပါ တယ်။
</speech>
<speech><mp id='309'>ဒေါက်တာလှမိုး (အဖွဲ့ဝင်၊ လွှတ်တော်အခွင့်အရေးကော်မတီ)</mp> လေးစားအပ် ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ယနေ့ ကျွန်တော်တို့ လွှတ်တော်အခွင့်အရေးကော်မတီရဲ့ အစီရင်ခံစာ(၁/၂၀၁၈)နှင့်ပတ်သက်ပြီး ပါဝင်ဆွေးနွေးပေးသော မြေပုံမဲဆန္ဒနယ်က ပြည်သူ့လွှတ်တော်ကိုယ်စားလှယ်တော်ကြီး ဦးဖေသန်းကိုလည်း အထူးကျေးဇူး တင်ရှိပါတယ်။ ကိုယ်စားလှယ်တော်ကြီးတင်ပြထားတဲ့ အချက်အလက်တွေကိုလည်း ကျွန်တော်တို့ လွှတ်တော်အခွင့်အရေးကော်မတီက သတ်မှတ်ထားတဲ့ ဥပဒေ၊ နည်းဥပဒေအတိုင်းပဲ ကျွန်တော်တို့ ဘောင်အတွင်းက ဆက်လက်ပြီးတော့ အကောင်းဆုံးဆောင်ရွက်ပေးပါမယ်။ ။ ပြည်သူ့လွှတ်တော် ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ကျွန်တော်တို့ ပြည်သူ့ လွှတ်တော် လွှတ်တော်အခွင့်အရေးကော်မတီ စတင်ဖွဲ့စည်းစဉ်ကတည်းက ကျွန်တော်တို့ ကော်မတီ ဆောင်ရွက်ရမည့် တာဝန်နှင့်ဝတ္တရားတွေကို တစ်ပါတည်းသတ်မှတ်ပေးထားပါတယ်။ အဲဒီသတ်မှတ် ပေးထားတဲ့ အဓိကအချက်က သုံးချက်ရှိပါတယ်။ (၁)ကတော့ လွှတ်တော်ကြီးနှင့် လွှတ်တော် ကိုယ်စားလှယ်များရဲ့ ဂုဏ်သိက္ခာအတွက် လွှတ်တော်ဆိုင်ရာအခွင့်အရေးများ ဖောက်ဖျက်ရာ ရောက်/ မရောက် ကာကွယ်ပေးဖို့ရန်အတွက် လွှတ်တော်အခွင့်အရေးကော်မတီမှာ တာဝန်ရှိပါတယ်။ (၂) အချက်အနေနဲ့က လွှတ်တော်ကိုယ်စားလှယ်များရရှိနိုင်တဲ့ လုပ်ပိုင်ခွင့်တွေဖြစ်တဲ့ ၂၀၁၂ ခုနှစ်၊ ပြည်သူ့ လွှတ်တော်ဆိုင်ရာဥပဒေထဲမှာလည်း အတိအကျ ပြဋ္ဌာန်းထားပါတယ်။ အဲဒီအထဲမှာရှိတဲ့ ပုဒ်မ ၁၀ လွှတ်တော်ကိုယ်စားလှယ်များရဲ့ လုပ်ပိုင်ခွင့်၊ ပုဒ်မ ၁၁ ကျင့်ဝတ်နှင့်စည်းကမ်းများ၊ ပုဒ်မ ၁၂ ရပိုင်ခွင့် နှင့်အခွင့်အရေးများ၊ ပုဒ်မ ၁၃ ဖွံ့ဖြိုးတိုးတက်ရေးရန်ပုံငွေနှင့် ပတ်သက်တဲ့ဟာတွေ တစ်ခါတည်း ကျွန်တော်တို့ ဥပဒေမှာ အတိအကျပြဋ္ဌာန်းထားပြီး ဖြစ်ပါတယ်။ ဒီဥပဒေထဲမှာပါတဲ့အတိုင်း လွှတ်တော် အခွင့်အရေးကော်မတီက အားလုံးဆောင်ရွက်ပေးရမှာ ဖြစ်ပါတယ်။ နောက်တစ်ခု လွှတ်တော်အခွင့်အရေးကော်မတီအနေနဲ့ ဆောင်ရွက်ရမည့် (၃)အချက်ကတော့ ၂၀၁၃ ခုနှစ်၊ နည်းဥပဒေအရ ကိုယ်စားလှယ်များစိစစ်ရမည့် တာဝန်တွေကို ကျွန်တော်တို့ ထမ်းဆောင် ရမှာဖြစ်ပါတယ်။ ဒါဟာ လွှတ်တော်အခွင့်အရေးကော်မတီအနေနဲ့ အဓိကတာဝန်ထမ်းဆောင်ရမည့် အရာတွေဖြစ်ပါတယ်။ ဒါကြောင့် ခုနက ကိုယ်စားလှယ်တော်ကြီး ဆွေးနွေးတဲ့ အချက်ထဲမှာပါရှိပါ တယ်။ (၁) အချက်ကတော့ လွှတ်တော်ကိုယ်စားလှယ်ရုံးများ မဖွင့်လှစ်နိုင်သေးခင် ဒီမေးခွန်းနှင့် ပတ်သက်ပြီးတော့လည်း လွှတ်တော်အခွင့်အရေးကော်မတီက ရခိုင်ပြည်နယ်က ပြည်သူ့လွှတ်တော် ကိုယ်စားလှယ်တစ်ဦးမေးမြန်းချက်ကို လွှတ်တော်တွင်းမှာ ပြန်လည်ဖြေကြားပြီးဖြစ်ပါတယ်။ နောက် ပြည်ထောင်စုလွှတ်တော်ဖွံ့ဖြိုးရေးရန်ပုံငွေနဲ့ ပတ်သက်ပြီးတော့လည်း လွှတ်တော်မှာပြဋ္ဌာန်းထားတဲ့ အတိုင်းပဲ ပြည်ထောင်စုလွှတ်တော်ကလည်း ဆက်လက်စဉ်းစားနေတယ်။ စာရင်းစစ်ချုပ်အစီရင်ခံစာ မှာလည်း ဖော်ပြထားတယ်။ မညီမျှမှုတွေရှိတယ်။ ညီမျှမှုတွေရှိတာတွေကိုလည်း လွှတ်တော်နှင့် သက်ဆိုင်ရာတာဝန်ရှိသူများက ပူးပေါင်းဖြေရှင်းပေးမှာဖြစ်ပါတယ်။ နောက်မှတ်တမ်းများစာအုပ်နှင့် ပတ်သက်ပြီးတော့ လက်ရှိအနေအထားမှာ လွှတ်တော်ရဲ့ ဘဏ္ဍာငွေ ခြိုးခြံချွေတာတဲ့အနေနဲ့ အရင်တုန်းကတော့ ကိုယ်စားလှယ်တွေကို တစ်ခုကိုတစ်အုပ်နှုန်း ပေးပါတယ်။ အခုနောက်ပိုင်းမှာတော့ Digital Light ပြောင်းပြီးမှ CD ခွေနဲ့ ပေးအပ်နေပါတယ်။ သို့သော်လည်း မှတ်တမ်းစာအုပ်တွေ အနေနဲ့ကတော့ ဆက်လက်ပြီးထုတ်ဝေပါတယ်။ ဘယ်နေရာတွေအတွက်ထုတ်ဝေသလဲဆိုတော့ ကျွန်တော်တို့ Library တွေ၊ မှတ်တမ်းဌာနတွေ၊ နောက် Nctiond Archive အဲလိုနေရာတွေ အတွက်လည်း ဆက်လက်ပြီးထုတ်ဝေတဲ့အတွက် မှတ်တမ်းစာအုပ်အနေနဲ့ကြည့်ရှုချင်တယ်ဆိုရင် လည်း သက်ဆိုင်ရာ Library တွေမှာ သွားရောက်ကြည့်ရှုနိုင်ပါတယ်။ နောက် ဥပဒေနဲ့ပတ်သက် ပြီးတော့က ဆက်လက်ပြီးတော့ လွှတ်တော်ဥက္ကဋ္ဌနှင့် ဆက်လက်ပြီးတော့ ဥပဒေဆွေးနွေးခြင်းနှင့် ပတ်သက်ပြီး၊ တစ်ပတ်အချိန်ပေးတဲ့ကိစ္စနဲ့လည်း ပတ်သက်ပြီးတော့ လွှတ်တော်အခွင့်အရေးကော်မတီ အနေနဲ့ သက်ဆိုင်ရာလွှတ်တော်ဥက္ကဋ္ဌ၊ ကျွန်တော်တို့ရဲ့ ကော်မတီဥက္ကဋ္ဌနဲ့မှတစ်ဆင့် ဆက်လက် ဆွေးနွေးပေးမှာဖြစ်ပါတယ်။ အဆို/မေးခွန်းနှင့်ပတ်သက်ပြီးတော့လည်း ခုနကဖြေကြားပြီးဖြစ်တဲ့ အတွက် အဲဒီအတိုင်းပဲ ကျွန်တော်တို့ ဆက်လက်ဆောင်ရွက်ပေးပါမည်။ စာနဲ့ဖြေကြားခြင်းနဲ့ပတ်သက် ပြီးတော့ကတော့ နည်းဥပဒေအရက ကျွန်တော်တို့ဖြစ်ပါတယ်။ ကျွန်တော်တို့မေးခွန်းတစ်ခုမေးတဲ့ အခါမှာ ကျွန်တော်တို့ရဲ့ အဓိကရည်ရွယ်ချက်ကဘာလဲ။ ကျွန်တော်တို့နယ်မှာဖြစ်ပျက်နေတဲ့ ပြဿနာ တွေကို ပြည်သူလူထုကို အမြန်ဆုံးသတင်းပေးချင်တယ်။ အမြန်ဆုံးဆောင်ရွက်ပေးချင်တယ်။ အဲဒီအတွက် မေးခွန်းမေးကြတယ်။ မေးခွန်းမေးတဲ့အခါမှာ ကြယ်ပွင့်ပြမေးခွန်းအနေနဲ့မေးတာရှိတယ်။ ကြယ်ပွင့်မပြမေးခွန်းတွေလည်းရှိတယ်။ အဓိကဦးတည်ချက်ကတော့ ကိုယ်လိုချင်တဲ့အဖြေ မြန်မြန်ဆန်ဆန်ရဖို့ပါပဲ။ ဒီမြန်မြန်ဆန်ဆန်ရမှသာလျှင် ကျွန်တော်တို့ မဲဆန္ဒရှင်တွေရဲ့ အကျိုးတရား အတွက် ဆက်လက်ပြီးတော့ မြန်မြန်ဆန်ဆန်ဆောင်ရွက်ပေးနိုင်မှာဖြစ်ပါတယ်။ ဒါကြောင့်မို့လို့ ဒါနဲ့ပတ်သက်ပြီးတော့ ဥပဒေ၊ နည်းဥပဒေ တွေ ပြင်ဆင်ဖို့ရာအတွက်လည်း ကျွန်တော်တို့ကော်မတီက စတင်ဆောင်ရွက်နေပါပြီ။ ပြည်သူ့လွှတ်တော်ဆိုင်ရာဥပဒေ၊ နည်းဥပဒေတွေမှာ ခေတ်နဲ့လျော်ညီတာ တွေရှိတယ်။ မလျော်ညီတာတွေရှိတယ်။ ပြန်လည်သုံးသပ်ရမှာတွေရှိပါတယ်။ ဒီအတွက် ပြန်လည် သုံးသပ်ပြီးတော့ ဒါဟာ ကျွန်တော်တို့ ပြင်ဆင်သွားမှာဖြစ်ပါတယ်။ ကိုယ်စားလှယ်တော်ကြီးများအနေနဲ့ လည်း ပြင်ဆင်ချင်တဲ့အကြောင်းအရာ၊ ပြင်ဆင်လိုတဲ့အကြောင်းအရာ။ ဒါတွေရှိရင်လည်း ကျွန်တော်တို့ လွှတ်တော်အခွင့်အရေးကော်မတီကို အကြံဉာဏ်ပြုလို့ရပါတယ်။ အကြံဉာဏ်ပြုပြီးတဲ့ အခါ ကျွန်တော်တို့ ဆက်လက်ပြီးဆောင်ရွက်တဲ့အခါမှာ လွှတ်တော်ကိုယ်စားလှယ်အများစုရဲ့ သဘောတူညီချက်နဲ့ ပြောင်းလဲရမှာဖြစ်ပါတယ်။ အခန်း(၅)နဲ့ ပတ်သက်တဲ့ကိစ္စကတော့ ကျွန်တော်တို့ လွှတ်တော် အခွင့်အရေးကော်မတီအနေနဲ့ တိုက်ရိုက်သက်ဆိုင်ခြင်းတော့မရှိပါဘူး။ လွှတ်တော် အခွင့်အရေးကော်မတီအနေနဲ့က အဓိက ကျွန်တော်တို့ကတော့ ဥပဒေ၊ နည်းဥပဒေထဲမှာပါတဲ့ အခွင့်အရေးတွေကို စောင့်ရှောက်ပေးခြင်းဖြစ်ပါတယ်။ ဒါပေမဲ့ လွှတ်တော်အခွင့်အရေးကော်မတီ အနေနဲ့ကတော့ ဒီရှေ့ပိုင်းမှာ လွှတ်တော်ကိုယ်စားလှယ်တစ်ဦးချင်း၊ လွှတ်တော်ကိုယ်စားလှယ်များရဲ့ လိုအပ်ချက်ကလေးတွေကို လွှတ်တော်ဥက္ကဋ္ဌမှတင်ပြပြီးမှ သက်ဆိုင်ရာတာဝန်ရှိသူတွေနဲ့ ပူးပေါင်း ဆောင်ရွက်ပေးနေတာတွေလည်း အများကြီးရှိပါတယ်။ ဒီနောက် လွှတ်တော်ကိုယ်စားလှယ်များရဲ့ ဆက်လက်ပြီးတော့ ဖြစ်ပေါ်လာတဲ့လိုအပ်ချက်ကလေးတွေ ပြီးတော့ တောင်းဆိုချက်ကလေးတွေ တင်ပြချက်ကလေးတွေကိုလည်း လွှတ်တော်ဥက္ကဋ္ဌကိုတင်ပြပြီးမှ ကျွန်တော်တို့ကော်မတီတွေအနေနဲ့ ဆက်လက်ပူးပေါင်း ဆောင်ရွက်ပေးပါမယ်ဆိုတာကို ပြန်လည်ဖြေကြားပေးပါတယ်။ အားလုံးကျေးဇူး တင်ပါတယ်။ </speech>
<h1>ပြည်သူ့လွှတ်တော် လွှတ်တော်အခွင့်အရေးကော်မတီ၏ အစီရင်ခံစာကို သဘောတူလက်ခံရန် အဆိုတင်သွင်းခြင်းနှင့် လွှတ်တော်၏ အတည်ပြုချက်ရယူခြင်း</h1>
<speech type='speaker'>
အစီအစဉ် ၁၀ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်သူ့လွှတ်တော် လွှတ်တော်အခွင့်အရေးကော်မတီရဲ့ အစီရင်ခံစာကို လွှတ်တော်က သဘောတူ လက်ခံရန် အဆိုတင်သွင်းခြင်းနှင့် အတည်ပြုချက်ရယူခြင်းများ ဆောင်ရွက်မှာဖြစ်ပါတယ်။ အဆိုတင်သွင်းရန် ဖိတ်ခေါ်ပါတယ်။
</speech>
<speech><mp id='296'>ဦးသောင်းဌေးလင်း(အဖွဲ့ဝင်၊ လွှတ်တော်အခွင့်အရေးကော်မတီ)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်ထောင်စုဝန်ကြီးများ၊ ဒုတိယဝန်ကြီးများ လွှတ်တော် ကိုယ်စားလှယ်များအားလုံး မင်္ဂလာပါလို့ ဦးစွာနှုတ်ခွန်းဆက်သအပ်ပါတယ်။ ကျွန်တော်ကတော့ ပြည်သူ့လွှတ်တော် လွှတ်တော်အခွင့်အရေးကော်မတီရဲ့ အစီရင်ခံစာ(၁/၂၀၁၈)အား ပြည်သူ့ လွှတ်တော်ကြီးမှ အတည်ပြုပေးနိုင်ပါ ရန် အဆိုတင်သွင်းသွားမယ့် ပုသိမ်ကြီးမဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးသောင်းဌေးလင်း ဖြစ်ပါတယ်။ ၂၀၁၂ ခုနှစ်၊ ပြည်သူ့လွှတ်တော်ဆိုင်ရာ ဥပဒေ၊ ၂၀၁၃ ခုနှစ်၊ ပြည်သူ့လွှတ်တော်ဆိုင်ရာ နည်းဥပဒေများ အခန်း(၁၀)ပုဒ်မ ၉၀ ပုဒ်မခွဲ(က)အရ ၃၁-၉-၂၀၁၈ ခုနှစ် ဒုတိယအကြိမ် ပြည်သူ့လွှတ်တော် နဝမပုံမှန်အစည်းအဝေး (၁၄)ရက်မြောက်နေ့ မှာ ပြည်သူ့လွှတ်တော် လွှတ်တော်အခွင့်အရေးကော်မတီရဲ့ အစီရင်ခံစာ(၁/၂၀၁၈)ကို တင်သွင်း ဖတ်ကြားခဲ့ပြီးဖြစ်ပါတယ်။ အဆိုပါတင်သွင်းဖတ်ကြားပြီးနောက် ပြည်သူ့လွှတ်တော် လွှတ်တော် အခွင့်အရေးကော်မတီ၏ အစီရင်ခံစာ (၁/၂၀၁၈)နှင့်ပတ်သက်ပြီး ဆွေးနွေးလိုသော ကိုယ်စားလှယ် များရှိပါက ဆွေးနွေးနိုင်ကြောင်း ဖိတ်ကြားခဲ့ရာ မြေပုံမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဖေသန်းမှ ယနေ့ကျင်းပသော ဒုတိယအကြိမ် ပြည်သူ့လွှတ်တော် နဝမပုံမှန်အစည်းအဝေး (၁၇)ရက် မြောက်နေ့တွင် ဆွေးနွေးခဲ့ပြီး ကော်မတီမှလည်း ပြန်လည်ရှင်းလင်းဖြေကြားခဲ့ပြီးဖြစ်ပါတယ်။ သို့ဖြစ်ပါသောကြောင့် ၂၀၁၂ ခုနှစ်၊ ပြည်သူ့လွှတ်တော်ဆိုင်ရာဥပဒေ၊ ၂၀၁၃ ခုနှစ်၊ ပြည်သူ့ လွှတ်တော်ဆိုင်ရာနည်းဥပဒေများ အခန်း(၁၀) ပုဒ်မ ၉၁ ပုဒ်မခွဲ(က)အရ ပြည်သူ့လွှတ်တော် လွှတ်တော်အခွင့်အရေးကော်မတီ၏ အစီရင်ခံစာ(၁/၂၀၁၈)အား ပြည်သူ့လွှတ်တော်ကြီးမှ အတည်ပြု ပေးပါရန် လေးစားစွာဖြင့် အဆိုတင်သွင်းအပ်ပါတယ်ခင်ဗျား။ အားလုံးကို ကျေးဇူးတင် ပါတယ်။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ အဆိုကို အတည်ပြုနိုင်ဖို့ လွှတ်တော်ရဲ့ သဘောထားရယူပါမယ်။ ပြည်သူ့လွှတ်တော် လွှတ်တော်အခွင့်အရေးကော်မတီရဲ့ အစီရင်ခံစာကို အတည်ပြုရန် လွှတ်တော်က သဘောတူပါသလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'>
လွှတ်တော်က သဘောတူတဲ့အတွက် လွှတ်တော်အခွင့်အရေးကော်မတီရဲ့ အစီရင်ခံစာကို လွှတ်တော်က အတည်ပြုကြောင်း ကြေညာပါတယ်။
</speech>
</report>
</section>
<section value = 'Bill'>
<bill>
<title>အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အားဝန်ကြီးဌာနက တင်သွင်းသည့် လုပ်ငန်းခွင် ဘေးအန္တရာယ်ကင်းရှင်းရေးနှင့် ကျန်းမာရေးဥပဒေကြမ်းနှင့် စပ်လျဉ်း၍ တင်သွင်းထားသည့် ပြင်ဆင်ချက်အဆိုအား ဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type='speaker'>
အစီအစဉ် ၁၁ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အားဝန်ကြီးဌာနက တင်သွင်းထားတဲ့ လုပ်ငန်းခွင် ဘေးအန္တရာယ်ကင်းရှင်းရေးနှင့် ကျန်းမာရေးဥပဒေကြမ်းကို ဒုတိယအကြိမ် ပြည်သူ့လွှတ်တော် သတ္တမပုံမှန်အစည်းအဝေး (၂၆)ရက်မြောက်နေ့ ၉-၃-၂၀၁၈ ရက်နေ့တွင် ဥပဒေကြမ်းကော်မတီက အစီရင်ခံစာဖတ်ကြားရှင်းလင်းခြင်း ပြုလုပ်ခဲ့ပါတယ်။ ဒီဥပဒေကြမ်းနှင့်စပ်လျဉ်းပြီး ပြင်ဆင်ချက်အဆို တင်သွင်းဆွေးနွေးလိုတဲ့ လွှတ်တော်ကိုယ်စားလှယ်များအနေဖြင့် မိမိပြင်ဆင်လိုတဲ့အပိုဒ်၊ အပိုဒ်ခွဲ၊ အကြောင်းအရာ၊ အချက်အလက်များကို တိကျစွာရေးသားဖော်ပြ၍ ၁၃-၃-၂၀၁၈ ရက်နေ့ နောက်ဆုံး ထားပြီး အမည်စာရင်းတင်သွင်းရန်တောင်ခံခဲ့ရာ လွှတ်တော်ကိုယ်စားလှယ်ငါးဦးတို့က အမည်စာရင်း တင်သွင်းလာပါတယ်။ ယင်းဥပဒေကြမ်းနှင့်စပ်လျဉ်း၍ ဥပဒေကြမ်းကော်မတီ၊ နိုင်ငံသားများ၏ မူလအခွင့်အရေးဆိုင်ရာကော်မတီ၊ တောင်သူလယ်သမားနှင့် အလုပ်သမားရေးရာကော်မတီ ပြင်ဆင်ချက်အဆိုတင်သွင်းထားတဲ့ လွှတ်တော်ကိုယ်စားလှယ်များနှင့် သက်ဆိုင်ရာဌာနများမှ တာဝန်ရှိပုဂ္ဂိုလ်တို့က ပြန်လည်စိစစ်ခဲ့ကြပါတယ်။ ယင်းဥပဒေကြမ်းနှင့်စပ်လျဉ်းပြီး ဆွေးနွေးအတည် ပြုခြင်းများ ဆောင်ရွက်ပါမယ်။ ဒီလိုဆောင်ရွက်ရာမှာ ဥပဒေကြမ်း၏ခေါင်းစဉ်၊ နိဒါန်းမှအစ အပိုဒ်၊ အပိုခွဲများနှင့် ဥပဒေကြမ်းတစ်ခုလုံး ပါဝင်မှာဖြစ်ပါတယ်။ အပိုဒ်၊ အပိုဒ်ခွဲအစဉ်အလိုက် အတည်ပြု နိုင်ရေးဆောင်ရွက်ရာမှာ ပြင်ဆင်ချက်မရှိပါက မူလအဆိုပြုပြဋ္ဌာန်းချက်အတိုင်း အတည်ပြုနိုင်ရေး အတွက် တင်ပြဆောင်ရွက်သွားမှာဖြစ်ပါတယ်။ ပြင်ဆင်ချက်ရှိသောအပိုဒ်၊ အပိုဒ်ခွဲများအတွက် ပြင်ဆင်ချက်အဆိုတင်သွင်းထားတဲ့ ဥပဒေကြမ်းကော်မတီက သက်ဆိုင်ရာအပိုဒ်၊ အပိုဒ်ခွဲအလိုက် ဆွေးနွေးခြင်းများပြုလုပ်ပြီး လွှတ်တော်ရဲ့ ဆန္ဒသဘောထားရယူ၍ ဆုံးဖြတ်အတည်ပြု သွားမှာ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၉၀ နည်းဥပဒေခွဲ(က)အရ လုပ်ငန်းခွင်ဘေးအန္တရာယ်ကင်းရှင်းရေးနှင့် ကျန်းမာရေးဥပဒေကြမ်းနှင့် စပ်လျဉ်းပြီး ဥပဒေကြမ်းကော်မတီ၏ ပြင်ဆင်ချက်(၁၅၄)ချက်ကို ဥပဒေကြမ်းကော်မတီက တင်သွင်းဖို့ ဖြစ်ပါတယ်။ ဥပဒေကြမ်းကော်မတီကို ဖိတ်ခေါ်ပါတယ်။
</speech>
<speech><mp id='481'>ဒေါက်တာဝေဖြိုးအောင်(အဖွဲ့ဝင်၊ ဥပဒေကြမ်းကော်မတီ)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများ အားလုံး မင်္ဂလာပါလို့ ဦးစွာနှုတ်ခွန်းဆက်ပါတယ်။ ကျွန်တော်ကတော့ သာကေတမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာဝေဖြိုးအောင် ဖြစ်ပါတယ်။ ဥပဒေကြမ်းကော်မတီ၏ အဖွဲ့ဝင်တစ်ဦးဖြစ်ပါတယ်။ ဥပဒေကြမ်းကော်မတီရဲ့ တာဝန်ပေးချက်အရ လုပ်ငန်းခွင်ဘေးအန္တရာယ် ကင်းရှင်းရေးနှင့် ကျန်းမာရေးဥပဒေကြမ်းနှင့်စပ်လျဉ်း၍ ၂၀၁၃ ခုနှစ်၊ ပြည်သူ့လွှတ်တော်ဆိုင်ရာ နည်းဥပဒေ ၁၉၀ အရ လွှတ်တော်မှအတည်ပြု ပေးနိုင်ပါရန် အဆိုတင်သွင်းသွားမှာဖြစ်ပါတယ်။ ပြည်ထောင်စုအစိုးရအဖွဲ့ရုံးကပေးပို့သော လုပ်ငန်းခွင်ဘေးအန္တရာယ်ကင်းရှင်းရေးနှင့် ကျန်းမာရေး ဥပဒေကြမ်းကို ပြည်ထောင်စုလွှတ်တော်ရုံးက ပြည်ထောင်စုလွှတ်တော်ဆိုင်ရာနည်းဥပဒေ ၈၀ နည်းဥပဒေခွဲ(က)အရ ပြည်သူ့လွှတ်တော်တွင် ဆွေးနွေးနိုင်ရန် ပေးပို့လာပါတယ်။ ယင်းဥပဒေကြမ်းကို ဒုတိယအကြိမ် ပြည်သူ့လွှတ်တော် သတ္တမပုံမှန်အစည်းအဝေး (၂၆)ရက်မြောက်နေ့ဖြစ်တဲ့ ၉-၃-၂၀၁၈ ရက်(သောကြာနေ့)တွင် လွှတ်တော်သို့ ပြည်သူ့လွှတ်တော်ဥပဒေကြမ်းကော်မတီ၏ စိစစ်လေ့လာ တွေ့ရှိချက်အစီရင်ခံစာကို တင်ပြခဲ့ပြီးဖြစ်ပါတယ်။ ပြင်ဆင်ချက်အဆိုများကို ၁၃-၃-၂၀၁၈ ရက်(အင်္ဂါနေ့)နောက်ဆုံးထား၍ တင်သွင်းနိုင်ကြောင်း ကြေညာခဲ့သဖြင့် ပြည်သူ့လွှတ်တော် ကိုယ်စားလှယ်များ ဖြစ်ကြသော ဒေါ်ခင်စန်းလှိုင်(ပုလဲမဲဆန္ဒနယ်)၊ ဦးတင်ထွန်းနိုင်(ဆိပ်ကြီးခနောင်တို့ မဲဆန္ဒနယ်)၊ ဦးကျော်မင်း(ကမာရွတ်မဲဆန္ဒနယ်)၊ ဗိုလ်မှူးမိုးမြင့်အောင်(တပ်မတော်သား ပြည်သူ့ လွှတ်တော်ကိုယ်စားလှယ်)၊ ဗိုလ်မှူးထင်လင်းဦး(တပ်မတော်သားပြည်သူ့လွှတ်တော်ကိုယ်စား လှယ်)တို့က ဆွေးနွေးရန်နှင့် ပြင်ဆင်ချက်အဆိုများ တင်သွင်းလာကြပါတယ်။ ပြည်သူ့လွှတ်တော် ဥပဒေကြမ်းကော်မတီသည် ပြင်ဆင်ချက်အဆိုတင်သွင်းသူ ပြည်သူ့လွှတ်တော်ကိုယ်စားလှယ်များ၊ ပြည်သူ့လွှတ်တော် နိုင်ငံသားများ၏ မူလအခွင့်အရေးဆိုင်ရာကော်မတီ၊ တောင်သူလယ်သမားနှင့် အလုပ်သမားရေးရာကော်မတီ၊ အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အားဝန်ကြီးဌာန၊ ပြည်ထောင်စုရှေ့နေချုပ်ရုံးနှင့် ပြည်ထောင်စုလွှတ်တော် ဥပဒေရေးရာနှင့် အထူးကိစ္စရပ်များလေ့လာ ဆန်းစစ်သုံးသပ်ရေးကော်မရှင်တို့မှ တာဝန်ရှိပုဂ္ဂိုလ်များနှင့်အတူ ၁၇-၅-၂၀၁၈ ရက်(ကြာသပတေး နေ့)၊ ၂၄-၅-၂၀၁၈ ရက်(ကြာသပတေးနေ့)နှင့် ၂၂-၈-၂၀၁၈ ရက်(ဗုဒ္ဓဟူးနေ့)တို့တွင် ညှိနှိုင်း အစည်းအဝေးများ ကျင်းပပြုလုပ်ခဲ့ပါတယ်။ ယင်းညှိနှိုင်းအစည်းအဝေးများ၏ သဘောတူ ဆုံးဖြတ်ချက်များအရ ပြည်သူ့လွှတ်တော် ဥပဒေကြမ်းကော်မတီ၏ ပြင်ဆင်ရန်တင်ပြချက်မှာ (၁၅၄) ချက်ဖြစ်ပါတယ်။ ပြင်ဆင်ရန်တင်ပြချက်ဇယားကို ပြည်သူ့လွှတ်တော်ကိုယ်စားလှယ်ကြီးများထံလည်း ဖြန့်ဝေထားပြီးဖြစ်ပါတယ်။ [ပြည်သူ့လွှတ်တော် ဥပဒေကြမ်းကော်မတီ၏ ပြင်ဆင်ရန် တင်ပြချက်(၁၅၄)ချက်မှာ အောက်ပါ အတိုင်းဖြစ်ပါသည်။ စဉ် စာမျက်နှာ (က) ၁ မှ ၈ ၊ ၈ မှ ၉ ၉ မှ ၁၁ အမှတ်စဉ် အပိုဒ်နှင့်အပိုဒ်ခွဲ ၁၊ ၄၊ ၆၊ ၇၊ ၈၊ ဥပဒေခေင်းစီး၊ အပိုဒ် ၁ အပိုဒ်ခွဲ(ခ)၊ အပိုဒ် ၂ အပိုဒ်ခွဲ (က)၊ ၉၊ ၁၀၊ ၁၁၊ အပိုဒ်ခွဲ(ခ) နှင့်(ဂ)၊ အပိုဒ်ခွဲ(ဃ)၊ အပိုဒ်ခွဲ(င) နှင့် (စ)၊ ၁၂၊ ၁၃၊ ၁၄၊ အသစ်ဖြည့်စွက်ချက် အပိုဒ်ခွဲ(ဆ)၊ အပိုဒ်ခွဲ(ဇ)၊ အပိုဒ်ခွဲ ၁၆၊ ၁၇၊ ၁၈၊ (၅) (ည)နှင့်(ဌ)၊ အပိုဒ်ခွဲ(ဌ)၊ အပိုဒ်ခွဲ(၃)၊ အပိုဒ်ခွဲ(ထ) (ဒ) ၂၁၊ နှင့်(ဓ)၊ အသစ်ဖြည့်စွက်ချက် အပိုဒ်ခွဲ(န)၊ အပိုဒ်ခွဲ(၂)၊ အပိုဒ်ခွဲ(ဖ)၊ အဆိုပြု ပြဋ္ဌာန်းချက် အပိုဒ်ခွဲ(န)နှင့်(ပ)တို့ကို ပယ်ဖျက် ခြင်း၊ အပိုဒ်ခွဲ(ဘ)နှင့်(ဗ)၊ အသစ်ဖြည့်စွက်ချက် အပိုဒ်ခွဲ(မ) (ယ)(ရ)နှင့်(လ) ၂၆၊ ၂၈ အပိုဒ် ၃ အပိုဒ်ခွဲ(ခ)(ဂ)နှင့်(ဃ)၊ အသစ်ဖြည့်စွက်ချက် အပိုဒ်ခွဲ(စ) ၃၀၊ ၃၂၊ ၃၃၊ အပိုဒ် ၄ ခြေဆင်း အပိုဒ်ခွဲ(က)(ခ)နှင့်(ဂ)၊ အပိုဒ်ခွဲ(စ)၊ ၃၅၊ ၃၆၊ အဆိုပြုပြဋ္ဌာန်းချက် အပိုဒ်ခွဲ(စ)ကို ပယ်ဖျက်ခြင်း၊ အပိုဒ်ခွဲ ၃၇၊ ၃၈၊ ၃၉ (ဆ)၊ အပိုဒ်ခွဲ(ဇ) (၅)နှင့်(ည)၊ အပိုဒ်ခွဲ(ဋ) (ဌ)နှင့်(၃)၊ အသစ်ဖြည့်စွက်ချက် အပိုဒ်ခွဲ(၂)နှင့်(ဏ)၊ အပိုဒ်ခွဲ(တ)၊ အပိုဒ် ၅ ၄၀။ အခန်း(၄) ခေါင်းစဉ်၊ အပိုဒ် ၆ အပိုဒ်ခွဲ(က)၊ အဆိုပြု ၄၄၊ ၄၆၊ ပြဋ္ဌာန်းချက် အပိုဒ်ခွဲ(ခ)ကို ပယ်ဖျက်ခြင်း၊ အပိုဒ်ခွဲ(ဃ)၊ အပိုဒ် ၇ ခြေဆင်းနှင့် အပိုဒ်ခွဲ(က)၊ အဆိုပြု ပြဋ္ဌာန်းချက် ၅၀၊ ၅၁၊ ၅၂၊ အပိုဒ်ခွဲ(ဂ)ကို ပယ်ဖျက်ခြင်း၊ အပိုဒ်ခွဲ(ဂ)၊ အဆိုပြု ပြဋ္ဌာန်း ချက် အပိုဒ်ခွဲ(င)ကို ပယ်ဖျက်ခြင်း၊ အပိုဒ်ခွဲ(ဃ)၊ အပိုဒ်ခွဲ (င)၊ အဆိုပြုပြဋ္ဌာန်းချက် အပိုဒ်ခွဲ(ဇ)ကို ပယ်ဖျက်ခြင်း၊ အပိုဒ်ခွဲ(စ)၊ အပိုဒ်ခွဲ(ဆ) ၅၄၊ ၅၅၊ ၅၆၊ အခန်း(၅) ခေါင်းစဉ်၊ အပိုဒ် ၈ အပိုဒ်ခွဲ(က)၊ အဆိုပြု ၅၇၊ ၅၈၊ ၅၉ ပြဋ္ဌာန်းချက် အပိုဒ်ခွဲ(ခ)နှင့်(ဂ)တို့ကို ပယ်ဖျက်ခြင်း၊ အသစ်ဖြည့်စွက်ချက် အပိုဒ်ခွဲ(ခ)၊ အဆိုပြုပြဋ္ဌာန်းချက် အပိုဒ် ၉ နှင့် ၁၀ တို့ကို ပယ်ဖျက်ခြင်း၊ အသစ်ဖြည့်စွက် ချက် အပိုဒ် ၉ အပိုဒ် ၁၀ နှင့် အပိုဒ် ၁၁ ၁၁ မှ ၁၆ ၄၁၊ ၄၂ ၁၆ ၁၈ ၁၉ မှ ၂၁ အမှတ်စဉ် အပိုဒ်နှင့်အပိုဒ်ခွဲ ၆၀၊ ၆၁၊ ၆၂၊ အခန်း(၆) ခေါင်းစဉ်၊ အပိုဒ် ၁၂၊ အဆိုပြု ပြဋ္ဌာန်းချက် ၆၄၊ ၆၆၊ ၆၇၊ အပိုဒ် ၁၁ အပိုဒ်ခွဲ(ဂ)ကို ပယ်ဖျက်ခြင်း၊ အပိုဒ် ၁၃ ၆၈၊ ၆၉၊ ၇၀ အပိုဒ်ခွဲ(ခ)၊ အပိုဒ်ခွဲ(ဃ)၊ အဆိုပြု ပြဋ္ဌာန်းချက် အပိုဒ် ၁၂ အပိုဒ်ခွဲ(င)ကို ပယ်ဖျက်ခြင်း၊ အပိုဒ် ၁၃ အပိုဒ်ခွဲ(င)၊ အဆိုပြုပြဋ္ဌာန်းချက် အပိုဒ် ၁၃ ကို ပယ်ဖျက်ခြင်း၊ အပိုဒ် ၂၁ မှ ၂၇ ၇၂၊ ၇၄၊ ၅၊ အပိုဒ် ၁၆၊ အဆိုပြုပြဋ္ဌာန်းချက် အပိုဒ် ၁၇ နှင့် ၁၈ တို့ကို ၇၆၊ ၇၇၊ ၇၈၊ ပယ်ဖျက်ခြင်း၊ အပိုဒ် ၁၇ ခြေဆင်း၊ အပိုဒ်ခွဲ(က)၊ အဆိုပြု ၇၉၊ ၈၀၊ ၈၁၊ ပြဋ္ဌာန်းချက် အပိုဒ် ၁၉ အပိုဒ်ခွဲ(ခ)ကို ပယ်ဖျက်ခြင်း၊ အပိုဒ် ၈၂၊ ၈၃၊ ၈၄၊ ၁၇ အပိုဒ်ခွဲ(ခ)နှင့် (ဂ)၊ အဆိုပြု ပြဋ္ဌာန်းချက် အပိဒုံ ၁၉ ၈၆၊ ၈၇၊ ၈၈၊ အပိုဒ်ခွဲ(င)ကို ပယ်ဖျက်ခြင်း၊ အပိုဒ် ၁၇ အပိုဒ်ခွဲ(ဃ)၊ ၈၉၊ ၉၀၊ ၉၁၊ အပိုဒ်ခွဲ(င)နှင့်(စ)၊ အပိုဒ် ၁၈ ခြေဆင်း၊ အပိုဒ်ခွဲ(က)(ခ)(ဂ) နှင့် (ဃ)၊ အပိုဒ် ၁၉ ခြေဆင်းနှင့် အပိုဒ်ခွဲ(က)၊ အပိုဒ် ၂၀၊ အပိုဒ် ၂၁ ခြေဆင်း အပိုဒ်ခွဲ(ဂ) အဆိုပြု ပြဋ္ဌာန်းချက်အပိုဒ် ၂၄ ကို ပယ်ဖျက်ခြင်း၊ အပိုဒ် ၂၂၊ အပိုဒ် ၂၃၊ အသစ် ဖြည့်စွက်ချက် အပိုဒ် ၂၅ ၂၈ မှ ၃၅ ၉၅၊ ၉၆၊ ၉၇၊ အပိုဒ် ၂၆ ခြေဆင်း၊ အဆိုပြု ပြဋ္ဌာန်းချက် အပိုဒ် ၂၈ ၉၈၊ ၉၉၊ အပိုဒ်ခွဲ(က)ကို ပယ်ဖျက်ခြင်း၊ အပိုဒ် ၂၆ အပိုဒ်ခွဲ(က)၊ ၁၀၀၊ ၁၀၁၊ အသစ်ဖြည့်စွက်ချက် အပိုဒ်ခွဲ(ခ)(ဂ)နှင့်(ဃ)၊ အပိုဒ်ခွဲ(င)၊ ၁၀၂။ ၁၀၃၊ အပိုဒ်ခွဲ(ဆ) (ဇ)နှင့်(၅)၊ အဆိုပြု ပြဋ္ဌာန်းချက်အပိုဒ် ၂၈ ၁၀၄၊ ၁၀၅၊ အပိုဒ်ခွဲ(ဇ)ကိုပယ်ဖျက်ခြင်း၊ အပိုဒ် ၂၆ အပိုဒ်ခွဲ(ည)၊ ၁၀၆၊ ၁၀၇၊ အပိုဒ်ခွဲ(ဋ)၊ အပိုဒ်ခွဲ(ဌ) (၃)နှင့်(ပ)၊ အပိုဒ်ခွဲ(ဏ)၊ အပိုဒ်ခွဲ ၁၁၀၊ ၁၁၂၊ (တ)နှင့်(ထ)၊ အပိုဒ် ၂၇ အပိုဒ်ခွဲ(က)၊ အပိုဒ်ခွဲ(ဃ)၊ အပိုဒ် ၁၁၃၊ ၁၁၄၊ ၂၈၊ အပိုဒ် ၂၉ အပိုဒ်ခွဲ(က) နှင့် (ခ)၊ အဆိုပြု ပြဋ္ဌာန်းချက် ၁၁၆၊ ၁၁၇၊ အပိုဒ် ၃၁ အပိုဒ်ခွဲ(ဃ)ကိုပယ်ဖျက်ခြင်း၊ အပိုဒ် ၃၀ ၁၁၈၊ ၁၂၀ ခြေဆင်းနှင့် အပိုဒ်ခွဲ(က)၊ အပိုဒ်ခွဲ(ခ)၊ အပိုဒ်ခွဲ (ဃ) (င) (စ) (ဆ)နှင့် (ဇ) စာမျက်နှာ ၃၅ မှ ၃၆ ၊ ၃၇ မှ ၄၀ ၄၀ မှ ၄၂ အမှတ်စဉ် အပိုဒ်နှင့်အပိုဒ်ခွဲ ၁၂၂၊ ၁၂၃၊ အခန်း(၉)ခေါင်းစဉ်၊ အပိုဒ် ၃၁၊ အပိုဒ် ၃၂ ခြေဆင်း၊ ၁၂၄၊ ၁၂၅၊ အဆိုပြု ပြဋ္ဌာန်းချက်အပိုဒ် ၃၃ အပိုဒ်ခွဲ(က)နှင့်(ခ)တို့ကို ၁၂၆၊ ၁၂၇၊ ပယ်ဖျက်ခြင်း၊ အပိုဒ် ၃၂ အပိုဒ်ခွဲ(က)၊ အဆိုပြု ပြဋ္ဌာန်းချက် ၁၂၈၊ ၁၂၉ အပိုဒ် ၃၃ အပိုဒ်ခွဲ(ဃ)ကို ပယ်ဖျက်ခြင်း၊ အသစ်ဖြည့်စွက် ချက် အပိုဒ် ၃၂ အပိုဒ်ခွဲ(ခ)၊ အပိုဒ် ၃၃ ၁၃၀၊ ၁၃၁၊ အခန်း(၁၀)ခေါင်းစဉ်၊ အပိုဒ် ၃၄ ခြေဆင်းနှင့် အပိုဒ်ခွဲ(က)၊ ၁၃၂၊ ၁၃၃၊ အဆိုပြုပြဋ္ဌာန်းချက် အပိုဒ် ၃၅ အပိုဒ်ခွဲ(ခ)ကို ပယ်ဖျက် ၁၃၄၊ ၁၃၅၊ ခြင်း၊ အပိုဒ် ၃၄ အပိုဒ်ခွဲ(ခ)၊ အပိုဒ် ၃၅၊ အပိုဒ် ၃၆ ၊ အပိုဒ်ခွဲ(က)နှင့် (ခ)၊ အပိုဒ်ခွဲ(ဃ)၊ အပိုဒ် ၃၇၊ အပိုဒ် ၃၈ ၁၃၉၊ ၁၄၁ ခြေဆင်းနှင့် အပိုဒ်ခွဲ(က)၊ အပိုဒ်ခွဲ(ဃ) ၁၄၃၊ ၁၄၄၊ အပိုဒ် ၃၉၊ အပိုဒ် ၄၀ အပိုဒ်ခွဲ(က)၊ အပိုဒ် ၄၁၊ အပိုဒ် ၄၂ ၁၄၆၊ ၁၄၇ အပိုဒ်ခွဲ(က) ၁၅၀၊ ၁၅၂၊ အဆိုပြုပြဋ္ဌာန်းချက် အပိုဒ် ၄၄ ကို ပယ်ဖျက်ခြင်း၊ အပိုဒ် ၁၅၃ ၄၃ အပိုဒ်ခွဲ(က) အပိုဒ်ခွဲငယ်(၃)၊ အပိုဒ်ခွဲ(ခ) ၁၅၆၊ ၁၅၇၊ အပိုဒ် ၄၄၊ အပိုဒ် ၄၅ အပိုဒ်ခွဲ(က)၊ အပိုဒ် ၄၇ ၁၆၀ ၁၆၂၊ ၁၆၃၊ အဆိုပြု ပြဋ္ဌာန်းချက် အပိုဒ် ၅၀ ခြေဆင်းကို ပယ်ဖျက်ခြင်း၊ ၁၆၄၊ ၁၆၅၊ အပိုဒ် ၄၈၊ အပိုဒ် ၄၉ အပိုဒ်ခွဲ(က)(ခ)(ဂ)(ဃ)နှင့်(င)၊ ၁၆၆ အဆိုပြု ပြဋ္ဌာန်းချက်အပိုဒ် ၅၁ အပိုဒ်ခွဲ(စ)ကို ပယ်ဖျက်ခြင်း၊ အပိုဒ် ၅၀ ၁၆၉ မှ အပိုဒ် ၅၂၊ အပိုဒ် ၅၃၊ အပိုဒ် ၅၄၊ အပိုဒ် ၅၅၊ အပိုဒ် ၅၆၊ ၁၈၂ အပိုဒ် ၅၇၊ အပိုဒ် ၅၈၊ အပိုဒ် ၅၉၊ အပိုဒ် ၆၀၊ အပိုဒ် ၆၁၊ အပိုဒ် ၆၂၊ အပိုဒ် ၆၃၊ အပိုဒ် ၆၄၊ အပိုဒ် ၆၅ ၁၈၃၊ ၁၈၄၊ အခန်း(၁၆)ခေါင်းစဉ်၊ အပိုဒ် ၆၆ ခြေဆင်း၊ အပိုဒ်ခွဲ(ဂ) ၁၈၆ ၁၈၉၊ ၁၉၀၊ အပိုဒ် ၆၈၊ အပိုဒ် ၆၉၊ အပိုဒ် ၇၀၊ အပိုဒ် ၇၁၊ ၁၉၁၊ ၁၉၂၊ အသစ်ဖြည့်စွက် ချက် အပိုဒ် ၇၂၊ အဆိုပြု ပြဋ္ဌာန်းချက် ၁၉၃၊ ၁၉၄၊ အပိုဒ် ၇၄ ကို ပယ်ဖျက် ခြင်း၊ အဆိုပြု ပြဋ္ဌာန်းချက် အပိုဒ် ၁၉၅၊ ၁၉၆ ၇၅ ကို ပယ်ဖျက်ခြင်း၊ အပိုဒ် ၇၃ ၄၄ မှ ၄၅ ၄၅ မှ ၄၇ (ဏ) ၄၈ မှ ၅၁ (တ) ၅၁ မှ ၅၂ ၅၂ မှ ၅၄ သို့ဖြစ်ပါ၍ အထက်ဖော်ပြပါ ပြည်သူ့လွှတ်တော်ဥပဒေကြမ်းကော်မတီ၏ ပြင်ဆင်ရန် တင်ပြချက်(၁၅၄)ချက်ကို လွှတ်တော်က အတည်ပြု ပေးနိုင်ပါရန် လေးစားစွာတင်သွင်းအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>
အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အားဝန်ကြီးဌာနရဲ့ သဘောထားပြောပါ။
</speech>
<speech><agency id='25'>ဦးသိန်းဆွေ(ပြည်ထောင်စုဝန်ကြီး၊ အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အား ဝန်ကြီးဌာန)</agency>လေးစားအပ်ပါတဲ့ ပြည်သူ့လွှတ်တော်ဥက္ကဋ္ဌကြီးနှင့် ကိုယ်စားလှယ်ကြီးများ ခင်ဗျား။ လုပ်ငန်းခွင်ဘေးအန္တရာယ်ကင်းရှင်းရေးနှင့် ကျန်းမာရေးဥပဒေမူကြမ်းတို့နှင့် စပ်လျဉ်ပြီး တော့မှ တင်သွင်းထားတဲ့ပြင်ဆင်ချက်အဆိုကို ပြည်သူ့လွှတ်တော်ဥပဒေကြမ်းကော်မတီနှင့် ကျွန်တော်တို့ ဝန်ကြီးဌာနတာဝန်ရှိပုဂ္ဂိုလ်များနဲ့ အကြေအလည်ဆွေးနွေးပြီးဖြစ်ပါ၍ ဝန်ကြီးဌာန အနေနဲ့ ပြင်ဆင်ချက်အဆိုအား ထောက်ခံပါကြောင်း လေးစားစွာတင်ပြအပ်ပါတယ်ခင်ဗျား။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ လုပ်ငန်းခွင်ဘေးအန္တရာယ်ကင်းရှင်း ရေးနှင့် ကျန်းမာရေးဥပဒေကြမ်းနှင့်စပ်လျဉ်းပြီး ဥပဒေကြမ်းကော်မတီ၏ ပြင်ဆင်ချက်(၁၅၄) ချက်အား အတည်ပြုရန် လွှတ်တော်က သဘောတူပါသလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'> သဘောမတူသူရှိပါသလားခင်ဗျား။</speech>
<speech type='speaker'>
သဘောမတူသူမရှိတဲ့အတွက် လုပ်ငန်းခွင် ဘေးအန္တရာယ်ကင်းရှင်းရေးနှင့် ကျန်းမာရေးဥပဒေကြမ်းနှင့်စပ်လျဉ်းပြီး ပြင်ဆင်ချက် (၁၅၄)ချက်ကို ဥပဒေကြမ်းကော်မတီ၏ ပြင်ဆင်ချက်များအတိုင်း ဤဥပဒေကြမ်း၏ အစိတ်အပိုင်း ဖြစ်ကြောင်း အတည်ပြု ကြေညာပါတယ်။
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အားဝန်ကြီးဌာနက တင်သွင်းသော လုပ်ငန်းခွင်ဘေးအန္တရာယ်ကင်းရှင်းရေးနှင့် ကျန်းမာရေးဥပဒေကြမ်းနှင့်စပ်လျဉ်း၍ ပြင်ဆင်ချက်အဆိုတင်သွင်းခြင်း၊ ဆွေးနွေးဆုံးဖြတ်ခြင်းများ လုပ်ခဲ့ပြီးဖြစ်ပါတယ်။ ဒီလိုဆောင်ရွက်ရာမှာ လွှတ်တော်ရဲ့ ပြင်ဆင်အတည်ပြုချက်များကြောင့် ပြောင်းလဲသွားသော အပိုဒ်၊ အပိုဒ်ခွဲ၊ အမှတ်စဉ်များကိုလည်း တစ်ပါတည်းအတည်ပြုချက်ရယူမှာ ဖြစ်ပါတယ်။ ဒါကြောင့် လုပ်ငန်းခွင် ဘေးအန္တရာယ်ကင်းရှင်းရေးနှင့် ကျန်းမာရေးဥပဒေကြမ်းတစ်ရပ် လုံးကို ပြင်ဆင်ထားသည့်အပိုဒ်၊ အပိုဒ်ခွဲများအတိုင်း အတည်ပြုရန် လွှတ်တော်က သဘောတူပါ သလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'> သဘောမတူသူရှိပါသလားခင်ဗျား။</speech>
<speech type='speaker'>
သဘောမတူသူမရှိတဲ့အတွက် အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အားဝန်ကြီးဌာနက တင်သွင်းသော လုပ်ငန်းခွင် ဘေးအန္တရာယ်ကင်းရှင်းရေးနှင့် ကျန်းမာရေးဥပဒေကြမ်းတစ်ရပ်လုံးကို ပြင်ဆင်ထားသည့် အပိုဒ်၊ အပိုဒ်ခွဲများအတိုင်း အတည်ပြုကြောင်းနှင့် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၉၁ အရ ဆက်လက်ဆောင်ရွက်သွားမည်ဖြစ်ကြောင်း ကြေညာပါတယ်။
</speech>
<title>အမျိုးသားလွှတ်တော်က ပြင်ဆင်ချက်ဖြင့် အတည်ပြု၍ ပေးပို့သော အလုပ်သမားရေးရာ အငြင်းပွားမှုဖြေရှင်းရေးဥပဒေကို ဒုတိယအကြိမ် ပြင်ဆင်သည့်ဥပဒေကြမ်းနှင့်စပ်လျဉ်း၍ ပြင်ဆင်ချက်ဖြင့် အတည်ပြုရန် လွှတ်တော်၏ အဆုံးအဖြတ်ရယူခြင်း</title>
<speech type='speaker'>
အစီအစဉ် ၁၂ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အမျိုးသားလွှတ်တော်မှာ စတင်တင်သွင်းပြီး ပြင်ဆင်ချက်ဖြင့် အတည်ပြု၍ပေးပို့လာသော အလုပ်သမားရေးရာအငြင်းပွားမှုဖြေရှင်း ရေးဥပဒေကို ဒုတိယအကြိမ် ပြင်ဆင်သည့်ဥပဒေကြမ်းကို ဒုတိယအကြိမ် ပြည်သူ့လွှတ်တော် နဝမပုံမှန်အစည်းအဝေး (၁၂)ရက်မြောက်နေ့ (၂၃-၈-၂၀၁၈ ရက်နေ့)တွင် လွှတ်တော်သို့ လက်ခံရရှိကြောင်း အသိပေးခြင်းနှင့် ဥပဒေကြမ်းကော်မတီ၏ အစီရင်ခံစာဖတ်ကြားရှင်းလင်းခြင်း ပြုလုပ်ခဲ့ပြီး ဖြစ်ပါတယ်။ ဒီဥပဒေကြမ်းနှင့်စပ်လျဉ်းပြီး ပြင်ဆင်ချက်အဆို တင်သွင်းဆွေးနွေးလိုတဲ့ လွှတ်တော်ကိုယ်စားလှယ်များအနေဖြင့် မိမိပြင်ဆင်လို သည့်အပိုဒ်၊ အပိုဒ်ခွဲ၊ အကြောင်းအရာ၊ အချက်အလက်များကို တိကျစွာရေးသားဖော်ပြ၍ ၂၇-၈-၂၀၁၈ ရက်နေ့နောက်ဆုံးထားပြီး အမည်စာရင်းတင်သွင်းရန် တောင်းခံခဲ့ရာ လွှတ်တော် ကိုယ်စားလှယ်သုံးဦးက အမည်စာရင်းတင်သွင်းလာပါတယ်။ ယင်းဥပဒေကြမ်းနှင့်စပ်လျဉ်းပြီး ဥပဒေကြမ်းကော်မတီ၊ နိုင်ငံသားများ၏ မူလအခွင့်အရေးဆိုင်ရာကော်မတီ၊ တောင်သူလယ်သမားနှင့် အလုပ်သမားရေးရာကော်မတီ၊ တရားစီရင်ရေးနှင့် ဥပဒေရေးရာကော်မတီ၊ ပြင်ဆင်ချက်အဆို တင်သွင်းထားတဲ့ လွှတ်တော်ကိုယ်စားလှယ်များနှင့် သက်ဆိုင်ရာဌာနမှ တာဝန်ရှိပုဂ္ဂိုလ်တို့က ပြန်လည်စိစစ်ခဲ့ကြပါတယ်။ ယင်းဥပဒေကြမ်းနှင့်စပ်လျဉ်းပြီး ဆွေးနွေးအတည်ပြုခြင်းများ ဆောင်ရွက်ပါမယ်။ ဒီလိုဆွေးနွေးရာမှာ ဥပဒေကြမ်းရဲ့ ခေါင်းစဉ်နိဒါန်းမှအစ အပိုဒ်၊ အပိုဒ်ခွဲများနှင့် ဥပဒေကြမ်းတစ်ခုလုံးပါဝင်မှာဖြစ်ပါတယ်။ ယခု ပြင်ဆင်ချက်အဆို တင်သွင်းထားတဲ့ဥပဒေကြမ်း ကော်မတီက သက်ဆိုင်ရာအပိုဒ်၊ အပိုဒ်ခွဲအလိုက် ဆွေးနွေးခြင်းပြုလုပ်ပြီး လွှတ်တော်ရဲ့ ဆန္ဒသဘော ထားရယူ၍ ဆုံးဖြတ်အတည်ပြုခြင်း၊ အမျိုးသားလွှတ်တော်၏ ပြင်ဆင်ချက်များအနက် သဘောတူ သင့်သည့်အချက်များကို အတည်ပြုခြင်းများ ဆောင်ရွက်သွားမှာဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၉၀ နည်းဥပဒေခွဲ(ဃ)အရ အလုပ်သမားရေးရာအငြင်းပွားမှုဖြေရှင်းရေးဥပဒေကို ဒုတိယအကြိမ် ပြင်ဆင်သည့်ဥပဒေကြမ်းနှင့်စပ်လျဉ်းပြီး အမျိုးသားလွှတ်တော်၏ ပြင်ဆင်ချက်များအနက် သဘောတူ ကြောင်း တင်ပြထားသည့် (၂၆)ချက်ကို ဥပဒေကြမ်းကော်မတီက တင်ပြဖို့ ဖိတ်ခေါ်ပါတယ်။
</speech>
<speech><mp id='173'>ဦးဝေလှိုင်ထွန်း(အဖွဲ့ဝင်၊ ဥပဒေကြမ်းကော်မတီ)</mp> လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် ကြွရောက်လာတဲ့ပုဂ္ဂိုလ်များအားလုံးမင်္ဂလာပါခင်ဗျား။ ကျွန်တော်ကတော့ ဧရာဝတီတိုင်းဒေသကြီး၊ ပုသိမ်မြို့နယ် ပြည်သူ့လွှတ်တော်ကိုယ်စားလှယ် ဦးဝေလှိုင်ထွန်း ဖြစ်ပါတယ်။ ပြည်သူ့လွှတ်တော်ဥပဒေကြမ်းကော်မတီအဖွဲ့ဝင်တစ်ဦးလည်း ဖြစ်ပါတယ်။ ကျွန်တော် ဒီနေ့ တင်သွင်း မယ့်အဆိုကတော့ အလုပ်သမားရေးရာ အငြင်းပွားမှုဖြေရှင်းရေးဥပဒေကို ဒုတိယအကြိမ် ပြင်ဆင်တဲ့ ဥပဒေနဲ့စပ်လျဉ်းပြီးတော့ ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၉၀ အရ လွှတ်တော်က အတည်ပြု ပေးနိုင်ပါရန် အဆိုတင်သွင်းမှာဖြစ်ပါတယ်။ အလုပ်သမားရေးရာ အငြင်းပွားမှုဖြေရှင်းရေးဥပဒေကို ဒုတိယအကြိမ် ပြင်ဆင်သည့်ဥပဒေကြမ်းကို အမျိုးသားလွှတ်တော် မှာ ၂၃-၁-၂၀၁၈ ရက်နေ့က စတင်တင်သွင်းပြီးတော့ ၂၁-၂-၂၀၁၈ ရက်နေ့မှာကျင်းပတဲ့ အမျိုးသား လွှတ်တော်အစည်းအဝေးမှာ ပြင်ဆင်ချက်များဖြင့် အတည်ပြုပြီး ပြည်သူ့လွှတ်တော်မှာ ဆက်လက် ဆွေးနွေးနိုင်ဖို့ ပေးပို့လာပါတယ်။ အဲဒီဥပဒေကြမ်းကို ဒုတိယအကြိမ် ပြည်သူ့လွှတ်တော် နဝမပုံမှန် အစည်းအဝေး (၁၂)ရက်မြောက်နေ့ဖြစ်တဲ့ ၂၃-၈-၂၀၁၈ ရက်(ကြာသပတေးနေ့)မှာ ပြည်သူ့လွှတ်တော် ဥပဒေကြမ်းကော်မတီရဲ့ လေ့လာတွေ့ရှိချက်အစီရင်ခံစာကို လွှတ်တော်သို့ တင်ပြခဲ့ပြီး ပြင်ဆင်ချက် အဆိုများကို ၂၇-၈-၂၀၁၈ ရက်နေ့ (တနင်္လာနေ့)နောက်ဆုံးထားပြီး တင်သွင်းနိုင်ကြောင်း ကြေညာခဲ့ တဲ့အတွက် ပြည်သူ့လွှတ်တော်ကိုယ်စားလှယ်များက ဆွေးနွေးရန် ပြင်ဆင်ချက်အဆိုများကို သုံးဦး တင်သွင်းလာပါတယ်။ အဲဒီသုံးဦးကတော့ စမ်းချောင်းမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးဘိုဘိုဦး၊ ပုလောမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးအုန်းခင်နှင့် ပုလဲမဲဆန္ဒနယ် ပြည်သူ့ လွှတ်တော်ကိုယ်စားလှယ် ဒေါ်ခင်စန်းလှိုင်တို့ဖြစ်ပါတယ်။ ပြည်သူ့လွှတ်တော်ဥပဒေကြမ်းကော်မတီက ပြင်ဆင်ချက်အဆို တင်သွင်းတဲ့ ပြည်သူ့လွှတ်တော်ကိုယ်စားလှယ်များ၊ နိုင်ငံသားများ၏ မူလအခွင့် အရေးဆိုင်ရာကော်မတီ၊ တောင်သူလယ်သမားနှင့် အလုပ်သမားရေးရာကော်မတီ၊ တရားစီရင်ရေးနှင့် ဥပဒေရေးရာကော်မတီ၊ အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အားဝန်ကြီးဌာန၊ ပြည်ထောင်စုရှေ့နေချုပ်ရုံးနှင့် ပြည်ထောင်စုလွှတ်တော် ဥပဒေရေးရာနှင့် အထူးကိစ္စရပ်များ လေ့လာ ဆန်းစစ်သုံးသပ်ရေးကော်မရှင်တို့မှ တာဝန်ရှိသူများနှင့်အတူ ၃၁-၈-၂၀၁၈ ရက်နေ့ (သောကြာနေ့)မှာ ညှိနှိုင်းအစည်းအဝေးပြုလုပ်ကျင်းပခဲ့ပါတယ်။ အဲဒီညှိနှိုင်းအစည်းအဝေး သဘောတူဆုံးဖြတ်ချက်အရ ပြည်သူ့လွှတ်တော်ဥပဒေကြမ်းကော်မတီက အမျိုးသားလွှတ်တော်မှ ပြင်ဆင်အတည်ပြုခဲ့တဲ့အချက် များအနက် (၂၆)ချက်ကို အမျိုးသားလွှတ်တော်၏ အတည်ပြုချက်အတိုင်း သဘောတူလက်ခံခဲ့ ပါတယ်။ (ပြည်သူ့လွှတ်တော် ဥပဒေကြမ်းကော်မတီက သဘောတူညီထားသည့် အမျိုးသားလွှတ်တော် ၏ အတည်ပြုချက် (၂၆)ချက်မှာ အောက်ပါအတိုင်းဖြစ်ပါသည်။ အပိုဒ်နှင့် အပိုဒ်ခွဲ (က) ၁ မှ ၈ ( ၁၊ ၂ ၊ ၅ ဥပဒေခေါင်းစီး၊ အပိုဒ် ၁၊ အပိုဒ် ၂ အပိုဒ်ခွဲ(ဂ) (ဃ) (င)နှင့် (စ) (ခ) ၁၃ မှ ၁၅ ၁၂၊ ၁၄၊ ၁၅၊ အပိုဒ် ၃ အပိုဒ်ခွဲ(ခ)၊ အပိုဒ်ခွဲ(ဂ){ပုဒ်မ ၃ ပုဒ်မခွဲ(ခ) ပုဒ်မခွဲငယ် ၁၆၊ ၁၇ (၁)နှင့် (၂)}၊ အပိုဒ် ၄၊ အပိုဒ် ၅၊ အပိုဒ် ၆ (ဂ) ၂၀ ၂၀ အပိုဒ် ၉ (ဃ) ၂၆ မှ ၃၃ ၂၇၊ ၂၈၊ ၃၂၊ အပိုဒ် ၁၄၊ အပိုဒ် ၁၅ {ပုဒ်မ ၁၉ ခြေဆင်းနှင့် ပုဒ်မခွဲ(က)}၊ ၃၃၊ ၃၄၊ ၃၇၊ အပိုဒ် ၁၇၊ အပိုဒ် ၁၈၊ အပိုဒ် ၁၉၊ အပိုဒ် ၂၁ {ပုဒ်မ ၂၄ ပုဒ်မခွဲ ၃၉ (က) (ခ)နှင့် (ဂ))၊ အပိုဒ် ၂၃ (င) ၃၅ မှ ၃၇ ၄၁၊ ၄၂၊ ၄၃၊ အပိုဒ် ၂၅၊ အပိုဒ် ၂၆၊ အပိုဒ် ၂၇၊ အပိုဒ် ၂၉၊ အပိုဒ် ၃၀ ၄၅၊ ၄၆ ၄၁ ၅၂ အပိုဒ် ၃၆ ၄၉ မှ ၅၂ ၆၁၊ ၆၂၊ ၆၃၊ အပိုဒ် ၄၄၊ အပိုဒ် ၄၅၊ အပိုဒ် ၄၆၊ အပိုဒ် ၄၇ ဒါကြောင့်မို့လို့ ပြည်သူ့လွှတ်တော်ဥပဒေကြမ်းကော်မတီက သဘောတူညီထားတဲ့ အမျိုးသား လွှတ်တော်ရဲ့ အတည်ပြုချက် (၂၆)ချက်ကို လွှတ်တော်က အတည်ပြုပေးနိုင်ပါရန် လေးစားစွာတင်ပြ အပ်ပါတယ်။</speech>
<speech type='speaker'>
အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အားဝန်ကြီးဌာနရဲ့ သဘောထားပြောပါ။
</speech>
<speech><agency id='25'>ဦးသိန်းဆွေ(ပြည်ထောင်စုဝန်ကြီး၊ အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အား ဝန်ကြီးဌာန)</agency>လေးစားအပ်ပါတဲ့ ပြည်သူ့လွှတ်တော်ဥက္ကဋ္ဌကြီးနှင့် ကိုယ်စားလှယ်တော်ကြီး များခင်ဗျား။ အလုပ်သမားရေးရာအငြင်းပွားမှုဖြေရှင်းရေးဥပဒေကို ဒုတိယအကြိမ် ပြင်ဆင်သည့် ဥပဒေကြမ်းနဲ့ပတ်သက်ပြီးတော့မှ ပြင်ဆင်ချက်ဖြင့် အတည်ပြုရန်နှင့်စပ်လျဉ်းပြီးတော့မှ လွှတ်တော် ကိုယ်စားလှယ်ကြီးတင်ပြသွားတဲ့ ပြည်သူ့လွှတ်တော်ဥပဒေကြမ်းကော်မတီက သဘောတူညီတဲ့ အမျိုးသားလွှတ်တော်ရဲ့ အတည်ပြုချက်(၂၆)ချက်ကို ဝန်ကြီးဌာနအနေနဲ့ သဘောတူပါကြောင်း လေးစားစွာတင်ပြအပ်ပါတယ်ခင်ဗျား။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ အလုပ်သမားရေးရာအငြင်းပွားမှု ဖြေရှင်းရေးဥပဒေကို ဒုတိယအကြိမ် ပြင်ဆင်သည့်ဥပဒေကြမ်းနှင့်စပ်လျဉ်းပြီး အမျိုးသားလွှတ်တော် ၏ ပြင်ဆင်ချက်များအနက် (၂၆)ချက်ကို ဥပဒေကြမ်းကော်မတီက သဘောတူထားပါတယ်။ ဥပဒေကြမ်းကော်မတီက သဘောတူထားတဲ့ (၂၆)ချက်ကို အမျိုးသားလွှတ်တော်၏ ပြင်ဆင်ချက်များ အတိုင်း အတည်ပြုရန် လွှတ်တော်က သဘောတူပါသလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'> သဘောမတူတဲ့သူရှိပါသလားခင်ဗျား။</speech>
<speech type='speaker'>
သဘောမတူသူမရှိတဲ့အတွက် အလုပ် သမားရေးရာအငြင်းပွားမှုဖြေရှင်းရေးဥပဒေကို ဒုတိယအကြိမ် ပြင်ဆင်သည့်ဥပဒေကြမ်းနှင့်စပ်လျဉ်း ပြီး အမျိုးသားလွှတ်တော်၏ ပြင်ဆင်ချက်များအနက် ဥပဒေကြမ်းကော်မတီက သဘောတူထားသည့် (၂၆)ချက်ကို အမျိုးသားလွှတ်တော်၏ ပြင်ဆင်ချက်များအတိုင်း အတည်ပြုကြောင်း ကြေညာပါတယ်။ အပိုဒ်နှင့် အပိုဒ်ခွဲ (က) ၂ မှ ၄ ၃၊ ၄ အပိုဒ် ၂ အပိုဒ်ခွဲ(က)၊ အပိုဒ်ခွဲ(ခ) (ခ) ၈ မှ ၁၃၆၊ ၇၊ ၈၊ ၉၊ အပိုဒ် ၂ အပိုဒ်ခွဲ(ဆ)၊ အပိုဒ်ခွဲ(ဇ) အမျိုးသားလွှတ်တော်၏ အပိုဒ် ၂ အပိုဒ်ခွဲ(ဆ)၊ အပိုဒ်ခွဲ(ဇ) အ ၁၀၊ ၁၁၊ ၁၃ အတည်ပြချက် အပိုဒ် ၂ အပိုဒ်ခွဲ(ဈ)ကိုပယ်ဖျက်ခြင်း၊ အပိုဒ်ခွဲ (ဈ)၊ အပိုဒ်ခွဲ(ည)၊ အပိုဒ် ၃ အပိုဒ်ခွဲ(က)၊ အပိုဒ်ခွဲ(ဂ) (ဂ) ၁၆ မှ ၂၆ ) ၁၈၊ ၁၉၊ ၂၁၊ အသစ်ဖြည့်စွက်ချက် အပိုဒ်၇၊ အပိုဒ် ၈၊ အပိုဒ် ၁၀၊ အမျိုးသား ၂၂၊ ၂၃၊ ၂၄၊ လွှတ်တော်၏ အတည်ပြုချက် အပိုဒ် ၁၀ ကိုပယ်ဖျက်ခြင်း၊ ၂၅၊ ၂၆ အပိုဒ် ၁၁၊ အပိုဒ် ၁၂၊ အပိုဒ် ၁၃၊ အမျိုးသားလွှတ်တော်၏ အတည်ပြုချက် အပိုဒ် ၁၃ {ပုဒ်မ ၁၆၊ ပုဒ်မခွဲ(ခ)ကိုပယ်ဖျက်ခြင်း} (ဃ) ၂၇ မှ ၃၂ ၂၉၊ ၃၀၊ ၃၁၊ အပိုဒ် ၁၅ {ပုဒ်မ ၁၉ ပုဒ်မခွဲ(ခ)နှင့် (ဂ)}၊ အမျိုးသားလွှတ်တော် ၃၅၊ ၃၆ ၏ အတည်ပြုချက် အပိုဒ် ၁၅ {ပုဒ်မ ၁၉ ပုဒ်မခွဲ(ဃ)ကို ပယ်ဖျက်ခြင်း၊ အသစ်ဖြည့်စွက်ချက် အပိုဒ် ၁၆၊ အပိုဒ် ၂၀၊ အပိုဒ် ၂၁ {ပုဒ်မ ၂၄ ခြေဆင်း} (င) ၃၃ မှ ၃၇ ၃၈၊ ၄၀၊ ၄၄ အပိုဒ် ၂၂၊ အပိုဒ် ၂၄၊ အပိုဒ် ၂၈ (စ) ၃၈ မှ ၄၅ ၄၇၊ ၄၈၊ ၄၉၊ အပိုဒ် ၃၁၊ အပိုဒ် ၃၂၊ အပိုဒ် ၃၃၊ အပိုဒ် ၃၄၊ အပိုဒ် ၃၅၊ အပိုဒ် ၅၀၊ ၅၁၊ ၅၃၊ ၃၇၊ အပိုဒ် ၃၈၊ အပိုဒ် ၃၉ ၅၄၊ ၅၅ (ဆ) ၄၆ မှ ၄၉ ၅၆၊ ၅၇၊ ၅၈၊ အပိုဒ် ၄၀၊ အပိုဒ် ၄၁၊ အပိုဒ် ၄၂၊ အမျိုးသားလွှတ်တော်၏ ၅၉၊ ၆၀ အတည်ပြုချက် အပိုဒ် ၄၁ {အသစ်ဖြည့်စွက်ချက် ပုဒ်မ ၄၉ - ခ ကိုပယ်ဖျက်ခြင်း)၊ အပိုဒ် ၄၃
<speech type='speaker'>
လွှတ်တော်ကိုယ်စားလှယ်များခင်ဗျား။ ၂၀၁၃ ခုနှစ်၊ ပြည်သူ့လွှတ်တော် ဆိုင်ရာနည်းဥပဒေ ၁၉၀ နည်းဥပဒေခွဲ(ဃ)အရ အလုပ်သမားရေးရာအငြင်းပွားမှုဖြေရှင်းရေးဥပဒေကို ဒုတိယအကြိမ် ပြင်ဆင်သည့်ဥပဒေကြမ်းနှင့်စပ်လျဉ်းပြီး ဥပဒေကြမ်းကော်မတီက ပြင်ဆင်ထားသည့် ပြင်ဆင်ချက် (၃၈)ချက်ကို တင်သွင်းဖို့ ဖြစ်ပါတယ်။ ဥပဒေကြမ်းကော်မတီအား ဖိတ်ခေါ်ပါတယ်။
</speech>
<speech><mp id='173'>ဦးဝေလှိုင်ထွန်း(အဖွဲ့ဝင်၊ ဥပဒေကြမ်းကော်မတီ)</mp> ဥပဒေကြမ်းကော်မတီရဲ့ ညှိနှိုင်း အစည်းအဝေးရဲ့ သဘောတူဆုံးဖြတ်ချက်အရ အမျိုးသားလွှတ်တော်ရဲ့ အတည်ပြုချက်များအတိုင်း သဘောမတူဘဲနဲ့ ပြည်သူ့လွှတ်တော်ဥပဒေကြမ်းကော်မတီရဲ့ ပြင်ဆင်ရန်တင်ပြချက်(၃၈)ချက်ကို ဇယားများဖြင့် လွှတ်တော်ကိုယ်စားလှယ်များထံကိုလည်း ဖြန့်ဝေထားပြီးဖြစ်ပါတယ်။ ပြည်သူ့လွှတ်တော်ဥပဒေကြမ်းကော်မတီ၏ ပြင်ဆင်ရန် တင်ပြချက် (၃၈)ချက်ပါ အောက်ပါ အတိုင်း ဖြစ်ပါသည်။] ဒါကြောင့်မို့လို့ ပြည်သူ့လွှတ်တော်ဥပဒေကြမ်းကော်မတီရဲ့ ပြင်ဆင်ရန် တင်ပြချက် (၃၈)ချက်ကို လွှတ်တော်က အတည်ပြုပေးနိုင်ပါရန် လေးစားစွာတင်ပြအပ်ပါတယ်။</speech>
<speech type='speaker'>
အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အားဝန်ကြီးဌာနရဲ့ သဘောထားပြောပါ။
</speech>
<speech><agency id='25'>ဦးသိန်းဆွေ(ပြည်ထောင်စုဝန်ကြီး၊ အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အား ဝန်ကြီးဌာန)</agency>ဝန်ကြီးဌာနအနေနဲ့လည်းပဲ ပြည်သူ့လွှတ်တော်ဥပဒေကြမ်းကော်မတီရဲ့ ပြင်ဆင်ရန်တင်ပြချက် (၃၈)ချက်ကို သဘောတူပါကြောင်း လေးစားစွာတင်ပြအပ်ပါတယ်ခင်ဗျား။ လွှတ်တော်ကိုယ်စားလှယ်များခင်ဗျား။ အလုပ်သမားရေးရာအငြင်းပွားမှုဖြေရှင်းရေးဥပဒေကို ဒုတိယ အကြိမ် ပြင်ဆင်သည့်ဥပဒေကြမ်းနှင့်စပ်လျဉ်းပြီး ဥပဒေကြမ်းကော်မတီက ပြင်ဆင်ထားသည့် ပြင်ဆင် ချက် (၃၈)ချက်အား အတည်ပြုရန် လွှတ်တော်က သဘောတူပါသလားခင်ဗျား။</speech>
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'> သဘောမတူသူရှိပါသလားခင်ဗျား။</speech>
<speech type='speaker'>
သဘောမတူသူမရှိတဲ့အတွက် အလုပ် သမားရေးရာအငြင်းပွားမှုဖြေရှင်းရေးဥပဒေကို ဒုတိယအကြိမ် ပြင်ဆင်သည့်ဥပဒေကြမ်းနှင့်စပ်လျဉ်း ပြီး ပြင်ဆင်ချက် (၃၈)ချက်သည် ဥပဒေကြမ်းကော်မတီ၏ ပြင်ဆင်ချက်များအတိုင်း ဤဥပဒေကြမ်းရဲ့ အစိတ်အပိုင်းဖြစ်ကြောင်း အတည်ပြုကြေညာပါတယ်။
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ အလုပ်သမားရေးရာအငြင်းပွားမှု ဖြေရှင်းရေးဥပဒေကို ဒုတိယအကြိမ် ပြင်ဆင်သည့်ဥပဒေကြမ်းနှင့်စပ်လျဉ်းပြီး ပြင်ဆင်ချက်အဆို တင်သွင်းခြင်း၊ ဆွေးနွေးဆုံးဖြတ်ခြင်းများ ပြုလုပ်ခဲ့ပြီးဖြစ်ပါတယ်။ ဒီလိုဆောင်ရွက်ရာမှာ ပြည်သူ့ လွှတ်တော်နဲ့ အမျိုးသားလွှတ်တော်တို့က ပြင်ဆင်ခြင်းမပြုတဲ့အပိုဒ်၊ အပိုဒ်ခွဲများကို မူလအဆိုပြုချက် အတိုင်း အတည်ပြုသွားမှာဖြစ်ပါတယ်။ ဒီနေရာမှာ လွှတ်တော်ရဲ့ ပြင်ဆင်အတည်ပြုချက်များကြောင့် ပြောင်းလဲသွားတဲ့အပိုဒ်၊ အပိုဒ်ခွဲ၊ အမှတ်စဉ်များကိုလည်း တစ်ပါတည်းအတည်ပြုချက်ရယူမှာဖြစ်ပါ တယ်။ ဒါကြောင့် အလုပ်သမားရေးရာအငြင်းပွားမှုဖြေရှင်းရေးဥပဒေကို ဒုတိယအကြိမ် ပြင်ဆင်သည့် ဥပဒေကြမ်းတစ်ရပ်လုံးကို ပြင်ဆင်ထားသည့်အပိုဒ်၊ အပိုဒ်ခွဲအတိုင်း အတည်ပြုရန် လွှတ်တော်က သဘောတူပါသလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'> သဘောမတူတဲ့သူရှိပါသလားခင်ဗျား။</speech>
<speech type='speaker'>
သဘောမတူသူမရှိတဲ့အတွက် အမျိုးသားလွှတ်တော်မှာ စတင်တင်သွင်းပြီး ပြင်ဆင်ချက်ဖြင့် အတည်ပြု၍ ပြည်သူ့လွှတ်တော်သို့ ပေးပို့လာတဲ့ အလုပ်သမားရေးရာအငြင်းပွားမှုဖြေရှင်းရေးဥပဒေကို ဒုတိယအကြိမ် ပြင်ဆင်သည့် ဥပဒေကြမ်းတစ်ရပ်လုံးကို ပြင်ဆင်ထားသည့်အပိုဒ်၊ အပိုဒ်ခွဲအတိုင်း အတည်ပြုကြောင်းနှင့် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၂၀၀ အရ ဆက်လက်ဆောင်ရွက်သွားမည်ဖြစ်ကြောင်း ကြေညာပါတယ်။ ပြည်သူ့လွှတ်တော် ပြည်သူ့ရေးရာစီမံခန့်ခွဲမှုကော်မတီက တင်သွင်းသည့် ၂၀၁၈ ခုနှစ်၊ လောင်းကစားဥပဒေကြမ်းနှင့်စပ်လျဉ်း၍ တင်သွင်းထားသည့် ပြင်ဆင်ချက်အဆိုအား
<speech type='speaker'> အစီအစဉ် ၁၃ ဖြစ်ပါတယ်။</speech>
ကော်မတီ၊ ပြင်ဆင်ချက်အဆိုတင်သွင်းထားတဲ့ လွှတ်တော်ကိုယ်စားလှယ်များနဲ့ သက်ဆိုင်ရာဌာနမှ တာဝန်ရှိပုဂ္ဂိုလ်တို့က ပြန်လည်စိစစ်ခဲ့ကြပါတယ်။ ယင်းဥပဒေကြမ်းနှင့်စပ်လျဉ်းပြီး ဆွေးနွေး အတည်ပြုခြင်းများဆောင်ရွက်ပါမယ်။ ဒီလိုဆွေးနွေးရာမှာ ဥပဒေကြမ်း၏ခေါင်းစဉ်၊ နိဒါန်းမှအစ အပိုဒ်၊ အပိုဒ်ခွဲများနဲ့ ဥပဒေကြမ်းတစ်ခုလုံးပါဝင်မှာဖြစ်ပါတယ်။ အပိုဒ်၊ အပိုဒ်ခွဲအစဉ်အလိုက် အတည် ပြုနိုင်ရေးဆောင်ရွက်ရာမှာ ပြင်ဆင်ချက်မပါရှိပါက မူလအဆိုပြု ပြဋ္ဌာန်းချက်အတိုင်း အတည်ပြု နိုင်ရေးတင်ပြဆောင်ရွက်သွားမှာ ဖြစ်ပါတယ်။ ပြင်ဆင်ချက်ရှိတဲ့ အပိုဒ်၊ အပိုဒ်ခွဲများအတွက် ပြင်ဆင်ချက်အဆိုတင်သွင်းထားတဲ့ လွှတ်တော်ကိုယ်စားလှယ်က သက်ဆိုင်ရာအပိုဒ်၊ အပိုဒ်ခွဲအလိုက် ဆွေးနွေးခြင်းပြုလုပ်ပြီး လွှတ်တော်ရဲ့ ဆန္ဒသဘောထားရယူ၍ ဆုံးဖြတ်အတည်ပြု သွားမှာဖြစ်ပါတယ်။
<speech type='speaker'>
လွှတ်တော်ကိုယ်စားလှယ်များခင်ဗျား။ ၂၀၁၃ ခုနှစ်၊ ပြည်သူ့လွှတ်တော် ဆိုင်ရာနည်းဥပဒေ ၁၉၀ နည်းဥပဒေခွဲ(ဃ)အရ ၂၀၁၈ ခုနှစ်၊ လောင်းကစားဥပဒေကြမ်းနှင့် စပ်လျဉ်းပြီး ဥပဒေကြမ်းကော်မတီ၏ပြင်ချက်ချက်(၃၉)ချက်ကို တင်သွင်းဖို့ ဖြစ်ပါတယ်။ ဥပဒေကြမ်း ကော်မတီကို ဖိတ်ခေါ်ပါတယ်။
</speech>
<speech><mp id='455'>ဦးနေမျိုးထွန်း(အဖွဲ့ဝင်၊ ဥပဒေကြမ်းကော်မတီ)</mp> လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုဝန်ကြီးနှင့် ဒုတိယဝန်ကြီးများ အားလုံး မင်္ဂလာပါခင်ဗျား။ ကျွန်တော်ကတော့ ရန်ကုန်တိုင်းဒေသကြီး၊ ထန်းတပင်မဲဆန္ဒနယ် ပြည်သူ့လွှတ်တော်ကိုယ်စားလှယ် ပြည်သူ့လွှတ်တော် ဥပဒေကြမ်းကော်မတီဝင် ဦးနေမျိုးထွန်း ဖြစ်ပါတယ်။ ပြည်သူ့လွှတ်တော် ဥပဒေကြမ်းကော်မတီ၏ တာဝန်ပေးချက်အရ ၂၀၁၈ ခုနှစ်၊ လောင်းကစား ဥပဒေကြမ်းနှင့်စပ်လျဉ်း၍ ၂၀၁၃ ခုနှစ်၊ ပြည်သူ့လွှတ်တော်ဆိုင်ရာ နည်းဥပဒေ ၁၉၀ အရ လွှတ်တော် ၏အတည်ပြုချက်ရယူနိုင်ရန် အဆိုတင်သွင်းသွားမှာဖြစ်ပါတယ်။ ပြည်သူ့လွှတ်တော်သည် ပြည်သူ့ ရေးရာစီမံခန့်ခွဲမှုကော်မတီက တင်သွင်းသော ၂၀၁၈ ခုနှစ်၊ လောင်းကစားဥပဒေကြမ်းကို ပြည်ထောင်စုလွှတ်တော်ရုံးက ပြည်ထောင်စုလွှတ်တော်ဆိုင်ရာ နည်းဥပဒေ ၈၀ နည်းဥပဒေခွဲ(က)အရ ပြည်သူ့လွှတ်တော်တွင် ဆွေးနွေးနိုင်ရန်ပေးပို့လာပါတယ်။ ယင်းဥပဒေကြမ်းကို ဒုတိယအကြိမ် ပြည်သူ့ လွှတ်တော် နဝမပုံမှန်အစည်းအဝေး (၁၁)ရက်မြောက်နေ့ဖြစ်သည့် ၂၁-၈-၂၀၁၈ ရက်(အင်္ဂါနေ့)တွင် လွှတ်တော်သို့ ပြည်သူ့လွှတ်တော် ဥပဒေကြမ်းကော်မတီ၏ စိစစ်လေ့လာတွေ့ရှိချက်အစီရင်ခံစာကို တင်ပြခဲ့ပြီး ပြင်ဆင်ချက်အဆိုများကို ၂၄-၈-၂၀၁၈ ရက်(သောကြာနေ့)နောက်ဆုံးထား၍ တင်သွင်း နိုင်ကြောင်းကြေညာခဲ့သဖြင့် ပြည်သူ့လွှတ်တော်ကိုယ်စားလှယ်များဖြစ်သည့် ဦးဝင်းဝင်း(မင်းဘူး မဲဆန္ဒနယ်)၊ ဦးမျိုးဇော်ဦး(လယ်ဝေးမဲဆန္ဒနယ်)၊ ဦးမြင့်ဦး(မကွေးမဲဆန္ဒနယ်)၊ ဦးအောင်ကျော်ဇံ( ပေါက်တောမဲဆန္ဒနယ်)၊ ဦးဝင်းထွဋ်(ဖျာပုံမဲဆန္ဒနယ်)၊ ဒေါ်ခင်စန်းလှိုင်(ပုလဲမဲဆန္ဒနယ်)၊ ဦးတင်ကိုကိုဦး (ဘီးလင်းမဲဆန္ဒနယ်)၊ ဦးသိန်းတန်(လှည်းကူးမဲဆန္ဒနယ်)၊ ဦးကျော်မျိုးမင်း(မိုးညို မဲဆန္ဒနယ်)၊ ဦးဘိုဘိုဦး(စမ်းချောင်းမဲဆန္ဒနယ်)၊ ဒေါက်တာဒေါ်ကြည်မို့မို့လွင်(စဉ့်ကိုင်မဲဆန္ဒနယ်)နှင့် ဒေါက်တာ ဒေါ်ခင်စည်သူ(လွိုင်ကော်မဲဆန္ဒနယ်)တို့မှ ကိုယ်စားလှယ်တို့က ဆွေးနွေးရန်နှင့်ပြင်ဆင်ရန်အဆိုများ တင်သွင်းလာပါတယ်။ ပြည်သူ့လွှတ်တော် ဥပဒေကြမ်းကော်မတီသည် ဆွေးနွေးရန်နှင့်ပြင်ဆင်ရန်အဆို တင်သွင်းသူ အထက်ဖော်ပြပါ ပြည်သူ့လွှတ်တော်ကိုယ်စားလှယ်များ၊ ပြည်သူ့လွှတ်တော် နိုင်ငံသားများ၏ မူလ အခွင့်အရေးဆိုင်ရာကော်မတီ၊ ပြည်သူ့ရေးရာစီမံခန့်ခွဲမှုကော်မတီ၊ ပြည်ထောင်စုရှေ့နေချုပ်ရုံးနှင့် ပြည်ထောင်စုလွှတ်တော် ဥပဒေရေးရာနှင့်အထူးကိစ္စရပ်များ လေ့လာဆန်းစစ်သုံးသပ်ရေးကော်မရှင် တို့မှ တာဝန်ရှိပုဂ္ဂိုလ်များနှင့်အတူ ၂၈-၈-၂၀၁၈ ရက်(အင်္ဂါနေ့)နှင့် ၃၁-၈-၂၀၁၈ ရက်(သောကြာနေ့) တို့တွင်ညှိနှိုင်းအစည်းအဝေး ကျင်းပပြုလုပ်ခဲ့ပါတယ်။ ထိုညှိနှိုင်းအစည်းအဝေး၏ သဘောတူ ဆုံးဖြတ်ချက်အရ ပြည်သူ့လွှတ်တော် ဥပဒေကြမ်းကော်မတီ၏ပြင်ဆင်ရန်တင်ပြချက်မှာ (၃၉)ချက် ရှိပြီး ပြင်ဆင်ရန်တင်ပြချက်ဇယားကို လွှတ်တော်ကိုယ်စာလှယ်ကြီးများထံ ကန့်လန့်ဖြတ်ဇယားဖြင့် ဖြန့်ဝေးထားပြီးဖြစ်ပါတယ်။ [ပြည်သူ့လွှတ်တော် ဥပဒေကြမ်းကော်မတီ၏ပြင်ဆင်ရန် တင်ပြချက်(၃၉)ချက်မှာ အောက်ပါ အတိုင်းဖြစ်ပါသည်။ စဉ် စာမျက်နှာ (က) ၁ မှ ၃ အမှတ်စဉ် အပိုဒ်နှင့် အပိုဒ်ခွဲ ၅၊ ၇၊ ၈၊ ၁၁၊ အပိုဒ် ၂ အပိုဒ်ခွဲ(က)၊ အပိုဒ်ခွဲ(ဂ)၊ အပိုဒ်ခွဲ(ဃ)၊ အပိုဒ်ခွဲ(ဆ)၊ ၁၃၊ ၁၄၊ ၁၅ အသစ်ဖြည့်စွက်ချက် အပိုဒ်ခွဲ(၅)နှင့် (ည)၊ အဆိုပြု ပြဋ္ဌာန်းချက် အပိုဒ် ၂ အပိုဒ်ခွဲ(ဈ)ကို ပယ်ဖျက်ခြင်း၊ အသစ်ဖြည့်စွက်ချက် အပိုဒ် (ဋ) ၁၆၊ ၁၇၊ ၁၈ အသစ်ဖြည့်စွက်ချက် အခန်း (၂) ခေါင်းစဉ်နှင့် အပိုဒ် ၃၊ အခန်း(၃) ခေါင်းစဉ်၊ အပိုဒ် ၄ အပိုဒ်ခွဲ(က) ၂၁၊ ၂၂၊ ၂၆၊ အခန်း(၄)ခေါင်းစဉ်၊ အပိုဒ် ၅ အပိုဒ်ခွဲ(က)နှင့် (ခ)၊ အပိုဒ် ၇ ၂၈၊ ၂၉ အပိုဒ်ခွဲ(က)၊ အပိုဒ်ခွဲ(ခ) အပိုဒ်ခွဲငယ်(၁)၊ အပိုဒ်ခွဲငယ် (၂)နှင့် ၅ မှ ၈ (ဃ) ၈ မှ ၁၀ ၃၁၊ ၃၄၊ ၃၆၊ အခန်း(၅)ခေါင်းစဉ်၊ အပိုဒ် ၈ အပိုဒ်ခွဲ(ဂ)၊ အပိုဒ် ၁၀၊ အပိုဒ် ၃၇၊ ၃၈၊ ၃၉၊ ၁၁၊ အဆိုပြုပြဋ္ဌာန်းချက် အပိုဒ် ၁၀ အပိုဒ်ခွဲ(ခ)ကို ပယ်ဖျက် ခြင်း၊ အပိုဒ် ၁၂၊ အသစ်ဖြည့်စွက်ချက် အပိုဒ် ၁၃ သို့ဖြစ်ပါ၍ အထက်ဖော်ပြပါ ပြည်သူ့လွှတ်တော် ဥပဒေကြမ်းကော်မတီရဲ့ ပြင်ဆင်ရန် တင်ပြချက်(၃၉)ကို လွှတ်တော်က အတည်ပြု ပေးနိုင်ပါရန် လေးစားစွာအဆိုတင်သွင်းအပ်ပါတယ် ခင်ဗျား။</speech>
<speech type='speaker'> ပြည်ထဲရေးဝန်ကြီးဌာနရဲ့ သဘောထားပြောပါ။</speech>
<speech><agency id='21'>ဗိုလ်ချုပ်အောင်သူ(ဒုတိယဝန်ကြီး၊ ပြည်ထဲရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ၂၀၁၈ ခုနှစ်၊ လောင်းကစားဥပဒေမူကြမ်းနှင့် စပ်လျဉ်း၍ ပြည်သူ့လွှတ်တော် ဥပဒေကြမ်းကော်မတီက ပြင်ဆင်ရန်တင်ပြတဲ့(၃၉)ချက်ကို ပြည်ထဲရေး ဝန်ကြီးဌာနအနေဖြင့် သဘောတူပါကြောင်းတင်ပြအပ်ပါတယ်။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ၂၀၁၈ ခုနှစ်၊ လောင်းကစားဥပဒေကြမ်း နှင့်စပ်လျဉ်းပြီး ဥပဒေကြမ်းကော်မတီ၏ ပြင်ဆင်ချက်(၃၉)ချက်အား အတည်ပြုရန် လွှတ်တော်က သဘောတူပါသလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'> သဘောမတူတဲ့သူရှိပါသလားခင်ဗျား။</speech>
<speech type='speaker'>
သဘောမတူသူမရှိတဲ့အတွက် ၂၀၁၈ ခုနှစ်၊ လောင်းကစားဥပဒေကြမ်း နှင့်စပ်လျဉ်းပြီး ပြင်ဆင်ချက်(၃၉)ချက်ကို ဥပဒေကြမ်းကော်မတီ၏ ပြင်ဆင်ချက်များအတိုင်း ဤဥပဒေကြမ်း၏အစိတ်အပိုင်းဖြစ်ကြောင်း အတည်ပြု ကြေညာပါတယ်။ (ဩဘာသံများ)
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ၂၀၁၈ ခုနှစ်၊ လောင်းကစားဥပဒေကြမ်း၏ အပိုဒ် ၂ အပိုဒ်ခွဲ(စ)နှင့်စပ်လျဉ်း၍ ပြင်ဆင်ချက်အဆိုတင်သွင်းထားတဲ့ ဘီးလင်းမဲဆန္ဒနယ်မှ ဦးတင်ကိုကိုဦး(ခ)ဦးအတွတ် နှင့် ဥပဒေကြမ်းကော်မတီက ပြင်ဆင်ချက်ကို တင်သွင်းဆွေးနွေးသွားမှာ ဖြစ်ပါတယ်။ ယင်းပြင်ဆင်ချက်နှင့်စပ်လျဉ်းပြီး ယခု စတင်ဆောင်ရွက်ပါမယ်။
</speech>
အပိုဒ် ၂ အပိုဒ်ခွဲ(စ)နှင့် စပ်လျဉ်းပြီး ပြင်ဆင်ချက်အဆိုတင်သွင်းဖို့ ဘီးလင်းမဲဆန္ဒနယ်မှ ဦးတင်ကိုကိုဦး(ခ) ဦးအတွတ်ကို ဖိတ်ခေါ်ပါတယ်။
</speech>
<speech><mp id='314'>ဦးတင်ကိုကိုဦး(ဘီးလင်းမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီး နှင့်ကြွရောက်လာကြသော ဝန်ကြီးများနှင့် လွှတ်တော်ကိုယ်စားလှယ်များအားလုံး မင်္ဂလာပါ။ ကျွန်တော်ကတော့ မွန်ပြည်နယ်၊ ဘီးလင်းမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးတင်ကိုကိုဦး ဖြစ်ပါတယ်။ ဒီမှာ ကျွန်တော် ပြင်ဆင်ချက်တင်သွင်းထားတာကတော့ မြို့နယ် အုပ်ချုပ်ရေးမှူးကို အဓိပ္ပာယ်ဖော်ပြချက်ကို ပြင်ဆင်ချက်အဆိုတင်သွင်းထားတာဖြစ်ပါတယ်။ ဥက္ကဌကြီးခင်ဗျား။ ကျွန်တော့်ကို Power Point အသုံးပြုခွင့်ပေးပါခင်ဗျား။ ဥပဒေကြမ်းကော်မတီက မြို့နယ်အုပ်ချုပ်ရေးမှူးဆိုသည်မှာ သက်ဆိုင်ရာမြို့နယ်တွင် မြို့နယ်အထွေထွေအုပ်ချုပ်ရေးဦးစီးဌာန၊ မြို့နယ်အုပ်ချုပ်ရေးမှူးတာဝန်ထမ်းဆောင်နေသူကိုဆိုသည်လို့ အနက်အဓိပ္ပာယ်ဖွင့်ဆိုထားပြီးတော့ ကျွန်တော် ပြင်ဆင်ချက်အဆိုမှာတော့ မြို့နယ်အုပ်ချုပ်ရေးမှူးဆိုသည်မှာ သက်ဆိုင်ရာမြို့နယ်တွင် မြို့နယ်အုပ်ချုပ်ရေးမှူးတာဝန်ထမ်းဆောင်နေသော နိုင်ငံ့ဝန်ထမ်းကိုဆိုသည်ဆိုပြီးတော့ ကျွန်တော် ပြင်ဆင်ထားတာဖြစ်ပါတယ်။ ဒီနေရာမှာ မြို့နယ်အထွေထွေအုပ်ချုပ်ရေးဦးစီးဌာနဆိုတဲ့ ဦးစီးဌာနကို ကျွန်တော်က ဖြုတ်ထားခြင်းဖြစ်ပြီးတော့ အောက်မှာ နိုင်ငံ့ဝန်ထမ်းဆိုတဲ့စကားလုံးကိုတော့ ထပ်ပြီးတော့ ဖြည့်စွက်ထားခြင်းဖြစ်ပါတယ်။ ကျွန်တော် အဲဒီလိုဖြည့်စွက်ရခြင်းအကြောင်းကတော့ ခရိုင်နဲ့မြို့နယ်တွေရဲ့ အုပ်ချုပ်ရေးကို ဖွဲ့စည်းပုံအခြေခံဥပဒေပုဒ်မ ၂၈၈ မှာ ခရိုင်အဆင့်နှင့်မြို့နယ် အဆင့်တို့၏အုပ်ချုပ်ရေးကို နိုင်ငံ့ဝန်ထမ်းများအား တာဝန်ပေးဆောင်ရွက်စေရမည်လို့ ပါပါတယ်။ ဆိုလိုတာကတော့ မြို့နယ်အထွေထွေအုပ်ချုပ်ရေးဦးစီးဌာနတစ်ခုကို ခရိုင်အဆင့်နဲ့မြို့နယ်အဆင့် အုပ်ချုပ်ရေးကိုပေးအပ်ခြင်းမဟုတ်ဘဲနဲ့ မည်သည့်နိုင်ငံ့ဝန်ထမ်းကိုမဆို ဖွဲ့စည်းပုံအခြေခံဥပဒေက တာဝန်ပေးအပ်ထားခြင်းဖြစ်ပါတယ်။ ဒီနေရာမှာ ခရိုင်အဆင့်နဲ့မြို့နယ်အဆင့်ရဲ့ အုပ်ချုပ်ရေးမှူးက အရေးကြီးတာက ကျွန်တော်တို့ ရပ်ကွက်နှင့်ကျေးရွာအုပ်စု အုပ်ချုပ်ရေးမှာလည်း ရပ်ကွက်နှင့် သို့မဟုတ် ကျေးရွာအုပ်စု၏ အုပ်ချုပ်ရေးကိုရပ်ရွာက ကြည်ညို လေးစားပြီး သိက္ခာသမာဓိရှိသည့် ပုဂ္ဂိုလ်တစ်ဦးဦးကို ဥပဒေနှင့်အညီ ခန့်အပ်တာဝန်ပေးဆောင်ရွက်စေရမည်လို့ ပါပါတယ်။ အဲဒီတော့ ဒီနောက်ဆုံး နိုင်ငံတော်၏ အချုပ်အခြာအာဏာသည် နိုင်ငံသားများထံမှဆင်းသက်ပြီး နိုင်ငံတော် တစ်ဝန်းလုံး၌ တည်သည်ဆိုတော့ နိုင်ငံသားဆိုတာက ရပ်ကွက်နှင့်ကျေးရွာထဲမှာနေတာပါ။ ဒီရပ်ကွက် နှင့်ကျေးရွာထဲက ရပ်ကွက်ကကြည်ညိုလေးစားပြီးတော့ သိက္ခာသမာဓိရှိတဲ့ပုဂ္ဂိုလ်တွေကို အဓိက အုပ်ချုပ်ရေးနှင့်ပတ်သက်ပြီးတော့ စီမံခန့်ခွဲတာက အခု ဒီပုဒ်မ ၂၈၈ မှာရှိတဲ့အတိုင်း နိုင်ငံ့ဝန်ထမ်း များက စီမံခန့်ခွဲတာဖြစ်ပါတယ်။ ဒီနေရာမှာ ကျွန်တော်ဒီဥပဒေအနေနဲ့ ပြောရမယ်ဆိုရင် ဒီဥပဒေမှာ ကျွန်တော်တို့ အသစ်ဖြည့်စွက်ချက်တစ်ခု ပါလာပါတယ်ခင်ဗျား။ အသစ်ဖြည့်စွက်ချက်မှာ ကာစီနို ဆိုတာ ပါပါတယ်။ ကာစီနိုဆိုသည်မှာ ပြည်ထောင်စုအစိုးရအဖွဲ့၏ ခွင့်ပြုချက်ဖြင့် သတ်မှတ်ချက်များ နှင့်အညီမှတ်ပုံတင်ထားပြီး နိုင်ငံခြားသားများသားသာ သီးသန့်လောင်းကစားခွင့်ရှိသောနေရာ သို့မဟုတ် အဆောက်အအုံကိုဆိုသည်လို့ ဖော်ပြထားပါတယ်။ ဒါကြောင့် ဒီကာစီနိုဆိုတာ အခုမှ အသစ်ပါတဲ့ ကိစ္စဖြစ်ပါတယ်။ နောက်တစ်ခုက ဖွဲ့စည်းပုံမှာအုပ်ချုပ်ရေးကို ခရိုင်အဆင့်နှင့် မြို့နယ် အဆင့် နိုင်ငံ့ဝန်ထမ်းတွေကို ပေးထားတယ်။ သို့သော် အခုအသစ်ဖြည့်စွက်ချက်အရ ဒီမှာ ကာစီနို ပါလာပြီဖြစ်တဲ့အတွက်ကြောင့် ကတယ်လို့များ အစိုးရအဖွဲ့ ကနေပြီးတော့ အုပ်ချုပ်ရေးကို စီမံခန့်ခွဲတဲ့ နေရာမှာ လိုအပ်ချက်အရ တစ်ခြားဝန်ကြီးဌာနက နိုင်ငံ့ဝန်ထမ်းတစ်ဦးဦးကို ခန့်အပ်မယ်ဆိုရင်တောင် မြို့နယ်အထွေထွေအုပ်ချုပ်ရေးဦးစီးဌာနလို့ ပါတဲ့အတွက်ကြောင့် ကျွန်တော်တို့က အဆင်မပြေတော့ ပါဘူး။ အဲဒီအခါကျတော့ ကျွန်တော်တို့ ဥပဒေအရသွားပြီးတော့ ကန့်သတ်ထားသလိုဖြစ်နေပါတယ်။ နောက်ဆုံး ဒီမှာကတော့ ကျွန်တော်တို့ခန့်အပ်ရင်ရော ဘာပြဿနာရှိလဲဆိုရင် တိုင်းဒေသကြီးနှင့် ပြည်နယ်ဝန်ကြီးချုပ်တွေကို နိုင်ငံတော်သမ္မတအား တာဝန်ခံရမည်လို့ပါပါတယ်။ ဒါဟာခန့်အပ်တဲ့ သူကို တာဝန်ခံခြင်းဖြစ်ပါတယ်။ အဲဒီအခါကျတော့ လောင်းကစားဥပဒေမှာ အခုဒီကိစ္စတွေကို ဆောင်ရွက်တဲ့ဆီမှာ အောင်မြင်ဖို့ဆိုတာ တာဝန်ယူမှု၊ တာဝန်ခံမှုအနေနဲ့ ရှင်းလင်းဖို့အရေးကြီး ပါတယ်။ အဲဒီအခါကျတော့ ခန့်အပ်မယ်ဆိုရင် ကျွန်တော်တို့ ပြည်နယ်ဝန်ကြီးချုပ်ကလည်း အုပ်ချုပ်ရေးအရ ခန့်အပ်မှာလား။ အဲ့လိုမဟုတ်ရင် ခရိုင်၊ မြို့နယ်က လက်ရှိအထွေထွေအုပ်ချုပ်ရေး ဦးစီးဌာနကိုပဲ စီမံခန့်ခွဲခိုင်းမှာလားဆိုတာက ဒါက အုပ်ချုပ်ရေးရဲ့ ရွေးချယ်မှုဖြစ်ပါတယ်။ ကတယ်လို့ ရွေးချယ်ခဲ့မယ်ဆိုရင်လည်း အခက်အခဲမရှိတာက ကျွန်တော်တို့ တိုင်းဒေသကြီးအစိုးရအဖွဲ့ရုံး သို့မဟုတ် ပြည်နယ်အစိုးရအဖွဲ့ရုံးက အထွေထွေအုပ်ချုပ်ရေးဦးစီးဌာန အကြီးအမှူးက ရာထူး အလျောက် သက်ဆိုင်ရာတိုင်းဒေသကြီး သို့မဟုတ် ပြည်နယ်အစိုးရအဖွဲ့ရဲ့ အတွင်းရေးမှူးဖြစ်ပါတယ်။ အဲဒီအခါကျတော့ လိုအပ်လို့ဝန်ကြီးချုပ်ကပဲဖြစ်ဖြစ်၊ အုပ်ချုပ်ရေးဘက်က မြို့ နယ်အုပ်ချုပ်ရေးမှူး တစ်ယောက်ကို မည်သည့်နိုင်ငံ့ဝန်ထမ်းကိုမဆို ခန့်အပ်လာခဲ့ရင်လည်း သက်ဆိုင်ရာ အထွေထွေ အုပ်ချုပ်ရေးဦးစီးဌာနရဲ့ ဝန်ထမ်းက အဲဒီမြို့နယ်မှာ အတွင်းရေးမှူးအဖြစ်နဲ့ ပြည်နယ်ရဲ့ဖွဲ့စည်းပုံ အတိုင်းပဲ အတွင်းရေးမှူးအဖြစ်နဲ့ အလုပ်လုပ်လို့ အဆင်ပြေပါတယ်။ နောက်တစ်ခုက ပြည်နယ် အစိုးရအဖွဲ့ရုံးဟာ အထွေထွေအုပ်ချုပ်ရေးဦးစီးဌာနက သက်ဆိုင်ရာတိုင်းဒေသကြီး သို့မဟုတ် ပြည်နယ်အစိုးရအဖွဲ့ရုံးလည်း ဖြစ်သည်ဆိုတဲ့အတွက်ကြောင့် ခန့်အပ်သူဟာ အထွေထွေအုပ်ချုပ်ရေး ဦးစီးဌာနမှာ ရုံးကိုလည်းဖွင့်လှစ်လို့ရတဲ့အတွက်ကြောင့် ကျွန်တော်က ဒီဥပဒေကို ဆောင်ရွက်တဲ့နေရာ မှာ ရှင်းလင်းစေလိုတယ်။ နောက်တစ်ခုက ကျွန်တော်တို့ ဖွဲ့စည်းပုံကလည်း အတိအကျ မည်သည့် နိုင်ငံ့ဝန်ထမ်းကိုမဆို ခန့်အပ်ခွင့်ပေးထားတယ်။ အဲဒါကို အုပ်ချုပ်ရေးက စီမံခန့်ခွဲတဲ့နေရာမှာ အခက်အခဲဖြစ်တယ်လို့ ကျွန်တော်ယူဆတဲ့အတွက်ကြောင့် ဒီအဆိုကိုတင်သွင်းရခြင်းဖြစ်ပါတယ်။ ကျေးဇူးတင်ပါတယ်။ ပြင်ဆင်ရန် တင်ပြသူ၊ စာမျက်နှာ အမှတ်စဉ် အပိုဒ်/အပိုဒ်ခွဲ မဲဆန္ဒနယ် ဥပဒေကြမ်းကော်မတီ ၂ ၁၀ အပိုဒ် ၂ အပိုဒ်ခွဲ(စ) ဦးတင်ကိုကိုဦး</speech>
<speech type='speaker'>
အပိုဒ် ၂ အပိုဒ်ခွဲ(စ)နှင့်စပ်လျဉ်းပြီး ဥပဒေကြမ်းကော်မတီက ရှင်းလင်းရန် ဖိတ်ခေါ်ပါတယ်။
</speech>
<speech><mp id='455'>ဦးနေမျိုးထွန်း(အဖွဲ့ဝင်၊ ဥပဒေကြမ်းကော်မတီ)</mp> လေးစားအပ်ပါသော လွှတ်တော် ဥက္ကဌကြီး ခင်ဗျား။ ကျွန်တော့်အနေနဲ့ ဒီအပိုဒ် ၂ အပိုဒ်ခွဲ(စ)မပြောခင် ဥပဒေရဲ့အကျဉ်းချုပ်လေး သမိုင်းကြောင်းလေး ကျွန်တော်တင်ပြပါရစေ။ ဒီလက်ရှိ ကျွန်တော်တို့ မြန်မာနိုင်ငံမှာကျင့်သုံးနေတဲ့ လောင်းကစားဥပဒေက ၁၉၈၆ ခုနှစ် မြန်မာ့ဆိုရှယ်လစ်လမ်းစဉ် အစိုးရလက်ထက်က ပြဋ္ဌာန်းခဲ့တဲ့ ဥပဒေပါ။ အဲဒီ ၁၉၈၆ ခုနှစ်တုန်းကလည်း ဘယ်ဥပဒေကိုပယ်ဖျက်ခဲ့လဲဆိုတော့ ၁၈၉၉ ခုနှစ် ဂမ်းမလင်းအက်ကို ကျွန်တော်တို့က အင်္ဂလိပ်ခေတ်မှာ ပြဋ္ဌာန်းခဲ့တဲ့ ဂမ်းမလင်းအက်ကို ပယ်ဖျက်ပြီး တော့အသစ်ပြန်လည်ရေးဆွဲခဲ့တာပါ။ အဲဒီတော့ ယနေ့ ကျွန်တော်တို့ကာလမှာ ဒီဥပဒေကို လောင်းကစားဥပဒေ ၁၉၈၆ ခုနှစ် လောင်းကစားဥပဒေကိုအသစ်ပြန်လည်ဆွဲရတဲ့အကြောင်းအရင်းက လောင်းကစားဥပဒေမှာပါတဲ့ မြို့နယ်ပြည်သူ့ကောင်စီအစရှိသည့် ရဲတပ်ဖွဲ့ အစရှိသည့်အခေါ်အဝေါ် တွေဟာ ခေတ်ကာလနှင့်မညီဘူး ပြောင်းလဲလာတဲ့အတွက်ကို ၁၉၈၆ ခုနှစ်ဥပဒေကို ရုတ်သိမ်းပြီး တော့ ၂၀၁၈ ခုနှစ်မှာ လောင်းကစားဥပဒေလို့ ကျွန်တော်တို့ဆွဲလာတာ။ ၁၉၈၆ ခုနှစ် ဥပဒေကတော့ ပုဒ်မပေါင်း ၂၃ ခုရှိပြီး ကျွန်တော်တို့ အခုဆွဲတဲ့ဥပဒေက ပုဒ်မပေါင်း ၂၈ ခုရှိပါတယ်။ ပြစ်ဒဏ်တွေကို လည်း ခေတ်စနစ်နှင့်ညီအောင် ကျွန်တော်တို့က ဒါပြုပြင်ပြောင်းလဲထားပါတယ်။ အခေါ်အဝေါ်တွေ ကိုလည်း ကျွန်တော်တို့က ကျေးရွာအုပ်ချုပ်ရေး၊ မြို့နယ်အုပ်ချုပ်ရေးအစရှိသည့်အခေါ်အဝေါ်တွေ ကိုလည်း ကျွန်တော်တို့က ပြောင်းလိုက်ရပါတယ်။ အခု ၂(စ)ဆိုတာ အဓိပ္ပာယ်ဖော်ပြချက်ကို ကျွန်တော်တို့က ပြောနေတာပါ။ အဲဒီအဓိပ္ပာယ်ဖော်ပြချက်နှင့်ပတ်သက်လို့ ယခင်ကာလကတော့ မြို့နယ်ပြည်သူ့ကောင်စီဥက္ကဋ္ဌလို့ခေါ်တဲ့အတွက် ကျွန်တော်တို့ ယခုခေတ်ကာလနှင့် သင့်တော်တာ ကတော့ မြို့နယ်အုပ်ချုပ်ရေးမှူးပဲ ဖြစ်ပါတယ်။ ဒီနေရာမှာ ဥပဒေရဲ့ သမိုင်းကြောင်းလေးပြောရင်းနဲ့ ကျွန်တော်နည်းနည်းတင်ပြချင်တာကတော့ ကျွန်တော်တို့ဆီကို ဥပဒေမရှိဘဲ ကျွန်တော်တို့က ဆောင်ရွက်နေပါတယ်။ ဒါကအစိုးရကပါ။ ထီကိုလည်း ဒါထီဆိုတဲ့ အောင်ဘာလေထီဟာလည်း လောင်းကစားလည်းမဟုတ်ဘူး။ အစိုးရက တရားဝင်ခွင့်ပြုထားတဲ့ကိစ္စဆိုတာလည်း ဥပဒေမှာ ပေါ်လွင်အောင် ကာစီနိုတွေဖွင့်လှစ်လာရင်လည်း ပြည်ထောင်စုအစိုးရက ခွင့်ပြုချက်နှင့်ဆောင်ရွက် တယ်။ ဒါမှမဟုတ်ရင် ဥပဒေတစ်ရပ်ရပ်နှင့်ပြဋ္ဌာန်းရင်လည်း လွတ်လပ်စွာဆောင်ရွက်နိုင်အောင် ဒီမှာကာစီနိုလည်း ကျွန်တော်တို့က ပြည်ထောင်စုအစိုးရရဲ့ခွင့်ပြုချက်နဲ့လုပ်နိုင်တယ်ဆိုတဲ့ အပိုဒ် လောက်ပဲ ထည့်ထားပြီးတော့ ကာစီနိုဥပဒေလည်း မဟုတ်ပါဘူး။ ဒီဥပဒေက လောင်းကစားဥပဒေပါ။ လောင်းကစားဥပဒေကို ဘယ်ဌာနက ကိုင်တွယ်တာလဲဆိုတော့ ပြည်ထဲရေးဝန်ကြီးဌာနက ကိုင်တွယ် ပါတယ်။ မြန်မာနိုင်ငံရဲတပ်ဖွဲ့။ အဲဒီမြန်မာနိုင်ငံရဲတပ်ဖွဲ့၊ မြို့နယ်ရဲတပ်ဖွဲ့မှူး၊ မြို့နယ်အုပ်ချုပ်ရေးမှူး ခေါ်တဲ့ အထွေထွေအုပ်ချုပ်ရေးဦးစီးဌာန ပြည်ထဲရေးလက်အောက်ခံက ကျွန်တော်တို့က သူတို့က ဝရမ်းထုတ်ပေးပြီးတော့ တိုက်ရိုက်ဖမ်းဆီးနိုင်တဲ့အကြောင်းကို ပေါ်တာပါ။ အဲဒီတော့တိတိကျကျ ဖော်ပြထားတဲ့ဥပဒေပါ။ ဥပဒေကြမ်းရဲ့ အပိုဒ် ၂၇(ခ)မှာလည်း မြန်မာနိုင်ငံရဲတပ်ဖွဲ့နဲ့ အထွေထွေ အုပ်ချုပ်ရေးဦးစီးဌာနသည် အမိန့်ကြော်ငြာစာ၊ အမိန့်နှင့် ညွှန်ကြားချက်များ ထုတ်ဝေနိုင်သည် ဆိုပြီးတော့ ပြဋ္ဌာန်းထားပါတယ်။ အဲဒီတော့ ဒီနေရာမှာ ယခင်ကာလက ကျွန်တော် နည်းနည်းတင်ပြချင် ပါတယ်။ ပြင်ဆင်ချက်အဆိုတင်သွင်းထားတဲ့သဘောက မြို့နယ်အုပ်ချုပ်ရေးမှူးဆိုသည်မှာ သက်ဆိုင်ရာမြို့နယ်တွင် မြို့နယ်အုပ်ချုပ်ရေးမှူးတာဝန်ထမ်းဆောင်နေသော နိုင်ငံ့ဝန်ထမ်းကို ဆိုသည်။ တချို့မြို့နယ်မှာရှိတဲ့ဌာနတွေက ယခင်တုန်းကဆိုရင် လျှပ်စစ်ဆိုရင် မြို့နယ်အုပ်ချုပ်ရေးမှူး ရုံးဆိုပြီးတော့ ကျွန်တော်တို့က ခေါ်ပါတယ်။ အဲဒီလိုအခေါ်အဝေါ်တွေသွားထပ်နေရင် ဘယ်ဌာနကို တာဝန်ပေးမှန်းမသိလို့ ဥပဒေကိုကိုင်တွယ်ရတဲ့ဌာနတွေ အခက်အခဲတွေ၊ ပဋိပက္ခတွေဖြစ်သွားနိုင်ပါ တယ်။ အဲဒီတော့ ဝန်ကြီးဌာနက အဆိုပြုတဲ့အတိုင်းပဲ မြို့နယ်အုပ်ချုပ်ရေးမှူးဆိုသည်မှာ သက်ဆိုင်ရာ မြို့နယ်တွင် မြို့နယ်အထွေထွေအုပ်ချုပ်ရေးဦးစီးဌာန၊ မြို့နယ်အုပ်ချုပ်ရေးမှူး၏တာဝန်များကို ထမ်းဆောင်နေသော နိုင်ငံ့ဝန်ထမ်းကိုဆိုသည်ဆိုတဲ့ အဆိုပြုချက်အတိုင်းကိုပဲ ကျွန်တော်တို့က ဥပဒေကြမ်းက လက်ခံထားတာပါ။ အဲဒီတော့ လွှတ်တော်မှ ကျွန်တော်တို့ အဆိုပြုချက်အတိုင်း လက်ခံထားသည့် အပိုဒ် ၂ အပိုဒ်ခွဲ(စ)ကို လွှတ်တော်မှ အတည်ပြုသင့်ပါကြောင်း လေးစားစွာ အဆိုတင်သွင်းအပ်ပါတယ်ခင်ဗျား။</speech>
<speech type='speaker'> ပြည်ထဲရေးဝန်ကြီးဌာနရဲ့ သဘောထားပြောပါ။</speech>
<speech><agency id='21'>ဗိုလ်ချုပ်အောင်သူ(ဒုတိယဝန်ကြီး၊ ပြည်ထဲရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ၂၀၁၈ ခုနှစ်၊ လောင်းကစားဥပဒေမူကြမ်း အခန်း(၁) အပိုဒ် ၂ အပိုဒ်ခွဲ(စ)ပါ ပြဋ္ဌာန်းချက်နှင့်စပ်လျဉ်း၍ နေပြည်တော်၊ ရန်ကုန်တိုင်းဒေသကြီးနှင့် မန္တလေးတိုင်းဒေသကြီးတို့တွင် မြို့နယ်အဆင့်တာဝန်ယူ ဆောင်ရွက်နေတဲ့ မြို့နယ်အထွေထွေအုပ်ချုပ်ရေးဦးစီးဌာနနှင့် မြို့နယ်စည်ပင်သာယာရေးအုပ်ချုပ်မှု ရုံးတို့သည် မြို့နယ်အုပ်ချုပ်ရေးမှူးဟူသော စကားရပ်ကို သုံးစွဲနေခြင်းကြောင့် ရှုပ်ထွေးမှုမဖြစ်ပေါ်စေ ရေးအတွက် တိကျစွာပြဋ္ဌာန်းရန် လိုအပ်ပါသဖြင့် ပြည်သူ့လွှတ်တော် ဥပဒေကြမ်းကော်မတီ၏အတည် ပြုချက်ကို ပြည်ထဲရေးဝန်ကြီးဌာနအနေဖြင့် သဘောတူပါကြောင်း တင်ပြအပ်ပါတယ်။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ယခုဆွေးနွေးသည့် အပိုဒ် ၂ အပိုဒ်ခွဲ(စ)နှင့်စပ်လျဉ်းပြီး ဥပဒေကြမ်းကော်မတီက အဆိုပြုပြဋ္ဌာန်းထားတဲ့အတိုင်း တင်ပြခဲ့ပြီး ဦးတင်ကိုကိုဦးက ပြင်ဆင်ချက်အဆိုတင်သွင်းထားပါတယ်။ ဒါကြောင့် ဥပဒေကြမ်းကော်မတီရဲ့ အဆိုပြုချက်ကိုမူတည်၍ မဲခွဲဆုံးဖြတ်ပါမယ်။ ထောက်ခံမဲများလျှင် ဥပဒေကြမ်းကော်မတီရဲ့ အဆိုပြု ချက်က အတည်ဖြစ်ပါမယ်။ ကန့်ကွက်မဲများလျှင် ဦးတင်ကိုကိုဦးရဲ့ ပြင်ဆင်ချက်က အတည်ဖြစ်ပါ တယ်။ ယခုဆွေးနွေးတဲ့အချက်နှင့်စပ်လျဉ်းပြီး စက်ခလုတ်အသုံးပြု၍ ဆန္ဒမဲပေးတဲ့နည်းလမ်းဖြင့် မဲခွဲဆုံးဖြတ်သွားမှာဖြစ်ပါတယ်။ ဆန္ဒမဲပေးဖို့အသင့်ဖြစ်စေလိုပါတယ်။ ဆန္ဒမဲပေးနိုင်ပါပြီ။
</speech>
<speech type='speaker'>
ယခု ဆန္ဒမဲပေးလို့ပြီးပါပြီ။ ရရှိတဲ့ဆန္ဒမဲစာရင်းကို ကြေညာပါမယ်။ ထောက်ခံ ဆန္ဒမဲ ၃၄၃ မဲ၊ ကန့်ကွက်ဆန္ဒမဲ ၁၃ မဲ၊ ကြားနေဆန္ဒမဲပေါင်း ၀ မဲဖြစ်ပါတယ်။
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ထောက်ခံဆန္ဒမဲများတဲ့အတွက် အပိုဒ် ၂ အပိုဒ်ခွဲ(စ)သည် ဥပဒေကြမ်းကော်မတီ၏အဆိုပြုချက်အတိုင်း ဤဥပဒေကြမ်း၏အစိတ်အပိုင်း ဖြစ်ကြောင်း အတည်ပြု ကြေညာပါတယ်။
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ပြည်သူ့လွှတ်တော် ပြည်သူ့ရေးရာစီမံ ခန့်ခွဲမှုကော်မတီက တင်သွင်းသော ၂၀၁၈ ခုနှစ်၊ လောင်းကစားဥပဒေကြမ်းနှင့်စပ်လျဉ်း၍ ပြင်ဆင် ချက်အဆိုတင်သွင်းခြင်း၊ ဆွေးနွေးဆုံးဖြတ်ခြင်းများပြုလုပ်ခဲ့ပြီးဖြစ်ပါတယ်။ ဒီလိုဆောင်ရွက်ရာမှာ လွှတ်တော်ရဲ့ ပြင်ဆင်အတည်ပြုချက်များကြောင့် ပြောင်းလဲသွားတဲ့ အပိုဒ်၊ အပိုဒ်ခွဲ၊ အမှတ်စဉ်များကို လည်း တစ်ပါတည်းအတည်ပြုချက်ရယူမှာ ဖြစ်ပါတယ်။ ဒါကြောင့် ၂၀၁၈ ခုနှစ်၊ လောင်းကစား ဥပဒေကြမ်းတစ်ရပ်လုံးကို ပြင်ဆင်ထားသည့်အပိုဒ်၊ အပိုဒ်ခွဲများအတိုင်း အတည်ပြုရန် လွှတ်တော်က သဘောတူပါသလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'> သဘောမတူတဲ့သူရှိပါသလားခင်ဗျား။</speech>
<speech type='speaker'>
သဘောမတူသူမရှိတဲ့အတွက် ပြည်သူ့ လွှတ်တော် ပြည်သူ့ရေးရာစီမံခန့်ခွဲမှုကော်မတီက တင်သွင်းသော ၂၀၁၈ ခုနှစ်၊ လောင်းကစား ဥပဒေကြမ်းတစ်ရပ်လုံးကို ပြင်ဆင်ထားသည့် အပိုဒ်၊ အပိုဒ်ခွဲများအတိုင်း အတည်ပြုကြောင်းနဲ့ ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၉၁ အရ ဆက်လက်ဆောင်ရွက်သွားမည်ဖြစ်ကြောင်း ကြေညာပါတယ်။
</speech>
</bill></section>
<section value = 'Motion'>
<motion><new_section>
<title>
ဦးမျိုးဇော်အောင်၊ ကောလင်းမဲဆန္ဒနယ်ကတင်သွင်းသည့် နိုင်ငံတော်၏စီးပွားရေးဖွံ့ဖြိုး တိုးတက်မှုကို များစွာထိခိုက်စေသည့် တရားမဝင်ကုန်သွယ်မှုများလျော့နည်းပပျောက်စေရေး အတွက် မဟာဗျူဟာချမှတ်၍ ထိရောက်စွာကိုင်တွယ်ဖြေရှင်းပေးပါရန် ပြည်ထောင်စုအစိုးရသို့ တိုက်တွန်းကြောင်းအဆိုကို လွှတ်တော်ကိုယ်စားလှယ်များက ဆွေးနွေးခြင်း
</title>
<speech type='speaker'>
အစီအစဉ် ၁၄ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဦးမျိုးဇော်အောင်၊ ကောလင်းမဲဆန္ဒနယ်က ဒုတိယအကြိမ် ပြည်သူ့လွှတ်တော် နဝမပုံမှန်အစည်းအဝေး (၁၄)ရက်မြောက်နေ့(၃၁-၈-၂၀၁၈ ရက်နေ့)တွင် တင်သွင်းသွားတဲ့ နိုင်ငံတော်၏စီးပွားရေးဖွံ့ဖြိုး တိုးတက်မှုကို များစွာထိခိုက်စေသည့် တရားမဝင်ကုန်သွယ်မှုများလျော့နည်းပပျောက်စေရေးအတွက် မဟာဗျူဟာချမှတ်၍ ထိရောက်စွာကိုင်တွယ်ဖြေရှင်းပေးပါရန် ပြည်ထောင်စုအစိုးရသို့ တိုက်တွန်း ကြောင်းအဆိုကို ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၇၀ အရ ဆောင်ရွက်သွားမှာ ဖြစ်ပါတယ်။ ယင်းအဆိုနှင့်စပ်လျဉ်းပြီး ဆွေးနွေးမယ့်ကိုယ်စားလှယ်ကိုးဦး ရှိပါတယ်။
</speech>
<speech type='speaker'>
ပထမဦးစွာ ဆွမ်ပရာဘွမ်မဲဆန္ဒနယ်မှ ဦးလုံဂျုံဆန်မိုင် ဆွေးနွေးဖို့ ဖြစ်ပါတယ်။
</speech>
<speech><mp id='227'>ဦးလုံဂျုံဆန်မိုင်(ဆွမ်ပရာဘွမ်မဲဆန္ဒနယ်)</mp> လေးစားအပ်ပါသော ဥက္ကဌကြီးနှင့် အားလုံးမင်္ဂလာပါ။ ကျွန်တော်ကတော့ ဆွမ်ပရာဘွမ်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးလုံဂျုံဆန်မိုင် ဖြစ်ပါတယ်။ ဦးမျိုးဇော်အောင်ရဲ့ အဆိုကို ထောက်ခံဆွေးနွေးမှာ ဖြစ်ပါတယ်။ မြန်မာ နိုင်ငံဟာ မြေဩဇာကောင်းမွန်ပြီး သယံဇာတကြွယ်ဝတဲ့တိုင်းပြည် ဖြစ်ပါတယ်။ တိုင်းပြည်အရွယ် အစားနဲ့ လူဦးရေအချိုးအစားပြေပြစ်အဆင်ပြေနေတဲ့တိုင်းပြည် ဖြစ်ပါတယ်။ ပထဝီစီးပွားရေးအနေ အထားအရ မဟာဗျူဟာကျတဲ့တိုင်းပြည်ဖြစ်ပြီး ကမ္ဘာ့လူဦးရေအများဆုံးတိုင်းပြည်နှစ်ခုကြားက ဆက်စပ်ဒေသလည်း ဖြစ်ပါတယ်။ တရုတ်နယ်စပ်နှင့် အိန္ဒိယနယ်စပ်ဟာ ကီလိုမီတာ ၆၀၀ ခန့်သာ ရှိပြီး တစ်ရက်ခရီးဖြစ်ပါတယ်။ ယိုးဒယားနယ်စပ်က တာချီလိတ်နဲ့၊ တရုတ်နယ်စပ်က မိုင်းလားနဲ့ တစ်ရက်ခရီးဖြစ်ပါတယ်။ ကျွန်တော်တို့နိုင်ငံဟာ ပထဝီစီးပွားရေးဈေးကွက်လှုပ်ရှားမှုကို စနစ်တကျ အသုံးချနိုင်ရင် များစွာအကျိုးရှိမှာဖြစ်ပါတယ်။ တရားမဝင်ကုန်သွယ်မှုကို တိုက်ဖျက်ရာမှာ တရားမဝင် ကုန်သွယ်မှုကိုဖြစ်စေတဲ့ အခြေခံအရင်းအမြစ်တွေကို ဖယ်ရှားပေးရမှာ ဖြစ်ပါတယ်။ ကျွန်တော်တို့မှာ သွင်းကုန်အစားထိုးစက်မှုလုပ်ငန်းမရှိခြင်း၊ ကုန်ကြမ်းပစ္စည်းအတွက် ပြည်တွင်းဝယ်လိုအားမရှိခြင်း၊ ပြည်တွင်းကုန်သွယ်မှုကို စနစ်တကျစီမံခန့်ခွဲမှုအားနည်းခြင်းတို့အပေါ်အခြေခံပြီး တရားမဝင် ကုန်သွယ်လုပ်ငန်းတွေ ဖြစ်ပေါ်စေတာဖြစ်ပါတယ်။ ကျွန်တော်တို့တိုင်းပြည်ဟာ အခြေခံအားဖြင့် ကုန်ကြမ်းတင်ပို့ပြီး ကုန်ချောတင်သွင်းနေရတဲ့ တိုင်းပြည်ဖြစ်ပါတယ်။ တရားမဝင်ကုန်သွယ်မှုဆိုတာ နယ်ကျယ်ပြီး အချို့ဒေသတွေမှာ အစိုးရယန္တရားလည်ပတ်မှုစနစ်တကျမရှိခြင်းနှင့် တရားဥပဒေစိုးမိုးမှု အားနည်းနေခြင်း၊ အဂတိလိုက်စားမှုနှင့်လည်း သက်ဆိုင်ပတ်သက်နေခြင်း ဖြစ်ပါတယ်။ တရားမဝင် ကုန်သွယ်မှုလုပ်ငန်းဟာ လုပ်ငန်းပမာဏကြီးတဲ့ ငွေပေးငွေယူလုပ်ငန်းကို ငွေသားနဲ့မဟုတ်ဘဲ Online စနစ်ဖြင့် ငွေချေကြတဲ့အတွက် တရားဝင်စာရင်းရှိဖို့ ခက်ခဲပါတယ်။ ၎င်းရဲ့အကျိုးဆက်ကတော့ ငွေကြေးလည်ပတ်စီးဆင်းမှုရဲ့ လမ်းကြောင်းဟာ မှောင်ခိုသမား တွေရဲ့ လက်ထဲသို့ ရောက်ရှိပြီး ငွေမည်းတွေ ဖြစ်ကုန်တာပဲ ဖြစ်ပါတယ်။ ထိုမှတစ်ဆင့် အစိုးရရဲ့ ဘဏ်နှင့်ငွေကြေးစနစ်ယိုင်နဲ့စေတာ ဖြစ်ပါတယ်။ အစိုးရဘဏ်တွေမှာ ငွေခန်းခြောက်ပြီး အစိုးရ အသုံးစရိတ်မလုံလောက်တော့တဲ့အခါ ပြည်ပချေးငွေဖြင့် ကျားကန်နေရခြင်း၊ ငွေစက္ကူ ရိုက်ထုတ်သုံးရ တဲ့အခြေအနေရောက်ခြင်းပဲ ဖြစ်ပါတယ်။ အကျိုးဆက်ကတော့ ငွေဖောင်းပွခြင်း၊ နိုင်ငံခြားငွေဈေး တက်ခြင်း၊ ငွေတန်ဖိုးကျခြင်း၊ ကုန်ဈေးနှုန်းတက်ခြင်းတို့ပဲ ဖြစ်ပါတယ်။ လွန်ခဲ့တဲ့နှစ် ၄၀ က ၂၀ နှင့် ၃၀ ကျပ်ကြားမှာရှိတဲ့ အမေရိကန်တစ်ဒေါ်လာရဲ့ တန်ဖိုးဟာ ယခု ၁၅၀၀ ကျပ်ကျော်နေပြီ ဖြစ်ပါတယ်။ လွန်ခဲ့တဲ့နှစ် ၄၀ က ကျပ်ငွေ ၁၀၀ ဟာ တရုတ်ငွေ ၁၅ ယွမ်နှင့်ညီမျှရာကနေ ယခု ၅ ဆင့်ပဲ တန်ပါတော့တယ်။ အကျိုးဆက်ကတော့ မိမိရဲ့ ငွေတွေကို တစ်ဖက်နိုင်ငံမှာထားရှိပြီး ပြည်တွင်းမှာ မိမိရဲ့ ငွေကြေးလည်ပတ်မှုကို တစ်ဖက်နိုင်ငံမှာ မိမိရဲ့ ဘဏ်စာရင်းအပေါ်မှာ အခြေပြုနေရခြင်း ဖြစ်ပါ တယ်။ တရုတ်နှင့် ထိုင်းနယ်စပ်က ပြည်သူတွေဟာ ၁၉၆၀ ခုနှစ်နောက်ပိုင်းမှစပြီး အခုအထိ တစ်ကျ တည်းကျနေတဲ့ကျပ်ငွေအစား တစ်ဖက်နိုင်ငံဘဏ်တွေမှာ စာရင်းဖွင့်ထားကြရပါတယ်။ တရုတ်နိုင်ငံ မှာ ကျောက်မျက်ရတနာနှင့်သစ်မှောင်ခိုလုပ်ငန်း၊ မူးယစ်ဆေးဝါးလုပ်ငန်းများ၊ လက်နက်ကိုင်အဖွဲ့ အစည်းများနှင့် သာမန်မြန်မာနိုင်ငံသားကုန်သည်များရဲ့ ဘဏ်အပ်ငွေစုစုပေါင်းဟာ အမေရိကန် ဒေါ်လာဘီလံယံပေါင်းများစွာရှိတယ်လို့ ခန့်မှန်းကြပါတယ်။ ငွေကြေးစနစ်ခိုင်မာမှုအရ စင်ကာပူဘဏ် မှာထည့်ထားတဲ့ မြန်မာနိုင်ငံသားလုပ်ငန်းရှင်များရဲ့ ဘဏ်အပ်ငွေကလည်း ဒေါ်လာဘီလံယံရှိတယ်လို့ ခန့်မှန်းကြပါတယ်။ ဗျူရိုကရက်စ်လက်ဟောင်းတွေရဲ့ ဆွစ်ဇာလန်ဘဏ်စာရင်းကလည်း ဒေါ်လာ ဘီလံယံရှိတယ်လို့ သတင်းထွက်ခဲ့ဖူးပါတယ်။ စိတ်မကောင်းစရာကတော့ ကျွန်တော်တို့နိုင်ငံဟာ မိမိရဲ့ ငွေကို မိမိပြန်ချေးသုံးနေရတဲ့သဘောဖြစ်နေပါတယ်။ ယနေ့ကိန်းဂဏန်းအရ ဖော်ပြနေတဲ့နိုင်ငံခြား ကြွေးမြီဆိုတာကို ကျွန်တော်တို့နိုင်ငံသားတွေ နိုင်ငံခြားဘဏ်တွေမှာ ထည့်ထားတဲ့စာရင်းဇယားနှင့် နှိုင်းယှဉ်ကြည့်လျှင် ကိုယ့်ငွေကို ပြန်ချေးသုံးနေရတဲ့ အဖြေထွက်လာပါတယ်။ ဥက္ကဌကြီးခင်ဗျား။ အစိုးရရဲ့ ဝင်ငွေဟာ အခွန်ပဲ ဖြစ်ပါတယ်။ မိမိနိုင်ငံသားတွေရဲ့ ကုန်ထုတ် လုပ်ငန်း၊ ပြည်တွင်းနှင့်ပြည်ပသွင်းကုန်၊ ထုတ်ကုန်လုပ်ငန်းနှင့် အခြားဝန်ဆောင်မှုလုပ်ငန်းတွေ တိုးတက်ထွန်းကားမှ အခွန်ရရှိပြီး တိုင်းပြည်ချမ်းသာမှာ ဖြစ်ပါတယ်။ ဒီနေ့ ပြည်ထောင်စုအစိုးရရဲ့ အစီရင်ခံစာအရ အခွန်ရငွေကျပ် ခုနစ်ထရီလီယံပြနေခြင်းဟာ နိုင်ငံတော်ရဲ့ စီးပွားရေးယန္တရားကို အစိုးရ ထိန်းချုပ်နိုင်ဖို့အလားအလာကောင်းတဲ့ခြေလှမ်းဖြစ်ပါတယ်။ ဒီလုပ်ငန်းကို အောင်မြင်စွာ အကောင်အထည်ဖော်နိုင်ဖို့ဆိုရင် တည်ငြိမ်တဲ့အစိုးရနဲ့ ပုံမှန်လည်ပတ်နေတဲ့အစိုးရယန္တရားရှိဖို့ လိုအပ်ပါတယ်။ ပုံမှန်အစိုးရယန္တရားလည်ပတ်ဖို့အတွက် တိုင်းပြည်ငြိမ်းချမ်းဖို့ လိုပါတယ်။ ဒါကြောင့် ငြိမ်းချမ်းတည်ငြိမ်ပြီး ခေတ်မီတိုးတက်တဲ့ ပြည်ထောင်စုစနစ်ဖြစ်ပေါ်လာရေးအတွက် အခြေခံဥပဒေ အပါအဝင် ပြင်သင့်ပြင်ထိုက်တဲ့၊ ကျွန်တော်တို့ခံယူလိုက်နာကျင့်သုံးနေတဲ့တန်ဖိုးစနစ်တွေကို သေချာစွာသုံးသပ်ပြီး ပြောင်းလဲသင့်နေပြီဖြစ်ပါကြောင်း တင်ပြရင်းနဲ့ ဦးမျိုးဇော်အောင်ရဲ့အဆိုကို ထောက်ခံဆွေးနွေးအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ နေ့လည်စာသုံးဆောင်နိုင်ဖို့ တစ်နာရီ ခန့် ခေတ္တခဏရပ်နားပါမယ်။
</speech>
 <p>အစည်းအဝေးကို တစ်နာရီခန့် ခေတ္တခဏရပ်နားပါသည်။</p>
<speech type='speaker'>
လွှတ်တော်ကိုယ်စားလှယ်များခင်ဗျား။ အစီအစဉ် ၁၄ ကို ဆက်လက်ဆောင်ရွက် သွားမှာ ဖြစ်ပါတယ်။
</speech>
<speech type='speaker'>
တောင်ကုတ်မဲဆန္ဒနယ်မှ ဒေါ်နီနီမေမြင့် ဆွေးနွေးဖို့ ဖြစ်ပါတယ်။
</speech>
<speech><mp id='324'>ဒေါ်နီနီမေမြင့်(တောင်ကုတ်မဲဆန္ဒနယ်)</mp> လေးစားရပါသော ပြည်သူ့လွှတ်တော်ဥက္ကဋ္ဌ ကြီးနှင့် အားလုံးပဲမင်္ဂလာပါရှင်။ ကျွန်မကတော့ ရခိုင်ပြည်နယ်၊ တောင်ကုတ်မဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဒေါ်နီနီမေမြင့် ဖြစ်ပါတယ်။ ကျွန်မအနေနဲ့ ဦးမျိုးဇော်အောင်၊ ကောလင်း မဲဆန္ဒနယ်မှ တင်သွင်းသော နိုင်ငံတော်၏စီးပွားရေးဖွံ့ဖြိုးတိုးတက်မှုကို များစွာထိခိုက်စေပြီး တရားမဝင်ကုန်သွယ်မှုများ လျော့နည်းပပျောက်စေရေးအတွက် မဟာဗျူဟာချမှတ်ရန်၊ ထိရောက်စွာ ကိုင်တွယ်ဖြေရှင်းပေးပါရန် ပြည်ထောင်စုအစိုးရသို့ တိုက်တွန်းကြောင်းအဆိုကို ထောက်ခံဆွေးနွေး သွားမှာဖြစ်ပါတယ်ရှင်။ ဥက္ကဋ္ဌကြီးရှင်။ တကယ်တော့ တရားမဝင်ကုန်သွယ်မှုတွေဟာ မြန်မာနိုင်ငံနဲ့ ထိစပ်နေတဲ့အိမ်နီးနားချင်းနိုင်ငံတွေကတစ်ဆင့်ပဲ ဝင်လာတာဖြစ်ပါတယ်။ မြန်မာနိုင်ငံမှာ နယ်စပ်ဂိတ် ၁၇ ခုရှိပြီး အဲဒီဂိတ်တွေကပဲ တရားမဝင်ကုန်စည်ဝင်လာတာဖြစ်ပါတယ်။ ကျွန်မအနေနဲ့ ဦးစွာ စားသောက်ကုန်များ တရားမဝင်ကုန်သွယ်မှုအပေါ်မှာ ဆွေးနွေးချင်ပါတယ်။ ဥပမာ-ထိုင်းနှင့်နီးစပ် နေသော မွန်ပြည်နယ်နှင့် တနင်္သာရီတိုင်းဒေသကြီးကိုကြည့်မယ်ဆိုလျှင် ထိုင်းနိုင်ငံကနေပြီးတော့ ဝက်သားပေါင်းများနှင့် ရေခဲစိမ်ကြက်သားများ၊ ငါး၊ ပုစွန်နဲ့ အသီးအရွက်မျိုးစုံတင်သွင်းလာတာ တွေ့ရပါတယ်။ မွန်ပြည်နယ်မှာဆိုရင် ကားအစီးလိုက်ဖြင့်တင်လာလို့ ဖမ်းဆီးမိတာတွေဟာ သတင်း တွေမှတစ်ဆင့် တွေ့နေရပါတယ်။ ဒါတွေဟာ တာဝန်ရှိတဲ့နယ်စပ်ဂိတ်တွေက တရားဝင်ခွင့်ပြုထားလို့ လား၊ ဒီတင်သွင်းလာတဲ့အသား၊ ငါး စားသောက်ကုန်တွေဟာ ကျန်းမာရေးနှင့် ညီညွတ်မှုရှိရဲ့လား ရောဂါပိုးပါနိုင်/မပါနိုင်ဆိုတာကို ဘယ်သူကစစ်ဆေးပြီး အာမခံပေးမလဲ။ တကယ်လို့ ဒီတရားမဝင် သွင်းကုန်ပစ္စည်းတွေဟာ ကျန်းမာရေးကိုဆိုးရွားစွာထိခိုက်နိုင်မယ်ဆိုရင် ကျွန်မတို့နိုင်ငံရဲ့ တိုင်းပြည် ဖွံ့ဖြိုးတိုးတက်ရေးမှာ အဓိကကျတဲ့လူသားအရင်းအမြစ်ကို များစွာထိခိုက်နိုင်ပါတယ်။ ဥက္ကဋ္ဌကြီးရှင်။ နောက်တစ်ချက်က ကျွန်မတို့အနေဖြင့် ဘယ်နယ်စပ်ဂိတ်က ဘယ်လိုပစ္စည်းမျိုး တွေဝင်လာသလဲဆိုတာကို သတိထားရမှာဖြစ်ပါတယ်။ ဥပမာ-တရုတ်နယ်စပ်နဲ့ထိစပ်နေတဲ့ နယ်စပ် ဂိတ်တွေမှာဆိုရင် ဆေးဝါးတွေ၊ မုန့်ပဲသရေစာတွေ၊ လူသုံးကုန်ပစ္စည်း၊ အဝတ်အထည်နဲ့ မူးယစ်ဆေးဝါးတွေပါ ပါဝင်လာတာတွေ့ရပါတယ်။ ဘင်္ဂလားဒေ့ရှ်နဲ့ထိစပ်နေတဲ့ ကျွန်မတို့ရဲ့ ရခိုင် ပြည်နယ်မှာဆိုရင်လည်း တရားမဝင် ဝင်ရောက်နေတဲ့လူသုံးကုန်ပစ္စည်း၊ လျှပ်စစ်ပစ္စည်း၊ ဆေးဝါးများ၊ မူးယစ်ဆေးနဲ့ မုန့်ပဲသရေစာများဝင်ရောက်နေတာကို သိရှိရပါတယ်။ ဒါတွေဟာ နိုင်ငံအတွက် အခွန် အခလည်းမရရှိသလို ကျန်းမာရေးအတွက်လည်း များစွာထိခိုက်စေပါတယ်။ စိုက်ပျိုးရေးကဏ္ဍမှာ ဆိုရင်လည်း ဓာတ်မြေသြဇာ တရားမဝင်ကုန်သွယ်မှုတွေဟာ ပိုမိုများပြားလာတာတွေ့ရပါတယ်။ အဲဒီလိုဝင်လာတဲ့အတွက် ဓာတ်မြေသြဇာတွေရဲ့ အရည်အသွေးကို မထိန်းချုပ်နိုင်ပါဘူး။ ကောင်းကျိုး ထက်ဆိုးကျိုးက ပိုများနေတာကို တွေ့ရပါတယ်။ ကျွန်မတို့နိုင်ငံရဲ့ ထွက်ကုန်တွေကလည်း ဓာတ်မြေ ဩဇာတွေရဲ့ ဆိုးကျိုးတွေကြောင့် နိုင်ငံတကာဈေးကွက်ကို ထိုးဖောက်နိုင်ဖို့အားနည်းနေပါတယ်။ ဒါတွေကို သေချာစိစစ်ပြီးထိန်းချုပ်ဖို့လိုအပ်နေပါတယ်။ ဒါဟာ ပြည်ပကိုသာမက ပြည်တွင်းစားသုံးသူ များအတွက်ပါ ကျန်းမာရေးအတွက် စိန်ခေါ်မှုတစ်ရပ်ဖြစ်နေပါတယ်။ ဥက္ကဌကြီးရှင်။ ပို့ကုန်ကဏ္ဍကိုဆွေးနွေးရမယ်ဆိုရင် ကျောက်မျက်ရတနာတွေ၊ သစ်နဲ့ သစ်တော ထွက်ပစ္စည်းတွေဟာ တရားမဝင်လမ်းကြောင်းကသွားနေတာတွေက ပိုများနေတာကို သုတေသန တွေ့ရှိချက်တချို့ကို လေ့လာခြင်းအားဖြင့် သိရှိရပါတယ်။ နိုင်ငံတော်အတွက်လည်း တိုင်းပြည်ဖွံ့ဖြိုး တိုးတက်ရေးတည်ဆောက်ရန် အခွန်အခမရရှိဘဲ အလေအလွင့်တွေအများကြီးဖြစ်နေပါတယ်။ တကယ်လို့ ဒီသယံဇာတပစ္စည်းတွေက အခွန်အခကို ၅၀ ရာခိုင်နှုန်းသာ မှန်မှန်ကန်ကန်ကောက်ခံရရှိ မယ်ဆိုပါက တိုင်းပြည်မှာတင်နေတဲ့ ကြွေးမြီကိုတောင် ဆပ်နိုင်ပါတယ်။ ၂၀၁၄ ခုနှစ်မှာဆိုရင် ကျောက်စိမ်းနဲ့ပတ်သက်ပြီး နိုင်ငံတကာရဲ့ သုံးသပ်ချက်မှာ မြန်မာနိုင်ငံရဲ့ ကျောက်စိမ်းလုပ်ငန်းမှ ခန့်မှန်းခြေကျောက်စိမ်းတန်ဖိုးစုစုပေါင်း အမေရိကန်ဒေါ်လာ ၃၁ ဘီလီယံရရှိတယ်လို့ ဖော်ပြထား ပါတယ်။ သို့သော် နိုင်ငံတော်မှ တရားဝင်ထုတ်ပြန်တဲ့အချက်အလက်များမှာ ကျောက်စိမ်းမှ ရရှိဝင်ငွေ အမေရိကန်ဒေါ်လာ ၁.၁၅ ဘီလီယံသာ ရရှိတယ်လို့ဖော်ပြထားတာကို တွေ့ရှိရပါတယ်။ ဥက္ကဌကြီးရှင်။ ဒီလိုပဲ သယံဇာတကို တရားမဝင်တူးဖော်ပြီး စည်းကမ်းမရှိခိုးထုတ်နေတာတွေ ဟာ နိုင်ငံအတွက် သဘာဝပတ်ဝန်းကျင်ဂေဟစနစ်တွေကို ဆိုးရွားစွာပျက်စီးစေပါတယ်။ အဲဒီအကျိုး ဆက်တွေက တိုင်းပြည်ဟာရှေ့မတက်နိုင်ဘဲ သဘာဝဘေးအန္တရာယ်နှင့် ပြန်လည်ထူထောင်ရေးတွေ အတွက်သာ ငွေကြေးမြောက်မြားစွာအသုံးပြုနေရပါတယ်။ ဒါကလည်း တိုင်းပြည်ရဲ့ အကြီးမားဆုံး ထိခိုက်မှုတစ်ခုပါပဲ။ နိဂုံးချုပ်အနေနဲ့ဆွေးနွေးရရင် ဒီအဆိုဟာ ကျွန်မတို့နိုင်ငံအတွက် အင်မတန် အလေးအနက်ထားရမယ့်အဆိုတစ်ရပ်ဖြစ်ပါတယ်။ ဘာကြောင့်လဲဆိုတော့ မူးယစ်ဆေးဝါးအပါအဝင် နယ်စပ်ဂိတ်ကဝင်လာတဲ့ အရေအသွေးမပြည့်မီတဲ့ကုန်ပစ္စည်းတွေဟာ လူသားအရင်းအမြစ်ကိုလည်း ထိခိုက်တယ်။ ထပ်ပြောရရင် ဘယ်လက်နဲ့မှ ကျူးကျော်သိမ်းပိုက်စရာမလိုဘဲ ဒီတရားမဝင်ကုန်သွယ် မှုတွေက တိုင်းပြည်ကို ကျဆုံးအောင်လုပ်ဆောင်နိုင်ပါတယ်။ တရားဥပဒေစိုးမိုးရေးကိုလည်း များစွာထိခိုက်ပါတယ်။ သို့ဖြစ်ပါ၍ နယ်စပ်ကုန်သွယ်ရေးဂိတ်တွေကို စနစ်တကျသေချာကြပ်မတ်၍ ထိရောက်စွာကိုင်တွယ်ဖြေရှင်းပေးရန် လိုအပ်နေပြီဖြစ်ပါကြောင်း ဆွေးနွေးရင်း အဆိုကို လေးလေးနက်နက်ထောက်ခံအပ်ပါတယ်ရှင်။</speech>
<speech type='speaker'>
ကျုံပျော်မဲဆန္ဒနယ်မှ ဦးစိုးအောင်နိုင် ဆွေးနွေးဖို့ဖြစ်ပါတယ်။
</speech>
<speech><mp id='164'>ဦးစိုးအောင်နိုင်(ကျုံပျော်မဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဌကြီး နှင့် အားလုံးကိုမင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ ဧရာဝတီတိုင်းဒေသကြီး၊ ကျုံပျော်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးစိုးအောင်နိုင် ဖြစ်ပါတယ်။ ကျွန်တော့် အနေနဲ့ ဦးမျိုးဇော်အောင်၊ ကောလင်းမဲဆန္ဒနယ်က တင်သွင်းတဲ့ နိုင်ငံတော်၏စီးပွားရေးဖွံ့ဖြိုး တိုးတက်မှုကို များစွာထိခိုက်စေသည့် တရားမဝင်ကုန်သွယ်မှုများလျော့နည်းပပျောက်စေရေးအတွက် မဟာဗျူဟာချမှတ်၍ ထိရောက်စွာကိုင်တွယ်ဖြေရှင်းပေးပါရန် ပြည်ထောင်စုအစိုးရသို့ တိုက်တွန်း ကြောင်းအဆိုကို ထောက်ခံဆွေးနွေးသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော့်အနေနဲ့ အဆိုကိုထောက်ခံဆွေးနွေးရခြင်းအကြောင်းကတော့ အဆိုရှင်ဖော်ပြထားသလို နိုင်ငံတော်၏စီးပွားရေးဖွံ့ဖြိုးတိုးတက်မှုကို များစွာထိခိုက်စေခြင်းနှင့် တရားမဝင်ကုန်သွယ်မှုများဟာ တိုက်ရိုက်ဆက်စပ်နေလို့ပဲ ဖြစ်ပါတယ်။ မှန်ပါတယ်။ တရားမဝင် ကုန်သွယ်မှုတွေ များလေလေ နိုင်ငံရဲ့ စီးပွားရေးဖွံ့ဖြိုးတိုးတက်မှု ထိခိုက်လေလေပဲဖြစ်ပါတယ်။ ဘာကြောင့်လဲဆိုတော့ တရားမဝင်လမ်းကြောင်းက ဝင်ရောက်လာတဲ့အတွက် နိုင်ငံတော်က ရသင့် ရထိုက်တဲ့အခွန်အခတွေ များစွာနစ်နာဆုံးရှုံးရလို့ဖြစ်ပါတယ်။ ဒါဟာ များစွာအကြောင်းတရားများထဲ က တစ်ခုပဲဖြစ်ပါတယ်။ တစ်ဖက်မှာလည်း တရားမဝင်လမ်းကြောင်းက ဝင်ရောက်လာတဲ့ ကုန်ပစ္စည်း တွေရဲ့ အမျိုးအစား၊ အရည်အသွေးစတာတွေကို FDA မှာ တရားဝင်စစ်ဆေးပြီးမှ ဝင်ရောက်လာတာ မဟုတ်တဲ့အတွက် စားသုံးရန်၊ သုံးစွဲရန်သင့်/မသင့်ဆိုတာကို ဘယ်သူမှ မသိနိုင်တဲ့အတွက် စားသုံးသူ အခွင့်အရေးကိုလည်း များစွာထိခိုက်စေပါတယ်။ ဥက္ကဌကြီးခင်ဗျား။ နိုင်ငံတစ်နိုင်ငံဖွံ့ဖြိုးတိုးတက်ဖို့နဲ့ ထိုဖွံ့ဖြိုးတိုးတက်မှုကို ရေရှည်တည်တံ့ အောင် ထိန်းသိမ်းခြင်း၊ ပိုမိုဖွံ့ဖြိုးအောင်ဆောင်ရွက်နိုင်ခြင်းစသည်တို့ ဖြစ်ပေါ်စေရန်အတွက် လူသား အရင်းအမြစ်ဟာ အရေးကြီးပါတယ်။ အာဟာရပြည့်ဝခြင်းသည် လူတို့၏ခန္ဓာကိုယ်ကြီးထွားရေး၊ ဉာဏ်ရည်ဖွံ့ဖြိုးရေးနှင့် ကျန်းမာကြံ့ခိုင်ရေးအတွက် အခြေခံလိုအပ်ချက်တစ်ခု ဖြစ်ပါတယ်။ နိုင်ငံသားများ၏ အာဟာရပြည့်ဝကျန်းမာခြင်းသည် နိုင်ငံ၏စီးပွားရေးဘက်စုံဖွံ့ဖြိုးတိုးတက်ရေး အတွက် အခြေခံအုတ်မြစ်လည်း ဖြစ်ပါတယ်။ ထိုတရားမဝင်လမ်းကြောင်းက ဝင်ရောက်လာတဲ့ ဆေးဝါးများ၊ လူသုံးကုန်ပစ္စည်းများနှင့် စားသောက်ကုန်များဟာ ဈေးကွက်ထဲမှာ ကျယ်ကျယ်ပြန့်ပြန့် ဝင်ရောက်နေရာယူလာခြင်းအားဖြင့် အလွယ်တကူဝယ်ယူစားသုံးမိလာကြပြီးတော့ ကျန်းမာရေး ထိခိုက်တဲ့ဆိုးကျိုးများကိုရရှိပြီးတော့ တိုင်းပြည်ရဲ့ လူသားအရင်းအမြစ်ဖွံ့ဖြိုးတိုးတက်မှုကို များစွာ ထိခိုက်စေပါတယ်။ နောက်တစ်ချက်ကတော့ တရားမဝင်လမ်းကြောင်းက ဝင်ရောက်လာတဲ့ပစ္စည်း တွေထဲမှာ တရားဝင်မှတ်ပုံတင်ပြီးမှ ခွင့်ပြုချက်ရရှိထားတဲ့ ပြည်တွင်းပြည်ပကုမ္ပဏီများ၊ စက်ရုံများက ထုတ်လုပ်လိုက်တဲ့ လူသုံးကုန်ပစ္စည်းများကို ပုံတူကူး၊ အတုအပပြုလုပ်ပြီးတော့ ထုတ်လုပ်တဲ့ ပစ္စည်းအတုတွေလည်း ပါဝင်ပါတယ်။ ထိုကဲ့သို့ အရည်အသွေးမပြည့်ဝသော တရားမဝင်ပစ္စည်းများကို ဈေးကွက်မှာပေါပေါဖြင့် ရောင်းချနေမှုများကြောင့် နိုင်ငံတော်ကို ကျသင့်သောအခွန်အခ ပေးဆောင် ပြီး တရားဝင်လမ်းကြောင်းမှတင်သွင်းပြီး ရောင်းချနေကြသော အခွန်ထမ်းပြည်သူများနှင့် ရင်းနှီးမြှုပ်နှံမှုပြုလုပ်သူများမှာလည်း များစွာနစ်နာကြရပါတယ်။ ဒါကြောင့် တာဝန်သိသော၊ တာဝန်ကျေသော အခွန်ထမ်းပြည်သူများဘက်မှရပ်တည်ပြီး တရားမဝင်ကုန်စည်တင်သွင်းမှုကို ထိထိရောက်ရောက်၊ ပြတ်ပြတ်သားသား အရေးယူဆောင်ရွက်သင့်ပါတယ်။ ထို့အပြင် တရားမဝင် လမ်းကြောင်းမှ ရောင်းဝယ်ဖောက်ကားနေသော ငွေမည်းများဖောင်းပွနေမှုများကြောင့် ငွေကြေး ဈေးကွက်မတည်ငြိမ်မှု၊ ငွေကြေးဖောင်းပွမှုများဖြစ်ပေါ်လာပြီး နိုင်ငံတော်ရဲ့ တရားဝင်ငွေကြေးကဏ္ဍ ကိုလည်း များစွာထိခိုက်နစ်နာစေပါတယ်။ နောက်တစ်ချက်ကတော့ မြန်မာနှင့် တရုတ်၊ အိန္ဒိယ၊ ဘင်္ဂလားဒေ့ရှ်၊ ထိုင်း၊ လာအိုတို့ကြား ရှည်လျားစွာ နယ်နိမိတ်ထိစပ်လျက်ရှိပြီး အလွယ်တကူ ဖြတ်ကျော်နိုင်သော၊ ထိန်းသိမ်းစောင့်ကြည့်ရန်ခက်ခဲသော နယ်စပ်ရှိနေခြင်းစသည့်အခြေအနေများကို အခွင့်အကောင်းယူပြီး လက်နက်၊ မူးယစ်ဆေးဝါးတင်သွင်းရောင်းချမှု၊ သစ်ခိုးထုတ်မှု၊ ကျောက်မျက် နှင့်သတ္တု တရားမဝင်တူးဖော်မှု၊ ရောင်းချမှု၊ ကုန်ပစ္စည်းအတုတင်သွင်းမှု၊ သားရိုင်းတိရစ္ဆာန်နှင့် လူကုန်ကူးမှုစသည်တို့ကို တွင်ကျယ်စွာဖြစ်ပေါ်စေခဲ့ပြီး တိုင်းပြည်ရဲ့ တရား ဥပဒေစိုးမိုးရေးနှင့် တည်ငြိမ်အေးချမ်းရေးကိုလည်း ထိခိုက်စေပါတယ်။ ဒါ့အပြင် ဒီကနေ့ နိုင်ငံအတွင်းမှာ တွင်တွင်ကျယ်ကျယ်ဖြစ်ပေါ်နေတဲ့ သစ်မှောင်ခိုမှုများ၊ မူးယစ်ဆေးဝါးရောင်းဝယ်ဖြန့်ဖြူးမှုများနှင့် ရာဇဝတ်ကျူးလွန်မှုများမှာလည်း တရားမဝင်ကုန်လမ်းကြောင်းက ဝင်ရောက်လာတဲ့ လိုင်စင်မဲ့ကား၊ ဆိုင်ကယ်စသည်တို့ကို အသုံးပြုပြီး ဆောင်ရွက်နေကြတာ ဖြစ်ပါတယ်။ ဒါကြောင့် ပြစ်မှုကျူးလွန်တဲ့ တရားခံအစစ်ကို ဖမ်းမိနိုင်ခြင်း၊ ဖမ်းမမိပြန်တော့လည်း ပိုင်ရှင်မဲ့ယာဉ်များဖြစ်ပေါ်နေခြင်းများဟာ လည်း ထိုအကြောင်းတရားများကြောင့်ပဲ ဖြစ်ပါတယ်။ ထိုကဲ့သို့သော တရားမဝင်လမ်းကြောင်းမှ ကုန်သွယ်မှုကို ထိထိရောက်ရောက်ကိုင်တွယ်ဆောင်ရွက်နိုင်မည်ဆိုပါက နိုင်ငံအတွက်အမှန်တကယ် ရသင့်ရထိုက်တဲ့ ကုန်သွယ်လုပ်ငန်းခွန်အပါအဝင် အခွန်အခများကို ပိုမိုတိုးတက်ရရှိလာပြီး နိုင်ငံရဲ့ GDP ကို တိုးတက်ကောင်းမွန်လာစေမှာ ဖြစ်ပါတယ်။ ထိုသို့ထိရောက်စွာ ဆောင်ရွက်နိုင်ရန်အတွက် အကြံပြု လိုတာကတော့ နယ်စပ်အဝင်/အထွက်ဂိတ်တွေမှာ တာဝန်ထမ်းဆောင်နေတဲ့ဝန်ထမ်းတွေရဲ့ အခန်းကဏ္ဍက အဓိကအရေးပါပါတယ်။ ဝန်ထမ်းတွေကို အရည်အသွေးရော၊ စိတ်ဓာတ်ပိုင်းပါ တိုးတက်ကောင်းမွန်လာအောင် မြှင့်တင်ပေးဖို့လိုအပ်ပါတယ်။ နယ်စပ်လုံခြုံရေးများကိုလည်း ပိုမိုတိုးမြှင့်ဆောင်ရွက်သင့်ပါတယ်။ တာဝန်သိသိ၊ သစ္စာရှိရှိနဲ့ မိမိရဲ့ တာဝန်ကို ကျေပွန်အောင် ဆောင်ရွက်နိုင်တဲ့ဝန်ထမ်းတွေဖြစ်ဖို့လိုအပ်သလို ဝန်ထမ်းအင်အားမလုံလောက်ပါက ထပ်မံဖြည့်တင်း ပြီး ဝန်ထမ်းများရဲ့ လိုအပ်ချက်တွေကို ဖြည့်ဆည်းပေးဖို့လည်း လိုအပ်ပါတယ်။ ဒါ့အပြင်ဝန်ထမ်းများရဲ့ စွမ်းဆောင်ရည်အလိုက် သတ်မှတ်ချက်ထားပြီး ရာထူး၊ ဂုဏ်ထူး၊ ဘွဲ့ထူးနဲ့ သင့်တော်မယ့်ဆုများကို ချီးမြှင့်မြှောက်စားခြင်းများလည်း ဆောင်ရွက်ပေးဖို့ လိုအပ်ပါတယ်။ တစ်ဖက်မှာလည်း တာဝန်မကျေသော၊ အကျင့်ပျက်သောဝန်ထမ်းများကို ဖော်ထုတ်ပြီး ထိရောက်ပြင်းထန်စွာအပြစ်ပေးခြင်း၊ အရေးယူခြင်းများပြုလုပ်ပြီး ဆုပေးဒဏ်ပေးစနစ်ကို ပီပြင်စွာ ဆောင်ရွက်သင့်ပါတယ်။ ဒါမှသာ ဝန်ထမ်းများအနေနဲ့ မိမိရဲ့အလုပ်အပေါ်မှာ တန်ဖိုးထားပြီး တာဝန် ကျေတဲ့ဝန်ထမ်းကောင်းများဖြစ်အောင် ကြိုးစားလာကြမှာ ဖြစ်ပါတယ်။ တရားမဝင်ကုန်သွယ်မှုနဲ့ ပတ်သက်ပြီး တရားမဝင်ကုန်သွယ်မှုအခြေအနေကိန်းညွှန်းထုတ်ပြန်နိုင်ရန် စီးပွားရေးသတင်းအချက် အလက်ယူနစ်(EIU)ကို တရားမဝင်ကုန်သွယ်မှုတိုက်ဖျက်ရေးနိုင်ငံပေါင်းစုံမဟာမိတ်အဖွဲ့ (TRACIT)က နိုင်ငံပေါင်း ၈၄ နိုင်ငံကို အကဲခတ်လေ့လာတဲ့အခါ မူဝါဒ၊ ဥပဒေအပိုင်း၊ စည်းမျဉ်းအပိုင်း၊ စီးပွားရေး၊ ကုန်သွယ်ရေး Institution အပိုင်း၊ ယဉ်ကျေးမှုကိန်းညွှန်းများအပါ နယ်ပယ် ၂၅ ခုကို လေ့လာတွေ့ရှိ ချက်အရ (၁) တရားမဝင်ကုန်သွယ်မှုဖြစ်ပေါ်စေသည့် စီးပွားရေးအခြေအနေ၊ စည်းမျဉ်းအပိုင်း ထိန်းသိမ်းရေး၊ ပတ်ဝန်းကျင်ကို ပိုမိုနားလည်စေရေး၊ (၂) ပိုမိုအာရုံစိုက်သင့်သည့်နယ်ပယ်များကို ဖော်ထုတ်နိုင်ရေး၊ (၃) တရားမဝင်ကုန်သွယ်မှုမှ ပေါ်ထွက်လာသည့်ဆိုးဝါးသည့် ခြိမ်းခြောက်မှုများကို ကိုင်တွယ်နိုင်ရန် ထိရောက်သည့်မဟာဗျူဟာများ ဖော်ထုတ်နိုင်ရေးတို့ဟာ အဓိကကျတဲ့အချက်တွေ ဖြစ်နေတာကို တွေ့ရပါတယ်။ လက်ရှိ ကျွန်တော်တို့နိုင်ငံရဲ့ အခြေအနေဟာ တရားမဝင်ကုန်သွယ်မှုများ ဟာ ယဉ်ကျေးမှုတစ်ရပ်ကဲ့သို့ အရှိန်အဟုန်ကောင်းစွာ ကြီးထွားလာနေပါသောကြောင့် အချိန်နှင့် တစ်ပြေးညီ ဟန့်တားနိုင်ရန် မဟာဗျူဟာတစ်ရပ်ချမှတ်ပြီး အမြန်ဆုံးစီစဉ်ဆောင်ရွက်ဖို့ လိုအပ်နေပါ ပြီ။ ဒါကြောင့် နိုင်ငံတော်ရဲ့ စီးပွားရေးဖွံ့ဖြိုးတိုးတက်မှုအတွက်သာမကပဲ နိုင်ငံတော်တည်ငြိမ်ရေး၊ တရားဥပဒေစိုးမိုးရေးအပါအဝင် နိုင်ငံတော်၏ဘက်စုံဖွံ့ဖြိုးတိုးတက်မှုအရပ်ရပ်ကို များစွာအထောက် အကူဖြစ်စေမှာဖြစ်တဲ့အတွက် ကောလင်းမဲဆန္ဒနယ်က ဦးမျိုးဇော်အောင် တင်သွင်းတဲ့အဆိုကို ပြည်သူ့ လွှတ်တော်မှ အတည်ပြု ပေးသင့်ပါကြောင်း ထောက်ခံဆွေးနွေးရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>
ဘုတလင်မဲဆန္ဒနယ်မှ ဦးမြင့်ဟန်ထွန်း ဆွေးနွေးဖို့ဖြစ်ပါတယ်။
</speech>
<speech><mp id='358'>ဦးမြင့်ဟန်ထွန်း(ဘုတလင်မဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဋ္ဌနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုအဆင့်အဖွဲ့အစည်းဝင်များနှင့် ဧည့်သည်တော်များအားလုံး မင်္ဂလာပါလို့ နှုတ်ခွန်းဆက်သပါတယ်။ ကျွန်တော်ကတော့ စစ်ကိုင်း တိုင်းဒေသကြီး၊ ဘုတလင်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးမြင့်ဟန်ထွန်း ဖြစ်ပါတယ်။ ကျွန်တော့်အနေနဲ့ ကောလင်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးမျိုးဇော်အောင် တင်သွင်းတဲ့အဆိုကို ထောက်ခံဆွေးနွေးသွားမှာဖြစ်ပါတယ်။ ဥက္ကဋ္ဌကြီးခင်ဗျား။ အဆိုကိုလေ့လာ ကြည့်မယ်ဆိုရင် အပိုင်းနှစ်ပိုင်းတွေ့ရပါတယ်။ ပထမအပိုင်းမှာ တရားဝင်လမ်းကြောင်းရော၊ တရားမဝင်လမ်းကြောင်းကပါ ဝင်ရောက်လာတဲ့ တရားမဝင်ပို့ကုန်၊ သွင်းကုန်တွေကို ထိထိရောက်ရောက်တားမြစ်ဖို့နဲ့ ဒုတိယအပိုင်းက တရားဝင်တင်သွင်းခွင့်၊ တင်ပို့ခွင့်ပြုနိုင်တဲ့အရာ တွေကို ဖြေလျှော့သင့်တာတွေ ဖြေလျှော့ခွင့်ပြုပေးဖို့ဆိုတဲ့ အပိုင်းနှစ်ပိုင်းကို တွေ့ရပါတယ်။ ဥက္ကဌကြီး ခင်ဗျား။ Backhoe လို၊ Bulldozer လို၊ loader လို တကယ့်ယာဉ်ယန္တရားကြီးတွေ၊ ကားလို၊ ဆိုင်ကယ် လို၊ ယာဉ်တွေ၊ အီလက်ထရောနစ်ပစ္စည်းတွေ၊ အင်ဂျင်တွေ၊ အဝတ်အထည်စတဲ့ လူသုံးကုန်ပစ္စည်းတွေ ဟာ တရားဝင်လမ်းကြောင်းကနေဝင်လာပြီးတော့ တရားမဝင်ပစ္စည်းဖြစ်နေတာတွေ များနေပါတယ်။ ဘာကြောင့်ဒီလိုဖြစ်နေရသလဲ။ ဒီပစ္စည်းတွေဟာ နယ်စပ်ဂိတ်ကိုဖြတ်လာတဲ့အခါမှာ တချို့တစ်ဝက် ကိုသာ Custom Duty ဆောင်ခဲ့ပါတယ်။ ဥပမာ- မြို့တော်တော်များများမှာ ခမ်းခမ်းနားနားရောင်းချ နေတဲ့ ဆိုင်ကယ်ဆိုင်တွေကို မေးကြည့်လိုက်မယ်ဆိုရင် လိုင်စင်ဘီးလိုချင်သလား။ Black ဘီး လိုချင် သလား။ သူ့ဈေးနဲ့သူ ကြိုက်သလိုဝယ်လို့ရနေပါတယ်။ အခုလို Duty မဆောင်ရသေးတဲ့ Block တွေ ရောင်းနေတာ အနယ်နယ်အရပ်ရပ်မှာ တွေ့နေရပါတယ်။ သူတို့တွေ စစ်ဆေးရေးဂိတ်အဆင့်ဆင့်ကို ဘယ်လိုကျော်ဖြတ်လာသလဲဆိုတာကတော့ စဉ်းစားစရာတွေပါ။ ဒါပေမဲ့ ဒီဆိုင်ကယ်တွေကို ဝယ်စီး လိုက်တဲ့ သာမန်ပြည်သူတွေလက်ထဲရောက်တာနဲ့တစ်ပြိုင်နက် လမ်းပေါ်မှာ တာဝန်ရှိသူတွေနဲ့တွေ့ရင် အစစ်ဆေးခံရပါပြီ။ Accident ဖြစ်လိုက်မယ်ဆိုလို့ရှိရင် အသိမ်းခံရပါမယ်။ ပို့ကုန်/သွင်းကုန် ဥပဒေနဲ့မညီလို့ နောက်ထပ်ဥပဒေပုဒ်မတပ်ပြီးတော့ အရေးယူခံရမယ်။ ကားအစီးလိုက်သယ်လာပြီး ဆိုင်ခန်းတွေနဲ့ ခမ်းခမ်းနားနားရောင်းနေတာတွေကိုတော့ တာဝန်ရှိသူအားလုံးက မျက်စိစုံမှိတ် ကြည့်နေပါတယ်။ ဒါဟာ အများပြည်သူတွေ မကြာခဏကြုံတွေ့နေရတဲ့ကိစ္စတွေပါ။ အခြားသော ယာဉ်ယန္တရားကြီးတွေ၊ အင်ဂျင်တွေ၊ ဆက်စပ်ပစ္စည်းတွေ၊ ဟန်းဆက်တွေ၊ တီဗွီ၊ ဒီဗွီဒီစတဲ့ အီလက်ထရောနစ်ပစ္စည်းတွေ တင်သွင်းရာမှာလည်း အလားတူပြဿနာတွေရှိနေပါတယ်။ တရားမဝင် ကုန်သွယ်မှုတွေဟာ အဆိုရှင်တင်ပြသလို ယဉ်ကျေးမှုတစ်ရပ်ဖြစ်နေခြင်းဟာ တရားဥပဒေစိုးမိုးရေးနဲ့ အဂတိလိုက်စားမှုတိုက်ဖျက်ရေးကို ဦးစားပေးအကောင်အထည်ဖော်ဆောင်ရွက်နေတဲ့ အစိုးရတစ်ရပ် အတွက် ကြီးမားတဲ့စိန်ခေါ်မှုတွေပါ။ ဒါကြောင့် နယ်စပ်ကုန်သွယ်မှုတွေနဲ့ပတ်သက်တဲ့ ပို့ကုန်၊ သွင်းကုန်ပမာဏကို သေချာစိစစ်ပြီး မဟာဗျူဟာချမှတ် ထိထိရောက်ရောက်ကိုင်တွယ်ဆောင်ရွက် သင့်ပါပြီ။ လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးခင်ဗျား။ အိမ်နီးချင်းနိုင်ငံများသို့ အဓိက တရားမဝင်တင်ပို့နေတဲ့ကုန်ပစ္စည်းတွေကို လေ့လာကြည့်ရင် ကျောက်စိမ်း၊ သစ် အစရှိတဲ့သဘာဝ သယံဇာတပစ္စည်းတွေများပါတယ်။ ပြည်တွင်း ဒီပစ္စည်းတွေထွက်ရှိတဲ့ဒေသတွေမှာ ဒေသပေါက်ဈေး ဟာ တစ်ဖက်နိုင်ငံနယ်စပ်ဂိတ်တွေမှာ ရောင်းဝယ်နေတဲ့ဈေးဟာ ဆယ်ပုံတစ်ပုံခန့်ပဲရှိပါတယ်။ ဥပမာပိတောက်၊ တမလန်းတို့ အဖိုးတန်သစ်တွေဟာ စစ်ကိုင်းတိုင်းဒေသကြီးအထက်ပိုင်းတွေမှာ တစ်တန်လျှင် ငါးသိန်းခန့်ပဲရှိပါတယ်။ တစ်ဖက်နိုင်ငံနယ်စပ်ဂိတ်ကိုရောက်တာနဲ့ ကျပ်သိန်း ၁၀၀ ခန့် ဖြစ်သွားပါပြီ။ ဒါတွေကို တရားဝင်ကုန်သွယ်မှုဖြစ်လာအောင် အချောထည်ပြုလုပ်ပြီးတော့ စိစစ်ခွင့်ပြု ပေးနိုင်မယ်ဆိုရင် တရားမဝင်ကိစ္စတွေကို လျော့ပါးနိုင်သလောက် လျှော့ချနိုင်မှာဖြစ်ပါတယ်။ နိုင်ငံတော်အတွက်လည်း အခွန်ဝင်ငွေတွေ ပိုရရှိလာမှာဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော်တို့ နိုင်ငံဟာ စိုက်ပျိုးရေးနိုင်ငံတစ်ခုဖြစ်ပါတယ်။ ဒါပေမဲ့ တောင်သူလယ်သမားများရဲ့ အဓိကသွင်းအားစုတွေဖြစ်နေတဲ့မျိုးစေ့၊ မြေဆီအမျိုးမျိုးနဲ့ ပိုးသတ်ဆေး များကို အိမ်နီးချင်းနိုင်ငံများကပဲ အဓိက တင်သွင်းနေပါတယ်။ ဒီသွင်းအားစုတွေဟာ တရားဝင်ထက် တရားမဝင်က ပိုများနေပါတယ်။ ဥပမာ - ကျွန်တော်တို့နေ့စဉ်စားသုံးနေတဲ့မုန်လာ၊ ကန်စွန်း၊ ဘူး၊ ဖရုံ၊ ဖရဲ၊ သခွား၊ အာလူးစတဲ့ မျိုးစေ့တွေဟာ ဈေးကွက်လိုအပ်ချက်နဲ့ကိုက်ညီတဲ့ မျိုးကောင်းမျိုးသန့်တွေကို ပြည်ပကနေ တရားမဝင်ဘဲ တင်သွင်းနေတာဖြစ်ပါတယ်။ ဘာကြောင့် တရားမဝင်တင်သွင်းသလဲ ဆိုရင် အဓိကကတော့ ပြည်တွင်းမှာ ထုတ်လုပ်နိုင်ခြင်းမရှိလို့ ဖြစ်ပါတယ်။ မျိုးကောင်းမျိုးသန့်တွေကို ပြည်တွင်းမှာတင် လုံလောက်အောင်ထုတ်လုပ်ခြင်း၊ ပြည်ပမှာလည်း တရားဝင်မှတ်ပုံတင်ပြီးတော့ တင်သွင်းခွင့်ပြုခြင်းအားဖြင့် တောင်သူလယ်သမားများရဲ့ အကျိုးစီးပွားကိုလည်း အကာအကွယ်ပေးပြီး ဖြစ်မယ်။ ဒီနေ့တောင်သူများမှာ ကြော်ငြာကောင်းတဲ့ပစ္စည်း၊ အကြွေးရတဲ့ပစ္စည်းတွေ၊ ဒါတွေကိုပဲ ရှာပြီးဝယ်နေကြပါတယ်။ ဒီပစ္စည်းတွေဟာ မှတ်ပုံတင်လည်းမထားဘူး။ ထားမထားလည်း မစိစစ်နိုင်ဘူး။ တရားမဝင်ကုန်သွယ်မှုက နေလာတဲ့မျိုးစေ့တွေ၊ မြေဆီတွေ၊ ဒီပစ္စည်းတွေနဲ့ပတ်သက်လို့ စိုက်ပျိုးတဲ့ အခါမှာ အမှားတွေ တွေ့ခဲ့မယ်ဆိုလို့ရှိရင်လည်း တောင်သူလယ်သမားအခွင့်အရေး၊ ကာကွယ်ရေး အကာအကွယ်ပေးရေးဥပဒေတို့၊ စားသုံးသူအကာအကွယ်ပေးရေးဥပဒေတို့ဟာ သူတို့တွေကို အကာအကွယ်မပေးနိုင်ပါဘူး။ ကျွန်တော့်မြို့နယ်ဖြစ်တဲ့ ဘုတလင်မြို့နယ်မှာ ၂၀၁၆ ခုနှစ်မှာတစ်ကြိမ်၊ ၂၀၁၈ ခုနှစ်မှာတစ်ကြိမ် တရားမဝင်ပိုးသတ်ဆေးတွေ၊ မြေဆီတွေ ဖမ်းမိခဲ့ပါတယ်။ ယာခင်းထဲကို လိုက်လံဖမ်းဆီးနေခြင်းဟာ ပြဿနာရဲ့ အဖြေမဟုတ်ပါဘူး။ တစ်ဖက်နိုင်ငံကနေ မြန်မာနိုင်ငံ အလယ်ပိုင်းမြို့ တစ်မြို့အထိ လမ်းတစ်လျှောက်လုံး တရားဝင်ခဲ့ပြီး တောင်သူယာထဲမှာ တရားမဝင် ဖြစ်ခဲ့ခြင်းဟာ လမ်းတစ်လျှောက်လုံးခွင့်ပြုခဲ့တဲ့ တာဝန်ရှိသူတွေကိုပါ စိစစ်ဖော်ထုတ် အရေးယူသင့် ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ နိဂုံးချုပ်အနေနဲ့ အီလက်ထရောနစ်ပစ္စည်းတွေ၊ ဆိုင်ကယ်တွေ၊ အင်ဂျင်တွေ၊ ယာဉ်ယန္တရားတွေ၊ လူသုံးကုန်ပစ္စည်းတွေ၊ တောင်သူလယ်သမားတွေရဲ့ သွင်းအားစုတွေကို အခုလို တရားမဝင်ကုန်သွယ်ရေးလမ်းကြောင်းကနေ ဝင်ချင်သလိုဝင်ခွင့်ပြု နေသရွေ့ ဒါတွေကို ပြည်တွင်းမှာ တရားဝင်ထုတ်လုပ်ဖြန့်ဖြူးရောင်းချမယ့် နိုင်ငံခြားရင်းနှီးမြှုပ်နှံမှု ဆိုတာ ဝင်လာနိုင်မှာမဟုတ်ပါဘူး။ ဒါကြောင့် တရားမဝင်ကုန်သွယ်မှုကို ထိန်းချုပ်ရန် နယ်စပ်ဂိတ် အဆင့်ဆင့်မှာ အဆင့်မြင့်နည်းပညာသုံးတဲ့ ဓာတ်ရောင်ခြည်သုံးရှာဖွေရေးစက်တွေတပ်ဆင်ပြီး ရွေးကောက်စစ်ဆေးခြင်းစနစ်မျိုးမဟုတ်ဘဲ အဝင်/အထွက်အားလုံးကို စစ်ဆေးသင့်ပါတယ်။ ဒါ့အပြင် တရားဝင်တင်ပို့ခွင့်ပြုနိုင်တဲ့ ကုန်ပစ္စည်းတွေကိုလည်း ဖြေလျှော့သင့်သည်များကို ဖြေလျှော့ပြီးတော့ ခွင့်ပြုပေးသင့်နေပါပြီ။ ဒါကြောင့် ကောလင်းမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးမျိုးဇော်အောင်ရဲ့ အဆိုကို လေးလေးနက်နက်ထောက်ခံအပ်ပါတယ်။ အားလုံးကို ကျေးဇူးတင်ပါ တယ်။</speech>
<speech type='speaker'> ဝေါမဲဆန္ဒနယ်မှ ဦးတင်ထွေး ဆွေးနွေးဖို့ ဖြစ်ပါတယ်။</speech>
<speech><mp id='210'>ဦးတင်ထွေး(ဝေါမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီး၊ ဒုတိယဥက္ကဋ္ဌနှင့် လွှတ်တော်ကိုယ်စားလှယ်များအားလုံး မင်္ဂလာပါလို့ နှုတ်ခွန်းဆက်သအပ်ပါတယ်။ လေးစားအပ်တဲ့ ဥက္ကဋ္ဌကြီးခင်ဗျား။ ကျွန်တော်ဒီကနေ့ ကောလင်းမဲဆန္ဒနယ်က ဦးမျိုးဇော်အောင်ရဲ့ အဆိုနှင့်ပတ်သက်ပြီးတော့ ကျွန်တော်ဆွေးနွေးမှာ ဖြစ်ပါတယ်။ တရားမဝင်ကုန်သွယ်ရေးဆိုတာဟာ ယခု ကျွန်တော်တို့ ဒီအစိုးရလက်ထက်မှာ ပေါ်လာတာမဟုတ်ပါဘူး။ ၁၉၆၂ ခုနှစ် လမ်းစဉ်ပါတီ အစိုးရပေါ်ပေါက်ကတည်းက ကျွန်တော်တို့ ပေါ်ပေါက်လာတာဖြစ်ပါတယ်။ အဲဒီအချိန်တုန်းကတော့ မှောင်ခိုပစ္စည်းဆိုပြီးတော့ ကျွန်တော်တို့ပေါ်လာပါတယ်။ အဲဒီအချိန်အခါတုန်းက ကျွန်တော်တို့ မြန်မာ နိုင်ငံထဲကို မှောင်ခိုအဖြစ် တရားမဝင်ဝင်ရောက်တာ ထိုင်းနိုင်ငံတစ်ခုတည်းပဲ ဖြစ်ပါတယ်။ ထိုင်းနိုင်ငံ နယ်စပ်ကနေပြီးတော့ နည်းမျိုးစုံနဲ့ဝင်တယ်။ မွန်ပြည်နယ်၊ မော်လမြိုင်၊ သထုံဆိုတာ အဲဒီအချိန်တုန်းက မှောင်ခိုမြို့တော်ကြီးလိုဖြစ်ပြီးတော့ မြန်မာတစ်နိုင်ငံလုံးကို ဖြန့်ကြက်ခဲ့တာပဲ ဖြစ်ပါတယ်။ ကျွန်တော်တို့ ကား၊ ဘာညာနည်းတဲ့အခါကျတော့ အဲဒီအချိန်အခါတုန်းက ကျွန်တော်တို့မီးရထားတွေမှာ ဖမ်းကြတယ်၊ ဆီးကြတယ်။ တဖြည်းဖြည်းနဲ့ အဲဒီလိုအခါကို လုပ်ရင်းလုပ်ရင်းနဲ့ လမ်းစဉ်ပါတီ အစိုးရကိုယ်တိုင်က တံခါးပိတ်စီးပွားရေးဝါဒကိုကျင့်သုံးပြီးတော့ ကုန်ထုပ်လုပ်မှုတွေကျဆင်းလာတဲ့ အခါကျတော့ ဒီမှောင်ခိုကုန်သွယ်မှုလုပ်ငန်းဟာ အစိုးရကိုထိခိုက်ပြီး ၁၉၈၈ ခုနှစ်မှာ ကျွန်တော်တို့ အစိုးရဟာ ဗုန်းဗုန်းလဲကျသွားတဲ့အခြေအနေကို ရှိပါတယ်။ ဒါကိုကျွန်တော်တို့ သံဝေဂယူဖို့လည်း လိုပါတယ်။ မှောင်ခိုစီးပွားရေးလုပ်ငန်းတရားမဝင်လုပ်ငန်းဟာ နိုင်ငံတော်အတွက် ဘယ်လောက် ထိခိုက်သလဲ၊ နိုင်ငံတော်ရဲ့ အကျိုးကို ဘယ်လောက်ဆုတ်ယုတ်တယ်ဆိုတာကိုတော့ ကျွန်တော်တို့ ဒီကနေ့ စဉ်းစားဖို့ လိုလာပြီဖြစ်ပါတယ်။ နောက်ပိုင်း ကျွန်တော်တို့ ပြီးခဲ့တဲ့လွှတ်တော်ကာလမှာလည်းပဲ ဒါနှင့်ပတ်သက်ပြီးတော့ ကာလရဲ့အစိုးရက တော်တော်လေးဆောင်ရွက်ပါတယ်။ ကျွန်တော်မှတ်မိ သလောက်ဆိုရင်တော့ ကျွန်တော်တို့ မူဆယ်-မန္တလေး အဲဒီလမ်းမှာဆိုလို့ရှိရင် ကျွန်တော်တို့ ရေပူစခန်း၊ မြဝတီ-ရန်ကုန် ဆိုလို့ရှိလို့ရှိရင်တော့ ကျွန်တော်တို့မရမ်းချောင်၊ ပဲခူးတိုင်းအရှေ့ခြမ်းဖြစ်တဲ့ ဝေါမြို့နယ်ရဲ့ ညောင်ခါးရှည်ဇုန်ဆိုပြီးတော့ ကျွန်တော်တို့ Mobile Teams ရွေ့လျားစခန်းတွေ ဖွင့်ပြီးတော့ ဖမ်းဆီးပါတယ်။ သို့သော်လည်းပဲ ကျွန်တော်တို့ မော်တော်ယာဉ်လို၊ Bulldozer မြေသယ်စက်ကြီးတွေကအစ ဟိုဘက်ကဝင်လာတာဟာ အိတ်ထဲထည့်လိုမရသော်လည်းပဲ ရန်ကုန်ကို ရောက်ပြီးတော့ ဘယ်လိုရောက်လာသလဲဆိုတာဟာ ကျွန်တော်တို့ စဉ်းစားရတာ အများကြီးကြပ်ပါ တယ်။ ဒါဟာဘာလဲဆိုတော့ ဒီစခန်းတွေမှာ ပစ္စည်းကိုတစ်ဖက်က ထိန်းချုပ်ဖို့နေနေသာသာ ဒီစခန်းမှာတာဝန်ယူတဲ့လူတွေကို ကျွန်တော်တို့အစိုးရက မထိန်းချုပ်နိုင်တဲ့အခါကျတော့ ဒီပြဿနာ တွေပေါ်လာပြီးတော့ ဒီကနေ့ဈေးဆိုင်တွေအပေါ်မှာ ကြည့်မယ်ဆိုလို့ရှိရင် ၉၀ ရာခိုင်နှုန်းသော ပစ္စည်းဟာ မတရားတဲ့နည်းနဲ့ဝင်ရောက်လာတဲ့ တရားမဲ့လမ်းကြောင်းကဝင်ရောက်လာတဲ့ မှောင်ခို ပစ္စည်းတွေဖြစ်နေတာကို သွားတွေ့ရတာပဲ ဖြစ်ပါတယ်။ အဲဒီတော့ ဒီပစ္စည်းတွေကို ကျွန်တော်တို့က ဒီလမ်းကြောင်းတွေကိုမပိတ်ဆို့နိုင်ဘူးဆိုရင် ကျွန်တော်တို့နိုင်ငံရဲ့ ကြာရင်ဘာဖြစ်လာမလဲဆိုတော့ အသေးစားစီးပွားရေးလုပ်ငန်းတွေ၊ အလတ်စားစီးပွားရေးလုပ်ငန်းတွေ တဖြည်းဖြည်းချင်းကျဆင်း ပြီးတော့ ကျွန်တော်တို့မြန်မာနိုင်ငံဟာ မှောင်ခိုဈေးကွက်ကြီးလို ဖြစ်လာမှာဖြစ်ပါတယ်။ ကျွန်တော်တို့ ယခုဆိုလို့ရှိရင် ဟိုပြီးခဲ့တဲ့ ၁၉၆၂ ခုနှစ် မဆလအစိုးရလက်ထက်တုန်းက ကြည့်မယ်ဆိုလို့ရှိရင်တော့ ဒီမြန်မာနိုင်ငံထဲကို မှောင်ခိုဈေးကွက်က ထိုင်းနိုင်ငံတစ်ခုတည်းပဲ ဝင်ပါတယ်။ ယခုဆိုလို့ရှိရင်တော့ ကျွန်တော်တို့ နယ်စပ်နိုင်ငံလာအိုကလွဲပြီးရင် ကျန်တဲ့ဟာတွေက အားလုံးကျွန်တော်တို့ဆီကို မှောင်ခို ဈေးကွက်နဲ့ဝင်ပါတယ်။ အဲဒီလိုပဲဝင်တဲ့အခါ ဥရောပဟိုဘက်နိုင်ငံတွေကအစ သူတို့ပစ္စည်းတွေက လည်းပဲ ကျွန်တော်တို့ နယ်စပ်နိုင်ငံတွေကတစ်ဆင့် ကျွန်တော်တို့ဆီကို မှောင်ခိုဈေးကွက်နဲ့ပဲ ဝင်လာ ပါတယ်။ ဝင်လာတဲ့အခါကျတော့ မြန်မာနိုင်ငံကြီးသည် ဒီကနေ့ မှောင်ခိုဈေးကွက်နိုင်ငံကြီးလို ဖြစ်ပါတယ်။ ကျွန်တော်တို့အစိုးရသည် ဒီမိုကရေစီအစိုးရပါ။ ဒီမိုကရေစီအစိုးရဆိုတာ ကိုယ်ပိုင် စီးပွားရေးမရှိပါဘူး။ နိုင်ငံပိုင်စက်ရုံ၊ အလုပ်ရုံနှင့် ကျန်တဲ့ဟာက ကျွန်တော်တို့ အခွန်အကောက်နှင့် အစိုးရကို ရပ်တည်နေရတဲ့အခြေအနေပါ။ တိုင်းရင်းသားပြည်သူလူထုတွေရဲ့ လုပ်ငန်းခွင်တွေကို အောင်မြင်အောင်အတွက် ကျွန်တော်တို့ အခွင့်အလမ်းကောင်းတွေရှာပြီးတော့ တိုင်းပြည်ဖွံ့ဖြိုး တိုးတက်အောင်လုပ်ရတဲ့အစိုးရဖြစ်ပါတယ်။ သို့သော်လည်းပဲ ဒီနေ့ ကျွန်တော်တို့ အစိုးရရဲ့ လက်ရှိ အခြေအနေကိုကြည့်မယ်ဆိုရင်တော့ ဝင်ငွေနှင့်ထွက်ငွေကမမျှလို့ ကျွန်တော်တို့ လိုငွေတွေအများကြီး ပြနေတဲ့အချိန်ဖြစ်ပါတယ်။ ကျွန်တော်တို့မှာ ဒီမှောင်ခိုလမ်းကြောင်းကြောင့် ဘာတွေသွားထိခိုက်သလဲ ဆိုတဲ့အခါကျတော့ ကျွန်တော်တို့တွေ့ရတာ ဟိုဘက်ကဝင်လာတဲ့ပစ္စည်းမှာလည်း ကျွန်တော်တို့ အခွန်အခမရဘူး။ ကျွန်တော်တို့ဆီကထွက်သွားတဲ့ ကျွန်းသစ်အပါအဝင် လယ်ယာလုပ်ငန်း၊ စိုက်ပျိုးရေးလုပ်ငန်းတွေ၊ နောက်တွင်းထွက်ပစ္စည်းတွေလည်း အခွန်အခမရဘူး။ အခွန်အခမရတဲ့ အပြင်ကို ကျွန်းသစ်လိုပစ္စည်းက ဒီကနေခိုးထုတ်သွားတဲ့အခါကျတော့ ပစ္စည်းလည်းရှုံးတယ်။ ကျွန်တော်တို့ အခွန်လည်းမရတော့ဘူး။ ကျွန်တော်တို့မှာ မိအေးနှစ်ခါနာဖြစ်တဲ့ဟာတွေလည်း အတွေ့အကြုံတွေအများကြီးရှိပါတယ်။ အဲ့ဒါတွေကို ကျွန်တော်တို့ ဘယ်လိုထိန်းချုပ်မလဲ ဆိုလို့ရှိရင် တော့ ကျွန်တော်တို့အစိုးရအနေနဲ့ ဒါကိုစဉ်းစားဖို့လိုပါတယ်။ အခု စီးပွားရေးနှင့်ကူးသန်း ရောင်းဝယ်ရေးဝန်ကြီးဌာနကတော့ ဒါ တိုင်းအစိုးရအဖွဲ့တွေ၊ ပြည်နယ်အစိုးရအဖွဲ့တွေကို တာဝန်ယူဖို့ လို့ပြောနေပါတယ်။ သို့သော်လည်းပဲ ကျွန်တော်တို့ ပြီးခဲ့တဲ့ ခုနကကျွန်တော် ပဲခူးတိုင်းအရှေ့ခြမ်း ဝေါမြို့နယ်၊ ညောင်ခါးရှည်ဆိုတာ ကျွန်တော်တို့ ဝေါမြို့နယ်ရဲ့ ရွာပါ။ အဲဒီအချိန်အခါတုန်းက Mobile Teams လို့ခေါ်တဲ့ ရွေ့ လျားအဖွဲ့တွေက တော်တော်များများကို ချမ်းသာပြီးတော့ အဆင်ပြေ သွားတာရှိသလို၊ အဲဒီဂိတ်ကထွက်လာတဲ့ ကျွန်တော်တို့ ကားကိုဘေးကသတင်းပို့လို့ မြို့မစခန်းက ဖမ်းတဲ့အခါကျတော့ ဟိုကစစ်ပြီးတဲ့ပစ္စည်းတွေအားလုံးဟာ သိန်းပေါင်းမြောက်များစွာလောက်သွား မိနေတာ တွေ့ရတာဖြစ်ပါတယ်။ အဲ့ဒါကြောင့်မို့လို့ ဒီစခန်းတွေသည် မူလစီးပွားရေးနှင့် ကူးသန်း ရောင်းဝယ်ရေးဝန်ကြီးဌာနရဲ့ ရည်ရွယ်ချက်နဲ့ရော ဟုတ်သလားဆိုတာပါ။ ဒါလည်း ကျွန်တော်တို့ ပြန်စဉ်းစားဖို့လိုတာဖြစ်ပါတယ်။ ဒါကြောင့်မို့ ကျွန်တော့်အနေနဲ့ ခြုံငုံပြီးတော့တင်ပြရမယ်ဆိုလို့ရှိရင် တော့ ဒီကျွန်တော်တို့ လက်ရှိတရားမဝင်လမ်းကြောင်းကဝင်လာတဲ့ ကုန်သွယ်မှုသည် နိုင်ငံတော်ရဲ့ အဓိက ကုန်သွယ်မှုစီးပွားရေးလုပ်ငန်းမှာ အန္တရာယ်အရှိဆုံးသော လုပ်ငန်းကြီးသာဖြစ်ပါတယ်။ ဒီဟာကိုမှ ကျွန်တော်တို့မပိတ်နိုင်၊ မဆိုနိုင်ဘူးဆိုလို့ရှိရင်တော့ ကျွန်တော်တို့အနေနဲ့က စီးပွားရေး အခုလိုငွေပြနေတာထက်ကို နောက်ပိုင်းမှာ တိုင်းပြည်ရဲ့ စီးပွားရေးဟာ ဖရိုဖရဲတွေအများကြီးဖြစ်လာ နိုင်စရာအကြောင်းရှိပါတယ်။ ဒါကြောင့်မို့ ကျွန်တော့်အနေနဲ့ လွှတ်တော်ကြီးကို တင်ပြလိုတာကတော့ ဦးမျိုးဇော်အောင်ရဲ့ အဆိုဟာ တိုင်းပြည်ရဲ့ လက်ရှိဖြစ်ပျက်နေတဲ့ အခြေအနေအပေါ်မှာ အချိန်မီ တင်ပြတဲ့အဆိုဖြစ်တဲ့အတွက် ဒါကို လွှတ်တော်ကြီးကအတည်ပြု သင့်ပါကြောင်း လေးစားစွာဖြင့် ဆွေးနွေးရပါတယ်ခင်ဗျား။</speech>
<speech type='speaker'>
ညောင်ရွှေမဲဆန္ဒနယ်မှ ဦးဝင်းမြင့်ဦး(ခ) ဦးနေမျိုး ဆွေးနွေးဖို့ ဖြစ်ပါတယ်။
</speech>
<speech><mp id='382'>ဦးဝင်းမြင့်ဦး(ခ)ဦးနေမျိုး(ညောင်ရွှေမဲဆန္ဒနယ်)</mp> လေးစားအပ်ပါတဲ့ ပြည်သူ့လွှတ်တော် ဥက္ကဋ္ဌနှင့် ပြည်ထောင်စုဝန်ကြီး၊ ပြည်သူ့လွှတ်တော်ကိုယ်စားလှယ်များအားလုံး မင်္ဂလာပါ။ ကျွန်တော် ကတော့ ညောင်ရွှေမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးဝင်းမြင့်ဦး(ခ) ဦးနေမျိုး ဖြစ်ပါ တယ်။ ဦးမျိုးဇော်အောင်ရဲ့ အဆိုကို နိုင်ငံတော်အခွန်ဘဏ္ဍာရရှိရေးနှင့် တောင်သူအကျိုးစီးပွား ကာကွယ်ရေးအချက်နှစ်ချက်နှင့် ဆွေးနွေးသွားပါ့မယ်။ အဆိုရှင်က နယ်စပ်ကနေ စိုက်ပျိုးရေး သီးနှံတွေဝင်ရောက်လာတဲ့အခါ ကျွန်တော်တို့ တောင်သူတွေ ဒုက္ခရောက်နေကြပါတယ်။ နောက်တစ်ချက်က မြန်မာနိုင်ငံမှာ နယ်စပ်ဂိတ် ၁၇ ခုရှိပါတယ်။ တရားမဝင်ကုန်သွယ်မှုတွေအများစု ဟာ တရားဝင်လမ်းကြောင်းကနေ ဝင်လာကြတယ်ဆိုတာကို ကျွန်တော်တင်ပြဆွေးနွေးပါ့မယ်။ ကျွန်တော်ကို Power Point အသုံးပြုခွင့်ပြုပါ။ ဒီအဆိုကို ထောက်ခံဆွေးနွေးသွားတဲ့ဂျာနယ်တစ်ခုက အယ်ဒီတာ့အာဘော်မှာ ကျွန်တော်ပြောချင်တာနဲ့တစ်ထပ်တည်းကျတဲ့ ထိရောက်သောတရားဥပဒေ စိုးမိုးရေး၌ အားနည်းခဲ့ပြီး နယ်စပ်ကုန်သွယ်ရေးများ၌ ဦးနင်းပဲ့ထောင်၊ ပဲ့နင်းဦးထောင်များဖြစ်ခဲ့ပြီး နယ်စပ်ကုန်သွယ်ရေးအညွှန်းကိန်းများ၌ တစ်ဖက်သတ်အရှုံးရလဒ်များကို တွေ့ရှိရပြီး အောက်အပိုဒ် မှာဆိုရင် သကြားမှ ပြောင်းဆန်ဖြစ်သွားတယ်။ ဆန်အိတ်တွေကနေ တခြားပစ္စည်းအိတ်တွေဖြစ်သွား တယ်။ တရားဝင်ဂိတ်မှာထက် တရားမဝင်ဂိတ်မှာအရောင်းအဝယ်တွေ ပိုဖြစ်ကြတယ်။ ထိုထက်ဆိုး သည်မှာ နယ်စပ်ဒေသလုံခြုံရေးအမျိုးမျိုး၊ လက်နက်ကိုင်အင်အားစုအမျိုးမျိုးနဲ့ ဆက်စပ်လုပ်ကိုင်နေ ရတဲ့လုပ်ငန်းတွေဖြစ်သည်။ ထို့အပြင် တစ်ဖက်နိုင်ငံမှ ကုန်သည်များ လုပ်ငန်းရှင်များပူးပေါင်းပြီး မိမိနိုင်ငံသားကုန်သည်များ လုပ်ငန်းရှင်များအပေါ် ဖိနှိပ်ဗိုလ်ကျမှုများလည်းရှိနေပါတယ်။ နှိပ်ကွပ်နေ သူများလည်းရှိသည်။ ဥပဒေမဲ့အခွန်ကောက် ကုန်ပစ္စည်းသိမ်းယူသူတွေလည်း လုပ်ရိုးလုပ်စဉ်ဖြစ် သည်။ ထို့ကြောင့် တစ်လမှာ အမေရိကန်ဒေါ်လာငါးသန်းဖိုးလောက် ဆုံးရှုံးနစ်နာနေရကြောင်း နယ်စပ်ကုန်သွယ်ရေးလုပ်ငန်းလုပ်ကိုင်နေသူများက တွက်ချက်ကြတယ်။ ထို့ကြောင့် တိုင်းပြည်ဘဏ္ဍာ ကို ဘယ်လိုရအောင်လုပ်ကြမလဲပြောချင်ပါတယ်။ နောက် ဒုတိယအချက်အနေနဲ့ တောင်သူ လယ်သမားများအခွင့်အရေးကို ဆွေးနွေးပါ့မယ်။ ဒါကတော့ အင်းသီးလို့ခေါ်တဲ့အင်းလေးကထွက်တဲ့ ခရမ်းချဉ်သီးပါ။ ကျွန်တော်တို့ အင်းသူအင်းသားများဟာ ဒီသီးနှံအပေါ်မှာ အများကြီးမှီခိုအားထား ရပါတယ်။ တစ်ခုခုများဖြစ်သွားရင် သီးနှံများဈေးတွေကျသွားရင် ဖောင်တော်ဦးဘုရားမှာ ပေါက်ပေါက်ဆုပ်ရောင်းစားတဲ့ဘဝကို ရောက်သွားပါလိမ့်မယ်။ ကျွန်တော်တို့လမ်းမှာ ဘယ်လောက် ကြာမလဲ။ ဘာတွေဖြစ်မလဲမသိလို့ ကြို တင်ခူးထားတဲ့ တစ်ပတ်ခံ၊ ငါးရက်ခံခရမ်းချဉ်သီးတွေပါ။ ဒါကတော့ ကျွန်းမျောပေါ်က ရေပေါ်စိုက်တဲ့ခရမ်းချဉ်သီးစိုက်ခင်းတွေပါ။ ကျွန်တော်တို့အင်းလေးကန် ကို ဓာတုကင်းစင်နယ်မြေဖြစ်အောင် ကြိုးစားနေတဲ့အနေနဲ့ ပထမ ဧက ၅၀ ကို စိုက်ပျိုးရေးဌာနနဲ့ ပူးပေါင်းပြီး GAP စိုက်ခင်းစိုက်ခဲ့ပါတယ်။ အထွက်လည်းကောင်းပါတယ်။ ဒါပေမဲ့ ဈေးကွက် မဖန်တီးပေးနိုင်ခဲ့ပါဘူး။ နောက် ဒီနှစ် ဧက ၁၂၀ စိုက်ပါတယ်။ ဈေးကွက်ကောင်းရင် နောက်နှစ်တွေ မှာ တစ်အင်းလုံးစိုက်နိုင်ကြပါတယ်။ ထို့ကြောင့် ကျွန်တော်တို့ အင်းလေးဟာ ဓာတုကင်းစင်တဲ့နယ်မြေ ဖြစ်လာမှာပါ။ ဒါပေမဲ့ ခုနကပြောသလို သီးနှံရာသီပေါ်ချိန် နယ်စပ်ကလို့ပြောတဲ့ သီးနှံတွေဝင်လာ ပါတယ်။ ဒါ နယ်စပ်ကလို့ပြောတဲ့ ခရမ်းချဉ်သီးတွေပါ။ ဒါနယ်စပ်မှာ စိုက်ပျိုးထုတ်လုပ်တယ်လို့ပြောတဲ့ ကြက်သွန်တွေပါ။ ထို့အတူပဲ နယ်စပ်ကနေဝင်လာတဲ့ အာလူးတွေဟာ အာလူးထွက်တဲ့ ပင်လောင်း၊ အောင်ပန်းအထိရောက်ပြီးတော့ အောင်ပန်း၊ ပင်လောင်းက အာလူးစိုက်တောင်သူတွေတောင်မှ မြေကြီးထဲက အာလူးကို မနုတ်နိုင်တော့ပါဘူး။ ဒီလို ဘုရားပန်းတွေတောင်မှ နယ်စပ်က ပြည်ပနိုင်ငံက ဝင်လာတာပါ။ ကျွန်တော်တို့တွေဟာ အဖွဲ့အစည်းတွေ၊ ကုမ္ပဏီတွေရဲ့ အကျိုးစီးပွားလား၊ တောင်သူတွေရဲ့ အကျိုးစီးပွားလား၊ နှစ်ဖက်မျှတအောင် ပြတ်ပြတ်သားသားဆုံးဖြတ်ရတော့မှာပါ။ အဲဒီဒေသတွေမှာ တကယ်စိုက်သလား/မစိုက်သလား၊ စုံစမ်းကြည့်ရသလောက် မစိုက်ကြပါဘူး။ တစ်ဖက်နိုင်ငံက တစ်ဖက်လှည့်နဲ့ဝင်လာကြတာပါ။ ဒီလိုတန်ချိန်ပေါင်းများစွာဝင်လာတော့ ဒေသခံ တောင်သူတွေအများကြီး ဒုက္ခရောက်တဲ့အပြင် နိုင်ငံတော်အတွက်လည်း အများကြီးနစ်နာ မျိုးရိုးဗီဇ ပြင်ထားတဲ့အတွက်လည်း စားသုံးသူတွေအတွက် အကာအကွယ်မပေးနိုင်ဖြစ်နေပါတယ်။ အဲဒါကြောင့် နိုင်ငံတော်အကျိုး၊ စားသုံးသူအကျိုး၊ အထူးသဖြင့် တောင်သူလယ်သမားအခွင့်အရေးကာကွယ်ရေး အတွက် သီးနှံအာမခံထားရှိရေး သီးနှံပေါ်တဲ့အချိန်မှာ ပြည်ပကမဝင်လာရေး၊ ပြည်တွင်းစားသုံးမှု လိုအပ်မှသာ ခုနကပြောတဲ့ ညီနောင်တိုင်းရင်းသားအဖွဲ့တွေက၊ ကုမ္ပဏီတွေက ပေးသွင်းသင့်ပါတယ်။ အခုလို ကြက်သွန်နီဈေးတက်ချိန်မှာ နောက်မဆုတ်ဘဲ မတွန်မဆုတ် ရဲရဲပြတ်ပြတ်သားသားသွင်းခွင့် ပေးလိုက်ပါ။ နိဂုံးချုပ်အနေနဲ့ အချို့ဌာနဆိုင်ရာဝန်ထမ်းများကလည်း သူများမိုးခါးရေသောက်ရင် မသောက် ချင်တော့တဲ့ ဖြူစင်တဲ့လမ်းကြောင်းကိုလျှောက်ချင်တဲ့ ဌာနကဝန်ထမ်းများကို ကျွန်တော်တို့ လွှတ်တော်ကိုယ်စားလှယ်တွေက လက်တွဲခေါ်ဖို့လည်း လိုပါပြီ။ နောက်တစ်ခါ ကုမ္ပဏီများ၊ စီးပွားရေး လုပ်ငန်းရှင်များ၊ ခုနက တိုင်းရင်းသားညီအစ်ကိုလုပ်ငန်းရှင်များကလည်း ကန်တော့ရတဲ့အလုပ်၊ လာဘ်ထိုးရတဲ့အလုပ်ကို မလုပ်ချင်ကြပါဘူး။ နိုင်ငံတော်ကို အခွန်ဆောင်ပြီးတော့ ဖြူဖြူစင်စင် စီးပွားရေးလုပ်ငန်း လုပ်ချင်ကြတာပါ။ အဓိက အခွန်ငွေတွေရဖို့ ကျွန်တော်တို့ဌာနက လူတွေကသာ ထစ်မယ်၊ ရစ်မယ်၊ တွန့်ဆုတ်တွန့်ဆုတ်နဲ့ Procedure Out တဲ့ ကြိုးနီစနစ်တွေမလုပ်ကြပါနဲ့လို့ ပြောကြားရင်း အဆိုကို ထောက်ခံဆွေးနွေးအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'> သရက်မဲဆန္ဒနယ်မှ ဦးကံမြင့် ဆွေးနွေးဖို့ ဖြစ်ပါတယ်။</speech>
<speech><mp id='280'>ဦးကံမြင့်(သရက်မဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် အားလုံးပဲမင်္ဂလာပါ။ ကျွန်တော်ကတော့ မကွေးတိုင်းဒေသကြီး၊ သရက်မဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးကံမြင့် ဖြစ်ပါတယ်။ ကျွန်တော့်အနေနဲ့ ကောလင်းမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးမျိုးဇော်အောင်ရဲ့ နိုင်ငံတော်၏ စီးပွားရေးဖွံ့ဖြိုးတိုးတက်မှုကို များစွာထိခိုက်စေပြီး တရားမဝင်ကုန်သွယ်မှုများ လျော့နည်းပပျောက်စေရေးအတွက် မဟာဗျူဟာချမှတ်၍ ထိရောက်စွာ ကိုင်တွယ်ဖြေရှင်းပါရန် ပြည်ထောင်စုအစိုးရသို့တိုက်တွန်းကြောင်းအဆိုအား ထောက်ခံဆွေးနွေးသွား မှာဖြစ်ပါတယ်။ ကျွန်တော့်အနေနဲ့ ပြီးခဲ့တဲ့ ဘဏ္ဍာငွေအရအသုံးဆိုင်ရာမှာ လိုငွေတွေပေါ်ပေါက်ခဲ့ ပါတယ်။ ၂၀၁၅-၂၀၁၆ ဘဏ္ဍာရေးနှစ်မှာ ၃၀၅၅ ကျပ်ဘီလီယံ၊ ၂၀၁၆-၂၀၁၇ ဘဏ္ဍာရေးနှစ်မှာ ၁၈၉၂ ကျပ်ဘီလီယံ၊ ၂၀၁၇-၂၀၁၈ ဘဏ္ဍာရေးနှစ်မှာ ၂၀၉၆ ကျပ်ဘီလီယံ၊ အခု ၂၀၁၈-၂၀၁၉ ဘဏ္ဍာရေးနှစ်မှာ ၄၀၉၃ ကျပ်ဘီလီယံ ပေါ်ပေါက်ခဲ့ပါတယ်။ ထိုနည်းတူပဲ ဒီကုန်သွယ်မှုကဏ္ဍမှာ လည်း ကုန်သွယ်မှုလိုငွေဟာ ၂၀၁၅-၂၀၁၆ ဘဏ္ဍာရေးနှစ်မှာ ၅၄၄၁ ဒေါ်လာသန်း ပေါ်ပေါက်ခဲ့ပါ တယ်။ နောက်တစ်ခါ ၂၀၁၆-၂၀၁၇ ဘဏ္ဍာရေးနှစ်မှာ ၅၂၁၂ ဒေါ်လာသန်း ပေါ်ပေါက်ခဲ့ပါတယ်။ ၂၀၁၇-၂၀၁၈ ဘဏ္ဍာရေးနှစ်မှာ ၃၈၃၆ ဒေါ်လာသန်းပေါ်ပေါက်ပြီးတော့ ဧပြီလ ၁ ရက်နေ့ကနေပြီး တော့ သြဂုတ်လ ၃၁ ရက်နေ့အထိ လေးလမှာ ၁၀၆၅ ဒေါ်လာသန်း ပေါ်ပေါက်ခဲ့ပါတယ်။ အဲဒီတော့ တစ်ဖက်မှာ ဘဏ္ဍာငွေရသုံးဆိုင်ရာမှာ လိုငွေပေါ်ပေါက်သလို ဒီဘက်ကုန်သွယ်မှု ဘက်မှာလည်း လိုငွေတွေပေါ်ပေါက်ပါတယ်။ အဲဒီလို လိုငွေတွေပေါ်ပေါက်တဲ့အတွက်ကြောင့် ကျွန်တော်တို့က ရစရာရှိတာတွေက မရဘူး။ မသုံးသင့်တာတွေသုံးလို့ တိုင်းပြည်ပဲဖြစ်ဖြစ်၊ အိမ်တစ်အိမ်ပဲဖြစ်ဖြစ် ဒီအိမ်မှ၊ ဒီတိုင်းပြည်မှ မဆင်းရဲရင် ဘယ်အိမ်မှ၊ ဘယ်တိုင်းပြည်မှ ဆင်းရဲစရာ အကြောင်းမရှိပါဘူး။ အဲဒီတော့ ဒါ ဘာကြောင့်ဖြစ်လဲဆိုတော့ ကျွန်တော်တို့ တိုင်းပြည်က အခုဟာက Trade Model တိုင်းပြည်ဖြစ်နေတယ်။ ကုန်သွယ်မှုပုံစံပေါ့။ Productive Model မဟုတ်ဘူး။ မဟုတ်တော့ ကျွန်တော်တို့ တိုင်းပြည်က ပစ္စည်းတွေကို ကုန်ကြမ်းနဲ့ ကျွန်တော်တို့က ကုန်ပို့လိုက် ရတာ။ ကုန်ပို့တယ်ဆိုတာက ကုန်ရောင်းတာပါ။ ကုန်ရောင်းတာက ကျွန်တော်တို့က ပိုက်ဆံရဖို့။ နောက်တစ်ခါ ကျွန်တော်တို့က သွင်းကုန်ကျတော့ ဝယ်တာပေါ့။ ဝယ်တာက ကိုယ်က ပိုက်ဆံပေးရတာ။ အဲဒီတော့ စီးပွားရေးသဘောအရ ကျွန်တော်တို့ ရောင်းအားတွေများလျှင် ရောင်းလိုအားများရင် ဈေးနှုန်းက ကျပါတယ်။ ထိုနည်းအတူပဲ ဝယ်လိုအားများရင် ကျွန်တော်တို့က ဈေးနှုန်းတွေတက် အဲဒီတော့ ကျွန်တော်တို့က ကုန်ပို့လိုက်တဲ့အချိန်ကျတော့ ဈေးနှုန်းကသိပ်မရဘူး။ နောက်တစ်ခါ ကိုယ်က ဝယ်လိုအားများတော့ ဝယ်လိုက်တော့ ဈေးတွေပိုပေးရတယ်။ အဲဒီတော့ ကျွန်တော်တို့က Balance of Trade om/6os? OGGI P602603 gesoosa ozode pe Balance of Payment မှာကျတော့ နိုင်ငံခြားငွေ စီးထွက်သွားတယ်။ အဲဒီတော့ ဘာလဲဆိုတော့ နိုင်ငံခြားငွေစီးထွက်တော့ ကျွန်တော်တို့မှာ အခုအချိန်မှာ နိုင်ငံခြားငွေ အရန်မရှိဘူး။ အရန်မရှိတော့ ကျွန်တော်တို့ တိုင်းပြည်က ပိုပြီးတော့ စီးပွားရေးဆိုးရွားတဲ့ဒဏ်ကို ကျွန်တော်တို့ကခံရမှာပါ။ အဲဒီတော့ နိုင်ငံခြားငွေ ဒီဘက်က ကုန်သွယ်မှုဘက်က နိုင်ငံခြားငွေရလို့ရှိရင်တော့ ကျွန်တော်တို့ပြည်တွင်းကို ဘတ်ဂျက်ကို သုံးလို့ရ မယ်။ အဲဒီလိုတွေဖြစ်နေတယ်။ အဲဒီတော့ ဒါဘာကြောင့်ဖြစ်လဲဆိုတော့ တိုင်းပြည်က ရောင်းဖို့ပဲ ကျွန်တော်တို့က ကုန်သွယ်မှုမဟုတ်ဘဲနဲ့ Productive Model ကိုရောက်အောင်လို့လည်း ကြိုးစားဖို့လည်းလိုတယ်။ အဲဒီတော့ တရားမဝင်ကုန်သွယ်မှုတွေဖြစ်လာတဲ့အခါကျတော့ ကုန်ပစ္စည်းတွေကလည်း အရည်အသွေးမမှန်ဘူး။ မမှန်ဘဲနဲ့ ကျွန်တော်တို့က အခွန်အကောက်ကလည်းမရဘူး။ နောက်တစ်ခါ စားသုံးသူတွေလည်း ဘေးအန္တရာယ်ကင်းရှင်းမှုမရှိဘူး။ နောက်အစစ တရားဥပဒေစိုးမိုးမှုလည်း မရှိဘူး။ သဘာဝပတ်ဝန်းကျင်လည်း ညစ်ညမ်းမယ်။ နောက်တစ်ခါ တရားမဝင်ကုန်သွယ်မှုရှိနေတဲ့ အတွက်ကြောင့် ဒီတိုင်းပြည်ရဲ့ GDP မှာလည်း မဝင်ဘူး။ နှစ်စဉ်နှစ်တိုင်း ဒီကုန်သွယ်မှုလိုငွေတွေ ပေါ်နေတဲ့အတွက်ကြောင့် တိုင်းပြည်ရဲ့ ကုန်သွယ်မှုပမာဏဟာလည်း တိုးတက်မလာတဲ့အပြင် GDP မှာလည်း မဝင်ဘူး။ မဝင်တဲ့အတွက်ကြောင့် နိုင်ငံခြားငွေ ငွေထုတ်ငွေယူရှင်းတမ်းမှာ အမြဲတမ်းနည်း နေတယ်။ ထိုနည်းတူပဲ ဒီတရားမဝင်ကုန်သွယ်မှုကြောင့် ကျွန်တော်တို့ဟာ ဖွံ့ဖြိုးစတိုင်းပြည်ဖြစ်နေတဲ့ အတွက်ကြောင့် ကုန်သွယ်ရေးမှာ အထိနာတယ်။ အများဆုံးတစ်ဖက်နိုင်ငံတွေက ကျွန်တော်တို့ကို အသာစီးရတယ်။ ကျွန်တော်တို့က နာနေတာ။ ဒါဟာ ဘယ်လိုမှငြင်းမရတဲ့အချက်ပဲ။ အဲဒီတော့ နောက်တစ်ခါ တရားဥပဒေစိုးမိုးမှုမရှိတော့ အခွန်အကောက်တွေကလည်း မပေး ရတော့ ဒီပစ္စည်းတွေက ကျွန်တော်တို့က ဒီဈေးကွက်က ဈေးနှုန်းကိုကြည့်တဲ့ဈေးကွက်။ ဈေးနှုန်းကို ကြည့်တဲ့ဈေးကွက်ဆိုတော့ ကျွန်တော်တို့တိုင်းပြည်က အမြဲတမ်းမှောင်ခိုဈေးကွက်ဖြစ်တဲ့အတွက် ကြောင့် တရားဝင်တဲ့ဈေးကွက်က ဘယ်တော့မှ နာလန်ထူမှာမဟုတ်ဘူး။ တိုးလို့ပေါက်မှာမဟုတ်ဘူး။ အဲဒီတော့ ကျွန်တော့်အနေနဲ့ ပြောချင်တာကတော့ ဒီဟာကိုလုပ်ခြင်းအားဖြင့် တရားမဝင်ကုန်သွယ်မှု ကို နှိမ်နင်းခြင်းအားဖြင့် ရင်းနှီးမြှုပ်နှံမယ့်လူတွေကလည်းပဲ ကျွန်တော်တို့တိုင်းပြည်ဟာ ပြည်တွင်း ဈေးကွက်ကို နိုင်နိုင်နင်းနင်းနဲ့စီမံခန့်ခွဲနိုင်တယ်ဆိုတဲ့ဟာမျိုးကို ကျွန်တော်တို့ သတင်းကောင်းပေးလို့ ရပါတယ်။ နောက်တစ်ခု ကျွန်တော်ပြောချင်တာက တရားမဝင်ကုန်သွယ်မှုနှင့်ပတ်သက်လို့ Custom လိုဖမ်းတဲ့အဖွဲ့အစည်းတွေက ဖမ်းဆီးတာ ဘယ်လောက်ရတယ်။ နောက်တစ်ခုက Write Out လုပ်တာ ဘယ်လောက်ရတယ်။ နောက်တစ်ခါ ပြန်လည်ထုခွဲရောင်းချတာဘယ်လောက်ရတယ်ဆိုတာ အဲဒါလေး ကိုလည်း ကျွန်တော်တို့ ရှင်းပြဖို့တော့ လိုမှာပါ။ ကျေးဇူးတင်ပါတယ်။</speech>
<speech type='speaker'>
ပုလောမဲဆန္ဒနယ်မှ ဦးအုန်းခင် ဆွေးနွေးဖို့ ဖြစ်ပါတယ်။
</speech>
<speech><mp id='426'>ဦးအုန်းခင်(ပုလောမဲဆန္ဒနယ်)</mp> လေးစားအပ်ပါသော ဥက္ကဋ္ဌကြီးခင်ဗျား။ ကျွန်တော် ကတော့ တနင်္သာရီတိုင်းဒေသကြီး၊ ပုလောမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးအုန်းခင် ဖြစ်ပါတယ်။ ဦးမျိုးဇော်အောင်ရဲ့အဆိုကို အကြံပြုဆွေးနွေးသွားမှာဖြစ်ပါတယ်ခင်ဗျား။ လေးစားအပ် ပါတဲ့ ဥက္ကဋ္ဌကြီးခင်ဗျား။ ဦးမျိုးဇော်အောင်ရဲ့ အဆိုကို ကျွန်တော် လေ့လာတဲ့အခါကျတော့ အလွန်တရာ ကျယ်ပြန့်ပါတယ်။ အင်မတန်နက်ရှိုင်းပါတယ်။ တရားမဝင်တင်ပို့တဲ့ကုန်ဆိုတာကတော့ နိုင်ငံထဲမှာ အနည်းနှင့်အများကတော့ ရှိနေကြပါတယ်။ အရေးကြီးဆုံးကတော့ ပို့ကုန်နှင့် သွင်းကုန်နေရာမှာ ပို့ကုန် အဓိကနိုင်ငံဖြစ်ဖို့ လိုပါတယ်။ ပို့ကုန်ဆိုတဲ့နေရာမှာလည်း ကုန်ကြမ်းမဟုတ်ဘဲနဲ့ အဆင့်မြင့် ထုတ်ကုန်မလုပ်နိုင်သေးရင်တောင်မှ Value Added ဆိုတဲ့ ကုန်ပစ္စည်းတွေထုတ်နိုင်ရန် ကြိုးစားဖို့ လိုပါတယ်။ အဲဒီလိုမဟုတ်ရင်တော့ ကျွန်တော်တို့က တရားမဝင်ပစ္စည်းတွေက တစ်နည်းမဟုတ် တစ်နည်းတော့ ဝင်နေမှာပါပဲ။ ဥပမာလေး ကျွန်တော်ပြောချင်ပါတယ်။ ကျွန်တော်တို့ မြန်မာနိုင်ငံက ထုတ်တဲ့ကုန်တွေကို ဥပမာနှစ်ခုပြောပါမယ်။ သစ်ကို ကျွန်တော်တို့က အထပ်သားအနေနဲ့ ထုတ်ပါ တယ်။ နောက်ပြီးတော့ တနင်္သာရီတိုင်းဘက်က ပင်လယ်ဘက်ကတစ်ဆင့် ရေထွက်ကုန်တွေပို့ပါတယ်။ အဓိကပို့တာက စင်ကာပူကိုပို့ပါတယ်။ အဲဒီစင်ကာပူက သူက စားသုံးတာမဟုတ်ပါဘူး။ ဘာလို့လဲ ဆိုတော့ သူက တစ်ဆင့်တင်ပို့ပါတယ်။ တစ်နည်းအားဖြင့်ပြောရင် သူက ပွဲစားသဘောပါပဲ။ ဒါပေမဲ့ သူနိုင်ငံတံဆိပ်ကိုကြည့်လိုက်မယ်ဆိုလို့ရှိရင် Product of Singapore လို့ဖြစ်နေတာ ကျွန်တော်တို့ လေ့လာတွေ့ရပါတယ်။ ဘာဖြစ်လဲဆိုလို့ရှိရင် အဲဒါဆိုရင် ဒီလိုမျိုးဘာကြောင့်ဖြစ်ရသလဲ လေ့လာတဲ့ အခါကျတော့ ကျွန်တော်တို့နိုင်ငံက ဒီကုန်ပစ္စည်းတွေကို အရိုင်းလိုပဲ ပို့နေတယ်။ သေသေချာချာ လေ့လာဖို့လိုပါတယ်။ ဖောက်သည်နိုင်ငံတွေ သေသေချာချာတိုက်ရိုက်ရှာဖို့လိုပါတယ်။ အဲဒီလို မဟုတ်ရင် ဒါ ကျွန်တော်တို့ ခံနေရမှာပါ။ နောက်တစ်ခု ကျွန်တော်တို့ လုပ်ငန်းလုပ်ပြီဆိုလို့ရှိရင် စစချင်းမှာ ကျွန်တော်တို့က ကုန်ကြမ်း ထုတ်လုပ်ပါတယ်။ ကုန်ကြမ်းထုတ်လုပ်တဲ့နေရာမှာလည်းပဲ ဘယ်ကပဲ ထုတ်ထုတ်ပေါ့။ ကုန်ကြမ်း ထုတ်ပြီဆိုလို့ရှိရင် အဲဒီကုန်ကြမ်းထုတ်လုပ်တဲ့နေရာမှာ မှန်မှန်ကန်ကန်ထုတ်ရဲ့ လားဆိုပြီးတော့ စောင့်ကြပ်ပေးမယ့်လူတွေရှိပါတယ်။ အဲဒီနေရာမှာ တချို့ NGO တွေက စောင့်ကြပ်တယ်ဆိုပေမဲ့ လည်းပဲ NGO တွေကလည်း ပြောရင်တော့ စိတ်ဆိုးကြမလားမသိဘူး။ နိုင်ငံခြားကနေပြီးတော့ ထောက်ပံ့ထားတဲ့ NGO တွေပဲရှိပါတယ်။ သူတို့သင်ပေးလိုက်တဲ့ အသံအတိုင်း လာပြောနေတာပဲ ရှိတယ်။ ဒေသရဲ့အခြေအနေနဲ့ လိုက်လျောညီထွေရှိ/မရှိ သိပ်ပြီးတော့မစဉ်းစားကြပါဘူး။ အဲဒါလေးလည်း ကျွန်တော်က သေချာစဉ်းစားဖို့လိုပါတယ်။ နောက်တစ်ခုက ကုန်ကြမ်းထုတ်ရလာပြီ။ အဆင့်ကိုရောက်ပြီ။ ကုန်ကြမ်းထုတ်ပြီ။ အဲဒီကုန်ကြမ်းကနေပြီးတော့ ကုန်ချောထုတ်ပြီဆိုတဲ့နေရာမှာ လည်းပဲ တကယ့်စံချိန်စံညွှန်းမီမီ အဆင့်မြင့်မြင့်ထုတ်လုပ်လား/မထုတ်လုပ်လားဆိုတာကို ကျွန်တော်တို့က စောင့်ကြပ်ကြည့်ရှုမယ့်အဖွဲ့လည်း လိုပါတယ်။ ထုတ်လုပ်ပြီးပါပြီ။ ဈေးကွက်ကိုပို့မယ်။ ဒီဈေးကွက်ပို့ပြီဆိုလို့ရှိရင်ရော သူက သူတင်ပို့တဲ့ပစ္စည်းကို မှန်မှန်ကန်ကန်ပို့ရဲ့ လား။ အရေအတွက် မှန်သလား။ ပစ္စည်းမှန်သလား။ အခုဖြစ်နေတာက အရေအတွက်တော့မှန်ချင်မှန်မယ်။ ပစ္စည်းက စက်ရုံကထွက်သွားတာကတော့ သကြားလုံးထွက်သွားမယ်။ လမ်းမှာတစ်ခုခုဖြစ်သွားမယ်။ စက်ရုံက ထွက်သွားတာကတော့ ငံပြာရည်ထွက်သွားမယ်။ ဟိုကျတော့ ငံပြာရည်မဟုတ်ဘဲ တစ်ခုခုဖြစ်ရင် ဖြစ်သွားမယ်။ အဲဒီလိုမျိုးတွေမဖြစ်အောင်လည်း လမ်းမှာတည်းကိုက သေသေချာချာကြပ်ကြပ် မတ်မတ်စိစစ်ဖို့ မှန်မှန်ကန်ကန်စောင့်ကြည့်တဲ့စနစ်တော့ ရှိရပါ့မယ်။ နောက်တစ်ခုက ရောင်းချပြီ။ ပြည်တွင်းမှာ ရောင်းချချင်လည်း ရောင်းချမယ်။ ပြည်ပမှာ ရောင်းချချင်လည်း ရောင်းချမယ်။ ဒါပေမဲ့ ဒီအပေါ်မှာ မှန်မှန်ကန်ကန် အခွန်ကောက်ယူဖို့တော့ လိုပါမယ်။ အဲဒါကြောင့် ကျွန်တော်တို့က ကုန်ပစ္စည်းထုတ်လုပ်ရာမှာရော အစရှိသဖြင့် အဆင့်ဆင့်၊ အဆင့်ဆင့်မှာ မှန်မှန်ကန်ကန်လုပ် သလား/မလုပ်သလားဆိုတာ သေချာစောင့်ကြည့်ဖို့ လိုပါတယ်။ နောက်တစ်ခုက ပြည်ပပို့ပြီဆိုလို့ရှိရင်လည်း QC ပေါ့ဗျာ။ အဲဒီ ac ကိုလည်း ကျွန်တော်တို့ သေချာထိန်းသိမ်းဖို့ လိုပါတယ်။ အဲဒီလို QC မထိန်းသိမ်းနိုင်ဘဲနဲ့ ပြောရမယ်ဆိုရင် ပေါက်ပန်း လေးဆယ်ထုတ်နေမယ်ဆိုလို့ရှိရင်တော့ ကျွန်တော်တို့က ဘယ်လိုမှလည်း နိုင်ငံတကာမှာ စံချိန်မီတဲ့ ပစ္စည်းမဟုတ်ပါဘူး။ နောက်တစ်ခုက ပို့ကုန်စာရင်းမှာလည်းပဲ သေချာစိစစ်ပြီးတော့ လုပ်သာကိုင်သာ ရှိတဲ့အခွန်ကောက်ဖို့ လိုပါတယ်။ လုပ်ငန်းရဲ့ အဆင့်တိုင်း၊ အဆင့်တိုင်းမှာ တရားဥပဒေစိုးမိုးဖို့ လိုပါတယ်။ ဆင်ခြင်တုံတရားရှိကြဖို့ လိုပါတယ်။ လုပ်ငန်းသဘောတရားကို နားလည်ဖို့လည်း လိုပါတယ်။ ကိုယ်ချင်းစာတရားထားဖို့လည်း အလွန်တရာအရေးကြီးပါတယ်။ ကျွန်တော် ဘာလို့ ပြောရသလဲဆိုရင် ကျွန်တော်က တနင်္သာရီတိုင်းဒေသကြီးကပါ။ ကျွန်တော်တို့ တနင်္သာရီတိုင်းဒေသကြီး မှာ ကုန်ပစ္စည်းတွေထုတ်မယ်ဆိုလို့ရှိရင် နီးနီးနားနား ထိုင်းနိုင်ငံရှိပါတယ်။ ပို့လို့ရပါတယ်။ ဒါပေမဲ့ ပို့မယ်။ ထုတ်လုပ်မယ်ဆိုရှိရင် ကျွန်တော်တို့မှာ လျှပ်စစ်က ဖောဖောသီသီမရှိပါဘူး။ ဒါ ပထမ တစ်ချက် အားနည်းချက်ရှိတယ်။ နောက်တစ်ခုက တကယ်လို့ ကိုယ့်ဟာကို လျှပ်စစ်နဲ့ထုတ်မယ်ဆိုရင် တစ်ယူနစ်ကို ၄၀၀ ကျော်လောက် ကျနေပါတယ်။ ဒါ လောလောဆယ် ကျွန်တော်တို့က လျှပ်စစ်နဲ့ မသုံးဘဲနဲ့ ကိုယ့်အင်ဂျင်နဲ့ ကိုယ်မောင်းတာလေးတွေရှိတယ်။ အဲဒီတော့ လက်ရှိ ဒီဇယ်ဈေးက နှစ်သိန်း ကျော်နေတယ်။ လုပ်လို့က မကိုက်ကြဘူး။ ကျွန်တော်တို့က ရှင်းရှင်းပြောရရင် မရှုံးအောင်တောင် မနည်းလုပ်နေရတဲ့အနေအထားလေးတွေရှိနေပြီး အဲဒီအချိန်မှာ ကျွန်တော်တို့က အမြတ်ခွန်တို့၊ ကုန်သွယ်ခွန်တို့ပါ ဘယ်လိုလုပ်ပေးကြမှာလဲ။ လက်ရှိ သူကရှုံးနေပြီလေ။ ရှုံးနေတာကို ကျွန်တော်တို့က သွားကောက်မယ်ဆိုရင် ကျွန်တော်တို့က အမြတ်ခွန်ကောက်တာမဟုတ်ဘဲနဲ့ အရှုံးခွန်ကောက်သလို ဖြစ်နေပါတယ်။ ဒီလိုအခြေအနေလေးမှာ သူတို့တွေ အခွန်ရှောင်တာတော့ သဘာဝပဲ။ ဒီလိုပဲ နိုင်ငံ စီးပွားရေးမှာလည်းပဲ ရှုံးရင်တော့ နိုင်ငံတော်က စိုက်တယ်လို့သိတယ်။ ပုဂ္ဂလိကက ရှုံးရင်တော့ သူဟာသူတော့ ဆောင်ကြရတာပဲ။ ဒါလေးတွေလည်းပဲ စဉ်းစားဖို့တော့ လိုမှာပါ။ စဉ်းစား ရမှာက အကောင်းဆုံးကိုတော့ ကျွန်တော်တို့ စဉ်းစားထားပါတယ်။ ဒါပေမဲ့ အဆိုးဆုံးအခြေအနေ ရောက်မသွားအောင်တော့ ထိန်းသိမ်းဖို့တော့ လိုပါတယ်။ အဓိကကျဖို့ လိုပါတယ်။ ဒါကြောင့်လည်းပဲ ကျွန်တော် နောက်ဆုံးပြောချင်တာကတော့ ပြည်သူပြည်သားတွေ စီးပွားလုပ်တဲ့နေရာမှာ ကျွန်တော်တို့ ထိန်းသိမ်းစောင့်ရှောက်ကြရမယ့်လူတွေ၊ စောင့်ကြပ်ကြပ်မတ်ရမယ့်လူတွေ၊ ပညာပေးရမယ့်လူတွေ၊ ကူညီပံ့ပိုးပေးရမယ့်လူတွေ အဲဒီလူတွေအနေနဲ့ ဒီလုပ်ငန်းကို ပိတ်ပင်ဖို့မဟုတ်ဘဲနဲ့ အရေးယူအပြစ် ပေးခြင်းအပြင် မှန်ကန်တဲ့လမ်းကြောင်းပေါ်ကိုရောက်ဖို့အတွက်၊ မှန်ကန်တဲ့လမ်းကြောင်း ပေါ်လာဖို့ အတွက် ကူညီပေးဖို့၊ စံသတ်မှတ်ပေးဖို့ စောင့်ရှောက်ပေးရမယ့် အနေအထားလေးရှိတယ်ဆိုတာ အကြံပြု တင်ပြဆွေးနွေးရင်း နိဂုံးချုပ်ပါတယ်။ အားလုံးကို ကျေးဇူးတင်ပါတယ်ခင်ဗျား။</speech>
<speech type='speaker'>
မော်လိုက်မဲဆန္ဒနယ်မှ ဒေါ်ချိုချိုဝင်း ဆွေးနွေးဖို့ ဖြစ်ပါတယ်။
</speech>
<speech><mp id='363'>ဒေါ်ချိုချိုဝင်း(မော်လိုက်မဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်ထောင်စုအဆင့်ဝန်ကြီးများ၊ ပြည်သူ့လွှတ်တော်ကိုယ်စားလှယ်များ၊ ဧည့်သည်တော် များအားလုံးမင်္ဂလာပါရှင်။ ကျွန်မကတော့ စစ်ကိုင်းတိုင်းဒေသကြီး၊ မော်လိုက်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဒေါ်ချိုချိုဝင်း ဖြစ်ပါတယ်ရှင်။ ကျွန်မအနေနဲ့ ကောလင်းမဲဆန္ဒနယ် မှ ပြည်သူ့လွှတ်တော်ကိုယ်စားလှယ် ဦးမျိုးဇော်အောင်ရဲ့ နိုင်ငံတော်၏စီးပွားရေးဖွံ့ဖြိုးတိုးတက်မှုကို များစွာထိခိုက်စေပြီး တရားမဝင်ကုန်သွယ်မှုများ လျော့နည်းပပျောက်စေရေးအတွက် မဟာဗျူဟာ ချမှတ်၍ ထိရောက်စွာကိုက်တွယ်ဖြေရှင်းပေးပါရန် ပြည်ထောင်စုအစိုးရအား တိုက်တွန်းကြောင်းအဆို ကို ထောက်ခံဆွေးနွေးသွားမှာဖြစ်ပါတယ်ရှင်။ ။ ဥက္ကဌကြီးရှင်။ အဆိုရှင်ရဲ့ ဆွေးနွေးချက်များအရ ပြည်တွင်းပြည်ပကုန်သွယ်မှုများကိုကြည့်မယ် ဆိုရင် မြန်မာတစ်နိုင်ငံလုံး နေရာဒေသမျိုးစုံ၊ ကုန်ပစ္စည်းမျိုးစုံ တရားမဝင်ကုန်သွယ်နေကြတာကို တွေ့မြင်နေရပါတယ်။ တိုင်းပြည်ရဲ့ ကြီးမားလှတဲ့ တရားမဝင်ကုန်သွယ်မှုကို ဖြစ်ပေါ်စေတဲ့အကြောင်း အရင်းများ၊ ထိခိုက်နစ်နာမှုများကိုလည်း အဆိုရှင်မှ ပြည့်ပြည့်စုံစုံဖော်ပြထားတာကို တွေ့ရှိရပါတယ်။ မူဝါဒပိုင်းဆိုင်ရာနဲ့ပတ်သက်ရင် သွင်းကုန်/ထုတ်ကုန်နဲ့ပတ်သက်တဲ့လုပ်ထုံးလုပ်နည်းများ၊ အခွန်မူဝါဒ များကိုလည်း ပြန်လည်ဆန်းစစ်သင့်ပါတယ်။ ဥပဒေနှင့်အညီ တရားဝင်လုပ်ကိုင်ဆောင်ရွက်လိုတဲ့ လုပ်ငန်းရှင်များရဲ့ ပြောကြားချက်များ၊ အခက်အခဲများဟာ စာရွက်စာတမ်းဆောင်ရွက်မှုအဆင့် များပြားခြင်းကြောင့် နှောင့်နှေးကြန့်ကြာမှုများဖြစ်ရခြင်း၊ တရားဥပဒေစိုးမိုးမှုအားနည်းခြင်းကြောင့် အဂတိတရားများရှိနေခြင်းတို့ ရင်ဆိုင်နေရကြောင်းကိုလည်း မကြာခဏကြားနေရပါတယ်။ တချို့ ကုန်သွယ်မှုများဟာ လုံးဝသီးသန့်တရားမဝင်ကုန်သွယ်မှုများဖြစ်ပြီး တချို့ ကုန်သွယ်မှုများကတော့ တရားဝင်တစ်ဝက်၊ တရားမဝင်တစ်ဝက် တွဲဖက်ပြီးတော့မှ ကုန်သွယ်ကြတာတွေကိုလည်း တွေ့ရှိရပါ တယ်။ ဥက္ကဌကြီးရှင့်။ မူဝါဒပိုင်းဆိုင်ရာနဲ့ပတ်သက်ပြီး လက်တွေ့နှင့် သဟဇာတမဖြစ်မှုများလည်း တွေ့ရှိရပါတယ်။ ဥပမာ-ကွမ်းစားဆေးကို သွင်းကုန်လိုင်စင်ထုတ်မပေးသော်လည်း အထူးကုန်စည်ခွန် ဥပဒေမှာတော့ ကွမ်းစားဆေးကို အထူးကုန်စည်လို စည်းကြပ်ထားတာကိုတွေ့ရပါတယ်။ ပြည်တွင်းမှ ဆေးရွက်ကြီး၊ နှပ်ဆေးတို့အတွက်လို့ ပြောပါတယ်။ ဒါပေမဲ့လည်း အိန္ဒိယ-မြန်မာနယ်စပ် တမူးမြို့ ကနေပြီးတော့မှဝင်ရောက်လာတဲ့ အိန္ဒိယကွမ်းစားဆေးမျိုးစုံဟာ မြန်မာနိုင်ငံအနှံ့အပြားမှာ ထုနဲ့ထည် နဲ့ ဈေးကွက်နေရာယူထားတာကိုလည်း အားလုံးအသိဖြစ်ပါတယ်။ ဒီနေရာမှာ ထိရောက်တဲ့တားဆီးမှု လည်းမရှိ၊ နိုင်ငံတော်အခွန်ဘဏ္ဍာလည်းမရ၊ ကျန်းမာရေးထိခိုက်မှုကိုလည်း မကာကွယ်နိုင်ဖြစ်နေပါ တယ်။ ဒါဆိုရင် တရားဝင်ဘောင်ထဲက အကန့်အသတ်နဲ့ခွင့်ပြုမလား၊ အထူးကုန်စည်ခွန်ရဲ့ ရည်ရွယ်ချက်အတိုင်း ထိထိရောက်ရောက်တားဆီးမလားဆိုတာ စဉ်းစားဆုံးဖြတ်ဖို့ လိုအပ်နေပါတယ် ရှင်။ ဥက္ကဌကြီးရှင့်။ တိုင်းပြည်ရဲ့ နှစ်စဉ်တိုးမြှင့်နေတဲ့ ကုန်သွယ်မှုလိုငွေတွေဖြစ်ပေါ်ရခြင်းဟာ ပို့ကုန် ပမာဏထက် သွင်းကုန်ပမာဏက ပိုများပြားလို့ ဆိုပါတယ်။ ဒါဟာ တရားဝင်စာရင်းဇယားများအရ တွက်ချက်ဖော်ပြထားတာဖြစ်ပြီး တရားမဝင်ပို့ကုန်/သွင်းကုန်များရဲ့ ကုန်သွယ်မှုပမာဏဟာ အင်မတန် ခန့်မှန်းရခက်ခဲပြီး တိုင်းပြည်ရဲ့ လူမှုရေး၊ စီးပွားရေး၊ လုံခြုံ ရေးအခြေအနေများကို ဆိုးဆိုးရွားရွား ထိခိုက်နေပါတယ်။ တရားမဝင်လမ်းကြောင်းမှ ပို့ကုန်/သွင်းကုန်များကို နှိုင်းယှဉ်ကြည့်မယ်ဆိုရင် ပို့ကုန်များဟာ အစားထိုးမရတဲ့ သဘာဝသယံဇာတအဖိုးတန်ရှားပါးကုန်ပစ္စည်းများ၊ ဇီဝမျိုးစိတ်များ ဖြစ်ပြီး သွင်းကုန်များမှာတော့ အစားအသောက်၊ အဝတ်အထည်၊ ကလေးကစားစရာ၊ လူအသုံးဆောင်၊ ဆေးဝါး စသည်ဖြင့် အရည်အသွေးစံချိန်စံညွှန်းအာမခံချက်မရှိသော ကုန်ပစ္စည်းများသာ ပြည်တွင်း သို့ အလုံးအရင်းနဲ့ဝင်ရောက်နေတာကို တွေ့ရှိရပါတယ်။ ဒေါ်ဝင့်ဝါထွန်း ထောက်ခံဆွေးနွေးသွားသလို SME လုပ်ငန်းများကို ထိထိရောက်ရောက်၊ တွင်တွင်ကျယ်ကျယ် နိုင်ငံနှင့်အဝန်း ဖွံ့ဖြိုးတိုးတက်အောင် အဘက်ဘက်က အားဖြည့်ကူညီဖို့ အရေးကြီးပါတယ်။ အမှန်တကယ်အောင်မြင်ဖို့လည်း လိုအပ်ပါတယ်။ ဒါမှ တရားမဝင်ကုန်သွယ်မှုမှ ဝင်ရောက်လာတဲ့သွင်းကုန်များနေရာမှာ ပြည်တွင်းထုတ်ကုန်များနဲ့ အစားထိုးနိုင်မှာဖြစ်ပါတယ်။ ပြည်တွင်းထုတ်ကုန်များ တရားဝင်တင်ပို့နိုင်ရန်နှင့် ပြည်ပမှ အဓိကတရားမဝင်သွင်းကုန်များကို တားဆီးထိန်းချုပ်နိုင်ရေးအတွက် FDA ရဲ့အခန်းကဏ္ဍကိုလည်း ပြန်လည်သုံးသပ်သင့်ပါတယ်။ အခု အချိန်မှာဆိုရင် အသေးစား၊ အလတ်စားလုပ်ငန်းများမှ လူသုံးကုန်ပစ္စည်းအချို့ဟာ တဖြည်းဖြည်း ပြည်ပကို ထိုးဖောက်ဝင်ရောက်နေတာကို တွေ့ရှိရပါတယ်။ FDA ရဲ့ စံချိန်စံညွှန်းများဟာ တရားဝင် ကုန်စည်များနှင့် ပြည်တွင်းစံချိန်စံညွှန်းများဟာ တရားဝင်သည်ဖြစ်စေ၊ တရားမဝင်သည်ဖြစ်စေ ပြည်ပ ကနေပြီးတော့မှ သွင်းလာတဲ့ကုန်စည်တွေနဲ့ ပြည်တွင်းက ထုတ်ကုန်တွေရဲ့ ကြားမှာ စံချိန်စံညွှန်းတွေကို နှိုင်းယှဉ်ပြီးတော့မှ ပြည်ပဈေးကွက်ကို တရားဝင်ထိုးဖောက်နိုင်အောင်လည်း ပွင့်လင်းမြင်သာစွာနဲ့ ပံ့ပိုးကူညီဖို့ လိုအပ်ပါတယ်။ ။ ဥက္ကဌကြီးရှင်။ တရားမဝင်ကုန်သွယ်မှုနှင့်ပတ်သက်ပြီး ကိုယ်စားလှယ်များမှ ရှုထောင့်အမျိုးမျိုး ဖြင့် တင်ပြဆွေးနွေးသွားကြပြီး ဖြစ်ပါတယ်။ ပြည်တွင်းရော၊ ပြည်ပနှင့်ကုန်သွယ်မှုများရော တိုင်းပြည် အတွင်းမှာ ဆိုးရွားစွာဖြစ်ပေါ်နေတဲ့ တရားမဝင်ကုန်သွယ်မှုများဟာ တိုင်းပြည်ရဲ့ အကျိုးစီးပွား အမျိုးမျိုးကို နည်းမျိုးစုံနဲ့ ခြောက်လှန့်တိုက်ခိုက်လျက်ရှိတာကြောင့် တစ်ဦးတစ်ယောက်၊ တစ်ဖွဲ့နဲ့ ဆောင်ရွက်၍မရဘဲ တစ်နိုင်ငံလုံး ညီညီညွတ်ညွတ်နဲ့လက်တွဲပြီး အမျိုးသားရေးတာဝန်တစ်ရပ်အနေ ဖြင့် အလေးထားဆောင်ရွက်သင့်ပါကြောင်း ပြောကြားရင်း ဦးမျိုးဇော်အောင်ရဲ့ အဆိုအား လေးလေး နက်နက်ထောက်ခံလိုက်ရပါတယ်ရှင်။ ကျေးဇူးတင်ပါတယ်။ </speech>
</new_section>
<new_section>
<title>ဦးမျိုးဇော်အောင်၊ ကောလင်းမဲဆန္ဒနယ်က တင်သွင်းသည့်အဆိုနှင့်စပ်လျဉ်း၍ သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က ပြန်လည်ရှင်းလင်းဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type='speaker'>
အစီအစဉ် ၁၅ ဖြစ်ပါတယ်။ စီမံကိန်းနှင့်ဘဏ္ဍာရေးဝန်ကြီးဌာနက ပြန်လည် ရှင်းလင်းဆွေးနွေးရန်ဖြစ်ပါတယ်။
</speech>
<speech><agency id='27'>ဦးမောင်မောင်ဝင်း(စီမံကိန်းနှင့်ဘဏ္ဍာရေးဝန်ကြီးဌာန)</agency>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များအားလုံး မင်္ဂလာပါ။ ကျွန်တော်ကတော့ စီမံကိန်းနှင့်ဘဏ္ဍာရေးဝန်ကြီးဌာနမှ ဒုတိယဝန်ကြီး ဦးမောင်မောင်ဝင်း ဖြစ်ပါတယ်။ စစ်ကိုင်းတိုင်း ဒေသကြီး၊ ကောလင်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးမျိုးဇော်အောင်ရဲ့ နိုင်ငံတော်၏ စီးပွားရေးဖွံ့ဖြိုးတိုးတက်မှုကို များစွာထိခိုက်စေတဲ့ တရားမဝင်ကုန်သွယ်မှုများ လျော့နည်းပပျောက် စေရေးအတွက် မဟာဗျူဟာချမှတ်၍ ထိရောက်စွာကိုင်တွယ်ဖြေရှင်းပေးပါရန် ပြည်ထောင်စုအစိုးရ သို့တိုက်တွန်းကြောင်းအဆိုနှင့်စပ်လျဉ်းပြီး ပြည်ထဲရေးဝန်ကြီးဌာန၊ စီးပွားရေးနှင့်ကူးသန်းရောင်းဝယ် ရေးဝန်ကြီးဌာနတို့ရဲ့ ဖြေကြားချက်တို့နှင့်အတူ ပေါင်းစပ်ပြီးတော့ ပြန်လည်ရှင်းလင်းဖြေကြားမှာ ဖြစ်ပါတယ်။ Power Point အသုံးပြုခွင့်ပြုပါရန်နှင့် သတ်မှတ်ချိန်ထက် အနည်းငယ်ကျော်လွန်ပါက ခွင့်ပြု ပေးပါရန်ပန်ကြားအပ်ပါတယ်။ တရားမဝင်ကုန်သွယ်မှုများနှင့်ပတ်သက်ပြီးတော့ အဓိကသက်ဆိုင်တဲ့ ဝန်ကြီးဌာနများကတော့ စီးပွားရေးနှင့်ကူးသန်းရောင်းဝယ်ရေးဝန်ကြီးဌာန၊ စီမံကိန်းနှင့်ဘဏ္ဍာရေး ဝန်ကြီးဌာနနှင့် ပြည်ထဲရေးဝန်ကြီးဌာနတို့ဖြစ်ပြီးတော့ ကျန်တဲ့ဝန်ကြီးဌာနတွေမှာလည်းပဲ သွယ်ဝိုက် သက်ဆိုင်တဲ့ဝန်ကြီးဌာနများရှိမှာဖြစ်ပါတယ်။ တရားမဝင်ကုန်သွယ်မှုတွေလျော့နည်းပပျောက်စေဖို့ ဝန်ကြီးဌာနအလိုက် လုပ်ဆောင်မှုများကို တင်ပြလိုပါတယ်။ ပြည်ထဲရေးဝန်ကြီးဌာနရဲ့ မြန်မာနိုင်ငံ ရဲတပ်ဖွဲ့ဖြစ်ပါတယ်။ ပြည်တွင်းကနေပြီးတော့ ကုန်ပစ္စည်းတွေကို ပြည်ပကိုတရားမဝင်တင်ပို့တာ၊ ပြည်ပကကုန်ပစ္စည်းတွေကို ပြည်တွင်းကိုတရားမဝင်တင်သွင်းတာတွေကို စစ်ဆေးတွေ့ရှိရလို့ရှိရင် အရေးကြီးကုန်စည်နှင့်ဝန်ဆောင်မှုဥပဒေ၊ ပို့ကုန်သွင်းကုန်ဥပဒေတို့ဖြင့် အရေးယူဆောင်ရွက်လျက် ရှိပြီးတော့ တရားမဝင်ကုန်သွယ်မှုများလျော့နည်းပပျောက်စေဖို့အတွက် ပြည်ထဲရေးဝန်ကြီးဌာန အနေနဲ့ သက်ဆိုင်ရာဌာနများနဲ့ပူးပေါင်းပြီးတော့ ဆောင်ရွက်လျက်ရှိပါတယ်။ ပြည်ထဲရေးဝန်ကြီး ဌာနရဲ့ ဖြေကြားချက်အရ အရေးကြီးကုန်စည်နှင့်ဝန်ဆောင်မှုဥပဒေ ပုဒ်မ ၅ နဲ့ငြိစွန်းတဲ့အတွက်ကြောင့် ကျွန်တော်တို့ အရေးယူဆောင်ရွက်ခဲ့တဲ့အမှုပေါင်းဟာဆိုလို့ရှိရင် ၂၀၁၆ ခုနှစ်ကနေပြီး ၂၀၁၈ ခုနှစ်၊ ဇွန်လ ၂၅ ရက်နေ့အထိ အမှု ၄၉၃ မှုနဲ့ တရားခံ ၁၄၈၁ ဦးကို ဖော်ထုတ်ဖမ်းဆီးအရေးယူခဲ့တယ်လို့ သိရပါတယ်။ ပို့ကုန်သွင်းကုန်ဥပဒေ ပုဒ်မ ၈ အရလည်းပဲ ပြည်ထဲရေးဝန်ကြီးဌာနအနေနဲ့ ၂၀၁၆ ခုနှစ်မှ ၂၀၁၈ ခုနှစ်၊ ဇွန်လ ၂၅ ရက်နေ့အထိကို အမှုပေါင်း ၉၈၄၈ မှုနဲ့ တရားခံ ၁၀၄၀၃ ဦးကို ဖော်ထုတ်ဖမ်းဆီးအရေးယူနိုင်ခဲ့ပါတယ်။ အဲဒီလို တရားမဝင်ကုန်သွယ်မှုများ ပပျောက်စေဖို့အတွက် ပြစ်မှုကျူးလွန်တဲ့သူတွေကို တည်ဆဲဥပဒေအရ အရေးယူဆောင်ရွက်လျက်ရှိတဲ့အပြင်ကို နယ်စပ် ကုန်သွယ်ရေးစခန်းများမှာ စစ်ဆေးခြင်း၊ နယ်စပ်ဒေသကို သွားလာနိုင်တဲ့ဆက်သွယ်ရေးလမ်းများမှာ ရှာဖွေစစ်ဆေးခြင်းတို့ကိုလည်း ပူးပေါင်းအဖွဲ့များနှင့် ပူးပေါင်းပါဝင်ပြီးတော့မှ အလေးထား ဆောင်ရွက်လျက်ရှိပါတယ်။ ။ ဥက္ကဌကြီးခင်ဗျား။ ဆက်လက်ပြီးတော့ စီးပွားရေးနှင့်ကူးသန်းရောင်းဝယ်ရေးဝန်ကြီးဌာနရဲ့ ဖြေကြားချက်အရ နယ်စပ်ဒေသတွေကနေတော့ တရားမဝင်ဝင်ရောက်လာတဲ့ ကုန်ပစ္စည်းများနဲ့ ပတ်သက်ပြီးတော့ ပြည်သူတွေရဲ့ ကျန်းမာရေးကို ထိခိုက်မှုမရှိစေဖို့၊ နိုင်ငံတော်က ရသင့်ရထိုက်တဲ့ အခွန်အခများ နစ်နာဆုံးရှုံးမှုမရှိစေဖို့အတွက် နိုင်ငံတော်သမ္မတရုံးရဲ့ အမိန့်ကြော်ငြာစာအမှတ် (၉၇/၂၀၁၂)နဲ့ ဖွဲ့စည်းတာဝန်ပေးအပ်ချက်အရ Mobile Team တွေဖွဲ့ပြီးတော့ ကမ်းရိုးတန်း၊ ဆိပ်ကမ်း ဝင်/ထွက်ပေါက်များနဲ့ နယ်စပ်လမ်းကြောင်းအသီးသီးတို့မှာ တရားမဝင်ကုန်သွယ်မှု တားဆီးထိန်းချုပ်ရေးလုပ်ငန်းများကို ဆောင်ရွက်ခဲ့ပါတယ်။ ၂၀၁၂-၂၀၁၃ ဘဏ္ဍာရေးနှစ်ကနေ Mobile Team လုပ်ငန်းတွေရပ်ဆိုင်းခဲ့တဲ့ ၂၀၁၅-၂၀၁၆ ဘဏ္ဍာရေးနှစ် ဒီဇင်ဘာလအထိ လေးနှစ်ခန့်ကာလအတွင်းမှာ တရားမဝင်အကောက်ခွန်မဲ့ပစ္စည်းများဖမ်းဆီးရမိမှု အမှုတွဲပေါင်း ၈၅၂၉ မှု၊ ခန့်မှန်းတန်ဖိုးကျပ်သန်းပေါင်း ၅၂၉၃၅.၅၇၉ သိမ်းဆည်းအရေးယူခဲ့ပြီးတော့ စားသုံးရန် မသင့်တဲ့ကုန်ပစ္စည်း ၉၃၇ မှု၊ ခန့်မှန်းတန်ဖိုးသန်း ၂၅၃၀ ကိုလည်းပဲ ဖျက်ဆီးဆောင်ရွက်နိုင်ခဲ့ပါတယ်။ ကုန်သွယ်မှုလုပ်ငန်းတွေ ဖွံ့ဖြိုးတိုးတက်ဖို့အတွက် လုပ်ထုံးလုပ်နည်းဖြေလျှော့ပြုပြင်ပြောင်းလဲ မှုများလုပ်တဲ့နေရာမှာ စုစုပေါင်းကုန်သွယ်မှုပမာဏသည် ၂၀၁၁-၂၀၁၂ ဘဏ္ဍာရေးနှစ်မှာ ဒေါ်လာ ၁၈.၁၇ အမေရိကန်ဒေါ်လာဘီလီယံရှိရာကနေပြီးတော့ ၂၀၁၄-၂၀၁၅ ဘဏ္ဍာရေးနှစ်မှာ ၂၉.၁၅ ဘီလီယံအထိ ကုန်သွယ်မှုပမာဏ နှစ်ဆနီးပါး တိုးတက်ခဲ့ပြီးတော့ နယ်စပ်စခန်းတွေက ကုန်သွယ်မှု ပမာဏဟာလည်းပဲ ၂၀၁၁-၂၀၁၂ ဘဏ္ဍာနှစ်မှာ ၃.၄ ဘီလီယံသာရှိရာကနေပြီးတော့ ၂၀၁၅-၂၀၁၆ ဘဏ္ဍာနှစ်မှာ ၇.၁ ဘီလီယံအထိ တိုးတက်လာခဲ့ပါတယ်။ Mobile Team လုပ်ငန်းတွေ ရပ်ဆိုင်းခဲ့ပြီးတဲ့နောက်ပိုင်းမှာ စီးပွားရေးနှင့်ကူးသန်း ရောင်းဝယ်ရေးဟာ ဌာနရဲ့ ပင်မလုပ်ငန်းတာဝန်များဖြစ်တဲ့ ကုန်သွယ်မှုတိုးမြှင့်ရေး၊ ကုန်သွယ်ရေး လျင်မြန်ချောမွေ့ရေး၊ ကုန်သွယ်မှုဖြေလျှော့ဆောင်ရွက်ရေး၊ ကုန်သွယ်မှုစေ့စပ်ညှိနှိုင်းရေး၊ ကုန်သွယ်မှု ပညာပေးရေးလုပ်ငန်းရပ်တွေကို ဆောင်ရွက်လျက်ရှိပြီးတော့ ကုန်သွယ်ရေးစခန်းနယ်မြေများ အတွင်းမှာ တရားမဝင်ကုန်သွယ်မှုနှင့်ပတ်သက်ပြီးတော့ သတင်းစုံစမ်းရယူတာတွေ၊ သက်ဆိုင်ရာ ဌာနတွေ၊ ဒေသအုပ်ချုပ်သူအဖွဲ့အစည်းများထံ အချိန်နှင့်တစ်ပြေးညီ သတင်းပေးပို့ခြင်းတွေကို ညှိနှိုင်းပေါင်းစပ်ပြီးတော့ ဆောင်ရွက်ပေးလျက်ရှိပါတယ်။ တရားမဝင်ကုန်သွယ်မှုလုပ်ငန်းများ လျော့နည်းကျဆင်းစေဖို့အတွက် နယ်စပ်ဝင်ပေါက်များရှိတဲ့ ရှမ်းပြည်နယ်နှင့် ကရင်ပြည်နယ်မှာ ပြည်နယ်အစိုးရအဖွဲ့များရဲ့ အစီအစဉ်နဲ့ သက်ဆိုင်ရာဌာနတွေပါဝင်တဲ့ ပြည်နယ်တရားမဝင်ကုန်သွယ်မှု တားဆီးအရေးယူနိုင်ရေးအထူးအဖွဲ့တွေ ဖွဲ့စည်းဆောင်ရွက်လျက်ရှိတဲ့နေရာမှာ ၁၂-၆-၂၀၁၈ ရက်နေ့ မှစပြီးတော့ စီးပွားရေးနှင့် ကူးသန်းရောင်ဝယ်ရေးဝန်ကြီးဌာနကလည်းပဲ ပူးပေါင်းပါဝင် ဆောင်ရွက်လျက်ရှိပါတယ်။ ။ လေးစားအပ်ပါသော ဥက္ကဋ္ဌကြီးခင်ဗျား။ စီမံကိန်းနှင့်ဘဏ္ဍာရေးဝန်ကြီးဌာနရဲ့ ဖြေကြားချက် အရ အကောက်ခွန်ဦးစီးဌာနအနေနဲ့ ရည်မှန်းချက်တာဝန်များနှင့်အညီ တရားမဝင်တင်သွင်း၊ တင်ပို့မှုတွေကို တည်ဆဲအကောက်အခွန်ဥပဒေ၊ စည်းမျဉ်းစည်းကမ်းများနှင့်အညီ စိစစ်ကြပ်မတ်ခြင်း၊ စုံစမ်းဖော်ထုတ်တားဆီးခြင်း၊ အရေးယူခြင်းများကိုလည်း ဆောင်ရွက်လျက်ရှိပါတယ်။ တရားမဝင် ကုန်သွယ်မှုတားဆီးထိန်းချုပ်ရေး ပိုမိုဆောင်ရွက်နိုင်ဖို့အတွက် တိုင်းဒေသကြီးနှင့် ပြည်နယ်ရုံး ၁၅ ရုံး၊ မြို့နယ် ၂၆ ရုံး၊ OSS စခန်း ၁၅ ခုတို့အပြင် မန္တလေးတိုင်းဒေသကြီးမှာ ၁၆ မိုင်၊ ကျောက်ချော စစ်ဆေးရေးစခန်းနှင့် ရေပူ၊ မရမ်းချောင်အမြဲတမ်းစစ်ဆေးရေးစခန်းနှစ်ခု၊ လှုပ်ရှားကင်းစခန်းများကို ထပ်မံဖွင့်လှစ်ပြီးတော့ ဆောင်ရွက်လျက်ရှိပါတယ်။ Mobile Team စနစ်ကို ၃၁-၁၂-၂၀၁၅ ရက်နေ့မှာ ဖျက်သိမ်းပြီးတဲ့နောက်မှာ အကောက်ခွန်ဦးစီးဌာနအနေနဲ့ တိုင်းဒေသကြီး/ပြည်နယ် အလိုက်ကို တရားမဝင်ကုန်သွယ်မှုတားဆီးထိန်းချုပ်ရေးစီမံချက်များရေးဆွဲပြီးတော့ ရေရှည် လုပ်ငန်းစဉ်နှင့် ရေတိုလုပ်ငန်းစဉ်များဖြင့် အကောင်အထည်ဖော်နိုင်ရန် ပြည်ထောင်စုဝန်ကြီးရုံးမှ တစ်ဆင့် နိုင်ငံတော်သမ္မတရုံးထံ တင်ပြခွင့်ပြုချက်ရယူခဲ့ပါတယ်။ နိုင်ငံတော်သမ္မတရုံးရဲ့ ခွင့်ပြုချက် အရ တိုင်းဒေသကြီး/ပြည်နယ်အစိုးရအဖွဲ့များရဲ့ ကြီးကြပ်ကွပ်ကဲမှုနဲ့ ယခုအခါမှာ ကချင်ပြည်နယ်၊ ကရင်ပြည်နယ်၊ ရှမ်းပြည်နယ်နဲ့ ပဲခူးတိုင်းဒေသကြီးတို့တို့မှာလည်း စတင်အကောင်အထည်ဖော် ဆောင်ရွက်နေပြီ ဖြစ်ပါတယ်။ တရုတ်နိုင်ငံကို ဆက်သွယ်မှုလမ်းကြောင်းဖြစ်တဲ့ မူဆယ်-လားရှိုး-မန္တလေးလမ်းကြောင်း ပေါ်မှာ ရေပူအမြဲတမ်းစစ်ဆေးရေးစခန်း၊ ထိုင်းနိုင်ငံကိုဆက်သွယ်တဲ့ လမ်းကြောင်းဖြစ်တဲ့ မြဝတီ ဘားအံ- ရန်ကုန်ကုန်သွယ်မှုလမ်းကြောင်းပေါ်မှာ မရမ်းချောင်အမြဲတမ်းစစ်ဆေးရေးစခန်းတွေကို ၁-၃-၂၀၁၇ ရက်နေ့ကစပြီးတော့ ဖွင့်ခဲ့ပါတယ်။ စစ်ဆေးခဲ့ပါတယ်။ ၃၀-၆-၂၀၁၈ ရက်နေ့ထိဆိုလို့ ရှိရင် ရေပူမှာ ၂၁၇၈ မှုနဲ့ သန်းပေါင်း ၁၇၀၅၉.၉၀၇၊ မရမ်းချောင်မှာ ၂၁၆၄ မှုနဲ့ သန်းပေါင်း ၉၄၃၃.၂၆၅ ဖမ်းဆီးရမိခဲ့ပါတယ်။ ဖမ်းဆီးရမိမှုအခြေအနေများကိုလည်းပဲ အချိန်နှင့်တစ်ပြေးညီ သတင်းများထုတ်ပြန်ပေးလျက်ရှိပါတယ်။ အခြားသော စစ်ဆေးရေးစခန်းများ၊ မြို့နယ်ရုံးများ၊ လှုပ်ရှားစစ်ဆေးရေးစခန်းများမှာလည်း အလားတူဖမ်းဆီးရမိမှုများရှိလျက်ရှိပါတယ်။ အကောက်ခွန် ဦးစီးဌာနက အကောင်အထည်ဖော်ဆောင်ရွက်နေတဲ့ MACCS လို့ခေါ်တဲ့ (Myanmar Automated Cargo Clearance System)ကို ကျွန်တော်တို့ ရန်ကုန်မြို့ဆိပ်ကမ်းများနှင့် မြဝတီမြို့တို့မှာ တပ်ဆင်အသုံးပြုနေပြီဖြစ်ပါတယ်။ ဒီစနစ်ဟာလည်းပဲ Manual စနစ်ကနေ Auto စနစ်ကို ပြောင်းပြီးတော့ Container တွေကို စစ်ဆေးတဲ့စနစ်ဖြစ်တဲ့အတွက်ကြောင့် ယခင်ထက် ကျွန်တော်တို့ ကုန်ပစ္စည်းစစ်ဆေးမှုလုပ်ငန်းများကို ပိုမိုမြန်ဆန်စွာဆောင်ရွက်နိုင်ပြီးတော့ ကုန်သွယ်မှု ကို လွယ်ကူချောမွေ့စေတာဖြစ်ပါတယ်။ နောက် ကျွန်တော်တို့ အကောက်ခွန်ဦးစီးဌာနအနေနဲ့ နိုင်ငံတကာဝင်/ထွက်ပေါက်များမှာ ကျင့်သုံးနေတဲ့(Border Cross Facilities-BCF)၊ ဆိပ်ကမ်းများမှာ ကုန်သွယ်မှုမြန်ဆန်စေပြီးတော့ စနစ်တကျဖြစ်စေဖို့ (Containerization)၊ အိမ်နီးချင်းနိုင်ငံများနှင့် ပူးပေါင်းဆောင်ရွက်တဲ့(Single Stop inspection)၊ E-Lock စနစ်များ၊ ကုန်သေတ္တာစစ်ဆေးမှုကြီးကြပ်ထိန်းချုပ်ရေးအဖွဲ့ (Container Control Unit)စတဲ့ ခေတ်မီနည်းပညာစနစ်များကိုလည်းပဲ ကုန်စည်စီးဆင်းမှုမြန်ဆန်ဖို့ နှင့် မှန်ကန်တဲ့ကုန်သွယ်မှုလမ်းကြောင်းပေါ်ကို ရောက်ဖို့အတွက် နိုင်ငံတကာအကူအညီများပါ ရယူပြီးတော့မှ စဉ်ဆက်မပြတ်ကြိုးပမ်းဆောင်ရွက်လျက်ရှိပါတယ်။ ဥက္ကဋ္ဌကြီးခင်ဗျား။ တရားမဝင်ကုန်သွယ်မှုများ လျော့နည်းပပျောက်ဖို့အတွက် အောက်ပါတို့ကို ဆောင်ရွက်ရန် လိုအပ်မယ်ဆိုတာကို သုံးသပ်တွေ့ရှိရပါတယ်။ ဒါတွေကတော့ ဆိပ်ကမ်း/လေဆိပ် တွေမှာ တင်ပို့/တင်သွင်းမှုတွေမှာ စစ်ဆေးခြင်းတွေ၊ တစ်နေရာတည်းမှာ ပုံသေစစ်ဆေးခြင်းအပြင်ကို လှုပ်ရှားအဖွဲ့တွေ သီးခြားဖွဲ့စည်းပြီးတော့ ဆောင်ရွက်ခြင်းတွေ၊ ဤနေရာမှာ နယ်စပ်ဝင်ပေါက် များကစပြီးတော့ ဝင်လာတဲ့လမ်းကြောင်းတစ်လျှောက် နောက်ဆုံးဈေးကွက်မှာရောင်းနေတဲ့ အခြေအနေရောက်တဲ့အထိကို ကျွန်တော်တို့ စစ်ဆေးဖို့လိုမှာဖြစ်ပါတယ်။ ဖမ်းဆီးသူများ၊ သတင်းပေး များအတွက်ကို ဆုကြေးခံစားခွင့်များနှင့်ပတ်သက်ပြီးတော့ လျင်လျင်မြန်မြန်ထုတ်ယူရရှိနိုင်ဖို့လည်း စီစဉ်ပေးဖို့လိုပါတယ်။ တရားမဝင်ကုန်သွယ်မှု ကုန်ပစ္စည်းပိုင်ရှင်များအား စဉ်ဆက်မပြတ်ဖော်ထုတ် အရေးယူဖို့လိုပါတယ်။ ထိရောက်ပြီး ကြိုတင်ကာကွယ်တားဆီးနိုင်တဲ့ ပြစ်မှု၊ ပြစ်ဒဏ်များနဲ့လည်း အရေးယူဆောင်ရွက်ခြင်း၊ ပင်လယ်ရေကြောင်းအကောက်ခွန်ဥပဒေကတော့ ပစ္စည်းပိုင်ရှင်တွေကို အရေးမယူဘဲနဲ့ ဖမ်းဆီးပစ္စည်းကိုလည်း ဒဏ်ကြေးသတ်မှတ်ပြီးတော့ ပြန်လည်ထုတ်ယူခွင့်ရှိနေတဲ့ အတွက်ကြောင့် ကြို တင်ဟန့်တားနိုင်သည့် ပို့ကုန်/သွင်းကုန်ဥပဒေမျိုးဖြင့် ထိထိရောက်ရောက် အရေးယူသွားဖို့ လိုအပ်ခြင်း၊ သတင်းပေး/သတင်းရယူတဲ့စနစ်ကို ထိရောက်ကျယ်ပြန့်စွာတည်ဆောက် ထားခြင်းနှင့် အဂတိလိုက်စားမှုကျူးလွန်သူများကိုလည်း ဖော်ထုတ်အရေးယူဆောင်ရွက်ခြင်းတို့ ဖြစ်ပါတယ်။ လေးစားအပ်ပါသောဥက္ကဌကြီးနှင့် လွှတ်တော်ကိုယ်စားလှယ်များခင်ဗျား။ နိဂုံးချုပ်အားဖြင့် တင်ပြလိုသည်မှာ ကျွန်တော်တို့နိုင်ငံသည် မြေဧရိယာကျယ်ဝန်းတဲ့အပြင် ကမ်းရိုးတန်းရှည်လျား ပြီးတော့ နယ်နိမိတ်ထိစပ်နေတဲ့နိုင်ငံ(၅)နိုင်ငံရှိပါတယ်။ နယ်စပ်ဝင်ပေါက်များဟာလည်းပဲ တရားဝင် ဝင်ပေါက်/ထွက်ပေါက်များအပြင် တရားမဝင် ဝင်ပေါက်/ထွက်ပေါက်များလည်း များစွာရှိနေတဲ့ အခြေအနေဖြစ်ပါတယ်။ တချို့နေရာများမှာ လုံခြုံရေးအရ ကန့်သတ်ထားတဲ့နယ်မြေများလည်း ဖြစ်နေပါတယ်။ တရားမဝင်ကုန်သွယ်မှုလုပ်ငန်းများ လုပ်ဆောင်နေတဲ့လုပ်ငန်းများကို အရေးယူရာမှာ နယ်စပ်ဝင်ပေါက်များ၊ ပင်လယ်ရေကြောင်းဝင်ပေါက်၊ လေဆိပ်ဝင်ပေါက်များကစပြီးတော့ လမ်းကြောင်းအသီးသီး၊ ရှောင်ကွင်းလမ်းများ၊ မြို့ကြီးများပေါ်ရှိ ကုန်လှောင်ရုံများ၊ ဈေးနှင့် Super Market များအထိ အကျုံးဝင်တဲ့လုပ်ငန်းစဉ်အားလုံးကို စနစ်တကျလေ့လာစောင့်ကြည့် တားဆီး ထိန်းချုပ်နိုင်မှသာ အောင်မြင်နိုင်မယ့်လုပ်ငန်းစဉ်ဖြစ်ပါတယ်။ တရားမဝင်ကုန်သွယ်မှုကြောင့် တရားဝင်လုပ်ဆောင်နေတဲ့ ပြည်သူများလည်း နစ်နာနေရပါတယ်။ အဆိုပါတရားမဝင်ကုန်သွယ်မှု လုပ်ငန်းများနှင့် ပတ်သက်ဆက်နွယ်နေတဲ့ စီးပွားရေးလုပ်ငန်းရှင်ကြီးများ၊ နောက်ကွယ်က ပတ်သက်ဆက်နွယ်နေတဲ့ လူပုဂ္ဂိုလ်/အဖွဲ့အစည်းများတို့ကိုလည်း ဖော်ထုတ်အရေးယူဖို့ လိုအပ်မှာ ဖြစ်ပြီးတော့ နိုင်ငံအတွက် စီးပွားရေး၊ လူမှုရေး၊ လုံခြုံရေးနှင့် တရားဥပဒေစိုးမိုးရေးကိစ္စများကိုပါ ထိခိုက်စေတဲ့အထိ ဆက်စပ်လျက်ရှိတဲ့အတွက်ကြောင့် သက်ဆိုင်ရာပြည်ထောင်စုဝန်ကြီးဌာနများ၊ တိုင်းဒေသကြီးနှင့်ပြည်နယ်အစိုးရများ အဆင့်ဆင့်သောအဖွဲ့အစည်းများနှင့် တပ်မတော်၊ ပြည်သူ့ရဲ၊ မြန်မာနိုင်ငံရဲတပ်ဖွဲ့ စသည့် အားလုံးပူးပေါင်းပါဝင်ဆောင်ရွက်ဖို့ လိုအပ်မှာဖြစ်ပါတယ်။ သို့ဖြစ်ပါ၍ ပြည်သူ့လွှတ်တော်ကိုယ်စားလှယ် ဦးမျိုးဇော်အောင်၏အဆိုသည် နိုင်ငံတော်က စီမံဆောင်ရွက်လျက် ရှိသော လုပ်ငန်းများနှင့်ကိုက်ညီပါသဖြင့် အတည်ပြု သင့်ပါကြောင်း ရှင်းလင်းတင်ပြအပ်ပါတယ်။ ကျေးဇူးတင်ပါတယ်။</speech>
<speech type='speaker'> အဆိုရှင်ရဲ့ သဘောထားပြောပါ။</speech>
<speech><mp id='343'>ဦးမျိုးဇော်အောင်(ကောလင်းမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် အားလုံးမင်္ဂလာပါ။ ယခုလို ကျွန်တော့်ရဲ့ အဆိုနှင့်ပတ်သက်ပြီးတော့မှ ပြည့်ပြည့်စုံစုံ ထောက်ပြဆွေးနွေးသွားကြတဲ့ လွှတ်တော်ကိုယ်စားလှယ်များကိုလည်း အရမ်းကျေးဇူးတင်ပါတယ်။ အဆိုနှင့်ပတ်သက်ပြီးတော့မှ ပြည့်ပြည့်စုံစုံရှင်းလင်းပြသွားတဲ့ ပြည်ထောင်စုဒုတိယဝန်ကြီးကိုလည်း အရမ်းကျေးဇူးတင်ပါတယ်။ ဝန်ကြီးဌာနအနေနဲ့လည်းပဲ ကျွန်တော် အဆိုတင်သွင်းစဉ်က တင်ပြခဲ့တဲ့ အချက်အလက်တွေအားလုံးကိုလည်းပဲ သိရှိပြီးဖြစ်သလို ဆောင်ရွက်တဲ့အနေနဲ့ လက်ရှိဆောင်ရွက်မှု တွေကိုလည်း အများကြီးကျွန်တော်တို့ သိရှိရပါတယ်။ အဲဒီလိုပဲ ဆက်လက်ဆောင်ရွက်ဖို့လိုအပ်တဲ့ အချက်တွေကိုလည်းပဲ ဒါအခု ကျွန်တော် Power Point မှာ မြင်လိုက်ရတာ အားရစရာကောင်းပါ တယ်။ ဒါကြောင့်မို့လို့ ဝန်ကြီးဌာနကလည်း လက်ခံတဲ့အတွက်ကြောင့်မို့လို့ အဆိုကို ပြည်သူ့ လွှတ်တော်ကြီးက အတည်ပြုဖို့ လေးစားစွာတင်ပြအပ်ပါတယ်ခင်ဗျား။ ကျေးဇူးတင်ပါတယ်။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ဦးမျိုးဇော်အောင်၊ ကောလင်း မဲဆန္ဒနယ်က တင်သွင်းသွားတဲ့အဆိုကို ကိုယ်စားလှယ်ကိုးဦးကဆွေးနွေးပြီး စီမံကိန်းနှင့်ဘဏ္ဍာရေး ဝန်ကြီးဌာနကအဆိုအား အတည်ပြုသင့်ကြောင်းရှင်းလင်းခဲ့ပါတယ်။ အဆိုရှင်ကလည်း အတည်ပြု ပေးရန်ရှင်းလင်းပြောကြားသွားပါတယ်။ ဒါကြောင့် ဒီအဆိုနှင့်စပ်လျဉ်းပြီး အတည်ပြုရန် လွှတ်တော် ကသဘောတူပါသလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'> သဘောမတူတဲ့သူရှိပါသလားခင်ဗျား။</speech>
<speech type='speaker'>
သဘောမတူသူမရှိတဲ့အတွက် ဦးမျိုးဇော်အောင် တင်သွင်းသွားတဲ့အဆိုကို လွှတ်တော်က အတည်ပြုကြောင်း ကြေညာပါတယ်။ (ဩဘာသံများ)
</speech>
</new_section></motion>
</section>
</discussion><postface>
<title>ဒုတိယအကြိမ် ပြည်သူ့လွှတ်တော် နဝမမပုံမှန်အစည်းအဝေး (၁၇)ရက်မြောက်နေ့ ရပ်နားကြောင်းနှင့် အစည်းအဝေး (၁၈)ရက်မြောက်နေ့ဆက်လက်ကျင်းပမည့် နေ့ရက်နှင့် အချိန်ကိုကြေညာခြင်း</title>
<speech type='speaker'>
အစီအစဉ် ၁၆ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်သူ့လွှတ်တော် နဝမပုံမှန်အစည်းအဝေး (၁၇)ရက်မြောက်နေ့ကို ရပ်နားပါမယ်။ ဒုတိယအကြိမ် ပြည်သူ့လွှတ်တော် နဝမပုံမှန်အစည်းအဝေး (၁၈)ရက်မြောက်နေ့ကို ၂၀၁၈ ခုနှစ်၊ စက်တင်ဘာလ ၁၇ ရက်(တနင်္လာနေ့) နံနက် ၁၀ နာရီအချိန်မှာ ဆက်လက်ကျင်းပမှာဖြစ်ကြောင်းနဲ့ ယနေ့ အစည်းအဝေးပြီးဆုံးကြောင်း ကြေညာပါတယ်။ (ဩဘာသံများ)
</speech>
</postface>
</transcript>
</doc>
