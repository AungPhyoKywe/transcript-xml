<doc>
<docinfo>
<docno>02-13-21.xml</docno>
<term value='02'>ဒုတိယအကြိမ်</term>
<session value='13' />
<sittingday value='21' />

<legislature value='lower'>ပြည်သူ့လွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး (၂၁)ရက်မြောက်နေ့မှတ်တမ်း</title>
<date value='16-09-2019'>၁၃၈၁ ခုနှစ်၊ တော်သလင်းလပြည့်ကျော် ၃ ရက် (၂၀၁၉ ခုနှစ်၊ စက်တင်ဘာလ ၁၆ ရက်) (တနင်္လာနေ့)</date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ဒုတိယအကြိမ် ပြည်သူ့လွှတ်တော် (၁၃) ကြိမ်မြောက်ပုံမှန်အစည်းအဝေး (၂၁)ရက်မြောက်နေ့ကို နံနက် ၁၀း၀၀ နာရီအချိန်၌ စတင် ကျင်းပပါသည်။ ပြည်သူ့လွှတ်တော်အစည်းအဝေးကို ကြီးကြပ်ကွပ်ကဲသူအဖြစ် ပြည်သူ့လွှတ်တော်ဥက္ကဋ္ဌ ဦးတီခွန်မြတ်က ဆောင်ရွက်ပြီး၊ အခမ်းအနားမှူးအဖြစ် ဦးတင်ဝင်းအောင်၊ ညွှန်ကြားရေးမှူးချုပ်၊ ပြည်သူ့လွှတ်တော်ရုံးက ဆောင်ရွက်ပါသည်။</p>
<speech type='mc'>လေးစားအပ်ပါသော ပြည်သူ့လွှတ်တော်ကိုယ်စားလှယ်များနှင့် ဧည့်သည်တော်များခင်ဗျား။ ယခုအချိန်ကစပြီး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး (၂၁)ရက်မြောက်နေ့အစီအစဉ် စတင်ပါတော့ မယ်</speech>
<title>ပြည်သူ့လွှတ်တော်ဥက္ကဋ္ဌနေရာယူခြင်း</title>
<speech type='mc'>ပြည်သူ့လွှတ်တော်ဥက္ကဋ္ဌ ကြွရောက်လာပါပြီခင်ဗျား။</speech>
<p>ပြည်သူ့လွှတ်တော်ဥက္ကဋ္ဌသည် ဥက္ကဋ္ဌအတွက်သတ်မှတ်ထားသည့် စင်မြင့်ပေါ်သို့ ကြွရောက် နေရာယူပါသည်။</p>
<speech type='speaker'>အားလုံးမင်္ဂလာပါခင်ဗျာ။ ကိုယ်စားလှယ်များ။ ။မင်္ဂလာပါ</speech>
<speech type='mc'>အားလုံးထိုင်နိုင်ပါပြီခင်ဗျား။</speech>
<title>ပြည်သူ့လွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type='speaker'>လွှတ်တော်ကိုယ်စားလှယ်များခင်ဗျား။ ဒီကနေ့ကျင်းပတဲ့ ဒုတိယအကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး (၂၁)ရက်မြောက်နေ့မှာ ပြည်သူ့လွှတ်တော် လွှတ်တော်အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်သူ့ လွှတ်တော်ကိုယ်စားလှယ် ၄၃၃ ဦးရှိသည့်အနက် ၃၉၃ ဦး တက်ရောက်ပါတယ်။ အစည်းအဝေးသို့ တက်ရောက်ခွင့်ရှိသူဦးရေ စုစုပေါင်းရဲ့ ၉၀.၇၆ ရာခိုင်နှုန်းရှိတဲ့အတွက် အစည်းအဝေးအထမြောက် ကြောင်းနှင့်စတင်ကျင်းပကြောင်း ကြေညာပါတယ်။ (ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type='speaker'>အစီအစဉ် ၃ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အစီအစဉ် များကို ကြို တင်ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်</speech>
<leave><title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type='speaker'>အစီအစဉ် ၄ ဖြစ်ပါတယ်။ ယခု အစည်းအဝေးမတက်ရောက်နိုင်တဲ့ လွှတ်တော်ကိုယ်စားလှယ်များအတွက် ခွင့်ပန်ကြားရန် ဖြစ်ပါတယ်</speech>
<speech><mp id='309'>ဒေါက်တာလှမိုး(အတွင်းရေးမှူး၊ လွှတ်တော်အခွင့်အရေးကော်မတီ)</mp>လေးစားအပ်ပါ သော ပြည်သူ့လွှတ်တော်ဥက္ကဋ္ဌကြီးခင်ဗျား။ ယနေ့ ၂၀၁၉ ခုနှစ်၊ စက်တင်ဘာလ ၁၆ ရက်နေ့ ဒုတိယ အကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး (၂၁)ရက်မြောက်နေ့သို့ မတက်ရောက် နိုင်ပါသဖြင့် ခွင့်ပန်ကြားသူ လွှတ်တော်ကိုယ်စားလှယ်များ၏ကိုယ်စား ပြည်သူ့လွှတ်တော် လွှတ်တော် အခွင့်အရေး ကော်မတီအတွင်းရေးမှူး ကျွန်တော် ဒေါက်တာလှမိုး၊ အောင်မြေသာစံမဲဆန္ဒနယ်က ကိုယ်စား ခွင့်ပန်ကြားသွားမှာ ဖြစ်ပါတယ်။ ပြည်သူ့လွှတ်တော်မှာ ယနေ့တက်ရောက်ခွင့်ရှိသော ကိုယ်စားလှယ် ၄၃၃ ဦးရှိပြီး တက်ရောက်သူကိုယ်စားလှယ် ၃၉၃ ဦးရှိကာ ယနေ့ခွင့်ပန်ကြားသူ ၂၆ ဦး ရှိပါတယ်။ ခွင့်ပန်ကြားသူကိုယ်စားလှယ်များကတော့(၁) ရေကြည်မဲဆန္ဒနယ်မှ ဒေါက်တာစံရွှေဝင်း ခွင့် ၁ ရက်၊ (၂) မြောက်ဥက္ကလာပမဲဆန္ဒနယ်မှ ဒေါက်တာသန်းဝင်း ခွင့် ၁ ရက်၊ (၃) ချမ်းမြသာစည်မဲဆန္ဒနယ်မှ ဒေါက်တာစိုင်းလှသိန်း ခွင့် ၁ ရက်၊ (၄) ဆိပ်ကမ်းမဲဆန္ဒနယ်မှ ဦးတင်မောင်ဝင်း ခွင့် ၁ ရက်၊ (၅) တီးတိန်မဲဆန္ဒနယ်မှ ဦးကျင့်ရှင်းထန် ခွင့် ၅ ရက်၊ မင်္ဂလာဒုံမဲဆန္ဒနယ်မှ ဦးအောင်လှိုင်ဝင်း ခွင့် ၁ ရက်၊ (၇) စမ်းချောင်းမဲဆန္ဒနယ်မှ ဦးဘိုဘိုဦး ခွင့် ၁ ရက်၊ (၈) ကလောမဲဆန္ဒနယ်မှ ဒေါ်ပြုံးကေသီနိုင် ခွင့် ၁ ရက်၊ (၉) ညောင်ဦးမဲဆန္ဒနယ်မှ ဦးစော ခွင့် ၁ ရက်၊ (၁၀) လဲချားမဲဆန္ဒနယ်မှ ဦးစိုင်းဥက္ကာ ခွင့် ၁ ရက်၊ (၁၁) ဇေယျာသီရိမဲဆန္ဒနယ်မှ ဦးလှဌေးဝင်း ခွင့် ၁ ရက်၊ (၁၂) ကျောက်တံတားမဲဆန္ဒနယ်မှ ဦးနေမျိုးထက် ခွင့် ၁ ရက်၊ (၁၃) ကွမ်းခြံကုန်းမဲဆန္ဒနယ်မှ ဦးစိုးသူရထွန်း ခွင့် ၂ ရက်၊ (၁၄) သုံးခွမဲဆန္ဒနယ်မှ ဒေါ်စုစုလွင် ခွင့် ၁ ရက်၊ (၁၅) မက်မန်းမဲဆန္ဒနယ်မှ ဦးတင်အေး ခွင့် ၁ ရက်၊ (၁၆) ကွန်ဟိန်းမဲဆန္ဒနယ်မှ ဒေါ်နန်းခင်စော ခွင့် ၅ ရက်၊ (၁၇) ညောင်ရွှေမဲဆန္ဒနယ်မှ ဦးဝင်းမြင့်ဦး(ခ) ဦးနေမျိုး ခွင့် ၁ ရက်၊ (၁၈) ဆင်ပေါင်ဝဲမဲဆန္ဒနယ်မှ ဦးနေထက်ဝင်း ခွင့် ၁ ရက်၊ (၁၉) မိုးညို မဲဆန္ဒနယ်မှ ဦးကျော်မျိုးမင်း ခွင့် ၅ ရက်၊ (၂၀) လှိုင်သာယာမဲဆန္ဒနယ်မှ ဦးဝင်းမင်း ခွင့် ၁ ရက်၊ (၂၁) ကန့်ဘလူမဲဆန္ဒနယ်မှ ဒေါက်တာလှိုင်မြင့်ဟန် ခွင့် ၁ ရက်၊ (၂၂) ပုဇွန်တောင်မဲဆန္ဒနယ်မှ ဦးမြင့်လွင် ခွင့် ၅ ရက်၊ (၂၃) လသာမဲဆန္ဒနယ်မှ ဒေါ်ခင်မို့မို့အောင် ခွင့် ၁ ရက်၊ (၂၄) မိုင်းခတ်မဲဆန္ဒနယ်မှ ဦးစ်ကီကော် ခွင့် ၅ ရက်၊ (၂၅) ကောလင်းမဲဆန္ဒနယ်မှ ဦးမျိုးဇော်အောင် ခွင့် ၁ ရက်နှင့် (၂၆) မိုးမောက်မဲဆန္ဒနယ်မှ ဦးဝင်းအောင် ခွင့် ၁ ရက်တို့ဖြစ်ကြပါတယ်။ ယခင် ခွင့်ပန်ကြားသူ ဦး၊ ယနေ့ွင့်ပန်ကြားသူ ၂၆ ဦး စုစုပေါင်း ခွင့်ပန်ကြားသူ ၄၀ ဦး ဖြစ်ပါတယ်။ ခွင့်မဲ့ပျက်ကွက်သူမရှိပါကြောင်းနှင့် အထက်ပါကိုယ်စားလှယ်များ၏ ခွင့်ပန်ကြားမှုအား ခွင့်အဖြစ် ခွင့်ပြုပေးပါရန် လေးစားစွာဖြင့် ပန်ကြားအပ်ပါတယ်ခင်ဗျား။</speech>
<speech type='speaker'>ခွင့်ပန်ကြားသူအားလုံးကို ခွင့်ပြုပါတယ်။</speech>
<title>ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို မှတ်တမ်း တင်ခြင်း</title>
<speech type='speaker'>လွှတ်တော်ကိုယ်စားလှယ်များခင်ဗျား။ ဒီကနေ့အစည်းအဝေးမှာ တက်ရောက် ခွင့်ရှိတဲ့ လွှတ်တော်ကိုယ်စားလှယ် ၄၃၃ ဦး၊ ယခင်က ခွင့်ပန်ကြား၍ ခွင့်ပြု ထားသူ ၁၄ ဦး၊ ယနေ့ ခွင့်ပြုထားသူ ၂၆ ဦးဖြစ်၍ လွှတ်တော်က ခွင့်ပြု ထားသူ စုစုပေါင်း ၄၀ ဦးဖြစ်ပါတယ်။ ခွင့်မဲ့ ပျက်ကွက်သူမရှိပါ။ ယခုလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို လွှတ်တော်ရဲ့ အတည်ပြုချက်ရယူပါမယ်။ ပြည်သူ့လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေတင်ပြချက်ကို အတည်ပြုမှတ်တမ်းတင်ရန် လွှတ်တော်က သဘောတူပါ သလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type='speaker'>လွှတ်တော်က သဘောတူတဲ့အတွက် လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေကို အတည်ပြုမှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</leave></preface>
<discussion>
<section value = 'QA'>
<title>ကြယ်ပွင့်ပြထားသည့် မေးခွန်းများကို သက်ဆိုင်ရာလွှတ်တော် ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<speech type='speaker'>အစီအစဉ် ၅ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ မေးခွန်းများ မေးမြန်း၊ ဖြေကြားခြင်းအစီအစဉ် စတင်ဆောင်ရွက်ပါမယ်</speech>
<title>သံတွဲမြို့နယ်အတွင်း တည်ဆောက်ရေးလုပ်ငန်းများအား စံချိန်စံညွှန်းနှင့် အရည်အသွေးပြည့်မီရန် အတွက် တင်ဒါအောင်မြင်သည့်ကုမ္ပဏီများအပေါ် မည်ကဲ့သို့ အထူးကြပ်မတ်အကောင်အထည်ဖော် ဆောင်ရွက်ပေးမည်ကို သိလိုခြင်းနှင့်စပ်လျဉ်းသည့်မေးခွန်း</title>
<speech type='speaker'>ပထမဦးစွာ သံတွဲမဲဆန္ဒနယ်မှ ဦးမင်းကြည် မေးမြန်းဖို့ ဖြစ်ပါတယ်</speech>
<speech><mp id='335'>ဦးမင်းကြည်(သံတွဲမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုအဆင့်အဖွဲ့အစည်းဝင်များ၊ ကြွရောက်လာကြသောဧည့်သည်တော်များအားလုံး မင်္ဂလာပါ။ ကျွန်တော်ကတော့ ရခိုင်ပြည်နယ်၊ သံတွဲမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးမင်းကြည် ဖြစ်ပါတယ်။ ကျွန်တော်မေးမယ့်မေးခွန်းကတော့ ရခိုင် ပြည်နယ်၊ သံတွဲမြို့နယ်အတွင်း တည်ဆောက်ရေးလုပ်ငန်းများ စံချိန်စံညွှန်းနှင့် အရည်အသွေးပြည့်မီ ရန် တင်ဒါအောင်မြင်သည့်ကုမ္ပဏီများအပေါ် မည်ကဲ့သို့အထူးကြပ်မတ်အကောင်အထည်ဖော် ဆောင်ရွက်ပေးမလဲဆိုတဲ့မေးခွန်းကို မေးမြန်းသွားမှာဖြစ်ပါတယ်။ ဥက္ကဌကြီးခင်ဗျား။ ကျွန်တော်တို့ ရခိုင်ပြည်နယ်၊ သံတွဲမြို့နယ်အတွင်းမှာ တင်ဒါအောင်မြင်တဲ့ ကုမ္ပဏီတချို့မှာ ကျွမ်းကျင်တဲ့အင်ဂျင်နီယာများမပါရှိဘဲ တည်ဆောက်ရေးလုပ်ငန်းများကို ဆောင်ရွက် နေရတာကို တွေ့ရှိရပါတယ်။ ကြီးကြပ်ရေးကော်မတီ၊ မြို့နယ်စီမံခန့်ခွဲရေးကော်မတီ(Third Party) တို့မှလည်း ပူးပေါင်းကြီးကြပ်ဆောင်ရွက်မှုအားနည်းတာကို တွေ့ရှိရပါတယ်။ လေးစားရပါသော ဥက္ကဌကြီးခင်ဗျား။ ထိုသို့ဆောင်ရွက်လျက်ရှိတဲ့ စာသင်ကျောင်းများ၊ လမ်းများ၊ Box Culvert များနှင့် တံတားများမှာ လုပ်ငန်းဆိုင်ရာနည်းပညာနှင့် အရည်အသွေးညံ့ဖျင်းခြင်း၊ စံချိန်စံညွှန်းသတ်မှတ်ချက် မပြည့်မီခြင်းတို့ကြောင့် တင်ဒါအောင်ကုမ္ပဏီတချို့ဟာ စာချုပ်ပါစည်းကမ်းချက်များကို လိုက်နာမှု မရှိဘဲ ဆောင်ရွက်နေတာကို တွေ့ရှိရပါတယ်။ ဒါကြောင့် နိုင်ငံတော်ရဲ့ငွေကြေးများ လေလွင့်ဆုံးရှုံးရပြီး ဒေသခံပြည်သူများရဲ့ တစ်သက်မှတစ်ခါပဲရတဲ့အခွင့်အလမ်းတွေကလည်း အချိန်တိုအတွင်းမှာ လျင်မြန် စွာပျက်စီးနေတာကို တွေ့ရှိရပါတယ်။ ဥက္ကဋ္ဌကြီးခင်ဗျား။ ကျွန်တော့်ကို Power Point သုံးစွဲခွင့်ပြုပါ။ ဒါကတော့ ၂၀၁၈-၂၀၁၉ ဘဏ္ဍာရေးနှစ်မှာ ပြည်ထောင်စုကချပေးတဲ့ကျောင်း ၁၀ ကျောင်းရဲ့ တင်ဒါအောင်တဲ့ကုမ္ပဏီက ဆွဲထားတာဖြစ်ပါတယ်။ ဒါကတော့ ကျောင်းတွေမှာဆောက်လုပ်ဖို့အတွက် အရည်အသွေးမမီတဲ့အုတ် တွေကို စိစစ်နေတာကို တွေ့ရပါတယ်။ ဒါ ဆောက်လုပ်ပြီးစကျောင်းတွေပါ။ တစ်နှစ်အတွင်းမှာပဲအောက်ခံကြမ်းခင်းတွေ ကွဲအက်နေတာကို တွေ့ရပါတယ်။ ဒီလိုပဲ နောက်စာသင်ကျောင်းတွေရဲ့ မျက်နှာကျက်တွေကလည်း ဒီလိုပဲမိုးယိုပြီးတော့ ပျက်စီးနေတာကို တွေ့ရှိရပါတယ်ခင်ဗျား။ ဒါတွေက လည်း စာသင်ကျောင်းတွေပါ။ ကျောက်ပြားတွေကွာကျတာတွေ၊ မျက်နှာကျက်တွေမိုးယိုပြီးတော့ ပျက်စီးနေတာကို တွေ့ရပါတယ်။ ဒါက ဆောက်လုပ်ပြီးစကျောင်းတွေရဲ့ကျောင်းနံရံတွေ အက်ကွဲ နေတာကို တွေ့ရှိရပါတယ်ခင်ဗျား။ ဒါတွေကလည်း မိုးယိုတဲ့အတွက်ကြောင့် သစ်သားတန်းတွေ ဆွေးနေပြီးတော့ မျက်နှာကြက်တွေကွာကျနေတာကို တွေ့နေရတဲ့ပုံတွေပါ။ ထို့အတူပဲ Steel Structure တွေနဲ့လုပ်ထားတဲ့နေရာတွေမှာ သံဒေါက်တိုင်တွေဟာ အဲဒီလိုကွာနေပြီးတော့ ဝါယာကြိုးနဲ့တုတ်ထားတာတွေကို တွေ့ရှိခဲ့ရပါတယ်။ Type-C ဆောက်လုပ်ပြီးတော့ တစ်နှစ်ကြာတဲ့အထိ သဲကျောက်တွေကို ပြန်မဖို့ဘဲနဲ့ထားတဲ့အတွက်ကြောင့် အဲဒီနေရာတွေမှာ ရေဝင်ပြီးတော့ ကျောင်းသားတွေဟာ သွေးလွန်တုပ်ကွေးနဲ့ ဆေးရုံတက်နေရတာအများဆုံးဖြစ်နေတဲ့ ကျောင်းတွေပါခင်ဗျား။ ဒါကတော့ ကျောင်းသားတွေ စာသင်ခန်းတွေမှာပြည့်မီတဲ့အတွက် စာသင် ကျောင်းအသစ်မှာ နေရာထိုင်ခင်းမှာ စာသင်နေရတဲ့ပုံဖြစ်ပါတယ်။ ဒါကတော့ ဆောက်လုပ်ရေး လုပ်ငန်းပိုင်းမှာ အချိန်မီ သဲကျောက်မခင်းနိုင်တဲ့အတွက် လမ်းတွေကပျက်စီးနေတဲ့ပုံတွေဖြစ်ပါတယ်။ ဒါကတော့ အချိန်မီ သဲကျောက်ခင်းနိုင်တဲ့အတွက်ကြောင့် လမ်းတွေကကောင်းပြီး ပြည်သူလူထု soozos sociaisso ws:copyulozom $09360pm Box Culvert copulu Box Culvert တွေဟာ ကမ်းထိန်းနံရံတွေပြိုပြီးတော့ ပျက်စီးပြီးတော့ လမ်းတွေပါပဲ့ပါသွားတဲ့ပုံတွေ ဖြစ်ပါတယ်။ ဒါကတော့ Box Culvert တွေဟာ ရေတိုက်စားတဲ့အတွက်ကြောင့် ပြို လဲပြီးတော့ အောက်ကိုပြုတ်ကျ နေတဲ့ပုံတွေဖြစ်ပါတယ်။ ကျေးဇူးတင်ပါတယ်။ ဒါကြောင့်မို့လို့ ဥက္ကဌကြီးခင်ဗျား။ သို့ဖြစ်ပါ၍ အချိန်မီအတွင်း နောင်တွင် ထိုကဲ့သို့မဖြစ်ပေါ် စေရန် ဝိုင်းဝန်းကူညီထိန်းသိမ်းကြပ်မတ်သင့်တဲ့အတွက် အထက်ပါမေးခွန်းကို ဥက္ကဌကြီးမှတစ်ဆင့် ပြည်သူများကိုယ်စား မေးမြန်းရခြင်းဖြစ်ပါတယ်။ ကျေးဇူးတင်ပါတယ်။</speech>
<speech type='speaker'>ဆောက်လုပ်ရေးဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='14'>ဦးကျော်လင်း(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ဖိတ်ကြားထားသော ဧည့်သည်တော်များအားလုံး မင်္ဂလာအပေါင်းနှင့်ပြည့်စုံကြပါစေလို့ ဆုမွန်ကောင်းတောင်းရင်း နှုတ်ခွန်းဆက်သ အပ်ပါတယ်။ ကျွန်တော်ကတော့ ဆောက်လုပ်ရေးဝန်ကြီးဌာန ဒုတိယဝန်ကြီး ဦးကျော်လင်း ဖြစ်ပါ တယ်။ ကျွန်တော့်အနေဖြင့် ရခိုင်ပြည်နယ်၊ သံတွဲမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးမင်းကြည် မေးမြန်းထားတဲ့ ရခိုင်ပြည်နယ်၊ သံတွဲမြို့နယ်အတွင်း တည်ဆောက်ရေးလုပ်ငန်းများအား စံချိန်စံညွှန်းနှင့် အရည်အသွေးပြည့်မီရန်အတွက် တင်ဒါအောင်မြင်သည့်ကုမ္ပဏီများအပေါ် မည်ကဲ့သို့ အထူးကြပ်မတ်အကောင်အထည်ဖော် ဆောင်ရွက်ပေးမည်ကိုသိရှိလိုခြင်းနှင့်စပ်လျဉ်းတဲ့မေးခွန်းအား နယ်စပ်ရေးရာဝန်ကြီးဌာန၊ ပညာရေးဝန်ကြီးဌာနနှင့် ရခိုင်ပြည်နယ်အစိုးရအဖွဲ့တို့မှပေးပို့လာသော အချက်အလက်များနှင့်ပေါင်းစပ်ဖြေကြားသွားမှာ ဖြစ်ပါတယ်။ လေးစားအပ်ပါသော ဥက္ကဌကြီးခင်ဗျား။ တည်ဆောက်ရေးလုပ်ငန်းများအား စံချိန်စံညွှန်းနှင့် အရည်အသွေးပြည့်မီရန်အတွက် သက်ဆိုင်ရာဝန်ကြီးဌာနများအနေဖြင့် တင်ဒါခေါ်ယူစဉ်ကပင် လိုအပ်တဲ့ ဗိသုကာပုံစံ၊ ပုံထုတ်(Structure)ပုံစံ၊ ရေသန့်၊ လျှပ်စစ်ဒီဇိုင်းပုံစံများနှင့် စံချိန်စံညွှန်း (Specification)အတည်ပြုပြီး ခန့်မှန်းခြေစာရင်းများနှင့် တင်ဒါစည်းကမ်းချက်များ သတ်မှတ်ရေးဆွဲ ခေါ်ယူရမှာ ဖြစ်ပါတယ်။ တင်ဒါရွေးချယ်တဲ့နေရာမှာ Technicd နည်းပညာဆိုင်ရာ အချက်အလက် များအပေါ်မှာ အမှတ်ပေးအကဲဖြတ်၍ စနစ်တကျစိစစ်ဆောင်ရွက်ရမှာဖြစ်ပါတယ်။ တင်ဒါစာချုပ်ချုပ်ဆိုတဲ့နေရာမှာလည်း တင်ဒါယှဉ်ပြိုင်စဉ်က လက်မှတ်ရေးထိုးတင်ပြထားတဲ့ တာဝန်ခံအင်ဂျင်နီယာ PE RSE နှင့် Site Engineer များမှ အမှန်တကယ်ကြီးကြပ်ဆောင်ရွက်ခြင်း၊ စံချိန်စံညွှန်းပြည့်မီသောပစ္စည်းများအသုံးပြု၍ အင်ဂျင်နီယာလုပ်ထုံးလုပ်နည်းများအတိုင်း ဆောင်ရွက် ခြင်း စသည့်အချက်များကို ထည့်သွင်းချုပ်ဆိုရန် လိုအပ်ပါတယ်။ စာချုပ်ပါ အချက်အလက်များ အတိုင်း ဆောင်ရွက်နိုင်ခြင်းမရှိပါက သက်ဆိုင်ရာကုမ္ပဏီ၏ ကြီးကြပ်အင်ဂျင်နီယာများအား အရေးယူ ခြင်း၊ PG လုပ်ငန်းအာမခံငွေသိမ်းယူခြင်းနှင့် Blacklist စာရင်းရေးသွင်းခြင်းများဆောင်ရွက်ပြီးတော့ တည်ဆောက်ရေးလုပ်ငန်းများအား စံချိန်စံညွှန်းနှင့် အရည်အသွေးပြည့်မီစွာ ကြပ်မတ်အကောင် အထည်ဖော်ဆောင်ရွက်နိုင်မှာဖြစ်ပါတယ်။ လေးစားအပ်ပါသောဥက္ကဋ္ဌကြီးခင်ဗျား။ ဆောက်လုပ်ရေးဝန်ကြီးဌာနအနေဖြင့် အဆောက်အဦ၊ လမ်း၊ တံတားလုပ်ငန်းများဆောင်ရွက်ရာတွင် သတ်မှတ်ဒီဇိုင်းများနှင့်အညီ စံချိန်စံညွှန်းပြည့်မီစေရန် အသုံးပြု မည့်လုပ်ငန်းခွင်သုံးပစ္စည်းများ အရည်အသွေးပြည့်မီမှုရှိ/မရှိ သုတေသနဓာတ်ခွဲခန်းများတွင် စမ်းသပ်စစ်ဆေးခြင်း၊ တည်ဆောက်ပုံနည်းစနစ်များမှန်ကန်မှုရှိစေရန်နှင့် အတိုင်းအတာများ မှန်ကန်မှု ရှိစေရန် သက်ဆိုင်ရာကွင်းအင်ဂျင်နီယာများမှ အနီးကပ်ကြီးကြပ်ဆောင်ရွက်ခြင်း၊ ကွင်းဆင်းစစ်ဆေး ခြင်းများ ဆောင်ရွက်လျက်ရှိပါတယ်။ နယ်စပ်ရေးရာဝန်ကြီးဌာနအနေဖြင့်လည်း နယ်စပ်ဒေသဖွံ့ဖြိုးရေးခွင့်ပြုရန်ပုံငွေများဖြင့် လမ်း၊ တံတားတည်ဆောက်ရေးလုပ်ငန်းများ၊ ရေရရှိရေးလုပ်ငန်းများ၊ လျှပ်စစ်စွမ်းအင်ရရှိရေးလုပ်ငန်းများ၊ ဝန်ထမ်းအိမ်ရာဆောက်လုပ်ရေးလုပ်ငန်းများနှင့် ဒေသဖွံ့ဖြိုးရေးအတွက် လိုအပ်သော တည်ဆောက်ရေးလုပ်ငန်းများကို ဆောင်ရွက်လျက်ရှိတဲ့နေရာမှာ သက်ဆိုင်ရာဒေသဖွံ့ဖြိုးမှုကြီးကြပ် ရေးရုံးများမှ ဝန်ထမ်းများ၊ ခရိုင်/မြို့နယ်လုပ်ငန်းစိစစ်ရေးကော်မတီများ၊ ဒေသအာဏာပိုင် အဖွဲ့အစည်းများနှင့် လွှတ်တော်ကိုယ်စားလှယ်များ ကွင်းဆင်းစိစစ်ပြီး သတ်မှတ်စံချိန်စံညွှန်းနှင့် ကိုက်ညီမှုမရှိလျှင် ပြင်ဆင်ဆောင်ရွက်စေခြင်း၊ စံချိန်စံညွှန်းနှင့်အညီ ဆောင်ရွက်ထားရှိကြောင်းထောက်ခံချက်များပါရှိမှသာ ရန်ပုံငွေထုတ်ပေးခြင်းများပြုလုပ်၍ တင်ဒါအောင်မြင်သောကုမ္ပဏီများ ကို အဆင့်ဆင့်ကြပ်မတ်ဆောင်ရွက်လျက်ရှိပါတယ်။ လေးစားအပ်ပါသောဥက္ကဋ္ဌကြီးခင်ဗျား။ ရခိုင်ပြည်နယ်အတွင်း တည်ဆောက်ရေးလုပ်ငန်းများ ဆောင်ရွက်ရာတွင် ဘဏ္ဍာရေးနှစ်အလိုက် တင်ဒါစနစ်ဖြင့်အကောင်အထည်ဖော်ဆောင်ရွက်လျက် ရှိပြီး နိုင်ငံတော်သမ္မတရုံး၏တင်ဒါလမ်းညွှန်ချက်(၁/၂၀၁၇)နှင့်အညီ တင်ဒါခေါ်ယူ၍ တင်သွင်းသော ကုမ္ပဏီများအား နည်းပညာဆိုင်ရာစစ်ဆေးမှုကို ပြည်နယ်အစိုးရအဖွဲ့၊ တည်ဆောက်ရေးကြီးကြပ်မှု ကော်မတီမှ ဦးစီးစိစစ်အကဲဖြတ်ခြင်းများ ဆောင်ရွက်ပါတယ်။ စာချုပ်ချုပ်ဆိုရာတွင် ပြည်ထောင်စု ရှေ့နေချုပ်ရုံးမှ အတည်ပြုထားသောစာချုပ်ပုံစံဖြင့် သက်ဆိုင်ရာကုမ္ပဏီများနှင့် စာချုပ်ချုပ်ဆိုဆောင်ရွက်ပါတယ်။ စာချုပ်ပါ စည်းမျဉ်း၊ စည်းကမ်းချက်များအတိုင်း လိုက်နာဆောင်ရွက်မှုမရှိခြင်း နှင့် ပျက်ကွက်ခြင်းများပေါ်ပေါက်လာပါက စာချုပ်ပါစည်းကမ်းများနှင့်အညီ အရေးယူဆောင်ရွက် လျက်ရှိပါတယ်။ တည်ဆောက်ရေးလုပ်ငန်းများဆောင်ရွက်ရာတွင် စံချိန်စံညွှန်းပြည့်မီစွာနှင့် အချိန်မီ ပြီးစီးရန်အတွက် ပြည်နယ်တည်ဆောက်ရေးလုပ်ငန်းစိစစ်ရေးကော်မတီတစ်ရပ်ဖွဲ့စည်း၍ ရခိုင်ပြည်နယ် အစိုးရ အဖွဲ့ဝင်၊ လျှပ်စစ်၊ စက်မှုနှင့် လမ်းပန်းဆက်သွယ်ရေးဝန်ကြီးက ဥက္ကဋ္ဌအဖြစ်တာဝန်ယူဆောင်ရွက်လျက်ရှိပါတယ်။ ကျွမ်းကျင်အင်ဂျင်နီယာများဖြင့် ခရိုင်များအလိုက်(Third Party) အဖွဲ့ အစည်းများ ငှားရမ်း၍စစ်ဆေးရန် တာဝန်ပေးအပ်ထားပြီး အဂတိကင်း၍ နည်းပညာပိုင်းမှန်ကန်စွာ စစ်ဆေးမှုရှိ/မရှိကို ပြည်နယ်တည်ဆောက်ရေးလုပ်ငန်းစိစစ်ရေးကော်မတီ အဖွဲ့လက်အောက်တွင် Third Party ထိန်းကျောင်းရေးအဖွဲ့ဖြင့် စနစ်တကျ ကြပ်မတ်ဆောင်ရွက်လျက်ရှိပါတယ်။ လေးစားအပ်ပါသောဥက္ကဋ္ဌကြီးခင်ဗျား။ အရည်အသွေးစစ်ဆေးရေးအဖွဲ့ Third Party များ၏ အဓိကတာဝန်မှာခန့်မှန်းခြေစာရင်းပါလုပ်ငန်းနှင့် အတိုင်းအတာ၊ အရေအတွက်မှန်ကန်မှုရှိ/မရှိ စစ်ဆေးခြင်း၊ တည်ဆောက်ရေးလုပ်ငန်းသုံးပစ္စည်းများ အရည်အသွေး၊ နည်းပညာအဆင့်မီမှုရှိ/မရှိ စစ်ဆေးခြင်းနှင့် သတ်မှတ်အချိန်အတွင်း ပြီးစီးမှုရှိ/မရှိ စစ်ဆေးခြင်းများဆောင်ရွက်ပြီး အထပ်မြင့် စာသင်ကျောင်း၊ တက္ကသိုလ်၊ ဆေးရုံကဲ့သို့အဆောက်အဦများအတွက် လုပ်ငန်းခွင်တွင် Third Party များမှရုံးထိုင်၍ နေ့စဉ်စစ်ဆေးဆောင်ရွက်လျက်ရှိပါတယ်။ တည်ဆောက်ရေးလုပ်ငန်းစိစစ်ရေး ကော်မတီအနေဖြင့် ခရိုင်၊ မြို့နယ်များသို့ ကွင်းဆင်း စစ်ဆေး၍ တည်ဆောက်ရေးကုမ္ပဏီများအား အစည်းအဝေးခေါ်ယူပြီး လုပ်ငန်းအရည်အသွေးပြည့်မီရန်နှင့် အချိန်မီပြီးစီးစေရန် ကုမ္ပဏီတစ်ခုချင်း အလိုက် ညွှန်ကြားခြင်း၊ သတိပေးခြင်းနှင့် ကတိကဝတ်ရယူခြင်းတို့ဖြင့် ကြပ်မတ်ဆောင်ရွက်လျက် ရှိပါကြောင်း ရှင်းလင်းဖြေကြားအပ်ပါတယ်။ ကျေးဇူးတင်ပါတယ်ခင်ဗျား။</speech>
<speech type='speaker'>မိုက်ပေးပါ။</speech>
<speech><mp id='335'>ဦးမင်းကြည်(သံတွဲမဲဆန္ဒနယ်)</mp>ဥက္ကဋ္ဌကြီးခင်ဗျား။ တစ်ဆက်တစ်စပ်တည်းမေးခွင့် ပြုပါ။ ဝန်ကြီးဖြေကြားသွားတာကတော့ ဗဟုသုတရဖို့ကောင်းပါတယ်။ တင်ဒါအောင်မြင်တဲ့ကုမ္ပဏီ တွေက ကြီးကြပ်ရေးကော်မတီ၊ မြို့နယ်စီမံခန့်ခွဲရေးကော်မတီ၊ Third Party တို့ကပူးပေါင်းပြီးတော့ ကြီးကြပ်ဆောင်ရွက်တာကို ရှိတယ်ဆိုပေမဲ့ အလွန်အားနည်းပါတယ်။ ကျွန်တော်တို့ဆီမှာ တွေ့ကို မတွေ့ရပါဘူးခင်ဗျား။ အလွန်အားနည်းပါတယ်။ ကျွန်တော်တို့သံတွဲမြို့နယ်မှာ တွေ့ကိုမတွေ့ရပါဘူး ခင်ဗျား။ နောက်တစ်ခုက စာချုပ်ပါစည်းကမ်းချက်များကို လိုက်နာဆောင်ရွက်ခြင်းမရှိတဲ့အတွက် ဝန်ကြီးက အာမခံသိမ်းခြင်း၊ Blacklist ထဲထည့်ခြင်း၊ တင်ဒါစည်းကမ်းအရ ဆောင်ရွက်မယ်လို့ ပြောသွားတာ တွေ့ရပါတယ်။ ဒါ့အပြင် ဥပဒေအရ အရေးယူဆောင်ရွက်ပေးဖို့အစီအစဉ်ရှိ/မရှိဆိုတာ လေးကိုလည်း ကျွန်တော့်အနေနဲ့ တစ်ဆက်တစ်စပ်တည်း မေးချင်ပါတယ်ခင်ဗျား။</speech>
<speech type='speaker'>ဆောက်လုပ်ရေးဝန်ကြီးဌာနက ပြန်လည်ဖြေကြားပေးရန် ဖြစ်ပါတယ်</speech>
<speech><agency id='14'>ဦးကျော်လင်း(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>လေးစားအပ်ပါသော ဥက္ကဌကြီးခင်ဗျား။ ဆက်စပ်မေးခွန်းကတော့ တင်ဒါအောင်တဲ့ကုမ္ပဏီတွေသည် မြို့နယ်တွေမှာ ကြီးကြပ်ရေးကော်မတီရှိသော်လည်းပဲ၊ မြို့နယ်စစ်ဆေးရေးကော်မတီတွေအဆင့်ဆင့်ရှိသော်လည်းပဲ၊ Third Party တွေရှိသော်လည်းပဲ ဆောင်ရွက်မှုနေရာမှာ အားနည်းနေပါတယ်ဆိုပြီးတော့ ထောက်ပြ ထားခြင်းဖြစ်ပါတယ်။ ဒါတွေကို ဘယ်လိုအရေးယူမလဲဆိုပြီးတော့ ထပ်ဆင့်မေးခွန်းမေးမြန်းခြင်း ဖြစ်ပါတယ်။ ထပ်ဆင့်မေးခွန်းနှင့်ပတ်သက်လို့ကတော့ ပထမမူလမေးခွန်းကြီးမှာကိုက ကျွန်တော့် အနေဖြင့် ဖြေကြားထားပြီးဖြစ်ပါတယ်။ တကယ်လို့ ဒီကုမ္ပဏီတွေနဲ့ပတ်သက်ပြီးတော့ အားနည်းချက် ရှိတယ်ဆိုရင် သက်ဆိုင်ရာပြည်နယ်ရဲ့ တည်ဆောက်ရေးလုပ်ငန်းစိစစ်ရေးကြီးကြပ်မှုကော်မတီအဖွဲ့ ကနေပြီးတော့ ကုမ္ပဏီကို Blacklist ရေးသွင်းအရေးယူခြင်းနှင့် ကုမ္ပဏီပိုင် PG ကိုသိမ်းယူခြင်းများဆောင်ရွက်နိုင်သလို သက်ဆိုင်ရာအင်ဂျင်နီယာ(RSE၊ PE)များကို သက်ဆိုင်ရာအင်ဂျင်နီယာကောင်စီ က အရေးယူနိုင်ရန်အတွက် စာပို့ပြီးတော့ သူတို့ကို ဆက်လက်အရေးယူသွားနိုင်မယ့်နည်းလမ်းများ ရှင်းပြပြီးဖြစ်ပါတယ်။ အခုဆက်လက်ပြီးတော့ ကျွန်တော့်အနေနဲ့ရှင်းလင်းတင်ပြလိုတာကတော့ ပြီးခဲ့တဲ့ ၉-၉-၂၀၁၉ ရက်နေ့မှာကျင်းပတဲ့ ဒုတိယအကြိမ် ပြည်ထောင်စုလွှတ်တော် (၁၃) ကြိမ်မြောက်ပုံမှန်အစည်းအဝေးမှာ ဥပဒေကြမ်းပူးပေါင်းကော်မတီနဲ့ လွှတ်တော်ကိုယ်စားလှယ်များရဲ့ ပြင်ဆင်ချက်အပိုဒ် ၁၃ မှာက စီမံကိန်းလုပ်ငန်းများနှင့်ပတ်သက်ပြီးတော့ အောက်ပါအတိုင်း ပြင်ဆင်ပြဋ္ဌာန်းအတည်ပြု လိုက်ပြီး ဖြစ်ပါတယ်။ အဲဒီအပိုဒ်ကတော့ သက်ဆိုင်ရာဌာနနှင့် အဖွဲ့ အစည်းများသည် မိမိတို့ဆောင်ရွက်တဲ့ လုပ်ငန်းစီမံကိန်းများနှင့် လုပ်ငန်းများအတွက် လျာထားခြင်း၊ အကောင်အထည်ဖော်ဆောင်ရွက်ခြင်း၊ စိစစ်သုံးသပ်ခြင်းများနှင့်စပ်လျဉ်း၍ သတ်မှတ်ချက်များနှင့်အညီ မြို့နယ်အဆင့်မှစတင်ပြီး စီမံကိန်းနှင့် ဘဏ္ဍာရေးဝန်ကြီးဌာနအပါအဝင် သက်ဆိုင်ရာမဲဆန္ဒအသီးသီးမှ လွှတ်တော်ကိုယ်စားလှယ်များ၊ တာဝန်ရှိပုဂ္ဂိုလ်အဖွဲ့အစည်းများနှင့် အပြည့်အဝပူးပေါင်းဆောင်ရွက်ရမည်ဆိုပြီးတော့ လွှတ်တော်ကြီး ကနေပြီးတော့ ပြီးခဲ့တဲ့ ၉-၉-၂၀၁၉ ရက်နေ့ကပဲ ဆုံးဖြတ်သတ်မှတ်ပေးလိုက်ပြီဖြစ်ပါတယ်။ ဒီအတွက်လည်း ကျွန်တော်တို့ တစ်နိုင်ငံလုံးကို စာတွေဖြန့်ပေးထားပြီးဖြစ်ပါတယ်။ တစ်နိုင်ငံလုံး အတိုင်းအတာအရ သက်ဆိုင်ရာလွှတ်တော်ကိုယ်စားလှယ်များရဲ့ အပြည့်အဝပူးပေါင်းဆောင်ရွက် ရပါမယ်။ ဒါကြောင့်မို့လို့ ရှေ့ဆက်ပြီးတော့ လာမယ့် ၂၀၁၉-၂၀၂၀ လဏ္ဍာရေးနှစ်မှာဆိုရင်တော့ လုပ်ငန်းများကို သက်ဆိုင်ရာ ဝန်ကြီးဌာနများကနေပြီးတော့ သက်ဆိုင်ရာ လွှတ်တော်ကိုယ်စားလှယ် များအဆင့်ဆင့် အားလုံးကို သက်ဆိုင်ရာလွှတ်တော်အသီးသီးရဲ့ အစီအစဉ်များအားလုံးကို ရှင်းလင်း တင်ပြပြီးတော့မှ ရွေးချယ်တဲ့နေရာမှာရော၊ ကြီးကြပ်စိစစ်တဲ့နေရာမှာရော သေချာစွာဆောင်ရွက် နိုင်မည်ဖြစ်ပါကြောင်း ရှင်းလင်းဖြေကြားအပ်ပါတယ်ခင်ဗျား။</speech>
<title>မင်းဘူး(စကု)မြို့နယ်တွင် ဖျက်ပုံထားသော တံတားဟောင်းမှ ပစ္စည်းများလေလွင့်ဆုံးရှုံးမှုမရှိစေရေး အတွက် မင်းဘူး(စကု)မြို့နယ်အတွင်း အမှန်တကယ်လိုအပ်နေသောနေရာများတွင် တံတားငယ်များ တည်ဆောက်ပေးနိုင်ခြင်းရှိ/မရှိနှင့် စပ်လျဉ်းသည့်မေးခွန်း</title>
<speech type='speaker'>မင်းဘူးမဲဆန္ဒနယ်မှ ဦးဝင်းဝင်း မေးမြန်းဖို့ ဖြစ်ပါတယ်</speech>
<speech><mp id='274'>ဦးဝင်းဝင်း(မင်းဘူးမဲဆန္ဒနယ်)</mp>လေးစားရပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုဒုတိယဝန်ကြီးများနှင့် ဧည့်သည်တော်များ အားလုံး ကိုယ်၏ကျန်းမာခြင်း၊ စိတ်၏ချမ်းသာခြင်းနှင့် ပြည့်စုံကြပါစေလို့ ရှေးဦးပဏာမ မေတ္တာ ပို့သအပ်ပါတယ်။ ကျွန်တော်ကတော့ မကွေးတိုင်းဒေသကြီး၊ မင်းဘူးမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးဝင်းဝင်း ဖြစ်ပါတယ်။ လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးခင်ဗျား။ ကျွန်တော်တို့ မင်းဘူး(စကု)မြို့နယ်မှာ ဖျက်ပုံထားတဲ့ တံတားဟောင်းပစ္စည်းများ လေလွင့်ဆုံးရှုံးမှု မရှိစေရေးအတွက် မင်းဘူး(စကု)မြို့နယ်အတွင်းမှာပဲ အမှန်တကယ်လိုအပ်တဲ့ နေရာတွေမှာ တံတားငယ်များတည်ဆောက်ပေးပါရန် မေးခွန်းမေးမြန်းသွားမှာဖြစ်ပါတယ်။ ဥက္ကဋ္ဌကြီးခင်ဗျား။ မကွေးတိုင်းဒေသကြီး၊ မင်းဘူး(စကု)မြို့နယ်မှာ စကုမြို့အနီးမှာရှိတဲ့ မန်းချောင်းပေါ်မှာ မူလကတစ်လမ်းသွားဘေလီတံတားတပ်ဆင်ထားပြီးတော့ ယခုဆိုလို့ရှိရင် နှစ်လမ်း မောင်းသံကူကွန်ကရစ်တံတားကို တည်ဆောက်ပြီးဖြစ်ပါတယ်။ ဒါကြောင့်မို့လို့ မူလတံတားအဟောင်း မှပစ္စည်းတွေကို မင်းဘူး(စကု)မြို့နယ်မှာရှိတဲ့ ဘိုတဲကြီးဝိုင်းအတွင်းမှာ စုပုံထားတာတွေ့ခဲ့ရပါတယ်။ ဒါကြောင့်မို့လို့ အဲဒီစုပုံထားတဲ့ တံတားဟောင်းပစ္စည်းတွေ၊ ဒို့မြည့်ပျက်စီးဆုံးရှုံးခြင်းမရှိမီ ပြည်သူ့ ဘဏ္ဍာငွေလေလွင့်ဆုံးရှုံးမှုမရှိစေရေးအတွက် စကုမြို့နယ်ထဲမှာပဲ အမှန်တကယ်လိုအပ်နေတဲ့ နေရာတွေမှာ ကုန်ထုတ်လမ်းတွေ၊ ကျေးရွာချင်းဆက်လမ်းတွေမှာ တံတားငယ်များတည်ဆောက်ပေးဖို့ အတွက် အမှန်တကယ်လိုအပ်နေတာပဲ ဖြစ်ပါတယ်။ အဲဒီလိုတည်ဆောက်ပေးမယ်ဆိုလို့ရှိရင် ဒေသခံ ပြည်သူလူထုအနေနဲ့ကလည်း ဝမ်းမြောက်ကြည်နူးမှာဖြစ်ကြောင်းလည်း တင်ပြအပ်ပါတယ်။ အကြာမီ မင်းဘူး(စကု)မြို့နယ် ဥယျာဉ်ကျေးရွာအနီးမှာရှိတဲ့ မန်းချောင်းပေါ်မှာ တည်ဆောက်ထားတဲ့ တစ်လမ်းမောင်းဘေလီတံတားဟာလည်း မကြာခင်နှစ်လမ်းသွားအဖြစ် အဆင့်မြှင့်တော့မှာဖြစ်တဲ့ အတွက် ဒီတံတားဟာလည်း မကြာခင်ဖျက်လို့ရှိရင် ဘေလီတွေ၊ ပျဉ်တွေ ပိုလာမှာဖြစ်ပါတယ်။ ဒါကြောင့်မို့လို့ ဖျက်ထားတဲ့တံတားဟောင်းကပစ္စည်းတွေ ဘယ်လိုထားသလဲဆိုတာကို သိရှိနိုင်ဖို့အတွက် Power Point ဖြင့် တင်ပြခွင့်ပြုပါရန် တောင်းခံအပ်ပါတယ်ခင်ဗျား။ ဒါကတော့ စကုမြို့ တံတားဟောင်းကနေပြီးတော့ စုပုံထားတဲ့ပစ္စည်းတွေပဲ ဖြစ်ပါတယ်။ မေးခွန်းမမေးခင်က ဒီအခြေအနေ ဖြစ်ပါတယ်။ မေးခွန်းတင်လိုက်တဲ့အခါမှာ အမှိုက်တောထဲကနေပြီးတော့ ရှာဖွေလိုက်တဲ့အခါမှာ ဒီလိုမျိုး ဘေလီဘောင်တွေတွေ့ရပါတယ်။ ဒီသံဘောင်တွေတွေ့ရပါတယ်။ ဒီပျဉ်တွေကိုလည်းတွေ့ရပါ တယ်။ ဒါကတော့ ဒေသခံပြည်သူတွေကနေပြီးတော့ ကုန်ထုတ်လမ်းမှာရှိတဲ့ ကြောင်းပန်းကုန်းကျေးရွာ အနီးမှာရှိတဲ့ ရိုးကူးတံတား ထန်းညန်းပေါင်းက ကွင်းဆင်းကြည့်တဲ့အခါမှာ ဆွေးမြည့်နေပြီဖြစ်တဲ့ အတွက် ဒီအပေါ်မှာပျဉ်တွေခင်ပြီးတော့ ဆောင်ရွက်ခြင်းသာဖြစ်ပါတယ်။ ဒါကတော့ ကန်သာအုပ်စုညောင်ကိုင်းကျေးရွာအုပ်စုအနီးမှာရှိတဲ့ နွားကူးရိုးကုန်ထုတ်လမ်းပဲ ဖြစ်ပါတယ်။ ဒီနေရာမှာလည်း တံတားငယ်တစ်စင်းထိုးချင်တာဖြစ်ပါတယ်။ ဒါကတော့ ကျွန်းပြားကျေးရွာအဝင်မှာရှိတဲ့ သွားရေး လာရေးအမြဲတမ်းခက်ခဲနေတဲ့ ဆားပွက်ချောင်းပဲ ဖြစ်ပါတယ်။ ဒီနေရာမှာလည်း ဘေလီတံတား တစ်စင်းထိုးချင်တာဖြစ်ပါတယ်။ ဒါကတော့ ချောင်းဖြူကျေးရွာကိုသွားတဲ့ လမ်းပဲဖြစ်ပါတယ်။ ချောင်းဖြူတို့၊ သီးကုန်းတို့ဖြတ်သွားတဲ့ နွယ်လိန်ချောင်းပဲ ဖြစ်ပါတယ်။ ဒီနေရာမှာ ဘေလီတံတား ထိုးမယ်ဆိုရင် ပေ ၆၀ ဘေလီတံတားထိုးရမှာဖြစ်ပါတယ်။ ဒါကတော့ စကုမြို့အနီးမှာရှိတဲ့ ဥယျာဉ်စင် ကျေးရွာရဲ့ မြောက်ဘက်နားက ဗူးတောင်ရိုးပဲ ဖြစ်ပါတယ်။ ကုန်ထုတ်လမ်းမှာရှိတဲ့ တံတားပဲ ဖြစ်ပါ တယ်။ ဒါကြောင့် တင်ပြပါနေရာတွေမှာ တံတားငယ်များထိုးပေးမယ်ဆိုရင် ဒေသခံပြည်သူများအနေနဲ့ ဝမ်းမြောက်ဝမ်းသာမှာဖြစ်ပါတယ်။ ဒါကြောင့်မို့လို့ ပြည်သူပိုင်ပစ္စည်းတွေ ပျက်စီးဆုံးရှုံးမှုမရှိခင် ပြည်သူ့ဘဏ္ဍာငွေလေလွင့်ဆုံးရှုံးမှု နည်းပါးစေရေးအတွက် ဖျက်ပုံထားတဲ့ တံတားဟောင်းမှ ပစ္စည်း တွေကို မင်းဘူး(စကု)မြို့နယ်အတွင်းမှာ အမှန်တကယ်လိုအပ်တဲ့နေရာတွေမှာ တံတားငယ်များ ထိုးပေးရန် အစီအစဉ်ရှိ/မရှိ လေးစားစွာမေးမြန်းအပ်ပါတယ်ခင်ဗျား။ အားလုံးကို ကျေးဇူးတင်ပါ တယ်။</speech>
<speech type='speaker'>ဆောက်လုပ်ရေးဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='14'>ဦးကျော်လင်း(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>လေးစားအပ်ပါသော ဥက္ကဌကြီးခင်ဗျား။ ကျွန်တော့်အနေဖြင့် မကွေးတိုင်းဒေသကြီး၊ မင်းဘူး(စကု)မဲဆန္ဒနယ် ပြည်သူ့ လွှတ်တော်ကိုယ်စားလှယ် ဦးဝင်းဝင်းမေးမြန်းထားသော မကွေးတိုင်းဒေသကြီး၊ မင်းဘူး(စကု)မြို့နယ် တွင် ဖျက်ထားသောတံတားဟောင်းမှ ပစ္စည်းများလေလွင့်ဆုံးရှုံးမှုမရှိစေရေးအတွက် မင်းဘူး(စကု) မြို့နယ်အတွင်း အမှန်တကယ်လိုအပ်သောနေရာများတွင် တံတားငယ်များတည်ဆောက်ပေးနိုင်ခြင်း ရှိ/မရှိနှင့် မည်သို့စီစဉ်ဆောင်ရွက်ပေးသွားမည်ကို သိရှိလိုခြင်းနှင့်စပ်လျဉ်းတဲ့ မေးခွန်းအား ဖြေကြား သွားမှာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ မကွေးတိုင်းဒေသကြီး၊ မင်းဘူး(စကု)မြို့နယ်တွင် တံတားဟောင်းမှ ဖျက်ပုံထားတဲ့ပစ္စည်းများဆိုသည်မှာ မင်းဘူး(စကု)မြို့နယ်အတွင်းရှိ မန်းချောင်း ဘေလီတံတားအား သံကူကွန်ကရစ်တံတားအဖြစ် အဆင့်မြှင့်တင်တည်ဆောက်ရာတွင် တံတား ဟောင်းမှဖြုတ်သိမ်းထားသော တံတားပစ္စည်းများဖြစ်ပြီးတော့ လမ်းဦးစီးဌာန၊ မင်းဘူး(စကု)မြို့နယ် ရုံးမှာ သိမ်းဆည်းထားခြင်းဖြစ်ပါတယ်။ အဆိုပါဘေလီတံတားပစ္စည်းများအနက်မှ ဘေလီသံဘောင် များကို သံလွင်မြစ်ကူး ဗိုလ်ချုပ်ဆောင်ဆန်းတံတား(ဘီလူးကျွန်း)တည်ဆောက်ရာတွင် အသုံးပြုခဲ့ပါ တယ်။ ကျန်ရှိနေတဲ့ အစိတ်အပိုင်းများကို မကွေးတိုင်းဒေသကြီးနှင့် အခြားတိုင်းဒေသကြီး/ ပြည်နယ် များတွင် သဘာဝဘေးအန္တရာယ်ကြောင့် ပျက်စီးသွားသော တံတားများနေရာ၌ ယာယီဘေလီ တံတားများတည်ဆောက်ရာတွင် အသုံးပြုရန်အတွက် ထိန်းသိမ်းထားခြင်းဖြစ်ပါတယ်။ လေးစားအပ် ပါသော ဥက္ကဋ္ဌကြီးခင်ဗျား။ လွှတ်တော်ကိုယ်စားလှယ်တော်ကြီးတင်ပြတဲ့ ဘေလီတံတားဆက်စပ် ပစ္စည်းများမှ တံတားတည်ဆောက်ရန် ပြည်စုံမှုမရှိတော့ပါသဖြင့် အခြားလိုအပ်မည့်နေရာများမှာ လွှဲပြောင်းအသုံးပြု သွားမှာဖြစ်ပြီးတော့ မင်းဘူး(စကု)မြို့နယ်အတွင်းရှိ တံတားများအတွက် လိုအပ် ပါက ညှိနှိုင်းဖြည့်ဆည်းဆောင်ရွက်ပေးသွားမည်ဖြစ်ပါကြောင်း ဖြေကြားအပ်ပါတယ်ခင်ဗျား။</speech>
<speech type='speaker'>မိုက်ပေးပါ။</speech>
<speech><mp id='274'>ဦးဝင်းဝင်း(မင်းဘူးမဲဆန္ဒနယ်)</mp>ဥက္ကဌကြီးခင်ဗျား။ ဆက်စပ်မေးခွန်းမေးမြန်းခွင့် ပြုပါရန် ခွင့်တောင်းခံအပ်ပါတယ်။ စောစောက Power Point မှာတင်ပြထားတဲ့အတိုင်း ဝန်ကြီး ကလည်း ဖြေကြားသွားပါတယ်။ ဒါတွေဟာ ပြီးပြည့်စုံခြင်းမရှိတော့တဲ့အတွက် အခြားနေရာမှာ သုံးမယ်လို့ပြောပါတယ်။ အခု သိရတာကတော့ ကျွန်တော့်မဲဆန္ဒနယ်မှာပဲ ကျွန်တော့်ကိုလှမ်းပြီးတော့ သတင်းပို့ပါတယ်။ ဒီပျဉ်တွေနှင့်ပတ်သက်ပြီးတော့ သုံးလို့ရသေးတဲ့ ပျဉ်တွေရှိသလို၊ ပျက်စီးပြီးတော့ ဆွေးမြည့်နေတဲ့ ပျဉ်တွေလည်းရှိပါတယ်။ သုံးလို့ရတဲ့ ပျဉ်တွေကို သုံးနေရာလောက်တော့ ပေးဖို့အတွက် ကျွန်တော့်ကို လှမ်းပြောပါတယ်။ သုံးနေရာလောက်တော့ပေးပြီးပါပြီ။ ကျန်တဲ့နေရာတွေမှာ ဒီပျဉ်ပဲရတယ်ဆိုလို့ရှိရင် တံတားထိုးဖို့အတွက် အခက်အခဲရှိပါတယ်။ ကျန်နေသေးတဲ့ မပြည့်စုံလို့ ကျန်နေခဲ့တဲ့ သံဘောင်တွေနဲ့ ပတ်သက်ပြီးတော့ ဒေသခံပြည်သူတွေက တံတားထိုးတဲ့နေရာမှာ ဒီသံဘောင်တွေကိုပေးပါ။ တံတားတည်ဆောက်တဲ့ ကုန်ကျစရိတ်ကို ဒေသခံပြည်သူတွေက အကုန် အကျခံပါမယ်။ ဒါကြောင့်မို့လို့ ဘေလီဘောင်မပေးချင်နေပါ။ သံဖရိန်အောက်က မျောခံရမည့် သံဖရိန်တွေကိုပေးမယ်ဆိုလို့ရှိရင်လည်း အဆင်ပြေအောင်လုပ်လို့ရပါတယ်လို့ ပြောပါတယ်။ ဒါကြောင့်မို့လို့ ဒီပျဉ်တွေကိုတော့ လက်တွေ့ရပြီဖြစ်တဲ့အတွက် မပြည့်စုံလို့ ကျန်နေခဲ့တဲ့အတွက် သံဖရိန်အစိတ်အပိုင်းအချို့ကို ရယူလိုတယ်ဆိုလို့ရှိရင် မည်ကဲ့သို့တင်ပြတောင်းခံသွားရမည် ဖြစ်ကြောင်း လေးစားစွာဖြင့်မေးမြန်းအပ်ပါတယ်ခင်ဗျား။</speech>
<speech type='speaker'>ဆောက်လုပ်ရေးဝန်ကြီးဌာနက ပြန်လည်ဖြေကြားပေးရန် ဖြစ်ပါတယ်</speech>
<speech><agency id='14'>ဦးကျော်လင်း(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>လေးစားအပ်ပါသော ဥက္ကဌကြီးခင်ဗျား။ ကျွန်တော်တို့ အခုလက်ရှိ မြန်မာတစ်နိုင်ငံလုံးမှာ ဘေလီတံတားဆိုတာ ယာယီ တံတားတွေဖြစ်ပါတယ်။ ဘေလီတံတားတွေနေရာမှာ ကျွန်တော်တို့ သံကူကွန်ကရစ်တံတားများနှင့် အစားထိုးရပါတယ်။ အစားထိုးလိုက်တဲ့အချိန်မှာ ဘေးမှာပိုထွက်လာတဲ့ ဘေလီတံတားတွေရှိပါတယ် ခင်ဗျား။ အဲဒီတော့ အခုမူဝါဒတစ်ခုပါခင်ဗျား။ ဒါကလည်းပဲ မကွေးတိုင်းဒေသကြီးဝန်ကြီးချုပ်ကနေပြီးတော့ တိုက်ရိုက်မေးမြန်းလာတဲ့အတွက် ဒီမူဝါဒဟာ တစ်နိုင်ငံလုံးထုတ်ပြန်ထားပြီးဖြစ်ပါတယ်။ မကွေး တိုင်းဒေသကြီးဝန်ကြီးချုပ်ကိုယ်တိုင် မကွေးတိုင်းဒေသကြီးအတွင်းမှာ ကျွန်တော်တို့က ဘေလီတံတား တွေကိုဖြုတ်လိုက်ပြီးတော့ RC တံတားထိုးလိုက်လို့ရှိရင် ကျန်တဲ့ဘေလီအစိတ်အပိုင်းတွေကို မကွေး တိုင်းဒေသကြီးအတွင်းမှာရှိတဲ့ အရေးကြီးတဲ့ ကျေးလက်ကတံတားလေးတွေမှာ တံတားမရှိတဲ့နေရာ လေးတွေမှာ သုံးလိုပါတယ်ဆိုပြီး မေးမြန်းလာတဲ့အတွက် ကျွန်တော်တို့အနေနဲ့ကတော့ မကွေးတိုင်း ဒေသကြီးအပါအဝင်အားလုံးကို မူဝါဒက တိုင်းဒေသကြီးနှင့် ပြည်နယ်တစ်ခုအတွင်းမှာရှိတဲ့ ယာယီ ဘေလီတံတားကို ကျွန်တော်တို့က RC ပြောင်းလိုက်ပြီးသွားလို့ရှိရင် အဲဒီဘေလီတံတားဖြုတ်သိမ်း လာတဲ့ တစ်ဝက် ၅၀ ရာခိုင်နှုန်းကိုသဘာဝဘေးဒဏ်အတွက် အရန်ထားပါတယ်။ Reserve ထားပြီးတော့ ကျန်တဲ့ ၅၀ ရာခိုင်နှုန်းကိုတော့ သက်ဆိုင်ရာတိုင်းဒေသကြီးအစိုးရအဖွဲ့နှင့် သက်ဆိုင်ရာ လွှတ်တော် ကိုယ်စားလှယ်များကနေပြီးတော့ အသုံးပြု လိုတဲ့ ကျေးလက်လမ်းတံတားနေရာများမှာ အသုံးပြုနိုင် ကြောင်း ကျွန်တော်တို့အနေနဲ့ အကြောင်းပြန်ထားပြီးဖြစ်ပါတယ်။ ယခုဒီဆက်စပ်မေးခွန်းကတော့ အခု လက်ရှိရှိနေသေးတဲ့ ပျဉ်သော်လည်းကောင်း၊ စတီးဘောင်တွေသော်လည်းကောင်း၊ အသုံးပြု လိုတယ် ဆိုရင် ကျွန်တော့်အနေနဲ့ ညှိနှိုင်းဆောင်ရွက်ပေးသွားမည်ဖြစ်ပါကြောင်း ဖြေကြားအပ်ပါတယ်ခင်ဗျား။</speech>
<title>ဆောက်လုပ်ရေးဝန်ကြီးဌာန၊ ကျေးလက်လမ်းဦးစီး၊ ပြည်ထောင်စု၏ ငွေလုံးငွေရင်းခွင့်ပြုငွေ ခွဲဝေရာတွင် နာဂကိုယ်ပိုင်အုပ်ချုပ်ခွင့်ရဒေသအတွင်း အဘယ်ကြောင့် နည်းနေရသနည်းနှင့် ၂၀၁၉-၂၀၂၀ ဘဏ္ဍာရေးနှစ်မှစ၍ တိုးမြှင့်ပေးရန်ရှိ/မရှိ သိလိုခြင်းနှင့်စပ်လျဉ်းသည့်မေးခွန်း</title>
<speech type='speaker'>လေရှီးမဲဆန္ဒနယ်မှ ဦးကျော်ဌေး မေးမြန်းဖို့ ဖြစ်ပါတယ်။</speech>
<speech><mp id='368'>ဦးကျော်ဌေး(လေရှီးမဲဆန္ဒနယ်)</mp>လေးစားရတဲ့ ပြည်သူ့လွှတ်တော်ဥက္ကဋ္ဌကြီးနှင့် အားလုံးမင်္ဂလာပါခင်ဗျား။ ကျွန်တော်ကတော့ နာဂကိုယ်ပိုင်အုပ်ချုပ်ခွင့်ရဒေသ၊ လေရှီးမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးကျော်ဌေးဖြစ်ပါတယ်။ ကျွန်တော်မေးမြန်းလိုတဲ့ မေးခွန်းကတော့ဆောက်လုပ်ရေးဝန်ကြီးဌာန၊ ကျေးလက်လမ်းဦးစီး၊ ပြည်ထောင်စု၏ ငွေလုံးငွေရင်းခွင့်ပြု ငွေ ခွဲဝေရာ တွင် နာဂဒေသအတွင်း အဘယ်ကြောင့် နည်းနေရသနည်း၊ ၂၀၁၉-၂၀၂၀ ဘဏ္ဍာရေးနှစ်မှစ၍ တိုးမြှင့်ခွင့်ပြု ပေးရန်ရှိ/မရှိ သိလိုခြင်းတဲ့မေးခွန်း ဖြစ်ပါတယ်။ ဒီမေးခွန်းက ၂၀၁၉-၂၀၂၀ ဘဏ္ဍာရေးနှစ် အတွက်ကတော့ ဘတ်ဂျက်အတည်ပြုပြီးဖြစ်တဲ့အတွက်ကြောင့် အကျုံးမဝင်သလိုတော့ ဖြစ်သွားပါ တယ်။ သို့သော်လည်း လာမယ့်ဘဏ္ဍာရေးနှစ်တွေမှာ လုပ်ငန်းတိုးမြှင့်ခွင့်ပြုပေးနိုင်ဖို့အတွက် လိုအပ်နေ ပါတယ်။ မေးမြန်းရတဲ့အကြောင်းအရင်းကတော့ နာဂကိုယ်ပိုင်အုပ်ချုပ်ခွင့်ရဒေသဟာ တောင်ကုန်း၊ တောင်တန်းတွေပေါများပြီးတော့ အဘက်ဘက်က နောက်ကျနေတာအားလုံးအသိပဲ ဖြစ်ပါတယ်။ ဒေသတစ်ခုဖွံ့ဖြိုးတိုးတက်ဖို့က လမ်းပန်းဆက်သွယ်ရေးအဓိကကျတယ်ဆိုတာ ဘယ်သူမှငြင်းလို့ ရမယ်မထင်ပါဘူး။ နာဂလူမျိုးများဟာ လူဦးရေနည်းပေမဲ့ တစ်ရွာနှင့်တစ်ရွာ စကားမပေါက်ကြပါဘူး။ ဒီလိုဘာသာစကားကွဲပြားမှုကိုအခြေခံပြီးတော့ ဓလေ့စရိုက်များကွဲပြားခြင်း၊ ပထဝီအနေအထားအရ စားကျက်အခက်အခဲရှိခြင်းတို့ကြောင့် မြို့ပြလူနေမှုစနစ်ပုံစံကိုဖြစ်အောင် စုစည်းအခြေချရွာတည် ပေးဖို့ဆိုတာလည်း လက်တွေ့မှာအင်မတန်မှ အခက်အခဲရှိပါတယ်။ ဒါကြောင့် ဘာသာစကားတူညီတဲ့လူမျိုးများစုစည်းကာ စားကျက်အဆင်ပြေတဲ့နေရာမှာ ရွာတည်ပြီးတော့ နေထိုင်ကြရပါတယ်။ ဒါကြောင့် တစ်ရွာနှင့်တစ်ရွာ ဆက်သွယ်ရေးလမ်းတံတားများ ဖောက်လုပ်တည်ဆောက်ပေးရန် များစွာလိုအပ်နေပါတယ်။ ဒါပေမဲ့ ဆောက်လုပ်ရေးဝန်ကြီးဌာနရဲ့ နှစ်စဉ်ပြည်ထောင်စုငွေလုံးငွေရင်းခွင့်ပြုရန်ပုံငွေမှာ မရှိသလောက်ကို ဖြစ်နေပါတယ်။ ယခု ၂၀၁၉ ၂၀၂၀ ဘဏ္ဍာရေးနှစ်မှာပဲ လုပ်ငန်းအနည်းငယ်ခွင့်ပြုပေးထားတာကို တွေ့ရှိရပါတယ်။ ဒါကြောင့် ဒေသ ရဲ့ လမ်းပန်းဆက်သွယ်ရေးဟာ လမ်းပန်းဆက်သွယ်ရေးအခက်အခဲများ သိသာပြောင်းလဲမှုမရှိသေး သလို အရင်လိုပဲ ခြေလျင်ခရီးဖြင့်သာ သွားနေရတဲ့ရွာတွေ အများကြီးရှိနေပါသေးတယ်။ အချို့သော လမ်းတွေကို နယ်စပ်ရေးရာဝန်ကြီးဌာနအနေနဲ့ ဖောက်လုပ်နေတယ်ဆိုပေမဲ့ အဓိက ဆောက်လုပ်ရေး ဝန်ကြီးဌာန၊ လမ်းဦးစီးဌာနနှင့် ကျေးလက်လမ်းဦးစီးဌာနတို့က အများဆုံး ဖောက်လုပ်ပေးဖို့ လိုအပ် တယ်လို့ တင်ပြလိုပါတယ်။ အထူးသဖြင့် ပြည်ထောင်စုအစိုးရရဲ့ စီမံကိန်းငွေလုံးငွေရင်းမှာ လုပ်ငန်း များတိုးမြှင့်ပေးဖို့ တင်ပြလိုပါတယ်။ ဥက္ကဌကြီးခင်ဗျား။ Power Point ဖြင့် တင်ပြခွင့်ပြုပါခင်ဗျား။ ဒါကတော့ ကျွန်တော်တို့ နာဂဒေသရှိကျေးလက်နေပြည်သူတို့ရဲ့ လူနေမှုဘဝဖြစ်ပါတယ်။ ဒါလူမျိုးစုတူတာကို စုစည်းပြီးတော့ ရွာတည်ထားတဲ့ အခြေအနေဖြစ်ပါတယ်။ ဒါကတော့ လမ်းမရှိတဲ့အခါကျတော့ သောက်သုံးရေ သွယ်တန်းရန်အတွက် ပင်ပင်ပန်းပန်းနဲ့ ဒီဆောက်လုပ်ရေးပစ္စည်းတွေကို လူကိုယ်တိုင်ပဲ သယ်နေတဲ့ အခြေအနေဖြစ်ပါတယ်။ ဒါလည်း ထိုနည်းလည်းကောင်းပဲ ကားလမ်းမရှိတဲ့အခါကျတော့ စားသောက် ကုန်တွေနဲ့ လူသုံးကုန်ပစ္စည်းများ တည်ဆောက်ရေးလုပ်ငန်းများကို လူကိုယ်တိုင်သယ်နေရတဲ့ အခြေအနေ ဖြစ်ပါတယ်။ ဒါကတော့ တံတားမရှိတဲ့အခါကျတော့ ဒီမော်တော်ဆိုင်ကယ်တွေကူးတဲ့ အခါမှာ လူတွေက ခက်ခက်ခဲခဲဖြတ်သန်းသွားလာနေရတဲ့အခြေအနေ ဖြစ်ပါတယ်။ ဒါက သဘာဝ ဘေးကြောင့် လမ်းများပျက်စီးတဲ့အခါကျတော့ ခရီးသွားပြည်သူတွေ ဒုက္ခရောက်နေတဲ့အခြေအနေတွေ ဖြစ်ပါတယ်။ ကျေးဇူးတင်ပါတယ်။ ဒါကြောင့်မို့လို့ နာဂဒေသ ပြည်သူများကိုယ်စား အထက်ပါ မေးခွန်းကို ဥက္ကဋ္ဌကြီးမှတစ်ဆင့် လေးစားစွာဖြင့် မေးမြန်းရခြင်းဖြစ်ပါတယ်။ အားလုံးကျေးဇူးတင် ပါတယ်။</speech>
<speech type='speaker'>ဆောက်လုပ်ရေးဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='14'>ဦးကျော်လင်း(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>လေးစားအပ်ပါသော ဥက္ကဌကြီးခင်ဗျား။ ကျွန်တော့်အနေဖြင့် စစ်ကိုင်းတိုင်းဒေသကြီး၊ လေရှီးမဲဆန္ဒနယ် ပြည်သူ့ လွှတ်တော်ကိုယ်စားလှယ် ဦးကျော်ဌေး မေးမြန်းထားသော ဆောက်လုပ်ရေးဝန်ကြီးဌာန ကျေးလက် လမ်းဦးစီး ပြည်ထောင်စု၏ ငွေလုံးငွေရင်း ခွင့်ပြုရန်ပုံငွေခွဲဝေရာတွင် နာဂကိုယ်ပိုင်အုပ်ချုပ်ခွင့်ရ ဒေသအတွင်း အဘယ်ကြောင့် နည်းနေရသည်နှင့် ၂၀၁၉-၂၀၂၀ ဘဏ္ဍာရေးနှစ်မှစ၍ တိုးမြှင့်ခွင့်ပြု ပေးရန်ရှိ/မရှိသိရှိလိုခြင်းနဲ့စပ်လျဉ်းတဲ့မေးခွန်းအား ဖြေကြားသွားမှာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ဆောက်လုပ်ရေးဝန်ကြီးဌာန ကျေးလက်လမ်းဖွံ့ဖြိုး ရေးဦးစီးဌာနအား စတင်ဖွင့်လှစ်ပြီးနောက် နာဂကိုယ်ပိုင်အုပ်ချုပ်ခွင့်ရဒေသအတွင်း ၂၀၁၇-၂၀၁၈ ဘဏ္ဍာရေးနှစ် ပြည်ထောင်စုငွေလုံးငွေရင်းရန်ပုံငွေကျပ် ၁၁၂.၇၁ သန်းနှင့် ၂၀၁၈-၂၀၁၉ ဘဏ္ဍာရေး နှစ် ပြည်ထောင်စုငွေလုံးငွေရင်းရန်ပုံငွေကျပ် ၁၂၁.၂၆၅ သန်းတို့ ခွဲဝေရရှိခဲ့ပါတယ်။ နာဂကိုယ်ပိုင် အုပ်ချုပ်ခွင့်ရဒေသ နန်းယွန်းမြို့နယ်တွင် ၂၀၁၉-၂၀၂၀ ဘဏ္ဍာရေးနှစ် ပြည်ထောင်စုရန်ပုံငွေကျပ် ၄၈၅.၈၁၄ သန်းဖြင့် လမ်းအရှည် ၁ မိုင် ၃ ဖာလုံအား အဆင့်မြှင့်တင်ခြင်း၊ Box Culvert နှစ်စင်း တည်ဆောက်ခြင်းနှင့် စစ်ကိုင်းတိုင်းဒေသကြီးအစိုးရအဖွဲ့ ရန်ပုံငွေကျပ် ၇၀၂.၅ သန်းဖြင့် လမ်းအရှည် ၂၆ မိုင် ၁ ဖာလုံအား လမ်းအဆင့်မြှင့်တင်ခြင်း၊ Box Culvert ငါးစင်းတည်ဆောက်ခြင်း၊ ကွန်ကရစ် တံတားတစ်စင်း တည်ဆောက်ခြင်းလုပ်ငန်းများဆောင်ရွက်ရန် လျာထားပါတယ်။ လေရှီးမြို့နယ်တွင် ၂၀၁၉-၂၀၂၀ ဘဏ္ဍာရေးနှစ်ပြည်ထောင်စုရန်ပုံငွေကျပ် ၂၄၀ သန်းဖြင့် လမ်းအရှည် ၁ မိုင် ၃ ဖာလုံအား အဆင့်မြှင့်တင်ခြင်း၊ Box Culvert ၁၀ စင်းတည်ဆောက်ခြင်းနှင့် တိုင်းဒေသကြီးအစိုးရအဖွဲ့ ရန်ပုံငွေကျပ် ၇၀၃ သန်းဖြင့် လမ်းအရှည်ခြောက်မိုင်အား အဆင့်မြှင့်တင်ခြင်း၊ Box Culvert ၂၄ စင်း တည်ဆောက်ခြင်း၊ ဘေလီတံတားနှစ်စင်း တည်ဆောက်ခြင်းလုပ်ငန်းများ ဆောင်ရွက်ရန် လျာထားပါ တယ်။ လဟယ်မြို့နယ်တွင် ၂၀၁၉-၂၀၂၀ ဘဏ္ဍာရေးနှစ် ပြည်ထောင်စုရန်ပုံငွေကျပ် ၂၅၀ သန်းဖြင့် လမ်းအရှည် ၈ မိုင် ၃ ဖာလုံအား အဆင့်မြှင့်တင်ခြင်း၊ တိုင်းဒေသကြီးအစိုးရအဖွဲ့ရန်ပုံငွေကျပ် ၇၀၂.၅ သန်းဖြင့် လမ်းအရှည် ၂၄ မိုင် ၇ ဖာလုံအား အဆင့်မြှင့်တင်ခြင်း၊ Box Culvert သုံးစင်း တည်ဆောက် ခြင်း၊ ကွန်ကရစ်တံတားတစ်စင်း တည်ဆောက်ခြင်းလုပ်ငန်းများ ဆောင်ရွက်ဖို့ လျာထားပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ စစ်ကိုင်းတိုင်းဒေသကြီး၊ နာဂကိုယ်ပိုင်အုပ်ချုပ်ခွင့်ရ ဒေသအတွင်း ကျေးလက်လမ်း/တံတားတည်ဆောက်ရေးလုပ်ငန်းများ ဆောင်ရွက်ရန် ၂၀၁၉-၂၀၂၀ ဘဏ္ဍာရေးနှစ်မှာ ပြည်ထောင်စုငွေလုံးငွေရင်းရန်ပုံငွေ၌ ၉၇၅.၈၁၄ သန်းနှင့် စစ်ကိုင်းတိုင်းဒေသကြီး အစိုးရအဖွဲ့ရန်ပုံငွေမှာ ကျပ် ၂၁၀၈ သန်းတို့ကို လျာထားဆောင်ရွက်လျက်ရှိပါကြောင်းနှင့် ဘဏ္ဍာရေး နှစ်များအလိုက် ရန်ပုံငွေတိုးမြှင့်လျာထားဆောင်ရွက်လျက်ရှိပါကြောင်း ရှင်းလင်းဖြေကြားအပ်ပါ တယ်။ ကျေးဇူးတင်ပါတယ်။</speech>
<title>မြေလွတ်၊ မြေလပ်နှင့်မြေရိုင်းများ စီမံခန့်ခွဲရေးဗဟိုအဖွဲ့ထံမှ(TC Co; Ltd)လုပ်ပိုင်ခွင့်ရ မြေဧရိယာ၊ ခွင့်ပြုမိန့်၊ အမိန့်စာအမှတ်နှင့်ရက်စွဲ လွဲမှားဖြေကြားခြင်းအပေါ် မည်သို့တာဝန်ယူဆောင်ရွက်မည်နှင့် လုပ်ပိုင်ခွင့်ချမှတ်ထားသော မြေပုံအချို့ကို မြေပြင်၌ မည်သည့်အချိန်တွင် ကွင်းဆင်းစစ်ဆေးမည်တို့တို့ သိလိုခြင်းနှင့် စပ်လျဉ်းသည့်မေးခွန်း</title>
<speech type='speaker'>နမ္မတူမဲဆန္ဒနယ်မှ ဒေါ်နန်းခမ်းအေး မေးမြန်းဖို့ ဖြစ်ပါတယ်</speech>
<speech><mp id='386'>ဒေါ်နန်းခမ်းအေး(နမ္မတူမဲဆန္ဒနယ်)</mp>မင်္ဂလာပါ။ ရှမ်းပြည်နယ်၊ နမ္မတူမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်နန်းခမ်းအေး ဖြစ်ပါတယ်။ Power Point သုံးပြုခွင့်ပါရှင်။ နမ္မတူမြို့နယ်မှာ မြေလွတ်၊ မြေလပ်နှင့် မြေရိုင်းများ စီမံခန့်ခွဲရေးဗဟိုအဖွဲ့ရဲ့ ခွင့်ပြုချက်နဲ့ လုပ်ပိုင်ခွင့် ရရှိပြီးတဲ့နောက် ဥပဒေနှင့်အညီ အကောင်အထည်ဖော်ဆောင်ရွက်မှုမရှိတဲ့ ပုဂ္ဂလိကနှင့်အဖွဲ့အစည်း များ ရှိနေခဲ့ပါတယ်။ ၎င်းတို့အနက် TC Co; Ltd က နှစ်ရှည်ပင်စိုက်ပျိုးဖို့အတွက် နိုင်ငံတော်မှ ၂၀၀၉ ခုနှစ်မှာ ၇၉၇ ဧက၊ ၂၀၁၀ ခုနှစ်မှာ ၃၅၀ ဧက၊ ၂၀၁၁ ခုနှစ်မှာ ၆၅၀ ဧက စုစုပေါင်း ၁၇၉၇ ဧကကို ရွာနဲ့တစ်မိုင်ခန့်ဝေးတဲ့နေရာမှ စတင်လုပ်ကိုင်ရန် ခွင့်ပြုမိန့်ချပေးခဲ့ပါတယ်။ ဒါပေမဲ့ ကုမ္ပဏီဟာ ရွာနဲ့တစ်ဆက်တစ်စပ်တည်းမှာရှိတဲ့ ဒေသခံတွေစိုက်ပျိုးလျက်ရှိတဲ့ခြံမြေတွေကို သိမ်းယူစိုက်ပျိုး ခဲ့ပါတယ်။ ၂၀၁၃ ခုနှစ် ဒေသခံတွေနဲ့ကုမ္ပဏီ မြေအငြင်းပွားမှုကြောင့် TC Co; Ltd ကို မြေပြင် ကွင်းဆင်းစစ်ဆေးတဲ့အခါမှာ ဥပဒေနှင့်အညီမစိုက်ပျိုးဘဲ ကျန်ရှိတဲ့ မြေလွတ်၊ မြေလပ်နှင့်မြေရိုင်းတွေ ကို စိစစ်တွေ့ရှိခဲ့ရပါတယ်။ အဲဒီကျန်ရှိနေတဲ့မြေတွေဟာ စိုက်ပျိုးနိုင်သော်လည်းပဲ မစိုက်ပျိုးဘဲ ချန်ထားတဲ့မြေနဲ့ သီးနှံစိုက်ပျိုးလို့မရတဲ့မြေဆိုပြီး နှစ်မျိုးတွေ့ရှိခဲ့ရပါတယ်။ မစိုက်ပျိုးဘဲကျန်ရှိနေတဲ့ မြေတွေကို ဒေသခံတွေပြန်လည်စိုက်ပျိုးနိုင်ရန်အတွက် နိုင်ငံတော်မှပြန်လည်သိမ်းဆည်းနိုင်ရန် ဗဟိုသို့တင်ပြရန် မြို့နယ်လယ်ယာမြေစိစစ်ရေးအဖွဲ့ကို အကြံပြုခဲ့ပါတယ်။ ဒါပေမဲ့ ၂၀၁၈ ခုနှစ်၊ မြေလွတ်၊ မြေလပ်နှင့်မြေရိုင်းဥပဒေကို ပြန်လည်ပြင်ဆင်ပြီးတဲ့အချိန်အထိ နိုင်ငံတော်မှပြန်လည် သိမ်းဆည်းကြောင်း အမိန့်ထုတ်ပြန်နိုင်ခြင်းမရှိခဲ့ပါဘူး။ သို့ဖြစ်ပါ၍ ၂၇-၁၁-၂၀၁၈ ရက်နေ့မှာ နမ္မတူ မြို့နယ်အတွင်းမှာရှိတဲ့ ခွင့်ပြုမိန့်ရရှိပြီး ဥပဒေနှင့်အညီ အကောင်အထည်ဖော်ဆောင်ရွက်မှုမရှိတဲ့ မြေလွတ်၊ မြေလပ်နှင့်မြေရိုင်းတွေကို ပြန်လည်သိမ်းဆည်းပြီးကြောင်း အမိန့်ထုတ်ပြန်ပေးနိုင်ခြင်း ရှိ/မရှိကို ကြယ်ပွင့်မပြအနေနဲ့ ကျွန်မမေးခွန်းမေးမြန်းခဲ့ပါတယ်။ ကျွန်မမေးခွန်းမေးမြန်းပြီး တစ်လ အကြာမှာ ဝန်ကြီးဌာနကနေပြီးတော့ အဲဒီမြေတွေကို ပြန်လည်သိမ်းဆည်းခဲ့ပြီးဖြစ်ပါကြောင်းနှင့် တည်နေရာကွဲလွဲခြားထားပြီးတော့ အမတယ်။ မြို့နယ်မှာရှိအထည်ဖော်ဖို့ကျန်နေမြေဧရိယာ ၇၉၇ ဧကမှာ ကုမ္ပဏီအနေနဲ့ နှစ်ရှည်ပင်ရာဘာပင် အပြည့်အဝ စိုက်ပျိုးလုပ်ကိုင်ထားရှိပြီး ဖြစ်ပါကြောင်းနှင့် မေးခွန်းပါ အကောင်အထည်ဖော်ဆောင်ရွက်ရန် ကျန်မြေ ၁၂၀ ဧကဟာ လုပ်ကိုင်ခွင့်ရမြေဧရိယာ ၇၉၇ ဧကအတွင်းမှာမဟုတ်ဘဲနဲ့ ၆၅၀ ဧကအတွင်းမှာသာဖြစ်ပါကြောင်းနှင့် လုပ်ကိုင်ခွင့်ရရှိတဲ့ ၁၇၉၇ ဧကအနက် အချို့နေရာတွေဟာ နားဆိုင်းကျေးရွာနဲ့ မိုင်ဝက်ခန့်သာ ကွာဝေးလျက်ရှိကြောင်း စိစစ်သိရှိရပါတယ်လို့ ဖြေဆိုထားပါတယ်။ ဝန်ကြီးဌာနရဲ့ဖြေဆိုချက်ဟာ Power Point မှာပြထားတဲ့အတိုင်း ကွဲလွဲနေပါတယ်။ ဝန်ကြီးဌာနက အပြာအကွက်နဲ့ပြထားတဲ့ ၆၅၀ မှာ အကောင်အထည်ဖော်ဆောင်ရွက်ရန်ကျန်ဆိုပေမဲ့ တကယ်တမ်း အကောင်အထည်ဖော်ဖို့ကျန်နေတာ က ၇၉၇ ဧကမှာ ရှိနေတာကို တွေ့ရှိရမှာဖြစ်ပါတယ်။ မြို့နယ်မှာရှိနေတဲ့ သက်ဆိုင်ရာအာဏာပိုင် ကိုယ်တိုင် လက်မှတ်ထိုးထားပြီးတော့ အမှန်ရယူထားတဲ့စာရင်းအတိုင်း တင်ပြတဲ့မြေ ၁၂၀ ဧက တည်နေရာကွဲလွဲသွားမှုဟာ ဘယ်လိုကြောင့်ကွဲလွဲရပါတယ်ဆိုတာကို တိကျစွာဖြေကြားပေးမှုမရှိခြင်း ဟာ အဂတိလိုက်စားမှုနဲ့ ဆက်စပ်နိုင်သလို လွှတ်တော်ကိုယ်စားလှယ်ရဲ့ ခိုင်လုံတဲ့အထောက်အထားနဲ့ မေးခွန်းမေးမြန်းတာကိုလည်း ကိုယ်စားလှယ်ရဲ့ မေးခွန်းအမှားဖြစ်အောင် ဆောင်ရွက်နေခြင်းဟာ လွှတ်တော်ကိုတာဝန်ခံထားတဲ့ကိုယ်စားလှယ်ကို မထီမဲ့မြင်ပြုရာရောက်ပါတယ်။ အဲဒါကြောင့် မြေလွတ်၊ မြေလပ်နှင့်မြေရိုင်းများ စီမံခန့်ခွဲရေးဗဟိုအဖွဲ့ထံမှ TC Group Co; Ltd လုပ်ပိုင်ခွင့်ရ မြေဧရိယာနဲ့ ခွင့်ပြုမိန့်၊ အမိန့်စာအမှတ်နဲ့ ရက်စွဲ လွဲမှားစွာဖြေကြားမှုအတွက် မည်သူ့တွင်တာဝန်ရှိပါကြောင်း ဝန်ကြီးဌာနအနေနဲ့ မည်သို့ တာဝန်ယူ၊ တာဝန်ခံဆောင်ရွက်မည်ကို သိရှိလိုပါကြောင်းနဲ့ လုပ်ပိုင်ခွင့်ချမှတ်ထားတဲ့မြေပုံအချို့နဲ့ နားဆိုင်းရွာဟာ တစ်မိုင်ကျော်၊ ဒါမှမဟုတ်ရင် မိုင်ဝက်ဆိုပြီးတော့ ငြင်းဆိုနေတာထက် မြေပြင်ကို ဘယ်အချိန်မှာ ကွင်းဆင်းစစ်ဆေးမည်ကို သိရှိလိုပါကြောင်း မေးမြန်းအပ်ပါတယ်။</speech>
<speech type='speaker'>စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက ဖြေကြားရန် ဖြစ်ပါတယ်</speech>
''<speech><agency id='11'>ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>လေးစားအပ်ပါတဲ့ ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ရှမ်းပြည်နယ်၊ နမ္မတူမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်နန်းခမ်းအေးရဲ့မေးခွန်းအပေါ် ရှမ်းပြည်နယ်အစိုးရအဖွဲ့ရဲ့ ဖြေကြားချက်နှင့်အတူ ပေါင်းစပ်ဖြေကြားပါမယ်။ ဥက္ကဋ္ဌကြီးခင်ဗျား။ မေးခွန်းမှာ အပိုင်းနှစ်ပိုင်းပါရှိကြောင်း တွေ့ရပါတယ်။ ပထမပိုင်းမေးခွန်းဖြစ်တဲ့ ကုမ္ပဏီလုပ်ပိုင်ခွင့်ရ မြေဧရိယာနဲ့ ခွင့်ပြုမိန့်၊ အမိန့်စာအမှတ်နဲ့စပ်လျဉ်းတဲ့ကိစ္စရပ်အပေါ် ဦးစွာမေးမြန်းထားတာဖြစ်ပါ တယ်။ ဥက္ကဋ္ဌကြီးခင်ဗျား။ အဆိုပါမေးခွန်း ပထမမေးမြန်းချက်ကို ပြန်လည်ဖြေကြားပါမယ်။ လွှတ်တော် ကိုယ်စားလှယ်အနေနဲ့ ဒုတိယအကြိမ် ပြည်သူ့လွှတ်တော် ဒသမပုံမှန်အစည်းအဝေးမှာ ကြယ်ပွင့်မပြ မေးခွန်း မေးမြန်းခဲ့ပါတယ်။ အဲဒီမေးခွန်းမှာ ပူးတွဲပေးပို့ခဲ့တဲ့ နမ္မတူမြို့နယ် ကွင်းဆင်းစစ်ဆေးရေးအဖွဲ့ ရဲ့ စိစစ်ချက်မှာ ဖော်ပြခဲ့တဲ့စာရင်းဟာ အမှန်ဖြစ်ကြောင်း ဖော်ပြထားပြီး ယင်းနှင့်ဆက်စပ်ပြီးတော့ မေးမြန်းခဲ့ကြောင်း တွေ့ရှိရပါတယ်။ အဆိုပါကြယ်ပွင့်မပြမေးခွန်းမှာ ပူးတွဲပေးပို့ခဲ့တဲ့စာရင်းအရ TC Co; Ltd ကို မြေလွတ်၊ မြေလပ်နှင့်မြေရိုင်းများ စီမံခန့်ခွဲရေးဗဟိုအဖွဲ့က နမ္မတူမြို့နယ်၊ နားဆိုင်း ကျေးရွာမှာ ဧရိယာ ၇၉၇ ဧက ခွင့်ပြုခဲ့တဲ့ရက်စွဲဟာ ၉-၄-၂၀၀၉ ဖြစ်ပြီး စာအမှတ်က ၂၂၇၆၉/၁၀ မယ(ဖ)(၁၁)၂၀၀၉ ဖြစ်ကြောင်း ဖော်ပြတွေ့ရှိရပါတယ်။ ယင်းအပေါ် ဝန်ကြီးဌာနမှဖြေကြားချက်ဟာ လည်း ယင်းရက်စွဲနဲ့စာအမှတ်အတိုင်း လွဲမှားမှုမရှိ ဖြေကြားမှုရှိခဲ့ပါတယ်။ သို့သော်လည်း လွှတ်တော် ကိုယ်စားလှယ်မှ ပူးတွဲပေးပို့တဲ့စာရင်းမှာ အကောင်အထည်ဖော်ဆောင်ရွက်နိုင်မှုကို ဧရိယာ ၆၇၇ ဧက ဖော်ပြထားပါတယ်။ ဆောင်ရွက်ရန်ကျန်ဧကကို ၁၂၀ ဧက ဖော်ပြထားမှုတွေ့ရှိရပါတယ်။ ဝန်ကြီး ဌာနမှဖြေကြားချက်ကတော့ ခွင့်ပြုခဲ့တဲ့ဧရိယာ ၇၉၇ ဧကအားလုံး အကောင်အထည်ဖော် ဆောင်ရွက် ပြီးဖြစ်ကြောင်း ဖြေကြားခဲ့ပါတယ်။ ထပ်မံပြီး TC Co; Ltd ကို မြေလွတ်၊ မြေလပ်နှင့်မြေရိုင်းများ စီမံခန့်ခွဲရေးဗဟိုအဖွဲ့က ၁၀-၂၂၀၁၁ ရက်စွာပါစာအမှတ်၊ ၁၁၄၄(က)/၁၀ မယ(ဖ)(၁၁)၂၀၁၁ ဖြင့် ခွင့်ပြုခဲ့တဲ့ဧရိယာ ၆၅၀ ဧကကို ဝန်ကြီးဌာနမှဖြေကြားချက်မှာ အကောင်အထည်ဖော်ဆောင်ရွက်နိုင်တဲ့ဧရိယာဟာ ၅၃၀ ဧကဖြစ်ပြီးဆောင်ရွက်ရန်ကျန်ဧရိယာဟာ ၁၂၀ ဧကဖြစ်တဲ့အတွက် ယင်းဧရိယာ ၁၂၀ ဧကကို မြေလွတ်၊ မြေလပ် နှင့်မြေရိုင်းများ စီမံခန့်ခွဲရေးဗဟိုကော်မတီရဲ့ ၂၇-၁၂-၂၀၁၈ ရက်စွဲပါ အမိန်ကြော်ငြာစာအမှတ်၊ ၁၆/၂၀၁၈ ဖြင့် ပြန်လည်သိမ်းဆည်းခဲ့ပြီးဖြစ်ကြောင်း ဖြေကြားခဲ့ပါတယ်။ မေးခွန်းမှာပူးတွဲတင်ပြခဲ့တဲ့ အချက်အလက်တွေဟာ အထူးအဖွဲ့ နဲ့ပြည်နယ် မြေလွတ်၊ မြေလပ်နှင့်မြေရိုင်းများ စီမံခန့်ခွဲမှုကော်မတီ မှ တရားဝင်ပေးပို့ထားတဲ့စားရင်းမဟုတ်ဘဲ မြို့နယ်ကွင်းဆင်းစစ်ဆေးရေးအဖွဲ့ရဲ့ ကနဦးစိစစ်ချက် စာရင်းများသာ ဖြစ်ပါတယ်။ ၂၀၁၇ ခုနှစ်မှစပြီး နိုင်ငံနှင့်အဝန်း ခွင့်ပြု ထားခဲ့တဲ့ မြေလွတ်၊ မြေလပ်နှင့် မြေရိုင်းများကို ဥပဒေနှင့်အညီ စိုက်ပျိုးလုပ်ကိုင်ဆောင်ရွက်ခြင်းရှိ/မရှိနှင့် မရှိပါက ဥပဒေနှင့်အညီခွင့်ပြု မိန်ရုပ်သိမ်းရေးအတွက် ဒေသအလိုက် အထူးအဖွဲ့များဖွဲ့စည်းပြီး ကွင်းဆင်းဆောင်ရွက်စေခဲ့မှု ရှိခဲ့တဲ့အလျောက် အထူးအဖွဲ့ ကနေ ပြန်လည်စိစစ်ချက်အရ မြေပြင်နှင့်ကိုက်ညီတဲ့စာရင်းကို တင်ပြခဲ့ ခြင်းကြောင့် ကွဲလွဲရခြင်းဖြစ်ကြောင်း ရှမ်းပြည်နယ်အစိုးရအဖွဲ့ရဲ့ ဖြေကြားချက်အရ သိရှိရပါတယ်။ ဥက္ကဋ္ဌကြီးခင်ဗျား။ ဒီလိုစိစစ်ဆောင်ရွက်မှုဟာ လုပ်ထုံးလုပ်နည်းများနှင့်အညီ အဆင့်လိုက် ထိန်းကျောင်းစိစစ်ဆောင်ရွက်ခြင်းဖြစ်ပါတယ်။ မြေပြင်ပကတိအခြေအနေအပေါ်မှာ အခြေခံမူပြု တဲ့ အလျောက် လွှတ်တော်ကိုယ်စားလှယ်ကြီးရဲ့ မေးခွန်းမှာဖော်ပြသလို အဂတိနှင့်ဆက်နွှယ်မှုမရှိပါကြောင်း ပြန်လည်ဖြေကြားအပ်ပါတယ်။ ဥက္ကဋ္ဌကြီးခင်ဗျား။ မေးခွန်းပါဒုတိယအပိုင်းဖြစ်တဲ့ လုပ်ပိုင်ခွင့် ချမှတ်ထားတဲ့နေရာနှင့် နားဆိုင်းရွာအကွာအဝေးနှင့်စပ်လျဉ်းပြီး ကွင်းဆင်းစစ်ဆေးရန်ကိစ္စနှင့် ပတ်သက်ပြီး မေးမြန်းချက်အပေါ် ပြန်လည်ဖြေကြားပါမယ်။ TC Group Co; Ltd ကို လုပ်ပိုင်ခွင့်ပြု ပေးထားခဲ့တဲ့မြေနေရာတွေဟာ နားဆိုင်းကျေးရွာရဲ့ အကွာအဝေးနဲ့ပတ်သက်ပြီး ခွင့်ပြုခဲ့စဉ် ၂၀၁၁ ခုနှစ်က ကျေးရွာနှင့်မည်မျှကွာရမယ်လို့ သတ်မှတ်ထားခြင်း မရှိခဲ့ပါဘူး။ ၂၀၁၃ ခုနှစ်တွင်မှ မြေလွတ်၊ မြေလပ်၊ မြေရိုင်းများ စီမံခန့်ခွဲရေး နည်းဥပဒေများ အခန်း(၂)၊ နည်းဥပဒေ ၁၀ နည်းဥပဒေခွဲ(ခ)မှာ နည်းဥပဒေခွဲငယ်(၆)အဖြစ် ကျေးရွာဥပစာနယ်နိမိတ်မှ နှစ်မိုင်ကွာဝေးခြင်းရှိ/မရှိလို့ ပြဋ္ဌာန်းထားခြင်း သာဖြစ်ပါတယ်။ ဥက္ကဋ္ဌကြီးခင်ဗျား။ Power Point ဖြင့်သုံးစွဲရှင်းလင်းခွင့်ပြုနိုင်ပါရန် တင်ပြအပ်ပါတယ်။ T C Group Co.,Ltd ရဲ့ လုပ်ပိုင်ခွင့်ရဧရိယာအတွင်းမှာ တောင်သူတွေရဲ့ လုပ်ပိုင်ခွင့်ဧရိယာတွေ ပါသွားတဲ့အပေါ်မှာ နမ္မတူမြို့နယ် မြေပြင်ကွင်းဆင်းစစ်ဆေးရေးအဖွဲ့အနေနဲ့ ၂၀၁၃ ခုနှစ်ကနေ ၂၀၁၆ ခုနှစ်အထိ ကာလအတွင်း စုစုပေါင်းခုနစ်ကြိမ်တွေ့ဆုံညှိနှိုင်းဆောင်ရွက်ပေးခဲ့ပါတယ်။ ၂၀၁၈ ခုနှစ်၊ ဇူလိုင်လ ၇ ရက်နေ့မှာ ပြည်သူ့လွှတ်တော်ကိုယ်စားလှယ်နှင့် မြို့နယ်လယ်ယာမြေနှင့် အခြားမြေ များ သိမ်းဆည်းခြင်းခံရမှုများ ပြန်လည်စိစစ်ရေးကော်မတီဝင်တွေကနေ T C Group Co.,Ltd မှ တာဝန်ခံနှင့် မြို့နယ်အထွေထွေအုပ်ချုပ်ရေးဦးစီးဌာနမှူးရုံး အစည်းအဝေးခန်းမမှာ ထပ်မံညှိနှိုင်းဆောင်ရွက်ခဲ့ပါတယ်။ ၂၀၁၉ ခုနှစ်၊ မတ်လ ၂ ရက်နေ့မှာ နမ္မတူမြို့နယ် အထွေထွေအုပ်ချုပ်ရေး ဦးစီးဌာန အစည်းအဝေးခန်းမမှာပဲ နားဆိုင်းကျေးရွာမှတောင်သူများ၊ ရှမ်းပြည်နယ်အစိုးရအဖွဲ့က စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီး၊ ပြည်နယ်လွှတ်တော်ကိုယ်စားလှယ်၊ ပြည်နယ် လယ်ယာမြေစီမံခန့်ခွဲရေးနှင့်စာရင်းအင်းဦးစီးဌာနမှူးတို့ ထပ်မံတွေ့ဆုံညှိနှိုင်းခဲ့ကြပါတယ်။ အဲဒီလိုတွေ့ဆုံရာမှာ နားဆိုင်းကျေးရွာ တောင်သူများကိုယ်စား ဦးဝင်းမောင်ဆိုတဲ့ ပုဂ္ဂိုလ်မှ T C Group Co.,Ltd ဧရိယာအတွင်း တောင်သူ ၆၂ ဦးရဲ့ မြေဧရိယာတွေပါဝင်သွားတဲ့အပေါ် တောင်သူ ၁၇ ဦးကို လျော်ကြေးပေးအပ်ပြီးဖြစ်သော်လည်းပဲ ကျန်ရှိတဲ့တောင်သူ ၄၅ ဦးအတွက် လျော်ကြေးငွေ သို့မဟုတ် မြေပြန်လည်ပေးအပ်ဖို့ တင်ပြတောင်းဆိုခဲ့ကြောင်း ပြည်နယ်အစိုးရအဖွဲ့ရဲ့ ဖြေကြားမှု အပေါ် သိရှိရပါတယ်။ဥက္ကဌကြီးခင်ဗျား။ ၂၀၁၉ ခုနှစ်၊ မတ်လ ၃ ရက်နေ့မှာ ရှမ်းပြည်နယ်၊ တွဲဖက်ပြည်နယ် စိုက်ပျိုးရေးရုံးခန်းမမှာ ထပ်မံတွေ့ဆုံညှိနှိုင်းခဲ့ကြပါတယ်။ နားဆိုင်းကျေးရွာ တောင်သူ ၄၅ ဦးကိုယ်စား ဦးဝင်းမောင်ပါ တောင်သူငါးဦးက တင်ပြဆွေးနွေးခဲ့ပြီးတော့ ၎င်းတို့မှတင်ပြတောင်းဆိုရာမှာ ကုမ္ပဏီက ရာဘာများစိုက်ပျိုးထားသော်လည်းပဲ သီးနှံပျက်စီးသွားတဲ့ဧရိယာများနှင့် အောင်မြင် ဖြစ်ထွန်းမှုမရှိတဲ့ မြေနေရာတွေကို ပြန်လည်ရယူလိုကြောင်း၊ မြေအပြည့်အဝမရသော်လည်းပဲ ပြည်နယ်အစိုးရမှသတ်မှတ်ပေးထားတဲ့ လျော်ကြေးနှုန်းအတိုင်း ရရှိလိုတယ်လို့ တင်ပြခဲ့ကြောင်း ရှမ်းပြည်နယ်အစိုးရအဖွဲ့မှ ဖြေကြားချက်အရ သိရပါတယ်။ T C Group Co.,Ltd အနေနဲ့ ကုမ္ပဏီ ရဲ့ လုပ်ပိုင်ခွင့်ရ ၁၇၉၇ ဧကအနက်ကနေ အကောင်အထည်ဖော်ရန်ကျန်တဲ့ ဧက ၁၂၀ ကို ပြန်လည် သိမ်းဆည်းခဲ့ပြီးဖြစ်ကြောင်း၊ ကုမ္ပဏီမှ ရာဘာစိုက်ပျိုးထားသော်လည်း ပျက်စီးသွားတဲ့ ဧရိယာနှင့် အောင်မြင်ဖြစ်ထွန်းမှုမရှိတဲ့ ဧရိယာအချို့ကို ပြန်လည်ပေးအပ်သွားမည်ဖြစ်ကြောင်း၊ ပြန်လည် ပေးအပ်လို့မရတဲ့မြေနေရာကိုတော့ ပြည်နယ်အစိုးရမှ သတ်မှတ်ထားတဲ့လျော်ကြေးနှုန်းထားအတိုင်း ပေးအပ်သွားမည်ဖြစ်ကြောင်း၊ တောင်သူများကနေ တင်ပြတောင်းဆိုတဲ့ မြေနေရာတွေကို ပြန်လည် ကွင်းဆင်းတိုင်းတာပေးစေလိုကြောင်း ရှင်းလင်းတင်ပြခဲ့မှုအခြေအနေကို ပြည်နယ်အစိုးရအဖွဲ့က လည်းပဲ ဖြေကြားထားမှုရှိပါတယ်။ ကွင်းဆင်းတိုင်းတာမှုတွေကို ယခုနှစ် မတ်လ ၅ ရက်နေ့ကနေ စတင်ဆောင်ရွက်ခဲ့တဲ့အခါမှာ မူလကတောင်သူ ၄၅ ဦးကျန်ရှိကြောင်း တင်ပြခဲ့ပေမဲ့ မြေပြင်ကွင်းဆင်း စိစစ်ချက်အရ တောင်သူ ၄၇ ဦးကျန်ရှိကြောင်း စိစစ်သိရှိရပါတယ်။ ကွင်းဆင်းတိုင်းတာခြင်းကိုဆောင်ရွက်ရာမှာ ၁၃-၃-၂၀၁၉ ရက်နေ့အထိ တောင်သူပေါင်း ၃၂ ဦးရဲ့ လုပ်ကွက်ပေါင်း ၃၄ ကွက်ကို တိုင်းတာပြီးစီးခဲ့ပြီး ဖြစ်ပါတယ်။ ၁၄-၃-၂၀၁၉ ရက်နေ့မှစပြီး နယ်မြေလုံခြုံရေးအရ ကွင်းဆင်း တိုင်းတာခြင်းကို ရပ်နားထားရပါတယ်။ ၁၈-၃-၂၀၁၉ ရက်နေ့ကနေ ၂၅-၃-၂၀၁၉ ရက်နေ့အထိ တိုင်းတာခြင်းလုပ်ငန်းများ ပြန်လည်ဆောင်ရွက်ခဲ့ကြပါတယ်။ တောင်သူ ၄၁ ဦးရဲ့ လုပ်ကွက်ပေါင်း ၄၇ ကွက်၊ ဧရိယာအားဖြင့် ၄၄၉.၄၂ ဧကကို အပြီးသတ်တိုင်းတာဆောင်ရွက်ခဲ့ပြီး ဖြစ်ပါတယ်။ အဆိုပါ အပြီးသတ်တိုင်းတာခဲ့တဲ့ ဧရိယာအနက်ကနေ ကုမ္ပဏီမှ ပြန်လည်စွန့်လွှတ်မယ် တောင်သူပေါင်း ၁၄ ဦး၊ လုပ်ကွက်ပေါင်း ၁၆ ကွက်၊ ဧရိယာပေါင်း ၁၇၉.၀၆ ဧကနှင့် ကုမ္ပဏီမှ နစ်နာကြေးပေးလျော်မယ့် တောင်သူ ၂၇ ဦး၊ လုပ်ကွက်ပေါင်း ၃၁ ကွက်၊ ဧရိယာပေါင်း ၂၇၀.၃၆ ဧက တို့ကို ခွဲခြားတိုင်းတာ ဆောင်ရွက်ပြီးလည်းဖြစ်ကြောင်း တင်ပြအပ်ပါတယ်။ မြေပြင်မှာ ကွင်းဆင်းလိုက်လံပြသနိုင်ခြင်းမရှိ သေးတဲ့ တောင်သူရှစ်ဦးရဲ့ မြေနေရာတွေကိုသာ တိုင်းတာရန်ကျန်ရှိကြောင်း ပြည်နယ်အစိုးရအဖွဲ့ရဲ့ ဖြေကြားမှုအရ သိရှိရပါတယ်။ သို့ဖြစ်တဲ့အတွက် ဒေသမှာအခင်းဖြစ် T C ကုမ္ပဏီရဲ့ လုပ်ပိုင်ခွင့်ရ မြေဧရိယာအတွင်းမှာ တောင်သူတွေလိုက်လံပြသနိုင်တဲ့ မြေနေရာတွေကို ကွင်းဆင်းတိုင်းတာရရှိတဲ့ စာရင်းအရ ပြည်နယ်အစိုးရအဖွဲ့အနေနဲ့ နှစ်ဦးနှစ်ဖက်ညှိနှိုင်းစိစစ်ဖြေရှင်း ဆောင်ရွက်ရန်ရှိမည် ဖြစ်ပါကြောင်း လွှတ်တော်ကိုယ်စားလှယ်ကြီးရဲ့ မေးခွန်းအပေါ် ပြန်လည်ရှင်းလင်း ဖြေကြားအပ်ပါ တယ်။ ကျေးဇူးတင်ပါတယ်။</speech>
<speech type='speaker'>မိုက်ပေးပါ။</speech>
<speech><mp id='386'>ဒေါ်နန်းခမ်းအေး(နမ္မတူမဲဆန္ဒနယ်)</mp>ဥက္ကဋ္ဌကြီးရှင်။ ဒုတိယဝန်ကြီးဖြေကြားသွားတဲ့ အထဲမှာ ကျေးရွာနှင့် ဘယ်လောက်ကွာဝေးရမယ်ဆိုတာ ပါရှိခြင်းမရှိတဲ့အတွက်ကြောင့် ချမှတ်ထားတဲ့ မြေပုံအတိုင်း မြေပြင်မှာ ကွင်းဆင်းတိုင်းတာသင့်ပါတယ်။ ဒါမှ မှန်ကန်တဲ့အဖြေကိုရမှာပါ။ ခုနက ဒုတိယဝန်ကြီးပြထားတဲ့ ဓာတ်ပုံတွေဟာ အဲဒီပြည်နယ်ကိုယ်စားလှယ်ဆိုတာ ကျွန်မဖြစ်ပါတယ်။ ၂၀၁၃ ခုနှစ်ကတည်းကပုံပဲဖြစ်ပါတယ်။ ကျွန်မကိုယ်တိုင်ကွင်းဆင်းပြီးတော့ တိုင်းတာတဲ့ပုံတွေဖြစ်ပြီး ဖြေရှင်းချက်တွေဟာ အခုအချိန်ထိမရပါဘူး။ အဲဒါကြောင့် ဒီဌာနရဲ့ ဆောင်ရွက်ချက်တွေဟာ သမ္မတရဲ့ လမ်းညွှန်ချက်နှင့် လုံးဝကွဲလွဲနေတယ်ဆိုတာ တွေ့ရှိရမှာဖြစ်ပါတယ်။ ကျွန်မဒီမေးခွန်းကို ဖေဖော်ဝါရီ လကတည်းက မေးထားတဲ့မေးခွန်းဖြစ်ပါတယ်။ နောက်ကြောင်းပြန် ပြန်လည်ပြောဆိုခြင်းမျိုးမဟုတ်ဘဲ နဲ့အနည်းငယ်တင်ပြခွင့်ပြုပါ။ ဒီစိုက်ပျိုးရေးဌာနနှင့်ပတ်သက်တဲ့ မေးခွန်းတိုင်းကိုဖြေကြားတဲ့အဖြေမှာ ကွဲလွဲချက်တွေအမြဲရှိနေပါတယ်။ အဲဒီလိုရှိနေတဲ့အတွက်ကြောင့် ၁၉-၉-၂၀၁၈ ရက်နေ့မှာ ဒုတိယ ဝန်ကြီးနဲ့တွေ့ဆုံပြီး အောက်ခြေမှာရေးပေးနေတာကို ဖြေကြားပေးနေမှုတချို့ဟာ မှားယွင်းနေတဲ့ အတွက်ကြောင့် ကွင်းဆင်းသင့်ပါတယ်ဆိုပြီး ကျွန်မအကြံပြုပြောကြားခဲ့ပါတယ်။ ဒါပေမဲ့ ကျွန်မအကြံပြုချက်ကို ဒုတိယဝန်ကြီးကနေပြီးတော့ ကျွန်တော်တို့က အုပ်ချုပ်မှုကို စီမံ နေတာ အောက်ခြေကခွေးတွေကို ဆင်းကြည့်စရာမလိုဘူးလို့ ပြန်ပြောခဲ့ပါတယ်။ ကျွန်မက လွှတ်တော် ကိုယ်စားလှယ်တစ်ယောက်အနေနဲ့ ကျွန်မတို့နိုင်ငံကို မှန်ကန်တဲ့အရွေ့နဲ့ အမြန်တိုးတက်စေဖို့ဆိုတဲ့ ရည်ရွယ်ချက်နဲ့ အကြံပြုခြင်းဖြစ်ပါတယ်။ အဲဒါကြောင့် လွှတ်တော်ဥက္ကဋ္ဌကြီးရှင်။ ကြယ်ပွင့်ပြမေးခွန်း ဖြစ်ေ၊ ကြယ်ပွင့်ပြမေးခွန်းမဟုတ်တဲ့အဖြေဖြစ်စေ အလေးထားတဲ့သူအတွက်သာ အရေးကြီးတဲ့ မှတ်တမ်းတစ်ခုဖြစ်ပါတယ်။ ဒါပေမဲ့ ဝန်ကြီးဌာနကနေပြီးတော့ လွှတ်တော်ကိုယ်စားလှယ်တွေရဲ့ မေးခွန်းကို အလေးမထားဘဲ တုံ့ပြန်ဖြေကြားနေမှုဟာ နိုင်ငံတော်ကိုထိခိုက်နိုင်စေသလို လွှတ်တော်ကို လည်း ဂုဏ်သိက္ခာညှိုးနွမ်းစေပါတယ်။ အဲဒီလိုကိစ္စမျိုး ထပ်မံမဖြစ်ပွားဖို့အတွက် ဥက္ကဋ္ဌကြီးကို တစ်ဆက်တစ်စပ်တည်း တင်ပြရခြင်းဖြစ်ပါတယ်။</speech>
<speech type='speaker'>သဘောတူဆက်စပ်မေးခွန်းမေးဖို့ရှိသလား။ မရှိဘူးလား။</speech>
<speech><mp id='386'>ဒေါ်နန်းခမ်းအေး(နမ္မတူမဲဆန္ဒနယ်)</mp>အခုမေးရင်လည်း အဖြေမှန်ရမှာမဟုတ်တဲ့ အတွက်ကြောင့် ကျွန်မဒီလိုပဲတင်ပြပါ့မယ်ရှင်။</speech>
<speech type='speaker'>သဘောတူသက်ဆိုင်ရာဝန်ကြီးဌာနလည်း ကြားပြီးသားဖြစ်ပါတယ်။ အဖြစ်မှန်ပေါ်ပေါက် ရေးအတွက် ဒါပြန်လည်စိစစ်ဆောင်ရွက်ပေးဖို့တော့ လိုပါမယ်။ အဓိကကတော့ ကွင်းဆင်းစစ်ဆေး တယ်ဆိုတဲ့နေရာမှာ အဖွဲ့အစည်းစုံလင်စွာနဲ့ စိစစ်ဖို့မှတ်တမ်းမှတ်ရာတွေနဲ့ ဆောင်ရွက်ဖို့၊ ထပ်မံပြီးဆောင်ရွက်ဖို့တော့ လိုမယ်လို့ယူဆပါတယ်။ ဒီအတိုင်းသာ ဇာတ်မျောကြီးဖြစ်ဖို့တော့ဖြင့် မလိုပါဘူး။ ဒါကိုတော့ မှန်မှန်ကန်ကန်နဲ့ ကွင်းဆင်းစစ်ဆေးပြီးမှ ဥပဒေနှင့်အညီဆောင်ရွက်ဖို့ပဲ ဖြစ်ပါတယ်။ ရှင်းစရာရှိရင် ရှင်းပါ။</speech>
<speech><agency id='11'>ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာန)</agency>ဥက္ကဋ္ဌကြီးခင်ဗျား။ မြေယာကိစ္စများနှင့်စပ်လျဉ်းပြီး ပြည်ထောင်စုအဆင့်အနေနဲ့ နိုင်ငံတော်ရဲ့ ချမှတ် ထားတဲ့မူပိုင်းဆိုင်ရာ ဥပဒေ၊ လုပ်ထုံးလုပ်နည်းများနှင့်အညီ ထိန်းကျောင်းကြီးကြပ်စီမံခန့်ခွဲဆောင်ရွက်ရသလို သက်ဆိုင်ရာတိုင်းဒေသကြီး/ ပြည်နယ်အစိုးရအဖွဲ့တွေကိုလည်းပဲ တာဝန်နှင့် လုပ်ပိုင်ခွင့်ပေးပြီး မြေပြင်မှာပကတိရှိနေတဲ့ စီမံခန့်ခွဲမှုအပိုင်းကို အကောင်အထည်ဖော်ဆောင်ရွက် ရခြင်းလည်းဖြစ်ပါတယ်။ တကယ်တမ်းကျတော့ မြေယာနှင့်ပတ်သက်ပြီးတော့မှ ၂၀၁၂ ခုနှစ်၊ လယ်ယာမြေဥပဒေ၊ ၂၀၁၂ ခုနှစ်၊ မြေလွတ်၊ မြေလပ်နှင့်မြေရိုင်းများစီမံခန့်ခွဲရေးဥပဒေပေါ်ပေါက်ပြီး နောက်ပိုင်း မြေယာဟာ ရောင်းကုန်တစ်ခုသဖွယ်ဖြစ်လာပြီးတော့ မြေယာရောင်းကုန်အနေအထားကို အောက်ခြေမှာ အမျိုးမျိုးအဖုံဖုံနဲ့ အလွှာအသီးသီးကပါဝင်ဆောင်ရွက်ရတဲ့ အနေအထားမျိုးလည်း ဖြစ်ပါတယ်။ ဒါကြောင့်မို့လို့ သူ့စည်း၊ ကိုယ့်စည်း ပြည်ထောင်စုအဆင့်က စီမံခန့်ခွဲရတဲ့အပိုင်း၊ သက်ဆိုင်ရာ တိုင်းဒေသကြီး/ပြည်နယ်က စီမံခန့်ခွဲရတဲ့အပိုင်း ဒီနှစ်ပိုင်းရှိပါတယ်။ ဒါကြောင့်မို့လို့ မိမိတို့အနေနဲ့ ကတော့ သို့သော်လည်းပဲ လွှတ်တော်ကိုယ်စားလှယ်ကြီး ခုနသုံးတဲ့အသုံးအနှုန်းလေးတွေက နည်းနည်း လေးလွဲချော်နေတာကိုတော့ ကျွန်တော် ပြန် Argue မလုပ်ပါဘူး။ မိမိတို့အနေနဲ့ကတော့ မြေလွတ်၊ မြေလပ်နှင့်မြေရိုင်းများစီမံခန့်ခွဲရေးဥပဒေ၊ ၂၀၁၂ ခုနှစ်၊ လယ်ယာမြေဥပဒေနဲ့ပတ်သက်ပြီးတော့ ဥပဒေကြောင်းအရ ထိန်းကျောင်းရမယ့်ကိစ္စကို ဝန်ကြီးဌာနက ထိန်းကျောင်းလျက်ရှိပါကြောင်းနှင့် မြေပြင်အခြေအနေမှာ လိုအပ်မယ်ဆိုရင် အထူးအဖွဲ့ ဖွဲ့ပြီး မိမိတို့က ကွင်းဆင်းဆောင်ရွက်နေတဲ့ အခြေအနေရှိခဲ့ပါတယ်။ ရှိလည်းရှိဆဲဖြစ်ပြီး နောင်မှာလည်း ဆက်လက်ဆောင်ရွက်သွားရမယ့် အနေအထားဖြစ်ပါကြောင်း ဥက္ကဋ္ဌကြီးမှတစ်ဆင့် ပြန်လည်တင်ပြအပ်ပါတယ် ကျေးဇူးတင်ပါတယ်။</speech>
<title>သံတောင်ကြီးမြို့နယ် ကျေးလက်ဒေသဖွံ့ဖြိုးတိုးတက်ရေးဦးစီးဌာနတွင် လုံလောက်သော ဝန်ထမ်း အင်အားဖြည့်ဆည်းခန့်ထားပေးရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း</title>
<speech type='speaker'>သံတောင်ကြီးမဲဆန္ဒနယ်မှ ဦးစောဗစ်တာခလိုက် မေးမြန်းဖို့ ဖြစ်ပါတယ်</speech>
<speech><mp id='256'>ဦးစောဗစ်တာခလိုက်(သံတောင်ကြီးမဲဆန္ဒနယ်)</mp>အားလုံးမင်္ဂလာပါလို့ ဦးစွာ နှုတ်ခွန်း ဆက်သပါတယ်။ ကျွန်တော်ကတော့ ကရင်ပြည်နယ်၊ သံတောင်ကြီးမဲဆန္ဒနယ်က ပြည်သူ့လွှတ်တော် ကိုယ်စားလှယ် ဦးစောဗစ်တာခလိုက် ဖြစ်ပါတယ်။ ဥက္ကဌကြီးခင်ဗျာ။ ကျွန်တော်တို့ သံတောင်ကြီး မြို့နယ်၊ ကျေးလက်ဒေသဖွံ့ဖြိုးတိုးတက်ရေးဦးစီးဌာနမှာ လုံလောက်တဲ့ဝန်ထမ်းအင်အား ဖြည့်ဆည်း ခန့်ထားပေးနိုင်ရန်အတွက် အစီအစဉ်ရှိ/မရှိဆိုတဲ့ မေးခွန်းကို မဲဆန္ဒရှင်ပြည်သူကိုယ်စား ဥက္ကဋ္ဌကြီး ကနေတစ်ဆင့် မေးမြန်းရခြင်းဖြစ်ပါတယ်။ ဥက္ကဌကြီးခင်ဗျား။ ဤမေးခွန်းမေးရခြင်းရဲ့ အဓိကအကြောင်းရင်းကတော့ သံတောင်ကြီး မြို့နယ်ဟာ ကရင်ပြည်နယ်ရဲ့ မြောက်ဘက်ခြမ်းမှာတည်ရှိပါတယ်။ တောင်ပေါ်ဒေသဖြစ်တဲ့ အားလျော်စွာ လမ်းပန်းဆက်သွယ်ရေး အလွန်ခက်ခဲတယ်။ လူမှုစီးပွားရေးနိမ့်ကျလျက်ရှိနေပါတယ်။ အဘက်ဘက်မှလည်း ဖွံ့ဖြိုးတိုးတက်ရေးအလွန်နှေးကွေးလျက်ရှိနေပါတယ်။ ကျေးလက်ဖွံ့ဖြိုးရေးအတွက် ကျေးရွာအုပ်စု ၅၉ အုပ်စုနဲ့ ကျေးရွာပေါင်း ၃၂၂ ရွာရှိပါတယ်။ ယင်းကျေးရွာများအတွက် ကျေးလက်ဦးစီးဌာနမှ ဖွံ့ဖြိုးရေးလုပ်ငန်းများကို ဆောင်ရွက်ပေးရာမှာ ဝန်ထမ်းဦးရေမလုံလောက် သောကြောင့် အခက်အခဲများစွာနဲ့ ကြုံတွေ့နေရပါတယ်။ ဥက္ကဋ္ဌကြီးခင်ဗျား။ သံတောင်ကြီးမြို့နယ် ကျေးလက်ဒေသဖွံ့ဖြိုးတိုးတက်ရေးဦးစီးဌာနရဲ့ ၂၀၁၈-၂၀၁၉ ဘဏ္ဍာရေးနှစ်မှာ ရေပေးရေးလုပ်ငန်း ၁၀ ခု၊ ကုန်ထုတ်လမ်းတစ်ခု၊ NEP မီးလင်းရေး ၁၀ ခု၊ သက်မွေးသင်တန်းခြောက်ခု၊ GDP စီမံကိန်း ၁၁ ခု၊ မြစိမ်းရောင်စီမံကိန်း ၅၁ ယူနစ်၊ ၆၇ ရွာတို့အား အကောင်အထည်ဖော် ဆောင်ရွက်လျက်ရှိပါတယ်။ သံတောင်ကြီးမြို့နယ်ဟာ ကျေးလက်ဖွံ့ဖြိုးတိုးတက်ရေးဦးစီးဌာနရဲ့ ဝန်ထမ်းအင်အားဖွဲ့စည်းပုံမှာ ၂၀၁၈-၂၀၁၉ ဘဏ္ဍာရေးနှစ်မှာ ခွင့်ပြု အင်အား ၂၇ ဦးဖြစ်ပါတယ်။ ခန့်ထားတဲ့ဝန်ထမ်းအင်အား ကတော့ ရှစ်ဦးသာဖြစ်တဲ့အတွက်ကြောင့် ၁၉ ဦးလစ်လပ်လျက်ရှိနေပါတယ်။ အဆိုပါဝန်ထမ်းရှစ်ဦး အနက် အချို့ဝန်ထမ်းများဟာ ဗဟိုဝန်ထမ်းတက္ကသိုလ်သို့လည်းကောင်း၊ ဗဟိုလေ့ကျင့်ရေး ကျောင်းသို့လည်းကောင်း ဌာနကဖွင့်လှစ်တဲ့ စွမ်းဆောင်ရည်မြှင့်တင်ရေးသင်တန်းကျောင်းသို့ တက်ရောက်နေရခြင်းဖြစ်ပါတယ်။ ဒါကြောင့် ကွင်းဆင်းဆောင်ရွက်တဲ့နေရာမှာ ဝန်ထမ်းအင်အား မရှိဘဲ တွေ့နေရပါတယ်။ လမ်းပန်းခက်ခဲခြင်း၊ ခရီးကွာဝေးခြင်း၊ ခြေလျင်ခရီးဖြင့် ညအိပ်သွားရခြင်း၊ တောင်တက်ခရီးလမ်းဖြစ်၍ ခက်ခဲကြမ်းတမ်းခြင်းတို့နဲ့ ကြုံတွေ့နေရပါတယ်။ ဥက္ကဌကြီးခင်ဗျား။ အလုပ်နဲ့ဝန်ထမ်းအင်အား မမျှမတဖြစ်နေတဲ့အတွက် အချို့ လုပ်ငန်းများမှာ ဆောင်ရွက်ရာတွင်နှောင့်နှေးကြန့်ကြာမှုကို ဖြစ်ပေါ်စေပါတယ်။ ဒါ့ကြောင့် ဒေသဖွံ့ဖြိုးရေးစီမံကိန်းဆောင်ရွက်ရာမှာ လုံလောက်တဲ့ဝန်ထမ်းအင်အား ထပ်မံဖြည့်ဆည်းခန့်အပ်ပေးနိုင်ရန် အစီအစဉ်ရှိ/မရှိ မည်ကဲ့သို့ဆောင်ရွက်ပေးမည်ကို သိရှိလိုတဲ့အတွက်ကြောင့် ပြည်သူ့လွှတ်တော်ဥက္ကဋ္ဌကြီးမှတစ်ဆင့် မေးမြန်း ရခြင်းဖြစ်ပါတယ်။ အားလုံးကိုကျေးဇူးတင်ပါတယ်။</speech>
<speech type='speaker'>။စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာနက ဖြေကြားရန်ဖြစ်ပါတယ်။</speech>
<speech><agency id='11'>ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>ဥက္ကဌကြီးခင်ဗျား။ ကရင်ပြည်နယ်၊ သံတောင်ကြီးမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးစောဗစ်တာခလိုက်ရဲ့ သံတောင်ကြီးမြို့နယ်မှာရှတဲ့ ကျေးလက်ဒေသဖွံ့ဖြိုးတိုးတက်ရေးဦးစီးဌာနမှာ လုံလောက်တဲ့ဝန်ထမ်းအင်အားဖြင့် ခန့်ထားဖြည့်ဆည်းပေးဖို့ အစီအစဉ်နဲ့စပ်လျဉ်းတဲ့ မေးခွန်းအပေါ် ဆက်လက်ဖြေကြားပါမယ်။ ဥက္ကဌကြီးခင်ဗျား။ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ ကျေးလက်ဒေသဖွံ့ဖြိုးတိုးတက်ရေးဦးစီးဌာနကို ဖွဲ့စည်းပုံခွင့်ပြု အင်အား အရာထမ်း ၁၁၁၇ နေရာနဲ့ အမှုထမ်း ၁၀၉၃၁ နေရာ စုစုပေါင်း ၁၂၀၄၈ နေရာနဲ့ ဖွဲ့စည်းခွင့်ပြု ထားပါတယ်။ ခန့်ထားမှုအနေနဲ့ ကတော့ အရာထမ်းက ၇၄၄ နေရာနဲ့ အမှုထမ်း ၄၂၉၆ နေရာစုစုပေါင်း ၅၀၄၀ ဖြစ်ပါတယ်။ ခွင့်ပြု အင်အားရဲ့ ၄၂ ရာခိုင်နှုန်းဖြစ်ပါတယ်။ သံတောင်ကြီးမြို့နယ်၊ ကျေးလက်ဒေသဖွံ့ဖြိုးတိုးတက် ရေးဦးစီးဌာနမှာ ဝန်ထမ်းဖွဲ့စည်းပုံခွင့်ပြု အင်အား ၂၇ နေရာရှိပါတယ်။ ယင်းမှာ အမြဲတမ်း ဝန်ထမ်းအင်အားရှစ်ဦးခန့်ထားတဲ့အတွက် ဝန်ထမ်းအင်အားခန့်ထားမှုကတော့ ၃၀ ရာခိုင်နှုန်းသာ ဖြစ်ပါတယ်။ သံတောင်ကြီးမြို့နယ်အတွင်းမှာ ၂၀၁၈-၂၀၁၉ ဘဏ္ဍာရေးနှစ်မှာ ကျေးလက်ရေပေးရေး လုပ်ငန်းက ၁၀ ခု၊ ကျေးလက်ကုန်ထုတ်လုပ်ငန်းတစ်ခု၊ ကျေးလက်မီးလင်းရေးလုပ်ငန်း ၁၀ ခု၊ အသက်မွေးဝမ်းကျောင်းသင်တန်း၊ ကျေးရွာဖွံ့ဖြိုးရေးစီမံကိန်း ၁၁ ခု၊ မြစိမ်းရောင်ကျေးရွာစီမံကိန်း ၅၁ ယူနစ် ၆၇ ရွာတို့ကို အကောင်အထည်ဖော်ဆောင်ရွက်လျက်ရှိတဲ့နေရာမှာ ဝန်ထမ်းအင်အားနဲ့ အလုပ်တာဝန်အချိုးမျှတမှုမရှိတဲ့ အခြေအနေဖြစ်ပါတယ်။ လမ်းပန်းဆက်သွယ်ရေးခက်ခဲမှုလည်း ရှိတဲ့အတွက် မြစိမ်းရောင်ကျေးရွာစီမံကိန်းများကဲ့သို့သော လုပ်ငန်းများအတွက် ကွင်းဆင်းရာမှာ တစ်ရွာနှင့်တစ်ရွာခရီးကွာဝေးပြီး ဆိုင်ကယ်နဲ့သာသွားလာနိုင်ပြီး လုံခြုံရေးအခြေအနေအရလည်း အမျိုးသားဝန်ထမ်းများကိုသာ ကွင်းဆင်းဆောင်ရွက်နိုင်မှုရှိပါတယ်။ ကျေးလက်ဒေသဖွံ့ဖြိုး တိုးတက်ရေးဦးစီးဌာနမှာ လက်ရှိဝန်ထမ်းအင်အား ခန့်ထားမှုအရ ဝန်ထမ်းတစ်ဦးမှငါးဦးအထိ ခန့်ထားနိုင်တဲ့ရုံးဟာ ၂၇ ရုံးရှိပါတယ်။ ဝန်ထမ်းခြောက်ဦးမှ ၁၀ ဦးအထိ ခန့်ထားနိုင်တဲ့ရုံးဟာ ၁၁၅ ရုံးရှိပါတယ်။ ဝန်ထမ်း ၁၁ ဦးကနေ ၁၅ ဦးအထိခန့်ထားနိုင်တဲ့ရုံးဟာ ၁၆၃ ရုံးနှင့် ၁၆ ဦးနှင့်အထက် ခန့်ထားနိုင်တဲ့ရုံးက ၅၁ ရုံးဖြစ်ပါတယ်။ မြို့နယ်တစ်မြို့နယ်မှာ ပျမ်းမျှဖွံ့ဖြိုးရေးလုပ်ငန်း ၁၀၅ ခုခန့်ကိုဆောင်ရွက်လျက်ရှိပါတယ်။ မြစိမ်းရောင်ကျေးရွာစီမံကိန်းကဲ့သို့ လုပ်ငန်းတွေဟာ မြို့နယ် တစ်မြို့နယ်မှာ ပျမ်းမျှ ၄၉ ရွာခန့် ဆောင်ရွက်ရမှုအခြေအနေဖြစ်ပါတယ်။ ဥက္ကဋ္ဌကြီးခင်ဗျား။ ကျေးလက်ဒေသဖွံ့ဖြိုးရေးလုပ်ငန်းမှာ ဆောင်ရွက်ရာမှာ မြို့နယ်အဆင့် ဝန်ထမ်းတစ်ဦးကို ကျေးရွာကိုးရွာခန့် တာဝန်ယူဆောင်ရွက်နေရတဲ့အတွက် ဝေးလံခေါင်ပါးပြီး လမ်းပန်းဆက်သွယ်ရေးခက်ခဲတဲ့ဒေသတွေမှာ ဖွံ့ဖြိုးရေးလုပ်ငန်းတွေကို ကွက်ပြည့်နင်းဆောင်ရွက်ဖို့ အခက်အခဲရှိပါတယ်။ ဝန်ထမ်းအင်အားပြုန်းတီးမှုအနေနဲ့ နှစ်စဉ် ဦးရေ ၁၅၀ ခန့်ရှိတဲ့အတွက် အဆိုပါ ပြုန်းတီးဝန်ထမ်းအင်အားကို ဖြည့်တင်းနိုင်ဖို့အတွက်လည်းပဲ ၂၀၁၉-၂၀၂၀ ဘဏ္ဍာရေးနှစ်မှာ ဝန်ထမ်းအင်အား ၆၀၀ ဦး အသစ်ဖြည့်ခန့်ထားနိုင်ဖို့အတွက် အားလုံးတွက်ချက်လျာထားပြီး ဖြစ်ပါ တယ်။ သို့ဖြစ်တဲ့အတွက် ကျေးလက်ဒေသဖွံ့ဖြိုးတိုးတက်ရေးဦးစီးဌာနအနေနဲ့ ပြုန်းတီးဝန်ထမ်း အင်အားများကို ဖြည့်တင်းနိုင်ဖို့ ၂၀၁၉-၂၀၂၀ ဘဏ္ဍာရေးနှစ်မှာ ဝန်ထမ်းသစ် ၆၀၀ ဦးခန့်ထားဖို့ဆောင်ရွက်လျက်ရှိနေပါတယ်။ ခွင့်ပြုချက်ရတာနဲ့ သံတောင်ကြီးမြို့နယ်၊ ကျေးလက်ဒေသဖွံ့ဖြိုး တိုးတက်ရေးဦးစီးဌာနအပါအဝင် ဝန်ထမ်းအင်အားနည်းပါးတဲ့ဒေသတွေမှာ လုပ်ငန်းလိုအပ်ချက်နှင့် အင်အားလိုအပ်ချက်ပေါ်မှာမူတည်ပြီး လုံလောက်တဲ့ဝန်ထမ်းအင်အား ဖြည့်တင်းနိုင်ဖို့အတွက် သတ်မှတ်ချက်နှင့်ကိုက်ညီတဲ့ ဒေသခံတွေကို ဦးစားပေးခန့်ထား ဆောင်ရွက်ပေးသွားမည်ဖြစ်ပါ ကြောင်း လွှတ်တော်ကိုယ်စားလှယ်ကြီးရဲ့ မေးခွန်းအပေါ် ပြန်လည်ရှင်းလင်းဖြေကြားအပ်ပါတယ်။</speech>
<title>ကျောက်ဖြူမြို့နယ်၊ ပင်လယ်နားကျေးရွာရှိ ကွင်းအမှတ်(၆၆၀)ကြွင်းချိန်အနောက်၊ ဦးပိုင်အမှတ်(၂၇၃)ရှိ ၁.၉၀ ဧက မြေပေါ်တွင် တိရစ္ဆာန်အစားအစာထုတ်လုပ်ရန် စက်ရုံတစ်ခုတည်ဆောက်နေသည်ကို တွေ့ရှိရာ အဆိုပါစက်ရုံနှင့်စပ်လျဉ်း၍ သိရှိလိုခြင်းနှင့်စပ်လျဉ်းသည့်မေးခွန်း</title>
<speech type='speaker'>ကျောက်ဖြူမဲဆန္ဒနယ်မှ ဦးဘရှိန် မေးမြန်းဖို့ ဖြစ်ပါတယ်</speech>
<speech><mp id='321'>ဦးဘရှိန်(ကျောက်ဖြူမဲဆန္ဒနယ်)</mp>အားလုံးမင်္ဂလာပါခင်ဗျား။ ကျွန်တော်ကတော့ ရခိုင်ပြည်နယ်၊ ကျောက်ဖြူမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးဘရှိန် ဖြစ်ပါတယ်။ လေးစားအပ်တဲ့ ပြည်သူ့လွှတ်တော်ဥက္ကဋ္ဌကြီးခင်ဗျား။ ဒီကနေ့ ကျွန်တော်မေးမြန်းမယ့်မေးခွန်း ကတော့ ဝန်ကြီးဌာနတော်တော်များများနဲ့ပတ်သက်နေပါတယ်။ သယံဇာတနှင့် သဘာဝပတ်ဝန်းကျင် ထိန်းသိမ်းရေးဝန်ကြီး၊ ပို့ဆောင်ရေးနှင့်ဆက်သွယ်ရေးဝန်ကြီးဌာန၊ စီးပွားရေးနှင့် ကူးသန်းရောင်းဝယ် ရေးဝန်ကြီးဌာန၊ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာန၊ ပြည်ထောင်စုအစိုးရအဖွဲ့ စတဲ့ ဝန်ကြီးဌာနတွေနဲ့ သက်ဆိုင်ပါတယ်။ ဖြစ်ရပ်ကတော့ ကျွန်တော်တို့ ကျောက်ဖြူမြို့နယ်၊ ကင်းမြောက် ကျေးရွာအုပ်စု၊ ပင်လယ်နားကျေးရွာနားအနီးမှာ တရုတ်လူမျိုး မစ္စတာလျူ ချီဆိုတဲ့လူက တိရစ္ဆာန် အစားအစားစက်ရုံတစ်ခုတည်ဆောက်နေပါတယ်။ ဒါနဲ့ပတ်သက်လို့ တင်ပြနိုင်အောင် လိုအပ်တဲ့ နေရာတွေမှာ Power Point သုံးစွဲခွင့်ပြုပါ။ ဒါကတော့ ကျွန်တော်မေးတဲ့မေးခွန်းဖြစ်ပါတယ်။ မေးခွန်းမှာ အပိုင်း ငါးပိုင်းပါဝင်ပါတယ်။ ဒါကတော့ မစ္စတာလျူ ချီတည်ဆောက်ထားတဲ့ စက်ရုံကို ကင်းမြစ် ကမ်းခြေက မျက်နှာစာမြင်ကွင်းကမြင်ရတဲ့အနေအထားဖြစ်ပါတယ်။ ဒါကတော့ စက်ရုံရှေ့မျက်နှာစာ မှာရှိတဲ့ ဒီရေတောတွေကိုခုတ်ထွင်ရှင်းလင်းပြီး စက်ရုံအတွက်အသုံးပြု ထားတဲ့ပုံနဲ့ စက်ရုံသုံးဆိပ်ခံ တံတားနှစ်စင်းတည်ဆောက်ထားတဲ့ပုံဖြစ်ပါတယ်။ ဒါကတော့ ကင်းမြစ်အတွင်းကကြည့်မယ်ဆိုရင် မြင်ရတဲ့ပုံဖြစ်ပါတယ်။ ဒီမှာစက်ရုံမှာသုံးမယ့် ကျောက်မီးသွေးပုံကြီးတစ်ခုလည်း တွေ့ရပါတယ်။ ဒီပုံ ကတော့ စက်ရုံတည်ဆောက်ထားတဲ့နေရာကို ကောင်းကင်ဓာတ်ပုံ ဖြစ်ပါတယ်။ ဒီပုံကတော့ ကင်းမြစ်ကမ်းခြေမြောက်ဘက်မှာရှိတဲ့ စက်ရုံတည်ရှိတဲ့နေရာရယ်၊ ကင်းမြစ်စီးဝင်နေတဲ့ ဘင်္ဂလား ပင်လယ်အော်နဲ့ ကင်းမြစ်ကမ်းခြေအနေအထားဖြစ်ပါတယ်။ ကင်းမြစ်ရဲ့ အနောက်ဘက်ခြမ်းက ကျောက်ဖြူမြို့နယ်ဖြစ်ပြီးတော့ ကင်းမြစ်ရဲ့တောင်ဘက်ခြမ်းက ရမ်းဗြဲမြို့နယ်ဘက်ခြမ်းဖြစ်ပါတယ်။ ဒီပုံကတော့ စက်ရုံတည်ဆောက်ထားတဲ့နေရာနဲ့ ဒေသခံတွေရှိနေတဲ့ကျေးရွာတွေ ဆက်စပ်နေတဲ့ပုံ ဖြစ်ပါတယ်။ ဥက္ကဌကြီးခင်ဗျား။ စက်ရုံတည်ဆောက်ထားတဲ့နေရာက Slide-6 မှာတွေ့ရတဲ့အတိုင်း ရေလုပ်သားတွေက ကင်းမြစ်ဝကထွက်ပြီးတော့ ဘင်္ဂလားပင်လယ်မှာ ငါးဖမ်းကြပါတယ်။ ဒီကရတဲ့ ကုန်ကြမ်းတွေကိုအသုံးပြုပြီးတော့ ဒီစက်ရုံမှာ တိရစ္ဆာန်အစားအစားထုတ်လုပ်မှာဖြစ်ပါတယ်။ စက်ရုံ က ရလာတဲ့ရှိတဲ့အတွက်ကြောင့် အလုပ်အကိုင်အခွင့်အရေးတွေရလာနိုင်တယ်လို့ အကောင်းမြင်လို့ ရနိုင်သလို slide-7 မှာ ခုနကတွေ့ခဲ့ရတဲ့အတိုင်း ဒီစက်ရုံက ကျေးရွာနဲ့တစ်ဆက်တစ်စပ်တည်း တည်ဆောက်ထားတဲ့အတွက်ကြောင့် ဒီစက်ရုံနဲ့ပတ်သက်တဲ့ ဆိုးကျိုးသက်ရောက်မှုတွေလည်း ရှိလာ နိုင်ပါတယ်။ ဥက္ကဌကြီးခင်ဗျား။ စက်ရုံတည်ဆောက်တယ်ဆိုတာ ရင်းနှီးမြှုပ်နှံမှုတစ်ခုပါ။ စက်ရုံ သူဌေးက ဒေသခံတွေရဲ့ အကျိုးကို အလကားလာလုပ်ပေးတာမဟုတ်ပါဘူး။ သူ့ရဲ့အကျိုးစီးပွား အတွက် လာလုပ်နေတာဖြစ်ပါတယ်။ ဒေသခံတွေအနေနဲ့ မြေရောင်းတဲ့အခါမှာ အချင်းချင်းရောင်းရင် ရနိုင်တဲ့ဈေးနှုန်းထက်ပိုပြီး အကျိုးအမြတ်ရနိုင်တာတော့ဖြစ်ပါလိမ့်မယ်။ စက်ရုံပေါ်လာတဲ့အတွက် ကြောင့် အလုပ်အကိုင်အခွင့်အလမ်းတွေရလာလေမလားလို့ မျှော်လင့်နိုင်ပါတယ်။ ဒါပေမဲ့ ကျောက်မီးသွေးလောင်စာကြောင့် ထိခိုက်မှုတွေ၊ စက်ရုံကစွန့်ပစ်ပစ္စည်းတွေကြောင့် ဖြစ်ပေါ်လာတဲ့ အန္တရာယ်တွေ၊ သဘာဝပတ်ဝန်းကျင်ပျက်စီးရင် စောစောက စက်ရုံရှေ့မှာ ဒီရေတောတွေကို ခုတ်ထွင် ရှင်းလင်းပြီးတော့ အသုံးပြု ထားတဲ့ဟာမျိုး အပါအဝင်ပေါ့။ အဲဒီလိုပျက်စီးဆုံးရှုံးမှုတွေကြောင့် ဒေသခံ ပြည်သူတွေရဲ့ ထိခိုက်နစ်နာမှုတွေကို သူတို့တွေက သတိထားနိုင်ကြမှာမဟုတ်ဘူး။ သတိထားနိုင်တဲ့ အရည်အချင်းတွေလည်း ဒီလူတွေမှာမရှိကြပါဘူး။ ကျေးလက်နေတောသူတောင်သားတွေ ဖြစ်ကြ ပါတယ်။ ဒါ့ကြောင့် တာဝန်ရှိတဲ့ စီမံခန့်ခွဲရေးလုပ်ပိုင်ခွင့်ရှိတဲ့ ပုဂ္ဂိုလ်၊ ဌာနအသီးသီးက ဒီလိုအန္တရာယ် တွေကို ကာကွယ်ပေးကြရမှာဖြစ်ပါတယ်။ ဒါကြောင့် တင်ပြထားတဲ့ မေးခွန်းများကို ဥက္ကဋ္ဌကြီးထံမှ တစ်ဆင့် မေးမြန်းရခြင်းဖြစ်ပါတယ်။ အားလုံးကိုကျေးဇူးတင်ပါတယ်။</speech>
<speech type='speaker'>စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='11'>ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော် ကိုယ်စားလှယ်ကြီးများ ခင်ဗျား။ ရခိုင်ပြည်နယ်၊ ကျောက်ဖြူမဲဆန္ဒနယ်မှ ပြည်သူ့လွှတ်တော်ကိုယ်စားလှယ်ကြီး ဦးဘရှိန်ရဲ့ မေးခွန်းမှာ ပို့ဆောင်ရေးနှင့်ဆက်သွယ်ရေးဝန်ကြီးဌာနအပိုင်း၊ မြေယာစီမံခန့်ခွဲမှုနှင့်ပတ်သက်၍ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာနအပိုင်း၊ တစ်ဖက်ကနေပြီးတော့မှ လုပ်ငန်း လုပ်ကိုင်ခွင့်ဆောင်ရွက်ပေးနိုင်ဖို့အတွက်စီမံတဲ့ စီးပွားရေးနှင့်ကူးသန်းရောင်းဝယ်ရေးဝန်ကြီးဌာန အပိုင်း၊ သယံဇာတနှင့်သဘာဝပတ်ဝန်းကျင်ထိန်းသိမ်းရေးဝန်ကြီးဌာနအပိုင်း၊ အလားတူ ကျန်းမာရေး နှင့် အားကစားဝန်ကြီးဌာနအပိုင်းနှင့် ပြည်နယ်အစိုးရအဖွဲ့ရဲ့ စီမံခန့်ခွဲမှုအပိုင်းတွေ အသီးသီးဆက်စပ် ပါဝင်နေတဲ့အနေအထားဖြစ်ပါတယ်။ ယင်းနဲ့စပ်လျဉ်းပြီးတော့မှ သက်ဆိုင်ရာဝန်ကြီးဌာနတွေအားလုံး ရဲ့ သဘောထားပြုမှုဖြေကြားချက်နှင့်အတူ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာနမှ ပေါင်းစပ်ဖြေကြားပေးပါ့မယ်။ ဥက္ကဌကြီးခင်ဗျား။ မေးခွန်း(က) ဖြစ်တဲ့ ကျောက်ဖြူမြို့နယ်၊ ကင်းမြောက်ကျေးရွာအုပ်စု၊ ပင်လယ်နားကျေးရွာ၊ ကွင်းအမှတ်(၆၆၀) ကြွင်းချိန်အနောက်၊ ဦးပိုင်အမှတ်(၂၇၃)ရှိ မြေ ၁.၉၀ ဧက ပေါ်မှာ တရုတ်လူမျိုး မစ္စတာဗျူချီဆိုသူက တိရစ္ဆာန်အစားအစာထုတ်လုပ်မယ့် စက်ရုံတစ်ခု တည်ဆောက်နေသည်ကိုတွေ့ရှိတဲ့အခါမှာ ဘယ်ဌာနများက မည်ကဲ့သို့စစ်ဆေးပြီး မည်သည့်ဝန်ကြီး ဌာနက တာဝန်ခံခွင့်ပြု ထားကြောင်း မေးမြန်းထားမှုဖြစ်ပါတယ်။ ယင်းမေးခွန်းအပေါ် ဦးစွာဖြေကြား ပါ့မယ်။ လွှတ်တော်ကိုယ်စားလှယ်တော်ကြီးရဲ့ မေးမြန်းတဲ့မြေနေရာဟာ ဦးစံရွှေမောင်ဆိုတဲ့အမည်နဲ့ လယ်ယာမြေလုပ်ပိုင်ခွင့်လက်မှတ်ပုံစံ(၇) ထုတ်ပေးထားတဲ့လယ်မြေ ဖြစ်ပါတယ်။ ၂၀၁၇ ခုနှစ်မှာ အဆိုပါလယ်မြေကို ဦးစံရွှေမောင်နဲ့ ရန်ကုန်တိုင်းဒေသကြီး၊ စမ်းချောင်းမှာရှိတဲ့ ဦးမြတ်သူတို့က နှစ်ဦးသဘောတူ ငါးအမှုန့်ကြိတ်စက်ရုံနှင့် ရေခဲစက်ရုံအသုံးပြုဖို့အတွက် လယ်ယာမြေ အခြားနည်း အသုံးပြုခွင့် လျှောက်ထားခဲ့ပါတယ်။ ရခိုင်ပြည်နယ် လယ်ယာမြေစီမံခန့်ခွဲမှုအဖွဲ့ ရဲ့ ၂-၄-၂၀၁၈ ရက်စွဲပါစာနဲ့ ထောက်ခံတင်ပြခဲ့တဲ့အပေါ်မှာ မိမိတို့ ဗဟိုလယ်ယာမြေစီမံခန့်ခွဲမှုအဖွဲ့ရဲ့ (၁၃/၂၀၁၈) ကြိမ်မြောက် အစည်းအဝေးဆုံးဖြတ်ချက်အရ ၂၀၁၈ ခုနှစ်၊ ဇူလိုင် ၃၀ ရက်နေ့မှာ အခြားနည်းအသုံး ပြုခွင့် ခွင့်ပြုမိန့်ပေးခဲ့ပါတယ်။ အဆိုပါလယ်ယာမြေအခြားနည်းအသုံးပြုခွင့်ရထားတဲ့ မြေဧရိယာ ၁.၉ ဧကကို ငါးအမှုန့် ကြိတ်စက်နှင့် ရေခဲစက်ရုံဆောက်လုပ်အသုံးပြု ထားမှုအပေါ်မှာ စက်မှု/စီးပွားမြေငှားဂရန် ထပ်မံ လျှောက်ထားတာကိုတွေ့ရပါတယ်။ ကျောက်ဖြူခရိုင် အထွေထွေအုပ်ချုပ်ရေးဦးစီးဌာနက အမှုတွဲ ဖွင့်ပြီး လုပ်ထုံးလုပ်နည်းနှင့်အညီ စိစစ်ဆောင်ရွက်လျက်ရှိကြောင်း သိရပါတယ်။ မေးခွန်းပါ တရုတ်လူမျိုး မစ္စတာလျူရှီဆိုသူက စက်ရုံပိုင်ရှင်မဟုတ်ဘဲနဲ့ အဆိုပါစက်ရုံအတွက် လိုအပ်တဲ့ နည်းပညာပိုင်းဆိုင်ရာကိစ္စတွေ ဆောင်ရွက်ပေးဖို့ အချိန်ပိုင်းငှားရမ်းထားတဲ့ ပညာရှင်တစ်ဦး ဖြစ်ကြောင်း သိရှိဖြေကြားအပ်ပါတယ်။ ဥက္ကဌကြီးခင်ဗျား။ မေးခွန်း(ခ)ကို ဆက်လက်ဖြေကြားပါ့မယ်။ မေးခွန်း(ခ)ဖြစ်တဲ့ အဆိုပါ စက်ရုံဆောက်လုပ်ရာမှာ ကင်းမြစ်ကမ်းခြေမှာရှိတဲ့ ဒီရေတောသစ်ပင်တွေကို ခုတ်ထွင်ရှင်းလင်းပြီး မြေဖို့တာ၊ မြေထိန်းနံရံပြုလုပ်တာ။ ဒီလိုပြုလုပ်အသုံးပြုနေတဲ့အတွက်ကြောင့်မို့လို့ မြစ်ကမ်းခြေ သဘာဝပတ်ဝန်းကျင်ပျက်စီးသွားရာမှ အဲဒီလိုအသုံးပြုနိုင်ဖို့ မည်သည့်ဝန်ကြီးဌာနက မည်သည့်ဥပဒေ နှင့်အညီ ခွင့်ပြုပေးထားကြောင်း မေးမြန်းချက်ဖြစ်ပါတယ်။ မေးမြန်းချက်ကို ဆက်လက်ရှင်းလင်း ဖြေကြားပေးပါ့မယ်။ ပြည်နယ်အစိုးရအဖွဲ့ရဲ့ ဖြေကြားချက်အရ ကင်းမြစ်ကမ်းခြေရှိ မြေဖို့တာနဲ့ မြေထိန်းနံရံပြုလုပ်နေတဲ့မြေနေရာဟာ ဦးမြတ်သူအမည်နဲ့ လယ်ယာမြေအခြားနည်းအသုံးပြုခွင့် ရရှိထားတဲ့ မြေ ၁.၉ ဧကမှာမပါဝင်ဘဲနဲ့ ယင်းနှင့်ဆက်စပ်လျက်ရှိတဲ့ မြေကွက်အမှတ်(၂၂၃၆)၊ မြေလွတ်၊ မြေရိုင်း ဧရိယာ ၀.၄၂ ဧကရှိ မြေနေရာဖြစ်ပါတယ်။ အဲဒီမြေပေါ်မှာ ရေတိုက်စားမှုကြောင့် အရေးပေါ် လိုအပ်ချက်အရ ကျောက်တန်းစီမြေဖို့ပြီး အလျား ပေ ၂၀၀၊ အနံပေ ၁၀၀ နဲ့ ထုရှစ်လက်မ ကွန်ကရစ်ခင်းထားကြောင်း သိရှိရပါတယ်။ ပေ ၅၀ x ၁၅ ပေ သစ်သားဆိပ်ခံတံတားနှစ်စင်းကို ခွင့်ပြုချက်မရှိဘဲ တည်ဆောက်ခဲ့တဲ့အပေါ်မှာလည်း ဆက်လက်ဆောင်ရွက်ခြင်းမပြုဖို့ ကျောက်ဖြူ မြို့နယ် အထွေထွေအုပ်ချုပ်ရေးဦးစီးဌာနက ၂၃-၇-၂၀၁၈ ရက်နေ့က တရားဝင်စာနဲ့ ကင်းမြောက် ကျေးရွာအုပ်စု အုပ်ချုပ်ရေးမှူးကတစ်ဆင့် ဟန့်တားဆောက်ရွက်ခဲ့ကြောင်းလည်း သိရှိရပါတယ်။ အဆိုပါကျောက်တန်းစီမြေဖို့ကာ မြေထိန်းနံရံပြုလုပ်ထားတဲ့ မြေလွတ်၊ မြေရိုင်းဧက ၀.၄၂ ဧက ကို အမှုန့်ကြိတ်စက်နှင့် ရေခဲစက်ရုံအဆောက်အဦ ဆောက်လုပ်အသုံးပြုဖို့ အခြားနည်းသုံးစွဲခွင့် ရရှိရေးကို ဦးမြတ်သူဆိုသူရဲ့ ဇနီးဖြစ်တဲ့ ဒေါ်ယုယုကနေ ၃-၂-၂၀၁၉ ရက်နေ့မှာ မြေလွတ်၊ မြေလပ်နှင့် မြေရိုင်းများ စီမံခန့်ခွဲရေးဗဟိုကော်မတီကို လျှောက်ထားခဲ့ပါတယ်။ လုပ်ထုံးလုပ်နည်းအရ ရခိုင်ပြည်နယ် မြေလွတ်၊ မြေလပ်နှင့်မြေရိုင်းများစီမံခန့်ခွဲရေးအဖွဲ့က လုပ်ငန်းစာတွဲဖွင့်လှစ်စိစစ်ဆောင်ရွက်လျက်ရှိကြောင်း ဖြေကြားအပ်ပါတယ်။ ပို့ဆောင်ရေးနှင့်ဆက်သွယ်ရေးဝန်ကြီးဌာနရဲ့ ဖြေကြားချက်အရ ကမ်းထိန်းနံရံနှင့် ဆိပ်ခံတံတား တည်ဆောက်ထားတာကို သက်ဆိုင်ရာ ရေအရင်း အမြစ်နှင့်မြစ်ချောင်းများ ဖွံ့ဖြိုးတိုးတက်ရေးဦးစီးဌာနသို့ တစ်စုံတစ်ရာညှိနှိုင်းလာမှု မရှိသည့်အတွက် ၎င်းဌာနအနေနဲ့မသိရှိတဲ့ လုပ်ငန်းဖြစ်ကြောင်းနှင့် အဆိုပါတည်ဆောက်နေမှုကို ရေအရင်းအမြစ်နှင့် မြစ်ချောင်းများထိန်းသိမ်းရေးဥပဒေနှင့်အညီဖြစ်စေဖို့ စိစစ်ဆောင်ရွက်သွားနိုင်ရေး ရခိုင်ပြည်နယ်၊ ရေအရင်းအမြစ်နှင့်မြစ်ချောင်းများ ဖွံ့ဖြိုးတိုးတက်ရေးဦးစီးဌာနရုံးကို ညွှန်ကြားထားပြီးဖြစ်ကြောင်း ဖြေကြားထားပါတယ်။ ဥက္ကဋ္ဌကြီးခင်ဗျား။ ဆက်လက်ပြီး မေးခွန်း(ဂ) ဖြစ်တဲ့ အဆိုပါစက်ရုံမှာ တိရစ္ဆာန်အစားအစာ ထုတ်လုပ်စက်ရုံဆိုတဲ့အတွက် စီးပွားရေးနှင့် ကူးသန်းရောင်းဝယ်ရေးဝန်ကြီးဌာန၊ F.D.A က တစ်စုံတစ်ရာစိစစ်ခွင့်ပြု ထားမှုရှိပါသလား ဆိုတဲ့မေးမြန်းချက်အပေါ် ဆက်လက်ဖြေကြားပါမယ်။ ရခိုင်ပြည်နယ်၊ ကျောက်ဖြူမြို့နယ်၊ ကင်းမြောက်ကျေးရွာအုပ်စု၊ ပင်လယ်နားကျေးရွာမှာရှိတဲ့ တိရစ္ဆာန် အစားအစာထုတ်လုပ်တဲ့စက်ရုံနဲ့ပတ်သက်ပြီး ရခိုင်ပြယ်နယ် အစားအသောက်နှင့်ဆေးဝါးကွပ်ကဲရေး ဦးစီးဌာနမှာလည်းကောင်း၊ နေပြည်တော် အစားအသောက်နှင့် ဆေးဝါးကွပ်ကဲရေးဦးစီးဌာနမှာ လည်းကောင်း မှတ်ပုံတင်ရန်လာရောက်လျှောက်ထားခြင်းမရှိပါကြောင်း တွေ့ရပါတယ်။ သက်ဆိုင်ရာ မွေးမြူရေးနှင့် ကုသရေးဦးစီးဌာနသို့လည်းပဲ ဆက်သွယ်ဆောင်ရွက်ထားမှုမရှိသေးကြောင်း စိစစ် သိရှိရပါတယ်။ ကျန်းမာရေးနှင့်အားကစားဝန်ကြီးဌာနရဲ့ ဖြေကြားချက်အရ အစားအသောက်နှင့် ဆေးဝါးကွပ်ကဲရေးဦးစီးဌာနအနေနဲ့ ဘေးအန္တရာယ်ကင်းရှင်းတဲ့ အစားအသောက်၊ ဆေးဝါး၊ အလှကုန်နှင့်ဆေးပစ္စည်းတွေကို ယုံကြည်စွာသုံးစွဲနိုင်ရေးတွက် စနစ်တကျကြီးကြပ်ကွပ်ကဲဆောင်ရွက် ပေးလျက်ရှိတဲ့ဌာနဖြစ်တာမို့ တိရစ္ဆာန်အစားအစာထုတ်လုပ်ခြင်းနှင့်ပတ်သက်၍လည်း သက်ဆိုင်မှု မရှိပါကြောင်း ဖြေကြားထားပါတယ်။ ဥက္ကဋ္ဌကြီးခင်ဗျား။ ဆက်လက်ပြီး မေးခွန်း(ဃ)ဖြစ်တဲ့ အဆိုပါစက်ရုံဟာ ကျောက်မီးသွေး လောင်စာသုံးမည်လို့သိတဲ့အတွက် ဘယ်ဝန်ကြီးဌာနက မည်သည့်အစီအစဉ်များနဲ့ ခွင့်ပြု ထားသလဲ ဆိုတဲ့မေးမြန်းချက်အပေါ် ဆက်လက်ဖြေကြားပါ့မယ်။ ရခိုင်ပြည်နယ်အစိုးရအဖွဲ့ရဲ့ ဖြေကြားချက်အရ လက်ရှိအခြေအနေမှာ စက်ရုံအဆောက်အဦဟာ ရာနှုန်းပြည့်ပြီးစီးပြီးဖြစ်ပါတယ်။ စက်တပ်ဆင်ရေး လုပ်ငန်းတွေဟာ ၉၅ ရာခိုင်နှုန်းပြီးစီးပြီဖြစ်ကြောင်း သိရပါတယ်။ စက်ရုံစမ်းသပ်လည်ပတ်မှုဆောင်ရွက်ပြီးစီးလို့ သက်ဆိုင်ရာဌာနတွေရဲ့ ခွင့်ပြုချက်၊ ထောက်ခံချက်၊ လိုင်စင်ရရှိပြီးမှသာ ပုဂ္ဂလိကစက်မှုလုပ်ငန်းကြီးကြပ်အဖွဲ့ရဲ့ သဘောထားရယူပြီး ပုဂ္ဂလိကစက်မှုမှတ်ပုံတင် ဆောင်ရွက် ပေးသွားမှာဖြစ်ကြောင်း သိရပါတယ်။ လက်ရှိအချိန်မှာ စက်ရုံကောင်းစွာမလည်ပတ်နိုင်သေးတဲ့ အတွက် စက်မှုကြီးကြပ်ရေးနှင့် စစ်ဆေးရေးဦးစီးဌာနကနေ ၎င်းစက်ရုံကို ပုဂ္ဂလိကစက်မှုမှတ်ပုံတင် ဆောင်ရွက်ထားခြင်းမရှိသေးကြောင်း စိစစ်သိရှိဖြေကြားအပ်ပါတယ်။ ဥက္ကဋ္ဌကြီးခင်ဗျား။ လွှတ်တော်ကိုယ်စားလှယ်ကြီးရဲ့ မေးခွန်း(င)ဖြစ်တဲ့ အဆိုပါစက်ရုံကို တရားဝင်တည်ဆောက်ခွင့်ရမယ်ဆိုရင် ဒေသခံတွေအတွက် မည်ကဲ့သို့သော အလုပ်အကိုင် အခွင့်အလမ်းနှင့်ဖွံ့ဖြိုးမှုများ အကျိုးပြုနိုင်ပါမည်နည်းဆိုတဲ့မေးခွန်းအပေါ် ဖြေကြားပါ့မယ်။ ကျောက်ဖြူမြို့နယ်၊ ကင်းမြောက်ကျေးရွာအုပ်စု၊ ပင်လယ်နားကျေးရွာမှာ ဆောက်လုပ်လျက်ရှိတဲ့ တိရစ္ဆာန်အစားအစာထုတ်မယ့်စက်ရုံကို သက်ဆိုင်ရာက တရားဝင်လည်ပတ်ခွင့်နှင့် ကုန်ထုတ်လုပ်ခွင့် ရမယ်ဆိုရင် ဒေသအတွင်းမွေးမြူရေးလုပ်ငန်းများရဲ့ အစားအစာလိုအပ်ချက်ကို ဖြည့်ဆည်းပေးနိုင်မှာ ဖြစ်ပါတယ်။ ဒေသခံတွေရဲ့ အလုပ်အကိုင်အခွင့်အလမ်းရရှိရေးကိုလည်း အထိုက်အလျောက် အကျိုးပြုနိုင်မယ့်အခြေအနေ ဖြစ်ပါတယ်။ ဒါကြောင့်မို့လို့ ပြည်နယ်အစိုးရရဲ့ ဖြေကြားချက်အရ သက်ဆိုင်ရာဝန်ကြီးဌာနတွေရဲ့ ဖြေကြားချက်အရ လွှတ်တော်ကိုယ်စားလှယ်ကြီးရဲ့ မေးခွန်းကို ပြန်လည် ဖြေကြားအပ်ပါတယ်။</speech>
<speech type='speaker'>မိုက်ပေးပါ။</speech>
<speech><mp id='321'>ဦးဘရှိန်(ကျောက်ဖြူမဲဆန္ဒနယ်)</mp>ဥက္ကဋ္ဌကြီးခင်ဗျား။ တစ်ဆက်တစ်စပ်တည်း မေးခွန်း နည်းနည်းလေးမေးချင်လို့ပါ။ ဝန်ကြီးဖြေကြားပေးတဲ့အတွက်ကြောင့် ကျွန်တော်တို့လည်း သိရတယ်။ ဒေသခံပြည်သူတွေလည်းသိရတယ်။ အခုဖြေတဲ့အထဲမှာ ကျွန်တော့်မေးခွန်းမှာ အပိုင်း ငါးပိုင်းပါပါတယ်။ ငါးပိုင်းမှာ သုံးပိုင်းလောက်က တရားမဝင်တဲ့အဆင့်မှာပဲ ရှိနေတဲ့အတွက်ကြောင့် ဒီတရားမဝင်တဲ့လုပ်ငန်းတွေကို ဒီလိုလုပ်ခွင့်မရအောင် တရားဝင်ခွင့်ပြုချက်တွေရပြီးမှ လုပ်ကိုင်ခွင့် ရအောင်၊ လုပ်ခွင့်ပေးအောင် တာဝန်အရှိဆုံးကတော့ ရခိုင်ပြည်နယ်အစိုးရဖြစ်ပါလိမ့်မယ်။ ရခိုင် ပြည်နယ်အစိုးရက ဒီနားမှာမရှိတဲ့အခါကျတော့ ဝန်ကြီးကိုပဲ ထပ်ဆင့်မေးခွန်းမေးရမယ်။ အကုန်လုံးက တရားဝင်ခွင့်ပြုချက်တွေရပြီးမှ လုပ်ခွင့်ပေးရင်ပိုပြီးတော့မကောင်းဘူးလား။ အဲဒီလိုမပေးသင့်ဘူး၊ အဲဒီလိုမလုပ်သင့်ဘူး။ အဲဒီလုပ်ရင် မရနိုင်ဘူးဆိုတာလေး တစ်ချက် ဆက်စပ်မေးပါရစေ။ ကျေးဇူး တင်ပါတယ်။</speech>
<speech type='speaker'>သက်ဆိုင်ရာဝန်ကြီးဌာနက ပြန်လည်ဖြေကြားဖို့ ဖြစ်ပါတယ်</speech>
<speech><agency id='11'>ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>လွှတ်တော်ကိုယ်စားလှယ်ကြီးရဲ့ ဆက်စပ်မေးခွန်းကို မိမိဝန်ကြီးဌာနကပဲ ကိုယ်စားပြုပြီး ပြန်လည် ဖြေကြားပေးပါ့မယ်။ မှန်ပါတယ်။ လုပ်ငန်းကို တရားဝင်ခွင့်ပြုချက်ရရှိမှသာ အကောင်အထည်ဖော် ဆောင်ရွက်ခြင်းက ဥပဒေ၊ လုပ်ထုံးလုပ်နည်းနဲ့ညီညွတ်မှာဖြစ်ပါတယ်။ ဒါကြောင့်မို့လို့ အရင်းခံကျတဲ့ ရခိုင်ပြည်နယ်အစိုးရအဖွဲ့၊ ဆက်စပ်နေတဲ့ သယံဇာတနှင့်သဘာဝပတ်ဝန်းကျင်ထိန်းသိမ်းရေးဝန်ကြီး ဌာန၊ ပို့ဆောင်ရေးနှင့်ဆက်သွယ်ရေးဝန်ကြီးဌာန၊ အလားတူ ကျန်းမာရေးနှင့်အားကစားဝန်ကြီးဌာန အဲဒီဝန်ကြီးဌာနတွေကိုလည်းပဲ ဆက်သွယ်အသိပေးပြီးတော့မှ ယင်းတို့ရဲ့ အနေအထားတွေကို ပြန်လည်ဖြေကြားပေးနိုင်ရေးကို ဆောင်ရွက်ပါမယ်။ ရလာတဲ့အဖြေကို လွှတ်တော်ကိုယ်စားလှယ်ကြီး ဆီ ပြန်လည်ပေးပို့ဆောင်ရွက်သွားမှာဖြစ်ကြောင်း ဆက်စပ်မေးခွန်းအပေါ် ဖြေကြားအပ်ပါတယ်။</speech>
<title>ဒုတိယအကြိမ် ပြည်သူ့လွှတ်တော် ပဉ္စမပုံမှန်အစည်းအဝေး ၂၂-၅-၂၀၁၇ ရက်နေ့တွင် မေးမြန်းခဲ့သည့် မေးခွန်း၏ဆက်စပ်မေးမြန်းချက်အား ပြန်လည်စိစစ်ပေးပါမည်ဟု ကတိပေးခဲ့သော်လည်း ယနေ့အထိ တိုးတက်မှုမရှိ၍ မည်ကဲ့သို့ဆောင်ရွက်ပေးမည်ကိုသိလိုခြင်းနှင့် စပ်လျဉ်းသည့်မေးခွန်း</title>
<speech type='speaker'>ပျော်ဘွယ်မဲဆန္ဒနယ်မှ ဦးသောင်းအေး မေးမြန်းဖို့ ဖြစ်ပါတယ်</speech>
<speech><mp id='293'>ဦးသောင်းအေး(ပျော်ဘွယ်မဲဆန္ဒနယ်)</mp>လေးစားအပ်ပါသော ဥက္ကဋ္ဌကြီးနှင့် အားလုံးနှလုံးစိတ်ဝမ်းအေးချမ်းကြပါစေ။ ကျွန်တော်ပျော်ဘွယ်မဲဆန္ဒနယ်က ဦးသောင်းအေးပါ။ ကျွန်တော့်အနေနဲ့ ပျော်ဘွယ်မြို့နယ် ကျေးလက်ဒေသဖွံ့ဖြိုးရေးအတွက် မေးခွန်းမေးမြန်းမှာ ဖြစ်ပါတယ်။ ဥက္ကဌကြီးခင်ဗျား။ ပျော်ဘွယ်မြို့နယ်မှာ ကျေးလက်ဒေသဖွံ့ဖြိုးရေးနဲ့အတူ မြို့ပြနဲ့ ကျေးလက်ဆက်သွယ်မှုကောင်းပြီး လူမူစီးပွားရေးဘဝမြင့်မားလာစေဖို့အတွက် ကျေးလက်လမ်း၊ တံတား တည်ဆောက်ရေးနဲ့ပတ်သက်ပြီး မြို့နယ်စီမံကိန်းလျာထားချက်များမှာ ထည့်သွင်းဖော်ပြပြီး အဆင့်ဆင့်တင်ပြခဲ့ပါတယ်။ ဒါပေမဲ့ ၂၀၁၇-၂၀၁၈ ခုနှစ် ပြည်ထောင်စုနဲ့တိုင်းဒေသကြီးရဲ့ ဘဏ္ဍာငွေခွဲဝေမှုများမှာ ပျော်ဘွယ်မြို့နယ် ကျေးလက်ဒေသလမ်း၊ တံတားတွေအတွက် ခွဲဝေချထားမှု မပါရှိလာတဲ့အတွက် ၂၂-၅-၂၀၁၇ ရက်နေ့ကဥက္ကဌကြီးမှတစ်ဆင့် ကြယ်ပွင့်ပြမေးခွန်းမေးမြန်းခဲ့ ပါတယ်။ သက်ဆိုင်ရာဝန်ကြီးဌာနက ပျော်ဘွယ်မြို့နယ်ဟာ လူထုဗဟိုပြုစီမံကိန်းရရှိထားတဲ့အတွက် လျာထားမှုမရှိခြင်းဖြစ်ကြောင်း ဖြေကြားခဲ့ပါတယ်။ ဒါနဲ့ပတ်သက်ပြီးတော့ ဆက်စပ်မေးခွန်းအဖြစ် လူထုဗဟိုပြု စီမံကိန်းဟာ ကမ္ဘာ့ဘဏ်ချေးငွေက ချေးထားတဲ့ငွေနဲ့ဆောင်ရွက်တဲ့လုပ်ငန်းဖြစ်တဲ့ အတွက် ငွေကြေးစီမံခန့်ခွဲမှု၊ အသုံးပြုမှု၊ ကန့်သတ်ချက်စည်းကမ်းများ ရှိနေပါကြောင်းနှင့် ကျေးလက်နေပြည်သူများရဲ့ ကျေးရွာအသီးသီးရဲ့ ရွာတွင်းလမ်းနဲ့ ရွာတွင်းကျေးလက်လုပ်ငန်းများသာ လုပ်ဆောင်နေရကြောင်းလျာထားတောင်းခံထားတဲ့ ကျေးလက်ရွာချင်းဆက်လမ်းများ ကျေးရွာများမှ လမ်းမကြီးများကို ဆက်သွယ်တဲ့လမ်းများနဲ့ ဒီလမ်းတွေအပေါ်မှာရှိတဲ့ တံတားတွေကိုလူထုဗဟိုပြု စီမံကိန်းကလုပ်ဆောင်ရာမှာ အခက်အခဲရိကြောင်း တင်ပြထားတဲ့လမ်း၊ တံတားတွေဟာ ပြည်ထောင်စု အဆင့်နဲ့ တိုင်းဒေသကြီးအဆင့်က ဘဏ္ဍာငွေခွဲဝေခွင့်ပြု ရမဲ့လုပ်ငန်းတွေဖြစ်တဲ့အတွက် ပြည်ထောင်စု ဘဏ္ဍာငွေခွဲဝေမှုကို ပြန်လည်စိစစ်ဆောင်ရွက်ပေးနိုင်ပါရန် တင်ပြခဲ့ပါတယ်။ ဒါ့အပြင် လူထုဗဟိုပြု စီမံကိန်းရဲ့ ရည်ရွယ်ချက်ဟာ ဆင်းရဲနွမ်းပါးမှု၊ ချမ်းသာကြွယ်ဝမှုကြား ကွာဟမှုနည်းပါးဖို့ ရည်ရွယ် ထားတာဖြစ်ပြီး ဆင်းရဲနွမ်းပါးနေတဲ့မြို့နယ်တွေကို ဦးစားပေးဆောင်ရွက်တဲ့ လုပ်ငန်းဖြစ်တဲ့အတွက်လူထုဗဟိုပြုစီမံကိန်းလုပ်ငန်းကို ရရှိခြင်းကြောင့် ပြည်ထောင်စုဘဏ္ဍာငွေခွဲဝေမပေးဘူးဆိုရင် ဆင်းရဲ၊ ချမ်းသာကွာဟမှုဟာလည်း ဘယ်လိုမှလျော့ကျသွားနိုင်ခြင်းမရှိတဲ့အတွက် ပြန်လည်ပြီးတော့မူဝါဒကို သုံးသပ်ပြီးတော့ တင်ပြခဲ့တာဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော့်ရဲ့ အထက်က တင်ပြချက်အပေါ်မှာ ဝန်ကြီးဌာနအနေနဲ့ လူထုဗဟိုပြုစီမံကိန်းရလို့ ပြည်ထောင်စုဘဏ္ဍာရန်ပုံငွေခွဲဝေချထားခြင်းမရှိတဲ့မူဝါဒကို ပြန်လည်စိစစ် ဆောင်ရွက်ပေးမယ့်အကြောင်းနှင့် ပျော်ဘွယ်မြို့နယ်အတွင်းမှာ ရာသီမရွေးသွားလာနိုင်အောင် ဆောင်ရွက်ရန် ကျန်နေတဲ့လမ်းမိုင်ပေါင်း ၁၉၀ ကျော်ကို တိုင်းဒေသကြီးအစိုးရနဲ့ပြန်လည်ညှိနှိုင်းပြီး ပိုလျှံရန်ပုံငွေဖြစ်ပေါ်လာပါက ဦးစားပေးဆောင်ရွက်မယ်လို့ ကတိပြုရှင်းလင်းခဲ့တဲ့အတွက် ကျေးဇူး တင်ဝမ်းမြောက်ခဲ့ရပါတယ်။ သို့သော်လည်းပဲ ပြည်ထောင်စုဘဏ္ဍာငွေများ ခွဲဝေတဲ့အခါမှာတော့ပျော်ဘွယ်မြို့နယ်မှာ ကျေးလက်လမ်း၊ တံတားများအတွက် ခွင့်ပြုငွေဟာသိသာထင်ရှားစွာ ပါလာခြင်း မရှိခဲ့ပါဘူး။ ပိုလျှံငွေမရှိလို့လား။ ဘာကြောင့်လဲ။ ဒေသခံပြည်သူတွေသိလိုနေကြပါတယ်။ အစိုးရ တစ်ရပ်ရဲ့ မူဝါဒဟာ နိုင်ငံတော်နဲ့ပြည်သူတွေအတွက် သင့်တော်မှန်ကန်ပြီးတော့ ခိုင်မာအားကောင်းဖို့ လိုအပ်ပါတယ်။ ဒါ့အပြင်မူဝါဒကို အခြေပြု တဲ့လုပ်ငန်း လုပ်ဆောင်မှုများဟာလည်း တစ်ခုနဲ့တစ်ခု အပြန်အလှန်အထောက်အကူပြု နေရမှာ ဖြစ်ပါတယ်။ ဆန့်ကျင်နေလို့မရပါဘူး။ ကျွန်တော်တို့ ပျော်ဘွယ်မြို့နယ်မှာ နှစ်စဉ်ခွင့်ပြုထားတဲ့ မြစိမ်းရောင်စီမံကိန်းဟာလည်းပဲ ဒီလူထုဗဟိုပြုစီမံကိန်း ရှိတဲ့အတွက် ပျော်ဘွယ်မြို့နယ်မှာ ကျေးရွာတွေမရရှိတော့ပါဘူး။ ဒါကြောင့်မို့လို့ ကျွန်တော်မေးမြန်း လိုတဲ့မေးခွန်းကတော့ ပျော်ဘွယ်မြို့နယ်သည် လူထုဗဟိုပြုစီမံကိန်းမြို့နယ်ဖြစ်လို့ ပြည်ထောင်စု ဘတ်ဂျက်ရန်ပုံငွေခွဲဝေပေးမှုမရှိတဲ့မူဝါဒကို ပြန်လည်စိစစ်ပေးပါ့မယ်လို့ ကတိဖြစ်ပေါ်ခဲ့သော်လည်း ယနေ့ထိထူးခြားပြောင်းလဲမှုမရှိတဲ့အပြင် ကျေးရွာချင်းဆက်မြို့ တက်လမ်းတွေအတွက် ဘတ်ဂျက် ခွဲဝေမှုပေးခြင်းကိုလည်းပဲ တိုင်းဒေသကြီးအစိုးရနဲ့ညှိနှိုင်းပြီး ပိုလျှံရန်ပုံငွေမှ ဦးစားပေးဆောင်ရွက် ပေးမယ်ဆိုတဲ့ ကတိဟာလည်းပဲ ယနေ့ထိတိုးတက်ဖြစ်ပေါ်မှုမရှိတဲ့အတွက် မည်သည့်အချိန်၌ မည်ကဲ့သို့ဆောင်ရွက်ပေးမည်ကို သိရှိလိုကြောင်း ဥက္ကဋ္ဌကြီးမှတစ်ဆင့် လေးစားစွာမေးမြန်း တင်ပြအပ်ပါတယ်။ ကျေးဇူးတင်ပါတယ်။</speech>
<speech type='speaker'>စိုက်ပျိုးရေး၊ မွေးမြူရေးနဲ့ဆည်မြောင်းဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='11'>ဦးလှကျော်(ဒုတိယဝန်ကြီး၊ စိုက်ပျိုးရေးမွေးမြူရေးနှင့်ဆည်မြောင်းဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ မန္တလေးတိုင်းဒေသကြီး၊ ပျော်ဘွယ်မြို့နယ် ပြည်သူ့လွှတ်တော်ကိုယ်စားလှယ် ဦးသောင်းအေးရဲ့ မေးခွန်းကို ဆောက်လုပ်ရေးဝန်ကြီးဌာန၊ မန္တလေးတိုင်းဒေသကြီး အစိုးရအဖွဲ့ရဲ့ဖြေကြားချက်နဲ့အတူ ပေါင်းစပ်ဖြေကြားပေးမှာ ဖြစ်ပါတယ်။ ဥက္ကဌကြီးခင်ဗျား။ စိုက်ပျိုးရေး၊ မွေးမြူရေးနဲ့ ဆည်မြောင်းဝန်ကြီးဌာန၊ ကျေးလက်ဒေသဖွံ့ဖြိုးရေးဦးစီးဌာနအနေနဲ့ ကျေးလက်လမ်း၊ တံတား လုပ်ငန်းတွေအတွက် ရန်ပုံငွေခွဲဝေစီမံခန့်ခွဲတဲ့အခါမှာ တိုင်းဒေသကြီးပြည်နယ်အလိုက် အိမ်ခြေ၊ လူဦးရေ၊ လုံခြုံ ရေးအရ ဆောင်ရွက်ပေးရမည့်အခြေအနေနှင့် ဆောင်ရွက်ပေးနိုင်မှုမရှိသည့် အခြေအနေ ဆင်းရဲနွမ်းပါးမှုရာခိုင်နှုန်း၊ ဖွံ့ဖြိုးမှုရှိပြီးဖွံ့ဖြိုးမှုနည်းပါးခြင်းစတဲ့ အခြေခံအချက်အလက် တွေမူတည်ပြီးတော့ ဒေသဖွံ့ဖြိုးရေးလုပ်ငန်းတွေကို မြို့နယ်အားလုံးလွှမ်းခြုံမှုရှိစေရန် လျာထားဆောင်ရွက်မှုရှိပါတယ်။ လူထုဗဟိုပြုစီမံကိန်း(CDD-Community Driven Development) အနေနဲ့ စီမံကိန်းမြို့နယ်တွေမှာ အခြေခံအဆောက်အအုံလုပ်ငန်းတွေကို လေးနှစ်ဆက်တိုက် အကောင်အထည် ဖော်ဆောင်ရွက်ပေးလျက်ရှိပါတယ်။ ဥက္ကဋ္ဌကြီးခင်ဗျား။ ကျေးလက်လမ်း၊ တံတားတွေလုပ်ငန်းတွေ လျာထားဆောင်ရွက်တဲ့အခါမှာ ရန်ပုံငွေကန့်သတ်ချက်တွေရှိပါတယ်။ ၂၀၁၇-၂၀၁၈ ဘဏ္ဍာရေးနှစ်မှာ ပျော်ဘွယ်မြို့နယ်အတွက် လျာထားပေးနိုင်ခဲ့ခြင်း မရှိသော်လည်းပဲ ကျေးလက်ရေပေးရေးလုပ်ငန်းအနေနဲ့ လူထုဗဟိုပြု စီမံကိန်းကို မြို့နယ်တွင်းကျေးရွာအုပ်စုအားလုံးကို အုပ်စုရန်ပုံငွေပေါ်မူတည်ပြီး အခြေခံ အဆောက်အအုံလုပ်ငန်းများ အကောင်အထည်ဖော်ဆောင်ရွက်ပေးလျက်ရှိပါတယ်။ ကျေးလက်လမ်း ဖွံ့ဖြိုးရေးဦးစီးဌာနကို ၂၁-၇-၂၀၁၇ ရက်နေ့မှာ ဆောက်လုပ်ရေးဝန်ကြီးဌာနအောက်ကိုလွှဲပြောင်း အသစ်ဖွဲ့စည်းဆောင်ရွက်လျက်ရှိပါတယ်။ သို့သော်လည်းမိမိတို့ဝန်ကြီးဌာနအနေနဲ့ ဆောက်လုပ်ရေး ဝန်ကြီးဌာနအောက်မှာရှိတဲ့ ကျေးလက်လမ်းဖွံ့ဖြိုးရေးဦးစီးဌာနနဲ့ ဆက်စပ်ချိတ်ဆက်ညှိနှိုင်းပြီးတော့ ကျေးလက်ဒေသဦးစီးဌာနက ဆောင်ရွက်လျက်ရှိတဲ့ ကျေးရွာချင်းဆက်လမ်း၊ ကျေးရွာနှင့်မြို့ကို ဆက်သွယ်တဲ့လမ်း၊ တံတားလုပ်ငန်းတွေကို ၂၀၁၇-၂၀၁၈ ခုနှစ်ဘတ်ဂျက်လျာထားလုပ်ငန်းများနှင့် တကွ ကျေးလက်လမ်းဖွံ့ဖြိုးရေးဦးစီးဌာနက ဆောင်ရွက်နေသလို မိမိတို့လည်းပဲ ဆက်စပ် အကောင်အထည်ဖော်ဆောင်ရွက်လျက်ရှိကြောင်း တင်ပြအပ်ပါတယ်။ မန္တလေးတိုင်းဒေသကြီး၊ ရမည်းသင်းခရိုင်၊ ပျော်ဘွယ်မြို့နယ်အတွင်းမှာ ဆောက်လုပ်ရေးဝန်ကြီးဌာန ကျေးလက်လမ်းဦးစီးက ဘဏ္ဍာရေးနှစ်အလိုက်လည်းပဲ လုပ်ငန်းအကောင်အထည်ဖော်ဆောင်ရွက်တဲ့အခါမှာ ၂၀၁၇-၂၀၁၈ ဘဏ္ဍာရေးနှစ်မှာ တိုင်းဒေသကြီးအစိုးရအဖွဲ့ ရန်ပုံငွေကျပ်သန်း ၃၈.၉၆၄၄ သန်းနဲ့ ကတ္တရာလမ်း အရှည် ၂.၆၁၄ ကီလိုမီတာ၊ ငွေကျပ် ၉၁.၃၈ သန်းနှင့်ဂျင်းလမ်းအရှည် ၂.၂၁ ကီလိုမီတာနှင့် ရန်ပုံငွေကျပ် ၅၀.၇၃ သန်းနှင့် Box Culvert ခုနစ်စင်းနှင့် ကွန်ကရစ်တံတားတစ်စင်းတို့ ဆောင်ရွက် ခဲ့ပါတယ်။ ယခု ၂၀၁၈-၂၀၁၉ ဘဏ္ဍာရေးနှစ်မှာ တိုင်းဒေသကြီးအစိုးရအဖွဲ့ ရန်ပုံငွေနဲ့ ၂၀၅.၈၈ သန်းနှင့်ဂျင်းလမ်းအရှည် ၉.၇ ကီလိုမီတာကို ဆက်လက်အကောင်အထည်ဖော် ဆောင်ရွက်သွားမှာ ဖြစ်ပါတယ်။ ကျေးလက်မြေသားလမ်းအရှည် ၂၂ ကီလိုမီတာဖောက်လုပ်ခြင်းလုပ်ငန်းကို ငွေကျပ် ၃၀.၆၃ သန်းနှင့်လိုအပ်တဲ့စက်သုံးဆီ၊ ယန္တရားနှင့်နည်းပညာပေးပြီး အကောင်အထည်ဖော် ဆောင်ရွက်လျက်ရှိကြောင်း တင်ပြအပ်ပါတယ်။ ဥက္ကဌကြီးခင်ဗျား။ လာမယ့် ၂၀၁၉-၂၀၂၀ ဘဏ္ဍာရေးနှစ် ပြည်ထောင်စုရန်ပုံငွေမှာလည်းပဲ ဂျင်းလမ်းလေးလမ်း အရှည် ၁၉.၃၀၇ ကီလိုမီတာနှင့် Box Culvert နှစ်စင်းထည့်သွင်းလျာထားပြီး တိုင်းဒေသကြီးအစိုးရရန်ပုံငွေကနေပြီးတော့ ကတ္တရာလမ်အရှည် ၃.၆၂ ကီလိုမီတာနှင့် ကျောက်ချောလမ်း ၈.၈၄၉ ကီလိုမီတာတို့ကို ထည့်သွင်းလျာထားအကောင်အထည်ဖော်ဆောင်ရွက် သွားမည်ဖြစ်ပါကြောင်း ဆောက်လုပ်ရေးဝန်ကြီးဌာနနှင့် တိုင်းဒေသကြီးအစိုးရအဖွဲ့တို့ရဲ့ ဖြေကြားချက်များနှင့်အတူ ပေါင်းစပ်ရှင်းလင်း ဖြေကြားအပ်ပါတယ်။</speech>
<speech type='speaker'>လွှတ်တော်ကိုယ်စားလှယ်များခင်ဗျား။ ဒီနေ့အတွက်မေးခွန်းများ မေးမြန်းဖြေကြားခြင်းအစီအစဉ်ပြီးပါပြီ။ အစည်းအဝေးကို ၃၀ မိနစ်ခန့်ခေတ္တရပ်နားမှာ ဖြစ်ပါတယ်</speech>
<speech type='mc'>ပြည်သူ့လွှတ်တော်ဥက္ကဋ္ဌ ပြန်လည်ထွက်ခွာပါပြီခင်ဗျား။</speech>
<speech type='mc'>အားလုံးထွက်ခွာနိုင်ပါပြီခင်ဗျား။</speech>
<p>အစည်းအဝေးကို ၃၀ မိနစ်ခန့်ခေတ္တရပ်နားပါသည်။</p>
</section>
<section value = 'Bill'>
<speech type='mc'>ပြည်သူ့လွှတ်တော်ကိုယ်စားလှယ်များနှင့် ဧည့်သည်တော်များခင်ဗျား။ အစည်းအဝေးပြန်လည်စတင်တော့မှာဖြစ်ပါတယ်</speech>
<speech type='mc'>ပြည်သူ့လွှတ်တော်ဥက္ကဋ္ဌ ကြွရောက်လာပါပြီခင်ဗျား။</speech>
<speech type='mc'>အားလုံးထိုင်နိုင်ပါပြီခင်ဗျား။</speech>
<title>အမျိုးသားလွှတ်တော်က ပြင်ဆင်ချက်မရှိ အတည်ပြု၍ ပေးပို့သော စကားရပ်ပြောင်းလဲ သတ်မှတ်သည့်ဥပဒေကြမ်းနှင့်စပ်လျဉ်း၍ အတည်ပြုရန် လွှတ်တော်၏ အဆုံးအဖြတ်ရယူခြင်း</title>
<speech type='speaker'>အစီအစဉ် ၆ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အမျိုးသား လွှတ်တော်မှာ စတင်တင်သွင်းပြီး ပြင်ဆင်ချက်မရှိ အတည်ပြု၍ ပေးပို့လာသော စကားရပ်ပြောင်းလဲ သတ်မှတ်သည့်ဥပဒေကြမ်းကို ဒုတိယအကြိမ် ပြည်သူ့လွှတ်တော် (၁၃) ကြိမ်မြောက်ပုံမှန် အစည်းအဝေး(၁၅)ရက်မြောက်နေ့ ၂၉-၈-၂၀၁၉ ရက်နေ့တွင် လက်ခံရရှိကြောင်း အသိပေးခြင်းနှင့် ဥပဒေကြမ်းကော်မတီ၏ အစီရင်ခံစာဖတ်ကြားရှင်းလင်းခြင်း ပြု လုပ်ခဲ့ပြီး ဖြစ်ပါတယ်။ ဒီဥပဒေကြမ်း နှင့်စပ်လျဉ်းပြီး ပြင်ဆင်ချက်အဆိုတင်သွင်းလိုတဲ့ လွှတ်တော်ကိုယ်စားလှယ်များအနေဖြင့် မိမိပြင်ဆင် လိုတဲ့အပိုဒ်၊ အပိုဒ်ခွဲ၊ အကြောင်းအရာအချက်အလက်များကို တိကျစွာရေးသားဖော်ပြ၍ ၂-၉-၂၀၁၉ ရက်နေ့တွင် နောက်ဆုံးထားပြီး အမည်စာရင်းတင်သွင်းရန် တောင်းခံခဲ့ရာ မြန်အောင်မဲဆန္ဒနယ်မှ ဦးခင်မောင်လတ်က အမည်စာရင်းတင်သွင်းလာပါတယ်။ ယင်းဥပဒေကြမ်းနှင့်စပ်လျဉ်း၍ ဥပဒေကြမ်းကော်မတီ၊ လွှတ်တော်အခွင့်အရေးကော်မတီ၊ နိုင်ငံသားများ၏မူလအခွင့်အရေးဆိုင်ရာကော်မတီ ပြင်ဆင်ချက်အဆိုတင်သွင်းသွားတဲ့ လွှတ်တော်ကိုယ်စားလှယ်နှင့် သက်ဆိုင်ရာဌာနမှ တာဝန်ရှိပုဂ္ဂိုလ်တို့က ပြန်လည်စိစစ်ခဲ့ကြပါတယ်။ အမျိုးသားလွှတ်တော်၏အတည်ပြုချက်ကို ပြင်ဆင်ချက်ဖြင့်အတည်ပြုနိုင်ရန် လွှတ်တော်သို့ တင်ပြလာပါတယ်။ ဒါကြောင့် စကားရပ်ပြောင်းလဲ သတ်မှတ်သည့်ဥပဒေကြမ်းနှင့်စပ်လျဉ်းပြီး ဥပဒေကြမ်းကော်မတီ၏ အစီရင်ခံစာတင်ပြချက်အတိုင်း အမျိုးသားလွှတ်တော်၏ အတည်ပြုချက်ကို ပြင်ဆင်ချက်ဖြင့် အတည်ပြုရန် လွှတ်တော်က သဘောတူ ပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type='speaker'>သဘောမတူသူမရှိတဲ့သူရှိပါသလားခင်ဗျား။ သဘောမတူတဲ့သူမရှိတဲ့အတွက် စကားရပ်ပြောင်းလဲသတ်မှတ်သည့်ဥပဒေကြမ်းကို ပြင်ဆင်ချက်ဖြင့် သဘောတူကြောင်းနှင့် ၂၀၁၃ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၂၀၀ အရ ဆက်လက်ဆောင်ရွက်သွားမည်ဖြစ်ကြောင်းကြေညာပါတယ်။</speech>
</section>
<section value = 'Motion'>
<title>ဦးစိန်ဝင်း၊ မအူပင်မဲဆန္ဒနယ်က တင်သွင်းသည့် လယ်ယာသားငါးထုတ်ကုန်များ သင့်တင့်သော ဈေးနှုန်း၊ စဉ်ဆက်မပြတ် ဈေးကွက်များတည်ရှိစေရန် မြို့နယ်အလိုက် တောင်သူလယ်သမား ဈေးကွက်စနစ်(Former Market System)ထူထောင်၍ ပိုမိုဆောင်ရွက်ပေးရန် ပြည်ထောင်စု အစိုးရသို့ တိုက်တွန်းကြောင်းအဆိုကို လွှတ်တော်ကိုယ်စားလှယ်များက ဆွေးနွေးခြင်း</title>
<speech type='speaker'>အစီအစဉ် ၇ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဦးစိန်ဝင်း၊ မအူပင်မဲဆန္ဒနယ်က ဒုတိယအကြိမ်ပြည်သူ့လွှတ်တော် (၁၃) ကြိမ်မြောက်ပုံမှန်အစည်းအဝေး (၁၆)ရက်မြောက်နေ့ ၃-၉-၂၀၁၉ ရက်နေ့တွင် တင်သွင်းသွားတဲ့ လယ်ယာသားငါးကဏ္ဍထုတ်ကုန်များ သင့်တင့်သောဈေးနှုန်းစဉ်ဆက်မပြတ် ဈေးကွက်များတည်ရှိစေရန် မြို့နယ်အလိုက် တောင်သူ လယ်သမားဈေးကွက်စနစ်(Former Market System) ထူထောင်ရေးပိုမိုဆောင်ရွက်ပေးရန် ပြည်ထောင်စုအစိုးရသို့ တိုက်တွန်ကြောင်းအဆိုကို ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၇၀ အရ ဆောင်ရွက်သွားမှာဖြစ်ပါတယ်။ ယင်းအဆိုနှင့်စပ်လျဉ်းပြီး ဆွေးနွေးမယ့်ကိုယ်စားလှယ် လေးဦးရှိပါတယ်</speech>
<speech type='speaker'>သဘောတူပထမဦးစွာ တပ်မတော်သား ပြည်သူ့လွှတ်တော်ကိုယ်စားလှယ် ဗိုလ်မှူးဇော်ဝင်းနိုင်က ဆွေးနွေးဖို့ ဖြစ်ပါတယ်။</speech>
<speech><mp id='000'>ဗိုလ်မှူးဇော်ဝင်းနိုင်(တပ်မတော်သားကိုယ်စားလှယ်)</mp>အားလုံးပဲ မင်္ဂလာပါ။ ကျွန်တော် ကတော့ တပ်မတော်သား ပြည်သူ့လွှတ်တော်ကိုယ်စားလှယ် ဗိုလ်မှူးဇော်ဝင်းနိုင် ဖြစ်ပါတယ်။ ဦးစိန်ဝင်း၊ မအူပင်မဲဆန္ဒနယ်က တင်သွင်းတဲ့အဆိုကို ဖြည့်စွက်အကြံပြု ဆွေးနွေးတင်ပြသွားမှာဖြစ်ပါ တယ်။ ဥက္ကဌကြီးခင်ဗျား။ ကျွန်တော်တို့မြန်မာနိုင်ငံဟာ စိုက်ပျိုးရေးနိုင်ငံဖြစ်တာနှင့်အညီ ပြည်သူ လူထုအများစုရဲ့ အဓိကအသက်မွေးဝမ်းကျောင်းလုပ်ငန်းဟာ လယ်ယာလုပ်ငန်းပဲဖြစ်ပါတယ်။ အစုံ လေ့လာကြည့်တဲ့အခါမှာ တောင်သူလယ်သမားဈေးကွက်စနစ် (Former Market System)ထူထောင် ဖို့ ပြည်ထောင်စုအစိုးရကို တိုက်တွန်းထားတာဖြစ်ပြီး ရည်ရွယ်ချက်အနေနဲ့ကတော့ လယ်ယာသားငါး ထုတ်ကုန်များ သင့်တင့်သောဈေးနှုန်းရရှိစေရန်နှင့် စဉ်ဆက်မပြတ်သောဈေးကွက်တည်ရှိစေရန် ဆိုတာကို တွေ့ရှိရမှာဖြစ်ပါတယ်။ ဒါကြောင့် လက်ရှိအခြေအနေမှာ တောင်သူလယ်သမားများရဲ့ စိုက်ပျိုးရေးနှင့် မွေးမြူရေးလုပ်ငန်းများရဲ့ အခြေအနေဟာ မြေပြင်မှာအမှန်တကယ်ဘယ်လိုဖြစ်ပျက် နေတယ်ဆိုတာကို မှန်မှန်ကန်ကန်လေ့လာသုံးသပ်သွားရန် လိုအပ်မှာဖြစ်ကြောင်း ဦးစွာတင်ပြလိုပါ တယ်။ Power Point သုံးစွဲခွင့်ပြုဖို့ တင်ပြအပ်ပါတယ်။ လက်ရှိကာလမှာ လယ်ယာသားငါးထုတ်ကုန် များဟာ ရောင်းသူ သို့မဟုတ် ထုတ်လုပ်သူတို့ရဲ့ဈေးကွက်မဟုတ်ဘဲ ဝယ်သူရဲ့ စိတ်ကြိုက်ပဲ ဖြစ်နေပါ တယ်။ တစ်နည်းအားဖြင့် ဝယ်သူက ဈေးကွက်ကိုခြယ်လှယ်ထိန်းချုပ်ထားတာ ဖြစ်ပါတယ်။ ကျွန်တော်တို့ မြန်မာ့တောင်သူလယ်သမားများအနေနဲ့ ဈေးကွက်မှာ နှစ်မျိုးနှစ်စားရှိပါတယ်။ တစ်ခု ကတော့ ပြည်တွင်းဈေးကွက် Domestic Market ဖြစ်ပြီး နောက်တစ်ခုကတော့ ပြည်ပဈေးကွက် Export Market တို့ဖြစ်ပါတယ်။ ဒီနေရာမှာ လယ်ယာထုတ်ကုန်တွေရဲ့ ဈေးနှုန်းကို အမှန်တကယ် လွှမ်းမိုးနေတာဟာ Export Market ပဲဖြစ်ပါတယ်။ Export Market o cowompodssalos bo:cl:opeozsaestmeos? Border Trade ထက်ကျော်လွန်ပြီး Regular Trade ကို အထိုက်အလျောက်ဦးတည်နိုင်ပေမဲ့ စိုက်ပျိုးရေး consimšop:3269Border Trade mass Target Market com:8: qoscądaşosoz sozia မှာဖြစ်ပါတယ်။ အဲဒီအခါမှာ အိမ်နီးချင်းနိုင်ငံတွေအနေနဲ့ နိုင်ငံရေးအရ ဆက်ဆံရေးမပြေလည်တဲ့ ကာလများမှာလည်းကောင်း၊ ၎င်းနိုင်ငံများမှာ စိုက်ပျိုးရေးထွက်ကုန် ထုတ်လုပ်မှုကောင်းမွန်တဲ့ကာလ များမှာလည်းကောင်း၊ မြန်မာ့ထွက်ကုန်တွေကို မဝယ်တော့ဘဲ ဈေးနှိမ်ခြင်းစတဲ့ အခြေအနေတွေကြောင့် ကျွန်တော်တို့ မြန်မာ့တောင်သူလယ်သမားများဟာ ဆုံးရှုံးကြီးစွာ ကြုံတွေ့နေရခြင်းဖြစ်ပါ တယ်။ သာဓကအားဖြင့် ယခင်နှစ်က စပါးမပေါ်မီကာလက စပါးတင်း ၁၀၀ အတွက် အနိမ့်ဆုံး ဈေးနှုန်းငါးသိန်းရရှိစေမယ်လို့ အစိုးရဘက်က အာမခံချက်ပေးထားခဲ့ပေမယ့် တကယ်တမ်း စပါးပေါ် ချိန်ရောက်တဲ့အခါကျတော့ ကျပ် ၄၅၀၀၀၀ သာဈေးပေါက်ခဲ့ပါတယ်။ ဒါဟာ Export Market ရဲ့ မတည်ငြိမ်မှုကြောင့်ဖြစ်ရခြင်းဖြစ်ပါတယ်။ ကျပ်ငါးသိန်းမရလို့ ကျပ်၄၅၀၀၀၀ ပဲရလို့ဆိုပြီးတော့ ဘယ်သူကမှလည်း တင်း ၁၀၀ အတွက် ၅၀၀၀၀ ကျပ်စီ လာစိုက်မပေးနိုင်ခဲ့ပါဘူး။ ဒါပေမဲ့ မြန်မာ့လယ်သမားတွေ တောင့်မခံနိုင်ကြပါဘူး။ ရရာဈေးနဲ့ပဲ ရောင်းထုတ်လိုက်ကြပါတယ်။ ဒါဟာ ဘာဖြစ်လို့လဲဆိုလို့ရှိရင် မြန်မာ့ထုတ်ကုန်တွေဟာ နိုင်ငံတကာဈေးကွက်ထိ ထိုးဖောက်နိုင်စွမ်းမရှိလို့ပဲ ဖြစ်ပါတယ်။ သစ်သီးဝလံများဆိုပါက ကြာရှည်အထားမခံတဲ့အတွက်ကြောင့် ပိုတောင်စိုးရပါသေး တယ်။ မရောင်းရလို့ နယ်စပ်မှာ ပုတ်သိုးပျက်စီးကုန်တာ။ ပြည်တွင်းကို ပြန်ပြီးသယ်ဆောင်လာလို့ ရှိရင်လဲ စရိတ်နှစ်ခါကုန်ပြီး ပိုရှုံးမှာဆိုးလို့ဆိုပြီတော့ စွန့်ပစ်ခဲ့ရတာတွေဟာ ပကတိဖြစ်ပျက်နေပါတယ်။ လယ်ယာစိုက်ပျိုးထုတ်လုပ်သူတွေအနေနဲ့ စိုက်လည်းရှုံးတယ်၊ ပင်ပန်းတာအဖတ်တင်တယ်။ အရင်းတောင်ပြန်မရတဲ့အခြေအနေတွေကို တွေ့ကြုံနေရတဲ့အခါကြောင့် လယ်ယာလုပ်ငန်းကို စွန့်ခွာ ပြီး နိုင်ငံရပ်ခြားကို အစုလိုက် အပြုံလိုက်သွားရောက် အလုပ်လုပ်ကိုင်နေရခြင်းဖြစ်ပါတယ်။ ဒါနဲ့ ပတ်သက်ပြီးတော့လည်း စိုးရိမ်စရာတစ်ခုပေါ်ပေါက်လာပါတယ်။ လယ်ယာလုပ်ငန်းခွင်မှာ လုပ်ကိုင် မယ့်သူတွေ လျော့နည်းလာတဲ့အတွက် ၁၉ ရာစုနောက်ပိုင်းနှင့် ၂၀ ရာစုဆန်းစကာလတွေကလို ပြည်ပကအလုပ်သမားတွေက မလိုလားအပ်ဘဲနဲ့ ရောက်ရှိလာပြီး တစ်နေ့မှာ မြန်မာ့လယ်ယာမြေတွေကို အပိုင်စီးသွားခြင်း၊ မြန်မာ့မျိုးနွယ်တွေကို ဝါးမျိုသွားခြင်းတို့တောင် ပေါ်ပေါက်လာနိုင်တဲ့ အန္တရာယ်ပဲ ဖြစ်ပါတယ်။ ဥက္ကဋ္ဌကြီးခင်ဗျား။ မြန်မာ့လယ်ယာသားငါးထွက်ကုန်များဟာ ကမ္ဘာမှာဈေးကွက်ခိုင်မာရရှိစေ ရန် အလွန်အရေးကြီးပါတယ်။ အဆိုမှာပါရှိသလို စဉ်ဆက်မပြတ်သောဈေးကွက် (Substainable Market)ရရှိရန် ဖြစ်ပါတယ်။ စဉ်ဆက်မပြတ်သော ဈေးကွက်သာရရှိပါက တောင်သူလယ်သမားများရဲ့ စိုက်ပျိုးရေး၊ မွေးမြူရေးထုတ်ကုန်များဟာ သင့်တင့်သောဈေးနှုန်းရရှိကြမှာဖြစ်ပါတယ်။ ဒီအတွက် လိုအပ်တာကတော့ ထုတ်လုပ်လိုက်တဲ့ထုတ်ကုန်တွေက အရည်အသွေးမြင့်ထုတ်ကုန်(Quality Product)တွေဖြစ်ရန် လိုအပ်မှာဖြစ်ပါတယ်။ ဒီနေရာမှာ Quality Product တွေကို ခွဲခြားနိုင်တာ ကတော့ ပြည်တွင်းဈေးကွက် (Domestic Market) မှာ ရောင်းချမယ့်ထုတ်ကုန်များကိုသာ လက်ရှိ သာမန်အတိုင်း ထုတ်လုပ်နိုင်ပြီး ပြည်ပဈေးကွက် (Export Market) အတွက်တော့ (Qudity Product) အဖြစ် ကြာရှည်အထားခံနိုင်အောင် ထုတ်လုပ်ရမှာဖြစ်ပြီး စိတ်ကြိုက်စောင့်ဆိုင်းရောင်းချ နိုင်တာကြောင့် ထိုက်သင့်တဲ့ဈေးနှုန်းကို ရရှိစေနိုင်မှာပဲဖြစ်ပါတယ်။ တောင်သူလယ်သမားများ ဈေးကွက်ကို တည်ထောင်နိုင်ရန် လိုအပ်ချက်များမှာတော့ ယခု Power Point မှာတင်ပြထားတဲ့ အတိုင်းပဲ ဖြစ်ပါတယ်။ အဆိုရှင်က အဆိုတင်သွင်းစဉ်မှာ အကြမ်းဖျင်း ရှင်းလင်းတင်ပြပြီးဖြစ်တဲ့ အတွက်ကြောင့် အချိန်ကိုငဲ့ညှာပြီးထပ်မံတင်ပြခြင်းမပြုတော့ပါဘူး။ Farmer Market System ကို တည်ထောင်ရာမှာ စိုက်ကွက်ကျယ်စနစ်(Higher Farming System)ကို ပြောင်းလဲခြင်းကိုပါ တစ်ပါတည်းဆောင်ရွက်သွားရန်လိုအပ်မှာဖြစ်ပြီး စိုက်ကွက်ငယ် တောင်သူလယ်သမားများနစ်နာမှု မရှိစေရန်အတွက်လည်း သမဝါယမစနစ်(Cooperation System)ကို ကျင့်သုံးဆောင်ရွက်နိုင်ပါ ကြောင်း အကြံပြု တင်ပြအပ်ပါတယ်။ ယခုလို Farmer Market တွေကိုတည်ထောင်ဖို့အတွက်က ငွေကြေးအမြောက်အမြား လိုအပ် မှာဖြစ်ပါတယ်။ လတ်တလောအခြေအနေမှာ အစိုးရရဲ့ ဘဏ္ဍာရေးအခြေအနေကလည်း နှစ်စဉ် ဆက်တိုက် Deposit ဘတ်ဂျက်နှင့် လိုငွေအတွက်ဘတ်ဂျက်နှင့်သွားနေရတဲ့အတွက်ကြောင့် အဆိုရှင် တင်ပြခဲ့သလို မြို့နယ်တိုင်းမှာ Former Mdrket System ကိုတည်ထောင်ဖို့ဆိုတာ အလှမ်းဝေးနေ အုံးမှာဖြစ်ပါတယ်။ ဒါကြောင့် ပုဂ္ဂလိကလုပ်ငန်းရှင်တွေကို မက်လုံးပေးဖိတ်ခေါ်ပြီး ပူးပေါင်းပါဝင် စေသင့်တယ်လို့ အကြံပြု တင်ပြအပ်ပါတယ်။ လုပ်ငန်းခွင်တည်ထောင်လိုသူ လုပ်ငန်းရှင်များကို နှစ်ရှည်ဘဏ်ချေးငွေပေးရန်၊ အခွန်သက်သာခွင့်ပေးရန် စသည်တို့လိုအပ်တာကြောင့်လည်း မြန်မာ နိုင်ငံတော်ဗဟိုဘဏ်၊ နိုင်ငံတော်ပိုင်ဘဏ်များ၊ ပုဂ္ဂလိကဘဏ်များနှင့်လည်း ပေါင်းစပ်ညှိနှိုင်းဆောင်ရွက်သင့်ပါတယ်။ ဈေးကွက်သစ်များပေါ်ထွန်းနိုင်ရေးအတွက် မြန်မာနိုင်ငံဆန်စပါး အသင်းချုပ်၊ မြန်မာနိုင်ငံရေးလုပ်ငန်းရှင်များအသင်းချုပ်စတဲ့ အသင်းများနှင့်လည်း နီးနီးကပ်ကပ်ပေါင်းစပ်ညှိနှိုင်း ဆောင်ရွက်ဖို့လိုအပ်မှာဖြစ်ပါတယ်။ ဥက္ကဌကြီးခင်ဗျား။ နိဂုံးချုပ်အနေနဲ့တင်ပြလိုတာကတော့ အဆိုမှာပါရှိသလို Farmer Market System ကို မြို့နယ်တိုင်းမှာတည်ထောင်ရန်ဆိုသည်မှာ နိုင်ငံတော်ရဲ့ လက်ရှိဘဏ္ဍာရေးအခြေအနေ အရ မဖြစ်နိုင်သေးပေမဲ့ရေရှည်ရည်မှန်းချက်အဖြစ် ထားရှိရန်လိုအပ်မှာဖြစ်ပါတယ်။ လတ်တလော မှာတော့ ခရိုင်မြို့များမှာဖြစ်စေ၊ စိုက်ပျိုးရေး၊ မွေးမြူရေး ထွန်းကားတဲ့မြို့များမှာဖြစ်စေ စတင် တည်ထောင်ရန်အချိန်ကျနေပြီဖြစ်ပါတယ်။ နိုင်ငံတော်ရဲ့ ဘဏ္ဍာငွေနဲ့လည်းမလုံလောက်နိုင်ပါသော ကြောင့် ပုဂ္ဂလိကကဏ္ဍကိုလည်း မက်လုံးပေးလမ်းဖွင့်ပေးရန် ပြည်ထောင်စုအစိုးရအနေနဲ့ဦးစီး ဆောင်ရွက်သင့်ပါကြောင်းအဆိုကို ဖြည့်စွက်အကြံပြု ထောက်ခံတင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>တပ်မတော်သားပြည်သူ့လွှတ်တော်ကိုယ်စားလှယ် ဗိုလ်မှူးနိုင်လင်းအောင် ဆွေးနွေးဖို့ ဖြစ်ပါတယ်</speech>
<speech><mp id='000'>ဗိုလ်မှူးနိုင်လင်းအောင်(တပ်မတော်သားကိုယ်စားလှယ်)</mp>အားလုံးမင်္ဂလာပါခင်ဗျား။ ကျွန်တော်ကတော့ တပ်မတော်သားလွှတ်တော်ကိုယ်စားလှယ် ဗိုလ်မှူးနိုင်လင်းအောင် ဖြစ်ပါတယ်။ မအူပင်မဲဆန္ဒနယ်က ဦးစိန်ဝင်းရဲ့ အဆိုကို အကြံပြု ဆွေးနွေးမှာ ဖြစ်ပါတယ်။ Power Point သုံးစွဲခွင့် ပြုပါခင်ဗျား။ ကမ္ဘာ့နိုင်ငံများက စီးပွားရေးဖွံ့ဖြိုးတိုးတက်ဖို့ ပြုပြင်ပြောင်းလဲမှုတွေလုပ်ဆောင်နေရာမှာ အဓိကပြဿနာက ဈေးကွက်စီးပွားရေးနဲ့အစိုးရရဲ့ အခန်းကဏ္ဍအကြား နှစ်ဖက်လုပ်ဆောင်ရမယ့် တိကျတဲ့မူဝါဒ ချမှတ်ဆောင်ရွက်နိုင်မှုအားနည်းနေခြင်းဖြစ်ပါတယ်။ ဒါကြောင့် ဈေးကွက်စီးပွားရေး စနစ်ကို အစိုးရနဲ့ပူးပေါင်းပြီး ရေရှည်ခိုင်မြဲတဲ့လူမှုစီးပွားဘဝဖွံ့ဖြိုးတိုးတက်ဖို့ အလေးထားဆောင်ရွက် ရမှာဖြစ်ပါတယ်။ မြန်မာနိုင်ငံရဲ့ဈေးကွက်စီးပွားရေးတိုးတက်ဖို့ မူဝါဒချမှတ်ရာမှာ ပြည်သူလူထုက နားလည်သဘောပေါက်ပြီး လိုက်နာလုပ်ဆောင်ရာမှာ လွယ်ကူစေဖို့နိုင်ငံတော်အစိုးရအနေနဲ့ အထူး သတိပြု လုပ်ဆောင်ရမှာဖြစ်ပါတယ်။ ဥက္ကဋ္ဌခင်ဗျား။ ရင်းနှီးမြှုပ်နှံမှုများကို အသုံးချခြင်း၊ တရားဝင်အခွင့်အရေးနှင့် အကျိုးစီးပွား များကို ဥပဒေအရ အကာအကွယ်ရရှိခြင်းကြောင့် ကမ္ဘာမှာ တရုတ်ဈေးကွက်ဟာ ပိုမိုဆွဲဆောင်နိုင်ကြောင်း သိရပါတယ်။ ဒါ့အပြင် နယ်သာလန်နိုင်ငံ၊ ဆွစ်ဇာလန်နိုင်ငံ၊ အီတလီနိုင်ငံနဲ့ ထိုင်းနိုင်ငံများမှာ လည်း စိုက်ပျိုး၊ မွေးမြူရေးပညာရှင်များရဲ့ အတွေးအမြင်များနဲ့ ခေတ်မီနည်းစနစ်များကို လက်တွေ့ အသုံးချလုပ်ကိုင်ကြကြောင်းနဲ့ စက်မှုလယ်ယာစနစ်ပြောင်းလဲဆောင်ရွက်နိုင်လို့ အသုံးစရိတ်များကို လျှော့ချနိုင်ပြီး တောင်သူလယ်သမားတွေရဲ့ ဝင်ငွေနဲ့ပိုင်ဆိုင်မှုများ တိုးပွားလာကြောင်း လေ့လာသိရှိရ ပါတယ်။ ထိုင်းနိုင်ငံရဲ့ စိုက်ပျိုး၊ မွေးမြူရေးလုပ်ငန်းတွေ ဆောင်ရွက်တဲ့နေရာမှာ ကုန်ထုတ်လမ်းတွေ ကောင်းမွန်ခြင်း၊ စိုက်ပျိုးမှုစနစ်၊ ပျိုးသက်နုစိုက်ပျိုးမှု၊ ရေသွင်းရေထုတ်လုပ်ငန်းတွေ၊ ဓာတ်မြေသြဇာ နှင့် ပိုးသတ်ဆေးတွေကို ထောက်ခံညွှန်ကြားတဲ့အတိုင်း သုံးစွဲခြင်း၊ ရိတ်သိမ်းခြင်း၊ လယ်ယာထုတ်ကုန် အခြောက်ခံ စက်များသုံးစွဲခြင်းတွေကို အစိုးရက ကူညီပံ့ပိုးပေးတာကြောင့် ထိုင်းတောင်သူ လယ်သမားတွေဟာ တစ်ဧကမှာ စပါးတင်း ၁၀၀ ကျော်ထွက်ရှိကြောင်း ကြားသိရတဲ့အတွက် အစိုးရ အနေနဲ့ဘယ်လို အားပေးသင့်တယ်ဆိုတာ လေ့လာသင့်ပါတယ်။ ဒါကြောင့် မြန်မာနိုင်ငံရဲ့ စိုက်ပျိုး၊ မွေးမြူရေးအတွက် မိုးရေ၊ ရေအရင်းအမြစ်တွေ ထိန်းသိမ်း သိုလှောင်ခြင်း၊ စိုက်ပျိုးရေကို ပြန်လည်အသုံးချခြင်း၊ ဆည်မြောင်းတာတမံတွေ ပြုပြင်ထိန်းသိမ်းခြင်း၊ မြေဆီလွှာနှင့် လယ်ယာမြေပြုပြင်ထိန်းသိမ်းခြင်း၊ သဘာဝပတ်ဝန်းကျင်ထိန်းသိမ်းစောင့်ရှောက်ခြင်း၊ လယ်ယာသား/ငါးထုတ်ကုန်တွေ စဉ်ဆက်မပြတ်ထုတ်လုပ်နိုင်ရေး၊ ဒေသတွင်းထုတ်လုပ်မှုတွေကို အားပေးကူညီခြင်း၊ ဈေးနှုန်းနှင့် ဈေးကွက်တည်မြဲရေး၊ စားနပ်ရိက္ခာဖူလုံရေး၊ အစားအစာလုံခြုံမှုရှိ ရေး၊ ကျေးလက်နှင့်မြို့ပြဖွံ့ဖြိုးတိုးတက်ရေးတို့ကို တိုင်းဒေသကြီးနှင့် ပြည်နယ်တွေမှာရှိတဲ့မြို့နယ် အလိုက် ဘက်စုံစီမံခန့်ခွဲမှုလုပ်ငန်းစနစ်တွေနဲ့ လက်တွေ့အသုံးချပြီး အလေးထားဆောင်ရွက်သင့် ကြောင်း ဆွေးနွေးလိုပါတယ်။ ဥက္ကဋ္ဌခင်ဗျား။ တောင်သူလယ်သမားနှင့် လုပ်ငန်းရှင်များရဲ့ အခက်အခဲအများစုမှာ မြေယာ သုံးစွဲမှုစနစ်မကျခြင်း၊ ကျွမ်းကျင်လုပ်သားအရင်းအမြစ်မလုံလောက်ခြင်း၊ မိရိုးဖလာအတိုင်းသာ လုပ်ကိုင်နေရခြင်း၊ မျိုးကောင်းမျိုးသန့်မသုံးစွဲနိုင်ခြင်း၊ လုပ်ငန်းစဉ်အဆင့်မှာ အလေအလွင့်များခြင်း၊ သိုလှောင်ထိန်းသိမ်းမှုစနစ်မကျခြင်းနှင့် နည်းပညာအချက်အလက် အားနည်းမှုများကြောင့် အရည် အသွေးစံချိန်စံညွှန်းမမီခြင်းတို့ဖြစ်ပါတယ်။ စိုက်ပျိုး၊ မွေးမြူရေးအတွက် ဘဏ်တွေရဲ့ ကန့်သတ်ချက် များရှိလို့ တောင်သူလယ်သမားနှင့် လုပ်ငန်းရှင်တွေက အရည်အသွေးမြင့်ထုတ်ကုန် တွေထုတ်လုပ်ဖို့ ငွေကြေးအခက်အခဲများ ဖြစ်ပေါ်နေပါတယ်။ ဒါကြောင့် စီးပွားရေးမူဝါဒရည်မှန်းချက်များကို အကောင် အထည်ဖော်ဖို့ ပြုပြင်ပြောင်းလဲမှုအနေနဲ့ မြန်မာ့လယ်ယာဖွံ့ဖြိုးရေးဘဏ်ရဲ့ အုပ်ချုပ်စီမံမှုများကို တိုးမြှင့်လုပ်ဆောင်ရန် လိုအပ်မှာဖြစ်ပါတယ်။ လုပ်ငန်းစဉ်စနစ်တစ်ခုရဲ့ ပြုပြင်ပြောင်းလဲမှုများမှာ လုပ်ဆောင်မယ့်မူဝါဒ၊ အစီအစဉ်၊ လက်တွေ့အသုံးပြုမှု၊ ပြန်လည်စိစစ်ခြင်းနှင့် အပြန်အလှန်သုံးသပ်ခြင်းများကို ကြိုတင်စီမံဆောင်ရွက် ရန်လိုအပ်ပါတယ်။ ဈေးကွက်စီးပွားရေးစနစ်ရဲ့ သတိပြုရမယ့်အချက်က မျှော်လင့်ထားတဲ့ဈေးနှုန်းနှင့် ဈေးကွက်တွေမရရှိခြင်းကြောင့် ဆုံးရှုံးမှုများရှိပါတယ်။ ဒါကြောင့် မြို့နယ်အလိုက် တောင်သူ လယ်သမားဈေးကွက်စနစ်ကိုထူထောင်ပြီး နှစ်အလိုက်ဈေးနှုန်းများ၊ ဈေးကွက်အခြေအနေ၊ အရည် အသွေး၊ စံချိန်စံညွှန်းသတ်မှတ်ချက်များ စတဲ့သတင်းအချက်အလက်များကို ပြည်သူတွေ အလွယ်တကူ သိရှိနိုင်ဖို့ ဆောင်ရွက်ပေးရမှာဖြစ်ပါတယ်။ တောင်သူလယ်သမားဈေးကွက်စနစ်ရဲ့ လမ်းညွှန်ချက်ဖြင့် ဦးတည်ချက်များမှာ ဘယ်သူတွေပါဝင်မလဲ။ ဘာတွေလိုအပ်မလဲ။ ဘယ်နေရာမှာလဲ။ ဘယ်လို အကောင်အထည်ဖော်မလဲ။ အကောင်းဆုံးဈေးကွက်ကို ဘယ်လိုရရှိနိုင်မလဲ စတဲ့အချက်တွေကို လက်တွေ့ကျကျလုပ်ဆောင်ရမှာဖြစ်ပါတယ်။ မြေယာစီမံခန့်ခွဲမှု၊ ဈေးကွက်စီးပွားရေး၊ ပြည်တွင်းပြည်ပ အထောက်အပံ့များနှင့် ချေးငွေစတဲ့ဖြစ်ပေါ်လာမယ့်ကိစ္စရပ်တွေကိုဖြေရှင်းနိုင်ရန် သက်ဆိုင်ရာဝန်ကြီး ဌာနအပါအဝင် အထွေထွေအုပ်ချုပ်ရေးဦးစီးဌာနများ၊ မြို့နယ်စည်ပင်သာယာရေးအဖွဲ့များနှင့် အခြား မိတ်ဖက်အဖွဲ့အစည်းများမှ ကူညီဆောင်ရွက်ပေးရန်လိုအပ်ပါတယ်။ ဥက္ကဋ္ဌခင်ဗျား။ တောင်သူလယ်သမားဈေးကွက်စနစ်ရဲ့ လိုအပ်ချက်များကို စောင့်ကြည့် သုံးသပ်ဖော်ထုတ်ပြီး စိုက်ပျိုး၊ မွေးမြူရေးထုတ်ကုန်များကို တိုးမြှင့်ထုတ်လုပ်ခြင်းကြောင့် တောင်သူ လယ်သမားများရဲ့ လူမှုစီးပွားဘဝများ ဖွံ့ဖြိုးတိုးတက်လာမှာဖြစ်ပါတယ်။ မြန်မာနိုင်ငံရဲ့ စားနပ်ရိက္ခာ ဖူလုံပြီး ဈေးကွက်နှင့် အလုပ်အကိုင် အခွင့်အလမ်းများရရှိခြင်း၊ တစ်ဦးချင်းဝင်ငွေတိုးလာခြင်းနှင့် နိုင်ငံရဲ့ စီးပွားရေးဖွံ့ဖြိုးတိုးတက်ခြင်း စတဲ့အကျိုးကျေးဇူးများရရှိမှာဖြစ်ပါတယ်။ နိဂုံးချုပ်အနေနဲ့ မြန်မာနိုင်ငံဟာ တရုတ်နိုင်ငံ၊ အိန္ဒိယနိုင်ငံ၊ ထိုင်းနိုင်ငံများနဲ့ ကြီးမားတဲ့စားသုံးသူ ဈေးကွက်နဲ့နီးကပ်စွာ တည်ရှိခြင်း၊ အနာဂတ်မှာ အာရှဒေသရဲ့ လမ်းဆုံတစ်ခုဖြစ်လာနိုင်ခြင်းတို့ကြောင့် နယ်စပ်ဖြတ်ကျော် ကူးသန်းရောင်းဝယ်ရေး ဈေးကွက်ကြီးတစ်ခုဖော်ဆောင်ရန်၊ အခြေခံနည်းစနစ်များနှင့် ဈေးကွက်များ တိုးချဲ့လုပ်ဆောင်ရန်၊ လိုအပ်တဲ့အခြေခံအဆောက်အဦများ ဒေသတွင်းလမ်းပန်းဆက်သွယ်ရေးကို ကြိုတင်ပြင်ဆင်ဆောင်ရွက်ရန်၊ ကြီးကြပ်စီမံမှုအားကောင်း သောဘဏ်များပြန်လည် ဖွဲ့စည်းရေး ထုတ်လုပ်ရေးလုပ်ငန်းစဉ်ရဲ့ အဓိကလိုအပ်ချက်များဖြစ်တဲ့ စိုက်စက်၊ ကြိတ်ခွဲစက်၊ သန့်စင်စက်၊ အခြောက်ခံစက်၊ အဆင့်မီစက်ရုံနှင့် သိုလှောင်ရုံများကို တည်ဆောက်ပေးရန်၊ အကောင်အထည် ဖော်မယ့် စီမံကိန်းများအလိုက် မူဝါဒ၊ လုပ်ထုံးလုပ်နည်းနှင့် အလေ့အထကောင်းများကို ဆန်းစစ်ခြင်း၊ စီမံခန့်ခွဲခြင်းနှင့် တောင်သူလယ်သမားဈေးကွက်စနစ်ကို စနစ်တကျထူထောင်ဖို့ အကြံပြု ဆွေးနွေး အပ်ပါတယ်။ အားလုံးကိုကျေးဇူးတင်ပါတယ်။</speech>
<speech type='speaker'>ဖာပွန်မဲဆန္ဒနယ်မှ ဦးစောထွန်းမြအောင် ဆွေးနွေးဖို့ ဖြစ်ပါတယ်</speech>
<speech><mp id='252'>ဦးစောထွန်းမြအောင်(ဖာပွန်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌ၊ ပြည်ထောင်စုဝန်ကြီးများ၊ လွှတ်တော်ကိုယ်စားလှယ်များကို မင်္ဂလာလို့ ဦးစွာဂါရဝပြု နှုတ်ခွန်းဆက်သအပ်ပါတယ်။ ကျွန်တော်ကတော့ ကရင်ပြည်နယ်၊ ဖာပွန်မဲဆန္ဒနယ်က ပြည်သူ့ လွှတ်တော်ကိုယ်စားလှယ် ဦးစောထွန်းမြအောင် ဖြစ်ပါတယ်။ လေးစားအပ်ပါသော ဥက္ကဌကြီးခင်ဗျား။ မအူပင်မဲဆန္ဒနယ် ပြည်သူ့လွှတ်တော်ကိုယ်စားလှယ်ရဲ့အဆိုဟာ ငယ်ငယ်က အတွေ့အကြုံနဲ့ ပေါင်းစပ်ပြီး ဆွေးနွေးသွားမှာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ Farmer Market System ဖော်ဆောင်ရာမှာ အကန့်အသတ်တွေအများကြီးရှိပါတယ်။ ဥပမာတစ်ခုအားပြောလို့ရှိရင် လယ်သမားစစ်စစ် တစ်ယောက် လယ်ထွန်တယ်၊ စပါးစိုက်တယ်၊ ကောက်ရိတ်တယ်။ ပြီးလို့ရှိရင် သူ့တာဝန်ကပြီးသွားပြီ။ ဒါပေမဲ့ Former Market လုပ်တဲ့နေရာမှာ ဈေးရောင်းဈေးဝယ်ဖြစ်တဲ့အတွက်ကြောင့် နောက်တစ်ခါ သီးနှံတွေကလည်း လက်လီ/လက်ကားဖြစ်တဲ့အတွက်ကြောင့် ဒိုင်တွေကိုသွင်းရတယ်။ ဒိုင်တွေက ဝယ်ရတယ်။ ဒိုင်ကနေပြီးတော့ ဖြန့်ရတယ်။ အဲဒါကျတော့ လယ်သမားတွေက မကျွမ်းဘူး။ မကျွမ်းတဲ့ အခါကျတော့ အရင်တုန်းက အတွေ့အကြုံ မျိုးလို အစိုးရအဆက်ဆက်က အခွန်လွတ်ဈေးတွေမှာ ရှိပါတယ်။ အခွန်လွတ်ဈေးတွေက ဘာလဲဆိုတော့ မြို့နယ်တစ်မြို့နယ်မှာ အခွန်လွတ်ဈေးဖွင့်ရမယ်ဆို ဖွင့်လိုက်ကြအောင်။ ဖွင့်တဲ့အတွက်ကြောင့် ဘယ်သူ့ကိုသုံးလဲဆိုတော့ ရန်ကုန်မြို့တော်စည်ပင်ကို သုံးတယ်။ မင်းတို့တစ်မြို့နယ်ကို ပိဿ ၅၀။ အမဲသား ပိဿ ၃၀၊ ဝက်သား ပိဿာ ၃၀။ ဒါက အစိုးရအဆက်ဆက်ကို မင်းတို့သွင်းရမယ်။ ပြီးတဲ့အခါကျတော့ အဲဒီအသားတွေက တိုးတိုးသားတွေ ဖြစ်လာတယ်။ ဈေးသက်သာတဲ့အတွက်ကြောင့် လက်သိပ်ထိုးပြီးတော့ရောင်းရတယ်။ နောက်ကျ တော့ တဖြည်းဖြည်းနဲ့ မြို့နယ်တွေကလည်း မလုပ်နိုင်တဲ့အခါကျတော့ ဈေးနှုန်းပျက်သွားတာတွေ ရှိပါတယ်။ အဲဒါကြောင့်မို့လို့ Former Market System ဟာ ရေရှည်ကျတော့ လုပ်လို့မရဘူး။ နောက်ပိုင်း ဘာတွေပြန်ဖွင့်လာလဲဆိုတော့ ကီလီဈေး၊ ကီလီဈေးကနေပြီးတော့ ကြိုက်ရောင်း၊ ကြိုက်ဝယ်ပဲ။ နောက်တစ်ခါ ကြည့်မြင်တိုင်ဈေး ကြိုက်ရောင်း၊ ကြိုက်ဝယ်ပဲ။ နောက်တစ်ခါ လှိုင်သာယာဈေး ကြိုက်ရောင်း၊ ကြိုက်ဝယ်ပဲ။ နောက်ဆုံး လယ်သမားတွေအတွက် ဘာလုပ်ပေးလဲ ဆိုတော့ ဒညင်းကုန်းဈေး အကြီးကြီးပဲ။ မင်းတို့ ကြိုက်ရောင်း၊ ကြိုက်ဝယ်သဘောမျိုးနဲ့ ဒါပေမဲ့ တစ်ခုရှိတာက အခွန်တော့သူတို့ပေးရမှာပေါ့။ ဒါကြောင့်မို့လို့ ကျွန်တော်တင်ပြချင်တာကတော့ ဈေးကွက်အနေနဲ့ကတော့ အဲဒီလိုရှိတဲ့အကြောင်း ကျွန်တော်ဆွေးနွေးအပ်ပါတယ်။ နောက်တစ်ချကက သားငါးကိစ္စ။ ပထမဆုံးငါးအနေနဲ့ လယ်သမားတွေက လုပ်နိုင်တာတစ်ခုရှိတယ်။ ဟိုအရင်ခေတ်တုန်း က ငယ်ငယ်ကအတွေ့အကြုံတွေအရ ငါးစပါးတွေ။ ဒါပေမဲ့ ငါးစပါးဆိုတာလည်း ပြောလို့သာငါးစပါး ကန်သင်းမကောင်းလို့ရှိရင် အခုလိုရေကြီးရင် ရင်းထားတဲ့ဟာတွေသွားတာပဲ။ ဒါကြောင့်မို့လို့ ဒီငါးစပါးစနစ်ဟာလည်း တော်တော်လေး ထိန်းသိမ်းရမယ့်သဘောရှိတယ်။ ကျွန်တော် အဓိက ပြောချင်တာက အသားထုတ်လုပ်မှု၊ အသားထုတ်လုပ်မှုဆိုတာက ကျွဲ၊ နွား၊ သိုး၊ ဆိတ်၊ နွားနောက်၊ မြင်း၊ လား ဒါတွေဟာ အရင်းအပျောက် မတည်ငွေနဲ့ နိုင်ငံတော်အစိုးရကထုတ်ချေးပြီး တောင်ပေါ် မြေပြန့်မကျန် လယ်သမားတွေမွေးရမယ်၊ စိုက်ရမယ်ဆိုပြီးတော့ ၁၀ နှစ်အတွင်းမှာ သားငါးတွေ ဖူဖူလုံလုံဖြစ်လာတယ်။ ဘာဖြစ်လို့လဲဆိုတော့ မမွေးဘဲနဲ့ လယ်သမားတချို့ ကလည်း အပျင်းထူတယ်။ မမွေးကြဘူး။ ကျွန်တော့်အမြင်အရ ကျွန်တော်ကိုယ်တိုင် လယ်သမားသားသမီးဖြစ်တဲ့အတွက်ကြောင့်။ အဓိကအချက်က နွားဖြစ်ဖြစ်၊ ကျွဲပဲဖြစ်ဖြစ်၊ ဆိတ်ပဲဖြစ်ဖြစ်၊ ကြက်ပဲဖြစ်ဖြစ်မွေးမှ အသားငါးဈေးကွက် ကပေါ်လာမယ်။ ရေတိုအနေနဲ့ကျတော့ ကြက်၊ ဝက်၊ ဘဲ၊ ဘဲငန်း၊ ကြက်ဆင် ဒါတွေဟာ နှစ်တိုတစ်နှစ် အတွင်းမှာ အရင်းအပျောက်မတည်ငွေနဲ့ လယ်သမားတွေမွေးပေးဖို့ ငွေထုတ်ချေးခွင့်ပေးမယ်ဆိုလို့ ရှိရင် စီမံကိန်းနဲ့လုပ်လို့ရှိရင် ဒါတွေက ခုနလိုတော့ ဖြစ်လာမယ်။ ဒါကြောင့်မို့လို့ ကျွန်တော့်အနေနဲ့ နောက်ဆုံးတင်ပြချင်တာက ဥက္ကဌကြီးမှတစ်ဆင့်တင်ပြချင် တာက သားငါးထုတ်လုပ်မှုနဲ့ပတ်သက်ပြီးတော့ Power Point သုံးခွင့်ပြုပါ။ လေးစားအပ်ပါသော ဥက္ကဌကြီးခင်ဗျား။ ၂၀၁၈-၂၀၁၉ ဘဏ္ဍာရေးနှစ်မှာ သားငါး၊ ပုစွန်နဲ့ပတ်သက်ပြီးတော့ မတ်ထရစ်တန် ၅၉၀၉၃၀၊ နောက်တစ်ခါ အမေရိကန်ဒေါ်လာအနေနဲ့ မီလီယံ ၇၂၀. ၂၁ မီလီယံလောက် ရရှိပါတယ်။ ဒါကြောင့်မို့လို့ ကျွန်တော့်အနေနဲ့တင်ပြချင်တာကတော့ ဦးစိန်ဝင်းရဲ့ အဆိုဟာ ကျွန်တော့်ရဲ့ အတွေ့ အကြုံနဲ့ ကျွန်တော့်လေ့လာချက်နဲ့မူတည်ပြီးတော့ အကြံပြု ဆွေးနွေးရင်း နိဂုံးချုပ်အပ်ပါတယ်။ ကျေးဇူးတင်ပါတယ်။</speech>
<speech type='speaker'>ထီးလင်းမဲဆန္ဒနယ်မှ ဦးမြတ်လေးဦး ဆွေးနွေးဖို့ ဖြစ်ပါတယ်</speech>
<speech><mp id='267'>ဦးမြတ်လေးဦး(ထီးလင်းမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် အားလုံးပဲမင်္ဂလာပါခင်ဗျား။ ကျွန်တော့်အနေနဲ့ မအူပင်မဲဆန္ဒနယ်က ဦးစိန်ဝင်းရဲ့ အဆို ကို အကြံပြုဆွေးနွေးသွားမှာဖြစ်ပါတယ်။ အဆိုရှင်အနေနဲ့ကတော့ ကျေးလက်နေတောင်သူ လယ်သမားတွေအတွက် ရည်ရွယ်ချက်ကောင်းတွေနဲ့ တင်သွင်းထားတဲ့အဆိုလို့ ဆိုရမှာပဲ ဖြစ်ပါတယ်။ အဆိုရှင်အနေနဲ့ တောင်သူလယ်သမားတွေရဲ့ လယ်ယာထွက်ကုန်တွေ၊ သင့်တင့်မျှတတဲ့ ဈေးနှုန်းတွေ ရရှိဖို့၊ စဉ်ဆက်မပြတ် ဈေးကွက်တွေရရှိဖို့၊ ရောင်းလိုအား၊ ဝယ်လိုအားကောင်းစွာနဲ့ အရည်အသွေး ကောင်းတဲ့လယ်ယာထွက်ကုန်တွေထွက်ရှိဖို့နဲ့ အစရှိတဲ့ ရည်ရွယ်ချက်တွေအပြင် လယ်ယာစိုက်ပျိုးရေး လုပ်ငန်းနှင့် သက်ဆိုင်သူအားလုံး အကျိုးစီးပွားဖြစ်ထွန်းစေဖို့အတွက် ရည်ရွယ်ပြီးတော့မှ တင်ပြထား တဲ့အဆိုပဲ ဖြစ်ပါတယ်။ ဥက္ကဋ္ဌကြီးခင်ဗျား။ လယ်ယာစိုက်ပျိုးရေးကဏ္ဍမြင့်တက်ဖို့ တောင်သူ လယ်သမားတွေနှင့် ကျေးလက်နေပြည်သူတွေရဲ့ ဘဝမြင့်မားတိုးတက်ဖို့အတွက် မြို့နယ်အလိုက် တောင်သူ လယ်သမားဈေးကွက်တွေထူထောင်ရုံနှင့်အဆင်ပြေမှာ မဟုတ်ပါဘူး။ ဘာကြောင့်လဲဆိုလို့ ရှိရင် မြို့နယ်တိုင်း၊ ရပ်ကွက်တိုင်းမှာရှိတဲ့ ဈေးအမျိုးမျိုးနှင့် ပွဲရုံ၊ ရပ်ကွက်တွေအားလုံးဟာ လယ်ယာ ထွက်ကုန်ကိုအခြေခံပြီး လူသုံးကုန်ပစ္စည်းတွေနှင့် အားလုံးထူထောင်ထားတာတွေပဲ ဖြစ်ပါတယ်။ အထက်ကတင်ပြခဲ့တဲ့ ရည်ရွယ်ချက်တွေကို အောင်မြင်ဖို့အတွက်ဆိုရင် အစိုးရဝန်ကြီးဌာနတွေ၊ သက်ဆိုင်ရာအဖွဲ့အစည်းတွေနှင့် လယ်ယာလုပ်ငန်းလုပ်ကိုင်နေတဲ့ တောင်သူတွေအားလုံး ဝိုင်းဝန်း ဆောင်ရွက်မှာသာအောင်မြင်မှာဖြစ်ပါတယ်။ အခုဆိုရင် နိုင်ငံတော်အစိုးရအနေနဲ့ စီးပွားရေးမူဝါဒ တွေချမှတ်ပြီး အဆိုရှင်တင်ပြခဲ့တဲ့ ရည်ရွယ်ချက်တွေထက်ပိုတဲ့ ရည်ရွယ်ချက်တွေ၊ ရည်မှန်းချက်တွေ၊ဆောင်ရွက်ရမည့်လုပ်ငန်းစဉ်အဆင့်ဆင့်ကိုလည်း ချမှတ်ပြီးဖြစ်ပါတယ်။ နိုင်ငံတော်အစိုးရအနေနဲ့ ကတော့ ချမှတ်ထားတဲ့ ရည်ရွယ်ချက်တွေအောင်မြင်ဖို့အတွက် လုပ်ငန်းစဉ်တွေကို ထိထိရောက် ရောက် အကောင်အထည်ဖော်ဖို့သာ လိုအပ်တော့တာဖြစ်ပါတယ်။ ကျွန်တော်တို့နိုင်ငံမှာ လိုအပ်နေတဲ့ ဘက်စုံရင်းနှီးမြှုပ်နှံမှုတွေ လုပ်နိုင်ဖို့၊ စိုက်ပျိုးရေး၊ မွေးမြူရေးလုပ်ငန်းဆိုင်ရာ သုတေသနလုပ်ငန်း တွေလုပ်ဖို့၊ ကျေးလက်နေတောင်သူတွေကို စိုက်ပျိုးရေးနည်းပညာတွေဖန်တီးပေးနိုင်ဖို့ ဒါ့အပြင် ဈေးကွက်ဝင်မျိုးကောင်းမျိုးသန့်တွေနှင့် ထုတ်ကုန်ပစ္စည်းတွေ၊ သွင်းအားစုတွေ၊ ထောက်ပံ့ပေးနိုင်ဖို့ ဒါတွေဟာအဓိကလိုအပ်တာပဲ ဖြစ်ပါတယ်။ ဒါ့အပြင် လွတ်လပ်စွာသီးနှံရွေးချယ်စိုက်ပျိုးပိုင်ခွင့်ကို လည်း ခွင့်ပြု ပေးရမှာဖြစ်ပါတယ်။ သီးနှံအာမခံချက်တွေ၊ ဈေးကွက်အာမခံချက်တွေကို ဒါတွေကို လည်းပဲ ကူညီပြီးတော့မှ နိုင်ငံတော်အစိုးရအနေနှင့် ဆောင်ရွက်ပေးရမှာပဲ ဖြစ်ပါတယ်။ တော်သူတွေ အနေနဲ့ကလည်း အရင်တုန်းကလို အဆင်မပြေမှုတွေအပေါ်မှာ အကောင်းဆုံးဆင်ခြေတွေပေးမနေ တော့ဘဲ စိန်ခေါ်မှုတွေကိုကျော်ဖြတ်ပြီး လိုချင်၊ ဖြစ်ချင်တဲ့စိတ် ဆန္ဒပြင်းပြင်းနဲ့ အတူတကွ ပူးပေါင်းဆောင်ရွက်မယ်ဆိုရင် လိုချင်တာတွေ၊ ဖြစ်ချင်တာတွေဟာ ဖြစ်လာမှာပဲ ဖြစ်ပါတယ်။ စိုက်ပျိုးရေး အလေ့အကျင့်ကောင်းတွေနဲ့ စိုက်ပျိုးရေးဦးစီးဌာနက အကူအညီတွေကိုရယူပြီး ဈေးကွက်ဝင် မျိုးကောင်းမျိုးသန့်တွေကို စိုက်ပျိုးထုတ်လုပ်နိုင်မယ်ဆိုရင် ကိုယ့်ရဲ့ ထုတ်ကုန်တွေဟာ ဈေးကွက် ဈေးကောင်းရရှိမှာဖြစ်တဲ့အပြင် ဈေးကွက်ဟာလည်း ခိုင်မာလာမှာဖြစ်ပါတယ်။ ဥက္ကဋ္ဌကြီးခင်ဗျား။ မကွေးတိုင်းဒေသကြီးမှာဆိုလို့ရှိရင် စိုက်ပျိုးမြေဧကစုစုပေါင်းရဲ့ ၇၅ ရာခိုင်နှုန်း ဟာ ယာမြေတွေပဲ ဖြစ်ပါတယ်။ အဲဒီထဲမှာမှ ၂၅ ရာခိုင်နှုန်းဟာ ဆီထွက်သီးနှံကိုစိုက်ကြတာဖြစ်ပါ တယ်။ အဲဒီမှာ ကျွန်တော်တင်ပြချင်တာက ကျွန်တော်တို့ မကွေးတိုင်းဒေသကြီးမှာရှိတဲ့ တောင်သူ လယ်သမားဖွံ့ဖြိုးတိုးတက်မှုအသင်း၊ ကိုင်းတောင်သူများဖွံ့ဖြိုးတိုးတက်မှုအသင်းနှင့် မြင့်မြတ်တော်ဝင် ကုမ္ပဏီတို့လို လုပ်ငန်းရှင်ကြီးတွေ ပူးပေါင်းပြီးတော့မှ ဌာနဆိုင်ရာတွေရဲ့ အကြံဉာဏ်ကိုယူပြီး ကန်ထရိုက်လယ်ယာစနစ်ကို ဖော်ဆောင်ပြီးတော့မှ ဒီကနေ့အချိန်မှာဆိုရင် နှမ်းသီးနှံကို စိုက်ပျိုးမှု တွေကအောင်မြင်ပြီးတော့မှ တောင်သူတွေအတွက်လည်း အကျိုးဖြစ်ထွန်းနေတာကို ကျွန်တော်တို့ တွေ့ရပါတယ်။ အဲဒီလုပ်ငန်းကို ဘယ်အချိန်ကစပြီးတော့မှ ဖော်တာလဲဆိုလို့ရှိရင် ၂၀၁၇ ခုနှစ်မှာ မြို့နယ်လေးမြို့နယ်၊ ဧက ၅၀၀၀ ကျော်နဲ့ စပြီးအကောင်အထည်ဖော်ခဲ့တာ ဖြစ်ပါတယ်။ ၂၀၁၈ ခုနှစ်မှာ ဧကပေါင်း ၂၀၀၀၀ ကျော်စိုက်ပျိုးပြီးတော့မှ အောင်မြင်မှုတွေရရှိပြီး တောင်သူလယ်သမားတွေအတွက် ဝင်ငွေကောင်းနေတာကို ကျွန်တော်တို့တွေ့ရပါတယ်။ ၂၀၁၉ ခုနှစ်မှာ ဧက ၅၀၀၀၀ စိုက်ပျိုးမယ်လို့ ရည်ရွယ်ထားခဲ့ပေမဲ့ ယနေ့အချိန်မှာ ဧက ၆၀၀၀၀ ကျော်အထိ မို့နယ်ပေါင်း ရှစ်မြို့နယ်မှာ စိုက်ပျိုးပြီးတော့မှ တောင်သူလယ်သမားတွေအတွက် အခွင့်အလမ်းတွေအများကြီးရရှိ နေတာ တွေ့ရပါတယ်။ အဲဒီသီးနှံတွေဟာလည်း ဘယ်လောက်ထိလဲဆိုလို့ရှိရင် စံချိန်စံညွှန်းပြည့်စုံ တဲ့အတွက် ဂျပန်နိုင်ငံရဲ့ ဈေးကွက်ကို ခိုင်မာတဲ့အဆင့်ထိ ရောက်ရှိနေပြီဆိုတာ ဒီကနေ့ အားလုံးကို အသိပေးလိုခြင်းပဲဖြစ်ပါတယ်။ ဒီကနေ့ အဲဒီလိုအကောင်အထည်ဖော်ခြင်းဟာ ဘာကြောင့်မို့လို့ အောင်မြင်တာလဲဆိုလို့ရှိရင် သက်ဆိုင်ရာအဖွဲ့အစည်းတွေ၊ သက်ဆိုင်ရာတောင်သူအဖွဲ့အစည်းတွေနဲ့ သက်ဆိုင်ရာဌာနဆိုင်ရာ တွေရဲ့ ပူးပေါင်းမှုကိုယူပြီးတော့မှ အားလုံးပူးပေါင်းဆောင်ရွက်တဲ့အတွက်ကြောင့်မို့လို့ ယနေ့ဆိုရင် တောင်သူလယ်သမားတွေရဲ့ အဆင်ပြေမှုတွေကို ကျွန်တော်တို့ ခံစားနေရတာပဲဖြစ်ပါတယ်။ ဒီကနေ့ကို အကောင်အထည်ဖော်တာဟာ ကျွန်တော်တို့ မကွေးတိုင်းဒေသကြီးတွင်မကဘဲနဲ့ ရန်ကုန်တိုင်းဒေသကြီး မှာ ဆိုလို့ရှိရင်လည်း ပဲစင်းငုံ၊ ပဲတီစိမ်းနဲ့ ရေထွက်သားငါးတွေကို နိုင်ငံခြားဈေးကွက်ရောက်အောင် ကြိုးစားနေတဲ့အသင်းအဖွဲ့တွေကို တွေ့ရပါတယ်။ အဲဒါတင်လည်းမကသေးဘဲနဲ့ ရန်ကုန်တိုင်းဒေသ ကြီးမှာရှိတဲ့ သင်္ဃန်းကျွန်းမြို့နယ်မှာဆိုလို့ရှိရင် မြို့နယ်ခြောက်မြို့နယ်က စိတ်ပါဝင်စားတဲ့ တောင်သူ တွေက ဦးဆောင်ပြီးတော့မှ လယ်ယာထွက်ကုန်ဈေးကွက်ကိုလည်း ထူထောင်နေတာကို ကျွန်တော်တို့ တွေ့ရပါတယ်။ အဲဒါဟာဆိုလို့ရှိရင်လည်း ဒီကနေ့မှာ အောင်မြင်မှုအတော်အတန်ရရှိနေတာကို တွေ့ရပါတယ်။ အဲဒီဟာက ဘာကြောင့်လဲဆိုလို့ရှိရင် ကျွန်တော်တို့နိုင်ငံမှာ အစဉ်အဆက်က ဖြစ်လာခဲ့တဲ့ ပူးပေါင်းဆောင်ရွက်မှုတွေ အားနည်းမှုတွေကြောင့် တောင်သူတွေဟာ ယနေ့အချိန်ထိ ခံလာခဲ့ရတာဖြစ်တယ်။ ဒီကနေ့မှာတော့ ဒီစနစ်ကို ပြုပြင်ပြီးတော့မှ သက်ဆိုင်ရာအကျိုးဆက်ခံသူတွေ ဟာ တစ်ယောက်ရဲ့ အကျိုးစီးပွားကို တစ်ယောက်က လိုလိုလားလားနဲ့စေတနာကောင်းတွေထားပြီးတော့မှ ဆောင်ရွက်ခဲ့လို့ ယနေ့ဆိုရင် အောင်မြင်နေပြီဖြစ်ပါတယ်။ ဘယ်လောက်ထိလဲဆိုလို့ရှိရင် ဈေးကွက်စီးပွားရေးစနစ်မှာ ဒီလိုပူးပေါင်းဆောင်ရွက်မှုတွေကြောင့်မို့လို့ ဒီကနေ့ဆိုလို့ရှိရင် ဈေးကွက် ရောင်းသူကိုအခြေခံတဲ့ကန်ထရိုက်စနစ်တွေ စတင်ပြီးတော့မှ အကောင်အထည်ဖော်နေပြီဖြစ်ပါတယ်။ ဒါကြောင့်မို့လို့ ဒီကနေ့ တောင်သူလယ်သမားတွေရဲ့ ဘဝ တိုးတက်ဖို့ဆိုလို့ရှိရင် တောင်သူ လယ်သမားတွေရယ်၊ သက်ဆိုင်ရာအဖွဲ့အစည်းတွေရယ်၊ လုပ်ငန်းရှင်တွေရယ် အားလုံးကနေပြီးတော့မှ ပူးပေါင်းဆောင်ရွက်မှသာလျှင် အောင်မြင်မှာဖြစ်ပါတယ်။ နောက်ဆုံးအနေနဲ့ အကြံပြု တင်ပြ လိုတာကတော့ တောင်သူတွေအနေနဲ့ အောင်မြင်နေတဲ့လုပ်ငန်းတွေကို အတုယူပြီး မိမိတို့လူမှုဘဝတွေတိုးတက်ဖို့အတွက် လယ်ယာလုပ်ငန်းပြုပြင်ပြောင်းလဲရေးကို ရဲရဲဝံ့ဝံ့၊ ညီညီညွတ်ညွတ်နဲ့ ပူးပေါင်းဆောင်ရွက်ကြမှသာလျှင် တိုးတက်မှာဖြစ်ပါတယ်လို့ အကြံပြု တင်ပြရင်း နိဂုံးချုပ်ပါတယ် ခင်ဗျား။ အားလုံးကိုကျေးဇူးတင်ပါတယ်။</speech>
<title>ဦးစိန်ဝင်း၊ မအူပင်မဲဆန္ဒနယ်က တင်သွင်းသည့်အဆိုနှင့်စပ်လျဉ်း၍ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်က ပြန်လည်ရှင်းလင်းဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type='speaker'>အစီအစဉ် ၈ ဖြစ်ပါတယ်။ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာနရဲ့ သဘောထားပြောပါ</speech>
<speech><agency id='11'>ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ဧရာဝတီတိုင်းဒေသကြီး၊ မအူပင်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးစိန်ဝင်းရဲ့ အဆိုနှင့် စပ်လျဉ်းပြီး စီးပွားရေးနှင့်ကူးသန်းရောင်းဝယ်ရေးဝန်ကြီးဌာနနဲ့ ရှင်းလင်းသဘောထားပြုမှုများနှင့် အတူ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာနမှ ပေါင်းစပ်ရှင်းလင်းဆွေးနွေးတင်ပြ ပါ့မယ်။ လွှတ်တော်ကိုယ်စားလှယ်ကြီးများကလည်းပဲ သုံးသပ်ဆွေးနွေးကြပြီးလည်း ဖြစ်ပါတယ်။ ဥက္ကဋ္ဌကြီးခင်ဗျား။ လွှတ်တော်ကိုယ်စားလှယ်ကြီးတင်သွင်းတဲ့အဆိုကို သရုပ်ခွဲကြည့်မယ်ဆိုရင် လယ်ယာ၊ သားငါးထုတ်ကုန်များသင့်တော်တဲ့ ဈေးနှုန်းရရှိစေရေး၊ စဉ်ဆက်မပြတ် ဈေးကွက်ရရှိစေရေး၊ ရောင်းလိုအားနှင့်ဝယ်လိုအား ဆက်သွယ်ဆောင်ရွက်နိုင်မှုနှင့်အတူ၊ အရည်အသွေးကောင်းတဲ့ လယ်ယာသားငါးထုတ်ကုန်တွေ ထုတ်လုပ်နိုင်ရေး၊ ထုတ်ကုန်အထွက်နှုန်းတွေ တိုးတက်ကောင်းမွန်လာ စေရေးစတဲ့ အချက်တွေအပေါ်မှာ အခြေခံပြီးတင်သွင်းတဲ့အဆိုတစ်ရပ်ဖြစ်တယ်ဆိုတာကို သုံးသပ် တွေ့ရှိရပါတယ်။ အဆိုနှင့်စပ်လျဉ်းပြီး လက်တွေ့ဘဝစီမံဆောင်ရွက်နေမှု အခြေအနေများကို ရှင်းလင်းတင်ပြပါ့မယ်။ ဥက္ကဌကြီးခင်ဗျား။ လယ်ယာနှင့်သားငါးလုပ်ငန်းတွေ ဆောင်ရွက်သူများနှင့် စားသုံးသူတွေအကြား နှစ်ဦးနှစ်ဖက်မနစ်နာစေဘဲ သင့်တင့်တဲ့ဈေးနှုန်းနှင့် ရောင်းဝယ်ဖောက်ကားဆောင်ရွက်နိုင်ဖို့အတွက် အခြေခံဈေးနှုန်းတွေ တည်ငြိမ်အောင်ဆောင်ရွက်ဖို့လိုအပ်ပါတယ်။ တစ်ဖက် မှာလည်းပဲ ထုတ်ကုန်အရည်အသွေးမြင့်မားရေး၊ အစားအစာဘေးကင်းလုံခြုံ စိတ်ချရေးနှင့် အဟာရ ပြည့်ဝတဲ့ စားသုံးကုန်စည်များ ထုတ်လုပ်နိုင်စေရေးအတွက် ထုတ်လုပ်မှုကွင်းဆက် (Supply Chain) တစ်လျှောက် အရည်အသွေးမြှင့်တင်နိုင်ရေးဟာလည်းပဲ အလေးထားဆောင်ရွက်ဖို့လိုအပ်ချက်များ ဖြစ်ပါတယ်။ ဈေးကွက်အတွင်း ထုတ်လုပ်သူတွေရဲ့ ဝင်ငွေနှင့် အကျိုးစီးပွားကို အာမခံနိုင်စေမယ့် ဈေးကွက်ခိုင်မာအောင် ဆောင်ရွက်ခြင်းအပြင် ၎င်းတို့ရဲ့ အကျိုးစီးပွားကို ကာကွယ်နိုင်ရေးအတွက် လည်းပဲ ပြဋ္ဌာန်းထားတဲ့ ဥပဒေတွေကိုလည်း ခေတ်နှင့်လျော်ညီအောင် ပြင်ဆင်ခြင်း၊ အသစ်ပြဋ္ဌာန်း ခြင်းများကိုပါ ဆောင်ရွက်ဖို့လိုအပ်မှာဖြစ်ပါတယ်။ ယခုအခါမှာ နိုင်ငံရဲ့ အခြေခံစားသုံးသီးနှံ ဖြစ်တဲ့အပြင် ဆန်စပါးနှင့်ပတ်သက်ပြီး ပို့ကုန်အတွက်လည်း အားထားရတဲ့အလျောက် ဆန်စပါး အခြေခံဈေးနှုန်းကို နိုင်ငံတော်အစိုးရနှင့် ဆန်စပါးအသင်းချုပ်တို့ပူးပေါင်းပြီးတော့ နှစ်အလိုက်ထွက် ရှိမှုနှင့် ဈေးကွက်အရ အခြေခံဈေးနှုန်းတစ်ရပ် သတ်မှတ်ဆောင်ရွက်ပေးနိုင်ရေးကိုလည်းပဲ စီမံ အကောင်အထည်ဖော်လျက်ရှိနေပြီဖြစ်ပါတယ်။ ဥက္ကဌကြီးခင်ဗျား။ စိုက်ပျိုးမွေးမြူရေးကဏ္ဍမှာ ထုတ်ကုန်တွေ အရည်အသွေးပြည့်ဝပြီး ဘေးအန္တရာယ်ကင်းရှင်းစေဖို့၊ မျိုးကောင်းမျိုးသန့်နှင့် စိုက်ပျိုးနည်းပညာများရရှိစေဖို့နှင့် ဈေးကွက် ယှဉ်ပြိုင်နိုင်စွမ်းရှိစေရေးကို အလေးထားစီမံဆောင်ရွက်လျက်ရှိပါတယ်။ ဈေးကွက်တိုးချဲ့ တင်ပို့ရာမှာ နှစ်နိုင်ငံအချင်းချင်း၊ အစိုးရအချင်းချင်း တရားဝင်ဖြစ်စေရေးအတွက်လည်းပဲ ဆွေးနွေးညှိနှိုင်းမှု၊ နားလည်မှုစာချွန်လွှာများ လက်မှတ်ရေးထိုးမှုနှင့် ပို့ကုန်တည်ငြိမ်ရေးနှင့် ဈေးနှုန်းတိုးမြှင့် ရရှိစေရေး တို့ကိုလည်းပဲ အကောင်အထည်ဖော်ဆောင်ရွက်လျက်ရှိကြောင်း တင်ပြအပ်ပါတယ်။ စီးပွားရေးနှင့် ကူးသန်းရောင်းဝယ်ရေးဝန်ကြီးဌာနအနေနဲ့ Former market System နှင့် အလားသဏ္ဍာန်တူတဲ့ ကုန်စည်ဒိုင်တွေကို တိုင်းဒေသကြီးနှင့်ပြည်နယ်အနှံ့မှာ ဖွင့်လှစ်တဲ့အခါ အခုအခါမှာ စုစုပေါင်း ကုန်စည်ဒိုင် ၆၅ ဒိုင် ဖွင့်လှစ်ဆောင်ရွက်ထားပြီးလည်း ဖြစ်ပါတယ်။ လယ်ယာထွက်ကုန်များ လက်လီ လက်ကားရောင်းဝယ်ခွင့်ပြုပေးလျက်ရှိတဲ့နေရာမှာ တောင်သူတွေကို သင့်တင့်တဲ့ဈေးနှုန်းနှင့် ဈေးကွက်ရရှိစေဖို့ အထောက်အထားပြု နိုင်လျက်ရှိကြောင်း တွေ့ရမည်ဖြစ်ပါတယ်။ ဥက္ကဋ္ဌကြီးခင်ဗျား။ မြို့နယ်အလိုက် တောင်သူလယ်သမားဈေးကွက်စနစ်(Former market System) ထူထောင်ဖို့အတွက် ခိုင်မာတဲ့တောင်သူလယ်သမားအစုအဖွဲ့ ပေါ်ပေါက်လာဖို့ဟာ အဓိက ကျတဲ့ အချက်တစ်ရပ်ဖြစ်ပြီးတော့ စနစ်တကျ ဖြစ်ထွန်းလာနိုင်ဖို့လည်း လိုအပ်ပါတယ်။ အဆိုပါ ခိုင်မာတဲ့အဖွဲ့အစည်းရှိမှ ဈေးကွက်ထိန်းကျောင်းရေးလုပ်ငန်းတွေကို စီမံဆောင်ရွက်သွားနိုင်မှာ ဖြစ်ပါတယ်။ လက်ရှိအခြေအနေမှာ စုပေါင်းဆောင်ရွက်နိုင်စွမ်းရှိပြီး၊ စုပေါင်းရင်းနှီးမြှုပ်နှံနိုင်စွမ်းရှိတဲ့ အလေ့အကျင့်ကောင်များနှင့် ဆောင်ရွက်နိုင်တဲ့ တောင်သူအစုအဖွဲ့များ ပေါ်ပေါက်လာစေရေး အတွက် ကြိုးပမ်းဆောင်ရွက်နေတဲ့ကာလလည်း ဖြစ်ပါတယ်။ လက်ရှိပြဌာန်းထားပြီးဖြစ်တဲ့ တောင်သူ လယ်သမားများ အခွင့်အရေးကာကွယ်ရေးနှင့် အကျိုးစီးပွားမြှင့်တင်ရေးဥပဒေကို ဒုတိယအကြိမ် ပြင်ဆင်တဲ့ဥပဒေရဲ့ ပုဒ်မ ၃ ပုဒ်မခွဲ(ဆ)မှာ တောင်သူလယ်သများအဖွဲ့ အစည်းဆိုင်ရာဥပဒေတစ်ရပ် ပေါ်ပေါက်လာစေရေး ဆောင်ရွက်ပေးရန် ပြဋ္ဌာန်းထားပြီးလည်း ဖြစ်ပါတယ်။ အဆိုပါဥပဒေမှာ ပုဒ်မ ၅ ပုဒ်မခွဲ(ဋ)မှာ တောင်သူလယ်သမားအဖွဲ့အစည်းဆိုင်ရာဥပဒေတစ်ရပ် ပေါ်ပေါက်လာဖို့အတွက် သက်ဆိုင်ရာအစိုးရဌာန၊ အစိုးရအဖွဲ့အစည်းများနှင့် ပေါင်းစပ်ညှိနှိုင်းဆောင်ရွက်ပေးခြင်းကို ဦးဆောင် အဖွဲ့ရဲ့ လုပ်ငန်းတာဝန်အဖြစ် ပြဋ္ဌာန်းထားပြီးလည်းဖြစ်တဲ့အလျောက် အကောင်အထည်ဖော် ဆောင်ရွက်လျက်ရှိကြောင်းလည်း တင်ပြအပ်ပါတယ်။ သို့ဖြစ်ပါတဲ့အတွက် ခိုင်မာတဲ့တောင်သူ လယ်သမားအစုအဖွဲ့များ၊ အဖွဲ့အစည်းများ ပေါ်ပေါက်လာစေရေးအတွက် အချိန်ကာလတစ်ခု ရယူ ကြိုးစားဆောင်ရွက်သွားမှာဖြစ်ကြောင်း တင်ပြအပ်ပါတယ်။ ဥက္ကဋ္ဌကြီးခင်ဗျား။ နိုင်ငံတော်၏ လက်ရှိကျင့်သုံးလျက်ရှိတဲ့ ဈေးကွက်စီးပွားရေးစနစ်မှာ တောင်သူလယ်သမား ဈေးကွက်စနစ်ဖော်ဆောင်ပေးဖို့ရာမှာ သိုလှောင်ထိန်းသိမ်းဖြန့်ဖြူးရောင်းချ ခြင်းလုပ်ငန်းဟာ အရေးပါတဲ့အလျှောက် ယင်းအတွက် မရှိမဖြစ်လိုအပ်တဲ့ သိုလှောင်ရုံကဲ့သို့သော အခြေခံအဆောက်အဦတွေ တည်ဆောက်ခြင်း၊ ဈေးနှုန်းနှင့်စဉ်ဆက်မပြတ် ဈေးကွက်ရရှိရေးအတွက်ရောင်းဝယ်တဲ့စနစ်တွေ သတ်မှတ်ပြဋ္ဌာန်းပြီး လေ့ကျင့်ပြုစုပေးရန်လည်းဘဲ အချိန်ယူတည်ဆောက်ဖို့ လိုအပ်ချက်ရှိနေဆဲပဲဖြစ်ပါတယ်။ စနစ်တစ်ရပ် BOT တစ်ရပ်ဟာ ကောင်းသော်လည်းပဲ လက်တွေ့ အကောင်အထည်ဖော်နိုင်မှု လိုအပ်ချက်များ ဖြည့်ဆည်းနိုင်ရေးကိုလည်းပဲ သုံးသပ်နိုင်ဖို့လည်း လိုအပ်မှာဖြစ်ပါတယ်။ သို့ဖြစ်တဲ့အတွက် လွှတ်တော်ကိုယ်စားလှယ်တော်ကြီး တင်သွင်းတဲ့အဆိုဟာ အဆိုကောင်းတစ်ရပ်ဖြစ်သော်လည်းပဲ လက်ရှိအခြေအနေအချိန်အခါနှင့် အခြေအနေပေးမှု အနေ 52000:939 el sussraços comawasaw:co: zadoso (Farmer market System) ထူထောင်နိုင်ဖို့အတွက် မိမိတင်ပြခဲ့တဲ့ လုပ်ငန်းစဉ်တွေကို တစ်ဆင့်ပြီးတစ်ဆင့် လိုအပ်ချက်များ ဖြည့်ဆည်းဆောင်ရွက်ရမည့် ကိစ္စရပ်ဖြစ်တဲ့အတွက် အဆိုကိုမှတ်တမ်းတင်ထားရှိသင့်ပါကြောင်း ရှင်းလင်းဆွေးနွေးတင်ပြအပ်ပါတယ်။ အားလုံးကိုကျေးဇူးတင်ပါတယ်။</speech>
<speech type='speaker'>အဆိုရှင်ရဲ့ သဘောထားပြောပါ</speech>
<speech><mp id='178'>ဦးစိန်ဝင်း(မအူပင်မဲဆန္ဒနယ်)</mp>ကျွန်တော့်အဆိုကို ဝိုင်းဝန်းပြီးတော့ အကြံပြု ဆွေးနွေး သွားတဲ့ လွှတ်တော်ကိုယ်စားလှယ်လေးဦးကိုလည်း အထူးကျေးဇူးတင်ပါတယ်။ ဒုတိယဝန်ကြီး ဖြေကြားသွားတာတွေဟာ လက်ရှိမြန်မာနိုင်ငံရဲ့ အခြေအနေအရပ်ရပ်နှင့် အံဝင်ခွင်ကျပြီးတော့ဆောင်ရွက်နေတယ်ဆိုတာလည်း ကျွန်တော်သိရှိပါတယ်။ ဒီအတွက် ကျေးဇူးလည်းတင်ပါတယ်။ ဒီလိုမျိုး ကျယ်ကျယ်ပြန့်ပြန့် ဆွေးနွေးပေးတဲ့အတွက် ကျေးဇူးတင်ပါတယ်။ အဲဒီတော့ ကျွန်တော့်ရဲ့ အဆိုကို ကျွန်တော့်အနေနဲ့ မှတ်တမ်းတင်တာကို လက်ခံပါကြောင်း တင်ပြလိုပါတယ်။</speech>
<speech type='speaker'>လွှတ်တော်ကိုယ်စားလှယ်များခင်ဗျား။ ဦးစိန်ဝင်း၊ မအူပင်မဲဆန္ဒနယ်က တင်သွင်းသွားတဲ့အဆိုကို လွှတ်တော်ကိုယ်စားလှယ် လေးဦးကဆွေးနွေးပြီး စိုက်ပျိုးရေး၊ မွေးမြူရေး နှင့်ဆည်မြောင်းဝန်ကြီးဌာနရဲ့ က အဆိုအားမှတ်တမ်းတင်သင့်ကြောင်းရှင်းလင်းခဲ့ပါတယ်။ အဆိုရှင်က လည်း မှတ်တမ်းတင်ပေးရန် ရှင်းလင်းပြောကြားသွားပါတယ်။ ဒါကြောင့် ဒီအဆိုနှင့်စပ်လျဉ်းပြီး မှတ်တမ်းတင်ရန် လွှတ်တော်က သဘောတူပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type='speaker'>သဘောမတူတဲ့သူရှိပါသလားခင်ဗျား။ သဘောမတူတဲ့သူမရှိတဲ့အတွက် ဦးစိန်ဝင်း တင်သွင်းသွားတဲ့အဆိုကို လွှတ်တော်ကမှတ်တမ်းတင်မည်ကြောင်း ကြေညာပါတယ်</speech>
</section>
</discussion>
<postface>
<title>ဒုတိယအကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး (၂၁)ရက်မြောက်နေ့ ရပ်နားကြောင်းနှင့် အစည်းအဝေး (၂၂)ရက်မြောက်နေ့ဆက်လက်ကျင်းပမည့်နေ့ရက်နှင့်အချိန်ကို ကြေညာခြင်း</title>
<speech type='speaker'>အစီအစဉ် ၉ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယ အကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး (၂၁)ရက်မြောက်နေ့ကို ရပ်နား ပါမယ်။ ဒုတိယအကြိမ် ပြည်သူ့လွှတ်တော် (၁၃) ကြိမ်မြောက်ပုံမှန် အစည်းအဝေး (၂၂)ရက်မြောက်နေ့ ကို ၂၀၁၉ ခုနှစ်၊ စက်တင်ဘာလ ၁၈ ရက်(ဗုဒ္ဓဟူးနေ့) နံနက် ၁၀ နာရီအချိန်မှာ ဆက်လက်ကျင်းပ မှာဖြစ်ကြောင်းနဲ့ ယနေ့အတွက်အစည်းအဝေးပြီးဆုံးကြောင်း ကြေညာပါတယ်။ (ဩဘာသံများ)</speech>
<speech type='mc'>ပြည်သူ့လွှတ်တော်ဥက္ကဋ္ဌ ပြန်လည်ထွက်ခွာပါပြီခင်ဗျား။</speech>
<speech type='mc'>အားလုံးထွက်ခွာနိုင်ပါပြီခင်ဗျား။</speech>
<p>ဒုတိယအကြိမ် ပြည်သူ့လွှတ်တော် (၁၃) ကြိမ်မြောက်ပုံမှန်အစည်းအဝေး (၂၁)ရက်မြောက်နေ့ ကို ၁၂:၃၀ နာရီအချိန်တွင် ရပ်နားပါသည်။</p>
</postface>
</transcript>
</doc>
