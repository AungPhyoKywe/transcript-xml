<doc>
<docinfo>
<docno>02-10-01.xml</docno>
<term value='02'>ဒုတိယအကြိမ်</term>
<session value='10'/>
<sittingday value='01'> </sittingday>
<legislature value='lower'>ပြည်သူ့လွှတ်တော်</legislature>
<title>
ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်သူ့လွှတ်တော် ဒသမပုံမှန်အစည်းအဝေး ပထမနေ့မှတ်တမ်း
</title>
<date value='12-11-2018'>၁၃၈ဝ ပြည့်နှစ်၊ တန်ဆောင်မုန်းလဆန်း ၅ ရက် (၂၀၁၈ ခုနှစ်၊ နိုဝင်ဘာလ ၁၂ ရက်) (တနင်္လာနေ့)</date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ဒုတိယအကြိမ် ပြည်သူ့လွှတ်တော် ဒသမပုံမှန်အစည်းအဝေး ပထမနေ့ကို နံနက် ၁၀ နာရီအချိန်၌ စတင်ကျင်းပပါသည်။ ပြည်သူ့လွှတ်တော်အစည်းအဝေးကို ကြီးကြပ်ကွပ်ကဲသူအဖြစ် ပြည်သူ့လွှတ်တော်ဥက္ကဋ္ဌ ဦးဝင်းမြင့် က ဆောင်ရွက်ပြီး၊ အခမ်းအနားမှူးအဖြစ် ဦးတင်ဝင်းအောင်၊ ညွှန်ကြားရေးမှူးချုပ်၊ ပြည်သူ့လွှတ်တော်ရုံးက ဆောင်ရွက်ပါသည်။</p> 
<swearing-in>
<title>ရွေးကောက်တင်မြှောက်ခံရသူ ပြည်သူ့လွှတ်တော်ကိုယ်စားလှယ် ၄ ဦးနှင့် တပ်မတော်သား ပြည်သူ့လွှတ်တော်ကိုယ်စားလှယ် ၈ ဦးတို့ ကတိသစ္စာပြုခြင်းနှင့် ကတိသစ္စာပြုလွှာပေါ်တွင် လက်မှတ်ရေးထိုးခြင်း</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ပြည်ထောင်စုရွေးကောက်ပွဲကော်မရှင်၏ ၂၀၁၈ ခုနှစ်၊ နိုဝင်ဘာလ ၄ ရက် ရက်စွဲပါကြေညာချက်အမှတ်(၁၆၃/၂၀၁၈)ဖြင့် ပြည်သူ့လွှတ်တော် ကိုယ်စားလှယ် ၃ ဦးနှင့် ပြည်ထောင်စုရွေးကောက်ပွဲကော်မရှင်၏ ၂၀၁၈ ခုနှစ်၊ နိုဝင်ဘာလ ၅ ရက် ရက်စွဲပါကြေညာချက်အမှတ်(၁၆၆/၂၀၁၈) ပြည်သူ့လွှတ်တော်ကိုယ်စားလှယ်တစ်ဦးတို့ကို ၂၀၁၈ ခုနှစ်၊ နိုဝင်ဘာလ ၃ ရက်နေ့တွင် ကျင်းပခဲ့သည့် ကြားဖြတ်ရွေးကောက်ပွဲ၌ ပြည်သူ့လွှတ်တော် ကိုယ်စားလှယ်များအဖြစ် ရွေးကောက်တင်မြှောက်ကြောင်း ကြေညာခဲ့ပါတယ်။ ဒါ့အပြင် ပြည်ထောင်စု ရွေးကောက်ပွဲကော်မရှင်၏ ၂၀၁၈ ခုနှစ်၊ နိုဝင်ဘာလ ၆ ရက် ရက်စွဲပါကြေညာချက်အမှတ် (၁၆၇/၂၀၁၈)အရ တပ်မတော်သား ပြည်သူ့လွှတ်တော်ကိုယ်စားလှယ် ၈ ဦး အစားထိုးပြောင်းလဲ ထားတာရှိပါတယ်။ ယနေ့ အစည်းအဝေးကို တက်ရောက်လာကြတဲ့ ရွေးကောက်တင်မြှောက်ခံရသူ ပြည်သူ့လွှတ်တော်ကိုယ်စားလှယ် ၄ ဦးနှင့် တပ်မတော်သားပြည်သူ့လွှတ်တော်ကိုယ်စားလှယ် ၈ ဦး တို့သည် လွှတ်တော်ကိုယ်စားလှယ်များအဖြစ် ကတိသစ္စာမပြုရသေးတဲ့အတွက် ၂၀၁၂ ခုနှစ်၊ ပြည်သူ့လွှတ်တော်ဆိုင်ရာဥပဒေ ပုဒ်မ ၈ ပုဒ်မခွဲ(ခ)အရ ဥက္ကဋ္ဌရဲ့ ရှေ့မှောက်မှာ ကတိသစ္စာပြုပြီး လက်မှတ်ရေးထိုးရမှာဖြစ်ပါတယ်။ ယခုကတိသစ္စာပြုရမယ့် လွှတ်တော်ကိုယ်စားလှယ်များ မိမိတို့ စားပွဲပေါ်ရှိ ကတိသစ္စာပြု လွှာများကိုယူဆောင်ပြီး စင်မြင့်ရှေ့ သတ်မှတ်ထားတဲ့နေရာမှာ နေရာယူပေး ရန်ဖြစ်ပါတယ်။ ကျွန်တော်က ကတိသစ္စာကို တိုင်ပေးတဲ့အခါ ရွေးကောက်တင်မြှောက်ခံရသူ ပြည်သူ့လွှတ်တော်ကိုယ်စားလှယ် ၄ ဦးနှင့် တပ်မတော်သားပြည်သူ့လွှတ်တော်ကိုယ်စားလှယ် ၈ ဦး တို့က လိုက်ဆိုဖို့ ဖြစ်ပါတယ်။ ကွက်လပ်နေရာမှာ မိမိတို့ရဲ့အမည်ကို ထည့်သွင်းရွတ်ဆိုရန် ဖြစ်ပါတယ်။ ယခု ကတိသစ္စာပြုပါမယ်။ အစည်းအဝေးခန်းမအတွင်းရှိ ပုဂ္ဂိုလ်များအားလုံး မတ်တပ်ရပ်ပေးကြဖို့ဖြစ်ပါတယ်။
</speech>
ရွေးကောက်တင်မြှောက်ခံရသူ ပြည်သူ့လွှတ်တော်ကိုယ်စားလှယ် ၄ ဦးနှင့် တပ်မတော်သား ပြည်သူ့လွှတ်တော်ကိုယ်စားလှယ် ၈ ဦး၏ ကတိသစ္စာပြုချက် [ဥက္ကဋ္ဌက အောက်ပါအတိုင်း ကတိသစ္စာကိုတိုင်ပေး၍ ရွေးကောက်တင်မြှောက်ခံရသူ ပြည်သူ့လွှတ်တော်ကိုယ်စားလှယ် ၄ ဦးနှင့် တပ်မတော်သား ပြည်သူ့လွှတ်တော်ကိုယ်စားလှယ် ၈ ဦးက ကတိသစ္စာပြုပါသည်။ SWEAR“ ကျွန်ုပ် ---------- သည် ပြည်သူ့လွှတ်တော် ကိုယ်စားလှယ်အဖြစ် ရွေးချယ်ခံရပြီး ဖြစ်သဖြင့် နိုင်ငံတော်ဖွဲ့စည်းပုံ အခြေခံဥပဒေကို ထိန်းသိမ်းကာကွယ်စောင့်ရှောက်ပြီး နိုင်ငံတော်၏ ဥပဒေများကိုလည်း လိုက်နာပါမည်။ ပြည်ထောင်စုသမ္မတမြန်မာနိုင်ငံတော်နှင့် နိုင်ငံသားများ အပေါ် သစ္စာစောင့်သိရိုသေပါမည်။ ပြည်ထောင်စုမပြိုကွဲရေး၊ တိုင်းရင်းသားစည်းလုံးညီညွတ်မှု မပြိုကွဲရေး၊ အချုပ်အခြာအာဏာတည်တံ့ခိုင်မြဲရေးတို့ကို ထာဝစဉ်ဦးထိပ်ပန်ဆင်ဆောင်ရွက် ပါမည်။ ထို့အပြင် ယခု ကျွန်ုပ်ထမ်းဆောင်မည်ဖြစ်သော တာဝန်ဝတ္တရားများကို ဖြောင့်မတ်မှန်ကန်စွာ ဆောင်ရွက်မည်ဟု လေးနက်တည်ကြည်စွာ ကတိသစ္စာပြု ပါသည်။”
<speech type='speaker'>
ကိုယ်စားလှယ်များနှင့် ခန်းမအတွင်းရှိ ပုဂ္ဂိုလ်များထိုင်နိုင်ပါပြီ။
</speech>
<speech type='speaker'>
ယခု ကတိသစ္စာပြုပြီးတဲ့ လွှတ်တော်ကိုယ်စားလှယ် ၁၂ ဦးသည် မိမိတို့ အတွက် သတ်မှတ်ထားတဲ့နေရာသို့ ပြည်လည်နေရာယူကြရန်နှင့် ဥက္ကဋ္ဌ၏ရှေ့မှောက်တွင် လွှတ်တော် ကိုယ်စားလှယ်များက ကတိသစ္စာပြုလွှာပေါ်၌ မိမိရဲ့ အမည်၊ မဲဆန္ဒနယ်၊ ရာထူးကို ရေးသား၍ လက်မှတ်ရေးထိုးပြီး အစည်းအဝေးအပြီးမှာ ပြည်သူ့လွှတ်တော်ရုံးသို့ ကတိသစ္စာပြု လွှာကို အပ်နှံကြရန်ဖြစ်ပါတယ်။ ပြန်လည်ထွက်ခွာနိုင်ပါပြီ။
</speech>
<p>ကတိသစ္စာပြု သည့် ရွေးကောက်တင်မြှောက်ခံရသူ ပြည်သူ့လွှတ်တော်ကိုယ်စားလှယ် ၄ ဦး နှင့် တပ်မတော်သား ပြည်သူ့လွှတ်တော်ကိုယ်စားလှယ် ၈ ဦး၏ အမည်စာရင်းအား နောက်ဆက်တွဲ(က)အဖြစ် ဖော်ပြအပ်ပါသည်။</p>
</swearing-in>
<title>ပြည်သူ့လွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်း ကြေညာခြင်း</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီကနေ့ကျင်းပတဲ့ ဒုတိယအကြိမ် ပြည်သူ့ လွှတ်တော် ဒသမပုံမှန်အစည်းအဝေး ပထမနေ့မှာ ပြည်သူ့လွှတ်တော် လွှတ်တော်အခွင့်အရေး ကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်သူ့လွှတ်တော် ကိုယ်စားလှယ် ၄၃၄ ဦးရှိသည့်အနက် ၄၀၁ ဦး တက်ရောက်ပါတယ်။ အစည်းအဝေးသို့ တက်ရောက်ခွင့် ရှိသူဦးရေ စုစုပေါင်းရဲ့ ၉၂.၄၀ ရာခိုင်နှုန်းရှိတဲ့အတွက် အစည်းအဝေး အထမြောက်ကြောင်းနှင့် စတင်ကျင်းပကြောင်း ကြေညာပါတယ်။ (ဩဘာသံများ)
</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type='speaker'>
အစီအစဉ် ၄ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အစီအစဉ်များ ကို ကြို တင်ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်။
</speech>
<leave>
<title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type='speaker'>
အစီအစဉ် ၅ ဖြစ်ပါတယ်။ ယခု အစည်းအဝေးမတက်ရောက်နိုင်တဲ့ လွှတ်တော် ကိုယ်စားလှယ်များအတွက် ခွင့်ပန်ကြားရန်ဖြစ်ပါတယ်။
</speech>
<speech><mp id='309'>ဒေါက်တာလှမိုး (အဖွဲ့ဝင်၊ လွှတ်တော်အခွင့်အရေးကော်မတီ)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ယနေ့ ၂၀၁၈ ခုနှစ်၊ နိုဝင်ဘာလ ၁၂ ရက်နေ့ ဒုတိယအကြိမ် ပြည်သူ့လွှတ်တော် ဒသမပုံမှန်အစည်းအဝေး ပထမနေ့သို့ မတက်ရောက်နိုင်ပါသဖြင့် ခွင့်ပန်ကြားသူ လွှတ်တော်ကိုယ်စားလှယ်များ၏ကိုယ်စား ပြည်သူ့လွှတ်တော် လွှတ်တော်အခွင့်အရေးကော်မတီ အတွင်းရေးမှူး ကျွန်တော် ဒေါက်တာလှမိုး၊ အောင်မြေသာစံမဲဆန္ဒနယ်က ကိုယ်စား ခွင့်ပန်ကြား သွားမှာဖြစ်ပါတယ်။ ပြည်သူ့လွှတ်တော်မှာ ယနေ့တက်ရောက်ခွင့်ရှိသော ကိုယ်စားလှယ် ၄၃၄ ဦးရှိပြီး တက်ရောက်သူကိုယ်စားလှယ် ၄၀၁ ဦးရှိကာ ယနေ့ခွင့်ပန်ကြားသူ ၃၃ ဦးရှိပါတယ်။ ခွင့်ပန်ကြားသူ ကိုယ်စားလှယ်များကတော့ (၁) ပူတာအိုမဲဆန္ဒနယ်မှ ဦးမိုးရွှေ ခွင့် ၅ ရက်၊ (၂) ဖားကန့်မဲဆန္ဒနယ်မှ ဦးတင့်စိုး ခွင့် ၅ ရက်၊ (၃) ရွှေကူမဲဆန္ဒနယ်မှ ဦးဇာနည်မင်း ခွင့် ၅ ရက်၊ (၄) ဝိုင်းမော်မဲဆန္ဒနယ်မှ ဦးလဂန်ဇယ်ဂျုံး ခွင့် ၅ ရက်၊ (၅) အင်ဂျန်းယန်မဲဆန္ဒနယ်မှ ဦးလမာနော်အောင် ခွင့် ၉ ရက်၊ (၆) ဘောလခဲမဲဆန္ဒနယ်မှ ဦးအေးမောင် ခွင့် ၅ ရက်၊ (၇) မယ်စဲမဲဆန္ဒနယ်မှ ဦးသန်းလင်းလင်း ခွင့် ၅ ရက်၊ (၈) ကောလင်းမဲဆန္ဒနယ်မှ ဦးမျိုးဇော်အောင် ခွင့် ၂ ရက်၊ (၉) ရွှေဘိုမဲဆန္ဒနယ်မှ ဒေါက်တာဒေါ်အေဇင်လတ် ခွင့် ၃ ရက်၊ (၁၀) နွားထိုးကြီးမဲဆန္ဒနယ်မှ ဦးနိုင်အောင် ခွင့် ၁ ရက်၊ (၁၁) အမ်းမဲဆန္ဒနယ်မှ ဒေါက်တာအေးမောင် အစည်းအဝေးပြီးဆုံးသည်ထိ၊ (၁၂) ကျောက်တန်းမဲဆန္ဒနယ်မှ ဒေါ်အေးမြမြမျိုး ခွင့် ၁ ရက်၊ (၁၃) ဒဂုံမဲဆန္ဒနယ်မှ ဒေါက်တာဒေါ်သက်သက်ခိုင် ခွင့် ၃ ရက်၊ (၁၄) ကွန်ဟိန်းမဲဆန္ဒနယ်မှ ဒေါ်နန်းခင်စော ခွင့် ၅ ရက်၊ (၁၅) နမ္မတူမဲဆန္ဒနယ်မှ ဒေါ်နန်းခမ်းအေး ခွင့် ၅ ရက်၊ (၁၆) မက်မန်းမဲဆန္ဒနယ်မှ ဦးတင်အေး ခွင့် ၁ ရက်၊ (၁၇) မိုင်းကိုင်မဲဆန္ဒနယ်မှ ဦးစိုင်းဆိုင်မိုင်း ခွင့် ၅ ရက်၊ (၁၈) မိုင်းရှူးမဲဆန္ဒနယ်မှ ဦးစိုင်းဝင်းအေး(ခ)ဦးစိုင်းထွန်းအေး ခွင့် ၃ ရက်၊ (၁၉) လောက်ကိုင်မဲဆန္ဒနယ်မှ ဦးလူတယ်ဟုန်(ခ) ဦးအောင်ရွှေ ခွင့် ၁ ရက်၊ (၂၀) ပုဏ္ဏားကျွန်းမဲဆန္ဒနယ်မှ ဦးဦးထွန်းမောင် ခွင့် ၅ ရက်၊ (၂၁) မင်းပြားမဲဆန္ဒနယ်မှ ဦးစစ်နိုင် ခွင့် ၅ ရက်၊ (၂၂) မြောက်ဦးမဲဆန္ဒနယ်မှ ဦးဦးလှစော ခွင့် ၅ ရက်၊ (၂၃) ဒီပဲယင်းမဲဆန္ဒနယ်မှ ဦးဝင်းမြင့်အောင် ခွင့် ၁ ရက်၊ (၂၄) လေရှီးမဲဆန္ဒနယ်မှ ဦးကျော်ဌေး ခွင့် ၅ ရက်၊ (၂၅) ဟုမ္မလင်းမဲဆန္ဒနယ်မှ ဦးမျိုးညွန့် ခွင့် ၅ ရက်၊ (၂၆) ကျွန်းစုမဲဆန္ဒနယ်မှ ဒေါ်တင်တင်ရီ ခွင့် ၁ ရက်၊ (၂၇) ဘုတ်ပြင်းမဲဆန္ဒနယ်မှ ဦးနေလင်းထွန်း ခွင့် ၁ ရက်၊ (၂၈) ဇေယျာသီရိမဲဆန္ဒနယ်မှ ဦးလှဌေးဝင်း ခွင့် ၅ ရက်၊ (၂၉) မြိတ်မဲဆန္ဒနယ်မှ ဦးစိုးပိုင်ဌေး ခွင့် ၁ ရက်၊ (၃၀) စစ်တွေမဲဆန္ဒနယ်မှ ဦးမောင်သိန်းခိုင် ခွင့် ၁၉ ရက်၊ (၃၁) တပ်မတော်သားကိုယ်စားလှယ် ဒုတိယဗိုလ်မှူးကြီးမျိုးထက်ဝင်း ခွင့် ၅ ရက်၊ (၃၂) ပုလောမဲဆန္ဒနယ်မှ ဦးအုန်းခင် ခွင့် ၁ ရက်နှင့် (၃၃) ဗဟန်းမဲဆန္ဒနယ်မှ ဦးထွန်းမြင့် ခွင့် ၁ ရက်တို့ဖြစ်ကြပါတယ်။ ခွင့်မဲ့ပျက်ကွက်သူ မရှိပါကြောင်းနှင့် အထက်ပါကိုယ်စားလှယ်များ၏ ခွင့်ပန်ကြားမှုအား ခွင့်အဖြစ် ခွင့်ပြုပေးပါရန် လေးစားစွာဖြင့် ပန်ကြားအပ်ပါတယ်ခင်ဗျား။</speech>
<speech type='speaker'>ခွင့်ပန်ကြားသူအားလုံးကို ခွင့်ပြုပါတယ်။</speech>
<title>
ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို မှတ်တမ်းတင်ခြင်း
</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီကနေ့ အစည်းအဝေးမှာ တက်ရောက်ခွင့် ရှိတဲ့ လွှတ်တော်ကိုယ်စားလှယ် ၄၃၄ ဦးရှိပြီး ခွင့်ပန်ကြား၍ လွှတ်တော်က ခွင့်ပြုထားသူ ၃၃ ဦး ဖြစ်ပါတယ်။ ခွင့်မဲ့ပျက်ကွက်သူမရှိပါ။ ယခုလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို လွှတ်တော်ရဲ့ အတည်ပြုချက်ရယူပါမယ်။ ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အတည်ပြုမှတ်တမ်းတင်ရန် လွှတ်တော်က သဘောတူပါသလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'>
လွှတ်တော်က သဘောတူတဲ့အတွက် ကိုယ်စားလှယ်များ အစည်းအဝေး တက်ရောက်မှုအခြေအနေကို အတည်ပြုမှတ်တမ်းတင်ကြောင်း ကြေညာပါတယ်။ (ဩဘာသံများ)
</speech>
</leave>
</preface><discussion>
<order>
<title>ပြည်သူ့လွှတ်တော်ဥက္ကဋ္ဌက ကြိုဆိုနှုတ်ခွန်းဆက်စကားပြောကြားခြင်း</title>
<speech type='speaker'>
အစီအစဉ် ၆ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယ အကြိမ် ပြည်သူ့လွှတ်တော် ဒသမပုံမှန် အစည်းအဝေးကို ကျန်းမာချမ်းသာစွာနဲ့ တက်ရောက်လာကြ တာကိုတွေ့ရတဲ့အတွက် ဝမ်းမြောက်ပါကြောင်းနဲ့ လွှတ်တော်ကိုယ်စားလှယ်များအားလုံး မင်္ဂလာ အပေါင်းနဲ့ပြည့်စုံကြပါစေကြောင်း နှုတ်ခွန်းဆက်သလိုက်ပါတယ်။ ကြားဖြတ်ရွေးကောက်ပွဲမှာအနိုင် ရရှိပြီး လွှတ်တော်ကိုယ်စားလှယ်များအဖြစ် ရွေးချယ်ခံရတဲ့ကိုယ်စားလှယ်များကိုလည်း ပြည်သူ့ လွှတ်တော်က လှိုက်လှဲစွာဂုဏ်ပြုကြိုဆိုအပ်ပါတယ်။ ဒီနေ့စတင်ကျင်းပတဲ့ ဒသမပုံမှန်အစည်းအဝေး မှာဆွေးနွေးကြရမယ့် ဥပဒေကြမ်း ၂၃ ခုနဲ့ အဆို ၁၀ ခု ရှိပါတယ်။ မေးခွန်းများအနေနဲ့ နဝမပုံမှန် အစည်းအဝေးကနေ ဒသမပုံမှန်အစည်းအဝေးကို ပြောင်းရွှေ့မေးမြန်းထားတဲ့ ကြယ်ပွင့်ပြမေးခွန်း ၁၁၉ ခုအပါအဝင် အသင့်ဖြစ်ကြယ်ပွင့်ပြမေးခွန်း ၁၂၀ ခုရှိပါကြောင်း အသိပေးတင်ပြအပ်ပါတယ်။ ပြည်သူ့လွှတ်တော်ကိုယ်စားလှယ်များခင်ဗျား။ ကျွန်တော်တို့ ဥပဒေပြုရေးမဏ္ဍိုင်ဖြစ်တဲ့ လွှတ်တော်များ ရှင်သန်ရပ်တည်လာခဲ့တာဆိုရင် ဒုတိယသက်တမ်းရဲ့ ဒသမအကြိမ်ကို ရောက်ရှိလာ ခဲ့ပြီဖြစ်ပါတယ်။ ခိုင်မာအားကောင်းတဲ့ဥပဒေပြုရေးမဏ္ဍိုင်များအဖြစ်နဲ့ လှုပ်ရှားလည်ပတ်နေပြီလည်း ဖြစ်ပါတယ်။ မိမိတို့ ဥပဒေပြုရေးမဏ္ဍိုင်အနေနဲ့ ခေတ်စနစ်နဲ့လိုက်လျောညီထွေတဲ့ဥပဒေများ ပြဋ္ဌာန်း ပေးနိုင်ရမှာဖြစ်ပါတယ်။ ကိုယ်စားလှယ်များအနေနဲ့ ခေတ်သစ်၊ စနစ်သစ်နဲ့ လိုက်လျောညီထွေတဲ့ တွေးခေါ်မှုတွေကို ပြောင်းလဲခံယူကျင့်သုံးနိုင်ကြရမှာဖြစ်ပါတယ်။ အခု လက်ရှိ ဒီမိုကရေစီစနစ်ကို ပုံဖော်နေတဲ့အချိန်ကာလမှာ ရှိသင့်ရှိထိုက်တဲ့ ဒီမိုကရေစီစံချိန်စံညွှန်းတွေရောက်ရှိဖို့ ကြိုးပမ်း အားထုတ်ကြရဦးမှာဖြစ်ပါတယ်။ မိမိတို့ လွှတ်တော်ကိုယ်စားလှယ်များအနေနဲ့ မေးခွန်းတွေ၊ အဆိုတွေ ဆွေးနွေးတဲ့အခါ အချင်းချင်းစိတ်ဝမ်းကွဲပြားစေမယ့် အပြောအဆိုတွေ၊ အထင်အမြင်လွဲမှားစေမယ့် အပြုအမှုတွေကို သတိပြု ရှောင်ရှားကြစေလိုပါတယ်။ ပါတီတွေအကြား မူဝါဒမတူ၊ အမြင်မတူတာတွေရှိကြပေမဲ့လည်း မိမိတို့အားလုံးဟာ အမျိုးသားအကျိုးစီးပွားကို ရှေးရှုပြီး စည်းလုံးညီညွတ်စွာ ဆွေးနွေးဆုံးဖြတ်သွားကြဖို့ တိုက်တွန်းလိုပါတယ်။ ပြည်သူ့လွှတ်တော်ကိုယ်စားလှယ်များခင်ဗျား။ ဥပဒေပြုရေးတာဝန်ကို ထမ်းဆောင်ဖို့ မိမိတို့ကို ပြည်သူတွေက ရွေးချယ်တာဝန်ပေးလိုက်ခြင်းဖြစ်ပါတယ်။ ဒီအချိန်ဟာ မိမိတို့ ပြည်သူပြည်သား များအတွက် ဒီမိုကရေစီစံနှုန်းများနဲ့ကိုက်ညီတဲ့ ဥပဒေများနှင့် ဒီမိုကရေစီပြုပြင်ပြောင်းလဲရေးကို ဖော်ဆောင်နိုင်တဲ့ ဥပဒေများကို ပြဋ္ဌာန်းပေးကြရမှာဖြစ်ပါတယ်။ အုပ်ချုပ်ရေးမဏ္ဍိုင်ကလည်း ဒီမိုကရေစီစနစ်နဲ့အညီ နိုင်ငံတော်ကို ပြုပြင်ပြောင်းလဲမှုတွေ အားသွန်ခွန်စိုက်ဆောင်ရွက်နေတာကို တွေ့မြင်ကြရမှာဖြစ်ပါတယ်။ ဒီမိုကရေစီဖက်ဒရယ်ပြည်ထောင်စုတည်ထောင်နိုင်ဖို့အတွက် ကြုံတွေ့ နေရတဲ့ အဓိကစိန်ခေါ်မှုကတော့ ပြည်တွင်းငြိမ်းချမ်းရေးပဲဖြစ်ပါတယ်။ ပြည်တွင်းငြိမ်းချမ်းရေး ရရှိမှသာ ဒီမိုကရေစီဖက်ဒရယ်ပြည်ထောင်စုကို တည်ဆောက်နိုင်မှာဖြစ်တဲ့အတွက် အမျိုးသား ရင်ကြားစေ့ရေးနှင့် ပြည်တွင်းငြိမ်းချမ်းရေးကို ပြည်သူများနှင့်အတူ မိမိတို့ကျရာအခန်းကဏ္ဍမှ ကျေပွန်စွာ ပါဝင်ဆောင်ရွက်ကြပါစို့လို့ တိုက်တွန်းပြောကြားရင်း ကြိုဆိုနှုတ်ခွန်းဆက်သလိုက်ပါတယ်။ အားလုံးကို ကျေးဇူးတင်ပါတယ်ခင်ဗျား။
</speech>
</order>
<order>
<title>ဒုတိယအကြိမ် ပြည်သူ့လွှတ်တော် နဝမပုံမှန်အစည်းအဝေးနှင့် ဒသမပုံမှန်အစည်းအဝေး ကြားကာလအတွင်း ပြည်သူ့လွှတ်တော် ဒုတိယဥက္ကဋ္ဌနှင့် ပြည်သူ့လွှတ်တော်ကိုယ်စားလှယ်များ၏ ပြည်ပခရီးစဉ်များနှင့်စပ်လျဉ်း၍ ဆောင်ရွက်ချက်များအား ပြည်သူ့လွှတ်တော်သို့ အသိပေးတင်ပြခြင်းနှင့် မှတ်တမ်းတင်ခြင်း</title>
<speech type='speaker'>
အစီအစဉ် ၇ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်သူ့လွှတ်တော် နဝမပုံမှန်အစည်းအဝေးနှင့် ဒသမပုံမှန်အစည်းအဝေး ကြားကာလအတွင်း ပြည်သူ့လွှတ်တော်ဒုတိယဥက္ကဋ္ဌနှင့် ကိုယ်စားလှယ်များအနေဖြင့် အောက်ပါ ပြည်ပခရီးစဉ်များကို သွားရောက်ခဲ့ပါတယ်။ ခရီးစဉ်များကတော့(က) ပြည်သူ့လွှတ်တော် ဒုတိယဥက္ကဋ္ဌ ဦးထွန်းအောင်(ခ)ဦးထွန်းထွန်းဟိန် ခေါင်းဆောင်သော မြန်မာကိုယ်စားလှယ်အဖွဲ့၏ ၃၀-၉-၂၀၁၈ မှ ၆-၁၀-၂၀၁၈ ရက်နေ့အထိ ဂျာမနီ နိုင်ငံသို့ လေ့လာရေးသွားရောက်ခဲ့သည့်ခရီးစဉ်၊ (ခ) ပြည်သူ့လွှတ်တော်ကိုယ်စားလှယ် ဒေါ်ဇင်မာအောင်၊ ရန်ကင်းမဲဆန္ဒနယ်၏ ၂၆-၉ ၂၀၁၈ မှ ၂၇-၉-၂၀၁၈ ရက်နေ့အထိ အင်ဒိုနီးရှားနိုင်ငံ Southeast Asia and Pacific Regional Conference on International Humanitarian Law (IHL) ညီလာခံသို့ သွားရောက်ခဲ့သည့်ခရီးစဉ်၊ (ဂ) အမျိုးသားလွှတ်တော် ကိုယ်စားလှယ် ပါမောက္ခ ဒေါက်တာသန်းဝင်း ဦးဆောင်ပြီး ပြည်သူ့လွှတ်တော်ကိုယ်စားလှယ် ဦးဘိုဘိုဦး၊ စမ်းချောင်းမဲဆန္ဒနယ်ပါဝင်သော မြန်မာ ကိုယ်စားလှယ်အဖွဲ့၏ ၁၄-၁၀-၂၀၁၈ မှ ၁၈-၁၀-၂၀၁၈ ရက်နေ့အထိ ဆွစ်ဇာလန်နိုင်ငံ (၁၃၉)ကြိမ်မြောက် နိုင်ငံတကာပါလီမန်များညီလာခံသို့ သွားရောက်ခဲ့သည့်ခရီးစဉ်၊ (ဃ) ပြည်သူ့လွှတ်တော်ကိုယ်စားလှယ် ဦးဇော်သိန်း၊ ဝါးခယ်မမဲဆန္ဒနယ် ခေါင်းဆောင်သော မြန်မာကိုယ်စားလှယ်အဖွဲ့၏ ၂၂-၁၀-၂၀၁၈ မှ ၃၁-၁၀-၂၀၁၈ ရက်နေ့အထိ တရုတ် ပြည်သူ့သမ္မတနိုင်ငံသို့ လေ့လာရေးသွားရောက်ခဲ့သည့်ခရီးစဉ်၊ ပြည်သူ့လွှတ်တော်ကိုယ်စားလှယ် ဒေါက်တာသန်းအောင်စိုး၊ မင်းလှမဲဆန္ဒနယ် ခေါင်းဆောင်သော မြန်မာကိုယ်စားလှယ်အဖွဲ့၏ ၂၉-၁၀-၂၀၁၈ မှ ၃၀-၁၀-၂၀၁၈ 9086$.338 08$či The Global Parliamentary Summit 2 393:69pos ခဲ့သည့် ခရီးစဉ်၊ (စ) ပြည်သူ့လွှတ်တော်ကိုယ်စားလှယ် ဒေါက်တာဒေါ်ခင်စည်သူ၊ လွိုင်ကော်မဲဆန္ဒနယ်၏ ၅-၁၁-၂၀၁၈ ရက်နေ့တွင် ထိုင်းနိုင်ငံ Roundtable Discussion on Region Investment Framework for Migrant Health in the Greater Mekong Sub region သို့ သွားရောက်ခဲ့သည့် ခရီးစဉ်၊ (ဆ) အမျိုးသားလွှတ်တော်ကိုယ်စားလှယ် ဦးကျော်တုတ် ဦးဆောင်ပြီး ပြည်သူ့လွှတ်တော် ကိုယ်စားလှယ် ဦးလုံဂျုံဆန်မိုင်၊ ဆွမ်ပရာဘွမ်မဲဆန္ဒနယ်ပါဝင်သော မြန်မာကိုယ်စားလှယ် အဖွဲ့၏ ၈-၁၁-၂၀၁၈ မှ ၁၀-၁၁-၂၀၁၈ ရက်နေ့အထိ ထိုင်းနိုင်ငံ King Projadhipoks Institute (KPI) အဖွဲ့အစည်း၏ (၂၀) ကြိမ်မြောက် ကွန်ဂရက်သို့ သွားရောက်ခဲ့သည့် ခရီးစဉ်၊ (ဇ) အမျိုးသားလွှတ်တော်ကိုယ်စားလှယ် ဒေါ်နွယ်နွယ်အောင်ဦးဆောင်ပြီး တပ်မတော်သား ပြည်သူ့လွှတ်တော်ကိုယ်စားလှယ် ဒုတိယဗိုလ်မှူးကြီး မျိုးထက်ဝင်း ပါဝင်သော မြန်မာကိုယ်စားလှယ်အဖွဲ့၏ ၁၁-၁၁-၂၀၁၈ မှ ၂၄-၁၁-၂၀၁၈ ရက်နေ့အထိ ဂျပန် şċċ 14th Study Tour in Japan on Law/Judicial Co-creation Program 28. သွားရောက်ခဲ့သည့်ခရီးစဉ်၊ တင်ပြခဲ့တဲ့ ပြည်သူ့လွှတ်တော်ကိုယ်စားလှယ်များရဲ့ ပြည်ပခရီးစဉ်ရှစ်ခုကို လွှတ်တော်က မှတ်တမ်းတင်ကြောင်း ကြေညာပါတယ်။
</speech>
</order>
<QASection>
<title>
ကြယ်ပွင့်ပြထားသည့်မေးခွန်းများကို လွှတ်တော်ကိုယ်စားလှယ်များက မေးမြန်းခြင်းနှင့် သက်ဆိုင်ရာပြည်ထောင်စုအဆင့် အဖွဲ့အစည်းဝင်က ဖြေကြားခြင်း
</title>
<speech type='speaker'>
အစီအစဉ် ၈ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ မေးခွန်းများ မေးမြန်း၊ ဖြေကြားခြင်းအစီအစဉ် စတင်ဆောင်ရွက်ပါမယ်။
</speech>
<Q-A>
<title>
မုံရွာမြို့၊ လယ်တီရပ်ကွက်၊ စည်ပင်ဝင်းအတွင်း မြေအငှားချထားသော ပုဂ္ဂလိကပိုင်ကွန်ကရစ်ဖျော်စက် အား အငှားချထားပေးခြင်းမှ ရပ်စဲရန် အစီအစဉ်ရှိ/မရှိနှင့်စပ်လျဉ်းသည့်မေးခွန်း
</title>
<speech type='speaker'>
ပထမဦးစွာ မုံရွာမဲဆန္ဒနယ်မှ ဦးညွန့်အောင် မေးမြန်းဖို့ ဖြစ်ပါတယ်။
</speech>
<speech><mp id='1129'>ဦးညွန့်အောင်(မုံရွာမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများနှင့် နေပြည်တော်ကောင်စီဝင်၊ ဖိတ်ကြားထားသောဧည့်သည်တော်များအားလုံး ကိုယ်၏ကျန်းမာခြင်း၊ စိတ်၏ချမ်းသာခြင်းနှင့် ပြည့်စုံ ပါစေကြောင်း ဂါရဝပြုနှုတ်ခွန်းဆက်သအပ်ပါတယ်။ ကျွန်တော်ကတော့ မုံရွာမဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးညွန့်အောင်ဖြစ်ပြီး မုံရွာမြို့ လယ်တီရပ်ကွက် စည်ပင်ပိုင်မြေပေါ်မှာရှိတဲ့ ပုဂ္ဂလိကကွန်ကရစ်ဖျော်စက်ကို မြေငှားရမ်းခြင်းကနေရပ်စဲပြီးတော့ ပြောင်းရွှေ့ပေးရန် အစီအစဉ် ရှိ/မရှိနှင့်ပတ်သက်ပြီး ပြည်သူ့လွှတ်တော်ဥက္ကဋ္ဌကြီးရဲ့ ခွင့်ပြုချက်အရ မေးခွန်းမေးမြန်းသွားမှာဖြစ်ပါ တယ်ခင်ဗျား။ ပြည်သူ့လွှတ်တော်ဥက္ကဋ္ဌကြီးခင်ဗျား။ ကျွန်တော်တို့ မုံရွာမြို့ ဟာ ရပ်ကွက်ကြီး ၃၁ ရပ်ကွက်နဲ့ ဖွဲ့စည်းထားတဲ့ မြို့ဖြစ်ပါတယ်။ ပြည်သူ တစ်သိန်းခွဲပတ်ဝန်းကျင်လောက် မှီတင်းနေထိုင်တဲ့ စစ်ကိုင်း တိုင်းဒေသကြီးရဲ့ မြို့တော်ကြီးလည်း ဖြစ်ပါတယ်။ လူဦးရေထူထပ်သိပ်သည်းမှုဟာ မြန်မာနိုင်ငံမှာရှိတဲ့ မြို့ငါးမြို့ထဲမှာပါဝင်ပါတယ်ခင်ဗျား။ မုံရွာမြို့မှာ စက်မှုလုပ်ငန်းတွေတည်ဆောက်ရန်အတွက် စက်မှုဇုန် အပိုင်း(၁)၊ စက်မှုဇုန်အပိုင်း(၂)ဆိုပြီးတော့ စက်မှုဇုန်တွေကိုလည်း ဖော်ထုတ်ထားပါတယ်။ Power Point အသုံးပြုခွင့်ပြုပါခင်ဗျား။ အခု ကျွန်တော် ဖော်ပြတဲ့ ကွန်ကရစ်ဖျော်စက်တည်ရှိတဲ့နေရာက ယခင်က လယ်တီရပ်ကွက် လူငယ်တွေ ဘောလုံးကစားရာနေရာမှာ တည်ရှိနေတာ ဖြစ်ပါတယ်။ ၂၀၁၅ ခုနှစ်၊ ၅ လပိုင်းနောက်ပိုင်းမှာ ကွန်ကရစ်စက်ရုံပစ္စည်းတွေရောက်ရှိလာပြီး ဘောလုံးကွင်းလေး ကနေ ဖယ်ရှားခံခဲ့ရခြင်းဖြစ်ပါတယ်ခင်ဗျား။ ကွန်ကရစ်ဖျော်စက်ရဲ့အနောက်ဘက်မှာတော့ စည်ပင် သာယာရဲ့ မြို့ပေါ် ၁၁ ရပ်ကွက်ကို ရေပေးဝေရာ ရေသိုလှောင်ကန်ရယ်၊ မြေအောက်ရေတွင်းရေတွေ ရယ်ရှိပါတယ်ခင်ဗျား။ ဒီကွန်ကရစ်ဖျော်စက်ရုံရဲ့ မြောက်ဘက်မှာတော့ လယ်တီဆရာတော်ဘုရားကြီး အသုံးပြုခဲ့တဲ့ တစ်ဘဲစာ ရေချိုတွင်းရှိပါတယ်။ ၎င်းရေချိုတွင်းကနေ ယခုအချိန်အထိတိုင်အောင်ပဲ လယ်တီရပ်ကွက်၊ ရတနာပုံရပ်ကွက်၊ ချမ်းမြသာစည်ရပ်ကွက်ကပြည်သူတွေဟာ ရေကို အသုံးပြု နေရ ခြင်းဖြစ်ပါတယ်ခင်ဗျား။ ဒီစက်ရုံရဲ့ အရှေ့ဘက်မှာတော့ လယ်တီရပ်ကွက်ရဲ့ အခြေခံပညာ အလယ်တန်းကျောင်း(ခွဲ)တည်ရှိပြီးတော့ ကျောင်းသားကျောင်းသူ ၄၇၆ ယောက် တက်ရောက်ပညာ သင်ကြားလျက်ရှိပါတယ်။ ဒါကတော့ ဒီစက်ရုံမြောက်ဘက်မှာရှိတဲ့ အင်းဖြစ်ပါတယ်ခင်ဗျား။ ဒီစက်ရုံရဲ့ တောင်ဘက်မှာတော့ လူနေအိမ်ခြေတွေတည်ရှိပါတယ်။ ကျွန်တော်တို့ ပြည်သူလူထု နဲ့တွေ့ဆုံပွဲလုပ်တဲ့ အခါမှာ ပြည်သူလူထုက ဒီစက်ရုံကထွက်တဲ့ ဘိလပ်မြေမှုန့်တွေကြောင့် နေထိုင်ဖို့ရန်အတွက် အခက်အခဲဖြစ်နေကြောင်း တင်ပြကြပါတယ်။ ကျွန်တော်တို့ သွားရောက်ကြည့်ရှုတဲ့အခါမှာလည်းပဲ အိမ်တွေပေါ်မှာ ဘိလပ်မြေအမှုန့်တွေရှိနေတာ တွေ့ရပါတယ်။ နောက် အိမ်တွေထဲကိုမဝင်အောင် ပလပ်စတစ် အစိမ်းစကြီးတွေကာထားတာလည်း တွေ့ရှိရပါတယ်ခင်ဗျား။ ရပ်ကွက်ထဲမှာရှိတဲ့ သက်ကြီးရွယ်အို အဘိုးအဘွားတွေနဲ့ နောက် ကလေးသူငယ်တွေရဲ့ ကျန်းမာရေးအတွက်လည်း စိုးရိမ်စရာကောင်းပါတယ်ခင်ဗျား။ အဲဒါကြောင့်မို့လို့ ဒီစက်မှုဇုန်ထဲမှာမတည်ရှိဘဲ လူနေရပ်ကွက်ထဲ မှာတည်ရှိနေတဲ့ ဒီကွန်ကရစ်ဖျော်စက်ရုံကို စည်ပင်သာယာကနေပြီးတော့ မြေငှားရမ်းမှုရပ်ဆိုင်း ပြီးတော့ အခြားသင့်တော်ရာနေရာကို ပြောင်းရွှေ့ပေးရန်အစီအစဉ်ရှိ/မရှိ သိရှိလိုပါသဖြင့် ပြည်သူ့ လွှတ်တော်ဥက္ကဋ္ဌကြီးမှတစ်ဆင့် လေးစားစွာ မေးမြန်းရခြင်းဖြစ်ပါတယ်ခင်ဗျာ။ ကျေးဇူးတင်ပါတယ် ခင်ဗျား။</speech>
<speech type='speaker'> နေပြည်တော်ကောင်စီက ဖြေကြားရန်ဖြစ်ပါတယ်။</speech>
<speech><agency id='40'>ဦးညီထွန်း(အဖွဲ့ဝင်၊ နေပြည်တော်ကောင်စီ)</agency>ရိုသေလေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်ကြီးများအား မင်္ဂလာပါလို့ ဦးစွာပထမ ဂါရဝပြု နှုတ်ခွန်းဆက်သအပ်ပါတယ်။ ကျွန်တော်ကတော့ နေပြည်တော်ကောင်စီမှ ကောင်စီဝင် ဦးညီထွန်း ဖြစ်ပါတယ်။ ဒုတိယအကြိမ် ပြည်သူ့လွှတ်တော် ဒသမပုံမှန်အစည်းအဝေးတွင် မေးမြန်းထားရှိသည့် စစ်ကိုင်းတိုင်းဒေသကြီး၊ မုံရွာမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးညွန့်အောင်၏ စစ်ကိုင်းတိုင်းဒေသကြီး၊ မုံရွာမြို့၊ လယ်တီရပ်ကွက် စည်ပင်ဝင်းအတွင်း မြေအငှားချထားသော ပုဂ္ဂလိကပိုင် ကွန်ကရစ်ဖျော်စက်အား အငှားချထားပေးခြင်းမှ ရပ်စဲရန်အစီအစဉ်ရှိ/မရှိ မေးခွန်းနှင့် စပ်လျဉ်းပြီး ဖြေကြားတင်ပြသွားမှာဖြစ်ပါတယ်။ ဖော်ပြပါ မုံရွာမြို့၊ လယ်တီရပ်ကွက် စည်ပင်ပိုင်ဝင်း မြေအတွင်းရှိ ပုဂ္ဂလိကပိုင်ကွန်ကရစ်ဖျော်စက်မှာ စာချုပ်ချုပ်ဆိုအငှားချထားခဲ့ခြင်းဖြစ်ပြီး စာချုပ် သက်တမ်းမှာ ၁-၁၀-၂၀၁၅ မှ ၃၁-၉-၂၀၁၈ ရက်အထိ သုံးနှစ်ဖြစ်ပါတယ်။ အခုအခါ စာချုပ် သက်တမ်းပြည့်ပြီးဖြစ်ပါသဖြင့် ဆက်လက်ငှားရမ်းခြင်းအား ရပ်နားပြီးဖြစ်ပါကြောင်းနှင့် ပုဂ္ဂလိကပိုင် ကွန်ကရစ်ဖျော်စက်အား စာချုပ်ချုပ်ဆိုငှားရမ်းခဲ့သည့် မိုးမြင့်အာကာကုမ္ပဏီသို့ အဆောက်အဦနှင့် စက်ပစ္စည်းများ ဖြုတ်သိမ်းပြောင်းရွှေ့ရန် မုံရွာမြို့နယ်စည်ပင်သာယာရေးအဖွဲ့မှ ၃၀-၁၀-၂၀၁၈ ရက်စွဲပါစာအမှတ်၊ ၃၀၄၇/က-၃၃/မရ-၁(၂၁) ဖြင့် အကြောင်းကြားထားပြီးဖြစ်ပါတယ်။ ပြောင်းရွှေ့ ရန် လည်း စတင်ပြင်ဆင်လုပ်ဆောင်လျက်ရှိပြီး ၂၀၁၉ ခုနှစ်၊ ဧပြီလအတွင်းမှာ အပြီးပြောင်းရွှေ့မည်ဖြစ် ကြောင်း ဖြေကြားတင်ပြအပ်ပါတယ်ခင်ဗျား။</speech>
</Q-A>
<Q-A>
<title>
လှိုင်သာယာမြို့နယ်၊ ထိန်ပင်နောက်ဆုံးစွန့်ပစ်အမှိုက်ပုံမှ အမှိုက်များအား မီးရှို့ရှင်းလင်း၍ လျှပ်စစ်ဓာတ်အားထုတ်ယူခြင်း၊ စနစ်တကျအမှိုက်များသိမ်းယူခြင်း၊ အမှိုက်စုပုံခြင်းများကို စီမံ ဆောင်ရွက်ပေးရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း
</title>
<speech type='speaker'>
လှိုင်သာယာမဲဆန္ဒနယ်မှ ဦးဝင်းမင်း မေးမြန်းဖို့ဖြစ်ပါတယ်။
</speech>
<speech><mp id='1127'>ဦးဝင်းမင်း(လှိုင်သာယာမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများ၊ ဧည့်သည်တော်များ အားလုံး မင်္ဂလာပါလို့ ဦးစွာပဏာမ နှုတ်ခွန်းဆက်ပါတယ်။ ကျွန်တော်ကတော့ လှိုင်သာယာမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးဝင်းမင်း ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ကျွန်တော်တို့ ရန်ကုန်တိုင်းဒေသကြီး၊ လှိုင်သာယာမြို့နယ်၊ ထိန်ပင်နောက်ဆုံးစွန့်ပစ်အမှိုက်ပုံမှ အမှိုက် များအား မီးရှို့ရှင်းလင်း၍ လျှပ်စစ်ဓာတ်အားထုတ်ယူ၍ စနစ်တကျအမှိုက်များသိမ်းဆည်းခြင်း၊ စနစ် တကျအမှိုက်များစုပုံခြင်းများကို စီမံဆောင်ရွက်ပေးရန် အစီအစဉ်ရှိ/မရှိကို ပြည်သူ့လွှတ်တော် ဥက္ကဌကြီးမှတစ်ဆင့် လေးစားစွာဖြင့် မေးမြန်းသွားမှာဖြစ်ပါတယ်။ လှိုင်သာယာထိန်ပင်အမှိုက်ပုံသို့ ရန်ကုန်တိုင်းအနောက်ပိုင်းခရိုင် ၁၀ မြို့နယ်၊ မြောက်ပိုင်းခရိုင်ခုနစ်မြို့နယ်၊ စံပြငါးဈေး၊ သီရိမင်္ဂလာ ဈေး၊ ဘုရင့်နောင်ဈေး၊ ဒညင်းကုန်းဈေး၊ စော်ဘွားကြီးကုန်းဈေး စသည့်ဈေးများနှင့် လှိုင်သာယာ ရွှေလင်ပန်း၊ မင်္ဂလာဒုံ၊ ရွှေပြည်သာ စက်မှုဇုန်များမှထွက်သည့် အမှိုက်များ၊ ဈေး၊ ဆေးရုံ၊ မီးဖိုချောင် သုံးအမှိုက်များ စုပုံထားသည့်နောက်ဆုံးစွန့်ပစ်အမှိုက်ပုံကြီး ဖြစ်ပါတယ်။ ထိန်ပင်အမှိုက်ပုံကြီးကို ဧက ၂၄၂ ဧကခန့်ကျယ်ဝန်းပြီး ၂၀၀၀-၂၀၀၁ ခုနှစ်က စတင်စုပုံခဲ့ပြီး ယခုအခါ ဧက ၁၄၀ ခန့် စုပုံပြီး ဖြစ်ပါတယ်။ မြေလွတ်ဧက ၁၀၀ ခန့်သာကျန်ရှိပါတယ်။ တစ်နေ့ကို အမှိုက်တန် ၁၂ဝ၊ ၁၃၀ ခန့် လာရောက်စွန့်ပစ်လျက်ရှိပါတယ်။ နောင်နှစ်အနည်းငယ်အတွင်း အမှိုက်စွန့်ပစ်ရန်အတွက် မြေနေရာ အခက်အခဲလည်း ဖြစ်ပေါ်လာနိုင်ပါတယ်။ ထိန်ပင်အမှိုက်ပုံမှာ နွေရာသီရောက်တိုင်း မီးလောင်မှု ဖြစ်ပွားလျက်ရှိပါတယ်။ ၂၀၁၈ ခုနှစ်၊ ဧပြီလ ၂၁ ရက်နေ့မှ မေလ ၂၁ ရက်နေ့အထိ မီးလောင်မှု ဖြစ်ပွားခဲ့သဖြင့် ဌာနဆိုင်ရာများ၊ မီးသတ်ဦးစီးဌာနမှ ယာဉ်များ၊ စည်ပင်သာယာမှ ရေသယ်ယာဉ်များ၊ စက်ယန္တရား ၉၇ စီးဖြင့် မီးငြိမ်းသတ်ခဲ့ရပါတယ်။ ဗွိုင်အိုဖောင်းမီးသတ်ဆေးရည် ၂၅၃၅၀ ဂါလံဖြင့် ၁၃ ရက်ကြာ မီးငြိမ်းသတ်ခဲ့ရပါတယ်။ နောက်ဆုံးစွန့်ပစ်အမှိုက်များမှ အများပြည်သူကျန်းမာရေး အတွက် အန္တရာယ်ကင်းရှင်းစေပြီး အကျိုးရှိစွာအသုံးပြုနိုင်ရန်အတွက် အမှိုက်များကိုစနစ်တကျ သိမ်းဆည်းပြီး အမှိုက်များကိုမီးရှို့ရှင်းလင်း၍ လျှပ်စစ်ဓာတ်အားထုတ်ယူ အသုံးပြုပါက အများပြည်သူ အကျိုးရှိမည်ဖြစ်ပါတယ်။ အမှိုက်များကို မီးရှို့ရှင်းလင်း၍ လျှပ်စစ်ဓာတ်အားထုတ်လုပ်ရေးလုပ်ငန်း၏ သဘောသဘာဝမှာ စီးပွားရေးအဖြစ် အကျိုးအမြတ်ရရှိရန်မရည်ရွယ်ဘဲ အမှိုက်ကင်းစင်၍ သဘာဝ ပတ်ဝန်းကျင် သန့်ရှင်းသာယာစေရန် ဆောင်ရွက်သည့် လုပ်ငန်းမျိုးဖြစ်ပါတယ်။ ရန်ကုန်မြို့တော်စည်ပင်သာယာရေးကော်မတီက အမှိုက်မှစွမ်းအင်ထုတ်လုပ်ခြင်းဆိုင်ရာ လုပ်ငန်းများဆောင်ရွက်ရန်အတွက် ၂၀၁၂-၂၀၁၃ ခုနှစ်က ပုဂ္ဂလိကကုမ္ပဏီများနှင့် အကျိုးတူ လုပ်ငန်းများဆောင်ရွက်ရန်အတွက် တင်ဒါခေါ်ယူပြီး အမှိုက်မှစွမ်းအင်ထုတ်လုပ်ရန် စီမံကိန်းများ လုပ်ငန်းများစတင်အကောင်အထည်ဖော် ဆောင်ရွက်နေကြောင်းကိုလည်း သိရှိရပါတယ်။ သို့ဖြစ်ပါ၍ နောက်ဆုံးစွန့်ပစ်အမှိုက်ပုံများမှ လျှပ်စစ်ဓာတ်အားထုတ်ယူရေးစီမံကိန်းကို တင်ဒါအောင်မြင်ခဲ့သည့် ကုမ္ပဏီများနှင့် အကျိုးတူဆက်လက်ပြီး စီမံကိန်းအကောင်အထည်ဖော်ဆောင်ရွက်ရန် အစီအစဉ် ရှိ/မရှိနှင့် အမှိုက်များမှ စွမ်းအင်ထုတ်လုပ်ရန်အတွက် စီမံကိန်းအသစ်များ ထပ်မံရေးဆွဲပြီး အမှိုက်မှ လျှပ်စစ်ဓာတ်အားထုတ်ယူခြင်း၊ အမှိုက်များစနစ်တကျသိမ်းဆည်းခြင်း၊ စုပုံခြင်းလုပ်ငန်းများကို ပြည်တွင်းပြည်ပပုဂ္ဂလိက ကုမ္ပဏီများနှင့် တင်ဒါခေါ်ယူပြီး မည်သည့်အချိန်ကာလတွင် ဆက်လက် စီမံဆောင်ရွက်ပေးမည်ကို ပြည်သူများကိုယ်စား သိရှိလိုပါသဖြင့် ပြည်သူ့လွှတ်တော်ဥက္ကဋ္ဌကြီးမှ တစ်ဆင့် လေးစားစွာဖြင့် မေးမြန်းအပ်ပါတယ်။ အားလုံးကျေးဇူးတင်ပါတယ်။</speech>
<speech type='speaker'> နေပြည်တော်ကောင်စီက ဖြေကြားရန်ဖြစ်ပါတယ်။</speech>
<speech><agency id='40'>ဦးညီထွန်း(အဖွဲ့ဝင်၊ နေပြည်တောင်ကောင်စီ)</agency>ရိုသေလေးစားအပ်ပါသော ပြည်သူ့လွှတ်တော်ဥက္ကဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ရန်ကုန်တိုင်းဒေသကြီး၊ လှိုင်သာယာ မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဝင်းမင်း၏ လှိုင်သာယာမြို့နယ် ထိန်ပင်နောက်ဆုံး စွန့်ပစ်အမှိုက်ပုံမှ အမှိုက်များအား မီးရှို့ရှင်းလင်း၍ လျှပ်စစ်ဓာတ်အားထုတ်ယူခြင်း၊ စနစ်တကျ အမှိုက်များသိမ်းယူခြင်း၊ အမှိုက်စုပုံခြင်းများကို စီမံဆောင်ရွက်ပေးရန် အစီအစဉ်ရှိ/မရှိနှင့် စပ်လျဉ်းသည့် မေးခွန်းနှင့်ပတ်သက်ပြီး ကျွန်တော်မှပဲဆက်လက်ဖြေကြားတင်ပြသွားမှာ ဖြစ်ပါတယ်။ ရန်ကုန်မြို့တော် စည်ပင်သာယာရေးကော်မတီ၊ ပတ်ဝန်းကျင်ထိန်းသိမ်းရေးနှင့် သန့်ရှင်းရေးဌာနအနေ ဖြင့် ရန်ကုန်မြို့တော်စည်ပင်သာယာရေးနယ်နိမိတ်အတွင်းရှိ မြို့နယ် ၃၃မြို့နယ်မှထွက်ရှိသည့် အမှိုက် များကို စုစည်းသိမ်းဆည်းပြီး သယ်ယူစွန့်ပစ်လျက်ရှိရာတွင် တစ်ရက်လျှင်အမှိုက်ထွက်ရှိမှု စုစုပေါင်း တန်ချိန် ၂၃၀၀ မှ ၂၅၀၀ အတွင်းရှိကာ ထိန်ပင်စွန့်ပစ်အမှိုက်ပုံတွင် တစ်ရက်လျှင် ၁၂၀၀ မှ ၁၃၅၀၊ ထားဝယ်ချောင်စွန့်ပစ်အမှိုက်ပုံတွင် တစ်ရက်လျှင် တန် ၁၀၀၀ မှ ၁၁၀၀၊ ဒလစွန့်ပစ်အမှိုက်ပုံတွင် တစ်ရက်လျှင် ၂၂ တန်မှ ၂၅ တန်၊ ဆိပ်ကြီးခနောင်တိုစွန့်ပစ်အမှိုက်ပုံတွင် တစ်ရက်လျှင် ၈ တန် နေ့စဉ် စွန့်ပစ်လျက်ရှိပါတယ်။ ရန်ကုန်မြို့တော်ဟာ စီးပွားရေးမြို့တော်ဖြစ်သည်နှင့်အညီ မြို့တော်ဧရိယာအတွင်း၌ လူဦးရေ တိုးပွားလာခြင်း၊ စီးပွားရေးနှင့်စက်မှုလုပ်ငန်းများ ဖွံ့ဖြိုးတိုးတက်လာခြင်းတို့ကြောင့် စွန့်ပစ်အမှိုက်ပုံ အမှိုက်များထွက်ရှိမှုနှုန်းမှာလည်း တစ်နေ့ထက်တစ်နေ့ပိုမိုမြင့်တက်လျက်ရှိပါတယ်။ ထို့ပြင် နောက်ဆုံး စွန့်ပစ်အမှိုက်ပုံများတွင် လက်ရှိအသုံးပြုလျက်ရှိတဲ့စနစ်မှာ မြေကျင်းတူး၍ အမှိုက်များအား မြေပေါ်သို့ တိုက်ရိုက်စွန့်ပစ်သည့်စနစ်(Open Dumping) ဖြစ်ပါသဖြင့် အမှိုက်မှထွက်ရှိသည့် အရည်၊ အနံ့အသက်များ၊ ရေထု၊ လေထု၊ မြေထုစသည့် ပတ်ဝန်းကျင်ညစ်ညမ်းမှုများနှင့် သဘာဝ ဘေးအန္တရာယ်များဖြစ်ပေါ်မှု ဥပမာ- မီးလောင်ခြင်းတို့ကြောင့် ပတ်ဝန်းကျင်ကိုဆိုးကျိုးများ သက်ရောက်လျက်ရှိပါတယ်။ ထို့ပြင်အမှိုက်စွန့်ပစ်ရန်အတွက် မြေနေရာချထားမှုပြဿနာရပ်များ လည်းရှိပါတယ်။ ဒါကြောင့် လက်ရှိအခြေအနေနှင့်သင့်လျော်ကိုက်ညီမှုရှိပြီး ပတ်ဝန်းကျင်သို့ ဆိုးကျိုး သက်ရောက်မှုအနည်းဆုံးဖြစ်စေသော စွန့်ပစ်အမှိုက်ပြုပြင်သန့်စင်သည့် လုပ်ငန်းစဉ်များကို ဆောင်ရွက်ရန်လိုအပ်လာပြီ ဖြစ်ပါတယ်။ သို့ဖြစ်ပါ၍ ရန်ကုန်မြို့တော်စည်ပင်သာယာရေးကော်မတီ အနေဖြင့် ၂၀၁၂ ခုနှစ်၊ ဒီဇင်ဘာလ၌ နောက်ဆုံးစွန့်ပစ်အမှိုက်ပုံကြီးနှစ်ခုဖြစ်သော ထိန်ပင်နှင့် ထားဝယ်ချောင် နောက်ဆုံးစွန့်ပစ်အမှိုက်ပုံတို့တွင် စွန့်ပစ်အမှိုက်များမှစွမ်းအင်ထုတ်လုပ်ခြင်း (Waste to energy)i $28:o lowop sa os8:868: (Incineration Plant)şç sağosos cogie : တစ်လွှာဖုံးအုပ်သည့်စနစ် Sanitary Landfill တို့အား အကောင်အထည်ဖော်ဆောင်ရွက်နိုင်ရေး အတွက် တင်ဒါခေါ်ယူခဲ့ရာ ကုမ္ပဏီနှစ်ခုမှ တင်ဒါအောင်မြင်ခဲ့ပါတယ်။ တင်ဒါအောင်မြင်သည့် ကုမ္ပဏီနှစ်ခုမှ လုပ်ငန်းအကောင်အထည်ဖော်ဆောင်ရွက်နိုင်ရန်အတွက် လျှပ်စစ်နှင့်စွမ်းအင်ဝန်ကြီး ဌာနနှင့် လျှပ်စစ်တစ်ယူနစ်ရောင်းချဈေးနှုန်း Power Purchase Agreement ညှိနှိုင်းရာမှာ သဘောတူညီချက် မရရှိခဲ့သဖြင့် စာချုပ်ချုပ်ဆိုနိုင်ခြင်း မရှိခဲ့သောကြောင့် တင်ဒါလုပ်ငန်းစဉ်များ ပယ်ဖျက်ခဲ့ရပါတယ်။ သို့သော်လည်း ၂၀၁၆ ခုနှစ်တွင် ဂျပန်နိုင်ငံအစိုးရနှင့်ပူးပေါင်းကာ ကာဗွန်လျှော့ချရေး အစီ အစဉ်အတွက် အမှိုက်မှစွမ်းအင်ထုတ်လုပ်သည့် စက်ရုံတစ်ရုံကို လှော်ကားတွင်စတင်တည်ဆောက် ခဲ့ပါတယ်။ ၎င်းစက်ရုံကို ဂျပန်နိုင်ငံအစိုးရအနေဖြင့် အမေရိကန်ဒေါ်လာ ရှစ်သန်း ကူညီထောက်ပံ့ပေး ခဲ့ပြီး အမေရိကန်ဒေါ်လာ ၁၆ သန်း အကုန်အကျခံ၍ တည်ဆောက်ခဲ့ခြင်းဖြစ်ပါတယ်။ ရန်ကုန်မြို့တွင်း ထွက်ရှိသည့်အမှိုက်တန်ချိန် ၆၀ ကို စက်ရုံတွင်မီးရှို့၍ လျှပ်စစ်ဓာတ်အား ၇၀၀ ကီလိုဝပ်ထုတ်လုပ် နိုင်ခဲ့ပြီး ၃၀၀ ကီလိုဝပ်ကို စက်ရုံတွင် ပြန်လည်အသုံးချ၍ ကျန်ကီလိုဝပ် ၄၀၀ ကို ဖြန့်ဖြူးရောင်းချရန် ဆောင်ရွက်လျက်ရှိပါတယ်။ ၎င်းလှော်ကားစက်ရုံတည်ဆောက်ခြင်းဟာ Model Project အဖြစ် အကောင်အထည်ဖော်ခဲ့ခြင်းဖြစ်ပြီး အမှိုက်မီးရှို့စက်ကြီးများမှာ မိမိနိုင်ငံရဲ့ ပညာရှင်များ၊ ဝန်ထမ်းများ ဖြင့် ဆက်လက်လည်ပတ်ဆောင်ရွက်နိုင်ရေးအတွက် နည်းပညာများရယူနိုင်ရန် လတ်တွေ့သင်ကြား ဆည်းပူးလျက်ရှိပါတယ်။ ၎င်းစက်ရုံဟာ တစ်ရက်လျှင် တန် ၆၀ အမှိုက်ကို မီးရှို့နိုင်သော စွမ်းအင် ထုတ်လုပ်သည့်စက်ရုံဖြစ်ပြီး ဂျပန်နိုင်ငံ Ministry of Environment နှင့် ရန်ကုန်မြို့တော် စည်ပင် သာယာရေးကော်မတီတို့ပူးပေါင်း၍ ကာဗွန်လျှော့တည်ဆောက်၍ ၇-၄-၂၀၁၇ ရက်နေ့မှာ စတင် ဖွင့်လှစ်လည်ပတ်လျက်ရှိပါတယ်။ ရန်ကုန်တိုင်းဒေသကြီး၊ လှိုင်သာယာမြို့နယ် ထိန်ပင်နောက်ဆုံးစွန့်ပစ်အမှိုက်ပုံ၌ တန် ၁၀၀၀ အား အမှိုက်ခွဲခြားခြင်း၊ သဘာဝမြေဆွေးပြုလုပ်ခြင်း၊ Recycle အမှိုက်များပြန်လည်သန့်စင်ခြင်း၊ အမှိုက်မှ အပူနှင့်စွမ်းအင်ထုတ်လုပ်ခြင်း၊ စွမ်းအားပြည့် Refuse Derived Fuel လောင်စာထုတ်လုပ် ခြင်းလုပ်ငန်းနှင့် အမှိုက်မှ anderobic digestion နည်းစဉ်အသုံးပြု၍ CNG CO ထုတ်လုပ်ခြင်း လုပ်ငန်းစဉ်တို့အကောင်အထည်ဖော်ဆောင်ရွက်နိုင်ရန် စီမံဆောင်ရွက်လျက်ရှိပါတယ်။ ထိုသို့ ဆောင်ရွက်ရာတွင် City to City အစီအစဉ်ဖြင့်ဆောင်ရွက်ခြင်း၊ Joint Venture ဖြင့် အကျိုးတူ ပူးပေါင်းဆောင်ရွက် ခြင်း၊ Government to Government အစီအစဉ်ဖြင့်ဆောင်ရွက်ခြင်း၊ Official Development Assistance (ODA) ချေးငွေရယူ၍ဆောင်ရွက်ခြင်းတို့ရှိရာ မိမိမြို့တော်နှင့် သင့်လျော်သည့်နည်းလမ်းကို အချိန်တိုအတွင်း အကောင်အထည်ဖော်ဆောင်ရွက်နိုင်ရန် ရွေးချယ် ဆောင်ရွက်လျက်ရှိပါသည်။ သို့ဖြစ်ပါ၍ ရန်ကုန်တိုင်းဒေသကြီး၊ လှိုင်သာယာမြို့နယ်၊ ထိန်ပင်အမှိုက် များကိုလည်း စနစ်တကျသိမ်းဆည်းခြင်း၊ သိမ်းဆည်းပြီးအမှိုက်များအား အမှိုက်မှ အပူနှင့် လျှပ်စစ်စွမ်းအင်ထုတ်လုပ်ခြင်း၊ CNG ထုတ်လုပ်ခြင်း၊ စွမ်းအားပြည့်လောင်စာတောင့်များထုတ်လုပ် ခြင်းလုပ်ငန်းစဉ်တို့ကို အကောင်အထည်ဖော်နိုင်ရေးအတွက် ဆက်လက်စီမံဆောင်ရွက်လျက်ရှိပါ ကြောင်း ရှင်းလင်းဖြေကြားအပ်ပါသည်ခင်ဗျား။ ကျေးဇူးတင်ပါတယ်ခင်ဗျား။</speech>
<speech type='speaker'> မိုက်ပေးပါ။</speech>
<speech><mp id='1127'>ဦးဝင်းမင်း(လှိုင်သာယာမဲဆန္ဒနယ်)</mp> ဥက္ကဌကြီးခင်ဗျား။ ဆက်စပ်မေးခွန်းမေးခွင့်ပြု ပါ။ ကျွန်တော်တို့ ထိန်ပင်အမှိုက်ပုံဟာ ၂၀၀၀-၂၀၀၁ ခုနှစ်က စတင်ပြီးပုံခဲ့ပါတယ်။ ဧက ၂၄၀ လောက် ရှိပါတယ်။ ယနေ့အချိန်မှာ ၁၇ နှစ်ကာလမှာ ဧက ၁၄၀ ခန့်ပုံပြီးသွားပါပြီ။ ဧက ၁၀၀ ပဲ ကျန်ပါတော့တယ်။ နောင် ၁၀ နှစ်လောက်ဆိုရင် အမှိုက်ပုံစရာ မြေနေရာမရှိတော့ပါဘူး။ အဲဒီအတွက် စီမံကိန်းကိုဆက်လက်အကောင်အထည်ဖော်မယ်ဆိုတာ ဘယ်အချိန်ကာလမှာများ ဆက်လက် အကောင်အထည်ဖော်မလဲဆိုတာကို ဆက်စပ်မေးခွန်းအနေဖြင့် မေးခွင့်ပြုပါခင်ဗျား။ ကျေးဇူးတင်ပါ တယ်။</speech>
<speech type='speaker'> နေပြည်တော်ကောင်စီကဖြေကြားပေးရန် ဖြစ်ပါတယ်။</speech>
<speech><agency id='40'>ဦးညီထွန်း(အဖွဲ့ဝင်၊ နေပြည်တောင်ကောင်စီ)</agency>ကိုယ်စားလှယ်တော်ကြီး ထပ်ဆင့်မေးခွန်းဖြင့် ထောက်ပြမေးမြန်းတဲ့အချက်အလက်နှင့် ပတ်သက်ပြီးတော့ ရန်ကုန်တိုင်း ဒေသကြီးအစိုးရအဖွဲ့သို့ ထပ်မံမေးမြန်းပြီး ဖြေကြားသွားမှာဖြစ်ပါကြောင်း လေးစားစွာတင်ပြ အပ်ပါတယ်ခင်ဗျား။</speech>
<speech type='speaker'> နေပြည်တော်ကောင်စီက ပြန်လည်ထွက်ခွာနိုင်ပါပြီ။</speech>
</Q-A>
<Q-A>
<title>
ပုသိမ်ကြီးမြို့နယ်၊ မင်းဂံကျေးရွာအုပ်စု၊ တောစုကျေးရွာ သဘာဝစိမ့်စမ်းရေထိန်းတောအား နိုင်ငံတော်မှ နယ်နိမိတ်ဧရိယာသတ်မှတ်၍ ကျေးရွာပိုင်ရေထိန်းတောအဖြစ် ထိန်းသိမ်းကာကွယ်စောင့်ရှောက် ပေးနိုင်ခြင်းရှိ/မရှိနှင့် စပ်လျဉ်းသည့်မေးခွန်း
</title>
<speech type='speaker'>
ပုသိမ်ကြီးမဲဆန္ဒနယ်မှ ဦးသောင်းဌေးလင်း မေးမြန်းဖို့ ဖြစ်ပါတယ်။
</speech>
<speech><mp id='296'>ဦးသောင်းဌေးလင်း(ပုသိမ်ကြီးမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် ပြည်ထောင်စုအဖွဲ့အစည်းဝင်ပုဂ္ဂိုလ်များ၊ လွှတ်တော်ကိုယ်စားလှယ်များအားလုံး၊ ဧည့်သည်တော်များအားလုံး မင်္ဂလာပါလို့ ဦးစွာနှုတ်ခွန်းဆက်သပါတယ်။ ကျွန်တော်ကတော့ ပုသိမ်ကြီး မဲဆန္ဒနယ်မှ ဦးသောင်းဌေးလင်းဖြစ်ပါတယ်။ ကျွန်တော့်အနေနဲ့ ပုသိမ်ကြီးမြို့နယ်၊ မင်းဂံကျေးရွာ အုပ်စု၊ တောစုကျေးရွာ သဘာဝစိမ့်စမ်းရေထိန်းတောအား နိုင်ငံတော်မှ နယ်နိမိတ်ဧရိယာသတ်မှတ်၍ ကျေးရွာပိုင်ရေထိန်းတောအဖြစ် ထိန်းသိမ်းကာကွယ်စောင့်ရှောက်ပေးနိုင်ခြင်းရှိ/မရှိ မေးခွန်းအား မေးမြန်းသွားမှာဖြစ်ပါတယ်။ ဥက္ကဌကြီးခင်ဗျား။ ကျွန်တော်ရဲ့ မဲဆန္ဒနယ်အတွင်းမှာရှိတဲ့ ပုသိမ်ကြီးမြို့နယ်၊ မင်းဂံကျေးရွာ အုပ်စု၊ တောစုကျေးရွာဟာ အိမ်ခြေ ၂၁၀၊ လူဦးရေ ၁၀၀၀ နီးပါးရှိပြီး စိုက်ပျိုး၊ မွေးမြူရေးလုပ်ငန်းနဲ့ အသက်မွေးဝမ်းကျောင်းပြုတဲ့ ကျေးရွာဖြစ်ပါတယ်။ ရေတွင်း၊ ရေကန်တူးဖော်ရန် အင်မတန်ခက်ခဲတဲ့ ကျေးရွာတစ်ရွာဖြစ်ပြီး ကျေးရွာအနီးရှိ တောင်ပေါ်မှထွက်ရှိတဲ့ သဘာဝစိမ့်စမ်းရေတွင်းမှရေကိုသာ အဓိကထားပြီး အသုံးပြုနေရပါတယ်။ ကျေးရွာရေရှည်တည်တံ့နိုင်ရန်နှင့် သောက်သုံးရေ လုံလောက်စွာရရှိစေရန် သဘာဝစိမ့်စမ်းရေတွင်းဧရိယာအား တောင်ယာခုတ်ခြင်း၊ သစ်၊ ဝါးခုတ်ခြင်း၊ မီးသွေးဖုတ်ခြင်း၊ ကျူးကျော်ဝင်ရောက်နေထိုင်ခြင်းမပြုရန် ၁၉၆၉ ခုနှစ်၊ စက်တင်ဘာလ ၂၆ ရက်မှာ စတင်တားမြစ်ခဲ့ပြီး ၁၉၉၀ ခုနှစ်တွင် အဆိုပါသဘာဝစိမ့်စမ်းရေထိန်းတောအား ကျေးရွာကော်မတီ ဖွဲ့စည်းပြီး အစဉ်အဆက်ကာကွယ်စောင့်ရှောက်ခဲ့ကြပါတယ်။ မြို့နယ်ဌာနဆိုင်ရာများနှင့် ရေထိန်းတောကော်မတီဝင်များ ကွင်းဆင်းလေ့လာချက်များအရ တောစုကျေးရွာအနီးမှာရှိတဲ့ ရေထိန်းတောဧရိယာဟာ မြေမျက်နှာပြင်အနေအထားမှာ တောင်ကုန်း၊ တောင်တန်းများသာဖြစ်ပြီး မြေပြန့်များမရှိခြင်း၊ ပိတောက်၊ ပျဉ်းကတိုးနှင့် အခြားသစ်မာပင်ကြီးများ အစုလိုက်ပေါက်ရောက်ခြင်း၊ အောက်ခံမြေဆီလွှာမှာ ကျောက်သားများသာဖြစ်သဖြင့် အခြားမြေအသုံးချမှုပြောင်းလဲရန် မသင့်တော် ဘဲ သဘာဝရေထိန်းတောအဖြစ် ၁၂၈၅ ဧကခန့်ကို ထိန်းသိမ်းကာကွယ်ရန် လိုအပ်နေကြောင်း ကျေးရွာသူကျေးရွာသားများ၏ တင်ပြချက်နှင့် ဌာနဆိုင်ရာမှတ်တမ်းများအရ သိရှိရပါတယ်။ ဥက္ကဋ္ဌကြီးခင်ဗျား။ ယခုအခါမှာ တောစုကျေးရွာတစ်ခုလုံး အသက်သွေးကြောသဖွယ် အဓိက မှီခိုအားထားနေရတဲ့ သဘာဝရေထိန်းတောဧရိယာအတွင်းမှာ သစ်ပင်တွေခုတ်လှဲတာ၊ စိုက်ပျိုးမြေ တွေတိုးချဲ့တာ၊ မြေလွတ်၊ မြေရိုင်းလျှောက်ထားမှုကို ကျေးရွာမှအကြိမ်ကြိမ်ကန့်ကွက် တားမြစ်နေရတာ ရေထိန်းတောအတွင်း ကျူးကျော်အဆောက်အဦ ဆောက်လုပ်ခြင်းနှင့် သစ်ပင်ခုတ်လှဲဖျက်ဆီးသူများ ကို သွားရောက်တားမြစ်တဲ့ ကျေးရွာသူကျေးရွာသားများနှင့် ရေထိန်းတောကော်မတီအဖွဲ့ဝင်များကိုပါ အသက်အန္တရာယ်ခြိမ်းခြောက်တဲ့အထိ ရှိနေပါတယ်။ ရေထိန်းတောဧရိယာပျောက်ကွယ်ပြီး စိမ့်စမ်းရေ များခန်းခြောက်သွားမည့်အရေးကိုလည်း ကျေးရွာသူ ကျေးရွာသားများမှ များစွာပူပန်လျက်ရှိပါတယ်။ သို့ဖြစ်ပါ၍ သောက်သုံးရေတွင်း၊ ရေကန်တူးဖော်ရန်ခက်ခဲပြီး သဘာဝစိမ့်စမ်းရေကိုသာ အဓိကမှီခို သုံးစွဲနေရတဲ့ တောစုကျေးရွာ စိမ့်စမ်းရေတောအား နိုင်ငံတော်မှ နယ်နိမိတ်ဧရိယာသတ်မှတ်ပြီး ကျေးရွာပိုင်ရေထိန်းတောအဖြစ် ထိန်းသိမ်းကာကွယ် စောင့်ရှောက်ပေးနိုင်ခြင်းရှိ/မရှိမေးခွန်းအား တောစုကျေးရွာသူကျေးရွာသားများကိုယ်စား ဥက္ကဋ္ဌကြီးမှတစ်ဆင့် လေးစားစွာမေးမြန်းအပ်ပါတယ် ခင်ဗျား။ ကျေးဇူးတင်ပါတယ်။</speech>
<speech type='speaker'>
သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာနက ဖြေကြားရန် ဖြစ်ပါတယ်။
</speech>
<speech><agency id='26'>ဒေါက်တာရဲမြင့်ဆွေ(ဒုတိယဝန်ကြီး၊ သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ကိုယ်စားလှယ်တော်ကြီးများ မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ သယံဇာတနှင့် သဘာဝပတ်ဝန်းကျင် ထိန်းသိမ်းရေးဝန်ကြီးဌာန ဒုတိယဝန်ကြီး ဒေါက်တာရဲမြင့်ဆွေ ဖြစ်ပါတယ်။ မန္တလေးတိုင်းဒေသကြီး၊ ပုသိမ်ကြီးမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးသောင်းဌေးလင်း မေးမြန်းတဲ့ မေးခွန်းနဲ့ စပ်လျဉ်းပြီး မန္တလေးတိုင်းဒေသကြီးအစိုးရအဖွဲ့နဲ့ ပေါင်းစပ်ဖြေကြားသွားမှာဖြစ်ပါတယ်။ ။ တောစုကျေးရွာ သဘာဝစိမ့်စမ်းရေထိန်းတောဟာ မန္တလေးတိုင်းဒေသကြီး၊ ပုသိမ်ကြီးမြို့နယ်၊ မင်းဂံကျေးရွာအုပ်စု၊ တောစုကျေးရွာအနီးမှာ တည်ရှိပါတယ်။ သစ်တောဦးစီးဌာနက စီမံခန့်ခွဲတဲ့ သစ်တောနယ်မြေအတွင်း ကျရောက်ခြင်းမရှိပဲ အစိုးရစီမံခန့်ခွဲခွင့်ရှိတဲ့ မြေအတွင်းကျရောက်နေပါ တယ်။ ဧရိယာအားဖြင့် ၁၂၈၅ ဧကခန့်ရှိပါတယ်။ အထက်ရွက်ပြတ်ရောနှောတောခြောက် အမျိုးအစားဖြစ်ပြီး ကျွန်း၊ ပျဉ်းကတိုး၊ ပိတောက်၊ သစ်ယာ၊ အင်ကြင်းစတဲ့ သစ်မျိုးများနဲ့ အခြားသစ်မျိုးအပင်ကြီးများ ပေါက်ရောက်လျက်ရှိပါတယ်။ မြေမျက်နှာသွင်ပြင်မှာ တောင်၊ မြောက်သွယ်တန်းနေတဲ့ တောင်ကြောရဲ့ အနောက်ဘက် တောင်ကုန်း၊ တောင်စောင်းများနဲ့ ကျောက်ဆောင်ကမ်းပါးများ ဖြစ်ပါတယ်။ ။ တောစုကျေးရွာဟာ အိမ်ခြေ ၂၀၀ ကျော်၊ အိမ်ထောင်စု ၁၉၆ စု၊ လူဦးရေ ၁၀၀၀ ကျော်ခန့် နေထိုင်ကြပြီး ရေတွင်းတူးဖော်ရန် ခက်ခဲတဲ့အတွက် သောက်သုံးရေရရှိရန် ကျေးရွာအနီးရှိ တောင်ပေါ်မှ သဘာဝအလျောက်ထွက်တဲ့ စိမ့်စမ်းရေတွင်းမှရေကိုသာ အဓိကအသုံးပြု ရတဲ့အတွက် ရေရှည်တည်တံ့စေရန် သဘာဝစိမ့်စမ်းရေထိန်းတောဧရိယာအား ကျူးကျော်ဝင်ရောက်၍ ခုတ်ထွင်မှု မရှိရေးကို ၁၉၆၉ ခုနှစ်၊ စက်တင်ဘာလ ၂၆ ရက်နေ့မှစပြီး စတင်တားမြစ်ခဲ့ပြီး ၁၉၉၀ ခုနှစ်မှာ ကျေးရွာရေထိန်းတောအား ကော်မတီဖွဲ့စည်း၍ အစဉ်အဆက်ကာကွယ်စောင့်ရှောက်ခဲ့ကြပါတယ်။ ယခုလက်ရှိမှာ တောစုကျေးရွာ ရေထိန်းတောစောင့်ရှောက်ရေးကော်မတီဥက္ကဋ္ဌအဖြစ် ဦးအောင်မင်း မှဦးဆောင်ပြီး ကော်မတီဝင်ခြောက်ဦးဖြင့် ကာကွယ်ထိန်းသိမ်းစောင့်ရှောက်လျက်ရှိပါတယ်။ စိမ့်စမ်းရေထိန်းတော ရေရှည်တည်တံ့ရေးအတွက် မြို့နယ်အုပ်ချုပ်ရေးမှူးရုံး၊ ပုသိမ်ကြီး မြို့နယ်မှ(၂-၁-၂၀၁၈)ရက်စွဲပါစာဖြင့် ဖွဲ့စည်းတာဝန်ပေးအပ်ထားတဲ့ သဘာဝရေထွက်များတည်နေရာ ရှာဖွေမှတ်တမ်းတင်ရေးကော်မတီရဲ့ သတ်မှတ်ပြထားချက်အတိုင်း၊ လုပ်ငန်းတာဝန်များအတိုင်း အကောင်အထည်ဖော်ဆောင်ရွက်သွားမှာဖြစ်ပါတယ်။ သစ်တောဦးစီးဌာနဟာ ရေဝေရေလဲနှင့် ရေဦးရေထွက်ဧရိယာများကို ထိန်းသိမ်းစောင့်ရှောက်လျက်ရှိပြီး ပုသိမ်ကြီးမြို့နယ်အတွင်း ရေဝေရေလဲဧရိယာများထိန်းသိမ်းခြင်း၊ ကျေးရွာမှထိန်းသိမ်းစောင့်ရှောက်ထားတဲ့ ရေထိန်းတောများ ကို သစ်တောနယ်မြေအတွင်းဖြစ်ပါက ဒေသခံပြည်သူပိုင်၊ အစုအဖွဲ့ပိုင်သစ်တော(Community Forestry)တည်ထောင်ခွင့်ပြုခြင်း၊ သစ်တောနယ်မြေပြင်ပဖြစ်ပါက တိုင်းဒေသကြီးအစိုးရအဖွဲ့ရဲ့ သဘောတူညီချက်နဲ့ သစ်တောနယ်မြေအဖြစ် သတ်မှတ်ဖွဲ့စည်းခြင်းများကို စဉ်ဆက်မပြတ် ဆောင်ရွက်လျက်ရှိပါတယ်။ သစ်တောမူဝါဒအရ ကြိုးဝိုင်း ကြိုးပြင်ကာကွယ်တောဧရိယာကို နိုင်ငံရဲ့ ၃၀ ရာခိုင်နှုန်းအထိ လည်းကောင်း၊ သဘာဝနယ်မြေကို ရေတိုကာလမှာ နိုင်ငံရဲ့ ၅ ရာခိုင်နှုန်းနဲ့ ရေရှည်ကာလမှာ ၁၀ ရာခိုင်နှုန်းအထိ တိုးချဲ့ဖွဲ့စည်းသွားရန် ရည်ရွယ်ထားရှိပါတယ်။ သဘာဝစိမ့်စမ်းရေထိန်းတာဟာ သစ်တောနယ်မြေပြင်ပမှာတည်ရှိခြင်းကြောင့် သစ်ပင်များခုတ်လှဲခြင်း၊ စိုက်ပျိုးမြေချဲ့ထွင်လာခြင်း၊ မြေလွတ်မြေလပ်နဲ့ မြေရိုင်းလုပ်ကိုင်ခွင့်များလျှောက်ထားလာခြင်း၊ ကျူးကျော်အဆောက်အဦများ ဆောက်လုပ်ခြင်းတို့ကို သစ်တောဥပဒေအရ ထိရောက်စွာအရေးယူရန် အခက်အခဲများစွာရှိပါတယ်။ ၂၀၁၈ ခုနှစ် စက်တင်ဘာလမှာပြဌာန်းတဲ့ သစ်တောဥပဒေပုဒ်မ ၇(ဃ)အရ ဝန်ကြီးဌာနသည် နေပြည်တော်ကောင်စီ/တိုင်းဒေသကြီး သို့မဟုတ် ပြည်နယ်အစိုးရအဖွဲ့၏ သဘောထားမှတ်ချက်၊ ပြည်ထောင်စုအစိုးရအဖွဲ့၏ သဘောတူညီချက်ဖြင့် ဒေသခံများမှ ၎င်းတို့၏ ဓလေ့ထုံးတမ်းအရ ထိန်းသိမ်းထားသည့် သဘာဝသစ်တောများနှင့် ဒီရေတောများကို အသိအမှတ်ပြု နိုင်သည်ဟု ဖော်ပြထားရှိပါတယ်။ သို့ဖြစ်ပါ၍ သဘောဝစိမ့်စမ်းရေထိန်းတောအား ကြိုးပြင်ကာကွယ်တောအဖြစ် သတ်မှတ်ကြေညာနိုင်ရေးအတွက် သက်ဆိုင်ရာဌာနများနဲ့ ဒေသခံကျေးလက်ပြည်သူများ ပူးပေါင်း ဆောင်ရွက်သွားသင့်ပါတယ်။ သစ်တောနယ်မြေအဖြစ် ဆောင်ရွက်ပြီးပါက ဒေသခံပြည်သူအစုအဖွဲ့ ပိုင် သစ်တောလုပ်ငန်းအဖြစ် တောစုကျေးရွာဒေသခံများကို သဘာဝတောပြုစုထိန်းသိမ်းခြင်း လုပ်ငန်းအား လုပ်ကိုင်ဆောင်ရွက်ခွင့်ပြု သွားမှာဖြစ်ပါကြောင်း ရှင်းလင်းဖြေကြားအပ်ပါတယ်။ အားလုံးကို ကျေးဇူးတင်ရှိပါတယ်။</speech>
</Q-A>
<Q-A>
<title>
ဝမ်ဖွံသစ်တောကြိုးဝိုင်းနှင့် လွိုင်ကောင်းသစ်တောကြိုးဝိုင်း နယ်နိမိတ်ဧရိယာအတွင်း ကျရောက် နေသော ရွာမြေ၊ သာသနာ့မြေ၊ ယာမြေ၊ လယ်မြေများကို မူလကတည်းက စိုက်ပျိုးလုပ်ကိုင်ခဲ့ကြသည့် ဒေသခံတောင်သူလယ်သမားများလက်ဝယ်သို့ ပြန်လည်စွန့်လွှတ်ပေးရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း
</title>
<speech type='speaker'>
ကျေးသီးမဲဆန္ဒနယ်မှ ဦးစိုင်းအောင်ကျော် မေးမြန်းဖို့ ဖြစ်ပါတယ်။
</speech>
<speech><mp id='1138'>ဦးစိုင်းအောင်ကျော်(ကျေးသီးမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်ထောင်စုဒုတိယဝန်ကြီး၊ ပြည်သူ့လွှတ်တော်ကိုယ်စားလှယ်များနှင့် ဧည့်သည်တော် များအားလုံး မင်္ဂလာပါ။ ကျွန်တော်ကတော့ ကျေးသီးမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးစိုင်းအောင်ကျော် ဖြစ်ပါတယ်။ ကျွန်တော်မေးမြန်းလိုတာကတော့ ကျေးသီးမြို့နယ်ရှိ ဝမ်ဖီ သစ်တောကြိုးဝိုင်းနှင့် လွိုင်ကောင်းသစ်တောကြိုးဝိုင်းအတွင်းပါရှိသွားသော ဒေသခံတောင်သူများ၏ ကျေးရွာများ၊ သာသနာမြေများ၊ ယာမြေများ၊ လယ်မြေများ၊ သုဿန်မြေများကို ဒေသခံတောင်သူ လယ်သမားများလက်ဝယ်သို့ ပြန်လည်ပေးအပ်နိုင်ရေး ဆောင်ရွက်ထားမှုအခြေအနေကို သိရှိလိုပါ သဖြင့် ဒေသခံပြည်သူများရဲ့ ကိုယ်စား မေးမြန်းအပ်ပါတယ်။ အဆိုပါသစ်တောကြိုးဝိုင်းသည် ကျေးသီး မြို့မြေနှင့်တစ်ဆက်တစ်စပ်တည်းတည်ရှိနေပါသည်။ အဆိုပါ သစ်တောကြိုးဝိုင်းမသတ်မှတ်မီကပင် ဒေသခံတောင်သူများသည် နှစ်ပေါင်းရာချီနေထိုင်လျက်ရှိပြီး ၎င်းဧရိယာအတွင်း၌ စိုက်ပျိုးရေး လုပ်ငန်းများ လုပ်ကိုင်နေကြရပါသည်။ ကြိုးဝိုင်းအဖြစ်မသတ်မှတ်မီကပင် စိုက်ပျိုးမြေဧရိယာအတွင်း ရာသီအလိုက် သီးနှံပင်များစိုက်ပျိုးလာခဲ့သည့်အတွက် သစ်တောသစ်ပင်များပေါက်ရောက်နေခြင်း မရှိပါ။ စိုက်ပျိုးမြေအပြင် ကျေးရွာများသည်လည်း နှစ်ပေါင်းများစွာကတည်းက နေထိုင်ခဲ့ကြသည့် အပြင် သမိုင်းဝင်ဘုန်းတော်ကြီးကျောင်းများ၊ သာသနာမြေများ၊ သုဿန်များသည်လည်း ရှေးယခင် ကာလမှ ယနေ့အထိ အသုံးပြု နေကြောင်း တွေ့ရပါသည်။ သို့သော်လည်းပဲ ၂၀၀၂ ခုနှစ်တွင် သစ်တောဦးစီးဌာနမှ သစ်တောကြိုးဝိုင်းအဖြစ် သတ်မှတ်စဉ်ကာလ၌လည်း နယ်မြေလုံခြုံရေးအခြေ အနေအရနှင့် ဝန်ထမ်းအင်အားမလုံလောက်ခြင်းတို့ကြောင့် ဦးစီးဌာနအနေနဲ့ မြေပြင်သို့ ကွင်းဆင်း စစ်ဆေးခြင်းမရှိဘဲ ရုံးပေါ်၌သာ မြေပုံကြမ်းရေးဆွဲကာ အတည်ပြုခဲ့ခြင်းသာဖြစ်ပါတယ်လို့ သိရှိရ ပါတယ်။ ပြည်သူများအား မည်သည်မျှအသိပေးဆောင်ရွက်ခြင်းမရှိပါ။ ပြည်သူများလည်း သစ်တော ကြိုးဝိုင်းအဖြစ် သတ်မှတ်ခြင်းကြောင့် နောက်ဆက်တွဲကြုံရမည့် အကျိုးအပြစ်များလည်း နားလည်မှု မရှိသည်ကို လေ့လာတွေ့ရှိရပါတယ်။ သို့ဖြစ်ပါ၍ ယနေ့အချိန်အခါတွင် လူဦးရေတိုးတက်များပြားလာခြင်း၊ နယ်မြေအခြေအနေ တည်ငြိမ်အေးချမ်းလာခြင်းတို့ကြောင့် ဒေသခံပြည်သူများသည် မိမိတို့နေထိုင်သည့်ရပ်ကွက်နှင့် ကျေးရွာနှင့်နီးကပ်လျက်ရှိသည့်မြေနေရာများတွင် ဘိုးဘွားဘီဘင်လက်ထက်ကတည်းက စိုက်ပျိုး လုပ်ကိုင်စားသောက်နေကြသော်လည်း ယနေ့အချိန်အခါတွင် ၎င်းတို့ရဲ့ လယ်ယာမြေလုပ်ပိုင်ခွင့် အခွင့်အရေးများ၊ မြေယာပိုင်ဆိုင်ခွင့်အခွင့်အရေးများ ဆုံးရှုံးလျက်ရှိနေပါတယ်။ သို့ဖြစ်ပါ၍ မိဘ ပြည်သူများရဲ့ ကိုယ်စား ကျေးသီးမြို့နယ်အတွင်းရှိ ဝမ်ဖီသစ်တောကြိုးဝိုင်းနှင့် လွိုင်ကောင်းသစ်တော ကြိုးဝိုင်း နယ်နိမိတ်ဧရိယာအတွင်းရောက်ရှိသော ရွာမြေ၊ သာသနာမြေ၊ ယာမြေ၊ လယ်မြေများကို မူလကတည်းက စိုက်ပျိုးလုပ်ကိုင်ခဲ့ကြသည့် ဒေသခံတောင်သူလယ်သမားများလက်ဝယ်သို့ ပြန်လည် စွန့်လွှတ်ပေးရန်အစီအစဉ်ရှိ/မရှိသည်ကို ဥက္ကဋ္ဌကြီးမှတစ်ဆင့် လေးစားစွာမေးမြန်းအပ်ပါတယ်။ အားလုံးကိုကျေးဇူးတင်ပါတယ်။</speech>
<speech type='speaker'>
သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာနက ဖြေကြားရန် ဖြစ်ပါတယ်။
</speech>
<speech><agency id='26'>ဒေါက်တာရဲမြင့်ဆွေ(ဒုတိယဝန်ကြီး၊ သယံဇာတနှင့် သဘာဝပတ်ဝန်းကျင်ထိန်းသိမ်းရေး ဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော် ကိုယ်စားလှယ်ကြီးများခင်ဗျား။ ရှမ်းပြည်နယ်၊ ကျေးသီးမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးစိုင်းအောင်ကျော် မေးမြန်းတဲ့ မေးခွန်းနှင့်စပ်လျဉ်းပြီး ရှမ်းပြည်နယ်အစိုးရအဖွဲ့နှင့် ပေါင်းစပ် ဖြေကြားသွားမှာဖြစ်ပါတယ်။ သစ်တောနယ်မြေများ ဖွဲ့စည်းဆောင်ရွက်ရာမှာ ၁၉၉၂ ခုနှစ်၊ သစ်တောဥပဒေပုဒ်မ ၃၊ ၄၊ ၅၊ ၆ နှင့် ၁၉၉၅ ခုနှစ်၊ နည်းဥပဒေ ၃ မှ ၁၉ တို့အရ ကြိုးဝိုင်းတောကို အထွေထွေအုပ်ချုပ်ရေးဦးစီးဌာနနဲ့ ကြိုးပြင်ကာကွယ်တောကို သစ်တောဦးစီးဌာနတို့မှ ကြေးတိုင်အရာရှိများခန့်အပ်ပြီး သစ်တောနယ်မြေ ဖွဲ့စည်းခြင်းလုပ်ငန်းစဉ်အဆင့်ဆင့် သတ်မှတ်အကောင်အထည်ဖော် ဆောင်ရွက်ခဲ့ပါတယ်။ ထိုသို့ ဆောင်ရွက်ရာမှာ ဒေသခံပြည်သူများနစ်နာမှုမရှိစေရန် ကြေးတိုင်အရာရှိနှင့် သစ်တောဦးစီးဌာနတို့မှ ဒေသခံပြည်သူများအခြေချနေထိုင်မှု၊ စိုက်ပျိုးရေးလုပ်ကိုင်မှုများကို စနစ်တကျ ကွင်းဆင်းစစ်ဆေးပြီး သစ်တောနည်းဥပဒေ ၇(က)၁အရ မိရိုးဖလာလုပ်ပိုင်ခွင့်ရှိတဲ့မြေကို ဖွဲ့စည်းမယ့်သစ်တော နယ်မြေ များအတွင်း ထည့်သွင်းခြင်းမရှိဘဲ ချန်လှပ်ကွက်များဖြင့် သစ်တောမြေဖွဲ့စည်းထားတဲ့ အမိန့် ကြော်ငြာစာမှာ တစ်ပါတည်းဖော်ပြပေးလျက်ရှိပါတယ်။ ။ ၎င်းအပြင် ဒေသခံပြည်သူများ သစ်တောထွက်ပစ္စည်းထုတ်ယူသုံးစွဲခွင့်၊ မွေးမြူထားတဲ့ တိရစ္ဆာန်များရဲ့ စားကျက်မြေအပါအဝင် မြေအသုံးချခွင့်ပြုခွင့်တို့ကို ပမာဏ၊ အမျိုးအစား၊ ဧရိယာ၊ နယ်နိမိတ်၊ အချိန်ကာလ၊ ခွင့်ပြုမယ့်နည်းလမ်းများဖြင့် အဆိုပါအမိန့်ကြော်ငြာစာမှာ အတိအကျ ဖော်ပြထုတ်ပြန်ပါရှိပါတယ်။ ကြိုးဝိုင်း/ကြိုးပြင်ကာကွယ်တောဖွဲ့စည်းရန်ရည်ရွယ်ကြောင်း ကြေညာ ပြီးပါက ဒေသခံပြည်သူများကို နစ်နာမှုမရှိစေရန် သစ်တောဥပဒေ၊ နည်းဥပဒေ၊ ဌာနဆိုင်ရာ ညွှန်ကြားချက်များနှင့်အညီ အောက်ပါအတိုင်း စနစ်တကျဆက်လက်ဆောင်ရွက်ပါတယ်။ ။ သစ်တောကြေးတိုင်အရာရှိက ရက်ပေါင်း ၃၀ အတွင်း ကြိုးဝိုင်းတောဖွဲ့စည်းမယ့်ဒေသရဲ့ တည်နေရာ၊ နယ်နိမိတ်များကိုဖော်ပြပြီး သက်ဆိုင်ရာဒေသမှာ နေထိုင်ကြတဲ့ အများပြည်သူတို့သိရှိ စေရန်ကြေညာခြင်း ဖြစ်ပါတယ်။ သက်ဆိုင်သူများက တောင်းဆိုလိုတဲ့ အခွင့်အရေးများနှင့် တင်ပြ လိုတဲ့ဆိုင်ရာဆိုင်ခွင့်များကို ကြေညာသည့်နေ့မှစ၍ ရက်ပေါင်း ၉၀ အတွင်း တင်ပြခြင်းဖြစ်ပါတယ်။ သစ်တောကြေးတိုင်လုပ်ငန်းများအားလုံးပြီးစီးလျှင် သစ်တောကြေးတိုင်အရာရှိရဲ့ အစီရင်ခံစာပြုစု၍ သစ်တောဦးစီးဌာန၊ ညွှန်ကြားရေးမှူးချုပ်ထံပေးပို့ရပါတယ်။ ညွှန်ကြားရေးမှူးချုပ်က တင်ပြလာသော ကြေးတိုင် အစီရင်စာများကို စိစစ်ပြီးပါက အမိန့်ကြော်ငြာစာ(မူကြမ်း)ကိုပြုစု၍ ကြေးတိုင်အစီရင်ခံစာ နှင့်အတူ ပြည်ထောင်စုဝန်ကြီးထံတင်ပြခြင်း၊ ပြည်ထောင်စုဝန်ကြီးသည် အစီရင်ခံစာများကို စိစစ် သုံးသပ်၍ ပြည်ထောင်စုအစိုးရအဖွဲ့သို့ တင်ပြ၍ သဘောတူညီချက်ရရှိလျှင် သစ်တောဥပဒေပုဒ်မ ၆ ပုဒ်မခွဲ(ဃ)အရ ကြိုးဝိုင်းတောအဖြစ်သတ်မှတ်ကြောင်း အမိန့်ကြော်ငြာစာကို ထုတ်ပြန်ခြင်း ဖြစ်ပါတယ်။ ပြီးလျှင် အမိန့်ကြော်ငြာစာထုတ်ပြန်ပြီးနောက် အပြီးသတ်နယ်နိမိတ်သတ်မှတ်ခြင်းကို မြို့နယ်သစ်တောဦးစီးဌာနက တစ်နှစ်အတွင်းအပြီးသတ်ဆောင်ရွက်ခြင်း ဖြစ်ပါတယ်။ လုပ်ငန်းစဉ်အဆင့်ဆင့်အား Power Point ဖြင့် တင်ပြခွင့်ပြု ရန် ခွင့်ပန်အပ်ပါတယ်။ ပြည်သူ့လွှတ်တော်ကိုယ်စားလှယ်ကြီးမေးမြန်းတဲ့ ဝမ်ဖီကြိုးဝိုင်းတောနဲ့ လွိုင်ကောင်းကြိုးဝိုင်းတော တို့ဟာ ရှမ်းပြည်နယ်၊ လွိုင်လင်ခရိုင်၊ ကျေးသီးမြို့နယ်အတွင်းမှာရှိပြီးတော့မှ ဝမ်ညိုးကြိုးဝိုင်းဟာ ၁၂၇၀၀ ဧကအား ဤဝန်ကြီးဌာနရဲ့ ၉-၁-၂၀၀၂ ရက်စွဲပါ အမိန့်ကြော်ငြာစာဖြင့်လည်းကောင်း၊ လွိုင်ကောင်းကြိုးဝိုင်း ၁၀၅၆၀ ဧကအား ၉-၁-၂၀၀၂ ရက်စွဲပါ အမိန့်ကြော်ငြာစာဖြင့်လည်းကောင်း တောတောင်ရေမြေတို့ကို ထိန်းသိမ်းကာကွယ်ရန်၊ သစ်တောထွက်ပစ္စည်းများ စဉ်ဆက်မပြတ် ထုတ်လုပ်နိုင်ရေးရည်ရွယ်၍ ဥပဒေ၊ စည်းမျဉ်းစည်းကမ်း၊ လုပ်ထုံးလုပ်နည်းများနှင့်အညီ ဖွဲ့စည်းခဲ့ ပါတယ်။ ဝမ်ဖီကြိုးဝိုင်းတော ဖွဲ့စည်းသတ်မှတ်စဉ်က ဆိုင်ရာဆိုင်ခွင့်နှင့် အခွင့်အရေးများအဖြစ် ခွင့်ပြု သတ်မှတ်ပေးထားမှုအခြေအနေကို Power Point ဖြင့်တင်ပြအပ်ပါတယ်။ လွိုင်ကောင်းကြိုးဝိုင်းတော ဖွဲ့စည်းသတ်မှတ်စဉ်က ခွင့်ပြုခဲ့တဲ့ဆိုင်ရာဆိုင်ခွင့်နှင့် အခွင့်အရေးများတောင်းခံမှုမရှိပါ။ ထို့အပြင် သစ်တောဦးစီးဌာနအနေနဲ့ သစ်တောနယ်မြေဖြစ်တဲ့ ကြိုးဝိုင်း/ကြိုးပြင်ကာကွယ်တောများနဲ့ သဘာဝ နယ်မြေများအတွင်း နှစ်ကာလအတိုင်းအတာတစ်ခုအထိ တရားမဝင်ကျူးကျော်အခြေချနေထိုင်တဲ့ ရွာစုနဲ့အိမ်ထောင်စုများအား သစ်တောမြေအဖြစ်မှ ပယ်ဖျက်ပေးရန် ၂၀၁၃ ခုနှစ်က တိုင်းဒေသကြီး/ ပြည်နယ်အလိုက် စာရင်းကောက်ယူခဲ့ပြီး ကောက်ယူရရှိသောစာရင်းများအရ အဆင့်အလိုက် ပယ်ဖျက်ပေးခဲ့ပါတယ်။ ရှမ်းပြည်နယ်၊ လွိုင်လင်ခရိုင်၊ ဝမ်ဖီကြိုးဝိုင်းအတွင်း ကျူးကျော်စာရင်းကောက်ယူမှုအရ အိမ်ခြေ ၅၀ အောက် ပြည်ထဲရေးအမည်ပေါက် ရွာမြေ ၄၁ ဧက၊ လယ်မြေ ၁၃ ဧက၊ ယာမြေ ၂၃၁ ဧက၊ နှစ်ရှည်စိုက်ခင်း ၄၈ ဧက၊ သာသနာ/အများပိုင်မြေ ၁၀ ဧက စုစုပေါင်း ၃၄၃ ဧကနှင့် အိမ်ခြေ ၅၀ အောက် ပြည်ထဲရေးအမည်မပေါက်သော်လည်း အခိုင်အမာတည်ရှိပြီးဖြစ်တဲ့ ကျေးရွာ ငါးရွာရဲ့ ရွာမြေ ၂၉၅.၅ ဧက၊ လယ်မြေ ၁၃၆.၅ ဧက၊ ယာမြေ ၅၆၉ ဧက၊ ဥယာဉ်ခြံမြေ ၂၆ ဧက၊ နှစ်ရှည်စိုက်ခင်း ၁၄၂ ဧက၊ သာသနာ/အများပိုင်မြေ ၇၄ ဧက စုစုပေါင်း ၁၂၄၃ ဧက၊ ပြန့်ကျဲနေသော အိမ်စု/ရွာစုများစာရင်းမှ ပြင်ပကျူးကျော်လုပ်ကိုင်တဲ့ လယ်မြေ ၂၇၇.၅၆ ဧက၊ ယာမြေ ၁၆၄.၇၂ ဧက၊ သာသနာ/အများပိုင်မြေ ၈၀ ဧက စုစုပေါင်း ၅၂၂.၂၈ ဧက စုစုပေါင်းချုပ် ၂၁၀၈.၂၈ ဧကကို စာရင်း ကောက်ယူရရှိခဲ့ပြီး ၎င်းစာရင်းအနက် ပြည်ထောင်စုဝန်ကြီးရုံး၏ ၆-၄-၂၀၁၅ ရက်စွဲပါ အမိန့် ကြော်ငြာစာအရ နမ့်စလက်ကျေးရွာ၊ နားလွယ်ကျေးရွာ၊ နားဟမ်းကျေးရွာ၊ ကုန်းပက်ကျေးရွာ၊ နားကျိုင်းကျေးရွာ၊ နောင်ကားကျေးရွာ ခြောက်ရွာ၏ ရွာမြေ ၃၃၆.၅ ဧက၊ လယ်မြေ ၁၄၉.၅ ဧက၊ သာသနာ/အများပိုင်မြေ ၈၄ ဧက စုစုပေါင်း ၅၇၀ ဧကကို သစ်တောနယ်မြေအဖြစ်ကနေ ပယ်ဖျက်ပေးခဲ့ပြီးဖြစ်ပါတယ်။ အလားတူ လွိုင်ကောင်းကြိုးဝိုင်းအတွင်း စာရင်းကောက်ယူမှုအရ အိမ်ခြေ ၅၀ အောက် ပြည်ထဲရေးအမည်ပေါက် ကျေးရွာ သုံးရွာရဲ့ ရွာမြေ ၁၅၆ ဧက၊ လယ်မြေ ၁၅၅.၅ ဧက၊ ယာမြေ ၅၉၉ ဧက၊ ဥယာဉ်ခြံမြေ ၃၁၄.၅ ဧက၊ နှစ်ရှည်စိုက်ခင်း ၁၃၉ ဧက၊ သာသနာ/အများပိုင်မြေ ၁၉၈.၃၅ ဧက စုစုပေါင်း ၁၅၆၂.၃၅ ဧက စာရင်းကောက်ယူရရှိခဲ့ပြီး ၎င်းအနက် ပြည်ထောင်စုဝန်ကြီးရုံး၏ ၆-၄-၂၀၁၅ ရက်စွဲပါ အမိန့်ကြော်ငြာစာဖြင့် ပါတက်ကျေးရွာ၊ ကောင်းမူကျေးရွာ၊ ဟေမောင်ကျေးရွာ သုံးရွာရဲ့ ရွာမြေ ၁၅၆ ဧက၊ လယ်မြေ ၁၅၅.၅ ဧက၊ သာသနာ/အများပိုင်မြေ ၁၉၈.၃၅ ဧက စုစုပေါင်း ၅၀၉ ဧကအား သစ်တောမြေအဖြစ်မှ ပယ်ဖျက်ပေးခဲ့ပြီးဖြစ်ပါတယ်။ ဝန်ကြီးဌာနဟာ သစ်တောသယံဇာတအရင်းအမြစ်များ ရေရှည်ထုတ်ယူသုံးစွဲနိုင်ရေးနှင့် သစ်တောဖုံးလွှမ်းမှုကောင်းမွန် လာစေရေးအတွက် သစ်တောများပြန်လည်တည်ထောင်ခြင်းအစီအစဉ်အား အကောင်အထည်ဖော် ဆောင်ရွက်ခြင်း၊ ရာသီဥတုပြောင်းလဲမှုလျှော့ချရေးဆိုင်ရာ နိုင်ငံအလိုက်ဆောင်ရွက်ရမည့် ကတိကဝတ်များကို လက်မှတ်ရေးထိုးပြီးဖြစ်၍ ကြိုးဝိုင်းတော၊ ကြိုးပြင်ကာကွယ်တောများအား ၃၀ ရာခိုင်နှုန်း၊ သဘာဝ နယ်မြေများအား ၁၀ ရာခိုင်နှုန်းတိုးချဲ့ဖွဲ့စည်းရန်စီစဉ်လျက်ရှိရာ လက်ရှိအချိန်မှာ ကြိုးဝိုင်း/ကြိုးပြင်ကာကွယ်တောကို ၂၅.၁၉ ရာခိုင်နှုန်း၊ သဘာဝနယ်မြေများကို ၅.၇၉ ရာခိုင်နှုန်း ဖွဲ့စည်းပြီး ကျန်ရှိသော ကြိုးဝိုင်း/ကြိုးပြင်ကာကွယ်တော ၄.၈၁ ရာခိုင်နှုန်းနှင့် သဘာဝနယ်မြေ ၄.၂၁ ရာခိုင်နှုန်းကို ထပ်မံဖွဲ့စည်းရန်နှင့် ဖွဲ့စည်းပြီး ကြိုးဝိုင်း/ကြိုးပြင်ကာကွယ်တောနဲ့ သဘာဝနယ်မြေ များအား လျော့ပါးမှုမရှိအောင် အလေးထားဆောင်ရွက်လျက်ရှိပါတယ်။ သစ်တောဦးစီးဌာနအနေနဲ့ နိုင်ငံတကာကတိကဝတ် ပြည့်မီရေးအတွက် သစ်တောကြိုးဝိုင်း ဖွဲ့စည်းရေးကိုသာ ဦးစားပေးဆောင်ရွက်နေရပြီး ၂၀၁၃ ခုနှစ်က ကောက်ယူခဲ့တဲ့ ကြိုးဝိုင်းကျူးကျော် စာရင်းများအနက် အိမ်ခြေ ၅၀ အောက်စာရင်းများကို ပယ်ဖျက်ပေးခဲ့ပြီး ဖြစ်ပါတယ်။ သစ်တော ကြိုးဝိုင်းအတွင်း ဝင်ရောက်လုပ်ကိုင်နေတဲ့ယာမြေနဲ့ ဥယျာဉ်ခြံမြေများအား သစ်တောမြေအဖြစ်မှ ပယ်ဖျက်ခြင်းမပြု သော်လည်း ဆက်လက်လုပ်ကိုင်ခွင့်ပြုထားပြီး ၎င်းယာမြေများအား သီးနှံသစ်တော ရောနှောစိုက်ပျိုးတဲ့စနစ်ကိုအခြေခံတဲ့ ဒေသခံပြည်သူအစုအဖွဲ့ပိုင်သစ်တောလုပ်ငန်း တည်ထောင် ခြင်းအား နှစ် ၃၀ တိုင်လုပ်ကိုင်ခွင့်ပြုခြင်း၊ ဥယျာဉ်ခြံမြေများအား နှစ်ရှည်မြေငှားရမ်းစနစ်ဖြင့် ခွင့်ပြုခြင်းလုပ်ငန်းများကို ဆောင်ရွက်ပေးလျက်ရှိပါတယ်။ သို့ဖြစ်ပါ၍ ပြည်သူ့လွှတ်တော် ကိုယ်စားလှယ်ကြီးမေးမြန်းတဲ့ မေးခွန်းနှင့်စပ်လျဉ်းပြီး ဝမ်ဖီကြိုးဝိုင်းတောအတွင်း မူလလုပ်ကိုင်သူ တောင်သူ ၂၂ ဦးကို လယ် ၁၅ ဧကနဲ့ ယာ ၈၅ ဧကဆိုင်ရာဆိုင်ခွင့်ပေးထားပြီးဖြစ်ခြင်း၊ ဝမ်ဖီကြိုးဝိုင်း အတွင်း ကောက်ယူခဲ့တဲ့ ၂၀၁၃ ခုနှစ် ကျူးကျော်စာရင်းအနက် ကျေးရွာခြောက်ရွာရဲ့ ရွာမြေ၊ လယ်မြေ၊ သာသနာ/အများပိုင်မြေ စုစုပေါင်း ၅၇၀ ဧကနှင့် လွိုင်ကောင်းကြိုးဝိုင်းအတွင်း ကျေးရွာ သုံးရွာရဲ့ ရွာမြေ၊ လယ်မြေ၊ သာသနာ/အများပိုင်မြေ စုစုပေါင်း ၅၀၉.၈၅ ဧကတို့အား ပယ်ဖျက်ပေးခဲ့ပြီး ဖြစ်ခြင်းတို့ကြောင့် သစ်တောမြေအဖြစ်မှ ထပ်မံစွန့်လွှတ်ပယ်ဖျက်ပေးရန် အစီအစဉ်မရှိသေး ပါကြောင်းရှင်းလင်းဖြေကြားအပ်ပါတယ်။ အားလုံးကို ကျေးဇူးတင်ရှိပါကြောင်း ပြောကြားအပ်ပါတယ် ခင်ဗျား။</speech>
</Q-A>
<Q-A>
<title>
ထူးခြားမြစ်ရေပြင် အရောင်အဆင်းပြောင်းလဲမှုဖြစ်စဉ်သည် ယခုအခါ အမ်းမြို့နယ်နှင့် မြေပုံမြို့နယ်ရှိ မြစ်ရေပြင်များအထိပါ ပျံ့နှံ့ရောက်ရှိနေသည်ဖြစ်ရာ ထိုရေပြင်ညစ်ညမ်းမှုသည် မည်သည့် အကြောင်းအရင်းကြောင့် ဖြစ်ပေါ်ရသည်၊ လူသားများနှင့်ရေနေသတ္တဝါများအပေါ် မည်ကဲ့သို့ ဆိုးကျိုးများ ကျရောက်နိုင်သည်ကို စိစစ်ဖော်ထုတ်ပေးနိုင်မည်လား၊ ရေပြင်ညစ်ညမ်းမှုကြောင့် ဆုံးရှုံးနစ်နာခဲ့သော ဒေသခံများအား မည်ကဲ့သို့ကူညီဆောင်ရွက်ပေးမည်ကို သိလိုခြင်းနှင့် စပ်လျဉ်းသည့်မေးခွန်း
</title>
<speech type='speaker'>
ကျောက်ဖြူမဲဆန္ဒနယ်မှ ဦးဘရှိန် မေးမြန်းဖို့ ဖြစ်ပါတယ်။
</speech>
<speech><mp id='321'>ဦးဘရှိန်(ကျောက်ဖြူမဲဆန္ဒနယ်)</mp> အားလုံး မင်္ဂလာပါခင်ဗျား။ ကျွန်တော်ကတော့ ရခိုင်ပြည်နယ်၊ ကျောက်ဖြူမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးဘရှိန် ဖြစ်ပါတယ်။ လေးစားအပ်တဲ့ ပြည်သူ့လွှတ်တော်ဥက္ကဋ္ဌကြီးခင်ဗျား။ ဒီကနေ့ လွှတ်တော်မှာ သဘာဝပတ်ဝန်းကျင်၊ လူမှုပတ်ဝန်းကျင်တို့ကို ထိခိုက်မှုနှင့်သက်ဆိုင်တဲ့ မေးခွန်းတစ်ခုကို မေးမြန်းမှာဖြစ်ပါတယ်။ လိုအပ်တဲ့ နေရာတွေမှာ Power Point သုံးစွဲခွင့်ပြုပါခင်ဗျား။ ဥက္ကဋ္ဌကြီးခင်ဗျား။ ဒီနှစ် ဇူလိုင်လအတွင်းက ကျောက်ဖြူမြို့နယ်၊ မဒေးကျွန်းဒေသ၊ သံစစ်မြစ်ရေပြင်မှာ နှစ်မိုင်ဝန်းကျင်ခန့်ရှိတဲ့ ထူးခြားတဲ့ မြစ်ရေ အရောင်အဆင်းပြောင်းလဲမှုတွေ ဖြစ်ပေါ်ခဲ့တာတွေ့ရပါတယ်။ အဲဒီရေပြင်ဟာ နောက်ပိုင်းမှာ အမ်းမြို့နယ်၊ မြေပုံမြို့နယ်များအထိ ရောက်ရှိခဲ့တယ်လို့သိရပါတယ်။ ထူးခြားတဲ့ရေအရောင်ဟာ သံချေးရေနှင့်တူပြီးတော့ ပုလင်းခွံထဲထည့်ပြီးတော့ ညအိပ်ထားလိုက်လို့ရှိရင် ရေနံချေး၊ သံချေးရေ ကဲ့သို့ အရောင်အဆင်းပြောင်းလဲမှုတွေ၊ အမှုန်အမွှားတွေ ပုလင်းအောက်ခြေမှာ ကပ်ငြိကျိချွဲနေတာ တွေတွေ့ရပါတယ်။ ဒါကြောင့် ရန်ကုန်မြို့ ဓာတ်ခွဲခန်းများသို့ ပေးပို့စစ်ဆေးခဲ့ကြပါတယ်။ ဓာတ်ခွဲခန်း အဖြေကိုလည်း ကျွန်တော့်ဆီပေးပို့ခဲ့ကြပါတယ်။ ။ ဥက္ကဋ္ဌကြီးခင်ဗျား။ မဒေးကျွန်းဒေသမှာ တရုတ်ပိုင်ရေနံတင်ဆိပ်ကမ်း၊ ရေနံသိုလှောင်ရုံများ ရှိပါတယ်။ အခင်းဖြစ်စဉ်က ဒေသခံများသတင်းပို့ချက်အရ အဲဒီဒေသမှာ ခါတိုင်းကဲ့သို့ ငါး၊ ပုစွန် ဖမ်းဆီးရမိမှုမရှိတော့ဘူးဆိုတာ သိရပါတယ်။ မြစ်ရေဟာ အဲဒီငါးသတ္တဝါတွေအတွက် အန္တရာယ် တစ်စုံတစ်ရာရှိတဲ့အတွက်ကြောင့် တခြားနေရာကို တိမ်းရှောင်သွားကြတယ်လို့၊ အဲဒီလိုတိမ်းရှောင် သွားတဲ့အတွက်ကြောင့် အလုပ်အကိုင်အခွင့်အလမ်းတွေ ထိခိုက်တယ်ဆိုတာကို သတင်းရရှိခဲ့ပါတယ်။ ဒါကတော့ လွှတ်တော်ကို ကျွန်တော်တင်သွင်းထားတဲ့ မေးခွန်းတွေဖြစ်ပါတယ်။ ရခိုင်ပြည်နယ်၊ ကျောက်ဖြူမြို့နယ်၊ မဒေးကျွန်း၊ တရုတ်ကုမ္ပဏီပိုင် ရေနံတင်၊ ရေနက်ဆိပ်ကမ်းနှင့် ရေနံလှောင်ကန် အနီးရှိ သံစစ်မြေရေပြင်၌ ၂၀၁၈ ခုနှစ်၊ ဇူလိုင်လနောက်ဆုံးအပတ်က စတင်တွေ့မြင်ခဲ့ရသည့် ထူးခြားမြစ်ရေပြင်အရောင်အဆင်း ပြောင်းလဲမှုဖြစ်စဉ်သည် ယခုအခါ အမ်းမြို့နယ်နှင့်မြေပုံမြို့နယ် မြစ်ရေပြင်များအထိ ပျံ့နှံ့ရောက်ရှိနေသည်ဖြစ်ရာ ထိုမြစ်ရေညစ်ညမ်းမှုများသည် မည်သည့် အကြောင်းရင်းများကြောင့် ဖြစ်ပေါ်ရသည်ကို စိစစ်ဖော်ထုတ်ပေးပါမည်လား၊ (ခ) ဖော်ပြပါမြစ်ရေပြင် ညစ်ညမ်းမှုကြောင့် လူသားများနှင့်ရေနေသတ္တဝါများအပေါ် မည်ကဲ့သို့ဆိုးကျိုးများ ကျရောက်နိုင် သည်ကို စိစစ်ဖော်ထုတ်ပေးပါမည်လား၊ (ဂ) အဆိုပါမြစ်ရေပြင် ညစ်ညမ်းမှုဖြစ်ပေါ်ခဲ့ခြင်းကြောင့် သက်ဆိုင်ရာဒေသခံများတွင် ဆုံးရှုံးနစ်နာမှုများဖြစ်ပေါ်ခဲ့ရာ ထိုသူတို့ကို မည်ကဲ့သို့ ကူညီဆောင်ရွက်မှု များပြုလုပ်ပေးပါမည်နည်း သိရှိလိုတယ်ဆိုတဲ့မေးခွန်းတွေဖြစ်ပါတယ်။ ဒါကတော့ မြစ်ရေပြင်ရဲ့ အနေအထားနဲ့ တစ်ညအိပ်သိုလှောင်လိုက်တဲ့အခါ ပုလင်းမှာမြင်ရတဲ့အနေအထားတွေဖြစ်ပါတယ်။ ဒါကတော့ သဘာဝပတ်ဝန်းကျင် Ecologicd of laboratory မှာ ကျွန်တော်တို့ စမ်းသပ်ခဲ့တဲ့အခါ ပေးပို့ခဲ့တဲ့အဖြေ ဖြစ်ပါတယ်။ ဒါ Ecologicd of Laboratory ကရတဲ့ အဖြေဖြစ်ပါတယ်။ ဒါကတော့ Occupational Environmental Health Laboratory oqgod opošğod: 2sajosgool တယ်။ ပုံမှာမြင်ရတဲ့အနီရောင်တွေကတော့ နမူနာရေတွေယူခဲ့တဲ့နေရာတွေဖြစ်ပါတယ်။ ဒီအဝါရောင် ကတော့ တရုတ်ရေနံတင်ဆိပ်ကမ်း နဲ့ရေနံသိုလှောင်ရုံတွေရှိတဲ့နေရာဖြစ်ပါတယ်။ သံစစ်မြစ်ကို စာနဲ့ ရေးပြထားပါတယ်။ ဒီကန့်လန့်ဖြတ်ကတော့ ရေနံပိုက်လိုင်းနဲ့ သဘာဝဓာတ်ငွေ့ပိုက်လိုင်း ဖြတ်သန်းတဲ့ နေရာဖြစ်ပါတယ်။ ဥက္ကဌကြီးခင်ဗျား။ ဓာတ်ခွဲခန်းများကို ပေးပို့စစ်ဆေးခဲ့တဲ့အဖြေတွေအရ ပညာရှင်တွေက အဲဒီ မဒေးကျွန်း၊ သံစစ်မြစ်ရေပြင်မှာ ဓာတုပစ္စည်းတွေပါဝင်မှုများနေတဲ့အတွက်ကြောင့် အောက်စီဂျင် ပမာဏလျော့ကျနေတယ်။ ဒီလိုရေပြင်မျိုးမှာ ရေနေသတ္တဝါတွေရှင်သန်နေထိုင်ရန် ခက်ခဲမှုတွေရှိနိုင် တယ်လို့ ဖော်ပြတာသိရှိရပါတယ်။ ဒါ့အပြင် မြစ်ရေပြင်ရဲ့ Surface Water မှာ COD, BOD နဲ့ Phenol တို့ဟာ သာမန်ထက်ကျော်လွန်နေကြောင်း သုံးသပ်မှုတွေရှိပါတယ်။ ဓာတ်ခွဲစမ်းသပ်ချက်များ နှင့် အကြံပြုချက်မှတ်တမ်းတွေကို ကျွန်တော်မေးခွန်းမေးစဉ်တုန်းက အပြည့်အစုံတင်ပြထားပြီးဖြစ်ပါ တယ်။ ဒါကြောင့် ဒီကနေ့တော့ ဒေသခံတွေအပါအဝင် အများပြည်သူတွေစိုးရိမ်တကြီးသိရှိလိုကြတဲ့ အထက်ဖော်ပြခဲ့တဲ့မေးခွန်းများကို ဥက္ကဋ္ဌကြီးကတစ်ဆင့် မေးမြန်းရပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type='speaker'>
သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာနက ဖြေကြားရန် ဖြစ်ပါတယ်။
</speech>
<speech><agency id='26'>ဒေါက်တာရဲမြင့်ဆွေ(ဒုတိယဝန်ကြီး၊ သယံဇာတနှင့်သဘာဝပတ်ဝန်းကျင်ထိန်းသိမ်းရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ကိုယ်စားလှယ်တော်ကြီးများ ခင်ဗျား။ ရခိုင်ပြည်နယ်၊ ကျောက်ဖြူ မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဘရှိန်မေးမြန်းတဲ့ မေးခွန်းနှင့်ပတ်သက်ပြီးတော့ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ ပို့ဆောင်ရေးနှင့် ဆက်သွယ်ရေးဝန်ကြီးဌာန၊ လျှပ်စစ်နှင့်စွမ်းအင်ဝန်ကြီးဌာန၊ ပညာရေးဝန်ကြီးဌာန၊ ကျန်းမာရေးနှင့် အားကစားဝန်ကြီးဌာန၊ ရခိုင်ပြည်နယ်အစိုးရအဖွဲ့ တို့နှင့် ပေါင်းစပ်ပြီးဖြေကြားသွားမှာ ဖြစ်ပါတယ်။ ဖြေကြားရန်အချက်များပြားခဲ့တဲ့အတွက် အချိန်အနည်းငယ်ပို၍ အသုံးပြုခွင့်ပေးပါရန်နှင့် Power Point အသုံးပြုခွင့်ပေးပါရန် တင်ပြအပ်ပါတယ်။ အဆိုပါဖြစ်စဉ်နှင့်ပတ်သက်ပြီး ကျောက်ဖြူ နေ့စဉ် သတင်း၊ Facebook Account မှာ ဖော်ပြထားတဲ့ ၂၇-၇-၂၀၁၈ ရက်နေ့ ၁၄ နာရီအချိန်မှာ ကျောက်ဖြူမြို့နယ်၊ မဒေးကျွန်းရေနက်ဆိပ်ကမ်းသို့ ရေနံတင်သင်္ဘောတစ်စင်းဝင်ရောက်ပြီး ရေနံ အတင်အချပြုလုပ်ခဲ့ပြီးနောက် ရေနံကန်များအားဆေးကြောပြီး မသန့်ရှင်းသောရေများ မြစ်ထဲသို့ စွန့်ပစ်ခဲ့သောကြောင့် မဒေးကျွန်းရေနက်ဆိပ်ကမ်းအထက်ပိုင်း မြစ်ချောင်းရေများမှာ မိုင် ၄၀ ကျော် အထိ ရေနံဆီအရောင်ဖြစ်ပေါ်နေကြောင်း ငါး၊ ပုစွန်များရှားပါးနေပြီးဖြစ်ကြောင်းရေးသားဖော်ပြတဲ့ သတင်းကြောင့် ကျောက်ဖြူခရိုင်အုပ်ချုပ်ရေးမှူးအား မဒေးကျွန်းရေနက်ဆိပ်ကမ်း တာဝန်ခံများနှင့် မဒေးကျွန်းကျေးရွာ အုပ်ချုပ်ရေးမှူးထံ ဆက်သွယ်ဆောင်ရွက်ခဲ့ရာ ရေပြင်အရောင်ပြောင်းလဲခြင်း အား တွေ့ရှိကြောင်းနှင့် စက်လှေများမှာလည်း ပုံမှန်အတိုင်း ငါး၊ ပုစွန်ဖမ်းနေကြောင်းတို့ကို စုံစမ်းသိရှိရပြီး ရခိုင်ပြည်နယ်အစိုးရအဖွဲ့သို့ ပြန်လည်တင်ပြခဲ့ပါတယ်။ ၂၈-၇-၂၀၁၈ ရက်နေ့မှာ ကျောက်ဖြူခရိုင်အုပ်ချုပ်ရေးမှူး၊ မြို့နယ်အုပ်ချုပ်ရေးမှူး၊ ရဲတပ်ဖွဲ့မှူး၊ မီးသတ်၊ ဆိပ်ကမ်းအာဏာပိုင်၊ ငါးလုပ်ငန်း၊ သစ်တော၊ ရေကြောင်းဦးစီးဌာနမှတာဝန်ရှိသူများ၊ MOGE မှတာဝန်ခံအရာရှိများ၊ ပြည်နယ်လွှတ်တော်ကိုယ်စားလှယ်ဦးဖိုးစံ၊ CNPC ရုံးမှ တရုတ်နိုင်ငံသား Mr.ZAHO JING ပါ သုံးဦး၊ မြို့မိ/မြို့ဖများ၊ လူမှုရေးအဖွဲ့အစည်းများပါဝင်သောအဖွဲ့များနဲ့ ကွင်းဆင်းစစ်ဆေးခဲ့ရာ မဒေးကျွန်း ရေနက်ဆိပ်ကမ်းမှ ရေမိုင် ၅.၅ မိုင်အကွာ ရေပြင်၌ ရွံ့အရောင်ပြောင်းနေတဲ့ ရေပြင်ကျယ် ၃ ဖာလုံခန့်ကို တွေ့ရှိခဲ့ရကြောင်း၊ ငါးဖမ်းနေသူများရဲ့ ပြောကြားချက်အရ ရေအရောင်ပြောင်းလဲ နေသည်မှာ ၁၀ ရက်ခန့်ရှိပြီဖြစ်ကြောင်းနဲ့ ငါး၊ ပုစွန်ရှာဖွေရာမှာ အခက်အခဲမရှိဘဲ ပုံမှန်အတိုင်းငါးဖမ်း၍ရပါကြောင်း၊ ရေအရောင်ပြောင်းလဲမှုကြောင့် ထူးခြားမှုတစ်စုံတစ်ရာမရှိကြောင်း စုံစမ်းသိရှိရပြီး ပြည်နယ်အစိုးရအဖွဲ့သို့ တင်ပြခဲ့ပါတယ်။ ၂၉-၇-၂၀၁၈ ရက်နေ့မှာလည်း မြို့နယ်အုပ်ချုပ်ရေးမှူး MOGE မှ တာဝန်ရှိသူများ၊ ဌာနဆိုင်ရာဝန်ထမ်းများ၊ မြို့မမြို့ဖများနှင့် လူမှုရေးအသင်းအဖွဲ့များမှ ပေါင်းစပ်ပြီး ထပ်မံကွင်းဆင်း စစ်ဆေးရာ ငါးဖမ်းလုပ်သားတစ်ဦးနဲ့ ထပ်မံတွေ့ဆုံ၍ ရေနမူနာများတွေ့ဆုံမေးမြန်းခြင်း ရေနမူနာများ ရယူခြင်းဆောင်ရွက်ခဲ့ပြီး ပြည်နယ်အစိုးရအဖွဲ့သို့ တင်ပြခဲ့ပါတယ်။ ၃၁-၇-၂၀၁၈ ရက်နေ့မှာပဲ ဒေသအတွင်းမှာရှိတဲ့ လူမှုရေးအဖွဲ့အစည်းများက စိမ်းလန်းအမိမြေ ဖွံ့ဖြိုးတိုးတက်ရေးအသင်း၏ ဓာတ်ခွဲခန်းမှာ မဒေးကျွန်းအနီးရှိ သံစစ်မြစ်အတွင်း ရေမျက်နှာပြင်(Surface Ared)မှ ရေနမူနာ များကို ရယူ၍စစ်ဆေးခဲ့ကြောင်း သိရှိရပါတယ်။ ၂-၈-၂၀၁၈ ရက်နေ့မှာ ရခိုင်ပြည်နယ်အစိုးရအဖွဲ့၏ စီစဉ်မှုဖြင့် ပြည်နယ်လျှပ်စစ်၊ စက်မှုနှင့် လမ်းပန်းဆက်သွယ်ရေးဝန်ကြီး၊ လူမှုရေးဝန်ကြီး၊ စစ်တွေ တက္ကသိုလ်ပါမောက္ခချုပ်ဦးဆောင်သည့် အဖွဲ့ဝင်လေးဦး၊ တောင်ကုတ်ဒီဂရီကောလိပ်မှ ဓာတုဗေဒဌာန တွဲဖက်ပါမောက္ခ ဦးဆောင်သည့်အဖွဲ့ဝင်သုံးဦး၊ ကျောက်ဖြူခရိုင်နှင့် မြို့နယ်အုပ်ချုပ်ရေးမှူး၊ MOGE မှတာဝန်ရှိသူများ၊ သက်ဆိုင်ရာဝန်ထမ်းများ၊ CNPC ကုမ္ပဏီမှတာဝန်ရှိသူများ ကွင်းဆင်းလေ့လာပြီး ရေနမူနာများကို ဓာတ်ခွဲစမ်းသပ်စစ်ဆေးဆောင်ရွက်ခဲပါတယ်။ လွှတ်တော်ကိုယ်စားလှယ်ကြီးမေးမြန်း တဲ့မေးခွန်းနှင့်စပ်လျဉ်းပြီး ငါးလုပ်ငန်းဦးစီးဌာနမှ ကွင်းဆင်းစစ်ဆေးရာမှာ လိုက်ပါဆောင်ရွက်ခဲ့ပါ ကြောင်း၊ ကွင်းဆင်းစစ်ဆေးရာမှာ ရေအရောင်ပြောင်းပြီး ရေထဲတွင် အနည်အနှစ်များပါဝင်ခြင်း များမှာ ရေနံချေးများမဟုတ်ကြောင်း၊ ရေလုပ်သားများမှာလည်း လက်ရှိအခြေအနေအထိ ငါးဖမ်းခြင်း များကို ပုံမှန်ဖမ်းဆီးလျက်ရှိကြောင်း၊ ထိုမြစ်ရေပြင်ညစ်ညမ်းမှုဟာ ဓာတုဗေဒဆိုင်ရာဓာတ်ကြွင်း များ(Cadmium, COD, BOD နှင့် Phenol ဓာတ်ကြွင်းများ)ကြောင့်ဖြစ်ရသည်ဟု သုံးသပ်မိပါ ကြောင်း၊ မဒေးကျွန်း၊ မြန်အောင်ကျွန်းတစ်ဝိုက် ရေပေါ်၊ ရေအောက်သဘာဝ ရွှံ့မီးတောင်များရှိခြင်း ကြောင့်လည်း Cadmium ဓာတ်ကြွင်းများရှိနိုင်ပါကြောင်း၊ ယခင်မိုးရာသီတွင် တွေ့ရှိရသည့် Cadmium ဓာတ်ကြွင်းများ ပွင့်လင်းရာသီမှာ အမ်းမြို့နယ်၊ ကျောက်ဖြူမြို့နယ်၊ မြေပုံမြို့နယ်၊ ရေပြင်များအထိ ပျံ့နှံ့မှုရှိ/မရှိအား ငါးလုပ်ငန်းဦးစီးဌာန၊ အထွေထွေအုပ်ချုပ်ရေးဦးစီးဌာန၊ သဘာဝ ပတ်ဝန်းကျင်ထိန်းသိမ်းရေးအဖွဲ့နှင့် ဒေသခံလုပ်သားများ ပါဝင်သောအဖွဲ့စုံဖြင့် ရေနမူနာများဖြင့် ငါး၊ ပုစွန်၊ ကဏန်းများတွင် Cadmium residue ဓာတ်ကြွင်းမည်မျှရှိမည်ကို ပြန်လည်စိစစ်ဆောင်ရွက် သွားမည်ဖြစ်ပြီး ရလဒ်များအား တင်ပြသွားမည်ဖြစ်ကြောင်း ရှင်းလင်းဖြေကြားအပ်ပါတယ်။ ပို့ဆောင်ရေးနှင့်ဆက်သွယ်ရေးဝန်ကြီးဌာနကလည်း အဆိုပါနေရာရှိ ရေနမူနာများကို သင်္ဘော ပေါ်တွင်စမ်းသပ်ခြင်း၊ ဓာတ်ခွဲစမ်းသပ်ခြင်းများပြုလုပ်ကြောင်း၊ ယခုလက်ရှိရေပြင်အခြေအနေဟာ အရောင်ပြောင်းလဲမှုမရှိတော့ဘဲ ဒေသခံပြည်သူများအနေနှင့်လည်း စိုးရိမ်နေမှုမရှိပါကြောင်း၊ ပန်းမြောင်ကြီးချောင်းတွင် ကျွဲအကောင် ၃၀ ခန့်သေဆုံးမှုသည် လျှာနာခွာနာရောဂါကြောင့် ဖြစ်ကြောင်းကို ရှင်းလင်းဖြေကြားထားပါတယ်။ လျှပ်စစ်နှင့်စွမ်းအင်ဝန်ကြီးဌာနအနေဖြင့် MOGE နှင့် CNPC တို့ပူးပေါင်း၍ ဆောင်ရွက်လျက်ရှိတဲ့ ရေနံစိမ်း Crude Oil ဆိပ်ကမ်းနှင့် ရေနံသိုလှောင်ကန် များဟာ မဒေးကျွန်းပေါ်မှာတည်ရှိပြီး အဆိုပါရေအရောင်ပြောင်းလဲမှုများ ဖြစ်ပေါ်တဲ့နေရာနှင့် သံစစ် မြစ်တို့ဟာ မဒေးကျွန်းရဲ့ ရေနက်ဆိပ်ကမ်းရဲ့ မြစ်ညာဘက် ၅.၅ မိုင်ခန့်အကွာမှာ ဖြစ်ပါတယ်။ ရေနံနှင့် သဘာဝဓာတ်ငွေ့လုပ်ငန်းအနေနှင့် ပင်လယ်ရေနှင့် မြစ်ရေညစ်ညမ်းမှုမဖြစ်စေရန် အောက်ပါလုပ်ငန်း များဆောင်ရွက်လျက်ရှိကြောင်း ဖြေကြားထားပါတယ်။ (က) MOGE မှ ၄၉.၁ ရာခိုင်နှုန်းမြှုပ်နှံ ထားတဲ့လုပ်ငန်းဖြစ်၍ ပညာရှင်ဝန်ထမ်းများအနီးကပ်စောင့်ကြပ်တာဝန်ချထားလျက်ရှိပါကြောင်း၊ (ခ) နိုင်ငံတကာ Expore ardity ရေနံစိမ်းများအား သင်္ဘောများဖြင့် သယ်ဆောင်လာပြီး မဒေးကျွန်း ဆိပ်ကမ်း၌ သိုလှောင်ကန်များအတွင်းသို့ မောင်းသွင်းခြင်း၊ သိုလှောင်ကန်များမှ ပိုက်လိုင်းများအတွင်း သို့မောင်းသွင်းကာ ပြည်ပသို့ ပို့လွှတ်ရောင်းချခြင်းဖြစ်သဖြင့် လုပ်ငန်းစဉ်တစ်ခုလုံးဟာ လေလုံအမျိုး အစားဖြစ်၍ ယိုစိမ့်မှုမရှိနိုင်ပါကြောင်း၊ အကယ်၍ မတော်တဆဖြစ်ပေါ်ခဲ့စေကာမူ အလိုအလျောက် ထိန်းချုပ်ကွပ်ကဲနိုင်မည့်စနစ် SCADA System ကိုလည်း တပ်ဆင်အသုံးပြု ထားပါကြောင်း၊ (ဂ) မဒေးကျွန်၊ ရေနံလက်ရေးစခန်းမှာ အပြည်ပြည်ဆိုင်ရာဆိပ်ကမ်းဖြစ်တဲ့အတွက် International Convention ကို လိုက်နာလျက်ရှိပြီး၊ သင်္ဘောကြီးများဟာလည်း နိုင်ငံတကာသင်္ဘောများဖြစ်ပြီး၊ ၎င်း Convention ကို လိုက်နာဆောင်ရွက်ရပါကြောင်း၊ (ဃ) ဆိပ်ကမ်းမဖွင့်လှစ်မီကပင် Oil Spill Contingency Plan ရေးဆွဲတင်ပြနိုင်ခဲ့၍ ဆိပ်ကမ်းအာဏာပိုင်က အပြည်ပြည်ဆိုင်ရာဆိပ်ကမ်း အဖြစ် ခွင့်ပြု ခဲခြင်းဖြစ်ပါကြောင်း၊ (င) လုပ်ငန်းစဉ်အရ ရေဆိုးပါဝင်ခြင်းမရှိသည့် ရေနံစိမ်းဖြစ်၍ ရေဆိုးစွန့်ပစ်ခြင်း သင်္ဘောဆေးကြောခြင်းတို့ မလုပ်ပါကြောင်း၊ (စ) မတော်တဆမှု ရေနံယိုစိမ့်မှုကို ထိန်းချုပ်နိုင်ရန် ရေနံတားဘော်ယာများကိုအသုံးပြု၍ ရေနံဖိတ်လွင့်စင်မှုဧရိယာအနည်းဆုံး ဖြစ်အောင် စီမံထားပါကြောင်း၊ ရေပေါ်တွင် ဖိတ်စင်လွင့်မျောမည့် ရေနံစိမ်းဧရိယာကို ကန့်သတ် ထိန်းချုပ်ရန် Piston Membrane နှင့် Oil Collectors များ စီမံထားရှိပြီး လုပ်ငန်းစတင်ချိန် ၂၀၁၆ ခုနှစ်မှ ယခုအချိန်အထိ ရေနံယိုဖိတ်မှုမရှိသေးပါကြောင်း၊ (ဆ) အဆိုပါဆိပ်ကမ်းတွင် MOGE မှ ပညာရှင်များ တာဝန်ထမ်းဆောင်စောင့်ကြပ်လျက်ရှိသည့်အပြင် ဆိပ်ကမ်းတွင် သင်္ဘောဆိုက်ကပ် အာဏာပိုင်အဖွဲ့အစည်းများမှ တာဝန်ရှိသူများလာရောက်စောင့်ကြပ်လျက်ရှိပါကြောင်း၊ (ဇ) အဆိုပါ ရေနောက်သောနေရာသည် မဒေးကျွန်း၏ ရေဆန်အပိုင်းတွင် တည်ရှိခြင်းကြောင့် မတော်တဆ ယိုဖိတ်ခဲ့သည့်တိုင် ရေဆန်သို့မရောက်နိုင်ပါကြောင်း မြန်မာ့ရေနံနှင့် သဘာဝဓာတ်ငွေ့လုပ်ငန်း တာဝန်ကျအင်ဂျင်နီယာများနှင့် ကုမ္ပဏီမှတာဝန်ရှိသူများဟာ သံစစ်မြစ်အတွင်း ရေအရောင်ပြောင်းလဲ မှုသိရှိချိန်မှာလိုက်ပါ၍ စစ်ဆေးလေ့လာမှုများပြုလုပ်ပြီးတော့မှ ရေနမူနာများကို ရန်ကုန်မြို့ရှိ MOGE ဓာတ်ခွဲခန်းပညာရေးဝန်ကြီးဌာန ကန်ဘဲ့သုတေသနဓာတ်ခွဲခန်းကို ပို့ဆောင်ဓာတ်ခွဲစမ်းသပ်ခဲ့ရာ ရေနံစိမ်းပါဝင်မှုမတွေ့ရှိရကြောင်းနှင့် ရေနောက်နေသောနေရာမှ ရေနမူနာများရဲ့ ဓာတ်ခွဲအဖြေဟာ မဒေးကျွန်းရေနံဆိပ်ကမ်းမှ ရေနံယိုဖိတ်ခြင်းမဟုတ်ကြောင်း ရှင်းလင်းဖော်ပြထားပါတယ်။ ထို့အပြင် ရေအရောင်းပြောင်းလဲမှုဖြစ်ပေါ်နေတဲ့နေရာမှာ dead zone ဖြစ်ခြင်းကြောင့် လည်းကောင်း၊ ပတ်ဝန်းကျင်ဂေဟစနစ်ပျက်ယွင်းမှုအရင်းခံတစ်ခုကြောင့်လည်းကောင်း၊ အရောင် ပြောင်းလဲဖြစ်ပေါ်နိုင်ကြောင်းနဲ့ အောက်ဖော်ပြပါအချက်များကို အဖြေရှာဆွေးနွေးသင့်ကြောင့် တင်ပြ ထားပါတယ်။ (က) ဒေသသုံးစက်တပ်ရေယာဉ်များကြောင့် Oil Greqse များဖိတ်စင်ခြင်း၊ (ခ) အောက်ခံဘူမိမြေအနေအထားကြောင့် ချော်ရည်စိမ့်ထွက်နိုင်ခြင်း၊ (ဂ) ဆားချက်ဖိုများ၏ စွန့်ပစ် ပစ္စည်းများကြောင့်ဖြစ်ပေါ်ခြင်း၊ (ဃ) ရေစီးကြောင်းပြောင်းလဲခြင်း၊ (င) ရာသီဥတုနှင့် ပတ်ဝန်းကျင် ဆိုင်ရာပြောင်းလဲမှုဖြစ်ပေါ်ခြင်း စသည်တို့ ဖြစ်ပါတယ်။ အထက်ပါရှင်းလင်းချက်များအရ သံစစ်မြစ် ဒေသတစ်ဝိုက်နှင့် ရေအရောင်ပြောင်းလဲမှုဖြစ်စဉ်အား ဝန်ကြီးဌာနမှကိုယ်စားလှယ်များ၊ ဘာသာရပ် ဆိုင်ရာပညာရှင်များပါဝင်တဲ့ နိုင်ငံတော်အဆင့် ကော်မတီကဖွဲ့စည်းပြီး လေ့လာသုံးသပ်သင့်ပါ ကြောင်း လျှပ်စစ်နှင့်စွမ်းအင်ဝန်ကြီးဌာနက ဖြေကြားထားပါတယ်။ ကျန်းမာရေးနှင့် အားကစားဝန်ကြီး ဌာနမှ ရေနမူနာများအား ဓာတ်ခွဲစမ်းသပ်ချက်အရ သက်ရှိများအသက်ရှင်နေနိုင်ရန် ခက်ခဲကြောင်း Why and Greet ပါဝင်မှုများခြင်းကြောင့် ရေထဲတွင်လုပ်ကိုင်နေသော လုပ်ငန်းများ အရေပြား ရောင်ရမ်းခြင်း၊ ယားယံခြင်းဖြစ်နိုင်ကြောင်း Phenol ပမာဏများခြင်းကြောင့် အရေပြားအရောင် ပြောင်းလဲခြင်း၊ ဆာလောင်ခြင်းများဖြစ်နိုင်ပြီး အဆိုပါအရေပြား ဆာလောင်သောနေရာတွင် နာကျဉ်မှုမရှိတတ်ပါကြောင်း ရေထုညစ်ညမ်းမှုဖြစ်စဉ်နဲ့ပတ်သက်ပြီး ကျန်းမာရေးဆိုင်ရာသတင်း အချက်အလက်များကို တောင်းခံခဲ့ရာ ကျောက်ဖြူခရိုင်ပြည်သူ့ဆေးရုံကြီးသို့ အမျိုးသမီးလူနာငါးဦး မှာ အဆိုပါညစ်ညမ်းရေထုနဲ့ထိတွေ့ခဲ့ရာမှ အရေပြားအကွက်များဖြစ်ပေါ်ခြင်း၊ ယားယံခြင်းများ ကြောင့် ပြင်ပလူနာအဖြစ် ကုသခံယူရသည်ကိုသိရှိရကြောင်း ကျန်းမာရေးနှင့်အားကစားဝန်ကြီး ဌာနက အောက်ပါအတိုင်းအကြံပြုထားပါတယ်။ (က)ရေထုညစ်ညမ်းမှု ဧရိယာတစ်ခုလုံးကို ကိုယ်စား Blon sachap: 0898 699292op:0 ASEAN Marine Water Quality Management Guideline နဲ့ Monitoring Manual ပါ ခရီးစဉ်များအတိုင်း စနစ်တကျထပ်မံယူ၍ အသိအမှတ်ပြု ဓာတ်ခွဲခန်းနှစ်ခုတွင် စစ်ဆေးပေးရန်၊ (ခ) ရရှိလာသောအဖြေများပေါ်မူတည်၍ သက်ဆိုင်ရာဝန်ကြီး ဌာနများမှ ကျွမ်းကျင်ပညာရှင်များက ရေထုညစ်ညမ်းသော အကြောင်းအရင်းကို ရှာဖွေဖော်ထုတ် ခြင်းနှင့် ဆက်လက်ဆောင်ရွက်ရမည့် လုပ်ငန်းစဉ်များကို အကြံပြု ဆွေးနွေးရန် စသည်တို့ဖြစ်ပါတယ်။ ရခိုင်ပြည်နယ်အစိုးရအဖွဲ့အနေဖြင့်လည်း တာဝန်ရှိသူများလိုက်ပါလျက် သံစစ်မြစ်ကြောင်း တစ်လျှောက် ကွင်းဆင်းစစ်ဆေးခဲ့မှုများကို ဆောင်ရွက်ခဲ့ပြီး စစ်ဆေးတွေ့ရှိချက်များ အချိန်နှင့် တစ်ပြေးညီတင်ပြခဲ့ကြောင်း ရေနမူနာယူဆောင်၍ ဓာတ်ခွဲစမ်းသပ်မှုများလည်း ပြုလုပ်ခဲ့ကြောင်း လက်ရှိရေပြင်သည် ရေအရောင်ပြောင်းလဲမှုမရှိတော့သည်ကို တွေ့ရှိရပြီး ကျေးရွာသူကျေးရွာသား များမှလည်း ငါး၊ ပုစွန်ဖမ်းခြင်းလုပ်ငန်းများကို ပုံမှန်လုပ်ရိုးလုပ်စဉ်အတိုင်း ဆောင်ရွက်လျက်ရှိကြောင်း ဆုံးရှုံးနစ်နာမှုများအား ယနေ့အထိ တစ်ဦးတစ်ယောက်မှ ဒေသအာဏာပိုင်အဖွဲ့အစည်းများသို့ တင်ပြလာခြင်းမရှိသေးပါကြောင်း ဖြေကြားထားပါတယ်။ ။ သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာန ပတ်ဝန်းကျင်ထိန်းသိမ်းရေး ဦးစီးဌာန၏ ညွှန်ကြားချက်အရ ၁၃-၉-၂၀၁၈ ရက်နေ့မှာလည်း ရခိုင်ပြည်နယ် ပတ်ဝန်းကျင် ထိန်းသိမ်းရေးဦးစီးဌာနမှ မဒေးကျွန်းအနီးရှိ သံစစ်မြစ်အတွင်း ကွင်းဆင်းခဲ့ပါတယ်။ ရေလုပ်သား များနှင့် တွေ့ဆုံမေးမြန်းချက်အရ ရေအရောင်ပြောင်းလဲနေသည့်ရေများကို လွန်ခဲ့သည့် ၁၅ ရက်ခန့်က ပင် မတွေ့ရတော့ကြောင်း၊ ငါးများသေဆုံးမှု မတွေ့ရှိရကြောင်း၊ ငါးဖမ်းလုပ်ငန်း ပုံမှန်ဆောင်ရွက် နေကြောင်း၊ အရောင်ပြောင်းလဲမှုရေတွင် အနံ့မရကြောင်း၊ ယခင်ကလည်း ရေအရောင်ပြောင်းလဲမှု တစ်ကြိမ် တွေ့ဖူးခဲ့ကြောင်း၊ ရေနမူနာများကိုရယူပြီး ရန်ကုန်သုတေသနနှင့်တီထွင်ဆန်းသစ်မှုဦးစီးဌာန ဓာတ်ခွဲခန်းမှာ ၂၄ နာရီအတွင်းအရောက်ပို့ပြီး ရေအရည်အသွေးများကိုလည်း ဓာတ်ခွဲစမ်းသပ် စစ်ဆေးခဲ့ပါတယ်။ ၂၄-၉-၂၀၁၈ ရက်နေ့မှာလည်း ကျောက်ဖြူခရိုင်အုပ်ချုပ်ရေးမှူး ဦးဆောင်ပြီးတော့ မှ ပတ်ဝန်းကျင်ထိန်းသိမ်းရေးဦးစီးဌာနအပါအဝင် သက်ဆိုင်ရာဌာနများမှ ကိုယ်စားလှယ်များနဲ့အတူ စစ်ဆေးခဲ့မှုအရ အမ်းမြို့နယ်၊ ကျောက်မြောင်းကျေးရွာအုပ်စု၊ ပြာပင်လဟာချောင်း၌ ပေ ၁၀၀ ပတ်လည်ခန့်ဧရိယာတွင် ပဲကြီးလတ်အရွယ်အစားရှိ ဂုံးများသေဆုံးနေသည်ကို စစ်ဆေးတွေ့ရှိခဲ့ရပါ ယ်။ အထက်ဖော်ပြပါ ကွင်းဆင်းစစ်ဆေးချက်များနဲ့ ရေနမူနာများကို ဓာတ်ခွဲစမ်းသပ်ချက်အရ အောက်ပါအတိုင်း စိစစ်တွေ့ရှိရပါတယ်။ (က) သံစစ်မြစ်ရေပြင်၌ ၂၀၁၈ ခုနှစ် ဇူလိုင်လ ပထမပတ် အတွင်း ရေအရောင်ပြောင်းလဲမှုဖြစ်ပေါ်ခဲ့သည်မှာ မှန်ကန်ပါကြောင်း၊ (ခ) ကျောက်ဖြူခရိုင် အုပ်ချုပ်ရေးမှူးဦးဆောင်၍ ၂၈-၇-၂၀၁၈၊ ၂၉-၇-၂၀၁၈ ရက်နေ့များမှာ ကွင်းဆင်းစစ်ဆေးချက်အရ ငါးဖမ်းလုပ်ငန်းများ ပုံမှန်ဆောင်ရွက်နေကြောင်း ရေနမူနာများကို ဒေသတွင်းလူမှုအဖွဲ့အစည်းများ ကလည်း ရန်ကုန်မြို့ရှိ ပြည်သူ့ကျန်းမာရေးဦးစီးဌာန Occupational and Environmental Health Laboratory နှင့် စိမ်းလန်းအမိမြေဖွံ့ ဖြိုးတိုးတက်ရေးအသင်း ဓာတ်ခွဲခန်းတို့မှာ တိုင်းတာခဲ့ ကြောင်း ရခိုင်ပြည်နယ်ပတ်ဝန်းကျင်ထိန်းသိမ်းရေးဦးစီးဌာနကလည်း ရေနမူနာကို ရန်ကုန်မြို့ရှိ သုတေသနနှင့် တီထွင်ဆန်းသစ်မှုဓာတ်ခွဲခန်းတွင်လည်းကောင်း စမ်းသပ်ဓာတ်ခွဲခဲ့ပြီး ရခိုင်ပြည်နယ် အစိုးရအဖွဲ့နှင့် မြန်မာ့ရေနံသဘာဝဓာတ်ငွေ့လုပ်ငန်းတို့က ရေနမူနာများကိုရယူ၍ ဓာတ်ခွဲစမ်းသပ် စစ်ဆေးခဲ့မှုများကို ဆောင်ရွက်ခဲ့ပါကြောင်း ၎င်းကို Power Point နဲ့လည်း တင်ပြထားပါတယ်။ ရေနမူနာများကို ဓာတ်ခွဲစမ်းသပ်ခြင်းရလဒ်အရ ရေနမူနာရယူခဲသည့်ရေသည် ညစ်ညမ်းမှု အမှန်တကယ်ဖြစ်ပေါ်ခဲ့ကြောင်း၊ ယခုအချိန်တွင် ရခိုင်ပြည်နယ်၊ ကျောက်ဖြူမြို့နယ်၊ မဒေးကျွန်းအနီး တွင် မြစ်ရေပြင်အရောင်ပြောင်းလဲမှုများမရှိတော့ကြောင်းစသည်တို့ ဖြစ်ပါတယ်။ ယခုကိစ္စနဲ့စပ်လျဉ်း ပြီး စိစစ်ထားမှုအရ တိကျတဲ့အကြောင်းအရင်းကို စစ်ဆေးဖော်ထုတ်ရာမှာ (၁) ရေနေသတ္တဝါများနဲ့ ဂေဟစနစ်၊ ကျန်းမာရေးနဲ့ လူမှုစီးပွားရေးတို့အပေါ် ထိခိုက်နိုင်မှုများ၊ ဒေသတွင်းရာသီဥတုပြောင်းလဲ နိုင်မှုအခြေအနေ၊ သဘာဝဂေဟစနစ်တွင်ရှိတဲ့ ရေနေသတ္တဝါများနဲ့ ဂေဟစနစ်ပြောင်းလဲလာမှု အခြေအနေ၊ ရေချို၊ ရေငန်ဝင်ရောက်မှုအခြေအနေ၊ မြစ်၊ ချောင်းများ အရည်အသွေးပြောင်းလဲမှု အခြေအနေဖြစ်ပွားတဲ့နေရာအနီးဝန်းကျင်မှာရှိတဲ့ ပတ်ဝန်းကျင်အခြေအနေများအား ယခုဖြစ်စဉ်နဲ့ ပတ်သက်ပြီး ယခင်ကလေ့လာဆန်းစစ်ချက်များနဲ့ ရေရှည်မှာ ဆက်လက်ဖြစ်ပေါ်နိုင်တဲ့ လူမှုစီးပွား ထိခိုက်မှုများအပါအဝင် နောက်ဆက်တွဲဆိုးကျိုးများကို ထည့်သွင်းစဉ်းစားပြီး လေ့လာဆန်းစစ်မှုများ ဆောင်ရွက်သွားသင့်ပါကြောင်း သုံးသပ်အစီရင်ခံတင်ပြအပ်ပါတယ်။ ယခုဖြစ်စဉ်နဲ့ပတ်သက်ပြီး ရေတိုကာလမှာ ထိရောက်စွာဖြေရှင်းနိုင်မယ့်အပြင် ရေရှည်ကာလမှာဖြစ်ပေါ်လာတဲ့ ပတ်ဝန်းကျင်နဲ့ လူမှုစီးပွားရေးထိခိုက်မှုများကို ကြိုတင်မျှော်မှန်းပြီး ဆောင်ရွက်ရမည့် အရေးကြီးဖြစ်စဉ်တစ်ခု ဖြစ်ကြောင်းလည်း သုံးသပ်ရရှိပါတယ်။ ရေတိုကာလမှာ ဖြေရှင်းဆောင်ရွက်သင့်တဲ့ နည်းလမ်းကတော့ ရခိုင်ပြည်နယ်အစိုးရအဖွဲ့မှဦးဆောင်သော သက်ဆိုင်ရာဝန်ကြီးဌာနများမှ ပညာရှင်များ၊ အစိုးရ မဟုတ်သော အဖွဲ့စည်းများ၊ ဒေသခံပြည်သူများ၊ ပြည်ထောင်စုအဆင့် စစ်ဆေးရေးအဆင့် အဖွဲ့အစည်းပြီး စစ်ဆေးဖော်ထုတ်ခြင်း၊ ဖြစ်စဉ်အတွက် ထိရောက်တဲ့လျော့နည်းသက်သာစေမည့် နည်းလမ်းများကို ရှာဖွေဖော်ထုတ်ဆောင်ရွက်ခြင်း၊ ဖော်ထုတ်ရရှိတဲ့ လျော့နည်းသက်သာစေမယ့် နည်းလမ်းများကို ပြည်နယ်အစိုးရအဖွဲ့၏ အနည်းကပ်ကြီးကြပ်လမ်းညွှန်မှုဖြင့် အစိုးရဌာနများ၊ အစိုးရမဟုတ်သောအဖွဲ့အစည်းများနှင့် ဒေသခံလူထုတို့ပူးပေါင်း၍ အကောင်အထည်ဖော် ဆောင်ရွက်ခြင်း၊ ပြည်နယ်အစိုးရအဖွဲ့မှဦးဆောင်၍ သက်ဆိုင်ရာဌာနများမှ ကိုယ်စားလှယ်များ၊ အစိုးရမဟုတ်သောအဖွဲ့အစည်းများ၊ ဒေသခံများပါဝင်တဲ့ ပြည်နယ်အဆင့် စောင့်ကြပ်ကြည့်ရှုရေး အဖွဲ့ကိုဖွဲ့စည်းပြီး ပုံမှန်ကြည့်ရှုစစ်ဆေးမှုများ ဆောင်ရွက်ခြင်းတို့ဖြစ်ပါတယ်။ ရေရှည်ကာလအတွက် ဖြေရှင်းရနည်းလမ်းများကတော့ ဖြစ်စဉ်နဲ့သက်ဆိုင်တဲ့အစိုးရဌာနများ၊ အစိုးရမဟုတ်သော အဖွဲ့အစည်းများ၊ ဒေသခံလူထုတို့ တွေ့ဆုံညှိနှိုင်းဆွေးနွေးခြင်း၊ ရေတိုကာလအတွက် ဖြေရှင်း ဆောင်ရွက်မှုများအပေါ်အခြေခံ၍ အလားတူဖြစ်စဉ်မျိုးမဖြစ်ပေါ်စေရန် ကာကွယ်သွားရမည့် ရေရှည်အစီအမံချမှတ်ခြင်း၊ ရေရှည်အစီအမံကို ရခိုင်ပြည်နယ်အစိုးရအဖွဲ့၏ အနီးကပ်ကြီးကြပ် လမ်းညွှန်မှုဖြင့် သက်ဆိုင်ရာအစိုးရဌာနများ၊ အစိုးရမဟုတ်သောအဖွဲ့အစည်းများနှင့် ဒေသခံလူထုတို့ ပူးပေါင်းအကောင်အထည်ဖော်ဆောင်ရွက်ခြင်း၊ ပတ်ဝန်းကျင်လူမှုစီးပွားဆိုင်ရာ ထိခိုက်မှုများအပေါ် လေ့လာဆန်းစစ်မှုများနဲ့ သုတေသနပြုမှုများဆောင်ရွက်ခြင်း။</speech>
<speech type='speaker'>ဝန်ကြီးခင်ဗျား။ နိဂုံးချုပ်ပေးပါ။</speech>
<speech><agency id='26'>ဒေါက်တာရဲမြင့်ဆွေ(ဒုတိယဝန်ကြီး၊ သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာန)</agency>ဟုတ်ကဲ့။ စသည်တို့ဖြစ်ပါတယ်။ နိဂုံးချုပ်အနေနဲ့ ပြောရမယ်ဆိုလို့ရှိရင် ရေရှည်ကာလနဲ့ ရေတိုကာလတို့အတွက် အစီအမံများ စနစ်တကျဆောင်ရွက်ရမည့်နေရာဟာ ပင်လယ်နဲ့အနီးကပ်ဆုံး ထိစပ်လျက် မြစ်၊ ချောင်းများဖြစ်ခြင်း၊ စောင့်ကြည့်စိစစ်ရမည့်ဧရိယာများ ကြီးမားကျယ်ပြန့်ခြင်း၊ ဒေသဆိုင်ရာ နောက်ခံအကြောင်းအရာများနဲ့ ပြောင်းလဲဖြစ်ပေါ်လာနိုင်တဲ့အခြေအနေများကို ခိုင်ခိုင်မာမာသိရှိရန်လိုအပ်ခြင်းနှင့် လုပ်ငန်းသဘာဝအရ ကျယ်ကျယ်ပြန့်ပြန့်နဲ့ စနစ်တကျလေ့လာ ဖော်ထုတ်ရန်လိုအပ်ခြင်းစတဲ့ အချက်များကြောင့် သယံဇာတနှင့် သဘာဝပတ်ဝန်းကျင်ထိန်းသိမ်းရေး ဝန်ကြီးဌာနအပါအဝင် သက်ဆိုင်တဲ့အစိုးရဌာနများ၊ အစိုးရမဟုတ်သောအဖွဲ့အစည်းများနှင့် ဒေသခံ လူထုတို့ ဆွေးနွေးပေါင်းစပ်ပြီး အကောင်အထည်ဖော်ဆောင်ရွက်မှသာ ရာနှုန်းပြည့်ထိရောက်စွာ ဖြေရှင်းနိုင်မယ့်လုပ်ငန်းဖြစ်ပါကြောင်း သုံးသပ်အကြံပြု ဖြေကြားအပ်ပါတယ်ခင်ဗျား။ အားလုံးကို ကျေးဇူးတင်ရှိပါတယ်။ </speech>
<speech><mp id='321'>ဦးဘရှိန်(ကျောက်ဖြူမဲဆန္ဒနယ်)</mp> ဥက္ကဋ္ဌကြီးခင်ဗျား။ ဆက်စပ်မေးခွန်း မေးခွင့်ပြုပါ။ ကျွန်တော်တို့ သဘာဝပတ်ဝန်းကျင်ထိန်းသိမ်းရေးဝန်ကြီးဌာနက ဖြေကြားသွားတာကတော့ အများကြီး ပဲ။ ကျွန်တော် မေးခွန်းမေးတာက လွှတ်တော်ထဲမှာ သုံးမိနစ်၊ ငါးမိနစ်၊ ၁၀ မိနစ်အတွင်းမှာ ကျွန်တော်တို့ နားလည်လွယ်တဲ့ အဖြေတွေ၊ ပြည်သူတွေလည်း နားထောင်ရင် အလွယ်တကူသိနိုင်တဲ့ အဖြေတွေစုပြီးတော့ လွှတ်တော်က အခင်းအကျင်းလုပ်ထားတယ်လို့ ကျွန်တော်နားလည်ပါတယ်။ အခု ဟာ ဝန်ကြီးဌာနငါးခုရယ်၊ ရခိုင်ပြည်နယ်အစိုးရရယ် ဒီမှာလုပ်ဆောင်ခဲ့တာတွေကို ဝန်ကြီးက ဖတ်ပြ ရှင်းလင်းတဲ့ထဲမှာပါပါတယ်။ အဲဒီထဲမှာ မြေပြင်နဲ့စပ်ဟပ်တဲ့ဖြေရှင်းချက်တွေပါသလို မြေပြင်နဲ့ ဘယ်လိုမှမစပ်ဟပ်တဲ့ဟာတွေလည်း အများကြီးပါတယ်။ တစ်လုံးချင်းလိုက်ပြီးတော့ ပြန်ပြီးတော့ ဆက်စပ်မေးခွန်းတွေမေးလို့လည်း လုံလောက်စရာအကြောင်းမရှိပါဘူး။ ကျွန်တော်မေးတဲ့မေးခွန်းက ရှင်းရှင်းလေး။ မေးခွန်း(က)၊ (ခ)၊ (ဂ) ဒီညစ်ညမ်းမှုဖြစ်နေတယ်။ ဘာကြောင့်ဖြစ်လဲ။ ကျန်းမာရေး ဝန်ကြီးဌာနကဖြေလိုက်တဲ့အဖြေကတော့ ကျွန်တော်တို့အများပြည်သူတွေအတွက် အင်မတန်တန်ဖိုးရှိ တဲ့အဖြေတစ်ခုလို့ ကျွန်တော်သဘောပေါက်လိုက်ပါတယ်။ နောက်မေးခွန်းနံပါတ်(ခ)က ရေနေသတ္တဝါ တွေအတွက် အန္တရာယ်တွေရှိတယ်/မရှိဘူး စိစစ်ဖော်ထုတ်ပေးပါ။ နောက် ဒီဒေသမှာ ရေလုပ်သား တွေ၊ ဆုံးရှုံးနစ်နာမှုတွေ အများကြီးရှိခဲ့တယ်။ ငါးတွေ တစ်နေ့ကို သိန်း ၂၀၊ ၁၅ သိန်း ဖမ်းလို့ရတဲ့ငါး တွေ ဘာမှမရတော့ဘူး။ နောက်ဘယ်တုန်းကမှ မရဘူးတဲ့နေရာတွေမှာ သန်း ၅၀ ဖိုးလောက်သွားရ တယ်။ အဲဒါတွေ ကျွန်တော်တို့မေးခွန်းမှာမေးလို့မလုံလောက်တဲ့အတွက်ကြောင့် မမေးတာပါ။ အဲဒီလို မြေပြင်မှာ တကယ်ဖြစ်တဲ့ဟာတွေကို သွားကြည့်တဲ့နေ့ကတော့ ဘယ်တွေ့တော့မလဲ။ ဖြစ်တဲ့အချိန်မှ မဟုတ်တာ။ အဲဒါတွေလည်း ကျွန်တော်တို့က ထည့်သွင်းစဉ်းစားပြီးမှ စိစစ်ဖို့ရယ်၊ နောက်တစ်ခုက ကျွန်တော်မေးတဲ့မေးခွန်းမှာ အဓိက ဒီညစ်ညမ်းရေတွေဟာ ဘာကြောင့်ဖြစ်ပေါ်ရတယ်ဆိုတဲ့အချက်ကို ဒီနေ့ ပီပီပြင်ပြင်ဖြေကြားသွားတာ ကျွန်တော်တို့ မတွေ့ရှိရပါဘူး။ အဲဒါလေးကိုတော့ ကျွန်တော် ဆက်စပ်မေးခွန်းအနေနဲ့ အဓိကမေးလိုပါတယ်။ နောက်တစ်ချက်ကတော့ ဒီသဘာဝပတ်ဝန်းကျင် အခင်းအကျင်းတွေကြောင့် ဒေသခံတွေဆုံးရှုံးနစ်နာမှုတွေ ဖြစ်ပေါ်ခဲ့တယ်။ မဖြစ်ပေါ်ဘူးလို့ငြင်းတယ်။ ဖြစ်ပေါ်ခဲ့တဲ့အတွက်ကြောင့် ဘယ်လိုလုပ်ပြီးတော့ ထူးခြားမှုတွေပေးမလဲဆိုတာ အဲဒါလည်း ဖြေသွားတာမရှိပါဘူး။ မေးခွန်း(ခ)ကတော့ ယေဘုယျအားဖြင့် ဖြေတယ်လို့လည်း နားလည်လို့ရပါ တယ်။ ကျေးဇူးတင်ပါတယ်။</speech>
<speech type='speaker'>
ဝန်ကြီးဌာနအနေနဲ့ ဆက်စပ်မေးခွန်းကို ဖြေကြားနိုင်ရင် ဖြေကြားပေးပါ။
</speech>
<speech><agency id='26'>ဒေါက်တာရဲမြင့်ဆွေ(ဒုတိယဝန်ကြီး၊ သယံဇာတနှင့်သဘာဝပတ်ဝန်းကျင်ထိန်းသိမ်းရေးဝန်ကြီးဌာန)</agency>ဒီဆက်စပ်မေးခွန်းကတော့ ကျွန်တော်တို့ သက်ဆိုင်ရာဝန်ကြီးဌာနအားလုံးရဲ့ ပါဝင်ပြီး Investigation လုပ်ထားတဲ့ဥစ္စာတွေကို ပေါင်းစုညှိနှိုင်းပြီးမှ အားလုံးသုံးသပ်ပြီး အဖြေထုတ်ပေးရမှာ ဖြစ်တဲ့အတွက်ကြောင့်မို့လို့ အချိန်ရယူလိုပါတယ်။ ဝန်ကြီးဌာနကိုတင်ပြပြီးမှ ပြန်လည်ဖြေကြားပေးနိုင် ပါမယ်။ ကျေးဇူးတင်ပါတယ်။</speech>
<speech type='speaker'>
ကောင်းပါပြီ။ ယခုလိုဝန်ကြီးဌာနအနေနဲ့ လာရောက်ရှင်းလင်းတင်ပြတဲ့ အတွက်လည်း ကျေးဇူးတင်ပါတယ်။ ဒါပေမဲ့ ဒီလိုရှင်းလင်းတဲ့နေရာမှာ အသေးစိတ်လွန်းရင်လည်း မလိုလားအပ်ဘဲနဲ့ မိမိတို့ လွှတ်တော်ဟာ အချိန်ကန့်သတ်ပြီးဆောင်ရွက်နေတာဖြစ်တဲ့အတွက် အချိန် ကိုလေးစားသောအားဖြင့် နောင်လာမယ့်အချိန်မှာ အနှစ်ချုပ်တွေကိုသာ ပြုစုပြီး လာရောက်ရှင်းလင်း ပြဖို့ မေတ္တာရပ်ခံလိုပါတယ်။
</speech>
</Q-A>
<Q-A>
<title>
နိုင်ငံတစ်ဝန်းရှိ ပြည်သူများအတွက် အမှန်တကယ်လိုအပ်နေသော သစ်အသုံးပြုခွင့်ရရှိရေးအား မည်သို့စီမံဆောင်ရွက်ပေးမည်ကို သိလိုခြင်းနှင့် စပ်လျဉ်းသည့်မေးခွန်း
</title>
<speech type='speaker'>
တမူးမဲဆန္ဒနယ်မှ ဦးနိုင်နိုင်ဝင်း မေးမြန်းဖို့ဖြစ်ပါတယ်။
</speech>
<speech><mp id='350'>ဦးနိုင်နိုင်ဝင်း(တမူးမဲဆန္ဒနယ်)</mp> ရိုသေလေးစားရပါသော ပြည်သူ့လွှတ်တော်ဥက္ကဋ္ဌကြီး နှင့် ပြည်ထောင်စုအဖွဲ့အစည်းဝင်ပုဂ္ဂိုလ်များ၊ လွှတ်တော်ကိုယ်စားလှယ်များနှင့် ဧည့်သည်တော်များ အားလုံးမင်္ဂလာပါ။ ကျွန်တော်ကတော့ စစ်ကိုင်းတိုင်းဒေသကြီး၊ တမူးမဲဆန္ဒနယ်က ပြည်သူ့လွှတ်တော် ကိုယ်စားလှယ် ဦးနိုင်နိုင်ဝင်း ဖြစ်ပါတယ်။ ကျွန်တော့်အနေဖြင့် နိုင်ငံတစ်ဝန်းမှာရှိတဲ့ ပြည်သူတွေ အတွက် အမှန်တကယ်လိုအပ်နေသော မိမိသုံး သစ်အသုံးပြုခွင့်ရရှိစေရေးဆောင်ရွက်ပေးနိုင်ခြင်း ရှိ/မရှိ မေးမြန်းသွားမှာဖြစ်ပါတယ်။ ဥက္ကဋ္ဌကြီးခင်ဗျား။ နိုင်ငံတော်မှ ၂၀၁၆ ခုနှစ်မှာ တစ်နိုင်ငံလုံး သစ်ထုတ်လုပ်ခွင့်အား ပိတ်ပင်ခဲ့ ပြီး ၂၀၁၇ ခုနှစ်မှာတော့ အကန့်အသတ်နှင့် ထုတ်လုပ်ခွင့်ပေးခဲ့ပါတယ်။ နိုင်ငံတစ်ဝန်းမှာရှိတဲ့ ပြည်သူ အများစုဟာ သစ်၊ ဝါးတွေကို အဓိကထားပြီး အိမ်ဆောက်လုပ်ခြင်း၊ လူမှုအသုံးအဆောင်များပြုလုပ် ခြင်းနှင့် ထင်း၊ မီးသွေးများ လောင်စာအဖြစ် အသုံးပြုခြင်းကို ပြု လုပ်ရပါတယ်။ နိုင်ငံတော်မှ သစ်ထုတ် လုပ်ခွင့်အား ရာသီဥတုဖောက်ပြန်မှု၊ သစ်အလွန်အကျွံထုတ်လုပ်မှု၊ ကိုယ်ကျိုးစီးပွားရှာမှုတို့ကြောင့် ပိတ်ပင်ခဲ့တာဖြစ်လို့ ကြိုဆိုရမှာဖြစ်ပေမဲ့ အကျိုးဆက်အဖြစ် သစ်၊ ဝါးတွေကိုသာ အဓိကအားထားနေ ရတဲ့ ပြည်သူအများစုက အခက်အခဲတွေနဲ့ ရင်ဆိုင်ရပါတယ်။ အစိုးရတည်ဆောက်ရေးလုပ်ငန်းတွေ၊ စာသင်ကျောင်းတွေ၊ ဘာသာရေးအဆောက်အအုံတွေ၊ အိမ်ရာဆောက်လုပ်ခြင်းတွေ၊ လူနေမှုစရိုက် သဘာဝအရ၊ လူနေမှုအဆင့်အတန်းအရ သစ်အသုံးပြုမှုများဟာ မြန်မာနိုင်ငံသားတွေအတွက် အလွန် လိုအပ်လျက်ရှိပါတယ်။ အများစုဟာ အုတ်၊ သဲ၊ ကျောက်၊ သံ၊ ဘိလပ်မြေတွေကို အသုံးပြုပြီးမှ အိမ်ရာ ဆောက်လုပ်နိုင်ခြင်းမရှိပါဘူး။ ထို့အတူပါပဲ လျှပ်စစ်မီး သဘာဝဓာတ်ငွေ့တွေမရှိတာကြောင့် ထင်း၊ မီးသွေးကိုသာ အဓိကအားထားနေရပါတယ်။ ဥက္ကဌကြီးခင်ဗျား။ ကျွန်တော် ဒီမေးခွန်းကို ၂၀၁၈ ခုနှစ်၊ မေလ ၂၉ ရက်နေ့က မေးခဲ့တာဖြစ်ပါ တယ်။ အခုချိန်မှာတော့ ကျွန်တော်တို့ပြည်ထောင်စုလွှတ်တော်မှာ မိမိသုံး သစ်အသုံးပြုခွင့်နှင့် ပတ်သက်ပြီးမှ ဥပဒေအတည်ပြုပြဋ္ဌာန်းလိုက်ပြီးလည်း ဖြစ်ပါတယ်။ သို့ပါသော်လည်း အများပြည်သူ ရှင်းရှင်းလင်းလင်းသိစေလိုတဲ့အတွက် ဒီမေးခွန်းကို မေးမြန်းလိုက်ရခြင်းဖြစ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>
သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာနက ဖြေကြားရန် ဖြစ်ပါတယ်။
</speech>
<speech><agency id='26'>ဒေါက်တာရဲမြင့်ဆွေ(ဒုတိယဝန်ကြီး၊ သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော် ကိုယ်စားလှယ်ကြီးများခင်ဗျား။ စစ်ကိုင်းတိုင်းဒေသကြီး၊ တမူးမဲဆန္ဒနယ် ပြည်သူ့လွှတ်တော် ကိုယ်စားလှယ် ဦးနိုင်နိုင်ဝင်း မေးမြန်းတဲ့မေးခွန်းနဲ့ပတ်သက်ပြီး ဖြေကြားသွားမှာ ဖြစ်ပါတယ်။ ၁၉၉၂ ခုနှစ်၊ သစ်တောဥပဒေပုဒ်မ ၁၇ အရ သစ်တောထွက်ပစ္စည်းများကို ခွင့်ပြုမိန့်ရရှိမှသာ ထုတ်ယူခွင့် ရှိပြီး စီးပွားဖြစ်မဟုတ်တဲ့ မိမိသုံး၊ လယ်ယာလုပ်ငန်းသုံး သို့မဟုတ် ငါးဖမ်းလုပ်ငန်းသုံးဖြစ်လျှင် သတ်မှတ် အရေအတွက်ထက် မကျော်လွန်ပါက ခွင့်ပြုမိန့်ရယူရန်မလိုဘဲ ထုတ်ယူနိုင်ပါတယ်။ သစ်တောနည်းဥပဒေ ၃၀ နည်းဥပဒေခွဲ(က)အရ သုတေသနနှင့် ပညာရေးလုပ်ငန်း၊ နိုင်ငံ အကျိုးပြု သို့မဟုတ် ဘာသာရေးလုပ်ငန်းများမှာ သုံးစွဲရန်ဖြစ်တဲ့ သစ်တောထွက်ပစ္စည်းများနှင့် စီးပွား ဖြစ်မဟုတ်တဲ့ မိမိသုံး၊ လယ်ယာလုပ်ငန်းသုံး သို့မဟုတ် ငါးဖမ်းလုပ်ငန်းသုံးအတွက် ထုတ်ယူသော သစ်တောထွက်ပစ္စည်းများကို ထုတ်ယူတဲ့နေ့မှ တစ်နှစ်အတွင်းနှင့် ထုတ်ယူတဲ့နေရာမှ မိုင် ၂၀ အတွင်း သုံးစွဲခြင်းနှင့် သစ်တောနည်းဥပဒေ ၃၀ နည်းဥပဒေခွဲ(ခ)အရ မိမိသုံး၊ လယ်ယာလုပ်ငန်းသုံး၊ ငါးဖမ်းလုပ်ငန်းသုံးအတွက် သတ်မှတ်အရေအတွက်ထက်မကျော်လွန်သော ထုတ်ယူခြင်းများကို ခွင့်ပြု ပေးထားပါတယ်။ ၂၀၁၈ ခုနှစ်၊ စက်တင်ဘာလ ၂၀ ရက်နေ့တွင် အတည်ပြုပြဋ္ဌာန်းခဲ့တဲ့ သစ်တောဥပဒေပုဒ်မ ၁၇ အရ သစ်တောထွက်ပစ္စည်းများကို ခွင့်ပြုမိန့်ရရှိပြီးမှသာ ထုတ်ယူသုံးစွဲခွင့်ရှိနေပါတယ်။ သို့ရာတွင် စီးပွားဖြစ်မဟုတ်သည့် အိမ်သုံး၊ လယ်ယာလုပ်ငန်းသုံး၊ ငါးဖမ်းလုပ်ငန်းသုံး စသည့် မိမိသုံးဖြစ်လျှင် ဝန်ကြီးဌာနက သတ်မှတ်ထားသည့် အရေအတွက်ထက်မကျော်လွန်ပါက ခွင့်ပြုမိန့် ရယူရန်မလိုဘဲ ထုတ်ယူနိုင်သည်ဟု ဖော်ပြထားပါတယ်။ အသစ်ပြဋ္ဌာန်းထားသော သစ်တောဥပဒေ အသစ်တွင်လည်း နည်းဥပဒေကို ရေးဆွဲလျှက်ရှိပါတယ်။ ဒေသခံပြည်သူများအတွက် သစ်လိုအပ်ချက်ဖြည့်ဆည်းပေးရန် မြန်မာ့သစ်လုပ်ငန်းအောက်ရှိ သစ်ဆိုင်၊ သစ်စက်များမှတစ်ဆင့် ဖြန့်ဖြူးရောင်းချပေးလျက်ရှိပြီး ဝေးလံပြီးသွားလာရေးခက်ခဲတဲ့ ဒေသများအတွက် မိမိသုံးသစ်ထုတ်ခြင်းကို စနစ်တကျ ခွင့်ပြု ဆောင်ရွက်ပေးလျက်ရှိပါတယ်။ ထုတ်လုပ်ခွင့်ပြုရာမှာ ပတ်ဝန်းကျင်ထိန်းသိမ်းရေးအမြင်ဖြင့် ခွင့်ပြုသင့်တဲ့နေရာ၊ ခွင့်ပြုသင့်တဲ့ သစ်မျိုး၊ ခွင့်ပြုသင့်တဲ့ပမာဏတို့ကိုစိစစ်ပြီး ဒေသအုပ်ချုပ်ရေးအဖွဲ့များရဲ့ ထောက်ခံတင်ပြမှုများ ရယူ၍ဆောင်ရွက်ပေးလျက်ရှိပါတယ်။ ၂၀၀၂-၂၀၀၃ ခုနှစ်ကနေပြီးတော့ ၂၀၁၅-၂၀၁၆ ခုနှစ်အထိ ကချင်ပြည်နယ်၊ ပူတာအို မြို့နယ်မှာ ၂၇၅၀ တန်၊ ချင်းပြည်နယ်မှာ ၇၀ တန်၊ ဧရာဝတီတိုင်းဒေသကြီး၊ ကြံခင်း၊ မြန်အောင်၊ ပုသိမ်၊ သာပေါင်း၊ ငပုတော၊ ရေကြည်မြို့နယ်များမှာ ၆၆၉၅ တန်၊ ရခိုင်ပြည်နယ်၊ ဘူးသီးတောင်၊ မောင်တော မြို့နယ်များမှာ ၁၅၀၀ တန် စုစုပေါင်း ၁၁၀၁၅ တန်ကို မိမိသုံးသစ်အဖြစ် ခွင့်ပြုပေးခဲ့ပြီးဖြစ်ပါတယ်။ ထိုသို့ခွင့်ပြု ရာမှာလည်း သစ်တောဦးစီးဌာနက သတ်မှတ်ထားတဲ့အခွန်တော်နှုန်းထားများအတိုင်း သတ်မှတ်ဆောင်ရွက်စေပြီး ခွင့်ပြုပေးခြင်းဖြစ်၍ နိုင်ငံတော်အတွက် အခွန်ဘဏ္ဍာငွေများ ကောက်ခံ ရရှိခဲ့ပါတယ်။ ပြည်သူများ တစ်နိုင်တစ်ပိုင် အိမ်သုံးနှင့် လယ်ယာလုပ်ငန်းသုံး ထုတ်လုပ်သုံးစွဲမှုများ အဟန့်အတားပြု လုပ်ခြင်းမရှိဘဲ ကြိုးဝိုင်းတောနှင့် ကြိုးပြင်ကာကွယ်တောများအဖြစ် စတင် ဖွဲ့စည်းစဉ်ကပင် ဒေသခံပြည်သူများရဲ့ တင်ပြလျှောက်ထားချက်များကို စိစစ်၍ ဆိုင်ရာဆိုင်ခွင့်များ ခွင့်ပြု ပေးခြင်း၊ ချန်လှပ်လုပ်ကွက်များထားရှိပေးခြင်းကို ကြေးတိုင်လုပ်ငန်းစဉ်များအတိုင်း ဆောင်ရွက် ထားရှိပေးခဲ့ပါတယ်။ ကျေးလက်နေပြည်သူများသည် စီးပွားဖြစ်မဟုတ်တဲ့ မိမိသုံးအိမ်ထောင်စု အလိုက် လိုအပ်တဲ့ ကြိမ်၊ ထင်း၊ ဝါး၊ လျှော်၊ အင်ဖက်၊ ဓနိ၊ သက္ကယ် စတဲ့ သစ်မဟုတ်တဲ့ အခြား သစ်တောထွက်ပစ္စည်းများအား နီးစပ်ရာ ကြိုးဝိုင်းတော၊ ကြိုးပြင်ကာကွယ်တော၊ သစ်တော ဖုံးလွှမ်းလျက်ရှိတဲ့ အစိုးရစီမံခန့်ခွဲခွင့်ရှိသည့်မြေများမှ သစ်တောဦးစီးဌာနရဲ့ ခွင့်ပြုချက်ရယူရန် မလို ဘဲ ထုတ်ယူသုံးစွဲနိုင်ကြောင်း ၁၉၉၂ ခုနှစ်၊ သစ်တောဥပဒေပုဒ်မ ၁၇၊ နည်းဥပဒေ ၃၀ နည်းဥပဒေခွဲ(က)နှင့် (ခ) တို့တွင်လည်းကောင်း၊ ၂၀၁၈ ခုနှစ် သစ်တောဥပဒေပုဒ်မ ၁၇ တွင် လည်းကောင်း ပြဋ္ဌာန်းထားပြီး ဒေသခံများအနေဖြင့် အမှန်တကယ် ထုတ်ယူသုံးစွဲလျက်ရှိပါတယ်။ ။ အဆိုပါ အိမ်ထောင်စုအတွက် ထုတ်ယူသုံးစွဲမှုများအပေါ် အခွန်ကောက်ခံခြင်းမပြု သော်လည်း ၁၉၉၂ ခုနှစ်၊ သစ်တောဥပဒေပုဒ်မ ၁၈ နည်းဥပဒေခွဲ(ဂ) အရ ကျေးရွာအတွင်း သို့မဟုတ် မြို့နယ်တွင်း သယ်ယူရန်၊ ရောင်းချရန် အိမ်ထောင်စုအသုံးပြုရန်ပမာဏထက် ပိုမိုထုတ်လုပ်ခဲ့တဲ့ စီးပွားဖြစ် အသေးစားသစ်တောထွက်ပစ္စည်းများအတွက် သစ်တောဦးစီးဌာနမှ ဝါးလက်မှတ်၊ ထင်းလက်မှတ်၊ အခြားအသေးအဖွဲ သစ်တောထွက်ပစ္စည်း တန်ဖိုးဖြတ်လက်မှတ်များဖြင့် အခွန်တော်ကောက်ခံ၍ ဆောင်ရွက်ခွင့်ပေးခဲ့ပါတယ်။ ၂၀၁၈ ခုနှစ်၊ သစ်တောဥပဒေ ပုဒ်မ ၁၈ ပုဒ်မခွဲ(င)အရလည်း သစ်တော ဦးစီးဌာနမှ သီးခြားကန့်သတ်ထားသောကိစ္စမှအပ သစ်မဟုတ်သည့် သစ်တောထွက်ပစ္စည်းများ စီးပွားဖြစ်ထုတ်ယူသည့်ကိစ္စနှင့်ပတ်သက်၍ ဈေးပြိုင်စနစ်ကျင့်သုံးခြင်းမပြုဘဲ ထုတ်လုပ်ခွင့်ပြုနိုင် သည်ဟု ဖော်ပြထားပါတယ်။ နည်းဥပဒေရေးဆွဲပြီးပါက အကောင်အထည်ဖော်ဆောင်ရွက်သွားနိုင်မှာ ဖြစ်ပါတယ်။ ။ ဒါ့အပြင် ဖမ်းဆီးရမိသစ်များကို ပုံစံ(၈)စာရင်း ရေးသွင်းပြီး မြန်မာ့သစ်လုပ်ငန်းသို့ လွှဲပြောင်း ပေးပါတယ်။ ၎င်းပုံစံ(၈)ဝင်သစ်များကို သက်ဆိုင်ရာ တိုင်းဒေသကြီး/ပြည်နယ်၊ ခရိုင်များမှ လေလံ စီမံချက်များရေးဆွဲပြီး တိုင်းဒေသကြီး/ ပြည်နယ်အစိုးရအဖွဲ့ဝန်ကြီးများမှတစ်ဆင့် ဒေသဖွံ့ဖြိုးရေး လုပ်ငန်းများဆောင်ရွက်နိုင်ရန်၊ ပြည်သူများသုံးစွဲနိုင်ရန် ကန့်သတ်ချက်နဲ့ လေလံတင်ရောင်းချခြင်းကို ၂၀၁၃-၂၀၁၄ ခုနှစ်မှ ၂၀၁၇-၂၀၁၈ ခုနှစ်အထိ ကျွန်း၊ သစ်မာ၊ အခြားစုစုပေါင်း ၅၅၁၂၈.၅၁ တန် ရောင်းချပြီး ဖြစ်ပါတယ်။ သစ်တောဦးစီးဌာနအနေနဲ့လည်း တရားမဝင်ဖမ်းဆီးရမိတဲ့ ပုံစံ(၈)သစ်များကို လေလံတင် ခြင်းအပြင် နေပြည်တော်ကောင်စီနယ်မြေ/တိုင်းဒေသကြီး/ပြည်နယ်များအတွင်း ဒေသဖွံ့ဖြိုးရေးနဲ့ ပြည်သူ့လိုအပ်ချက်ကို ဖြည့်ဆည်းပေးနိုင်ရန်အတွက် တိုင်းဒေသကြီး/ပြည်နယ်အစိုးရအဖွဲ့များသို့ တစ်ကြိမ်လျှင် ခွဲသားတန် ၂၀၀ နှုန်းဖြင့် ၂၀၁၆-၂၀၁၇ ခုနှစ်မှစ၍ ရောင်းချပေးခဲ့ရာ ၂၀၁၆-၂၀၁၇ ခုနှစ်တွင် စုစုပေါင်း ၂၀၉၇.၃၆ တန်၊ ၂၀၁၇-၂၀၁၈ ခုနှစ်တွင် (သစ်လုံး၊ ခွဲသား) ၅၇၀၄.၇၈ တန် ရောင်းချပေးခဲ့ပြီး ဖြစ်ပါတယ်။ တိုင်းဒေသကြီး/ပြည်နယ်များရှိ ဘုန်းကြီးကျောင်း/စာသင်ကျောင်း/ ဆေးရုံ/ဆေးပေးခန်းများနဲ့ ပြုပြင်ဆောက်လုပ်ခြင်းအတွက် ၂၀၁၆-၂၀၁၇ ခုနှစ်အတွင်း (ကျွန်း၊ သစ်မာ၊ အခြား) ၃၄၁.၈၀ တန်နှင့် ၂၀၁၇-၂၀၁၈ ခုနှစ် (ကျွန်း၊ သစ်မာ၊ အခြား)၊ (သစ်လုံး၊ ခွဲသား) ၁၈၂.၈၅ တန် ရောင်းချပေးခဲ့ပြီးဖြစ်ပါတယ်။ ရခိုင်ပြည်နယ်၊ မောင်တောမြို့နယ်၊ လှဖိုးခေါင်ကြား စခန်းတည်ဆောက်ရေးအတွက်လည်း ပုံစံ(၈)ဝင်အုပ်စု (သစ်လုံး၊ ခွဲသား) ၅၀၂.၄၂၆၁ တန်နှင့် ကျွန်းပင်ကျပ်တိုင် ၁၀၉၀၈ လုံး၊ ကျွန်း/ပျဉ်းကတိုးပုံစံ(၈)တိုင် ၁၇၀ လုံးကို ရောင်းချခဲ့ပြီး ဖြစ်ပါတယ်။ သို့ဖြစ်ပါ၍ ပြည်သူ့လွှတ်တော်ကိုယ်စားလှယ်ကြီး ဦးနိုင်နိုင်ဝင်းရဲ့ ကြယ်ပွင့်ပြမေးခွန်းပါ သစ်တောဥပဒေပုဒ်မ ၁၇ တွင် ပြဋ္ဌာန်းဖော်ပြထားတဲ့ မိမိသုံး သစ်အသုံးပြုခွင့်ရရှိရေးအတွက် ကိုယ်ကျိုးစီးပွား အလွဲသုံးစားမှုနှင့် စီးပွားဖြစ် ခွင့်ပြုချက်မဲ့ တရားမဝင်ထုတ်လုပ်မှုများအား တားမြစ် ထားသော ကန့်သတ်ချက်များမှအပ ဒေသခံပြည်သူများရဲ့ အခြေခံစားဝတ်နေရေး လိုအပ်ချက်များ အပေါ်မူတည်၍ ပတ်ဝန်းကျင်ထိန်းသိမ်းရေးအမြင်၊ ဒေသဆိုင်ရာအုပ်ချုပ်ရေးအမြင်၊ လူမှုစီးပွားရေး အမြင်တို့ဖြင့် ခွင့်ပြုသင့်တဲ့နေရာ၊ ခွင့်ပြုသင့်တဲ့သစ်မျိုး၊ ခွင့်ပြုသင့်တဲ့တန်ချိန်ပမာဏတို့ကိုစိစစ်ပြီး ခွင့်ပြု ဆောင်ရွက်ပေးလျက်ရှိပါကြောင်း၊ ဒေသခံပြည်သူများကလည်း ဥပဒေပါ ပြဋ္ဌာန်းချက်များကို လေးစားစွာလိုက်နာဆောင်ရွက်ကြရန် လိုအပ်ပါကြောင်းနှင့် ဒေသဖွံ့ဖြိုးရေးနှင့် ပြည်သူများရဲ့ လိုအပ်ချက်ဖြည့်ဆည်းနိုင်ရန် လေလံတင်ရောင်းချခြင်း၊ တိုင်းဒေသကြီး/ ပြည်နယ်အစိုးရအဖွဲ့များသို့ လိုအပ်ချက်ပေါ်မူတည်၍ ရောင်းချပေးခြင်း၊ ဒေသဖွံ့ဖြိုးရေးများဖြစ်တဲ့ ဘုန်းကြီးကျောင်း၊ စာသင်ကျောင်း၊ ဆေးရုံ၊ ဆေးပေးခန်းများအတွက် ဖြည့်ဆည်းရောင်းချပေးခြင်းများ ဆောင်ရွက်လျက် ရှိပါကြောင်း ရှင်းလင်းဖြေကြားအပ်ပါတယ်။ အားလုံးကို ကျေးဇူးတင်ရှိပါကြောင်း ပြောကြားအပ်ပါ တယ်။</speech>
<speech type='speaker'>
ဝန်ကြီးခင်ဗျား။ နောင် လွှတ်တော်မှာ လာရောက်ဖြေကြားမယ်ဆိုလို့ရှိရင် အချိန်ကန့်သတ်ထားတာရှိပါတယ်။ မေးခွန်းမေးတဲ့ပုဂ္ဂိုလ်တွေကို ၅ မိနစ်ပေးပြီးမှ ဝန်ကြီးဌာနက ဖြေကြားတဲ့အချိန် ၁၀ မိနစ်ပေးပါတယ်။ အစောတုန်းက ဝန်ကြီး ၅ မိနစ်ကို လေးကြိမ် သွားပါ တယ်။ အချိန်ယူသွားပါတယ်။ အခုဒီအချိန်မှာလည်း သုံးကြိမ်နီးပါးလောက် အချိန်ယူသွားပါတယ်။ နောင် လာရောက်ဖြေကြားတဲ့အချိန်မှာ လိုရင်းတိုရှင်းနဲ့ သေချာပြုစုပြီးမှပဲ မိမိလွှတ်တော်တွေကို လွှတ်တော်ကိုယ်စားလှယ်များ သိရှိနားလည်နိုင်အောင် ပြည့်ပြည့်စုံစုံလာရောက်ဖြေကြားဖို့ လိုအပ်မှာ ဖြစ်ကြောင်း ထပ်လောင်းသတိပေးအပ်ပါတယ်။
</speech>
<speech><mp id='350'>ဦးနိုင်နိုင်ဝင်း(တမူးမဲဆန္ဒနယ်)</mp> တစ်ဆက်တစ်စပ်တည်းမေးခွန်း မေးမြန်းခွင့်ပြုပါ။ ကျွန်တော်တို့ တမူးဒေသမှာဆိုရင် နိုင်ငံတော်ပိုင်သစ်စက်မရှိပါဘူး။ တရားဝင်ဝယ်လို့မရပါဘူး။ ပြီးခဲ့တဲ့လမှာဆိုရင် ကျေးရွာလေးတစ်ရွာက ဆရာဆရာမ ဝန်ထမ်းအိမ်ရာအတွက် ဝန်ထမ်းအိမ်ရာ ဆောက်ဖို့ တောထဲကနေ သုံးဘီးနဲ့တစ်တန်မပြည့်တဲ့အင်သားကို သယ်ပါတယ်။ ဒါပေမဲ့ အဖမ်းခံရပါ တယ်။ ကျွန်တော်တို့လည်း ဘာမှမတတ်နိုင်ပါဘူး။ အဲဒီတော့ ခုနက ဝန်ကြီးကဖြေထားတယ်။ မိမိသုံး နဲ့ပတ်သက်ပြီးမှ ခွင့်ပြု တာတွေရှိပါတယ်။ ကျွန်တော်တို့ဆီမှာတော့ လုံးဝမရပါဘူး။ အဲဒီတော့ သစ်တောမှာ အရာရှိကိုသွားပြီးမှ ဦးစီးအရာရှိကိုမေးတော့လည်း သူတို့မိမိသုံးနဲ့ပတ်သက်ပြီးမှ ခွင့်ပြု ပေးနိုင်ခြင်းမရှိဘူးလို့ပြောပါတယ်။ ဒါကြောင့်မို့လို့ ကျွန်တော်တို့က မိမိသုံးခွင့်ပြုတယ်ဆိုရင် သစ်တောမှာ မည်သည့်တာဝန်ရှိတဲ့ပုဂ္ဂိုလ်၊ မည်သည့်အဆင့်ရှိတဲ့ပုဂ္ဂိုလ်က ခွင့်ပြုပေးနိုင်ပါသလဲ ဆိုတာလည်း ကျွန်တော် ရှင်းရှင်းလင်းလင်းသိလိုပါတယ်ခင်ဗျား။ ကျေးဇူးတင်ပါတယ်။</speech>
<speech type='speaker'> ဝန်ကြီးဌာနက ဖြေကြားနိုင်က ဖြေကြားပေးပါ။</speech>
<speech><agency id='26'>ဒေါက်တာရဲမြင့်ဆွေ(ဒုတိယဝန်ကြီး၊ သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာန)</agency>ကိုယ်စားလှယ်တော်ကြီး ထပ်ဆင့်မေးခွန်းမေးမြန်းချက်နဲ့ပတ်သက်ပြီးတော့မှ လက်ရှိ မှာတော့ ကျွန်တော်တို့က ပြည်နယ်နှင့် တိုင်းဒေသကြီးအစိုးရအဖွဲ့များနဲ့ပေါင်းစပ်ပြီး ဆောင်ရွက်ပေး လျက်ရှိပါတယ်။ ပေါင်းစပ်ဆောင်ရွက်ပေးနိုင်မှုအခြေအနေကိုတော့ ကျွန်တော်တို့ဝန်ကြီးဌာနမှာ စိစစ်ပြီးမှ ပြန်လည်ဖြေကြားနိုင်မှာဖြစ်ပါတယ်။</speech>
</Q-A>
<Q-A>
<title>
ကွမ်းခြံကုန်း၊ ကျောက်တန်း၊ သုံးခွနှင့် ခရမ်းမြို့နယ်များရှိ မုတ္တမပင်လယ်ကမ်းရိုးတန်း ကုန်းတက်မြေ ၂၇၇၃၈ ဧကအား ဒီရေတော၊ ကြိုးပြင်ကာကွယ်တောများအဖြစ် သတ်မှတ်ဖော်ဆောင်ပေးရန် အစီအစဉ်ရှိ/မရှိနှင့်စပ်လျဉ်းသည့်မေးခွန်း
</title>
<speech type='speaker'>
ဒဂုံမြို့သစ်(တောင်ပိုင်း)မဲဆန္ဒနယ်မှ ဦးအေးနိုင် မေးမြန်းဖို့ဖြစ်ပါတယ်။
</speech>
<speech><mp id='457'>ဦးအေးနိုင် ဒဂုံမြို့သစ်(တောင်ပိုင်း)မဲဆန္ဒနယ်)</mp> လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် ဒုတိယဥက္ကဋ္ဌ၊ ပြည်ထောင်စု ဒုတိယဝန်ကြီးနှင့် လွှတ်တော်ကိုယ်စားလှယ်များ အားလုံးကို မင်္ဂလာပါလို့ ဦးစွာပထမ နှုတ်ခွန်းဆက်သအပ်ပါတယ်။ ကျွန်တော်ကတော့ ဒဂုံမြို့သစ် (တောင်ပိုင်း)မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအေးနိုင် ဖြစ်ပါတယ်။ ဥက္ကဋ္ဌကြီး မှတစ်ဆင့် မေးမြန်းမည့်မေးခွန်းကတော့ ရာသီဥတုပြောင်းလဲမှုလျော့ကျရေးနှင့် ဒေသခံများ သဘာဝ ဘေးအန္တရာယ်ထိခိုက်မှုလျော့နည်းသက်သာစေရေး ဇီဝမျိုးစုံမျိုးကွဲများနှင့် ဂေဟစနစ်များအား ရေရှည်တည်တံ့စေရေးနှင့် ဒေသခံပြည်သူများ သား၊ ငါး၊ ပုစွန် စဉ်ဆက်မပြတ်ထုတ်ယူသုံးစွဲနိုင်ရေး အတွက် ရန်ကုန်တိုင်းဒေသကြီး၊ ကွမ်းခြံကုန်း၊ ကျောက်တန်း၊ သုံးခွနှင့် ခရမ်းမြို့နယ်များရှိ မုတ္တမ ပင်လယ်ကမ်းရိုးတန်းတစ်လျှောက် ကုန်းတက်မြေ ၂၇၇၃၈ ဧကအား ဒီရေတော၊ ကြိုးပြင်ကာကွယ် တောများအဖြစ် အမြန်ဆုံးသတ်မှတ်ဖော်ဆောင်ပေးပါရန် အစီအစဉ်ရှိ/မရှိ မေးခွန်းဖြစ်ပါတယ် ခင်ဗျား။ ကျိုးကြောင်းဖော်ပြချက်အနေဖြင့် ရန်ကုန်တိုင်းဒေသကြီး၊ ကွမ်းခြံကုန်း၊ ကျောက်တန်း၊ သုံးခွ နှင့် ခရမ်းမြို့နယ်များမှာရှိတဲ့ ကပ္ပလီပင်လယ်ပြင်နှင့်ထိစပ်လျက်ရှိတဲ့ မုတ္တမကွေ့ပင်လယ်ကမ်းရိုးတန်း တစ်လျှောက် လွန်ခဲ့သော ၁၅ နှစ်ခန့်ကတည်းကစပြီးတော့ ကုန်းတက်မြေများ ပေါ်ထွန်းလာရာ ၂၀၀၈ ခုနှစ်နောက်ပိုင်းမှာ ပိုမိုဖြစ်ထွန်းလာပြီးတော့ ဒီရေတောများလည်း သဘာဝအလျောက်ဖြစ်ထွန်း လျက်ရှိပါတယ်။ ယခုဆိုလျှင် စုစုပေါင်းအကျယ်အဝန်း ၄၃.၃၄ စတုရန်းမိုင်၊ အလျား ၃၅.၆၉ မိုင်၊ အနံ ၁.၄၈၇ မိုင်၊ ဧကအားဖြင့် ၂၇၇၃၈ ဧကရှိနေပြီဖြစ်ပါတယ်။ ယခင်ကာလက ၎င်းကုန်းတက် မြေအချို့ မှာ စီးပွားရေးလုပ်ငန်းရှင်များအတွက် ငါး၊ ပုစွန်ကန်များ၊ လယ်ယာမြေများ ချထားပေးခဲ့ကြောင်း သိရပါတယ်။ ၎င်းငါး၊ ပုစွန်ကန်များကြောင့် ဒီရေတောများမဖြစ်ထွန်းနိုင်ဘဲ ဒေသခံများအတွက်လည်း ငါး၊ ပုစွန်ရှာဖွေရာမှာ အကန့်အသတ်ရှိခဲ့ရပါတယ်။ ငါး၊ ပုစွန်ကန်များအဖြစ် ဆက်လက်၍တိုးချဲ့နိုင် ရေးလည်း ကြိုးပမ်းလျက်ရှိနေကြောင်း သိရှိရပါတယ်။ ဥက္ကဌကြီးခင်ဗျား။ ကျွန်တော်တို့မြန်မာနိုင်ငံမှာ ၂၀၀၈ ခုနှစ် မြန်မာ့သမိုင်းတစ်လျှောက် အဆိုးရွားဆုံး သဘာဝဘေးအန္တရာယ်ဖြစ်တဲ့ နာဂစ်မုန်တိုင်းကြီးကြောင့် မြန်မာနိုင်ငံသား သိန်းချီ အသက်ဆုံးရှုံးခဲ့ရတာကို မမေ့နိုင်သေးပါဘူး။ ထို့အတူပဲ ဒီရေတောများကြောင့် လူ့အသက်ပေါင်း များစွာကို ကယ်တင်နိုင်ခဲ့ကြရတာကိုလည်း သင်ခန်းစာယူကြရမှာ ဖြစ်ပါတယ်။ ဒီရေတောများရဲ့ တန်ဖိုးကိုလည်း လူတိုင်းက သိရှိပြီးဖြစ်ကြပါတယ်။ သို့ဖြစ်ပါ၍ ရာသီဥတုပြောင်းလဲမှုလျော့ကျရေးနှင့် ဒေသခံပြည်သူများ သဘာဝဘေးအန္တရာယ်ထိခိုက်မှုလျော့နည်းသက်သာစေရေး၊ ဇီဝမျိုးစုံမျိုးကွဲများ နှင့် ဂေဟစနစ်များရေရှည်တည်တံ့စေရေး၊ ဒေသခံပြည်သူများ သား၊ ငါး၊ ပုစွန် စဉ်ဆက်မပြတ် ထုတ်ယူသုံးစွဲနိုင်ရေး၊ ကွမ်းခြံကုန်း၊ ကျောက်တန်း၊ သုံးခွနှင့် ခရမ်းမြို့နယ်များမှာရှိတဲ့ ကုန်းတက်မြေ ၂၇၇၃၈ ဧကအား ဒီရေတောကြိုးပြင်ကာကွယ်တောများအဖြစ် အမြန်ဆုံးဖွဲ့စည်းပေးနိုင်ပါရန်နှင့် ဖွဲ့စည်းပေးရန် အစီအစဉ်ရှိ/မရှိ မေးမြန်းအပ်ပါတယ်ခင်ဗျား။ ဥက္ကဋ္ဌကြီးခင်ဗျား။ Power Point ဖြင့် တင်ပြခွင့်ပြုပါ။ ဒါကတော့ မြို့နယ်အလိုက် ဒီရေတော များဖွဲ့စည်းနိုင်တဲ့ဧကကို ပြထားခြင်းဖြစ်ပါတယ်။ ဒါကတော့ ပင်လယ်ကမ်းရိုးတန်းတစ်လျှောက် ကုန်းတက်မြေများဖြစ်ပေါ်တဲ့ဒေသကို ရှင်းလင်းတင်ပြထားခြင်းဖြစ်ပါတယ်ခင်ဗျား။ ဒါကတော့ ပြည်သူ့လွှတ်တော်ဥက္ကဋ္ဌကြီးရဲ့ ခွင့်ပြုချက်အရ ကျွန်တော်တို့ ပြည်သူ့လွှတ်တော် သယံဇာတနှင့် သဘာဝပတ်ဝန်းကျင်ထိန်းသိမ်းရေးကော်မတီမှ ကွင်းဆင်းလေ့လာမှုအရ ဒီရေတောများဖြစ်ထွန်းနေမှု ဖြစ်ပါတယ်ခင်ဗျား။ ဒါကတော့ ဒီရေတောကာကွယ်တောများဖွဲ့စည်းမယ်ဆိုရင် ရရှိလာမယ့် အကျိုးဆက်များ ဖြစ်ထွန်းမှာဖြစ်ပါတယ်ခင်ဗျား။ အားလုံးကို ကျေးဇူးတင်ပါတယ်ခင်ဗျား။</speech>
<speech type='speaker'>
သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာနက ဖြေကြားရန် ဖြစ်ပါတယ်။
</speech>
<speech><agency id='26'>ဒေါက်တာရဲမြင့်ဆွေ(ဒုတိယဝန်ကြီး၊ သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ကိုယ်စားလှယ်ကြီးများခင်ဗျား။ ရန်ကုန်တိုင်းဒေသကြီး၊ ဒဂုံမြို့သစ်(တောင်ပိုင်း)မဲဆန္ဒနယ်၊ ပြည်သူ့လွှတ်တော်ကိုယ်စားလှယ် ဦးအေးနိုင် မေးမြန်းတဲ့ မေးခွန်းနှင့်စပ်လျဉ်းပြီး ရန်ကုန်တိုင်းဒေသကြီးအစိုးရအဖွဲ့နဲ့ ပေါင်းစပ် ဖြေကြားသွားမှာဖြစ်ပါတယ်။ Power Point သုံးစွဲခွင့်ပြုပါရန်လည်း တင်ပြအပ်ပါတယ်။ ရန်ကုန်တိုင်း ဒေသကြီး၊ တောင်ပိုင်းခရိုင်၊ ကျောက်တန်းနှင့် ကွမ်းခြံကုန်းမြို့နယ်များမှာ ဒီရေတောကြိုးပြင်ကာကွယ် တောသုံးခု ၂၂၈၂ ဧက သတ်မှတ်ခဲ့ပြီးဖြစ်ပါတယ်။ ရန်ကုန်တိုင်းဒေသကြီး၊ ခရမ်း၊ သုံးခွ၊ ကျောက်တန်း နှင့် ကွမ်းခြံကုန်းမြို့နယ်များရှိ မုတ္တမပင်လယ်ကမ်းရိုးတန်း ကမ်းတက်မြေ ၂၇၇၃၈ ဧကအား ၂၀၁၈၂၀၁၉ ဘဏ္ဍာရေးနှစ်မှာ ဒီရေတောကြိုးပြင်ကာကွယ်တောခြောက်ခု သတ်မှတ်နိုင်ရေးဆောင်ရွက် လျက်ရှိပါတယ်။ ဒီရေတောကြိုးပြင်ကာကွယ်တောဖွဲ့စည်းမယ့် ရွှေပြည်အေးချမ်းဘို့ ဒီရေတော ကြိုးပြင်ကာကွယ်တော ၄၉၀၈ ဧကနဲ့ အောင်ချမ်းသာ တိုးချဲ့ ဒီရေတောကြိုးပြင်ကာကွယ်တော ၇၉၇၀ ဧက စုစုပေါင်း ၁၂၈၇၈ ဧကကို ကြေးတိုင်ပုံစံ(၁)မှ (၅) အထိ ဆောင်ရွက်ပြီးဖြစ်ပါတယ်။ ဒီရေတော ကြိုးပြင်ကာကွယ်တောဖွဲ့စည်းမယ့် ကန်လျားရှည်တိုးချဲ့ကြိုးပြင်ကာကွယ်တော ၁၅၀၇ ဧကနှင့် ရေကျော်-ဘိုကလေး ကြိုးပြင်ကာကွယ်တော ၂၃၀၀ ဧက စုစုပေါင်း ၃၈၀၇ ဧကရဲ့ ကြေးတိုင်ပုံစံ(၁)မှ (၅)အထိအား စိစစ်လျက်ရှိပါတယ်။ ဒီရေတောကြိုးပြင်ကာကွယ်တောဖွဲ့စည်းမယ့် မင်းရွာအသင်း ဒီရေတောကြိုးပြင်ကာကွယ် တော ၅၅၈၃ ဧကကို ဤဝန်ကြီးဌာနရဲ့ ၁၇-၈-၂၀၁၈ ရက်စွဲပါ အမိန့်ကြော်ငြာစာဖြင့်လည်းကောင်း၊ ဘိတ်သိတ်-မဟာ-သာသာ ဒီရေတောကြိုးပြင်ကာကွယ်တော ၅၄၇၀ ဧကကို ဝန်ကြီးဌာန၏ ၁၇-၈၂၀၁၈ ရက်စွဲပါစာအမိန့်ကြော်ငြာစာဖြင့်လည်းကောင်း စုစုပေါင်း ၁၁၀၅၃ ဧကကို ကြိုးပြင်ကာကွယ် တောသတ်မှတ်ရန် ရည်ရွယ်ကြောင်း အမိန့်ကြော်ငြာစာထုတ်ပြန်ကြေညာပြီးဖြစ်ပါတယ်။ ဒီရေတော ကြိုးပြင်ကာကွယ်တောဖွဲ့စည်းမယ့် ၂၇၇၃၈ ဧက၌ ရန်ကုန်တိုင်းဒေသကြီးအစိုးရအဖွဲ့မှ လုပ်ပိုင်ခွင့်ပြု ချထားသော အငှားပတ္တာမြေဧရိယာ ၂၈၀၀ ဧက၊ မြေလွတ်၊ မြေလပ်နှင့် မြေရိုင်းများ စီမံခန့်ခွဲမှု ဗဟိုကော်မတီမှ လုပ်ပိုင်ခွင့်ပြုထားသော မြေဧရိယာ ၅၄၅၇ ဧကနဲ့ လုပ်ပိုင်ခွင့်ပြုပေးထားခြင်းမရှိ သော မြေဧရိယာ ၁၉၄၈၁ ဧကတို့ ပါဝင်ပါတယ်။ အငှားပတ္တာမြေဧရိယာ ၂၈၀၀ ဧကကို တစ်နှစ်သက်တမ်းဖြင့် လုပ်ပိုင်ခွင့်ငှားရမ်းထားခြင်းဖြစ်ပြီး ဆက်လက်သက်တမ်းတိုး လုပ်ပိုင်ခွင့်မပြု ဘဲ ဒီရေတော ကြိုးပြင်ကာကွယ်တောများအဖြစ်သတ်မှတ်ရန် ရန်ကုန်တိုင်းဒေသကြီးအစိုးရအဖွဲ့မှ ဆုံးဖြတ်ပြီးဖြစ်ပါတယ်။ မြေလွတ်၊ မြေလပ်နှင့် မြေရိုင်းများစီမံခန့်ခွဲမှုဗဟိုကော်မတီမှ ခွင့်ပြု မြေ ၅၄၅၇ ဧကနှင့် ပတ်သက်ပြီး လုံခြုံ ရေး၊ တည်ငြိမ်အေးချမ်းရေးနှင့် တရားဥပဒေစိုးမိုးရေးကော်မတီမှ အစည်းအဝေး အမှတ်စဉ်(၉/၂၀၁၈)မှာ ဒီရေတော သတ်မှတ်နိုင်ရေးနှင့် ဒီရေတောအတွင်း ပုစွန်မွေးမြူနိုင်ရေး အတွက် စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ သယံဇာတနှင့် သဘာဝပတ်ဝန်းကျင် ထိန်းသိမ်းရေးဝန်ကြီးဌာနနှင့် ရန်ကုန်တိုင်းဒေသကြီးအစိုးရအဖွဲ့တို့မှ ဆက်လက်ညှိနှိုင်းပြီး အကောင်းဆုံးအကျိုးရလဒ်ရရှိစေရေး ပေါင်းစပ်ဆောင်ရွက်သွားရန် ဆုံးဖြတ်ပါတယ်။ ၁၄-၈-၂၀၁၈ ရက်နေ့မှာ ရန်ကုန်တိုင်းဒေသကြီးဝန်ကြီးချုပ် ဦးဆောင်သော တိုင်းဒေသကြီးအစိုးရအဖွဲ့၊ သစ်တော ဦးစီးဌာန၊ ငါးလုပ်ငန်းဦးစီးဌာန၊ လယ်ယာမြေစီမံခန့်ခွဲရေးနှင့် စာရင်းအင်းဦးစီးဌာနတို့မှ တာဝန်ရှိသူ များ၊ ဒီရေတောဆိုင်ရာပညာရှင်များ၊ ဒေသခံမွေးမြူရေးလုပ်ငန်းရှင်များ တွေ့ဆုံဆွေးနွေးဆုံးဖြတ်ချက် အရ ရန်ကုန်တိုင်းဒေသကြီးအစိုးရအဖွဲ့က ဦးဆောင်ပြီး အထွေထွေအုပ်ချုပ်ရေးဦးစီးဌာန၊ သစ်တော ဦးစီးဌာန၊ ငါးလုပ်ငန်းဦးစီးဌာန၊ လယ်ယာမြေစီမံခန့်ခွဲရေးနှင့် စာရင်းအင်းဦးစီးဌာန၊ ကျေးလက်ဒေသ ဖွံ့ဖြိုးရေးဦးစီးဌာန၊ ပတ်ဝန်းကျင်ထိန်းသိမ်းရေးဦးစီးဌာနတို့ပါဝင်သော ပူးပေါင်းအဖွဲ့ဖြင့် ပွင့်လင်း ရာသီမှာ ကွင်းဆင်းစစ်ဆေးပြီး ဒီရေတောသတ်မှတ်နိုင်ရေး၊ ဒီရေတောအတွင်း ပုစွန်မွေးမြူနိုင်ရေး အတွက် အကောင်းဆုံးအကျိုးရလဒ်ရရှိစေရေး ပေါင်းစပ်ဆောင်ရွက်သွားမည်ဖြစ်ပါကြောင်း ရှင်းလင်းဖြေကြားအပ်ပါတယ်ခင်ဗျား။ အားလုံးကို ကျေးဇူးတင်ရှိကြောင်း ပြောကြားလိုပါတယ်။</speech>
</Q-A>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီနေ့အတွက် မေးခွန်းများ မေးမြန်းခြင်း၊ ဖြေကြားခြင်း အစီအစဉ်ပြီးပါပြီ။
</speech>
<speech type='speaker'>လွှတ်တော်ကိုယ်စားလှယ်များခင်ဗျား။ အစည်းအဝေးကို ၂ဝ မိနစ်ခန့် ခေတ္တရပ်နားပါမယ်။</speech> 
<p>အစည်းအဝေးကို မိနစ် ၂၀ ခန့် ခေတ္တရပ်နားပါသည်။</p>
</QASection>
<MotionSection>
<motion><new_section>
<title>ဦးစိုင်းငေါင်းဆိုင်ဟိန်း၊ မောက်မယ်မဲဆန္ဒနယ်က အမျိုးသားအဆင့် စွန့်ပစ်ပစ္စည်းစီမံခန့်ခွဲမှု မဟာဗျူဟာနှင့် လုပ်ငန်းစဉ်များ အောင်မြင်စွာအကောင်အထည်ဖော်ဆောင်ရွက်ခြင်းမပြုနိုင် သေးမီ စပ်ကြားကာလတွင် နိုင်ငံတော်တစ်ဝန်းလုံးရှိ ရပ်ကွက်နှင့်ကျေးရွာများအားလုံး တစ်ပြေးညီ သန့်ရှင်းသပ်ရပ်သာယာလှပစေရန် စနစ်တကျအမှိုက်သိမ်းဆည်းခြင်း၊ စွန့်ပစ်ခြင်းဆိုင်ရာ လုပ်ငန်းစဉ်များအတွက် လုံလောက်မျှတစေမည့် အမှိုက်စုပုံကွင်းနှင့် အမှိုက်စွန့်ပစ်ကျင်းများ တိကျစွာသတ်မှတ်ဖော်ဆောင်ပေးနိုင်ရေးအတွက် သက်ဆိုင်ရာအဖွဲ့အစည်းများထံသို့ ဦးစားပေးလုပ်ငန်းလမ်းညွှန်ချက်တစ်ရပ်အဖြစ် သတ်မှတ်ညွှန်ကြားပေးပါရန် ပြည်တောင်စု အစိုးရသို့ တိုက်တွန်းကြောင်း အဆိုတင်သွင်းခြင်းနှင့် လက်ခံဆွေးနွေး ရန်သင့်/ မသင့် အဆုံးအဖြတ်ရယူခြင်း</title>
<speech type='speaker'>
အစီအစဉ် ၉ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ မောက်မယ်မဲဆန္ဒနယ်မှ ဦးစိုင်းငေါင်းဆိုင်ဟိန်းက အဆိုတစ်ရပ် တင်သွင်းထားပါတယ်။ ဦးစိုင်းငေါင်းဆောင်ဟိန်း အား အဆိုတင်သွင်းဖို့ဖိတ်ခေါ်ပါတယ်။
</speech>
<speech><mp id='410'>ဦးစိုင်းငေါင်းဆိုင်ဟိန်း(မောက်မယ်မဲဆန္ဒနယ်)</mp> လေးစားအပ်ပါသော ပြည်သူ့ ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုဒုတိယဝန်ကြီးများအားလုံး ကျန်းမာ ရွှင်လန်းကြပါစေကြောင်း နှုတ်ခွန်းဆက်သဂါရဝပြုအပ်ပါတယ်။ ကျွန်တော်ကတော့ ရှမ်းပြည်နယ် (တောင်ပိုင်း)၊ လင်းခေးခရိုင်၊ မောက်မယ်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးစိုင်းငေါင်းဆိုင်ဟိန်း ဖြစ်ပါတယ်။ ကျွန်တော့်အနေနဲ့ ယနေ့ ကျင်းပပြုလုပ်တဲ့ ပြည်သူ့လွှတ်တော် အစည်းအဝေးကြီးမှာ နိုင်ငံတော်နှင့် နိုင်ငံသားများအကျိုးစီးပွားအတွက် ရည်ရွယ်ချက် လေးရပ်ဖြင့် အဆိုတစ်ရပ်တင်သွင်းသွားမှာဖြစ်ပါတယ်။ ယနေ့ ပြည်သူ့လွှတ်တော်အစည်းအဝေးသို့ ကျွန်တော် တင်သွင်းမည့် အဆိုမှာ အမျိုးသားအဆင့် စွန့်ပစ်ပစ္စည်း စီမံခန့်ခွဲမှုမဟာဗျူဟာနှင့်လုပ်ငန်းစဉ်များ အောင်မြင်စွာ အကောင်အထည်ဖော်ဆောင်ရွက်ခြင်းမပြုနိုင်သေးမီ စပ်ကြားကာလတွင် နိုင်ငံတော် တစ်ဝန်းလုံးရှိ ရပ်ကွက်နှင့် ကျေးရွာများအားလုံး တစ်ပြေးညီ သန့်ရှင်းသပ်ရပ်သာယာလှပစေရန် စနစ်တကျအမှိုက်သိမ်းဆည်းခြင်း၊ စွန့်ပစ်ခြင်းဆိုင်ရာလုပ်ငန်းစဉ်များအတွက် လုံလောက်မျှတစေမည့် အမှိုက်စုပုံကွင်းနှင့် အမှိုက်စွန့်ပစ်ခြင်းများ တိကျစွာသတ်မှတ်ဖော်ဆောင်ပေးနိုင်ရေးအတွက် သက်ဆိုင်ရာအဖွဲ့အစည်းများထံသို့ ဦးစားပေးလုပ်ငန်းလမ်းညွှန်းချက်တစ်ရပ်အဖြစ် သတ်မှတ် ညွှန်ကြားပေးပါရန် ပြည်ထောင်စုအစိုးရသို့ တိုက်တွန်းကြောင်းအဆိုဖြစ်ပါတယ်။ ။ ကျွန်တော့်၏အဆိုအား ဖတ်ကြားတင်သွင်းခွင့်တောင်းခံအပ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ကျွန်တော်တို့ မြန်မာ နိုင်ငံ၏ ဒီမိုကရေစီခရီးလမ်းကြောင်းတွင် တိုးတက်ပြောင်းလဲဖြစ်ပေါ်လာသော နိုင်ငံရေး၊ စီးပွားရေး နှင့် လူမှုရေးနယ်ပယ်အသီးသီးတို့၌ စိန်ခေါ်မှုများစွာဖြင့် ရင်ဆိုင်ကြုံတွေ့နေရပါတယ်။ ၎င်းတို့အနက် ကျေးလက်နှင့်မြို့ပြ လူနေထိုင်မှုပုံစံများတိုးတက်ပြောင်းလဲလာခြင်း၊ စက်ရုံနှင့်အလုပ်ရုံများ ပေါများ လာခြင်းတို့ကြောင့် လူမှုစီးပွားပတ်ဝန်းကျင်နယ်ပယ်အသီးသီးတို့မှ ထွက်ရှိလာသည့် စွန့်ပစ်ပစ္စည်း န်ကြားပေးပါအစည်းများ စွန့်ပစ်ခြင်း များကို ပြန်လည်စီမံခန့်ခွဲရသည့်လုပ်ငန်းမှာ အလွန်ကြီးမားလှသည့် စိန်ခေါ်မှုကြီးတစ်ရပ်ဖြစ်နေပါ တယ်။ ကမ္ဘာ့နိုင်ငံအသီးသီးတွင်လည်း စွန့်ပစ်ပစ္စည်းဖြစ်သည့် အမှိုက်ပြဿနာကို ရင်ဆိုင်ဖြေရှင်း နေကြရပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ကျွန်တော်တို့ မြန်မာနိုင်ငံတွင် အမှိုက်ပြဿနာနှင့်ပတ်သက်၍ စိန်ခေါ်မှုများကို ရင်ဆိုင်ဖြေရှင်းနိုင်ရန် ကဏ္ဍ ခြောက်ရပ်ပါဝင်သည့် အမျိုးသားအဆင့် စွန့်ပစ်ပစ္စည်းစီမံခန့်ခွဲမှုမဟာဗျူဟာနှင့် လုပ်ငန်းအစီအစဉ် ၂၀၁၇-၂၀၃၀ National Waste Management Strategy and Action Plan for Myanmar 2017-2030 ၂၀၁၇ ခုနှစ်တွင် အင်္ဂလိပ်ဘာသာဖြင့် အတည်ပြု ရေးဆွဲပြီးစီးကြောင်း သိရှိရပါတယ်။ ကျွန်တော်တို့ နိုင်ငံတွင် စွန့်ပစ်ပစ္စည်းဖြစ်သည့် အမှိုက်မှန်သမျှကို မီးရှို့ ဖျက်ဆီးခြင်း၊ မြေမြှုပ်ခြင်း၊ မြစ်ချောင်းများ အတွင်းသို့ အလွယ်တကူစွန့်ပစ်ခြင်းစသည့်နည်းလမ်းများအဖြင့်သာ ဖြေရှင်းနိုင်ခဲ့ကြောင်း တွေ့ရှိရ မည်ဖြစ်ပါတယ်။ ကျေးလက်ဒေသများတွင် အမှိုက် ၆၀ ရာခိုင်နှုန်းကို မီးရှို့ ဖျက်သိမ်းပြီး ၄၀ ရာခိုင်နှုန်း ကို နီးစပ်ရာ ချောင်း၊ မြောင်းအတွင်းသို့ စွန့်ပစ်ခြင်း၊ မြို့ပြဒေသများတွင် ၇၀ ရာခိုင်နှုန်းကို မီးရှို့၍ ကျန် ၃၀ ရာခိုင်နှုန်းကို မြစ်ချောင်းများသို့ စွန့်ပစ်ခြင်း၊ မြို့တော်ကြီးများတွင် ၈၅ ရာခိုင်နှုန်းကို စုပုံ ဖျက်သိမ်းနိုင်သော်လည်း ၁၅ ရာခိုင်နှုန်းမှာ ချောင်း၊ မြောင်းများအတွင်းသို့ရောက်ရှိသွားခြင်းကို စိစစ် ကြည့်ပါက မြစ်၊ ချောင်းများအတွင်းသို့ အမှိုက်များ စုပေါင်းစွန့်ပစ်မှုက ပိုမိုများပြားကြောင်း တွေ့ရှိရပါ သည်။ စွန့်ပစ်အမှိုက်များ၏ ၅၀ ရာခိုင်နှုန်းမှာ ပလတ်စတစ်ပစ္စည်းများပင်ဖြစ်ကြပါသည်။ ထို့ကြောင့် စွန့်ပစ်အမှိုက်များကို စနစ်တကျဖျက်သိမ်းနိုင်သော နည်းစနစ်နှင့် ဖျက်ဆီးပြစ်မည့်မြေနေရာ အကျယ်အဝန်းလုံလောက်မျှတစွာရရှိရေးသည် အဓိကလိုအပ်ချက်တစ်ရပ်ဖြစ်ကြောင်း သိရှိနိုင်ပါ သည်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ လူသားတိုင်းသည် အမှိုက်နှင့် မကင်းနိုင်ပါ။ လူတစ်ဦးတစ်ယောက်ချင်းစီက စွန့်ပစ်လိုက်သော အမှိုက်တစ်စတို့ပေါင်းစည်းမိပါက လူ့အဖွဲ့အစည်းတစ်ခုလုံးကို ခြိမ်းခြောက်နိုင်သည့် စိန်ခေါ်မှုတစ်ရပ်အဖြစ်ပြောင်းလဲသွားနိုင်ပါသည်။ ထို့ကြောင့် စွန့်ပစ်အမှိုက်များကို ကျွန်တော်တို့ စနစ်တကျစီမံခန့်ခွဲသွားရန် လွန်စွာအရေးကြီးပါသည်။ ယခုအဆိုတွင် နိုင်ငံတော်တစ်ဝန်းလုံးရှိ ရပ်ကွက်နှင့်ကျေးရွာများအားလုံး သန့်ရှင်းသပ်ရပ်သာယာ လှပစေရေးအတွက် လုံလောက်မျှတသည့် အမှိုက်စုပုံကွင်း၊ အမှိုက်စွန့်ပစ်ကျင်းများ တိကျစွာ ဖော်ဆောင်သတ်မှတ်ပေးရန် တိုက်တွန်းထားခြင်းဖြစ်ပါသည်။ အကြောင်းမှာ လူနေရပ်ကွက်များ အားလုံးသည် မြို့ပြနယ်နိမိတ်ဖြစ်ပြီး မြို့နယ်စည်ပင်သာယာရေးကော်မတီအဖွဲ့၏ စီမံခန့်ခွဲမှုဖြင့် စွန့်ပစ်ပစ္စည်းများကို ကိုယ်နည်းကိုယ်ဟန်ဖြင့် ဖြေရှင်းနေကြသော်လည်း အမှိုက်ကျင်း၊ အမှိုက်စုပုံကွင်း တိကျလုံလောက်စွာ မဆောင်ရွက်နိုင်သေးသော မြို့နယ်များစွာကျန်ရှိနေပါသည်။ ကျေးလက်တောရွာ များတွင် အမှိုက်ကို စနစ်တကျစီမံခန့်ခွဲခြင်းမရှိသေးသဖြင့် အများသဘောတူစုပုံပစ်စနစ်၊ ကြုံရာ ပစ်စနစ်ဖြင့်သာ ကျင့်သုံးနေဆဲဖြစ်ပါသည်။ ၎င်းအမှိုက်ပုံများကို မီးရှို့ဖျက်ဆီးခြင်း၊ မြစ်၊ ချောင်း နီးစပ်ရာဒေသဖြစ်ပါက မိုးရာသီရေကြီးချိန်တွင် သဘာဝတရားက အလိုအလျောက်သိမ်းဆည်းပေး ခြင်းနည်းလမ်းတို့ဖြင့် သံသရာလည်နေသည်ကို မြင်တွေ့ရပါသည်။ ဖြစ်သင့်သည်မှာ အမှိုက်နှင့် ပတ်သက်၍ မြို့ပြရပ်ကွက်များတွင် စည်ပင်သာယာရေးကော်မတီအဖွဲ့ဝင်များက စီမံဆောင်ရွက်ပေး နေသကဲ့သို့ ကျေးလက်ဒေသများတွင်လည်း ကျေးလက်ဒေသဖွံ့ဖြိုးတိုးတက်ရေးဦးစီးဌာနက လုပ်ငန်း တာဝန်တစ်ရပ်အနေဖြင့် အမှိုက်ပြဿနာများကို ဖြည့်စွက်တာဝန်ယူသင့်ပါသည်။ အကြောင်းမှာ မြို့ပြရော ကျေးလက်ပါ အမှိုက်များ ထွက်ရှိပုံ၊ ထွက်ရှိနည်း အတူတူပင်ဖြစ်သော ကြောင့် ဖြစ်ပါတယ်။ မြို့ပြနှင့် ကျေးလက်လူနေမှုစနစ်များမှ ထွက်ရှိလာသောအမှိုက်များ၊ စက်ရုံ၊ အလုပ်ရုံများမှ ထွက်ရှိလာသောအမှိုက်များ၊ အများပြည်သူတို့နှင့် သက်ဆိုင်သောနေရာများမှ ထွက်ရှိ လာသောအမှိုက်များအားလုံးကို စနစ်တကျစီမံခန့်ခွဲမှုမပြုလုပ်ပေးနိုင်မည့် စပ်ကြားကာလအတွင်း အမှိုက်စုပုံကွင်း၊ အမှိုက်စွန့်ပစ်ကျင်းနှင့် အမှိုက်ပုံးများ ထားရှိပေးခြင်းဖြင့် စနစ်တကျဖြေရှင်းပေးမည် ဆိုပါက လူမှုပတ်ဝန်းကျင်နှင့် သဘာဝပတ်ဝန်းကျင်ညစ်ညမ်းမှုကို များစွာထိန်းသိမ်းကာကွယ် စောင့်ရှောက်သွားနိုင်မည်ဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ကမ္ဘာ့နိုင်ငံအသီးသီးတွင် စွန့်ပစ် ပစ္စည်းဖြစ်သည့် အမှိုက်သရိုက်များကို နည်းမျိုးစုံဖြင့် ရင်ဆိုင်ကျော်လွှားနေရပါတယ်။ အကြောင်း အမျိုးမျိုးကြောင့် မြစ်ချောင်းမှတစ်ဆင့် ပင်လယ်ကမ်းခြေ၊ သမုဒ္ဒရာရပ်ဝန်းအတွင်းသို့ရောက်ရှိနေ သောအမှိုက်များကိုလည်း ခေတ်မီနည်းစနစ်အမျိုးမျိုးဖြင့် ရှင်းလင်းဆောင်ရွက်နေကြရပါတယ်။ ကျွန်တော်တို့သည် စွန့်ပစ်ပစ္စည်းများနှင့်ပတ်သက်၍ ပြန်လည်ထိန်းချုပ်နိုင်ရန် လျှော့ချခြင်း (Reduce)၊ ပြန်လည်အသုံးပြုခြင်း(Reuse)၊ ပြန်လည်ထုတ်လုပ်ခြင်း(Recycle) စသည့်နည်းများ ဖြင့်သာ အခြေခံ၍ ဆောင်ရွက်သွားကြရမည်ဖြစ်ပါတယ်။ စွန့်ပစ်ပစ္စည်းများကို မြေမြှုပ်ဖျက်ဆီးခြင်း၊ မီးရှို့ဖျက်ဆီးခြင်းမှတစ်ဆင့် Waste to Energy System အရ အမှိုက်မီးရှို့စက်များမှတစ်ဆင့် လျှပ်စစ်ဓာတ်အားပြန်လည်ထုတ်ယူခြင်းစနစ်ကိုလည်း ဆောင်ရွက်နေပြီဖြစ်ပါတယ်။ စွန့်ပစ်ပစ္စည်း အမျိုးစုံကို တစ်ကျော့ပြန်လည်အသုံးချနိုင်သော ခေတ်သစ်နည်းပညာတစ်ရပ်ဖြစ်သည့် ERS ခေါ် Environmental Recycling System ဖြင့် အမှိုက်မှတစ်ဆင့် လျှပ်စစ်ထုတ်ယူခြင်းသာမက ဘေးထွက်ပစ္စည်းများမှ တိရစ္ဆာန်အစားအစာနှင့် စိုက်ပျိုးရေးသုံးမြေဩဇာထုတ်ယူခြင်း၊ ဓာတုအညစ် အကြေးရောနှောပျော်ဝင်နေသောရေများကိုလည်း ဓာတုပစ္စည်းကင်းစင်အောင် ပြုပြင်ခြင်း၊ ရေဆိုး၊ ရေညစ်များကို ပြန်လည်သန့်စင်ခြင်း စသည့် Chemicd Process အဆင့်ထိ ဆောင်ရွက်နိုင်ပြီဖြစ်ပါ တယ်။ ပြည်သူ့လွှတ်တော်ဥက္ကဋ္ဌကြီးခင်ဗျား။ ယနေ့ မျက်မှောက်ခေတ်တွင် စွန့်ပစ်ပစ္စည်းများ၏ ဘေးထွက်ဆိုးကျိုးများကို ပြည်သူလူထုကလည်း အတော်များများသိရှိနားလည်းကြသကဲ့သို့ လူမှုရေး အသင်းအဖွဲ့များကလည်း အသိပညာဖြန့်ဝေခြင်း၊ ပညာပေးခြင်းလုပ်ငန်းများ ပါဝင်ကူညီဆောင်ရွက် လာကြပြီဖြစ်ပါတယ်။ မြန်မာနိုင်ငံတွင် အမှိုက်ပလပ်စတစ်နှင့်ပတ်သက်၍ အထူးလှုပ်ရှားဆောင်ရွက် နေသော Test Myanmar အဖွဲ့အစည်း၏အချက်အလက်များ မျှဝေမှုအရ မြို့ကြီးများတွင် အမှိုက် များ၏ ၁၀ ရာခိုင်နှုန်းမှ ၃၀ ရာခိုင်နှုန်းသည် သိမ်းဆည်းနိုင်ခြင်းမရှိဘဲ ပတ်ဝန်းကျင်သို့ တိုက်ရိုက် စွန့်ပစ်လျက်ရှိကြောင်း ကျေးလက်တောရွာများတွင် အမှိုက်နှင့်ပတ်သက်၍ စနစ်တကျစီမံခန့်ခွဲမှုမရှိ သေးကြောင်း သိရှိရပါတယ်။ သို့ဖြစ်ပါ၍ ကျွန်တော်တို့နိုင်ငံအနေဖြင့် စွန့်ပစ်ပစ္စည်းများ စီမံခန့်ခွဲမှုနှင့် မဟာဗျူဟာလုပ်ငန်းစဉ်များ အောင်မြင်စွာအကောင်အထည်ဖော်ဆောင်ရွက်နိုင်မှုမပြုနိုင်မီ စပ်ကြား ကာလ၌ တောရောမြို့ပါမကျန် စနစ်တကျဆောင်ရွက်ထားသောအမှိုက်ပုံများ၊ အမှိုက်ပုံးများ၊ အမှိုက် ကျင်းများ၌ စနစ်တကျအမှိုက်စွန့်ပစ်ခြင်း၊ စုပုံအမှိုက်များကို အန္တရာယ်မဖြစ်ပေါ်အောင် အချိန်မီ ဖျက်သိမ်းခြင်း၊ စုပေးဒဏ်ပေးစနစ်ကျင်းသုံးခြင်းတို့ဖြင့် ဝိုင်းဝန်းဆောင်ရွက်သွားကြရမည်ဖြစ်ပါတယ်။ ထို့ကြောင့် နိုင်ငံတစ်ဝန်းလုံးရှိ ရပ်ကွက်နှင့် ကျေးရွာများအားလုံး သန့်ရှင်းသပ်ရပ်သာယာလှပစေရန် အမှိုက်စုပုံကွင်းနှင့် အမှိုက်စုပုံကျင်းများ တစ်ပြေးညီစီစဉ်ဆောင်ရွက်နိုင်ရန် လိုအပ်ခြင်းဖြစ်ပါတယ်။ လွှတ်တော်ဥက္ကဋ္ဌကြီးခင်ဗျား။ ပြည်နယ်နှင့်တိုင်းဒေသကြီး ဒေသအသီးသီးရှိ စည်ပင်သာယာ ရေးလုပ်ငန်းများသည် ၂၀၀၈ ခုနှစ် ဖွဲ့စည်းပုံအခြေခံဥပဒေအရ ပြည်ထောင်စုဝန်ကြီးများနှင့် သီးခြား ဖြစ်နေပြီးဆက်စပ်မှုမရှိသောအဖွဲ့အစည်းများသဖွယ်ဖြစ်နေပါတယ်။ မြို့နယ်များတွင် နှစ်စဉ်ကောက်ခံ ရရှိသော အခွန်ငွေ၏ ၃၀ ရာခိုင်နှုန်းထက်မပိုသော အခွန်ပမာဏကို ဝန်ထမ်းစရိတ်အဖြစ် ပြန်လည် သုံးစွဲကြရပြီး ငွေလုံးငွေရင်းအသုံးစရိတ်များဖြင့် လုပ်ငန်းဆောင်ရွက်ကြရသဖြင့် အခွန်ဝင်ငွေနည်းပါး သော မြို့နယ်ငယ်များအတွက် ရန်ပုံငွေအခက်အခဲများနှင့် ရင်ဆိုင်နေကြရပါတယ်။ ပြည်သူလူထုက လည်း စည်ပင်သာယာရေးအဖွဲ့၏အဓိကလုပ်ငန်းသည် အမှိုက်သိမ်းဆည်းရေးဖြစ်သည်ဟု ထင်မှတ် ထားကြတယ်။ စည်ပင်သာယာရေးအဖွဲ့အနေနဲ့ စီမံခန့်ခွဲခွင့်ရှိသောလုပ်ငန်းများအနက် လမ်း၊ တံတား နှင့် ရေနုတ်မြောင်းဆောင်ရွက်ခြင်းသည် ပထမဦးစားပေးဖြစ်ပြီး ဒုတိယကဏ္ဍမှာ အမှိုက်သိမ်းဆည်း ရေးဖြစ်ပါတယ်။ တတိယဦးစားပေးမှာ မြို့ပြရေရရှိရေးဖြစ်သဖြင့် အမှိုက်ကျင်းစနစ်အကောင်အထည် ဖော်ဆောင်ရွက်ရန် ပီပြင်သောအမှိုက်သိမ်းစနစ် ဦးစားပေးဆောင်ရွက်ရန် ယခုလို တွန်းအားပေး တိုက်တွန်းရခြင်းဖြစ်ပါတယ်။ ကျေးလက်တောရွာများအတွက် ကျေးလက်ဒေသဖွံ့ဖြိုးတိုးတက်ရေး ဦးစီးဌာနပေါ်ပေါက်လာခြင်းဖြင့် ကျေးလက်နှင့် မြို့ပြဖွံ့ဖြိုးတိုးတက်မှုလုပ်ငန်းများ တစ်ပြေးညီ ဆောင်ရွက်ရန် အခွင့်အခါကြုံကြိုက်ချိန်ဖြစ်ပါတယ်။ ၎င်းဌာနများကို အနီးကပ်ကြီးကြပ်ညွှန်ကြားရန် မြို့နယ်အထွေထွေအုပ်ချုပ်ရေးဦးစီးဌာနမှ မြို့နယ်အုပ်ချုပ်ရေးမှူးများ၏ တာဝန်ပင်ဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ နိဂုံးချုပ်အနေဖြင့် တင်ပြရလျှင် ယနေ့ ကမ္ဘာကြီးတွင် ကမ္ဘာ့လူဦးရေတိုးတက်မှုနှုန်းထားမှာ အချိန်နှင့်အမျှ တိုးတက်များပြားနေပါ တယ်။ ၂၀၁၈ ခုနှစ်၊ မတ်လ ကမ္ဘာ့စစ်တမ်းအရ ကမ္ဘာ့လူဦးရေမှာ ခန့်မှန်းခြေ သန်းပေါင်း ၇၆၀၀ ခန့် ရှိကြောင်း သိရှိရပါတယ်။ လူဦးရေတိုးတက်များပြားလာသည်နှင့်အမျှ လူသားတို့၏ ပရောဂ လုပ်ဆောင်ချက်အမျိုးမျိုးကြောင့် သဘာဝပတ်ဝန်းကျင်နှင့် လူမှုပတ်ဝန်းကျင်များ ညစ်ညမ်းမှု ပိုမိုဖြစ်ပေါ်လာရပါတယ်။ စွန့်ပစ်ပစ္စည်းအားလုံးသည် လေထု၊ မြေထုနှင့် ရေထုတို့၏ ပင်ကိုယ် အစွမ်းသတ္တိများကို ဆုပ်ယုတ်ကျဆင်းစေပြီး လူသားထုတစ်ရပ်လုံး၏ ကျန်းမာရေး၊ လူမှုရေးဆိုင်ရာ ကဏ္ဍများကိုပါ ထိပါးချိန်းခြောက်လာနိုင်ပါတယ်။ ထို့ကြောင့် ကျွန်တော်တို့၏ မျှော်မှန်းချက်ဖြစ်သော ရေရှည်တည်တံ့၍ စိမ်းလန်းစိုပြည်ပြီး သန့်ရှင်း၍ ကျန်းမာရေးနှင့်ညီညွတ်သည့်ပတ်ဝန်းကျင်မှ တောက်ပသောအနာဂတ် မြန်မာနိုင်ငံတော်ကြီးဆီသို့ အလျင်အမြန်ရောက်ရှိရန်အတွက် နိုင်ငံသား တိုင်းက အမျိုးသားရေးတာဝန်တစ်ရပ်အနေဖြင့် လိုက်ပါဖော်ဆောင်ကျင့်သုံးသွားရန် လိုအပ်ပါတယ်။ သို့ဖြစ်ပါ၍ ကျွန်တော်တို့နိုင်ငံတစ်ဝန်းလုံးရှိ ရပ်ကွက်နှင့်ကျေးရွာများအားလုံး အစဉ်သန့်ရှင်းသာယာ လှပပြီး အမှိုက်ကင်းစင်သည့် ခေတ်မီဖွံ့ဖြိုးတိုးတက်သောဂုဏ်ပုဒ်ကို ကမ္ဘာ့အလယ်တွင် ထုတ်ဖော် ပြသနိုင်ရန်အတွက် ဤအဆိုကို ပြည်သူ့လွှတ်တော်ဥက္ကဋ္ဌကြီးမှတစ်ဆင့် ပြည်သူ့လွှတ်တော်သို့ ဝိုင်းဝန်းဆွေးနွေးပေးနိုင်ပါရန် တင်သွင်းအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type='speaker'>
ဦးစိုင်းငေါင်းဆောင်ဟိန်း တင်သွင်းသွားတဲ့အဆိုကို ထောက်ခံမယ့် လွှတ်တော် ကိုယ်စားလှယ်တစ်ဦးအား ဖိတ်ခေါ်ပါတယ်။
</speech>
<speech><mp id='374'>ဦးစတီဖန်(ကျိုင်းတုံမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်ထောင်စု ဒုတိယဝန်ကြီး၊ ပြည်သူ့လွှတ်တော်ကိုယ်စားလှယ်များအားလုံး စိတ်၏ချမ်းသာခြင်း၊ ကိုယ်၏ကျန်းမာခြင်းနှင့် ပြည့်စုံပါစေကြောင်း ဆုမွန်ကောင်းတောင်းရင်း နှုတ်ခွန်းဆက်သအပ်ပါတယ်။ ကျွန်တော်ကတော့ ကျိုင်းတုံမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးစတီဖန် ဖြစ်ပါတယ်။ ကျွန်တော့်အနေနဲ့ မောက်မယ်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးစိုင်းငေါင်းဆိုင်ဟိန်း တင်သွင်းတဲ့အဆိုနှင့်ပတ်သက်လို့ ထောက်ခံတင်ပြသွားမှာဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ယနေ့ မျက်မှောက်ခေတ်၌ ကျွန်တော်တို့ မြန်မာနိုင်ငံသာမက ကမ္ဘာနှင့်အဝန်း လူသားတို့၏ ပရောဂကြောင့် ဖြစ်ပေါ်လာသော အမှိုက်ပြဿနာကို လူသားများကပင် တာဝန်ယူဖြေရှင်းနိုင်ရန် နည်းမျိုးစုံဖြင့် ကြိုးပမ်းဆောင်ရွက် လျက်ရှိကြပါတယ်။ နည်းပညာနှင့် အရင်းအမြစ်ကွာဟမှုများကြောင့် အချို့နိုင်ငံကြီးများတွင် အမှိုက်မှ ရွှေထုတ်ယူနိုင်သကဲ့သို့ အကျိုးကျေးဇူးများခံစားနေကြရပြီး ဖွံ့ဖြိုးဆဲနိုင်ငံများအနေဖြင့် စိန်ခေါ်မှု တစ်ရပ်ကို ရင်ဆိုင်ကျော်လွှားနိုင်ရန် ကြိုးပမ်းနေကြဆဲဖြစ်ပါတယ်။ ကျွန်တော်တို့နိုင်ငံမှာတော့ မြို့ဝင်၊ မြို့ထွက်နဲ့ ရွာပြင်ဧရိယာတွေမှာ ဖြစ်သလို အမှိုက်စွန့်ပစ်ခြင်း၊ မြစ်၊ ချောင်း၊ ကမ်းနားနီးတဲ့ ဒေသတွေ မှာ အလွယ်တကူ ချောင်း၊ မြောင်းများထဲ ပစ်ချရှင်းလင်းခြင်းတို့ဖြင့် သမားရိုးကျအစဉ်အလာကြီး များကို ကျင့်သုံးလာခဲ့တာ ကာလအားဖြင့် ကြာမြင့်ပြီဖြစ်ပါတယ်။ ယခုအခါ ကားမှတ်တိုင်ကဲ့သို့ အခြားနေရာများတွင်လည်း အမှိုက်များ၊ ကွမ်းတံတွေးများဖြင့် ညစ်ညမ်းနေတာကို မြင်တွေ့ရပါလိမ့်မယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ အမှိုက်နှင့်ပတ်သက်သော ပြဿနာကို သက်ဆိုင်ရာစည်ပင်သာယာရေးကော်မတီများက အဓိကဖြေရှင်းပေးရမည်ဖြစ်သော် လည်း ပြည်သူလူထုပူးပေါင်းပါဝင်မှုမရှိပါက အောင်မြင်နိုင်မည်မဟုတ်ပါ။ ယနေ့ မြန်မာ့အသံနှင့် ရုပ်မြင်သံကြားအစီအစဉ်တွင်လည်း အမှိုက်စနစ်တကျစွန့်ပစ်ရန် ပညာပေးအစီအစဉ်များ၊ ထုတ်လွှင့် ပေးလျက်ရှိပါတယ်။ အမှိုက်သန့်ရှင်းရေးဆောင်ရွက်ကြတဲ့ ဖောင်ဒေးရှင်းများကလည်း လက်ကမ်း စာစောင်ဖြန့်ဝေခြင်း၊ အစုအဖွဲ့လှုပ်ရှားခြင်းတို့ဖြင့် ပါဝင်ကူညီဆောင်ရွက်လျက်ရှိပါတယ်။ တစ်ဖက်ကလည်း ဆုပေး၊ ဒဏ်ပေးစနစ်နဲ့ ဖော်ဆောင်နေတာ တွေ့မြင်နေရပါတယ်။ ကမ္ဘာမှာ အမှိုက်ကနေလည်း လျှပ်စစ်ထုတ်တဲ့စနစ်၊ စွမ်းအင် ဓာတ်ငွေ့ထုတ်တဲ့စနစ် အောင်မြင်နေကြောင်း၊ ကျွန်တော်တို့နိုင်ငံတွင်လည်း လျှပ်စစ်ထုတ်ယူတဲ့စနစ် စတင်ဆောင်ရွက်နေကြောင်း သိရှိပါတယ်။ ဒီစနစ်ကြောင့် ထင်းနဲ့မီးသွေးအသုံးပြုမှုကို လျှော့ချစေနိုင် ပြီး ပတ်ဝန်းကျင်ညစ်ညမ်းမှုကိုလည်း များစွာအထောက်အကူပြုနိုင်မှာဖြစ်ပါတယ်။ ယနေ့ ကမ္ဘာတွင် အီလက်ထရောနစ် အမှိုက်များမှ အဖိုးတန်ပစ္စည်းများ ပြန်လည်ဆည်ယူအသုံးပြု သည့်စနစ် တွင်ကျယ်လာနေကြောင်း သိရှိရပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ကျွန်တော်တို့နိုင်ငံမှာ သက်ဆိုင်ရာ မြို့နယ်အလိုက် ဘဏ္ဍာရေးအခြေအနေပေါ်မူတည်ပြီး ကရိန်းကားနဲ့ဆွဲတင်နိုင်တဲ့ အမှိုက်ကန်တွေ၊ GPS ဖြင့်တပ်ဆင်ထားတဲ့ အမှိုက်သိမ်းယာဉ်တွေ၊ သယ်ဆောင်ရလွယ်ကူတဲ့အမှိုက်ပုံးတွေ ပိုမိုသန့်စင် သုံးစွဲလာတာတွေ့ရပါတယ်။ သို့ရာတွင် ၎င်းအမှိုက်များကို စနစ်တကျစုပုံဖျက်ဆီးပစ်ရန် အမှိုက်ပုံ၊ အမှိုက်ကျင်း၊ မြေနေရာများစွာ လိုအပ်နေပါတယ်။ စနစ်တကျစွန့်ပစ်နိုင်သည့် အမှိုက်ကျင်း၊ အမှိုက်ပုံ ထားရှိနိုင်သော မြို့၊ ရွာများ နည်းပါးနေပါတယ်။ မြို့နယ်အဆင့်သန့်ရှင်းသာယာရန် လိုအပ်သကဲ့သို့ ကျေးရွာပတ်ဝန်းကျင်မှာလည်း သန့်ရှင်းသပ်ရပ်ရန်လိုအပ်လှပါတယ်။ သို့မှသာ အမှိုက်နှင့်ပတ်သက် သော ကျန်းမာရေးစိန်ခေါ်မှုများ၊ သဘာဝပတ်ဝန်းကျင်ညစ်ညမ်းမှုများကို ကျွန်တော်တို့ရင်ဆိုင် ကျော်ဖြတ်လာနိုင်မှာဖြစ်ပါတယ်။ တစ်နိုင်ငံလုံးမှာရှိတဲ့ အမှိုက်များက နိုင်ငံတော်နှင့်နိုင်ငံသားများအားလုံးရဲ့ ဂုဏ်သိက္ခာများနှင့် သက်ဆိုင်နေပါတယ်။ အဓိကလိုအပ်ချက်ကတော့ စက်ပစ္စည်းကိရိယာတွေ ဘယ်လောက်ပဲစုံစုံ၊ ဘယ်လောက်ပဲခေတ်မီနေပါစေ ဒီစွန့်ပစ်ပစ္စည်းတွေကို စနစ်တကျစုပုံဖျက်သိမ်းပစ်မယ့် မြေနေရာ သတ်မှတ်မထားရင် အမှိုက်စုပုံကွင်း၊ အမှိုက်ကျင်းများ စနစ်တကျမရှိခဲ့ရင် ကျွန်တော်တို့ အောင်မြင်မှု မရရှိနိုင်ပါဘူး။ ဒါကြောင့် မြို့၊ ရွာတိုင်းမှာ စနစ်တကျအမှိုက်ပုံ၊ အမှိုက်ကျင်းဖော်ဆောင်ပေးဖို့ သက်ဆိုင်ရာ စည်ပင်သာယာရေးကော်မတီ၊ ကျေးလက်ဖွံ့ဖြိုးတိုးတက်ရေးဦးစီးဌာန၊ မြို့နယ် အထွေထွေဦးစီးဌာနတို့ကို လုပ်ငန်းလမ်းညွှန်ချက်တစ်ရပ်အဖြစ် ထုတ်ပြန်ပေးဖို့ ပြည်ထောင်စု အစိုးရကို တိုက်တွန်းထားတာ အလွန်မှသင့်လျော်တဲ့အဆိုဖြစ်ပါတယ်။ နိုင်ငံတစ်ဝန်းလုံးမှာရှိတဲ့ မြို့တိုင်း၊ ရွာတိုင်းမှာ စနစ်တကျသပ်ရပ်တဲ့ အမှိုက်ပုံ၊ အမှိုက်ကျင်း ဆောင်ရွက်နိုင်ဖို့ ဒီအဖွဲ့အစည်းသုံးရပ်က အနီးကပ်ကြီးကြပ်ပေးရမှာဖြစ်ပါတယ်။ မြေနေရာမရှိပါက တရားဝင်မြေနေရာရရှိရေးတင်ပြတောင်းခံထားဖို့ လိုအပ်ပါတယ်။ သို့မှသာ ကျွန်တော်တို့ဆောင်ရွက် နေတဲ့ စွန့်ပစ်ပစ္စည်းစီမံခန့်ခွဲမှုမဟာဗျူဟာဖော်ဆောင်ရေးအတွက် အထောက်အကူပြု ပေးနိုင်မှာ ဖြစ်ပြီး အမှိုက်ကင်းစင်သော ဝန်းကျင်ကောင်းကနေ တစ်နိုင်ငံလုံး နေရာအနှံ့တစ်ပြေးညီ ဝိုင်းဝန်း ဖန်တီးပေးနိုင်မှာဖြစ်ပါတယ်။ သို့ဖြစ်ပါ၍ သန့်ရှင်းသပ်ရပ်၍သာယာလှပသော ခေတ်မီနိုင်ငံတော်ကြီး တည်ဆောက်ရာမှာ အထောက်အပံ့များစွာဖြစ်စေမည့် မောက်မယ်မဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးစိုင်းငေါင်းဆိုင်ဟိန်း တင်သွင်းသည့် အမျိုးသားအဆင့် စွန့်ပစ်ပစ္စည်းစီမံခန့်ခွဲမှု မဟာဗျူဟာနှင့်လုပ်ငန်းစဉ်များ အောင်မြင်စွာအကောင်အထည်ဖော်ဆောင်ရွက်ခြင်းမပြုနိုင်သေးမီ စပ်ကြားကာလတွင် နိုင်ငံတော်တစ်ဝန်းလုံးရှိ ရပ်ကွက်နှင့်ကျေးရွာများအားလုံး တစ်ပြေးညီသန့်ရှင်း သပ်ရပ်သာယာလှပစေရန် စနစ်တကျအမှိုက်သိမ်းဆည်းခြင်း၊ စွန့်ပစ်ခြင်းဆိုင်ရာလုပ်ငန်းစဉ်များ အတွက် လုံလောက်မျှတစေမည့် အမှိုက်စုပုံကွင်းနှင့် အမှိုက်စွန့်ပစ်ကျင်းများ တိကျစွာသတ်မှတ် ဖော်ဆောင်ပေးနိုင်ရေးအတွက် သက်ဆိုင်ရာအဖွဲ့အစည်းများထံသို့ ဦးစားပေးလုပ်ငန်းလမ်းညွှန်ချက် တစ်ရပ်အဖြစ် သတ်မှတ်ညွှန်ကြားပေးပါရန် ပြည်ထောင်စုအစိုးရသို့ တိုက်တွန်းကြောင်းအဆိုကို ပြည်သူ့လွှတ်တော်တွင် လက်ခံဆွေးနွေးပေးနိုင်ပါရန် ထောက်ခံတင်ပြအပ်ပါတယ်ခင်ဗျား။ ကျေးဇူး တင်ပါတယ်။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ မောက်မယ်မဲဆန္ဒနယ်မှ ဦးစိုင်းငေါင်းဆိုင်ဟိန်း တင်သွင်းသွားတဲ့အဆိုကို လွှတ်တော်ကိုယ်စားလှယ်တစ်ဦးက ထောက်ခံသွားပါတယ်။ ဒီအဆိုနှင့် စပ်လျဉ်းပြီး ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၆၈ နည်းဥပဒေခွဲ(ခ) နည်းဥပဒေခွဲငယ် ၃ အရ လက်ခံဆွေးနွေးရန်သင့်/မသင့် လွှတ်တော်ရဲ့ ဆန္ဒရယူပါမယ်။ ဦးစိုင်းငေါင်းဆောင်ဟိန်း တင်သွင်းသွားတဲ့အဆိုကို လက်ခံဆွေးနွေးရန် လွှတ်တော်က သဘောတူပါ သလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'> သဘောမတူတဲ့သူရှိပါသလားခင်ဗျား။</speech>
<speech type='speaker'>
သဘောမတူသူမရှိတဲ့အတွက် ဦးစိုင်းငေါင်းဆိုင်ဟိန်း၊ မောက်မယ်မဲဆန္ဒနယ်က တင်သွင်းသော အမျိုးသားအဆင့် စွန့်ပစ်ပစ္စည်း စီမံခန့်ခွဲမှု မဟာဗျူဟာနှင့်လုပ်ငန်းစဉ်များ အောင်မြင်စွာအကောင်အထည်ဖော် ဆောင်ရွက်ခြင်း မပြုနိုင်သေးမီစပ်ကြားကာလတွင် နိုင်ငံတော်တစ်ဝန်းလုံးရှိ ရပ်ကွက်နှင့်ကျေးရွာများအားလုံး တစ်ပြေးညီသန့်ရှင်းသပ်ရပ်သာယာလှပစေရန် စနစ်တကျအမှိုက်သိမ်းဆည်းခြင်း၊ စွန့်ပစ်ခြင်းဆိုင်ရာ လုပ်ငန်းစဉ်များအတွက် လုံလောက်မျှတစေမည့် အမှိုက်စုပုံကွင်းနှင့် အမှိုက်စွန့်ပစ်ကျင်းများ တိကျစွာ သတ်မှတ်ဖော်ဆောင်ပေးနိုင်ရေးအတွက် သက်ဆိုင်ရာအဖွဲ့အစည်းများထံသို့ ဦးစားပေးလုပ်ငန်း လမ်းညွှန်ချက်တစ်ရပ်အဖြစ် သတ်မှတ်ညွှန်ကြားပေးပါရန် ပြည်ထောင်စုအစိုးရသို့ တိုက်တွန်းကြောင်း အဆို လက်ခံဆွေးနွေးရန် ဆုံးဖြတ်ကြောင်းကြေညာပါတယ်။ (ဩဘာသံများ)
</speech>
</new_section>
<new_section>
<title>ဦးစိုင်းငေါင်းဆိုင်ဟိန်း၊ မောက်မယ်မဲဆန္ဒနယ်က တင်သွင်းသည့်အဆိုနှင့်စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ်များရှိလျှင် အမည်စာရင်း တင်သွင်းနိုင်ကြောင်း ဥက္ကဋ္ဌက ကြေညာခြင်း</title>
<speech type='speaker'>ယင်းအဆိုနဲ့စပ်လျဉ်းပြီး ၂၀၁၃ ခုနှစ်၊ ပြည်သူ့လွှတ်တော်ဆိုင်ရာ နည်းဥပဒေ ၁၆၈ နည်းဥပဒေခွဲ(ခ) နည်းဥပဒေခွဲငယ် ၅ အရ ဆွေးနွေးမယ့် လွှတ်တော်ကိုယ်စားလှယ်များအနေနဲ့ ၁၃-၁၁-၂၀၁၈ ရက်(အင်္ဂါနေ့) ညနေ ၄ နာရီနောက်ဆုံးထားပြီး ပြည်သူ့လွှတ်တော်ရုံး၊ ညွှန်ကြားရေးမှူးချုပ်ထံ အမည်စာရင်းတင်သွင်းကြရန်ဖြစ်ပါတယ်။</speech>
</new_section></motion></MotionSection>
<order>
<title>အမျိုးသားလွှတ်တော်က ပြင်ဆင်ချက်ဖြင့် ပြန်လည်ပေးပို့လာသော မြန်မာ့သတ္တုတွင်းနည်းဥပဒေ များကို လက်ခံရရှိကြောင်းနှင့် ပြင်ဆင်ချက်အဆိုတင်သွင်းလိုသည့် လွှတ်တော်ကိုယ်စားလှယ်များ အမည်စာရင်းတင်သွင်းနိုင်ကြောင်း လွှတ်တော်သို့ အသိပေးတင်ပြခြင်း</title>
<speech type='speaker'>
အစီအစဉ် ၁၁ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်သူ့ လွှတ်တော်မှာစတင်ဆွေးနွေး၍ ပြင်ဆင်ချက်ဖြင့်အတည်ပြုခဲ့ပြီး အမျိုးသားလွှတ်တော်သို့ ပေးပို့ ထားသော မြန်မာ့သတ္တုတွင်းနည်းဥပဒေများကို ၁၇-၉-၂၀၁၈ ရက်နေ့မှာ အမျိုးသားလွှတ်တော်က ပြင်ဆင်ချက်ဖြင့် ပြန်လည်ပေးပို့လာပါတယ်။ ပြင်ဆင်ချက်မိတ္တူ ကိုလည်း ကိုယ်စားလှယ်များထံ ဖြန့်ဝေပြီးဖြစ်ပါတယ်။ ယင်းဥပဒေကြမ်းနှင့်စပ်လျဉ်းပြီး အမျိုးသားလွှတ်တော်၏ ပြင်ဆင်ချက်များ အပေါ် ဆွေးနွေးရန်အဆိုတင်သွင်းလိုသူများအနေနဲ့ ပြင်ဆင်လိုသည့် ဥပဒေကြမ်း၏အပိုဒ်၊ အပိုဒ်ခွဲ၊ အကြောင်းအရာတို့ကို တိတိကျကျဖော်ပြ၍ ၁၄-၁၁-၂၀၁၈ ရက်(ဗုဒ္ဓဟူးနေ့) ညနေ ၄ နာရီ နောက်ဆုံး ထားပြီး ပြည်သူ့လွှတ်တော်ရုံး၊ ညွှန်ကြားရေးမှူးချုပ် အမည်စာရင်းတင်သွင်းရန်ဖြစ်ကြောင်း အသိပေးကြေညာပါတယ်။(ဩဘာသံများ)
</speech>
</order>

</discussion><postface>
ဒုတိယအကြိမ် ပြည်သူ့လွှတ်တော် ဒသမပုံမှန်အစည်းအဝေး ပထမနေ့ ရပ်နားကြောင်းနှင့်
<p>
အစည်းအဝေး ဒုတိယနေ့ ဆက်လက်ကျင်းပမည့်နေ့ရက်နှင့်အချိန်ကို ကြေညာခြင်း
</p>
<speech type='speaker'>
အစီအစဉ် ၁၂ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်သူ့လွှတ်တော် ဒသမပုံမှန်အစည်းအဝေး ပထမနေ့ကိုရပ်နားပါမယ်။ ဒုတိယအကြိမ် ပြည်သူ့ လွှတ်တော် ဒသမပုံမှန်အစည်းအဝေး ဒုတိယနေ့ကို ၂၀၁၈ ခုနှစ်၊ နိုဝင်ဘာလ ၁၃ ရက်(အင်္ဂါနေ့) နံနက် ၁၀ နာရီအချိန်မှာ ဆက်လက်ကျင်းပမှာဖြစ်ကြောင်း၊ ယနေ့အစည်းအဝေး ပြီးဆုံးကြောင်း ကြေညာပါတယ်။ (ဩဘာသံများ)
</speech>
</postface>
</transcript>
</doc>