<doc>
<docinfo>
<docno>02-05-51.xml</docno>
<term value='02'>ဒုတိယအကြိမ်</term>
<session value='05'/>
<sittingday value='51'> </sittingday>
<legislature value='lower'>ပြည်သူ့လွှတ်တော်</legislature>
<title>
ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်သူ့လွှတ်တော် ပဉ္စမပုံမှန်အစည်းအဝေး (၅၁)ရက်မြောက်နေ့မှတ်တမ်း
</title>
<date value='28-08-2017'>၁၃၇၉ ခုနှစ်၊ တော်သလင်းလဆန်း ၇ ရက် (၂၀၁၇ ခုနှစ်၊ သြဂုတ်လ ၂၈ ရက်) (တနင်္လာနေ့)</date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ဒုတိယအကြိမ် ပြည်သူ့လွှတ်တော် ပဉ္စမပုံမှန်အစည်းအဝေး (၅၁)ရက်မြောက်နေ့ကို နံနက် ၁၀း၀၀ နာရီအချိန်၌ စတင်ကျင်းပပါသည်။ ပြည်သူ့လွှတ်တော်အစည်းအဝေးကို ကြီးကြပ်ကွပ်ကဲသူအဖြစ် ပြည်သူ့လွှတ်တော်ဥက္ကဋ္ဌ ဦးဝင်းမြင့် က ဆောင်ရွက်ပြီး၊ အခမ်းအနားမှူးအဖြစ် ဦးတင်ဝင်းအောင်၊ ညွှန်ကြားရေးမှူးချုပ်၊ ပြည်သူ့လွှတ်တော်ရုံးက ဆောင်ရွက်ပါသည်။</p> 
<title>ပြည်သူ့လွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်း ကြေညာခြင်း</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီကနေ့ကျင်းပတဲ့ ဒုတိယအကြိမ် ပြည်သူ့လွှတ်တော် ပဉ္စမပုံမှန်အစည်းအဝေး (၅၁)ရက်မြောက်နေ့မှာ ပြည်သူ့လွှတ်တော် လွှတ်တော် အခွင့်အရေး ကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်သူ့လွှတ်တော် ကိုယ်စားလှယ် ၄၃၅ ဦးရှိတဲ့အနက် ၃၇၆ ဦး တက်ရောက်ပါတယ်။ အစည်းအဝေးသို့ တက်ရောက် ခွင့်ရှိသူဦးရေ စုစုပေါင်းရဲ့ ၈၆.၄၄ ရာခိုင်နှုန်းရှိတဲ့အတွက် အစည်းအဝေးအထမြောက်ကြောင်းနှင့် စတင်ကျင်းပကြောင်း ကြေညာပါတယ်။ (ဩဘာသံများ)
</speech>
<leave>
<title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type='speaker'>
ယခု အစည်းအဝေးမတက်ရောက်နိုင်တဲ့ လွှတ်တော်ကိုယ်စားလှယ်များအတွက် ခွင့်ပန်ကြားရန်ဖြစ်ပါတယ်။
</speech>
<speech><mp id='296'>ဦးသောင်းဌေးလင်း(အဖွဲ့ဝင်၊ လွှတ်တော်အခွင့်အရေးကော်မတီ)</mp> လေးစားအပ်ပါသော ပြည်သူ့လွှတ်တော်ဥက္ကဌကြီးခင်ဗျား။ ယနေ့ ၂၀၁၇ ခုနှစ်၊ သြဂုတ်လ ၂၈ ရက်နေ့ ဒုတိယအကြိမ် ပြည်သူ့လွှတ်တော် ပဉ္စမပုံမှန်အစည်းအဝေး (၅၁)ရက်မြောက်နေ့သို့ မတက်ရောက်နိုင်ပါသဖြင့် ခွင့်ပန်ကြားသူ လွှတ်တော်ကိုယ်စားလှယ်များ၏ကိုယ်စား ပြည်သူ့လွှတ်တော် လွှတ်တော်အခွင့်အရေး ကော်မတီအဖွဲ့ဝင် ကျွန်တော် ဦးသောင်းဌေးလင်း၊ ပုသိမ်ကြီးမဲဆန္ဒနယ်က ကိုယ်စား ခွင့်ပန်ကြားသွား မှာ ဖြစ်ပါတယ်။ ပြည်သူ့လွှတ်တော်မှာ ယနေ့တက်ရောက်ခွင့်ရှိသော ကိုယ်စားလှယ် ၄၃၅ ဦးရှိပြီး တက်ရောက်သူကိုယ်စားလှယ် ၃၇၆ ဦးရှိကာ ယနေ့ ခွင့်ပန်ကြားသူ ၄၉ ဦးရှိပါတယ်။ ခွင့်ပန်ကြားသူ များကတော့ (၁) ဒဂုံမြို့သစ်(ဆိပ်ကမ်း)မဲဆန္ဒနယ်မှ ဦးမြစိန် ခွင့် ၁ ရက်၊ (၂) သိန္နီမဲဆန္ဒနယ်မှ ဦးစိုင်းဦးခမ်း ခွင့် ၅ ရက်၊ (၃) မိုင်းဆတ်မဲဆန္ဒနယ်မှ ဦးစိုင်းခတ္တိယ ခွင့် ၅ ရက်၊ (၄) လောက်ကိုင်မဲဆန္ဒနယ်မှ ဦးလူတယ်ဟုန်(ခ)ဦးအောင်ရွှေ ခွင့် ၅ ရက်၊ (၅) တွံတေးမဲဆန္ဒနယ်မှ ဦးမြင့်လွင် ခွင့် ၃ ရက်၊ (၆) သန်လျင်မဲဆန္ဒနယ်မှ ဦးလွင်ကိုလတ် ခွင့် ၃ ရက်၊ (၇) ဒေါပုံမဲဆန္ဒနယ်မှ ဦးဌေးဝင်းအောင်(ခ) ဦးပြုံးချိုခွင့် ၃ ရက်၊ (၈) ရန်ကင်းမဲဆန္ဒနယ်မှ ဒေါ်ဇင်မာအောင် ခွင့် ၃ ရက်၊ (၉) ပေါင်မဲဆန္ဒနယ်မှ ဒေါ်မိကွန်ချမ်း ခွင့် ၃ ရက်၊ (၁၀) ပုဗ္ဗသီရိမဲဆန္ဒနယ်မှ ဦးရည်မွန်(ခ)မောင်တင်သစ် ခွင့် ၃ ရက်၊ (၁၁) ထန်တလန်မဲဆန္ဒနယ်မှ ဒေါ်နီရွှေလျန်း ခွင့် ၃ ရက်၊ (၁၂) ဖားဆောင်းမဲဆန္ဒနယ်မှ ဒေါ်နန်းထွေးသူ ခွင့် ၃ ရက်၊ (၁၃) မြစ်ကြီးနားမဲဆန္ဒနယ်မှ ဦးအင်ထုံးခါးနော်ဆမ် ခွင့် ၃ ရက်၊ (၁၄) သရက်ချောင်းမဲဆန္ဒနယ်မှ ဦးအောင်စိုး ခွင့် ၃ ရက်၊ (၁၅) နောင်ချို မဲဆန္ဒနယ်မှ ဦးထွန်းအောင်(ခ)ဦးထွန်းထွန်းဟိန် ခွင့် ၄ ရက်၊ (၁၆) ကော့မှူးမဲဆန္ဒနယ်မှ ဦးကျော်ဆွေဝင်း(ခ)ဦးအာလူး ခွင့် ၁ ရက်၊ (၁၇) ကျောက်တန်းမဲဆန္ဒနယ်မှ ဒေါ်အေးမြမြမျိုး ခွင့် ၂ ရက်၊ (၁၈) ဒလမဲဆန္ဒနယ်မှ ဒေါက်တာစိန်မြအေး ခွင့် ၁ ရက်၊ (၁၉) မြောက်ဥက္ကလာပမဲဆန္ဒနယ်မှ ဒေါက်သန်းဝင်း ခွင့် ၁ ရက်၊ (၂၀) ဒီပဲယင်းမဲဆန္ဒနယ်မှ ဦးဝင်းမြင့်အောင် ခွင့် ၁ ရက်၊ (၂၁) ဝက်လက်မဲဆန္ဒနယ်မှ ဦးမြင့်သိန်း ခွင့် ၁ ရက်၊ (၂၂) ကျောက်ပန်းတောင်းမဲဆန္ဒနယ်မှ ဦးရွှေကို ခွင့် ၁ ရက်၊ (၂၃) စဉ့်ကူးမဲဆန္ဒနယ်မှ ဒေါက်တာဇော်ဝင်းမြင့် ခွင့် ၁ ရက်၊ (၂၄) အောင်မြေသာစံမဲဆန္ဒနယ်မှ ဒေါက်တာလှမိုး ခွင့် ၃ ရက်၊ (၂၅) ကွမ်းခြံကုန်းမဲဆန္ဒနယ်မှ ဦးစိုးသူရထွန်း ခွင့် ၁ ရက်၊ (၂၆) ခရမ်းမဲဆန္ဒနယ်မှ ဒေါက်တာအေးမင်း ခွင့် ၁ ရက်၊ (၂၇) ကျိုက်ထိုမဲဆန္ဒနယ်မှ ဒေါက်တာခင်ဆောင် ခွင့် ၃ ရက်၊ (၂၈) ဆိပ်ဖြူမဲဆန္ဒနယ်မှ ဦးအောင်သိုက် ခွင့် ၅ ရက်၊ (၂၉) ကလောမဲဆန္ဒနယ်မှ ဒေါ်ပြုံးကေသီနိုင် ခွင့် ၁ ရက်၊ (၃၀) ကျေးသီးမဲဆန္ဒနယ်မှ ဦးစိုင်းအောင်ကျော် ခွင့် ၁ ရက်၊ (၃၁) နမ့်ဆန်မဲဆန္ဒနယ်မှ ဦးဝင်းထူး ခွင့် ၅ ရက်၊ (၃၂) မုံရွာမဲဆန္ဒနယ်မှ ဦးညွန့်အောင် ခွင့် ၄ ရက်၊ (၃၃) မြောင်းမြမဲဆန္ဒနယ်မှ ဒေါက်တာစိုးမိုးသူ ခွင့် ၄ ရက်၊ (၃၄) အမ်းမဲဆန္ဒနယ်မှ ဒေါက်တာအေးမောင် ခွင့် ၃ ရက်၊ (၃၅) အိမ်မဲမဲဆန္ဒနယ်မှ ဒေါ်သန္တာ ခွင့် ၁ ရက်၊ (၃၆) မိုးညို မဲဆန္ဒနယ်မှ ဦးကျော်မျိုးမင်း ခွင့် ၁ ရက်၊ (၃၇) လွိုင်ကော်မဲဆန္ဒနယ်မှ ဒေါက်တာဒေါ်ခင်စည်သူ ခွင့် ၁ ရက်၊ (၃၈) သဲကုန်းမဲဆန္ဒနယ်မှ ဦးအောင်သန်း ခွင့် ၂ ရက်၊ (၃၉) ကလေးမဲဆန္ဒနယ်မှ ဒေါ်အေးအေးမူ(ခ)မီး ခွင့် ၁ ရက်၊ (၄၀) တပ်မတော်သားကိုယ်စားလှယ် ဒုတိယဗိုလ်မှူးကြီးစိုးစိုးမြင့် ခွင့် ၅ ရက်၊ (၄၁) ကွန်ဟိန်းမဲဆန္ဒနယ်မှ ဒေါ်နန်းခင်စော ခွင့် ၃ ရက်၊ (၄၂) တနိုင်းမဲဆန္ဒနယ်မှ ဦးလင်းလင်းဦး ခွင့် ၅ ရက်၊ (၄၃) ပူတာအိုမဲဆန္ဒနယ်မှ ဦးမိုးရွှေ ခွင့် ၅ ရက်၊ (၄၄) ဝိုင်းမော်မဲဆန္ဒနယ်မှ ဦးလဂန်ဇယ်ဂျုံး ခွင့် ၅ ရက်၊ (၄၅) မြောက်ဦးမဲဆန္ဒနယ်မှ ဦးဦးလှစော ခွင့် ၁ ရက်၊ (၄၆) ရသေ့တောင်မဲဆန္ဒနယ်မှ ဒေါ်ခင်စောဝေ ခွင့် ၁ ရက်၊ (၄၇) ထန်းတပင်မဲဆန္ဒနယ်မှ ဦးဇော်ဝင်း ခွင့် ၂ ရက်၊ (၄၈) ကောလင်းမဲဆန္ဒနယ်မှ ဦးမျိုးဇော်အောင် ခွင့် ၁ ရက်နှင့် (၄၉) ထန်းတပင်မဲဆန္ဒနယ်မှ ဦးနေမျိုးထွန်း ခွင့် ၁ ရက်တို့ဖြစ်ပါတယ်။ ယခင် ခွင့်ပန်ကြားသူ ၁၀ ဦး၊ ယနေ့ ခွင့်ပန်ကြားသူ ၄၉ ဦး စုစုပေါင်း ခွင့်ပန်ကြားသူ ၅၉ ဦး ရှိပါတယ်။ ခွင့်မဲ့ပျက်ကွက်သူ မရှိပါကြောင်းနှင့် အထက်ပါ ကိုယ်စားလှယ်များ၏ ခွင့်ပန်ကြားမှု အား ခွင့်အဖြစ် ခွင့်ပြုပေးပါရန် လေးစားစွာဖြင့် ပန်ကြားအပ်ပါ ခင်ဗျား။</speech>
<speech type='speaker'>ခွင့်ပန်ကြားသူအားလုံးကို ခွင့်ပြုပါတယ်။</speech>
<title>
ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို မှတ်တမ်းတင်ခြင်း
</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီကနေ့ အစည်းအဝေးမှာ တက်ရောက်ခွင့် ရှိတဲ့ လွှတ်တော်ကိုယ်စားလှယ် ၄၃၅ ဦး၊ ယခင်က ခွင့်ပန်ကြား၍ ခွင့်ပြု ထားသူ ၁၀ ဦး၊ ယနေ့ ခွင့်ပြု ထားသူ ၄၉ ဦးဖြစ်၍ လွှတ်တော်ကခွင့်ပြု ထားသူ စုစုပေါင်း ၅၉ ဦး ဖြစ်ပါတယ်။ ခွင့်မဲ့ပျက်ကွက် သူမရှိပါ။ ယခု လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို လွှတ်တော်ရဲ့ အတည်ပြုချက်ရယူပါမယ်။ ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အတည်ပြုမှတ်တမ်းတင်ရန် လွှတ်တော်က သဘောတူပါသလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'>
လွှတ်တော်က သဘောတူတဲ့အတွက် ကိုယ်စားလှယ်များ အစည်းအဝေး တက်ရောက်မှုအခြေအနေကို အတည်ပြုမှတ်တမ်းတင်ကြောင်း ကြေညာပါတယ်။ (ဩဘာသံများ)
</speech>
</leave>
</preface><discussion>
<FormationOfCommittee>
<title>ပြည်သူ့လွှတ်တော် နိုင်ငံသားများ၏ မူလအခွင့်အရေးဆိုင်ရာကော်မတီအဖွဲ့ဝင် အစားထိုး ဖွဲ့စည်းခြင်းနှင့်စပ်လျဉ်း၍ လွှတ်တော်၏ အတည်ပြုချက်ရယူခြင်း</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ပြည်သူ့ လွှတ်တော် နိုင်ငံသားများ၏ မူလအခွင့်အရေးဆိုင်ရာကော်မတီအဖွဲ့ဝင် အစားထိုးဖွဲ့စည်းခြင်းကို ဆောင်ရွက်မှာဖြစ်ပါတယ်။ ပြည်သူ့လွှတ်တော်တွင် ၂၆-၂-၂၀၁၆ ရက်နေ့က စတင်ဖွဲ့စည်းခဲ့တဲ့ နိုင်ငံသားများရဲ့ မူလအခွင့်အရေး ဆိုင်ရာကော်မတီတွင် လစ်လပ်သွားသောနေရာ၌ ဗိုလ်မှူးချုပ်ဇော်ဝင်းအား အဖွဲ့ဝင်အဖြစ် အစားထိုး ဖွဲ့စည်းမှာဖြစ်ပါတယ်။ ထို့ကြောင့် နိုင်ငံသားများရဲ့ မူလအခွင့်အရေးဆိုင်ရာကော်မတီအဖွဲ့ဝင် အစားထိုးဖွဲ့စည်းခြင်းကို အတည်ပြုရန် လွှတ်တော်ကဘောတူပါသလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'>
လွှတ်တော်က သဘောတူတဲ့အတွက် နိုင်ငံသားများရဲ့ မူလအခွင့်အရေးဆိုင်ရာ ကော်မတီအဖွဲ့ဝင် အစားထိုးဖွဲ့စည်းခြင်းကို လွှတ်တော်က အတည်ပြုကြောင်း ကြေညာပါတယ်။ (ဩဘာသံများ)
</speech>
</FormationOfCommittee>
<QASection>
<title>
ကြယ်ပွင့်ပြထားသည့်မေးခွန်းများကို လွှတ်တော်ကိုယ်စားလှယ်များက မေးမြန်းခြင်းနှင့် သက်ဆိုင်ရာပြည်ထောင်စုအဆင့် အဖွဲ့အစည်းဝင်က ဖြေကြားခြင်း
</title>
<speech type='speaker'>
လွှတ်တော်ကိုယ်စားလှယ်များခင်ဗျား။ မေးခွန်းများ မေးမြန်းခြင်း၊ ဖြေကြားခြင်း အစီအစဉ် စတင်ဆောင်ရွက်ပါမယ်။
</speech>
<Q-A>
<title>
ထားဝယ်အထူးစီးပွားရေးဇုန် ကနဦးစီမံကိန်းလုပ်ငန်းများ မည်သည့်အချိန်တွင် စတင်မည်နည်း၊ စတင်မည့်ကနဦးစီမံကိန်းတွင် မည်သည့်လုပ်ငန်းများ ပါဝင်ပြီး မည်ကဲ့သို့ အကောင်အထည်ဖော် ဆောင်ရွက်မည်ကို သလိုခြင်းနှင့် စပ်လျဉ်းသည့်မေးခွန်း
</title>
<speech type='speaker'>
ပထမဦးစွာ ရေဖြူမဲဆန္ဒနယ်မှ ဦးသက်နိုင်ဦး မေးမြန်းဖို့ ဖြစ်ပါတယ်။
</speech>
<speech><mp id='429'>ဦးသက်နိုင်ဦး(ရေဖြူမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များအားလုံးမင်္ဂလာပါခင်ဗျား။ ကျွန်တော်ကတော့ တနင်္သာရီတိုင်းဒေသကြီး၊ ရေဖြူမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးသက်နိုင်ဦး ဖြစ်ပါတယ်။ ကျွန်တော် မေးမြန်း လိုတဲ့မေးခွန်းကတော့ ထားဝယ်အထူးစီးပွားဇုန် ကနဦးစီမံကိန်းလုပ်ငန်းများ မည်သည့်အချိန်တွင် စတင်မည်နည်း၊ စတင်မည့်ကနဦးစီမံကိန်းတွင် မည်သည့်လုပ်ငန်းများပါဝင်ပြီး မည်ကဲ့သို့အကောင် အထည်ဖော်ဆောင်ရွက်မည်နည်း မေးခွန်းဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော်တို့မြန်မာနိုင်ငံတွင် အထူးစီးပွားရေးဇုန်စီမံကိန်း သုံးခုရှိသည့် အနက် ထားဝယ်အထူးစီးပွားဇုန်စီမံကိန်းကြီးဟာ ပထမဦးဆုံးစတင်အကောင်အထည်ဖော်ခဲ့သည့် အကြီးမားဆုံးအထူးစီးပွားရေးဇုန်စီမံကိန်းကြီး ဖြစ်ပါတယ်။ သို့သော် အကောင်အထည်ဖော် ဆောင်ရွက်မှုလုပ်ငန်းများ နှောင့်နှေးကြန့်ကြာပြီး လုပ်ငန်းလျာထားချက်များအတိုင်း ပြီးစီးနိုင်ခြင်းမရှိ သည်ကို တွေ့ရပါတယ်။ ဖွံ့ဖြိုးတိုးတက်သောနိုင်ငံများဟာ တိုင်းပြည်စီးပွားရေးဖွံ့ဖြိုးတိုးတက်အောင် လုပ်ဆောင်ရာတွင် ရေကြောင်းကုန်သွယ်ရေးကို အဓိကထားလုပ်ဆောင်ကြသည်ကို တွေ့ရပါတယ်။ ကျွန်တော်တို့နိုင်ငံဟာ သဘာဝကပေးသော လက်ဆောင်အဖြစ် မိုင်ပေါင်း ၁၃၀၀ ကျော်ရှည်လျား သည့် ကမ်းရိုးတန်းကို ပိုင်ဆိုင်ထားရာ ယင်းအခွင့်အရေးကိုအသုံးချ၍ ရေကြောင်းကုန်သွယ်မှု ဖြစ်ထွန်းတိုးတက်လာသည်နှင့်အမျှ အဆိုပါနယ်မြေတစ်ဝိုက်သာမကပဲ တစ်နိုင်ငံလုံးအတွက်ပါ ဖွံ့ဖြိုး တိုးတက်မှုရရှိစေမည် ဖြစ်ပါတယ်။ အထူးသဖြင့် ထားဝယ်အထူးစီးပွားရေးဇုန်နှင့် ရေနက်ဆိပ်ကမ်း တည်ဆောက်နိုင်မည်ဆိုလျှင် ဘင်္ဂလားပင်လယ်အော်နှင့် တောင်တရုတ်ပင်လယ်တို့အား ဆက်သွယ် ပေးနိုင်မည့် တံခါးပေါက်တစ်ခုဖြစ်လာပြီး ကုန်စည်ပို့ဆောင်ထောက်ပံ့ရေးလမ်းကြောင်းကို အဆင်ပြေ ချောမွေ့စေမည်ဖြစ်ကာ မလက္ကာရေလမ်းကြောင်း ကြမ်းမှုကို အတိုင်းအတာတစ်ခုအထိ ကျော်လွှားနိုင် မည်ဖြစ်သည့်အပြင် မြန်မာနိုင်ငံနှင့် ထိုင်းနိုင်ငံအပါအဝင် အာဆီယံဒေသအတွင်း အကျိုးဖြစ်ထွန်းစေ နိုင်မည်ဖြစ်ကြောင်း သိရပါတယ်။ ဥက္ကဋ္ဌကြီးခင်ဗျား။ စီမံကိန်းနှင့်ပတ်သက်၍ ချုပ်ဆိုခဲ့သော စာချုပ်များအရလည်း စီမံကိန်းအား ပင်မစီမံကိန်းနှင့် ကနဦးစီမံကိန်းဟူ၍ အဆင့်နှစ်ဆင့်ဖြင့် ဆောင်ရွက်မည်ဖြစ်ကြောင်း ကြားသိရပြီး အကောင်အထည်ဖော်ရာတွင်လည်း နယ်မြေဒေသဖွံ့ဖြိုးတိုးတက်စေရန်နှင့် ဒေသခံပြည်သူများ အလုပ်အကိုင်ရရှိစေရန် ရည်ရွယ်ချက်ကောင်းများဖြင့် ဆောင်ရွက်မည်ဖြစ်ကြောင်း သိရပါတယ်။ ၂၀၁၄ ခုနှစ်၊ သန်းခေါင်စာရင်းအရလည်း ကျွန်တော်တို့ထားဝယ်ခရိုင်တွင် လူဦးရေစုစုပေါင်း ၄၇၀၀၁၅ ဦးရှိပြီး အလုပ်အကိုင်အခွင့်အလမ်းအတွက် ထိုင်းနိုင်ငံရောက်ရှိနေသူစုစုပေါင်းမှာ ၁၂၁၈၀၄ ဦးရှိပါတယ်။ ထိုင်းနိုင်ငံရောက်နေသောဒေသခံများဟာ မိမိဒေသပြန်လည်ခြေချနိုင်ရေး ပြန်လည်မျှော်လင့်လျက်ရှိပါတယ်။ သို့ဖြစ်ပါ၍ ဒေသအတွင်း ပြည်သူများ အလုပ်အကိုင်အခွင့်အလမ်း နှင့် နယ်မြေဖွံ့ဖြိုးတိုးတက်ရေးအတွက်သာမက တစ်နိုင်ငံလုံးဖွံ့ဖြိုးတိုးတက်ရေးနှင့် ဆက်စပ်နေသော၊ ပြည်သူတို့မျှော်လင့်ချက်ကြီးမားသော စီမံကိန်းကြီးကို အကောင်အထည်ဖော်ရေးနှင့်ပတ်သက်ပြီး ပြည်သူများ တိတိကျကျသိရှိနိုင်စေရန် ဥက္ကဌကြီးမှတစ်ဆင့် လေးစားစွာမေးမြန်းအပ်ပါတယ်ခင်ဗျား။</speech>
<speech type='speaker'>
စီးပွားရေးနှင့် ကူးသန်းရောင်းဝယ်ရေးဝန်ကြီးဌာနက ဖြေကြားရန် ဖြစ်ပါတယ်။
</speech>
<speech><agency id='13'>ဦးအောင်ထူး(ဒုတိယဝန်ကြီး၊ စီးပွားရေးနှင့်ကူးသန်းရောင်းဝယ်ရေးဝန်ကြီးဌာန)</agency>လေးစား အပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်တော်များ၊ ပြည်ထောင်စုဝန်ကြီးများ၊ ဧည့်သည်တော်ကြီးများ စိတ်၏ချမ်းသာခြင်း၊ ကိုယ်၏ကျန်းမာခြင်းနှင့် ပြည့်စုံကြပါစေကြောင်း ဆုမွန်ကောင်းတောင်းအပ်ပါတယ်။ တနင်္သာရီတိုင်းဒေသကြီး၊ ရေဖြူမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးသက်နိုင်ဦးရဲ့ မေးခွန်းနှင့်စပ်လျဉ်း၍ ကျွန်တော် စီးပွားရေးနှင့် ကူးသန်းရောင်းဝယ်ရေးဝန်ကြီးဌာန၊ ဒုတိယဝန်ကြီး ဦးအောင်ထူးက ရှင်းလင်းဖြေကြားသွားမှာ ဖြစ်ပါတယ်။ ထားဝယ်အထူးစီးပွားရေးဇုန်ဟာ တနင်္သာရီတိုင်းဒေသကြီး၊ ထားဝယ်မြို့ရဲ့ အနောက်မြောက် ဘက် ၁၇ မိုင်ခန့်အကွာ နဘူးလယ်ဒေသတွင်တည်ရှိပြီး မြန်မာနိုင်ငံရဲ့ ပထမဦးဆုံးအကောင်အထည် ဖော်ဆောင်ရွက်ရန် စီစဉ်ခဲ့သော အထူးစီးပွားရေးဇုန်ဖြစ်ပါတယ်။ သို့သော်လည်း လက်ရှိအခြေအနေ မှာ အကောင်အထည်ဖော်ရန် တာစူနေဆဲအဆင့်မှာပဲ ရှိပါသေးတယ်။ ဒီဇုန်ကို မူလက ထားဝယ် ရေနက်ဆိပ်ကမ်း၊ စက်မှုနယ်မြေနှင့် ထိုင်းနိုင်ငံသို့ အဝေးပြေးကားလမ်းနှင့် ရထားလမ်းတည်ဆောက် ရေးစီမံကိန်းအဖြစ်ဆောင်ရွက်ရန်ရည်ရွယ်ပြီး ၂၀၀၈ ခုနှစ်၊ မေလ ၉ ရက်နေ့မှာ မြန်မာနိုင်ငံနဲ့ ထိုင်းနိုင်ငံအစိုးရများအကြားနားလည်မှု စာချွန်လွှာရေးထိုးခဲ့ပါတယ်။ အထက်ဖော်ပြပါ နားလည်မှုစာချွန်လွှာအား အကောင်အထည်ဖော်နိုင်ရန် မြန်မာ့ဆိပ်ကမ်း အာဏာပိုင်နဲ့ အီတာလျံ-ထိုင်းကုမ္ပဏီတို့ နားလည်မှုစာချွန်လွှာကို ၂၀၀၈ ခုနှစ်၊ ဇွန်လ ၁၂ ရက်နေ့တွင် လည်းကောင်း မူဘောင်သဘောတူစာချုပ်(Framework Agreement) ကို ၂၀၁၀ ခုနှစ်၊ နိုင်ဝင် ဘာလ ၂ ရက်နေ့တွင်လည်းကောင်း လက်မှတ်ရေးထိုးခဲ့ကြပါတယ်။ သို့သော်လည်း အီတာလျံ-ထိုင်း ကုမ္ပဏီအနေနဲ့ နိုင်ငံတကာငွေကြေးအဖွဲ့အစည်းများထံမှ ချေးငွေလုံလောက်စွာမရရှိခြင်းနှင့် အခြား ရင်းနှီးမြှုပ်နှံသူများမှ ရင်းနှီးမြှုပ်နှံမှုနည်းပါးခြင်းတို့ကြောင့် စီမံကိန်းလုပ်ငန်းများဟာ သတ်မှတ်ထား တဲ့ အချိန်ဇယားအတိုင်း အကောင်အထည်ဖော်နိုင်ခြင်းမရှိဘဲ နှောင့်နှေးကြန့်ကြာခဲ့ပါတယ်။ သို့အတွက် ယင်းစီမံကိန်းကို နှစ်နိုင်ငံအစိုးရများက ဦးစီးဆောင်ရွက်ပေးနိုင်ရန် ၂၀၁၃ ခုနှစ်မှာ မြန်မာ-ထိုင်းပူးတွဲအဆင့်မြင့်ကော်မတီနှင့် ပူးတွဲလုပ်ငန်းကော်မတီတို့ကို ဖွဲ့စည်းဆောင်ရွက်ခဲ့ပါတယ်။ ၂၀၁၃ ခုနှစ်၊ နိုဝင်ဘာလ ၂၁ ရက်နေ့မှာ ချုပ်ဆိုခဲ့တဲ့ မူဘောင်သဘောတူစာချုပ် အသစ်အရ ထားဝယ်အထူးစီးပွားရေးဇုန်စီမံကိန်းနှင့် ဆက်စပ်စီမံကိန်းများကို ကနဦးစီမံကိန်း (Initid Phase Project) နှင့် ပင်မစီမံကိန်း(Full Phase Project)ဆိုပြီးအဆင့် နှစ်ဆင့်ခွဲခြားအကောင်အထည် ဖော်ရန် စီစဉ်ခဲ့ပါတယ်။ ၂၀၁၅ ခုနှစ်၊ သြဂုတ်လ ၅ ရက်နေ့က ထားဝယ်အထူးစီးပွားရေးဇုန် စီမံခန့်ခွဲမှုကော်မတီနှင့် အီတာလျံ-ထိုင်းကုမ္ပဏီတို့ချုပ်ဆိုခဲ့တဲ့ လုပ်ငန်းသဘောတူချက်အရ ကနဦးစီမံကိန်းမှာ စက်မှုလုပ်ငန်း နယ်မြေ၊ ထားဝယ်အထူးစီးပွားရေးဇုန်နှင့် မြန်မာ-ထိုင်းနယ်စပ် ထီးခီအထိဖောက်လုပ်မည့် နှစ်လမ်း သွားကတ္တရာလမ်း၊ ဆိပ်ကမ်းငယ်၊ ကနဦးမြို့ပြအိမ်ယာလုပ်ငန်း၊ ကနဦးလျှပ်စစ်ဓာတ်အားပေးလုပ်ငန်း၊ wswydodaodsa:60:09c$: (Boil-off Gas Temporary Power Plant) 699869: လုပ်ငန်း (ပယင်းဖြူ ဆည်တည်ဆောက်ခြင်း)၊ တယ်လီဖုန်းလိုင်းဆက်သွယ်ရေးနှင့် သဘာဝဓာတ်ငွေ့ ရည်ဆိပ်ကမ်းဆိုပြီး လုပ်ငန်းစီမံကိန်းကိုးရပ် ပါဝင်ခဲ့ပါတယ်။ သို့သော်လည်း နှစ်ဦးနှစ်ဖက်ကြို တင်ဖြည့်ဆည်းရမည့်အချက်များ (condition precedents) ကို သတ်မှတ်ထားတဲ့အချိန်ကာလအတွင်း ပြီးပြတ်အောင်ဆောင်ရွက်နိုင်ခြင်းမရှိသေး၍ နှစ်ဦးနှစ်ဘက် သဘောတူညီချက်ဖြင့် ၂၀၁၇ ခုနှစ် ဒီဇင်ဘာလအကုန်အထိ သတ်တမ်းတိုးမြှင့် သတ်မှတ်ထားခဲ့ပါ တယ်။ တစ်ဘက်ဖြည့်ဆည်းဆောင်ရွက်ရမည့်အချက်များမှာ သဘာဝပတ်ဝန်းကျင်နှင့်လူမှုရေး သက် ရောက်မှု အစီရင်ခံစာများ အတည်ပြုခြင်းနှင့် မြေငှားရမ်းစာချုပ် ချုပ်ဆိုနိုင်ရေးတို့က အဓိကကျန်ရှိ နေပြီး အမြန်ဆုံးပြီးပြတ်နိုင်ရေး ဆောင်ရွက်လျက်ရှိပါတယ်။ ကနဦးစက်မှု နယ်မြေမြေငှားစာချုပ် (Land Lease Agreement) aj saosecq:saopas nesados puesaộampsa geo:sadço:98: ခြင်းနှင့် ထားဝယ်အထူးစီးပွားရေးဇုန်စီမံခန့်ခွဲမှုကော်မတီနှင့် အီတာလျံ-ထိုင်းကုမ္ပဏီတို့အကြား ဆွေးနွေးညှိနှိုင်းခြင်းများကို ဆက်လက်ဆောင်ရွက်နေတဲ့အပြင် ၂၀၁၇ ခုနှစ်၊ ဇူလိုင်လ ၁၂ နေ့မှာ သက်ဆိုင်ရာ မဲဆန္ဒနယ်မြေမှ လွှတ်တော်ကိုယ်စားလှယ်များ၊ ရပ်မိရပ်ဖများ၊ ဌာနဆိုင်ရာကိုယ်စားလှယ် များ၊ ဒေသခံတိုင်းရင်းသားအဖွဲ့အစည်းများမှ ကိုယ်စားလှယ်များပါဝင်သော လျော်ကြေးပေးချေရေး နှင့် ပြန်လည်နေရာချထားရေးကော်မတီကို ပြန်လည်ဖွဲ့စည်းခဲ့ပါတယ်။ 003:0wfs=00:8:92:69:$Esəlägemdoose One Stop Service Centre (OSSC) ကိုလည်း သက်ဆိုင်ရာဝန်ကြီးဌာနများရဲ့ ကိုယ်စားလှယ်များဖြင့် ဖွဲ့စည်းထားပြီးဖြစ်တဲ့အတွက် ၂၀၁၆ ခုနှစ် နိုင်ဝင်ဘာလမှစတင်ကာ လုပ်ငန်းများဆောင်ရွက်လျက်ရှိကြပါတယ်။ ထားဝယ်အထူးစီးပွားရေး ဇုန် ကနဦးစီမံကိန်းလုပ်ငန်းများကို တွန်းအားပေးဆောင်ရွက်နိုင်ရန် နှစ်ဘက်ဝန်ကြီးအဆင့်များ ပါဝင် သော မြန်မာ-ထိုင်းနှစ်နိုင်ငံပူးတွဲလုပ်ငန်းကော်မတီရဲ့ အဋ္ဌမအကြိမ် အစည်းအဝေးကို ထိုင်းနိုင်ငံ ဘန်ကောက်မြို့မှာ ၂၀၁၇ ခုနှစ်၊ ဇွန်လ ၃၀ ရက်နေ့က ကျင်းပခဲ့ရာမှာ ကနဦးစီမံကိန်းလုပ်ငန်းများ တွင် တစ်ခုအပါအဝင်ဖြစ်တဲ့ ထားဝယ်အထူးစီးပွားရေးဇုန်မှ ထိုင်းနယ်စပ် ထီးခီအထိဖောက်လုပ်မည့် နှစ်လမ်းသွားကတ္တရာလမ်းကို ထိုင်းနိုင်ငံမှ အတိုးနှုန်းသက်သာသည့် ချေးငွေထုတ်ပေးရန် သဘော တူညီခဲ့ပြီး လမ်းဖောက်လုပ်ခြင်းဆိုင်ရာ မြန်မာ-ထိုင်း ပူးတွဲကျွမ်းကျင်သူများ အထူးလုပ်ငန်းအဖွဲ့ကို ဖွဲ့စည်းနိုင်ခဲ့ပါတယ်။ ယင်းအဖွဲ့ဟာ နှစ်လမ်းသွားကားလမ်းတည်ဆောက်ရေးလုပ်ငန်းများ အဆင်ပြေ ချောမွေ့စေရေးအတွက် ဆက်လက်ဆောင်ရွက်သင့်တဲ့ အကြံပြုချက်များကို နှစ်နိုင်ငံပူးတွဲလုပ်ငန်း ကော်မတီအစည်းအဝေးသို့ လာမယ့်အောက်တိုဘာလမှာ တင်ပြမှာဖြစ်ပါတယ်။ ထို့အပြင် ထားဝယ်အထူးစီးပွားရေးဇုန် ကနဦးစီမံကိန်းလုပ်ငန်းများ အကောင်အထည်ဖော်မှု အပေါ် ကြီးကြပ်နိုင်ရန်အတွက် မြန်မာ-ထိုင်း ပူးတွဲကျွမ်းကျင်သူများ အထူးလုပ်ငန်းအဖွဲ့ကိုလည်း ဖွဲ့စည်းခဲ့ပြီး ဒီအထူးလုပ်ငန်းအဖွဲ့ဟာ ထားဝယ်အထူးစီးပွားရေးဇုန် ကနဦးစီမံကိန်းလုပ်ငန်းများရဲ့ လက်ရှိအခြေအနေအရပ်ရပ်ကို လေ့လာသုံးသပ်၍ ရှေ့ဆက်လက်ဆောင်ရွက်နိုင်မည့် လုပ်ငန်းအစီ အစဉ်ကို သတ်မှတ်ထားတဲ့ အချိန်ဇယားနှင့်အညီ အကောင်အထည်ဖော်နိုင်ရေးကို ကြီးကြပ်သွားမှာ ဖြစ်ပါတယ်။ ထားဝယ်အထူးစီးပွားရေးဇုန်စီမံကိန်းရဲ့ ဒုတိယအဆင့်ဖြစ်တဲ့ ပင်မစီမံကိန်းအပိုင်းကို မြန်မာ၊ ထိုင်းနှင့် ဂျပန်နိုင်ငံများက သုံးဦးသုံးဖလှယ် ပူးပေါင်းအကောင်အထည်ဖော်သွားရန်ရှိရာမှာ ဂျပန် နိုင်ငံ JICA အဖွဲ့အစည်းအနေနဲ့ စီမံကိန်းဆိုင်ရာလေ့လာဆန်းစစ်မှု(Master Plan Survey)ကို ပြုလုပ်လျက်ရှိပါတယ်။ အထူးစီးပွားရေးဇုန်စီမံကိန်းဟာ အကြောင်းကြောင်းကြောင့် နှောင့်နှေးခဲ့ရ သော်လည်းပဲ လက်ရှိအစိုးရလက်ထက်မှာ အရှိန်အဟုန်ဖြင့်အကောင်အထည်ဖော် ဆောင်ရွက်နိုင်ရေး ကို တွန်းအားပေးဆောင်ရွက်လျက်ရှိပါကြောင်း တင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
</Q-A>
<Q-A>
<title>
ပြည်တွင်းအသေးစား၊ အလတ်စားလုပ်ငန်း(SME)များ ယိုင်နဲ့ရပ်ဆိုင်းနှောင့်နှေးခြင်းများ မဖြစ်ပေါ် စေရန်နှင့် ပိုမိုဖွံ့ဖြိုးတိုးတက်ခိုင်မာစေရန်အတွက် လိုအပ်ချက်အရပ်ရပ်ကို ပံ့ပိုးကူညီပေးရန် အစီအစဉ်ရှိ/မရှိနှင့်စပ်လျဉ်းသည့်မေးခွန်း
</title>
<speech type='speaker'>
အုတ်တွင်းမဲဆန္ဒနယ်မှ ဒေါ်ချိုချို မေးမြန်းဖို့ဖြစ်ပါတယ်။
</speech>
<speech><mp id='214'>ဒေါ်ချိုချို (အုတ်တွင်းမဲဆန္ဒနယ်)</mp> ပြည်သူ့လွှတ်တော်ဥက္ကဋ္ဌကြီးနှင့် အားလုံး မင်္ဂလာပါရှင့်။ ကျွန်မကတော့ အုတ်တွင်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်ချိုချို ဖြစ်ပါတယ်။ ဥက္ကဋ္ဌကြီးမှတစ်ဆင့် ကျွန်မမေးမြန်းလိုတဲ့ မေးခွန်းကတော့ ပြည်တွင်းအသေးစား၊ အလတ်စားလုပ်ငန်း (SME)များ ယိုင်နဲ့ရပ်ဆိုင်းနှောင့်နှေးခြင်းများမဖြစ်ပေါ်စေရန်နဲ့ ပိုမိုဖွံ့ဖြိုးတိုးတက်ခိုင်မာစေရန် အတွက် လိုအပ်ချက်အရပ်ရပ်ကိုပံ့ပိုးကူညီပေးရန် အစီအစဉ်ရှိ/မရှိဖြစ်ပါတယ်။ ဥက္ကဋ္ဌကြီးရှင့်။ မေးခွန်းမေးမြန်းရခြင်းရဲ့ အကြောင်းအရင်းကို တင်ပြလိုပါတယ်။ မြန်မာ့လူ့ဘောင်အဖွဲ့အစည်းမှာ လူမှုဘဝရပ်တည်ရေးအတွက် အများစုဟာ ပြည်တွင်းအသေးစား၊ အလတ်စားလုပ်ငန်းများတွင် လုပ်ကိုင်ခြင်းဖြင့် ရပ်တည်နေရပါတယ်။ မြန်မာနိုင်ငံမှာ ၉၉ ရာခိုင်နှုန်းသော စီးပွားရေးလုပ်ငန်းတွေ ဟာ SME များဖြစ်ပြီး ၎င်း SME များ အောင်မြင်မှ နိုင်ငံရဲ့ စီးပွားရေးအောင်မြင်လာနိုင်လိမ့်မည်ဖြစ်တဲ့ အတွက်ကြောင့် SME များအား အစိုးရမှမဖြစ်မနေမြှင့်တင်ပေးရမယ့်တာဝန်ရှိပါတယ်။ ထို့အပြင် အသေးစား၊ အလတ်စားလုပ်ငန်းတွေဟာ မြို့ရောကျေးလက်မှာပါ ဆောင်ရွက်နိုင်တဲ့လုပ်ငန်းတွေ ဖြစ်ပါတယ်။ ဒါပေမဲ့ အခုအခါမှာဆိုရင် မြို့ငယ်တွေနဲ့ကျေးလက်တွေမှာလုပ်ကိုင်လျက်ရှိတဲ့ အဆိုပါ လုပ်ငန်းများမှရငွေနဲ့ မိသားစုဘဝရပ်တည်မှုအတွက်သုံးရငွေများဟာ နှစ်ရှည်လများမကိုက်ညီမှု ကြောင့် အရင်းအနှီးနှင့်နည်းပညာအတွက်မသုံးနိုင်တဲ့အခြေအနေများ ကြုံတွေ့နေရပါတယ်။ ဥက္ကဌကြီးရှင့်။ SME လုပ်ငန်းတွေကို ပံ့ပိုးကူညီမှသာ ကျေးလက်ဒေသဖွံ့ဖြိုးရေးကို အထောက် အကူပြုမှာဖြစ်သကဲ့သို့ အလုပ်အကိုင်အခွင့်အလမ်းဖန်တီးပေးမှုကိုလည်း တစ်ပြိုင်နက်တည်းဖြေရှင်း ရာရောက်မှာဖြစ်ပါတယ်။ SME များဟာ တီထွင်ကြံဆမှု၊ အသစ်ဖန်တီးပြုလုပ်မှု၊ ဆန်းသစ်မှုများ အများဆုံးလုပ်ဆောင်နေတဲ့အပြင် မြန်မာနိုင်ငံရှိကဏ္ဍတိုင်းမှာ SME များသာ အများဆုံးပါဝင် လုပ်ဆောင်နေတဲ့အတွက် SME တွေဖွံ့ဖြိုးတိုးတက်ခြင်းဟာ အလုပ်အကိုင်အပြည့်အဝဖန်တီးမှု၊ ထုတ်လုပ်မှုသွင်းအားစုများ အပြည့်အဝအသုံးချနိုင်မှု၊ SME များရဲ့ စွမ်းဆောင်ရည်ပြည့်ဝမှုနှင့် ယှဉ်ပြိုင်နိုင်စွမ်းအားမြင့်မားမှုတို့ကို ဖော်ဆောင်နိုင်ခြင်းဖြင့် နိုင်ငံတော်ဖွံ့ဖြိုးတိုးတက်ဖို့သာမက ဆင်းရဲမှုလျှော့ချရေးကိုပါ ထိရောက်စွာအကောင်အထည်ဖော်နိုင်မှာဖြစ်ပါတယ်။ SME လုပ်ငန်းတွေ ဟာ နည်းပညာအသစ်များကို ဆန်းသစ်တီထွင်တဲ့နေရာမှာ အခြားလုပ်ငန်းများထက် လျင်မြန် သွက်လက်စွာတုံ့ပြန်နိုင်တဲ့အတွက် ဈေးကွက်လိုအပ်ချက်များ၊ ပစ္စည်းများအား အမြန်ဆုံးဈေးနှုန်း ချိုသာစွာဖြင့် ထုတ်လုပ်ပေးနိုင်မည်ဖြစ်ပါတယ်။ ထိုသို့ထုတ်လုပ်နိုင်တဲ့အတွက် ပြည်သူလူထုအနေနဲ့ လူမှုစီးပွားဘဝတိုးတက်လာပြီး အလုပ်အကိုင်အခွင့်အလမ်းလည်း ရရှိလာမှာဖြစ်ပါတယ်။ ဥက္ကဌကြီးရှင့်။ အသေးစားနှင့်အလတ်စားလုပ်ငန်းများ ဖွံ့ဖြိုးတိုးတက်ရေးဥပဒေမူဝါဒနှင့် နည်းဥပဒေများပြဋ္ဌာန်းခဲ့ပြီး ကဏ္ဍအသီးသီးရှိ အသေးစားနှင့်အလတ်စားစီးပွားရေးလုပ်ငန်းများသည် ဒေသအတွင်း စီးပွားရေးကွန်ယက်အတွင်း၌ တီထွင်ဆန်းသစ်မှုနှင့် ယှဉ်ပြိုင်နိုင်မှု စွမ်းရည်ကောင်းများ မြင့်မားလာပြီး နိုင်ငံသားများ၏ အလုပ်အကိုင်အခွင့်အလမ်းတိုးပွားရေးနှင့် လူမှုစီးပွားဘဝဖွံ့ဖြိုး တိုးတက်ရေးတို့ကို ဦးဆောင်သွားနိုင်ရန်မျှော်မှန်းခဲ့ပေမဲ့ လက်ရှိမှာတော့ ပြည်တွင်းအသေးစား၊ အလတ်စားလုပ်ငန်းတွေဟာ ယိုင်နဲ့နှောင့်နှေးရပ်ဆိုင်းလုမတက်ဖြစ်နေရပါတယ်။ အာမခံအပေါင် ပစ္စည်းကို ဦးစားမပေးတဲ့ Business Plgn ကောင်းစွာရေးဆွဲနိုင်မှုအပေါ်မူတည်တဲ့ ချေးငွေအာမခံ စနစ်ကိုဆောင်ရွက်နေပေမဲ့ ထိရောက်တဲ့ဆောင်ရွက်ချက်မျိုးဖြစ်မလာဘဲ လက်သင့်ရာစားတော်ခေါ် ခြင်းများသာရှိနေကြပါတယ်။ ဥက္ကဋ္ဌကြီးရှင့်။ SME လုပ်ငန်းလုပ်လိုတဲ့သူတွေအတွက် ငွေကြေးအရင်းအမြစ်၊ အခြေခံ အဆောက်အဦဖွံ့ဖြိုးတိုးတက်မှုရှိရန်၊ ဈေးကွက်ရရှိရန်လိုအပ်ပါတယ်။ အသေးစားနှင့်အလတ်စား စက်ရုံ၊ အလုပ်ရုံများ အများဆုံးရင်ဆိုင်တွေ့ကြုံနေရတဲ့အခက်အခဲတွေဖြစ်တဲ့ လျှပ်စစ်ဓာတ်အား မလုံလောက်မှု၊ ကုန်ကြမ်းနှင့်စက်ကရိယာပစ္စည်းများပြက်လပ်မှု၊ သတင်းအချက်အလက်မပြည့်စုံမှု၊ ရန်ပုံငွေရရှိရန်အခက်အခဲရှိမှု၊ ပို့ကုန်/သွင်းကုန်လုပ်ထုံးလုပ်နည်းများ အခက်အခဲရှိမှုတို့ကို ဖြေလျှော့ စေရန်ဆောင်ရွက်ပေးဖို့လည်း လိုအပ်လှပါတယ်။ SME ချေးငွေနဲ့ဖွံ့ဖြိုးရေးအတွက် ဒီထက်ပိုကျယ်ပြန့် တဲ့ မဟာဗျူဟာကိုလည်းဖော်ထုတ်သင့်ပါတယ်။ စက်မှုဝန်ကြီးလက်အောက်မှာရှိတဲ့ စက်မှုကြီးကြပ် ရေးနဲ့ စစ်ဆေးရေးဦးစီးဌာနကပဲ ကိုင်တွယ်ပြီး စက်မှုကဏ္ဍကိုပဲ ဦးစားပေးနေတာဖြစ်တဲ့အတွက် ကျန် SME လုပ်ငန်းတွေဖြစ်တဲ့ ဝန်ဆောင်မှုလုပ်ငန်း၊ အိမ်တွင်းမှုလုပ်ငန်း ပိုမိုဖွံ့ဖြိုးတိုးတက် အကောင် အထည်ဖော်နိုင်အောင် ဆောင်ရွက်ပေးသင့်ပါတယ်။ ယခုအခါမှာ မြန်မာနိုင်ငံအတွင်းမှာ ထုတ်လုပ်မှု တွေဟာ ကျဆင်းပြီး ပြည်ပကတင်သွင်းလာတဲ့ ကုန်ပစ္စည်းတွေနဲ့မယှဉ်ပြိုင်နိုင်တဲ့အတွက်ကြောင့် SME လုပ်ငန်းတော်တော်များများဟာ တော်တော်လေးရုန်းကန်နေရပြီး တချို့ဟာပိတ်သိမ်း ရမယ့် အခြေအနေထိဖြစ်ပေါ်နေပါတယ်။ SME ချေးငွေတွေကိုလည်း ပြည်ပကထောက်ပံ့ကူညီပေးနေပေမဲ့ ပမာဏနည်းနေသလို အမှန်တကယ်အလားအလာရှိတဲ့ လုပ်ငန်းတွေကိုကူညီဆောင်ရွက်ပေးစေ လိုပါတယ်။ စက်မှုလုပ်ငန်းတွေနဲ့ လုပ်ငန်းအဟောင်းတွေကိုသာ ဦးစားပေးနေတဲ့အတွက် လုပ်ငန်း အသစ်တွေကိုလည်း ဦးစားပေးသင့်သလို ပုဂ္ဂလိကကဏ္ဍပိုမိုဖွံ့ဖြိုးလာရေးအတွက် SME လုပ်ငန်းများ တိုးတက်လာရေးတို့ကို အထောက်အကူပြုစေနိုင်ရန် ငွေကြေးဈေးကွက်ပိုမိုဖွံ့ဖြိုးတိုးတက်လာရန် လည်း အထူးလိုအပ်ပါတယ်။ ပြည်တွင်းပုဂ္ဂလိကဘဏ်တွေ၊ နိုင်ငံခြားဘဏ်ခွဲတွေအနေနဲ့ ပုဂ္ဂလိကပိုင် စီးပွားရေးလုပ်ငန်းများကို သက်သာတဲ့အတိုးနှုန်းနဲ့ငွေထုတ်ချေးရန်နဲ့ ချေးငွေပမာဏတိုးတက်လာစေ ရန် ၎င်းချေးငွေတွေကိုလည်း လုပ်ငန်းအားလုံးသို့ဝင်ရောက်လာစေရေးအတွက် ပြည်သူ့လွှတ်တော် ဥက္ကဌကြီးမှတစ်ဆင့် အထက်ပါမေးခွန်းကိုမေးမြန်းရခြင်းဖြစ်ပါတယ်။</speech>
<speech type='speaker'> စက်မှုဝန်ကြီးဌာနက ဖြေကြားရန်ဖြစ်ပါတယ်။</speech>
<speech><agency id='23'>ဦးခင်မောင်ချို (ပြည်ထောင်စုဝန်ကြီး၊ စက်မှုဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော် ကိုယ်စားလှယ်ကြီးများအားလုံး မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ စက်မှုဝန်ကြီးဌာန၊ ပြည်ထောင်စုဝန်ကြီး ဦးခင်မောင်ချို ဖြစ်ပါတယ်ခင်ဗျား။ ယခု အစည်းအဝေးမှာ ပဲခူးတိုင်းဒေသကြီး၊ အုတ်တွင်းမဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါ်ချိုချိုမှ မေးမြန်းထားတဲ့ ပြည်တွင်းအသေးစား၊ အလတ်စား လုပ်ငန်း(SME)များ ယိုင်နဲ့ရပ်ဆိုင်းနှောင့်နှေးခြင်းများ မဖြစ်ပေါ်စေရန်နှင့် ပိုမိုဖွံ့ဖြိုးတိုးတက်ခိုင်မာ စေရန်အတွက် လိုအပ်ချက်အရပ်ရပ်ကိုပံ့ပိုးကူညီပေးရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း နှင့်ပတ်သက်ပြီး စက်မှုဝန်ကြီးဌာနက ရှင်းလင်းဖြေကြားသွားမှာဖြစ်ပါတယ်ခင်ဗျား။ Power Point ဖြင့်ရှင်းလင်းတင်ပြခွင့်ပြုပါခင်ဗျား။ စက်မှုဝန်ကြီးဌာနအနေနဲ့ နိုင်ငံတော်၏ စီးပွားရေးဖွံ့ဖြိုးတိုးတက်မှုမှာ အဓိကကျတဲ့အသေးစားနှင့်အလတ်စားစက်မှုလုပ်ငန်းများကို အားပေး မြှင့်တင်ဆောင်ရွက်ပေးလျက်ရှိရာ အဓိကလိုအပ်ချက်ဖြစ်တဲ့ နည်းပညာနှင့်ငွေကြေးအရင်းအနှီး ရရှိရေးကို ဦးစားပေးပံ့ပိုးကူညီပေးလျက်ရှိပါတယ်။ SME လုပ်ငန်းရှင်များအား နည်းပညာဖြန့်ဖြူး ပေးခြင်း၊ နိုင်ငံတကာဈေးကွက်ဝင်ထုတ်ကုန်များထုတ်လုပ်နိုင်ရန် ပြည်တွင်းပြည်ပအကူအညီများ ရယူပြီးဆောင်ရွက်ပေးခြင်း၊ နည်းပညာဆိုင်ရာအသိပညာပေးခြင်း၊ မျှဝေခြင်းနဲ့တီထွင်ဖန်တီးမှုဆိုင်ရာ အတွေးအခေါ်များ ဖွံ့ဖြိုးတိုးတက်စေခြင်းတို့ကို ဆောင်ရွက်ပေးလျက်ရှိပါတယ်။ ဒေသတွင်းရှိ စီးပွားရေးကွန်ယက်အတွင်း တီထွင်ဆန်းသစ်မှုနဲ့ယှဉ်ပြိုင်နိုင်မှုစွမ်းရည်ကောင်းများမြင့်မားလာပြီး ကဏ္ဍအသီးသီးရှိ အသေးစားနှင့်အလတ်စားစီးပွားရေးလုပ်ငန်းများ ရှင်သန်တိုးတက်စေရန်နှင့် ပိုမို ဖွံ့ဖြိုးတိုးတက်ခိုင်မာစေရန် ချိတ်ဆက်ဆောင်ရွက်ပေးလျက်ရှိနေပါတယ်။ SME လုပ်ငန်းများ ဖွံ့ဖြိုးတိုးတက်ရေးအတွက် အနီးကပ်ဝန်ဆောင်မှုနိုင်ရန် ၂၀၁၄ ခုနှစ်မှ စတင်ပြီး ပြည်နယ်နှင့်တိုင်းဒေသကြီးများတွင် SME ရုံးခွဲပေါင်း ၅၃ ရုံးဖွင့်လှစ်ခဲ့ပါတယ်။ မြို့ငယ်များနဲ့ ကျေးလက်ဒေသများမှာ လုပ်ကိုင်လျက်ရှိတဲ့ SME လုပ်ငန်းများရဲ့ ထုတ်ကုန်ပစ္စည်းများ ဈေးကွက်ဝင် အရည်အသွေးမြင့် ထုတ်လုပ်နိုင်ရန်၊ ပြည်တွင်းသာမက ပြည်ပဈေးကွက်ရရှိစေရန်၊ သုံးစွဲသူလိုအပ် ချက်များကိုနားလည်ပြီး တီထွင်ဖန်တီးတတ်စေရန်အတွက် နည်းပညာဆိုင်ရာသင်တန်းနဲ့ အလုပ်ရုံ ဆွေးနွေးပွဲများကျင်းပပြီး၊ ငွေကြေးထောက်ပံ့မှုနဲ့ ဘဏ်များမှချေးငွေရရှိရေးဝန်ဆောင်မှုပေးခြင်း၊ သတင်းအချက်အလက်များ စုစည်းထိန်းသိမ်းခြင်း၊ ပူးပေါင်းဆောင်ရွက်ခြင်း၊ လုပ်ငန်းတူအစုအဖွဲ့ များဖြစ်ပေါ်ရေးတို့ကို အားပေးမြှင့်တင်ခြင်းတို့ကို ဆောင်ရွက်ပေးလျက်ရှိပါတယ်။ နည်းပညာဆိုင်ရာလွှဲပြောင်းပေးမှု ၃၈ ခုအပါအဝင် အသေးစားနှင့်အလတ်စားစီးပွားရေး လုပ်ငန်းဖွံ့ဖြိုးရေးအထောက်အကူပြု Program ၁၂၅၃ ခုကို SME လုပ်ငန်းရှင် ၂၉၁၈၄ ဦးတို့အား လက်တွေ့ထုတ်လုပ်မှုနည်းပညာများနှင့် စီးပွားရေးလုပ်ငန်းအထောက်အကူပြု စီမံခန့်ခွဲမှုနည်းပညာ များထောက်ပံ့ပေးခဲ့ပြီးဖြစ်ပါတယ်။ နည်းပညာလွှဲပြောင်းပေးမှုမှာ ပညာရေးဝန်ကြီးဌာနနဲ့ ပူးပေါင်းပြီး စားသောက်ကုန်အခြေခံလုပ်ငန်းငယ်များရဲ့ ထုတ်လုပ်မှုလုပ်ငန်းများ ဖြစ်တဲ့ မုန့်ဖတ်ခြောက်၊ ဆပ်ပြာ၊ အုန်းသီး Jelly ပိန္နဲသီးခြောက်၊ ဟင်းသီးဟင်းရွက်ဟင်းခတ်မှုန့်၊ သရက်သီးမှ Value Added ထုတ်လုပ်ခြင်း၊ ခေါက်ဆွဲ၊ ပဲနို့၊ ဆားချော၊ စိုက်ပျိုးရေးအခြေခံလုပ်ငန်းများဖြစ်တဲ့ လက်ဖက်၊ ကော်ဖီ၊ ခရမ်းချဉ်သီး၊ အာလူး၊ ကြက်သွန်၊ စပျစ်သီး၊ ဆန်စပါး၊ ဆီထွက်သီးနှံစိုက်ပျိုးခြင်းလုပ်ငန်းများနှင့် ထုတ်လုပ်မှုလုပ်ငန်းများ၊ စက်မှုလုပ်ငန်းငယ်များဖြစ်တဲ့ အရည်ကျို သွန်းလောင်းခြင်း၊ အသေးစား အင်ဂျင်ပြုပြင်ခြင်း၊ စဉ့်ထည်ထုတ်လုပ်မှုစသည့် နည်းပညာများကိုထောက်ပံ့ပေးလျက်ရှိပါတယ်။ ဂျာမနီနိုင်ငံ GIZ အဖွဲ့နှင့်ပူးပေါင်းပြီး လက်ဖက်ခြောက်ထုတ်လုပ်မှုနည်းပညာရယူနိုင်ခဲ့တဲ့ ရှမ်းပြည်နယ်၊ ပင်းတယရှိ ရွာငံအပါအဝင် ရွာငါးရွာမှထွက်ရှိတဲ့ လက်ဖက်ခြောက်ကို ဂျာမနီဈေးကွက် သို့တင်ပို့လျက်ရှိပြီး နိုင်ငံခြားဝင်ငွေများရရှိပြီဖြစ်ပါတယ်။ ဒါ့အပြင် စွန့်ဦးတီထွင်လုပ်ငန်းများ SME များမှ တောင်းဆိုထားသော စပျစ်၊ ကော်ဖီ၊ သရက်သီး၊ ဂျင်း၊ ဝါးလက်မှုလုပ်ငန်း၊ ပဲမျိုးစုံ၊ သစ်သီးဝလံ uş:o$up:9. Value Added opomşugas:op:ooscoqoo@mpsp:0p?op:1 Macadamia ခေါ် အဟာရဓာတ်ကြွယ်ဝတဲ့ အခွံမာသီးစိုက်ပျိုးခြင်းနှင့် စားသောက်ကုန်ပစ္စည်းထုတ်လုပ်မှု နည်းပညာပံ့ပိုးပေးမှုများကို ဆက်လက်ဆောင်ပေးသွားမှာဖြစ်ပါတယ်။ စက်မှုဝန်ကြီးဌာနအနေနဲ့ SME ချေးငွေရရှိရန် ချေးငွေထုတ်ချေးပေးသော ဘဏ်များနှင့် ချိတ်ဆက်ဆောင်ရွက်ပေးခြင်း၊ လုပ်ငန်းထောက်ခံချက်ထုတ်ပေးခြင်း၊ ချေးငွေလျှောက်ထားရာမှာ တင်ပြရမယ့် Business Plan ရေးဆွဲနိုင်ရန် သင်တန်းများပို့ချပေးခြင်းတို့ကို ဆောင်ရွက်ပေးလျက် ရှိပါတယ်။ သမဝါယမဘဏ်၊ မြန်မာ့အာမခံလုပ်ငန်းနဲ့ ဂျပန်နိုင်ငံ Sumitomo Mitsui Banks Corporation (SMBC)oodc:colɛ:: səwɔ:socongos SME op:or Credit Guarantee Insurance(CGI)စနစ်နဲ့ ၂၀၁၆ ခုနှစ် ဇန်နဝါရီလမှစတင်ပြီး အပေါင်ပစ္စည်းမဲ့ချေးငွေထုတ်ချေးခဲ့ရာ မှာ ၂၀၁၇ ခုနှစ် မေလအထိ SME လုပ်ငန်းရှင် ၅၁ ဦးကို မြန်မာငွေကျပ် ၆၇၉.၅ သန်းပံ့ပိုးခဲ့ပြီး ဖြစ်ပါတယ်။ မြန်မာနိုင်ငံနဲ့ ဂျပန်အစိုးရတို့ ပူးပေါင်းဆောင်ရွက်မှုအစီအစဉ်ဖြစ်တဲ့ JICA Two Step Program အရ ချေးငွေများကို သက်သာသောအတိုးနှုန်းနဲ့ မြန်မာ့ရှေ့ဆောင်ဘဏ်၊ ဧရာဝတီဘဏ်၊ သမဝါယမဘဏ်၊ မြန်မာနိုင်ငံသားများဘဏ်၊ ကမ္ဘောဇဘဏ်နှင့် အသေးစားနှင့်အလတ်စားစက်မှု လုပ်ငန်းများဖွံ့ဖြိုးရေးဘဏ်စသည့် ဘဏ် ၆ ခုတို့မှ လုပ်ငန်းရှင် ၁၈၆ ဦးတို့အား မြန်မာကျပ်ငွေ ၄၂ ဘီလီယံခန့်ကို ပံ့ပိုးပေးခဲ့ပြီးဖြစ်ပါတယ်။ ကျန်ရှိတဲ့ ဂျပန်ယန်းငွေ ၁၃၁၉ သန်းနဲ့ညီမျှတဲ့ မြန်မာကျပ်ငွေ ၁၆ ဘီလီယံခန့်ကို ယခုနှစ်ဘဏ္ဍာရေးနှစ်အတွင်းမှာ ဆက်လက်ထုတ်ချေးပေးသွားမှာဖြစ်ပါတယ်။ ဒါ့အပြင် ဂျာမနီနိုင်ငံအစိုးရက ယူရိုငွေ ၄.၄၅ သန်း မြန်မာငွေကျပ် ၆.၈ ဘီလီယံကို ဂျာမနီနိုင်ငံအခြေစိုက် Kfw ဖွံ့ဖြိုးရေးဘဏ်နဲ့ သမဝါယမဘဏ်တို့ပူးပေါင်းပြီး မြန်မာနိုင်ငံရှိ အသေးစားနှင့်အလတ်စားစီးပွားရေးလုပ်ငန်းရှင်များကို တစ်ဦးလျှင်အများဆုံး ကျပ်သိန်း ၁၀၀၀ အထိ ၂၀၁၇ ခုနှစ် စက်တင်ဘာလမှစ၍ ချေးငွေများထုတ်ချေးပေးရန် စီစဉ်ထားရှိပြီးဖြစ်ပါတယ်။ အပေါင်ပစ္စည်းပါသည်ဖြစ်စေ၊ မပါသည်ဖြစ်စေ ထုတ်ချေးပေးသွားမည်ဖြစ်ကြောင်းနဲ့ တိုင်းဒေသကြီး/ ပြည်နယ်အားလုံးတွင် အသေးစားနှင့် အလတ်စားစီးပွားရေးလုပ်ငန်းများ စတင်လုပ်ကိုင်သူများ ကိုလည်း လုပ်ငန်းခိုင်မာမှုရှိပါက ထုတ်ချေးပေးသွားမှာဖြစ်ကြောင်း သိရှိရပါတယ်။ စက်မှုဝန်ကြီးဌာနအနေနဲ့ ပြည်တွင်းအသေးစား၊ အလတ်စားစက်မှုလုပ်ငန်း (SME)များ ယိုင်နဲ့ ရပ်ဆိုင်းနှောင့်နှေးခြင်းများ မဖြစ်ပေါ်စေရန်နှင့် ပိုမိုဖွံ့ဖြိုးတိုးတက်ခိုင်မာမှုစေရန်အတွက် အဓိက လိုအပ်ချက်များကို စတင်ပံ့ပိုးကူညီဆောင်ရွက်ပေးလျက်ရှိပြီး စက်မှုကဏ္ဍအပြင် ဝန်ဆောင်မှု လုပ်ငန်းများ၊ အိမ်တွင်းမှုလုပ်ငန်းများနှင့် အခြား SME လုပ်ငန်းများကိုပါ ပိုမိုဖွံ့ဖြိုးတိုးတက်စေရန်နှင့် SME များရှင်သန်ရပ်တည်နိုင်သော ပတ်ဝန်းကျင်ကောင်း Enabling Environment ဖြစ်ပေါ်စေရေး အတွက် နည်းပညာ၊ ငွေကြေးအရင်းအနှီးနှင့် လူသားအရင်းအမြစ်ဖွံ့ဖြိုးတိုးတက်ရေးတို့ကို လုပ်ငန်းစဉ်များချမှတ်၍ သက်ဆိုင်ရာဌာန၊ အဖွဲ့အစည်းများနှင့် ညှိနှိုင်းပူးပေါင်းအကောင်အထည် ဖော် ဆောင်ရွက်ပေးသွားမှာဖြစ်ပါကြောင်း ရှင်းလင်းဖြေကြားအပ်ပါတယ်။ အားလုံးကိုကျေးဇူးတင် ပါတယ်ခင်ဗျား။</speech>
<speech type='speaker'> မိုက်ပေးပါ။</speech>
<speech><mp id='214'>ဒေါ်ချိုချို (အုတ်တွင်းမဲဆန္ဒနယ်)</mp> ဥက္ကဋ္ဌကြီးရှင့်။ တစ်ဆက်တစ်စပ်တည်းမေးခွန်း မေးခွင့် ပြုပါရှင့်။ အခုလို ကျွန်မရဲ့ မေးခွန်းကို ပြည့်စုံစွာဖြေကြားပေးခဲ့တဲ့ ဝန်ကြီးကိုလည်း အထူးပင်ကျေးဇူး တင်ပါတယ်။ ဝန်ကြီးရဲ့ ဖြေကြားချက်တွေမှာဆိုရင်လည်း အခု SME တွေဖွံ့ဖြိုးတိုးတက်ရေးအတွက် ငွေကြေးအထောက်အပံ့တွေပေးသလို နည်းပညာပံ့ပိုးမှုတွေလည်းပေးတယ်ဆိုတာကို ဖြေကြားထား တာကို ကြားသိရပါတယ်။ မှန်ပါတယ်။ ငွေကြေးအထောက်အပံ့တွေလည်းပေးပါတယ်။ နည်းပညာတွေ လည်းပေးပါတယ်။ ၂၀၁၆ ခုနှစ်ကတည်းက စတင်ပြီးတော့လည်း လုပ်ငန်းရှင်တွေကို ငွေကြေးတွေ ထောက်ပံ့သလို၊ ၂၀၁၇ ခုနှစ် စက်တင်ဘာလမှစပြီးတော့လည်း လုပ်ငန်းရှင်တွေကို ငွေကြေးတွေ ထောက်ပံ့မယ်ဆိုတာကို သိရပါတယ်။ ဒါပေမဲ့ ကျွန်မ လက်ရှိမြေပြင်အခြေအနေကို တင်ပြလိုပါတယ်။ လက်ရှိမြေပြင်အခြေအနေမှာတော့ ခုနတုန်းကမေးခွန်းထဲမှာပါသလို မြန်မာနိုင်ငံမှာ SME လုပ်ငန်း တွေဟာ ၉၉ ရာခိုင်နှုန်းကျော်ရှိပါတယ်။ ၉၉ ရာခိုင်နှုန်းရှိတဲ့ ဒီ SME လုပ်ငန်းတွေကို ထိရောက်စွာ နည်းပညာတွေ၊ ငွေကြေးအရင်းအနှီးတွေရရှိဖို့ကတော့ အင်မတန်မှနှောင့်နှေးနေပါတယ်။ ဘာကြောင့်လဲဆိုရင် လက်ရှိအခြေအနေမှာ လုပ်ငန်းရှင်ကြီးတွေကသာ လက်ဝါးကြီးအုပ်ပြီးတော့ မြို့ငယ်လေးတွေမှာ တကယ်တမ်းအလုပ်လုပ်နေကြတဲ့ အသေးစား၊ အလတ်စားလုပ်ငန်းတွေအတွက် SME ချေးငွေလုံးဝမရရှိပါဘူး။ ဥပမာ- ဆန်စက်အလတ်စားလုပ်ငန်းရှင်တွေအနေနဲ့ SME ချေးငွေ လုံးဝမရရှိတဲ့အတွက် ပုဂ္ဂလိကဘဏ်တွေနဲ့ချိတ်ဆက်ပြီးတော့ ချေးငွေရယူလုပ်ကိုင်တဲ့နေရာမှာ အခက်အခဲတွေများစွာရှိသလို ကျန်တဲ့ဝန်ဆောင်မှုလုပ်ငန်းအနေနဲ့ အိမ်တွင်းမှုလုပ်ငန်းတွေအတွက် လည်း ဘဏ်ချေးငွေရရှိဖို့အတွက် လွန်စွာမှခက်ခဲနေပါတယ်။ ပဲခူးတိုင်းအတွင်းမှာကိုပဲ ဥပမာအနေနဲ့ ပြရမယ်ဆိုရင် ဘဏ္ဍာနှစ်တစ်နှစ်အတွက် SME ချေးငွေကို ဒါဘယ်လောက်ပေါ့နော်။ ဒါသတ်မှတ်ပြီး တော့ ချေးပေမဲ့ တကယ်တမ်းလုပ်ငန်းရှင်တွေလက်ထဲကို မရောက်ရှိတာဖြစ်တဲ့အတွက်ကြောင့်မို့လို့ ကျွန်မတို့မြန်မာနိုင်ငံမှာ ရောက်ရှိနေတဲ့ SME လုပ်ငန်းကို လုပ်ဆောင်နေတဲ့သူတွေရဲ့ လက်ဝယ်ကို ငွေကြေးအရင်းအနှီးတွေ၊ နောက်တစ်ခါနည်းပညာတွေကို ထိရောက်စွာရရှိရေးအတွက် ပွင့်လင်း မြင်သာစွာ ဆောင်ရွက်ပေးဖို့ အစီအစဉ်ရှိ/မရှိ ကျွန်မအနေနဲ့ ဆက်စပ်မေးခွန်းလေးမေးပါတယ်။ ကျေးဇူးတင်ပါတယ်ရှင့်။</speech>
<speech type='speaker'>ပြန်လည်ဖြေကြားပေးပါ။</speech>
<speech><agency id='23'>ဦးခင်မောင်ချို (ပြည်ထောင်စုဝန်ကြီး၊ စက်မှုဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ယခုတင်ပြဆွေးနွေးချက်အရ SME လုပ်ငန်းများဟာ မြန်မာနိုင်ငံ ရဲ့ စက်မှုကဏ္ဍမှာ မရှိမဖြစ်အင်မတန်လိုအပ်ကြောင်း ထင်ရှားပါတယ်။ ၉၉ ရာခိုင်နှုန်းကျော်ရှိတဲ့ SME လုပ်ငန်းတွေက နိုင်ငံတော်ရဲ့ စီးပွားရေးကို အထောက်အကူပြု နေတယ်ဆိုတာလည်း ထင်ရှားစွာ တွေ့မြင်နိုင်ပါတယ်။ ဒီနေရာမှာအဓိကကျသော လိုအပ်ချက်သည် SME များအောင်မြင်ဖို့အတွက်က အဓိကကျတဲ့နည်းပညာအထောက်အပံ့အပြင် ငွေကြေးကအင်မတန်လိုအပ်နေကြောင်း တွေ့ရှိရ ပါတယ်။ ဒီလို ငွေကြေးထောက်ပံ့ဖို့အတွက် အခုအစိုးရသစ်လက်ထက်မှာ မူအသစ်နဲ့ စီစဉ် ဆောင်ရွက်ထားရှိပြီးဖြစ်ပါတယ်။ ၎င်းမူကတော့ ငွေကြေးချေးဖို့အတွက် လျှောက်လွှာတင်တဲ့အခါမှာ တင်ပြပါအချက်အလက်များသည် ပြည့်စုံမှုရှိဖို့လိုအပ်ပါတယ်။ ယခင်ခေတ်များက အခုနက ကိုယ်စားလှယ်တော်ကြီးဆွေးနွေးသွားသလိုပါပဲ။ ကျွန်တော်တို့ နီးစပ်ရာနီးစပ်ရာတွေမှတစ်ဆင့် သက်ဆိုင်ရာများကို တဖြည်းဖြည်းချင်းပဲရောက်သွားတာဖြစ်တဲ့အတွက်ကြောင့် အမှန်တကယ်လိုအပ် သောသူများကိုလည်း တိုက်ရိုက်ဝင်ရောက်တဲ့အတွက် အခက်အခဲအများကြီးရှိခဲ့ပါတယ်။ ဒီလို ဖြစ်ရတဲ့ အကြောင်းအရင်းကလည်း Business Plan မိမိတို့ဆောင်ရွက်မည့်လုပ်ငန်းရဲ့ Plan ကိုချမှတ်နိုင်စွမ်း၊ တင်ပြနိုင်စွမ်းမရှိတာတွေကြောင့်။ ထိုနည်းတူ Business Plan တွေအပြင် ပံ့ပိုးပေးသောအဖွဲ့အစည်း များနဲ့တိုက်ရိုက်ချိတ်ဆက်ဖို့လိုအပ်နေကြောင်းတွေ့ရှိရပါတယ်။ ဒီလိုအခက်အခဲတွေမရှိဖို့အတွက်ကို ယခုအစိုးရသစ်လက်ထက်မှာ SME ဗဟိုကော်မတီမှတစ်ဆင့် ဖွဲ့စည်းထားတဲ့ ဘဏ်များအားလုံးနဲ့ ချိတ်ဆက်ပြီးတဲ့အခါမှာ နိုင်ငံတကာမှဘဏ်များမှလည်း ဝင်ရောက်လာပြီးတဲ့အခါမှာ ဥပမာတစ်ခု ကျွန်တော်တင်ပြဆွေးနွေးရရင် ထိုင်းနိုင်ငံကာစီကွန်းဘဏ်မှ ပါဝင်ပြီးတော့ကူညီပေးတာ ရှိနေပါတယ်။ ဘယ်လိုပါဝင်ကူညီပေးသလဲ ကျွန်တော်တင်ပြရရင် ကာစီကွန်းဘဏ်သည် Business Plan ရေးဆွဲ နိုင်ရေးကိုကူညီပေးပြီးတော့ SME ချေးငွေလျှောက်ထားရာမှာ တင်ပြရမယ့်အချက်အလက်များကို မည်သို့မည်ပုံ ပါဝင်ရန်လိုအပ်ကြောင်း၊ မည်ကဲ့သို့ဘဏ်များနှင့် ချိတ်ဆက်ဆောင်ရွက်ရမည် ဖြစ်ကြောင်း၊ ထောက်ခံချက်မည်ကဲ့သို့ရရှိရမည်ဖြစ်ကြောင်း၊ လုပ်ငန်းမည်မျှခိုင်မာမှုရှိကြောင်းကို ပွင့်ပွင့်လင်းလင်းထောက်ခံချက်အတိအကျပေးနိုင်တဲ့ အချက်အလက်မျိုးကို သင်ကြားပို့ချပေးနေတာ ဖြစ်ပါတယ်။ ယခင်ကတော့ ယခုလိုသင်ပြခြင်းမျိုးမရှိသေးတဲ့အတွက် လက်သင့်ရာပေးအပ်ခဲ့တာတွေ ရှိကောင်းရှိခဲ့မှာပါ။ ယခုခေတ်မှာတော့ ယခုထပ်မံပြီးတော့ အမျိုးသားတိုင်းရင်းသားဘဏ်များ ကလည်း အားလုံးပါဝင်လာတဲ့အတွက် ချေးငွေများကိုလည်းပမာဏတိုးမြှင့်ပြီးတော့ ထုတ်ချေးတော့ မှာဖြစ်ပါတယ်။ ထုတ်ချေးတဲ့အခါမှာ လုပ်ငန်းရဲ့ခိုင်မာမှုမည်မျှရှိသည်၊ အလားအလာကောင်းမည်မျှ ရှိသည်ဆိုတာကိုလည်း သေချာတိကျစွာ Assessment လုပ်မယ့်အဖွဲ့များပါ ဖွဲ့စည်းထားပြီးတော့ မှန်ကန်စွာဆောင်ရွက်နိုင်သော SME လုပ်ငန်းငယ်များကို တိုက်ရိုက်ချေးပေးဖို့အစီအစဉ်များ ချမှတ် ထားရှိပြီးဖြစ်ပါကြောင်း တင်ပြဆွေးနွေးလိုပါတယ်။ အားလုံးကိုကျေးဇူးတင်ပါတယ်ခင်ဗျား။</speech>
</Q-A>
<Q-A>
<title>
ကုမ္ပဏီသို့ ငှားရမ်းထားသော ဘီးလင်းသကြားစက်ကိုလည်ပတ်ရန် မည်ကဲ့သို့စီမံဆောင်ရွက်နေသည် နှင့် ကြံစိုက်တောင်သူများ၏ ကြံများကို မည်ကဲ့သို့ဝယ်ယူပြီး အာမခံချက်မည်မျှပေးနိုင်မည်နည်းနှင့် စပ်လျဉ်းသည့်မေးခွန်း
</title>
<speech type='speaker'>
ဘီးလင်းမဲဆန္ဒနယ်မှ ဦးတင်ကိုကိုဦး မေးမြန်းဖို့ဖြစ်ပါတယ်။
</speech>
<speech><mp id='314'>ဦးတင်ကိုကိုဦး(ဘီးလင်းမဲဆန္ဒနယ်)</mp> အားလုံးပဲမင်္ဂလာပါ။ လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် ပြည်ထောင်စုဝန်ကြီးများ၊ ပြည်သူ့လွှတ်တော်ကိုယ်စားလှယ်များနှင့် လာရောက်လေ့လာကြတဲ့ ဧည့်သည်တော်များအားလုံး မင်္ဂလာပါ။ ကျွန်တော်ကတော့ မွန်ပြည်နယ်၊ ဘီးလင်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးတင်ကိုကိုဦး ဖြစ်ပါတယ်။ ကျွန်တော် ဒီနေ့ မေးမယ့်မေးခွန်းကတော့ စက်မှုဝန်ကြီးဌာနကနေပြီးတော့ ကုမ္ပဏီတွေကို ငှားရမ်းထားတဲ့ ဒီဘီးလင်း သကြားစက်လည်ပတ်ဖို့အတွက် မည်ကဲ့သို့ စီမံဆောင်ရွက်နေသည်နှင့် နောက်ကြံစိုက်တောင်သူ တွေစိုက်ပျိုးပြီးတဲ့ကြံတွေကို မည်ကဲ့သို့ဝယ်ယူမည်နည်း။ အာမခံချက်မည်မျှပေးနိုင်ပါမည်နည်း။ နောက် ဒီကုမ္ပဏီတွေအနေနဲ့ လုပ်ငန်းမဆောင်ရွက်ခဲ့ရင် ဒီကုမ္ပဏီတွေနဲ့ သဘောတူစာချုပ်ချုပ်ဆို ထားတဲ့အတွက်ကြောင့် အဲဒီကုမ္ပဏီတွေကို မည်ကဲ့သို့ ဆက်လက်ဆောင်ရွက်မည်ဆိုတဲ့ အစီအစဉ်ကို သိလိုတဲ့အတွက်ကြောင့် မေးမြန်းရခြင်းဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော်တို့ အခု ဘီးလင်း သကြားစက်ဟာ စက်မှု(၁)ဝန်ကြီးဌာနက အပိုင်ဖြစ်ပါတယ်။ ဘီးလင်းသကြားစက်ရဲ့ စက်ရုံမြေကြီး ဟာ ၁၀၅ ဧကကျော်ကျော်ရှိပါတယ်။ အဲဒီမှာ ကြံစိုက်ဧကကတော့ ၁၃၂၅ ဧကကျော်ကျော်ရှိပါတယ်။ ၂၀၁၁ ခုနှစ်၊ ၉ လပိုင်းက ဒီဘီးလင်းသကြားစက်ကို ရွှေသံလွင်ဟိုင်းဝေးကုမ္ပဏီလီမိတက်ကို ၁၀ နှစ် ငှားရမ်းခဲ့ပါတယ်။ ဒါပေမဲ့ ရွှေသံလွင်ဟိုင်းဝေးကုမ္ပဏီလီမိတက်က တစ်နှစ်ပဲလည်ပြီးတော့ ၂ နှစ်ကို အကြီးစားပြင်ဆင်မယ်ဆိုပြီးတော့ နောက်ဆုံးမပြင်ဆင်ဘဲနဲ့ ပြန်အပ်လိုက်ပါတယ်။ အဲဒီအခါကျတော့ ၂၀၁၄ လဲကျရော Unnovation Group Public Co.,Ltd ကို ထပ်ငှားပါတယ်။ ထပ်ငှားတဲ့အခါကျ တော့ နှစ်ပေါင်းက(၂၅+၅+၅) နှစ်ပါ။ ငှားရမ်းခက တစ်နှစ်ကို သန်း ၅၀ ဖြစ်ပါတယ်။ အဲဒီလို ငှားလိုက် တဲ့အခါကျတော့ ဘာဖြစ်လဲဆိုတော့ အဲဒီကုမ္ပဏီစလုပ်ပြီးတဲ့အချိန်မှာ ဝန်ထမ်းတွေကို လစာတော့ မပေးနိုင်ပါဘူး။ နောက်ထပ်ဖြစ်တာက ဒေသခံတောင်သူတွေက ကြံစိုက်ပြီးသွားပြီး သူကမဝယ်ပေး ဘူး။ ကုမ္ပဏီတွေကမဝယ်ပေးတဲ့အခါကျတော့ ဒေသခံလယ်သမားတွေ ဒီကြံစိုက်တောင်သူတွေ ဒုက္ခရောက်ခဲ့ပါတယ်။ နောက်ဆို နိုင်ငံတော်ကို လျှပ်စစ်အခတောင်မှ မပေးသွင်းနိုင်ခဲ့ပါဘူး။ ဒါက ဖြစ်ခဲ့တဲ့ အခြေအနေတစ်ခုပါ။ အဲ့တော့ ရွှေသံလွင်ဟိုင်းဝေးကုမ္ပဏီကို ငှားရမ်းစဉ်အခါကတော့ ကျွန်တော်တို့ က ၁၀ နှစ်ငှားရမ်းတာ သိတယ်။ ဒါပေမဲ့ ဈေးနှုန်းမသိရပါဘူး။ အခု AGT လဲကျကော ကျွန်တော်တို့က ဒေသခံဝန်ထမ်းတွေ၊ ဒေသခံကြံတောင်သူနဲ့ နိုင်ငံတော်ရဲ့ လျှပ်စစ်တွေပါ ဆုံးရှုံးတဲ့ အခါကျတော့ ဒါနဲ့ပတ်သက်ပြီး ချုပ်ဆိုတဲ့စာရွက်စာတမ်းတွေမရှိခဲ့ဘူးလား။ ရှိခဲ့ရင် အဲဒီအတိုင်း အရေးယူခဲ့ပါ သလားဆိုတာလည်း ကျွန်တော်တို့ မသိရပါဘူး။ ဒါက ပြီးခဲ့တဲ့အခြေအနေတစ်ခုပါ။ ယခု လက်ရှိအခြေအနေမှာတော့ ၂၀၁၅ ခုနှစ်၊ ၁၁ လပိုင်းမှာ ကျွန်တော်တို့ Super One Dragon Co.Ltdကို အခု သကြားစက်ကို (၂၅+၅+၅)နှစ်နဲ့ငှားရမ်းခဲ့ပါတယ်။ တစ်နှစ်ငှားရမ်းခကတော့ စောစောက AIG ကုမ္ပဏီတုန်းက သန်း ၅၀ ဖြစ်တယ်။ အခု ၂၅ သန်းနဲ့ပါ။ အဲဒီတော့ ငှားရမ်းတယ် ဆိုတော့ ကျွန်တော်တို့ ဒေသခံတွေအနေနဲ့ ကြည့်နေတဲ့အခါကျတော့ ပထမဆုံး ဘာတွေ့ရလဲဆိုတော့ ရေသန့် စက်ထောင်ပါတယ်။ ဒီသကြားစက်ရုံမှာ ပြီးခဲ့တဲ့အခါကျတော့ နောက် ဒီဝန်ထမ်းအိမ်ရာ တန်းလျားမှာ Mini Market တစ်ခု စပြီးတွေ့ရပါတယ်။ အဲဒီအခါကျတော့ ကျွန်တော်တို့ကဟာ သကြားစက်က ဒါဆို ခေါင်းစဉ်များပြောင်းသွားပြီလား။ ဘယ်လိုငှားရမ်းထားလဲဆိုတာ မသိရတဲ့အခါ ကျတော့ ကျွန်တော်တို့ ကိုယ်စားလှယ်တွေရယ်၊ မြို့နယ်အုပ်ချုပ်ရေးမှူးရယ်၊ ကျွန်တော်တို့ စီမံအဖွဲ့က စက်မှုဝန်ကြီးဌာနကို ခေါ်ပါတယ်။ အဲဒီကတာဝန်ခံကို ခေါ်တဲ့အခါကျတော့ သူက Super One Co.,Ltd သူဌေးတွေကို ခေါ်ပေးပါတယ်။ ခေါ်ပေးတဲ့အခါကျတော့ ကျွန်တော်တို့ အစည်းအဝေးပွဲ လုပ်ပါတယ်။ လုပ်တဲ့အခါကျတော့ ဘယ်လိုအစီအစဉ်ရှိလဲဆိုတော့ သူတို့က တန် ၂၀၀ ဆက်ကို စက်ပြီးတော့ လုပ်ပါမယ်လို့ ပြောပါတယ်။ ဒါပေမဲ့ စက်ရုံဆောက်တာ အဲဒီအချိန်အထိ မတွေ့ရှိခဲ့ရပါ ဘူး။ အဲ့ဒါနဲ့ကျွန်တော်တို့က ဟုတ်ပြီ။ အဲ့ဒါဆိုရင် ဒီ Super Market တွေက ဘာဖြစ်လို့လုပ်လဲဆိုတာ ကို ကျွန်တော်တို့ မသိရတဲ့အတွက်ကြောင့် စာချုပ်မှာပါ/မပါသိချင်တယ်ဆိုပြီးတော့ ကျွန်တော်တို့ ဒါကိုတောင်းတဲ့အခါကျတော့ စာချုပ်ကတော့ ကျွန်တော်တို့ အခုအချိန်အထိ လုံးဝမသိရှိရပါဘူး။ စာချုပ်ထဲမှာ ဘာပါလဲဆိုတာလည်း မသိရပါဘူး။ အကြောင်းလဲလုံးဝမပြန်ပါဘူး။ အခုကတော့ သကြားစက်ကို တည်နေတယ်ဆိုတာ သတင်း တော့ကြားရပါတယ်။ အဲ့ဒီအခါကျတော့ ကျွန်တော်တို့က ဝန်ကြီးဌာနအနေနဲ့ သကြားစက်ကို အခုလို မျိုးကုမ္ပဏီတွေကို ငှားတဲ့နေရာမှာ ကုမ္ပဏီနဲ့ပဲသဘောတူ စာချုပ်ချုပ်လိုက်ပြီးတော့ ငှားလိုက်တယ်။ ဒါပေမဲ့ စောစောကလို ကြံတောင်သူတွေကစိုက်ပြီးတဲ့ အခါကျမှ ဆုံးရှုံးတဲ့ဟာတွေကို ပြန်မဝယ်တဲ့ အခါကျတော့ ဒါတွေက ကုမ္ပဏီကမသိရဘူး။ တကယ်ဆုံးရှုံးသွားတာက ဒေသခံကဆုံးရှုံးတယ်။ ယခု ဆိုရင် ယုံကြည်မှုတစ်ခါပျက်ပြားပြီးပါပြီ။ အခု ဒုတိယတစ်ခါဖြစ်တဲ့အခါကျတော့ ဒါကို ထပ်ပျက်ပြားမှာ စိုးရိမ်ပါတယ်။ အဲဒီအခါကျတော့ ဝန်ကြီးဌာန အနေနဲ့ ကုမ္ပဏီအနေနဲ့စာချုပ်ချုပ်တဲ့နေရာမှာ ဘယ်လိုပုံစံမျိုးနဲ့ချုပ်ထားလဲဆိုတာကို ကျွန်တော်တို့ သိချင်ပါတယ်။ ဒါဟာအောင်မြင်မယ်ဆိုရင် ဒေသခံတွေအတွက် ကောင်းပါတယ်။ မအောင်မြင်ဘူး ဆိုရင် အင်မတန်ထပ်ပြီးတော့ နစ်နာမှုတွေဖြစ်အုံးမှာပါ။ အဲ့ဒီတော့ ကျွန်တော်တို့ကိုယ်တိုင်ကလည်း အောင်မြင်အောင်လုပ်ရမလား၊ ကန့်ကွက်ရမလားဆိုတာကလည်း စာချုပ်မသိတော့ ကျွန်တော်တို့ ကိုယ်တိုင်ကလည်း ဘာမှမသိဘူးဖြစ်နေပါတယ်။ အဲ့ဒါနဲ့ပတ်သက်ပြီးတော့ ပွင့်လင်းမြင်သာစွာချပြဖို့ အတွက် ဝန်ကြီးဌာနကို မေးမြန်းရခြင်းဖြစ်ပါတယ်။ ကျေးဇူးတင်ပါတယ်။</speech>
<speech type='speaker'> စက်မှုဝန်ကြီးဌာနက ဖြေကြားရန်ဖြစ်ပါတယ်။</speech>
<speech><agency id='23'>ဦးခင်မောင်ချို (ပြည်ထောင်စုဝန်ကြီး၊ စက်မှုဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များအားလုံး မင်္ဂလာပါလို့ နှုတ်ခွန်း ဆက်သအပ်ပါတယ်။ ကျွန်တော်ကတော့ စက်မှုဝန်ကြီးဌာန ပြည်ထောင်စုဝန်ကြီး ဦးခင်မောင်ချို ဖြစ်ပါတယ်ခင်ဗျား။ ယခု အစည်းအဝေးမှာ မွန်ပြည်နယ်၊ ဘီးလင်းမဲဆန္ဒနယ် ပြည်သူ့လွှတ်တော် ကိုယ်စားလှယ် ဦးတင်ကိုကိုဦးရဲ့ စက်မှုဝန်ကြီးဌာန ကုမ္ပဏီသို့ငှားရမ်းထားတဲ့ဘီးလင်းသကြားစက် ရုံကိုလည်ပတ်ရန် မည်ကဲ့သို့စီမံဆောင်ရွက်နေပါသလဲနဲ့ ကြံစိုက်တောင်သူများရဲ့ စိုက်ပျိုးပြီးတဲ့ကြံများ ကို မည်ကဲ့သို့ဝယ်ယူမယ်၊ အာမခံချက်မည်မျှပေးနိုင်ပါမည်လဲ၊ လုပ်ငန်းမဆောင်ရွက်ပါက မည်ကဲ့သို့ ဆက်လက်ဆောင်ရွက်ရန် အစီအစဉ်ရှိပါသလဲ သိလိုခြင်းနှင့်စပ်လျဉ်းပြီးတော့မေးခွန်းနှင့်ပတ်သက်ပြီး စက်မှုဝန်ကြီးဌာနက ရှင်းလင်းဖြေကြားသွားမှာဖြစ်ပါတယ်။ Power Point ဖြင့် ရှင်းလင်းဖြေကြား ခွင့်ပြုပါခင်ဗျား။ စက်မှုဝန်ကြီးဌာန မြန်မာ့ဆေးဝါးလုပ်ငန်းရှိ ဘီးလင်းသကြားစက်ရုံကို ၁၉၉၆ ခုနှစ်မှာ စတင်လည်ပတ်၍ ထုတ်လုပ်မှုများကို ဆောင်ရွက်ခဲ့ပါတယ်။ သကြားစက်ရုံရဲ့ ထုတ်လုပ်မှု သက်တမ်းကြာမြင့်လာတာနှင့်အမျှ အထွက်နှုန်းကျဆင်းခြင်း၊ မကြာခဏ စက်ပြင်ဆင်မွမ်းမံခြင်းများ ဆောင်ရွက်ခဲ့ပြီး ၁၉၈၃-၁၉၈၄ ခုနှစ်မှာ အကြီးစားမွမ်းမံပြင်ဆင်ခြင်းများကို ဆောင်ရွက်ခဲ့ရပါတယ်။ စက်မှုဝန်ကြီးဌာနအနေဖြင့် ဘီးလင်းသကြားစက်ရုံနဲ့ နောင်ရိုးကြံစိုက်ကွင်းမြေ ၁၃၂၅.၀၆ ဧက အား Super One Dragon Co.Ltd သို့ တစ်နှစ်လျှင် ငှားရမ်းခငွေ ကျပ် ၂၅ သန်း၊ သက်တမ်း (၂၅+၅+၅)နှစ်ဖြင့် ၂၀၁၅ ခုနှစ်၊ နိုဝင်ဘာလ ၁ ရက်နေ့မှစတင်ပြီး ငှားရမ်းစာချုပ်ချုပ်ဆိုဆောင်ရွက် လျက်ရှိပါတယ်။ ၂၀၁၅-၂၀၁၆ ခုနှစ် ကြံစိုက်ပျိုးရာသီမှာ တောင်သူများမှ ၇၅ ဧကနဲ့ နောင်ရိုးကြံစိုက် ကွင်းမှ ၂၀ ဧက စုစုပေါင်း ၉၅ ဧကစိုက်ပျိုးနိုင်ခဲ့ပါတယ်။ ၂၀၁၆-၂၀၁၇ ခုနှစ်မှာ ဘီးလင်းမြို့နယ်နှင့် ကျိုက်ထိုမြို့နယ်တို့မှ ကြံစိုက်ပျိုးတဲ့ကျေးရွာ ၁၅ ရွာရှိ ကြံစိုက်ခင်သစ်များအပါအဝင် ၃၅၀ ဧကခန့်နဲ့ စက်ရုံပိုင်နောင်ရိုးကြံစိုက်ကွင်းမှ ၁၅၀ ဧက စုစုပေါင်း ၅၀၀ ဧကစိုက်ပျိုးထားရှိပါတယ်။ ကုမ္ပဏီအနေ နဲ့ ၂၀၁၆-၂၀၁၇ ခုနှစ်၊ ကြံစိုက်ပျိုးရာသီအတွက် ကြံစိုက်ကျေးရွာ ၁၅ ရွာက တောင်သူဦးကြီး ၁၃၈ ဦး သို့ တောင်သူတစ်ဧကလျှင် ငွေ ၂၃၉၀၀၀ ကျပ်နှုန်းဖြင့် စာချုပ်ချုပ်ဆို၍ ကြို တင်စိုက်စရိတ်ထုတ်ပေး ခဲ့ရာမှာ ထွန်ယက်ရေးလုပ်ငန်းအတွက် ပံ့ပိုးငွေ ၉.၇၂၁ ကျပ်သန်း ဓာတ်မြေဩဇာပံ့ပိုးငွေ ၅,၆၁၀ ကျပ်သန်း၊ မျိုးကြံပံ့ပိုးငွေ ၃၇.၉၅၂ ကျပ်သန်း စုစုပေါင်းငွေ ၅၃.၂၈၃ ကျပ်သန်းကို ပံ့ပိုးစိုက်ထုတ်ပေး ခဲ့ပြီးဖြစ်ပါတယ်။ အဆိုပါ ကြံစိုက်ဧကများက ထွက်ရှိလာတဲ့ကြံများ အားလုံးကို စက်ရုံကဝယ်ယူရန် ကြံတောင်သူများနဲ့ နှစ်ဦးနှစ်ဖက် စာချုပ်ချုပ်ဆိုထားရှိပြီး ဖြစ်ပါတယ်။ နောင်လာမဲ့နှစ်များမှာလည်း ကြံစိုက်ပျိုးဧကများ ပိုမိုတိုးမြှင့်ရရှိရေး၊ Contract Farming စနစ်ဖြင့် ဆက်လက်ဆောင်ရွက်သွားရန် စီစဉ်ထားရှိပါတယ်။ လာမယ့် ၂၀၁၇-၂၀၁၈ ခုနှစ် ကြံစိုက်ပျိုးရာသီမှာ ကြံတောင်သူများက ၅၀၀ ဧက၊ နောင်ရိုး ကြံစိုက်ကွင်းက ၅၀၀ ဧက စုစုပေါင်း ဧက ၁၀၀၀ အထိ တိုးချဲ့စိုက်ပျိုးနိုင်ရန် လျာထားစီမံ ဆောင်ရွက်လျက်ရှိပါတယ်။ ဘီးလင်းသကြားစက်ရုံမှာ စက်စွမ်းအားပြည့် လည်ပတ်ထုတ်လုပ်နိုင်မယ် ဆိုရင် တစ်ရက်ကိုကြံတန်ချိန် ၁၅၀၀ တန်လိုအပ်ပြီး တစ်ရာသီပျမ်းမျှကြံတန်ချိန် လိုအပ်ချက်မှာ ၁၅၀၀၀၀ တန် ဖြစ်ပါတယ်။ အဆိုပါကြံတန်ချိန် ရရှိရေးအတွက် ကြံစိုက်ဧက ၁၀၀၀၀ ခန့်လိုအပ် မည်ဖြစ်ပြီး လက်ရှိဘီးလင်း၊ ကျိုက်ထိုနဲ့ သထုံမြို့နယ်တို့မှာ ကြံစိုက်ပျိုးနိုင်သောမြေဧရိယာ ၄၀၀၀၀ ဧကခန့်ရှိပါတယ်။ Super One Dragon Co.Ltd အနေနဲ့ ဘီးလင်းသကြားစက်ရုံလည်ပတ်ထုတ်လုပ်နိုင်ရေးနဲ့ ဒေသခံကြံတောင်သူများ အဆင်ပြေစေနိုင်ရေးတို့အတွက် လက်ရှိကြံစိုက်ပျိုးထုတ်လုပ်ရရှိနိုင်မှုအပေါ် မူတည်ပြီး တစ်ရက်ကို တန် ၃၀၀ ကြိတ်ဝါးထုတ်လုပ်နိုင်တဲ့ သကြားစက်ငယ်တည်ဆောက်ရေးအား ပထမအဆင့်အဖြစ် ဆောင်ရွက်လျက်ရှိပြီး Super Mill Section အတွက် စက် ၁၆ မျိုး၊ Juice Section soopas ons jo eta Pan Section soopas ons jo oica Centrifugal Section အတွက် စက် ၁၁ မျိုးတို့ကို တရုတ်နိုင်ငံနဲ့ အိန္ဒိယနိုင်ငံတို့က ဝယ်ယူတင်သွင်းရန် စာချုပ်ချုပ်ဆို ဆောင်ရွက်လျက်ရှိပါတယ်။ Time Schedule အရ ၂၀၁၇ ခုနှစ် အောက်တိုဘာလလယ်မှာ စက်စတင်တပ်ဆင်မှာဖြစ်၍ ဒီဇင်ဘာလ ဒုတိယပတ်မှာ စက်တပ်ဆင်ပြီးစီးပြီး တတိယပတ်မှာ စက်စမ်းသပ်လည်ပတ်မှာ ဖြစ်ပါတယ်။ ၂၀၁၇-၂၀၁၈ ခုနှစ် ကြံရာသီနှစ်မှာ တစ်ရက်ကို တန် ၃၀၀ ကျ သကြားစက်ငယ်ကို စမ်းသပ်လည်ပတ်ထုတ်လုပ်သွားမှာဖြစ်ပါတယ်။ ကြံရာသီစက်လည်ပတ်ချိန်မှာ ဝန်ထမ်း ၅၀ ဦးခန့် ထပ်မံခန့်ထားရမှာလည်း ဖြစ်ပါတယ်။ ဒုတိယအဆင့်အနေနဲ့ ကြံစိုက်ဧရိယာတိုးချဲ့စိုက်ပျိုးရေး ဆောင်ရွက်တဲ့နည်းတူစက်ရုံကို စက်စွမ်းအားပြည့်လည်ပတ် ထုတ်လုပ်နိုင်ရန် စက်ပစ္စည်းတွေကို အကြီးစားပြင်ဆင်ဆောင်ရွက်နိုင်ရန် အတွက် အိန္ဒိယနိုင်ငံ၊ တရုတ်နိုင်ငံ၊ ထိုင်းနိုင်ငံတို့က သကြားစက်ကျွမ်းကျင်ပညာရှင်များအဖွဲ့များနဲ့ ပြည်တွင်းက ကျွမ်းကျင်ပညာရှင်များပူပေါင်း၍ အကြိမ်ကြိမ်ကွင်းဆင်းစစ်ဆေးပြီး ဆွေးနွေးညှိနှိုင်း ဆောင်ရွက်လျက်ရှိပါတယ်။ လုံလောက်တဲ့ ကြံစိုက်ဧရိယာ အပြည့်အဝရရှိပါက တစ်ရက်လျှင် တန် ၁၅၀၀ ကျပ် သကြားစက်ရုံအဖြစ် စက်စွမ်းအားပြည့် ပြန်လည်ပတ်ထုတ်လုပ်သွားမှာဖြစ်ပါတယ်။ စက်မှုဝန်ကြီးဌာနပိုင် ဘီးလင်းသကြားစက်ရုံကို ငှားရမ်းဆောင်ရွက်လျက်ရှိတဲ့ Super One Dragon Co.,Ltd အနေနဲ့ ပထမအဆင့်ကို ၂၀၁၇-၂၀၁၈ ခုနှစ်မှာ ဒေသခံကြံစိုက်တောင်သူများ အဆင်ပြေ စေနိုင်ဖို့အတွက် တစ်ရက်ကို တန် ၃၀၀ ကျ သကြားစက်ရုံငယ် လည်ပတ်ထုတ်လုပ်သွားမှာဖြစ်ပါ တယ်။ ဒုတိယအဆင့် အနေနဲ့ လုံလောက်တဲ့ကြံစိုက်ဧက တိုးမြှင့်ရရှိရေးစီမံဆောင်ရွက်နေခြင်းနဲ့ တစ်ရက်လျှင် တန် ၁၅၀၀ ကျ သကြားစက်ကို စက်စွမ်းအားပြည့် လည်ပတ်ထုတ်လုပ်နိုင်ရေးအတွက် စက်ပစ္စည်းများကို ပြည်တွင်းပြည်ပကျွမ်းကျင်ပညာရှင်များနဲ့ ပြင်ဆင်မွမ်းမံရန် ဆောင်ရွက်လျက်ရှိပါ ကြောင်း ရှင်းလင်းဖြေကြားအပ်ပါတယ်။ အားလုံးကို ကျေးဇူးတင်ပါတယ်ခင်ဗျား။ </speech>
<speech><mp id='314'>ဦးတင်ကိုကိုဦး(ဘီးလင်းမဲဆန္ဒနယ်)</mp> ဥက္ကဌကြီးခင်ဗျား။ တစ်ဆက်တစ်စပ်တည်း မေးခွင့်ပြုပါ။ အခုကျွန်တော်မေးတာနဲ့ပတ်သက်ပြီးတော့ ဝန်ကြီးသွားတာကို ကျေးဇူးတင်ပါတယ်။ ပြည့်လည်းပြည့်စုံပါတယ်။ ဒီနေရာမှာ ကျွန်တော်စောစောကမေးခဲ့တဲ့ စာချုပ်ကိစ္စမပါပါဘူးခင်ဗျား။ အခု ဒီမှာ Mini Market ဖွင့်ထားတာရယ်၊ စောစောတုန်းက ရေသန့်စက်လုပ်တာရယ် အဲဒီတော့ ဒီစာချုပ် ထဲမှာ ဘယ်လိုတွေချုပ်ဆိုထားလဲဆိုတာ နောက် ကျွန်တော်တို့ ဒေသခံအုပ်ချုပ်ရေးပဲဖြစ်ဖြစ်၊ ကိုယ်စားလှယ်ပဲဖြစ်ဖြစ် ဒီလိုမသိထားတဲ့အခါကျတော့ ကျွန်တော်တို့ကိုယ်တိုင်ကကို ကိုယ့်ဒေသက ကြံတောင်သူတွေကို ဖွံ့ဖြိုးအောင်ပဲအားပေးရတော့မှာလား။ အဲ့လိုမဟုတ်ရင် နောက်တစ်ခါ မနစ်နာ အောင်ပဲ ရပ်ဆိုင်းခိုင်းရတော့ပါလားဆိုတာ ကျွန်တော်တို့မှာ အတိအကျမသိပါဘူး။ အဲ့ဒီအခါကျတော့ ပွင့်လင်းမြင်သာဖို့ လိုအပ်မယ်လို့ ယူဆပါတယ်။ ဒီလို စာချုပ်စာတမ်းတွေနဲ့ပတ်သက်ရင်ကော ကျွန်တော်တို့ ချပြဖို့အစီအစဉ်ရှိ/မရှိလေးကို သိချင်ပါတယ်ခင်ဗျား။</speech>
<speech type='speaker'>ပြန်လည်ဖြေကြားပေးပါ။</speech>
<speech><agency id='23'>ဦးခင်မောင်ချို (ပြည်ထောင်စုဝန်ကြီး၊ စက်မှုဝန်ကြီးဌာန)</agency>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးခင်ဗျား။ ယခု ကိုယ်စားလှယ်တော်ကြီး မေးမြန်းထားတဲ့အတိုင်းပဲ ကျွန်တော်တို့ စာချုပ်စာတမ်းများကို ပွင့်လင်းမြင်သာစွာ ချပြနိုင်ဖို့ အဆင်သင့်ရှိပါတယ်။ ယခု စာချုပ် သည်လည်း ယခင်က ချုပ်ဆိုခဲ့သောစာချုပ်ဖြစ်သော်လည်း စာချုပ်စာတမ်းသဘောတရားအရ မူလ ရည်မှန်းချက်ဖြစ်သော သကြားစက်လည်ပတ်ရေးသည် အဓိကဖြစ်ပါတယ်။ အခြားနည်းလမ်းများကို ပြောင်းလဲသုံးစွဲမယ်ဆိုလို့ရှိရင် ကျွန်တော်တို့ သက်ဆိုင်ရာဝန်ကြီးဌာနနဲ့ ပြန်လည်ပြီးတော့ တင်ပြပြီး တော့မှ ခွင့်ပြုချက်ရရှိမှသာလျှင် ဆက်လက်ဆောင်ရွက်ရမှာ ဖြစ်ပါတယ်။ အဲ့ဒီတော့ ကျွန်တော် ရှင်းလင်းတင်ပြလိုတာက ယခု ကိုယ်စားလှယ်တော်ကြီးဆွေးနွေးခဲ့တဲ့အတိုင်း အခြားနည်းလမ်းများကို သုံးစွဲထားတာ ရှိပါမှာ၊ ရှိကောင်းရှိမှာပါ။ ရှိတဲ့အခါမှာလည်း ဒီနည်းလမ်းတွေကို ထိုက်သင့်သော အကျိုးကျေးဇူး သက်ဆိုင်ရာဝန်ကြီးဌာနအနေနဲ့ ရရှိဖို့ရာကအစ စာချုပ်စာတမ်းမှာပါဝင်တဲ့အတိုင်း အတိအကျလိုက်နာပြီးတော့ ကျသင့်ငွေများကို ပေးသွင်းခံစားခွင့်ပြု ရမှာ ဖြစ်ပါတယ်။ ဒေသခံပြည်သူ များအနေနဲ့လည်း စိတ်စနိုးစနောင့်ဖြစ်စရာအကြောင်းမရှိကြောင်း တင်ပြဆွေးနွေးလိုပါတယ်။ ယခု ကျွန်တော်တို့ ဒီစက်ရုံကြီးကို ယခင် ပြင်ဆင်ခဲ့သော မွမ်းမံခဲ့သော နည်းစနစ်များနှင့်မတူ၊ ယခု အမှန်တကယ်ကျွမ်းကျင်သူ နိုင်ငံခြားသားပညာရှင်များအပါအဝင် ပြည်တွင်းပညာရှင်များနှင့် ပူးပေါင်းဆောင်ရွက်တဲ့အခါမှာ တစ်နှစ်တန် ၁၅၀၀ ကျ သကြားစက်ရုံကြီးကို စွမ်းအားပြည် လည်ပတ်နိုင်တော့မှာ ဖြစ်ပါတယ်။ ဒီစွမ်းအားပြည့် မလည်ပတ်နိုင်မီကာလအတွင်းမှာလည်း ပုံမှန် လုပ်ငန်းငယ်များ စတင်နိုင်ဖို့အတွက် တန် ၃၀၀ ကျ စက်ရုံကို စတင်လည်ပတ်ခြင်းဖြစ်ပါတယ်။ အလားတူပဲ ဒီလုပ်ငန်းနှင့်တဆက်တစပ်တည်းဖြစ်သော ပုံကြမ်းပေးသွင်းရန်အတွက် ကြံစိုက်တောင်သူ များအတွက်လည်း လိုအပ်သော စိုက်ပျိုးစရိတ်များ၊ ဓာတ်မြေသြဇာများ၊ ကြို တင်ချေးငွေများကိုလည်း ပံ့ပိုးထောက်ပံ့ထားပြီးဖြစ်တဲ့အတွက် ဒေသခံတောင်သူများအတွက် အလုပ်အကိုင်အခွင့်အလမ်းမှာ လည်း ပိုမိုပြီးတော့ ကောင်းမွန်လာမှာဖြစ်ကြောင်း တင်ပြဆွေးနွေးလိုပါတယ်။ စာချုပ်နဲ့ပတ်သက်လို့ လည်း ပွင့်လင်းမြင်သာစွာ ပြည်သူများသို့ ချပြနိုင်ပါကြောင်း ဆွေးနွေးတင်ပြရင်း နိဂုံးချုပ်အပ်ပါ တယ်။ ကျေးဇူးတင်ပါတယ်ခင်ဗျား။</speech>
</Q-A>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီနေ့အတွက် မေးခွန်းများမေးမြန်းခြင်း ဖြေကြားခြင်းအစီအစဉ် ပြီးပါပြီ။ မေးခွန်းများ ဖြေကြားပြီးတဲ့ စက်မှုဝန်ကြီးဌာန ပြည်ထောင်စုဝန်ကြီး ပြန်လည်ထွက်ခွာနိုင်ပါတယ်။
</speech>
</QASection>
<MotionSection>
<motion><new_section>
<title>
နိုင်ငံတော်နှင့်နိုင်ငံသားများ ပိုင်ဆိုင်သည့် ပေါကြွယ်ဝလှသော ကျောက်မျက်ရတနာများနှင့် တွင်းထွက် သတ္တုသယံဇာတများအား အနာဂတ်နိုင်ငံတော်နှင့် နောင်လာနောက်သားများ အရှည်သဖြင့် သုံးဆောင်ခံစားနိုင်ရေးအတွက် စနစ်တကျ တူးဖော်ထုတ်လုပ်ထိန်းသိမ်း စောင့်ရှောက်ပေးပါရန် နိုင်ငံတော်အစိုးရအား တိုက်တွန်းကြောင်းအဆိုကို လွှတ်တော် ကိုယ်စားလှယ်များက ဆွေးနွေးခြင်း
</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ဦးကျော်အောင်လွင် စေတုတ္တရာ မဲဆန္ဒနယ်က ဒုတိယအကြိမ် ပြည်သူ့လွှတ်တော် ပဉ္စမပုံမှန်အစည်းအဝေး(၄၆)ရက်မြောက်နေ့ (၁၈-၈-၂၀၁၇ ရက်နေ့)တွင် တင်သွင်းတဲ့ နိုင်ငံတော်နှင့်နိုင်ငံသားများပိုင်ဆိုင်သည့် ပေါကြွယ်ဝ လှသော ကျောက်မျက်ရတနာများနှင့် တွင်းထွက်သတ္တု သယံဇာတများအား အနာဂတ်နိုင်ငံတော် နှင့် နောင်လာနောက်သားများ အရှည်သဖြင့် သုံးဆောင်ခံစားနိုင်ရေးအတွက် စနစ်တကျ တူးဖော်ထုတ်လုပ် ထိန်းသိမ်းစောင့်ရှောက်ပေးပါရန် နိုင်ငံတော်အစိုးရအား တိုက်တွန်းကြောင်း အဆိုကို ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၇၀ အရ ဆောင်ရွက်သွားမှာ ဖြစ်ပါတယ်။ ယင်းအဆိုနှင့်စပ်လျဉ်းပြီး ဆွေးနွေးမယ့်ကိုယ်စားလှယ် ၁၆ ဦး ရှိပါတယ်။
</speech>
<speech type='speaker'>
ပထမဦးစွာ အရာတော်မဲဆန္ဒနယ်မှ ဒေါက်တာခင်မောင်သင်း ဆွေးနွေးဖို့ ဖြစ်ပါတယ်။
</speech>
<speech><mp id='373'>ဒေါက်တာခင်မောင်သင်း (အရာတော်မဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် ပြည်ထောင်စုဝန်ကြီးများ၊ ပြည်သူ့လွှတ်တော်ကိုယ်စားလှယ်များ၊ ဧည့်သည်တော် များအားလုံး မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ အရာတော်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာခင်မောင်သင်း ဖြစ်ပါတယ်။ ကျွန်တော့်အနေနဲ့ အဆိုရှင် ဦးကျော်အောင်လွင်ရဲ့ ကျောက်မျက်ရတနာများနှင့် တွင်းထွက်သယံဇာတများအား နောင်လာ နောက်သားများ အရှည်သဖြင့် သုံးဆောင်ခံစားနိုင်ရေးအတွက် စနစ်တကျတူးဖော်ထုတ်လုပ်စောင့်ရှောက် ပေးရန် ထောက်ခံဆွေးနွေးသွားမှာဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော်ဟာ ဖားကန့်မြို့မှ ၁၉၉၁ ခုနှစ်မှ ၂၀၀၀ ပြည့်နှစ်အထိ နေထိုင်ပြီး ကျောက်စိမ်းတူးခြင်းလုပ်ငန်းကို လုပ်ကိုင်ခဲ့ပါတယ်။ အဲဒီအချိန် တုန်းက လုပ်ကွက်တင်ဒါမရှိသေးပါ။ ကျောက်ကျင်းများကို မူလပိုင်ဆိုင်သူ ဒေသခံများဆီမှဝယ်ယူပြီး တူးရပါတယ်။ ကျွန်တော့်အနေနဲ့ သက်ရင့်၊ ကုဋေမှော်ကျောက်ကျင်းတူးဖော်ခြင်းအကြောင်း ပြောကြား လိုပါတယ်။ မှော်ဝိုင်းကြီး၊ မှော်ဝိုင်းလေး၊ မှော်မောင်းကုန်း မှော်များတွင် ကုဋေကျောက်များ ထွက်ရှိ ပါတယ်။ အဆင့်မီအရည်ကျောက်များကို ကုဋေမှော်မှပဲထွက်ရှိပါတယ်။ ကျင်းတစ်ကျင်းရဲ့ အကျယ်က ၁၀ ပေဝန်းကျင်ပဲရှိပါတယ်။ တောင်ထိပ်ကစပြီး ခေါင်းပေါင်းကျင်းရပါတယ်။ မိုးရာသီမှာ ခေါင်းပေါင်း ကျင်းရပါတယ်။ အောက်ခြေကျောက်ကြောပြီးစီးသည်အထိ တူးရပါတယ်။ မှော်ဝိုင်းကြီးဘက်မှာဆိုရင် ၁၀ ပေကျင်းတစ်ကျင်းကို တစ်နှစ်၊ မှော်မောင်းကုန်း၊ မှော်မောင်းကမ်းပါးဆိုရင် နှစ်နှစ်ခန့်လိုမှ တစ်ကျင်းပြီးပါတယ်။ ကျောက်တူးတဲ့နေရာမှာ ဂေါ်တောင်း၊ သံတိုင်၊ ဆို့၊ တူ သုံးပြီးတူးရပါတယ်။ ဂေါ်တောင်းကတော့ ကျွန်တော်တို့ မြေစာသယ်ရာ၊ ကျုံးရာမှာ အသုံးပြုပါတယ်။ ကျွန်တော်တို့ ပထမ ဦးစွာ တစ်ပေငါးမူးလုံးထုရှိတဲ့ဆို့ ကို မြေမှာစိုက်ပြီးတော့ ၁၄ ပေါင်တူနဲ့ ရိုက်သွင်းရပါတယ်။ အဲဒီ နောက်မှာ သံတိုင်ကတော့ ခြောက်ပေလောက်တော့ရှိပါတယ်။ အဲဒီသံတိုင်ကိုအသုံးပြုပြီးတော့ ဆက်တူးရပါတယ်။ ကျောက်တူးတဲ့နေရာမှာ ကျောက်မျိုးနားလည်သောကျင်းသားကိုပဲ ခိုင်းရပါတယ်။ ရိုးရိုးကျောက်နှင့် ကျောက်စိမ်းမျိုးကျောက်ကို ကျွမ်းကျင်သောကျင်းသားကသာ ခွဲခြားနိုင်ပါတယ်။ မကျွမ်းကျင်လျှင် ကျောက်စိမ်းမျိုးကျောက်များ မြေစာပုံထဲရောက်သွားမယ်ဖြစ်ပါတယ်။ ကျောက်စိမ်း မျိုးကျောက်ထွက်လာလျှင် ရေဇလုံတွင် ဆေးကျောက်နဲ့နော်ကို အသာအယာပွတ်ပြီး ဆေးရပါတယ်။ အဲဒီလိုဆေးပြီး ပွေး၊ ယန်း၊ မန်း အဲဒီလက္ခဏာများကို ရှာရပါတယ်။ အရည်အမှန်းကပ်ပြီဆိုရင်တော့ တန်ဖိုးကြီးတဲ့ကျောက်ဖြစ်သွားပါပြီ။ ၁၀ ပေဝန်းကျင်ကျင်းကို ကျွမ်းကျင်တဲ့ကျင်းသား လေးယောက်၊ ငါးယောက်တူးတဲ့အတွက် ကျောက်စိမ်းမျိုးကျောက်များ လွတ်ထွက်သွားဖို့မလွယ်ပါ။ ယခုခေတ်မှာ တော့ ယန္တရားကြီးများဖြင့် အမြန်တူးဖော်နေတဲ့အတွက် ကျောက်စိမ်းကျောက်များ မြေစာပုံထဲ ရောက်သွားတာမျိုး ကြားနေရပါတယ်။ မြေစာပုံထဲမှကျောက်စိမ်းမျိုးကို ရေမဆေးကောက်သူများက ရှာဖွေယူကြပါတယ်။ ပြီးခဲ့တဲ့လထဲမှာ ကျွန်တော်တို့ရဲ့ ဥပဒေရေးရာနှင့်တရားစီရင်ရေးကော်မတီကို ရေမဆေးကောက်သူများ ရရှိရောင်းစားခဲ့တဲ့ သိန်းပေါင်းနှစ်သောင်းခွဲတန်တဲ့ကျောက်စိမ်းမှုတစ်ခု ရောက်ရှိလာပါတယ်။ အဲဒီကျောက်စိမ်းက ခြောက်ပိဿာ၊ ခုနစ်ပိဿာ ဝန်းကျင်ခန့်ရှိတယ်လို့ သိရပါ တယ်။ အဲဒီအရွယ်အစားမျိုး မြေစာပုံထဲရောက်သွားတာဟာ ယန္တရားအားကိုးနဲ့ အမြန်တူးဖော်လို့ ဖြစ်ပါတယ်။ ရတနာဆိုတာ ရှားပါးမှတန်ဖိုးရှိတာပါ။ ဖောကျင်း၊ သောကျင်း တောင်ကြီးတစ်ခုလုံး တစ်နှစ်နဲ့အပြီးတူးဖော်ရင် ဒီရတနာပစ္စည်းဟာ တန်ဖိုးမဲ့သွားပါလိမ့်မယ်။ ယခုလက်ရှိ ကျောက်စိမ်း တူးဖော်ရေးစနစ်ကို လေ့လာကြည့်လျှင် ကုမ္ပဏီကြီးများကို ယန္တရားများအသုံးပြုခွင့်ပေးပြီးမှ တူးဖော် နေတာ တွေ့ရှိရပါတယ်။ ယန္တရားစီးရေ တစ်သောင်းခန့်ရှိတယ်လို့လည်း သိရပါတယ်။ ဤနှုန်းထား အတိုင်းတူးပါက လေးနှစ်၊ ငါးနှစ်အတွင်း ဖားကန့်တစ်မြို့လုံး မြေစာပုံအောက်ရောက်သွားမှာ ဖြစ်ပါ တယ်။ ဒေသခံဆင်းရဲသားအများစုကတော့ ရေမဆေးကောက်စားတဲ့ဘဝမှာပဲ ရှိပါတယ်။ ကျောက်စိမ်း လုပ်ကွက်အများစုကို ခရိုနီများ၊ နိုင်ငံခြားသားများ လက်ဝါးကြီးအုပ်ထားတာ တွေ့ရပါတယ်။ ဒေသခံ အများစုတူးဖော်ခွင့်ရဖို့ ဥပဒေများပြဋ္ဌာန်းပေးသင့်ပါတယ်။ ယန္တရားအသုံးပြုမှုကို တင်းကြပ်စွာ ကန့်သတ်သင့်ပါတယ်။ တစ်ပိုင်တစ်နိုင်တူးဖော်ရေးကို ဦးစားပေးခြင်းဖြင့် ဒေသခံဆင်းရဲသားများရဲ့ ဘဝကို မြှင့်တင်ပေးစေလိုပါတယ်။ ကျောက်စိမ်းနဲ့ပတ္တမြားဟာ တစ်ကမ္ဘာလုံးတွင် မြန်မာပြည်မှာပဲ အများဆုံးနှင့် အရည်အသွေးမီထွက်ရှိပါတယ်။ ဒါပေမဲ့ စီမံမှုအလွဲများကြောင့် ဤကျောက်မျက်ရဲ့ အကျိုးကျေးဇူးကို အိမ်နီးချင်းနိုင်ငံများက ပိုပြီးခံစားနေရပါတယ်။ ကျောက်စိမ်းထုတ်လုပ်မှုကို ထိန်းချုပ်ပြီး ရရှိလာသောကျောက်စိမ်းများကို အရိုင်းအတိုင်းမရောင်းဘဲ ကုန်ချောအဆင့်အထိ မြှင့်တင်ပြီးမှရောင်းလျှင် ပိုမိုအကျိုးကျေးဇူးခံစားရမှာဖြစ်ပါတယ်။ ကုန်ချောအဆင့်ရောက်အောင် နိုင်ငံတော်မှ ပံ့ပိုးသင့်ပါတယ်။ ကျွန်တော်တို့နိုင်ငံက ကျောက်မျက်ထွက်ရှိပေမဲ့ အချောဖြစ်အောင် မလုပ်နိုင်တဲ့အတွက် အိမ်နီးချင်းနိုင်ငံများမှာ အဲဒီအခွင့်အရေးကို အသုံးချပြီး မိမိတိုင်းပြည်လည်း အကျိုးကျေးဇူး ပိုမိုခံစားရပါတယ်။ သို့ဖြစ်ပါ၍ ကျောက်စိမ်းထုတ်လုပ်မှုကို ရေရှည်သုံးဆောင်ခံစားလို ပါလျှင် ယန္တရားအသုံးပြုမှုမရှိတဲ့ တစ်နိုင်တစ်ပိုင်တူးဖော်ရေးစနစ်ဖြစ်တဲ့ သံတိုင်၊ စို့၊ တူ၊ ဂေါ် သုံးစနစ်ကိုပဲ အသုံးပြုရန် ဥပဒေပြုပြဋ္ဌာန်းပေးသင့်ပါကြောင်း တင်ပြအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type='speaker'>
ပြင်ဦးလွင်မဲဆန္ဒနယ်မှ ဒေါက်တာအောင်ခင် ဆွေးနွေးဖို့ဖြစ်ပါတယ်။
</speech>
<speech><mp id='294'>ဒေါက်တာအောင်ခင်(ပြင်ဦးလွင်မဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဋ္ဌနှင့် အားလုံးမင်္ဂလာပါ။ ကျွန်တော်ကတော့ ပြင်ဦးလွင်မဲဆန္ဒနယ်က ပြည်သူ့လွှတ်တော် ကိုယ်စားလှယ် ဒေါက်တာအောင်ခင် ဖြစ်ပါတယ်။ စေတုတ္တရာမဲဆန္ဒနယ်က ဦးကျော်အောင်လွင်ရဲ့ အဆိုကို ကျွန်တော်ထောက်ခံဆွေးနွေးသွားမှာ ဖြစ်ပါတယ်။ ဘာဖြစ်လို့လဲဆိုတော့ အဆိုရှင်ဟာ ကျွန်တော်တို့နိုင်ငံမှာ ကျောက်မျက်ရတနာနဲ့ တွင်းထွက်သတ္တု သယံဇာတများ ပေါကြွယ်ဝတယ်လို့ တင်ပြသွားပါတယ်။ ဒါကြောင့်မို့လို့ ကျွန်တော်တို့ အဆိုရှင်က နောင်လာနောက်သားတွေ အရှည် ( ၂၇ သဖြင့် သုံးဆောင်ခံစားဖို့ ရည်ရွယ်ပါတယ်။ ဒါကြောင့်မို့လို့ ကျွန်တော်တို့က ဘာလုပ်ရမလဲဆိုရင် စနစ်တကျ တူးဖော်ထုတ်လုပ်ထိန်းသိမ်းစောင့်ရှောက်ဖို့လိုတယ်လို့ တိုက်တွန်းသွားပါတယ်။ မှန်ပါ တယ်ခင်ဗျား။ ကျွန်တော်တို့မြန်မာနိုင်ငံဟာ သဘာဝသယံဇာတ ပေါများ ကြွယ်ဝပေမဲ့လည်း စီမံခန့်ခွဲမှု ရဲ့အားနည်းချက်၊ လောဘသားတွေရဲ့ မဆင်မခြင်ထုတ်လုပ်မှု၊ တရားမဝင်ရော၊ တရားဝင်ရော ရောင်းချခဲ့မှုကြောင့်မို့လို့ ကျွန်တော်တို့ မိုးကုတ်ရတနာမြေက ပတ္တမြားတွေလည်း တော်တော်ကုန်ခဲ့ပါ ပြီ။ ကျောက်စိမ်းရတနာ သဘာဝသစ်တောတွေလည်း ကုန်ဆုံးလျော့ပါးခဲ့ပါပြီ။ ဒါပေမဲ့ တိုင်းပြည်က တော့ ဆင်းရဲမြဲ ဆင်းရဲခဲ့ပါပြီ။ အဲဒီတော့ ကျွန်တော်တို့က ဖားကန့်ကျောက်စိမ်းရတနာမြေ၊ မိုးကုတ် ပတ္တမြားမြေ၊ ရွှေတောတွေ စသည်တို့ကို ကျွန်တော်တို့က ဥပဒေလုပ်ထုံးလုပ်နည်းနှင့်အညီ ကျွန်တော်တို့ တင်းကြပ်စွာဆောင်ရွက်ဖို့လိုနေပြီဆိုတာ ပြောကြားလိုပါတယ်။ လက်ရှိဥပဒေကိုလည်း ပြန်လည်သုံးသပ်ဖို့ လိုနေပါပြီ။ ကျွန်တော်တို့မြန်မာနိုင်ငံက ဖားကန့်ကျောက်စိမ်းမြေဟာ ကမ္ဘာကျော် ဖြစ်ပါတယ်။ နှစ်စဉ် ကမ္ဘာ့ကျောက်စိမ်းထုတ်လုပ်မှုရဲ့ ၇၀ ရာခိုင်နှုန်းရှိတယ်လို့ဆိုပါတယ်။ တရုတ်တွေ က ယုံကြည်ပါတယ်။ ကျောက်စိမ်းဟာ ကျောက်များအားလုံးရဲ့ အချုပ်အခြာအကြီးအကဲ ကျောက်မျက် ဖြစ်တယ်လို့ ပြောပါတယ်။ ကျောက်စိမ်းမှာနှစ်မျိုးရှိပါတယ်။ ကျွန်တော်တို့မြန်မာနိုင်ငံက အများဆုံး ထွက်တာကတော့ မြန်မာနိုင်ငံမှာပဲ အများဆုံးထွက်ပါတယ်။ တိုက်ပါ။ ကနေဒါနိုင်ငံက အများဆုံး ထွက်တာ ဖြစ်ပါတယ်။ နက်ဖရိုက်ဆိုတဲ့ ကျောက်စိမ်းမျိုးဖြစ်ပါတယ်။ တိုက်ကျောက်စိမ်းမျိုးဟာ အရည်အသွေးပိုကောင်းပါတယ်။ တရုတ်တွေက ပိုကြိုက်တယ်။ ဒါကြောင့်မို့လို့ ၁၈ ရာစုနှစ်ကတည်းက မြန်မာနိုင်ငံကပဲ ဝယ်ယူဆင်မြန်းနေကြပါတယ်။ ဘာဖြစ်လို့လဲဆိုတဲ့အခါကျတော့ သူတို့က ကျောက်စိမ်းဆင်မြန်းသူများဟာ (၁) ရက်ရောခြင်း၊ (၂) ရဲစွမ်းသတ္တိနှင့်ပြည့်စုံခြင်း၊ (၃) တရားမျှတသောစိတ်ဓာတ်ရှိခြင်း၊ (၄) မိမိကိုယ်မိမိ နှိမ့်ချသောတရားရှိခြင်း၊ (၅) အသိဉာဏ်ပညာ ကြီးမြင့်ခြင်းဆိုတဲ့ အယူအဆတွေ သူတို့မှာရှိတဲ့အတွက် ကျွန်တော်တို့မြန်မာနိုင်ငံကကျောက်စိမ်းကို မက်မက်မောမော ရှိနေပါတယ်။ ကျွန်တော်တို့ ၁၉၉၅ ခုနှစ်မတိုင်ခင်က ကျောက်မျက်ရတနာတူးဖော်လုပ်ပိုင်ခွင့်ကို နိုင်ငံပိုင်အနေနဲ့ ဆောင်ရွက်ခဲ့ပါတယ်။ ၁၉၉၅ ခုနှစ်မှာ ကျောက်မျက်ရတနာဥပဒေကို ပြဋ္ဌာန်းပြီးတော့ ဥပဒေ၊ နည်းဥပဒေနဲ့အညီ နိုင်ငံသားပိုင်ကျောက်မျက်ကုမ္ပဏီများကို ထုတ်ဖော်ထုတ်လုပ်ရောင်းချခွင့်ပြုခဲ့ပါတယ်။ ၂၀၀၀ ပြည့်နှစ်မှာတော့ နိုင်ငံတော်နဲ့အကျိုးတူထုတ်လုပ်တဲ့ ကုမ္ပဏီတွေကို လုပ်ပိုင်ခွင့်ပြုခဲ့ပါတယ်။ နိုင်ငံခြားသားတွေကို လုပ်ပိုင်ခွင့်မပြုခဲ့ပါဘူး။ ၂၀၀၈ ဖွဲ့စည်းပုံအခြေခံဥပဒေ အခန်း(၁)မှာတော့ နိုင်ငံတော်ရဲ့ အခြေခံမူများ ပုဒ်မ ၃၇ မှာ နိုင်ငံတော်ရဲ့ မြေပေါ်မြေအောက်အားလုံး မူရင်းပိုင်ရှင်ဟာ နိုင်ငံတော်ပဲဖြစ်တယ်လို့ပြောပါတယ်။ ပုဒ်မခွဲ(ခ)ကတော့ နိုင်ငံပိုင်သယံဇာတပစ္စည်းများ စီးပွားရေးအင်အားစုက ထုတ်လုပ်သုံးစွဲခြင်းကို ကွပ်ကဲကြီးကြပ်နိုင်ရန် လိုအပ်သည့်ဥပဒေပြဋ္ဌာန်း ရမည်ဟု အတိအလင်း ပြဋ္ဌာန်းထားပါတယ်။ လေးစားအပ်သော ဥက္ကဋ္ဌကြီးခင်ဗျား။ မည်သို့ပင်ဆိုစေ (၁) လိုင်စင်ချပေးထားသည့်စနစ်သည် အကျင့်ပျက်ခြစားမှုများပြုလုပ်ရန်နှင့် ခရိုနီများအတွက် အခွင့်အလမ်းများ ဖွင့်ပေးထားသည့်စနစ် ဖြစ်ခြင်း(First One, First Start)၊ (၂) ဗဟိုမှထိန်းချုပ်သည့်စနစ်ဖြစ်ခြင်း၊ (၃) ပွင့်လင်းမြင်သာမှု မရှိခြင်း၊ (၄) ငွေကြေးအင်အား ရာထူးကြီးမားသည့် ပုဂ္ဂိုလ်များနောက်ကွယ်မှ ကြိုးကိုင်သည့် ကုမ္ပဏီများ လုပ်ကွက်ရရှိခြင်း၊ (၅) ထိုလုပ်ကွက်ကုမ္ပဏီများမှာ တိုင်းရင်းသားတို့ပိုင်ဆိုင်သည်ဟု ဆိုသော်လည်း နိုင်ငံခြားသားများ အမှန်တကယ်လွှမ်းမိုးပိုင်ဆိုင်ခြင်း၊ (၆) ထိုသူတို့၏ လောဘတကြီး တူးဖော်ထုတ်ယူခြင်းကြောင့် သဘာဝကျောက်မျက်ရတနာများ အထိန်းအကွပ်မဲ့စွာ လျော့နည်းကုန်ဆုံး သွားခြင်း၊ (၇) လျော့နည်းကုန်ဆုံးသွားသလောက် နိုင်ငံတော်နှင့်နိုင်ငံသားများမှာ အပြည့်အဝခံစားမှု မရရှိခြင်း၊ (၈) သယံဇာတနှင့်သဘာဝပတ်ဝန်းကျင်ထိခိုက်ပျက်စီးမှု ဆိုးရွားဖြစ်ပေါ်စေခြင်း၊ (၉) ဒေသခံတိုင်းရင်းသားတို့၏ လူနေမှုဘဝအပေါ် ထိခိုက်မှုကိုသာ ထပ်တူကျန်ခဲ့ပါတယ်။ အဲဒီတော့ ဘယ်သူသေသေ ငတေမာရင်ပြီးရောဆိုတဲ့ မိမိကိုယ်ကျိုးပဲကြည့်တဲ့ကုမ္ပဏီများဟာ စနစ်တကျဖြင့် ပတ်ဝန်းကျင်၏အနေအထားမပျက်စီးအောင် တူးဖော်ရမယ့်အစား ဧရာမစက်ကြီးများဖြင့် တူးဖော်တဲ့ အတွက် ကျွန်တော်တို့ဒေသခံတွေမှာ အတော်လေးနစ်နာပါတယ်။ မြေပြို တာတွေဖြစ်တယ်။ လူတွေ သေတယ်။ ကျွဲ၊ နွားတွေသေတယ်။ အဲဒီတော့ အဖိုးတန် တန်ဖိုးမဖြတ်နိုင်တဲ့ ကျောက်မျက်ရတနာ၊ တောတောင်တွေနဲ့ ရွှေများသာ တဖြည်းဖြည်းပျောက်ကွယ်လုနီးပါး ဖြစ်ခဲ့ရပါတယ်။ ဒါပေမဲ့ တစ်ဖက် မှာတော့ ကုမ္ပဏီများရဲ့ မိုင်းခွဲတဲ့လုပ်ငန်းကြောင့် လေထုညစ်ညမ်းမှုဖြစ်ခဲ့ရပါတယ်။ ကျန်းမာရေးတွေ ဆိုးရွားပြီးတော့ သေကြပါတယ်။ ရွှေကျင်ယူရာမှာလည်း ပြဒါးကိုအသုံးပြုတဲ့အတွက် ရေထုညစ်ညမ်းမှု ဒဏ်ကို ခံရပါတယ်။ ရေနေသတ္တဝါတွေ အဆိပ်သင့်ပြီး သေကြေပျက်စီးတယ်။ ဒေသခံတွေရဲ့ စိုက်ခင်း မြေဆီလွှာတွေပျက်စီးတယ်။ ပျက်သုဉ်းတယ်။ လေးစားရပါသော ဥက္ကဋ္ဌကြီးခင်ဗျား။ ဇာတ်သမားလာ ရင် အရပ်သားတွေဟာ ပျော်စရာပါ။ ဇာတ်သမားပြန်ရင်တော့ မှတ်သားစရာကျန်ခဲ့မယ်လို့ဆိုပေမဲ့ ဇာတ်ပွဲပြီးသွားရင်တော့ ရွာကျေပြီးတော့ အမှိုက်ပုံဗလပွနဲ့ ငွေကုန်လူပန်း အကြွေးများနဲ့သာ ကျန်ခဲ့ပါ တယ်။ ဒီအဖြစ်မျိုးလိုပဲ ကျွန်တော်တို့က ရတနာမြေတွေမှာလည်း သဘာဝပတ်ဝန်းကျင်တွေကို ပျက်စီး သွားတယ်။ ဒါတွေကို ပြန်လည်ထူထောင်ပေးဖို့၊ လမ်းပန်းဆက်သွယ်ရေးတွေကောင်းဖို့၊ ကျန်းမာရေး၊ လူမှုရေး၊ စီးပွားရေးတွေ။</speech>
<speech type='speaker'>နိဂုံးချုပ်ပါ။</speech>
<speech type='speaker'>
ဆားလင်းကြီးမဲဆန္ဒနယ်မှ ဦးဝင်းသိန်းဇော် ဆွေးနွေးဖို့ဖြစ်ပါတယ်။
</speech>
<speech><mp id='348'>ဦးဝင်းသိန်းဇော်(ဆားလင်းကြီးမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ကြွရောက်လာကြသော ပြည်ထောင်စုဝန်ကြီးများနှင့် ပြည်သူ့လွှတ်တော်ကိုယ်စားလှယ် များ၊ ဧည့်သည်တော်များအားလုံးမင်္ဂလာပါခင်ဗျား။ ကျွန်တော်ကတော့ စစ်ကိုင်းတိုင်းဒေသကြီး၊ ဆားလင်းကြီးမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဝင်းသိန်းဇော် ဖြစ်ပါတယ်။ ကျွန်တော့် အနေနဲ့ စေတုတ္တရာမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးကျော်အောင်လွင် တင်သွင်းတဲ့ အဆိုကို အပြု သဘောနဲ့ ထောက်ခံဆွေးနွေးသွားမှာဖြစ်ပါတယ်။ ကျောက်မျက်ရတနာများအနေနဲ့ မိုးကုတ်ပတ္တမြားနှင့် ဖားကန့်ကျောက်စိမ်းဆိုရင် အရည်အသွေးကောင်းမွန်တာကြောင့် ကမ္ဘာကသိတဲ့ အဖိုးတန်ရတနာနယ်မြေ ဖြစ်ပါတယ်။ ဒါပေမဲ့ မြောက်ဘက်အိမ်နီးနားချင်းနိုင်ငံက ကျွန်တော်တို့ ကျောက်စိမ်းနဲ့အရောင်းအဝယ်ဖြစ်ပြီး ကြီးပွားချမ်းသာကြပါတယ်။ ထိုနည်းတူစွာ တောင်ဘက်က အိမ်နီးနားချင်းနိုင်ငံကလည်းပဲ မိုးကုတ်ကျောက်နဲ့ အရောင်းအဝယ်ဈေးကွက်ဖြစ်ပြီး ချမ်းသာကြပါ တယ်။ အဲဒါဘာကြောင့်လည်းဆိုတာ အဖြေရှာကြည့်ဖို့နှင့် ပြုပြင်ပြောင်းလဲကြဖို့ လိုပြီဆိုတာ တင်ပြလို ခြင်းပဲ ဖြစ်ပါတယ်။ တကယ်တော့ ဒီသယံဇာတတွေကို ကုန်တတ်တဲ့အမျိုးလို့ ယေဘုယျအားဖြင့် ပြောစမှတ်ပြုကြပါတယ်။ ကျွန်တော့်အနေနဲ့တော့ ကုန်သွားတဲ့သတ္တုသယံဇာတဆိုတာ မတွေ့ဘူးသေး ပါဘူးခင်ဗျား။ အမှန်မှာ ကမ္ဘာမြေကြီးရဲ့ အလယ်ပိုင်းဆီက ကမ္ဘာမြေကြီးရဲ့ မျက်နှာပြင်ဆီသို့ တိုးထွက် လာတဲ့ ကမ္ဘာမြေကြီးရဲ့ အစိတ်အပိုင်းဖြစ်လို့ ကုန်ဖို့တော့မလွယ်ပါဘူး။ လျော့နည်းသွားတာသာ ဖြစ် နိုင်ပါတယ်။ ယခုခေတ်မှာ မြေကြီးထဲကို ပေ ၁၀၀၀ တူးနိုင်ရင် အနာဂတ်မှာ နည်းပညာတွေ တိုးတက် လာပြီး အနက်ပေ ၂၀၀၀၊ ၃၀၀၀ စသည်ဖြင့် တူးဖော်နိုင်ကြမှာပါ။ ဆိုလိုတာက ကျွန်တော်တို့ဟာ သတ္တုသယံဇာတတွေကို အခုတွေ့၊ အခုတူး။ အခုခေတ်မှာလည်းပဲ စီးပွားရေးတောင့်တင်းကြွယ်ဝ အောင် ဆောင်ရွက်ရမှာ ဖြစ်ပါတယ်။ သတ္တု တူးဖော်တဲ့လုပ်ငန်းသဘာဝအရ သူ့ဈေးကွက်ရှိတဲ့အချိန် မှာ တူးဖော်ထုတ်လုပ်ရတာပါ။ လုပ်ကွက်တွေကို ပိတ်ထားလို့တော့ မရပါဘူး။ တရားဝင် မလုပ်ရရင် စားဝတ်နေရေးခက်ခဲမှုကြောင့် တရားမဝင်လုပ်ကိုင်လာကြမှာ ဖြစ်ပါတယ်။ သို့ဖြစ်ပါ၍ အစိုးရအနေနဲ့ တရားဝင်ဖြစ်အောင် စည်းကမ်းများသတ်မှတ်ပြီး အဆင်ပြေအောင် ဆောင်ရွက်ပေးရမှာ ဖြစ်ပါတယ်။ နောက်ပြီး သတ္တုသယံဇာတအနေနဲ့လည်း ဒါတွေတင်မကသေးပါ ဘူးခင်ဗျား။ ရွှေ၊ ငွေ၊ ကြေး၊ သွပ်၊ ခဲ၊ သံ၊ သံမဏိ၊ ခဲမဖြူ၊ အဖြိုက်နှင့် ရှီလိုက်၊ နီကယ်၊ စပိုက်၊ ခနောက်စိမ်း စတဲ့ဟာတွေလည်း ရှိပါသေးတယ်။ တူးဖို့မြောက်မြားစွာကျန်သေးတဲ့အပြင် မတွေ့သေး တာလည်း ရှိနိုင်ပါတယ်။ ဌာနဆိုင်ရာမှ အမြဲတမ်းရှာဖွေစမ်းသပ်တိုင်းတာပေးရမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ Power Point အသုံးပြုခွင့်ပေးပါရန် တင်ပြအပ်ပါ တယ်။ ဒါကတော့ နမ္မတူဘော်တွင်းသတ္တုတွင်းပါ။ ၁၉၁၄ ခုနှစ်က အမေရိကန်သတ္တုတွင်း အင်ဂျင်နီယာ ဟားဗက်ကူးဘားက တည်ထောင်ခဲ့တာဖြစ်ပါတယ်။ အမေရိကန်နိုင်ငံရဲ့ (၃၁)ဆက် မြောက်သမ္မတ ဖြစ်သွားသူပါ။ ယခုနှစ် ၁၀၀ ကျော်တဲ့တိုင်အချိန်အထိ သတ္တု က မကုန်သေးပါဘူး။ မြေအောက်နည်းနဲ့တူတဲ့အတွက် ပတ်ဝန်းကျင်ထိခိုက်မှုစတဲ့ EIA, SIA ဆိုတာတွေလည်း မရှိ သလောက်ပါဘဲ။ ဒါကတော့ ဘော်တွင်းသတ္တုတွင်းမှ သတ္တု ကြမ်းများကို ဘော်တွင်းမှာ သန့်စင် ကျိုချက်ခြင်းမပြုဘဲ လွတ်ရာ၊ ကင်းရာ ၁၃ မိုင်ဝေးတဲ့ နမ္မတူမြို့မြစ်ရဲ့ တစ်ဘက်ကမ်းမှာရှိတဲ့စက်ရုံများ ဆီသို့ မီးရထားနှင့် ပို့တာဖြစ်ပါတယ်။ ဒါကတော့ နမ္မတူမြစ်တစ်ဘက်ကမ်းမှာရှိတဲ့၊ တည်ဆောက်ထား တဲ့၊ တောင်ခြေမှာရှိတဲ့ အလုပ်ရုံစက်ရုံဖြစ်ပါတယ်။ တောင်စောင်းပေါ်မှာ မီးခိုးခေါင်တိုင်ကြီးကို တွေ့ရပါတယ်။ လုပ်ငန်းသဘာဝအရ ကုန်ကြမ်းထွက်တဲ့တောင်ခြေမှာ စက်ရုံ၊ အလုပ်ရုံများ တည်ဆောက်ပြီး တစ်နေရာတည်း ကုန်ချောထုတ်လုပ်ရာမှာ အခွင့်အလမ်းနည်းပါးလှပါတယ်။ ထိုနည်းတူစွာ လွိုင်ကော်ရှိ မော်ချီး Mine တွင်လည်းပဲ အထက်မှော်ချီးမှာ ကုန်ကြမ်းထုတ်ပြီးတော့ အောက်မော်ချီးမှာ သန့်စင်စက်ရုံများ တည်ဆောက်ထားပါတယ်။ ကုန်ကြမ်းကို အထက်မော်ချီးမှ ကောင်းကင်ကြိုး(Ared Rope Wqy)နဲ့ ပို့ပါတယ်။ ဆိုလိုတာကတော့ ကုန်ကြမ်းထုတ်တဲ့နေရာက သက်သက်၊ ကုန်ချောထုတ်တဲ့စက်ရုံများနေရာက သက်သက်။ တစ်နေရာစီဖြစ်ကြောင်းပါ။ ဒါကတော့ မြေအောက်သတ္တု တွင်းတစ်ခုရဲ့ နမူနာဒီဇိုင်းပါ။ အမေရိကန်၊ နီဗားဒါးပြည်နယ်က Ruth Mine ဖြစ်ပါတယ်။ မီးသွေးကျောက်မှန်သမျှဟာ မြေအောက်နည်းဖြင့်သာ တူးဖော်ရိုးထုံးစံရှိကြောင်း သိသာရန် တင်ပြခြင်းဖြစ်ပါတယ်။ ဥက္ကဋ္ဌကြီးခင်ဗျား။ ယခုဖြစ်စဉ်မျိုးကို ကြည့်ခြင်းအားဖြင့် ရှမ်းပြည်နယ်(မြောက်ပိုင်း)က နမ္မတူ ဘော်တွင်းသတ္တုတွင်း၊ ကယားပြည်နယ် လွိုင်ကော်မော်ချီးသတ္တုတွင်း၊ တနင်္သာရီတိုင်းဒေသကြီး ထားဝယ် ဟိန္ဒားသတ္တုတွင်းတွေမှာ ရင်းနှီးမြှုပ်နှံ၍ သတ္တုတွင်းလုပ်ငန်းများ ဆောင်ရွက်ခဲ့ခြင်းကြောင့် အညို ရောင်၊ အနက်ရောင်နယ်မြေတွေဟာ အဖြူရောင်နယ်မြေတွေဖြစ်လာပြီး ဒေသဖွံ့ဖြိုးလာတာ၊ စည်းလုံးညီညွတ်လာတာ လက်တွေ့တွေ့ရမှာဖြစ်ပါတယ်။ အထက်ပါအကြောင်းများကြောင့် ကျွန်တော့်အနေနဲ့ နိဂုံးချုပ်တင်ပြလိုတာကတော့ သတ္တုတွင်းလုပ်ငန်းကို နည်းမှန်လမ်းမှန်၊ လူမှန်၊ နေရာမှန်ဖြင့် ဥပဒေ၊ နည်းဥပဒေ၊ လုပ်ထုံးလုပ်နည်း၊ စည်းကမ်းသတ်မှတ်ချက်၊ အမိန့်ညွှန်ကြားချက်၊ ကတိစာချုပ်များ စသည်ဖြင့် ကျင့်သုံးပြီး ကျောက်မျက်ရတနာများနှင့် တွင်းထွက်သတ္တုသယံဇာတများ ကို စနစ်တကျတူးဖော်ထုတ်လုပ်ခွင့်ပြုသင့်ပါကြောင်း ထောက်ခံဆွေးနွေးတင်ပြအပ်ပါတယ်။ ကျေးဇူး တင်ပါတယ်။</speech>
<speech type='speaker'>
မိုင်းရှူးမဲဆန္ဒနယ်မှ ဦးစိုင်းထွန်းအေး ဆွေးနွေးဖို့ ဖြစ်ပါတယ်။
</speech>
<speech><mp id='1137'>ဦးစိုင်းထွန်းအေး(မိုင်းရှူးမဲဆန္ဒနယ်)</mp> အားလုံးပဲ မင်္ဂလာပါ။ ကျွန်တော်ကတော့ ရှမ်းပြည်နယ်(တောင်ပိုင်း)၊ မိုင်းရှူးမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးစိုင်းထွန်းအေး ဖြစ်ပါတယ်။ ကျွန်တော့်အနေနဲ့ စေတုတ္တရာမဲဆန္ဒနယ်က ဦးကျော်အောင်လွင် အဆိုတင်သွင်းထားတဲ့ အဆိုဖြစ်တဲ့ ကျောက်မျက်ရတနာနှင့် တွင်းထွက်သယံဇာတတွေကို နောင်လာနောက်သားများအတွက် ရေရှည်ထိန်းသိမ်းပြီး စနစ်တကျတူးဖော်ထုတ်ယူသွားရေးအဆိုအပေါ် ထောက်ခံဆွေးနွေးသွားမှာ ဖြစ်ပါတယ်။ လေးစားအပ်ပါတဲ့ ဥက္ကဋ္ဌကြီးခင်ဗျား။ ကျွန်တော်တို့နိုင်ငံဟာ အားလုံးသိကြပြီးဖြစ်တဲ့အတိုင်း သယံဇာတမျိုးစုံထွက်ရှိတဲ့နိုင်ငံ ဖြစ်ပါတယ်။ အဲဒီအထဲမှာ မိုးကုတ်ဒေသကထွက်ရှိတဲ့ ပတ္တမြားနှင့် ဖားကန့်ဒေသကထွက်ရှိတဲ့ ကျောက်စိမ်းတွေဟာ ကမ္ဘာမှာ အရည်အသွေးအကောင်းဆုံးအဖြစ် ထင်ရှားကျော်ကြားပါတယ်။ ဒီနေရာမှာ ကျွန်တော့်အနေနဲ့ ကျောက်မျက်သယံဇာတတူးဖော်ထုတ်လုပ် ရေးကဏ္ဍအပေါ်မှာပဲ အထူးအလေးပေးတင်ပြသွားမှာ ဖြစ်ပါတယ်။ ဒါဟာလည်း ကျွန်တော်တို့နိုင်ငံ ကထွက်ရှိတဲ့ ကျောက်မျက်ရတနာတွေရဲ့ ထူးခြားတဲ့ ဝိသေသလက္ခဏာကြောင့် ဖြစ်ပါတယ်။ မြန်မာ နိုင်ငံမှာ ပတ္တမြားကို မိုးကုတ်ဒေသ၊ မိုင်းရှူးနှင့် နမ့်ယားဒေသတွေမှာ တူးဖော်ထုတ်လုပ်လျက်ရှိပါ တယ်။ မိုးကုတ်ဒေသဟာ ပတ္တမြားနှင့်နီလာအပြင် အရောင်ရှိကျောက်မျက်ရတနာအမျိုးပေါင်း ၅၀ ခန့် ထွက်ရှိပါတယ်။ ဒါကြောင့်လည်း ကမ္ဘာ့ကျောက်မျက်ဘူမိဗေဒပညာရှင်တွေက မိုးကုတ်ရတနာမြေ ကို ကမ္ဘာ့ကျောက်မျက်ခါးဝတ်ကြီးအဖြစ် တင်စားခေါ်ဝေါ်ခဲ့ကြပါတယ်။ ဒါ့အပြင် ကမ္ဘာပေါ်မှာ မှတ်တမ်းမတင်ရသေးတဲ့ ကျောက်မျက်အမျိုးအစားတွေလည်း မိုးကုတ်ကျောက်မျက်ဒေသကနေ မကြာခဏပေါ်ထွက်လျက်ရှိပါတယ်။ လေးစားအပ်ပါတဲ့ ဥက္ကဋ္ဌကြီးခင်ဗျား။ ပတ္တမြားနှင့်နီလာကျောက်မျက်ရတနာတွေဟာ မြန်မာ တစ်နိုင်ငံတည်းကသာ ထွက်ရှိတာမဟုတ်ဘဲ အခြားကမ္ဘာ့နိုင်ငံတွေမှာလည်း ထွက်ရှိပါတယ်။ သို့သော် လည်း မြန်မာ့ပတ္တမြားဟာ အရည်အသွေးသာလွန်ကောင်းမွန်တဲ့အတွက် ဈေးကောင်းရရှိပြီး ကမ္ဘာ့ဈေးကွက်မှာ လူကြိုက်များပါတယ်။ ယခုအခါ အာဖရိကတိုက်က မိုဇစ်ဗစ်၊ တန်ဇန်းနီးယား နိုင်ငံတွေမှာလည်း ပတ္တမြားနှင့် နီလာတွေကို အလုံးအရင်းနဲ့ တူးဖော်ထုတ်လုပ်လျက်ရှိပြီး ကမ္ဘာ့ဈေးကွက်မှာ မြန်မာ့ပတ္တမြားကို ယှဉ်ပြိုင်ရောင်းချလျက်ရှိပါတယ်။ သို့သော်လည်း အရည် အသွေးနှင့် အလေးချိန်တူညီတဲ့ ပတ္တမြားတစ်ပွင့်ချင်း ယှဉ်တဲ့အခါမှာ မိုးကုတ်ပတ္တမြားကိုပဲ ဈေးနှုန်း တန်ဖိုး ပိုမိုမြင့်မားစွာနဲ့ ရောင်းချဝယ်ယူခြင်းခံရပါတယ်။ ဒါဟာ ကျွန်တော်တို့နိုင်ငံက ထွက်ရှိတဲ့ မိုးကုတ်ပတ္တမြားရဲ့ ထူးခြားတဲ့ ဝိသေသတစ်ခုဖြစ်ပါတယ်။ ထို့အတူပါပဲ အိန္ဒိယနိုင်ငံ ကက်ရှ်စမီးယား ဒေသနှင့် သီရိလင်္ကာနိုင်ငံတို့ကနေ ထွက်ရှိတဲ့ နီလာတွေဟာ ကမ္ဘာ့အကောင်းဆုံးအရည်အသွေးတွေ ကို ပိုင်ဆိုင်ကြပါတယ်။ ဈေးကွက်မှာ အရည်အသွေးနှင့် အလေးချိန်တူညီတဲ့ နီလာတစ်ပွင့်ချင်း ယှဉ်တဲ့ အခါမှာ အဲဒီဒေသကထွက်ရှိတဲ့ နီလာက မိုးကုတ်နီလာထက် ဈေးနှုန်းပိုမိုရရှိပါတယ်။ သို့ပေမဲ့လည်း ကက်ရှမီးယားနှင့် သီရိလင်္ကာဒေသမှာ ကျောက်မျက်တွေကို မဆင်မခြင်တူးဖော်ထုတ်ယူခဲ့ကြတဲ့ အတွက် ယခုအခါမှာ ကျောက်မျက်ထွက်ရှိမှုကျဆင်းနေပြီး မရှိသလောက်နီးပါး ဖြစ်နေပြီဖြစ်ပါတယ်။ ဒီလိုဖြစ်ရပ်မျိုးတွေကို ကမ္ဘောဒီးယားနိုင်ငံက ပိုင်လင်းရတနာမြေ၊ ထိုင်းနိုင်ငံက ချန်တပူရီရတနာမြေ မှာလည်း တွေ့ရမှာဖြစ်ပါတယ်။ ဒါတွေကို ကျွန်တော်တို့နိုင်ငံက သင်ခန်းစာအဖြစ် ယူသင့်ပါတယ်။ ထို့အတူ မြန်မာနိုင်ငံ ဖားကန့်ဒေသနဲ့ ခန္တီးဒေသကထွက်ရှိတဲ့ J Type ကျောက်စိမ်းတွေဟာလည်းပဲ အရည်အသွေးမြင့်မားပြီး အခြားနိုင်ငံတွေမှာ မတွေ့နိုင်တဲ့ ကျောက်အမျိုးအစားတွေ ဖြစ်ပါတယ်။ သို့ပေမဲ့လည်း ယနေ့အချိန်မှာတော့ ရေရှည်တူးဖော်ထုတ်လုပ်သွားရေးအတွက်ကို ထည့်သွင်း စဉ်းစားခြင်းမရှိဘဲ မဆင်မခြင်၊ အတောမသတ်ထုတ်ယူနေကြတဲ့အတွက်ကြောင့် အဲဒီဒေသတွေမှာ သဘာဝပတ်ဝန်းကျင်ဂေဟစနစ်တွေက ဆိုးဆိုးရွားရွားပျက်စီးနေပြီ ဖြစ်ပါတယ်။ ဒါ့အပြင် တစ်ဘက် အိမ်နီးချင်းနိုင်ငံသို့ အကန့်အသတ်မရှိ တင်ပို့နေကြတဲ့အတွက်ကြောင့် ဈေးကွက်အတွင်းမှာ ကျောက်စိမ်းတွေဟာ လိုအပ်တာထက် ပိုလျှံနေပြီး ဈေးကောင်းရရှိခြင်းမရှိတော့ဘဲ အကျိုးခံစားခွင့် ရသင့်သလောက်မရကြတဲ့အခြေအနေကို တွန်းပို့လျက်ရှိပါတယ်။ ကျောက်မျက်ရတနာရဲ့ အဖိုးထိုက် တန်မှုတွေထဲမှာ ရှားပါးမှုဟာလည်း ဂုဏ်တစ်ရပ်အနေနဲ့ ပါဝင်ပါတယ်။ ကျောက်မျက်သယံဇာတတွေ ဟာ အသစ်ပြန်မဖြစ်တဲ့ သဘာဝအရင်းအမြစ်ပစ္စည်းများဖြစ်ကြပါတယ်။ ဒီလိုရှားပါးပြီး တခြားနိုင်ငံ တွေမှာမရှိတဲ့ ကျောက်မျက်သယံဇာတတွေကို အချိန်တိုအတွင်းမှာထိန်းကွပ်မှုမရှိဘဲ အမြောက်အမြား တူးဖော်ထုတ်လုပ်နေခြင်းဟာ အမြော်အမြင်နည်းတဲ့လုပ်ရပ်ဖြစ်သလို အဲဒီလုပ်ရပ်တွေကို ရပ်တန်းက မရပ်ဘဲ ဆက်လက်ကျူးလွန်နေကြဦးမယ်ဆိုရင်ဖြင့် နောင်လာမယ့်မျိုးဆက်တွေက ကျွန်တော်တို့တွေ ကို ဝမ်းနည်းကြေကွဲစွာနဲ့ပဲ အပြစ်တင်နေကြတော့မှာ ဖြစ်ပါတယ်။ မိုင်းရှူးဒေသကို ၁၉၉၂ ခုနှစ် ဇူလိုင်လမှာ ရတနာနယ်မြေအဖြစ် သတ်မှတ်ခဲ့ပြီးတဲ့နောက် မိုင်းရှူးပတ္တမြားတွေဟာ ကမ္ဘာ့ ကျောက်မျက်ဈေးကွက်ကို လွှမ်းမိုးခဲ့သော်လည်း ယခုအခါမှာတော့ တစ်စတစ်စကုန်ခမ်းလာခဲ့ပြီး ကျောက်မျက်ရှာဖွေတွေ့ရှိမှု နည်းပါးလာတဲ့အတွက် ထုတ်လုပ်မှုကျဆင်းလာပါတယ်။ ကျွန်တော်တို့ နိုင်ငံမှာ ကျောက်မျက်နည်းပညာဖွံ့ဖြိုးတိုးတက်ခြင်းမရှိတဲ့အတွက် မိုင်းရှူးပတ္တမြားတွေကို အိမ်နီးချင်း နိုင်ငံတွေရဲ့ ဓာတ်ခွဲခန်းတွေမှာ အပူပေးပြုပြင်ပြီး ရောင်းချခဲ့ရပါတယ်။ ကိုယ့်နိုင်ငံက အဖိုးတန် ကျောက်မျက်သယံဇာတတွေဟာ အချိန်တိုအတွင်းမှာ ကုန်ခမ်းသွားသော်လည်း ကုန်ကြမ်းအဖြစ်သာ ရောင်းချနိုင်တဲ့အတွက် အကျိုးအမြတ်အားလုံးကို ဈေးကွက်ဖွံ့ဖြိုးတဲ့ ပြည်ပနိုင်ငံတွေကသာ အကျိုး ခံစားသွားရတာကို မြင်တွေ့ရမှာဖြစ်ပါတယ်။ ဒီနေ့အချိန်မှာ ကျွန်တော်တို့နိုင်ငံဟာ ပြည်သူလူထုက ရွေးချယ်ထားတဲ့ ဒီမိုကရေစီအစိုးရက တာဝန်ယူထားရသလို ဖက်ဒရယ်စနစ်ကို ထူထောင်နိုင်ဖို့အတွက် ကြိုးပမ်းနေတဲ့အချိန်ဖြစ်ပါတယ်။ ဖက်ဒရယ်စနစ်မှာ ပြည်ထောင်စုနှင့် ပြည်နယ်တွေဟာ သယံဇာတအရင်းအမြစ်တွေကို အချိုးကျ ခွဲဝေ သုံးစွဲကြရပါတယ်။ ဒါကြောင့် ဒေသခံတွေနဲ့ ဌာနေတိုင်းရင်းသားတွေရဲ့ အခွင့်အရေးတွေကို ထည့်သွင်း စဉ်းစားထားတဲ့ ဥပဒေတွေ မပေါ်ပေါက်ခင်မှာ ပြည်နယ်တွေမှာရှိတဲ့ သယံဇာတတွေကို အရမ်းကာ ရော၊ အတောမသတ်ထုတ်ယူနေခြင်းဟာလည်း မသင့်တော်ပါဘူး။ နိုင်ငံတော်အနေနဲ့ အပြောင်း အလဲတစ်ရပ်ကို ဖော်ဆောင်တဲ့နေရာမှာ နိုင်ငံရဲ့ လူသားအရင်းအမြစ်၊ ငွေကြေးအရင်းအမြစ်၊ သယံဇာတအရင်းအမြစ်တွေကို အကျိုးရှိစွာ စုစည်းအသုံးချပြီး ဖွံ့ဖြိုးအောင်ဆောင်ရွက်ရမယ်ဆို တာကို နားလည်ထားသော်လည်း ဒီလိုထူးခြားတဲ့ဝိသေသလက္ခဏာရှိတဲ့ ကျောက်မျက်သယံဇာတ တွေကိုတော့ အမြော်အမြင်ရှိရှိနဲ့ ဆင်ဆင်ခြင်ခြင် ထုတ်ယူသုံးစွဲမှသာ တိုင်းပြည်အတွက် နောင်လာ နောက်သားတွေအတွက် အရှည်သဖြင့် အကျိုးခံစားရမယ်ဆိုတာကို ဆွေးနွေးတင်ပြရင်း မိမိအနေနဲ့ အဆိုအပေါ် လေးလေးနက်နက်ထောက်ခံအပ်ပါတယ်။ ကျေးဇူးတင်ပါတယ်။</speech>
<speech type='speaker'>
ခန္တီးမဲဆန္ဒနယ်မှ ဦးအောင်သန်းစိန် ဆွေးနွေးဖို့ဖြစ်ပါတယ်။
</speech>
<speech><mp id='345'>ဦးအောင်သန်းစိန်(ခန္တီးမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုဝန်ကြီးနှင့် ဧည့်သည်တော်များအားလုံးမင်္ဂလာပါ လို့ နှုတ်ခွန်းဆက်ဂါရဝပြုပါတယ်။ ကျွန်တော်ကတော့ စေတုတ္တရာမဲဆန္ဒနယ် ပြည်သူ့လွှတ်တော် ကိုယ်စားလှယ် ဦးကျော်အောင်လွင် တင်သွင်းတဲ့အဆိုကို ထောက်ခံဆွေးနွေးသွားမယ့် ခန္တီးမဲဆန္ဒနယ် မှ ပြည်သူ့လွှတ်တော်ကိုယ်စားလှယ် ဦးအောင်သန်းစိန် ဖြစ်ပါတယ်။ ဥက္ကဋ္ဌကြီးခင်ဗျား။ အဆိုရှင်ရဲ့ အဆိုမှာ ကျောက်မျက်ရတနာများနှင့် တွင်းထွက်သတ္တု သယံဇာတလို့ဆိုထားတဲ့အတွက်ကြောင့် ကျွန်တော့်မဲဆန္ဒနယ် ခန္တီးရတနာနယ်မြေ ကျောက်စိမ်း တူးဖော်ရေးလုပ်ငန်းအကြောင်းကို အခြေခံပြီး ထောက်ခံဆွေးနွေးသွားမှာ ဖြစ်ပါတယ်ခင်ဗျား။ ကျောက်စိမ်းထွက်ရှိရာဒေသလို့ပြောလိုက်တာနဲ့ ကချင်ပြည်နယ်၊ ဖားကန့်၊ လုံးခင်း၊ တောမှော်၊ တာမခံ တို့ကိုပဲ ပြေးမြင်ကြမှာသေချာပါတယ်။ စစ်ကိုင်းတိုင်းဒေသကြီး၊ မော်လူးနှင့် ခန္တီးတို့မှာလည်း အဖိုးတန် အဆင့်မြင့် ကျောက်စိမ်းထွက်ရှိပါတယ်။ ခန္တီးမှာ ကျောက်စိမ်း၊ ပယင်း၊ ရွှေအနည်းငယ် နေရာအနှံ့ ထွက်ရှိပါတယ်။ ရှေးယခင်က ခန္တီးဌာနေတိုင်းရင်းသားများအား ကျောက်စိမ်းတူးဖော်ခြင်းလုပ်ငန်းမှာ သံတိုင်ကို အသုံးပြုပြီး လူအားနဲ့တူးဖော်နိုင်သလောက်သာတူးဖော်ပြီး နှစ်ပေါင်းများစွာ အသက် မွေးဝမ်းကြောင်းပြု လုပ်ကိုင်စားသောက်နေထိုင်လာခဲ့ကြပါတယ်။ ၁၉၉၁ ခုနှစ်မှစတင်ပြီး ခန္တီး ကျောက်စိမ်းရတနာနယ်မြေကို လုပ်ကွက်များသတ်မှတ်၍ ဖက်စပ်တူးဖော်စေခဲ့ပါတယ်။ အဲဒီကာလမှာ စက်ယန္တရားများ အသုံးပြုခြင်းမရှိသေးသော သဘာဝပတ်ဝန်းကျင်ပျက်စီးမှုနည်းပါးပြီး ကျောက်စိမ်း တူးဖော်မှုမှာလည်း အလွန်အကျွံ မရှိခဲ့သေးပါခင်ဗျား။ ၁၉၉၅ ခုနှစ်မှာ လုပ်ငန်းရှင်များက ကုမ္ပဏီကြီး များ ထူထောင်ကာ ကျောက်စိမ်းများတူးဖော်ထုတ်လုပ်ခြင်းကို ဘက်ဟိုးကြီးများ၊ မြေသယ်ယာဉ်ကြီး များ၊ ကျောက်ဖောက်စက်များ၊ မိုင်းများအသုံးပြုပြီး ဟင်းလင်းပွင့်စနစ်နဲ့ တွင်တွင်ကျယ်ကျယ် ယနေ့အချိန်ထိ တူးဖော်လာကြပါတယ်။ ခန္တီးရတနာနယ်မြေအဖြစ် သတ်မှတ်ဧရိယာ ၂၇၉၉ ဧကရှိပြီး ကုမ္ပဏီပေါင်း ၈၆ ခုရှိကြောင်း သိရှိရပါတယ်။ လုပ်ကွက်ဆွဲထားပြီး လာရောက်တူးဖော်ခြင်းမရှိတဲ့ ကုမ္ပဏီများလည်း ရှိပါတယ်။ လုပ်ကွက်များက လစဉ်၊ နှစ်စဉ်အလိုက် သက်တမ်းကုန်ဆုံးနေကြောင်း သိရှိရပါတယ်။ ခန္တီးရတနာနယ်မြေမှာ သက်တမ်းကြာလုပ်ကွက်ဧရိယာ ၂၀၅၈ ဧကရှိပြီး ကုမ္ပဏီ ၅၆ ခု၊ ဘက်ဟိုး ၁၄၆ စီး၊ မြေသယ်ယာဉ် ၃၆၆ စီး၊ ကျောက်ဖောက်စက် ၁၆ စီးအသုံးပြု၍ တူးဖော်လုပ်ကိုင်နေတယ်လို့ သိရှိရပါတယ်။ ဒါပေမဲ့ ကုမ္ပဏီများနှင့် ရေမဆေးကျောက်ရှာဖွေသူ လုပ်သားများ အဆင်မပြေပဋိပက္ခဖြစ်ခြင်းကြောင့် ၁၆-၅-၂၀၁၇ ရက်နေ့မှစပြီး တူးဖော်ခြင်းလုပ်ငန်း အားလုံးကို ခေတ္တရပ်နားခိုင်းထားကြောင်း သိရှိရပါတယ်။ ယင်းကိစ္စကိုလည်း သယံဇာတနှင့် သဘာဝ ပတ်ဝန်းကျင်ထိန်းသိမ်းရေးဝန်ကြီးဌာနအနေနဲ့ စစ်ကိုင်းတိုင်းဒေသကြီးအစိုးရအဖွဲ့နှင့် ပေါင်းစပ် ညှိနှိုင်း၍ အမြန်ဆုံးဖြေရှင်းသင့်ပါကြောင်း အကြံပြု တင်ပြအပ်ပါတယ်ခင်ဗျား။ ဥက္ကဋ္ဌကြီးခင်ဗျား။ Power Point ဖြင့်တင်ပြခွင့်ပြုပါခင်ဗျား။ ၂၀၁၆ ခုနှစ်၊ ခန္တီးမကျန်ခမှော် လုပ်ကွက်မှာ ကုမ္ပဏီတစ်ခုက စက်ယန္တရားအများအပြားအသုံးပြုပြီး တူးဖော်နေတဲ့ပုံနှင့် နန်ဆီပွန်၊ မော်လုံလုပ်ကွက်မှာ ကုမ္ပဏီတစ်ခုက တူးဖော်နေတဲ့ပုံ တင်ပြပေးခြင်းဖြစ်ပါတယ်။ Power Point မှာတင်ပြထားတဲ့ အတိုင်း စက်ယန္တရားများကို အကန့်အသတ်မထားဘဲ အလွန်အကျွံအသုံးပြုခွင့်ပေး နေမယ်ဆိုရင် ကျွန်တော်တို့နိုင်ငံရဲ့ ကျောက်စိမ်းသယံဇာတများဟာ နှစ်အနည်းငယ်အတွင်း ကုန်ခမ်း ပျောက်ကွယ်သွားမှာ ဖြစ်ပါတယ်ခင်ဗျား။ Power Point ပိတ်လို့ရပါပြီ။ ။ ဥက္ကဋ္ဌကြီးခင်ဗျား။ ပယင်းအကြောင်းဆက်လက်ဆွေးနွေးလိုပါတယ်။ ကချင်ပြည်နယ်နှင့် စစ်ကိုင်းတိုင်းဒေသကြီးနယ်စပ်အနီး ခန္တီးမြို့နှင့် မိုင် ၄၀ လောက်ဝေးတဲ့ ပတ္တာပွန် ပယင်းမှော်ကို စီးဆန်စတားကုမ္ပဏီမှ ၂၀၁၅ ခုနှစ်မှာ လုပ်ကွက် ၁၃ ကွက်ဆွဲပြီး လုပ်ကိုင်နေပါတယ်။ ၂၀၁၈ ခုနှစ် ၁၁ လပိုင်းမှာ လုပ်ကွက်သက်တမ်းကုန်ဆုံးမည့်အကြောင်း သိရှိရပါတယ်။ ၎င်းပယင်းလုပ်ကွက်များ ကို သက်ဆိုင်ရာတာဝန်ရှိသူများက ယခုအချိန်ထိ လုပ်ကွက်ဧရိယာနယ်နိမိတ် တိတိကျကျတိုင်းတာ ပေးထားခြင်းမရှိကြောင်း သိရှိရပါတယ်။ ပယင်းထွက်ရှိရာနေရာဒေသအားလုံးကို ကုမ္ပဏီတစ်ခုတည်း ကိုသာ တူးဖော်ခွင့်ပေးထားသလို ဖြစ်နေပါတယ်။ ဒါကြောင့် ပယင်းအလွန်အကျွံတူးဖော်ခြင်း မဖြစ်စေရန် လုပ်ကွက်ဧရိယာနယ်နိမိတ် တိတိကျကျတိုင်းတာပေးထားသင့်ပါကြောင်း အကြံပြု တင်ပြ အပ်ပါတယ်ခင်ဗျား။ နိဂုံးချုပ်အနေနဲ့ ကျောက်စိမ်းသယံဇာတတူးဖော်ရေးလုပ်ငန်းမှာ အသုံးပြု နေတဲ့ စက်ယန္တရားကြီးများကို သက်ဆိုင်ရာ တာဝန်ရှိသူများအနေနှင့် ဥပဒေနှင့်အညီ တိတိကျကျစိစစ်ပြီးမှ အသုံးပြု စေသင့်ပါတယ်။ သို့မှသာ ကျောက်စိမ်းအလွန်အကျွံတူးဖော်မှုကို ထိန်းသိမ်းထားနိုင်မှာဖြစ်ပါ တယ်ခင်ဗျား။ ယခု ပြည်သူ့လွှတ်တော်မှာရောက်ရှိနေတဲ့ ၂၀၁၇ ခုနှစ်၊ မြန်မာ့ကျောက်မျက်ရတနာ ဥပဒေမူကြမ်းကို ကျွန်တော်တို့ လွှတ်တော်ကိုယ်စားလှယ်များက နိုင်ငံတော်နှင့် နိုင်ငံသားတို့ရဲ့ အကျိုးစီးပွားအတွက် ကောင်းမွန်တိကျတဲ့ဥပဒေကောင်းဖြစ်အောင် ပြင်ဆင်ဖြည့်စွက်ကြရဦးမှာ ဖြစ်ပါတယ်။ ဒါ့အပြင် ကျွန်တော်တို့ရဲ့ အခြေခံလူတန်းစားနိုင်ငံသားများနှင့် ဌာနေတိုင်းရင်းသားများ ကို ချန်မထားဘဲ ဥပဒေနှင့်အညီ အေးချမ်းစွာ တွင်းထွက်သယံဇာတတူးဖော်လုပ်ကိုင်စားသောက်နိုင် ရန် အလေးထားပြီး ၂၀၁၇ ခုနှစ်၊ မြန်မာ့ကျောက်မျက်ရတနာဥပဒေမှာ ပြင်ဆင်ဖြည့်စွက်ပြဋ္ဌာန်းပေးကြ ပါရန် အကြံပြု တင်ပြရင်း စေတုတ္တရာမဲဆန္ဒနယ်မှ ဦးအောင်ကျော်လွင်တင်သွင်းတဲ့ နိုင်ငံတော်နှင့် နိုင်ငံသားများပိုင်ဆိုင်သည့် ပေါကြွယ်ဝလှသောကျောက်မျက်ရတနာများနှင့် တွင်းထွက်သတ္တု သယံဇာတများအား အနာဂတ်နိုင်ငံတော်နှင့် နောင်လာနောက်သားများ အရှည်သဖြင့် သုံးဆောင် ခံစားနိုင်ရေးအတွက် စနစ်တကျတူးဖော်ထုတ်လုပ် ထိန်းသိမ်းစောင့်ရှောက်ပေးပါရန် နိုင်ငံတော် အစိုးရအား တိုက်တွန်းကြောင်းအဆိုကို ထောက်ခံဆွေးနွေးလိုက်ရပါတယ်ခင်ဗျား။ အားလုံးကို ကျေးဇူးတင်ပါတယ်ခင်ဗျား။</speech>
<speech type='speaker'>
မိုးညှင်းမဲဆန္ဒနယ်မှ ဒေါ်စန်းစန်းအိ ဆွေးနွေးဖို့ဖြစ်ပါတယ်။
</speech>
<speech><mp id='238'>ဒေါ်စန်းစန်းအိ(မိုးညှင်းမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ပြည်ထောင်စုဝန်ကြီးနှင့် ဧည့်သည်တော်များအားလုံး မင်္ဂလာပါလို့ နှုတ်ခွန်းဆက်သပါတယ်ရှင်။ ကျွန်မကတော့ ကချင်ပြည်နယ်၊ မိုးညှင်းမဲဆန္ဒနယ်မှ လွှတ်တော် ကိုယ်စားလှယ် ဒေါ်စန်းစန်းအိ ဖြစ်ပါတယ်။ စေတုတ္တရာမဲဆန္ဒနယ်မှ ဦးကျော်အောင်လွင် တင်သွင်း ထားသည့်အဆိုကို ထောက်ခံဆွေးနွေးသွားမှာ ဖြစ်ပါတယ်။ ကျွန်မတို့မြန်မာနိုင်ငံဟာ နိုင်ငံရဲ့ မြောက်ဖျားကနေ တောင်ဘက်စွန်းထိ နိုင်ငံရဲ့ အရှေ့ကနေအနောက် အလယ်ပိုင်းဒေသပါမကျန် နိုင်ငံ အနှံ့အပြားမှာ အဖိုးတန်ရတနာတွေထွက်ရှိကြောင်း အဆိုရှင်ကတင်ပြထားခဲ့သလို သယံဇာတရဲ့ အကျိုးကျေးဇူးတွေကို ဘယ်သူတွေကခံစားစံစားနေကြလို့ တိုင်းပြည်က အဆင်းရဲဆုံးနိုင်ငံဖြစ်ခဲ့ရတာ လဲလို့ မေးခွန်းထုတ်ခဲ့မှုကို ကျွန်မတို့ ကချင်ပြည်နယ်၊ သယံဇာတထုတ်ယူမှု သတင်းအချက်အလက် အချို့ကို အခြေခံပြီးတော့ ထောက်ခံဆွေးနွေးသွားမှာ ဖြစ်ပါတယ်။ ၂၀၁၅ ခုနှစ် အောက်တိုဘာလ Global Witness ကနေထုတ်ပြန်ခဲ့တဲ့ မြန်မာနိုင်ငံရဲ့ ကြီးမားတဲ့ နိုင်ငံတော်လျှို့ဝှက်ချက်စာအုပ်ပါ အစီရင်ခံစာအရ ကျောက်စိမ်းအရောင်းအဝယ်ပြုလုပ်တဲ့နေရာမှရရှိတဲ့ ဒေါ်လာသန်း ထောင်ပေါင်း များစွာကို အမေရိကန်ရဲ့ Sanction ပိတ်ဆို့ခံရတဲ့ မူးယစ်ရာဇာများ၊ ခရိုနီကုမ္ပဏီများက ထိန်းချုပ် ထားကြောင်း နာမည်ဆိုးနှင့်ကျော်ကြားလာသော ပုဂ္ဂိုလ်များ၏မိသားစုဝင်များ ပိုင်ဆိုင်သည့်ကုမ္ပဏီ များသည် နိုင်ငံ၏အဖိုးတန်ဆုံးသဘာဝအရင်းအမြစ်များနှင့် အကောင်းဆုံးကျောက်မျက်များကို စိတ်ကြိုက်ရွေးချယ်ပြီးတော့မှ အမြတ်ရယူနေကြကြောင်း၊ တရုတ်နိုင်ငံရဲ့ သွင်းကုန်ပစ္စည်းစာရင်း ဇယားများအရ ၂၀၁၄ ခုနှစ် တစ်နှစ်ထဲတွင်ပင် အမေရိကန်ဒေါ်လာ ၁၂ ဘီလီယံထိရှိခဲ့ကြောင်း မြန်မာတစ်နိုင်ငံလုံး GDP ရဲ့ ၄၈ ရာခိုင်နှုန်းရှိပြီးတော့မှ အဲဒီစရိတ်တွေက ကျန်းမာရေးအသုံးစရိတ်ရဲ့ ၄၆ ဆခန့်ရရှိကြောင်း ဖော်ပြထားတာကို တွေ့ရှိရပါတယ်။ ဒါပေမဲ့လို့ ကျောက်စိမ်းထွက်ရှိတဲ့ ကျွန်မတို့ ကချင်ပြည်နယ်ကတော့ လမ်းပန်းဆက်သွယ်ရေး၊ ကျန်းမာရေးစောင့်ရှောက်မှုနှင့် ပညာရေး အဆောက်အအုံတွေဟာ နိမ့်ကျနေဆဲပဲဖြစ်တာမို့လို့ နယ်သူနယ်သားများအတွက် အကျိုးအမြတ် လွန်စွာနည်းပါးတဲ့ထုတ်လုပ်မှုလုပ်ငန်းများသာဖြစ်ခဲ့တယ်လို့ ထုတ်ပြန်ထားတာတွေ့ရှိရပါတယ်။ ကျွန်မတို့ဒေသခံဌာနေတိုင်းရင်းသားများရဲ့ ထမင်းလုတ်ကို လုစားလာကြတဲ့ ကုမ္ပဏီကြီးများအဖြစ် ကျွန်မတို့ဌာနေတိုင်းရင်းသားတွေက ယုံကြည်လာကြတဲ့အတွက်ကြောင့်မို့လို့ လုပ်ငန်းတွေကို တူးဖော်ထုတ်လုပ်ခြင်းတွေကို ရပ်ဆိုင်းပေးဖို့အတွက် ဆန္ဒပြထုတ်ဖော်မှုတွေကိုလည်း ကြုံတွေ့ခဲ့ရတာ ဖြစ်ပါတယ်။ ၂၀၁၆-၂၀၁၇ ဘဏ္ဍာရေးနှစ် အမျိုးသားစီမံကိန်းနှစ်ပတ်လည်အစီရင်ခံစာအရ ကျောက်မျက်ထုတ်လုပ်ခွင့်ပါမစ်ပေါင်း နှစ်သောင်းကျော်ရှိခဲ့ပြီးမှ ၁၉၀၀၀ ကျော်ဟာ ၂၀၁၁ ခုနှစ်ထိ တစ်သန်းရှိနေပြီးတော့ နိုင်ငံတော်ရဲ့ ကျောက်စိမ်းအကျိုးတူကုမ္ပဏီဟာ ၂၀၅ ခုပဲရှိပါတယ်။ ကျောက်မျက်ကုမ္ပဏီ ၁၃ ခုတို့ကသာ နိုင်ငံတော်နှင့်အကျိုးတူထုတ်လုပ်နေကြောင်း သိရှိရပါတယ်။ ဒါတွေကိုကြည့်ခြင်းအားဖြင့် လုပ်ငန်းရဲ့ ၉၈ ရာခိုင်နှုန်းဟာ ပုဂ္ဂလိကပိုင်တွေဖြစ်ပြီးတော့မှ နှစ်ရာခိုင်နှုန်းကသာလျှင် အစိုးရရဲ့ ပိုင်ဆိုင်မှုပါမစ်နဲ့ လုပ်ကိုင်ခွင့်ပြု ထားတာဖြစ်တယ်လို့ သိရှိရပါ တယ်။ အခွန်ကောက်ယူမှုစနစ်တွေမှာလည်း ကျောက်စိမ်းအပါအဝင် ပတ္တမြား၊ နီလာ၊ စိန်တို့ကို ၂၀ ရာခိုင်နှုန်းကောက်ယူပြီးတော့ ကျောက်တွင်းသမားတွေနဲ့ ကုန်သည်တွေကို လုပ်ငန်းပါမစ်ချပေးတဲ့ အချိန်မှာ အခွန်စည်းကြပ်တဲ့စနစ်ကို အသုံးပြု နေတာတွေဟာ AGTA ရဲ့ ၂၀၁၆ ခုနှစ်စစ်တမ်းအရ တရားမဝင်လည်ပတ်နေသောကြီးမားသည့်ကျောက်မျက်ကုန်သွယ်မှုများမှာ အခွန်ကင်းလွတ်နေဆဲပဲ ဖြစ်တယ်လို့ ထောက်ပြထားတာကို တွေ့ရှိရပါတယ်။ ဒါတွေကိုကြည့်ခြင်းအားဖြင့် နိုင်ငံတော်ရဲ့ လုပ်ပိုင်ခွင့်ပါမစ်ချပေးမှု၊ အခွန်ကောက်ခံမှုစနစ်တွေကိုလည်း စနစ်တကျ ပွင့်လင်းမြင်သာစွာဖြင့် ကိုင်တွယ်စိစစ်သင့်ကြောင်း ထောက်ပြဆွေးနွေးလိုပါတယ်ရှင့်။ သဘာဝတွင်းထွက်တွေဟာ ပြုလုပ် ဖန်တီး၍မရတဲ့ရတနာများဖြစ်တဲ့အတွက်ကြောင့်မို့လို့ စနစ်တကျထိန်းသိမ်းစီမံခန့်ခွဲဖို့ လိုအပ် ကြောင်းနှင့် စီမံခန့်ခွဲမှုအမှားများကြောင့် သဘာဝပတ်ဝန်းကျင်ဂေဟစနစ်ပျက်စီးခြင်း၊ တောတောင် များပျောက်ကွယ်သွားခြင်း၊ ရေကြီးရေလျှံမှုများကြောင့် လူမှုဒုက္ခများခံစားကြရခြင်း၊ စည်းကမ်းမဲ့ စွန့်ပစ်အမှိုက်မြေစာပုံများကြောင့် ဒေသခံလူထုရဲ့ အသက်အိုးအိမ်စည်းစိမ်များ ပျက်စီးဆုံးရှုံးခဲ့ရခြင်း ကို အဆိုရှင်က ထောက်ပြဆွေးနွေးသွားခဲ့တာကို တွေ့ရပါတယ်။ သယံဇာတကျိန်စာအဖြစ် မငြိမ်းချမ်းနိုင်သေးတဲ့ပြည်တွင်းစစ်မီးကိုလည်း ယခုအချိန်ထိ ကျွန်မတို့ပြည်နယ်သူ ပြည်နယ် သားတွေဟာ ခံစားနေကြရပြီး လက်ရှိကြုံတွေ့နေရတဲ့ သဘာဝသယံဇာတကျိန်စာကို ကချင်ပြည်နယ် နှင့် နိုင်ငံသူနိုင်ငံသားများအတွက် ကောင်းချီးမင်္ဂလာတစ်ပါးအဖြစ် ပြောင်းလဲပေးမယ်ဆိုရင်တော့ မြန်မာ့ကျောက်စိမ်းလောကကို အမြန်ဆုံးပြုပြင်ပြောင်းလဲပေးရန် လိုအပ်ကြောင်းလည်း ထောက်ပြ ဆွေးနွေးလိုပါတယ်။ ၂၀၁၄ ခုနှစ်၊ ဇူလိုင်လမှာ သယံဇာတထုတ်ယူမှုဆိုင်ရာပွင့်လင်းမြင်သာမှုဖော် ဆောင်ရေး EITI ဘုတ်အဖွဲ့က မြန်မာနိုင်ငံကို လျှောက်ထားသူအဆင့်ကနေ သတ်မှတ်ပေးခဲ့တာဖြစ်လို့ ၂၀၁၆ ခုနှစ်မှာ EITI လုပ်ငန်းဖော်ဆောင်မှုကော်မတီအဖွဲ့ကိုသော်လည်းကောင်း၊ မြန်မာနိုင်ငံ တွင်းထွက်သတ္တု သယံဇာတအရင်းအမြစ် တူးဖော်ထုတ်လုပ်ရေးလုပ်ငန်းများ ပွင့်လင်းမြင်သာမှု ဖော်ဆောင်ရေးဦးဆောင်ကော်မတီကိုလည်းကောင်း ဖွဲ့စည်းခဲ့တာဖြစ်တဲ့အတွက်ကြောင့်မို့လို့ EITI လိုက်နာမှုအဆင့်အတန်း ခုနစ်ချက်စလုံးကိုပြည့်မီနိုင်စေဖို့အတွက် ကုမ္ပဏီများကို ကြီးကြပ်ကွပ်ကဲ ခြင်း၊ ရှိနှင့်ပြီးသောတူးဖော်ရေးလုပ်ငန်းများတွင် သဘာဝပတ်ဝန်းကျင် လူမှုဘဝ၊ လူ့အခွင့်အရေး၊ အလုပ်သမားအခွင့်အရေးတို့နှင့်ပတ်သက်ပြီး နိုင်ငံအတွင်း နိုင်ငံတကာဥပဒေများနှင့် စံနှုန်းများကို ချိုးဖောက်မှုရှိနေပါက ချက်ချင်းစစ်ဆေးပြီး လုပ်ငန်းများကို ရပ်ဆိုင်းစေခြင်း၊ ရေရှည်ဖွံ့ဖြိုးတိုးတက်ဖို့ အတွက် နိုင်ငံတကာစံညွှန်းများနှင့်အညီ လူ့အခွင့်အရေးထိခိုက်နစ်နာမှုနှင့် ပတ်ဝန်းကျင်ဂေဟစနစ် ပျက်စီးမှုလျော့နည်းစေရန်အတွက် မူဝါဒနှင့်လုပ်ငန်းစဉ်များကို အမြန်ဆုံးအကောင်အထည်ဖော် ဆောင်ရွက်သင့်ကြောင်းလည်း အကြံပြု ဆွေးနွေးလိုပါတယ်ရှင်။ နိဂုံးချုပ်အားဖြင့် သတ္တုတွင်းထွက်စွမ်းအင်သည် ထုတ်ယူတဲ့နေရာမှာ အကန့်အသတ်ရှိပြီး သဘာဝပတ်ဝန်းကျင်ပျက်စီးဆုံးရှုံးမှုကိုဖြစ်စေတဲ့အတွက်ကြောင့်မို့လို့ သယံဇာတတူးဖော်ထုတ်လုပ် ရေး စီမံခန့်ခွဲမှုနှင့် စံနမူနာယူသင့်သော သီရိလင်္ကာနိုင်ငံကဲ့သို့စနစ်ကောင်းများရှိသည့် EITI လက်မှတ် ရနိုင်ငံများကို စံနမူနာထား၍ နိုင်ငံတော်အစိုးရသစ်၏ရွေးကောက်ပွဲကြေညာစာတမ်းပါ ရေရှည် တည်တံ့ခိုင်မြဲသည့် ဖွံ့ဖြိုးမှုကို အာမခံနိုင်သော စီးပွားရေးကို ပွင့်လင်းမြင်သာစွာလုပ်ဆောင်ရေး မူဝါဒ ပန်းတိုင် အရင်းအမြစ်ဝေမျှ၍ဖြစ်သည့် ကျောက်မျက်ကဏ္ဍနှင့် တိုက်ရိုက်သော်လည်းကောင်း၊ သွယ်ဝိုက်၍သော်လည်းကောင်း ဆက်စပ်ပြီး ပြဿနာများရှိနေသော တိုင်းရင်းသားလက်နက်ကိုင် အဖွဲ့များနှင့် အမျိုးသားပြန်လည်သင့်မြတ်ရေး၊ ပြည်တွင်းငြိမ်းချမ်းရေးမူဝါဒပန်းတိုင်တို့ကို အချိန်တို နှင့် အမြန်ဆုံးရောက်ရှိနိုင်ရန်အတွက် နိုင်ငံသူနိုင်ငံသားများပိုင်ဆိုင်သည်။</speech>
<speech type='speaker'>နိဂုံးချုပ်ပါ။</speech>
<speech type='speaker'>
မိုးကောင်းမဲဆန္ဒနယ်မှ ဦးဝင်းနိုင် ဆွေးနွေးဖို့ ဖြစ်ပါတယ်။
</speech>
<speech><mp id='237'>ဦးဝင်းနိုင်(မိုးကောင်းမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌ ကြီးနှင့် အားလုံးမင်္ဂလာပါခင်ဗျား။ ကျွန်တော်ကတော့ ကချင်ပြည်နယ်၊ မိုးကောင်းမဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးဝင်းနိုင် ဖြစ်ပါတယ်။ စေတုတ္တရာမဲဆန္ဒနယ်က ဦးကျော်အောင်လွင် တင်သွင်းတဲ့အဆိုကို ထောက်ခံဆွေးနွေးသွားမှာဖြစ်ပါတယ်ခင်ဗျား။ ဥက္ကဋ္ဌကြီးခင်ဗျား။ အဆိုမှာ ကျောက်မျက်ရတနာများနှင့် တွင်းထွက်သတ္တု သယံဇာတများကို စနစ်တကျတူးဖော်ထုတ်လုပ် ထိန်းသိမ်းစောင့်ရှောက်ဖို့ ရည်ရွယ်တင်သွင်းတာဖြစ်တဲ့အတွက် နိုင်ငံတော်နှင့် နိုင်ငံသားတို့ရဲ့ ရေရှည် အကျိုးစီးပွားနှင့်ယှဉ်ပြီး ထောက်ခံဆွေးနွေးရခြင်းဖြစ်ပါတယ်။ အဆိုရှင်တင်ပြသလို ကျွန်တော်တို့ တိုင်းပြည်ဟာ သဘာဝသယံဇာတပေါကြွယ်ဝတဲ့နိုင်ငံဖြစ်ပြီး သတ္တုမျိုးစုံ၊ ရတနာမျိုးစုံထွက်ရှိတာ အားလုံးအသိပဲဖြစ်ပါတယ်။ အဲဒီအထဲကမှ အားလုံးနဲ့ရင်းနှီးကျွမ်းဝင်တဲ့ရတနာများ ဖြစ်တဲ့ ပတ္တမြား၊ ကျောက်စိမ်း၊ ရွှေနဲ့ နမူနာပြ ဆွေးနွေးလိုပါတယ်။ ကမ္ဘာ့အရည်အသွေးအကောင်းဆုံးပတ္တမြားကို မိုးကုတ်ဒေသမှာ တူးဖော်ရရှိတာဖြစ်ပါတယ်။ ပတ္တမြားထွက်တဲ့ ဗြုန်းကျောက်မြေကိုတူးဖော်ပြီး ရေနဲ့ မျောတိုက်ရှာဖွေရတာဖြစ်ပြီး ကလန့်အချိန်နဲ့ ရောင်းဝယ်ပြုကြောင်း သိရပါတယ်။ ကျောက်စိမ်းကို တော့ ဖားကန့်ဒေသ၊ မိုးညှင်းဒေသ၊ ခန္တီးဒေသမှာရှိတဲ့ ကျောက်စိမ်းထွက်တဲ့မှော်မှာ ကျောက်ကြော ရောက်တဲ့အထိ အပေါ်ယံမြေလွှာကို တူးဖော်ဖယ်ရှားပြီး ရှာဖွေရတာဖြစ်ပါတယ်။ ကျောက်အမျိုး အစားနှင့် အရည်အသွေးကိုမူတည်ပြီး ပန်းပု၊ လက်ကောက်ကွင်း၊ ဆွဲပြား၊ ဆွဲသီး၊ လက်စွပ်ဆေး စသဖြင့် တွက်ချက်ရောင်းချကြတာဖြစ်ပါတယ်။ ရွှေကိုတော့ ပြဒါးနဲ့ဖမ်းတဲ့နည်း၊ ကျောက်ကိုအမှုန့် ကြိတ် ဆိုင်ရာနှိုက်နဲ့ချက်တဲ့နည်း၊ အတုံးအခဲအလိုက်တူးဖော်ရရှိတဲ့နည်း စသဖြင့် ရရှိနိုင်ပြီး ရွှေကျွတ်နှုန်းပေါ်မှာမူတည်ပြီး ရွေး၊ ပဲ၊ မတ်၊ မူး၊ ကျပ်သား စသဖြင့် အခြင်အတွယ်နဲ့ တန်ဖိုး သတ်မှတ်တာ၊ ရောင်းချတာဖြစ်ကြပါတယ်။ တင်ပြပါနမူနာများကိုကြည့်ခြင်းအားဖြင့် ရတနာတူးဖော် ရာမှာ ရှာဖွေပုံနည်းလမ်းမတူသလိုပဲ တန်ဖိုးသတ်မှတ်ရောင်းချပုံ၊ ခြင်တွယ်ပုံမှာလည်း ကွဲပြားခြားနား တာဖြစ်ပါတယ်။ ဘယ်လိုပဲတန်ဖိုးကွဲပြား၊ ထုတ်လုပ်ပုံနည်းလမ်းကွဲပြားပေမဲ့ အလွန်အကျွံထုတ်လုပ် တာနှင့်အမျှ သဘာဝပတ်ဝန်းကျင်ကို ထိခိုက်ပျက်ယွင်းစေတာကတော့ အတူတူပဲဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ကျောက်စိမ်းရတနာဟာ ရှေးမင်းအဆက်ဆက် အမြတ်တနိုးထားတဲ့ နန်းစဉ်ရတနာဖြစ်ပြီး ကျွန်တော်တို့တိုင်းပြည်ကနေ တန်ဖိုးထားကုန်သွယ်ဝယ်ယူ ခဲ့တာ ဝယ်ယူခဲ့တဲ့နှစ်ပေါင်း ရာဂဏန်းကတည်းကပါ။ တစ်သက်လုံး လူ့စွမ်းအားနဲ့သာ တူးဖော်ခဲ့ ကြတာဖြစ်တဲ့အတွက် သဘာဝပတ်ဝန်းကျင်ထိခိုက်မှုမသိတာနဲ့ဘဲ တန်ဖိုးလည်း အင်မတန်တက်ခဲ့ပါ တယ်။ ဖားကန့်မဲဆန္ဒနယ် လွှတ်တော်ကိုယ်စားလှယ် ဦးတင့်စိုး တင်ပြသလိုပဲ ရှားပါးလွန်းလို့ ရတနာ ထိုက်ခဲ့ပါတယ်။ အခုတော့ လွန်ခဲ့တဲ့နှစ်အနည်းငယ်ကစပြီး ဧရာမစက်ယန္တရားကြီးများနှင့် အလွန် အကျွံတူးဖော်ကြတဲ့အတွက် ကျောက်စိမ်းဈေးကွက်ပျက်တဲ့အပြင် သဘာဝပတ်ဝန်းကျင်ပျက်စီးတာ ကတော့ မမြင်ချင်၊ မကြားချင်မှအဆုံးဆိုသလိုပါပဲ။ ရွှေလုပ်ငန်းကလည်း ထို့အတူပါပဲ။ ၂၀၀၀-၂၀၀၁ ခုနှစ်ဝန်းကျင် တနိုင်းဒေသ ရှင်ဗွေယန်ရွှေမှော် စစည်ကားတဲ့အချိန်က တောကြီး၊ တောင်ကြီးတွေဟာ ပိန်းပိန်းနေအောင် ရှိခဲ့တာပါ။ နှစ်နှစ်၊ သုံးနှစ်လောက်အကြာမှာ ငါးမိုင်၊ ခြောက်မိုင်လောက် ပြောင်သလင်းခါသွားပြီး အခုအချိန်မှာတော့ မျက်စိတဆုံးသဲကန္တာရတွေ ဖြစ်သွားပါပြီ။ ၁၉၉၇-၁၉၉၈ ခုနှစ်လောက်က ကျွန်တော်တို့မြို့မှာ ကျောင်းလာတက်တဲ့ နာဂကျောင်းသားလေးအပြောဟာဆိုရင် သားအဖနှစ်ယောက် ရှင်ဗွေယန်ချောင်းမှာ အင်ဝိုင်းလေးနဲ့ နှစ်ရက်၊ သုံးရက်ရွှေကျင်တာ တစ်နှစ်စာ ကျောင်းစရိတ်ရခဲ့တဲ့အကြောင်း၊ တစ်ရွာလုံးနဲ့ဆိုင်တဲ့ ပွဲလမ်းသဘင်ကျင်းပဖို့စရိတ်လိုအပ်လာရင် ရွာသူရွာသားများ စုပေါင်းရှာဖွေကြလေ့ရှိကြောင်း၊ ဘယ်သူမှ လောဘတကြီး ရှာဖွေတာမရှိတဲ့ အကြောင်း ပုံပြင်ဆန်ဆန်ကြားခဲ့ရပါတယ်။ အဲဒီလိုတစ်သက်လုံး တယုတရထိန်းသိမ်းခဲ့တဲ့ရတနာမြေ ဟာ လောဘတကြီးစက်ယန္တရားတွေနဲ့ တူးဖော်မှုတွေကြောင့် ဆယ်စုနှစ်တစ်ခုအတွင်း ဘာပင်မှ မပေါက်နိုင်တဲ့ ကန္တရကြီးဖြစ်နေပါပြီ။ ဥက္ကဌကြီးခင်ဗျား။ အဆိုရှင်တင်ပြသလို တွင်းထွက်သတ္တုသယံဇာတကျောက်မျက်ရတနာ ဆိုတာ မကုန်ခမ်းနိုင်တဲ့အရင်းအမြစ်မဟုတ်ပါဘူး။ တွင်းထွက်သတ္တုသယံဇာတကျောက်မျက်ရတနာ ထုတ်လုပ်တာနှင့်အမျှ သဘာဝပတ်ဝန်းကျင်ပျက်စီးခြင်းဆိုတာလည်း ကပ်လိုက်လာတာပါ။ ဖားကန့် ကျောက်စိမ်းမှော်များ၊ တနိုင်းရွှေမှော်များရဲ့ သဘာဝပတ်ဝန်းကျင်ပျက်စီးမှုဟာ တစ်ကမ္ဘာလုံးက သတိထားစောင့်ကြည့်ရလောက်အောင် ဖြစ်နေပါပြီ။ ဒီလိုဖြစ်ရခြင်းကို ဆန်းစစ်ကြည့်လိုက်ရင် လွန်ခဲ့တဲ့ ဆယ်စုနှစ်တစ်ခုအတောအတွင်းမှာ ကျောက်စိမ်းလုပ်ကွက်၊ ရွှေလုပ်ကွက်တွေကို လက်ဝါးကြီးအုပ်ပြီး စက်ယန္တရားကြီးများနှင့် အလွန်အကျွံထုတ်လုပ်ခဲ့ကြတဲ့အပြင် အဲဒီထုတ်လုပ်မှု များကို တာဝန်ယူကြီးကြပ်ရာမှာလည်း အလွန်တရာမှအားနည်းခဲ့တာကြောင့် ဖြစ်ပါတယ်။ ကျွန်တော့်ကို Power Point ဖြင့် တင်ပြခွင့်ပြုပါခင်ဗျား။ ဒါကတော့ ကန္တာရလိုဖြစ်သွားတဲ့ ရှင်ဗွေယန် ရွှေမှော်ကို Google Earth ကနေ မြင်တွေ့ရတဲ့ပုံပဲဖြစ်ပါတယ်။ ဒါ ၂၀၀၅-၂၀၀၆ ခုနှစ် ဒီ ရှင်ဗွေယန် ရွှေမှော်တွေ အကြီးအကျယ်ထုတ်လုပ်တဲ့အချိန်က ရွှေလုပ်ကွက်တစ်ခုဖြစ်ပါတယ်။ ဒီဟာကတော့ ဒီနေ့ခေတ်မှာ ဖားကန့်လုပ်ကွက်တစ်ခုအတွင်းက အကြီးအကျယ်တူးဖော်တဲ့စက်ယန္တရားများပဲ ဆိုတာ မကုန်မသဘာဝပတ်ဝန်းကျင်ပျက်စီးခြင်းကျင်ပျက်စီးမှုဟာ တစ် ဖြစ်ပါတယ်။ ဒါကတော့ အဝီစိရောက်ခမှန်းတူးဖော်နေကြတဲ့ လုပ်ကွက်ကြီးများပဲဖြစ်ပါတယ်။ ညာဘက်က Slide မှာတော့ ဒါဟာ အောက်က ပုရွက်ဆိပ်လောက်ပဲမြင်ရတဲ့ ရေမဆေးကောက်သူ တွေက အပေါ်ကသွန်ချလာမယ့်ကားနဲ့ ပစ်လာတဲ့စွန့်ပစ်မြေစာတွေကို စောင့်ဆိုင်းရှာဖွေနေကြတဲ့ပုံ ဖြစ်ပါတယ်။ ဒါတွေကတော့ ၁၉၉၀ ခုနှစ်ဝန်းကျင်က လက်လုပ်ကျင်းတစ်ခုမှာ ခေါက်စားထမ်းတဲ့ မြင်ကွင်းဖြစ်ပါတယ်။ ဒီဟာလည်း ကျွန်တော်တို့ ခေါက်စားထမ်းတဲ့လုပ်ငန်းခွင်ဖြစ်ပါတယ်။ ဒီဟာတွေ လည်း အဲဒီခေတ်၊ အဲဒီအခါက ဂေါ်၊ တောင်းနဲ့ထမ်းပြီးတော့ လုပ်အားပြုပြီးတော့ ရှာဖွေစားသောက် ခဲ့တဲ့အချိန်ဖြစ်ပါတယ်။ အဲဒီအချိန်ကဆိုရင် ကျွန်တော်တို့ လက်လုပ်ကျင်းတစ်ခုဟာ ခေါက်စားထမ်း တဲ့အလုပ်သမား ထောင်၊ သောင်းချီပြီး အလုပ်ပေးထားနိုင်လို့ နိုင်ငံတစ်ဝန်းကလာရောက်လုပ်ကိုင်ကြ တဲ့ လက်လုပ်လက်စားတွေအလွန်အဆင်ပြေခဲ့ကြတာဖြစ်ပါတယ်။ ဥက္ကဌကြီးခင်ဗျား။ အလွန်အကျွံတူးဖော်ထုတ်လုပ်မှုနှင့် အလုပ်အကိုင်အခွင့်အလမ်းများကို ထိန်းညှိနိုင်ဖို့ဆိုရင် တိကျပြတ်သားတဲ့ဥပဒေတွေ ပြဋ္ဌာန်းဖို့လိုသလို အဲဒီဥပဒေတွေကလည်း ရှင်းရှင်း လင်းလင်းရှိဖို့ လိုပါတယ်။ အထက်ကတင်ပြခဲ့တဲ့အတိုင်း သဘာဝမတူ၊ တန်ဖိုးသတ်မှတ်ချက်မတူ၊ တူးဖော်ထုတ်လုပ်ပုံမတူတဲ့ ကျောက်မျက်ရတနာသယံဇာတများကို ထိန်းသိမ်းတူးဖော်ထုတ်လုပ်ဖို့ ဥပဒေများရေးဆွဲရာမှာ အမျိုးအစားအလိုက်သတ်မှတ်ခွဲခြားဖို့လည်း လိုအပ်ပါလိမ့်မယ်။ နိဂုံးချုပ် အနေနဲ့ နိုင်ငံတော်နှင့် နိုင်ငံသားများပိုင်ဆိုင်တဲ့ သတ္တု တွင်းထွက်ကျောက်မျက်ရတနာသယံဇာတ များကို သားစဉ်မြေဆက်ခံစား၊ စံစားနိုင်ဖို့ အချိန်မီထိန်းသိမ်းဖို့လိုအပ်သလိုပဲ တစ်ပိုင်တစ်နိုင်လုပ်ငန်း များကို တိကျရှင်းလင်းတဲ့ဥပဒေများရေးဆွဲပြီး ဒေသခံများ၊ နိုင်ငံသူနိုင်ငံသားများရဲ့ အလုပ်အကိုင် အခွင့်အလမ်းများအတွက်လည်း ဖန်တီးပေး။</speech>
<speech type='speaker'>နိဂုံးချုပ်ပါ။</speech>
<speech type='speaker'>
မံစီမဲဆန္ဒနယ်မှ ဦးချင်းဖေလင်း ဆွေးနွေးဖို့ ဖြစ်ပါတယ်။
</speech>
နိုင်ငံတစ်နိုင်ငံဖြစ်တယ်ဆိုတာ ကျွန်တော်တို့အားလုံးအသိပဲဖြစ်ပါတယ်။ ဒါပေမဲ့ အံ့သြစရာကောင်း တာကတော့ ဒီလောက်သယံဇာတတွေ ပေါကြွယ်ဝတဲ့နိုင်ငံတစ်နိုင်ငံဖြစ်ပါလျက်နဲ့ ကမ္ဘာ့အဆင်းရဲဆုံး နိုင်ငံတွေထဲမှာ ထည့်သွင်းသတ်မှတ်ခံနေရတာဆိုတာပါပဲ။ ဒီလို တစ်ချိန်တည်းမှာပဲ နိုင်ငံတော်နှင့် နိုင်ငံသားအများစုက ဆင်းရဲတွင်းကနေရုန်းထနေတဲ့အချိန်မှာတော့ တချို့သောလူတွေက နိုင်ငံ့သယံဇာတတွေကို မိဘအမွေရထားသလိုပဲ ထုတ်ယူသုံးစွဲနေခဲ့ကြတာ၊ လက်ရှိလည်း ထုတ်ယူ သုံးစွဲနေကြတာတွေက ကျွန်တော်တို့က ရင်နာစရာအင်မတန်ကောင်းလှပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ နိုင်ငံတော်နှင့် နိုင်ငံသားများ ရေရှည်အကျိုးစီးပွားကို မျှော်ကိုးပြီး ဦးတည်ဆောင်ရွက်နေတဲ့ ကျွန်တော်တို့ အခုလိုအချိန်အခါမျိုးမှာ နိုင်ငံ့သယံဇာတတွေကို ထုတ်ယူသုံးစွဲခွင့်ပြု တာတွေနဲ့ပတ်သက်ပြီး ကျွန်တော်တို့ သီးခြားပြန်လည်သုံးသပ်ဖို့တော့ လိုအပ်နေပြီ ထင်ပါတယ်။ ဒီနိုင်ငံ့သယံဇာတတွေကို ထုတ်ယူသုံးစွဲမှုနှင့်ပတ်သက်ပြီး ဥပဒေတွေ၊ နည်းဥပဒေတွေ ပြဋ္ဌာန်းတဲ့နေရာမှာလည်း နိုင်ငံတော်နှင့် နိုင်ငံသားများရဲ့ ရေရှည်အကျိုးစီးပွားဖြစ်ထွန်းမှုကိုသာ ဦးတည်ပြီးမှ ရေးဆွဲပြဋ္ဌာန်းသင့်ပါတယ်။ အခုဆိုလို့ရှိရင် ကျောက်မျက်ဥပဒေကို အမျိုးသားလွှတ်တော် က ပြင်ဆင်ပြီး ပြည်သူ့လွှတ်တော်ကိုလည်း ပေးပို့ထားပြီးပြီလို့ သိရပါတယ်။ ဒီဥပဒေဟာဆိုလို့ရှိရင် လည်း အဆိုရှင်တိုက်တွန်းခဲ့သလိုပဲ ကျွန်တော်တို့ အနာဂတ်နိုင်ငံတော်နှင့် နိုင်ငံသားတွေအတွက် အရေးကြီးတဲ့ဥပဒေတစ်ခုဖြစ်လာမှာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ အခုနက ဒေါက်တာခင်မောင်သင်း ဆွေးနွေးခဲ့သလို ပေါ့။ ရတနာဆိုတာ ရှားမှတန်ဖိုးရှိတာပါ။ ပေါလွန်းလို့ရှိရင် တန်ဖိုးမဲ့သွားတတ်ပါတယ်။ ဥပမာ - ကျောက်စိမ်းဆိုပါစို့။ ကမ္ဘာမှာ အရည်အသွေးအကောင်းဆုံးကျောက်စိမ်းက ကျွန်တော်တို့ မြန်မာနိုင်ငံ တစ်နိုင်ငံမှာပဲ ထွက်ပါတယ်။ အဲဒါကို ကျွန်တော်တို့က စနစ်တကျတူးဖော်မသုံးစွဲဘဲနဲ့ လောဘတကြီးနဲ့ ဗုန်းပေါလအောထုတ်နေမယ်ဆိုရင် ရတနာရဲ့ တန်ဖိုးကလည်း ကျဆင်းသွားမှာဖြစ်သလို နိုင်ငံတော်နှင့် နိုင်ငံသားတွေရဲ့ ရေရှည်အကျိုးစီးပွားကိုလည်း ဖျက်ဆီးရာရောက်မှာဖြစ်ပါတယ်။ လေးစားအပ်ပါ သော ဥက္ကဋ္ဌကြီးခင်ဗျား။ အလျဉ်းသင့်လို့ ကျွန်တော် ဆွေးနွေးလိုတာကတော့ ကျောက်မျက်ရတနာတွေ က တစ်မျိုးနဲ့တစ်မျိုး တူးဖော်ထုတ်လုပ်တဲ့နေရာမှာ သဘောသဘာဝချင်းမတူညီတာတွေရှိတတ်ကြပါ တယ်။ ဒီလိုသဘောသဘာဝမတူညီကြတဲ့ရတနာတွေကို ကျွန်တော်တို့ ဥပဒေတစ်ခုတည်းမှာ ရောသွင်းပြီးမှ ရေးဆွဲခဲ့မယ်ဆိုလို့ရှိရင် ကမ္ဘာ့အကောင်းဆုံးကျောက်မျက်ရတနာဖြစ်တဲ့ ကျောက်စိမ်း ဆိုတာ မကြာခင်မှာ ကွယ်ပျောက်သွားနိုင်ပါတယ်။ ဒါကြောင့်ကျောက်စိမ်းနဲ့ပတ်သက်ပြီးမှ သီးခြား ဥပဒေရေးဆွဲပြီးမှ စနစ်တကျတူးဖော်ထုတ်လုပ်ပြီး ထိန်းသိမ်းကြပ်မတ်သင့်တယ်လို့လည်း ကျွန်တော့် အနေနဲ့ အကြံပြုလိုပါတယ်။ ဒီလိုကျောက်စိမ်းဥပဒေကို သီးခြားရေးဆွဲနေတဲ့အချိန်မှာလည်း ကျွန်တော်တို့က မပြဋ္ဌာန်းနိုင်ခင်အထိ ဒီယန္တရားကြီးတွေနဲ့ တူးဖော်ထုတ်လုပ်နေတာ ကျွန်တော်တို့က အားလုံးရပ်ဆိုင်းပစ်ဖို့ လိုပါတယ်။ ဒီလိုရပ်ဆိုင်းပစ်ပါလို့ ပြောခြင်းဟာ ကျွန်တော်တို့က သူများစီးပွား ကိုနစ်နာပျက်စီးလိုလို့မဟုတ်ပါဘူး။ ဘာဖြစ်လို့လဲဆိုတော့ ယန္တရားကြီးတွေကို ရပ်လိုက်ရုံနဲ့ ကုမ္ပဏီ တွေအနေနဲ့လည်း နစ်နာသွားစရာအကြောင်းမရှိသလို လက်လုပ်လက်စားတွေအနေနဲ့လည်း ဘာမှ ဆုံးရှုံးနစ်နာစရာမရှိပါဘူး။ ဘာဖြစ်လို့လဲဆိုတော့ ၂၀၁၁ ခုနှစ်ကနေ ၂၀၁၃ ခုနှစ်မပါ။ တိုက်ပွဲဖြစ်နေ တဲ့ကာလဆိုတော့။ ဒီ ၂၀၁၇ ခုနှစ်အထိ သူတို့ တူးဖော်ထားတဲ့ကျောက်စိမ်းတွေက နောက်ထပ် ၁၀ နှစ်ရောင်းထုတ်ရင်တောင် မကုန်ဘူးဆိုတာ ကျောက်စိမ်းလောကကလူတွေ အားလုံးအသိပဲဖြစ်ပါ တယ်။ ဒါကြောင့် ဒီဥပဒေတွေကိုပြဌာန်းတဲ့နေရာမှာ ကျွန်တော်တို့က နောက်ပိုင်းမှာ ယန္တရားကြီးတွေ ကို ဆက်လက်အသုံးပြုခွင့်ပြုမယ်၊ မပြု ဘူး။ ဘယ်လောက်အတိုင်းအတာအထိပြုမလဲ။ စသဖြင့် သတ်သတ်မှတ်မှတ်ထည့်သွင်းဖို့လိုသလို ရတနာနယ်မြေတွေသတ်မှတ်တဲ့နေရာမှာလည်း စနစ်တကျ ရှိဖို့လိုပါတယ်။ အရင်လို ရတနာတွေတူးခါနီးကျမှ ရတနာနယ်မြေသတ်မှတ်ပြီးမှ တစ်ဧကလောက် အခွန်ဆောင်ပြီးမှ ၁၀ ဧကလောက် စိတ်တိုင်းကျတူးတာမျိုးတွေကို ဆက်လက်ခွင့်ပြု သင့်/မပြုသင့်။ ဒါတွေကို ကျွန်တော်တို့က ထည့်သွင်းစဉ်းစားဖို့ လိုပါတယ်။ ဥက္ကဋ္ဌကြီးခင်ဗျား။ ကျွန်တော်တို့ ကမ္ဘာ့ကျောက်မျက်တန်းဝင်ရတနာတွေနဲ့ပတ်သက်ပြီး တချို့ နိုင်ငံတွေမှာ ဘယ်လိုထိန်းသိမ်းပြီးမှ ပြည်သူတွေအတွက် ဘယ်လိုလုပ်ပိုင်ခွင့်တွေပေးထားသလဲဆိုတာ ကို တင်ပြလိုပါတယ်။ သြစတြေးလျနိုင်ငံမှာဆိုလို့ရှိရင် ကမ္ဘာ့ကျောက်မျက်ရတနာတန်းဝင် နီလာအဖြူ ထွက်တဲ့ရတနာသိုက်ရှိပါတယ်။ ဒီရတနာ နီလာအဖြူကို လိုအပ်တဲ့အပူချိန်နဲ့ ပြုပြင်ပြောင်းလဲလိုက်ရင် အပြာဖြစ်လာပါတယ်။ ဒါပေမဲ့ ရတနာသိုက်ရှိပေမဲ့ သြစတြေးလျအစိုးရက ဈေးကွက်မှာ လိုအပ် သလောက်ကိုပဲ သူက ထုတ်ယူသုံးစွဲခွင့်ပြု တာဖြစ်ပါတယ်။ ဒါကိုကြည့်ခြင်းအားဖြင့် သူတို့နိုင်ငံရဲ့ အစိုးရ သူတို့နိုင်ငံရဲ့ သယံဇာတတွေနဲ့ပတ်သက်ပြီး ဘယ်လိုစီမံခန့်ခွဲထားသလဲဆိုတာ ကျွန်တော်တို့ ပေါ်လွင်စေမှာဖြစ်ပါတယ်။ နောက်တစ်ခုအနေနဲ့ကတော့ ပြည်သူတွေအတွက် အလုပ်အကိုင်အခွင့် အလမ်းတွေကို ဘယ်လိုဖန်တီးထားသလဲဆိုတာပေါ့နော်။ သာမန်ပြည်သူတွေနဲ့ နိုင်ငံသားတွေ ဒီသယံဇာတသတ္တုတွေကို ဥပဒေဘောင်ထဲကနေ လုပ်ထုံးလုပ်နည်းတွေနဲ့ တူးဖော်ခွင့်ရအောင် လုပ်ထားတဲ့နိုင်ငံတွေလည်း ရှိပါတယ်။ ဥပမာ - ကိုလံဘီယာနိုင်ငံက သတ္တု ထုတ်လုပ်တဲ့နေရာမှာ လုပ်ထုံးလုပ်နည်းမှာဆိုရင် လက်လုပ်လက်စားတူးဖော်တဲ့သူတွေက ယန္တရားအသုံးမပြု ဘဲ ဆောင်ရွက် နေသရွေ့၊ တစ်နေ့ကို ၁၀ ကုဗမီတာထက်မကျော်သရွေ့ သို့မဟုတ် မြစ်ကမ်းနား အလျားမီတာ ၂၀၀ မကျော်သရွေ့ အမြဲတမ်းတရားဝင်တယ်လို့ ဒီလိုသတ်မှတ်ပေးထားပါတယ်။ နောက် Green Land ကျွန်းမှာ နေထိုင်တဲ့သူတွေတူးဖော်လို့ရရှိတဲ့ တွင်းထွက်တန်ဖိုးတွေရဲ့ နေ့စဉ် ဒိန်းမတ်ငွေကြေး တစ်သိန်း(အမေရိကန်ဒေါ်လာ ၁၅၀၀၀ မကျော်သရွေ့) လိုင်စင်မရှိဘဲ တူးဖော်ခွင့်ရှိတယ်ဆိုမှ ဒီလိုသတ်မှတ်ပေးထားတာရှိပါတယ်။ ကျွန်တော်တို့ အခုလက်ရှိပြင်ဆင်မယ့် ကျောက်မျက်ရတနာ ဥပဒေနဲ့ပတ်သက်လို့ကတော့ ကျွန်တော်တို့ ပြည်သူတွေအတွက် ဒီလိုအခွင့်အရေးတွေပေးထားတာ ဘာမှမတွေ့ရပါဘူး။ လေးစားအပ်ပါသော ဥက္ကဌကြီးခင်ဗျား။ နိဂုံးချုပ်အနေနဲ့ တင်ပြဆွေးနွေးလိုတာကတော့ ဦးကျော်အောင်လွင်အဆိုမှာပါခဲ့တဲ့ ကျွန်တော်တို့နိုင်ငံတော်ရဲ့ နိုင်ငံသားများပိုင်ဆိုင်တဲ့ ပေါကြွယ်ဝလှ တဲ့ ကျောက်မျက်ရတနာများနဲ့ တွင်းထွက်သတ္တုသယံဇာတများကို အနာဂတ်နိုင်ငံတော်နှင့် နောင်လာ နောက်သားများ အရှည်သဖြင့် သုံးဆောင်ခံစားဖို့ဆိုလို့ရှိရင် ကျွန်တော်တို့ ပြည်ထောင်စုအစိုးရအဖွဲ့ အနေနဲ့ရော၊ ဥပဒေပြု ပြည်ထောင်စုအဆင့်အဖွဲ့အစည်းဝင်တွေ၊ ကျွန်တော်တို့လွှတ်တော်ကိုယ်စား လှယ်တွေအနေနဲ့ ဒီသယံဇာတနှင့်ပတ်သက်တဲ့ ဥပဒေတွေ၊ နည်းဥပဒေတွေကို ကျွန်တော်တို့က စနစ်တကျပြင်သင့်တာတွေပြင်မယ်။ ဖြည့်စွက်သင့်တာတွေ ဖြည့်စွက်မယ်။ အသစ်ရေးဆွဲပြဋ္ဌာန်းသင့် တာတွေကို ရေးဆွဲပြဌာန်းပြီးမှ နိုင်ငံရဲ့ အဖိုးတန်တွင်းထွက်သယံဇာတတွေကို ကြပ်ကြပ်မတ်မတ် ထိန်းသိမ်းကာကွယ်စောင့်ရှောက်နိုင်ပါစေလို့ ကျွန်တော့်အနေနဲ့ အကြံပြု တိုက်တွန်းရင်း စေတုတ္တရာ မဲဆန္ဒနယ်က ဦးကျော်အောင်လွင်ရဲ့ အဆိုကို လေးလေးနက်နက်ထောက်ခံဆွေးနွေးလိုက်ရပါတယ်။ ကျေးဇူးတင်ပါတယ်။
<speech type='speaker'>
ဗန်းမော်မဲဆန္ဒနယ်မှ ဦးအောင်သိန်း ဆွေးနွေးဖို့ ဖြစ်ပါတယ်။
</speech>
<speech><mp id='233'>ဦးအောင်သိန်း(ဗန်းမော်မဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဋ္ဌနှင့် ပြည်သူ့လွှတ်တော်ကိုယ်စားလှယ်များအားလုံး မင်္ဂလာပါလို့ ကျွန်တော်နှုတ်ခွန်းဆက်သလိုက်ပါတယ်။ ကျွန်တော်ကတော့ ကချင်ပြည်နယ်၊ ဗန်းမော်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးအောင်သိန်းဖြစ်ပါတယ်။ စေတုတ္တရာမဲဆန္ဒနယ်မှ ဦးကျော်အောင်လွင်ရဲ့ အဆိုကို ထောက်ခံဆွေးနွေး သွားမှာဖြစ်ပါတယ်။ အဆိုထဲမှာ နှစ်ပိုင်းတွေ့ရပါတယ်။ ကျောက်မျက်ရတာနာတွေကို စည်းကမ်းတကျ ထုတ်လုပ်ရန်နဲ့ ကျောက်မျက်ရတနာတွေ ထွက်ရှိရာဒေသမှာရှိတဲ့ ဒေသခံပြည်သူများနဲ့ နောင်လာ နောက်သားများအတွက် တွင်းထွက်ကျောက်မျက်ရတနာများကို အမွေအနှစ်အနေနဲ့ ထားခဲ့စေချင်တဲ့ စေတနာပါတဲ့သဘောဆန္ဒကို တွေ့ရပါတယ်။ လွှတ်တော်ဥက္ကဋ္ဌကြီးခင်ဗျား။ ကျွန်တော်ကတော့ တွင်းထွက်မျိုးစုံထွက်ရှိတဲ့ မြန်မာနိုင်ငံ အတွင်းမှာရှိတဲ့ ကချင်ပြည်နယ်အတွင်းမှာထွက်ရှိတဲ့ ကျောက်စိမ်းအကြောင်းကိုပဲ အဓိကပြောသွား မှာဖြစ်ပါတယ်။ ကချင်ပြည်နယ်မှာထွက်ရှိတဲ့ ကျောက်စိမ်းများဟာ ကမ္ဘာပေါ်မှာအကြီးမားဆုံးနဲ့ အရည်အသွေးအလွန်ကောင်းမွန်တဲ့၊ ကျောက်စိမ်းများဖြစ်ပြီး အိမ်နီးချင်းနိုင်ငံများဖြစ်တဲ့ တရုတ်နိုင်ငံ မှအလွန်တရာမှာ မျက်စိကျနေတဲ့ ကျောက်စိမ်းတူးဖော်ခြင်းလုပ်ငန်းကို (၁၈) ရာစုကတည်းက မြန်မာ နိုင်ငံဒေသမှာ တိုင်းရင်းသားတွေနှင့်အတူ တရုတ်များဟာ မြန်မာနိုင်ငံအထက်ပိုင်း ကချင်ပြည်နယ်မှာ တူးဖော်လုပ်ကိုင်ခဲ့တာကို တရုတ်နိုင်ငံ အင်ပိုလီယံ ပြပွဲတွေမှာ ဖော်ပြထားတဲ့ ရွှေလီနှင့် ဂျယ်ကောင်မှာပြတဲ့ ပုံတွေက ဖော်ပြနေပါတယ်။ ကျောက်စိမ်းလို့ပြောရင် ဖားကန့်၊ လုံးခင်း၊ သံမခံ၊ တောမော်၊ ဟောင်းပါး၊ မော်ဟန်၊ ခန္တီးစတဲ့ ကျောက်စိမ်းကြောတွေရှိတဲ့ နေရာဒေသတွေကို မြန်မာ ပြည်အနှံအပြားမှ တိုင်းရင်းသားပေါင်းစုံရောက်လာပြီး ရှေးယခင်က ကျောက်စိမ်းကို သံတိုင်များနှင့် ကျောက်တောင်တွေ၊ ကျောက်နံရံတွေကို ခက်ခက်ခဲခဲတူးဖော်ပြီး ကျောက်စိမ်းတွေကို ဆင်များဖြင့် တရုတ်နိုင်ငံ တင်ပို့ခဲ့ကြပါတာကိုလည်း သိရပါတယ်။ တရုတ်နိုင်ငံက ကျောက်စိမ်းကို အလွန်တရာ မြတ်နိုးပြီး ကမ္ဘာ့နိုင်ငံများကိုရောင်းချပြီး စီးပွားဖြစ်နေတာလည်း လွန်ခဲ့သောနှစ်ပေါင်းများစွာ ကတည်းက ဖြစ်ပါတယ်။ ဥက္ကဋ္ဌကြီးခင်ဗျား။ မြန်မာနိုင်ငံသားများက ခက်ခဲစွာတူးဖော်ခဲ့ပေမဲ့ တရုတ်နိုင်ငံရဲ့ မတရား ဈေးနှိမ်ပြီးဝယ်ယူမှုကို ရှေးယခင်ကတည်းက ခံစားခဲ့ရတာ ဖြစ်ပါတယ်။ မြန်မာနိုင်ငံအတွက် အခွန် အကောက်လည်း ထင်သလောက်မရခဲ့ပါဘူး။ မဆလလက်ထက် နှစ်ပေါင်း ၂၆ နှစ်တာကာလအတွင်း ဗဟိုချုပ်ကိုင်မှုများတဲ့အတွက်ကြောင့်မို့လို့ ဟိုးယခင်တုန်းကဆိုရင် ဖားကန့်လမ်းတွေ၊ တနိုင်းကိုသွားတဲ့ လမ်းတွေဟာဆိုလို့ရှိရင် တစ်ရက်၊ နှစ်ရက်နဲ့ မရောက်နိုင်ဘဲ သုံး၊ လေးညလောက်အိပ်ပြီးမှ ရောက်ရ တဲ့လမ်းတွေ ဖြစ်ပါတယ်။ ပြည်နယ်ရဲ့ ရပိုင်ခွင့်တွေလည်း နည်းလာခဲ့တာဖြစ်ပါတယ်။ ဒါပေမဲ့ အဲဒီအချိန် မှာတုန်းက အာဏာရှိတဲ့သူတွေပဲ ငွေကြေးအမြောက်အမြား ပိုင်ဆိုင်စွာခံစားခွင့်ရှိခဲ့ပြီး ဒေသခံပြည်သူ တွေဟာဆိုရင် သဘာဝပတ်ဝန်းကျင်ပျက်စီးမှုနှင့်သာ ရင်ဆိုင်ခဲ့ပြီးမှ ခံစားမှုတွေ အများကြီးနည်းခဲ့တာကို တွေ့ရပါတယ်။ အဲဒီအချိန်တုန်းက သံတိုင်နှင့်တူးတယ်။ ဥရုချောင်းထဲမှာ လေထိုးတံတွေနဲ့ ရေအောက် ကို မျက်နှာဖုံးတွေစွတ်ပြီးမှ ရေငုတ်ကျင်းတွေ ဖော်ခဲ့ကြတယ်။ နှစ်ပေါင်းများစွာ တူးဖော်ခဲ့သော်လည်း သဘာဝပတ်ဝန်းကျင်ပျက်စီးမှုက မရှိသလောက်ရှိခဲ့ပါတယ်။ အခုလိုအချိန်မှာ ဖားကန့်ဒေသကို သွားတဲ့သူတော်တော်များများဟာ ကျောက်အောင်တယ်ဆိုတာနှင့် လောင်းကစားတွေလုပ်ကြတယ်။ မူးယစ်ဆေးဝါးတွေသုံးစွဲကြတယ်။ အဲဒီလိုနဲ့ မှော်မှာအနာဂတ်လူငယ်တွေ ပျက်စီးနေတာအပြင် သဘာဝ ပတ်ဝန်းကျင်ပျက်စီးမှုပါ ခံစားခဲ့ရတယ်။ ဥက္ကဋ္ဌကြီးခင်ဗျား။ ၁၉၈၈ ခုနှစ် အရေးအခင်းပြီးတဲ့နောက်မှာ မဆလအစိုးရပြီးတော့ နိုင်ငံတော် ငြိမ်ဝပ်ပိပြားမှုအုပ်ချုပ်ရေးစနစ်အဖြစ်လည်းကောင်း၊ နိုင်ငံတော်အေးချမ်းသာယာရေး နှင့်ဖွံ့ဖြိုးရေးကောင်စီလက်ထက်မှာလည်းကောင်း ၁၉၉၅ ခုနှစ်၊ ကျောက်မျက်ဥပဒေကို ပြဋ္ဌာန်းခဲ့ပါ တယ်။ ၂၀၁၆ ခုနှစ်မှာလည်း ဒုတိယအကြိမ် ပြင်ဆင်တဲ့ဥပဒေဟာ နယ်စပ်မြို့များမှာ ကျောက်မျက် ရတနာပြပွဲ ကျင်းပခွင့်ပြုရန်ကိစ္စနှင့် မြန်မာ့သယံဇာတများ ပြည်ပသို့လွယ်ကူစွာ သွားရောက်နိုင်ရန် အခြေအနေများကို ဖန်တီးပေးတဲ့အနေအထားတွေကို တွေ့ရှိရ၍ အလွန်တရာ မြန်မာနိုင်ငံအတွက် တွင်းထွက်ကျောက်မျက်ရတနာတွေ ဆုံးရှုံးမှုကို ဖြစ်ပေါ်စေခဲ့ပါတယ်။ ဥက္ကဌကြီးခင်ဗျား။ ၁၉၉၅ ခုနှစ်၊ ကျောက်မျက်ရတနာဥပဒေထုတ်ပြန်ပြီးတဲ့ နောက်ပိုင်းမှာ စက်ယန္တရားကြီးများဖြင့် တူးဖော်ခြင်းလုပ်ငန်းများကို စတင်ခဲ့ပါတယ်။ အဲဒီကမှ ကျောက်စိမ်းတူးဖော် တဲ့အခါမှာ စက်ယန္တရားနဲ့ တူးဖော်ခြင်းလုပ်ငန်း၊ အသေးစားလုပ်ငန်းတွေကနေမှ နောက်ဆုံး ရေမဆေး ရှာဖွေရေးလုပ်ငန်းဘဝကို လုပ်ငန်းသုံးမျိုးခွဲခြားသွားတာ တွေ့ရပါတယ်။ ကျောက်စိမ်းလုပ်ငန်းရှင်များ ဟာ တူးဖော်ခွင့်သက်တမ်းကို သုံးနှစ်နှင့် ငါးနှစ်အတွင်းပဲ ပေးထားတာကြောင့်မို့လို့ ကျောက်စိမ်း ထုတ်လုပ်မှုကိုအာရုံစိုက်ပြီး စနစ်တကျတူးဖော်ခြင်းမရှိဘဲ၊ သဘာဝပတ်ဝန်းကျင်ထိန်းသိမ်းခြင်းမရှိဘဲ လျင်မြန်စွာတူးဖော်ရန် သဘာဝပတ်ဝန်းကျင်ဟာ ပိုမိုပျက်စီးလာပါတယ်။ ဥက္ကဋ္ဌကြီးခင်ဗျား။ Power Point အသုံးပြုခွင့်ပြုပါခင်ဗျား။ ယခင်က သံတိုင်နှင့်တူးတဲ့ နေရာမှာ နှစ်ပေါင်းများစွာ သဘာဝပတ်ဝန်းကျင်ပျက်စီးခြင်းမရှိခဲ့သော်လည်းပဲ စက်ယန္တရားများနှင့် တူးတဲ့အခါမှာ Power Point မှာပြထားတဲ့အတိုင်းပဲ ကျင်းတွေ၊ နက်တွေနဲ့ အားလုံးစက်ယန္တရား ကြီးများတူးဖော်တာမို့ သဘာဝပတ်ဝန်းကျင်အလွန်တရာ ပျက်စီးနေတာဟာ အဝီစိကို တူးနေသလားလို့ အောက်မေ့ရပါတယ်ခင်ဗျား။ ကျွန်တော်တို့ ဒါတွေကိုပြရတာ တခြားမဟုတ်ပါဘူး။ ကျွန်တော်တို့ သဘာဝပတ်ဝန်းကျင်က နှစ်ပေါင်းများစွာ ရာနှင့်ချီပြီး တူးခဲ့ကြပေမဲ့လည်း သဘာဝပတ်ဝန်းကျင် ပျက်စီးမှုမရှိခဲ့ပါဘူး။ ဒါပေမဲ့ အခုအချိန်မှာ နှစ်အနည်းငယ်အတွင်းမှာ မြန်မာနိုင်ငံရဲ့ သဘာဝ ပတ်ဝန်းကျင်ကများစွာ ပျက်စီးသွားတာကို တွေ့ရှိရပါတယ်။ အဲဒီသဘာဝပတ်ဝန်းကျင် ပျက်စီးတဲ့ အထဲမှာ အသေးစားရေမဆေးကျောက်ရှာဖွေရေးအဖွဲ့များဟာဆိုရင် ရေမဆေးကျောက်ရှာဖွေရင်းနဲ့ မြေစာပုံအောက်မှာစတေးခဲ့ကြတယ်။ သဘာဝပတ်ဝန်းကျင်ပျက်စီးတဲ့အပြင် နောင်လာနောက်သား အမွေအနှစ်ဆိုးများကို ပေးထားခဲ့သလို ဖြစ်နေပါတယ်။ နှစ်ပေါင်းရာချီလုပ်ကိုင်စားသောက်လာတဲ့ ဒေသခံများအတွက် အလွန်တရာစိတ်ထိခိုက် ကြေကွဲမယ်ဆိုတာလည်း ခံစားကြည့်နိုင်ပါတယ်။ နှစ် အနည်းငယ်အတွင်းမှာ အလွန်တရာအံ့ဩလောက်အောင် ပျက်စီးသွားတဲ့ သဘာဝပတ်ဝန်းကျင်ကို နှစ်အနည်းငယ်နဲ့ပြန်လည်ပြုပြင်ဖို့ဆိုတာ မလွယ်ကူလှပါဘူး။ ဒါကြောင့် ကျွန်တော်တို့ NLD အစိုးရ လက်ထက်မှာ အရင့်အရင်အစိုးရတွေမှားခဲ့သလို အမှားမျိုးကိုမမှားမိစေဖို့ သယံဇာတနှင့် ပတ်ဝန်း ကျင် ဥပဒေကို ပြုပြင်ဆွေးနွေးကြမယ်ဆိုရင် အလတ်စား လက်လုပ်လက်စားတွေနဲ့ ဒေသခံတိုင်းရင်း သားများရဲ့ ဘဝကိုထည့်သွင်းပြီးမှ ဒေသခံပတ်ဝန်းကျင်ကို မထိခိုက်စေဘဲ ပြည်သူ့အသက်အိုးအိမ် စည်းစိမ်များကို ကာကွယ်ပြီး နောင်လာနောက်သားများအတွက် အမွေခံကောင်းတွေချန်ထားခဲ့တဲ့ ပြည်သူ့အစိုးရဖြစ်စေဖို့အတွက် အများဆန္ဒအရ စက်ယန္တရားကြီးများ လုပ်ကိုင်မှုကို ရပ်ဆိုင်းစေပြီး အလတ်စားစက်မှုလုပ်ငန်းများကို အခြေခံတဲ့ဥပဒေပြုပေးဖို့အတွက်ကို စဉ်းစားကြရမှာဖြစ်ပါတယ်။ ဥက္ကဌကြီးခင်ဗျား။ မြန်မာနိုင်ငံရဲ့ အင်ပိုလီယံပြပွဲကို ရောက်ရှိတဲ့အခါမှာ အဲဒီမှာပြနေတဲ့ ကျောက်တွေထက်ကို မြန်မာနိုင်ငံကနေ တရားဝင်ထုတ်သွားတဲ့ တရုတ်နိုင်ငံမှာ သယ်ဆောင်သွားတဲ့ ကျောက်စိမ်းထက်ပိုမို ကောင်းမွန်နေတာကို တွေ့ရှိရပါတယ်။ တရုတ်နိုင်ငံမှာ မြန်မာနိုင်ငံက ထွက်ရှိ တဲ့ကျောက်စိမ်းကို မိမိတိုင်းပြည်မှထွက်ရှိသကဲ့သို့ အင်ပိုလီယံပြပွဲတွေမှာ တစ်နှစ်ကိုအကြိမ်ရေများစွာ ပြသရောင်းချနေတာကို တွေ့ရှိရပါတယ်။ ဒါကိုလည်း ကျွန်တော်တို့အနေနဲ့ အလွန်ဝမ်းနည်းစရာ ကောင်းပါတယ်။ မြန်မာနိုင်ငံမှာလည်း ဤကဲ့သို့ အင်ပိုလီယံပြပွဲကို အကြိမ်ရေများစွာ ပြုလုပ်ပေး သင့်ပါတယ်။ မြန်မာနိုင်ငံမှာထွက်ရှိတဲ့ ကျောက်တွေဟာဆိုရင် လုံးဝကုန်ခမ်းသလောက်ကို ဖြစ်သွားပါ ပြီ။ မြန်မာနိုင်ငံမှာ မိမိတို့ရဲ့ သယံဇာတနဲ့ အိမ်နီးချင်းနိုင်ငံများ ချမ်းသာလာ၍ တိုင်းပြည်ကို အုပ်ချုပ်သော အရင်အစိုးရတွေ မည်ကဲ့သို့ စီမံအုပ်ချုပ်ခဲ့တာလည်းဆိုတာကို ကျွန်တော်မည်သို့ နားလည်ရမလဲမသိတော့ပါ။ ထို့ကြောင့် စေတုတ္တရာမဲဆန္ဒနယ်မှ ဦးအောင်ကျော်လွင်ရဲ့ အဆိုကို ထောက်ခံဆွေးနွေးလိုက်ရပါတယ်ခင်ဗျား။ ကျေးဇူးတင်ပါတယ်။</speech>
<speech type='speaker'>
အင်ဂျန်းယန်မဲဆန္ဒနယ်မှ ဦးလမာနော်အောင် ဆွေးနွေးဖို့ ဖြစ်ပါတယ်။
</speech>
<speech><mp id='242'>ဦးလမာနော်အောင်(အင်ဂျန်းယန်မဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဋ္ဌ၊ ပြည်ထောင်စုဝန်ကြီး၊ လွှတ်တော်ကိုယ်စားလှယ်များအားလုံး မင်္ဂလာအပေါင်းနှင့် ပြည့်စုံပါစေ။ ကျွန်တော်ကတော့ ကချင်ပြည်နယ်၊ အင်ဂျန်းယန်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးလမာနော်အောင် ဖြစ်ပါတယ်။ စေတုတ္တရာမဲဆန္ဒနယ်က အဆိုရှင် ဦးကျော်အောင်လွင်ရဲ့ ကျောက်မျက်ရတနာနှင့် သယံဇာတများ နောင်လာနောက်သားများ အရှည်သဖြင့်ခံစားနိုင်ရေးအဆိုကို ကျွန်တော်တို့ ကချင်ပြည်နယ် ဖားကန့်ဒေသကိုအခြေခံပြီး ထောက်ခံဆွေးနွေးသွားမှာပါမယ်။ ဥက္ကဌကြီးနှင့် ကိုယ်စားလှယ်တော်ကြီးများခင်ဗျား။ ကမ္ဘာ့အကောင်းဆုံးကျောက်စိမ်းသည် မြန်မာ နိုင်ငံမှသာထွက်ရှိပြီး မြန်မာနိုင်ငံတွင်လည်း ကချင်ပြည်နယ် ဖားကန့်ဒေသက အကောင်းဆုံးဖြစ် ကြောင်း သိရှိရပါတယ်။ ဖားကန့်တွင် ၁၉၉၅ ခုနှစ် ပတ်ဝန်းကျင်အထိ ၁၀ ပေ၊ ၁၅ ပေရှိ ကျင်းတစ် ကျင်းကို လူသုံးယောက်ဖြင့် သံတိုင်၊ ပေါက်ပြား၊ ဆူး၊ တူ၊ ဂေါ်တောင်းများအသုံးပြုပြီး တူးဖော်ခဲ့ကြပါ သည်။ တစ်ကယ်ကျင်းဖြစ်ပါက ပေ ၁၀၀ အနက်တူးနိုင်ရန် နှစ်နှစ်ခန့်ကြာပါသည်။ နိုင်ငံတစ်ဝန်းမှ တိုင်းရင်းသားပေါင်းစုံလာရောက်ပြီး ကျင်းသား၊ ခေါက်စားထမ်းခြင်း၊ ဈေးရောင်းခြင်းဖြင့် လုပ်ကိုင် စားသောက်ခဲ့ကြပါသည်။ ဈေးရောင်းခြင်းဖြင့်လည်းကောင်း မုဆိုးမများတောင်ယာခုတ်ပြီး ကျောက်ကျင်းထောင်ခဲ့ကြပါသည်။ နောက်ပိုင်းတွင် ဖက်စပ်ကုမ္ပဏီများမှ လက်ကိုင်ဖောက်စက်များ အသုံးပြု လာကြပြီး မြေစာကို ထရော်လာဂျီကားများအသုံးပြု သယ်ထုတ်ကြပါသည်။ ၎င်းမှတဖန် အဆင့်ဆင့် မိုင်း၊ ဘက်ဟိုး၊ မြေစာသယ်ယာဉ်ကြီးများအသုံးပြုပြီး တူးဖော်လာသည်မှာ ယနေ့တွေ့နေရ သော အတိုင်းအတာအထိ ဖြစ်လာခြင်းဖြစ်ပါသည်။ ယနေ့ ဘတ်ဟိုးတစ်ကော်စာသည် ယခင်လူသုံး ယောက်နံနက် ၆ နာရီမှ ညနေ ၄ နာရီအထိ ပြုလုပ်သောလုပ်အား တစ်ပတ်စာနှင့်ညီမျှကြောင်း သိရှိရပါသည်။ လေးစားရပါသော ဥက္ကဋ္ဌကြီးခင်ဗျား။ ဤမျှကြီးမားသော ယန္တရားကြီးများဖြင့် အသုံးပြု တူးဖော်သော်လည်း တိုင်းပြည်နှင့်နိုင်ငံသားများ အကျိုးခံစားရမှုမှာ ပျက်စီးဆုံးရှုံးသွားသော တော၊ တောင်၊ ရေ၊ မြေ၊ သစ်ပင်၊ သဘာဝပတ်ဝန်းကျင်တို့၏ တန်ဖိုးနဲ့မကိုက်ညီကြောင်း ဒေသခံများနှင့် တိုင်းရင်းသားလုပ်ငန်းရှင်များထံမှ ကြားသိရပါသည်။ ကျောက်စိမ်းလုပ်ငန်းရှင်အချို့၏ ပြောကြား ချက်ကိုလည်း တင်ပြလိုပါသည်။ ကျောက်စိမ်းထွက်ရှိသော နိုင်ငံတော်မှကျင်းပပြုလုပ်သော နေပြည်တော်ကျောက်မျက်ပြပွဲသည် ကျောက်မထွက်ရှိသော တရုတ်ပြည်မှကုမ္ပဏီတစ်ခုပြုလုပ်သော ကျောက်မျက်ပြပွဲကိုမမီကြောင်း၊ အရည်အသွေးမြင့်မားသော အရေခဲကျောက်များမပါကြောင်း၊ ဖားကန့်ဒေသရှိ တော၊ တောင်ကုန်ဆုံးပျောက်ကွယ်သွားခြင်းနှင့် မြေစာပုံကိုကြည့်ပြီး ရင်နာကြောင်း၊ ကျောက်စိမ်းနှင့်ပတ်သက်ပြီး နိုင်ငံတော်အကျိုးရှိရန် စီမံခန့်ခွဲမှု အမြန်ပြုပြင်ရေးဆွဲသင့်ကြောင်း ကြားသိရပါသည်။ အလွန်စိတ်မကောင်းဖြစ်မိပါသည်။ တာဝန်ရှိသူများ လေ့လာသင့်ပါသည်။ လေးစားရပါသော ဥက္ကဋ္ဌကြီးနှင့် ကိုယ်စားလှယ်ကြီးများခင်ဗျား။ အစိုးရ၏ ကျောက်မျက်ပြပွဲ တွင် ကုမ္ပဏီများ၏ ကျောက်စိမ်းများသာ ပြသရောင်းချခွင့်ပြုခြင်း၊ ရေမဆေးသမားများလည်း သိန်းချီ ရှိရာ လူပုဂ္ဂိုလ်တစ်ဦးချင်းရရှိသော ကျောက်ကောင်းများကို တိုက်ရိုက်ပြသရောင်းချခွင့်မရှိခြင်းသည် လည်း ပြည်ပသို့ခိုးထုတ်ရောင်းချရခြင်း၏ အခြေခံတစ်ခုဖြစ်ပါသည်။ နိုင်ငံတော်လည်း အခွန်မရ။ ရောင်းချသူလည်း ဈေးနှိမ်ခံရဖြစ်ခြင်းသည် နိုင်ငံတော်အစိုးရမှ နိုင်ငံသားများအတွက် တရားဝင် ဈေးကွက် မဖော်ဆောင်ပေးနိုင်ခြင်းကြောင့် ဖြစ်ပါသည်။ ကမ္ဘာတွင်စက်ယန္တရားသိပ်သည်းမှု အမြင့် ဆုံးဟု ခေါ်နေသောယန္တရားကြီးများဖြင့် ကျောက်စိမ်းများကိုတူးဖော်နေသော်လည်း ရောင်းချရန် ကျောက်မျက်ပြပွဲကို တစ်နှစ်နှစ်ကြိမ်ခန့်သာ ပြုလုပ်ပေးခြင်းသည်လည်း ကျောက်ခိုးထုတ်ရောင်းချရန် အခွင့်အရေးပေးသကဲ့သို့ ဖြစ်နေပါသည်။ မူလကျောက်စိမ်းထွက်ရှိသော ကချင်ပြည်နယ် မြစ်ကြီးနား တွင်လည်း တစ်နှစ်တစ်ကြိမ် ကျောက်မျက်ပြပွဲ ကျင်းပပြုလုပ်ပေးသင့်ပါသည်။ ဒေသခံများ မိမိတို့ ပုံစံ-၁၀၅ ရရှိပိုင်ဆိုင်ထားသော ဥယျာဉ်၊ ခြံ၊ မြေများကို ဖော်ထုတ်လုပ်ကွက်လျှောက်ပါက ကုမ္ပဏီ ကြီးများကို ပြိုင်ဆိုင်ခွင့်မပြု ဘဲကာကွယ်ပြီး လုပ်ကွက်ချပေးသင့်ပါသည်။ အုပ်ချုပ်ရေးတွင်သာမက စီးပွားရေးလုပ်ငန်းများတွင်လည်း ဗဟိုချုပ်ကိုင်မှုလျှော့ချပြီး တိုင်းဒေသကြီးနှင့် ပြည်နယ်များသို့ အာဏာခွဲဝေပေးသင့်ပါသည်။ လေးစားရပါသော ဥက္ကဋ္ဌကြီးခင်ဗျား။ ယခင်ငါးနှစ်အသုံးပြုခ လေလံဆွဲသူများသည် သစ်၊ ကျောက်မှောင်ခိုကားများကို အားကိုးပြီး လေလံဆွဲရာတွင် ဈေးကြီးပေးရခြင်းဖြစ်ကြောင်းကိုလည်း ကြားသိရပါသည်။ ထို့ကြောင့်မိမိတို့ဆီမှာ အုပ်ချုပ်သော လမ်း၊ တံတားများကို အသုံးပြုပြီး ဖြတ်သန်းသွားခြင်းဖြစ်ကြောင်း သိရပါသည်။ တာဝန်ရှိသူများ၊ တိုင်းပြည်နှင့်နိုင်ငံသားများအကျိုးကို ကြည့်ပြီး စိတ်ဓာတ်ပြုပြင်ရန် အထူးလိုအပ်ပါသည်။ အဆိုရှင်အဆိုပြု သကဲ့သို့ ကျောက်မျက်ရတနာ နှင့်သယံဇာတများကို နောင်လာနောက်သားများ၊ မျိုးဆက်များ ရေရှည်ခံစားနိုင်ရေးမှာ စီမံခန့်ခွဲမှုသာ အဓိက ဖြစ်ပါသည်။ ဖားကန့်နယ်မြေသည်လည်း ယခုနှုန်းအတိုင်း ဆက်လက်တူးဖော်ခွင့်ပြုမည် ဆိုပါက နောင်အနှစ် ၂၀ ခန့်အတွင်း ကုန်ဆုံးသွားနိုင်ကြောင်း လေ့လာသူများ၊ ဒေသခံများနှင့် လုပ်ငန်းရှင်တချို့ထံမှ ကြားသိရပါသည်။ ကျောက်များကုန်ဆုံးသွားသောအခါ ဒေသခံတိုင်းရင်းသား များ အလုပ်အကိုင်စားဝတ်နေရေးအတွက်လည်း ယခုအချိန်မှစ၍ စီမံဆောင်ရွက်သင့်ပါသည်။ သို့ဖြစ်ပါ၍ စက်ယန္တရားကန့်သတ်မှု၊ အလုပ်ချိန်ကန့်သတ်မှု၊ လုပ်ကွက်ကန့်သတ်မှု၊ နိုင်ငံတကာ စံနှုန်းများနှင့်အညီ သဘာဝပတ်ဝန်းကျင်ကာကွယ်မှု၊ ပြန်လည်ဖန်တီးမှုတို့ကို ပြုလုပ်သင့်ပါသည်။ လေးစားရပါသော ဥက္ကဋ္ဌကြီးခင်ဗျား။ အခြားကျောက်မျက်လုပ်ငန်းနှင့် ကွဲပြားကြသော ကျောက်စိမ်းတူးဖော်ရေးလုပ်ငန်းကို သီးခြားဥပဒေရေးဆွဲသင့်ပါသည်။ အဆိုရှင်တင်ပြသလို ကျောက်မျက်ရတနာနှင့် သတ္တုများကို နောင်လာနောက်သား မျိုးဆက်များအရှည်သဖြင့် အသုံးပြု ခံစားနိုင်ရန်ဆိုပါက ဖားကန့်ဒေသတွင်လည်း စက်ယန္တရားကြီးများ အသုံးပြု တူးဖော်ခြင်းကို နှစ်အကန့်အသတ်ဖြင့် ရပ်ဆိုင်းထားခြင်း သို့မဟုတ် လုံးဝရပ်ဆိုင်းခြင်းကို ပြုလုပ်သင့်ပါကြောင်း အကြံပြုရင်း ထောက်ခံဆွေးနွေးအပ်ပါတယ်။ ကျေးဇူးတင်ပါသည်။</speech>
<speech type='speaker'>
တပ်မတော်သားပြည်သူ့လွှတ်တော်ကိုယ်စားလှယ် ဗိုလ်မှူးမြတ်ကို ဆွေးနွေးဖို့ ဖြစ်ပါတယ်။
</speech>
<speech><mp id='000'>ဗိုလ်မှူးမြတ်ကို(တပ်မတော်သားကိုယ်စားလှယ်)</mp>အားလုံးပဲမင်္ဂလာပါ။ ကျွန်တော်က တော့ တပ်မတော်သားကိုယ်စားလှယ် ဗိုလ်မှူးမြတ်ကို ဖြစ်ပါတယ်။ စေတုတ္တရာမဲဆန္ဒနယ်မှ ဦးကျော်အောင်လွင်ရဲ့ အဆိုကို အကြံပြု ဆွေးနွေးသွားပါမယ်။ Power Point သုံးစွဲခွင့်ပြု နိုင်ပါရန် တင်ပြအပ်ပါတယ်။ ဥက္ကဋ္ဌကြီးခင်ဗျား။ မိမိတို့နိုင်ငံဟာ သဘာဝသယံဇာတများပေါကြွယ်ဝတဲ့ နိုင်ငံဖြစ်တာနှင့်အညီ ပတ်ဝန်းကျင်နိုင်ငံတွေရဲ့ မတူကွဲပြားတဲ့ ရေမြေသဘာဝမျိုးစုံတည်ရှိနေတဲ့ နိုင်ငံတစ်နိုင်ငံလည်း ဖြစ်ပါတယ်။ နိုင်ငံရဲ့ စီးပွားရေးကဏ္ဍမှာလည်း သယံဇာတသတ္တု တူးဖော်မှု လုပ်ငန်းက နိုင်ငံ့ဝင်ငွေအများဆုံးရရှိနေကြောင်း လေ့လာတွေ့ရှိရပါတယ်။ သယံဇာတများဟာ တည်ရှိပမာဏ ကန့်သတ်ချက်ရှိပြီး ပြန်လည်ဖြည့်တင်းနိုင်စွမ်းမရှိခြင်း၊ ရေရှည်ထုတ်ယူသုံးစွဲနိုင်ရန် အခွင့်အလမ်း နည်းပါးခြင်းတို့ကြောင့် အခြားကုန်ထုတ်လုပ်မှုတွေ၊ ဝန်ဆောင်မှုလုပ်ငန်းတွေ၊ ကုန်သွယ်မှုလုပ်ငန်းတွေ ဖွံ့ဖြိုးတိုးတက်အောင်ဆောင်ရွက်ပြီး သယံဇာတဝင်ငွေအပေါ်မမှီခိုရအောင် ကြိုးပမ်းဆောင်ရွက် သွားရမှာဖြစ်ပါတယ်။ သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီး ဌာနအနေနဲ့ ကျောက်မျက်ရတနာနှင့် တွင်းထွက်သယံဇာတများ တူးဖော်ထုတ်လုပ်မှုအတွက် လုပ်ငန်းသဘောတူ စာချုပ်များချုပ်ဆိုရာမှာ လုပ်ပိုင်ခွင့်ရှိတဲ့ လုပ်ကွက်ဧရိယာအတွင်းရှိ သစ်ပင်များ ကို သစ်တောဦးစီးဌာနရဲ့ ခွင့်ပြုချက်မရဘဲ ခုတ်လှဲခွင့်မပြုခြင်း၊ ခုတ်လှဲထားတဲ့သစ်ပင်များကို အသုံးပြု လိုပါက သတ်မှတ်ဈေးနှုန်းဖြင့် ပေးချေဝယ်ယူစေခြင်း၊ တူးဖော်ခြင်းလုပ်ငန်းမှထွက်ရှိတဲ့ အပေါ်ယံမြေဆီလွှာများကို စနစ်တကျစုပုံထိန်းသိမ်းထားရှိစေပြီး လုပ်ငန်းများပိတ်သိမ်းချိန်မှာ တူးဖော်ထားတဲ့ ကျင်း၊ ချိုင့်၊ ဂလိုင်များအတွင်းသို့ ပြန်လည်ဖို့ညှိ၍ ပိတ်သိမ်းမှုလုပ်ငန်းစဉ်မှာ စီမံချက် များအတိုင်း သစ်တော၊ သစ်ပင်များကို ပြန်လည်ရှင်သန်သည်အထိ ပြန်လည်စိုက်ပျိုးစေခြင်း၊ လုပ်ငန်းမှထွက်ရှိလာတဲ့ စွန့်ပစ်ပစ္စည်းများကြောင့် မြစ်၊ ချောင်း၊ အင်းအိုင်များပိတ်ဆို့မှု အများပြည်သူ နှင့်သက်ဆိုင်တဲ့ ပတ်ဝန်းကျင်ညစ်ညမ်းထိခိုက်မှုများမရှိစေရန် ဆောင်ရွက်ပေးခြင်း၊ ဒေသအတွင်း တည်ရှိနေတဲ့ လယ်ယာမြေ၊ အိမ်ခြံတို့နှင့်ပတ်သက်ပြီး ထိခိုက်မှုရှိလျှင် သတ်မှတ်ထားတဲ့တန်ဖိုးကို လျော်ကြေးအဖြစ်ပေးချေခြင်းအပြင် ဝန်ကြီးဌာနက လက်ခံကျင့်သုံးနေတဲ့ စံချိန်စံညွှန်းများနှင့်အညီ ပြုစုတင်ပြထားတဲ့ EIA၊ SIA၊ HIA များအရ ဆောင်ရွက်ပေးရမှာဖြစ်ပြီး သဘာဝပတ်ဝန်းကျင်ဆိုင်ရာ စီမံခန့်ခွဲမှုစီမံချက် (EMP)အတိုင်း လိုက်နာဆောင်ရွက်စေခြင်း၊ ဒေသဖွံ့ဖြိုးတိုးတက်စေရေးအတွက် လူမှုရေးလုပ်ငန်းများ အကောင်အထည်ဖော်ဆောင်ရွက်ရန် သတ်မှတ်ရန်ပုံငွေထားရှိခြင်းစတဲ့ အချက်များ ထည့်သွင်းချုပ်ဆိုထားပြီး စာချုပ်ပါအချက်များအား လိုက်နာဆောင်ရွက်မှုရှိ/မရှိ စစ်ဆေးရန်အတွက် တိုင်းဒေသကြီး/ပြည်နယ်အလိုက် ဌာနပေါင်းစုံပါဝင်တဲ့ ပူးပေါင်းကွင်းဆင်း စစ်ဆေးရေးအဖွဲ့များအဖြစ် ယခုအခါ စစ်ဆေးမှုများ လိုက်လံဆောင်ရွက်လျက်ရှိပါတယ်။ သို့ရာတွင် တရားဥပဒေနှင့်မညီတဲ့ တရားမဝင်တူးဖော်မှုများ၊ ပြဋ္ဌာန်းချက်များစတဲ့ တည်ဆဲဥပဒေများရဲ့ အားနည်းချက်များ၊ တရားဥပဒေစိုးမိုးမှု အားနည်းချက်များ၊ ကုမ္ပဏီများရဲ့ စည်းမျဉ်း၊ စည်းကမ်း များအပေါ် လိုက်နာမှုအားနည်းချက်များ၊ ပူးပေါင်းကွင်းဆင်းစစ်ဆေးရေးအဖွဲ့များရဲ့ စစ်ဆေး ကြပ်မတ်မှုအားနည်းချက်များကြောင့် တူးဖော်ရရှိထားတဲ့သယံဇာတများဟာ နည်းလမ်းမျိုးစုံနှင့် မှောင်ခိုဈေးကွက်များသို့ရောက်ရှိသွားပြီး လေလွင့်ဆုံးရှုံးလျက်ရှိခြင်းများကြောင့် နိုင်ငံတော်အနေနဲ့ အခွန်ဘဏ္ဍာအပြည့်အဝမရရှိခြင်းများကြောင့် နစ်နာဆုံးရှုံးမှုများဖြစ်ပေါ်လျက်ရှိပါတယ်။ ကုမ္ပဏီများ နှင့် လုပ်ငန်းလုပ်ကိုင်ခွင့်စာချုပ်များ ချုပ်ဆိုရာမှာ လုပ်ကွက်အမျိုးအစားအလိုက် ဧရိယာ အကျယ်အဝန်းသတ်မှတ်ချက်များ ထည့်သွင်းချုပ်ဆိုထားသော်လည်း မြေအောက်သို့တူးဖော်ရမယ့် အနက်အတိုင်းအတာအား သတ်မှတ်ထားခြင်းမရှိတဲ့အတွက် လုပ်ကွက်များမှာ တွင်းနက်ကြီးများ ဖြစ်ပေါ်လျက်ရှိကာ သဘာဝပတ်ဝန်းကျင်ထိခိုက်မှုများစွာ ဖြစ်ပေါ်လျက်ရှိတာကြောင့် တွင်းထွက် အတိုင်းအတာအား သတ်မှတ်ပေးရန်လိုအပ်ကြောင်းတွေ့ရှိရပါတယ်။ လုပ်ကွက်များတရားဝင်ခွင့်ပြု ခြင်းဖြင့် ရရှိမယ့်အကျိုးရလဒ်များနှင့် တရားဝင်ခွင့်မပြုခြင်းဖြင့် ရရှိလာမယ့်ဆိုးကျိုးများကိုလည်း Power Point မှာ တင်ပြထားတဲ့အတိုင်း နှိုင်းယှဉ်သုံးသပ် တွေ့ရှိနိုင်ပါတယ်။ မြန်မာ့ဓာတ်သတ္တုသယံဇာတများ ထုတ်ယူသုံးစွဲရာမှာ စက်မှုဖွံ့ဖြိုးရေးလုပ်ငန်းများနှင့် ဟန်ချက်ညီညီပူးပေါင်းဆောင်ရွက်ပြီး ရေရှည်မှာအရေးပါတဲ့ မဟာဗျူဟာမြောက်တွင်းထွက်များအား ရှာဖွေထိန်းချုပ်ရန်လိုအပ်သကဲ့သို့ ရှာဖွေတွေ့ရှိထားတဲ့ ဓာတ်သတ္တု အရင်းအမြစ်များကို ခေတ်မီ နည်းပညာများအဖြစ် စီးပွားဖြစ်တူးဖော်ထုတ်လုပ်နိုင်ရန်အတွက် ပြည်တွင်း၊ ပြည်ပမှ နည်းပညာနှင့် အရင်းအနှီးများကိုလည်း ဖိတ်ခေါ်ဆောင်ရွက်သင့်ပါတယ်။ သယံဇာတများဟာ ပြန်လည်ဖြည့်တင်း နိုင်ခြင်းမရှိတဲ့ သုံးကုန်တွင်းထွက်များဖြစ်၍ လက်ရှိတူးဖော်မှုမှရရှိတဲ့ အကျိုးအမြတ်များကို နောင်လာနောက်သားများ ရေရှည်အကျိုးခံစားစေနိုင်မယ့် ထိုက်သင့်တဲ့ရင်းနှီးမြှုပ်နှံမှုလုပ်ငန်းများ အကောင်အထည်ဖော် လုပ်ဆောင်ပေးခြင်းကိုလည်း စီမံဆောင်ရွက်ရမှာဖြစ်ပါတယ်။ နိုင်ငံခြား ငွေကြေးရရှိရေးအတွက် သယံဇာတများကို ကုန်ကြမ်းအဖြစ် ရောင်းချခြင်းမျိုးထက် ကုန်ချောများ အဖြစ် ထုတ်လုပ်ရောင်းချနိုင်ရန်နှင့် မိမိနိုင်ငံစက်မှုကဏ္ဍဖွံ့ဖြိုးမှသာ အသုံးပြုရန်အတွက် စီစဉ် ဆောင်ရွက်သင့်ပါတယ်။ ကျောက်မျက်ရတနာနှင့် တွင်းထွက်သယံဇာတများဟာ တရားဥပဒေစိုးမိုးမှု မရှိတဲ့ နေရာဒေသအချို့မှာလည်း ထွက်ရှိနေခြင်းကြောင့် ထိန်းချုပ်မှုကင်းမဲ့စွာ တူးဖော်ဆောင်ရွက် လျက်ရှိတာကို ဝန်ကြီးဌာနနှင့် တိုင်းဒေသကြီး/ပြည်နယ်အစိုးရတို့က ထိထိရောက်ရောက်ကြပ်မတ် ဆောင်ရွက်သွားဖို့ လိုအပ်ပါတယ်။ တရားဝင်တူးဖော်လုပ်ကိုင်နေတဲ့ လုပ်ကွက်တွေမှာလည်းဥပဒေ၊ နည်းဥပဒေ စာချုပ်ပါစည်းကမ်းချက်များအတိုင်း တိတိကျကျလိုက်နာဆောင်ရွက်ရေး၊ တာဝန်ရှိသူ များမှ စစ်ဆေးကြပ်မတ်ပြီး စည်းကမ်းဖောက်ဖျက်ပါက ထိရောက်စွာအရေးယူဆောင်ရွက်သွားရန်နှင့် ဒေသခံပြည်သူများမှ ပူးပေါင်းဆောင်ရွက်သွားဖို့လိုအပ်ပါတယ်။ နိဂုံးချုပ်အနေနဲ့ သယံဇာတအရင်းအမြစ်များကို ထုတ်လုပ်သုံးစွဲနိုင်ရန်အတွက် စီမံအုပ်ချုပ်သူ များ၊ ပညာရှင်များပူးပေါင်း၍ ထုတ်လုပ်ရေးမူဝါဒ၊ စီမံချက်များ ကြို တင်ချမှတ်ရန် လိုအပ်ပါတယ်။ နိုင်ငံ့စွမ်းအားဖွံ့ဖြိုးတိုးတက်ရေးအတွက် သယံဇာတများကို ထုတ်လုပ်ရေးမူဝါဒနှင့်အညီ စနစ်တကျ ထုတ်လုပ်သုံးစွဲခြင်းဖြင့် ခေတ်မီဖွံ့ဖြိုးတိုးတက်သော နိုင်ငံတည်ဆောက်မှုအခန်းကဏ္ဍကို မြှင့်တင်ပေး နိုင်မှာဖြစ်ပါတယ်။ ကျောက်မျက်ရတနာဥပဒေကြမ်းကို အမြန်ဆုံးရေးဆွဲပြဌာန်းရန် ဆောင်ရွက်သင့်ပါ တယ်။ နိုင်ငံသူ၊ နိုင်ငံသားများအနာဂတ်ကာလမှာ စဉ်ဆက်မပြတ်အကျိုးခံစားနိုင်စေရေးအတွက် သဘာဝသယံဇာတအရင်းအမြစ်များကို ထာဝစဉ်တည်တံ့အောင် စနစ်တကျထိန်းသိမ်းစောင့်ရှောက် ရန်လိုအပ်ကြောင်း အကြံပြု ဆွေးနွေးအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>
ကန်ပက်လက်မဲဆန္ဒနယ်မှ ဦးစံခင် ဆွေးနွေးဖို့ဖြစ်ပါတယ်။
</speech>
<speech><mp id='216'>ဦးစံခင်(ကန်ပက်လက်မဲဆန္ဒနယ်)</mp> လေးစားအပ်တဲ့ ပြည်သူ့လွှတ်တော်ဥက္ကဋ္ဌကြီးနှင့် ပြည်ထောင်စုဝန်ကြီး၊ ပြည်သူ့လွှတ်တော်ကိုယ်စားလှယ်များ အားလုံးမင်္ဂလာပါလို့ နှုတ်ခွန်းဆက်ပါ တယ်။ ကျွန်တော်ကတော့ ကန်ပက်လက်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးစံခင် ဖြစ်ပါတယ်။ ကျွန်တော့်အနေနဲ့ စေတုတ္တရာမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးကျော်အောင်လွင်ရဲ့ အဆိုနဲ့ပတ်သက်ပြီးတော့ ထောက်ခံဆွေးနွေးသွားမှာဖြစ်ပါတယ်။ ကျွန်တော့် ဆွေးနွေးတင်ပြချက်နှင့် ပတ်သက်ပြီးတော့ ထူးခြားမှုနည်းနည်းရှိပါတယ်။ ခုနက အထက်က ဆွေးနွေးကြတဲ့ ကိုယ်စားလှယ်များ အနေနဲ့ဆိုရင် ဓာတ်သတ္တု တွင်းတွေ မိုင်းရှူးတို့၊ ဖားကန့်တို့စသည် အားဖြင့် ဒီနေရာကတူးတဲ့ပုံစံတွေကို အဓိကဦးစားပေးပြီးတော့ ဆွေးနွေးကြပါတယ်။ ကျွန်တော့် အနေနဲ့ဆိုရင် ကျွန်တော်တို့မြို့နယ် ကန်ပက်လက်မြို့နယ်နဲ့ စေတုတ္တရာမြို့နယ်ရဲ့အစမှာ သတ္တုတွင်း အသစ် ရင်ကွဲတောင်လို့ခေါ်ပါတယ်။ အဲဒီနေရာမှာ ကုမ္ပဏီတစ်ခုက အဲဒီကျော်စွာ ကုမ္ပဏီကနေပြီး တော့ ၂၀၁၅-၂၀၁၆ ခုနှစ် မတ်လအထိ သူတို့တိုးတိုးတိတ်တိတ်ပဲခေါ်မှာပေါ့ လျှို့ဝှက်တူးဖော်နေကြ တာကို ကျွန်တော်တို့ ကန်ပက်လက်မြို့နယ်က သတင်းရရှိပါတယ်။ ရရှိတဲ့အခါကျတော့ ကျွန်တော်တို့ ကန်ပက်လက်မြို့နယ်က ပြည်နယ်လွှတ်တော်ကိုယ်စားလှယ် ဦးဦးထန်း ဦးဆောင်ပြီးတော့ အရပ်ဘက် အဖွဲ့အစည်းက ပုဂ္ဂိုလ်နှစ်ဦး အားလုံးသုံးဦးနှင့် သက်ဆိုင်ရာလှည်းပုံကျေးရွာအုပ်စု အုပ်ချုပ်ရေးမှူး နှင့် ရပ်မိရပ်ဖ၊ သက်ဆိုင်ရာအနီးပတ်ဝန်းကျင်မှာရှိတဲ့ အပေါကျေးရွာအုပ်ချုပ်ရေးမှူးနှင့် ရပ်မိရပ်ဖ၊ လုံးကြီးကျေးရွာအုပ်ချုပ်ရေးမှူးနှင့် ရပ်သူရွာသား ၂၀ ဦး၊ ပြီးတော့ မကွေးတိုင်းဒေသကြီး ချင်းအမျိုးသားဝန်ကြီးနဲ့လည်းပဲ ဒီကိစ္စနဲ့ပတ်သက်ပြီးတော့ ကန်ပက်လက်မှာရှိတဲ့ လွှတ်တော် ကိုယ်စားလှယ်တွေနဲ့အဖွဲ့၊ ဒီအရပ်ဘက်အဖွဲ့အစည်းတွေနဲ့ချိတ်ဆက်ပြီးတော့ မကွေးတိုင်း၊ ချင်းရေးရာ ဝန်ကြီး ဦးလှထွန်းကလည်း ကိုယ်စားလှယ်နှစ်ယောက်စေလွှတ်ပြီးတော့ လုံးကြီးရွာမှာ အစည်းအဝေး တစ်ရပ်ကျင်းပပြီးတော့ စုစုပေါင်း လူပေါင်း ၃၀ ဦးကနေပြီးတော့ သူတို့တူးဖော်တဲ့ ရင်ကွဲတောင်ပေါ် ကိုလိုက်ပြီးတော့ ကြည့်ကြတယ်။ ကြည့်တဲ့အခါမှာ ဘာတွေလုပ်ထားတယ်ဆိုလို့ရှိရင် ခွင့်ပြု မဲ့ပေမဲ့ ကားလမ်းကြီးတွေတူးတယ်။ ကားလမ်းကြီးတွေတူးပြီးတော့ တောင်ပေါ်မှာဆိုလို့ရှိရင် ပေ ၄၀ ကျယ်တဲ့ ချက်ကန်ကြီးတွေနဲ့ ချက်နေတယ်။ ပြီးတော့ အက်ဆစ်အပြင်းစားတွေထည့်တယ်။ အဲဒီအက်ဆစ် အပြင်းစားတွေက မုန်းချောင်းနှင့် ဘယ်လောက်မှမဝေးတဲ့အတွက် အဲဒီအက်ဆစ်ရေတွေဟာ မုန်းချောင်းကိုစီးကျသွားတယ်။ စီးကျသွားပြီးတော့ မုန်းချောင်းရေနဲ့ မျောပါသွားတဲ့အတွက် ချောင်းဝဲယာမှာရှိတဲ့လူတွေဟာ ဒီအက်ဆစ်ရေတွေကို သောက်သုံးရမယ့်အနေအထားမျိုးတွေဖြစ် တယ်။ ပြီးတော့ သူတို့ဟာ ဘယ်လို နေသလဲဆိုရင် ဒီဘူးရွာမှာ ရေအားလျှပ်စစ်လုပ်ငန်းဆိုတာရှိတယ်။ အဲဒီရေအားလျှပ်စစ်လုပ်ငန်းအတွက် ဆောက်လုပ်ထားတဲ့ RC တိုက်ခန်းတွေမှာ အခန့်သားသူတို့က နေတယ်။ ပြီးတော့လည်းပဲ စက်ယန္တရားတွေကလည်း အကြီးကြီးတွေပဲ၊ ကြီးကြီးမားမားတွေ။ အဲဒီလို နေပြီးတော့ တူးဖော်တဲ့နေရာမှာ ဘာသတ္တုတွေတွေ့သလဲလို့မေးကြည့်တဲ့အခါ ရွှေရယ်၊ ကြေးနီရယ်၊ ခရိုမိုက်ရယ်ဆိုတဲ့ သတ္တု သုံးမျိုးကို တွေ့တယ်။ အဲဒီလိုသူတို့ လျှို့ဝှက်ပြီးတော့ယူနေတာကို ဒါကျွန်တော် တွေ့ရတယ်ပေါ့။ တွေ့ရှိခဲ့တယ်ပေါ့။ သွားပြီးတော့ စစ်ဆေးတယ်။ ဥက္ကဋ္ဌကြီးခင်ဗျား။ ဒီလုပ်ငန်းနှင့်ပတ်သက်ပြီး ဒီခြုံငုံပြီးတော့ သုံးသပ်မယ်ဆိုလို့ရှိရင် ဒီကုမ္ပဏီ အနေနဲ့ သက်ဆိုင်ရာ ကျွန်တော်တို့ ကန်ပက်လက်မြို့နယ်ကိုလည်းပဲ အကြောင်းကြားတာမဟုတ်ဘူး။ သက်ဆိုင်ရာ ကျေးရွာအုပ်စုကိုလည်းပဲ အကြောင်းမကြားဘူး။ ဒါ သူတို့အလုပ်လုပ်နေတဲ့ အလုံးကြီး ပတ်ဝန်းကျင်မှာရှိတဲ့ ပြည်သူလူထုတွေကိုလည်း ဘာမှ ပွင့်ပွင့်လင်းလင်းချပြပြီးတော့မှ ပြောပြတာ မရှိဘဲနဲ့ တူးနေကြတာဟာ ဘာဖြစ်သလဲဆိုရင် ဘာတွေပျက်စီးနေသလဲဆိုရင် သစ်တောတွေ၊ ဝါးတောတွေ၊ မြေသားတွေ ဒီဟာတွေပါ ပျက်စီးတယ်။ ဆိုတဲ့အခါကျတော့ ဒီဘေးထွက် ဆိုးကျိုးတွေပဲ အများဆုံးဖြစ်တယ်။ နိုင်ငံတော်ကို သူတို့ကနေပြီးတော့မှ ဘာအခွန်အခ ပေးဆောင်တာမျိုးလည်း မရှိဘူး။ ဒါကြောင့်မို့လို့ ဒီအသစ်အဆန်း နိုင်ငံအတွင်းမှာဖြစ်လာမယ့် ရှိနေသေးတဲ့ သတ္တု၊ သယံဇာတ ပစ္စည်းတွေကို ဒီလိုတိုးတိုးတိတ်တိတ်ပေါ့လေ။ တရားဥပဒေမဲ့ တူးဖော်တာမျိုးတွေ မရှိသင့်ပါဘူးဆိုတဲ့ အကြောင်း။ ဒီဟာတွေကို ခုနက အထက်ကဆွေးနွေးသလို ကြပ်မတ်တဲ့နေရာမှာ၊ ကြီးကြပ်တဲ့နေရာမှာ တိကျတဲ့ စည်းမျဉ်းစည်းကမ်းတွေ ရေးဆွဲပြီးတော့မှ ဒီလုပ်သင့်တယ်ဆိုတာကို အလေးအနက်ထောက်ခံ ရင်းနဲ့ နိဂုံးချုပ်ပါတယ်။ အားလုံးကျေးဇူးတင်ပါတယ်။</speech>
<speech type='speaker'>
ရွှေကူမဲဆန္ဒနယ်မှ ဦးဇာနည်မင်း ဆွေးနွေးဖို့ ဖြစ်ပါတယ်။
</speech>
<speech><mp id='240'>ဦးဇာနည်မင်း(ရွှေကူမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် အားလုံးပဲမင်္ဂလာပါ။ ကျွန်တော်ကတော့ ရွှေကူမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးဇာနည်မင်း ဖြစ်ပါတယ်။ ကျွန်တော့်အနေနဲ့ စေတုတ္တရာမဲဆန္ဒနယ် ဦးကျော်အောင်လွင်ရဲ့ အဆိုကို အကြံပြု ထောက်ခံဆွေးနွေးသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ Power Point သုံးခွင့်ပြုပေးပါ။ ကျွန်တော့်အနေနဲ့ကတော့ ကျောက်မျက်ရဲ့ အောက်ခြေမှာရှိတဲ့ကျောက်စိမ်းကို အခြေပြု ဆွေးနွေးသွား မှာ ဖြစ်ပါတယ်။ ကျောက်စိမ်းဟာဆိုလို့ရှိရင် သဘောသဘာဝက အခြားကျောက်မျက်တွေနဲ့မတူပါ ဘူး။ ဥပမာအားဖြင့်ပြောရမယ်ဆိုလို့ရှိရင် စိန်ကိုတန်ဖိုးရှိအောင် သွေးမယ်ဆိုလို့ရှိရင် စိန်ကို Physicd နည်းနဲ့၊ Geometricd နည်းနဲ့ ပေါင်းစပ်ပြီးမှ ရိုက်လင်းတန်းနှင့်ပြန်လင်းတန်းသွေးမှသာလျှင် အရောင်တတ်ပြီးမှ တန်ဖိုးတက်ပါတယ်။ ဒါကြောင့် စိန်ဟာဆိုလို့ရှိရင် Technic ဆန်ပါတယ်။ ကျောက်စိမ်းကတော့ အဲဒီလိုမဟုတ်ပါဘူး။ ကျောက်စိမ်းကကျတော့ တန်ဖိုးရရှိဖို့အတွက်ကို ပန်းချီ ကား တစ်ချပ်ဆွဲသလိုပဲ အနုပညာဆန်ပြီးမှ စိတ်ကူးယဉ်ဆန်တဲ့အတွက် ဒီပန်းချီကားတစ်ချပ်ရဲ့ တန်ဖိုး ဖြတ်သလိုပဲ၊ ကျောက်စိမ်းကိုတန်ဖိုးဖြတ်သလိုပဲ ဝယ်လက်တွေကပဲတန်ဖိုးဖြတ်တယ်ဆိုတဲ့အကြောင်း ကျွန်တော့်အနေနဲ့ တင်ပြလိုပါတယ်။ ဒီကျောက်မျက်လုပ်ငန်းနှင့်ပတ်သက်ပြီးမှ လုပ်ငန်းစဉ်မှာ လေးရပ် အကြမ်းဖျင်းအားဖြင့်ရှိပါတယ်။ တူးဖော်ခြင်းလုပ်ငန်းလေးရပ်မှာ ကျွန်တော့်အနေနဲ့ အကြံ ပြုချင်တာက ခေတ်မီနည်းပညာနဲ့ထုတ်လုပ်ပြီးမှ သဘာဝပတ်ဝန်းကျင်ကို မထိခိုက်အောင်ထုတ်လုပ် တဲ့နည်းရယ်၊ လက်လုပ်လက်စားတွေပုံစံနဲ့ထုတ်လုပ်တဲ့နည်းကို ကျွန်တော့်အနေနဲ့ထုတ်လုပ်သင့်တယ် ဆိုတဲ့အကြောင်း အကြံပြုချင်ပါတယ်။ ဈေးကွက်နေရာကပြောမယ်ဆိုရင် ဈေးကွက်လေးရပ်မှာဆိုလို့ ရှိရင်လည်း တရားဝင်ရောင်းဝယ်ခြင်း၊ ပြည်တွင်းပြည်ပဆိုတဲ့နေရာမှာ ကျွန်တော့်အနေနဲ့အောက်ဆုံး မှာ ပြထားတဲ့ ဒီကျောက်မျက်ပြပွဲမှာ ဒါတွေတရားဝင်ပွင့်လင်းမြင်သာစွာ ရောင်းချခြင်းမှ နိုင်ငံရဲ့ အကျိုး၊ နိုင်ငံသားရဲ့ အကျိုးရှိမယ်ဆိုတဲ့အကြောင်း ကျွန်တော့်အနေနဲ့တင်ပြလိုခြင်း ဖြစ်ပါတယ်။ လက်ရှိအခြေအနေကတော့ ကျွန်တော်တို့နိုင်ငံဟာဆိုလို့ရှိရင် ငြိမ်းချမ်းရေးဖော်ဆောင်နေတဲ့ ကာလဖြစ်တယ်။ ဒါကြောင့်မို့လို့ တရားဥပဒေစိုးမိုးဖို့အားနည်းတယ်။ ဒါကြောင့်မို့လို့ ကျွန်တော်တို့က ပြည်သူကတင်မြှောက်လိုက်တဲ့ သန့်ရှင်းတဲ့အစိုးရရရှိပေမဲ့လည်း ကောင်းမွန်တဲ့ အုပ်ချုပ်တဲ့နေရာမှာ စီမံခန့်ခွဲမှုတွေအားနည်းနေတဲ့အတွက် အဂတိလိုက်စားမှုတွေလည်း ရှိနိုင်တယ်ဆိုတဲ့အကြောင်း ကျွန်တော့်အနေနဲ့ ပြောဆိုလိုပါတယ်။ ဒါကြောင့် ကျွန်တော်အကြံပြုချင်တာကတော့ ကျောက်မျက် တူးဖော်ခြင်း အဓိကအားဖြင့်ကျောက်စိမ်းကို ပေါ်လစီကို Change ရပါမယ်။ နောက်အခါ ကျွန်တော်တို့ ဒီကျောက်စိမ်းက အခြားကနေ သဘောသဘာဝမတူတဲ့အတွက် ဒီကျောက်စိမ်းကို သီးသန့်ထိန်းကျောင်းနိုင်တဲ့ဥပဒေတစ်ရပ်ကို ပြု ပေးရပါမယ်။ နောက်တစ်ခါ တူးဖော်တဲ့ပုံစံကလည်း ခုနတည်းကပြောသလို ကျွန်တော်တို့က ဒီအမျိုးသားအကျိုးစီးပွားကို ရှေးရှုပြီးမှ အများပိုင်ကုမ္ပဏီ စာရင်းနဲ့ တူးဖော်တဲ့ပုံစံနဲ့သွားမလား။ ဥပမာအားဖြင့်ပြောရမယ်ဆိုရင် ကျွန်တော်တို့ ဒီကြေးနီ လက်ပံတောင်းမှာဆိုလို့ရှိရင် ထုတ်ပြန်ချက်အရ ကျွန်တော်တို့ အစိုးရကဆိုလို့ရှိရင် ၅၁ ရာခိုင်နှုန်း အကျိုးအမြတ်ရရှိပါတယ်။ ဒါကြောင့်မို့လို့ အဲဒီပုံစံနဲ့သွားမလားဆိုတဲ့အကြောင်း ကျွန်တော့်အနေနဲ့ ပြောကြားလိုခြင်းဖြစ်ပါတယ်။ နောက်တစ်ခါ ရောင်းဝယ်ခြင်းစနစ်။ ရောင်းဝယ်ခြင်းစနစ်ကတော့ ကျွန်တော်တို့က တူးဖော်လာတဲ့ကျောက်မျက်တွေကို တန်ဖိုးဖြတ်အဖွဲ့ကို သွားတယ်။ သွားပြီးမှ တန်ဖိုးဖြတ်အဖွဲ့ ကနေတစ်ဆင့် အခြားနည်းနဲ့ပြည်ပဈေးကွက်ကိုရောက်ရှိပြီးမှ ပြည်ပမှာပဲ ကျွန်တော်တို့ရဲ့ ကျောက်စိမ်းတွေက ရောက်ရှိနေတယ်ဆိုတဲ့အကြောင်းကို ကျွန်တော့်အနေနဲ့ပြောလိုပါ တယ်။ အင်တာနက်မှာ Jade ဆိုတဲ့ဟာကို ရိုက်ချလိုက်မယ်ဆိုရင် ကျောက်စိမ်းတွေ့ရှိတဲ့နေရာဟာ မြန်မာမပါပါဘူး။ နယူးဇီလန်ရယ်၊ ရုရှားရယ်၊ တရုတ်ရယ်ဆိုတဲ့ဟာကို တွေ့ရှိရပါတယ်။ အဲဒါကို ကြည့်ခြင်းအားဖြင့် ကျွန်တော်တို့ရဲ့ လုပ်ဆောင်မှုတွေဟာ ဘယ်လောက်ထိ အားနည်းနေတယ်ဆိုတာ တွေ့ရှိရပါတယ်။ တန်ဖိုးဖြတ်အဖွဲ့ဟာ ထားရှိရန်မလိုပါဘူး။ ဘာကြောင့်လဲဆိုတော့ ကျောက်စိမ်းကို တန်ဖိုးဖြတ်နိုင်ဖို့က တိတိကျကျ တန်ဖိုးဖြတ်နိုင်ဖို့မလွယ်ကူပါဘူး။ ကျောက်စိမ်းက ခုနတုန်းက ပြောသလို အနုပညာဆန်ပါတယ်။ ပြီးခဲ့တဲ့နေပြည်တော်မှာပြုလုပ်သွားတဲ့ အင်ပိုရီယမ်ပြပွဲမှာဆိုလို့ ရှိရင် ကုမ္ပဏီတစ်ခုကနေပြီးမှ သူ့ရဲ့ ကျောက်စိမ်းကို EU Dollar ၅ သိန်းခန့် ခန့်မှန်းထားသော်လည်း တကယ်တမ်းက ပြပွဲမှာပေးဝယ်သွားတဲ့သူကတော့ EU Dollar ၅ သန်းအထိ ပေးဝယ်သွားတယ်ဆိုတဲ့ အကြောင်းကို သာဓကရှိပါတယ်။ ဒါကြောင့် ဒီတန်ဖိုးဖြတ်အဖွဲ့ဟာ ထားရှိခြင်းအားဖြင့် မလိုအပ်ဘူး ဆိုတဲ့အကြောင်း ကျွန်တော် ပြောကြားလိုပါတယ်။ နောက်တစ်ခါ အခွန်ကောက်စနစ်တွေလည်း ပြုပြင်ဖို့လိုပါတယ်။ နောက်တစ်ခါ ရောင်းချသည့်ပုံစံကလည်း နေပြည်တော်မှာကဲ့သို့သော အင်ဒိုရီယမ်ပြပွဲမှာပဲ တင်ပြရောင်းချခြင်းစနစ်မှသာလျှင် ပြည်သူ့ရဲ့အကျိုး၊ နိုင်ငံ့အကျိုးကို ရရှိမှာ ဖြစ်ပါတယ်။ ဒါမှလည်း ပွင့်လင်းမြင်သာတဲ့စနစ်ကို ရရှိမှာဖြစ်ပါတယ်။ ဒါကြောင့်မို့ ကျောက်မျက် တူးဖော်ခြင်း၊ ကျောက်စိမ်းကိုထုတ်လုပ်မှုကို ရပ်ဆိုင်းသင့်တယ်ဆိုတဲ့အကြောင်းကိုလည်း ကျွန်တော် ဥက္ကဌကြီးမှတစ်ဆင့် အကြံပြုလိုပါတယ်။ ဒါကတော့ ဥက္ကဌကြီးခင်ဗျား။ အလွန်အကျွံထုတ်ယူသုံးစွဲနေတဲ့ပုံတွေဖြစ်ပါတယ်။ ဒါကြောင့်မို့ နောက်ဆက်တွဲဆိုးကျိုးတွေကရော ဒီပြဿနာတွေရှိလာနိုင်ပါတယ်။ ဒါကြောင့်မို့ ကျွန်တော်တို့ တစ်တွေက မြန်မာငွေတန်ဖိုးကျခြင်းဆိုသည်မှာ ကျွန်တော်တို့တွေက ဒီကျောက်စိမ်းတူးဖော်ဖို့အတွက် နိုင်ငံကနေပြီးတော့မှ လက်ငင်းငွေချေစနစ်နဲ့ စက်သုံးဆီတို့၊ ယန္တရားတို့ ဝယ်ယူရပါတယ်။ အဲဒီအတွက် ကျွန်တော်တို့ရဲ့ နိုင်ငံမှာ ဒေါ်လာရှားပါးမှုပြဿနာကြုံပြီးမှ ဒေါ်လာဈေးတက်တဲ့ပြဿနာ ရှိတဲ့အတွက် ဒီကျောက်စိမ်းတူးဖော်ခြင်းလုပ်ငန်းကဆိုလည်း ကျွန်တော်တို့နိုင်ငံရဲ့ ငွေကြေးဖောင်းပွမှု ကိုလည်း တစ်စိတ်တစ်ဒေသဖြစ်တယ်ဆိုတဲ့အကြောင်း ကျွန်တော့်အနေနဲ့ ပြောဆိုလိုပါတယ်။ သို့ဖြစ်ပါသောကြောင့် လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ကျောက်စိမ်း တူးဖော်ခြင်းလုပ်ငန်းနှင့်ပတ်သက်၍ ရပ်ဆိုင်းသင့်ပါကြောင်း အကြံပြု တင်ပြအပ်ပါတယ်။ သက်တမ်း ကုန်ဆုံးနေတဲ့ကုမ္ပဏီများကိုလည်း သက်တမ်းတိုးခြင်းမပြုရန်လည်း ရပ်ဆိုင်းသင့်ပါတယ်။ ဘာကြောင့် လဲဆိုတော့ ခုနက ပြည်သူ့လွှတ်တော်ကိုယ်စားလှယ်တွေဆွေးနွေးသွားသကဲ့သို့ပဲ ကျွန်တော်တို့တွေက ကျောက်စိမ်းတွေတူးဖော်ပြီးသား ကုမ္ပဏီတွေလက်ထဲမှာ ကျောက်စိမ်းတူးဖော်ပြီးသားဟာ ဂိုဒေါင်နဲ့ အပြည့်။ Lots ဖြင့်ပြောမယ်ဆိုရင် နှစ်သိန်း၊ သုံးသိန်းခန့်အထိ လက်ထဲမှာရှိပါတယ်။ နောက် ၁၀ နှစ်အထိ ကျောက်မျက်ပြပွဲလုပ်မယ်ဆိုတောင်မှ ဒီဟာတွေ အလုံအလောက်ရှိတယ်ဆိုတဲ့ အကြောင်း ပြောချင်ပါတယ်။ ဒါကြောင့်မို့လို့ အခြေခံဥပဒေမှာလည်း အခန်း(၈) ပုဒ်မ ၃၉၀ မှာလည်း ပြဋ္ဌာန်းထားပါတယ်။ နိုင်ငံသားတွေဟာ သဘာဝပတ်ဝန်းကျင်ကို ထိန်းသိမ်းရမယ်။ ပုဒ်မခွဲ(ဃ)မှာ လည်းပါရှိပါတယ်။ ဒါကြောင့်မို့ ဦးကျော်အောင်လွင်ရဲ့ အဆိုကို နိုင်ငံသားရဲ့ အကျိုးကို ရှေးရှုပြီးမှ ထောက်ခံအကြံပြု ဆွေးနွေးတင်ပြလိုက်ရပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>
မိုးကုတ်မဲဆန္ဒနယ်မှ ဦးအောင်နိုင် (ခ) ဦးနိုင်ငံကျော် ဆွေးနွေးဖို့ ဖြစ်ပါတယ်။
</speech>
<speech><mp id='303'>ဦးအောင်နိုင်(ခ)ဦးနိုင်ငံကျော်(မိုးကုတ်မဲဆန္ဒနယ်)</mp> လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် ပြည်ထောင်စုဝန်ကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ကျွန်တော်ကတော့ မိုးကုတ်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးအောင်နိုင်(ခ)ဦးနိုင်ငံကျော် ဖြစ်ပြီး စေတုတ္တရာမဲဆန္ဒနယ်မှ ဦးကျော်အောင်လွင် တင်သွင်းတဲ့အဆိုကို ထောက်ခံဆွေးနွေးသွားမှာ ဖြစ်ပါတယ်။ ဥက္ကဌကြီးခင်ဗျား။ အဆိုရှင်တင်သွင်းသွားတဲ့ သယံဇာတဆိုတာကျွန်တော်တို့ရဲ့ တစ်နိုင်ငံ လုံးမှာ ပျံ့နှံ့နေပါတယ်။ အဲဒီကမှ ကျောက်မျက်ရတနာလို့ဆိုတဲ့ ပတ္တမြား၊ နီလာနှင့် ကျောက်စိမ်းတို့ ဟာ ကမ္ဘာမှာ မြန်မာက အကောင်းဆုံးထွက်ရှိတာ ဖြစ်ပါတယ်။ ဒါ့အပြင် ရွှေ၊ ကြေးနီ၊ ရေနံ၊ ပုလဲစတဲ့ သတ္တု သယံဇာတတွေလည်း အများကြီးရှိပါတယ်။ အဲဒီထဲကမှ ပုလဲကလွဲလို့ ကျန်တဲ့သတ္တု တွေဟာ လွန်ခဲ့တဲ့နှစ်သန်းပေါင်းများစွာက ဖြစ်ပေါ်လာခဲ့တဲ့ သဘာဝရဲ့အမွေအနှစ်ဖြစ်ပါတယ်။ အဆိုရှင်က အဲဒီလိုသဘာဝကပေးတဲ့အမွေအနှစ်ဖြစ်တဲ့ သယံဇာတတွေကို နိုင်ငံအတွင်းမှာ ဘယ်လောက်ပင် များပါစေ စီမံခန့်ခွဲမှုလွဲမှားရင် သယံဇာတရဲ့ အကျိုးစီးပွားကို ပြည်သူများမခံစားရတဲ့အပြင် သယံဇာတ ကျိန်စာပင် ခံစားရနိုင်လည်းဆိုသွားပါတယ်။ ဒီနေရာမှာ ကျွန်တော်တို့နိုင်ငံရဲ့ ကျောက်စိမ်း၊ ကျောက်မျက်နဲ့ ရွှေတူးဖော်မှုတွေကိုကြည့်ရင် ဒီအဆိုဟာ မှန်နေတယ်လို့ ပြောလို့ရပါတယ်။ ကျောက်မျက်တွေနဲ့ရွှေကို အထိန်းအကွပ်အားနည်းစွာနဲ့တူးဖော်ခဲ့ကြလို့၊ တူးဖော်နေဆဲကာလမို့ သဘာဝပတ်ဝန်းကျင်ဆိုးရွားစွာထိခိုက်တာတွေနဲ့အတူ တစ်ဖက်နိုင်ငံကို တရားမဝင်ခိုးထုတ်မှုတွေ ကြောင့် တိုင်းပြည်အတွက် အလွန်ပဲထိခိုက်နစ်နာရပါတယ်။ ဥက္ကဌကြီးခင်ဗျား။ အလျဉ်းသင့်လို့ ကျွန်တော်တို့မြို့ ရဲ့ကျောက်မျက်ထုတ်လုပ်မှုကို တင်ပြသွား လိုပါတယ်။ ကျွန်တော်တို့မိုးကုတ်ဟာ ပတ္တမြား၊ နီလာ ထွက်ရှိတဲ့မြို့ဖြစ်ပြီး ကမ္ဘာကျော်တဲ့မြို့တစ်မြို့ ဖြစ်ပါတယ်။ ရှေးနှစ်ပေါင်းများစွာကပင် မိရိုးဖလာတူးဖော်ထုတ်လုပ်မှုပုံစံ၊ သဘာဝသာမန်တူးဖော် ထုတ်လုပ်တဲ့ပုံစံနဲ့ ထုတ်လုပ်ခဲ့ကြတာဖြစ်ပါတယ်။ ၁၉၉၂ ခုနှစ်မှာ ပိုက်ဆံတွေစပေးတယ်။ ၂၀၀၀ ခုနှစ်မှာ ကျွန်တော်တို့ အကျိုးတူတွေစလုပ်ပေးတဲ့ အဲဒီရဲ့ နောက်ပိုင်းမှာ စက်ယန္တရားကြီးတွေကို အသုံး ပြုပြီး တူးဖော်လာတဲ့အတွက် ကျွန်တော်တို့မြို့နယ်မှာ သဘာဝပတ်ဝန်းကျင်တွေ စတင်ပျက်စီးပါတယ်။ အဲဒီရဲ့ အကျိုးဆက်ကတော့ ပြည်သူများက သောက်သုံးရေရှားပါးတာတွေ၊ သစ်တောပျက်စီးတာတွေ၊ ရေကြီးရေလျှံတာတွေ၊ ချောင်းမြောင်းတိမ်ကောတာတွေ စတာတွေခံစားရပါတယ်။ ကျွန်တော်တို့ မြို့နယ်တင်မကပါဘူး။ ကျွန်တော်တို့မြို့နယ်နှင့်ဆက်စပ်နေတဲ့ မိုးမိတ်မြို့နယ်မှာ လယ်ယာမြေတွေမှာ နုန်းကနယ်တွေပြည့်သွားတာ၊ ချောင်းမြောင်းတွေကောသွားတာတွေတွေ့ရှိခဲ့ရပါတယ်။ ဒါကြောင့် နောင်လာနောက်သားတွေအတွက် ချန်ခဲ့စေချင်တယ်ဆိုရင်တော့ စက်ယန္တရားကြီးတွေ အသုံးပြုမှုကို စည်းစနစ်တကျထိန်းချုပ်ဖို့ရာအတွက် လိုအပ်ပါတယ်။ ကျွန်တော်ကတော့ ကျွန်တော့်မြို့နယ် မိုးကုတ် အတွက်ပြောရမယ်ဆိုရင်တော့ စက်ယန္တရားကြီးတွေ အသုံးမပြု စေချင်ပါဘူး။ ကျွန်တော်တို့ ဘိုးဘွား ဘီဘင်တွေက မိရိုးဖလာနည်းနဲ့ ဒီရဲ့ကျောက်မျက်တွေကို ထုတ်လုပ်ခဲ့လို့ ယနေ့ ကျွန်တော်တို့ ဒီသယံ ဇာတတွေကို သုံးစွဲနေရပါတယ်။ ကျွန်တော်တို့လက်ထက်ရောက်မှ မမှန်ကန်တဲ့နည်းစနစ်တွေနဲ့ သယံဇာတတွေကို စနစ်တကျထုတ်လုပ်မှုမရှိဘဲနဲ့ထုတ်လုပ်လာတဲ့အတွက် ကျွန်တော်တို့ နောင်လာ နောက်သားတွေအတွက် ကျန်တော့မှာမဟုတ်ပါဘူး။ အဲဒီလိုကျန်တော့မှာမဟုတ်တာကို မြင်တဲ့အတွက် လည်း အဆိုရှင်က ဒီအဆိုကို တင်သွင်းရတယ်လို့ ထင်မြင်မိပါတယ်။ ဥက္ကဌကြီးခင်ဗျား။ သယံဇာတတွေကို ရေရှည်သုံးဆောင်ခံစားရအောင် လုပ်ရမယ်ဆိုရင် အဓိကအကျဆုံးကတော့ လုပ်ကွက်ချထားပေးရေးဖြစ်ပါတယ်။ ကျွန်တော်တို့လုပ်ကွက်တွေကို ချထား ပေးတဲ့အခါမှာ သက်ဆိုင်ရာလုပ်မယ့်ကျေးရွာဒေသတွေမှာရှိတဲ့သူတွေပါဝင်ပြီးမှ သူတို့ရဲ့ အကြံပြုချက် တွေ၊ တင်ပြချက်တွေကို လက်ခံကြည့်သင့်ပါတယ်။ အဲဒီလိုမဟုတ်ဘဲနဲ့ ကျွန်တော်တို့လုပ်ကွက်တွေကို စာရွက်ပေါ်မှာပဲ ချပေးလိုက်မယ်ဆိုရင် အဲဒီမှာ ပွင့်လင်းမြင်သာမှုမရှိဘဲနဲ့ ဒေသခံတွေရဲ့ ရေဦး ရေထွက်တွေ၊ ပိုင်ရှင်ရှိတဲ့ခြံတွေ၊ လယ်ယာတွေ၊ သစ်တောမြေကွက်တွေနဲ့ မလွတ်ကင်းဘဲနဲ့ချပေးတာ တွေရှိပါတယ်။ အဲဒီလိုချပေးတဲ့အတွက် နောက်ပိုင်းမှာ မြေယာပြဿနာတွေ၊ ဖြေရှင်းရတဲ့ကိစ္စတွေ အများကြီးရှိပါတယ်။ အဲဒါကြောင့် နောက်ပိုင်းမှာ လုပ်ကွက်စိစစ်ချထားပေးတဲ့အခါမှာ ဒေသခံတွေ ပါဝင်ပြီးမှ ဒေသခံတွေရဲ့ အကြံဉာဏ်တွေကို ရယူသင့်ပါတယ်။ ကျွန်တော်တို့ မကြာခင်မှာ အတည်ပြု တော့မယ့် ကျောက်မျက်ဥပဒေကြမ်း(၂၀၁၇)ဟာ ကျွန်တော်တို့ ပြည်သူ့လွှတ်တော်ကို ရောက်ရှိလာပါ ပြီ။ ရောက်ရှိလာတဲ့အခါမှာဆိုရင် သယံဇာတတွေကိုထုတ်လုပ်တဲ့အခါမှာ စည်းကမ်းဥပဒေကို တိတိ ကျကျပြဋ္ဌာန်းပြီးမှ လိုက်နာအောင်ပြုလုပ်ကြရမှာဖြစ်ပါတယ်။ ဒါ့အပြင် ကျွန်တော်တို့ ဆင်းရဲမှုကို လျှော့ချနိုင်ဖို့အတွက် ဒေသခံနဲ့လက်လုပ်လက်စားများရဲ့ လုပ်ကိုင်ခွင့်နဲ့ အခွင့်အရေးများကိုလည်း ထည့်သွင်းစဉ်းစားပေးရန် လိုအပ်ပါတယ်။ ဥက္ကဋ္ဌကြီးခင်ဗျား။ ကျောက်စိမ်းနဲ့ကျောက်မျက်ဟာ သဘာဝအခြေအနေ၊ တူးဖော်ပုံနည်းစနစ်၊ တန်ဖိုးထွက်ရှိရာဒေသ စတာတွေ မတူတဲ့အတွက် ကျွန်တော်တို့ ဒီကျောက်မျက်ဥပဒေနဲ့ ကျောက်စိမ်း ဥပဒေဆိုပြီး သီးသန့်ရေးဆွဲရင် ပိုမိုသင့်လျော်မှာဖြစ်ကြောင်း အကြံပြု တင်ပြချင်ပါတယ်။ ဒါကြောင့် နိုင်ငံတော်နှင့် နိုင်ငံသားတို့ရဲ့အကျိုးစီးပွားကို ရှေ့ရှုပြီးတင်သွင်းတဲ့ စေတုတ္တရာမြို့နယ်က ဦးကျော်အောင်လွင်ရဲ့ အဆိုကို ထောက်ခံဆွေးနွေးရပါတယ်ခင်ဗျား။ ကျေးဇူးတင်ပါတယ်။</speech>
<speech type='speaker'>
မိုးမောက်မဲဆန္ဒနယ်မှ ဦးဝင်းအောင် ဆွေးနွေးဖို့ ဖြစ်ပါတယ်။
</speech>
<speech><mp id='239'>ဦးဝင်းအောင်(မိုးမောက်မဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီး နှင့် ပြည်ထောင်စုဝန်ကြီး၊ ပြည်သူ့လွှတ်တော်ကိုယ်စားလှယ်များအားလုံး ကာယစိတ္တနှစ်ဖြာသော သုခနှင့် ပြည့်စုံကြပါစေကြောင်း ဆုမွန်ကောင်းပို့သပြီး မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ ကချင်ပြည်နယ်၊ မိုးမောက်မဲဆန္ဒနယ်ရဲ့ ပြည်သူ့လွှတ်တော်ကိုယ်စားလှယ် ဦးဝင်းအောင်ပဲဖြစ်ပါတယ်။ ရိုသေလေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ကျွန်တော်တို့မြန်မာနိုင်ငံဟာ သယံဇာတပေါကြွယ်ဝတဲ့ နိုင်ငံတစ်နိုင်ငံဖြစ်ပါတယ်။ ဒါကြောင့် သယံ ဇာတကိုအလွန်အမင်းထုတ်ယူပြီး နိုင်ငံရဲ့ ဝင်ငွေကိုရှာနေကြတဲ့အတွက် ဆယ်စုနှစ်တော်တော်များများ က အမှားကြီးကိုကျူးလွန်နေကြတာဖြစ်ပါတယ်။ အဲဒီအမှားကြီးကိုမသုံးသပ်ဘဲ ထပ်မှားနေမယ်ဆိုရင် နိုင်ငံတော်ဟာ သယံဇာတကျိန်စာသင့်နေမှာ အမှန်ပါပဲ။ နိုင်ငံတော်ဖွံ့ဖြိုးတိုးတက်ဖို့ဆိုရင် ပြည်သူတွေ က ယုံကြည်စွာပေးတဲ့၊ ပျော်ရွှင်စွာပေးတဲ့ ဝန်ထုပ်ဝန်ပိုးမဖြစ်စေတဲ့အခွန်တွေရယ်၊ လူ့စွမ်းအား အရင်းအမြစ်တွေရယ်နဲ့ တန်ဖိုးရှိစွာအသုံးပြုပြီးတော့မှ ဘက်စုံဖွံ့ဖြိုးတိုးတက်တဲ့နိုင်ငံတော်ကြီးကို တည်ဆောက်ကြရမှာဖြစ်ပါတယ်။ ရိုသေလေးစားအပ်ပါသော ဥက္ကဋ္ဌကြီးခင်ဗျား။ ကျွန်တော်ဟာ ကချင်ပြည်နယ်၊ ဖားကန့်မြို့နယ် မှာမွေးဖွားသူတစ်ယောက်အနေနဲ့ရော၊ ကာလကြာရှည်စွာနေထိုင်သူတစ်ယောက်အနေနဲ့ပါ ဖားကန့် ဒေသမှာထွက်တဲ့ကျောက်စိမ်းသယံဇာတနဲ့စပ်လျဉ်းပြီး ဦးကျော်အောင်လွင်ရဲ့အဆိုကို ထောက်ခံ ဆွေးနွေးသွားမှာဖြစ်ပါတယ်။ အခုဆိုရင် ဖားကန့်ဒေသမှာနှစ်စဉ်ရေကြီးရေလျှံမှုတွေဖြစ်နေပါပြီ။ တောတွေပြောင် တောင်တွေကတုံးဖြစ်နေရပါပြီ။ ဘာ့ကြောင့်ဖြစ်သလဲဆိုရင် ကျောက်စိမ်းသယံဇာတ ကို စက်ယန္တရားကြီးများနဲ့အလွန်အမင်းသုံးစွဲပြီး တူးဖော်နေကြတာကြောင့်ဆိုရင် မှားမယ်မဟုတ်ပါဘူး ခင်ဗျား။ နယ်မြေခံတိုင်းရင်းသားများတွေနဲ့ အနေကြာပြည်သူတွေဟာ ဖားကန့်ဒေသရဲ့ဒုက္ခမှန်သမျှကို ခါးစည်းခံနေကြရပါတယ်။ ပြည်သူ့အစိုးရလက်ထက်မှာ ဒေသခံတိုင်းရင်းသားပြည်သူတို့ရဲ့ အကျိုးနဲ့ တိုင်းပြည်အကျိုးကိုကြည့်ပြီးဥပဒေပြဋ္ဌာန်းရတော့မှာဖြစ်ပါတယ်။ အမျိုးသားလွှတ်တော်က အတည်ပြု ခဲ့တဲ့ ၂၀၁၇ ခုနှစ်၊ ကျောက်မျက်ရတနာဥပဒေကြမ်းက ပြည်သူ့လွှတ်တော်ကိုရောက်ရှိနေပြီဖြစ်ပါ တယ်။ ပြည်သူ့လွှတ်တော်ကြီးကလည်း ပြည်သူ့အကျိုးကိုရှေးရှုပြီးတော့မှ နယ်မြေခံတိုင်းရင်းသားတို့ ရဲ့အကျိုးကိုဦးတည်ပြီး ဥပဒေကိုပြင်ဆင်ဖြည့်စွက်အတည်ပြု သင့်ပါတယ်။ ပြည်သူအများစုရဲ့ သဘော ဆန္ဒကို ဦးထိပ်ထားရမှာဖြစ်ပါတယ်ခင်ဗျား။ ရိုသေလေးစားအပ်ပါသော ဥက္ကဋ္ဌကြီးခင်ဗျား။ လုံးခင်း၊ ဖားကန့်ကျောက်စိမ်းရတနာမြေအဖြစ် သတ်မှတ်ထားတဲ့ဧရိယာဟာ ၁၇၄၀၀၀၀ ဧကကျော်ရှိပါတယ်။ ပုဂ္ဂလိကကုမ္ပဏီတွေနဲ့ အကျိုးတူ ကုမ္ပဏီတွေကိုချပေးတဲ့ ဧရိယာကတော့ ၁၃၀၀၀၀ ဧကကျော်သာ ရှိပါတယ်။ ဒီနေရာမှာ စဉ်းစားကြည့်ရင် တကယ်လုပ်တဲ့ကျောက်မျက်ရတနာ ဧရိယာဟာ တကယ့်ကျောက်မျက်ရတနာ ဧရိယာရဲ့ နှစ်ရာခိုင်နှုန်းတောင်မရှိပါဘူး။ ဒါပေမဲ့ ရတနာမြေလို့ သတ်မှတ်တဲ့ဧရိယာတိုင်းဟာ ကျောက်မထွက်ပါဘူး။ ထွက်ခဲ့ရင်တောင်မှတူးတဲ့သူတွေ အရှုံးပေါ်တဲ့နေရာတွေ အများအပြားရှိပါ တယ်။ ဒါကြောင့် ကျောက်စိမ်းထွက်တဲ့နေရာတွေကို ကုမ္ပဏီတွေက အကြီးအကျယ်နေ့မနားညမနားနဲ့ စက်ယန္တရားကြီးတွေအသုံးပြုပြီး တူးဖော်နေကြတာဖြစ်ပါတယ်။ အခုဆိုရင် ကျွန်တော်တို့ဖားကန့် ဒေသမှာရှိတဲ့ ဖားကန့်ကြီးလုပ်ကွက်က ကုန်သွားပါပြီ။ ဥရုချောင်းတစ်လျှောက်မှာရှိတဲ့ကျောက်စိမ်း တွေလည်းကုန်သွားပါပြီ။ နောက်ပြီးတော့ ဥရုချောင်းတစ်လျှောက်မှာတူးဖော်တဲ့ မော်တောင်းဒေသမှာ ရှိတဲ့ နာမည်ကျော်မော်တောင်းရေကော်ဆိုတဲ့ ကျောက်စိမ်းက အခုဆို ပြတိုက်မှာတောင်မရှိတော့ ပါဘူး။ မော်ဝမ်းကြီး၊ မော်ဝမ်းလေးနဲ့ မှော်မောင်းကမား၊ မှော်မောင်းလျှံ၊ မှော်စီစာကုဋေကုဋာစတဲ့ မှော်တွေမှာဆိုလည်း အပေါ်ကြော၊ မြေမာကြောတွေ တစ်စက်မှမရှိတော့ပါဘူး။ အောက်ကိုနှိုက်ပြီး တော့မှ အောက်ကကုဋေကြောတွေကိုသာ တူးဖော်နေကြတဲ့အခြေအနေရောက်ရှိနေပါပြီ။ ရိုသေလေးစားအပ်ပါသော ဥက္ကဌကြီးခင်ဗျား။ ၁၉၉၀ ခုနှစ်မတိုင်ခင်က ဥရုချောင်းရေဟာ နွေရာသီမှာဆိုရင် ကြည်လင်အေးမြပြီး ရေလယ်ခေါင်မှာတောင် ချောင်းအောက်ကြမ်းပြင်အောက်ခြေ ကိုမြင်နေရပါတယ်။ အခုဆိုရင် ဥရုချောင်းရေကြီးဟာ တစ်နှစ်ပတ်လုံးနောက်ကျိနေပါပြီ။ အရင်လို ဘဝမျိုးပြန်ရောက်ချင်လို့မရလောက်အောင် အဖိုးတန်သဘာဝချောင်းကြီးဟာ ပျက်စီးသွားခဲ့ပါပြီ။ ဒါကြောင့်မို့လို့ အစိုးရအနေနဲ့ရော၊ ပြည်သူတွေအနေနဲ့ပါ အကျိုးရှိမယ့်ဥပဒေတစ်ရပ်ကို ခိုင်ခိုင်မာမာ ချမှတ်ရတော့မှာဖြစ်ပါတယ်။ ကျောက်စိမ်းတွေထဲက အနည်းငယ်သာအပ်ပြီး အခွန်ဆောင်တဲ့ တိုင်းတစ်ပါးသားလုပ်ငန်းရှင်တွေကို ဆက်လက်လုပ်ကိုင်ခွင့်ပေးမယ်ဆိုရင်တော့ ပေးမယ့်ဒီဥပဒေကြီး ကိုသာ အတည်ပြုလိုက်ရင် နိုင်ငံတော်အနေနဲ့ အများကြီးနစ်နာမှာဖြစ်သလို အမေ့ခံနယ်မြေခံ တိုင်းရင်းသားပြည်သူတွေရဲ့ ဆင်းရဲဒုက္ခကို လျစ်လျူရှုမှာအမှန်ပဲဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော့်ကို Power Point အသုံးပြုခွင့်ပေးပါခင်ဗျား။ ဒီဟာဆိုရင် တရုတ် ပြည်ရဲ့ ပြပွဲမှာတွေ့ရတဲ့ ကျောက်စိမ်းပန်းပုဖြစ်ပါတယ်။ ကျောက်စိမ်းရဲ့ ထူးခြားချက်က ယမ်းလေးတွေ ပါတဲ့အတွက် သူ့ကိုအသေးစိတ်ပန်းပုထုလို့ရပါတယ်။ ပန်းပုထုရင်ကြွေလေ့မရှိပါဘူး။ ဒါလည်း ပန်းပု တွေပါပဲ။ ဒီဟာဆိုရင် အဖြူဆန်းလို့ခေါ်တဲ့ကျောက်ပါ။ ဒီတိုင်းဆိုရင် ဘာမှတန်ဖိုးရှိတယ်လို့ သတ်မှတ် လို့မရပေမဲ့ ဒီလိုပန်းပုထုလိုက်ရင် ကတယ်ကိုတန်ဖိုးရှိတဲ့ကျောက်စိမ်းဖြစ်သွားပါတယ်။ ဒါ ကျွန်တော် တို့ ပြပွဲမှာအကောင်းဆုံးလို့ပြောလို့ရတဲ့ကျောက်ဖြစ်ပါတယ်။ ဒီကျောက်ကို ယူရိုဒေါ်လာ ခုနစ်သန်း ကျော် ကြမ်းခင်းဈေးနဲ့တင်ထားခြင်းဖြစ်ပါတယ်။ ဒါကျတော့ အဖိုးမတန်တဲ့ အသားကျောက်တွေကို ကျောက်စိမ်းခုတင်အဖြစ်လုပ်ပြီး အနုစိပ်လုပ်ပြီးတော့မှ ရောင်းချခြင်းဖြစ်ပါတယ်။ ကျွန်တော်တို့ ဒီပြည်သူ့လွှတ်တော်ရဲ့ Back Ground မှာရှိတဲ့ ဝဲ/ယာမှာလည်း ကျောက်စိမ်းကိုအနုစိပ်လုပ်ပြီး တော့မှ အလှဆင်ထားခြင်းဖြစ်ပါတယ်။ ဒါတွေက တရုတ်ပြည်မှာရောင်းနေတဲ့ ချွမ်ဖြစ်ပါတယ်။ ဒီချွမ်နီတွေဆိုရင် ကျွန်တော်တို့မြန်မာနိုင်ငံမှာတောင် မမြင်ရတော့ပါဘူး။ ဒါပေမဲ့ တရုတ်ပြည် ဈေးကွက်မှာတော့ ရှိနေတုန်းပါပဲ။ ဒါကြောင့်မို့လို့ ကျွန်တော်ဆိုလိုချင်တာကတော့ ဒီအခုလုပ်နေတဲ့ လုပ်ကွက်တွေရဲ့ သူဌေးတွေက ခိုးထုတ်ပြီးတော့ နိုင်ငံတကာကိုကောင်းနေတဲ့ကျောက်တွေကို တင်ပို့ ရောင်းချနေခြင်းဖြစ်ပါတယ်။ ဒီဟာတွေက အခွန်ရရှိခြင်းမရှိပါဘူး။ ဒါကြောင့်မို့လို့ ကျွန်တော့်အနေနဲ့ ဦးကျော်အောင်လွင်ရဲ့ အဆိုကို ထောက်ခံဆွေးနွေးလိုက်ရပါတယ်။</speech>
<speech type='speaker'>
မင်းတုန်းမဲဆန္ဒနယ်မှ ဒေါ်ခင်သန်းနု ဆွေးနွေးဖို့ ဖြစ်ပါတယ်။
</speech>
<speech><mp id='273'>ဒေါ်ခင်သန်းနု(မင်းတုန်းမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌ ကြီးနှင့် ပြည်သူ့လွှတ်တော်ကိုယ်စားလှယ်များအားလုံးပဲ မင်္ဂလာပါရှင်။ ကျွန်မကတော့ မကွေးတိုင်း ဒေသကြီး၊ မင်းတုန်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်ခင်သန်းနု ဖြစ်ပါတယ်။ ဥက္ကဋ္ဌ ကြီးရှင်။ အဆိုရှင် ဦးကျော်အောင်လွင်က နိုင်ငံပိုင်သယံဇာတများကို နောင်လာနောက်သားများ အရှည်သဖြင့် သုံးဆောင်ခံစားနိုင်ရေးအတွက် စနစ်တကျထုတ်ယူသုံးစွဲခြင်းကို ကြီးကြပ်ကွပ်ကဲနိုင်ရန် နှင့် အကျိုးရှိစွာထိန်းသိမ်းစောင့်ရှောက်နိုင်ရန်အတွက် ရည်ရွယ်ချက်ကောင်းမွန်စွာဖြင့် အဆိုတင်သွင်း ထားခြင်းဖြစ်တဲ့အတွက် ထောက်ခံဆွေးနွေးသွားမှာဖြစ်ပါတယ်။ Power Point အသုံးပြုခွင့်ပေးပါရှင်။ ကျွန်မတို့မြန်မာနိုင်ငံနေရာအနှံ့အပြား ရေပေါ်ရေအောက်၊ မြေပေါ်မြေအောက်သယံဇာတတွေ ပေါကြွယ်ဝတဲ့နိုင်ငံတစ်နိုင်ငံဖြစ်ပါတယ်။ ရေချို သယံဇာတများလည်း ပေါကြွယ်ဝသလို သဘာဝက ပေးတဲ့လက်ဆောင်တစ်ခုဖြစ်တဲ့ ပင်လယ်နှင့်ထိစပ်ပြီး အလွန်လှတဲ့ကမ်းရိုးတန်းတွေရှိတဲ့ သဘာဝ ရေခံမြေခံကောင်းတဲ့နိုင်ငံတစ်နိုင်ငံဖြစ်ပါတယ်။ ဒါကြောင့် ပေါကြွယ်ဝလှတဲ့သယံဇာတတွေကို စနစ်တကျထုတ်ယူနိုင်ရန်၊ ကောင်းမွန်တဲ့ဈေးကွက်ရရှိရန်၊ တိကျတဲ့အခွန်ကောက်ခံနိုင်ရန် ကျောက်မျက်ပညာအဆင့်တိုးတက်စေရန်နှင့် သားစဉ်မြေးဆက်အတွက် ထိန်းသိမ်းနိုင်ရန် စတဲ့ ရည်ရွယ်ချက်ကောင်းများကို တိကျခိုင်မာတဲ့ဥပဒေနဲ့ ထိန်းကျောင်းနိုင်ရပါမယ်။ အနာဂတ်နိုင်ငံတော် နှင့် နောင်လာနောက်သားများ အရှည်သဖြင့် သုံးဆောင်ခံစားနိုင်ရေးအတွက်ဆိုရင် လက်တွေ့ကျပြီး တိကျမှန်ကန်စွာနဲ့ ဟာကွက်မရှိတဲ့ဥပဒေကို လက်တွေ့လုပ်ကိုင်နေသူဒေသခံများနှင့် ဆွေးနွေးတိုင်ပင် ပြီးမှ အချိန်ယူရေးဆွဲသင့်ပါတယ်။ ကျောက်မျက်ရတနာဥပဒေမှာ လက်တွေ့ကျပြီး လုပ်ငန်းရှင်များ စနစ်တကျတူးဖော်ခြင်း၊ ပြန်လည်ထိန်းသိမ်းခြင်းကိုပြုလုပ်နိုင်ရန် စည်းမျဉ်းဥပဒေများ ပါရှိရန်လိုအပ် ပါတယ်။ တူးဖော်ပြီးသားကို သဘာဝအတိုင်းပြန်လည်ပြုပြင်ရန်လိုအပ်ပါတယ်။ သို့မှသာ ပတ်ဝန်းကျင်ထိခိုက်မှု၊ နည်းပါးမှာဖြစ်ပါတယ်။ ဥက္ကဌကြီးရှင့်။ သယံဇာတများ ရေရှည်တည်တံ့စေဖို့နှင့် သားစဉ်မြေးဆက်သုံးစွဲနိုင်ဖို့အတွက် အချက်တစ်ချက်ကို ဦးစားပေးဆွေးနွေးသွားမှာဖြစ်ပါတယ်။ အဲဒါကတော့ သယံဇာတတူးဖော်တဲ့ စက်ယန္တရားကြီးများကို ကန့်သတ်ဖို့ပဲဖြစ်ပါတယ်။ ယန္တရားအရေအတွက်အသုံးပြုခြင်းကို တိကျမှန်ကန်စွာအသုံးပြုစေဖို့လည်း မကြာခဏစစ်ဆေးခြင်းများ ပြုလုပ်သင့်ပါတယ်။ ဘာကြောင့် ဒီစက်ယန္တရားကြီးတွေကို ကန့်သတ်ဖို့ဆွေးနွေးရသလဲဆိုရင် အနီးစပ်ဆုံးဖြစ်တဲ့ ကျွန်မတို့ဒေသမှာ အလွန်ပေါများလှတဲ့ ကျွန်းသစ်တွေကို Chain Sdw လို့ခေါ်တဲ့ လက်ကိုင်စက်လွှများ တရားမဝင် များပြားလှစွာဖြင့် အသုံးပြုခြင်းကြောင့် နှစ်အနည်းငယ်အတွင်း မယုံကြည်နိုင်လောက်အောင် သစ်တောပြုန်းတီးမှုနှင့် ယှဉ်ကြည့်မိလို့ဖြစ်ပါတယ်။ Chain Saw ကြောင့် ကုန်ဆုံးသွားတဲ့ သစ်ပင်က ပြန်စိုက်လို့ရပါသေးတယ်။ စက်ယန္တရားကြောင့် ကုန်ဆုံးသွားမယ့်ကျောက်မျက်ရတနာတွေကတော့ ပြန်စိုက်လို့လည်း မရပါဘူး။ နှစ်ပေါင်းသန်းနဲ့ချီကြာမှ ဖြစ်တည်လာတဲ့ သဘာဝရဲ့ အမွေပါ။ ဒါကြောင့် ကြီးမားလှတဲ့ စက်ယန္တရားကြီးတွေနဲ့ ပရမ်းပတာမတူးရလေအောင် စက်ယန္တရားကို ကန့်သတ်ဖို့ လိုပါတယ်။ ကျောက်စိမ်းတူးဖော်ခြင်းလုပ်ငန်းကို ၁၈ ရာစုကတည်းကစတင်ခဲ့ပြီး ၁၉၉၂ ခုနှစ်မှာ ဖက်စပ်လုပ်ကွက်တွေ ပေါ်လာခဲ့ပါတယ်။ ၁၉၉၅ ခုနှစ်မှာ ကုမ္ပဏီတွေထောင်ပြီး စက်ယန္တရားတွေနဲ့ စတင်တူးဖော်ခဲ့ကြပါတယ်။ ဒါပေမဲ့ စက်ယန္တရားတွေဟာ မသရိုးကျဖြစ်တဲ့အတွက် သဘာဝပတ်ဝန်း ကျင်ဆုံးရှုံးမှု သိပ်မရှိသေးပါဘူး။ ၂၀၀၂ ခုနှစ်နောက်ပိုင်းမှာ အကျိုးတူလုပ်ကွက်များ ပေါ်ပေါက်လာ ပြီး စက်ယန္တရားကြီးများကို အသုံးပြုလာခဲ့ကြတယ်လို့ လေ့လာသိရှိခဲ့ရပါတယ်။ ဖားကန့်မဲဆန္ဒနယ်မြေ က ကိုယ်စားလှယ်ကြီးကလည်း ဒီစက်ယန္တရားတွေကြောင့် ပျက်စီးဆုံးရှုံးရပုံ တောင်တန်းကြီးများ နေ့ချင်း၊ ညချင်းပျောက်ကွယ်သွားပြီး သဘာဝတောတောင်တွေနေရာမှာ အလွန်မြင့်မားလှတဲ့ မြေစာပုံ တွေနေရာယူလာပုံ၊ မြစ်များ၊ ချောင်းများတိမ်ကောသွားပုံကို အထူးအလေးပေးဆွေးနွေးသွားတာကို တွေ့ရပါတယ်။ Power Point မှာပြထားတဲ့ စက်ယန္တရားကြီးတွေဟာဆိုရင် ၈၅ တန်ကျော် အိမ်လောက်ရှိတဲ့ ဧရာမဘတ်ဟိုးကြီးတွေဖြစ်ပါတယ်။ ဒီယန္တရားကြီးတွေနဲ့ မြေကြီးတွေကိုတူးဖော်ပြီး ရတနာရှာဖွေကြ တာပါ။ တောတောင်တွေဟာ အချိန်အနည်းငယ်အတွင်း အဝီစိမျှနက်တဲ့တွင်းနက်ကြီးတွေ၊ ချိုင့်ခွက်ကြီးတွေဖြစ်သွားပြီး မိုးသည်းထန်စွာရွာသွန်းတဲ့အခါမှာ ရေကြီးရေလျှံမှုဒဏ်၊ သဘာဝ ပတ်ဝန်းကျင်ပျက်စီးမှုဒဏ်နှင့် မြေစာပုံကြီးတွေပြို ကျတဲ့ဒဏ်တွေကို ဒေသခံပြည်သူများက ခံစားကြရ ပါတယ်။ ဆင်းရဲသားဒေသခံပြည်သူများက ရေမဆေးကျောက်ရှာဖွေရင်း မြေစာပုံပြိုကျပြီး သေဆုံးကြ ရတာတွေလည်း ကြားသိနေရပါတယ်။ လူတစ်စု၊ တစ်ဖွဲ့က အဆီအနှစ်တွေ စားသောက်နေရချိန်မှာ ဒေသခံတွေက အရိုးအရင်းကိုက်ရင်း ဒုက္ခတွေပင်လယ်ဝေနေရတဲ့အဖြစ်နဲ့ ကြုံတွေ့နေရပါတယ်။ ဒါကြောင့်ကျောက်မျက်ရတနာနဲ့ တွင်းထွက်သတ္တု သယံဇာတများကို သားစဉ်မြေးဆက်သုံးစွဲနိုင်ရန် အတွက်ဆိုရင် သယံဇာတတူးဖော်တဲ့စက်ယန္တရားများကို ကန့်သတ်ဖို့ကို ဥပဒေမှာ တိတိကျကျပြဋ္ဌာန်း ဖို့လိုတယ်လို့ ဆွေးနွေးလိုက်ရခြင်းဖြစ်ပါတယ်။ ဒီလိုစက်ယန္တရားကြီးများကိုကန့်သတ်လိုက်မယ်ဆိုရင် အထက်မှာဖော်ပြထားတဲ့ ဘေးဒဏ်တွေရဲ့ အန္တရာယ်ကိုလည်း အတတ်နိုင်ဆုံးကာကွယ်ပြီးသွား မှာဖြစ်သလို မြန်မာ့ကျောက်မျက်ရတနာဥပဒေကြမ်းရဲ့ ရည်ရွယ်ချက်မှာ အခန်း(၂) ပုဒ်မ ၃ ပုဒ်မခွဲ(စ) မှာ ကျောက်မျက်ရတနာတူးဖော်ထုတ်လုပ်ခြင်းလုပ်ငန်းကြောင့် ပတ်ဝန်းကျင်ထိခိုက်ပျက်စီးမှု အနည်းဆုံးဖြစ်စေရန်ဆိုတဲ့ရည်ရွယ်ချက်နဲ့လည်း ကိုက်ညီမှာဖြစ်တဲ့အတွက် ယခုလို ပါဝင်ဆွေးနွေး လိုက်ရခြင်းဖြစ်ပါတယ်။ အားလုံးကို ကျေးဇူးတင်ပါတယ်ရှင်။ </speech>
</new_section>
<new_section>
<title>ဦးကျော်အောင်လွင်၊ စေတုတ္တရာမဲဆန္ဒနယ်က တင်သွင်းသည့်အဆိုနှင့်စပ်လျဉ်း၍ သက်ဆိုင်ရာပြည်ထောင်စုအဆင့်အဖွဲ့အစည်းဝင်က ပြန်လည်ရှင်းလင်းဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type='speaker'>
သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာနက ပြန်လည် ရှင်းလင်းဆွေးနွေးရန် ဖြစ်ပါတယ်။
</speech>
<speech><agency id='26'>ဦးအုန်းဝင်း(ပြည်ထောင်စုဝန်ကြီး၊ သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်တော်ကြီး များ ကိုယ်၏ကျန်းမာခြင်း၊ စိတ်၏ချမ်းသာခြင်းနှင့် ပြည့်စုံပါစေကြောင်း ဆုတောင်းမေတ္တာပို့သရင်း နှုတ်ခွန်းဆက်သဂါရဝပြုအပ်ပါတယ်။ မကွေးတိုင်းဒေသကြီး၊ စေတုတ္တရာမဲဆန္ဒနယ် ပြည်သူ့ လွှတ်တော်ကိုယ်စားလှယ် ဦးကျော်အောင်လွင်ရဲ့ နိုင်ငံတော်နှင့် နိုင်ငံသားများပိုင်ဆိုင်တဲ့ ပေါကြွယ်ဝ လှသော ကျောက်မျက်ရတနာများနှင့် တွင်းထွက်သတ္တု သယံဇာတများအား အနာဂတ်နိုင်ငံတော်နှင့် နောင်လာနောက်သားများအရှည်သဖြင့် သုံးဆောင်ခံစားနိုင်ရန်အတွက် စနစ်တကျတူးဖော်ထုတ်လုပ် ထိန်းသိမ်းစောင့်ရှောက်ပေးပါရန် နိုင်ငံတော်အစိုးရအား တိုက်တွန်းကြောင်းအဆိုကို ကျွန်တော် ပြည်ထောင်စုဝန်ကြီး ဦးအုန်းဝင်း၊ သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာန ကနေ ဖြေကြားသွားမှာ ဖြစ်ပါတယ်။ ယခုလိုအဆိုကို ပြည့်စုံစွာဆွေးနွေးပေးကြတဲ့ ကိုယ်စားလှယ်တော် ကြီးများကို အထူးပင်ကျေးဇူးတင်ရှိပါတယ်ခင်ဗျား။ ကျွန်တော်အား Power Point တင်ပြခွင့်ပြုပါ။ ပထမဦးစွာ ယခုအစိုးရသစ်လက်ထက်မှာ ကျွန်တော်တို့ဝန်ကြီးဌာနကနေပြီးတော့ ချမှတ်ထားတဲ့မူဝါဒ၊ ရည်မှန်းချက်၊ မျှော်မှန်းချက်နှင့် ပန်းတိုင်များကို ကျွန်တော်တင်ပြပါမယ်။ မူဝါဒဖြင့် ပတ်ဝန်းကျင် ထိခိုက်မှုအနည်းဆုံးနှင့် တာဝန်ခံမှု၊ တာဝန်ယူမှုရှိတဲ့ Responsible Mining နဲ့ အစိမ်းရောင် စီးပွားရေးလုပ်ငန်း(Green Economy)အဖြစ် အကန့်အသတ်ဖြင့် ထုတ်လုပ်ဆောင်ရွက်ရန်၊ ဓာတ်သတ္တုသယံဇာတများကို ခေတ်မီနည်းပညာဖြင့် လေလွင့်ဆုံးရှုံးမှုအနည်းဆုံးနှင့် ကုန်ချောအဆင့် အထိ အရည်အသွေးပြည့်မီစွာ ထုတ်လုပ်နိုင်ရန်၊ ဓာတ်သတ္တု ကဏ္ဍ စဉ်ဆက်မပြတ်ဖွံ့ ဖြိုးတိုးတက်ရေး ကို ရှေးရှုဆောင်ရွက်ရန်၊ မြန်မာ့ပုလဲများကို နိုင်ငံတကာနည်းပညာနဲ့ မွေးနည်းစနစ်များကို ဖြန့်ဝေပေး ရန်နှင့် ပြည်ပကို တိုးမြှင့်ရောင်းချရေးကို တိုးမြှင့်ရောင်းချနိုင်ရေးကို အားပေးမြှင့်တင်ဆောင်ရွက်ရန် ဖြစ်ပါတယ်။ ရည်မှန်းချက်အားဖြင့်ကတော့ သယံဇာတတူးဖော်မှုသားစဉ်မြေးဆက်အကျိုးပြု လို့ ကျွန်တော်တို့ ရည်မှန်းချက်အားဖြင့် ဆောင်ရွက်နေပါတယ်။ ရည်မှန်းချက်တာဝန်ကတော့ ပူးပေါင်းဆောင်ရွက်မှုနှင့် ပတ်ဝန်းကျင်ထိခိုက်မှုအနည်းဆုံးဖြစ်ပြီး သားစဉ်မြေးဆက်အကျိုးရှိစေမယ့် တာဝန်ယူတာဝန်ခံမှု အပြည့်အဝရှိတဲ့ သယံဇာတထုတ်ယူသုံးစွဲမှုကဏ္ဍဖွံ့ဖြိုးတိုးတက်ရေးကို ဖော်ဆောင်သွားရန် ဖြစ်ပါ တယ်။ ပန်းတိုင်အားဖြင့်ကတော့ အစိမ်းရောင်သယံဇာတတူးဖော်ရေးလုပ်ငန်းများမှ Green Economy, Green Mining ကနေပြီးတော့ တာဝန်ယူ၊ တာဝန်ခံတဲ့ Responsible Mining အဖြစ်ကို ရောက်ရှိသွားအောင် ဖြစ်ပါတယ်။ နိုင်ငံတော်ကချမှတ်ထားတဲ့ စီးပွားရေး၊ လူမှုရေးပြုပြင်ပြောင်းလဲမှု အခြေခံမူဘောင်များအရ ပြည်ထောင်စုသမ္မတမြန်မာနိုင်ငံတော်ဟာ အခုနက အဆိုထဲမှာ မိုးညှင်း မဲဆန္ဒနယ်က ဒေါ်စန်းစန်းအိ တင်ပြသလိုပါပဲ။ တွင်းထွက်သယံဇာတအရင်းအမြစ်တူးဖော်ရေး လုပ်ငန်းများ ပွင့်လင်းမြင်သာမှုဖော်ဆောင်ရေး EITI အဖွဲ့ဝင်အဖြစ် ဝင်ရောက်နိုင်ခဲ့ပြီးတော့ ဆောင်ရွက်နိုင်ရန် ၂၀၁၄ ခုနှစ်၊ ဇူလိုင်လ ၂ ရက်နေ့မှာ မြန်မာနိုင်ငံဟာ ၄၅ နိုင်ငံမြောက် EITI အဖွဲ့လောင်းဖြစ်ပါတယ်။ အဲဒီနောက် ၂၀၁၃-၂၀၁၄ ဘဏ္ဍာနှစ်မှာ သယံဇာတအရင်းအမြစ်များမှ ရရှိထားတဲ့ အခွန်ဘဏ္ဍာများကို ထုတ်ပြန်နိုင်ခဲ့ပြီးတော့ ၂၀၁၄-၂၀၁၅ ဘဏ္ဍာနှစ်နှင့် ၂၀၁၅-၂၀၁၆ ဘဏ္ဍာနှစ်အတွက် သယံဇာတအရင်းအမြစ်များမှ ရရှိတဲ့အခွန်ဘဏ္ဍာငွေ နှစ်နှစ်စာကိုလည်း တစ်ပြိုင် တည်း ဒုတိယအကြိမ်နှင့် တတိယအကြိမ်အစီရင်ခံစာများမှာ ၂၀၁၈ ခုနှစ် မတ်လမှာ တင်သွင်းနိုင်ဖို့ အတွက်လည်း ကျွန်တော်တို့စီစဉ်ဆောင်ရွက်လျက်ရှိပါတယ်။ ပြည်ထောင်စုအစိုးရအဖွဲ့ရဲ့ (၇/၂၀၁၆)ကြိမ်မြောက်အစည်းအဝေးက သဘောတူဆုံးဖြတ်ခဲ့တဲ့ ဓာတ်သတ္တုနဲ့ ကျောက်မျက်ရတနာသယံဇာတများအား ရေရှည်အကျိုးမျှော်ကိုးပြီး နိုင်ငံသားအားလုံး သားစဉ်မြေးဆက်ခံစားခွင့်ရရှိရေးအတွက် အကန့်အသတ်ဖြင့် လုပ်ငန်းဆောင်ရွက်ရမယ့် ရည်ရွယ်ချက်နဲ့ ၂၀၁၆ ခုနှစ်၊ ဧပြီလ ၁ ရက်နေ့ ယခုကျွန်တော်တို့အစိုးရသစ်တာဝန်ယူတဲ့နေ့က စပြီးတော့ သက်တမ်းကုန်ပြီးတဲ့ ကျောက်မျက်လုပ်ကွက်များကို သက်တမ်းတိုးပေးခြင်းနဲ့ လုပ်ကွက် အသစ်များ ခွင့်ပြုခြင်းကို ယာယီရပ်ဆိုင်းထားပါတယ်။ ဓာတ်သတ္တုလုပ်ငန်းလုပ်ကွက်အသစ်များ ခွင့်ပြုမိန့်ထုတ်ပေးခြင်းကိုလည်းပဲ မြန်မာ့သတ္တုတွင်းနည်းဥပဒေအသစ်ထုတ်ပြန်ခြင်းမပြုမီကာလ အထိ ယာယီရပ်ဆိုင်းထားပါတယ်။ လက်ရှိခွင့်ပြု ထားတဲ့ ဓာတ်သတ္တု စမ်းသပ်တိုင်းတာမှုများ၊ ထုတ်လုပ်မှုများကို ပတ်ဝန်းကျင်ထိန်းသိမ်းရေးဥပဒေ၊ နည်းပဒေများနှင့်အညီ ပတ်ဝန်းကျင်စီမံခန့်ခွဲမှု အစီအစဉ်(EMP-Environmental Management Plan)များနှင့်အညီ ရေးဆွဲတင်ပြပြီးတော့ အဲဒီအစီအစဉ်အတိုင်း အကောင်အထည်ဖော်ရန် စိစစ်ဆောင်ရွက်လျက်ရှိပါတယ်။ ကျောက်မျက်ရတနာနဲ့ တွင်းထွက်သယံဇာတများကို အနာဂတ်နိုင်ငံတော်နှင့် နောင်လာ နောက်သားများ အရှည်သဖြင့် အသုံးပြု ခံစားနိုင်ရေးအတွက် အကန့်အသတ်ဖြင့် တူးဖော်ထုတ်လုပ်ရန် အတွက် အောက်ဖော်ပြပါလုပ်ငန်းစဉ် ၆ ရပ်ကိုလည်း ကျွန်တော်တို့ဆောင်ရွက်လျက်ရှိပါတယ်။ ပထမဦးဆုံးကတော့ စမ်းသပ်တိုင်းတာရေးလုပ်ငန်းများအား စနစ်တကျခွင့်ပြု ပေးခြင်း။ Power Point မှာ ကျွန်တော် အသေးစိတ်တင်ပြထားပါတယ်။ (၂) လုပ်ကွက်လျှောက်ထားမှုအား ကန့်သတ်ခြင်းနှင့် မြေဧရိယာကန့်သတ်ခြင်း၊ (၃) စက်ယန္တရားများ အသုံးပြုမှုများ ကန့်သတ်ခြင်း။ ဒီနေရာမှာ ဖားကန့် ဧရိယာမှာ ယခင်တုန်းက စက်ယန္တရားကြီး ၁၀၀၀၀ ကျော်ရှိရာကနေ အခုအခါမှာ ၆၁၀၉ ခုပဲ ကျွန်တော်တို့ထားပါတယ်။ (၄) ဓာတ်သတ္တုအလေအလွင့်ဆုံးရှုံးမှု မရှိစေရေးကန့်သတ်ခြင်း။ ဒါကို လည်းပဲ ဆားလင်းကြီးမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးဝင်းသိန်းဇော် တင်ပြသလိုပါပဲ။ ဓာတ်သတ္တု ဟာ သူရဲ့ ဈေးကောင်းရရှိတုန်းအချိန်မှာ ကျွန်တော်တို့ ရောင်းရခြင်းဖြစ်ပါတယ်။ အဲဒီတော့ ဈေးကောင်းရရှိတဲ့အချိန်မှာတော့ ထုတ်လုပ်ပြီးတော့ ဈေးနှုန်းနည်းတဲ့အချိန်တော့ ကန့်သတ်ထုတ်လုပ် ပါမယ်။ (၅) ပတ်ဝန်းကျင်ထိခိုက်မှုအနည်းဆုံး ဖြစ်စေခြင်းနဲ့ကန့်သတ်ခြင်း။ ဒါအလွန်အရေးကြီးပါ တယ်။ ဒါကြောင့်မို့လည်းပဲ EMP ကိုလည်း ရေးဆွဲပြီး EMP, SIA အတွက် တင်ပြခြင်းဖြစ်ပါတယ်။ (၆) တာဝန်ယူမှု၊ တာဝန်ခံမှုရှိတဲ့ ဓာတ်သတ္တု တူးဖော်ရေးလုပ်ငန်း(Responsible Mining) ဖြစ်စေခြင်း ဆိုတဲ့ အချက်(၆)ချက်နဲ့ ကျွန်တော်တို့ဆောင်ရွက်လျက်ရှိပါတယ်။ အားလုံးသိကြတဲ့အတိုင်း ဖြစ်ပါ တယ်ခင်ဗျား။ ကျောက်မျက်ရတနာနှင့် ဓာတ်သတ္တုများဟာ ပြန်လည်ဖြစ်တည်ခြင်းမရှိတဲ့ သဘာဝ အရင်းအမြစ်(Non-renewdble resources)တွေဖြစ်ပြီးတော့ နိုင်ငံရဲ့ စီးပွားဖွံ့ဖြိုးတိုးတက်မှုနှင့် လူနေမှုဘဝမြင့်မားရေးအတွက် ထုတ်ယူသုံးစွဲရန် မဖြစ်မနေလိုအပ်သော်လည်းပဲ လူနည်းစုသာ အကျိုးခံစားခွင့်ရရှိပြီးတော့ ပြည်သူအများစုဟာ ထုတ်လုပ်မှုလုပ်ငန်းရဲ့ နောက်ဆက်တွဲဆိုးကျိုးများ မခံစားနိုင်ရန်အတွက် လူမှုပတ်ဝန်းကျင်ထိခိုက်မှု၊ သဘာဝပတ်ဝန်းကျင်ထိခိုက်မှုမရှိစေရေးအတွက် ဓာတ်သတ္တု ကဏ္ဍစဉ်ဆက်မပြတ်ဖွံ့ဖြိုးတိုးတက်ရန်၊ ခိုင်မာတဲ့ရည်မှန်းချက်(Clear Mandate)နဲ့ ကောင်းမွန်တဲ့စီမံခန့်ခွဲမှုစနစ်(Good Governance)များကို တည်ဆောက်ရေးကို ကြိုးပမ်း ဆောင်ရွက်လျက်ရှိပါတယ်။ အဲဒါကြောင့်မို့လို့ သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာနအနေနဲ့ ကျောက်မျက်ရတနာနဲ့ ဓာတ်သတ္တု တွင်းထွက်သယံဇာတများ အနာဂတ်နိုင်ငံတော်နှင့် နောင်လာ နောက်သားများ အရှည်သဖြင့် အသုံးပြု နိုင်ရန်အတွက် လိုအပ်တဲ့အချိန်မှသာ ထုတ်ယူသုံးစွဲရန် နိုင်ငံတော်အရံသတ္တု သိုက်ပမာဏများကိုထားရှိပြီး စနစ်တကျ တူးဖော်ထုတ်လုပ်ထိန်းသိမ်းလျက်ရှိပြီး တော့ တိုင်းဒေသကြီး/ပြည်နယ်များအလိုက် ဌာနပေါင်းစုံပါဝင်တဲ့ ပူးပေါင်းကွင်းဆင်းစစ်ဆေးရေး အဖွဲ့ ၁၂ ဖွဲ့ကို ဖွဲ့စည်းထားပါတယ်။ ဒီနေရာမှာ တပ်မတော်သားကိုယ်စားလှယ် ဗိုလ်မှူးမြတ်ကို တင်ပြ သလိုပါပဲ။ ၂၀၁၇ ခုနှစ် မေလ ကစပြီးတော့ စီမံချက်ချပြီးတော့ အဖွဲ့စုံနဲ့ ကွင်းဆင်းစစ်ဆေး လျက်ရှိပါ တယ်။ သို့ဖြစ်ပါ၍ ပြည်သူ့လွှတ်တော်ကိုယ်စားလှယ်တော်ကြီး အဆိုနှင့်ပတ်သက်ပြီး နယ်မြေလုံခြုံရေး အကန့်အသတ်ရှိတဲ့နေရာများကလွဲပြီး ကျန်တဲ့နေရာများမှာ ကျောက်မျက်ရတနာများနှင့် တွင်းထွက် သယံဇာတများကို အနာဂတ်နိုင်ငံတော်နှင့် နောင်လာနောက်သားများ အရှည်သဖြင့် သုံးဆောင်ခံစား နိုင်ရန်အတွက် စနစ်တကျတူးဖော်ထုတ်လုပ်ထိန်းသိမ်းစောင့်ရှောက်သွားရန် ဖြစ်ပါတယ်။ ဒါကြောင့်မို့ ကိုယ်စားလှယ်တော်ကြီးအဆိုကို အတည်ပြု ပေးပါရန် လေးစားစွာတင်ပြအပ်ပါတယ်ခင်ဗျား။</speech>
<speech type='speaker'> အဆိုရှင်ရဲ့ သဘောထားပြောပါ။</speech>
<speech><mp id='262'>ဦးကျော်အောင်လွင်(စေတုတ္တရာမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့်အားလုံးပဲ မင်္ဂလာပါ။ ဒီကနေ့ ကျွန်တော့်အဆိုကို ဝိုင်းဝန်းပြီးတော့ ဆွေးနွေးသွားကြတဲ့ ပြည်သူ့လွှတ်တော်ကိုယ်စားလှယ်များအားလုံးကိုလည်း အထူးပဲ ကျေးဇူးတင်ရှိပါတယ်။ ဝန်ကြီးကို လည်းအထူးပဲ ကျေးဇူးတင်ရှိပါတယ်။ ဒီအဆိုတင်ရတဲ့ ရည်ရွယ်ချက်ကတော့ ဒီအတိုင်းသာ စည်းမဲ့၊ ကမ်းမဲ့၊ ဥပဒေမဲ့၊ လောဘတကြီး တူးဖော်သွားကြရင် ခုနက ကိုယ်စားလှယ်တွေဆွေးနွေးသလို နောင် အနှစ် ၂၀ ခန့်မှာလုံးဝပျောက်ကွယ်သွားမယ့်အရေးကို ဝိုင်းဝန်းတားဆီးဖို့ရည်ရွယ်ချက်နဲ့ အဆိုတင်ခဲ့ ရခြင်းဖြစ်ပါတယ်။ ကျွန်တော်တို့ရဲ့ နိုင်ငံ့ကျောက်မျက်၊ တွင်းထွက်သတ္တု၊ သယံဇာတတွေကို နိုင်ငံတော်၊ နိုင်ငံသားတွေ အရှည်သဖြင့် အပြည့်အဝသုံးဆောင်နိုင်ဖို့အတွက်ကိုလည်း ကျွန်တော်တို့ ပြည်သူ့ကိုယ်စားလှယ်၊ ပြည်သူ့အစိုးရလက်ထက်မှာ တာဝန်သိ၊ တာဝန်ရှိစွာထိန်းသိမ်းကြဖို့အတွက် ကျွန်တော်ဒီအဆိုကို တင်သွင်းရခြင်းဖြစ်ပါတယ်။ နောက်တစ်ချက်တင်ပြလိုတာက ခုနကကိုယ်စားလှယ်ကြီးတွေ ဆွေးနွေးသွားသလိုပဲ နိုင်ငံအနှံ့ အပြားကနေပြီးတော့ ဒီကုမ္ပဏီတွေက စွန့်ပစ်လိုက်တဲ့ မြေစာပုံပေါ်မှာ ဒီခဲခဲယဉ်းယဉ်း အသက်နှင့် လုပြီးတော့ရှာဖွေစားသောက်ကြရတဲ့ စွန့်ပစ်မြေစာပုံပေါ်က ရေမဆေးကျောက်သမားတွေကိုလည်း ဥပဒေနှင့်အညီ ကျွန်တော်တို့ အခွန်ကောက်တွေကောက်ခံပြီးတော့၊ ခွင့်ပြုပြီးတော့ ဆောင်ရွက်နိုင်ဖို့ ကိုလည်း ကျွန်တော်တို့ ဒီဆွေးနွေးသွားသလိုပဲ ကျွန်တော့်အနေနဲ့လည်း တင်ပြလိုပါတယ်။ ပြီးတော့ တစ်ခါ ကျောက်မျက်တူးဖော်မှုတွေနဲ့ ပတ်သက်ပြီးတော့၊ နေရာချထားအကွက်ရိုက်မှုတွေနဲ့ ပတ်သက် ပြီးတော့ ဆောင်ရွက်တဲ့နေရာမှာ ဒီကျောက်မျက်ကြီးကြပ်ရေးကော်မတီတွေမှာ ပြည်သူရွေးချယ်ထား တဲ့ ပြည်သူ့ကိုယ်စားလှယ်တွေထည့်ပေးဖို့၊ ဒေသခံ ကျောက်မျက်ကျွမ်းကျင်တဲ့ ကိုယ်စားလှယ်တွေကို လည်း ထည့်ပေးဖို့ အဲဒီလို ထည့်ပြီးတော့ စနစ်တကျ ဆောင်ရွက်သွားကြဖို့ပါ။ ခုနက အားလုံးပဲ၊ တင်ပြသွားသလိုပဲ ပြည်သူ့ကိုယ်စားလှယ်၊ ပြည်သူ့အစိုးရအနေနဲ့ နိုင်ငံတော်နှင့်နိုင်ငံသားတွေ အကျိုးကို ရှေးရှုပြီးတော့ စနစ်တကျ ဆောင်ရွက်ထိန်းသိမ်းသွားကြပြီးတော့ ကျွန်တော်တို့ တိုင်းပြည် နှင့် လူမျိုးအရှည်သဖြင့် သုံးဆောင်ခံစားနိုင်အောင် ဆောင်ရွက်ကြဖို့ ကျွန်တော့်အနေနဲ့ ဒီကနေရာ ကနေ ထပ်လောင်းပြီးတော့ အလေးအနက်ပန်ကြားလိုပါတယ်။ နိဂုံးချုပ်အနေနဲ့ကတော့ ဒီကျွန်တော့်အဆိုကို ဝိုင်းဝန်းဆွေးနွေးပေးသွားကြတဲ့ ကိုယ်စားလှယ် များအားလုံးကို အထူးပဲကျေးဇူးတင်ရှိပြီးတော့ ဝန်ကြီးကိုလည်း အထူးပဲ ကျေးဇူးတင်ရှိပါတယ်။ ကျွန်တော့်အဆိုကို ဥက္ကဋ္ဌကြီးမှတစ်ဆင့်။</speech>
<speech type='speaker'> အဆိုရှင်ရဲ့ သဘောထားပြောပါ။</speech>
<speech><mp id='262'>ဦးကျော်အောင်လွင်(စေတုတ္တရာမဲဆန္ဒနယ်)</mp> ဟုတ်ကဲ့ပါခင်ဗျား။ အတည်ပြု ပေးဖို့ လွှတ်တော်ဥက္ကဋ္ဌကြီးမှတစ်ဆင့် လေးစားစွာ ပန်ကြားအပ်ပါတယ်။ ကျေးဇူးတင်ပါတယ်ခင်ဗျား။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ဦးကျော်အောင်လွင် စေတုတ္တရာမဲဆန္ဒနယ် ကတင်သွင်းတဲ့ အဆိုကို ကိုယ်စားလှယ် ၁၆ ဦးက ဆွေးနွေးပြီး သယံဇာတနှင့်သဘာဝပတ်ဝန်းကျင် ထိန်းသိမ်းရေးဝန်ကြီးဌာနက အဆိုအား အတည်ပြု သင့်ကြောင်း ရှင်းလင်းခဲ့ပါတယ်။ အဆိုရှင်က လည်း အတည်ပြု ပေးရန် ရှင်းလင်းပြောကြားခဲ့ပါတယ်။ ဒါကြောင့် ဒီအဆိုနှင့်စပ်လျဉ်းပြီး အတည်ပြု ရန် လွှတ်တော်က သဘောတူပါသလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'> သဘောမတူတဲ့သူရှိပါသလားခင်ဗျား။</speech>
<speech type='speaker'>
သဘောမတူသူမရှိတဲ့အတွက် ဦးကျော်အောင်လွင် တင်သွင်းတဲ့အဆိုကို လွှတ်တော်က အတည်ပြုကြောင်းကြေညာပါတယ်။ (ဩဘာသံများ)
</speech>
</new_section></motion>
</MotionSection>
</discussion><postface>
<title>ဒုတိယအကြိမ် ပြည်သူ့လွှတ်တော် ပဉ္စမပုံမှန်အစည်းအဝေး (၅၁)ရက်မြောက်နေ့ ရပ်နားကြောင်းနှင့် အစည်းအဝေး (၅၂)ရက်မြောက်နေ့ ဆက်လက်ကျင်းပမည့် နေ့ရက်နှင့် အချိန်ကို ကြေညာခြင်း</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်သူ့လွှတ်တော် ပဉ္စမပုံမှန်အစည်းအဝေး (၅၁)ရက်မြောက်နေ့ကို ရပ်နားပါမယ်။ ဒုတိယအကြိမ် ပြည်သူ့လွှတ်တော် ပဉ္စမပုံမှန်အစည်းအဝေး (၅၂)ရက်မြောက်နေ့ကို ၂၀၁၇ ခုနှစ်၊ သြဂုတ်လ ၂၉ ရက် (အင်္ဂါနေ့) နံနက် ၁၀း၀၀ နာရီအချိန်မှာ ဆက်လက်ကျင်းပမှာဖြစ်ကြောင်းနဲ့ ယနေ့အစည်းအဝေးပြီးဆုံးကြောင်း ကြေညာပါတယ်။ (ဩဘာသံများ)
</speech>
</postface>
</transcript>
</doc>