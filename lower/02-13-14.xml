<doc>
<docinfo>
<docno>02-13-14.xml</docno>
<term value='02'>ဒုတိယအကြိမ်</term>
<session value='13' />
<sittingday value='14' />

<legislature value='lower'>ပြည်သူ့လွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး (၁၄)ရက်မြောက်နေ့မှတ်တမ်း</title>
<date>၁၃၈၁ ခုနှစ်၊ ဝါခေါင်လပြည့်ကျော် ၁၂ ရက် (၂၀၁၉ ခုနှစ်၊ သြဂုတ်လ ၂၇ ရက်) (အင်္ဂါနေ့)</date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ဒုတိယအကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး (၁၄)ရက်မြောက်နေ့ကို နံနက် ၁၀ နာရီအချိန်၌ စတင်ကျင်းပပါသည်။ ပြည်သူ့လွှတ်တော်အစည်းအဝေးကို ကြီးကြပ်ကွပ်ကဲသူအဖြစ် ပြည်သူ့လွှတ်တော်ဥက္ကဋ္ဌ ဦးတီခွန်မြတ်က ဆောင်ရွက်ပြီး၊ အခမ်းအနားမှူးအဖြစ် ဦးတင်ဝင်းအောင်၊ ညွှန်ကြားရေးမှူးချုပ်၊ ပြည်သူ့လွှတ်တော်ရုံးက ဆောင်ရွက်ပါသည်။</p>
<speech type='mc'>လေးစားအပ်ပါသော ပြည်သူ့လွှတ်တော်ကိုယ်စားလှယ်များနှင့် ဧည့်သည်တော်များခင်ဗျား။ ယခုအချိန်ကစပြီး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး (၁၄)ရက်မြောက်နေ့အစီအစဉ် စတင်ပါတော့မယ်</speech>
<title>ပြည်သူ့လွှတ်တော်ဥက္ကဋ္ဌနေရာယူခြင်း</title>
<speech type='mc'>ပြည်သူ့လွှတ်တော်ဥက္ကဋ္ဌ ကြွရောက်လာပါပြီခင်ဗျား။</speech>
<p>ပြည်သူ့လွှတ်တော်ဥက္ကဋ္ဌသည် ဥက္ကဋ္ဌအတွက်သတ်မှတ်ထားသည့် စင်မြင့်ပေါ်သို့ ကြွရောက် နေရာယူပါသည်။</p>
<speech type='speaker'>အားလုံးမင်္ဂလာပါခင်ဗျာ။ ကိုယ်စားလှယ်များ။ ။မင်္ဂလာပါ</speech>
<speech type='mc'>အားလုံးထိုင်နိုင်ပါပြီခင်ဗျား။</speech>
<title>ပြည်သူ့လွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type='speaker'>လွှတ်တော်ကိုယ်စားလှယ်များခင်ဗျား။ ဒီကနေ့ကျင်းပတဲ့ ဒုတိယအကြိမ် ပြည်သူ့လွှတ်တော် (၁၃) ကြိမ်မြောက်ပုံမှန်အစည်းအဝေး (၁၄)ရက်မြောက်နေ့မှာ ပြည်သူ့လွှတ်တော် လွှတ်တော်အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်သူ့ လွှတ်တော်ကိုယ်စားလှယ် ၄၃၃ ဦးရှိသည့်အနက် ၃၉၆ ဦး တက်ရောက်ပါတယ်။ အစည်းအဝေးသို့ တက်ရောက်ခွင့်ရှိသူဦးရေ စုစုပေါင်းရဲ့ ၉၁.၄၅ ရာခိုင်နှုန်းရှိတဲ့အတွက် အစည်းအဝေးအထမြောက် ကြောင်းနှင့်စတင်ကျင်းပကြောင်း ကြေညာပါတယ်။ (ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type='speaker'>အစီအစဉ် ၃ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အစီအစဉ် များကို ကြိုတင်ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်</speech>
<leave><title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type='speaker'>အစီအစဉ် ၄ ဖြစ်ပါတယ်။ ယခု အစည်းအဝေးမတက်ရောက်နိုင်တဲ့ လွှတ်တော်ကိုယ်စားလှယ်များအတွက် ခွင့်ပန်ကြားရန် ဖြစ်ပါတယ်</speech>
<speech><mp id='309'>ဒေါက်တာလှမိုး(အတွင်းရေးမှူး၊ လွှတ်တော်အခွင့်အရေးကော်မတီ)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ယနေ့ ၂၀၁၉ ခုနှစ်၊ သြဂုတ်လ ၂၇ ရက်နေ့ ဒုတိယအကြိမ် ပြည်သူ့လွှတ်တော် (၁၃) ကြိမ်မြောက်ပုံမှန်အစည်းအဝေး (၁၄)ရက်မြောက်နေ့သို့ မတက်ရောက်နိုင်ပါ သဖြင့် ခွင့်ပန်ကြားသူ လွှတ်တော်ကိုယ်စားလှယ်များ၏ကိုယ်စား ပြည်သူ့လွှတ်တော် လွှတ်တော် အခွင့်အရေး ကော်မတီအတွင်းရေးမှူး ကျွန်တော် ဒေါက်တာလှမိုး၊ အောင်မြေသာစံမဲဆန္ဒနယ်က ကိုယ်စား ခွင့်ပန်ကြားသွားမှာ ဖြစ်ပါတယ်။ ပြည်သူ့လွှတ်တော်မှာ ယနေ့တက်ရောက်ခွင့်ရှိသော ကိုယ်စားလှယ် ၄၃၃ ဦးရှိပြီး တက်ရောက်သူကိုယ်စားလှယ် ၃၉၆ ဦးရှိကာ ယနေ့ခွင့်ပန်ကြားသူ ၃၂ ဦး ရှိပါတယ်။ ခွင့်ပန်ကြားသူကိုယ်စားလှယ်များကတော့(၁) သုံးခွမဲဆန္ဒနယ်မှ ဒေါ်စုစုလွင် ခွင့် ၄ ရက်၊ (၂) ဝါးခယ်မမဲဆန္ဒနယ်မှ ဦးဇော်သိန်း ခွင့် ၄ ရက်၊ (၃) သာကေတမဲဆန္ဒနယ်မှ ဒေါက်တာဝေဖြိုးအောင် ခွင့် ၄ ရက်၊ (၄) နွားထိုးကြီးမဲဆန္ဒနယ်မှ ဦးနိုင်ထူးအောင် ခွင့် ၄ ရက်၊ စမ်းချောင်းမဲဆန္ဒနယ်မှ ဦးဘိုဘိုဦး ခွင့် ၄ ရက်၊ (၆) ကလောမဲဆန္ဒနယ်မှ ဒေါ်ပြုံးကေသီနိုင် ခွင့် ၄ ရက်၊ (၇) မြောင်းမြမဲဆန္ဒနယ်မှ ဒေါက်တာစိုးမိုးသူ ခွင့် ၄ ရက်၊ (၈) ပွင့်ဖြူမဲဆန္ဒနယ်မှ ဦးထွန်းထွန်း ခွင့် ၁ ရက်၊ (၉) ကျောက်တန်းမဲဆန္ဒနယ်မှ ဒေါ်အေးမြမြမျိုး ခွင့် ၄ ရက်၊ (၁၀) ကျိုက်ထိုမဲဆန္ဒနယ်မှ ဒေါက်တာခင်ဆောင် ခွင့် ၁ ရက်၊ (၁၁) ကျွန်းစုမဲဆန္ဒနယ်မှ ဒေါ်တင်တင်ရီ ခွင့် ၂ ရက်၊ (၁၂) ရေးမဲဆန္ဒနယ်မှ ဒေါက်တာအောင်ထွန်းခိုင်(ခ)ဦးချိန်ဝင်း ခွင့် ၄ ရက်၊ (၁၃) တီးတိန်မဲဆန္ဒနယ်မှ ဦးကျင့်ရှင်းထန် ခွင့် ၄ ရက်၊ (၁၄) သရက်ချောင်းမဲဆန္ဒနယ်မှ ဦးအောင်စိုး ခွင့် ၁ ရက်၊ (၁၅) မြိတ်မဲဆန္ဒနယ်မှ ဦးစိုးပိုင်ဌေးခွင့် ၄ ရက်၊ (၁၆) ပုလောမဲဆန္ဒနယ်မှ ဦးအုန်းခင် ခွင့် ၄ ရက်၊ (၁၇) အုတ်ဖိုမဲဆန္ဒနယ်မှ ဦးဇော်မင်း ခွင့် ၁ ရက်၊ (၁၈) နတ်တလင်းမဲဆန္ဒနယ်မှ ဦးခင်အေး ခွင့် ၁ ရက်၊ (၁၉) မက်မန်းမဲဆန္ဒနယ်မှ ဦးတင်အေး ခွင့် ၄ ရက်၊ (၂၀) လောက်ကိုင်မဲဆန္ဒနယ်မှ ဦးလူတယ်ဟုန်(ခ) ဦးအောင်ရွှေ ခွင့် ၂ ရက်၊ (၂၁) ကုန်းကြမ်းမဲဆန္ဒနယ်မှ ဦးလီကျိန်းဖူ(ခ) ဦးမြင့်ဆွေ ခွင့် ၂ ရက်၊ (၂၂) ကွမ်းခြံကုန်းမဲဆန္ဒနယ်မှ ဦးစိုးသူရထွန်း ခွင့် ၁ ရက်၊ (၂၃) မင်းတပ်မဲဆန္ဒနယ်မှ ဦးနေလင်းအောင် ခွင့် ၁ ရက်၊ (၂၄) ခေါင်လန်ဖူးမဲဆန္ဒနယ်မှ ဦးအာမိုးဆီ ခွင့် ၄ ရက်၊ (၂၅) လေရှီးမဲဆန္ဒနယ်မှ ဦးကျော်ဌေး ခွင့် ၄ ရက်၊ (၂၆) တနင်္သာရီမဲဆန္ဒနယ်မှ ဦးအောင်ကျော်ဟိန်း ခွင့် ၄ ရက်၊ (၂၇) ရန်ကင်းမဲဆန္ဒနယ်မှ ဒေါ်ဇင်မာအောင် ခွင့် ၁ ရက်၊ (၂၈) ပေါက်တောမဲဆန္ဒနယ်မှ ဦးအောင်ကျော်ဇံ ခွင့် ၁ ရက်၊ (၂၉) နန်းယွန်းမဲဆန္ဒနယ်မှ ဦးဝမ်းလှ ခွင့် ၁ ရက်၊ (၃၀) ကိုကိုးကျွန်းမဲဆန္ဒနယ်မှ သူရဦးသက်ဆွေ ခွင့် ၁၁ ရက်၊ (၃၁) မိုးညို မဲဆန္ဒနယ်မှ ဦးကျော်မျိုးမင်း ခွင့် ၄ ရက်နှင့် (၃၂) သန်လျင်မဲဆန္ဒနယ်မှ ဦးလွင်ကိုလတ် ခွင့် ၁ ရက်တို့ဖြစ်ကြပါတယ်။ ယခင် ခွင့်ပန်ကြားသူ ၅ ဦး၊ ယနေ့ခွင့်ပန်ကြားသူ ၃၂ ဦး စုစုပေါင်း ခွင့်ပန်ကြားသူ ၃၇ ဦး ဖြစ်ပါတယ်။ ခွင့်မဲ့ပျက်ကွက်သူမရှိပါကြောင်းနှင့် အထက်ပါကိုယ်စားလှယ်များ၏ ခွင့်ပန်ကြားမှုအား ခွင့်အဖြစ်သတ်မှတ်ခွင့်ပြု ပေးပါရန် လေးစားစွာဖြင့် ပန်ကြားအပ်ပါတယ်ခင်ဗျား။</speech>
<speech type='speaker'>ခွင့်ပန်ကြားသူအားလုံးကို ခွင့်ပြုပါတယ်။</speech>
<title>ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို မှတ်တမ်းတင်ခြင်း</title>
<speech type='speaker'>လွှတ်တော်ကိုယ်စားလှယ်များခင်ဗျား။ ဒီကနေ့အစည်းအဝေးမှာ တက်ရောက် ခွင့်ရှိတဲ့ လွှတ်တော်ကိုယ်စားလှယ် ၄၃၃ ဦး၊ ယခင်က ခွင့်ပန်ကြား၍ ခွင့်ပြု ထားသူ ၅ ဦး၊ ယနေ့ ခွင့်ပြုထားသူ ၃၂ ဦးဖြစ်၍ လွှတ်တော်က ခွင့်ပြု ထားသူ စုစုပေါင်း ၃၇ ဦးဖြစ်ပါတယ်။ ခွင့်မဲ့ ပျက်ကွက်သူမရှိပါ။ ယခုလွှတ်တော်ကိုယ်စားလှယ်များအစည်းအဝေးတက်ရောက်မှု အခြေအနေကို လွှတ်တော်ရဲ့ အတည်ပြုချက်ရယူပါမယ်။ ပြည်သူ့လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေတင်ပြချက်ကို အတည်ပြုမှတ်တမ်းတင်ရန် လွှတ်တော်က သဘောတူပါ သလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type='speaker'>လွှတ်တော်က သဘောတူတဲ့အတွက် လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေကို အတည်ပြုမှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</leave></preface>
<discussion>
<QASection>
<title>ကြယ်ပွင့်ပြထားသည့် မေးခွန်းများကို သက်ဆိုင်ရာလွှတ်တော် ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<speech type='speaker'>အစီအစဉ် ၅ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ မေးခွန်းများ မေးမြန်း၊ ဖြေကြားခြင်းအစီအစဉ် စတင်ဆောင်ရွက်ပါမယ်။</speech>
<title>တိုင်းရင်းသားလူမျိုးများရေးရာဝန်ကြီးဌာနမှ တိုင်းရင်းသားလူမျိုးများ၏ အခွင့်အရေးကာကွယ် စောင့်ရှောက်သည့် နည်းဥပဒေများထွက်ရှိရန် မည်သို့ဆောင်ရွက်ထားသည်ကို သိလိုခြင်းနှင့် စပ်လျဉ်းသည့်မေးခွန်း</title>
<speech type='speaker'>ပထမဦးစွာ ချမ်းမြသာစည်မဲဆန္ဒနယ်မှ ဒေါက်တာစိုင်းလှသိန်း မေးမြန်းဖို့ ဖြစ်ပါတယ်။</speech>
<speech><mp id='284'>ဒေါက်တာစိုင်းလှသိန်း(ချမ်းမြသာစည်မဲဆန္ဒနယ်)</mp>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် ပြည်ထောင်စုဝန်ကြီးများ၊ ပြည်ထောင်စုအဆင့် အဖွဲ့အစည်းဝင်များနှင့် ဧည့်သည်တော်များ၊ ပြည်သူ့လွှတ်တော်ကိုယ်စားလှယ်များအားလုံး မင်္ဂလာပါလို့ နှုတ်ခွန်းဆက်သပါ တယ်။ အခု ကျွန်တော်မေးမယ့်မေးခွန်းကတော့ တိုင်းရင်းသားလူမျိုးများ အခွင့်အရေးကာကွယ် စောင့်ရှောက်ရေးဥပဒေဆိုတာက ၂၀၁၅ ခုနှစ်၊ ဖေဖော်ဝါရီလ ၂၄ ၇က်နေ့က ထုတ်ပြန်ပြီးဖြစ်ပါ တယ်။ အဲဒီလို ထုတ်ပြန်ပြီးတဲ့ နောက်ပိုင်းမှာ နည်းဥပဒေကို အကြိမ်ကြိမ်ရေးဆွဲတဲ့အခါမှာ တတိယ အကြိမ်မြောက်နည်းဥပဒေရေးဆွဲမှုကို မင်္ဂလာသီရိဟိုတယ်မှာ တိုင်းရင်းသား လူမျိုးများဝန်ကြီးဌာနမှ သက်ဆိုင်ရာ ပုဂ္ဂိုလ်များ၊ အမျိုးသားလွှတ်တော်မှ တိုင်းရင်းသားရေးရာကော်မတီအဖွဲ့ဝင်များ၊ ပြည်သူ့ လွှတ်တော်မှ တိုင်းရင်းသားရေးရာနှင့် ပြည်တွင်းငြိမ်းချမ်းရေးဖော်ဆောင်မှုကော်မတီမှ အဖွဲ့ဝင်များ အပြင်ကို သက်ဆိုင်ရာ ပြည်နယ်နှင့်တိုင်းဒေသကြီးက သက်ဆိုင်ရာ တိုင်းရင်းသားဝန်ကြီးများ အပါအဝင် တတိယအကြိမ်မှာ နည်းဥပဒေပေါ်ပေါက်လာဖို့အတွက် ညှိနှိုင်းဆွေးနွေးခဲ့ကြပါတယ်။ အဲဒီလို ဆွေးနွေးခဲ့တာကတော့ ၂၀၁၈ ခုနှစ်၊ စက်တင်ဘာလ ၂၀ ရက်နေ့နှင့် ၂၁ ရက်နေ့ နှစ်ရက်မှာ ဆွေးနွေးခဲ့ပြီးဖြစ်ပါတယ်။ ဒါပေမဲ့ ကျွန်တော်တို့က တစ်နှစ်နီးပါးကြာမြင့်လာပြီဆိုပေမဲ့ နည်းဥပဒေက ပေါ်ထွက်လာခြင်းမရှိသေးပါဘူး။ အဲဒီတော့ တိုင်းရင်းသား ဒေသတွေဆိုတာဟာ ဝေးလံခေါင်ဖျားတဲ့ အရပ်ဒေသမှာရှိသလို သွားရေးလာရေးခက်ခဲတဲ့အရပ်ဒေသ၊ ဖွံ့ဖြိုးမှု နည်းတဲ့အရပ်ဒေသတွေမှာ အငြင်းပွားဖွယ်ရာပြဿနာများပေါ်ပေါက်လာတဲ့အခါမှာ သက်ဆိုင်ရာဒေသရဲ့ ရိုသေလေးစားရတဲ့ ပုဂ္ဂိုလ်များ၊ ဒါမှမဟုတ်ရင် ဘာသာရေးဆိုင်ရာ အကြီးအကဲများရဲ့ အဆုံးအဖြတ်နှင့် ညှိနှိုင်းဖြေရှင်း ခဲ့ရတာမျိုးတွေရှိပါတယ်။ ဒါပေမဲ့ ဘာသာ၊ လူမျိုးမတူတဲ့ တိုင်းရင်းသားအချင်းချင်းဖြစ်တဲ့ အငြင်းပွားဖွယ်ရာများ ကြာလို့ရှိရင် ဓလေ့ထုံးတမ်းတွေက တူညီမှုမရှိတဲ့အတွက်ကြောင့် ဖြေရှင်းရတာ နည်းနည်းတော့ အခက်အခဲတွေဖြစ်နိုင်ပါတယ်။ ဒါကြောင့်မို့လို့ ကျွန်တော်တို့ တွေမှာ တိုင်းရင်းသားလူမျိုးများ အခွင့်အရေးကာကွယ်စောင့်ရှောက်ရေးအနေနဲ့ ဥပဒေနှင့်နည်းဥပဒေဆိုတာ ပေါ်ပေါက် ဖို့လိုအပ်တယ် ဆိုတာကိုမျှော်လင့်ထားပါတယ်။ ယူဆထားပါတယ်။ အဲဒီတော့ ကျွန်တော်တို့တွေဟာ တိုင်းရင်းသား ဒေသမှာ တိုင်းရင်းသားလူမျိုးများရဲ့ ဘာသာစကား၊ စာပေ၊ ယဉ်ကျေးမှုတွေ၊ ဓလေ့ထုံးတမ်းတွေကို မြှင့်တင်ထိန်းသိမ်းဖို့လိုအပ်သလို ဖွံ့ဖြိုးမှုနည်းတဲ့ တိုင်းရင်းသားဒေသတွေမှာလည်း လူမှုအကျိုး စီပွားတွေ ဖွံ့ဖြိုးတိုးတက်လာဖို့အတွက်သော်လည်းကောင်း၊ နောက်တိုင်းရင်းသားလူမျိုးများရဲ့ အခွင့်အရေးနစ်နာမှု၊ ဆုံးရှုံးမှုရှိပါက ကာကွယ်စောင့်ရှောက်ပေးခြင်းနှင့် အငြင်းပွားမှုများကို ပေါင်းစပ် ညှိနှိုင်းခြင်း၊ ဖြေရှင်းခြင်းများကို ပြုလုပ်ဖို့ရန်အတွက်လည်း လိုအပ်ပါတယ်။ ဒါ့အပြင် သက်ဆိုင်ရာ တိုင်းရင်းသားဒေသမှာ စီမံကိန်းတွေအကောင်အထည်ဖော်ခဲ့မယ်ဆိုလို့ရှိရင် အကောင်အထည်ဖော် မည့်ဒေသတိုင်းရင်းသား တွေရဲ့ သဘောပေါက်နားလည်မည့် ဘာသာစကားနှင့် နည်းလမ်းတွေကိုလည်း ကျွန်တော်တို့တွေက အသုံးပြုနိုင်ဖို့အတွက် လိုပါတယ်။ ဒါကြောင့်မို့လို့ တိုင်းရင်းသားလူမျိုးများ အခွင့်အရေးကာကွယ်စောင့်ရှောက်ရေးဥပဒေတွေနဲ့ နည်းဥပဒေများကို မြန်မြန်ပေါ်ပေါက်ဖို့လိုအပ်တဲ့ အတွက်ကြောင့် ဒီမေးခွန်းကို လွှတ်တော်ဥက္ကဋ္ဌကြီးမှတစ်ဆင့် မေးမြန်းလိုက်ရပါတယ်ခင်ဗျား။</speech>
<speech type='speaker'>တိုင်းရင်းသားလူမျိုးများရေးရာဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='18'>ဦးလှမော်ဦး(ဒုတိယဝန်ကြီး၊ တိုင်းရင်းသားလူမျိုးများရေးရာဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ဧည့်သည်တော်များ အားလုံး ကိုယ်စိတ်နှစ်ဖြာ ကျန်းမာ၊ ချမ်းသာကြပါစေကြောင်း ဦးစွာဆုမွန်ကောင်းတောင်းပြီးတော့ မေတ္တာပို့သအပ်ပါတယ်ခင်ဗျား။ ကျွန်တော်ကတော့ တိုင်းရင်းသားလူမျိုးများရေးရာဝန်ကြီးဌာန ဒုတိယဝန်ကြီး ဦးလှမော်ဦး ဖြစ်ပါတယ်။ မန္တလေးတိုင်းဒေသကြီး၊ ချမ်းမြသာစည်မဲဆန္ဒနယ် ပြည်သူ့ လွှတ်တော်ကိုယ်စားလှယ် ဒေါက်တာစိုင်းလှသိန်းရဲ့ တိုင်းရင်းသားလူမျိုးများ၏ အခွင့်အရေး ကာကွယ်စောင့်ရှောက်တဲ့ ဥပဒေနှင့်ပတ်သက်ပြီးတော့ တိုင်းရင်းသားလူမျိုးများရေးရာဝန်ကြီးဌာန ကနေ နည်းဥပဒေထွက်ရှိနိုင်ဖို့အတွက် တတိယအကြိမ် နည်းဥပဒေမူကြမ်းကို ဆောင်ရွက်ပြီးဖြစ်သည်ဟု သိရှိရသော်လည်း ယနေ့အထိ နည်းဥပဒေထွက်ရှိခြင်းမရှိသေးပါသဖြင့် ဆောင်ရွက်ထားရှိမှု အခြေ အနေကို သိရှိလိုခြင်းနှင့်စပ်လျဉ်းတဲ့မေးခွန်းကို ဖြေကြားသွားမှာဖြစ်ပါတယ်ခင်ဗျား။ ပြည်သူ့လွှတ်တော် ဥက္ကဌကြီးခင်ဗျား။ ကျွန်တော်တို့ တိုင်းရင်းသားလူမျိုးများရဲ့ အခွင့်အရေး ကာကွယ်စောင့်ရှောက်တဲ့ဥပဒေကို ၂၀၁၅ ခုနှစ်၊ ပြည်ထောင်စု လွှတ်တော်ဥပဒေအမှတ်(၈) ဖြင့် ၂၀၁၅ ခုနှစ်၊ ဖေဖော်ဝါရီလ ၂၄ ရက်နေ့မှာ အတည်ပြုပြီးပြဋ္ဌာန်းခဲ့တာ ဖြစ်ပါတယ်ခင်ဗျား။ အဆိုပါ ဥပဒေအရ တိုင်းရင်းသားလူမျိုးများရဲ့ အခွင့်အရေးစောင့်ရှောက်တဲ့ဥပဒေကို အကောင်အထည်ဖော် ဆောင်ရွက်နိုင်ဖို့အတွက် တိုင်းရင်းသားလူမျိုးများ ရေးရာဝန်ကြီးဌာနကို ၂၀၁၆ ခုနှစ်၊ မတ်လ ၃၀ ရက်နေ့မှာစတင်ပြီးတော့ ဖွဲ့စည်းဆောင်ရွက်ခဲ့တာဖြစ်ကြောင်းလည်း တင်ပြအပ်ပါတယ်။ တိုင်းရင်းသားလူမျိုးများရေးရာဝန်ကြီးဌာနအနေနဲ့ တိုင်းရင်းသားလူမျိုးများရဲ့ အခွင့်အရေးကာကွယ် စောင့်ရှောက်တဲ့ဥပဒေ ပုဒ်မ ၃၄ ပုဒ်မခွဲ(က)အရ နည်းဥပဒေများ ထုတ်ပြန်နိုင်ဖို့အတွက် ပထမအကြိမ် အလုပ်ရုံဆွေးနွေးပွဲကို ၃၁-၁-၂၀၁၇ ရက်နေ့ကနေပြီးတော့ ၁-၂-၂၀၁၇ ရက်နေ့အထိ တစ်ကြိမ်၊ နောက်ဒုတိယအကြိမ်အလုပ်ရုံဆွေးနွေးပွဲကို ၂၂-၆၂၀၁၇ ရက်နေ့ကနေပြီးတော့ ၂၃-၆-၂၀၁၇ ရက်နေ့အထိတစ်ကြိမ်၊ တိုင်းဒေသကြီး/ ပြည်နယ် တိုင်းရင်းသားလူမျိုးများရေးရာဝန်ကြီးတွေ၊ ပြည်သူ့ လွှတ်တော် တိုင်းရင်းသားရေးရာနှင့် ပြည်တွင်းငြိမ်းချမ်းရေးဖော်ဆောင်မှုကော်မတီက ကော်မတီဝင် တွေ၊ အမျိုးသားလွှတ်တော် တိုင်းရင်းသားရေးရာကော်မတီမှ ကော်မတီဝင်တွေ၊ ကိုယ်ပိုင် အုပ်ချုပ်ခွင့်ရ တိုင်းဒေသကြီး၊ တိုင်းဒေသဦးစီးအဖွဲ့က ကိုယ်စားလှယ်များ၊ နောက်ဆက်စပ်ဝန်ကြီး ဌာနကကိုယ်စားလှယ်များ၊ တိုင်းရင်းသား အရပ်ဘက်အဖွဲ့အစည်းများရဲ့ ကိုယ်စားလှယ်များဖြင့် ဆွေးနွေးပြီးတော့ ရေးဆွဲထားတဲ့ တိုင်းရင်းသားလူမျိုးများ၏ အခွင့်အရေးကာကွယ်စောင့်ရှောက် သည့် နည်းဥပဒေမူကြမ်းကို ပြည်ထောင်စုရှေ့နေချုပ်ရုံးကို ပေးပို့ခဲ့ပါတယ်ခင်ဗျား။ ပြည်ထောင်စု ရှေ့နေချုပ်ရုံးက ပြန်လည်ပေးပို့လာတဲ့ သဘောထားမှတ်ချက်များအတိုင်း ပြင်ဆင်ရေးဆွဲနိုင်ဖို့ အတွက် တိုင်းရင်းသားလူမျိုးများ၏ အခွင့်အရေးကာကွယ်စောင့်ရှောက်တဲ့ နည်းဥပဒေဆိုင်ရာ သုံးသပ်ညှိနှိုင်းဆွေးနွေးပွဲကို ၂၀-၉၂၀၁၈ ရက်နေ့ကနေပြီးတော့ ၂၁-၉-၂၀၁၈ ရက်နေ့အထိ တိုင်းဒေသကြီး/ပြည်နယ်များမှာရှိတဲ့ တိုင်းရင်းသားလူမျိုး ရေးရာဝန်ကြီးများ၊ လွှတ်တော်ကိုယ်စားလှယ် များ၊ ပညာရေးဝန်ကြီးဌာနက တာဝန်ရှိသူများ၊ တိုင်းရင်းသားလူမျိုးများ ရေးရာဝန်ကြီးဌာနမှာရှိတဲ့ ဥပဒေအကြံပေးအဖွဲ့နှင့် ဝန်ထမ်းများအဖြစ် ပြင်ဆင်ရေးဆွဲပြီးတော့ ပြည်ထောင်စုရှေ့နေချုပ်ရုံးကို ထပ်မံပြီးတော့ ပေးပို့ခဲ့ပါတယ်။ ပြည်ထောင်စုရှေ့နေချုပ်ရုံးအနေဖြင့် ဥပဒေကြောင်းအရ သဘောထားမှတ်ချက်ပြု ရန် မရှိပါ ကြောင်းကိုလည်း ပြန်ကြားလာခဲ့ပြီးဖြစ်ပါတယ်။ ရှေ့နေချုပ်ရုံးရဲ့ အကြံပြုချက်များနှင့်အညီ ပြင်ဆင် ထားတဲ့ တိုင်းရင်းသားလူမျိုးများရဲ့ အခွင့်အရေးကာကွယ်စောင့်ရှောက်တဲ့ နည်းဥပဒေများ(မူကြမ်း)မှာ ဆိုရင်အောက်ပါအတိုင်း အခန်း ခုနစ်ခန်းနှင့်နည်းဥပဒေ ၃၀ ပါရှိကြောင်း တင်ပြအပ်ပါတယ်။ အခန်း(၁)မှာ အမည်နှင့်အဓိပ္ပာယ်ဖော်ပြချက်၊ အခန်း(၂) ကော်မတီနှင့် လုပ်ငန်းအဖွဲ့များဖွဲ့စည်းခြင်း၊ အခန်း(၃) တိုင်းဒေသကြီး သို့မဟုတ် ပြည်နယ်များတွင် တိုင်းရင်းသားရေးရာနှင့် လူမှုစီးပွားဘဝ ဖွံ့ဖြိုး တိုးတက်ရေးလုပ်ငန်းများဆောင်ရွက်ခြင်း၊ အခန်း(၄) တိုင်းရင်းသားလူမျိုးများ၏ အခွင့်အရေး ကာကွယ်စောင့်ရှောက် ခြင်း၊ အခန်း(၅) အငြင်းပွားမှုများဖြေရှင်းခြင်း၊ အခန်း(၆) စီမံကိန်းများ အကောင်အထည်ဖော်ဆောင်ရွက်ခြင်းနှင့် အခန်း(၇)အထွေထွေတို့ပါဝင်ကြောင်း တင်ပြအပ်ပါတယ်။ တိုင်းရင်းသားလူမျိုးများ၏ အခွင့်အရေးကာကွယ်စောင့်ရှောက်တဲ့ နည်းဥပဒေ(မူကြမ်း)ကို လုပ်ထုံး လုပ်နည်းနှင့်အညီ ပြည်ထောင်စုအစိုးရအဖွဲ့ အစည်းအဝေးကို တင်ပြခဲ့တဲ့အခါမှာ သဘောတူ ခွင့်ပြုပြီးဖြစ်တဲ့အတွက်ကြောင့်လည်း တိုင်းရင်းသားလူမျိုးများရေးရာဝန်ကြီးဌာနရဲ့ ၂၃-၈-၂၀၁၉ ရက်စွဲပါ အမိန့်ကြော်ငြာစာအမှတ်(၄၈/၂၀၁၉)ဖြင့် ထုတ်ပြန်ပြီးဖြစ်ကြောင်း တင်ပြအပ်ပါတယ်ခင်ဗျား။ ဖွဲ့စည်းပုံအခြေခံဥပဒေပုဒ်မ ၁၃၇ ပုဒ်မခွဲ (က)နှင့် ပုဒ်မ ၁၅၇ ပုဒ်မခွဲ(က)တို့အရ လွှတ်တော် ကိုယ်စားလှယ်များထံကို ဖြန့်ဝေပေးနိုင်ရေးအတွက် ဆောင်ရွက်လျက်ရှိကြောင်း ဖြေကြားအပ်ပါတယ် ခင်ဗျား။ ကျေးဇူးတင်ပါတယ်ခင်ဗျား။</speech>
<speech type='speaker'>တိုင်းရင်းသားလူမျိုးများရေးရာဝန်ကြီးဌာနက ပြည်ထောင်စုဒုတိယဝန်ကြီး ပြန်လည်ထွက်ခွာနိုင်ပါပြီ</speech>
<title>ရွေးကောက်ပွဲကာလမဟုတ်သည့်အချိန်တွင် ပြည်သူ့လွှတ်တော်ကိုယ်စားလှယ်လောင်း)ဟု ရေးသား ကြေညာခြင်း သည် ပြည်ထောင်စုရွေးကောက်ပွဲကော်မရှင်ဥပဒေ၊ နည်းဥပဒေများနှင့်ညီညွတ်ခြင်း ရှိ/မရှိသိလိုခြင်းနှင့်စပ်လျဉ်းသည့်မေးခွန်း</title>
<speech type='speaker'>ရွာငံမဲဆန္ဒနယ်မှ ဦးအောင်စိုးမင်း မေးမြန်းဖို့ ဖြစ်ပါတယ်</speech>
<speech><mp id='412'>ဦးအောင်စိုးမင်း(ရွာငံမဲဆန္ဒနယ်)</mp>လေးစားရပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုအဆင့်အဖွဲ့အစည်းဝင်များနှင့် ဧည့်သည်တော် များအားလုံးမင်္ဂလာပါ။ ကျွန်တော်ကတော့ ရှမ်းပြည်နယ်(တောင်ပိုင်း)၊ ဓနုကိုယ်ပိုင်အုပ်ချုပ်ခွင့်ရဒေသ ရွာငံမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးအောင်စိုးမင်း ဖြစ်ပါတယ်။ ကျွန်တော် ဒီကနေ့ မေးမြန်းမယ့်မေးခွန်းကတော့ ရွေးကောက်ပွဲ ကာလမဟုတ်တဲ့အချိန်မှာ ပြည်သူ့လွှတ်တော် ကိုယ်စားလှယ်လောင်းဟု ရေးသားကြော်ငြာထားခြင်းသည် ပြည်ထောင်စု ရွေးကောက်ပွဲကော်မရှင် ဥပဒေ၊ နည်းဥပဒေများနှင့်ညီညွတ်ခြင်းရှိ/မရှိ မေးမြန်းသွားမှာဖြစ်ပါတယ်။ လေးစားရပါသော ပြည်သူ့ လွှတ်တော်ဥက္ကဋ္ဌကြီးခင်ဗျား။ ရှမ်းပြည်နယ်(တောင်ပိုင်း)၊ ဓနုကိုယ်ပိုင်အုပ်ချုပ်ခွင့်ရဒေသ၊ ရွာငံမြို့နယ် ရွာငံမြို့ ကြီး ဟန်မြင်မိုရ်ပြည်ထောင်စုလမ်းမကြီးရဲ့ဘေး မိုင်တိုင်အမှတ်(၁၉) ရှမ်းလေးထမင်း ဆိုင်အနီးမှာ ၇-၇-၂၀၁၉ မှတ်တမ်းဓာတ်ပုံများအရ ဒေါက်တာသန်းထိုက်ဦး ပြည်သူ့လွှတ်တော် ကိုယ်စားလှယ်လောင်းဟု ဗီနိုင်းဆိုင်းဘုတ် ထောင်ပြီးတော့ မြေလွတ်၊ မြေရိုင်းလုပ်ပိုင်ခွင့်ရကြောင်း ကြော်ငြာထားပါတယ်။ အများပြည်သူများအနေဖြင့် လက်ရှိပြည်သူ့ လွှတ်တော်ကိုယ်စားလှယ်နှင့် ထင်ယောင်ထင်မှားဖြစ်ပြီးတော့ ကျွန်တော့်ဆီကို မေးခွန်းပေါင်းများစွာ မေးမြန်းကြပါတယ်။ အမှန် တကယ်မသိလို့ရှိရင်တော့ လက်ရှိပြည်သူ့လွှတ်တော်ကိုယ်စားလှယ်ကပဲ မြေလွတ်၊ မြေရိုင်းတွေကို လျှောက်ပြီးတော့ ရယူထားတဲ့ပုံစံဖြစ်နေပါတယ်။ ဥက္ကဌကြီးခင်ဗျား။ ကျွန်တော့်ကို Power Point သုံးစွဲခွင့်ပြုဖို့ တောင်းခံအပ်ပါတယ်။ ဒါကတော့ ရွာငံ၊ ဟန်မြင့်မိုရ်မြို့ကြီးပြည်ထောင်စုလမ်းမကြီးရဲ့ ဘေးမှာ ထောင်ထားတဲ့ဆိုင်းဘုတ်ကို အဝေးကနေပြီးတော့ ရိုက်ထားတာ ဖြစ်ပါတယ်။ ဒါကတော့ ကျွန်တော်တို့ ပုံမှာပြထားတဲ့အတိုင်းပါပဲ။ ဒေါက်တာသန်းထိုက်ဦး၊ ပြည်သူ့ လွှတ်တော် ကိုယ်စားလှယ်လောင်း ဆိုတာကို ကျွန်တော် မြားပြထားပါ တယ်။ ဒီဓာတ်ပုံက မနေ့ကတင်ရိုက်ပြီးတော့ ကျွန်တော့်ဆီကို ဒေသခံတွေရိုက်ပြီးပို့တဲ့ပုံပါ။ မေးခွန်း မေးတဲ့အချိန်ကနေ ဒီနေ့အချိန်ထိလည်း ဒီဆိုင်းဘုတ်ရှိနေပါတယ်။ အဲဒီတော့ Power Point ပိတ်လို့ ရပါပြီ။ လေးစားရပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ကျွန်တော်တို့နိုင်ငံမှာ ဖွဲ့စည်းပုံ အခြေခံဥပဒေအရ ငါးနှစ်တစ်ကြိမ်ရွေးကောက်ပွဲတွေလုပ်တယ်။ ကြားဖြတ်ရွေးကောက်ပွဲတွေလုပ်တယ်။ နိုင်ငံရေးပါတီ အသီးသီးက လွှတ်တော်ကိုယ်စားလှယ်လောင်းများဆိုတာ ဝင်ပြိုင်ကြတယ်။ ရွေးကောက်ပွဲတွေပြီးသွားတယ်။ အနိုင်ရတဲ့ ကိုယ်စားလှယ်၊ ရှုံးနိမ့်တဲ့ကိုယ်စားလှယ် ဖြစ်တယ်။ အဲဒီတော့ ဒီလိုမျိုး အခုလိုအချိန်မျိုး ရွေးကောက်ပွဲကာလ မဟုတ်တဲ့အချိန်မှာ ပြည်သူ့လွှတ်တော် ကိုယ်စားလှယ်လောင်းဆိုပြီးတော့ အများသူငှာသွားနေတဲ့လမ်းဘေးဝဲ/ယာကြီးမှာ ဒီလိုကြီး ကြော်ငြာ ထားခြင်းသည် အများပြည်သူတွေအတွက် ရှုပ်ထွေးမှုတွေအများကြီးဖြစ်စေပါတယ်။ တစ်နိုင်ငံလုံးက ကိုယ်စားလှယ်လောင်းတွေသာ အဲဒီလိုရေးကြရင် ပိုရှုပ်ကုန်မှာပါ။ ဒါကြောင့်မို့လို့ အများပြည်သူ ထင်ယောင်ထင်မှား ဖြစ်မှာစိုးရိမ်တဲ့အတွက် ပြည်သူ့လွှတ်တော်ဥက္ကဋ္ဌကြီးမှတစ်ဆင့် သိရှိလိုသည်မှာ နံပါတ်(၁) ရွေးကောက်ပွဲကာလ မဟုတ်တဲ့အချိန်မှာ ပြည်သူ့လွှတ်တော်ကိုယ်စားလှယ်လောင်းဟု ရေးသားတင်ပြထားခြင်းသည် ရွေးကောက်ပွဲကော်မရှင် ဥပဒေ၊ နည်းဥပဒေနှင့်ညီညွတ်မှုရှိ/မရှိ၊ နံပါတ်(၂) ဥပဒေနှင့်မညီညွတ်ဘူးဆိုရင် မည်ကဲ့သို့အရေးယူဆောင်ရွက်မလဲ။ နံပါတ်(၃) တစ်နိုင်ငံလုံး အတိုင်းအတာမှာ အလားတူဖြစ်စဉ်တွေဘယ်လောက်ရှိမလဲ။ ဒါကိုမဖြစ်အောင် ဘယ်လိုစီစဉ်ဆောင်ရွက်မည်ကို သိရှိလိုပါသဖြင့် ပြည်သူ့လွှတ်တော်ဥက္ကဋ္ဌကြီးမှတစ်ဆင့် လေးစားစွာမေးမြန်း အပ်ပါတယ်။ အားလုံးကိုကျေးဇူးတင်ပါတယ်။</speech>
<speech type='speaker'>ပြည်ထောင်စုရွေးကောက်ပွဲကော်မရှင်က ဖြေကြားရန် ဖြစ်ပါတယ်</speech>
<speech><agency id='7'>ဦးသန်းဌေး(အဖွဲ့ဝင်၊ ပြည်ထောင်စုရွေးကောက်ပွဲကော်မရှင်)</agency>လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် ကြွရောက်လာကြတဲ့ ပြည်ထောင်စုဝန်ကြီးများ၊ ဒုတိယဝန်ကြီးများ၊ လွှတ်တော်ကိုယ်စားလှယ်ကြီးများအားလုံးနှင့် ဧည့်သည်တော်ကြီးများအားလုံး ကိုယ်စိတ်နှစ်ဖြာ ကျန်းမာချမ်းသာကြပါစေကြောင်းနှင့် မင်္ဂလာအပေါင်းခညောင်းကြပါစေလို့ ဆုတောင်းမေတ္တာပို့သ ရင်း နှုတ်ခွန်းဆက်သအပ်ပါတယ်။ ကျွန်တော်ကတော့ ပြည်ထောင်စုရွေးကောက်ပွဲကော်မရှင်အဖွဲ့ဝင် ဦးသန်းဌေး ဖြစ်ပါတယ်။ ဒီကနေ့ အစည်းအဝေးကြီးမှာ ရှမ်းပြည်နယ်၊ ရွာငံမဲဆန္ဒနယ် ပြည်သူ့ လွှတ်တော်ကိုယ်စားလှယ်ကြီး ဦးအောင်စိုးမင်းရဲ့ ကြယ်ပွင့်ပြမေးခွန်းနှင့်စပ်လျဉ်းပြီးတော့ ပြည်ထောင်စုရွေးကောက်ပွဲကော်မရှင်ရဲ့ ကိုယ်စား ဥက္ကဋ္ဌကြီး မှတစ်ဆင့် အောက်ပါအတိုင်း ရှင်းလင်း ဖြေကြားအပ်ပါတယ်ခင်ဗျား။ ဥက္ကဌကြီးခင်ဗျား။ ရှမ်းပြည်နယ်၊ ရွာငံမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးအောင်စိုးမင်းရဲ့ မေးခွန်းက ရွေးကောက်ပွဲကာလမဟုတ်တဲ့အချိန်မှာ ပြည်သူ့လွှတ်တော် ကိုယ်စားလှယ်လောင်းဟု ရေးသားကြေညာထားခြင်းသည် ပြည်ထောင်စုရွေးကောက်ပွဲကော်မရှင် ဥပဒေ၊ နည်းဥပဒေများနှင့် ညီညွတ်ခြင်းရှိ/မရှိ၊ ရွေးကောက်ပွဲဥပဒေ၊ နည်းဥပဒေ များနှင့် ညီညွတ်မှု မရှိပါက မည်ကဲ့သို့အရေးယူဆောင်ရွက်မည်ကို သိရှိလိုခြင်းနှင့် တစ်နိုင်ငံလုံးအတိုင်းအတာတွင် အလားတူဖြစ်စဉ်များ မည်မျှရှိပါသနည်း၊ နောင်မဖြစ်အောင် မည်ကဲ့သို့စီစဉ်ဆောင်ရွက်သည်ကို သိရှိ လိုခြင်းဆိုပြီးတော့မှ မေးထားတာရှိပါတယ်။ ဥက္ကဋ္ဌကြီးခင်ဗျား။ လွှတ်တော်ကိုယ်စားလှယ်လောင်းဟုသုံးစွဲဖော်ပြခွင့်နှင့်စပ်လျဉ်း၍ သက်ဆိုင်ရာလွှတ်တော်ရွေးကောက်ပွဲဥပဒေပုဒ်မ ၂၂ အရ ရွေးကောက်ပွဲတွင် လွှတ်တော် ကိုယ်စားလှယ်လောင်းအဖြစ် ဝင်ရောက်ယှဉ်ပြိုင်လိုသူတစ်ဦးသည် တိုင်းရင်းသားလူမျိုးမဲဆန္ဒနယ် အတွက် ဖြစ်ပါက တိုင်းဒေသကြီး/ပြည်နယ် ရွေးကောက်ပွဲကော်မရှင်အဖွဲ့ခွဲသို့ လည်းကောင်း၊ ကျန်မဲဆန္ဒနယ်များအတွက်ဖြစ်ပါက ပြည်ထောင်စုနယ်မြေ၊ ရွေးကောက်ပွဲကော်မရှင်အဖွဲ့ခွဲ၊ သက်ဆိုင် ရာကိုယ်ပိုင်အုပ်ချုပ်ခွင့်ရတိုင်းကော်မရှင်အဖွဲ့ခွဲနှင့် ကိုယ်ပိုင်အုပ်ချုပ်ခွင့်ရ ဒေသကော်မရှင်အဖွဲ့ခွဲ သို့မဟုတ် ခရိုင်ရွေးကောက်ပွဲကော်မရှင်အဖွဲ့ခွဲသို့လည်းကောင်း သတ်မှတ်ထားသည့်အတိုင်း အမည် စာရင်းတင်သွင်းလွှာကို တင်သွင်းရမည်ဟု ပြဋ္ဌာန်းထားပါတယ်။ လွှတ်တော်ကိုယ်စားလှယ်လောင်း အဖြစ် အမည်စာရင်း တင်သွင်းလွှာကို အထက်ဖော်ပြပါ ရွေးကောက်ပွဲကော်မရှင်အဖွဲ့ခွဲသို့ တင်သွင်း သည့်နေ့မှစ၍ လွှတ်တော်ကိုယ်စားလှယ် လောင်းအဖြစ် ယေဘုယျအားဖြင့် သုံးစွဲခွင့်ရှိပါတယ်။ လွှတ်တော်ကိုယ်စားလှယ်လောင်း အမည်စာရင်းတင်သွင်းလွှာ တင်သွင်းပြီးတဲ့နောက် အမည်စာရင်း တင်သွင်းလွှာသည် သတ်မှတ်ချက်များနှင့်ညီညွတ်မှုရှိ/မရှိကို သက်ဆိုင်ရာ လွှတ်တော်ရွေးကောက်ပွဲ ဥပဒေပုဒ်မ ၂၄ အရ အမည်စာရင်းတင်သွင်းလွှာကို လက်ခံထားသည့် ရွေးကောက်ပွဲကော်မရှင် အဖွဲ့ခွဲကစိစစ်ရပြီး သတ်မှတ်ချက်များနှင့်ညီညွတ်ပါက သက်ဆိုင်ရာ လွှတ်တော်ရွေးကောက်ပွဲဥပဒေ ပုဒ်မ ၂၆ ပုဒ်မခွဲ(က)အရ လွှတ်တော်ကိုယ်စားလှယ်လောင်းအဖြစ် ရွေးကောက်တင်မြှောက်ခံပိုင်ခွင့် ရှိသူဖြစ်ကြောင်း သတ်မှတ် ကြေညာသည့်နေ့မှစ၍ ရွေးကောက်တင်မြှောက်ပြီးသည်အထိ လွှတ်တော် ကိုယ်စားလှယ်လောင်းအဖြစ် တရားဝင်သုံးစွဲခွင့် ရှိပါသည်။ ရွေးကောက်တင်မြှောက်ခြင်းမခံရသူသည် လွှတ်တော်ကိုယ်စားလှယ်လောင်းအဖြစ် ဆက်လက်သုံးစွဲခွင့်မရှိပါ။ သက်ဆိုင်ရာရွေးကောက်ပွဲကော်မရှင်အဖွဲ့ခွဲက အမည်စာရင်းတင်သွင်းလွှာကို စိစစ်ပြီးတဲ့ နောက် သတ်မှတ်ချက်များ နှင့်ညီညွတ်ခြင်းမရှိတဲ့အတွက် သက်ဆိုင်ရာလွှတ်တော်ရွေးကောက်ပွဲ ဥပဒေပုဒ်မ ၂၆ ပုဒ်မခွဲ(ခ)အရ လွှတ်တော် ကိုယ်စားလှယ်လောင်းအဖြစ် ရွေးကောက်တင်မြှောက်ခံပိုင် ခွင့်မရှိသူဖြစ်ကြောင်း သတ်မှတ်ကြေညာခြင်း ခံရသူသည်လည်းကောင်း၊ ပုဒ်မ ၂၆ ပုဒ်မခွဲ(ခ)အရ ချမှတ်တဲ့အမိန့်ကိုမကျေနပ်၍ အယူခံလျှောက်ထားရာမှာ ပြည်ထောင်စုရွေးကောက်ပွဲကော်မရှင်/ သက်ဆိုင်ရာရွေးကောက်ပွဲကော်မရှင်အဖွဲ့ခွဲများက ငြင်းပယ်ခြင်းခံရသူသည်လည်းကောင်း လွှတ်တော် ကိုယ်စားလှယ်လောင်းအဖြစ် ဆက်လက်သုံးစွဲပိုင်ခွင့်မရှိပါ။ ရွေးကောက်ပွဲကျင်းပပြီးသည့် နောက် လွှတ်တော်ကိုယ်စားလှယ် လောင်းအဖြစ် ဆက်လက်သုံးစွဲခွင့်ရှိသည့်အခြေအနေများကတော့ လွှတ်တော်ကိုယ်စားလှယ်အဖြစ် ရွေးကောက်ခံရသူအား ရွေးကောက်ပွဲကန့်ကွက်လွှာတင်သွင်းခြင်း၊ ပြင်ဆင်မှုနှင့် အယူခံမှုများတင်သွင်းခြင်း၊ ရွေးကောက်ပွဲဝင်ခွင့် အာမခံငွေများ နှင့်စပ်လျဉ်း၍ ဆောင်ရွက်ခြင်း၊ ရွေးကောက်ပွဲကုန်ကျစရိတ်တင်သွင်းခြင်း၊ သက်ဆိုင်ရာလွှတ်တော်ရွေးကောက်ပွဲ ဥပဒေ အခန်း(၁၃)ပါရွေးကောက်ပွဲဆိုင်ရာပြစ်မှုများနှင့်စပ်လျဉ်း၍ ဥပဒေနှင့်အညီ တိုင်တန်းလျှောက် ထားခြင်းစသည့် ရွေးကောက်ပွဲ ဆိုင်ရာကိစ္စရပ်များတွင်သာ သုံးစွဲခွင့်ရှိပြီး အခြားကိစ္စရပ်များတွင် သုံးစွဲ ခွင့်မရှိပါ။ သို့ဖြစ်ပါ၍ မေးခွန်းပါရွေးကောက်ပွဲကာလမဟုတ်သည့်အချိန်တွင် ပြည်သူ့လွှတ်တော် ကိုယ်စားလှယ်လောင်းဟု ရေးသားကြေညာထားခြင်းသည် သက်ဆိုင်ရာလွှတ်တော်ရွေးကောက်ပွဲ ဥပဒေနှင့် ညီညွတ်ခြင်းမရှိပါ။ သို့ရာတွင် ထိုကဲ့သို့ရေးသားကြေညာထားပါက မည်ကဲ့သို့အရေးယူ ဆောင်ရွက်ရမည်ကို သက်ဆိုင်ရာ လွှတ်တော်ရွေးကောက်ပွဲ ဥပဒေတွင် ပြဌာန်းထားခြင်းမရှိပါကြောင်း နှင့် လွှတ်တော်ကိုယ်စားလှယ်လောင်းအမည်သုံးစွဲကာ ၎င်း၏ပြုမူဆောင်ရွက်ချက် များအပေါ် အခြေပြု၍သက်ဆိုင်ရာတည်ဆဲဥပဒေတစ်ရပ်ရပ်အရသာ ဆက်လက်ဆောင်ရွက်သင့်ပါကြောင်း ဦးစွာ ရှင်းလင်းဖြေကြားအပ်ပါတယ်။ ဥက္ကဌကြီးခင်ဗျား။ တစ်နိုင်ငံလုံးအတိုင်းအတာအနေဖြင့် အလားတူဖြစ်စဉ်များ မည်မျှရှိပါ သနည်းဆိုသည့် မေးခွန်းနှင့်ပတ်သက်၍ ယခင်က ယင်းကဲ့သို့ ဖြစ်စဉ်များ ဖြစ်ပွားခဲ့ကြောင်း ပြည်ထောင်စုရွေးကောက်ပွဲကော်မရှင်သို့ တင်ပြခြင်းမရှိခဲ့ပါ။ ပြည်ထောင်စုရွေးကောက်ပွဲကော်မရှင် အနေဖြင့် နောင်အလားတူဖြစ်စဉ်များ မပေါ်ပေါက်စေရန်အတွက် ရွေးကောက်ပွဲကာလမဟုတ်သည့် အချိန်များတွင် လွှတ်တော်ကိုယ်စားလှယ်လောင်းအမည်သုံးစွဲခြင်းနှင့်စပ်လျဉ်း၍ နိုင်ငံရေး ပါတီများ နှင့် အခြားသက်ဆိုင်သည့်အဖွဲ့အစည်းများ၊ သက်ဆိုင်သည့်ပုဂ္ဂိုလ်များသို့ ကြေညာချက်ထုတ်ပြန် ဆောင်ရွက်သွား မည်ဖြစ်ပါကြောင်း ဥက္ကဋ္ဌကြီးမှတစ်ဆင့် လေးစားစွာရှင်းလင်းဖြေကြားအပ်ပါတယ် ခင်ဗျား။ အားလုံးကိုကျေးဇူးတင်ပါတယ်။</speech>
<speech type='speaker'>သဘောတူမိုက်ပေးပါ။</speech>
<speech><mp id='412'>ဦးအောင်စိုးမင်း(ရွာငံမဲဆန္ဒနယ်)</mp>ဥက္ကဌကြီးခင်ဗျား။ ဆက်စပ်မေးခွန်းမေးခွင့်ပြု ပါ။ အခုလို ဖြေကြားပေးတဲ့ ပြည်ထောင်စုရွေးကောက်ပွဲကော်မရှင်ကိုလည်း ကျေးဇူးတင်ပါတယ်။ ရွေးကောက်ပွဲကော်မရှင်နည်းဥပဒေ ၈၄ မှာ ကော်မရှင်သည် အရည်အချင်းပျက်ယွင်းသည်ဟု ရွေးကောက်ပွဲခုံအဖွဲ့ ကဆုံးဖြတ်ခံရသော လွှတ်တော်ကိုယ်စားလှယ်များ၊ ရှုံးနိမ့်လွှတ်တော် ကိုယ်စားလှယ်လောင်းများနှင့် ယင်းတို့၏ ရွေးကောက်ပွဲ ကိုယ်စားလှယ်အမည်စာရင်းများကို ကော်မရှင်ကြေညာချက်ဖြင့် ထုတ်ပြန်ကြေညာရမည်။ နည်းဥပဒေပုဒ်မ ၈၄ မှာ ယင်းကြေညာချက်ကို နိုင်ငံတော်ပြန်တမ်းတွင် ထည့်သွင်းဖော်ပြရန်ဆောင်ရွက်ရမည်။ နိုင်ငံတော်ပြန်တမ်းမှာတောင်မှ ဒီလိုမျိုးရှုံးနိမ့်တဲ့ကိုယ်စားလှယ်တွေ၊ ကိုယ်စားလှယ်လောင်းတွေကို ထုတ်ပြန်ပေးရပါတယ်။ ဟုတ်ပြီ။ ဒါဆိုလို့ရှိရင် ကျွန်တော်တို့က နိုင်ငံတော်ပြန်တမ်းမှာလည်းထုတ်ပြန်ပြီးပြီ။ အခုအများပြည်သူသွားလာ နေတဲ့လမ်းဘေးကြီးမှာ ပြည်သူ့လွှတ်တော်ကိုယ်စားလှယ်လောင်းဆိုပြီးတော့ လုပ်ထားတယ်။ ဒါဆိုရင် ကျွန်တော်တို့ရွေးကောက်ပွဲကော်မရှင်ဥပဒေမှာ အရေးယူဖို့။ ကျွန်တော်လည်း ရွေးကောက်ပွဲ ကော်မရှင်ဥပဒေအစအဆုံးဖတ်ပါတယ်။ အရေးယူဖို့ဥပဒေမရှိပါဘူး။ အဲဒီလိုဥပဒေကို နောက်နောင် အခုလိုမဖြစ်အောင် ဥပဒေပြင်ဆင်ဖို့ရှိပါသလား။ ဘယ်လိုဆောင်ရွက်ထားသလဲဆိုတာလေးကို ဆက်စပ်မေးခွန်းလေးမေးခြင်းဖြစ်ပါတယ်။ ကျေးဇူးတင်ပါတယ်။</speech>
<speech type='speaker'>ပြည်ထောင်စုရွေးကောက်ပွဲကော်မရှင်က ဖြေကြားရန် ဖြစ်ပါတယ်</speech>
<speech><agency id='7'>ဦးသန်းဌေး(အဖွဲ့ဝင်၊ ပြည်ထောင်စုရွေးကောက်ပွဲကော်မရှင်)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ဒီကနေ့အထိတော့ လွှတ်တော်ရွေးကောက်ပွဲဥပဒေတွေမှာ လွှတ်တော်ကိုယ်စား လှယ်ကြီးအဆိုပြု သလိုပြင်ဆင်ဖို့ လျာထားထားတာကတော့ မရှိသေးပါဘူး။ ယခုတင်ပြချက်အရ ဆိုလို့ရှိရင် ဆက်လက် ပြီးတော့ တင်ပြဆောင်ရွက်သွားနိုင်စရာရှိရင်လည်းပဲ ဆက်လက်ပြီးတော့မှ ဥပဒေတွေပြင်တဲ့အခါမှာ လွှတ်တော်ကနေ တစ်ဆင့်လည်းပဲ ဒီဥစ္စာကို ပြင်လို့ ရပါတယ်။ ကျွန်တော်တို့ကတော့ ဥပဒေထဲမှာလောလောဆယ်မရှိတဲ့အကြောင်းကိုပဲ တင်ပြတာ ဖြစ်ပါ တယ်။ အခုဒီဖြစ်ပျက်သွားတဲ့ဥစ္စာကြီးမှာ လမ်းဘေးမှာထောင်ထားတဲ့ဆိုင်းဘုတ်မှာ ဒီလိုသုံးစွဲထားတာ ဟာ မသင့်လျော်ဘူးဆိုတဲ့အကြောင်းကိုလည်း သက်ဆိုင်ရာပုဂ္ဂိုလ်ကို အကြောင်းကြားပြီးတော့မှ တားမြစ်သွားမှာဖြစ်ပါတယ် ဆိုတဲ့အကြောင်း လေးစားစွာဖြေကြားအပ်ပါတယ်ခင်ဗျား။</speech>
<speech type='speaker'>ပြည်ထောင်စုရွေးကောက်ပွဲကော်မရှင် ပြန်လည်ထွက်ခွာနိုင်ပါပြီ</speech>
<title>မတ်ပဲစိုက်တောင်သူများ အကျိုးအမြတ်ရရှိစေရန်အတွက် နိုင်ငံတကာတွင် ခိုင်မာသောဈေးကွက် ရရှိအောင် မည်သို့စီမံဆောင်ရွက်ထားသည်ကို သိလိုခြင်းနှင့်စပ်လျဉ်းသည့်မေးခွန်း</title>
<speech type='speaker'>မင်းလှမဲဆန္ဒနယ်မှ ဒေါက်တာသန်းအောင်စိုး မေးမြန်းဖို့ ဖြစ်ပါတယ်။</speech>
<speech><mp id='204'>ဒေါက်တာသန်းအောင်စိုး(မင်းလှမဲဆန္ဒနယ်)</mp>ရိုသေလေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ပြည်ထောင်စုအဆင့်ဝန်ကြီးများ၊ ဧည့်သည်တော်များအားလုံး မင်္ဂလာပါ။ ကျွန်တော်ကတော့ ပဲခူးတိုင်းဒေသကြီး၊ မင်းလှမဲဆန္ဒနယ်က ပြည်သူ့လွှတ်တော်ကိုယ်စားလှယ် ဒေါက်တာသန်းအောင်စိုး ဖြစ်ပါတယ်။ ကျေးဇူးပြုပြီး Power Point သုံးစွဲခွင့်ပြုဖို့ မေတ္တာရပ်ခံအပ်ပါတယ်။ မတ်ပဲစိုက်တဲ့တောင်သူတွေ အကျိုးအမြတ်ရဖို့၊ ခိုင်မာတဲ့ ဈေးကွက်ရဖို့ ဘယ်လိုဆောင်ရွက်ထားသလဲဆိုတာ ပြည်သူတွေအားလုံးသိစေချင်တဲ့အတွက် မေးမြန်း သွားမှာဖြစ်ပါတယ်။ အဲဒီတော့ မတ်ပဲရာသီမရောက်သေးပေမဲ့ စိုက်ပျိုးချိန်မရောက်ခင် အခုလိုလာရောက်ပြီး ဖြေဆိုပေးတဲ့ဝန်ကြီးကို အထူးကျေးဇူးတင်ရှိပါတယ်။ တောင်သူတွေအနေနဲ့ဆိုရင်တော့ ဆန်စပါး ဆိုတာ စိုက်ပျိုးရတာ အကျိုးအမြတ် အလွန်နည်းပါတယ်။ ဆောင်းသီးနှံဖြစ်တဲ့ မတ်ပဲစိုက်မှ တောင်သူ တွေ လက်စိုရတာပါ။ မတ်ပဲဈေးမကောင်းရင်တော့တောင်သူတွေအခက်ကြုံရပါတယ်။ အဲဒီတော့ တောင်သူတွေဈေးကောင်းရဖို့ဆိုတာလည်း ကုန်သည်တွေအပေါ်မှာ မူတည်ပါတယ်။ အဲဒီတော့ ကုန်သည်တွေကလည်းပဲ သူတို့ဈေးကောင်းပေးနိုင်ဖို့ဆိုတာ နိုင်ငံတကာဈေးကွက်ပေါ်မှာ မူတည်နေ ပါတယ်။ အဲဒီတော့ ကျွန်တော်တို့က နိုင်ငံတကာဈေးကောင်းရဖို့ ပြင်ဆင်ရမှာဖြစ်ပါတယ်။ နိုင်ငံ တကာမှာ ဈေးကောင်းရဖို့ပြင်ဆင်မယ်ဆိုရင် မတ်ပဲအလုံးအရွယ်အစား အကြီးအသေး၊ လုံးပိန်၊ လုံးညှက်ပါတာ၊ မပါတာ၊ အရောက်ပျက်နေတာ၊ ဖုန်၊ သဲ၊ ခဲပါတာ။ ဒါတွေပေါ်မှာမူတည်ပြီးတော့ အဆင့်အတန်းခွဲထားပါတယ်။ FAQ ဆိုတဲ့ Fair Average Quality FQ recaros First Quality SQ caros special Quality ovpleie sooij:930): ပေါ်မှာလိုက်ပြီးတော့ရင် ဈေးနှုန်းတွေ ကွာခြားတာရှိပါတယ်။ ဒါတွေကိုတော့ တောင်သူအနည်းငယ်လောက်ကပဲ သိတာ ဖြစ်ပါတယ်။ အဲဒီတော့ မတ်ပဲဈေးကောင်းရဖို့ဆိုရင် ဝယ်တဲ့နိုင်ငံတွေဖြစ်တဲ့ နိုင်ငံခြားက ဘယ်လို အမျိုးအစားတွေကို ဝယ်လိုသလဲ။ ဒီလိုနိုင်ငံခြားကကြိုက်တဲ့မျိုးတွေကို တောင်သူတွေရနိုင်အောင် ဖန်တီးပေးရမှာဖြစ်ပါတယ်။ ဒီအပြင်မှာ ကမ္ဘာ့ဈေးကွက်ရဲ့ ကန့်သတ်ချက်တွေဖြစ်တဲ့ ပိုးသတ်ဆေး ဘယ်လောက်ပဲပါဝင်ရမလဲ။ ဓာတ်မြေဩဇာ ဘယ်လောက်ပဲ ပါဝင်ရမလဲဆိုတာလည်း တောင်သူတွေ သိထားမှ ထိန်းထိန်းသိမ်းသိမ်းနဲ့သုံးစွဲနိုင်မှာဖြစ်ပါတယ်။ ဒီအပြင်မှာထွက်လာတဲ့ မတ်ပဲတွေကို သိုလှောင်တာ သိုလှောင်နည်းစနစ်ကို တောင်သူတွေရော၊ ကုန်သည်တွေပါ သိထားဖို့လည်း လိုပါတယ်။ စိုက်တဲ့အချိန်မှာ တောင်သူတွေအနေနဲ့ မျိုးကောင်းမျိုးသန့်ရဖို့ဆိုတာ အင်မတန်ခက်ပါတယ်။ ဈေးကြီးပေးပြီးတော့ မျိုးအတွက်ဝယ်ကြရပါတယ်။ ဒါပေမဲ့လည်း ထွက်တဲ့အချိန်မှာကြတော့ အကြွေးဆပ်ဖို့ ရရာဈေးနဲ့အလျင်စလို ရောင်းကြရပါတယ်။ အဲဒီတော့ ကုန်သည်တွေအနေနဲ့လည်း တောင်သူတွေအပေါ်မှာ အပြန်အလှန်နားလည်ဖို့ လိုပါတယ်။ တောင်သူ တွေမတ်ပဲစိုက်မှ ကုန်သည်တွေ ဒီပဲကိုကုန်သွယ်နိုင်မှာပါ။ အဲဒီတော့ ပဲကုန်သည်ကြီးများအသင်းအနေနဲ့လည်း နိုင်ငံတော်နဲ့ ချိတ်ဆက်ပြီးတော့ ဈေးကွက်တွေရှာသင့် ပါတယ်။ ဒီအပြင်မှာ နိုင်ငံတော်အနေနဲ့လည်း စိုက်စရိတ်တွေကိုပဲတိုးမြှင့်ပေးမလား။ ဒါမှမဟုတ်ရင် လည်း ပဲကုန်သည်ကြီးများအသင်းနဲ့ ပူးပေါင်းပြီးတော့ရင် တောင်သူတွေထွက်လာတဲ့အခါမှာ ငွေစိုက်ပြီးတော့ ဝယ်ယူပေးထားမလား။ ဘယ်ဟာက တောင်သူတွေအတွက် ပိုအကျိုးရှိနိုင်မလဲဆိုတာလည်း စဉ်းစားရမှာဖြစ်ပါတယ်။ မတ်ပဲဈေးကောင်းလာမှ မတ်ပဲကိုဈေးမြင့်မြင့်နဲ့ရောင်းရမှ တောင်သူတွေ စားဝတ်နေရေးအဆင်ပြေမှာဖြစ်တဲ့အတွက် ဒီမေးခွန်းကို ပြည်သူ့လွှတ်တော်ဥက္ကဋ္ဌကြီးကတစ်ဆင့် ရိုသေလေးစားစွာ မေးမြန်းအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type='speaker'>သဘောတူစိုက်ပျိုးရေးနှင့် ကူးသန်းရောင်းဝယ်ရေးဝန်ကြီးဌာနက ဖြေကြားရန် ဖြစ်ပါတယ်။</speech>
<speech><agency id='13'>ဦးအောင်ထူး(ဒုတိယဝန်ကြီး စီးပွားရေးနှင့်ကူးသန်းရောင်းဝယ်ရေးဝန်ကြီးဌာန)</agency>လေးစား အပ်ပါသော ပြည်သူ့ လွှတ်တော်ဥက္ကဋ္ဌကြီးနှင့်တကွ ပြည်သူ့လွှတ်တော်ကိုယ်စားလှယ်များနဲ့ ဧည့်သည်တော်များကို မင်္ဂလာအပေါင်းနဲ့ ပြည့်စုံပါ စေကြောင်း ဆုမွန်ကောင်းတောင်းအပ်ပါတယ်။ ပဲခူးတိုင်းဒေသကြီး၊ မင်းလှမြို့နယ်မဲဆန္ဒနယ်၊ စိုက်ပျိုးရေး၊ မွေးမြူရေးနှင့်ကျေးလက်လူမှုဘဝဖွံ့ဖြိုး တိုးတက်ရေးကော်မတီဝင်၊ ပြည်သူ့လွှတ်တော်ကိုယ်စားလှယ် ဒေါက်တာသန်းအောင်စိုး ၏မေးခွန်းနှင့် စပ်လျဉ်း၍ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာန၏ ဖြေကြားချက်များနှင့်ပေါင်းစပ်ပြီး ကျွန်တော် စီးပွားရေးနှင့်ကူးသန်းရောင်းဝယ်ရေးဝန်ကြီးဌာန ဒုတိယဝန်ကြီး ဦးအောင်ထူးက ဖြေကြား သွားမှာ ဖြစ်ပါတယ်။ ပြည်သူ့လွှတ်တော်ဥက္ကဋ္ဌကြီးခင်ဗျား။ မြန်မာနိုင်ငံမှ ပြည်ပသို့ မတ်ပဲတင်ပို့မှုနှင့်ပတ်သက်၍ တင်ပြရလျှင် ၂၀၁၆၂၀၁၇ ဘဏ္ဍာနှစ်မှာ တန်ချိန် ၅၆၁၇၆၆၊ တန်ဖိုး အမေရိကန်ဒေါ်လာ ၆၇၂.၂၈၈ သန်း၊ ၂၀၁၇-၂၀၁၈ ဘဏ္ဍာနှစ်မှာတန်ချိန် ၅၂၇၉၆၅၊ တန်ဖိုးအမေရိကန်ဒေါ်လာ ၃၄၄.၀၄၃ သန်း၊ ၂၀၁၈-၂၀၁၉ ဘဏ္ဍာနှစ်၊ သြဂုတ်လ ၁၆ ရက်နေ့ထိ တန်ချိန် ၅၂၃၁၇၇၊ တန်ဖိုး အမေရိကန်ဒေါ်လာ၂၇၃.၉၁၂ သန်း တင်ပို့နိုင်ခဲ့ပါတယ်။ လက်ရှိပျမ်းမျှတစ်တန်ဈေးနှုန်းဟာ ၇၈၅၃၃၂ ကျပ်ခန့်ဖြစ်လို့ မတ်ပဲစိုက်တောင်သူများ အတွက်အကျိုးအမြတ်ရှိနိုင်တဲ့ ဈေးနှုန်းဖြစ်ပါတယ်။နိုင်ငံတကာဈေးကွက်မှာ အများဆုံးဝယ်ယူတဲ့ မတ်ပဲမျိုးစိတ်မှာ Black gram Vigna Mungo ဖြစ်ပါတယ်။ မတ်ပဲအပါအဝင် ပဲမျိုးစုံနှင့် ပတ်သက်၍ အများဆုံးဝယ်ယူသောနိုင်ငံများမှာ အိန္ဒိယနိုင်ငံဖြစ်ပြီး ပါကစ္စတန်၊ ယူအေအီး၊ စင်္ကာပူ၊ ဘင်္ဂလားဒေ့ရှ်၊ မလေးရှား၊ ဗီယက်နမ်၊ နီပေါ၊ ထိုင်းနိုင်ငံနှင့် တရုတ်နိုင်ငံတို့မှလည်း ဝယ်ယူလျက် ရှိပါတယ်။ နိုင်ငံတကာဈေးကွက်သို့တင်ပို့သော မတ်ပဲနှင့်ပတ်သက်၍ ပိုးမွှားကင်းရှင်းကြောင်း သက်သေခံလက်မှတ်ကို တင်သွင်းသောနိုင်ငံ၏ လိုအပ်ချက်များအတိုင်း စိုက်ပျိုးရေးဦးစီးဌာန၊ သီးနှံ ကာကွယ်ရေးဌာနခွဲမှ စိစစ်ထုတ်ပေးလျက် ရှိပါတယ်။ ၂၀၁၇ ခုနှစ်အတွင်းမှာ အိန္ဒိယနိုင်ငံက ပဲတင်သွင်းမှုအရေအတွက်ကန့်သတ်တဲ့မူဝါဒ ပြောင်းလဲမှုကြောင့် မြန်မာနိုင်ငံမှ ပဲစိုက်ပျိုးထုတ်လုပ်သူတောင်သူများ၊ ပဲကုန်သည်လုပ်ငန်းရှင်များ ထိခိုက်နစ်နာဆုံးရှုံးမှုရှိခဲ့ပါတယ်။ ယင်းသို့ထပ်မံမဖြစ်ပေါ်စေရန်အတွက် ပဲမျိုးစုံတင်ပို့မှုဆိုင်ရာ ပေါင်းစပ်ညှိနှိုင်းရေးအထူးလုပ်ငန်းအဖွဲ့ကို သက်ဆိုင်ရာဝန်ကြီး ဌာနများမှ တာဝန်ရှိပုဂ္ဂိုလ်များ၊ ပြည်ထောင်စုသမ္မတမြန်မာနိုင်ငံ ကုန်သည်များနှင့် စက်မှုလက်မှုလုပ်ငန်းရှင်များအသင်းချုပ်မှ တာဝန်ရှိသူများ၊ မြန်မာနိုင်ငံပဲမျိုးစုံနှင့် နှမ်းကုန်သည်များအသင်းမှတာဝန်ရှိပုဂ္ဂိုလ်များ၊ ပုဂ္ဂလိက အသင်းအဖွဲ့များမှ တာဝန်ရှိသူများ၊ စိုက်ပျိုးရေးပညာရှင်များ၊ စိုက်ပျိုးထုတ်လုပ်သူတောင်သူများဖြင့် ၂၀၁၇ ခုနှစ်၊ သြဂုတ်လအတွင်း ဖွဲ့စည်းခဲ့ပြီးအိန္ဒိယနိုင်ငံသို့ မတ်ပဲဆက်လက်တင်ပို့ရေးကိုညှိနှိုင်းရန် ပဲမျိုးစုံဈေးကွက်သစ်များ တိုးချဲ့ တင်ပို့နိုင်ရေးနှင့် ပြည်တွင်းပဲမျိုးစုံစိုက်ပျိုးထုတ်လုပ်မှုနှင့် ပြည်တွင်း စားသုံးမှုတိုးတက်ရေးအတွက် နည်းလမ်းများကို လေ့လာဆောင်ရွက် လျက်ရှိပါတယ်။ မတ်ပဲစိုက်တောင်သူများ အကျိုးအမြတ်ရရှိစေရန်အတွက်လည်းကောင်း ခိုင်မာသော ဈေးကွက်ရရှိအောင် မြန်မာနိုင်ငံအနေဖြင့် အိန္ဒိယနိုင်ငံနှင့် အစိုးရချင်းဆိုင်ရာနားလည်မှု စာချွန်လွှာ ရေးထိုးနိုင်ရေးအတွက်လည်း ဆက်လက်ဆောင်ရွက်လျက်ရှိပြီးပဲစဉ်းငုံ၊ မတ်ပဲနှင့် ပဲတီစိမ်းရောင်းဝယ်မှု ပူးပေါင်းဆောင်ရွက်ရေးဆိုင်ရာ နားလည်မှုစာချွန်လွှာအား အိန္ဒိယနိုင်ငံဘက်သို့ ၂၀၁၈ ခုနှစ် နိုဝင်ဘာလ အတွင်း ထပ်မံအဆိုပြု ပေးပို့ခဲ့ပါတယ်။ ယင်းသို့ဆောင်ရွက်လျက်ရှိသလို စီးပွားရေးနှင့်ကူးသန်း ရောင်းဝယ်ရေးဝန်ကြီးဌာနနှင့် မြန်မာနိုင်ငံ ပဲမျိုးစုံနှင့် နှမ်းကုန်သည်များအသင်းတို့ပါဝင်သော ကိုယ်စားလှယ်အဖွဲ့သည် ၂၀၁၉ ခုနှစ် ဖေဖော်ဝါရီလအတွင်း အိန္ဒိယနိုင်ငံသို့ သွားရောက်ခဲ့ပြီး အိန္ဒိယနိုင်ငံ ကိုယ်စားလှယ်များနှင့်တွေ့ဆုံ၍ နားလည်မှုစာချွန်လွှာ လက်မှတ်ရေးထိုးနိုင်ခြင်းမရှိသေးမီ ဆောင်ရွက်ပေး စေလိုတဲ့အချက်သုံးချက်ကို တောင်းဆိုခဲ့ပါတယ်။ ယင်းအချက်များမှာ တင်သွင်းခွင့် ခွဲတမ်းထုတ်ပြန်ချက်အား မတ်လကုန်၌ ထုတ်ပြန်ပေးရန် မတ်ပဲကိုခွဲတမ်းပိုမိုသတ်မှတ်ပေးရန်နှင့် တတိယအချက်အနေနဲ့ ခွဲတမ်းကို သုံးလသာမဟုတ်ဘဲ တစ်နှစ်ပတ်လုံးတင်သွင်းခွင့်ပြုရန်တို့ ဖြစ်ပါ တယ်။ယင်းသို့တောင်းဆိုခဲ့တဲ့အတွက် ၂၀၁၉ ခုနှစ် မတ်လ ၂၉ ရက်နေ့မှာ အိန္ဒိယနိုင်ငံ စီးပွားရေးနှင့် ကူးသန်းရောင်းဝယ်ရေးဝန်ကြီးဌာနက ပဲတီစိမ်းတန်ချိန် ၁.၅ သိန်း၊ မတ်ပဲတန်ချိန် ၁.၅ သိန်း၊ ပဲစဉ်းငုံ တန်ချိန် နှစ်သိန်း၊ ပဲလုံးတန်ချိန် ၁.၅ သိန်း တင်သွင်းခွင့်ပြုကြောင်း အသိပေးချက်ထုတ်ပြန်ခဲ့ပါတယ်။ ထို့ပြင် မြန်မာနိုင်ငံ၏ အဓိကကုန်သွယ်ဖက်နိုင်ငံဖြစ်တဲ့တရုတ်နိုင်ငံနှင့်လည်း မြန်မာနိုင်ငံမှ ပဲမျိုးစုံ၊ ပြောင်းနှင့်နှမ်းတို့အား တရုတ်နိုင်ငံသို့ တရားဝင်လမ်းကြောင်းဖြင့် တင်ပို့နိုင်ရေးလိုအပ်သည့် သီးနှံများ၏ ရောဂါပိုးမွှား ဘေးကင်းလုံခြုံမှုဆိုင်ရာ စစ်ဆေးမှုလုပ်ငန်းဆောင်ရွက်လိုကြောင်း ပေကျင်းမြို့ရှိ မြန်မာသံရုံးမှတစ်ဆင့် သက်ဆိုင်ရာဌာနများသို့ ၂၀၁၉ ခုနှစ် ဖေဖော်ဝါရီလအတွင်း အကြောင်းကြားစာပေးပို့ခဲ့ပါတယ်။ လယ်ယာထွက်ကုန်သီးနှံများ ဈေးကောင်းရရှိပြီး ပိုမိုတင်ပို့နိုင်ရေး အတွက် အခွန်နှုန်းမြင့်မားမှုကိုလျှော့ချပေးရေး၊ Quotd တိုးမြှင့်သတ်မှတ်ပေးရေးတို့ကို တရုတ် နိုင်ငံနှင့် နှစ်နိုင်ငံကုန်သွယ်မှုဆိုင်ရာ ညှိနှိုင်းအစည်းအဝေးများတွင်လည်းကောင်း၊ မြန်မာ-တရုတ် နှစ်နယ်စပ်ကုန်သွယ်မှုပူးပေါင်းညှိနှိုင်းရေးကော်မတီ အစည်းအဝေးတွင်လည်းကောင်း ထည့်သွင်း ဆွေးနွေးလျက်ရှိပါကြောင်း တင်ပြအပ်ပါတယ်။ မတ်ပဲအပါအဝင်တင်ပို့မှုကို တိုးတက်နိုင်အောင် ဈေးကွက်ရရှိရေးအတွက် မြန်မာနိုင်ငံရဲ့ အမျိုးသားပို့ကုန်မဟာဗျူဟာ ၂၀၁၅-၂၀၁၉ မှာမတ်ပဲ အပါအဝင်ပဲမျိုးစုံကိုဦးစားပေး မြှင့်တင်ရမယ့်ကဏ္ဍတစ်ခုအဖြစ် ထည့်သွင်းထားရှိခဲ့ပါတယ်။ လာမယ့် အမျိုးသားပို့ကုန်မဟာဗျူဟာတွင်လည်း ပဲမျိုးစုံကဏ္ဍကိုဦးစားပေးမြှင့်တင်ရမယ့် ကဏ္ဍအဖြစ် ဆက်လက်ထည့်သွင်း ထားရှိမည်ဖြစ်ပါကြောင်း တင်ပြအပ်ပါတယ်။ ပြည်သူ့လွှတ်တော်ဥက္ကဋ္ဌကြီးခင်ဗျား။ စီးပွားရေးနှင့် ကူးသန်းရောင်းဝယ်ရေးဝန်ကြီးဌာနအနေ နဲ့ ပြည်ပသို့ အများဆုံးတင်ပို့သော မတ်ပဲ၊ ပဲတီစိမ်း၊ ပဲစဉ်းငုံများအပါအဝင် လယ်ယာထွက်ကုန်သီးနှံ များ နိုင်ငံတကာဈေးကွက်သို့ ပိုမိုတင်ပို့လာစေရေးအတွက် တာဝန်ရှိသူများရဲ့ နိုင်ငံတကာ ခရီးစဉ်များတွင်လည်းကောင်း၊ ပြည်တွင်းဆွေးနွေးမှုများ တွင်လည်းကောင်း၊ ညှိနှိုင်းဆွေးနွေးလျက် ရှိပါကြောင်းနှင့် လယ်ယာထုတ်ကုန် အသင်းအဖွဲ့များဖြစ်သော မြန်မာနိုင်ငံ ဆန်စပါးအသင်း၊ ပဲမျိုးစုံ နှင့်နှမ်းကုန်သည်များအသင်း၊ မြန်မာနိုင်ငံ သစ်သီးဝလံပန်းမန်အသင်း၊ မြန်မာနိုင်ငံငါးလုပ်ငန်း အဖွဲ့ချုပ်တို့နှင့် စဉ်ဆက်မပြတ်တွေ့ဆုံ၍လိုအပ်သည့် အကူအညီများဖြည့်ဆည်းပေးလျက်ရှိပါကြောင်း ရှင်းလင်းဖြေကြား အပ်ပါတယ်။ ကျေးဇူးတင်ပါတယ်။</speech>
<speech type='speaker'>မိုက်ပေးပါ။</speech>
<speech><mp id='204'>ဒေါက်တာသန်းအောင်စိုး(မင်းလှမဲဆန္ဒနယ်)</mp>ကုန်သည်ကြီးတွေနဲ့ ချိတ်ဆက်ဆောင်ရွက်မှု ကတော့ နိုင်ငံတကာ ဈေးကွက်အနေနဲ့တော့ အခုအင်မတန်အားရစရာကောင်းပါတယ်။ ဒါပေမဲ့လည်း တောင်သူတွေအနေနဲ့က မတ်ပဲထွက်တဲ့ အချိန်မှာကျတော့ ဈေးကအလွန်အမင်းကျနေပါတယ်။ တောင်သူတွေဆိုတာကလည်း ဈေးကောင်းတဲ့အချိန်အထိ စောင့်ပြီးတော့ မရောင်းနိုင်ပါဘူး။ ဒါ့ကြောင့် မတ်ပဲပေါ်တဲ့အချိန်တွေမှာ တောင်သူတွေ ထိုက်သင့်အားလျော်စွာဈေးရရှိအောင် ကုန်သည်ကြီးများ အသင်းအနေနဲ့ ပူးပေါင်းပြီးချိတ်ဆက်ဆောင်ရွက်ပြီးတော့ ဝယ်ထားပေးဖို့ အစီအစဉ်ရှိ/မရှိလေး သိပါ ရစေ။ ကျေးဇူးတင်ပါတယ်ခင်ဗျား။</speech>
<speech type='speaker'>သဘောတူစီးပွားရေးနှင့် ကူးသန်းရောင်းဝယ်ရေးဝန်ကြီးဌာန ဖြေကြားဖို့ ဖြစ်ပါတယ်။</speech>
<speech><agency id='13'>ဦးအောင်ထူး(ဒုတိယဝန်ကြီး၊ စီးပွားရေးနှင့် ကူးသန်းရောင်းဝယ်ရေးဝန်ကြီး)</agency>တောင်သူ လယ်သမားများရဲ့ ထုတ်လုပ်တဲ့လယ်ယာထုတ်ကုန်များ သင့်တင့်မျှတတဲ့ဈေးနှုန်းနှင့်ဈေးကွက်ရရှိရန် အတွက် လယ်ယာထုတ် ကုန်စီမံခန့်ခွဲရေးအဖွဲ့ကို ဖွဲ့စည်းထားရှိပါတယ်။ လယ်ယာထွက်ကုန်များကို နိုင်ငံတော်ကဝယ်ယူရန်လိုအပ်ပါက ဝယ်ယူနိုင်ရန်အတွက်လည်း ရန်ပုံငွေတစ်ရပ်ကို Re-problem Fund (လှည့်လည်ရန်ပုံငွေ)မှထုတ်ယူ၍ သီးသန့်ထား ရှိပါတယ်။ ထို့အပြင် ဈေးကွက်နှင့်ဈေးနှုန်း ဆိုင်ရာသုံးသပ်အကြံပြု တင်ပြရေးလုပ်ငန်းကော်မတီတစ်ရပ်ကို ဖွဲ့စည်းထားရှိပြီး ပြည်တွင်းဈေးကွက် နှင့် နိုင်ငံတကာဈေးကွက်အခြေအနေများကို စဉ်ဆက်မပြတ်လေ့လာစောင့်ကြည့်သုံးသပ်လျက် ရှိပါတယ်။ ဒီဈေးကွက်နှင့် ဈေးနှုန်းသုံးသပ်အကြံပြု တင်ပြရေးလုပ်ငန်းကော်မတီမှာဆိုရင် အစိုးရနဲ့ ပုဂ္ဂလိကကဏ္ဍက ကုန်သည်ကြီးများပါဝင်တာဖြစ်ပါတယ်။ ဒီအဖွဲ့ ကနေပြီးတော့မှ ဈေးကွက် အခြေအနေကို စောင့်ကြည့်ပြီးတဲ့အခါကျတော့ ဈေးကွက်အတွင်းကနေပြီးတော့မှ လိုအပ်မယ် ဆိုလို့ရှိရင် ဈေးကွက်အတွင်းမှာ ဝင်ရောက်ဝယ်ယူဖို့ကို ဆောင်ရွက်ပေး မှာဖြစ်ပါတယ်။ အဲဒီလို ဆောင်ရွက်နိုင်ဖို့အတွက်လည်း လှည့်ပတ်ရန်ပုံငွေကနေပြီးတော့မှ သီးသန့်ရန်ပုံငွေတစ်ရပ်ကို ထုတ်ယူထားရှိပါကြောင်း တင်ပြအပ်ပါတယ်။</speech>
<title>ပြည်ပဈေးကွက်သို့ တင်ပို့ရောင်းချနေသော လယ်ယာထွက်ကုန်သီးနှံများကို ဝယ်ယူနေကျ ပြည်ပနိုင်ငံ များမှ ဝယ်ယူခြင်းမရှိသည့်အချိန်တွင် ဈေးကွက်မပျက်စေရန် သက်ဆိုင်ရာဝန်ကြီးဌာနအနေဖြင့် ဈေးကွက်ခိုင်မာရေးအတွက် လိုအပ်သည်များကို ကူညီပံ့ပိုးပေးရန်အစီအစဉ်ရှိ/မရှိနှင့်စပ်လျဉ်းသည့် မေးခွန်း</title>
<speech type='speaker'>အုတ်တွင်းမဲဆန္ဒနယ်မှ ဒေါ်ချိုချို မေးမြန်းဖို့ ဖြစ်ပါတယ်</speech>
<speech><mp id='214'>ဒေါ်ချိုချို (အုတ်တွင်းမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဌကြီး နှင့် အားလုံးမင်္ဂလာပါရှင်။ ကျွန်မကတော့ ပဲခူးတိုင်းဒေသကြီး၊ အုတ်တွင်းမဲဆန္ဒနယ်မှ ဒေါ်ချိုချို ဖြစ်ပြီး ပြည်ပဈေးကွက်သို့ တင်ပို့ရောင်းချနေသော လယ်ယာထွက်ကုန်သီးနှံများကို ဝယ်ယူနေကျ ပြည်ပနိုင်ငံ များမှ ဝယ်ယူခြင်းမရှိတဲ့အချိန်မှာ ထွက်ရှိလာတဲ့သီးနှံများ ဈေးကွက်မပျက်စေရေး အဓိကအားဖြင့် စိုက်ပျိုးလုပ်ကိုင်သူတောင်သူများ အထိမနာစေရေးအတွက် သက်ဆိုင်ရာဝန်ကြီးဌာနများအနေဖြင့် ဈေးကွက်ကို ဝင်ရောက်စွက်ဖက်ခြင်းမျိုးမဟုတ်ဘဲ ဈေးကွက်ခိုင်မာရေး၊ ဈေးနှုန်းတည်ငြိမ်ရေးအတွက် လိုအပ်သည်များကို ကူညီပံ့ပိုးပေးရန် အစီအစဉ်ရှိ/မရှိ ဖြစ်ပါတယ်။ ဥက္ကဋ္ဌကြီးရှင်။ မေးခွန်းမေးမြန်းရတဲ့အကြောင်းရင်းကို တင်ပြလိုပါတယ်ရှင်။ မြန်မာနိုင်ငံသည် စိုက်ပျိုးရေးနှင့် အဓိကအသက်မွေးဝမ်းကျောင်းပြု နေရတဲ့ စိုက်ပျိုးရေးနိုင်ငံဆိုတာ အားလုံးအသိ ဖြစ်ပါတယ်။ စိုက်ပျိုးရေး၊ မွေးမြူရေးနှင့် လုပ်ကိုင်အသက်မွေးဝမ်းကျောင်းပြု နေတဲ့ တောင်သူ လယ်သမားများသည် နိုင်ငံရဲ့ စီးပွားရေးအတွက်သာမက ပြည်သူများရဲ့ စားနပ်ရိက္ခာဖူလုံရေးအတွက် အင်မတန်အရေးကြီးပါတယ်။ သို့ပေမဲ့ လယ်ယာစိုက်ပျိုးရေးလုပ်ငန်းကို လုပ်ကိုင်နေကြတဲ့ တောင်သူ များမှာတော့ ရာသီဥတုဖောက်ပြန်မှုနှင့် ပိုးမွှားဖျက်ဆီးမှုတို့ကြောင့် သီးနှံအထွက်တိုးလျော့နည်းကျ သလို သီးနှံများစုပြုံ ထွက်ရှိလာတဲ့အချိန်မှာလည်း သီးနှံတွေရဲ့ ဈေးနှုန်းဟာ မကောင်းခြင်းကြောင့် နှစ်စဉ်လိုလိုအရှုံးပေါ်နေကြရပါတယ်။ ကျွန်မအနေနဲ့ ဒီမေးခွန်းကို နွေစပါးပေါ်ချိန်ကတည်းက မေးမြန်းထားတာ ဖြစ်ပါတယ်။ ဥက္ကဋ္ဌကြီးရှင်။ Power Point အသုံးပြုခွင့်ပြုပါရှင်။ ဒါကတော့ စပါးတစ်ဧကအတွက် တောင်သူတွေအမှန်တကယ်ကို ကုန်ကျတဲ့စိုက်ပျိုးစရိတ် ဖြစ်ပါတယ်။ လုပ်ငန်းစတင်သည်မှ ထယ်ခ၊ ရိတ်သိမ်းခြွေလှေခအထိ ကုန်ကျတဲ့ သွင်းအားစုစရိတ်ဖြစ်ပြီး တစ်ဧကကို လေးသိန်းကျပ် ကုန်ကျပါ တယ်။ စပါးအထွက်နှုန်းအများဆုံးမှာ တစ်ဧကလျှင် တင်း ၁၀၀ မှ တင်း ၁၂၀ အထိ ထွက်ရှိပြီး ပုံမှန် အားဖြင့်ကတော့ ပျမ်းမျှအထွက်နှုန်းမှာ တစ်ဧကကို တင်း ၇၀ သာ ရှိပါတယ်။ ကြမ်းခင်းဈေးငါးသိန်း သတ်မှတ်ထားပြီး အဆိုပါကြမ်းခင်းဈေးဖြင့် ရောင်းချရလျှင်တောင်မှ ကုန်ကျတဲ့စိုက်ပျိုးစရိတ်ကို မကာမိပါဘူး။ ယခုနှစ်နွေစပါးထွက်ချိန်မှာတော့ ဝယ်သူမရှိဖြစ်ကာ ယခင်နှစ်က သတ်မှတ်ထားတဲ့ ကြမ်းခင်းဈေး ငါးသိန်းအောက် ရောက်သွားပြီး လေးသိန်းအောက်အထိကို ကျဆင်းသွားတဲ့အတွက် ကြောင့် စိုက်ပျိုးသူတောင်သူများမှာ များစွာအထိနာ အရှုံးပေါ်ခဲ့ကြရပါတယ်။ ထိုနည်းတူစွာ မတ်ပဲ တစ်ဧကလျှင် ကုန်ကျတဲ့စရိတ်မှာ ၃၂၀၀၀၀ ကျပ်ရှိပြီး တစ်ဧကလျှင် ၁၀ တင်းခန့်သာ ထွက်ရှိတဲ့ အတွက် ပဲပေါ်ချိန်မှာ မတ်ပဲတစ်တင်းကို နှစ်သောင်းကျပ်ခန့်နှင့် နှစ်သောင်းကျပ်အောက်တောင် ရောက်သွားတာမို့ ကုန်ကျတဲ့စိုက်ပျိုးစရိတ်ကို ဘယ်လိုမှမကာမိတော့ဘဲ အရှုံးပေါ်ကြရတာ ဖြစ်ပါ တယ်။ လေးစားအပ်ပါသော ဥက္ကဌကြီးရှင်။ တောင်သူတွေအနေနဲ့ မိမိတို့ရဲ့ သီးနှံပေါ်ချိန်မှာ သိုလှောင် ထားခြင်းမပြု နိုင်ဘဲ ကုန်ကျထားတဲ့စရိတ်တွေကို ပေးရန်အတွက် ဈေးကွက်ပေါက်ဈေးအတိုင်း ရောင်းချကြရာမှာ ဈေးကွက်ပျက်မှု၊ ဈေးနှုန်းမတည်ငြိမ်မှုများနှင့်အတူ ရောင်းသူဈေးကွက်မဖြစ်ဘဲ ဝယ်သူဈေးကွက်ဖြစ်နေရတဲ့အတွက် သီးနှံတွေရဲ့ ရောင်းရတဲ့ဈေးတွေဟာ ကုန်ကျတဲ့စိုက်ပျိုးစရိတ်ကို မကာမိတာ ဖြစ်ပါတယ်။ ဈေးကွက်စီးပွားရေးအရ ဈေးနှုန်းကို ဝင်ရောက်စွက်ဖက်ခွင့်မရှိသော်လည်း ဈေးနှုန်းများသည် ဖြစ်သင့်ဖြစ်ထိုက်တဲ့ဈေးနှုန်းထက် နည်းသွားတဲ့အခါမှာ အစိုးရအနေဖြင့် သင့်တင့်တဲ့ဈေးနှုန်းတစ်ခုကို သတ်မှတ်ပေးရတဲ့ဖြစ်စဉ်ရှိပါတယ်။ ထို့အတွက်ကြောင့် ရောင်းသူ တောင်သူများမှ နစ်နာမှုမရှိရအောင် သက်ဆိုင်ရာဝန်ကြီးဌာနများအနေဖြင့် သီးနှံပေါ်ချိန်တွင် ဝယ်ယူ မယ့်ဈေးနှုန်းကို မျှခြေဈေးနှုန်းတစ်ခုအဖြစ် သတ်မှတ်ဆောင်ရွက်ပေးနိုင်ရန်အတွက် အထက်ပါ မေးခွန်းကို ဥက္ကဌကြီးမှတစ်ဆင့် မေးမြန်းရခြင်း ဖြစ်ပါတယ်။ ကျေးဇူးတင်ပါတယ်ရှင်။</speech>
<speech type='speaker'>သဘောတူစီးပွားရေးနှင့်ကူးသန်းရောင်းဝယ်ရေးဝန်ကြီးဌာနက ဖြေကြားရန် ဖြစ်ပါတယ်။</speech>
<speech><agency id='13'>ဦးအောင်ထူး(ဒုတိယဝန်ကြီး၊ စီးပွားရေးနှင့်ကူးသန်းရောင်းဝယ်ရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များနှင့် ဧည့်သည်တော်များကို မင်္ဂလာအပေါင်းနှင့်ပြည့်စုံပါစေကြောင်း ဆုမွန်ကောင်းတောင်းအပ်ပါတယ်။ ပဲခူးတိုင်းဒေသကြီး၊ အုတ်တွင်းမဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါ်ချိုချို ရဲ့မေးခွန်းနှင့် စပ်လျဉ်း၍ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနရဲ့ ဖြေကြားချက်များနှင့်ပေါင်းစပ်ပြီး ကျွန်တော် စီးပွားရေးနှင့်ကူးသန်းရောင်းဝယ်ရေးဝန်ကြီးဌာန ဒုတိယဝန်ကြီး ဦးအောင်ထူး က ဖြေကြား သွားမှာဖြစ်ပါတယ်။ ပြည်သူ့လွှတ်တော်ဥက္ကဋ္ဌကြီးခင်ဗျား။ စီးပွားရေးနှင့်ကူးသန်းရောင်းဝယ်ရေးဝန်ကြီးဌာနအနေနဲ့ ပို့ကုန်/သွင်းကုန်များ တင်သွင်းခြင်း၊ တင်ပို့ခြင်းလုပ်ငန်းများကို လုပ်ထုံးလုပ်နည်းများနှင့်အညီ ခွင့်ပြု ပေးလျက်ရှိပါတယ်။ ကုန်သွယ်မှု လျင်မြန်ချောမွေ့စေရေးအတွက် ဖြေလျှော့မှုများအဖြစ် ပဲမျိုးစုံ နှင့် ပြောင်းစတဲ့ ကုန်စည်များကို လိုင်စင်မလိုဘဲ တင်ပို့ခွင့်ပြုထားပြီး ပို့ကုန်နှင့်သွင်းကုန်များကို နိုင်ငံတကာဈေးကွက်များနှင့် ချိတ်ဆက်နိုင်ရန် ကုန်သွယ်မှုကွန်ရက်(Trade Net 2.0)ကို ထူထောင်ထားရှိပါတယ်။ ထို့အပြင် အမျိုးသားပို့ကုန်မဟာဗျူဟာ(၂၀၁၅-၂၀၁၉)ကို ချမှတ်၍ ပို့ကုန် မြှင့်တင်ရေးကို ဆောင်ရွက်ခဲ့ရာမှာ တိုးတက်မှုများရရှိခဲ့ပြီး ၂၀၁၈-၂၀၁၉ ဘဏ္ဍာရေးနှစ် ဩဂုတ်လ ၁၆ ရက်နေ့အထိ အဓိကပို့ကုန်များအဖြစ် ဆန်နှင့်ဆန်ကွဲတန်ချိန် ၂.၀၅ သန်း တန်ဖိုးအားဖြင့် အမေရိကန်ဒေါ်လာ ၆၂၂ သန်း၊ ပဲမျိုးစုံတန်ချိန် ၁.၄ သန်း အမေရိကန်ဒေါ်လာ ၈၉၀ သန်း၊ ပြောင်း တန်ချိန် ၁.၄ သန်း အမေရိကန်ဒေါ်လာ ၂၅၅ သန်း၊ ကျွဲနွားအရှင် ၂.၇ သိန်း အမေရိကန်ဒေါ်လာ ၃၂၆ သန်း၊ ဖရဲ၊ သခွား၊ သရက်သီးတန်ချိန်တစ်သန်း အမေရိကန်ဒေါ်လာ ၁၁၇.၉ သန်း၊ ချုပ်ပြီးအထည် အမေရိကန်ဒေါ်လာ ၄၁၁၄ သန်းတို့ကို တင်ပို့နိုင်ခဲ့ပါတယ်။ အမျိုးသားပို့ကုန်မဟာဗျူဟာကို နောက်ထပ်ငါးနှစ်အတွက် ဆက်လက်ချမှတ်ဆောင်ရွက်မှာဖြစ်ပြီး လက်ရှိဦးစားပေးကဏ္ဍ ၁၁ ခုအပြင် ကဏ္ဍငါးခုကိုလည်း တိုးချဲ့ဆောင်ရွက်သွားမှာဖြစ်ပါတယ်။ လွှတ်တော်ကိုယ်စားလှယ်ကြီး မေးမြန်းချက်မှာပါတဲ့ ပြည်ပဈေးကွက်သို့ တင်ပို့ရောင်းချသော လယ်ယာထုတ်ကုန်သီးနှံများ ဈေးကွက်မပျက်စေရေးဆောင်ရွက်ထားရှိမှုနှင့်ပတ်သက်၍ ဖြေကြား ရမည်ဆိုလျှင် ဆန်နှင့်ပတ်သက်၍ ဈေးကွက်အသစ်များအဖြစ် ဖိလစ်ပိုင်၊ မိုဇမ်ဘစ်နှင့် တရုတ်နိုင်ငံသို့ ပင်လယ်ရေကြောင်းမှ တင်ပို့မှုကို ထပ်မံရရှိထားပါတယ်။ ပဲတီစိမ်းနှင့်ပတ်သက်ပြီး တရုတ်၊ ဗီယက်နမ်ဈေးကွက်ကို ထပ်မံရရှိခဲ့ပါတယ်။ မြန်မာနိုင်ငံက ပဲတီစိမ်းတင်ပို့မှုဟာ ဥရောပ သမဂ္ဂရဲ့ တင်သွင်းမှုရဲ့ ၈၀ ရာခိုင်နှုန်းမျှအထိ ရှိနေပါတယ်။ ပြောင်းတင်ပို့မှုမှာ ဈေးကွက်အသစ်အဖြစ် ထိုင်းနိုင်ငံသို့ တန်ချိန် ငါးသိန်းခွဲတင်ပို့နိုင်ခဲ့ပါတယ်။ အထည်ချုပ်လုပ်ငန်းနဲ့ပတ်သက်လို့ ဥရောပ၊ တရုတ်၊ ဂျပန်နှင့် အမေရိကန်ဈေးကွက်များကို ရရှိထားပါတယ်။ ပြည်ပဈေးကွက်ခိုင်မာရေးအတွက် မိမိတို့ထွက်ကုန်များဟာ တင်သွင်းသူများရဲ့ သတ်မှတ်ထားသော အရည်အသွေးစံချိန်စံညွှန်းများနဲ့ ကိုက်ညီမှုရှိရေးဟာလည်း လွန်စွာအရေးကြီး လှပါတယ်။ ကောင်းမွန်သော လယ်ယာစိုက်ပျိုးမှု နည်းလမ်းကောင်းများအသုံးပြု ရေး၊ နောက်ကြောင်းပြန်ခြေရာခံနိုင်ရေးနဲ့ မိမိနဲ့ယှဉ်ပြိုင်ရောင်းချတဲ့ နိုင်ငံများရဲ့ ပို့ကုန်များရဲ့ အရည်အသွေး၊ စံချိန်စံညွှန်းများနှင့်ယှဉ်ပြိုင်နိုင်စွမ်းရှိမှသာ ဈေးကွက်ဟာ ခိုင်မာပြီး ဈေးကွက်သစ်များကိုလည်း ပိုမိုထိုးဖောက်နိုင်မှာ ဖြစ်ပါတယ်။ ဈေးကွက်သစ်များ ထိုးဖောက်နိုင်ရေးအတွက် နိုင်ငံတကာကုန်စည်ပြပွဲများကို လက်ခံကျင်းပ ခြင်း၊ ပြည်ပကုန်စည်ပြပွဲများသို့ ဝင်ရောက်ပြသခြင်း၊ ကုန်သွယ်ရေးမစ်ရှင်များ သွားရောက်ခြင်း၊ စီးပွားရေးသံမှူးများ ထားရှိခြင်း၊ ပုဂ္ဂလိကစီးပွားရေးလုပ်ငန်းအချင်းချင်း ထိတွေ့ဆောင်ရွက်ခြင်း၊ ပြည်ပနိုင်ငံများမှ ကုန်သည်နှင့် စက်မှုလုပ်ငန်းရှင် အသင်းများအား ထူထောင်ခွင့်ပြုခြင်းနှင့် နှစ်နိုင်ငံကုန်သွယ်မှုဆွေးနွေးပွဲများ ကျင်းပခြင်းတို့ကို ဆောင်ရွက်လျက်ရှိပါတယ်။ အရည်အသွေး ကောင်းပြီး တန်ဖိုးမြှင့်ပို့ကုန်များ ထုတ်လုပ်နိုင်ရေးအတွက် မျိုးသန့်ခြံများ၊ တောင်သူအစုအဖွဲ့အလိုက် မျိုးစေ့ထုတ်အသင်းများ၊ ပုဂ္ဂလိကကုမ္ပဏီများရဲ့ မျိုးကောင်းမျိုးသန့်များ ထုတ်လုပ်ရေးတို့ကို ဆောင်ရွက်လျက်ရှိပြီး နှစ်စဉ်ဖြန့်ဖြူးပေးလျက်ရှိပါတယ်။ ဒေသရေမြေနှင့်ကိုက်ညီတဲ့ စိုက်ပျိုး နည်းစနစ်များ၊ သီးနှံပုံစံ(Cropping Pottern)များ ဖြစ်ပေါ်စေရန် တောင်သူများနှင့် ပူးပေါင်း ဆောင်ရွက်လျက်ရှိတဲ့အပြင် သီးနှံလေလွင့်ဆုံးရှုံးမှုများ လျော့နည်းစေရေးအတွက် ရိတ်သိမ်းချိန်လွန် နည်းပညာသင်တန်းများကိုလည်း ဖွင့်လှစ်ပေးလျက်ရှိပါတယ်။ ထို့အပြင် ကျေးလက်ဒေသများသို့ သွားရောက်၍ တောင်သူများကို နည်းပညာပြန့်ပွားရေးသင်တန်များပေးသလို၊ တောင်သူအချင်းချင်း နည်းပညာဖလှယ်ခြင်း၊ မြေဆီလွှာတိုးတက်ကောင်းမွန်စေရေးနှင့် မြေဆီလွှာပြဿနာဆိုင်ရာများကို ဖြေရှင်းဆောင်ရွက်ပေးလျက်ရှိပါတယ်။ သီးနှံများ၏အရည်အသွေးကောင်းမွန်စေရေး၊ ဘေးအန္တရာယ် ကင်းရှင်းစေရေးအတွက် ပြည်ပသို့တင်ပို့ရန် အလားအလာကောင်းသောသီးနှံ ၁၅ မျိုးကို GAP စနစ်အသုံးပြု စိုက်ပျိုးထုတ်လုပ်နိုင်ရေးအတွက် GAP Guideline ကို ထုတ်ပြန်အကောင်အထည်ဖော် ဆောင်ရွက်လျက်ရှိပါတယ်။ ဈေးကွက်ရရှိရေးနဲ့ပတ်သက်ပြီး တရုတ်နိုင်ငံသို့ ဆန်တင်ပို့မှု Quptd ရရှိရေးကို ဆောင်ရွက် ခဲ့တဲ့အပြင် ဆန်ကွဲကိုပါ ကိုတာမရှိဘဲ တင်ပို့ရောင်းချနိုင်ရေး၊ မြန်မာနိုင်ငံမှ ဆန်စက်များကို ဝယ်ယူ သည့်နိုင်ငံများက လက်ခံနိုင်မယ့်အရည်အသွေး စစ်ဆေးပေးခြင်း၊ ကျွဲ၊ နွားတင်ပို့ရေး နားလည်မှု စာချွန်လွှာလက်မှတ်ရေးထိုးနိုင်ရန် ဆောင်ရွက်ခြင်းနဲ့ တစ်သျှူးငှက်ပျောနဲ့ ပိုးအိမ်များ တင်ပို့နိုင်ရေး အတွက် ပိုးမွှားကျရောက်နိုင်မှု ဆန်းစစ်ချက်ပြုလုပ်ခြင်းတို့ကို ဆောင်ရွက်လျက်ရှိပါတယ်။ လယ်ယာ ကဏ္ဍဆိုင်ရာ ဈေးကွက်သတင်းများ၊ ပညာပေးအစီအစဉ်များ ပါဝင်တဲ့ တောင်သူလယ်သမား ရုပ်သံလိုင်းကိုလည်း ထုတ်လွှင့်ပေးလျက်ရှိပါတယ်။ စီးပွားရေးနှင့် ကူးသန်းရောင်းဝယ်ရေးဝန်ကြီးဌာန နှင့် စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနတို့ ပေါင်းစပ်ညှိနှိုင်း၍ စိုက်ပျိုးရေးထုတ်ကုန် များ ဈေးကောင်းရရှိရေး၊ ပြည်ပဈေးကွက်တွင် ယှဉ်ပြိုင်ရောင်းချနိုင်ရေးနှင့် ဈေးကွက်သစ်များ တိုးချဲ့ တင်ပို့နိုင်ရေးအတွက် မြန်မာနိုင်ငံဆန်စပါးအသင်းချုပ်၊ ပဲမျိုးစုံနှင့် နှမ်းကုန်သည်များအသင်း၊ မြန်မာနိုင်ငံသစ်သီးဝလံပန်းမန်အသင်း၊ မြန်မာနိုင်ငံငါးလုပ်ငန်းအဖွဲ့ချုပ်တို့နှင့် စဉ်ဆက်မပြတ် ထိတွေ့၍ လိုအပ်သည့်အကူအညီများကို ဖြည့်ဆည်းပေးခြင်း၊ အခက်အခဲများကို ပေါင်းစပ်ပေးခြင်း တို့ကိုဆောင်ရွက်ပေးလျက်ရှိပါတယ်။ လွှတ်တော်ကိုယ်စားလှယ်ကြီးပြောသလို ဈေးကွက်စီးပွားရေးစနစ် မှာ အစိုးရအနေနဲ့ ဈေးကွက်အတွင်းမှာ ဝင်ရောက်စွက်ဖက်တဲ့လုပ်ငန်းမျိုးကိုတော့ ဆောင်ရွက်လို့ မရဘဲနဲ့ ဈေးကွက်ဖွံ့ဖြိုးတိုးတက်မှုကိုသာ အားပေးဆောင်ရွက်ရမှာ ဖြစ်ပါတယ်။ ဒါကြောင့် အခုနက ကျွန်တော်တင်ပြခဲ့သလို တောင်သူလယ်သမား အကျိုးကာကွယ်ရေးဥပဒေအရ တောင်သများရဲ့ ထုတ်လုပ်တဲ့ လယ်ယာထွက်ကုန်များ သင့်တင့်မျှတတဲ့ ဈေးနှုန်းနှင့်ဈေးကွက်ရရှိရန် လယ်ယာထွက်ကုန် စီမံခန့်ခွဲရေးအဖွဲ့ကို ဖွဲ့စည်းထားရှိပြီးတော့ လယ်ယာထွက်ကုန်များကို ဈေးနှုန်းအလွန်အမင်းကျဆင်း တဲ့အခါမှာ နိုင်ငံတော်က ဝယ်ယူရန် လိုအပ်ပါက ဝယ်ယူနိုင်ရန် ရန်ပုံငွေတစ်ရပ်ကို လှည့်လည် ရန်ပုံငွေမှ ထုတ်ယူပြီးမှ သီးသန့်ထားရှိပါတယ်။ ထို့အပြင် ဆန်စပါးဈေးကွက်နှင့် ဈေးနှုန်းဆိုင်ရာ သုံးသပ်အကြံပြု ရေးလုပ်ငန်းကော်မတီကိုလည်း အစိုးရနှင့် ပုဂ္ဂလိကကဏ္ဍတို့မှ ပူးပေါင်းဖွဲ့စည်း ပြီးတော့မှ ဈေးကွက်ကို စောင့်ကြည့်ပြီးတော့မှ တောင်သူလယ်သမားများအတွက် သင့်တင်မျှတတဲ့ ဈေးနှုန်းနှင့် ဈေးကွက်ရရှိရေးအတွက်ကို စဉ်ဆက်မပြတ်စောင့်ကြည့်လေ့လာသုံးသပ်လျက်ရှိပါကြောင်း ရှင်းလင်းဖြေကြားအပ်ပါတယ်။ ကျေးဇူးတင်ပါတယ်။</speech>
<speech type='speaker'>မိုက်ပေးပါ။</speech>
<speech><mp id='214'>ဒေါ်ချိုချို (အုတ်တွင်းမဲဆန္ဒနယ်)</mp>ဥက္ကဌကြီးရှင်။ တစ်ဆက်တစ်စပ်တည်းမေးခွန်း မေးခွင့်ပြုပါရှင်။ ဒုတိယဝန်ကြီးရဲ့ ဖြေကြားချက်မှာ ကုန်သွယ်မှုဗျူဟာတွေကို ချမှတ်ပြီး ပို့ကုန်မြှင့်တင် ရေးအတွက် ဆောင်ရွက်ကာ ပို့ကုန်တွေကို တင်ပို့နိုင်ခဲ့ပေမဲ့ ကျွန်မရဲ့ မေးခွန်းက တောင်သူတွေရရှိတဲ့ ဈေးနှုန်းတွေကို တည်ငြိမ်ခိုင်မာရေးအတွက်၊ ဈေးကွက်တွေကို မပျက်စေရန်အတွက် မေးမြန်းထားခြင်း ဖြစ်ပါတယ်။ အခုလိုမျိုး ဈေးကွက်တွေမပျက်စေဖို့ ဈေးနှုန်းတွေကို တည်ငြိမ်ဖို့ရန်အတွက်ကိုလည်း နိုင်ငံတော်က ပံ့ပိုးကူညီမှုအတွက်ကို ဘတ်ဂျက်တွေကလည်း လျာထားတာတွေ ရှိပါတယ်။ ၂၀၁၉ ခုနှစ်၊ ဇွန်လ ၂၈ ရက်နေ့ ဓနုဖြူမြို့မှာ တောင်သူလယ်သမားများနှင့်တွေ့ဆုံဆွေးနွေးရာမှာ နိုင်ငံတော်၏ အတိုင်ပင်ခံပုဂ္ဂိုလ်က ဆန်စပါးအပါအဝင် အရေးကြီးပြီး တောင်သူအများစုစိုက်ပျိုးတဲ့သီးနှံတွေကို အခြေခံဈေးနှုန်း သတ်မှတ်ကြေညာပေးဖို့နဲ့ အကယ်၍ အခြေခံဈေးအောက်သို့ ဈေးကွက်ပေါက်ဈေး ဖြစ်ပေါ်ရင် နိုင်ငံတော်အစိုးရနှင့် ပုဂ္ဂလိကအသင်းအဖွဲ့တွေအနေနဲ့ပူးပေါင်း၍ ဝယ်ယူရေးအစီအစဉ် များ၊ သိုလှောင်ရေးအစီအစဉ်များ၊ စနစ်တကျ လုပ်ဆောင်သွားရန်။ ထိုသို့ဈေးကျမှုသည် တောင်သူများ ရောင်းချသည့်အချိန်အခိုက်အတန့်လေးသာဖြစ်၍ ယင်းကို အချိန်ကိုက်ဝင်ရောက်ကူညီပေးဖို့ လိုကြောင်း ယခုလိုလုပ်ငန်းစဉ်များသည် တစ်ရာသီတည်းအတွက်မဟုတ်ဘဲ၊ တစ်နှစ်တည်း အတွက် မဟုတ်ဘဲ တစ်ရာသီပြီးတစ်ရာသီ၊ တစ်နှစ်ပြီးတစ်နှစ် စဉ်ဆက်မပြတ် ပူးပေါင်းဆောင်ရွက်သွားရမယ့် လုပ်ငန်းစဉ်များဖြစ်ပါကြောင်း၊ ထို့အတွက်ကြောင့် ဈေးကွက်အခြေအနေ၊ ထုတ်လုပ်မှုအနေအထား စတဲ့ အခြေခံ အကြောင်းရင်းများကို အခြေပြုပြီး စဉ်ဆက်မပြတ် ပြောင်းလဲပြင်ဆင်သွားရမယ့် လုပ်ငန်း တစ်ရပ်အနေဖြင့် အခြေခံဈေးနှုန်းကို သတ်မှတ်ပြီး အခြေခံဈေးနှင့်ဝယ်ပေးဖို့ လမ်းညွှန်ထားတာ ဖြစ်ပါတယ်။ ဒါကြောင့် တောင်သူလယ်သမားအခွင့်အရေး၊ ကာကွယ်ရေးနှင့် အကျိုးစီးပွားမြှင့်တင်ရေး ဥပဒေနှင့်အညီ အခြေခံဈေးနှုန်း ကြေညာပေးခြင်းစနစ်ကို ဘယ်လိုစီစဉ် ထားပါသလဲ။ ဦးဆောင်အဖွဲ့ အစည်းခေါ်ယူကျင်းပပါသလား။ အခြေခံဈေးအောက်ရောက်ရင် ဝယ်ယူရေးအစီအစဉ်ကို ဘယ်လို လုပ်သွားဖို့ ပြင်ဆင်ထားပါသလဲဆိုတာကို ဆက်စပ်မေးခွန်းအဖြစ် မေးမြန်းရခြင်း ဖြစ်ပါတယ်။ ကျေးဇူးတင်ပါ တယ်ရှင်။</speech>
<speech type='speaker'>စီးပွားရေးနှင့်ကူးသန်းရောင်းဝယ်ရေးဝန်ကြီးဌာနက ဖြေကြားဖို့ ဖြစ်ပါတယ်</speech>
<speech><agency id='13'>ဦးအောင်ထူး(ဒုတိယဝန်ကြီး၊ စီးပွားရေးနှင့်ကူးသန်းရောင်းဝယ်ရေးဝန်ကြီးဌာန)</agency>လွှတ်တော်ကိုယ်စားလှယ်ကြီးမေးမြန်းတဲ့ မေးခွန်းနှင့်ပတ်သက်လို့ ကျွန်တော်ရဲ့ ဖြေကြားမှုရဲ့ နောက်ဆုံး အပိုဒ်မှာ ဖော်ပြခဲ့ပြီး ဖြစ်ပါတယ်။ တောင်သူလယ်သမားအကျိုးစီးပွားကာကွယ်ရေးနှင့် မြှင့်တင်ရေး ဥပဒေအရဆိုလို့ရှိရင် လယ်ယာထုတ်ကုန် စီမံခန့်ခွဲရေးအဖွဲ့ကို ဖွဲ့စည်းထားရှိရပါတယ်။ ဒီလယ်ယာထွက်ကုန်စီမံခန့်ခွဲရေးအဖွဲ့ ဟာဆိုလို့ရှိရင် လယ်ယာထွက်ကုန်များ ဘယ်လောက်ထွက်ရှိ တယ်။ တစ်ဧကထုတ်လုပ်မှုကုန်ကျစရိတ်ဘယ်လောက်ရှိတယ်ဆိုတာကို အမြဲတမ်းလေ့လာသုံးသပ်နေ ပါတယ်။ အဲဒီလို လေ့လာသုံးသပ်ပြီးတဲ့အခါကျတော့ အခြေခံဈေးနှုန်းသတ်မှတ်ထားတဲ့ ဈေးနှုန်းဘက် ကို ကျဆင်းမယ် ဆိုလို့ရှိရင် ကျွန်တော်တို့အနေနဲ့ ဘယ်လိုဝင်ရောက်ပြီးတော့မှ ဈေးကွက်မှာ အထောက်အကူပြု ရ မလဲဆိုတဲ့ အစီအစဉ် တွေကိုလည်း ကျွန်တော်တို့အနေနဲ့ ချမှတ်ထားပြီး ဖြစ်ပါ တယ်။ ဒီနေရာမှာ အခြေခံဈေးနှုန်းရယ်၊ ထုတ်လုပ်မှုကုန်ကျစရိတ်ဖြစ်ပါတယ်။ လက်ရှိတောင်သူ လယ်သမားအကျိုးစီးပွားကာကွယ်ရေးဥပဒေအရ ကောက်ပဲသီးနှံ တွေရဲ့ ဈေးနှုန်းဟာဆိုလို့ရှိရင် ထုတ်လုပ်မှုကုန်ကျစရိတ်ထက် ကျဆင်းမှသာလျှင် နိုင်ငံတော်ကနေပြီးတော့မှ ဝင်ရောက်ပြီးတော့မှ စွက်ဖက်လို့ရတာ ဖြစ်ပါတယ်။ ဒါကြောင့်မို့လို့ ဒီလိုဝင်ရောက်ပြီးတော့မှ စွက်ဖက်နိုင်အောင်အတွက် နှစ်စဉ်မှာဆိုလို့ရှိရင် ကျွန်တော်တို့အနေနဲ့ လှည့်လည်ရန်ပုံငွေကနေပြီးတော့မှ ရန်ပုံငွေလျာထားပြီး တော့မှ အသင့်အတင့် ကိုင်ဆောင်ထားတာ ဖြစ်ပါတယ်။ အဲဒီတော့ ကျွန်တော်တို့စီးပွားရေးနှင့်ကူးသန်း ရောင်းဝယ်ရေးဝန်ကြီးဌာနဟာ လယ်ယာထုတ်ကုန်စီမံခန့်ခွဲရေးအဖွဲ့မှာ ပါဝင်ဆောင်ရွက်တာ ဖြစ်တဲ့ အတွက်ကြောင့်မို့လို့ ဒီနှစ်မှာဆိုလို့ရှိရင် ကျပ်ဘီလီယံ ၁၅ သန်းကို ကျွန်တော်တို့အနေနဲ့ လျာထားပြီး တော့မှ ထုတ်လုပ်မှုကုန်ကျစရိတ်ထက် ကျဆင်းမယ်ဆိုလို့ရှိရင် ဝင်ရောက်ဝယ်ယူနိုင်အောင်အတွက် ဆောင်ရွက်ထားတာ ဖြစ်ပါတယ်။ နောက်တစ်ခုက မကြာခင်က ဖွဲ့စည်းခဲ့တဲ့ ဆန်စပါးဈေးကွက်နှင့် ဈေးနှုန်းဆိုင်ရာသုံးသပ်အကြံပြု တင်ပြရေးလုပ်ငန်းကော်မတီကတော့ ကျွန်တော်အခုနက တင်ပြခဲ့ သလို အစိုးရဌာနများနှင့် ပုဂ္ဂလိကကဏ္ဍတို့ကနေ ပူးပေါင်းဖွဲ့စည်းထားတာ ဖြစ်ပြီးတော့မှ ဒီအဖွဲ့ကနေ ပြီးတော့မှ ဒီဈေးနှုန်းအခြေအနေ၊ ထုတ်လုပ်မှုအခြေအနေများကို စဉ်ဆက်မပြတ်လေ့လာသွားမှာ ဖြစ်ပါတယ်။ အဲဒီတော့ ဒီအဖွဲ့ကနေပြီးတဲ့အခါကျတော့ ဦးဆောင်ကော်မတီကို အခြေခံဈေးနှုန်းမည် ဖြစ်သင့်တယ်ဆိုတဲ့ဟာကို အကြံပြုပြီးတော့မှ တင်ပြရမှာ ဖြစ်ပါတယ်။ အဲဒီတော့ ဒီနှစ်အတွက် ဆန်စပါးဈေးကွက်နှင့် ဈေးနှုန်းသုံးသပ်အကြံပြု ရေးဆိုင်ရာ လုပ်ငန်းကော်မတီရဲ့ အစည်းအဝေးကို ဆိုလို့ရှိရင် ဒီလ ၃၀ ရက်နေ့မှာ ကျင်းပဖို့ စီစဉ်ထားပါတယ်။ ဒီအစည်းအဝေး ကနေပြီးတဲ့အခါကျတော့ လေ့လာသုံးသပ်ပြီးတဲ့အခါကျတော့ ဦးဆောင်ကော်မတီကို အခြေခံဈေးနှုန်းနှင့် ထုတ်လုပ်မှုကုန်ကျ စရိတ်မည်မျှဖြစ်သင့်တယ်ဆိုတဲ့ဟာကို အကြံပြုပြီးတော့မှ တင်ပြမှာ ဖြစ်ပါတယ်။ ဒီအကြံပြုချက် အပေါ်မှာ အခြေခံပြီးတဲ့ အခါကျတော့ တောင်သူလယ်သမားအကျိုးစီးပွားကာကွယ်ရေးနှင့် မြှင့်တင်ရေးဦးဆောင်ကော်မတီအနေနဲ့ လိုအပ်တဲ့လမ်းညွှန်မှုများကို ပြုလုပ်ပေးသွားရန်ရှိပါကြောင်း တင်ပြ အပ်ပါတယ်။ ကျေးဇူးတင်ပါတယ်။</speech>
<speech type='speaker'>စီးပွားရေးနှင့်ကူးသန်းရောင်းဝယ်ရေးဝန်ကြီးဌာန ဒုတိယဝန်ကြီး ပြန်လည် ထွက်ခွာနိုင်ပါပြီ</speech>
<title>ပြည်တွင်းလုပ်ငန်းများတွင် နိုင်ငံခြားသားပိုင်ဘဏ်များအား အသုံးပြုခွင့်ကို မည်သို့ခွင့်ပြုထားပြီး ငွေကြေးဖောင်းပွမှုနှုန်း မြင့်မားမှုမရှိစေရန်နှင့် ပုဂ္ဂလိကကဏ္ဍတွင် ငွေရေးကြေးရေးအဖွဲ့အစည်း ရင်းနှီးမြှုပ်နှံမှုများ တိုးချဲ့ ခွင့်ပြုရန်အတွက် မည်ကဲ့သို့ဆောင်ရွက်ထားသည်တို့ကို သိလိုခြင်းနှင့် စပ်လျဉ်းသည့်မေးခွန်း</title>
<speech type='speaker'>ဒက္ခိဏသီရိမဲဆန္ဒနယ်မှ ဦးသန့်ဇင်ထွန်း မေးမြန်းဖို့ ဖြစ်ပါတယ်</speech>
<speech><mp id='435'>ဦးသန့်ဇင်ထွန်း(ဒက္ခိဏသီရိမဲဆန္ဒနယ်)</mp>လေးစားအပ်ပါသော ပြည်သူလွှတ်တော် ဥက္ကဋ္ဌကြီးနှင့် ပြည်ထောင်စုအဆင့်အဖွဲ့အစည်းဝင်များအားလုံး မင်္ဂလာပါ။ ကျွန်တော်ကတော့ ဒက္ခိဏသီရိမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးသန့်ဇင်ထွန်း ဖြစ်ပါတယ်။ လေးစားအပ် ပါသော လွှတ်တော်ဥက္ကဋ္ဌကြီးခင်ဗျား။ ကျွန်တော်ဟာ ဒုတိယအကြိမ် ပြည်ထောင်စုလွှတ်တော် ဒသမ ပုံမှန်အစည်းအဝေးမှာ ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထား မှတ်ချက်အစီရင်ခံစာ(၁၃/၂၀၁၈)အပေါ် အကြံပြု ထောက်ခံဆွေးနွေးခဲ့ပါတယ်။ အချို့ဆွေးနွေးချက် များအပေါ် သက်ဆိုင်ရာတာဝန်ရှိသူက ပြန်လည်ရှင်းလင်းဆွေးနွေးခြင်းမရှိခဲ့သောကြောင့် (၁၁) ကြိမ် မြောက်ပြည်ထောင်စုလွှတ်တော်အစည်းအဝေးမှာ နာယကကြီးက မေးခွန်းမေးမြန်းဖို့ မိန့်ကြားခဲ့ပါ တယ်။ လေးစားအပ်ပါသော လွှတ်တော်ဥက္ကဋ္ဌကြီးခင်ဗျား။ မြန်မာနိုင်ငံကုန်သွယ်မှုကဏ္ဍဖွံ့ဖြိုး တိုးတက်ရေး နှစ်လတ်စီမံကိန်း၊ ပုဂ္ဂလိကကဏ္ဍဖွံ့ဖြိုးတိုးတက်ရေးအတွက် ဆောင်ရွက်ရန်အစီအစဉ် မှာ ပြည်တွင်းလုပ်ငန်းများ၌ နိုင်ငံခြားသားပိုင်ဘဏ်များအား အသုံးပြုခွင့်ချပေးရန် ကုန်သွယ်မှု ဘဏ္ဍာရေးဆိုင်ရာအထောက်အကူများအား ဈေးကွက်ပေါက်ဈေးဖြင့် ပံ့ပိုးနိုင်ရန်အတွက် ဘဏ်များ၏ ဥပဒေဆိုင်ရာလုပ်ထုံးလုပ်နည်းများနှင့် အလေ့အထများအား ပြန်လည်သုံးသပ်ရန်ဟု ဖော်ပြထားပါ တယ်။ လှည့်ပတ်သုံးစွဲငွေနည်းပါးခြင်း၊ အတိုးနှုန်းမြင့်မားခြင်းနှင့် ဗဟိုဘဏ်ရဲ့ မူဝါဒတင်းကြပ်ခြင်းများ ဟာ ကုန်ထုတ်လုပ်မှုကို လျော့နည်းကျဆင်းစေပါတယ်။ ငွေကြေးဖောင်းပွမှု နှုန်းမြင့်မားမှုမရှိစေရန်ဆောင်ရွက်ရမည့်အပြင် နိုင်ငံခြားတိုက်ရိုက်ရင်းနှီးမြှုပ်နှံမှု FDI နှင့်အပြိုင် ခေတ်စားလာတဲ့ ငွေရေး ကြေးရေးရင်းနှီးမြှုပ်နှံမှု FI များ တိုးချဲ့ဆောင်ရွက်ပေးဖို့လိုအပ်ပါတယ်။ သို့ဖြစ်ပါ၍ လွှတ်တော် ဥက္ကဌကြီးမှတစ်ဆင့် အောက်ပါမေးခွန်းများကို လေးစားစွာဖြင့် မေးမြန်းအပ်ပါတယ်။ (က) ပြည်တွင်း လုပ်ငန်းများတွင် နိုင်ငံခြားသားပိုင်ဘဏ်များအား အသုံးပြုခွင့်ကို မည်ကဲ့သို့ခွင့်ပြု ထားပါသနည်း၊ (ခ) ငွေကြေးဖောင်းပွမှုနှုန်းမြင့်မားမှုမရှိစေရန်နှင့် ပုဂ္ဂလိကကဏ္ဍတွင် ငွေရေးကြေးရေး အဖွဲ့အစည်းများ ရင်းနှီးမြှုပ်နှံမှုများ တိုးချဲ့ခွင့်ပြုရန်အတွက် မည်ကဲ့သို့ဆောင်ရွက်ထားပါသနည်း စသည်တို့ဖြစ်ပါ တယ်။ ကျေးဇူးတင်ပါတယ်ခင်ဗျား။</speech>
<speech type='speaker'>မြန်မာနိုင်ငံတော်ဗဟိုဘဏ်က ဖြေကြားရန် ဖြစ်ပါတယ်</speech>
<speech><agency id='36'>ဦးစိုးသိန်း(ဒုတိယဥက္ကဋ္ဌ၊ မြန်မာနိုင်ငံတော်ဗဟိုဘဏ်)</agency>ပြည်သူ့လွှတ်တော် ဥက္ကဋ္ဌနှင့် ပြည်သူ့လွှတ်တော်ကိုယ်စားလှယ်တော်ကြီးများ စိတ်၏ချမ်းသာခြင်း၊ ကိုယ်၏ကျန်းမာခြင်း များနှင့် ပြည့်စုံကြပါစေလို့ ဆုမွန်ကောင်း တောင်းရင်းနှုတ်ခွန်းဆက်သအပ်ပါတယ်။ ကျွန်တော်ကတော့ မြန်မာနိုင်ငံတော်ဗဟိုဘဏ်မှ ဒုတိယဥက္ကဋ္ဌ ဦးစိုးသိန်းဖြစ်ပါတယ်။ ပြည်သူ့လွှတ်တော်ကိုယ်စားလှယ် ကြီးမေးမြန်းတဲ့ မေးခွန်းမှာ အပိုင်းသုံးပိုင်းပါဝင်တယ်လို့ ယူဆပါတယ်။ ပထမပိုင်းအနေနဲ့ မြန်မာနိုင်ငံတွင် လာရောက်ဖွင့်လှစ်တဲ့ နိုင်ငံခြားဘဏ် (ဘဏ်ခွဲ)များအနေနဲ့ ပြည်တွင်းစီးပွားရေး လုပ်ငန်းများရဲ့ ဘဏ္ဍာငွေလိုအပ်ချက်ကို ဘယ်လိုပံ့ပိုးထားသလဲဆိုတဲ့အကြောင်း သိလိုခြင်းဖြစ်ပါ တယ်။ မြန်မာနိုင်ငံတော်မှာ ဘဏ်လုပ်ငန်းဆောင်ရွက်ခွင့်ပြုထားတဲ့ နိုင်ငံခြားဘဏ်ခွဲစုစုပေါင်း ၁၃ ခုရှိပါတယ်။ အဆိုပါဘဏ်ခွဲ များအား ဘဏ်ခွဲလိုင်စင်ထုတ်ပေးစဉ်က (၁) နိုင်ငံခြားကုမ္ပဏီလုပ်ငန်း (Foreign Corporcte) များ၊ (၂) ပြည်တွင်း/ နိုင်ငံခြားငွေရေးကြေးရေးအဖွဲ့အစည်းများ၊ (၃) ပြည်တွင်းငွေရေးကြေးရေးအဖွဲ့အစည်းများနှင့်ပူးပေါင်း၍ ပြည်တွင်း ကုမ္ပဏီ/လုပ်ငန်းများအတွက် လက်ကားဘဏ်လုပ်ငန်း ဆောင်ရွက်ခွင့်ပြုခဲ့ပါတယ်။ နောက်ပိုင်းမှာ ပြည်တွင်းပို့ကုန် လုပ်ငန်းများကို အထောက်အကူပြု နိုင်စေဖို့အတွက် နိုင်ငံခြားဘဏ် (ဘဏ်ခွဲ)များကို ပြည်တွင်းပို့ကုန်လုပ်ငန်း ဆောင်ရွက်သူ များအတွက် ပို့ကုန်ချေးငွေဖြည့်ဆည်းမှု(Export Financing)နှင့် ပို့ကုန်လုပ်ငန်းနှင့် ဆက်စပ်သည့် ဘဏ်လုပ်ငန်း ဝန်ဆောင်မှု(Related Banking Services for Export Financing) ဆောင်ရွက်ခွင့်ကို ၂၀၁၇ ခုနှစ်၊ ဒီဇင်ဘာလ ၈ ရက်နေ့မှာ ညွှန်ကြားချက်အမှတ်(၉/၂၀၁၇) ဖြင့် ခွင့်ပြုခဲ့ပါတယ်။ ထပ်မံပြီး ပြည်တွင်းစီးပွားရေးလုပ်ငန်းများ ဘဏ္ဍာငွေ ရရှိနိုင်မည့်အခွင့်အရေး(Acess to Finance) ပိုမိုရရှိစေဖို့အတွက် ရည်ရွယ်ပြီးတော့ မြန်မာနိုင်ငံတော်ဗဟိုဘဏ်ဟာ နိုင်ငံခြားဘဏ် ဘဏ်ခွဲများကို ပြည်တွင်းစီးပွားရေးလုပ်ငန်းများ (Locdl Corporate)များသို့ မည်သည့်ချေးငွေ ဖြည့်ဆည်းမှုကိုမဆို(Any Financing)ကို ဆောင်ရွက်ခွင့်ပြုခဲပါတယ်။ ဒီအပြင် အခြားဘဏ်လုပ်ငန်း ဝန်ဆောင်မှု(Other Booking Services)များကိုလည်း ဆောင်ရွက်ခွင့်ပြုခဲ့ပါတယ်။ အဲဒီလို ဆောင်ရွက်ခွင့်ပြုခဲ့တာဟာ ၂၀၁၈ ခုနှစ်၊ နိုဝင်ဘာလ ၁၈ ရက်နေ့ ညွှန်ကြားချက်အမှတ်(၆/၂၀၁၈) ဖြင့် ခွင့်ပြုခဲ့ခြင်းဖြစ်ပါတယ်။ သို့ဖြစ်ရာ လက်ရှိအခြေအနေမှာ မြန်မာနိုင်ငံကုမ္ပဏီအက်ဥပဒေအရ မှတ်ပုံတင်ထားတဲ့ မည်သည့်ပြည်တွင်းကုမ္ပဏီ သို့မဟုတ် လုပ်ငန်းများမဆို ပြည်တွင်းဘဏ်များသာမက နိုင်ငံခြားဘဏ် ဘဏ်ခွဲများထံမှ ငွေချေးရယူနိုင်တဲ့အခွင့်အလမ်း ရရှိကြပြီးဖြစ်ပါတယ်။ သို့ရာတွင် ပြည်တွင်းဘဏ်ဖြစ်စေ၊ နိုင်ငံခြားဘဏ်ဖြစ်စေ ငွေထုတ်ချေးတဲ့အခါမှာ ဖောက်သည် (Customer)ရဲ့ စီးပွားရေးလုပ်ငန်းအလားအလာကို သေချာစိစစ်ပြီးမှ ငွေထုတ်ချေးကြတာဖြစ်ပါတယ်။ ဒါ့အပြင် စီးပွားရေးလုပ်ငန်းကို စနစ်တကျလုပ်ကိုင်ဆောင်ရွက်ခြင်းရှိ/မရှိကိုလည်း သုံးသပ်ကြမှာ ဖြစ်ပါတယ်။ အဲဒီလိုသုံးသပ်ရာမှာ ဘဏ္ဍာရေးအခြေအနေရှင်းတမ်းများ စနစ်တကျရေးဆွဲထားခြင်းရှိ/မရှိ၊ ဘဏ္ဍာရေးအခြေအနေတောင့်တင်းခိုင်မာမှုရှိ/မရှိ၊ လုပ်ငန်းအား စနစ်တကျစီမံခန့်ခွဲမှုရှိ/မရှိနှင့် အခွန် ပေးဆောင်ခြင်းရှိ/မရှိ စသည့်အချက်များကို စိစစ်ကြမှာဖြစ်ပါတယ်။ ဒါကြောင့်မို့လို့ ပြည်တွင်း စီးပွားရေးလုပ်ငန်းများအနေနဲ့ ချေးငွေရယူနိုင်တဲ့ အခွင့်အလမ်းရှိကြပြီးဖြစ်သော်လည်း ယင်းအခွင့် အလမ်းကို အမှန်တကယ်လက်တွေ့ရရှိနိုင်ဖို့အတွက် အလားအလာကောင်းတဲ့ စီးပွားရေးလုပ်ငန်းများ ဖြစ်ကြောင်း၊ စီးပွားရေးလုပ်ငန်းကို စနစ်တကျစီမံခန့်ခွဲနေကြောင်း ပြသနိုင်ရန်လိုအပ်ပါတယ်။ ဒုတိယပိုင်းအနေနဲ့ ငွေကြေးဖောင်းပွမှုနှုန်းမြင့်မားမှုမရှိစေရန် မည်သို့ဆောင်ရွက်ထားရှိသည် ဆိုသောမေးခွန်းကို ဆက်လက်ဖြေကြားသွားမည်ဖြစ်ပါတယ်။ ယေဘုယျအားဖြင့် ငွေကြေးဖောင်းပွမှု ဟာ အကြောင်းနှစ်ရပ်ကြောင့်ဖြစ်တယ်လို့လက်ခံထားပါတယ်။ ပထမအကြောင်းကတော့ ဝယ်လို အားမြင့်တက်မှု(Demand Pul)ကြောင့် ဖြစ်ပေါ်တဲ့ ငွေကြေး ဖောင်းပွမှုနှင့် ဒုတိယအကြောင်းကတော့ အသုံးစရိတ်များရဲ့ တွန်းအား(Cost Push)ကြောင့်ဖြစ်တဲ့ ငွေကြေးဖောင်းပွမှု တို့ဖြစ်ပါတယ်။ တစ်ခါ တစ်ရံ အဲဒီအကြောင်းအရပ်နှစ်ရပ်ပေါင်းစုံပြီးတော့လည်း ငွေကြေးဖောင်းပွမှုဖြစ်နိုင်ပါတယ်။ ဝယ်လို အားမြင့်တက်မှု(Demand Pull)ကြောင့် ငွေကြေးဖောင်းပွမှုဖြစ်ခြင်းမှာ အကြောင်းတစ်ရပ်ရပ် ကြောင့် စီးပွားရေးစနစ် အတွင်း စုစုပေါင်းကုန်စည်နှင့် ဝန်ဆောင်မှုများအတွက် ဝယ်လိုအားဟာ ထုတ်လုပ်နိုင်တဲ့ အတိုင်းအတာထက်ကျော်လွန်နေခြင်းကြောင့် ဈေးနှုန်းများမြင့်တက်လာခြင်းဖြစ်ပါတယ်။ (ဥပမာအားဖြင့် စီးပွားရေးစနစ်တစ်ရပ်အတွင်း စီးပွားရေးတိုးတက်မှုနှုန်းမြင့်မားခြင်းနှင့်အတူ ငွေကြေးပမာဏ(Money Supply) တိုးတက်မှုနှုန်း လွန်စွာမြင့်တက်လာခြင်းကြောင့် ဝယ်လိုအား မြင့်တက်စေပြီး ငွေကြေးဖောင်းပွမှုကို ဖြစ်ပေါ်စေပါတယ်။ အသုံးစရိတ်များ၏ တွန်းအား(Cost Push) ကြောင့် ငွေကြေးဖောင်းပွမှုဖြစ်ခြင်းဟာ ကုန်စည်ထုတ်လုပ်မှုဖြစ်စဉ်အတွင်းမှာ ထည့်သွင်းအသုံးပြု ရတဲ့ ကုန်ကြမ်းများ၊ လုပ်အားခ စသည်များ ဈေးနှုန်းမြင့်တက်လာခြင်းကြောင့် ကုန်ချောအဖြစ်သို့ ရောက်ရှိလာတဲ့အခါမှာ ဈေးနှုန်း မြင့်တက်လာခြင်းဖြစ်ပါတယ်။ မြန်မာနိုင်ငံအနေနဲ့ ငွေကြေးဖောင်းပွမှုကို ဖြစ်ပေါ်စေနိုင်တဲ့ အဓိကအကြောင်းနှစ်ချက်ရှိ တယ်လို့ဆိုနိုင်ပါတယ်။ ပထမအချက်က ငွေကြေးပမာဏ(Money Supply)တိုးတက်နှုန်းမြင့်မားခြင်း ဖြစ်ပါတယ်။ ဘတ်ဂျက်လိုငွေ အတန်အသင့် မြင့်မားခြင်းနှင့် အဆိုပါဘတ်ဂျက်လိုငွေရဲ့ တစ်စိတ် တစ်ပိုင်းကို ဗဟိုဘဏ်မှ ချေးယူဖြည့်ဆည်းရခြင်းများကြောင့် ငွေကြေးပမာဏ(Money Supply) လျင်လျင်မြန်မြန်မြင့်မားတိုးတက်လာနိုင်ပါတယ်။ အဲဒီကတစ်ဆင့် ငွေဖောင်းပွမှု အတိတ်ကဖြစ်ခဲ့တာ ဖြစ်ပါတယ်။ အဲဒီဝယ်လိုအားမြင့်တက်မှု(Demand Pul) သဘောသက်ရောက်တဲ့ ငွေကြေးဖောင်းပွမှု မျိုးကို ကြုံတွေ့ခဲ့ကြပြီး ဖြစ်ပါတယ်။ ဒုတိယအချက်အနေနဲ့ နိုင်ငံခြားအရန်ငွေ အင်အားတောင့်တင်း ခိုင်မာမှု အားနည်းခြင်း၊ ကုန်သွယ်မှုလိုငွေ အတော်သင့်မြင့်မားခြင်းများကြောင့် နိုင်ငံခြားငွေကြေး များနှင့်နှိုင်းယှဉ်တဲ့အခါမှာ ပြည်တွင်းငွေရဲ့ လျော့ကျတဲ့အခြေအနေမှာ ပြည်တွင်းသွင်းကုန်အပေါ် မှီခိုမှုများတဲ့ သွင်းကုန်ဈေးနှုန်းမြင့်တက်လာပြီး ငွေကြေးဖောင်းပွမှု အပေါ် သက်ရောက်မှုရှိနိုင်ပါတယ်။ အသုံးစရိတ်များ၏ တွန်းအား (Cost Push) သဘောသက်ရောက်တဲ့ ငွေဖောင်းပွမှုမျိုး ဖြစ်ပါတယ်။ နောက်တစ်ချက်က အရေးကြီးတဲ့အချက်က လောင်စာဆီရဲ့ဈေးနှုန်းပြောင်းလဲမှုများဟာလည်း ကျွန်တော်တို့နိုင်ငံရဲ့ ငွေကြေးဖောင်းပွမှုအပေါ်မှာ ကြီးမားတဲ့ လွှမ်းမိုးမှုရှိတယ်လို့ ယူဆနိုင်ပါတယ်။ မြန်မာနိုင်ငံရဲ့ ငွေကြေးဖောင်းပွမှု အခြေအနေကို သုံးသပ်ကြည့်လို့ရှိရင် ၂၀၁၂ ခုနှစ်ကို အခြေခံနှစ်အဖြစ် တွက်ချက်လို့ရှိရင် ၂၀၁၆-၂၀၁၇ ဘဏ္ဍာရေးနှစ်မှာ ပျမ်းမျှငွေဖောင်းပွမှုနှုန်း ၆.၈၁ ရာခိုင်နှုန်းနှင့် နှစ်အလိုက် ငွေကြေးဖောင်းပွမှုနှုန်း ၇.၀ ရာခိုင်နှုန်း၊ ၂၀၁၇-၂၀၁၈ ဘဏ္ဍာရေးနှစ်မှာ ငွေဖောင်းပွမှု ၄.၀၃ ရာခိုင်နှုန်းနှင့် နှစ်အလိုက် ငွေကြေးဖောင်းပွမှု ၅.၄၂ ရာခိုင်နှုန်း၊ ၂၀၁၈-၂၀၁၉ ဘဏ္ဍာရေးနှစ်မှာ နှစ်အတွင်း ၂၀၁၉ ခုနှစ် ဇွန်လတွင် ငွေကြေးဖောင်းပွမှုနှုန်းမှာ ၈.၀၈ ရာခိုင်နှုန်းနှင့် နှစ်အလိုက် ငွေကြေးဖောင်းပွမှုမှာ ၉.၅၁ ရာခိုင်နှုန်းရှိပါတယ်။ ၂၀၁၈-၂၀၁၉ ဘဏ္ဍာရေးနှစ် တတိယ သုံးလပတ်(၂၀၁၉ ခုနှစ် ဇွန်လ)တွင် ငွေကြေးဖောင်းပွမှုနှုန်းတိုးမြင့်ခဲ့ခြင်းရဲ့ အကြောင်းအရင်းတွေ ကတော့ အခြေခံစားသောက်ကုန်စည်ဈေးနှုန်းများ မြင့်မားလာ ခြင်းကြောင့် ဖြစ်ခဲ့တာဆိုတာကို ကျွန်တော်တို့ တွေ့ဆုံနိုင်ပါတယ်။ ငွေလဲလှယ်နှုန်းအနေနဲ့ ၂၀၁၉ ခုနှစ် ဇန်နဝါရီလမှစပြီး တည်ငြိမ်မှုရှိခဲ့ပေမယ့် အလားတူကာလဖြစ်တဲ့ ၂၀၁၈ ခုနှစ် ဇွန်လနှင့် နှိုင်းယှဉ်လို့ရှိရင် ၂၀၁၉ ခုနှစ် ဇွန်လမှာ မြန်မာကျပ်ငွေတန်ဖိုး ၇.၈ ရာခိုင်နှုန်း ကျဆင်းခဲ့ခြင်းကြောင့် ၂၀၁၉ ခုနှစ် ဇွန်လမှာ နှစ်အလိုက်ငွေဖောင်းပွမှုနှုန်း အတန်အသင့်မြင့်မားခဲ့တာ ဖြစ်ပါတယ်။ မြန်မာနိုင်ငံတော်ဗဟိုဘဏ်အနေနဲ့ ပြည်တွင်းဈေးနှုန်းတည်ငြိမ်မှုစေဖို့အတွက် ငွေကြေး ပမာဏ သင့်တင်မျှတစွာထားရှိနိုင်ဖို့ ငွေကြေးဖောင်းပွမှုနှုန်းမြင့်မားခြင်း မရှိနိုင်စေရန် ငွေကြေး ပမာဏ(Money Supply)ကို သင့်တင့်သည့်နှုန်းဖြင့်ရှိနေစေရန် သီးသန့်ငွေကြေးပမာဏ ရည်မှန်းချက်သတ်မှတ်ထားရှိတဲ့ ငွေကြေးမူဝါဒမူဘောင်ကို ချမှတ်ကျင့်သုံးလျက်ရှိပါတယ်။ ၎င်းမူဘောင်အရ မြန်မာနိုင်ငံရဲ့ မက်ခရိုစီးပွားရေးအခြေခံများနှင့် ငွေကြေးပမာဏတွက်ချက် ခန့်မှန်းမှု များအရ စီးပွားရေးစနစ်အတွင်း ပိုလျှံငွေကြေးများကို အပ်ငွေလေလံခေါ်ယူခြင်းဖြင့် နုတ်သိမ်းဆောင်ရွက်ခြင်းဖြင့်လည်းကောင်း၊ အစိုးရငွေတိုက်နှင့် ငွေတိုက်လက်မှတ် လေလံစနစ်များ ရောင်းချ ခြင်းကို စီမံကိန်းနှင့်ဘဏ္ဍာရေးဝန်ကြီးဌာနနှင့် ညှိနှိုင်းတိုင်ပင်၍ မြန်မာနိုင်ငံတော်ဗဟိုဘဏ်မှ အစိုးရလိုငွေဖြည့်ဆည်းရခြင်းကို လျှော့ချခြင်းဖြင့်လည်းကောင်း ငွေဖောင်ပွမှုနှုန်းမဖြစ်စေရေးကို ထိန်းသိမ်းဆောင်ရွက်လျက်ရှိပါတယ်။ မြန်မာနိုင်ငံရဲ့ ငွေကြေးပမာဏတိုးတက်နှုန်းကိုကြည့်ရင် ၂၀၁၆-၂၀၁၇ ဘဏ္ဍာရေးနှစ်မှာ ၁၉ ရာခိုင်နှုန်း၊ ၂၀၁၇-၂၀၁၈ ဘဏ္ဍာရေးနှစ်မှာ ၁၈ ရာခိုင်နှုန်းနှင့် ၂၀၁၈ ဘဏ္ဍာရေးနှစ်(၆ လတာကာလ)အတွက် ၁၉ ရာခိုင်နှုန်းရှိခဲ့ပြီး ၂၀၁၈-၂၀၁၉ ဘဏ္ဍာရေးနှစ်မှာ ၂၁ ရာခိုင်နှုန်းထက်မပိုစေရန် လျာထားချက်ချမှတ်ဆောင်ရွက်ထားလျက်ရှိပါတယ်။ ၂၀၁၉ ခုနှစ် ဧပြီလကုန်အထိ ရှေ့ပြေးအမှန်စာရင်းများအရ နှစ်အလိုက်ငွေကြေးပမာဏတိုးတက်မှုနှုန်းဟာ ၁၂ ရာခိုင်နှုန်းသာ ရှိပါတယ်။ သို့ဖြစ်ရာ ငွေကြေးပမာဏတိုးတက်မှုနှုန်းကို အထိုက်အလျောက်ထိန်းချုပ် ဆောင်ရွက်နိုင်သည့်အခြေအနေမှာရှိပါတယ်။ ထို့အတူ ချေးငွေတိုးတက်မှုနှုန်းများဟာလည်း ၂၀၁၆-၂၀၁၇ ဘဏ္ဍာရေးနှစ်မှာ ၃၃ ရာခိုင်နှုန်းရှိခဲ့ရာမှ ၂၀၁၇-၂၀၁၈ ဘဏ္ဍာရေးနှစ်တွင် ၂၄ ရာခိုင်နှုန်း၊ ၂၀၁၈ ဘဏ္ဍာရေးနှစ်(၆ လကာလမှာ ၂၁ ရာခိုင်နှုန်းနှင့် ၂၀၁၉ ခုနှစ် ဧပြီလမှာ ၂၀ ရာခိုင်နှုန်းဖြင့် အသီးသီးကျဆင်းလျက်ရှိပါတယ်။ နိုင်ငံခြားငွေလဲလှယ်နှုန်းမှာလည်း ၂၀၁၉ ခုနှစ် ဇန်နဝါရီလမှစ၍ တည်ငြိမ်မှုရှိခဲ့သော်လည်း အထားတူကာလဖြစ်သည့် ၂၀၁၈ ခုနှစ် ဇွန်လနှင့်နှိုင်းယှဉ်ပါက ၂၀၁၉ ခုနှစ် ဇွန်လအတွင်း မြန်မာ ကျပ်ငွေတန်ဖိုး ၇.၈ ရာခိုင်နှုန်းအထိ ကျဆင်းခဲ့ခြင်းတို့ကြောင့် ၂၀၁၉ ခုနှစ် ဇွန်လတွင်နှစ်အလိုက် ငွေဖောင်းပွမှုနှုန်းမှာ အတော်အသင့်မြင့်တက်ခဲ့ခြင်းဖြစ်ပါတယ်။ မြန်မာနိုင်ငံတော်ဗဟိုဘဏ်သည် ပြည်တွင်းဈေးကွက်တည်ငြိမ်စေရန်နှင့် ငွေကြေးပမာဏအား သင့်တင့်မျှတသည့် အနေအထားတွင် ရှိစေရန် သို့မဟုတ် ငွေကြေးဖောင်းပွမှုနှုန်း လွန်စွာမြင့်မားခြင်းမရှိစေရန် ငွေကြေးပမာဏ (Money Supply ကိုသင့်တင့်သည့် နှုန်းဖြင့်ရှိနေစေရန် သီးသန့်ငွေကြေးပမာဏအား ရည်မှန်းချက်သတ်မှတ် ထားရှိသည့် ငွေကြေးမူဝါဒမူဘောင်ကို ချမှတ်ကျင့်သုံးလျက်ရှိပါတယ်။ ၎င်းမူဘောင်အရ မြန်မာနိုင်ငံ ၏ မက်ခရိုစီးပွားရေးအခြေခံများနှင့် ငွေကြေးပမာဏ ခန့်မှန်းတွက်ချက်မှုများအရ စီးပွားရေးစနစ် အတွင်းရှိ ပိုလျှံငွေကြေးများကို အပ်ငွေလေလံခေါ်ယူခြင်းဖြင့် နုတ်သိမ်းဆောင်ရွက်ခြင်းဖြင့်လည်း ကောင်း၊ အစိုးရငွေတိုက်စာချုပ်နှင့် ငွေတိုက်လက်မှတ်များ လေလံစနစ်ဖြင့် ရောင်းချခြင်းကို စီမံကိန်း နှင့်ဘဏ္ဍာရေးဝန်ကြီးဌာနနှင့် ညှိနှိုင်းတိုင်ပင်၍ မြန်မာနိုင်ငံတော်ဗဟိုဘဏ်မှ အစိုးရလိုငွေဖြည့်ဆည်း ရခြင်းကို လျှော့ချဆောင်ရွက်ခြင်းဖြင့်လည်းကောင်း ငွေဖောင်းပွနှုန်းဖိအားမဖြစ်ပေါ်စေရန် ထိန်းသိမ်း ဆောင်ရွက်လျက်ရှိပါတယ်။ မြန်မာနိုင်ငံ၏ ငွေကြေးပမာဏတိုးတက်နှုန်းသည် ၂၀၁၆-၂၀၁၇ ဘဏ္ဍာရေးနှစ်တွင် ၁၉ ရာခိုင်နှုန်း ၂၀၁၇-၂၀၁၈ ဘဏ္ဍာရေးနှစ်တွင် ၁၈ ရာခိုင်နှုန်းနှင့် ၂၀၁၈ ဘဏ္ဍာရေး(၆ လကာလ)တွင် ၁၉ ရာခိုင်နှုန်းရှိခဲ့ခြင်းနှင့် ၂၀၁၈-၂၀၁၉ ဘဏ္ဍာရေးနှစ်တွင် ၂၁ ရာခိုင်နှုန်းထက်မပိုစေရန် လျာထား ဆောင်ရွက်လျက်ရှိပါတယ်။ ၂၀၁၉ ခုနှစ် ဧပြီလကုန်ရှိ ရှေ့ပြေးအမှန်စာရင်းအရ နှစ်အလိုက် ငွေကြေးပမာဏတိုးတက်မှုနှုန်းမှာ ၁၂ ရာခိုင်နှုန်း ရှိပါတယ်။ သို့ဖြစ်ရာ ငွေကြေးပမာဏတိုးတက်မှုနှုန်း ကို အထိုက်အလျောက်ထိန်းချုပ်ဆောင်ရွက်နိုင်သည့်အခြေအနေရှိပါတယ် ထို့အတူ ချေးငွေ တိုးတက်မှုနှုန်းများလည်း ၂၀၁၆-၂၀၁၇ ဘဏ္ဍာရေးနှစ်တွင် ၃၃ ရာခိုင်နှုန်းရှိရာမှာ ၂၀၁၇-၂၀၁၈ ဘဏ္ဍာရေးနှစ်တွင် ၂၄ ရာခိုင်နှုန်း၊ ၂၀၁၈ ဘဏ္ဍာရေးနှစ်(၆-လကာလ)တွင် ၂၁ ရာခိုင်နှုန်းနှင့် ၂၀၁၉ ခုနှစ်၊ ဧပြီလမှာ ၂၀ ရာခိုင်နှုန်းဖြင့် အသီးသီးကျဆင်းလျက်ရှိပါတယ်။ အခြားတစ်ဖက်မှာ မြန်မာ နိုင်ငံတော်ဗဟိုဘဏ်က ဖြည့်ဆည်းပေးရတဲ့ ဘတ်ဂျက်လိုငွေရဲ့ အစိတ်အပိုင်းကို လျှော့ချရန် အတွက် စီမံကိန်းနှင့် ဘဏ္ဍာရေးဝန်ကြီးဌာနနှင့် ညှိနှိုင်းဆောင်ရွက်လျက်ရှိပါတယ်။ မြန်မာနိုင်ငံတော် ဗဟိုဘဏ်ရဲ့ ဘတ်ဂျက်လိုငွေဖြည့်ဆည်းရမှုကို ၂၀၁၆-၂၀၁၇ ဘဏ္ဍာရေးနှစ်မှာ ၄၀ ရာခိုင်နှုန်းရှိခဲ့ပြီး ၂၀၁၇-၂၀၁၈ ဘဏ္ဍာရေးနှစ်မှာ ၃၀ ရာခိုင်နှုန်း၊ ၂၀၁၈-၂၀၁၉ ဘဏ္ဍာရေးနှစ်မှာ ၂၀ ရာခိုင်နှုန်း၊ ၂၀၁၉-၂၀၂၀ ဘဏ္ဍာရေးနှစ်မှာ ၁၀ ရာခိုင်နှုန်းနှင့် အစိုးရရဲ့ လိုငွေကို လျှော့ချပြီးတော့ ဖြည့်ဆည်း သွားဖို့ စီစဉ်ဆောင်ရွက်ပြီး ဖြစ်ပါတယ်။ မြန်မာနိုင်ငံတော်ဗဟိုဘဏ်က အစိုးရလိုငွေဖြည့်ဆည်းမှုမှာ ၂၅ ရာခိုင်နှုန်းသာရှိခဲ့ပြီး ၂၀၁၈ ခုနှစ်(ဧပြီလမှ စက်တင်ဘာလအထိ) ခြောက်လာတာကာလအတွင်း မှာ ဗဟိုဘဏ်ရဲ့ အစိုးရလိုငွေဖြည့်ဆည်းပေးရမှုမရှိခဲ့တဲ့အတွက်ကြောင့် ရည်မှန်းချက်ထက် ကျော်လွန်ပြီး အောင်မြင်အောင်ဆောင်ရွက်နိုင်ခဲ့ပါတယ်။ လတ်တလောငွေဖောင်းပွမှုနှုန်း အတန်အသင့်မြင့်မားခြင်းမှာ ငွေကြေးပမာဏ တိုးတက်မှုနှုန်း နှင့်ချေးငွေ တိုးတက်မှုများ မြင့်မားခြင်းကြောင့်မဟုတ်ဘဲ လောင်စာဆီဈေးနှုန်းမကြာခဏ ပြောင်းလဲခြင်း၊ ယင်းနှင့်ဆက်စပ်ပြီး ကုန်စည် သယ်ယူပို့ဆောင်မှုစရိတ်မြင့်မားခြင်း၊ ငွေလဲလှယ်နှုန်း လက်ရှိ အခြေအနေမှာ တည်ငြိမ်အောင် ဆောင်ရွက်နိုင်ပေမယ့်လို့ လွန်ခဲ့တဲ့ ခြောက်လ၊ ရှစ်လလောက်တုန်းက အတက်/အကျ ကြမ်းခဲ့ခြင်းတွေက ဒီငွေကြေးဖောင်းပွမှုနှုန်းကို အတန်အသင့် မြင့်မားလာစေတဲ့ တွန်းအားများဖြစ်ခဲ့ပါတယ်။ ထိုအတူ အစိုးရငွေချေးသက်သေခံလက်မှတ်များ ဖွံ့ဖြိုးတိုးတက်ရေးဟာ မြန်မာနိုင်ငံတော်ဗဟိုဘဏ်မှ ငွေချေးယူတဲ့အစိတ်အပိုင်းလျှော့ချရေးမှာ များစွာအရေးကြီးပါတယ်။ အထူးသဖြင့် အစိုးရငွေချေးသက်သေခံလက်မှတ်များမှတစ်ဆင့် ပြည်လည်ရောင်းချသည့်ဈေးကွက် (Secondary Market) ဖွံ့ဖြိုး တိုးတက်ရေးဟာ အလွန်အရေးကြီးပါသဖြင့် မြန်မာနိုင်ငံတော် ဗဟိုဘဏ်ဟာ စီမံကိန်းနှင့် ဘဏ္ဍာရေးဝန်ကြီးဌာန နှင့်ပူးပေါင်းညှိနှိုင်း၍ အဆိုပါဈေးကွက်ဖွံ့ဖြိုး တိုးတက်ရေးကို တွန်းအားပေးဆောင်ရွက်လျက်ရှိပါတယ်။ နောင်အနာဂတ်မှာ ငွေကြေးဈေးကွက်နဲ့ အစိုးရငွေကြေးသက်သေခံလက်မှတ်များ တစ်ဆင့်ပြန်လည်ရောင်းချတဲ့ဈေးကွက်များ ဖွံ့ဖြိုးလာပါက ဈေးကွက်အခြေခံငွေကြေးမူဝါဒနည်းလမ်းများကို ကျယ်ကျယ်ပြန့်ပြန့်အသုံးပြုပြီး စီးပွားရေးစနစ် အတွင်း ငွေကြေး ပမာဏ(Money Supply)ကို လိုသလိုထိန်းညှိဆောင်ရွက်သွားမည်ဖြစ်တဲ့အတွက် ငွေကြေးဖောင်းပွမှုကို ပိုမိုထိရောက်စွာ ထိန်းသိမ်းနိုင်မည်ဖြစ်ပါတယ်။ တတိယပိုင်းအနေနဲ့ ပုဂ္ဂလိကကဏ္ဍမှာ ငွေရေးကြေးရေးအဖွဲ့အစည်း ရင်းနှီးမြှုပ်နှံမှုများ တိုးချဲ့ခွင့်ပြုရန်အတွက် မည်သို့ဆောင်ရွက်ထားပါသနည်းဆိုသော မေးခွန်းကိုဆက်လက်ဖြေကြားမှာ ဖြစ်ပါတယ်။ ငွေရေးကြေးရေး အဖွဲ့အစည်းများ ဥပဒေပုဒ်မ ၆၀ တွင် ဘဏ်များအား ရင်းနှီးမြှုပ်နှံမှု အပေါ် ကန့်သတ်ပြဋ္ဌာန်းထားပါတယ်။ ယင်းကန့်သတ်ချက်အရ ဘဏ်တစ်ခုဟာ (၁) အများနှင့် သက်ဆိုင်သောကုမ္ပဏီမဟုတ်သည့်အပြင် ဗဟိုဘဏ်၏သတ်မှတ်ချက်များနှင့် ကိုက်ညီမှုမရှိတဲ့ ကုမ္ပဏီ သို့မဟုတ် လုပ်ငန်း၊ (၂) ဗဟိုဘဏ်၏လုပ်ကိုင်ခွင့်မရှိဟု ကြေငြာထားတဲ့ လုပ်ငန်းအမျိုး အစားကို လုပ်ကိုင်ဆောင်ရွက်နေသောကုမ္ပဏီ သို့မဟုတ် လုပ်ငန်းများမှာ အစုရှယ်ယာများကို ရယူခြင်း သို့မဟုတ် လက်ဝယ်ထားရှိခြင်းမပြုရလို့ ကန့်သတ်ထားပါတယ်။ ထို့အပြင် ဘဏ်တစ်ခုဟာ အခြားကုမ္ပဏီတစ်ခု သို့မဟုတ် လုပ်ငန်းတစ်ခုမှာ အစုရှယ်ယာရယူခြင်း သို့မဟုတ် လက်ဝယ်ထား ရှိခြင်းပြုလျှင် မိမိဘဏ်၏ ရင်းနှီးငွေ ၁၀ ရာခိုင်နှုန်း ထက်မပိုသောပမာဏကိုသာ ဝယ်ယူခွင့်ရှိပါ တယ်။ ဒီလိုကန့်သတ်ထားခြင်းရဲ့ ရည်ရွယ်ချက်ကတော့ ဘဏ်လုပ်ငန်းတွေဟာ စီးပွားရေးလုပ်ငန်း တွေမှာဝင်ပြီးတော့ ခုနက ခြယ်လှယ်မှု၊ လွှမ်းမိုးမှု၊ အပြန်အလှန်ဆက်စပ်မှုတွေရှိမှာကို ကာကွယ်ဖို့ ဖြစ်ပါတယ်။ ဒါကြောင့်မို့လို့ ပုဂ္ဂလိကကဏ္ဍမှာ ငွေရေးကြေးရေးအဖွဲ့အစည်းများရဲ့ ရင်းနှီးမြှုပ်နှံမှုများ တိုးချဲ့ရန် အလားအလာနည်းပါးပါတယ်။ အဓိကအရေးကြီးတဲ့အချက်က ပုဂ္ဂလိကကဏ္ဍရဲ့ ရင်းနှီး မြှုပ်နှံမှုများအတွက် ဘဏ်ကချေးငွေများကို Financing အနေဖြင့် ပံ့ပိုးဆောင်ရွက်သွားရန်သာ ဖြစ်ပါကြောင်း ရှင်းလင်းဖြေကြားအပ်ပါတယ်။ ကျေးဇူးတင်ပါတယ်။</speech>
<title>SME ချေးငွေများကို ယခုကျင့်သုံးနေသောစနစ်ထက် ပိုမိုဖြေလျှော့ပေးနိုင်ခြင်းရှိ/မရှိနှင့် ဗဟိုဘဏ် အနေဖြင့် NPL ကို သတ်မှတ်ရာတွင် ဘဏ်တစ်ခုချင်းစီ၏ သဘောသဘာဝအပေါ် မူတည်၍ သတ်မှတ်ပေးနိုင်ခြင်း ရှိ/မရှိတို့နှင့် စပ်လျဉ်းသည့်မေးခွန်း</title>
<speech type='speaker'>မင်းကင်းမဲဆန္ဒနယ်မှ ဦးမောင်မြင့် မေးမြန်းဖို့ ဖြစ်ပါတယ်</speech>
<speech><mp id='359'>ဦးမောင်မြင့်(မင်းကင်းမဲဆန္ဒနယ်)</mp>လေးစားအပ်တဲ့ ဥက္ကဋ္ဌကြီးနှင့် အားလုံး မင်္ဂလာပါ ခင်ဗျား။ ကျွန်တော်ကတော့ မင်းကင်းမဲဆန္ဒနယ်မှ ဦးမောင်မြင့် ဖြစ်ပြီးတော့ Power Point သုံးစွဲခွင့်ပြု ပါရန်အတွက် တင်ပြအပ်ပါတယ်။ ကျွန်တော့်ရဲ့ မေးခွန်းကတော့ SME ချေးငွေကိစ္စနဲ့ ဗဟိုဘဏ်ရဲ့ ဆောင်ရွက်မှုများနဲ့ပတ်သက်ပြီးတဲ့မေးခွန်း ဖြစ်ပါတယ်။ နိုင်ငံတော်ရဲ့ စီးပွားရေးတိုးတက်စေရန် အတွက် SME ကဏ္ဍက အလွန်အရေးကြီးပြီးတော့မှ ကမ္ဘာမှာ လက်ရှိဖွံ့ဖြိုးပြီးနိုင်ငံတွေဖြစ်တဲ့ ဂျပန်နိုင်ငံ၊ ဂျာမနီနိုင်ငံတွေတောင်မှ SME အပေါ်မှာ အခြေခံပြီးတော့မှ တိုးတက်သွားကြတာ ဖြစ်ပါ တယ်။ မကြာခင်က ကျွန်တော် လွှတ်တော်မှာ ဆွေးနွေးတင်ပြခဲ့တဲ့ ပြည်ပနိုင်ငံများကို Migrant ဖြစ်သွားတဲ့ မြန်မာလုပ်သား Issue ကို ဖြေရှင်းနိုင်ရန်အတွက် Job Credtion မှာ SME ကိုအားပေးခြင်းက အထူးအရေးကြီးပါတယ်။ ပြည်တွင်းမှာ SME လုပ်ငန်း သုံးသောင်းနီးပါးရှိပြီးတော့မှ SME ဖွံ့ဖြိုးတိုးတက်စေဖို့အတွက် အဓိကလိုအပ်တာတွေကတော့ အရင်းအနှီး၊ နည်းပညာနဲ့ ဈေးကွက်တို့ပဲ ဖြစ်ပါတယ်။ ကျွန်တော့်ရဲ့ အခုမေးခွန်းက အရင်းအနှီးရအောင် ဘဏ်တွေကနေပြီးတော့မှ ချေးငွေ ဖန်တီးပေးနိုင်မှုနဲ့ သက်ဆိုင်ပါတယ်။ လုပ်ငန်းတော်တော်များများကတော့ မိမိတို့ရဲ့ ကိုယ်ပိုင်ငွေနဲ့ ဆောင်ရွက်နိုင်ခြင်းမရှိတဲ့အတွက် ဘဏ်ချေးငွေအပေါ်မှာ အားပြုကြပါတယ်။ ဘဏ်ချေးငွေမရရင်တော့ ပြင်ပကနေပြီးတော့မှ အတိုးကြီးကြီးပေးပြီးတော့မှ ချေးငှားရတဲ့သဘောရှိပါတယ်။ ဘဏ်ချေးငွေ ချေးတဲ့အခါမှာ သုံးပိုင်းရှိပါတယ်။ ပထမပိုင်းကတော့ ဘဏ်များကနေပြီးတော့မှ Collaterd ယူပြီး ချေးငှားကြတာဖြစ်ပြီး အတိုးနှုန်း ၁၃ ရာခိုင်နှုန်းနဲ့ သုံးနှစ်ချေးတာဖြစ်ပါတယ်။ ဒုတိယပိုင်းကတော့ JICA ကရတဲ့ Two Step Locn ရထားတဲ့ SME Development Bank i KBZ i AYA i CB MCB MAB FPB UAB OOD PFI OD ODGOZm6$62:60:00 Loan ဖြစ်ပါတယ်။ SME Development Bank လို SME အထူးပြုပြီးတော့မှ လုပ်ကိုင်နိုင်စွမ်းရှိတဲ့ဘဏ်တွေကို ချေးငှားစေခြင်းက ရေရှည်မှာ ပိုမိုပြီးတော့မှ သင့်လျော်ပါလိမ့်မယ်။ ဘဏ်ခုနစ်ဘဏ်ကချေးထားတဲ့နေရာမှာလည်း အတိုးနှုန်း ၈.၅ ရာခိုင်နှုန်နဲ့ ငါးနှစ်ချေးပေးတယ်လို့ သိရပါတယ်။ အခုအထိ ထုတ်ချေးပြီးတဲ့ လုပ်ငန်းရှင် အရေအတွက် ၆၄၃ ဦး ရှိပြီးတော့မှ ၁၂၆ ဘီလီယံကျော် တန်ဖိုးရှိပါတယ်။ JICA က Loon ရရှိချိန်မှာ အတိုးနှုန်းက ၀.၀၁ ရာခိုင်နှုန်းသာရှိပေမဲ့ ဘဏ္ဍာရေးဝန်ကြီးဌာနက လေးရာခိုင်နှုန်း၊ ဘဏ်တွေက ၄.၅ ရာခိုင်နှုန်းယူနေတဲ့အတွက် သာမန်ချေးငွေကဲ့သို့ အတိုးနှုန်း ၁၃ ရာခိုင်နှုန်းမပေးရပေမဲ့လည်း ၈.၅ ရာခိုင်နှုန်းဖြစ်နေသေးတဲ့အတွက် SME လုပ်ငန်းရှင်တွေအဖို့ များလွန်းနေပြီးတော့မှ နိုင်ငံတကာ လုပ်ငန်းရှင်တွေနဲ့ ယှဉ်ပြိုင်နိုင်မှုမှာ အားနည်းနေပါတယ်။ ဒါကြောင့် နိုင်ငံတော်အနေနဲ့ SME ကို အမှန်တကယ်ကူညီချင်တဲ့ စေတနာရှိတယ်ဆိုလို့ရှိရင်တော့ အဲဒီ JICA ချေးငွေ ၈.၅ ရာခိုင်နှုန်း အတိုးနှုန်းရယူနေခြင်းကို ပြန်လည်သုံးသပ်ပေးဖို့အတွက် တင်ပြလိုပါတယ်။ နောက်တစ်ခုကတော့ SME လုပ်ငန်းရှင်တွေကို ချေးပေးတဲ့သက်တမ်းက အင်မတန် တိုတောင်း ပါတယ်။ ဗဟိုဘဏ်ရဲ့ (၅/၂၀၁၇) နဲ့ (၇/၂၀၁၇) ညွှန်ကြားချက်တွေဟာ ဘဏ်တွေကို ချုပ်ကိုင်ရုံ သက်သက်သာအလုပ်ဖြစ်ပြီးတော့မှ SME လုပ်ငန်းရှင်တွေအတွက် ထည့်ပြီးတော့မစဉ်းစားသလို ဖြစ်နေပါတယ်။ တကယ်တော့ လုပ်ငန်းတစ်ခုလုပ်တယ်ဆိုတာက Internd Rute of Return အရေးကြီးပါတယ်။ အဲဒီ IRR ၁၀ နှစ်ဆိုတာ ထန်ကုန်ပါပဲ။ အဲဒီလုပ်ငန်းမျိုးလုပ်တဲ့လုပ်ငန်းရှင်က သုံးနှစ် ဒါမှမဟုတ် ငါးနှစ်အတွင်းမှာ အရင်း၊ အတိုးပြန်ဆပ်ရမယ်ဆိုတာ လက်တွေ့မကျဘူး။ လက်တွေ့မှာ အကျိုးမပြုနိုင်ပါဘူး။ နောက်လုပ်ငန်းရှင်ကို ချေးငွေအသစ် ထုတ်ချေးနိုင်ဖို့အတွက် Frequency များများ ချေးပေးချင်လို့ ဒီလိုလုပ်တယ်ဆိုပေမဲ့လည်း ရှေ့ကပြန်ဆပ်ရမယ့်လူကလည်း အဆင်မပြေ။ နောက်ကချေးငွေယူမယ့်သူအတွက်လည်း သိပ်ပြီးတော့အကျိုးရှိတဲ့လုပ်ငန်း မဟုတ်တဲ့ အတွက်ကြောင့်မို့လို့ ဗဟိုဘဏ်အနေနဲ့ ပြန်လည်သုံးသပ်ပြီးတော့မှ ဖြေလျှော့မှုတွေ ပြုလုပ်ဖို့ လိုအပ် နေပြီလို့ ပြောကြားလိုပါတယ်။ တတိယပိုင်းကတော့ Credit Guarantee Insurance စနစ်နဲ့ ချေးတာပါ။ ၁၀ ဘီလီယံကျော်သာချေးနိုင်ပြီးတော့မှ Function သိပ်မကောင်းသေးလို့ ကျွန်တော် အထူးတင်ပြစရာ မရှိပါဘူး။ နောက်တစ်ချက်ကတော့ ဗဟိုဘဏ်အနေနဲ့(၅/၂၀၁၇)ညွှန်ကြားချက်မှာ NPL ကို ငါးရာခိုင်နှုန်း ဇလုတ်တိုက်ပြီး pospososm Foundation demê:od Banking Sector oë opbicowg88:copo Bankrupt gegooi စိုးရိမ်မကင်း ဖြစ်မိပါတယ်။ ဘဏ်များရဲ့ သဘော သဘာဝနဲ့ Category မခွဲခြားဘဲ NPL ကို ငါးရာခိုင်နှုန်း ဇလုတ်တိုက်သတ်မှတ်ခြင်းဟာ ကျွန်တော်တို့ ရဲ့ မဖွံ့ဖြိုးသေးတဲ့ ပြည်တွင်းဘဏ်တွေအတွက် များစွာပဲ ဝန်ထုပ်ဝန်ပိုးဖြစ်စေပါတယ်။ အရှေ့တောင် အာရှနိုင်ငံများမှာတော့ NPL Ratio ငါးရာခိုင်နှုန်းအောက်ကို လျှော့ချနိုင်ပေမဲ့ တောင်အာရှနိုင်ငံတွေ မှာတော့ NPL Ratio ဟာ 8-10 Percent အထိ ရှိနေပါသေးတယ်။ ဒါကြောင့် ကျွန်တော်တို့နိုင်ငံမှာ NPL Ratio ကို ငါးရာခိုင်နှုန်းသတ်မှတ်ထားခြင်းကိုလည်း ပြန်လည်သုံးသပ်ပြီးတော့မှ ဘဏ်တစ်ခုချင်း စီရဲ့ သဘောသဘာဝအပေါ်မူတည်ပြီး သတ်မှတ်ပေးနိုင်ဖို့အတွက် တင်ပြလိုပါတယ်။ Commercial Bank ကိုသတ်မှတ်တာက NPL တစ်မျိုး၊ SME Bank ကိုသတ်မှတ်တာက NPL တစ်မျိုး၊ Housing Bank ကိုသတ်မှတ်တာက NPL တစ်မျိုး သတ်မှတ်မှသာလျှင် ဘဏ်များအနေနဲ့ လုပ်ငန်းရှင်တွေကို ချေးငွေထုတ်ချေးပေးနိုင်ပြီးတော့မှ လုပ်ငန်းရှင်များအနေနဲ့လည်း ချေးငွေကို အသုံးပြုပြီး အလုပ်အကိုင် အခွင့်အလမ်းများ ဖော်ထုတ်ပေးသွားနိုင်မှာဖြစ်ပါတယ်။ ဒါကြောင့် NPL သတ်မှတ်တဲ့အခါမှာ နိုင်ငံရဲ့ စီးပွားရေးအခြေအနေအပေါ်မှာ အခြေခံပြီးတော့မှ ရှဉ့်လည်းလျှောက်သာ ပျားလည်းစွဲသာ သတ်မှတ်သင့်ပါတယ်။ ဗဟိုဘဏ်ရဲ့ (၅/၂၀၁၇) နဲ့ (၇/၂၀၁၇) ညွှန်ကြားချက်တွေက တော့ ဘဏ်တွေကိုရော ပြည်တွင်းလုပ်ငန်းရှင်တွေကိုပါ လုပ်သာကိုင်သာမရှိအောင် ဖြစ်စေပါတယ်။ နိဂုံးချုပ်အနေနဲ့ ကျွန်တော့်ရဲ့ မေးခွန်းကတော့ (က) SME ချေးငွေများကို ယခုကျင့်သုံးနေတဲ့စနစ်ထက် ပိုမိုပြီးတော့မှ ဖြေလျှော့ပေးနိုင်ခြင်းရှိ/မရှိနဲ့၊ (ခ) ဗဟိုဘဏ်အနေနဲ့ NPL ကိုသတ်မှတ်ရာမှာ ဘဏ်တစ်ခုချင်းစီရဲ့ သဘောသဘာဝအပေါ်မူတည်ပြီးတော့မှ သတ်မှတ်ပေးနိုင်ခြင်းရှိ/မရှိတို့ ဖြစ်ပါ ကြောင်း လွှတ်တော်ဥက္ကဋ္ဌကြီးမှတစ်ဆင့် လေးစားစွာ မေးမြန်းတင်ပြအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type='speaker'>မြန်မာနိုင်ငံတော်ဗဟိုဘဏ်က ဖြေကြားရန် ဖြစ်ပါတယ်</speech>
<speech><agency id='36'>ဦးစိုးသိန်း(ဒုတိယဥက္ကဋ္ဌ၊ မြန်မာနိုင်ငံတော်ဗဟိုဘဏ်)</agency>ပြည်သူ့လွှတ်တော် ဥက္ကဋ္ဌနှင့် လွှတ်တော်ကိုယ်စားလှယ်ကြီးများ စိတ်၏ချမ်းသာခြင်း၊ ကိုယ်၏ကျန်းမာခြင်းများနှင့် ပြည့်စုံကြပါစေလို့ ဆုမွန်ကောင်းတောင်းရင်း နှုတ်ခွန်းဆက်သအပ်ပါတယ်။ မင်းကင်းမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးမောင်မြင့်၏ ပထမမေးခွန်းဖြစ်တဲ့ SME ချေးငွေများကို ယခု ကျင့်သုံးနေသောစနစ်ထက် ပိုမို၍ဖြေလျှော့ပေးနိုင်ခြင်းရှိ/မရှိ သိရှိလိုခြင်းနှင့်စပ်လျဉ်းတဲ့ မေးခွန်း အပေါ် စီမံကိန်းနှင့်ဘဏ္ဍာရေးဝန်ကြီးဌာနနှင့် မြန်မာနိုင်ငံတော်ဗဟိုဘဏ်တို့ ပေါင်းစပ်ဖြေကြားသွား မှာဖြစ်ပါတယ်။ ပထမဦးစွာ မြန်မာနိုင်ငံတော်ဗဟိုဘဏ်အနေဖြင့် ဘဏ်များကချေးငွေထုတ်ချေးတဲ့ လုပ်ငန်းစဉ်အပေါ်မှာ ဖြေလျှော့ပေးမှုများကို တင်ပြမှာဖြစ်ပါတယ်။ ဥပမာအားဖြင့် ယခင်က မြေနှင့် အဆောက်အဦအပေါင်ပစ္စည်းဖြစ်သာ ချေးငွေများရယူနိုင်သော်လည်း ယခုအခါမှာ အခြားအပေါင် ပစ္စည်းများကို ကျောထောက်နောက်ခံပြု ၍ဖြစ်စေ၊ အပေါင်ပစ္စည်းမပါဘဲဖြစ်စေ ချေးငွေများထုတ်ချေး ခွင့်ပြု ထားပြီးဖြစ်ပါတယ်။ ယခင်ကချေးငွေများကို သက်တမ်းတစ်နှစ်သာ ထုတ်ချေးခွင့်ပြုခဲ့သော် လည်း ယခုအခါ သုံးနှစ်အထိထုတ်ချေးခွင့်ပြုထားပြီးဖြစ်ပါတယ်။ ယေဘုယျအားဖြင့် ချေးငွေ သက်တမ်းကို သုံးနှစ်သာခွင့်ပြု ထားသော်လည်း ချေးငွေစုစုပေါင်းရဲ့ ငါးရာခိုင်နှုန်းအထိ အိမ်ရာ ချေးငွေများအတွက် သုံးနှစ်ထက်ပိုတဲ့သက်တမ်းဖြင့် ထုတ်ချေးခွင့်ကိုခွင့်ပြု ထားပြီးဖြစ်ပါတယ်။ အဆိုပါသတ်မှတ်ရာခိုင်နှုန်းအတွင်း အိမ်ရာချေးငွေများမှအပ အခြားချေးငွေများကိုလည်း သုံးနှစ် ထက်ပိုပြီး ထုတ်ချေးခွင့်ကို မြန်မာနိုင်ငံတော်ဗဟိုဘဏ်သို့ တင်ပြပြီး ခွင့်ပြုချက်ရရှိက ထုတ်ချေးနိုင်ပါ တယ်။ မြန်မာနိုင်ငံတော်ဗဟိုဘဏ်အနေနဲ့ SME များချေးငွေရရှိရေးဟာ တိုင်းပြည်ရဲ့ စီးပွားရေးဖွံ့ဖြိုးမှု အတွက် အလွန်အရေးကြီးတဲ့ကိစ္စရပ်ဖြစ်တယ်ဆိုတာကို အပြည့်အဝလက်ခံထားရှိပြီးဖြစ်ပါတယ်။ သို့ဖြစ်ရာ အထက်ပါ ယေဘုယျဖြေလျှော့ချက်များအပြင် SME ချေးငွေများနှင့်စပ်လျဉ်းပြီး သတ်မှတ်ချက်များကို လျှော့ပေါ့ပေးဖို့ ဘဏ်များကတင်ပြလာခဲ့လျှင် အလေးအနက်ထား စဉ်းစား ပေးသွားမှာ ဖြစ်ပါသည်။ ဒုတိယပိုင်းအနေနဲ့ ဘဏ်များက SME ချေးငွေများ ထုတ်ချေးရာမှာ ဘဏ်လုပ်ထုံးလုပ်နည်း များကို အောက်ပါအတိုင်း ဖြေလျှော့ပေးခဲ့ပြီးဖြစ်ကြောင်းကို ရှင်းလင်းတင်ပြသွားမှာဖြစ်ပါတယ်။ (က) ချေးငွေရရှိဖို့ ထောက်ခံချက်ရယူတဲ့ကိစ္စမှာ ကျပ်သိန်း ၂၀၀ အထိ CGI ချေးငွေများကို လုပ်ထုံးလုပ်နည်းရေးဆွဲစဉ်က စက်မှုကြီးကြပ်နှင့် စစ်ဆေးရေးဦးစီးဌာနရဲ့ ထောက်ခံချက်တင်ပြရန် သတ်မှတ်ခဲ့သော်လည်း လုပ်ငန်းရှင်များရဲ့ တင်ပြချက်အရ MSME Member Card ဖြင့်သာ လက်ခံဆောင်ရွက်ပေးရန် ဖြေလျှော့ပေးထားပြီးဖြစ်ပါတယ်။ ထို့ပြင် ကျပ်သိန်း ၁၀၀၀ အထိ ချေးငွေများအတွက် MSME Agency ထောက်ခံချက်ရယူရန် သတ်မှတ်ချက်အစား စက်မှု ကြီးကြပ်ရေးစစ်ဆေးမှုဦးစီးဌာန၏ လုပ်ငန်းရှင်ဖြစ်ကြောင်း ထောက်ခံချက်ကိုသာရယူရန် ဖြေလျှော့ ပေးခဲ့ပြီးဖြစ်ပါသည်။ (ခ) ဘဏ္ဍာရေးရှင်းတမ်းများ တင်ပြသည့်ကိစ္စနှင့်ပတ်သက်ပြီး ကျပ်သိန်း ၁၀၀၀ အောက်ချေးငွေများအတွက် လုပ်ငန်း၏ဘဏ္ဍာရေးဆိုင်ရာရှင်းတမ်းများကို ပြင်ပစာရင်းကိုင်များအား အခကြေးငွေပေး၍ ရေးဆွဲတင်ပြရန်မလိုဘဲ ဘဏ်ခွဲမန်နေဂျာမှ လုပ်ငန်းရှင်နှင့်တွေ့ဆုံဆွေးနွေးချက် အရ ပြုစုတင်ပြဖို့ ဖြေလျှော့ပေးခဲ့ပါတယ်။ (ဂ) အခွန်ထမ်းဆောင်မှုနှင့်ပတ်သက်၍ သုံးနှစ်တာကာလ အတွင်း နှစ်တစ်နှစ်၏အသားတင်အမြတ်ငွေ ကျပ်သိန်း ၁၀၀ အောက်သာရှိတဲ့ အငယ်စား လုပ်ငန်းများအတွက် ဝင်ငွေခွန်ပြေစာတင်ပြရခြင်းကို ကင်းလွတ်ခွင့်ပြုခဲ့ပါတယ်။ တစ်နှစ်ရောင်းရငွေ ကျပ်သိန်း ၅၀၀ အောက်ရရှိတဲ့ အသေးစားလုပ်ငန်းများအား ကုန်သွယ်လုပ်ငန်းခွန်ထမ်းဆောင်သည့် ပြေစာတင်ပြရခြင်းကို ကင်းလွတ်ခွင့်ပြုခဲ့ပြီးဖြစ်ပါတယ်။ (ဃ) လုပ်ငန်းလုပ်ကိုင်ခွင့်လိုင်စင်နှင့် ပတ်သက်၍ ပုဂ္ဂလိကစက်မှုလုပ်ငန်းလိုင်စင် သို့မဟုတ် ဌာနအဖွဲ့အစည်းက ထုတ်ပေးထားသည့် လုပ်ငန်းလိုင်စင် သို့မဟုတ် မြို့နယ်စည်ပင်သာယာရေးကော်မတီများမှထုတ်ပေးသည့်လိုင်စင် တစ်ခုခုကိုတင်ပြရန် ဖြေလျှော့ပေးခဲ့ပြီးဖြစ်ပါတယ်။ (င) မြန်မာစီးပွားရေးဘဏ်မှထုတ်ချေးတဲ့ ချေးငွေ MEB၊ MSME နှင့် JICA caj:scap:900d@oệ apolcaj:cao? JICA MSME Two Step Loan əlif:co? zoey golosuến sàs Loan cozy JICA ချေးငွေအနေနဲ့ သက်တမ်းသုံးနှစ်ကနေပြီး ငါးနှစ်အထိ ထုတ်ချေးလျက်ရှိပါတယ်။ ချေးငွေပြန်လည် ပေးဆပ်ရမှုနှင့်ပတ်သက်၍ ချေးငွေသုံးနှစ် ဖြစ်ခဲ့လျှင် တစ်နှစ်ဆိုင်းငံ့ နှစ်နှစ်အတွင်း အရစ်လေးရစ် ပြန်ဆပ်ရပါတယ်။ လေးနှစ်ဖြစ်ခဲ့ပါက တစ်နှစ်နှင့်ခြောက်လဆိုင်းငံ့၊ နှစ်နှစ်ခြောက်လ ငါးရစ်အရင်းဆပ်ရန် ဖြစ်ပါတယ်။ ငါးနှစ်ဖြစ်ပါက နှစ်နှစ်ဆိုင်းငံ့ သုံးနှစ်အတွင်း ခြောက်ရစ်အရင်းပြန်ဆပ်ကာလ ဖြစ်ပါတယ်။ ဆိုင်းငံ့ကာလများအတွင်း အရင်းပေးဆပ်ရန် မလိုဘဲ အတိုးကိုသာ သုံးလတစ်ကြိမ် ပုံမှန်ပေးသွင်းရမှာဖြစ်ပါတယ်။ (စ) မြန်မာ့စီးပွားရေးဘဏ်၏ အများပြည်သူအပ်ငွေမှ ထုတ်ချေးသော MEB MSME များမှာ မရွှေ့ပြောင်းနိုင်တဲ့ မြေအဆောက်အဦနှင့်တွဲဖက်ရှိတဲ့ စက်ပစ္စည်းကို အပေါင်အာမခံပစ္စည်းအဖြစ် ရယူထုတ်ချေးလျက်ရှိပြီး တန်ဖိုးလျှော့ပြီး စက်ပစ္စည်းရဲ့ ၅၀ ရာခိုင်နှုန်းကို Margin တန်ဖိုး တွက်ချက်ပြီး စိစစ်ထုတ်ချေးလျက်ရှိပါတယ်။ JICA MSME Two-Step Loon များမှာ စက်ပစ္စည်းကို အပေါင်အာမခံအဖြစ် ရယူထုတ်ချေးခြင်းမရှိသေးသော်လည်း မူဝါဒနှင့်ကိုက်ညီပြီး လုပ်ငန်းခိုင်မာ ကောင်းမွန်ပါက ချေးငွေအမှုတစ်ခုချင်းအလိုက် စက်ပစ္စည်းများကို အပေါင်အာမခံပစ္စည်းအဖြစ် ရယူထုတ်ချေးနိုင်ရေးအတွက် ဖြေလျှော့ဆောင်ရွက်ပေးသွားမှာဖြစ်ပါတယ်။ (ဆ) JICA MSME Two-Step Loan များချေးရာမှာ ချေးငွေ၏ ၈၀ ရာခိုင်နှုန်းကို ပုံသေပိုင်ပစ္စည်းအတွက် ရင်းနှီးမြှုပ်နှံမှုတွင် လည်းကောင်း၊ ၂၀ ရာခိုင်နှုန်းကို လည်ပတ်သုံးစွဲငွေအဖြစ်လည်းကောင်း သတ်မှတ်ထားသော်လည်း မြန်မာ့စီးပွားရေးဘဏ်မှ အများပြည်သူအပ်နှံငွေမှ ထုတ်ချေးလျက်ရှိတဲ့ MEB MSME ချေးငွေများမှာ ချေးငွေ၏ ၅၀ ရာခိုင်နှုန်းကို ပုံသေပိုင်ဆိုင်ပစ္စည်းအတွက်လည်းကောင်း၊ ရင်းနှီးမြှုပ်နှံရန်အတွက် လည်းကောင်း၊ ၅၀ ရာခိုင်နှုန်းကို လှည့်ပတ်သုံးစွဲငွေအဖြစ်လည်းကောင်း သုံးစွဲရန်သတ်မှတ်ခြင်းဖြင့် ဖြေလျှော့ပေးခဲ့ပါတယ်။ မြန်မာ့စီးပွားရေးဘဏ်၏ အပ်ငွေမှထုတ်ချေးသော MEB MSME ချေးငွေ များမှာ မရွှေ့ပြောင်းနိုင်သော မြေနှင့်အဆောက်အဦကို အပေါင်ပစ္စည်းအဖြစ်ပေးအပ်ပါက တစ်နှစ် လျှင် ၉ ရာခိုင်နှုန်း၊ CG ဖြစ်ပါက ၉ ရာခိုင်နှုန်းမှ ၁၂ ရာခိုင်နှုန်း၊ စက်ပစ္စည်းအာမခံအပေါင်ပစ္စည်း ပေးပါက ၉ ရာခိုင်နှုန်းမှ ၁၄ ရာခိုင်နှုန်းသတ်မှတ်ထားပြီး JICA MSME Two-Step Loan ချေးငွေ တွင် မရွှေ့ပြောင်းနိုင်သော မြေနှင့်အဆောက်အဦကို အပေါင်အာမခံပစ္စည်းပေးပါက တစ်နှစ်လျှင် ၈.၅ ရာခိုင်နှုန်း၊ CGI ဖြစ်ပါက ၉ ရာခိုင်နှုန်းမှ ၁၃ ရာခိုင်နှုန်းအဖြစ် သတ်မှတ်ထားပါတယ်။ CGI စနစ်ဖြင့် ထုတ်ချေးရာမှာ ချေးငွေလျှောက်ထားတဲ့ လုပ်ငန်းများဟာ MSME ပြိုင်ပွဲများမှာ ဆုရသူဖြစ်က အခြားပုံမှန်လုပ်ငန်းများထက် အတိုးနှုန်းလျော့နည်းသတ်မှတ်ထုတ်ချေးလျက်ရှိပါတယ်။ ယခင်က JICA MSME Two-Step Loan caj:eçiónio6çem:693:69:aņēma q:60l:cədəqn8cq: sago saopš: op: (Participating Financial Institution-PF1) go o alonequss MSME ca:eçoxdc:q@ ouesca:8:0lm say:eçeb8:esvos နောက်ထပ်တစ်ကြိမ် ထပ်မံ လျှောက်ထားလို့ မရရှိနိုင်ပါဘူး။ ယခုအခါ PFI များအနေနဲ့ ဘဏ်တစ်ခုကနေ MSME Two-Step Loan ချေးငွေရယူထားသည့် MSME ပိုင်ရှင်ဟာ အခြား PFI ဘဏ်များမှာ အများဆုံးသတ်မှတ်ချက် ချေးငွေဖြစ်တဲ့ ကျပ်သိန်း ၅၀၀၀ မပြည့်လို့ရှိရင် ထပ်ပြီးတော့ ချေးငွေလျှောက်ထားရယူနိုင်အောင်လည်း ဖြေလျှော့ထားပါတယ်။ တတိယပိုင်းအနေနဲ့ SME များအနေနဲ့ ချေးငွေရရှိဖို့ ပြင်ဆင်ရန်လိုအပ်တဲ့ ကိစ္စရပ်များကို ဆွေးနွေးတင်ပြမှာဖြစ်ပါတယ်။ SME များအနေနှင့် စီးပွားရေးလုပ်ငန်းတစ်ရပ်အဖြစ် စနစ်တကျ ဆောင်ရွက်လုပ်ကိုင်မှုနှင့် စီမံအုပ်ချုပ်မှု အလွန်အားနည်းကြပါတယ်။ မိသားစုလုပ်ငန်းပုံစံမျိုး ဆောင်ရွက်ကြတာများပါတယ်။ လုပ်ငန်းဝင်ငွေနှင့် အသုံးစရိတ်ကို မိသားစုဝင်ငွေနဲ့အသုံးစရိတ်နှင့် ခွဲခြားထားတာမျိုးမရှိပါဘူး။ တစ်နည်းအားဖြင့် လုပ်ငန်းစီမံချက်(Business Plon)၊ လုပ်ငန်းအရ အသုံးစာရင်း(Budget)စသည်များ စနစ်တကျထားလေ့မရှိပါဘူး။ အခွန်ပေးဆောင်မှုမှာလည်း အားနည်းမှုရှိကြပါတယ်။ ၎င်းတို့ကို အထိုက်အလျောက် ပြင်ဆင်မှုမရှိပါက ချေးငွေရရှိနိုင်တဲ့ အခွင့်အလမ်း နည်းနေဆဲဖြစ်မှာဖြစ်ပါတယ်။ ဘဏ်များအနေနဲ့ လုပ်ငန်းတစ်ခုကို ငွေချေးဖို့စဉ်းစား ရာမှာ အဓိကကျတဲ့အချက်က လုပ်ငန်းများ မည်မျှအလားအလာကောင်းတယ်၊ မည်မျှမြတ်စွန်းတယ်၊ ချေးထားတဲ့ငွေကို ပြန်ဆပ်နိုင်မလား စတဲ့အချက်များကို အဓိကထား စဉ်းစားကြပါတယ်။ ၎င်းကိစ္စများကို စဉ်းစားရာမှာ အခြေခံတဲ့အချက်အလက်များကတော့ ငွေရေးကြေးရေးရှင်းတမ်းများ (Financid Stdtement)များကို သုံးသပ်မှုပြုခြင်းဖြစ်ပါတယ်။ အဆိုပါစာရင်းအင်းများ မရရှိနိုင်ခြင်း၊ လုပ်ငန်းကို မည်သည့်ပုံစံဖြင့် လုပ်ကိုင်နေသည်ကို မသိရှိနိုင်ခြင်း စသည့်အခြေအနေမျိုးတွင်ချေးငွေထုတ်ချေးရန် အခွင့်အလမ်း အလွန်နည်းပါးသွားမှာဖြစ်ပါတယ်။ အခွန်ထမ်းဆောင်ခြင်း ဟာလည်း လုပ်ငန်းကိုအမှန်တကယ်လုပ်ကိုင်ခဲ့ကြောင်း၊ မြတ်စွန်းမှုရှိကြောင်းနှင့် အခွန်ဆောင်ရန် ငွေရေးကြေးရေးရှင်းတမ်းများ ပြုစုထားရှိခြင်းဖြစ်ကြောင်းကို ဖော်ပြတာဖြစ်တဲ့အတွက် ဘဏ်များက လုပ်ငန်းကိုစိစစ်ရာမှာ အထောက်အကူပြု စေတဲ့အချက် ဖြစ်ပါတယ်။ ၎င်းအချက်အလက်များကို သင့်လျော်သည့်အဆင့်တစ်ခုထားရှိမှသာ ဘဏ်ချေးငွေများရရှိနိုင်ရန် အခွင့်အလမ်းဖြစ်မှာဖြစ်ပါတယ်။ သို့ရာတွင် SME များအနေဖြင့် အဆိုပါအချက်အလက်များနှင့် ပတ်သက်ပြီး လိုအပ်ချက်များကို ပြင်ဆင်မှုပြု သင့်ပါကြောင်း ရှင်းလင်းတင်ပြအပ်ပါတယ်။ ဒီမှာ ကျွန်တော် ခုနကိုယ်စားလှယ်ကြီးပြော သွားတဲ့အထဲမှာ ဒီ SME တွေကို ကျွန်တော်တို့က JICA Two-Step Loan မှာ ဟိုကပေးတာက 0.1 Percent ပဲရှိတယ်။ သို့ပေမဲ့လို့ စီမံဘဏ္ဍာက လေးရာခိုင်နှုန်းယူတယ်။ စီမံဘဏ္ဍာမဟုတ်ပါဘူး။ အမှန်ကတော့ MEB က လေးရာခိုင်နှုန်းယူတယ်။ နောက်ပြီးတော့ Porticipating Bank တွေက ၈.၅ ယူတဲ့ဥစ္စာ အတိုးနှုန်းမြင့်သွားတယ်လို့ဆိုပေမဲ့လို့ ဒီလိုသတ်မှတ်ခြင်းရဲ့ နောက်ခံအခြေခံသဘော တရားက အင်မတန်အရေးကြီးပါတယ်။ အဓိကက သတ်မှတ်ခဲ့တာလည်း Centrd Bank က သတ်မှတ်တာမဟုတ်ပါဘူး။ နောက်ပြီးတော့ သက်ဆိုင်ရာဘဏ်များက သတ်မှတ်တာလည်း မဟုတ်ပါ ဘူး။ ဒီချေးငွေကိုပံ့ပိုးပေးတဲ့ JICA ကိုက ဒီချေးငွေတွေကို ဒီလို Terms မျိုးနဲ့လုပ်ရမယ်ဆိုပြီးတော့ သတ်မှတ်ခဲ့တာဖြစ်ပါတယ်။ သူတို့သတ်မှတ်ရခြင်းရဲ့ အကြောင်းရင်းကလည်း (၁) ဒီချေးငွေကို ပထမ ဦးဆုံးစချေးတာက မြန်မာ့စီးပွားရေးဘဏ်ကို စချေးတာဖြစ်ပါတယ်။ အဲဒီတော့ မြန်မာ့စီးပွားရေးဘဏ် က ပြန်ဆပ်တဲ့အချိန်မှာ ဒီဥစ္စာကို Japanese Yen နဲ့ပြန်ဆပ်ရမှာဖြစ်ပါတယ်။ နိုင်ငံခြား Currency နဲ့ ပြန်ဆပ်ရမှာဖြစ်တဲ့အတွက်ကြောင့် အဲဒီမှာ Exchange Loss ဖြစ်လာမှာဖြစ်ပါတယ်။ ဒါကြောင့်မို့လို့ တကယ်တမ်းဆိုလို့ရှိရင်တော့ MEB အနေနဲ့က လေးရာခိုင်နှုန်းရတယ်ဆိုပေမဲ့ ဒီချေးငွေတွေအပေါ်မှာ အမြတ်မရရှိနိုင်ဘဲနဲ့ သူအိတ်တောင်စိုက်ရမယ့်အနေအထား ဖြစ်ပါတယ်။ ဒုတိယတစ်ချက်က Participating Bonk တွေက ၈.၅ ရာခိုင်နှုန်းနဲ့ချေးတဲ့အတွက်ကြောင့် သူတို့ရဲ့ Interest ကွာခြားချက် က ၄.၅ ရာခိုင်နှုန်းရှိပါတယ်။ အဲဒီ 4.5 Percent ကလည်း ကျွန်တော်တို့ Normally Loon တွေမှာ ပေးထားတာက ငါးရာခိုင်နှုန်းပေးထားတာတောင်မှ တကယ့် သူတို့ရဲ့ Red Interest Gain က ၁.၅ ရာခိုင်နှုန်း ကနေပြီးတော့ ၁.၇ ရာခိုင်နှုန်းလောက်အထိပဲ ရှိပါတယ်။ ဒါကြောင့်မို့လို့ ဒီထက်လျှော့ယူလို့ ရှိရင် သက်ဆိုင်တဲ့ Participating Bank တွေအနေနဲ့လည်း အရှုံးနဲ့ ကြီးကြီးမားမား ရင်ဆိုင်ရာမှာဖြစ်ပါတယ်။ ဒါတွေကြောင့်မို့လို့ အတိုးနှုန်းကို လေးရာခိုင်နှုန်းနဲ့ ၈.၅ ရာခိုင်နှုန်းဆိုပြီး ကျွန်တော်တို့ သတ်မှတ်ခဲ့တာဖြစ်ပါတယ်။ နောက်တစ်ချက်က ဂျပန်ဘက်ကစဉ်းစားတဲ့အပိုင်းတစ်ခုက ၈.၅ ရာခိုင်နှုန်း ထက် လျှော့ပြီးတော့ချေးမယ်ဆိုလို့ရှိရင် အဲဒီပိုက်ဆံကို သူတို့က အလုပ်မလုပ်တော့ဘဲနဲ့ ဘဏ်မှာ သွားထည့်ထားမယ်။ စာချုပ်ဝယ်ထားပြီးတော့ ဒီဥစ္စာကိုသုံးနိုင်တယ်။ ဒါကြောင့်မို့လို့ အားလုံး အချက်အလက်တွေကိုကြည့်လို့ရှိရင် ဒီလောက်နှုန်းက Reasonable ဖြစ်တယ်လို့ သတ်မှတ်ခဲ့တာ ဖြစ်ပါတယ်။ ဒုတိယပိုင်းအနေနဲ့ ပြန်မဆပ်နိုင်တဲ့ ချေးငွေ(NPL)များကို သတ်မှတ်ရာမှာ ဘဏ်တစ်ခုချင်းရဲ့ သဘောသဘာဝအပေါ်မူတည်ပြီး သတ်မှတ်ပေးနိုင်ခြင်းရှိ/မရှိနဲ့မေးခွန်းကို ဖြေကြားသွားမှာဖြစ်ပါ တယ်။ မြန်မာနိုင်ငံတော်ဗဟိုဘဏ်အနေနှင့် ဘဏ်များကို လုပ်ငန်းဆောင်ရွက်ခွင့်ပြုခြင်းနှင့် ကြီးကြပ်ကွပ်ကဲရာတွင် မြန်မာနိုင်ငံငွေရေးကြေးရေးအဖွဲ့အစည်းများဥပဒေ(Financial Institution Law-2016)နဲ့ ယင်းဥပဒေအရ ထုတ်ပြန်တဲ့ စည်းမျဉ်းလေးခုအရ ဆောင်ရွက်ပါတယ်။ ၎င်းစည်းမျဉ်း တွေကတော့ (၁) မတည်ငွေရင်းလုံလောက်မှု ဆိုင်ရာ စည်းမျဉ်း(Cqpital Adequacy Regulation)၊ (၂) ရပိုင်ခွင့်များ အမျိုးအစားသတ်မှတ်ခြင်းနှင့် လျာထားခြင်းဆိုင်ရာ စည်းမျဉ်း(Asset Classification and Provisioning Reguctions)၊ (၃) ပမာဏကြီးမားသော ကြွေးမြီများဆိုင်ရာ op:: (Large Exposures Regulation)ı (9) egem:quoppsså: wosposajosao@op ops: oje: (Liquidity Ratio Requirement Reguction) တို့ဖြစ်ပါတယ်။ ဥပဒေနှင့်စည်းမျဉ်းများကို ဘဏ်များအားလုံးအတွက် သတ်မှတ်တာ ဖြစ်တဲ့အတွက်ကြောင့် ယင်းဥပဒေနဲ့စည်းမျဉ်းများအရ NPL များကိုသတ်မှတ်ရာမှာလည်း ဘဏ်တစ်ခုချင်းစီအတွက် သီးခြားသတ်မှတ်ခွဲခြားရန် မဖြစ်နိုင်ပါဘူး။ ယင်းသတ်မှတ်ချက်များဟာ အပြည်ပြည်ဆိုင်ရာကျင့်သုံးနေတဲ့ စံနှုန်းများဖြစ်ပါတယ်။ အထက်ပါ စည်းမျဉ်းအရ သတ်မှတ်ချက်များဟာ အချိုးအစားဖြင့် သတ်မှတ်ချက်ဖြစ်တဲ့အတွက်ကြောင့် ဘဏ်၏ အရွယ်အစား ကြီးမားခြင်း၊ သေးငယ်ခြင်း၊ လုပ်ငန်းဆောင်ရွက်မှုပမာဏ(Transaction Magnitude) ကြီးမားခြင်း၊ သေးငယ်ခြင်းများနှင့် သက်ဆိုင်ခြင်းမရှိဘဲ ဘဏ်များကို သီးခြားခွဲခြားသတ်မှတ်ရန် မလိုခြင်းဖြစ်ပါတယ်။ NPL များအပါအဝင် အထက်ဖော်ပြခဲ့တဲ့ တိုင်းတာမှုစံနှုန်းများဟာ ဘဏ်တစ်ခု၏ ခိုင်မာတောင့်တင်းမှုကို တိုင်းတာခြင်းဖြစ်ပြီး ယင်းအချိုးများက ဘဏ်၏ခိုင်မာတောင့်တင်းမှု သို့မဟုတ် အားနည်းမှုများကို ဖော်ပြတာဖြစ်ပါတယ်။ အားနည်းမှုများရှိခဲ့ပါက ကုစားရန်ဆောင်ရွက် ရမည့်လုပ်ငန်းစဉ်များကို သတ်မှတ်ထားပြီးဖြစ်ပါတယ်။ ဥပမာအားဖြင့် ဘဏ်တစ်ဘဏ်အနေနဲ့ NPL မြင့်တက်လာလျှင် ဆုံးရှုံးနိုင်ခြေမြင့်မားလာခြင်းကြောင့် ၎င်းဆုံးရှုံးနိုင်ခြေကို ကာမိဖို့အတွက် မတည်ရင်းနှီးငွေထပ်ထည့်ရန် လိုအပ်ချက်ကို ညွှန်ပြမှာဖြစ်ပါတယ်။ တစ်နည်းအားဖြင့် ဘဏ်အခြေ အနေမှန်ကို ဘဏ်ကိုယ်တိုင်လည်းကောင်း၊ ကြီးကြပ်တဲ့ မြန်မာနိုင်ငံတော်ဗဟိုဘဏ်အနေနဲ့ လည်းကောင်း သိရှိပြီး အချိန်မီကုစားဆောင်ရွက်သွားနိုင်ရန် နည်းလမ်းရှာပေးခြင်း ဖြစ်ပါတယ်။ သို့ပါ၍ ဗဟိုဘဏ်အနေနဲ့ ဘဏ်တစ်ခုချင်းစီရဲ့ သဘောသဘာဝအပေါ်မူတည်ပြီး NPL များကို သတ်မှတ်ပေးရန်ကိစ္စမှာ မဖြစ်နိုင်သည့်ကိစ္စဖြစ်ပါတယ်။ NPL များကို ဘဏ်များအားလုံးအတွက် တစ်ပြေးညီ သတ်မှတ်ဆောင်ရွက်သော်လည်း ၎င်း NPL များ လျော့ကျရေးအတွက် ချဉ်းကပ်ဆောင် ရွက်ရာမှာ တစ်ဘဏ်နှင့်တစ်ဘဏ်မတူဘဲ အဆိုပါဘဏ်အတွက် အကောင်းဆုံးဖြစ်နိုင်မယ့် သင့်လျော်တဲ့နည်းလမ်းကို ရွေးချယ်ဆောင်ရွက်ပါတယ်။ ဒီမှာ ခုနယူဆချက်လွဲနေတာတစ်ခုက NPL ငါးရာခိုင်နှုန်း သတ်မှတ်ထားတယ်ဆိုတာက မဟုတ်ပါဘူး။ NPL ငါးရာခိုင်နှုန်း သတ်မှတ်ထားတယ် ဆိုတာက နှစ်တစ်နှစ်မှာ NPL ဟာ ငါးရာခိုင်နှုန်း အထက်မှာ ရှိနေခဲ့လို့ရှိရင် အဲဒီဘဏ်အနေနဲ့ ကျွန်တော်တို့က အဲဒီနှစ်မှာ အမြတ်ကို ခွဲဝေမပေးရဘူး။ ဘာကြောင့်လဲဆိုတော့ NPL ငါးရာခိုင်နှုန်း ကျော်သွားရင် ဒီဘဏ်ဟာ Warning ပဲ။ Warning ဖြစ်နေတဲ့အတွက်ကြောင့် အမြတ်ရှိရင်တောင်မှ ဘဏ်ကို ဒီအမြတ်ကို မခွဲဝေဘဲနဲ့ ဘဏ်ထဲမှာပဲသိမ်းထားပြီးတော့ ဘဏ်ရဲ့ တောင့်တင်းခိုင်မာမှု အတွက်ကို ဆောင်ရွက်နိုင်အောင် ကျွန်တော်တို့ သတ်မှတ်တာဖြစ်ပါတယ်။ NPL ဘယ်လောက်ရှိရမယ် လို့ ကျွန်တော်တို့က ဒီလို တိုက်ရိုက်ညွှန်ကြားထားတာမျိုး မရှိပါဘူး။ သို့ပေမဲ့လို့ ဘဏ်တစ်ဘဏ် အနေနဲ့ NPL တွေမြင့်တက်လာတာနှင့်အမျှ သူ့ရဲ့မြတ်စွမ်းနိုင်မှုတွေ လျော့ကျသွားမယ်။ သူ့ရဲ့ Risk Ratio coz Geonoscuousu sèglements per Financial Statement soza Boscos ဖြစ်တဲ့အတွက်ကြောင့်မို့လို့ ဒီဥစ္စာကို ကျွန်တော်တို့က ဒီ Rdtio တွေအားလုံးကို ချိတ်ဆက်ပြီးတော့တစ်ခုတည်းသတ်မှတ်ထားတာပါ။ အားလုံးချိတ်ဆက်ပြီးတဲ့အခါမှာ သတ်မှတ်ထားတာဖြစ်ပါတယ်။ ဘဏ်တွေအနေနဲ့ ဒါကြောင့်မို့လို့ အခုအချိန်မှာတော့ သူတို့ရဲ့ Risk အခြေအနေကို သေသေချာချာ သုံးသပ်ပြီးတော့ ဒီလုပ်ငန်းကိုဆောင်ရွက်လာတာကို တွေ့ရပါတယ်။ အင်မတန် အများကြီးတိုးတက်မှု ရှိလာတယ်လို့ ကျွန်တော်တို့ ပြောနိုင်ပါတယ်။ နောက်တစ်ချက်က ခုန SME မှာ ကျွန်တော်တို့က တကယ်ဖြစ်နေတဲ့ SME က ကျွန်တော်တို့ Two Step Loan တွေလည်း အများကြီးပေးတယ်။ MEB ကလည်း ၂၅၀ ဘီလီယံလောက် ထပ်ပြီးတော့ချေးဖို့ လုပ်ထားတယ်။ တစ်ချိန်တုန်းက ကျွန်တော်တို့ ရှိခဲ့တာ Funding ပြဿနာ။ ချေးမယ့်ငွေကြေးကို မရရှိခဲ့တာ။ အခုအချိန်မှာ ငွေကြေးတွေအများကြီး ရှိတယ်။ ဒီ SME တွေကို အောင်အောင်မြင်မြင် ထုတ်ချေးနိုင်မယ်ဆိုလို့ရှိရင်လည်း နောက်ထပ်ထပ်ပြီး တော့ ငွေကြေးပံ့ပိုးမှုတွေ ရရှိလာမှာဖြစ်ပါတယ်။ အောင်အောင်မြင်မြင်ထုတ်ချေးတယ်ဆိုတဲ့နေရာမှာ က ချေးလိုက်တာက လွယ်ကူတဲ့အပိုင်းဖြစ်ပါတယ်။ အဲဒီချေးငွေတွေကို ပြန်ကောက်တဲ့အချိန်က အရေးကြီးတဲ့အစိတ်အပိုင်းဖြစ်ပါတယ်။ ဒါကြောင့်မို့လို့ ဒီဥစ္စာကို အခုချိန်မှာရှိနေတဲ့ပြဿနာက Qudified ဖြစ်တဲ့ SME တွေ ကျွန်တော်တို့ ရရှိလာဖို့ ဖြစ်ပါတယ်။ ချေးငွေအပိုင်းမှာ ဖြေလျှော့နိုင်တာ တွေအားလုံးကို ကျွန်တော်တို့ ဖြေလျှော့ပြီးဖြစ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>မိုက်ပေးပါ။</speech>
<speech><mp id='359'>ဦးမောင်မြင့်(မင်းကင်းမဲဆန္ဒနယ်)</mp>ဆက်စပ်မေးခွန်း မေးမြန်းခွင့်ပြုပါခင်ဗျား။ ရှင်းလင်းဖြေကြားပေးတဲ့ ဗဟိုဘဏ်ဒုတိယဥက္ကဋ္ဌ ဦးစိုးသိန်းကို ကျေးဇူးတင်ပါတယ်။ ကျွန်တော်က တော့ စီးပွားရေးပညာရှင်လည်း မဟုတ်ပါဘူး။ Banker လည်းမဟုတ်ဘူး။ ဒါပေမဲ့လည်း SMS Development Bank မှာတော့ ဥက္ကဋ္ဌအဖြစ်နဲ့ သုံးနှစ်နီးပါးတော့တာဝန်ယူဖူးပါတယ်။ စောစောက ဦးစိုးသိန်း ရှင်းလင်းပြောသွားတဲ့အထဲမှာတော့ JICA ကချေးတဲ့ချေးငွေက ယန်းအနေနဲ့ရတာပေါ့။ ပြန်ဆပ်တဲ့အချိန်မှာ ကျွန်တော်တို့မြန်မာနိုင်ငံရဲ့ Money Infiction အရ ရှုံးတောင်ရှုံးသွားမယ် ဆိုတဲ့ဟာမျို။ ဒါမျိုးကိုပြောသွားပါတယ်။ အဲဒီတော့ ကျွန်တော်သိမှီသလောက်၊ ကျွန်တော့် ဗဟုသုတ အရဆိုရင်တော့ ကျွန်တော်တို့က နိုင်ငံခြား Loon တစ်ခုရတယ်ဆိုလို့ရှိရင် အဲဒီဟာကို စင်ကာပူနိုင်ငံမှာရှိတဲ့ ဘဏ်တချို့မှာ ကျွန်တော်တို့က Insurance သွားလုပ်လို့ရတယ်။ အဲဒါဆိုရင် ထိုက်သင့်သလောက်မရှုံးပါဘူး။ အဲဒါကိုတော့ ဒုတိယဥက္ကဌကြီးတို့ နည်းနည်းလေ့လာကြည့်ပါလို့ပဲ ကျွန်တော် ဒီနေရာကနေပြီးတော့မှ အကြံပြု တင်ပြလိုပါတယ်။ လက်ရှိမှာတော့ ပြည်တွင်းဘဏ်တွေရော၊ ပြည်တွင်းလုပ်ငန်းရှင်တွေရော ဒီနေ့အခါမှာ အခက်အခဲများစွာ ကြုံတွေ့နေရတယ်ဆိုတာ အရှိတရားပါပဲ။ နိုင်ငံတော်အစိုးရအနေနဲ့ကတော့ တာဝန်ရှိတဲ့ပုဂ္ဂိုလ်တွေက မြန်မာနိုင်ငံက အရှေ့တောင်အာရှမှာ စီးပွားရေးဖွံ့ဖြိုးတိုးတက်မှု အမြန်ဆုံး ဆိုပြီး ပြောနေတာတွေကို ကျွန်တော်သံတမန် စကားအရဆိုရင်တော့ မှတ်သားထားပါ့မယ်။ Took Note လုပ်ထားပါမယ်။ မကောင်းတတ်လို့ပေါ့ဗျာ။ ပေါင်မြို့နယ်မှာ မလတ်တောင်ဆိုတာ ပြီးခဲ့တဲ့ ရက်က ပြို ကျသွားတယ်။ ဘယ်သူမှမမျှော်မှန်းနိုင်ဘူး။ ဖြစ်စဉ်က အချိန်တိုအတွင်းမှာဖြစ်သွားတယ်။ ပြည်သူတွေရဲ့ အသက်အိုးအိမ်စည်းစိမ်တွေ ပျက်စီးခဲ့တယ်။ ပြင်ဆင်ဖို့၊ Evacuate လုပ်ဖို့အတွက် အခြေအနေမပေးခဲ့ဘူး။ ဒါပေမဲ့ အခုချိန်မှာတော့ ဘဏ်လုပ်ငန်းတွေရော၊ လုပ်ငန်းရှင်တွေရော၊ ပြည်သူတွေရော အသံထွက်ပြီးအော်နေကြတယ်။ ဒါကို ဗဟိုဘဏ်က သိပါသလား။ သိတယ်ဆိုရင် ဗဟိုဘဏ်နဲ့ အစိုးရအနေနဲ့ ညွှန်ကြားချက်တွေကိုပဲ အသေဆုပ်ကိုင်ပြီးတော့မှ ဘဏ်တွေဒုက္ခ ရောက်တာကို ပြိုကျတာကို ကြည့်နေမှာလား။ ဒါမှမဟုတ် ဘဏ်လုပ်ငန်းရှင်တွေနဲ့ မျက်နှာချင်းဆိုင် တွေ့ပြီးတော့မှ ဒူးတိုက်ဆွေးနွေးပြီးတော့မှ ပြို မကျခင်မှာ လိုအပ်တာတွေကို ပြင်ဆင်ဖို့အတွက် ဆုံးဖြတ်ရမယ့်အချိန်ရောက်နေပါပြီ။ ယခုအချိန်မှာ ထိုက်သင့်တဲ့အချိန်တစ်ခု ရှိနေပါသေးတယ်လို့ ကျွန်တော်ပြောကြားလိုပါတယ်။ ဒါကြောင့် ကျွန်တော့်ရဲ့ ဆက်စပ်မေးခွန်းကတော့ ဗဟိုဘဏ်အနေနဲ့ ဘဏ်လုပ်ငန်းရှင်များကို ဖိတ်ကြားတွေ့ဆုံပြီးတော့မှ လက်ရှိ ကြုံတွေ့နေရတဲ့အခက်အခဲကို ဖြေရှင်း ကျော်လွှားနိုင်မယ့် ညင်သာပျော့ပျောင်းသော Solution တစ်ခုရရှိအောင် ညှိနှိုင်းရှာဖွေရန် အစီအစဉ် ရှိ/မရှိဖြစ်ပါကြောင်း ဥက္ကဌကြီးမှတစ်ဆင့် လေးစားစွာနဲ့ တင်ပြအပ်ပါတယ်ခင်ဗျား။ ကျေးဇူးတင် ပါတယ်။</speech>
<speech type='speaker'>သဘောတူမြန်မာနိုင်ငံတော်ဗဟိုဘဏ်က ဖြေကြားရန် ဖြစ်ပါတယ်။</speech>
<speech><agency id='36'>ဦးစိုးသိန်း(ဒုတိယဥက္ကဋ္ဌ၊ မြန်မာနိုင်ငံတော်ဗဟိုဘဏ်)</agency>ဒီမှာ ဒုတိယမေးခွန်းကို ပထမစပြီးဖြေကြားပါ့မယ်။ လုပ်ငန်းရှင်တွေအခက်အခဲတွေ့တယ်ဆိုတဲ့ဟာလည်း ကျွန်တော်တို့ သိပါတယ်။ သို့ပေမဲ့လို့ ဘဏ်တွေကထုတ်ချေးတဲ့ငွေကြေးက ဘဏ်ရဲ့ ပိုက်ဆံမဟုတ်ပါဘူး။ အဲဒါက ပြည်သူတွေက အပ်နှံထားတဲ့ ပြည်သူ့ပိုက်ဆံဖြစ်ပါတယ်။ ဘဏ်တွေရဲ့တာဝန်က အဲဒီပြည်သူတွေ လာရောက်ပြီးတော့ ယုံကြည်စွာအပ်နှံထားတဲ့ ငွေကြေးတွေကို စနစ်တကျစီမံခန့်ခွဲဖို့က ဘဏ်ရဲ့ တာဝန်ဖြစ်ပါတယ်။ မြန်မာနိုင်ငံတော်ဗဟိုဘဏ်ရဲ့ တာဝန်ကလည်း အဲဒီဘဏ်တွေက သူတို့ငွေကြေးကို စနစ်တကျစီမံခန့်ခွဲမှုရှိ/မရှိဆိုတာကို ကြီးကြပ်ကွပ်ကဲရမယ့် တာဝန်ဖြစ်ပါတယ်။ အဲဒီတော့ငွေကြေး တစ်ခုကိုထုတ်ချေးပြီဆိုရင် ဘဏ်တွေအနေနဲ့က Terms and Condition တွေ အမြဲတမ်း သတ်မှတ်ထားပါတယ်။ အဲဒါက အခုဆိုလို့ရှိရင်တော့ သုံးနှစ်ထုတ်ချေးခွင့်ပေးထားတယ်။ အဲဒီ သုံးနှစ်မှာ Grid Period ခေါ်တဲ့ အရင်းပြန်မဆပ်ရတဲ့ကာလက တစ်နှစ်လောက်ပေးထားမယ်။ အတိုးပြန်ဆပ်မယ်။ ပြီးလို့ရှိရင် အတိုးနဲ့အရင်းပြန်ဆပ်ရမယ်။ အဲဒီလို Condition မျိုးရှိပါတယ်။ အဲဒီတော့ စီးပွားရေးလုပ်ငန်းရှင်တွေအနေနဲ့ အခက်အခဲတွေ့တယ်ဆိုတဲ့ဟာကို ကျွန်တော်လက်ခံ ပါတယ်။ ဒါပေမဲ့လို့ တချို့ချေးငွေတွေက စပြီးတော့ ချေးငွေယူသွားကတည်းက အတိုးရော၊ အရင်းရော ပြန်မဆပ်တဲ့ ချေးငွေတွေအမြောက်အမြားရှိပါတယ်။ အဲဒါတွေကို ဘဏ်တွေက ဘယ်လောက်ကြာကြာ လျစ်လျူရှုထားနိုင်မလဲ။ ဒါကြောင့်မို့လို့ ခုနေအချိန်မှာ ဘဏ်တွေအနေနဲ့က Regulation တွေထွက်လာပြီးတော့ ဒီ Regulation တွေက ၂၀၁၇ ခုနှစ်၊ ဇူလိုင်လ ၇ ရက်နေ့မှာ ထွက်ခဲ့တာ ဖြစ်ပါတယ်။ အဲဒီမတိုင်ခင်ကဆိုရင် ဘဏ်တွေက ကိုယ့်ဘဏ်ကို ဘာဖြစ်နေတယ်ဆိုတဲ့အခြေအနေ တောင် သူတို့က သေသေချာချာသိတာမဟုတ်ပါဘူး။ ဒီ Regulation တွေထွက်လာပြီးတဲ့ အချိန်မှာတော့ ဘဏ်တွေက ဒီစနစ်တွေ၊ ဒီစာရင်းဇယားတွေကို လိုက်နာရတဲ့အတွက်ကြောင့်မို့လို့ ကိုယ့်ဘဏ်ရဲ့အခြေအနေကို ကိုယ်သိလာတယ်။ အဲဒီအချိန်မှာ ထုတ်ချေးတဲ့ငွေတွေကိုလည်း ကန့်သတ်လာတယ်။ ခုန ကျွန်တော်ပြောခဲ့သလိုပါပဲ။ ငွေထုတ်ချေးတယ်ဆိုတဲ့အပိုင်းက အင်မတန် လွယ်ကူတဲ့အပိုင်းဖြစ်ပါတယ်။ သို့ပေမဲ့ ပြန် Collection လုပ်တဲ့အပိုင်းကတော့ အရမ်းကိုခက်ခဲတဲ့ အပိုင်းဖြစ်ပါတယ်။ အဲဒီတော့ ဘဏ်တွေအနေနဲ့က ထုတ်ချေးတဲ့ငွေတွေကို ပိုပြီးဂရုတစိုက်စိစစ် လာတယ်။ ထို့အတူပဲ စေ့ရောက်ပေမဲ့ မဆပ်နိုင်တဲ့ NPL ပေါ့။ အဲဒီလိုငွေကြေးတွေကို ဂရုတစိုက် ကောက်ခံလာပါတယ်။ အဲဒီလိုကောက်ခံတဲ့အချိန်မှာ လုပ်ငန်းတွေအနေနဲ့ အခက်အခဲရှိတယ်ဆိုတာကို ကျွန်တော်သဘောပေါက်ပါတယ်။ သို့ပေမဲ့လို့ အဲဒီအခက်အခဲလေးတွေအားလုံးကို ဘဏ်တွေ ကလည်း ကျော်လွှားရမှာ။ လုပ်ငန်းရှင်တွေကလည်း ကျော်လွှားရမှာဖြစ်ပါတယ်။ ရှိတဲ့ ကိုယ့်ရဲ့ Assect မထိမခိုက်ဘဲနဲ့ ဘဏ်ရယူထားတဲ့ပိုက်ဆံပဲ တို့ပြန်ဆပ်မှရမယ်ဆိုတဲ့ သဘောမျိုးကတော့ ဒီ Concert မျိုးက မမှန်ပါဘူး။ လုပ်ငန်းတွေက အခြေအနေအရ Restructuring လုပ်ရမယ်။ Reform လုပ်ရမယ်။ အဲဒီ Restructuring လုပ်တယ်ဆိုတာက လုပ်ငန်းရှင်တွေအနေနဲ့ ဘဏ်ရဲ့ ချေးငွေကို ဘယ်လောက်ကြာကြာမဆပ်ဘဲနေနေတာလဲ။ ခြောက်လလား။ ဒါဆိုလို့ရှိရင် ဘဏ်က ညှိနှိုင်းလို့ရတာပဲ။ သို့ပေမဲ့လို့ ဒီချေးငွေကို အတိုးလည်းမဆပ်ဘူး။ အရင်းလည်းမဆပ်ဘူး။ အဲဒီလို မဆပ်တာက နှစ်နှစ်ဖြစ်လာပြီ။ သုံးနှစ်ဖြစ်လာပြီဆိုလို့ရှိရင် ကျွန်တော်တို့က ဒီဘဏ်တွေအနေနဲ့ ညှိနှိုင်းတဲ့အဆင့်လည်း ကျော်သွားပြီ။ အဲဒီအချိန်မှာ သူတို့ကို ထိထိရောက်ရောက်ကိုင်တွယ်ရတော့မှာ ဖြစ်ပါတယ်။ ဒီအချက်တွေကို ကျွန်တော်တို့က စဉ်းစားစေချင်ပါတယ်။ လုပ်ငန်းရှင်တွေဘက်က ကြည့်ပဲ စဉ်းစားလို့မရပါဘူး။ ကျွန်တော်တို့ရဲ့ပိုက်ဆံကို၊ ငွေကြေးတွေကို ယုံကြည်စွာနဲ့ ဘဏ်မှာ လာအပ်နှံထားတဲ့ ပြည်သူတွေရဲ့ငွေကြေးဆုံးရှုံးမှု မရှိနိုင်အောင် ကာကွယ်ဖို့က အဓိကဘဏ်တွေရဲ့ တာဝန်ဖြစ်ပါတယ်။ လုပ်ငန်းရှင်တွေအတွက် ဘဏ်တွေက လိုအပ်တာထက်တောင် ပိုပြီးတော့ လိုက်လျောမှုအများကြီးလုပ်ခဲ့ပြီးပါပြီ။ အခုအချိန်မှတော့ သူတို့လည်း ကိုယ့်ရဲ့ Finicd Position ပြန်ပြီးတော့တောင့်တင်းလာအောင် ပြန်ပြီးတော့ တည်ဆောက်နေတဲ့အနေအထားမျိုးဖြစ်တယ်လို့ ကျွန်တော့်အနေနဲ့ မြင်ပါတယ်။ Central Bank အနေနဲ့ကတော့ Specific ဘာလုပ်လိုက်ပါ၊ ဘာလုပ်လိုက်ပါဆိုပြီးတော့ ညွှန်ကြားတာမျိုးမရှိပါဘူး။ Generd ကျွန်တော်တို့က Guideline တွေချပေးတယ်။ ဒီဘဏ်တွေရော၊ စီးပွားရေးလုပ်ငန်းရှင်တွေရော၊ မြန်မာနိုင်ငံရဲ့ Finical Sectors 69 emë:em?:48$wpooseene Eod Environment ondące osos:od Regulation copii ကျွန်တော်တို့က ဆက်လုပ်ပေးခြင်းပဲဖြစ်ပါတယ်။ အဲဒီ Generd Guideline တွေပေါ်မှာ မူတည်ပြီးတော့ ဘဏ်တွေအနေနဲ့ ဒါနဲ့ကိုက်ညီအောင် အဓိကက ဒါတွေနဲ့ ကိုက်ညီရင် ပြည်သူရဲ့ပိုက်ဆံဆုံးရှုံးမှုနည်းအောင်ဆိုတဲ့ ရည်ရွယ်ချက်မျိုးနဲ့ဆောင်ရွက်ကြတာဖြစ်ပါတယ်။ ဒါကြောင့်မို့လို့ ကျွန်တော်တို့ Central Bank အနေနဲ့ Individudl ဖြစ်နေတဲ့ လုပ်ငန်းရှင်တွေရဲ့ ပြဿနာ ဒါတွေကို ကျွန်တော်တို့က တတ်နိုင်သလောက်ညှိနှိုင်းဆောင်ရွက်ခဲ့တယ်။ အချိန်တွေလည်း အများကြီးစောင့်ခဲ့ပြီးပါပြီ။ ဒါကြောင့်မို့လို့ နောက်ထပ် ထပ်ပြီးတော့ ကျွန်တော်တို့က ဒီဟာတွေကို အလျှော့ပေးပြီးတော့ ဆောင်ရွက်ဖို့ဆိုတဲ့အနေအထားမျိုး မရှိဘူးဆိုတဲ့အကြောင်းကို ကျွန်တော် ဖြေကြားအပ်ပါတယ်။</speech>
<speech type='speaker'>မြန်မာနိုင်ငံတော်ဗဟိုဘဏ် ဒုတိယဥက္ကဋ္ဌအနေနဲ့ နောင်ဖြေကြားတဲ့အချိန်မှာ နိုင်ငံတော်တံဆိပ်ကို မျက်နှာမူပြီး ဖြေကြားဖို့ သတိပေးလိုပါတယ်။</speech>
<title>၂၀၁၄-၂၀၁၅ ဘဏ္ဍာရေးနှစ်နောက်ပိုင်း ငွေကြေးမူဝါဒ အကောင်အထည်ဖော်ဆောင်ရွက်ချက်နှင့် ငွေရေးကြေးရေးစနစ် တည်ငြိမ်ရေးဆောင်ရွက်ချက် အစီရင်ခံစာများအားထုတ်ပြန်ရန် အစီအစဉ်ရှိ/မရှိ နှင့်စပ်လျဉ်းသည့်မေးခွန်း</title>
<speech type='speaker'>သရက်မဲဆန္ဒနယ်မှ ဦးကံမြင့် မေးမြန်းဖို့ ဖြစ်ပါတယ်</speech>
<speech><mp id='280'>ဦးကံမြင့်(သရက်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် အားလုံးပဲမင်္ဂလာပါခင်ဗျား။ ကျွန်တော်ကတော့ မကွေးတိုင်းဒေသကြီး၊ သရက်မဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးကံမြင့် ဖြစ်ပါတယ်။ ကျွန်တော့်အနေနဲ့ ပြည်သူ့လွှတ်တော်ဥက္ကဋ္ဌကြီးမှ တစ်ဆင့် သက်ဆိုင်ရာကိုမေးမြန်းလိုတာကတော့ ဗဟိုဘဏ်မှ ဥပဒေအရထုတ်ပြန်ရမည်ဖြစ်သော အစီရင်ခံစာများနှင့်ပတ်သက်၍ ၂၀၁၄-၂၀၁၅ ခုနှစ်တွင်သာ ထုတ်ပြန်ခဲ့ပြီး နောက်ပိုင်းကာလများတွင် ထုတ်ပြန်ရန်အစီအစဉ်ရှိ/မရှိ မေးရခြင်းဖြစ်ပါတယ်။ ဗဟိုဘဏ်ရဲ့ အဓိကရည်မှန်းချက်မှာ ပြည်တွင်း ဈေးနှုန်းတည်ငြိမ်မှုရရှိရန်နှင့် ထိန်းသိမ်းရန် ဖြစ်ပါတယ်။ ဗဟိုဘဏ်ဟာ မိမိ၏အဓိကရည်မှန်းချက်များ တိုးတက်အောင်မြင်စေရန်အတွက် ငွေကြေးတည်ငြိမ်ရေး၊ ငွေရေးကြေးရေးစနစ်တည်ငြိမ်ရေး၊ ထိရောက်သောငွေပေးချေမှုနှင့် စာရင်းရှင်းလင်းမှုစနစ ခိုင်မာတိုးတက်ရေး၊ ရှင်သန်တဲ့စီးပွားရေး ဖွံ့ဖြိုးမှုရရှိစေရန် အစိုးရအဖွဲ့၏ အထွေထွေ စီးပွားရေးမူဝါဒများကို အထောက်အကူပြု ရေးစတဲ့ ရည်ရွယ်ချက်များ တိုးတက်အောင်မြင်စေရန် ကြိုးပမ်းဆောင်ရွက် ရမှာဖြစ်ပါတယ်။ မြန်မာနိုင်ငံတော် ဗဟိုဘဏ်ဟာ ငွေကြေးမူဝါဒအကောင်အထည်ဖော်ဆောင်ရွက်မှုများ၊ ငွေကြေးမူဝါဒ ရည်မှန်းချက်များ၊ နည်းဗျူဟာများနှင့် ငွေကြေးမူဝါဒနည်းလမ်းများ မေခရိုစီးပွားရေးနဲ့ ငွေရေးကြေးရေးအခြေအနေ၊ စီးပွားရေးတိုးတက်မှု၊ ငွေကြေးဖောင်းပွမှုအခြေအနေ၊ ဘဏ္ဍာရေး အခြေအနေ၊ နိုင်ငံခြားငွေပေးငွေယူစာရင်းအခြေအနေ၊ နိုင်ငံခြားသုံးသီးသန့်ရန်ပုံငွေစာရင်း၊ နိုင်ငံခြား ငွေလဲလှယ်နှုန်း၊ ငွေကြေးပမာဏအခြေအနေ၊ အစိုးရငွေချေးသက်သေခံ လက်မှတ်များ ထုတ်ဝေ ရောင်းချခြင်းနှင့် ဘဏ်မဟုတ်သောငွေရေးကြေးရေးအဖွဲ့အစည်းများရဲ့ ချေးငွေအခြေအနေများ ပါသောအစီရင်ခံစာနှင့် ငွေရေးကြေးရေးစနစ်တည်ငြိမ်ရေးနဲ့ပတ်သက်၍ ဘဏ်များနှင့်ငွေရေး ကြေးရေးကုမ္ပဏီများ၏ ဘဏ္ဍာရေးအခြေအနေ၊ မြန်မာနိုင်ငံတော်ဗဟိုဘဏ်၏ ကြီးကြပ်စစ်ဆေးခြင်း နှင့် ကြပ်မတ်ကွပ်ကဲခြင်း၊ ဘဏ်လုပ်ငန်း ကဏ္ဍတစ်ခုလုံး၏ ဘဏ္ဍာရေးဆိုင်ရာကိန်းဂဏန်းများအပေါ် အခြေခံတဲ့ စိစစ်ချက်များ၊ ငွေရေးကြေးရေးဆိုင်ရာအချိုးများ၊ ငွေရေးကြေးရေးကဏ္ဍဖြစ်ပေါ်တိုးတက် မှုများနှင့်ပတ်သက်လို့ ဥပဒေရေးရာနှင့်ကြပ်မတ်ကွပ်ကဲမှုဆိုင်ရာတိုးတက်မှု၊ ငွေရေးကြေးရေးကဏ္ဍ ဆိုင်ရာဖြေလျှော့မှုများ၊ ငွေရေးကြေးရေးကိစ္စတွင်ပါဝင်မှု၊ ငွေကြေးခဝါချမှုနှင့် အကြမ်းဖက်မှုအား ငွေကြေးထောက်ပံ့မှုတိုက်ဖျက်ရေးဆိုင်ရာဖွံ့ဖြိုးတိုးတက်မှုနဲ့ ငွေပေးချေမှုနဲ့ စာရင်းရှင်းလင်းမှုစနစ် တိုးတက်ဖြစ်ပေါ်မှု ဆောင်ရွက်ချက်များပါသော အစီရင်ခံစာများတင်ပြဖို့ ဖြစ်ပါတယ်။ ဗဟိုဘဏ်ဟာ ၎င်းရဲ့ ငွေကြေးမူဝါဒနဲ့ငွေရေးကြေးရေးစနစ် တည်ငြိမ်ရေးမူဝါဒချမှတ် ဆောင်ရွက်မှု ရည်ရွယ်ချက်များကို အကောင်အထည်ဖော်မှုနှင့် နိုင်ငံတော်ရဲ့ ငွေရေးကြေးရေး အခြေအနေတို့နှင့်စပ်လျဉ်းပြီးတော့ အစိုးရအဖွဲ့နဲ့ ပြည်ထောင်စုလွှတ်တော်သို့ တစ်နှစ်လျှင်အနည်းဆုံး နှစ်ကြိမ် အစီရင်ခံတင်ပြပြီး ဝန်ကြီးဌာနသို့လည်း ပေးပို့ရမှာဖြစ်ပါတယ်။ ဗဟိုဘဏ်ဥက္ကဋ္ဌဟာ ငွေရေးကြေးရေးစနစ်ဆိုင်ရာကိစ္စရပ်များ၊ နိုင်ငံတော်၏ငွေရေးကြေးရေး အခြေအနေ သို့မဟုတ် ဗဟိုဘဏ်၏ရည်ရွယ်ချက်များ၊ လုပ်ငန်းတာဝန်များနှင့်စပ်လျဉ်းသည့် ကိစ္စရပ်များကို ပြည်ထောင်စု လွှတ်တော်သို့ အခါအားလျော်စွာ အစီရင်ခံတင်ပြရမှာပါ။ ဒါ့အပြင် ဗဟိုဘဏ်ဟာ ငွေကြေးမူဝါဒနဲ့ ငွေရေးကြေးရေး တည်ငြိမ်ရေးဆိုင်ရာ ဖြစ်ပေါ်တိုးတက်မှု၊ သတင်းအချက်အလက်များကို အများ ပြည်သူသိစေရန် ဒါရိုက်တာအဖွဲ့ရဲ့ ခွင့်ပြုချက်ဖြင့် သုံးလပတ်အလိုက် ထုတ်ပြန်ကြေညာရမှာ ဖြစ်ပါတယ်။ လေးစားအပ်ပါသော ဥက္ကဌကြီးခင်ဗျား။ ပြည်ထောင်စုမြန်မာနိုင်ငံတော် ဗဟိုဘဏ်ဟာ အထက်မှာဖော်ပြခဲ့တဲ့ လုပ်ငန်းဆောင်ရွက်ချက်အစီရင်ခံစာများကို ၂၀၁၄-၂၀၁၅ ခုနှစ်အတွက်သာ ပြည်ထောင်စုလွှတ်တော်သို့ အစီရင်ခံစာတင်ပြခဲ့ပြီး ဗဟိုဘဏ်ရဲ့ ဥပဒေအတိုင်း ဆက်လက်တင်ပြ နိုင်မှုရှိ/မရှိ မေးမြန်းလိုခြင်းဖြစ်ပါတယ်။ ဒါပေမဲ့ ၂၆-၈၂၀၁၉ ရက်နေ့မှာ ငွေကြေးမူဝါဒ အကောင်အထည်ဖော်မှုနဲ့ ငွေရေးကြေးရေးတည်ငြိမ်မှုအစီရင်ခံစာများကို ၂၀၁၆-၂၀၁၇ ခုနှစ်နဲ့ ၂၀၁၇-၂၀၁၈ ခုနှစ်မှာ ပြည်ထောင်စုလွှတ်တော်မှာ ဝေငှပြီးပါပြီ။ အဲဒါကြောင့် ရှေ့မှာ အားလုံး လည်းကျေးဇူးတင်ပါတယ်။ ပြည်ထောင်စုလွှတ်တော်ကိုယ်စားလှယ်တွေဟာ ငွေရေးကြေးရေးမူဝါဒ အကောင်အထည်ဖော်မှုနဲ့ ငွေရေးကြေးရေးစနစ် တည်ငြိမ်မှုအခြေအနေကို ဝေဖန်ဆွေးနွေးနိုင်မှာ ဖြစ်တဲ့အတွက်ကြောင့် ရှေ့မှာလည်း လာမယ့်ဘဏ္ဍာရေးနှစ်အလိုက် ဆက်လက်အစီရင်ခံစာများကို တင်ပြဖို့ ကျွန်တော် မေတ္တာရပ်ခံရင်း နိဂုံးချုပ်အပ်ပါတယ်။ အားလုံးကိုကျေးဇူးတင်ပါတယ်။</speech>
<speech type='speaker'>မေးခွန်းမေးမြန်းတာလား။ မေတ္တာရပ်ခံတာလား။ မေးခွန်းမေးပါ</speech>
<speech><mp id='280'>ဦးကံမြင့်(သရက်မဲဆန္ဒနယ်)</mp>ငွေရေးကြေးရေးစနစ်တည်ငြိမ်ရေး အစီရင်ခံစာနဲ့ ငွေကြေးမူဝါဒအကောင်အထည်ဖော်မှု အစီရင်ခံစာများကို ဆက်လက်ထုတ်ပြန်နိုင်မှုရှိ/မရှိ မေးမြန်း အပ်ပါတယ်။</speech>
<speech type='speaker'>မြန်မာနိုင်ငံတော်ဗဟိုဘဏ်က ဖြေကြားရန် ဖြစ်ပါတယ်။</speech>
<speech><agency id='36'>ဦးစိုးသိန်း(ဒုဥက္ကဋ္ဌ၊ မြန်မာနိုင်ငံတော်ဗဟိုဘဏ်)</agency>ပြည်သူ့လွှတ်တော်ဥက္ကဋ္ဌနှင့် ပြည်သူ့လွှတ်တော်ကိုယ်စားလှယ်ကြီးများ စိတ်၏ချမ်းသာခြင်း၊ ကိုယ်၏ကျန်းမာခြင်းများနှင့် ပြည့်စုံ ပါစေလို့ ဆုမွန်ကောင်းတောင်းရင်း နှုတ်ခွန်းဆက်သအပ်ပါတယ်။ ကျွန်တော်ကတော့ မြန်မာနိုင်ငံတော် ဗဟိုဘဏ်မှ ဒုတိယဥက္ကဋ္ဌ ဦးစိုးသိန်း ဖြစ်ပါတယ်။ ပြည်ထောင်စုလွှတ်တော်သို့ မြန်မာနိုင်ငံတော် ဗဟိုဘဏ်က နောက်ဆုံးတင်ပြခဲ့တဲ့ ငွေကြေးမူဝါဒ အလကIL ( အကောင်အထည်ဖော်ဆောင်ရွက်ချက် အစီရင်ခံစာနှင့် ငွေရေးကြေးရေးတည်ငြိမ်မှုအစီရင်ခံစာဟာ ၂၀၁၄-၂၀၁၅ မဟုတ်ပါဘူးခင်ဗျား။ ၂၀၁၅-၂၀၁၆ ဘဏ္ဍာရေးနှစ်အတွက်ဖြစ်ကြောင်း ပထမဦးစွာ ရှင်းလင်းတင်ပြလိုပါတယ်။ မြန်မာ နိုင်ငံတော်ဗဟိုဘဏ်က ပြုစုထုတ်ပြန်လျက်ရှိတဲ့ အဓိကအစီရင်ခံစာ(၄)မျိုးကို အောက်ပါအတိုင်း တွေ့ရမှာဖြစ်ပါတယ်။ (က) PP:voSeçe9:- 17:69:a@mpo?q:92€:op: (Quarterly Financial Statistics Bulletin) [gdulosofi ဒုတိယအချက်က နှစ်ပတ်လည်အစီရင်ခံစာ(Annual Report) ဖြစ်ပါတယ်။ တတိယက ငွေကြေးမူဝါဒအကောင်အထည်ဖော်ဆောင်ရွက်ချက် အစီရင်ခံစာ (Monetary Policy Report) ဖြစ်ပါတယ်။ စတုတ္ထအချက်က ငွေရေးကြေးရေးတည်ငြိမ်မှုအခြေအနေ အစီရင်ခံစာ(Financial Stability Report)ဖြစ်ပါတယ်။ အထက်ပါအစီရင်ခံစာများအနက် သုံးလပတ်ငွေရေးကြေးရေးဆိုင်ရာ စာရင်းအင်းများ (Quarterly Financid Statistics Bulletin)ကို စာအုပ်အဖြစ် Update ထုတ်ပြန်နိုင်ပြီး မြန်မာနိုင်ငံတော်ဗဟိုဘဏ်၏ Website မှာ တင်ပြထားပြီးဖြစ်ပါတယ်။ နှစ်ပတ်လည်အစီရင်ခံစာ (Annual Report)ကိုလည်း ၂၀၁၇-၂၀၁၈ ဘဏ္ဍာရေးနှစ်အထိ ပြုစုရေးဆွဲပြီးဖြစ်ပြီး စာအုပ် ထုတ်ဝေရေးနဲ့ Website တွင် တင်ပြရေးများကို ဆောင်ရွက်လျက်ရှိပါတယ်။ ၂၀၁၈ ခုနှစ် ခြောက်လ ဘဏ္ဍာရေးနှစ်အတွက် နှစ်ပတ်လည်အစီရင်ခံစာကို ၂၀၁၉ ခုနှစ် သြဂုတ်လမှာ ရေးဆွဲပြီးစီးပြီးဖြစ်၍ စာအုပ်အဖြစ်ထုတ်ဝေရေးနဲ့ Website တင်ရေးတို့ကို ဆက်လက်ဆောင်ရွက်သွားမှာဖြစ်ပါတယ်။ ၂၀၁၈-၂၀၁၉ ဘဏ္ဍာရေးနှစ်အတွက် နှစ်ပတ်လည်အစီရင်ခံစာကို (Time Lag)အချိန်ကွာခြားမှု ခြောက်လမှ ရှစ်လအတွင်းဆောင်ရွက်နိုင်ရန် ရည်မှန်းချက်ချမှတ်ထားရာ ၂၀၂၀ ခုနှစ် ဧပြီလ သို့မဟုတ် မေလမှာ အပြီးအစီးပြုစုပြီး Update လုပ်တင်ပြသွားမှာဖြစ်ပါတယ်။ ၂၀၁၆-၂၀၁၇ ဘဏ္ဍာရေးနှစ်နဲ့ ၂၀၁၇-၂၀၁၈ ဘဏ္ဍာရေးနှစ်အတွက် ငွေကြေးမူဝါဒ အကောင်အထည်ဖော်ဆောင်ရွက်ချက်အစီရင်ခံစာနှင့် ငွေရေးကြေးရေးတည်ငြိမ်မှုအခြေအနေ အစီရင်ခံစာများကို နိုင်ငံတော်သမ္မတရုံးကို ပေးပို့တင်ပြထားပြီးဖြစ်တဲ့အတွက် မကြာမီပြည်ထောင်စု လွှတ်တော်မှာ တင်ပြသွားနိုင်မှာဖြစ်ပါတယ်။ ၂၀၁၈ ခုနှစ် ခြောက်လအတွက် ဘဏ္ဍာရေးနှစ်ကာလ အတွက် အစီရင်ခံများကိုလည်း ၂၀၁၉ ခုနှစ် သြဂုတ်လမှာ ပြုစုရေးဆွဲပြီးဖြစ်တဲ့အတွက်ကြောင့် နိုင်ငံတော်သမ္မတရုံးကို ပေးပို့တင်ပြထားပြီးဖြစ်ပါတယ်။ နိုင်ငံတော်သမ္မတရုံးမှ အတည်ပြုချက် ရရှိပါက ပြည်ထောင်စုလွှတ်တော်သို့ အစီရင်ခံတင်ပြသွားမည်ဖြစ်ပါတယ်။ အဆိုပါ ခြောက်လ တစ်ကြိမ်တင်ပြရန်ဖြစ်တဲ့ ငွေကြေးမူဝါဒအကောင်အထည်ဖော် ဆောင်ရွက်ချက်အစီရင်ခံစာနှင့် ငွေရေးကြေးရေး တည်ငြိမ်မှုအခြေအနေ အစီရင်ခံစာများကိုပြုစုရာမှာ အမှန်ကိန်းဂဏန်းများကို အခြေခံရတဲ့အတွက်ကြောင့် (Time Lag)အချိန်ကွာခြားမှုအနေနဲ့ ခြောက်လလောက်ရှိနိုင်တယ်လို့ ကျွန်တော်တို့ တွက်ဆလို့ရပါတယ်။ သို့ဖြစ်ရာ လက်ရှိအချိန်အထိ ယင်းငွေကြေးမူဝါဒ အကောင်အထည်ဖော်ဆောင်ရွက်ချက် အစီရင်ခံစာနှင့် ငွေရေးကြေးရေးတည်ငြိမ်မှုအစီရင်ခံစာများကိုတင်ပြလျှင် နောက်ကျမှုများ အခုချိန်ထိ ရှိနေသေးပေမယ့် ၂၀၁၈-၂၀၁၉ ဘဏ္ဍာရေးနှစ်မှစပြီး အထက်ပါ Time Log အရ Update အစီရင်ခံစာများကို တင်ပြသွားမည်ဖြစ်တဲ့အပြင် မြန်မာနိုင်ငံတော်ဗဟိုဘဏ်ဥပဒေ ပုဒ်မ ၃၇ နှင့် အညီ ပြည်ထောင်စုလွှတ်တော်သို့ တစ်နှစ်လျှင်နှစ်ကြိမ် တင်ပြအစီရင်ခံသွားမှာဖြစ်ပါတယ်။ အချုပ်အားဖြင့် တင်ပြရလျှင် အထက်အပိုဒ် ၃ မှာဖော်ပြခဲ့တဲ့ မြန်မာနိုင်ငံတော်ဗဟိုဘဏ်ကပြုစုတဲ့ စာရင်းအင်းများနှင့် အစီရင်ခံစာများဟာ ပြည်ထောင်စုလွှတ်တော်သို့တင်ပြရန် အစီရင်ခံစာများကို အခုအချိန်မှာ လုံးဝ Update ပြုလုပ်နိုင်မည်ဖြစ်ပြီးတော့ နောက်ပိုင်းမှာ အချိန်နဲ့တစ်ပြေးညီ တင်ပြအစီရင်ခံသွားမည်ဖြစ်ပါကြောင်း လေးစားစွာတင်ပြအပ်ပါတယ်။ ကျေးဇူးတင်ပါတယ်။</speech>
<speech type='speaker'>လွှတ်တော်ကိုယ်စားလှယ်များခင်ဗျား။ ဒီနေ့အတွက် မေးခွန်းများ မေးမြန်း၊ ဖြေကြားခြင်းအစီအစဉ်ပြီးပါပြီ။ အစည်းအဝေးကို ၄၅ မိနစ်ခန့် ခေတ္တရပ်နားမှာဖြစ်ပါတယ်</speech>
<speech type='mc'>ပြည်သူ့လွှတ်တော်ဥက္ကဌ ပြန်လည်ထွက်ခွာပါပြီခင်ဗျား။</speech>
<speech type='mc'>အားလုံးထွက်ခွာနိုင်ပါပြီခင်ဗျား။</speech>
<p>အစည်းအဝေးကို ၄၅ မိနစ်ခန့် ခေတ္တရပ်နားပါသည်။</p>
</QASection>
<BillSection>
<speech type='mc'>ပြည်သူ့လွှတ်တော်ကိုယ်စားလှယ်များနှင့် ဧည့်သည်တော်များခင်ဗျား။ အစည်းအဝေးပြန်လည်စတင်တော့မှာဖြစ်ပါတယ်</speech>
<speech type='mc'>ပြည်သူ့လွှတ်တော်ဥက္ကဋ္ဌ ကြွရောက်လာပါပြီခင်ဗျား။</speech>
<speech type='mc'>အားလုံးထိုင်နိုင်ပါပြီခင်ဗျား။</speech>
<title>အမျိုးသားလွှတ်တော်က ပြင်ဆင်ချက်ဖြင့် ပြန်လည်ပေးပို့သော ပညာရေးသုတေသန၊ စီမံကိန်းနှင့် လေ့ကျင့်ရေးဥပဒေကြမ်းနှင့်စပ်လျဉ်း၍ အမျိုးသားလွှတ်တော်၏ ပြင်ဆင်ချက်များကို လွှတ်တော်သို့ တင်ပြခြင်းနှင့် လွှတ်တော်၏အဆုံးအဖြတ်ရယူခြင်း</title>
<speech type='speaker'>အစီအစဉ် ၆ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်သူ့ လွှတ်တော်မှာ စတင်ဆွေးနွေးပြီး ပြင်ဆင်ချက်ဖြင့်အတည်ပြုခဲ့တဲ့ ပညာရေးသုတေသန၊ စီမံကိန်းနှင့် လေ့ကျင့်ရေးဥပဒေကြမ်းကို အမျိုးသားလွှတ်တော်သို့ ပေးပို့ခဲ့ပါတယ်။ ဒီဥပဒေကြမ်းကို အမျိုးသား လွှတ်တော်က ပြင်ဆင်ချက်ဖြင့် အတည်ပြုခဲ့ပြီး ပြန်လည်ပေးပို့လာတဲ့အတွက် ဒုတိယအကြိမ် ပြည်သူ့လွှတ်တော် (၁၃) ကြိမ်မြောက်ပုံမှန်အစည်းအဝေး ဒသမနေ့ (၁၄-၈၂၀၁၉ ရက်နေ့)တွင် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၉၃ နည်းဥပဒေခွဲ(က)အရ လွှတ်တော်သို့ အသိပေး၍ ပြင်ဆင်ချက်မိတ္တူများကိုလည်း ကိုယ်စားလှယ်များထံ ဖြန့်ဝေထားပါတယ်။ ဒီဥပဒေကြမ်းနှင့် စပ်လျဉ်းပြီး အမျိုးသားလွှတ်တော်၏ပြင်ဆင်ချက်များအပေါ် အဆိုတင်သွင်းလိုတဲ့ လွှတ်တော် ကိုယ်စားလှယ်များအနေဖြင့် မိမိဆွေးနွေးလိုသည့် အပိုဒ်၊ အပိုဒ်ခွဲ၊ အကြောင်းအရာ၊ အချက်အလက် များကို တိကျစွာရေးသားဖော်ပြ၍ ၁၆-၈-၂၀၁၉ ရက်နေ့ နောက်ဆုံးထားပြီး အမည်စာရင်းတင်သွင်း ရန် တောင်းခံခဲ့သော်လည်း ပြင်ဆင်ချက်အဆိုတင်သွင်းလာတဲ့ ကိုယ်စားလှယ်တစ်ဦးမျှမရှိပါ။ ယင်းဥပဒေကြမ်းနှင့်စပ်လျဉ်းပြီး ဥပဒေကြမ်းကော်မတီ၊ ဒေါက်တာလှမိုး(အောင်မြေသာစံမဲဆန္ဒနယ်)၊ နိုင်ငံသားများ၏ မူလအခွင့်အရေးဆိုင်ရာကော်မတီ၊ ပညာရေးမြှင့်တင်မှုကော်မတီနှင့် သက်ဆိုင်ရာ ဌာနများမှ တာဝန်ရှိပုဂ္ဂိုလ်တို့က ပြန်လည်စိစစ်ခဲ့ကြပါတယ်။ လွှတ်တော်ကိုယ်စားလှယ်များခင်ဗျား။ ဥပဒေကြမ်းကော်မတီက အမျိုးသားလွှတ်တော်၏ ပြင်ဆင်ချက်များအနက် အချက်(၂၀)ကိုသဘောတူသင့်ကြောင်း၊ ထပ်မံပြင်ဆင်ချက်(၃)ချက်ရှိ ကြောင်းနှင့် အမျိုးသားလွှတ်တော်၏ ပြင်ဆင်ချက်များအတိုင်း သဘောမတူဘဲ ပြည်သူ့လွှတ်တော်၏ ယခင် အတည်ပြုချက်အတိုင်း ထားရှိရမယ့်အချက်(၂)ချက်ရှိကြောင်း တင်ပြလာပါတယ်။ ပညာရေး သုတေသန၊ စီမံကိန်းနှင့် လေ့ကျင့်ရေးဥပဒေကြမ်းနှင့်စပ်လျဉ်း၍ အမျိုးသားလွှတ်တော်၏ ပြင်ဆင်ချက် များအနက် သဘောတူသင့်သည့် အချက်(၂၀)ကို တင်ပြဖို့ ဥပဒေကြမ်းကော်မတီကို ဖိတ်ခေါ်ပါတယ်။</speech>
<speech><mp id='223'>ဦးပါထန်း(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးခင်ဗျား။ ကျွန်တော်ကတော့ ချင်းပြည်နယ်၊ မတူပီမဲဆန္ဒနယ် ပြည်သူ့လွှတ်တော် ကိုယ်စားလှယ် ဦးပါထန်းဖြစ်ပြီး ဥပဒေကြမ်းကော်မတီအဖွဲ့ဝင်ဖြစ်ပါတယ်။ ပညာရေးသုတေသန၊ စီမံကိန်းနှင့် လေ့ကျင့်ရေးဥပဒေကြမ်းနှင့်စပ်လျဉ်း၍ အမျိုးသားလွှတ်တော်ရဲ့ ပြင်ဆင်ချက်များအပေါ် ဥပဒေကြမ်းကော်မတီ၏ စိစစ်တင်ပြချက်ကို တင်သွင်းမှာဖြစ်ပါတယ်။ ရက်စွဲ၊ ၂၀၁၉ ခုနှစ်၊ သြဂုတ်လ ၂၆ ရက်။ ၁။ ပြည်ထောင်စုအစိုးရအဖွဲ့ရုံးကပေးပို့သော ပညာရေးသုတေသန၊ စီမံကိန်းနှင့် လေ့ကျင့်ရေး ဥပဒေကြမ်းကို ဒုတိယအကြိမ် ပြည်သူ့ လွှတ်တော် (၁၂) ကြိမ်မြောက်ပုံမှန်အစည်းအဝေး ဒသမနေ့ ဖြစ်သည့် ၂၄-၅-၂၀၁၉ ရက်နေ့တွင် ပြင်ဆင်ချက်များဖြင့် အတည်ပြုခဲ့ပြီးနောက် အမျိုးသား လွှတ်တော်သို့ ပေးပို့ခဲ့ပါသည်။ အမျိုးသားလွှတ်တော်မှ ၆-၈-၂၀၁၉ ရက်နေ့၌ ကျင်းပသော အမျိုးသားလွှတ်တော် အစည်းအဝေးတွင် ပြင်ဆင်ချက်များဖြင့် သဘောတူပါကြောင်း အတည်ပြုခဲ့ပြီး ပြည်သူ့လွှတ်တော်သို့ ပြန်လည်ပေးပို့ခဲ့ပါသည်။ ၂။ အမျိုးသားလွှတ်တော်၏ ပြင်ဆင်ချက်များကို ဒုတိယအကြိမ် ပြည်သူ့လွှတ်တော် (၁၃) ကြိမ်မြောက်ပုံမှန်အစည်းအဝေး ဒသမနေ့ဖြစ်သည့် ၁၄-၈-၂၀၁၉ ရက်နေ့ (ဗုဒ္ဓဟူးနေ့)တွင် လွှတ်တော်သို့အသိပေးတင်ပြခဲ့ပြီး ပြင်ဆင်ချက်များအပေါ် အဆိုတင်သွင်းဆွေးနွေးလိုသူများသည် ၁၆-၈-၂၀၁၉ ရက်နေ့နောက်ဆုံးထား၍ တင်သွင်းနိုင်ကြောင်း ကြေညာခဲ့သော်လည်း ပြင်ဆင်ချက် အဆိုတင်သွင်းသူတစ်ဦးမျှမရှိပါ။ ၃။ ပြည်သူ့လွှတ်တော်ဥပဒေကြမ်းကော်မတီသည် ၂၂-၈-၂၀၁၉ ရက်နေ့ (ကြာသပတေးနေ့)တွင် ဒေါက်တာလှမိုး(အောင်မြေသာစံမဲဆန္ဒနယ်)၊ ပြည်သူ့လွှတ်တော်နိုင်ငံသား၏မူလအခွင့်အရေးဆိုင်ရာ ကော်မတီ၊ ပညာရေးမြှင့်တင်ရေးကော်မတီ၊ ပညာရေးဝန်ကြီးဌာနနှင့် ပြည်ထောင်စုရှေ့နေချုပ်ရုံးတို့မှ တာဝန်ရှိပုဂ္ဂိုလ်များနှင့်အတူ အမျိုးသားလွှတ်တော်၏ ပြင်ဆင်အတည်ပြုချက်များနှင့်စပ်လျဉ်း၍ ညှိနှိုင်းအစည်းအဝေးကျင်းပပြုလုပ်ခဲ့ပါသည်။ ၄။ ယင်းညှိနှိုင်းအစည်းအဝေး၏ သဘောတူဆုံးဖြတ်ချက်အရ ပြည်သူ့လွှတ်တော်ဥပဒေကြမ်း ကော်မတီသည် အမျိုးသားလွှတ်တော်က ပြင်ဆင်အတည်ပြုခဲ့သည့် အချက်များအနက်မှ အောက်ဖော်ပြပါအချက်(၂၀)ကို အမျိုးသားလွှတ်တော်၏ ပြင်ဆင်ချက်အတိုင်း သဘောတူလက်ခံ ပါသည်။ ပြင်ဆင်ချက်များကို လွှတ်တော်ကိုယ်စားလှယ်များထံ ဖြန့်ဝေပြီးဖြစ်ပါသဖြင့် ဖတ်ကြားခြင်း မပြုတော့ပါ။အမျိုးသားလွှတ်တော်၏ ပြင်ဆင်အတည်ပြုချက်(၂၀)ချက်မှာ အောက်ပါအတိုင်း ဖြစ်ပါသည်။ စာမျက်နှာ အမှတ်စဉ် အပိုဒ်နှင့်အပိုဒ်ခွဲ ၁၊ ၂၊ ၃ ဥပဒေခေါင်းစီး၊ အပိုဒ် ၁၊ အပိုဒ် ၂ အပိုဒ်ခွဲ(ခ) ၆၊ ၇၊ ၁၀ အပိုဒ် ၂ အပိုဒ်ခွဲ(စ)၊ အပိုဒ်ခွဲ(ဆ)၊ အပိုဒ်ခွဲ(ဈ) ၁၂၊ ၁၃၊ ၁၄ အပိုဒ် ၄ အပိုဒ်ခွဲ(က)အပိုဒ်ခွဲငယ်(၆)၊ အပိုဒ်ခွဲငယ် (၈)၊ အပိုဒ် ၆ အပိုဒ်ခွဲ(စ) ၁၅၊ ၁၆၊ ၁၇၊ အပိုဒ် ၇၊ အပိုဒ် ၉ အပိုဒ်ခွဲ(က) အပိုဒ်ခွဲငယ်(၅)၊ အပိုဒ် ၁၀ အပိုဒ်ခွဲ(ခ)၊ အပိုဒ်ခွဲ(၅)၊ အပိုဒ် ၁၁ ၆ မှ ၇ ၁၉၊ ၂၀၊ ၂၁၊ အပိုဒ် ၉ အပိုဒ်ခွဲ(က) အပိုဒ်ခွဲငယ် (၅)၊ အပိုဒ် ၁၀ အပိုဒ်ခွဲ(ခ)၊အပိုဒ်ခွဲ(၅)၊ အပိုဒ် ၂၃၊ ၂၄ အပိုဒ် ၁၂ အပိုဒ်ခွဲ(က) ခြေဆင်း၊ အပိုဒ် ၁၄ စာမျက်နှာ အမှတ်စဉ် အပိုဒ်နှင့်အပိုဒ်ခွဲ အပိုဒ် ၁၅ အပိုဒ်ခွဲ(ခ) သို့ဖြစ်ပါ၍ အထက်ဖော်ပြပါ အမျိုးသားလွှတ်တော်၏ ပြင်ဆင်အတည်ပြုချက်(၂၀)ချက်ကို လွှတ်တော်က အတည်ပြု ပေးနိုင်ပါရန် တင်ပြအပ်ပါတယ်။ ကျေးဇူးတင်ပါတယ်။</speech>
<speech type='speaker'>ပညာရေးဝန်ကြီးဌာနရဲ့ သဘောထားပြောပါ။</speech>
<speech><agency id='16'>ဦးဝင်းမော်ထွန်း(ဒုတိယဝန်ကြီး၊ ပညာရေးဝန်ကြီးဌာန)</agency>ရိုသေလေးစားအပ်ပါသော ပြည်သူ့လွှတ်တော်ဥက္ကဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ကျွန်တော်ကတော့ ပညာရေးဝန်ကြီးဌာန ဒုတိယဝန်ကြီး ဦးဝင်းမော်ထွန်း ဖြစ်ပါတယ်။ အခုလွှတ်တော်ကိုယ်စားလှယ်ကြီး တင်ပြသွားတဲ့ ပြည်သူ့လွှတ်တော် ဥပဒေကြမ်းကော်မတီရဲ့ ပြင်ဆင်ချက်အတိုင်း ပညာရေးဝန်ကြီးဌာန မှ သဘောတူပါကြောင်း တင်ပြအပ်ပါတယ်။</speech>
<speech type='speaker'>လွှတ်တော်ကိုယ်စားလှယ်များခင်ဗျား။ ပညာရေးသုတေသန၊ စီမံကိန်းနှင့် လေ့ကျင့်ရေးဥပဒေကြမ်းနဲ့စပ်လျဉ်းပြီး အမျိုးသားလွှတ်တော်၏ ပြင်ဆင်ချက်များအနက် ဥပဒေကြမ်း ကော်မတီက သဘောတူသင့်ကြောင်း တင်ပြထားတဲ့ အချက်(၂၀)ကို အတည်ပြုရန် လွှတ်တော်က သဘောတူပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type='speaker'>သဘောမတူတဲ့သူရှိပါသလားခင်ဗျား။ သဘောမတူသူမရှိတဲ့အတွက် အမျိုးသားလွှတ်တော်၏ ပြင်ဆင်ချက်များအနက် ဥပဒေကြမ်းကော်မတီက သဘောတူသင့်ကြောင်း တင်ပြထားတဲ့ အချက်(၂၀)ကို အမျိုးသားလွှတ်တော်၏ပြင်ဆင်ချက်များအတိုင်း သဘောတူကြောင်း နှင့် ဤဥပဒေကြမ်း၏ အစိတ်အပိုင်းဖြစ်ကြောင်း အတည်ပြုကြေညာပါတယ်</speech>
<speech type='speaker'>သဘောတူလွှတ်တော်ကိုယ်စားလှယ်များခင်ဗျား။ ပညာရေးသုတေသန၊ စီမံကိန်းနှင့် လေ့ကျင့်ရေးဥပဒေကြမ်းနှင့်စပ်လျဉ်း၍ အမျိုးသားလွှတ်တော်၏ ပြင်ဆင်ချက်များအနက် ဥပဒေကြမ်း ကော်မတီ၏ ထပ်မံပြင်ဆင်ချက်(၃)ချက်ကို တင်သွင်းဖို့ ဖြစ်ပါတယ်။ ဥပဒေကြမ်းကော်မတီကို ဖိတ်ခေါ်ပါတယ်။</speech>
<speech><mp id='223'>ဦးပါထန်း(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးခင်ဗျား။ ပညာရေးသုတေသန၊ စီမံကိန်းနှင့်လေ့ကျင့်ရေး ဥပဒေကြမ်းနဲ့စပ်လျဉ်းတဲ့ အမျိုးသားလွှတ်တော်၏ ပြင်ဆင်ချက်အပေါ် ပြည်သူ့လွှတ်တော် ဥပဒေကြမ်းကော်မတီ၏ စိစစ် တင်ပြချက်နဲ့ပတ်သက်ပြီး ဆက်လက်တင်ပြမှာဖြစ်ပါတယ်။ ယင်းညှိနှိုင်းအစည်းအဝေး၏ သဘောတူ ဆုံးဖြတ်ချက်အရ ပြည်သူ့လွှတ်တော် ဥပဒေကြမ်းကော်မတီက ထပ်မံပြင်ဆင်ရန် တင်ပြချက် (၃)ချက်မှာ အောက်ပါအတိုင်း ဖြစ်ပါသည်။ ထပ်မံပြင်ဆင်ရန် တင်ပြချက်ဇယားကို ပြည်သူ့လွှတ်တော် ကိုယ်စားလှယ်များထံ ဖြန့်ဝေပြီးဖြစ်ပါသဖြင့် ဆက်လက်ဖတ်ကြားခြင်းမပြု တော့ပါ။ (ပြည်သူ့လွှတ်တော် ဥပဒေကြမ်းကော်မတီ၏ ထပ်မံပြင်ဆင်ရန် တင်ပြချက်(၃)ချက်မှာ အောက်ပါအတိုင်းဖြစ်ပါသည်။ စာမျက်နှာ အမှတ်စဉ် ၂ အပိုဒ်နှင့်အပိုဒ်ခွဲ အမျိုးသားလွှတ်တော်၏ အတည်ပြုချက် အပိုဒ် ၂ အပိုဒ်ခွဲ(ဇ)ကို ပယ်ဖျက်ခြင်း၊ ၈၊ ၉ ၊ အမျိုးသားလွှတ်တော်၏ အတည်ပြုချက် အပိုဒ် ၂ အပိုဒ်ခွဲ(ဈ)ကို ပယ်ဖျက်ခြင်း၊ ၁၁ အပိုဒ် ၃ အပိုဒ်ခွဲ(င) သို့ဖြစ်ပါ၍ ပြည်သူ့လွှတ်တော် ဥပဒေကြမ်းကော်မတီ၏ ထပ်မံပြင်ဆင်ရန် တင်ပြချက် (၃)ချက်ကို လွှတ်တော်ကအတည်ပြု ပေးနိုင်ပါရန် တင်ပြအပ်ပါတယ်။</speech>
<speech type='speaker'>ပညာရေးဝန်ကြီးဌာနရဲ့ သဘောထားပြောပါ</speech>
<speech><agency id='16'>ဦးဝင်းမော်ထွန်း(ပညာရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ပြည်သူ့လွှတ်တော် ဥပဒေကြမ်းကော်မတီ ရဲ့ ပြင်ဆင်ချက်(၃)ချက်အား ပညာရေးဝန်ကြီးဌာနမှ သဘောတူညီပါကြောင်း တင်ပြအပ်ပါတယ်။</speech>
<speech type='speaker'>လွှတ်တော်ကိုယ်စားလှယ်များခင်ဗျား။ ပညာရေးသုတေသန၊ စီမံကိန်းနှင့် လေ့ကျင့်ရေးဥပဒေကြမ်းနဲ့စပ်လျဉ်းပြီး အမျိုးသားလွှတ်တော်၏ ပြင်ဆင်ချက်များအနက် ဥပဒေကြမ်း ကော်မတီ၏ ထပ်မံပြင်ဆင်ချက်(၃)ချက်ကို ဥပဒေကြမ်းကော်မတီ၏ ပြင်ဆင်ချက်များအတိုင်း အတည်ပြုရန် လွှတ်တော်က သဘောတူပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type='speaker'>သဘောမတူတဲ့သူ ရှိပါသလားခင်ဗျား။ သဘောမတူတဲ့သူမရှိတဲ့အတွက် ပညာရေးသုတေသန၊ စီမံကိန်းနှင့်လေ့ကျင့်ရေးဥပဒေကြမ်းနဲ့စပ်လျဉ်းပြီး အမျိုးသားလွှတ်တော်၏ ပြင်ဆင်ချက်များအနက် (၃)ချက်ကို ဥပဒေကြမ်းကော်မတီ၏ ထပ်မံပြင်ဆင်ချက်အတိုင်း လွှတ်တော်က အတည်ပြုကြောင်း ကြေညာပါတယ်။</speech>
<speech type='speaker'>လွှတ်တော်ကိုယ်စားလှယ်များခင်ဗျား။ ပညာရေးသုတေသန၊ စီမံကိန်းနှင့် လေ့ကျင့်ရေးဥပဒေကြမ်းနဲ့စပ်လျဉ်းပြီး အမျိုးသားလွှတ်တော်၏ ပြင်ဆင်ချက်များအတိုင်း သဘော မတူတဲ့အချက်(၂)ချက်ကို တင်ပြဖို့ ဥပဒေကြမ်းကော်မတီကို ဖိတ်ခေါ်ပါတယ်</speech>
<speech><mp id='223'>ဦးပါထန်း(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော ပြည်သူ့လွှတ်တော် ပြည်သူ့လွှတ်တော်၏ အတည်ပြုချက်အတိုင်း သဘောတူသည့်အချက်(၂)ချက်ကို ဆက်လက် တင်သွင်းသွားမှာဖြစ်ပါတယ်။ အပိုဒ် ၆ ညှိနှိုင်းအစည်းအဝေး၏ သဘောတူဆုံးဖြတ်ချက်အရ အမျိုးသားလွှတ်တော်၏ ပြင်ဆင်ချက်အတိုင်း သဘောမတူဘဲ ပြည်သူ့လွှတ်တော်၏ အတည်ပြုချက် အတိုင်း သဘောတူသည့် အချက်(၂)ချက်မှာ အောက်ပါအတိုင်းဖြစ်ပါသည်။ ပြင်ဆင်ချက်ဇယားကို လွှတ်တော်ကိုယ်စားလှယ်များထံ ဖြန့်ဝေပြီးဖြစ်ပါသဖြင့် ဆက်လက်ဖတ်ကြားခြင်းမပြုတော့ပါ။အမျိုးသားလွှတ်တော်၏ ပြင်ဆင်ချက်အတိုင်း သဘောမတူဘဲ ပြည်သူ့လွှတ်တော်ရဲ့ အတည်ပြုချက်အတိုင်း ထားရှိရမည့်အချက်(၂)ချက်မှာ အောက်ပါအတိုင်းဖြစ်ပါသည်။] စာမျက်နှာ အပိုဒ်နှင့်အပိုဒ်ခွဲ အမှတ်စဉ် အပိုဒ် ၂ အပိုဒ်ခွဲ(ဂ) အပိုဒ် ၂ အပိုဒ်ခွဲ(ဃ) သို့ဖြစ်ပါ၍ အမျိုးသားလွှတ်တော်၏ ပြင်ဆင်ချက်အတိုင်း သဘောမတူဘဲ ပြည်သူ့လွှတ်တော်ရဲ့ အတည်ပြုချက်အတိုင်း ထားရှိရမည့်အချက်(၂)ချက်ကို လွှတ်တော်က အတည်ပြု ပေးနိုင်ပါရန် တင်ပြအပ်ပါတယ်။</speech>
<speech type='speaker'>ပညာရေးဝန်ကြီးဌာနရဲ့ သဘောထားပြောပါ</speech>
<speech><agency id='16'>ဦးဝင်းမော်ထွန်း(ဒုတိယဝန်ကြီး၊ ပညာရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ပြည်သူ့လွှတ်တော် ဥပဒေကြမ်းကော်မတီက ယခုတင်ပြတဲ့အချက်ကို ပညာရေးဝန်ကြီးဌာနမှ သဘောတူပါကြောင်း တင်ပြအပ်ပါတယ်။</speech>
<speech type='speaker'>လွှတ်တော်ကိုယ်စားလှယ်များခင်ဗျား။ ပညာရေးသုတေသန၊ စီမံကိန်းနှင့် လေ့ကျင့်ရေးဥပဒေကြမ်းနဲ့စပ်လျဉ်းပြီး အမျိုးသားလွှတ်တော်၏ ပြင်ဆင်ချက်(၂)ချက်ကို သဘော မတူဘဲ ပြည်သူ့လွှတ်တော်၏ ယခင်အတည်ပြုထားသည့်အတိုင်း အတည်ပြုရန် လွှတ်တော်က သဘောတူပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type='speaker'>သဘောမတူတဲ့သူ ရှိပါသလားခင်ဗျား။ သဘောမတူတဲ့သူမရှိတဲ့အတွက် ပညာရေးသုတေသန၊ စီမံကိန်းနှင့်လေ့ကျင့်ရေးဥပဒေကြမ်းနဲ့စပ်လျဉ်းပြီး အမျိုးသားလွှတ်တော်၏ ပြင်ဆင်ချက်(၂)ချက်ကို သဘောမတူဘဲ ပြည်သူ့လွှတ်တော်၏ ယခင်အတည်ပြုချက်အတိုင်း လွှတ်တော်က အတည်ပြုကြောင်း ကြေညာပါတယ်။</speech>
<title>အမျိုးသားလွှတ်တော်က ပြင်ဆင်ချက်ဖြင့် ပြန်လည်ပေးပို့သော ပညာရေးသုတေသန၊ စီမံကိန်းနှင့် လေ့ကျင့်ရေးဥပဒေကြမ်းနှင့်စပ်လျဉ်း၍ လွှတ်တော်နှစ်ရပ်သဘောကွဲလွဲမှုရှိပါက ပြည်ထောင်စု လွှတ်တော်တွင် ဆွေးနွေးဆုံးဖြတ်ရန် တင်ပြသင့်ကြောင်း ကိုယ်စားလှယ်တစ်ဦးက အဆိုတင်သွင်းခြင်းနှင့် လွှတ်တော်၏အဆုံးအဖြတ်ရယူခြင်း</title>
<speech type='speaker'>လွှတ်တော်ကိုယ်စားလှယ်များခင်ဗျား။ အမျိုးသားလွှတ်တော်က ပြင်ဆင်ချက် ဖြင့် ပြန်လည်ပေးပို့သော ပညာရေးသုတေသန၊ စီမံကိန်းနှင့် လေ့ကျင့်ရေးဥပဒေကြမ်းနဲ့စပ်လျဉ်း၍ အမျိုးသားလွှတ်တော်ရဲ့ ပြင်ဆင်ချက်များအနက် ဥပဒေကြမ်းကော်မတီ၏ ထပ်မံပြင်ဆင်ချက် (၃)ချက်နဲ့ အမျိုးသားလွှတ်တော်၏ ပြင်ဆင်ချက်အတိုင်း သဘောမတူဘဲ ပြည်သူ့လွှတ်တော်၏ ယခင်အတည်ပြုချက်အတိုင်း ထားသည့်သင့်အချက်(၂)ချက် စုစုပေါင်း (၅)ချက်ကို လွှတ်တော်က အတည်ပြုပြီးဖြစ်ပါတယ်။ ဒါ့ကြောင့် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၉၅ နည်းဥပဒေခွဲ(က)အရ ထိုသို့သဘောကွဲလွဲခြင်းကို ပြည်ထောင်စုလွှတ်တော်တွင် ဆွေးနွေးဆုံးဖြတ်ရန် တင်ပြသင့်ကြောင်း အဆိုတင်သွင်းရမည်ဖြစ်တဲ့အတွက် အဆိုတင်သွင်းဖို့ ဖိတ်ခေါ်ပါတယ်</speech>
<speech><mp id='295'>ဦးကျော်စိုးလင်း(ပြည်ကြီးတံခွန်မဲဆန္ဒနယ်)</mp>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များအားလုံး မင်္ဂလာပါလို့ ဦးစွာနှုတ်ခွန်း ဆက်သအပ်ပါတယ်။ ကျွန်တော်ကတော့ မန္တလေးတိုင်းဒေသကြီး၊ ပြည်ကြီးတံခွန်မဲဆန္ဒနယ်က ပြည်သူ့ လွှတ်တော်ကိုယ်စားလှယ် ဥပဒေကြမ်းကော်မတီရဲ့ အတွင်းရေးမှူး ဦးကျော်စိုးလင်း ဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ပညာရေးသုတေသန၊ စီမံကိန်းနှင့် လေ့ကျင့်ရေးဥပဒေကြမ်းနှင့်စပ်လျဉ်း၍ အမျိုးသားလွှတ်တော်မှ ပြင်ဆင်ချက်များဖြင့်ပေးပို့လာခြင်းအပေါ် သဘောထားကွဲလွဲသည့်အချက်(၅)ချက်ကို ပြည်ထောင်စု လွှတ်တော်၏ အဆုံးအဖြတ်ရယူပေးနိုင်ပါရန် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၉၅ နည်းဥပဒေခွဲ(က)အရ အဆိုတင်သွင်းသွားမှာဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ပြည်ထောင်စုအစိုးရအဖွဲ့ရုံးက ပေးပို့လာတဲ့ ပညာရေးသုတေသန၊ စီမံကိန်းနှင့် လေ့ကျင့်ရေး ဥပဒေကြမ်းကို ၂၄-၅-၂၀၁၉ ရက်နေ့တွင် ပြင်ဆင်ချက်များဖြင့်အတည်ပြုပြီးနောက် အမျိုးသား လွှတ်တော်သို့ ပေးပို့ခဲ့ပါတယ်။ ယင်းဥပဒေကြမ်းကို ၆-၈၂၀၁၉ ရက်နေ့မှာ အမျိုးသားလွှတ်တော် အစည်းအဝေးတွင် ပြည်သူ့လွှတ်တော်၏ အတည်ပြုချက်များအပေါ် ပြင်ဆင်ချက်များဖြင့် သဘောတူ ပါကြောင်း အမျိုးသားလွှတ်တော်မှ ပြန်လည်ပေးပို့လာခဲ့ပါတယ်။ အမျိုးသားလွှတ်တော်မှ ပြင်ဆင်ချက်များဖြင့် ပြန်လည်ပေးပို့လာတဲ့ ပြင်ဆင်ချက်များအနက် ထပ်မံပြင်ဆင်ရန် တင်ပြချက် (၃)ချက်နှင့် အမျိုးသားလွှတ်တော်၏ ပြင်ဆင်ချက်များအတိုင်း သဘောမတူဘဲ ပြည်သူ့လွှတ်တော်၏ အတည်ပြုချက်အတိုင်း ထားရှိမည့်အချက်(၂)ချက် စုစုပေါင်း အချက်(၅)ချက်အား ပြည်သူ့လွှတ်တော် နှင့် အမျိုးသားလွှတ်တော်တို့ သဘောထားကွဲလွဲခဲ့ကြပါတယ်။ ထိုကဲ့သို့ သဘောထားကွဲလွဲခဲ့တဲ့ အချက်(၅)ချက်ကို ပြည်ထောင်စုလွှတ်တော်သို့ တင်ပြ၍ အဆုံးအဖြတ်ရယူသင့်ပါကြောင်း ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၉၅ နည်းဥပဒေခွဲ(က)အရ လွှတ်တော်သို့ လေးစားစွာ အဆိုတင်သွင်းအပ်ပါတယ်ခင်ဗျား။</speech>
<speech type='speaker'>လွှတ်တော်ကိုယ်စားလှယ်များခင်ဗျား။ တင်ပြခဲ့တဲ့ အချက်(၅)ချက်နှင့်စပ်လျဉ်း၍ သဘောကွဲလွဲခြင်းကို ပြည်ထောင်စုလွှတ်တော်တွင် ဆွေးနွေးဆုံးဖြတ်ရန် တင်ပြမည်ဖြစ်ကြောင်းနှင့် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၉၅ နည်းဥပဒေခွဲ(က)နှင့်(ခ)တို့အရ ဆက်လက် ဆောင်ရွက်သွားမည်ဖြစ်ကြောင်းကြေညာပါတယ်။</speech>
</BillSection>
<MotionSection>
<title>ဦးဘိုကြီး၊ ချောက်မဲဆန္ဒနယ်က တင်သွင်းသည့် စက်မှုဝန်ကြီးဌာန၏ နိုင်ငံတော်ပိုင်စက်ရုံများမှ နိုင်ငံပိုင်စက်ရုံ၊ ပုဂ္ဂလိကပြုလုပ်လိုသည့်စက်ရုံ၊ ပုဂ္ဂလိကပိုင်ပူးပေါင်းထားပြီးစက်ရုံ၊ စက်မှု နယ်မြေနှင့် လတ်တလော ရပ်ဆိုင်းထားသော စက်ရုံများအား ပြည်သူ့ဘဏ္ဍာများဆုံးရှုံးမှု မရှိစေရန်နှင့် နိုင်ငံတော်အတွက် အမြန်ဆုံးအကျိုးရှိအောင် ဆောင်ရွက်ပေးရန် နိုင်ငံတော် အစိုးရအားတိုက်တွန်းသည့်အဆိုကို လွှတ်တော်ကိုယ်စားလှယ်များက ဆွေးနွေးခြင်း</title>
<speech type='speaker'>အစီအစဉ် ၈ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဦးဘိုကြီး၊ ချောက်မဲဆန္ဒနယ်က ဒုတိယအကြိမ် ပြည်သူ့လွှတ်တော် (၁၃) ကြိမ်မြောက် ပုံမှန်အစည်းအဝေး တတိယနေ့ (၂၃-၇-၂၀၁၉ ရက်နေ့)တွင် တင်သွင်းသွားတဲ့ စက်မှုဝန်ကြီးဌာန၏ နိုင်ငံတော်ပိုင်စက်ရုံ များမှ နိုင်ငံပိုင်စက်ရုံ၊ ပုဂ္ဂလိကပိုင်ပြုလုပ်သည့်စက်ရုံ၊ ပုဂ္ဂလိကပူးပေါင်းထားပြီး စက်ရုံ၊ စက်မှုနယ်မြေနှင့် လတ်တလောရပ်ဆိုင်းထားသော စက်ရုံများအား ပြည်သူ့ဘဏ္ဍာများ ဆုံးရှုံးမှုမရှိစေရန်နှင့် နိုင်ငံတော် အတွက် အမြန်ဆုံးအကျိုးရှိအောင် ဆောင်ရွက်ပေးရန် နိုင်ငံတော်အစိုးရအားတိုက်တွန်းသည့်အဆိုကို ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၇၀ အရ ဆောင်ရွက်သွားမှာဖြစ်ပါတယ်။ ယင်းအဆိုနဲ့စပ်လျဉ်းပြီး ဆွေးနွေးမယ့်ကိုယ်စားလှယ် ၁၃ ဦး ရှိပါတယ်</speech>
<speech type='speaker'>သဘောတူပထမဦးစွာ ပန်းတောင်းမဲဆန္ဒနယ်မှ ဒေါ်ခင်နှင်းသစ်က ဆွေးနွေးဖို့ ဖြစ်ပါတယ်။</speech>
<speech><mp id='198'>ဒေါ်ခင်နှင်းသစ်(ပန်းတောင်းမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် အားလုံးမင်္ဂလာပါရှင်။ ကျွန်မကတော့ ပန်းတောင်းမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဒေါ်ခင်နှင်းသစ် ဖြစ်ပါတယ်။ ၂၃-၇-၂၀၁၉ ရက်နေ့က ချောက်မဲဆန္ဒနယ်မှ ဦးဘိုကြီး တင်သွင်းခဲ့တဲ့အဆိုကို ရှင်းလင်းချက်များနှင့် ထောက်ခံဆွေးနွေးမှာဖြစ်ပါတယ်။ အဆိုရဲ့ ရည်ရွယ်ရင်း ကတော့ စက်မှုဝန်ကြီးဌာနမှ လတ်တလောရပ်ဆိုင်းခဲ့တဲ့စက်ရုံများကို အမြန်ဆုံးအကျိုးရှိအောင် ဆောင်ရွက်ပေးဖို့ဟု ယူဆပါတယ်။ ယခင်ကလည်း ဒီရပ်ဆိုင်းထားတဲ့ထဲမှာပါဝင်တဲ့ ကျွန်မမဲဆန္ဒနယ်မှ ကစစ-၁၆ ဆင်တဲစက်ရုံနှင့် မြင်းခြံသံမဏိစက်ရုံတို့နှင့်စပ်လျဉ်းပြီးမေးခွန်းများလည်း မေးခဲ့ဖူးပါ တယ်။ ဥက္ကဋ္ဌကြီးရှင် Power Point ဖြင့်ဆက်လက်တင်ပြခွင့်ပြု ပါ။ ၂၀၁၇ ခုနှစ်၊ မတ်လ ၁၇ ရက်နေ့ တွင် စက်မှုဝန်ကြီးဌာနအောက်မှ စက်ရုံနှင့်စီမံကိန်း ၂၄ ခုအား လတ်တလောရပ်ဆိုင်းခဲ့တဲ့အတွက် ယခုတော့အဆိုပါဝန်ကြီးဌာနလက်အောက်မှာ လည်ပတ်နေတဲ့ စက်ရုံ ၅၁ ရုံသာရှိပါတော့တယ်။ ဒီလို ရပ်နားထားတဲ့စက်ရုံတွေထဲမှာ အိုဟောင်းလို့၊ ခေတ်စနစ်နဲ့မညီတော့လို့ ရပ်နားသင့်တဲ့စက်ရုံတွေ ပါဝင်သလို ဆက်လက်ဆောင်ရွက်သင့်တဲ့စက်ရုံတွေလည်း ပါဝင်သေးကြောင်း သိရှိရပါတယ်။ ယေဘုယျအားဖြင့်တော့ ရပ်နားလိုက်တာက ရှုံးလို့ဖြစ်ပြီး ယခုဆိုရင် ရပ်နားထားတာ နှစ်နှစ်နဲ့ငါးလ နီးပါးရှိနေပါပြီ။ ဒီနေရာမှာဆောင်ရွက်ဆဲစီမံကိန်းလည်း ပါဝင်တာမို့ ကုန်ချောမထုတ်မီရှုံးတယ်လို့ ပြောမရနိုင်သလို၊ နှိုင်းယှဉ်ခံရတဲ့ ဈေးကွက်က တိုင်းပြည်လိုအပ်ချက်အပေါ် အဆမတန် ဈေးမြှင့် လိုက်မယ်ဆိုရင် မိမိနိုင်ငံက မထုတ်လုပ်နိုင်လို့ ရောင်းတဲ့ဈေးနဲ့ပဲ ပေးဝယ်ရမယ်ဆိုတာကို သတိပြု သင့်ကြောင်း အကြံပြုလိုပါတယ်။ ဖွံ့ဖြိုးဆဲနိုင်ငံတစ်ခုအနေနဲ့ အရှုံး၊ အမြတ်ကို စီးပွားရေးအမြင် တစ်ခု တည်းနဲ့ သုံးသပ်ခြင်းအစား အနာဂတ်နိုင်ငံတော်၏ အမျိုးသားရေးလုပ်ငန်းအတွက် အကျိုး သက်ရောက်မှုဖြစ်လာနိုင်သည်အထိ နက်နက်ရှိုင်းရှိုင်းနှင့် ကျယ်ကျယ်ပြန့်ပြန့်သုံးသပ်သင့်ပါတယ်။ ယခုအချိန်မှာ မိမိနိုင်ငံအနေနဲ့ ဖွံ့ဖြိုးတိုးတက်အောင် ပြန်လည်တည်ဆောက်နေဆဲကာလမို့ တိုင်းပြည် ရဲ့ အခြေခံလိုအပ်ချက်တွေအပေါ်မှာ ဖြည့်တင်းပေးရဦးမှာပဲ ဖြစ်ပါတယ်။ စက်ရုံများရှုံးလို့ ရပ်ထား ခြင်းက ငွေကြေးအတွက် အပေါင်းဖြစ်နိုင်သလို ကောင်းကျိုးအချို့လည်း ရကောင်းရနိုင်ပါလိမ့်မယ်။ ဒါပေမဲ့ ငွေကြေးမဟုတ်တဲ့ အရှုံးပေါင်းများစွာကို ဖြစ်စေနိုင်တာကြောင့် ထိုဆိုးကျိုးတွေကျတော့ သုံည မဟုတ်တော့တဲ့ အနုတ်လက္ခဏာပေါင်းများစွာအထိ ဖြစ်သွားစေနိုင်ပါတယ်။ ထိုအချက်အပေါ် ရှင်းလင်းရရင် ရပ်နားထားတဲ့စက်ရုံတွေက ဝန်ထမ်းများအနေနဲ့ လုပ်ငန်းခွင် မျှော်လင့်ချက်မရှိနိုင်တော့လို့ အခြားလုပ်ငန်းများကို ပြောင်းရွှေ့ လုပ်ကိုင်ခြင်း၊ နိုင်ငံခြားသို့ ထွက်သွား ခြင်းများကြောင့် Brdin Drdin များဖြစ်ပေါ်ခြင်းတို့သည် စက်မှုကျွမ်းကျင်နေတဲ့ လူ့စွမ်းအားများကို ဆုံးရှုံးစေပါတယ်။ ဝန်ထမ်းလစာပေးရခြင်းနဲ့ အခြားကုန်ကျစရိတ်များ ရင်းနှီးမြှုပ်နှံထားမှုများအတွက် တော့ ငွေကြေးအရ နစ်နာရပြန်ပါတယ်။ ဒါ့အပြင်ဆောင်ရွက်ဆဲဖြစ်တဲ့ မြင်းခြံသံမဏိစက်ရုံလိုမျိုး ကျတော့ စီမံကိန်းမပြီးတော့ ထုတ်ကုန်မရနိုင်။ ဒါကြောင့်ရင်းနှီးမြှုပ်နှံထားသမျှတွေက သဲထဲရေသွန် ဖြစ်နေတဲ့ကိန်းဆိုက်နေပြီး ချေးငွေအတွက် အတိုးအရင်းပေါင်းများစွာကျတော့ နိုင်ငံ့ဘဏ္ဍာထဲကပဲ ဆက်ပြီးဆက်နေရဦးမှာဆိုတော့ သတိကြီးစွာနဲ့ စီမံခန့်ခွဲဖို့လိုအပ်တယ်လို့ ရှုမြင်ပါတယ်။ ဖော်ပြပါ နည်းပညာတက္ကသိုလ်နှင့်သင်တန်းကျောင်းများမှ နှစ်စဉ်အင်ဂျင်နီယာများ လက်တွေ့လုပ်ငန်းခွင် ဝင်နိုင်သူများစွာ မွေးထုတ်ပေးလျက်ရှိပါတယ်။ နိုင်ငံ့စက်ရုံရဲ့ သုံးပုံတစ်ပုံခန့်လောက်က ရပ်နားထား တော့ ၎င်းတို့အတွက် အလုပ်အကိုင်နှင့် စက်ရုံအားဗဟိုပြု၍ ဒေသတွင်းအခြားသွယ်ဝိုက်သော အခွင့် အလမ်းများကို အဟန့်အတားဖြစ်စေပါတယ်။ ဒါကြောင့် အဆိုပါလူ့စွမ်းအားအရင်းအမြစ်များအတွက် မြန်မာ့စက်မှုကဏ္ဍဟာ မဖြစ်မနေရှင်သန်ဖွံ့ဖြိုးနေရမှာဖြစ်ပါတယ်။ အာဆီယံဒေသအတွင်း စက်မှု ကဏ္ဍပါဝင်မှုနှုန်းမှာ မြန်မာနိုင်ငံက နိမ့်ကျလျက်ရှိကြောင်းနှင့် ပြည်တွင်းစက်မှုကဏ္ဍဖွံ့ဖြိုးတိုးတက်မှု အခြေအနေလည်း လျော့နည်းနေကြောင်း တွေ့မြင်နိုင်ပါတယ်။ ကမ္ဘာ့နိုင်ငံတွေက နည်းပညာနှင့် စက်မှုဖွံ့ဖြိုးအောင် ကြိုးစားနေကြချိန်မှာ မိမိနိုင်ငံအနေနဲ့ နဂိုကမှ နောက်ကျနေခြင်းကြောင့် ရပ်နေ လို့မဖြစ်ဘူး။ ခေတ်စနစ်နှင့်လိုက်လျောညီထွေဖြစ်နိုင်ဖို့ ရုန်းကန်ကြိုးစားပေးဖို့ကိုလည်း တိုက်တွန်း လိုပါတယ်ရှင်။ ဖော်ပြပါအတိုင်း နိုင်ငံ၏စီးပွားရေးဆိုင်ရာမူဝါဒ ၁၂ ချက်အနက် အပိုဒ် ၂ မှာအဆိုရဲ့ တိုက်တွန်းချက်များနှင့် ကိုက်ညီလျက်ရှိပါတယ်။ ဒါ့အပြင် ၂၀၃၀ ခုနှစ်တွင်လည်း ကမ္ဘာ့နိုင်ငံများနှင့် လက်တွဲဆောင်ရွက်နေတဲ့ စဉ်ဆက်မပြတ် ဖွံ့ဖြိုးမှုပန်းတိုင်၏ ရည်မှန်းချက်ကိုးတွင် စက်မှုကဏ္ဍပါဝင် နေခြင်းကြောင့် ပြည်တွင်းမူဝါဒများ၊ ပြည်ပနှင့်ပူးပေါင်းဆောင်ရွက်မှုများအောင်မြင်နိုင်ရန်အတွက်မြန်မာ့စက်မှုကဏ္ဍမှာ မဖြစ်မနေတိုးတက်ဖို့လိုအပ်ကြောင်းကိုလည်း အကြံပြုလိုပါတယ်။ လေးစားအပ်ပါသော ဥက္ကဋ္ဌကြီးရှင်။ အထက်ပါရှင်းလင်းချက်များအပြင် အဆိုပါရပ်ဆိုင်းထား သောစက်ရုံအချို့မှ ထုတ်ကုန်များသည် အနာဂတ်နိုင်ငံတော်အတွက် ကာကွယ်ရေး၊ တည်ဆောက်ရေး၊ ဆက်စပ်စီးပွားရေးလုပ်ငန်းများနှင့် ဖွံ့ဖြိုးတိုးတက်ရေးများအတွက်ဖြစ်လို့ အမျိုးသားရေးလုပ်ငန်း အသွင်ဖြင့်ရှိသင့်သလို ပြည်တွင်းသွင်းကုန်အစားထိုးနိုင်ခြင်း၊ သွင်းကုန်းဈေးနှုန်းထိန်းချုပ်နိုင်ခြင်း၊ ပြည်တွင်း/ပြည်ပရင်းနှီးမြှုပ်နှံများ တိုးတက်နိုင်ခြင်းစတဲ့ နိုင်ငံ့အတွက်ကောင်းကျိုးများစွာကိုပါ ရရှိနိုင် မှာဖြစ်လို့ ယခုအဆိုအား ထောက်ခံဆွေးနွေးရခြင်းဖြစ်ပါတယ်။ ကျေးဇူးအများကြီးတင်ပါတယ်ရှင်</speech>
<speech type='speaker'>လှိုင်မဲဆန္ဒနယ်မှ ဦးအောင်ကျော်ကျော်ဦး ဆွေးနွေးဖို့ ဖြစ်ပါတယ်</speech>
<speech><mp id='477'>ဦးအောင်ကျော်ကျော်ဦး(လှိုင်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် အားလုံး မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ လှိုင်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအောင်ကျော်ကျော်ဦး ဖြစ်ပါတယ်။ ဦးဘိုကြီး၊ ချောက်မဲဆန္ဒနယ် က တင်သွင်းတဲ့အဆိုကို ထောက်ခံဆွေးနွေးသွားမှာ ဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ၂၀၁၇ ခုနှစ် ဒုတိယအကြိမ် ပြည်ထောင်စုလွှတ်တော် စတုတ္ထပုံမှန်အစည်းအဝေးဆုံးဖြတ်ချက်အရ စက်မှုဝန်ကြီးဌာနရဲ့ ငါးနှစ် ဆက်တိုက်နှင့်အထက် အရှုံးပေါ်နေတဲ့ စက်ရုံ ၂၂ ရုံနှင့် သံမဏိစက်ရုံ နှစ်ရုံကို လတ်တလော ရပ်ဆိုင်း ထားခဲ့ပါတယ်။ ပြန်လည်လေ့လာသုံးသပ်ဖို့အတွက် ဖြစ်ပါတယ်။ ယခုအချိန်မှာတော့ လေ့လာသုံးသပ် မှုများ ပြုလုပ်ခဲ့ပြီးဖြစ်လို့ ဒီစက်ရုံတွေကို ဘယ်လိုစီမံဆောင်ရွက်မယ်ဆိုတာ ဆုံးဖြတ်ရမယ့်အချိန် ရောက်နေပြီ ဖြစ်ပါတယ်။ စက်မှုဝန်ကြီးဌာနမှာ စက်ရုံ၊ အလုပ်ရုံပေါင်း ၁၀၁၃ ရှိပြီးတော့ ၅၇ ရုံဟာ ပုဂ္ဂလိကနှင့်ပူးပေါင်းဆောင်ရွက်နေပြီးတော့ ကျန်တဲ့ ၅၆ ရုံအနက် ၂၄ ရုံကို လတ်တလော ရပ်ဆိုင်းခဲ့တာဖြစ်ပါတယ်။ ဒီစက်ရုံတွေကို ဘယ်လိုစီမံဆောင်ရွက်မလဲဆိုတာ မစဉ်းစားခင် စက်မှုဝန်ကြီးဌာနရဲ့ လက်ရှိအခြေအနေအချို့ကို တင်ပြလိုပါတယ်။ စက်မှုဝန်ကြီးဌာနမှာ စုစုပေါင်းဝန်ထမ်း ၃၉၀၀၀ ဦးကျော်ရှိပြီးတော့ ရပ်ဆိုင်းထားတဲ့စက်ရုံ ၂၄ ရုံ မှာ ဝန်ထမ်းပေါင်း ၁၀၀၀၀ ဦးကျော်ရှိပါတယ်။ နှစ်စဉ်ဝန်ထမ်းလစာဟာ ဘီလီယံ ၅၀ ရှိပြီးတော့ ပင်စင်လစာက ၂၅ ဘီလီယံရှိပါတယ်။ ၂၀၁၉၂၀၂၀ ဘဏ္ဍာရေးနှစ်မှာ နိုင်ငံခြားကြွေးမြီအကြွေးဆပ် နေရတာ ၁၄၈ ဘီလီယံရှိပါတယ်။ တစ်ရက်ကို ကျွန်တော်တို့ နိုင်ငံအနေနဲ့ ဘာမှ မစားရ၊ မသောက်ရ ပဲနဲ့ သန်း ၄၀၀ အကြွေးဆပ်နေရပါတယ်။ ရပ်ဆိုင်းထားတဲ့ စက်ရုံ ၂၄ ရုံအနက်က သံမဏိစက်ရုံ နှစ်ရုံ ဟာ မြန်မာ့စီးပွားရေး ကော်ပိုရေးရှင်း(MEC) ကလွှဲပြောင်းခဲ့တာဖြစ်ပြီးတော့ Custic Soda စက်ရုံ (သထုံ) ဟာ မြန်မာ့စီးပွားရေးဦးပိုင်ကနေလွှဲပြောင်းပေးခဲ့တာ ဖြစ်ပါတယ်။ မြင်းခြံမြို့ သံမဏိစက်ရုံရဲ့ ရင်းနှီးမြှုပ်နှံမှုဟာ ယူရိုသန်း ၁၃၀၀ ကျော်ရှိပါတယ်။ ဒီစက်ရုံတစ်ရုံတည်းနဲ့ ကြွေးမြီဟာ ကျွန်တော်တို့ မြန်မာနိုင်ငံရဲ့ နိုင်ငံခြားကြွေးမြီစုစုပေါင်းရဲ့ ၁၀ ပုံ ၁ ပုံရှိနေပါတယ်။ စက်မှုဝန်ကြီးဌာနမှာရှိတဲ့ နိုင်ငံပိုင် စီးပွားရေးလုပ်ငန်းများဖြစ်တဲ့ အမှတ်(၁)၊ အမှတ်(၂)၊ အမှတ်(၃) အကြီးစားစက်မှုလုပ်ငန်းများဟာ နှစ်စဉ်နှစ်တိုင်းပဲအရှုံးပေါ်နေပါတယ်။ ဒီလုပ်ငန်းတွေကို ထုတ်ကုန်များ ဈေးကွက်မှာယှဉ်ပြိုင်နိုင်စွမ်းမရှိခြင်း၊ ထုတ်လုပ်မှုစရိတ်ကြီး မြင့်ခြင်း၊ ဝန်ထမ်းစရိတ်၊ လစာစရိတ်၊ ပင်စင်အစရှိတဲ့ စီမံခန့်ခွဲမှုစရိတ်များ စက်ရုံပုံသေစရိတ်နှင့် နိုင်ငံခြားချေးငွေနှင့်ဆောင်ရွက်ခဲ့တဲ့စက်ရုံများအတွက် ပေးဆပ်ရတဲ့အတိုးနဲ့ နိုင်ငံခြားငွေလဲလှယ်မှု နှုန်းပြောင်းလဲမှုများကြောင့် နှစ်စဉ်အရှုံးများဖြစ်ပေါ်နေကြောင်းကို တွေ့ရပါတယ်။ ဒီစက်ရုံတွေကို ဘယ်လိုစီမံဆောင်ရွက်သင့်သလဲဆိုတာ စဉ်းစားတဲ့အခါမှာ ကျွန်တော်တို့ ပထမဦးစွာ မူဝါဒကို အရင်ဆုံး စဉ်းစားရပါမယ်။ နိုင်ငံရဲ့ အနာဂတ်မျှော်မှန်းချက် (Mission)ကို ကျွန်တော်တို့ကြည့်ရပါမယ်။ ကျွန်တော်တို့ နိုင်ငံအနေနဲ့ ဒီမိုကရေစီဖက်ဒရယ်ပြည်ထောင်စုတည်ဆောက်ရင် ဈေးကွက်စီးပွားရေးစနစ် ကျင့်သုံး မယ်ဆိုတာ သဘောတူဆုံးဖြတ်ပြီးသားဖြစ်ပါတယ်။ ဒီစက်ရုံတွေက အရင်က ဆိုရှယ်လစ်စနစ်စီမံကိန်း စီးပွားရေးမှာ လူသုံးကုန်ပစ္စည်းဖြည့်ဆည်းဖို့ တပ်မတော်အစိုးရလက်လက်မှာ နိုင်ငံတကာစီးပွားရေး ပိတ်ဆို့မှုတွေကို ကာကွယ်ဖို့ ရည်ရွယ်တည်ဆောက်ခဲ့တာဖြစ်ပါတယ်။ ယခုအခါမှာတော့ ဈေးကွက် စီးပွားရေးနှင့် အံဝင်မယ့် စီးပွားရေးဆန်ဆန်ဆောင်ရွက်နိုင်မယ့် နည်းလမ်းများကို စဉ်းစားရမှာ ဖြစ်ပါ တယ်။ နိုင်ငံတော်ပိုင်စက်ရုံများကို ပုဂ္ဂလိကသို့ အကျိုးတူလုပ်ကိုင်ခွင့်ပေးခြင်းဖြင့် ရင်းနှီးမြှုပ်နှံသူများ အနေနဲ့ ရှိပြီးသားအခြေခံအဆောက်အဦများ၊ ကျွမ်းကျင်ဝန်ထမ်းများကို အကျိုးရှိစွာအသုံးချနိုင်မှာ ဖြစ်ပါတယ်။ ဥပမာအနေနဲ့ပြောရရင် ကျောက်ဆည်ဘိလပ်မြေစက်ရုံကို Profit Share နှင့် အယ်လ်ဖာဘိလပ်မြေထုတ်လုပ်ရာမှာ အောင်မြင်ပါတယ်။ ကျောက်ဆည်မှန်စက်ရုံလည်း ပုဂ္ဂလိကပိုင် အဖြစ် ပြုပြင်ပြောင်းလဲဆောင်ရွက်ရာမှာ အောင်မြင်နေပြီဖြစ်ပါတယ်။ လက်ရှိနိုင်ငံတော်ရဲ့ စီးပွားရေး မူဝါဒက နိုင်ငံပိုင်စီးပွားရေးလုပ်ငန်းများ ပိုမိုအောင်မြင်အောင်ဆောင်ရွက်ခြင်း၊ ပြုပြင်ပြောင်းလဲ လုပ်ကိုင်နိုင်ချေရှိတဲ့လုပ်ငန်းများကို ပုဂ္ဂလိကပိုင်အဖြစ်ပြောင်းလဲလုပ်ဆောင်နိုင်ခြင်းတို့အပြင် အလုပ် အကိုင်နှင့်စီးပွားရေးဖွံ့ဖြိုးတိုးတက်မှုကို အထောက်အကူပြု စေမယ့် အသေးစား၊ အလတ်စား စီးပွားရေးလုပ်ငန်းများ ပံ့ပိုးကူညီရန်ဆိုပြီးတော့ မူဝါဒချမှတ်ထားတာဖြစ်ပါတယ်။ နိုင်ငံပိုင်စီးပွားရေး လုပ်ငန်းတွေကို ထိထိရောက်ရောက်လည်ပတ်ပြီး အမြတ်အစွန်းရရှိဖို့အတွက် စီးပွားရေးဆန်ဆန် ဆောင်ရွက်ခြင်း၊ Cooperation များဖြင့် အသွင်ပြောင်းလဲခြင်း၊ ပုဂ္ဂလိကပိုင်ပြုလုပ်ခြင်းများကို ဆောင်ရွက်ရမှာဖြစ်ပါတယ်။ နိုင်ငံပိုင်စီးပွားရေးလုပ်ငန်းများ ဥပဒေတစ်ရပ်ကိုလည်း ရေးဆွဲဖို. လိုအပ် နေပြီဖြစ်ပါတယ်။ မြန်မာနိုင်ငံအနေနဲ့ ဈေးကွက်စီးပွားရေးစနစ်ကို ကျင့်သုံးမှာဖြစ်တဲ့အတွက် ပုဂ္ဂလိက ကဏ္ဍကို ဦးစားပေးပြီးတော့ မြှင့်တင်သင့်ပါတယ်။ ပြည်တွင်းထုတ်ကုန်များတိုးမြှင့်ရန် ပြည်ပသွင်းကုန်များ နှင့်ယှဉ်ပြိုင်နိုင်ဖို့အတွက် ကုန်ကြမ်းပစ္စည်းများ တင်သွင်းခြင်းကို အခွန်လျှော့ချပေးသင့်ပါတယ်။ နိုင်ငံပိုင်စီးပွားရေးလုပ်ငန်းများ လွတ်လွတ်လပ်လပ်နှင့် ဈေးကွက်မှာယှဉ်ပြိုင်နိုင်ဖို့အတွက် ဝန်ထုပ် ဝန်ပိုးဖြစ်နေတဲ့ ပင်စင်လစာများကို ပင်စင် Fund အဖြစ် ခွဲထုတ်သင့်ပါတယ်။ မဖြစ်မနေထားရှိမယ့် လုပ်ငန်းများကိုသာ နိုင်ငံပိုင်အဖြစ်ထားရှိပြီးတော့ ကျန်လုပ်ငန်းများကို PPP JV Legsing၊ Profit Share Product Share ouple see:et:0$. ygömyc$:op: sa[g8cbwwçulempe: အကြံပြု တင်ပြအပ်ပါတယ်။ တဖြည်းဖြည်းနဲ့ ပုဂ္ဂလိကပိုင်အဖြစ် ပြောင်းလဲပြီးတဲ့အခါမှာ စက်မှုဝန်ကြီးဌာနအနေနဲ့ Regulatory Body အဖြစ်ပဲ ဆောင်ရွက်သင့်ပါ တယ်။ မူဝါဒချမှတ်ခြင်း၊ စည်းမျဉ်းစည်းကမ်းများ လိုက်နာစေခြင်း၊ ဈေးကွက်ကိုမျှတအောင် ဆောင်ရွက်ပေးခြင်း၊ စက်မှုလုပ်ငန်းများရဲ့ လိုအပ်ချက်ကို ဖြည့်တင်းပေးခြင်း၊ ကျွမ်းကျင်လုပ်သားများ လေ့ကျင့်မွေးထုတ်ပေးခြင်းတို့သာ ဆောင်ရွက်သင့်ပါတယ်။ နိုင်ငံပိုင်အနေနဲ့ စီးပွားရေးလုပ်ငန်းများ ကိုဆောင်ရွက်ဖို့မသင့်ပါဘူး။ စက်မှုဝန်ကြီးဌာနအနေနဲ့ မြေနဲ့အခြေခံအဆောက်အဦ အများအပြား တော့ ကျန်ရှိနေပါသေးတယ်။ တချို့နေရာများမှာ ဝန်ထမ်းအိမ်ရာများဖြစ်ပြီးတော့ တချို့စက်ရုံများက တော့ မြို့ပြဧရိယာ (Residential Ared) ထဲကိုရောက်နေပြီဖြစ်ပါတယ်။ ဝန်ထမ်းအိမ်ရာများကို အထပ်မြင့်တည်ဆောက်ကာ စုစည်းထားနိုင်ပြီး ကျန်တဲ့နေရာများကို လူနေအဆောက်အဦများ၊ Shopping Mall များ၊ ကုမ္ပဏီရုံးခန်းများ၊ စီးပွားရေးလုပ်ငန်းများအဖြစ် ရင်းနှီးမြှုပ်နှံမှုများ ဖိတ်ခေါ် ပြီးတော့ တန်ဖိုးမြှင့်ပြီးတော့ အကျိုးရှိစွာအသုံးချသင့်ပါတယ်။ နိုင်ငံတော်လည်း ဝင်ငွေရရှိမှာဖြစ်ပါ တယ်။ ကျွန်တော်တို့လှိုင်မြို့နယ်မှာတော့ စက်မှုဝန်ကြီးဌာနပိုင် မြေဧရိယာ ၅၈ ဧက ရှိနေပါသေးတယ်။ ဒီလိုနည်းနှင့် နှစ်စဉ်အရှုံးပေါ်နေတဲ့ ပြည်သူ့ဘဏ္ဍာငွေတွေကို ပြန်လည်ဆယ်တင်ပြီးတော့ ပညာရေး၊ ကျန်းမာရေး၊ အသုံးစရိတ်များမှာ အကျိုးရှိစွာ တိုးမြှင့်သုံးစွဲနိုင်မှာဖြစ်ကြောင်း အကြံပြု ဆွေးနွေးအပ် ပါတယ်။ နိုင်ငံပိုင်စက်ရုံများကို ပုဂ္ဂလိကပိုင်အဖြစ် ပြုပြင်ပြောင်းလဲဖို့၊ ရင်းနှီးမြှုပ်နှံမှုဖိတ်ခေါ်ဖို့ အကြံ ပြု အပ်ပါတယ်။ အားလုံးကျေးဇူးတင်ပါတယ်။</speech>
<speech type='speaker'>သဘောတူစေတုတ္တရာမဲဆန္ဒနယ်မှ ဦးကျော်အောင်လွင် ဆွေးနွေးဖို့ ဖြစ်ပါတယ်။</speech>
<speech><mp id='262'>ဦးကျော်အောင်လွင်(စေတုတ္တရာမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် အားလုံးပဲမင်္ဂလာပါ။ ကျွန်တော်ကတော့ စေတုတ္တရာမဲဆန္ဒနယ် ပြည်သူ့လွှတ်တော် ကိုယ်စားလှယ် ဦးကျော်အောင်လွင်ပါ။ ချောက်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးဘိုကြီး ရဲ့ အဆိုကို ထောက်ခံဆွေးနွေးသွားမှာပါ။ စက်မှုဝန်ကြီးဌာနလက်အောက်မှာ စက်ရုံပေါင်း ၁၁၂ ရုံ ရှိပါတယ်။ ပုဂ္ဂလိကနှင့်ပူပေါင်းထားပြီး စက်ရုံ ၅၅ ရုံရှိပြီးတော့ နိုင်ငံပိုင်စက်ရုံ ၅၇ ရုံရှိပါတယ်။ အဲဒီထဲက လတ်တလောရပ်ဆိုင်းထားရတဲ့ စက်ရုံက ၂၃ ရုံပါ။ အဲဒီရပ်ဆိုင်းထားရတဲ့ စက်ရုံတွေထဲက အမှတ်(၁) သံမဏိစက်ရုံ(မြင်းခြံ) ကိုကြည့်ရင် ရင်းနှီးမြှုပ်နှံမှု ကျပ်သန်းပေါင်း ၁၇၉၅၅၀၅.၂၀၂ သန်း၊ နိုင်ငံခြားငွေ ယူရို ၁၀၅၃.၉၆၅ သန်းရှိပါတယ်။ ဝန်ထမ်းအင်အား ၈၂၈ ဦးနှင့် ပင်စင်စားခြောက်ဦး အတွက် လစာနှင့်ပင်စင်စရိတ်တစ်နှစ်ကို ၁၈၀၅.၂ သန်းရှိပါတယ်။ ၂၀၁၇-၂၀၁၈ ဘဏ္ဍာရေးနှစ်မှာ ကျပ်သန်းပေါင်း ၂၅၀၉၀.၄၉၂ သန်းအရှုံးပေါ်တာတွေ့ရပါတယ်။ နောက်အမှတ်(၁၄)အကြီးစား စက်ရုံ(သာဂရ)ကတော့ ရင်းနှီးမြှုပ်နှံမှု သန်းပေါင်း ၁၂၅၆၉၅.၃၂၈ သန်း၊ အမေရိကန်ဒေါ်လာ ၁၈၈.၄၅၂ သန်းနှင့် ယွမ်သန်း ၂၀ ရှိတာ တွေ့ရပါတယ်။ ဝန်ထမ်းအင်အား ၃၀၉ ဦး၊ ပင်စင်စား ၂၃ ဦး အတွက် တစ်နှစ်လစာပင်စင်က ၇၂၃.၆၈၃ သန်းရှိတာ တွေ့ရပါတယ်။ ၂၀၁၇-၂၀၁၈ ဘဏ္ဍာရေးနှစ် မှာ ကျပ်သန်းပေါင်း ၃၉၇၆.၃၄၁ သန်း အရှုံးပေါ်တာကို တွေ့ရပါတယ်။ နောက် အမှတ်(၅)အထည် စက်ရုံ ပခုက္ကူ ရင်းနှီးမြှုပ်နှံမှုတန်ဖိုးကတော့ သန်းပေါင်း ၇၇၂၀.၁၁၆ သန်းရှိပြီးတော့ ဝန်ထမ်း ၁၃၂၉ ဦး ပင်စင်စား ၁၆၃ ဦးရှိပြီး တစ်နှစ်လစာနှင့်ပင်စင်က ၂၅၀ ၂.၈၁ သန်းရှိပါတယ်။ ၂၀၁၇-၂၀၁၈ ဘဏ္ဍာရေးနှစ်မှာ သန်းပေါင်း ၂၈၇၀.၁၂ သန်းအရှုံးပေါ်တာကို တွေ့ရပါတယ်။ ဒါကြောင့် အဲဒီလို စက်ရုံများစွာရဲ့ ရင်းနှီးမြှုပ်နှံထားရတဲ့ နိုင်ငံ့ဘဏ္ဍာတွေ၊ နိုင်ငံခြားကြွေးမြီတွေ၊ ဝန်ထမ်းလစာတွေ၊ ထိန်းသိမ်းစရိတ်တွေကို ခန့်မှန်းနိုင်ဖို့တင်ပြတာပါ။ စက်မှုဝန်ကြီးဌာနက ၂၀၁၅-၂၀၁၆ ဘဏ္ဍာရေးနှစ်မှာ ကျပ်သန်းပေါင်း ၈၉၄၇၁ သန်း အရှုံး ပေါ်တယ်။ ၂၀၁၆၂၀၁၇ ဘဏ္ဍာရေးနှစ်မှာ ကျပ်သန်းပေါင်း ၉၄၈၅၀ သန်းနှင့် ၂၀၁၇-၂၀၁၈ ဘဏ္ဍာရေးနှစ်မှာတော့ ကျပ်သန်းပေါင်း ၆၆၂၆၆ သန်း အရှုံးပေါ်ခဲ့တာပါ။ စက်ရုံတွေဘာကြောင့် အရှုံးပေါ်သလဲ။ ဘာကြောင့်ရပ်ဆိုင်းထာသလဲဆိုတာကြည့်ရင် စက်ရုံများရှိစက်များဟာ သက်တမ်း လွန်ခေတ်မမီတာ၊ စက်စွမ်းအားကျဆင်းတာ၊ ဈေးကွက်ဝင်အရည်အသွေးမီပစ္စည်းတွေ မထုတ်လုပ် နိုင်တာ၊ ပြည်ပထုတ်ကုန်များရဲ့ အရည်အသွေး၊ ဈေးနှုန်း၊ ဒီဇိုင်းအရ ယှဉ်ပြိုင်နိုင်စွမ်းမရှိတာ။ ဈေးကွက်မရှိဘူး။ ဝယ်သူမရှိလို့ ကုန်လက်ကျန်တွေများနေတာ။ ဝန်ထမ်းအင်အားတွေများပြီးတော့ လစာ၊ ပင်စင်စရိတ်တွေတိုးမြှင့်လာတာ။ လျှပ်စစ်ဓာတ်အား၊ လောင်စာဆီ၊ သဘာဝဓာတ်ငွေ့ဈေးတွေ မြင့်လာတာ။ ထုတ်လုပ်မှုစရိတ်ဈေးတွေမြင့်ပြီးတော့ရောင်းဈေးနှင့်မကာမိတာစသည်ဖြင့် တွေ့ရှိရပါ တယ်။ ဒါကြောင့် ဆုပ်လည်းစူး၊ စားလည်းရူးဆိုသလို လည်ပြန်တော့လည်းရှုံး၊ ရပ်ထားပြန်တော့လည်း ရှုံးနှင့် အဲဒီအရှုံးထုပ်၊ အရှုံးကြွေးတွေကို နိုင်ငံတော်နှင့်ပြည်သူတွေ ထမ်းနေကြရတာပါ။ အဲဒီအထဲမှာ ဆိပ်ဖြူသစ်ဆိမ့်ဆီစက်ရုံစီမံကိန်းတွေလည်း ပါဝင်ပါတယ်။ အဲဒီစက်ရုံစီမံကိန်းတွေအတွက် ပြည်သူ့ ဘဏ္ဍငွေတွေ ခွက်ခွက်လန်အောင် အရှုံးပေါ်ခဲ့ပေမဲ့ သက်ဆိုင်ရာတာဝန်ရှိသူတွေကတော့ နိုင်ငံတကာ အဆင့်ဘဏ်လုပ်ငန်းကြီးတွေ၊ စီးပွားရေးအင်ပါယာကြီးတွေ၊ ကုမ္ပဏီလုပ်ငန်းစုကြီးတွေ ပိုင်ဆိုင်ပြီး တော့ ကမ္ဘာ့အဆင့်သူဌေးကြီးတွေဖြစ်သွားတာ မျက်လှည့်ပြလိုက်သလိုပါ။ သံမသေလို့ တပြည်မဝခဲ့ ပေမဲ့ ပြဒါးသေလို့ တစ်ဆွေလုံးဝခဲ့ကြတာပါ။ ဒီနေရာမှာ ၂၀၁၇-၂၀၁၈ စာရင်းစစ်ချုပ်အစီရင်ခံစာ စာမျက်နှာ ၃၄၃ မှာဖော်ပြခဲ့တဲ့ မြန်မာ့ စီးပွားရေးဦးပိုင်လီမိတက်က ၃-၆-၂၀၁၀ ရက်နေ့မှာ မြန်မာနိုင်ငံခြားကုန်သွယ်မှုဘဏ်နှင့် Chind Exim Bank တို့နှင့် ချေးငွေစာချုပ်ချုပ်ဆိုပြီးတော့ RMB သန်း ၆၉၀ ချေးယူခဲ့ပါတယ်။ ချေးငွေရဲ့ ၄၀ ရာခိုင်နှုန်း RMB သန်း ၂၇၆ နှင့်ညီမျှတဲ့ US ဒေါ်လာသန်း ၄၀ ကို ရယူသုံးစွဲခဲ့တယ်။ မြန်မာ့စီးပွားရေး ဦးပိုင်လီမိတက်မှ လုပ်ငန်းအကောင်အထည်မဖော်နိုင်တော့လို့ စက်မှုဝန်ကြီးဌာန အမှတ်(၃) အကြီးစား စက်မှုလုပ်ငန်းကိုလွှဲတယ်။ ၃၁-၃-၂၀၁၈ ရက်နေ့မှာ ချေးငွေအရင်း RMB သန်း ၂၇၆ သန်းနှင့် အတိုး RMB ၁၃.၀၅ သန်းကို နိုင်ငံတော်က ပေးချေခဲ့ရတယ်။ အဲဒီစီမံကိန်းတွေအတွက် တရုတ်ချေးငွေအပြင် မြေနေရာပြုပြင်ခြင်း၊ ခြံစည်းရိုးကာရံခြင်း၊ လမ်း၊ တံတား၊ ရေ၊ မီး၊ အဆောက်အဦတွေအတွက် ၂၀၁၄-၂၀၁၅ ဘဏ္ဍာရေးနှစ်က ၂၀၁၇-၂၀၁၈ ဘဏ္ဍာရေးနှစ်အထိ ပြည်ထောင်စုဘဏ္ဍာရန်ပုံငွေက သန်းပေါင်း ၁၇၂၇၄ သန်းကို ကျခံခဲ့ရပါတယ်။ အဲဒီစီမံကိန်းအကောင်အထည်မဖော်နိုင်ဘဲ ရပ်ဆိုင်း ထားရလို့ နိုင်ငံ့ဘဏ္ဍာတွေဆုံးရှုံးရုံမကဘဲနဲ့ Exim Bank csecsoz caj:92000:corfasozon sajieg omuponszásmog:com Management Feel Commitment Fee များ စတင်တွက်ချက် တောင်းခံမယ်။ အတိုးနှုန်းမြင့်မားတယ်။ အရင်းပေးဆပ်ချိန်မရောက်မီ အတိုးပေးချေ ရတယ်။ တစ်နှစ်ကို ရက်ပေါင်း ၃၆၀ ရက်နဲ့တွက်ချက်တောင်းခံတယ်။ နိုင်ငံခြားငွေလဲနှုန်းမြင့်မား မြင့်တက်လို့ အတိုးငွေများလာတယ်။ စတဲ့စတဲ့ နိုင်ငံအတွက်လေးလံတဲ့ ဝန်ထုပ်ဝန်ပိုးတွေကို ထမ်းပိုး နေရတယ်လို့ သုံးသပ်ထားတာကို တွေ့ရှိရပါတယ်။ ငါးတကာယိုတဲ့ချေး ပုစွန်ဆိတ်ခေါင်းပေါ်က ဆိုတဲ့စကားလို အရှုံးမှန်သမျှ နိုင်ငံတော်ကခေါင်းခံ အကျိုးအမြတ်တွေကိုတော့ လူတချို့စံနေခဲ့ ကြတာပါ။ ဒါကြောင့် တစ်ပြည်လုံးချွတ်ခြုံ ကျပြီးတော့ကြွေးပတ်လည်ဝိုင်းနေတဲ့နိုင်ငံမှာ ပြည်သူ့ ဘဏ္ဍာတွေကို တိုင်းပြည်ဖွံ့ဖြိုးတိုးတက်ရေးတွေမှာဆိုရင် စနစ်တကျအကျိုးရှိရှိသုံးနိုင်ဖို့နှစ်စဉ် အရှုံး ပေါ်နေတဲ့ ဒီစက်ရုံတွေကို PPP စနစ် ဒါမှမဟုတ် ပုဂ္ဂလိကပိုင်လွှဲပြောင်းခြင်း၊ နိုင်ငံခြားရင်းနှီး မြှုပ်နှံမှုတွေကို ဖိတ်ခေါ်ခြင်း၊ မြောက်မြားလှတဲ့ဝန်ထမ်းတွေကိုလည်း အခြားလိုအပ်နေတဲ့ စက်ရုံ၊ အလုပ်ရုံ၊ ဌာနတွေကို ရွှေ့ပြောင်းတာဝန်ပေးခြင်း၊ ပုဂ္ဂလိကကုမ္ပဏီစက်ရုံ၊ အလုပ်ရုံတွေနဲ့ ချိတ်ဆက် ပြောင်းရွှေ့လုပ်ကိုင်စေခြင်းစတဲ့ နည်းလမ်းများရှာကြံပြီးတော့ အမြန်ဖြေရှင်းဆောင်ရွက်ကြဖို့ တိုက်တွန်းရင်းနဲ့ ချောက်မဲဆန္ဒနယ်မှ ဦးဘိုကြီးရဲ့ အဆိုကို လေးလေးနက်နက်ထောက်ခံရင်း နိဂုံးချုပ် အပ်ပါတယ်။ အားလုံးကိုယ်စိတ်နှစ်ဖြာ ကျန်းမာ၊ ချမ်းသာကြပါစေ။</speech>
<speech type='speaker'>တပ်မတော်သားပြည်သူ့လွှတ်တော်ကိုယ်စားလှယ် ဒုတိယဗိုလ်မှူးကြီးတိုးလွင် ဆွေးနွေးဖို့ ဖြစ်ပါတယ်</speech>
<speech><mp id='000'>ဒုတိယဗိုလ်မှူးကြီးတိုးလွင်(တပ်မတော်သားကိုယ်စားလှယ်)</mp>အားလုံးမင်္ဂလာပါ။ ကျွန်တော်ကတော့ ဒုတိယဗိုလ်မှူးကြီးတိုးလွင် ဖြစ်ပါတယ်။ ခြောက်မဲဆန္ဒနယ်က ဦးဘိုကြီး တင်သွင်းတဲ့အဆိုကို ဆွေးနွေးသွားမှာဖြစ်ပါတယ်။ Power Point သုံးစွဲခွင့်ပြုပါခင်ဗျား။ ဥက္ကဋ္ဌ ခင်ဗျား။ အဆိုကိုလေ့လာကြည့်တဲ့အခါ စက်မှုဝန်ကြီးဌာနကွပ်ကဲမှုအောက်မှာ နိုင်ငံပိုင်စက်ရုံ ၅၇ ရုံ၊ ပုဂ္ဂလိကနှင့်ပူးပေါင်းဆောင်ရွက်ထားတဲ့စက်ရုံ ၅၅ ရုံနှင့် စက်မှုနယ်မြေတစ်ခုရှိပါတယ်။ စုစုပေါင်း စက်ရုံ ၁၁၂ ရုံနှင့် စက်မှုနယ်မြေတစ်ခုရှိပြီး ၎င်းတို့အနက် လတ်တလောရပ်ဆိုင်းထားတဲ့စက်ရုံ ၂၃ ရုံ နဲ့ ပုဂ္ဂလိကပိုင်ပြုလုပ်လိုသည့်စက်ရုံခြောက်ရုံရှိကြောင်း တွေ့ရှိရပါတယ်။ စက်ရုံတစ်ရုံချင်းစီ၊ ထုတ်ကုန်၊ ရင်းနှီးမြှုပ်နှံမှုပမာဏ၊ ဝန်ထမ်းအင်အားနှင့် နှစ်စဉ်ပေးဆောင်နေရတဲ့လစာများမှာ တင်ပြပါအတိုင်း ဖြစ်ပါတယ်။ စုစုပေါင်းရင်းနှီးမြှုပ်နှံမှုမှာ ကျပ် ၂၃၈၄.၉၆၅ ဘီလီယံနှင့် နိုင်ငံခြားငွေ ယူရို ၁၀၅၃.၉၆၅ သန်း၊ အမေရိကန်ဒေါ်လာ ၁၈၈.၄၅၂ သန်း ယွမ်သန်း ၂၀ ဖြစ်ပါတယ်။ စုစုပေါင်း ဝန်ထမ်းအင်အားမှာ ၁၂၀၇၁ ဦးရှိပါတယ်။ ၎င်းတို့အတွက် နှစ်စဉ်ပေးနေရတဲ့လစာကတော့ ကျပ် ၂၃.၉၀၃ ဘီလီယံဖြစ်ပါတယ်။ ဥက္ကဌခင်ဗျား။ ဒုတိယအကြိမ် ပြည်ထောင်စုလွှတ်တော် စတုတ္ထပုံမှန်အစည်းအဝေးရဲ့ (၁၃)ရက်မြောက်နေ့မှာ ၂၀၁၇-၂၀၁၈ ဘဏ္ဍာရေးနှစ် အမျိုးသားစီမံကိန်းဥပဒေကြမ်း၏ နောက်ဆက်တွဲ(၂)ပါစီမံကိန်းလုပ်ငန်းများနှင့်စပ်လျဉ်း၍ ဥပဒေကြမ်းပူးပေါင်းကော်မတီရဲ့ လေ့လာ တွေ့ရှိချက်နှင့် သဘောထားမှတ်ချက်အစီရင်ခံစာပြင်ဆင်ဖြည့်စွက်ချက်အပေါ်မှာ ပြည်ထောင်စု လွှတ်တော်ကိုယ်စားလှယ် ၁၅ ဦးတို့က ဆွေးနွေးခဲ့ကြပြီး (၁၄)ရက်မြောက်နေ့မှာ စက်မှုဝန်ကြီးဌာန ပြည်ထောင်စုဝန်ကြီးက အခြေအနေမှန်များကို နှိုင်းယှဉ်စဉ်းစားသုံးသပ်နိုင်ရန် ရှင်းလင်းတင်ပြခဲ့ပါ တယ်။ နာယကကလည်း အရေးကြီးတဲ့ကိစ္စဖြစ်လို့ အချိန်လုံလုံလောက်လောက်ပေးပြီးရှင်းလင်းစေပါ တယ်။ (၁၅)ရက်မြောက်နေ့မှာ စက်ရုံများလတ်တလောရပ်ဆိုင်းထားရန် ထောက်ခံမဲ ၃၃၅ မဲ၊ ကန့်ကွက်မဲ ၁၉၂ မဲ၊ ကြားနေမဲ ရှစ်မဲဖြင့် အတည်ပြုဆုံးဖြတ်ခဲ့တဲ့အတွက် တင်ပြခဲ့တဲ့စက်ရုံ ၂၃ ရုံက ရပ်ဆိုင်းထားရတာဖြစ်ပါတယ်။ ဆွေးနွေးလိုတာကတော့ ပြည်ထောင်စုလွှတ်တော်ကအတည်ပြုထားပြီး ပြန်လည်ပြင်ဆင်ခြင်း မပြုရသေးတဲ့ဆုံးဖြတ်ချက်တစ်ခုကို ပြည်သူ့လွှတ်တော်က ပြန်ပြီးပြင်ဆင် ဆောင်ရွက်ခိုင်းသလိုဖြစ်နေတဲ့အတွက် ပြန်လည်စဉ်းစားသင့်ပါကြောင်းထောက်ပြဆွေးနွေး လိုပါ တယ်။ စက်ရုံများလတ်တော ရပ်ဆိုင်းထားရန် ထောက်ခံဆွေးနွေးခဲ့ကြတဲ့အကြောင်းအရင်းများကို လေ့လာကြည့်ရာမှာ ပြည်သူ့ဘဏ္ဍာငွေများ၊ ပြည်ပမှအတိုးဖြင့် ချေးယူထားသောငွေများဖြင့် တည်ဆောက်ခဲ့သော်လည်း တချို့စက်ရုံများမှာ ဆက်လက်လည်ပတ်နိုင်မှုမရှိခြင်း၊ တချို့စက်ရုံများမှာ နှစ်စဉ်အသားတင်အရှုံးငွေဖြင့် ထုတ်လုပ်မှုကို ဆက်လက်ဆောင်ရွက်နေရခြင်းတို့ကြောင့် နိုင်ငံတော် အတွက်အကျိုးမရှိတဲ့အပြင် နှစ်အတန်ကြာဝန်ထုပ်ဝန်ပိုးဖြစ်ပေါ်နေခြင်း၊ ပြည်သူ့ဘဏ္ဍာငွေများလည်း ဆုံးရှုံးနေရခြင်း စသည်တို့ကို ထောက်ပြခဲ့ကြပြီး ရပ်ဆိုင်းစက်ရုံများရှိ စက်ရုံဝန်ထမ်းများ၏ ဘဝ ရပ်တည်မှုနှင့် အနာဂတ် အလားအလာကို ထည့်သွင်းဆွေးနွေးမှုအားနည်းခဲ့ကြောင်း တွေ့ရှိရပါတယ်။ ပြည်ထောင်စုလွှတ်တော်ရဲ့ ဆုံးဖြတ်ချက်အရ အချိန်ကာလသတ်မှတ်ခြင်းမရှိဘဲ လတ်တလော ဆိုတဲ့စကားရပ်တစ်လုံးနဲ့ရပ်ဆိုင်းခဲ့တာ အခုဆိုရင် နှစ်နှစ်ကျော်ပြီဖြစ်တဲ့အတွက် အောက်ခြေမှာ အဆိုရှင်ဆွေးနွေးခဲ့သလို တင်ပြပါပြဿနာများ ကြုံတွေ့နေရပါတယ်။ ဈေးကွက်စီးပွားရေးစနစ် နှင့်အညီ နိုင်ငံတော်ရဲ့ ကန့်သတ်ချက်ဖြစ်တဲ့ဘဏ္ဍာငွေများကို မလိုလားအပ်တဲ့ရင်းနှီးမြှုပ်နှံခြင်းမှ ကာကွယ်ရန်မှန်သော်လည်း တချို့သောကိစ္စများမှာ ဘဏ္ဍာရေးရှုထောင့်တစ်ခုတည်းမှ သုံးသပ်နေရင် အလျင်စလိုဆုံးဖြတ်ခြင်းဟာ နိုင်ငံတော်ရဲ့ တန်ဖိုးမဖြတ်နိုင်တဲ့ရင်းနှီးမြှုပ်နှံထားရှိမှုများ လုံးဝပြန်လည် အဖတ်ဆည်မရနိုင်တော့တဲ့အပြင် နိုင်ငံရေး၊ စီးပွားရေး၊ လူမှုရေး၊ အလုပ်လက်မဲ့ စတဲ့နောက်ဆက်တွဲ ပြဿနာများဖြစ်ပေါ်နိုင်တဲ့အတွက် ယင်းတို့ကိုထိခိုက်နစ်နာစေခြင်းမရှိအောင် ဆောင်ရွက်ကြရမှာ ဖြစ်ပါတယ်။ ဒီလိုဆောင်ရွက်တဲ့အခါမှာလည်း ငွေကြေးအမြတ်အစွန်းတစ်ခုတည်းပေါ်မှာမူတည်ပြီး တွက်ကြည့်မယ်ဆိုရင် မျှတညီညွတ်တဲ့အဖြေရရှိနိုင်မှာမဟုတ်ပါဘူး။ ဒါကြောင့် တာဝန်ရှိသူများအနေ နဲ့ မှန်မှန်ကန်ကန်လေ့လာသိရှိသုံးသပ်နိုင်ကြဖို့လိုတယ်လို့ ဆွေးနွေးလိုပါတယ်။ ဥက္ကဌခင်ဗျား။ ဖွဲ့စည်းပုံအခြေခံဥပဒေ(၂၀၀၈ ခုနှစ်)အခန်း(၁) နိုင်ငံတော်အခြေခံမူများမှ ပုဒ်မ ၂၉၊ ပုဒ်မ ၃၀ နဲ့ ပုဒ်မ ၃၁ တို့မှာ တင်ပြတဲ့အတိုင်းပြဋ္ဌာန်းထားပါတယ်။ ဒါ့အပြင် ၂၀၁၉-၂၀၂၀ ဘဏ္ဍာရေးနှစ် စက်မှုကဏ္ဍရည်မှန်းချက်နှင့် စက်မှုဝန်ကြီးဌာနရဲ့ လုပ်ငန်းစဉ်များမှ တင်ပြပါအတိုင်း ဖြစ်ကြောင်း သိရှိရပါတယ်။ ဒါကြောင့် ဝန်ကြီးဌာနအနေဖြင့် ရပ်ဆိုင်းထားတဲ့စက်ရုံများကို တင်ပြပါ အတိုင်း ပုဂ္ဂလိကနှင့်ပူးပေါင်း၍ ထုတ်ကုန်ပြောင်းလဲထုတ်လုပ်ခြင်း၊ ပုဂ္ဂလိကနှင့်ပူးပေါင်းဆောင်ရွက် ခြင်း၊ ထုတ်ကုန်အမည်သစ်များထုတ်လုပ်ခြင်း စသည်ဖြင့်ဆောင်ရွက်ရန် စီမံထားကြောင်းလည်း သိရှိ ရပါတယ်။ စက်ရုံများပြန်လည်လည်ပတ်လာပါက ပြည်တွင်း၌ဈေးကွက်ရရှိနိုင်ခြင်း၊ ပြည်ပသွင်းကုန် လျှော့ချနိုင်ခြင်း၊ နိုင်ငံခြားငွေသုံးစွဲမှုလျော့နည်းသက်သာနိုင်ခြင်း၊ အလုပ်အကိုင်အခွင့်အလမ်းများဆောင်ရွက်ပေးနိုင်ခြင်း၊ နည်းပညာလွှဲပြောင်းရယူနိုင်ခြင်း၊ လုပ်ငန်းစွမ်းဆောင်ရည်တိုးတက်မြင့်မား လာမည်ဖြစ်ခြင်း၊ ဝန်ထမ်းများလုပ်ငန်းခွင်မျှော်လင့်ချက် ပြန်လည်ရှင်သန်ဖွံ့ဖြိုးလာမည်ဖြစ်ခြင်း၊ ဒေသန္တရနှင့် နိုင်ငံတော်ရဲ့ စီးပွားရေးဆိုင်ရာဖွံ့ဖြိုးတိုးတက်လာမည်ဖြစ်ခြင်း စသည့်အကျိုးကျေးဇူး များရရှိမှာဖြစ်ပါတယ်။ ဒါ့အပြင် နိုင်ငံပိုင်စက်ရုံများကို ပုဂ္ဂလိကနှင့်အကျိုးတူပူးပေါင်းဆောင်ရွက်ခြင်း၊ ဖက်စပ် ဆောင်ရွက်ခြင်း၊ နှစ်ရှည်ငှားရမ်းခြင်းနှင့် အပြီးတိုင်လွှဲပြောင်းရောင်းချခြင်းဖြင့် နိုင်ငံတော်ဘတ်ဂျက် ကို ပြည်သူလူထု၏လတ်တလောလိုအပ်တဲ့နေရာများမှာ ထိရောက်အကျိုးရှိစွာအသုံးပြုနိုင်ပြီး အစိုးရ အသုံးစရိတ်ကိုလည်း လျှော့ချချွေတာနိုင်မှာဖြစ်ပါတယ်။ နိုင်ငံတစ်နိုင်ငံအနေနဲ့ စက်မှုလုပ်ငန်းဖွံ့ဖြိုး တိုးတက်တဲ့နိုင်ငံဖြစ်ရန် အလွန်အရေးကြီးပါတယ်။ စိုက်ပျိုးရေး၊ မွေးမြူရေး၊ ဖွံ့ဖြိုးရုံနဲ့ချမ်းသာကြွယ်ဝ တဲ့နိုင်ငံဖြစ်လာမှာမဟုတ်ပါ။ နိုင်ငံတော်ရဲ့ နှစ်ရှည်စီမံကိန်းများရေးဆွဲချမှတ်ရာမှာလည်း စက်မှုကဏ္ဍမှ ရင်းနှီးမြှုပ်နှံရန်အရေးကြီးသည်ကို ဂရုပြုရပါမယ်။ စက်မှုနိုင်ငံအဖြစ်သို့ တစ်ဆင့်ပြီးတစ်ဆင့် တက်လှမ်းနိုင်ရန် အစိုးရအဆက်ဆက်အနေဖြင့်လည်း မဟာဗျူဟာလမ်းကြောင်းအတိုင်း မသွေဖီဘဲ ကြိုးစားကြရမှာဖြစ်ပါတယ်။ ဥက္ကဌခင်ဗျား။ နိဂုံးချုပ်အနေနဲ့ဆွေးနွေးလိုတာကတော့ ယခုအဆိုဟာ ပြည်သူ့ဘဏ္ဍာငွေများ ဆုံးရှုံးမှုမရှိစေရန်နှင့် နိုင်ငံတော်အတွက်အကျိုးရှိအောင်ဆောင်ရွက်ပေးရန် ရည်ရွယ်ထားတာဖြစ်လို့ စက်ရုံများ၊ စီမံကိန်းများရပ်ဆိုင်းခြင်း၊ ပူးပေါင်းဆောင်ရွက်ခြင်း၊ လွှဲပြောင်းခြင်းများဆောင်ရွက်တဲ့အခါ မှာ ပြည်သူ့ဘဏ္ဍာငွေကြေး၊ အကျိုးအမြတ်နဲ့ ဝန်ထုပ်ဝန်ပိုးတို့ကို စဉ်းစားသုံးသပ်သလို ဝန်ထမ်းများ၊ ဝန်ထမ်းများရဲ့ မိသားစုများ၊ စက်ရုံနှင့်ဆက်စပ်သောလုပ်ငန်းများ၊ ဒေသန္တရဖွံ့ဖြိုးရေးလုပ်ငန်းများ စသည်တို့ကိုလည်း ထည့်သွင်းစဉ်းစားပြီးမှ ဆောင်ရွက်သင့်ပါကြောင်းနှင့် လွှတ်တော်ကိုယ်စားလှယ် များအနေဖြင့်လည်း ဘတ်ဂျက်စိစစ်ခြင်းကို မှားယွင်းစွာဆုံးဖြတ်မိရင် ဖြစ်ပေါ်လာမယ့်ဘေးထွက် ဆိုးကျိုးများကို ခံစားရမည်မှာ ပြည်သူများသာဖြစ်သည်ကို သတိချပ်စေလိုကြောင်း အကြံပြု ဆွေးနွေး ရင်း နိဂုံးချုပ်ပါတယ်။ အားလုံးကိုကျေးဇူးတင်ပါတယ်။</speech>
<speech type='speaker'>တပ်မတော်သားပြည်သူ့လွှတ်တော်ကိုယ်စားလှယ် ဒုတိယဗိုလ်မှူးကြီး မျိုးထက်ဝင်း ဆွေးနွေးဖို့ ဖြစ်ပါတယ်</speech>
<speech><mp id='000'>ဒုတိယဗိုလ်မှူးကြီးမျိုးထက်ဝင်း(တပ်မတော်သားကိုယ်စားလှယ်)</mp>လေးစားအပ်ပါတဲ့ ပြည်သူ့လွှတ်တော်ဥက္ကဋ္ဌကြီးနှင့် အားလုံးမင်္ဂလာပါခင်ဗျား။ ကျွန်တော်ကတော့ ။ တပ်မတော်သား ပြည်သူ့လွှတ်တော်ကိုယ်စားလှယ် ဒုတိယဗိုလ်မှူးကြီးမျိုးထက်ဝင်း ဖြစ်ပါတယ်။ ချောက်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဘိုကြီး တင်သွင်းသွားတဲ့အဆိုအပေါ်မှာ အကြံပြုဆွေးနွေးသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ Power Point အသုံးပြုခွင့်ပြုပါရန် တင်ပြအပ်ပါတယ်။ အဆိုရှင်ရဲ့ တင်ပြ ချက်ကို ကြည့်တဲ့အခါမှာ ပြည်သူများအတွက် အကျိုးဖြစ်ထွန်းအောင် စနစ်သစ်ဖြင့် အကောင်အထည် ဖော်ဆောင်ရွက်နေသည်ကို ပွင့်လင်းမြင်သာစွာမတွေ့ရသေးသဖြင့် ဒီအဆိုကို တင်ရခြင်းဖြစ်တယ်လို့ ဆိုထားပါတယ်။ နောက်အရေးကြီးတဲ့ဖော်ပြချက်ကတော့ သက်ဆိုင်ရာအဖွဲ့အစည်းများမှ ရပ်ဆိုင်း ထားသည့်စက်ရုံများကို Review ပြန်လည်လုပ်ဆောင်၍ စီမံကိန်းနှင့်ဘဏ္ဍာရေးဝန်ကြီးဌာန လက်အောက်ရှိ PPP Center သို့ ပေးပို့ထားကြောင်း သိရှိရပြီး ဘယ်လိုဆက်လုပ်မည်ကို အဆုံးအဖြတ်မရသေးကြောင်း ဖော်ပြထားတာ တွေ့ရပါတယ်။ ဒီဖော်ပြချက်တွေကိုကြည့်ရင် ပြည်သူ့ ဘဏ္ဍာငွေတွေ ဆုံးရှုံးနေတာကိုသိလျက်နှင့် စက်မှုဝန်ကြီးဌာနနှင့် သက်ဆိုင်ရာဌာနတွေရဲ့ လုပ်ဆောင်ချက်တွေဟာ Delay ဖြစ်နေတာကို တွေ့ရပါတယ်။ ၂၀၁၇ ခုနှစ်က ဆောင်ရွက်ခဲ့တဲ့ ကိစ္စရပ်ဟာ အခုလို ၂၀၁၉ ခုနှစ်အထိ နှစ်နှစ်ကြာတဲ့အထိ စာရွက်ပေါ်မှာပဲ ရှိနေသေးခြင်းဟာ ဘယ်လိုအခက်အခဲတွေရှိနေလဲဆိုတာကို လွှတ်တော်ကို ရှင်းပြပေးဖို့ လိုမှာဖြစ်ပါတယ်။ ဒါမှသာ ဖွဲ့စည်းပုံအခြေခံဥပဒေပုဒ်မ ၁၁ ပုဒ်မခွဲ(က)အရ လွှတ်တော်နှင့်အစိုးရ မှန်မှန်ကန်ကန်အပြန်အလှန် ထိန်းကျောင်းနိုင်မှာ ဖြစ်ပါတယ်။ ပြည်သူ့ဘဏ္ဍာကို သုံးစွဲကျတဲ့အခါမှာ နိုင်ငံတော်နှင့် ပြည်သူ့အကျိုး စီးပွားကို အဓိကထား ကြရမှာဖြစ်ပြီးတော့ အချိန်ဆွဲခြင်းမပြုရဘဲ အကျိုးရှိအောင်အသုံးချဖို့ လိုအပ်ကြောင်း ထောက်ပြဆွေးနွေးလိုပါတယ်။ ဥက္ကဌကြီးခင်ဗျား။ အဆိုနှင့်ပတ်သက်ပြီး ဆွေးနွေးလိုတာကတော့ စက်မှုဝန်ကြီးဌာနရဲ့ နိုင်ငံတော်ပိုင်စက်ရုံများမှ ထွက်ရှိလာတဲ့ကုန်ပစ္စည်းတွေကို နိုင်ငံတော်အတွင်းမှာရှိတဲ့ အခြားသော ဝန်ကြီးဌာနများမှာ၊ လိုအပ်တဲ့နေရာတွေမှာ အသုံးပြု နိုင်အောင် ညှိနှိုင်းဆောင်ရွက်ခြင်းမျိုး၊ အခြား သောဝန်ကြီးဌာနများမှ ကုန်ကြမ်းပစ္စည်းများကို စက်မှုဝန်ကြီးဌာနရဲ့ နိုင်ငံတော်ပိုင်စက်ရုံများမှာ အသုံးပြု နိုင်အောင် ဆိုလိုတာက ဝန်ကြီးဌာနအချင်းချင်း ပြည်တွင်းဖြစ်ထုတ်ကုန်များ၊ ကုန်ကြမ်းများကို အပြန်အလှန်အကျိုးပြုနိုင်အောင်၊ အမြတ်အစွန်းရအောင်၊ အရှုံးနည်းအောင်၊ နိုင်ငံတော်ပိုင်စက်ရုံတွေ ရေရှည်တည်တံ့လည်ပတ်နိုင်အောင်၊ အပြန်အလှန်အကျိုးအမြတ်ရှိအောင် ပူးပေါင်းဆောင်ရွက်ကြဖို့ လိုတယ်လို့ ထောက်ပြဆွေးနွေးလိုပါတယ်။ ဥပမာ-စက်မှုဝန်ကြီးဌာနက ထုတ်တဲ့ထုတ်ကုန်တွေကို မီးရထားတို့၊ စက်မှုလယ်ယာဦးစီးဌာနတို့၊ ကျန်းမာရေးနှင့်အားကစားဝန်ကြီးဌာနတို့မှာ သုံးစွဲခြင်းမျိုး ကို ပြောတာ ဖြစ်ပါတယ်။ ဥက္ကဌကြီးခင်ဗျား။ နိုင်ငံတကာမှာလည်း သံနှင့်သံမဏိလုပ်ငန်းများဟာ ရင်းနှီးမြှုပ်နှံမှုကြီးမားပြီးတော့မှ နည်းပညာမြင့်မားလာကြောင်း တွေ့ရပါတယ်။ ကျွန်တော်တို့နိုင်ငံရဲ့ သံ၊ သံမဏိရာဇဝင်ကို လေ့လာကြည့်ရင် ပန်းပဲမောင်တင့်တယ်တို့၊ ကနောင်မင်းသားကြီးလက်ထက် မှာ လုပ်ဆောင်ခဲ့တဲ့ သံနှင့်သံမဏိနည်းပညာတွေဟာ ဂုဏ်ယူစရာဖြစ်ခဲ့ပါတယ်။ သို့သော် မှတ်တမ်း မှတ်ရာအားနည်းမှုကြောင့်လား၊ ကိုလိုနီဖြစ်ခဲ့ရတဲ့သမိုင်းအခြေအနေအရလား ဒီလိုမျိုးလုပ်ဆောင်ခဲ့ တဲ့ မြန်မာ့နည်းတွေဟာ လက်ရှိကာလမှာ ပျောက်ကွယ်နေတာကို ဝမ်းနည်းစွာထောက်ပြလိုပါတယ်။ သံနှင့်သံမဏိဆိုင်ရာနည်းပညာတွေဟာ နိုင်ငံတော်ကို စက်မှုနိုင်ငံဖြစ်အောင် လုပ်ဆောင်နိုင်မယ့် အခြေခံနည်းပညာတစ်ရပ် ဖြစ်ပါတယ်။ သံနှင့်သံမဏိဆိုင်ရာပစ္စည်းများ၊ ထုတ်ကုန်များဟာ စက်မှု ပစ္စည်းများ အကြီးစားလုပ်ငန်းတွေမှာ မဖြစ်မနေအသုံးပြု နေကြရပြီး နည်းပညာအဆင့်မြင့်မားသော အရည်အသွေးမြင့်မားပြီး စိတ်ချရတဲ့ သံ၊ သံမဏိထုတ်ကုန်များဖြစ်ပါမှ ကမ္ဘာမှာ ရင်ပေါင်တန်းနိုင်မှာ ဖြစ်ပါတယ်။ ဥပမာ-ဂျာမနီ၊ အင်္ဂလန်တို့စတဲ့ သံမဏိလုပ်ငန်းထုတ်ကုန်တွေ ဖြစ်ပါတယ်။ အဲဒီလို မြင့်မားတဲ့ နည်းပညာအရည်အသွေး၊ သံ၊ သံမဏိထုတ်ကုန်တွေ ထွက်ရှိဖို့အတွက်ဟာ သုတေသန ဆိုင်ရာလုပ်ငန်းဟာ မဖြစ်မနေပါလာရမှာ ဖြစ်ပါတယ်။ သုတေသနလုပ်ရာမှာ အခန်းကျဉ်းလေးထဲမှာ ဝေးလံတဲ့ချောင်လေးတစ်ခုမှာသွားပြီး သုတေသနလုပ်ဖို့မဖြစ်နိုင်ပါဘူး။ သံနှင့် သံမဏိစက်ရုံတွေမှာ Mass Production တွေလည်းထုတ်၊ သုတေသနလည်းလုပ်။ သုတေသနလုပ်ခြင်းကနေ ရလာတဲ့ ရလဒ်ကောင်းတွေကို သံနှင့်သံမဏိစက်ရုံမှာ Mds Production လုပ်။ ဒါမျိုးမှ နိုင်ငံတကာအဆင့်မီ တဲ့နည်းပညာတွေ၊ စံချိန်စံညွှန်းပြည့်မီတဲ့ သံ၊ သံမဏိထုတ်ကုန်တွေကို ရနိုင်မှာ ဖြစ်ပါတယ်။ ထုတ်လုပ်မှုနှင့် သုတေသနကို အပြန်အလှန်အကျိုးပြုတဲ့နည်းစဉ်အတိုင်း ဆောင်ရွက်သွားရမှာ ဖြစ်ပါတယ်။ နိုင်ငံတကာနှင့် အခြားနိုင်ငံတွေရဲ့ သံ၊ သံမဏိလုပ်ငန်းလုပ်ဆောင်ခြင်းတွေကို လေ့လာ ကြည့်လျှင် မိမိတို့နိုင်ငံမှာ ရရှိနိုင်မယ့်ကုန်ကြမ်းပစ္စည်းတွေကို Raw Mcterid တွေကို အခြေခံပြီး လုပ်ဆောင်ကြတာ အများဆုံးဖြစ်ကြောင်းတွေ့ရပါတယ်။ ကုန်ကြမ်းကအစ၊ နည်းပညာက အလယ်၊ ထွက်ကုန်က အဆုံး။ သူများနိုင်ငံကိုချည်း အားကိုးပြီး စက်ရုံများတည်ဆောက်ပါက ရေရှည်မှာ ရပ်တည်နိုင်ဖို့မဖြစ်နိုင်ပါဘူး။ ဒါကြောင့် မြန်မာနိုင်ငံမှာ တည်ဆောက်ခဲ့တဲ့ သံနှင့်သံမဏိစက်ရုံများ ဟာ မိမိတို့နိုင်ငံမှာထွက်ရှိပြီး ရရှိနိုင်တဲ့ အခြေခံကုန်ကြမ်း(Raw Material)တွေကို အကောင်းဆုံး ထွက်ကုန်များဖြစ်အောင် လုပ်ဆောင်နိုင်မယ့် နည်းပညာတွေနဲ့ ချိတ်ဆက်ထားတာဖြစ်လို့ ဘဏ္ဍာရေး ဆိုင်ရာအကျိုးအမြတ်တစ်ခုတည်းကိုသာကြည့်ပြီး ရပ်ဆိုင်းထားဖို့မသင့်ပါကြောင်းနှင့် ဒီစက်ရုံများကို သံ၊ သံမဏိဆိုင်ရာနည်းပညာများကို လက်တွေ့ကျကျလေ့လာပြီး သုတေသနလုပ်နိုင်တဲ့ Research Centre ကြီးများအဖြစ် သဘောထားပြီး လုပ်ဆောင်သင့်ပါတယ်။ ဆိုလိုတာကတော့ အချို့သော နည်းပညာများဟာ သီအိုရီကနေ လက်တွေ့ကိုသွားရတယ်။ အချို့သောလုပ်ငန်းတွေဟာ လက်တွေ့ ရလဒ်တွေကနေပြီးတော့မှ သီအိုရီကို ပြန်လည်ဖော်ထုတ်ရတာမျိုး ဖြစ်ပါတယ်။ သံသေ တစ်ပြည် ဆိုသလို ကျွန်တော်တို့နိုင်ငံအနေနဲ့ သံ၊ သံမဏိဆိုင်ရာအဆင့်မြင့်နည်းပညာကို မတတ်သေးသရွေ့၊ မရသေးသရွေ့ သူများနိုင်ငံမှ တင်သွင်းတဲ့ Ready Made သံနှင့် သံမဏိပစ္စည်းများကို သုံးစွဲနေရ သေးသရွေ့ စက်မှုနိုင်ငံတော်ကိုကူးဖို့ဆိုတာ ဝေးနေဦးမှာဖြစ်ပါတယ်။ စီးပွားရေးနှင့် ကူးသန်း ရောင်းဝယ်ရေးဝန်ကြီးဌာနရဲ့ စာရင်းများအရ ၂၀၁၅-၂၀၁၆ ခုနှစ်မှာ တန်ချိန် ၁.၆၂၅ တန်၊ ၂၀၁၆-၂၀၁၇ ခုနှစ်မှာ တန်ချိန် ၂.၂၉၂ တန် သံမဏိပစ္စည်းများကို တင်သွင်းခဲ့တာကို ပြန်ကြည့်ရင် နှစ်စဉ် မြင့်တက်လာတာကို တွေ့ရမှာ ဖြစ်ပါတယ်။ ဖွဲ့စည်းပုံအခြေခံဥပဒေပုဒ်မ ၂၉၊ ပုဒ်မ ၃၀ မှာ ပြဋ္ဌာန်းထားသလို နည်းပညာ၊ စက်ပစ္စည်းစတာတွေကို အတတ်နိုင်ဆုံးဖြည့်ဆည်းဖို့ရာမှာ စက်မှုဝန်ကြီးဌာနစက်ရုံများနှင့် စက်မှုထုတ်ကုန်များဟာ အရေးပါတဲ့နေရာမှာရှိကြောင်း တွေ့ရမှာဖြစ်ပါတယ်။ ဥက္ကဋ္ဌကြီးခင်ဗျား။ နိဂုံးချုပ်အနေနဲ့ဆွေးနွေးလိုတာကတော့ အဆိုရှင်ရဲ့ရည်ရွယ်ချက်ဟာ ပြည်သူ့ဘဏ္ဍာများ ဆုံးရှုံးမှုမရှိစေရန်၊ နိုင်ငံတော်အတွက် အမြန်ဆုံးအကျိုးရှိအောင် ဆောင်ရွက်ပေး ရန် နိုင်ငံတော်အစိုးရအား တိုက်တွန်းခြင်းဖြစ်တဲ့အတွက် ရည်ရွယ်ချက်အလွန်ကောင်းမွန်ပြီး ယနေ့ ဈေးကွက်စီးပွားရေးစနစ်နှင့်အညီ နိုင်ငံတော်ရဲ့ ကန့်သတ်ချက်ဘဏ္ဍာငွေတွေကို မလိုအပ်တဲ့ရင်းနှီး မြှုပ်နှံခြင်းမှ ကာကွယ်ရန်မှန်သော်လည်း တချို့နေရာ၊ တချို့ ကိစ္စများမှာ ဘဏ္ဍာရေးရှုထောင့်တစ်ခု တည်းနဲ့ သုံးသပ်၍ အလျင်စလိုဆုံးဖြတ်ခြင်းဟာ နိုင်ငံတော်ရဲ့ တန်ဖိုးမဖြတ်နိုင်တဲ့ ရင်းနှီးမြှုပ်နှံထား ရှိမှုများဟာ လုံးဝပြန်လည်၍ အဖတ်ဆယ်မရတော့နိုင်သည့်အပြင် နိုင်ငံရေး၊ စီးပွားရေး၊ လူမှုရေး၊ အလုပ်လက်မဲ့ပြဿနာများစတဲ့ နောက်ဆက်တွဲပြဿနာများဖြစ်ပေါ်လာနိုင်သည်ကို ကျွန်တော်တို့ သတိပြုရမှာ ဖြစ်ပါတယ်။ ဒါ့အပြင်အဆိုရှင်တင်ပြထားသလို စက်ရုံများဟာ ကာလကြာမြင့်စွာ ရပ်ဆိုင်းထားသဖြင့် တွေ့ကြုံနေရတဲ့ပြဿနာများ၊ စိန်ခေါ်မှုများကို ဖြေရှင်းရာမှာ ဘဏ္ဍာရေးရှုထောင့် တစ်ခုတည်းမှ မသုံးသပ်သင့်ပါဘူး။ စက်မှုဝန်ကြီးဌာနရဲ့ ဆုံးရှုံးမှုလို့ပဲ မမြင်ဘဲနဲ့ နိုင်ငံတော်ဘဏ္ဍာငွေ တွေ ပြည်သူ့ငွေတွေကို သုံးစွဲနေကြတဲ့ ဝန်ကြီးဌာန၊ အဖွဲ့အစည်းများအနေနဲ့ နိုင်ငံတော်နှင့် နိုင်ငံသား တို့ရဲ့ ရေရှည်အကျိုးစီးပွားကို ကြည့်ပြီး ဝိုင်းဝန်းပူးပေါင်းအဖြေရှာဆောင်ရွက်ကြဖို့ လိုပါတယ်။ ကျွန်တော်တို့တစ်နိုင်ငံလုံးအနေနဲ့လည်း အငြိုးတေးတွေ၊ အာဃာတတွေ၊ အဂတိတွေနဲ့ပဲ နစ်မြောမနေ ကြတော့ဘဲနဲ့ မြန်မာနိုင်ငံဟာ စက်မှုနိုင်ငံတော်ကြီးဖြစ်ဖို့ ဘုံဦးတည်ချက်ချမှတ်ဖို့လိုပြီလို့ ဆွေးနွေး ရင်းနဲ့ နိဂုံးချုပ်လိုက်ပါတယ်။ အားလုံးကို ကျေးဇူးတင်ပါတယ်ခင်ဗျား။</speech>
<speech type='speaker'>မင်းကင်းမဲဆန္ဒနယ်မှ ဦးမောင်မြင့် ဆွေးနွေးဖို့ ဖြစ်ပါတယ်</speech>
<speech><mp id='359'>ဦးမောင်မြင့်(မင်းကင်းမဲဆန္ဒနယ်)</mp>လေးစားအပ်တဲ့ဥက္ကဌကြီးနှင့် အားလုံး မင်္ဂလာပါခင်ဗျား။ ကျွန်တော် မင်းကင်းမဲဆန္ဒနယ်မှ ဦးမောင်မြင့်ဖြစ်ပြီးတော့မှ Power Point သုံးစွဲခွင့် ပြုပါရန် တင်ပြအပ်ပါတယ်။ ကျွန်တော့်အနေနဲ့ ချောက်မဲဆန္ဒနယ်မှ ဦးဘိုကြီးတင်သွင်းတဲ့အဆိုကို ဝေဖန်ဆွေးနွေးတင်ပြသွားမှာဖြစ်ပါတယ်။ မြန်မာနိုင်ငံမှာ ၁၉၆၂ ခုနှစ်က တပ်မတော်တာဝန်ယူပြီးတဲ့ နောက် ပုဂ္ဂလိကလုပ်ငန်းကြီးတွေ၊ နိုင်ငံခြားသားပိုင်လုပ်ငန်းကြီးတွေကို ပြည်သူပိုင်သိမ်းခဲ့ပါတယ်။ ဆိုရှယ်လစ်စီးပွားရေးစနစ်မို့လို့ စီးပွားရေးလုပ်ငန်းအားလုံးကို နိုင်ငံတော်မှပဲ ကမကထလုပ်ပြီးတော့မှ Subsidize လုပ်ရင်းနဲ့ ပြည်သူတွေထမင်းဝဝစားနိုင်အောင် ရုန်းကန်ကြိုးစားခဲ့ပါတယ်။ ၁၉၈၈ ခုနှစ် မှာတော့ လူထုက ဆင်းရဲမှုကိုသည်းမခံနိုင်မှုနှင့်အတူ လက်ဝဲ/လက်ယာပေါင်းပြီးတိုက်တဲ့အချိန်မှာ ဆိုရှယ်လစ်အဆောက်အဦပျက်သွားပြီးတော့မှ တပ်မတော်ကတာဝန်ယူခဲ့ပါတယ်။ အစိုးရတစ်ရပ်ဟာ ဆိုရှယ်လစ်စနစ်နဲ့ပဲအုပ်ချုပ်အုပ်ချုပ်၊ ဒီမိုကရေစီနဲ့ပဲအုပ်ချုပ်အုပ်ချုပ်၊ စစ်အစိုးရနဲ့ပဲအုပ်ချုပ်အုပ်ချုပ် အဓိကလိုတာကတော့ ပြည်သူတွေရဲ့ စားဝတ်နေရေး၊ လူမှုရေးကို လူတန်းစေ့အောင်ဖြည့်ဆည်းပေးနိုင်ဖို့နဲ့ ပြည်သူ့ဘဝလုံခြုံဖို့ကအဓိကပါပဲ။ နဝတ၊ နယက အစိုးရ လက်ထက်က အဲဒီအခြေခံမူအရပဲ လူထုကို ထမင်းဝဝကျွေးနိုင်အောင် ကြိုးစားခဲ့တာဖြစ်ပါတယ်။ ပြည်တွင်းအတိုက်အခံတွေ၊ ပြည်ပရောက်အတိုက်အခံတွေ၊ နိုင်ငံတကာဖိအားတွေနဲ့ Sanction တွေကို ကြံ့ကြံ့ခံရင်းလုပ်ခဲ့ရလို့နောက်ပိုင်းအစိုးရတွေထက် ပိုပြီးတော့မှခက်ခဲမယ်ဆိုတာ စဉ်းစား စရာတောင်မလိုပါဘူး။ နိုင်ငံတကာ Sanction တွေ၊ ပိတ်ဆို့မှုတွေရှိတော့ လူထုကိုစားဝတ်နေရေး ဖြည့်ဆည်းပေးနိုင်အောင် Survive လုပ်ရပါတယ်။ သယံဇာတတွေထုတ်ရောင်းတယ်ဆိုတာ ဒီသဘောတရားပါပဲ။ ဒါ့အပြင် Self Sufficient ဖြစ်အောင်ကြိုးစားရပါတယ်။ ဒါကြောင့်လည်း အခြေခံလူတန်းစားတွေသုံးနိုင်အောင် လူသုံးကုန်စက်ရုံတွေ ထူထောင်ခဲ့ကြပါတယ်။ အခုစက်မှု ဝန်ကြီးဌာနမှာ သောင်တင်ပြီးတော့မှ ကျန်ခဲ့တဲ့စက်ရုံတွေဆိုတာ အဲဒီအကျိုးဆက်တွေပါပဲခင်ဗျား။ နောက်တစ်ခုကတော့ ဖွံ့ဖြိုးမှုနောက်ကျတဲ့ဒေသတွေမှာဖွံ့ဖြိုးလာအောင်၊ | ဒေသခံတွေ အလုပ်အကိုင်ရရှိအောင်ဆိုတဲ့စေတနာကောင်းနဲ့ အမြတ်ရရှိရေးကိုရှေ့တန်းမတင်ဘဲနဲ့ စက်ရုံတွေ တိုးချဲ့ဆောက်လုပ်ခဲ့တာဖြစ်ပါတယ်။ ဒါဆိုရင် အဲဒီအချိန်တုန်းက စက်ရုံတွေ ဘာကြောင့်ဘယ်လို ရပ်တည်နိုင်သလဲဆိုတာကို ဆန်းစစ်ဖို့လိုအပ်ပါလိမ့်မယ်။ နံပါတ်(၁)အချက်ကတော့ စက်ရုံတွေမှာ နိုင်ငံခြားကုန်ကြမ်းဝယ်ယူတဲ့အခါမှာ ပြင်ပပေါက်ဈေး တစ်ဒေါ်လာကို ၁၀၀၀ ကျပ်ရှိတယ်ဆိုကြပါစို့။ အဲဒီ အချိန်မှာအစိုးရက Subsidize လုပ်ပြီးတော့မှ တစ်ဒေါ်လာကို ၅၀၀ ကျပ်နဲ့ပေးပါတယ်။ နံပါတ်(၂)အချက်ကတော့ စက်သုံးဆီဈေးနှုန်းက အဲဒီအချိန်မှာ အင်မတန်သက်သာပါတယ်။ အထူး သဖြင့် ၂၀၀၇ ခုနှစ်မတိုင်မီက အလကားရတဲ့ဈေးလိုပဲရပါတယ်။ ၂၀၀၇ ခုနှစ်ကျမှ စက်သုံးဆီ ဈေးတက်လို့ အရေးအခင်းထပြီးဖြစ်တာပါ။ အခုလိုခေတ်မျိုးဆိုရင်တော့ ဈေးတက်တိုင်းသာ အရေး အခင်းဖြစ်ရမယ်ဆိုရင် တစ်ရက်မှနားစရာအကြောင်းမရှိပါဘူး။ နံပါတ်(၃) ကတော့ ပြည်ပကဝင်တဲ့ပစ္စည်းတွေကို ထိန်းချုပ်ကန့်သတ်ထားတဲ့အတွက် ဈေးကွက် မှာ ယှဉ်ပြိုင်နိုင်စွမ်းကောင်းပါတယ်။ ဒါကိုကြည့်ရင် အစိုးရက ပြည်သူတွေသက်သာတဲ့ဈေးနဲ့ ဝယ်ယူ သုံးစွဲနိုင်ဖို့အတွက် 600)$2003:g:cony Subsidize yoosuf zooss Gesce a qulop: 6M?:01gu szącos? Level Playing Field go အဲဒီစက်ရုံတွေဟာ စက်မှုဝန်ကြီးဌာနမှာ ပိုက်ဘောကြီးတွေမိနေတာကို အဖြစ်မှန်မို့ ငြင်းကွယ်လို့မရပါဘူး။ ကျွန်တော်ဝန်ကြီးတာဝန်ယူခဲ့တဲ့ နှစ်နှစ်ခွဲကာလမှာလည်း စက်ရုံအချို့ကို ပုဂ္ဂလိကသို့ငှားရမ်းပေးခဲ့ဖူးပါတယ်။ ဒါကြောင့် လက်ရှိ ကျန်နေတယ်ဆိုတဲ့ စက်ရုံတွေဟာ Location မကောင်းလို့၊ အလုပ်သမားအင်အားများလို့၊ တွက်ခြေ မကိုက်လို့၊ ခေတ်နဲ့ညီတဲ့ဈေးကွက်ကတောင်းဆိုတဲ့ Product တွေကို မထုတ်လုပ်နိုင်လို့ စသည်ဖြင့် အားနည်းချက်တွေကြောင့်မို့လို့ ငှားရမ်းသူမရှိဘဲ ဝန်ကြီးဌာနမှာ ကျန်ရှိနေတာဖြစ်ပါတယ်။ တည့်တည့် ပြောရရင်တော့ ဈေးသည်တစ်ယောက်ဟာ ဈေးပေါင်ကျိုးမှာရောင်းရတဲ့သဘောပါပဲ။ ဈေးပေါင်ကျိုးမှာ လည်းရောင်းသေးတယ်။ ပစ္စည်းတွေကလည်းသိပ်မကောင်းဘူး။ ဈေးကလည်း တင်သေးတယ်။ အလေးကလည်းခိုးသေးတယ်ဆိုရင်တော့ ဘယ်ဈေးဝယ်သူကမှ ဝယ်ကြမှာမဟုတ်ပါဘူး။ အကျိုးတူ ဖက်စပ်ပုဂ္ဂလိကသို့ ငှားရမ်းခြင်းနည်းလမ်းများဖြင့် နောက်တစ်ခုလုပ်နိုင်တာကတော့ ဝန်ကြီးဌာန လွှဲပြောင်းပေးတာပါ။ Burden ဖြစ်နေတဲ့ဝန်ထမ်းတွေကို ကျွန်တော့်လက်ထက်မှာ အင်အား ၁၅၀၀ လောက်တခြားဝန်ကြီးဌာနတွေကို လွှဲပြောင်းပေးခဲ့ဖူးပါတယ်။ ဝန်ထမ်းတွေလည်း ပျော်ပျော်ရွှင်ရွှင်နဲ့ အဆင်ပြေသွားသလို ဝန်ကြီးဌာနမှာလည်း ဝိတ်လျော့သွားပါတယ်။ အလားတူပဲ ကာကွယ်ရေးဝန်ကြီးဌာနကို စက်ရုံလေးရုံလွှဲပြောင်းပေးခဲ့ဖူးပါတယ်။ မိမိတို့ဆီမှာ အရှုံးပေါ်အသုံးမတည့်တဲ့စက်ရုံကို အသုံးတည့်မယ့်ဝန်ကြီးဌာနကို လွှဲပြောင်းပေးတာဟာ စဉ်းစား လုပ်ကိုင်ရမယ့်ဆောင်ရွက်ခြင်းတစ်ခုပါ။ ကာကွယ်ရေးဝန်ကြီးဌာနမို့လို့ လွှဲမပေးဘူးဆိုတာကတော့ သဘောထားသေးသိမ်ရာရောက်ပါတယ်။ ကျွန်တော် လွှတ်တော်မှာပဲ ဒေါ်ခင်စန်းလှိုင်ရဲ့ အဆိုကို ဆွေးနွေးစဉ်က ထည့်သွင်းတင်ပြခဲ့တဲ့အကြောင်းအရာတစ်ခုရှိပါတယ်။ အဲဒါကတော့ သက်တမ်း ငါးနှစ်ငှားထားပြီးတော့မှ ဒါကိုသတိမထားမိတဲ့လုပ်ငန်းရှင်က ငါးနှစ်အတွင်း တစ်ဘီလီယံကျော် စိုက်ထုတ်ကျခံခဲ့ရတယ်။ Investor ရှာလို့ရတဲ့အချိန်မှာ ဝန်ကြီးဌာနကိုလည်းတင်ပြရော မိမိတို့ သက်တမ်းပြည့်ပြီဆိုပြီးတော့မှ စက်ရုံကိုပြန်သိမ်းလိုက်တယ်။ လုပ်ငန်းရှင်က ငါးနှစ်အတွင်းမှာ ကျခံမှုတွေဆုံးရှုံးရတယ်။ Investor ကိုလည်း မျက်နှာ ပျက်ရတယ်။ အခုဝန်ကြီးဌာနက ပြန်သိမ်းတော့ ဝန်ထမ်းတွေကို အစိုးရက လစာပြန်ပေးရတာနဲ့၊ ငှားရမ်းခမရတော့တာဘဲ အဖတ်တင်ပါတယ်။ ဘာမှအကျိုးမရှိဘူး။ တကယ်ဆိုရင် ငှားရမ်းသက်တမ်း တိုးပေးရင်ပြီးတဲ့ကိစ္စပါ။ ကျွန်တော်ဒါတွေမပြောချင်ဘူး။ ဒါပေမဲ့လည်း ဝန်ကြီးဌာနကညစ်တယ် ဆိုတာကို သိစေချင်လို့ ကျွန်တော်ပြောပြတာဖြစ်ပါတယ်။ လုပ်ထုံးလုပ်နည်းကို တလွဲအသုံးချပြီးရင် တော့ ဘယ်လုပ်ငန်းရှင်ကမှ တင်ဒါခေါ်တဲ့စက်ရုံတွေကို ချဉ်းကပ်မှာမဟုတ်ဘူးဆိုတာ ကျွန်တော် ဒီနေရာကနေ သေချာပြောကြားလိုပါတယ်။ ဒါကြောင့် စက်ရုံတွေကို တင်ဒါခေါ်တဲ့အခါမှာ ကြမ်းခင်း ဈေးကိုလျှော့ချပေးဖို့လိုပါတယ်။ Book Vdue ကိုအသေဆုတ်ကိုင်ထားဖို့ မသင့်ပါဘူး။ တင်ဒါကို လည်း ပွင့်လင်းမြင်သာစွာနဲ့ ဆောင်ရွက်ဖို့လိုသလို၊ လိုအပ်သလို Liberalization လုပ်ပေးဖို့အတွက် လိုတယ်လို့ မူသဘောအရ ပြင်သင့်တာတွေတင်ပြရင်းနဲ့ နိဂုံးချုပ်ပါတယ်။ ကျေးဇူးတင်ပါတယ်။</speech>
<speech type='speaker'>သဘောတူဖျာပုံမဲဆန္ဒနယ်မှ ဦးဝင်းထွဋ် ဆွေးနွေးဖို့ ဖြစ်ပါတယ်။</speech>
<speech><mp id='174'>ဦးဝင်းထွဋ်(ဖျာပုံမဲဆန္ဒနယ်)</mp>လေးစားအပ်ပါတဲ့ ပြည်သူ့လွှတ်တော်ဥက္ကဋ္ဌကြီးနှင့် အားလုံးကို မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ ဖျာပုံမဲဆန္ဒနယ် ပြည်သူ့ လွှတ်တော်ကိုယ်စားလှယ် ဦးဝင်းထွဋ် ဖြစ်ပါတယ်။ ကျွန်တော့်အနေနဲ့ ချောက်မဲဆန္ဒနယ် ပြည်သူ့ လွှတ်တော်ကိုယ်စားလှယ် ဦးဘိုကြီးရဲ့ အဆိုကို အကြံပြု ထောက်ခံဆွေးနွေးသွားမှာ ဖြစ်ပါတယ်။ လက်ရှိ တွင် စက်မှုဝန်ကြီးဌာနအောက်မှာရှိနေတဲ့ စက်ရုံ ၅၅ ရုံဟာ ပုဂ္ဂလိကသို့ ငှားရမ်းခြင်းစနစ်ဖြင့် ဆောင်ရွက်လျက်ရှိပါတယ်။ ၂၀၁၀ ခုနှစ်မှာ စတင်ဆောင်ရွက်ခဲ့ပါတယ်။ ယခင်မူဝါဒချမှတ်သူများ အနေဖြင့် လုပ်ငန်းများအရှုံးပေါ်ပြီးတော့ နိုင်ငံတော်အတွက် ဝန်ထုပ်ဝန်ပိုးဖြစ်နေခြင်းကို ကုစားရန် ရည်ရွယ်ချက်ထက် ပုဂ္ဂလိကသို့ လွှဲပြောင်းခဲ့ခြင်းဖြစ်ပါတယ်။ မူဝါဒ၊ မဟာဗျူဟာ၊ လုပ်ငန်းစဉ် ခိုင်မာမှု မရှိတာကိုတွေ့ရပါတယ်။ ဆောင်ရွက်ခဲ့သည်များကို ပြန်လည်ဆန်းစစ်လျှင် အလားအလာကောင်းရှိတဲ့ စက်ရုံအချို့ သာငှားရမ်းနိုင်ပြီးတော့ ကျန်စက်ရုံများရဲ့ အခြေအနေဟာ ရပ်ဆိုင်းခြင်း၊ အရှုံးပေါ်ခြင်း၊ အိုမင်းပျက်စီးခြင်းအခြေအနေကို ရောက်ရှိနေပြီဖြစ်ပါတယ်။ နိုင်ငံတော် မြေငှားရမ်းခသာ ရရှိပြီးတော့ Business Values၊ Property Values များဆုံးရှုံးရခြင်း၊ ကုန်ထုတ်လုပ်မှုများ ကျဆင်းပြီးတော့ နိုင်ငံသားများရဲ့ အလုပ်အကိုင် အခွင့်အလမ်းများ ဆုံးရှုံးရခြင်း၊ ပုဂ္ဂလိက အငှားစာချုပ်ဖြစ်သဖြင့် ထပ်မံရင်းနှီးမြှုပ်နှံရန် အားနည်းခြင်း၊ ပိုလျှံဝန်ထမ်းနှင့် အလုပ်မဖြစ်တဲ့ဝန်ထမ်းများကို ထမ်းထား ရခြင်း၊ ထုတ်ကုန်နှင့်စက်ကိရိယာများ ခေတ်မမီတော့ခြင်း၊ လက်ရှိလုပ်ငန်းထက်နောင်ပေါ်လာမယ့် အခွင့်အလမ်းကိုသာ မျှော်လင့်နေခြင်း၊ ဝန်ထမ်းများ မိမိတို့နေ့စဉ်နေထိုင်မှုနှင့် အလုပ်အကိုင်ထိခိုက်ခြင်း၊ မတူညီတဲ့စီမံခန့်ခွဲမှုမှာ ပဋိပက္ခများ ဖြစ်ပေါ်လာခြင်း၊ အလုပ်လက်မဲ့များ ဖြစ်ပေါ်လာခြင်းစတဲ့ ဆုံးရှုံးမှုများ ဖြစ်ပေါ်ခဲ့ပါတယ်။ လက်ရှိပုဂ္ဂလိကဆောင်ရွက်နေတဲ့စက်ရုံ ၅၅ ရုံရဲ့ အခြေအနေကို တင်ပြလိုပါတယ်။ Power Point သုံးစွဲခွင့်ပြုပါရန် မေတ္တာရပ်ခံအပ်ပါတယ်ခင်ဗျား။ Power Point သုံးစွဲခွင့်ပေးပါ။ အမှတ်(၂) အကြီးစားစက်မှုလုပ်ငန်းရဲ့ စက်ရုံ ၁၅ ရုံဖြစ်ပါတယ်။ ထုတ်လုပ်မှုရပ်ဆိုင်းသုံးရုံ၊ လုပ်ငန်းပြောင်းလဲ ပြင်ဆင်လေးရုံနှင့် ရင်းနှီးမြှုပ်နှံမှုတိုးချဲ့ခုနစ်ရုံ ဖြစ်ပါတယ်။ အမှတ်(၃)အကြီးစားစက်မှုလုပ်ငန်းရဲ့ စက်ရုံ ၂၅ ရုံဖြစ်ပါတယ်။ ထုတ်လုပ်မှုရပ်ဆိုင်းလေးရုံ၊ လုပ်ငန်းပြောင်းလဲပြင်ဆင်ရှစ်ရုံနှင့် ရင်းနှီး မြှုပ်နှံမှုတိုးချဲ့ ၁၄ ရုံ ဖြစ်ပါတယ်။ မြန်မာ့ဆေးဝါးလုပ်ငန်းရဲ့ စက်ရုံ ၁၅ ရုံဖြစ်ပါတယ်။ ထုတ်လုပ်မှု ရပ်ဆိုင်းလေးရုံနှင့် ရင်းနှီးမြှုပ်နှံမှုတိုးချဲ့သုံးရုံ ဖြစ်ပါတယ်။ ကျွန်တော့်အနေနဲ့ ဗီယက်နမ်နိုင်ငံရဲ့ နိုင်ငံပိုင်စီးပွားရေးလုပ်ငန်းများ ပုဂ္ဂလိကပိုင်ပြုလုပ်ရေးလုပ်ငန်းစဉ်ကို နမူနာအဖြစ်နဲ့ ဆွေးနွေးလိုပါတယ်။ ရုရှားနှင့်အရှေ့ဥရောပနိုင်ငံများရဲ့ ပုံစံ၊ တရုတ်နိုင်ငံရဲ့ ပုံစံကို အတုယူပြီးတော့ ပြုပြင်ဆောင်ရွက်ခဲ့ပါ တယ်။ ဥပဒေပြုရေးလုပ်ငန်းစဉ်များဖြစ်တဲ့ ကုမ္ပဏီများဥပဒေ၊ ပုဂ္ဂလိကစီးပွားရေးလုပ်ငန်းများဥပဒေ၊ နိုင်ငံခြားရင်းနှီးမြှုပ်နှံမှုဥပဒေ၊ နိုင်ငံပိုင်စီးပွားရေးလုပ်ငန်းများရဲ့ အာမခံငွေချေးစာချုပ်နှင့် အစု ရှယ်ယာများ ထုတ်ရောင်းခြင်းဆိုင်ရာ ယာယီလုပ်ထုံးလုပ်နည်းများ အစရှိသည်တို့ကို ပြဌာန်းပြီးတော့ ဈေးကွက်စီးပွားရေးစနစ်ကို သတိကြီးစွာထား၍ အကောင်အထည်ဖော်ပါတယ်။ အရှေ့ဥရောပနိုင်ငံ များနဲ့ ကွဲပြားချက်မှာ နိုင်ငံပိုင်အခန်းကဏ္ဍကို လုံးဝဖျက်သိမ်းလိုက်ခြင်းမဟုတ်ဘဲနဲ့ Privdtization ကို ဖြည်းဖြည်းနဲ့ မှန်မှန်ပြုပြင်ပြောင်းလဲပါတယ်။ ပုဂ္ဂလိကစီးပွားရေးလုပ်ငန်းများ၊ လီမိတက်ကုမ္ပဏီများ၊ နိုင်ငံခြားရင်းနှီးမြှုပ်နှံမှုများ၊ စတော့ဈေးကွက်စသည်တို့ကို တွန်းအားထူထောင်ဆောင်ရွက်သည်နှင့် တစ်ပြိုင်နက်တည်းမှာ နိုင်ငံပိုင်စီးပွားရေးလုပ်ငန်းများကို စီးပွားရေးလုပ်ငန်းပုံစံ ပြန်လည်ဖွဲ့စည်းခြင်း (Corporatizdtion)ကို ဆောင်ရွက်ပါတယ်။ အရေးပါဆုံးဆောင်ရွက်ချက် ဖြစ်ပါတယ်။ စီးပွားရေးလုပ်ငန်းပုံစံစီမံအုပ်ချုပ်မှု(Corporate Governance)ဟာ စီးပွားရေးတိုးတက်မှု အတွက် များစွာအရေးပါပါတယ်။ တာဝန်ယူ၊ တာဝန်ခံမှုကို အားကောင်းစေပါတယ်။ စွမ်းရည်မြှင့်တင် ရန် မက်လုံးများကို ဖော်ထုတ်ပေးပါတယ်။ ဈေးကွက်ကို လျင်မြန်စွာ တုံ့ပြန်နိုင်ပြီးတော့ ယှဉ်ပြိုင် နိုင်စွမ်းကို ပိုမိုမြင့်မားစေပါတယ်။ ဗီယက်နမ်နိုင်ငံ Equalization လုပ်ငန်းစဉ်ဖြစ်ပါတယ်။ ဗီယက်နမ် နိုင်ငံဟာ ရှေ့ပြေးအစီအစဉ်အဖြစ်နဲ့ နိုင်ငံပိုင်စီးပွားရေးလုပ်ငန်းများ ပုဂ္ဂလိကပိုင်ပြုခြင်းကို ၁၉၉၂ ခုနှစ်မှာ စတင်ဆောင်ရွက်ခဲ့ပါတယ်။ ၂၀၁၁ ခုနှစ်မှာ အမိန့်ဒီဂရီထုတ်ပြန်ပြီးတော့ ၁၀၀ ရာခိုင်နှုန်းပိုင် တဲ့ နိုင်ငံပိုင်စီးပွားရေးလုပ်ငန်းများအား အများပိုင်ကုမ္ပဏီများအဖြစ်ပြောင်းလဲခြင်းကို ဆောင်ရွက်ခဲ့ပါ တယ်။ ပုဂ္ဂလိကပိုင်ပြုလုပ်ခြင်းရဲ့ ရည်ရွယ်ချက်တွေကတော့ ယှဉ်ပြိုင်နိုင်စွမ်းကျနေတဲ့ နိုင်ငံတော်က ၁၀၀ ရာခိုင်နှုန်းပြိုင်ဆိုင်ရန်မလိုအပ်တဲ့ SOE များကို အများပိုင် ဖက်စပ်ကုမ္ပဏီများအဖြစ် ပြောင်းလဲ ရန်၊ ပြည်တွင်းပြည်ပမှ အရင်းအနှီးများ စီးဝင်လာစေရန်၊ နိုင်ငံ့ရဲ့ ဘဏ္ဍာငွေပမာဏကို တိုးမြှင့်ရရှိစေ ရန်၊ နည်းပညာနှင့် စီမံခန့်ခွဲမှုနည်းလမ်းများ ပိုမိုကောင်းမွန်အောင်ပြုပြင်ခြင်းဖြင့် လုပ်ငန်းရဲ့ စွမ်းဆောင်ရည်မြင့်တက်လာစေရန်၊ ဗီယက်နမ်နိုင်ငံရဲ့ SOE အရေအတွက်ဟာ ၂၀၁၁ ခုနှစ်ကနေ ၂၀၁၅ ခုနှစ်အတွင်းမှာ ၁၃၀၉ ခုမှ ၉၅၈ ခုသို့လျော့နည်းသွားပါတယ်။ ဗီယက်နမ်အစိုးရရဲ့ Equalizction Plon အရ ၂၀၂၀ ခုနှစ်မှာ SOE ၁၉၀ ခန့်သာ ကျန်ရှိအောင် ဆောင်ရွက်ဖို့ ရည်မှန်း ထားပါတယ်။ ကုမ္ပဏီအချို့ရဲ့နိုင်ငံပိုင်အဖြစ် ဆက်လက်ထားရှိမယ့် ရှယ်ယာရာခိုင်နှုန်းများကို ဖော်ပြ ထားပါတယ်။ ၂၀၁၇ ခုနှစ်အတွင်းမှာ ကနဦးစတင်ရှယ်ယာရောင်းချတဲ့ SOE ၃၈ ခုနှင့် ဒုတိယအကြိမ် ရှယ်ယာရောင်းချခြင်းများအားလုံးပေါင်းလျှင် US ဒေါ်လာ ၆.၃ ဘီလီယံ ရရှိခဲ့ပါတယ်။ ၂၀၁၇ ခုနှစ်ကုန်ပိုင်းမှာဆောင်ရွက်ခဲ့တဲ့ နိုင်ငံရဲ့ ဒုတိယအကြီးဆုံး ဘီယာနှင့်အရက်ချက်ကုမ္ပဏီ Sebeco ရဲ့ ရှယ်ယာ ၅၄ ရာခိုင်နှုန်း၊ တန်ဖိုးအားဖြင့် US ဒေါ်လာငါးဘီလီယံခန့်ရောင်းချခဲ့မှုဟာ ဗီယက်နမ် ကွန်မြူနစ်နိုင်ငံရဲ့ တန်ဖိုးအကြီးဆုံးပုဂ္ဂလိကပိုင်ပြုလုပ်မှုမှတ်တိုင်တစ်ခု ဖြစ်ခဲ့ပါတယ်။ မိမိတို့နိုင်ငံရဲ့ ပြည်သူတွေ မေ့ပျောက်နေပြီဖြစ်တဲ့ သမိုင်းဝင် မန္တလေးဘီယာနှင့် အရက်ချက် စက်ရုံကြီးကို ပြန်လည်သတိရဖွယ်ရာ ဖြစ်ပါတယ်။ ပုံတွင်ပြထားသည်မှာ ၂၀၁၈ ခုနှစ်ရဲ့ ဒုတိယ အကြိမ် ရှယ်ယာရောင်းချမယ့်အစီအစဉ် geclosun Aviationi Energyi Textile Industry. Steel Industry Pharmacy my op: oloĉolosusil joon ခုနှစ်မှာ ဝန်ကြီးအဆင့် Super Committee ကို စီးပွားရေးလုပ်ငန်းများရဲ့ နိုင်ငံပိုင်အရင်းအနှီးများကို စီမံခန့်ခွဲရန်ဖွဲ့စည်းခဲ့ပါတယ်။ အနည်းဆုံးခန့်မှန်း US ဒေါ်လာ ၂၂၀ ဘီလီယံတန်ဖိုးရှိတဲ့ SOE ရှယ်ယာများကို ရောင်းချရန် ရည်မှန်း ထားပါတယ်။ နိဂုံးချုပ်အနေဖြင့် မိမိတို့နိုင်ငံမှာ အလားအလာကောင်းရှိတဲ့ နိုင်ငံပိုင်စီးပွားရေးလုပ်ငန်း အချို့ ကျန်ရှိနေပါသေးတယ်။ မြန်မာ့ဆိပ်ကမ်းအာဏာပိုင်၊ မြန်မာ့ဆက်သွယ်ရေးလုပ်ငန်း၊ မြန်မာ့ ဆေးဝါးလုပ်ငန်းအစရှိသည်တို့ကို နိုင်ငံတော်နှင့် နိုင်ငံသားများအတွက် အကျိုးရှိအောင် နမူနာယူ ဆောင်ရွက်သင့်ပါကြောင်းနှင့် အဆိုရှင်ရဲ့ အဆိုကို အတည်ပြု သင့်ပါကြောင်း ထောက်ခံအပ်ပါတယ်။ အားလုံးကို ကျေးဇူးတင်ပါတယ်ခင်ဗျား။</speech>
<speech type='speaker'>သဘောတူဒိုက်ဦးမဲဆန္ဒနယ်မှ ဦးဘုန်းမြင့်အောင် ဆွေးနွေးဖို့ ဖြစ်ပါတယ်။</speech>
<speech><mp id='196'>ဦးဘုန်းမြင့်အောင်(ဒိုက်ဦးမဲဆန္ဒနယ်)</mp>လေးစားရပါသော ပြည်သူ့လွှတ်တော်ဥက္ကဋ္ဌကြီး နှင့် အားလုံးပဲမင်္ဂလာပါ။ ကျွန်တော်ကတော့ ပဲခူးတိုင်းဒေသကြီး၊ ဒိုက်ဦးမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးဘုန်းမြင့်အောင် ဖြစ်ပါတယ်။ ချောက်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဘိုကြီးရဲ့ စက်မှုဝန်ကြီးဌာနအောက်မှာရှိဲ့ စက်ရုံတွေနဲ့ပတ်သက်ပြီး တင်သွင်းထားတဲ့အဆိုကို ပါဝင် အကြံပြု ဆွေးနွေးသွားမှာ ဖြစ်ပါတယ်။ ဥက္ကဌကြီးခင်ဗျား။ နိုင်ငံတစ်နိုင်ငံရဲ့ စီးပွားရေးဖွံ့ဖြိုးတိုးတက်မှု အခြေအနေနဲ့ ဆင်းရဲချမ်းသာမှု အဆင့်အတန်းဟာ အဲဒီနိုင်ငံက ကျင်သုံးနေတဲ့ နိုင်ငံရေးစနစ်နှင့် အုပ်ချုပ်ရေးစနစ်အပေါ်မှာ များစွာမူတည်နေပါတယ်။ အခုကျွန်တော်တို့နိုင်ငံက လျှောက်လှမ်းကျင့် သုံးနေတဲ့ ဒီမိုကရေစီစနစ်မှာတော့ ပြည်သူက ရွေးချယ်ထားတဲ့အစိုးရတွေဟာ မိမိသက်တမ်းရှေ့က အစိုးရများရဲ့ အမွေကို ကောင်းသည်၊ ဆိုးသည် ခွဲခြားလို့မရဘဲ လက်ခံရယူပြီး ရှေ့ဆက်လျှောက်ကြရမှာ ဖြစ်ပါတယ်။ နိုင်ငံရေး၊ လူမှုရေး၊ ကျန်းမာရေး၊ ပညာရေး၊ စီးပွားရေးကဏ္ဍအားလုံးကို အုပ်ချုပ်မှု အာဏာလွှဲပြောင်းရယူချိန်မှာ တစ်ပြိုင်တည်း တည်ရှိနေဆဲအခြေအနေနှင့် လက်ခံလွှဲပြောင်းရယူ လိုက်တာဟာ အားလုံးသိရှိပြီး ဖြစ်ပါတယ်။ လက်ရှိမိမိတို့ အစိုးရစီမံအုပ်ချုပ်နေတဲ့အချိန်မှာ အကောင်းဆုံးအခြေအနေဖြစ်အောင် နည်းလမ်းရှာကြရမှာ၊ ဆောင်ရွက်ကြရမှာဖြစ်သလို အမွေ ကောင်းများ ချန်ထားနိုင်ဖို့ အနာဂတ်ခရီးကို မျှော်တွေးပြီး မူဝါဒများချမှတ်၍ အရှိန်အဟုန်နှင့် ချီတက်ကြရမှာဖြစ်ကြောင်း ပထမဦးစွာ ဆွေးနွေးလိုပါတယ်။ ဥက္ကဌကြီးခင်ဗျား။ အဆိုရှင်ရဲ့ အဆိုမှာ တင်ပြဆွေးနွေးထားတဲ့စက်ရုံတွေဟာ ကျွန်တော်တို့ အစိုးရ လက်ခံလိုက်ရတဲ့ဆိုးမွေတွေထဲက ကဏ္ဍတစ်ခုဖြစ်ပါတယ်။ အမြတ်အစွန်းရရှိဖို့မဆိုထားနှင့်။ အလုပ်သမား၊ ဝန်ထမ်းအဆင့်ဆင့်ကို အလုပ်ပေးနိုင်ရေး၊ အရင်းရရှိရေး လည်ပတ်ဖို့တောင် ဖြစ်နိုင်ခြေ မရှိတဲ့စက်ရုံရာခိုင်နှုန်းက ပိုများနေတာကိုတွေ့ရပါတယ်။ စက်ရုံပေါင်း ၁၁၂ ရုံမှာ အကြီးစားစက်မှု လုပ်ငန်း(၁)(၂)(၃)စက်ရုံများနှင့် ဆေးဝါးစက်ရုံတွေဟာ အများဆုံးဖြစ်ပြီး ယခုအခြေအနေနဲ့ဆိုရင် နိုင်ငံပိုင်ပဲဖြစ်ဖြစ်၊ အကျိုးတူပူးပေါင်းဆောင်ရွက်ခြင်းနှင့် ပုဂ္ဂလိကငှားရမ်းလုပ်ကိုင်ပေးခြင်းပဲဖြစ်ဖြစ် စက်ရုံလည်ပတ်တာနဲ့ အရှုံးပေါ်နေတာကို တွေ့ရပါတယ်။ စက်ရုံအားလုံးဟာ လျှပ်စစ်ဓာတ်အားသုံးစွဲ ရတာမို့ ယခုလက်ရှိအချိန်မှာဆိုရင် ပိုပြီးအရှုံးများမှာဖြစ်ပါတယ်။ ဒါဆို ဘယ်လိုဖြေရှင်းကြမလဲဆိုတဲ့ နည်းလမ်းရှာရတော့မှာပဲ ဖြစ်ပါတယ်။ နိုင်ငံတော်ရဲ့ ဘဏ္ဍာတွေ မဆုံးရှုံးဖို့ ပြည်သူတွေအတွက် အကျိုးရှိဖို့ဆိုပြီး နိုင်ငံပိုင်လုပ်ငန်းတွေ အရှုံးပေါ်နေတာကို ဖက်စပ် သို့မဟုတ် ပုဂ္ဂလိကပိုင်ပေးမယ်ဆို တဲ့အချက်နဲ့တော့ ဖြေရှင်းနိုင်ပေမဲ့ ရိုးရှင်းတဲ့ပြဿနာတော့ မဟုတ်ပါဘူး။ ဘယ်စီးပွားရေးလုပ်ငန်းရှင် ကမှ အမြတ်မရရှိနိုင်တဲ့လုပ်ငန်းကို ရင်းနှီးမြှုပ်နှံဖို့ စဉ်းစားမှာမဟုတ်ဘူးဆိုတာ အားလုံးသိရှိပြီး ဖြစ်ပါ တယ်။ ဒီလိုဆွေးနွေးချင်ပါတယ်။ ဥပမာအားဖြင့် ပြောရရင် ကျွန်တော်ရဲ့ မဲဆန္ဒနယ်မြေဖြစ်သော ဒိုက်ဦး ကော်မှုန့်စက်ရုံကို ၁၉၇၉ ခုနှစ်က စတင်၍ မြေဧရိယာ ၆၅၀၀ ကျော်ကိုသိမ်းပြီး ယနေ့အချိန်အထိ နှစ်ပေါင်း ၃၀ ကျော်ကြာအောင် ဘာအလုပ်မှမဖြစ်ခဲ့ပါ။ နိုင်ငံတော်အတွက်လည်း အကျိုးမရှိသလို၊ ဒေသခံပြည်သူတွေအတွက်လည်း အကျိုးမရှိဖြစ်ခဲ့ရပါတယ်။ တပ်ဆင်ထားတဲ့ စက်ကိရိယာတွေဆိုရင် လည်း ဟောင်းနွမ်းစုတ်ပြတ်လို့နေပါပြီ။ ယခုလက်ရှိ စက်မှု(၁)ပိုင်ဆိုပြီး သိမ်းဆည်းခံတောင်သူတွေနဲ့ ပြဿနာရှိနေဆဲလည်း ဖြစ်ပါတယ်။ ဒီစက်ရုံကို ဘာလို့မလည်ပတ်တာလဲဆိုရင် တစ်ရက်ကို လည်ရင် သုံးသိန်း၊ မလည်ရင် တစ်သိန်းအရှုံးပေါ်လို့ ရပ်ထားရတယ်လို့ ဖြေကြားပါတယ်။ ဧက ၃၀၀၀ ကျော် ဧရိယာကျန်တဲ့စက်ရုံကို အမြန်ဆုံးအကောင်အထည်ဖော်ဆောင်ရွက်ပေးစေချင်တယ်လို့ အကြံပြု တိုက်တွန်းလိုပါတယ်။ လေးစားရပါသော ဥက္ကဌကြီးခင်ဗျား။ နိုင်ငံတော်အစိုးရအနေနဲ့ ယခုအချိန်မှာ အစိုးရရဲ့ စီးပွားရေးလက်တံကိုလျှော့ချပြီး မူဝါဒနှင့်စည်းမျဉ်း၊ စည်းကမ်းကို ကြီးကြပ်ဆောင်ရွက်ရမယ့်အချိန် ဖြစ်နေပါပြီ။ ကမ္ဘာ့ချမ်းသာတဲ့နိုင်ငံတွေအားလုံးဟာ ဒီလိုပုံစံနဲ့ စီမံအုပ်ချုပ်နေတာ ဖြစ်ပါတယ်။ ဒါဆို အစိုးရရဲ့ ဆုံးရှုံးမှု၊ အလုပ်သမားပြဿနာများကို ဖြေရှင်းဖို့ ဘာတွေလုပ်ဖို့လိုမလဲလို့ စဉ်းစားကြည့်တဲ့ အခါ PPP သို့မဟုတ် ပုဂ္ဂလိကပိုင်ဖြစ်ဖို့အောက်ပါအချက်ငါးချက်ကို အကောင်အထည်ဖော် ဆောင်ရွက်ဖို့ လိုမယ်လို့ အကြံပြု တိုက်တွန်းလိုပါတယ်။ နံပါတ်(၁)အနေနဲ့ ပြည်တွင်းပြည်ပရင်းနှီး မြှုပ်နှံသူတွေအတွက် စီးပွားရေးအဆင်ပြေစွာ လုပ်သာကိုင်သာရှိတဲ့ပတ်ဝန်းကျင်ကို ဖန်တီးပေးဖို့ လိုအပ်ပါတယ်။ ရင်းနှီးမြှုပ်နှံမယ့်လုပ်ငန်းစဉ်များ မြန်ဆန်လွယ်ကူသင့်ပါတယ်။ အသီးသီးသော ဌာန များရဲ့ ဝန်ဆောင်မှုအားလုံးဟာ Pqper Work မှ IT နှင့် Electronic System များဖြစ်အောင် ပြုပြင် ပြောင်းလဲတိုးတက်အောင် ဆောင်ရွက်ပေးဖို့ လိုနေပါပြီ။ နံပါတ်(၂)အချက်အနေနဲ့ လုပ်ငန်းအဆင့် အားလုံး အဂတိတရားကင်းရှင်းအောင် လုပ်ဆောင်ရပါမယ်။ E-Government ဖြစ်လာရင် အဂတိ တရားလိုက်စားမှုက တစ်ပါတည်းလျော့ကျသွားမှာ ဖြစ်ပါတယ်။ နံပါတ်(၃)အနေနဲ့ အခြေခံအဆောက် အဦဖြစ်တဲ့ မြေနှင့်အဆောက်အဦတွေဟာ ရှိပြီးဖြစ်ပေမဲ့ အရည်အသွေးနိမ့်ဟောင်းနွမ်းနေတဲ့ စက်ပိုင်း ဆိုင်ရာတွေကိုတော့ ဘယ်လုပ်ငန်းရှင်ကမှ စိတ်ဝင်စားမှာမဟုတ်တဲ့အတွက် ဒီအချက်ကို ဘယ်လို ဆောင်ရွက်မလဲဆိုတာက အရေးကြီးတဲ့အချက် ဖြစ်ပါတယ်။ လုပ်ငန်းရှင်ကတော့ ခေတ်မီစက်များ အစားထိုးမှာ အသေအချာပါပဲ။ နိုင်ငံတော်အနေနဲ့ မြေနေရာကို ဘယ်လိုမူန့်ပေးမလဲ။ ဘယ်လိုမူနဲ့ ငှားမလဲ။ တိကျတဲ့ညွှန်ကြားချက် ချမှတ်ဖို့လိုအပ်ပါတယ်။ လမ်းပန်းဆက်သွယ်ရေးနှင့် လျှပ်စစ်ဟာ လည်း ရင်းနှီးမြှုပ်နှံသူတွေအတွက် အရေးကြီးတာမို့ ဒီအခြေခံအဆောက်အဦတွေကို အရင် တည်ဆောက်ရပါလိမ့်မယ်ဆိုတာ အသေအချာ ဖြစ်ပါတယ်။ ဥက္ကဌကြီးခင်ဗျား။ နံပါတ်(၄)အချက်အနေနဲ့ ဆွေးနွေးလိုတာကတော့ ပြဌာန်းထားတဲ့ မြန်မာ နိုင်ငံရင်းနှီးမြှုပ်နှံမှုဥပဒေ၊ အလုပ်သမားဆိုင်ရာဥပဒေ၊ လုပ်ငန်းလိုင်စင်ကိစ္စများဟာ အကောင် အထည်ဖော်ဆောင်ရွက်နေတဲ့ ဌာနဆိုင်ရာ၊ လုပ်ငန်းရှင်တွေအတွက် ချောမွေ့စွာသုံးနိုင်ပါ့မလား ဆန်းစစ်ဖို့ လိုအပ်ပါတယ်လို့ ဆွေးနွေးလိုက်ရပါတယ်။ နံပါတ်(၅)အနေနဲ့ နောက်ဆုံးဆွေးနွေးလိုတာက တော့ ဒီစက်ရုံတွေကို လက်ရှိတာဝန်ထမ်းဆောင်နေတဲ့ အလုပ်သမားများကို နစ်နာမှုအနည်းဆုံးနည်းနဲ့ အမြန်ဆုံးဖြေရှင်းဖို့အချက်ပါ။ အချိန်ကာလကြာလေလေ ထိခိုက်နစ်နာမှုဟာ နိုင်ငံတော်ဘက်ရော အလုပ်သမားများဘက်မှာပါ ပိုပြီးထိခိုက်ကြမှာ ဖြစ်ပါတယ်။ စက်ရုံလွှဲပြောင်းပေးချိန်မှာတောင် အလုပ်သမားအားလုံးခန့်ထားဖို့ မဖြစ်နိုင်တာမို့ ကြို တင်ဆောင်ရွက်ထားသင့်ပါတယ်။ လုပ်ငန်းရှင်များ ဘက်ကလည်း နည်းပညာသစ်နဲ့ စက်အသစ်တွေကို ရင်းနှီးပြီး အလုပ်သမားတွေဘက်ကလည်း နည်းပညာသစ်နဲ့ စက်အသစ်တွေကို တတ်မြောက်ကျွမ်းကျင်အောင် အင်တိုက်အားတိုက်ကြိုးစားဖို့ လိုပါလိမ့်မယ်။ ဥက္ကဌကြီးခင်ဗျား။ နိဂုံးချုပ်အနေနဲ့ အဆိုရှင်ရဲ့ စေတနာဟာ နိုင်ငံနဲ့ပြည်သူများ၊ အလုပ်သမား များအတွက် စဉ်းစားပြီးတင်သွင်းတာ အသိအမှတ်ပြုပါတယ်ခင်ဗျား။ သို့သော်လည်း မိမိတို့နိုင်ငံက ဒီစက်ရုံတွေကို PPP သော်လည်းကောင်း၊ ပုဂ္ဂလိကပိုင်ပေး၍သော်လည်းကောင်း ဆောင်ရွက်လိုတာမို့ ကိုယ့်ရဲ့ စက်ရုံတွေကို ရောင်းကုန်လိုသဘောထားပြီး Promotion လုပ်ရမှာဖြစ်တဲ့အတွက် အထက်ပါ အချက်များကို အရင်ဆုံးဖြည့်ဆည်းဆောင်ရွက်သင့်ပါကြောင်း အကြံပြု ဆွေးနွေးလိုက်ရပါတယ်။ အားလုံးကို ကျေးဇူးတင်ပါတယ်ခင်ဗျား။</speech>
<speech type='speaker'>မြင်းခြံမဲဆန္ဒနယ်မှ ဦးစိန်မြင့် ဆွေးနွေးဖို့ ဖြစ်ပါတယ်</speech>
<speech><mp id='1140'>ဦးစိန်မြင့်(မြင်းခြံမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် အားလုံးမင်္ဂလာပါ။ ကျွန်တော်က မြင်းခြံမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးစိန်မြင့် ဖြစ်ပါတယ်။ ကျွန်တော်က ချောက်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးဘိုကြီးရဲ့ အဆိုကို ထောက်ခံဆွေးနွေးသွားမှာ ဖြစ်ပါတယ်။ ပြည်သူ့ဘဏ္ဍာငွေများဖြင့်လည်းကောင်း၊ နိုင်ငံခြားချေးငွေများ ဖြင့်လည်းကောင်း တည်ဆောက်ထားတဲ့စက်ရုံတွေဟာ နိုင်ငံတော်နှင့် နိုင်ငံသားတို့ရဲ့ အကျိုးစီးပွား အတွက် ရလဒ်ကောင်းများ ဖော်ဆောင်ပေးနိုင်မှုမရှိခြင်းနှင့် စီးပွားရေးအရ တွက်ချေကိုက်မှုမရှိခြင်း တို့ကြောင့် လတ်တလောရပ်ဆိုင်းထားရပါတယ်။ ရပ်ဆိုင်းထားတော့ စက်ရုံအရေအတွက်ဟာ စက်မှု ဝန်ကြီးဌာန၊ အမှတ်(၁)အကြီးစားစက်မှုလုပ်ငန်းအောက်မှာ စက်ရုံခြောက်ခု၊ အမှတ်(၂)အကြီးစား စက်မှုလုပ်ငန်းအောက်မှာ စက်ရုံခြောက်ခု၊ အမှတ်(၃)စက်မှုလုပ်ငန်းအောက်မှာ စက်ရုံ ၁၁ ခုတို့ ဖြစ်ကြ ပါတယ်။ အဲဒီလို ရပ်ဆိုင်းထားတဲ့အတွက် နိုင်ငံတော်အတွက် ရင်းနှီးမြှုပ်နှံမှုများ ဆုံးရှုံးနစ်နာရခြင်း၊ နိုင်ငံခြားမှ ချေးတဲ့ငွေအပေါ်မှာ နှစ်စဉ်အတိုးနှင့်အရင်းကို မလွဲမသွေပေးဆပ်နေရခြင်း၊ ဒေသခံ ဝန်ထမ်းများ အလုပ်လက်မဲ့ဖြစ်နေခြင်း၊ ကျွမ်းကျင်ဝန်ထမ်းများ အခြားလုပ်ငန်းများသို့ပြောင်းရွှေ့ လုပ်ကိုင်ကြခြင်း၊ နိုင်ငံခြားသို့ သွားရောက်လုပ်ကိုင်ခြင်းတို့ကြောင့် ဦးနှောက်ယိုစီးမှုဖြစ်ခြင်းစတဲ့ ဆိုးကျိုးများနှင့် ရင်ဆိုင်နေရပါတယ်။ လက်ရှိဝန်ထမ်းတွေကိုလည်း လစဉ်လစာငွေပေးနေရပါတယ်။ လေးစားရပါသော ဥက္ကဌကြီးခင်ဗျား။ ကျွန်တော့်မဲဆန္ဒနယ်မြေဖြစ်တဲ့ မြင်းခြံမြို့မှာ အမှတ်(၁) သံမဏိစက်ရုံဟာ န.အ.ဖ လက်ထက်မှာ တည်ဆောက်ခဲ့တဲ့စက်ရုံဖြစ်ပါတယ်။ ဒီအမှတ်(၁)သံမဏိ စက်ရုံဟာ အသားတင်ရှုံးငွေဖြင့် လည်ပတ်နေရတဲ့အတွက်ကြောင့်မို့လို့ ၂၀-၄-၂၀၁၇ ရက်နေ့မှာ ကျင်းပတဲ့ ပြည်သူ့လွှတ်တော် စီးပွားရေးကော်မတီရဲ့ အစည်းအဝေးဆုံးဖြတ်ချက်အရ လတ်တလောရပ်ဆိုင်းထားရပါတယ်။ အဲဒီလိုရပ်ဆိုင်းထားရတဲ့အပြင်ကို လက်ရှိပေးနေရတဲ့အတိုးနှုန်းဟာ မြန်မာကျပ်ငွေ သိန်းငါးထောင်လောက် ပေးဆပ်နေရပါတယ်။ ၂၀၁၈-၂၀၁၉ ခုနှစ်စာရင်းအရ နိုင်ငံခြားကနေချေးတဲ့ အတိုးတင်ကို ယူရိုငွေသန်းပေါင်း ၄၁ သန်းကျော်၊ ၄၂ သန်းနီးပါး ဖြစ်ပါတယ်။ အတိုးအရင်းပေါင်း။ ဒါက တစ်နှစ်တည်းပါ။ နှစ်အလိုက်၊ နှစ်အလိုက် ပြန်ပြီးတော့ပေးဆပ်နေရတာ။ ၂၀၁၈-၂၀၁၉ ခုနှစ်မှာ အတိုးအရင်းပေါင်းအနေနဲ့ ယူရိုငွေသန်းပေါင်း ၁၁၅ သန်းကျော် ပေးဆပ်နေရခြင်းပဲ ဖြစ်ပါတယ်။ တရုတ်ဖွံ့ဖြိုးရေးဘဏ်(CDB)တို့ ၂၀၁၂-၂၀၁၃ ခုနှစ်ကနေ ၂၀၃၂-၂၀၁၃ ခုနှစ်အထိ ပေးဆပ်ရမယ့် အတိုးအရင်းတွေကလည်း ယူရိုငွေဟာ သန်းပေါင်း ၁၆၂၄ သန်းကျော် ပေးဆပ်နေရခြင်းပဲ ဖြစ်ပါတယ်။ အဲဒီတော့ မူလဝန်ထမ်း ရှစ်ရာကျော်အတွက်လည်း တစ်နှစ်ကို ကျပ်သန်းပေါင်း ၁၉၁၁ သန်းကျော် သုံးစွဲနေရပါတယ်။ အဲဒီတော့ ဒီလုပ်ငန်းတွေကို ပြန်ကြည့်မယ်ဆိုရင်တော့ စီမံကိန်းအနေနဲ့ဆိုရင် Phose(1) ပထမအဆင့်မှာ ရာနှုန်းပြည့်ပြီးတဲ့အတွက်ကြောင့်မို့ အဲဒီမှာ တစ်ဝက်တစ်ပျက် ကုန်ချော Semi Finish Product အဆင့်ကိုထုတ်လုပ်နိုင်ခဲ့ပြီး ဖြစ်ပါတယ်။ စီမံကိန်းရဲ့ ဒုတိယအဆင့်ဖြစ်တဲ့ Phase(2)၊ Phase(2-A)၊ Phase(3)ပြီးစီးအောင် မဆောင်ရွက်နိုင်တဲ့အတွက်ကြောင့်မို့လို့ စက်ရုံကို ရောက်ရှိပြီးဖြစ်သော စက်နှင့်စက်ကိရိယာ အစိတ်အပိုင်းများဟာ မိုးဒဏ်လေဒဏ်ကြောင့် ပျက်စီး ဆုံးရှုံးနိုင်ခြင်းအတွက်ကြောင့်မို့လို့ နိုင်ငံတော်ပိုင်ငွေကျပ်ဘီလီယံ ၃၀၃.၅၁၅ ဆုံးရှုံးသွားနိုင်ပါတယ်။ နိုင်ငံပိုင်စက်ရုံအနေဖြင့် ဆက်လက်လည်ပတ်မယ်ဆိုရင် ကျပ်ဘီလီယံ ၅၀၀ ခန့်သာသုံးစွဲရမှာ ဖြစ်ပါ တယ်။ အဲဒီတော့ Phase(2) Phase(2-A)နှင့် Phase(3)စီမံကိန်းလုပ်ငန်းများ ပြီးစီးသွားမယ်ဆိုရင် ထွက်ရှိလာမယ့် ကုန်ပစ္စည်းအရည်အသွေး၊ နိုင်ငံတကာနှင့်ယှဉ်ပြိုင်ရမယ့်ဈေးနှုန်း၊ ဈေးကွက်တို့အရ နိုင်ငံအတွက် အကျိုးရှိမယ်ဆိုရင် နိုင်ငံပိုင်စက်ရုံအဖြစ် လည်ပတ်သင့်ပါတယ်။ ရင်းနှီးမြှုပ်နှံမှု အင်အား၊ ဈေးနှုန်း၊ ဈေးကွက်၊ နည်းပညာကျွမ်းကျင်မှုတို့အားနည်းနေပါက ပြည်တွင်းကုမ္ပဏီ၊ နိုင်ငံခြားကုမ္ပဏီအနေနဲ့ ဖက်စပ်အကျိုးတူဆောင်ရွက်ခြင်း၊ Ppp- Public Private Partnership ပုံစံ မျိုးဖြစ်တဲ့ BOT သဘောမျိုးလည်း ဆောင်ရွက်သင့်ပါတယ်။ ဒါမှမဟုတ် အမှတ်(၁)သံမဏိစက်ရုံ (မြင်းခြံ) တိုးချဲ့စီမံကိန်းဟာ ပြန်လည်တည်ဆောက်ခွင့်ရမယ်ဆိုရင် နိုင်ငံခြားမှ တင်သွင်းမယ့် ၂၀၁၆၂၀၁၇ ခုနှစ်စာရင်းအရ သံမဏိတန်ချိန် ၂.၁၉၂ သန်း သက်သာသွားမှာ ဖြစ်ပါတယ်။ လတ်တလော ရပ်ဆိုင်းထားရတဲ့ စက်ရုံတွေဟာ နိုင်ငံအကျိုးကို အဓိကထား၍ အမြန်ဆုံးလည်ပတ်သင့်ပါတယ်။ ဒါက မြင်းခြံစက်ရုံနဲ့အတူ အားလုံး ၂၄ ရုံပြည့်အထိလည်း ရပ်ဆိုင်းထားရပါတယ်။ ဒါတွေကိုလည်း နိုင်ငံတော်အကျိုးအတွက် အမြန်ဆုံးစဉ်းစားဆောင်ရွက်သင့်ပါတယ်။ ဒါကြောင့်မို့ ချောက်မဲဆန္ဒနယ်မှ လွှတ်တော်ကိုယ်စားလှယ် ဦးဘိုကြီးရဲ့ ရပ်ဆိုင်းထားရသောစက်ရုံများဟာ ပြည်သူ့ဘဏ္ဍာများ ဆုံးရှုံးမှု မရှိစေရန်နှင့် နိုင်ငံတော်အတွက် အမြန်ဆုံးအကျိုးရှိအောင်ဆောင်ရွက်ပေးပါရန် နိုင်ငံတော်အစိုးရ အား တိုက်တွန်းကြောင်းအဆိုကို ထောက်ခံဆွေးနွေးအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>ပေါင်မဲဆန္ဒနယ်မှ ဒေါ်မိကွန်ချမ်း ဆွေးနွေးဖို့ ဖြစ်ပါတယ်</speech>
<speech><mp id='313'>ဒေါ်မိကွန်ချမ်း(ပေါင်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များအားလုံး မင်္ဂလာပါရှင်။ ကျွန်မကတော့ ပေါင်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်မိကွန်ချမ်းဖြစ်ပါတယ်။ အဆိုရှင် ဦးဘိုကြီးရဲ့ စက်မှုဝန်ကြီးဌာန၏ နိုင်ငံပိုင်စက်ရုံ၊ ပုဂ္ဂလိကပိုင်ပြုလုပ်လိုသည့်စက်ရုံ၊ ပုဂ္ဂလိကပူးပေါင်းထားပြီး စက်ရုံ၊ စက်မှုနယ်မြေနှင့်လတ်တလောရပ်ဆိုင်းထားသည့် စက်ရုံများ ပြည်သူ့ဘဏ္ဍာငွေများဆုံးရှုံးမှု မရှိစေရန် နိုင်ငံတော်အတွက် အမြန်ဆုံးအကျိုးရှိအောင် ဆောင်ရွက်ပေးရန် နိုင်ငံတော်အစိုးရအား တိုက်တွန်းထားတာ တွေ့ရှိရပါတယ်။ ဥက္ကဌကြီးရှင်၊ မြန်မာနိုင်ငံ ယခင်လွတ်လပ်ရေးမရခင်ကတည်းက ပုဂ္ဂလိကပိုင်စက်ရုံ၊ အလုပ်ရုံများစွာရှိခဲ့ပါတယ်။ စက်ရုံတွေက နာမည်ကြီးကုန်ပစ္စည်းတွေအောင်မြင်စွာဖြစ်ထွန်းထုတ်လုပ် ဖြန့်ချိတာကိုလည်း ကြားသိခဲ့ရပါတယ်။ စင်ကာပူနိုင်ငံမှာနာမည်ကြီးနေတဲ့ Tiger Band တံဆိပ် ပရုတ်ဆီသည် ယခင်ကတည်းက မြန်မာနိုင်ငံကနေစတင်လုပ်ငန်းတည်ထောင်ပြီးတော့ ပြည်သူပိုင် သိမ်းဆည်းတဲ့အချိန်မှာ ပြောင်းရွှေ့ပြီးတော့ စင်ကာပူမှာ ယခုတိုင်နိုင်ငံတကာကို ဈေးကွက်ထိုးဖောက် နိုင်တဲ့ လုပ်ငန်းတစ်ခုဖြစ်ပါတယ်။ ကျွန်မတို့မြန်မာနိုင်ငံမှာ ပြည်သူပိုင်သိမ်းဆည်းပြီးတော့တဲ့နောက်မှာ နိုင်ငံတော်မှ ပြန်လည်ကိုင်တွယ်ပြီးတဲ့အချိန်ကနေစပြီး တဖြည်းဖြည်းအကျိုးအမြတ်နည်းလာတာ ယခု ဆိုရင် အရှုံးများတဲ့အတွက် ရပ်ဆိုင်းရတဲ့အထိ ကြုံတွေ့နေရတာလည်းတွေ့ရပါတယ်။ ဥပမာ -ကျွန်မတို့ အထည်ချုပ်စက်ရုံကိုးခု ရပ်ဆိုင်းရတာကို ကြည့်ခြင်းအားဖြင့် ၁၉၇၀ ခုနှစ်ကနေစပြီးတော့ စစ်ကိုင်းစက်ရုံရယ်၊ ၁၉၈၀ ခုနှစ်ရွှေတောင်စက်ရုံရယ်၊ ၁၉၉၉ ခုနှစ်မုံရွာစက်ရုံရယ်၊ နောက် ၁၉၉၉ ခုနှစ် မြင်းခြံရယ် ၂၀၀၆ ခုနှစ်မြစ်သားစက်ရုံရယ်၊ ၂၀၀၇-၂၀၀၉ ခုနှစ်ပျော်ဘွယ်ရယ်၊ ၂၀၀၄ ခုနှစ် ရမည်းသင်းစက်ရုံ၊ ၂၀၀၁ ခုနှစ်ပခုက္ကူစက်ရုံနှင့် ၂၀၀၅ ခုနှစ်တောင်သာစတဲ့ အထည်စက်ရုံတွေက အရှုံးက ၂၀၁၁ ခုနှစ်ကနေပြီးစပြီးတော့ ၂၀၁၈ ခုနှစ်ထိ အရှုံးထွက်တယ်ဆိုတာကို တွေ့ရှိရပါတယ်။ နောက်တစ်ခုက ကျွန်မတို့ နိုင်ငံတော်က အရင်းအနှီး ကြီးပြီးတော့ မြှုပ်နှံရတဲ့ အကြီးစားစက်ရုံ တွေဆိုရင်လည်း ၁၉၃၅ ခုနှစ် သရက်စက်ရုံမှာဆိုရင် နိုင်ငံတော်ကနေ လျော်ကြေးငွေလွှဲယူပြီးတော့ လည်ပတ်ကာ ၂၀၁၂ ကနေ ၂၀၁၈ အထိကို အရှုံးထွက်နေတာကိုလည်း တွေ့ရှိရပါတယ်။ နောက် သံမဏိစက်ရုံ(မြင်းခြံ) နှင့် (ပင်းပက်)စက်ရုံလိုမျိုး အရင်းအနှီးကြီးပြီးတော့ အတိုးနှုန်းယူပြီးတော့ ဆောက်ရတဲ့စက်ရုံမျိုးဆိုရင် ကျွန်မတို့နိုင်ငံအတွက် လိုအပ်ချက်အပြင် နိုင်ငံတကာအထိ ဈေးကွက်ကို ထိုးဖောက်နိုင်သလားဆိုတာလည်း စဉ်းစားဖို့လိုအပ်ပါတယ်။ ဒါကိုကြည့်ခြင်းအားဖြင့် စက်ရုံတွေ အရှုံးပေါ်တယ်ဆိုတာ စီမံခန့်ခွဲမှုအားနည်းချက်လား၊ ခေတ်နှင့်အညီ မြင့်တက်အောင် နည်းပညာတွေ မလိုက်နိုင်လို့လား။ စက်ရုံ၊ အလုပ်ရုံကို စီမံခန့်ခွဲတဲ့ ဝန်ထမ်းတွေရဲ့ အဂတိအလွဲသုံးစားကြောင့်လား ဆိုတာ ပြန်လည်ဆန်းစစ်ဖို့လည်း လိုအပ်နေပါပြီ။ အရှုံးနှင့်ရပ်ဆိုင်းလိုက်ရတဲ့ စက်ရုံအတော်များ များဟာ ၂၀၁၁ ခုနှစ်ကနေစပြီးတော့ ၂၀၁၈ ခုနှစ်အထိ ဒါအရှုံးများစွာထွက်နေတာကိုလည်း တွေ့ရှိ ရပါတယ်။ ဒါကိုပြန်ကြည်ခြင်းအားဖြင့် ယခင်ကတော့ တံခါးပိတ်စီးပွားရေးစနစ်ရယ်၊ လူတစ်စုကနေ လက်ဝါးကြီးအုပ် စီးပွားရေးစနစ်တွေမှာကျတော့ အကျိုး/အမြတ်ရှိချင်ရှိမယ်။ ဒါပေမဲ့ ခေတ်စနစ် ပြောင်းလာတာနှင့် နိုင်ငံတကာရဲ့ ဈေးကွက်စီးပွားရေးစနစ်ကို ပြောင်းလဲလာတဲ့အခါကျရင် ကျွန်မတို့ရဲ့ ထုတ်ကုန်တွေ၊ နိုင်ငံရဲ့ စက်ရုံက Quality တွေဟာ နိုင်ငံတကာနဲ့ယှဉ်နိုင်ရဲ့လား။ ပြီးရင် ကျွန်မတို့ဆီကို ဝင်လာတဲ့ ကုန်ပစ္စည်းတွေနှင့် ဈေးနှုန်းတွေရာ ကျွန်မတို့ယှဉ်နိုင်လားဆိုတာလည်း ပြန်လည်ဆန်းစစ် ဖို့လိုပါတယ်။ ယခင်ကတည်းကစပြီးတော့ အရှုံးထွက်နေတဲ့စက်ရုံတွေကို ရှိနေလျက်သားနဲ့ နောက်ထပ် စက်ရုံများစွာ ဆက်လက်တည်ဆောက်ခွင့်ပြု တာကလည်း နိုင်ငံတော်အတွက်ဘတ်ဂျက်များစွာ လေလွင့်ဆုံးရှုံးစေပါတယ်။ ဥက္ကဌကြီးရှင်။ စက်ရုံရဲ့ လိုအပ်လို့ တည်ဆောက်ရာမှာ ထွက်ရှိတဲ့ကုန်ချောများကို မြန်မာနိုင်ငံ အတွင်းရှိ ပြည်သူများမှ ဖြုန်းအားကောင်းမွန်ပိုလျံပြီးတော့ အခြားနိုင်ငံတကာဆီသို့ ဖြန့်ချိပြီးမှ လိုအပ် ချက်ကြောင့် တည်ဆောက်မယ်ဆိုရင်တော့ ကျေးဇူးတင်စရာကောင်းပါတယ်။ သို့သော် ပထမစက်ရုံ ကတည်းကဆုံးရှုံးတယ်။ အမြတ်အစွန်းမရှိမှန်းသိလျက်နဲ့ နောက်ထပ်စက်ရုံတွေ တည်ဆောက်တာက လည်းစဉ်းစားလို့မရပါဘူးရှင်။ မြန်မာနိုင်ငံမှာ လယ်ယာစိုက်ပျိုးရေးအားကောင်းတဲ့ နိုင်ငံဖြစ်တဲ့ အတွက် ကုန်ပစ္စည်းထုတ်လုပ်ရာမှာ ကုန်ကြမ်းလွယ်ကူပြီး ပြည်သူများစိုက်ပျိုးရေးမှာ ထွက်ရှိလာတဲ့ ကုန်ကြမ်းများကို ကုန်ချောအဖြစ်ပြောင်းလဲပြီး နိုင်ငံတကာကို ဖြန့်ချိပေးမည့်နည်းပညာနှင့် စက်ပစ္စည်း များကိုလည်း နေရာအနှံ့အပြားသာ တည်ဆောက်ဖို့လိုအပ်နေပါတယ်။ ကုန်ကြမ်းမလုံလောက်ပါဘဲနဲ့ အခြားနိုင်ငံကနေကုန်ကြမ်းသွင်းပြီး ကုန်ချောထုတ်လုပ်ရန် စက်ရုံတည်ဆောက်ခြင်းသည် ရေရှည် နည်းလမ်းမှန်မဟုတ်ပါဘူး။ ငွေအလွဲသုံးစားလုပ်ချင်လို့ စက်ရုံများဆောက်နေသလားလို့လည်း ထင်မြင်မိပါတယ်။ ယခုရပ်ဆိုင်းထားတဲ့ စက်ရုံများကို ပြန်လည်လည်ပတ်တဲ့နေရာမှာ သတိထားရမှာ က နိုင်ငံတော်အနေနဲ့ တာဝန်ယူပြီးလုပ်ဆောင်နေရင်လည်း ယခင်က မအောင်မြင်သလို ယခုလည်း အောင်မြင်မှာမဟုတ်ဘူးလို့ မြင်မိပါတယ်။ ဖက်စပ်လုပ်ငန်းတွေမှာလည်း ဆုံးရှုံးနေတာလည်း တွေ့ရပါတယ်။ ဒါကြောင့် ပုဂ္ဂလိက၊ နိုင်ငံတကာရင်းနှီးမြှုပ်နှံမည့် ကုမ္ပဏီကြီးများကို ကမ်းလှမ်းပြီး နှစ်ရှည်ငှားရမ်းပေးလိုက်ပါက နိုင်ငံတော်အတွက် ငှားရမ်းခအပြင် သွင်းကုန်၊ ထုတ်ကုန်အခွန်အခများ လည်း ရရှိနိုင်မယ်။ စက်ရုံပျက်စီးမှုလည်းနည်းပါသလို ယခင်ဝန်ထမ်းများကိုလည်း အလုပ်အကိုင် ဖန်တီးပေးနိုင်မှာဖြစ်လို့ နိုင်ငံတော်အနေနဲ့ ဘတ်ဂျက်ဆုံးရှုံးမှုကို ကာမိမှာဖြစ်တဲ့အတွက် သေသေ ချာချာ စဉ်းစားပြီးမှ ခွင့်ပြု သင့်ပါကြောင်း ဦးဘိုကြီးရဲ့ အဆိုကို ထောက်ခံဆွေးနွေးရပါတယ်။ ကျေးဇူး အများကြီးတင်ပါတယ်။</speech>
<speech type='speaker'>သဘောတူသရက်မဲဆန္ဒနယ်မှ ဦးကံမြင့် ဆွေးနွေးဖို့ ဖြစ်ပါတယ်။</speech>
<speech><mp id='280'>ဦးကံမြင့်(သရက်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် အားလုံးပဲမင်္ဂလာပါခင်ဗျား။ ကျွန်တော်ကတော့ မကွေးတိုင်းဒေသကြီး၊ သရက်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးကံမြင့် ဖြစ်ပါတယ်။ ကျွန်တော့်အနေနဲ့ မကွေးတိုင်းဒေသကြီး၊ ချောက်မဲဆန္ဒနယ်က ပြည်သူ့ လွှတ်တော်ကိုယ်စားလှယ် ဦးဘိုကြီးရဲ့ စက်မှုဝန်ကြီးဌာန၏ နိုင်ငံပိုင် စက်ရုံများမှ နိုင်ငံပိုင်စက်ရုံ၊ ပုဂ္ဂလိကပိုင်ပြုလုပ်လိုသည့်စက်ရုံ၊ ပုဂ္ဂလိကပူးပေါင်းထားပြီးစက်ရုံ၊ စက်မှု နယ်မြေနှင့်လတ်တလောရပ်ဆိုင်းထားသော စက်ရုံများဟာ ပြည်သူ့ဘဏ္ဍာများ ဆုံးရှုံးမှုမရှိစေရန်နှင့် နိုင်ငံတော်အတွက် အမြန်ဆုံးအကျိုးရှိအောင်ဆောင်ရွက်ပေးရန် နိုင်ငံတော်အစိုးရအား တိုက်တွန်း ကြောင်းအဆိုအား အလေးအနက်ထောက်ခံအပ်ပါတယ်။ စက်မှုဝန်ကြီးဌာနလက်အောက်မှာ ရပ်ဆိုင်းထားတဲ့ စက်ရုံ ၂၄ ရုံရှိကြောင်း အဲဒီ ၂၄ ရုံအနက် မှန်စက်ရုံ(ပုသိမ်)အား PPP စနစ်၊ ရော်ဘာပစ္စည်းစက်ရုံ သင်္ဃန်းကျွန်းနှင့် ပလပ်စတစ်စက်ရုံ (ကျောက်ဆည်)တို့ကို ပုဂ္ဂလိကပိုင်ပြုလုပ်ရန် စီစဉ်လျက်ရှိတယ်လို့သိရပါတယ်။ အဲဒီ စက်မှုဝန်ကြီး ဌာနအောက်ရှိ စက်ရုံ ၂၀ နှင့်စီမံကိန်း နှစ်ခုကိုယာယီရပ်ဆိုင်းကြောင်း ၂၀၁၇ ခုနှစ်၊ ဧပြီလ ၁ ရက်နေ့ မှာ ကျင်းပတဲ့ပြည်ထောင်စုလွှတ်တော် အစည်းအဝေးမှာသိရပါတယ်။ ရပ်ဆိုင်းထားတဲ့စက်ရုံများကို ပြန်လည်သုံးသပ်ပြီး စီမံကိန်းနှင့်ဘဏ္ဍာရေးဝန်ကြီးဌာန လက်အောက်ရှိ PPP Center သို့ပေးပို့ထား တယ်လို့ သိရပါတယ်။ နိုင်ငံပိုင်စီးပွားရေးအဖွဲ့အစည်းများ၏ ရငွေ၊ သုံးငွေစာရင်းများအရ စက်မှု ဝန်ကြီးဌာန အရှုံးဖြစ်ပေါ်နေမှုအား ၂၀၁၅-၂၀၁၆ ခုနှစ်မှာ ငွေကျပ် ၈၉၄၇၁ သန်း၊ ၂၀၁၆-၂၀၁၇ ခုနှစ်မှာငွေကျပ် ၉၄၈၅၀ သန်း၊ ၂၀၁၇၂၀၁၈ ခုနှစ်မှာ ငွေကျပ် ၆၆၂၆၆ သန်း၊ ၂၀၁၈ ခုနှစ် မီနီဘတ်ဂျက်မှာ ငွေကျပ် ၃၂၄၈၉ သန်း ဖြစ်ပေါ်ခဲ့ကြောင်းတွေ့ရှိရပါတယ်။ ရပ်ဆိုင်းထားတဲ့စက်ရုံ ၂၄ ရုံနှင့် အမှတ်(၃၁) အကြီးစားစက်ရုံ သရက်ဘိလပ်မြေစက်ရုံဟာ ကုန်ကြမ်းဖြစ်တဲ့ ထုံးကျောက်တန် သန်းပေါင်း ၄၆.၂၃ ရှိပြီး နောက်နှစ်ပေါင်း ၃၀ ခန့်ဘိလပ်မြေထုတ်လုပ်နိုင်မှာဖြစ်ပါတယ်။ စက်ရုံ ရပ်ဆိုင်းထားတဲ့အတွက် အမြဲတမ်းဝန်ထမ်း ၆၅၅ ဦးအတွက် ငွေကျပ် ၁၁၅၁၉၉၈၆၂.၇၈ နှင့် နေ့စားဝန်ထမ်း ၃၀ ဦးအတွက် ငွေကျပ် ၂၇၉၇၀၀၀၀၀ သိန်း စုစုပေါင်းငွေကျပ် ၁၁၇၉၉၇၀၆၂.၇၈ နိုင်ငံတော်မှ ကုန်ကျနေကြောင်း သိရပါတယ်။ အဲဒီလိုစက်ရုံများကာလရှည်ကြာစွာ ရပ်နားထားရပါက ရသင့်သောဘဏ္ဍာငွေများ မရရှိသည့်အပြင် နိုင်ငံတော်မှစီမံခန့်ခွဲမှုစရိတ်၊ အထွေထွေစရိတ်၊ တန်ဖိုး လျှော့စရိတ်များ ကျခံနေရခြင်း၊ စက်ရုံ၏မူလတန်ဖိုးများလျော့နည်းကျဆင်းလာခြင်း၊ ၎င်း၌ကြာမြင့် လာပါက စက်ရုံတန်ဖိုး သုညအဆင့်သို့ ကျရောက်မည်ဖြစ်ပါတယ်။ တကယ်တော့ စီးပွားရေးဟာ တရားသေတွက်ချက်လို့မရပါဘူး။ ပြုလွယ်၊ ပြင်လွယ်၊ ပြောင်းလွယ်လုပ်ဆောင်ရပါမယ်။ မြန်မာနိုင်ငံရဲ့ စီးပွားရေးဟာ ထုတ်လုပ်မှုပုံစံ Productive Model မဟုတ်ဘဲ ကုန်သွယ်မှုပုံစံ (Trade Model) ဖြစ်နေပါတယ်။ စက်မှုလက်မှုထွန်းကားတိုးတက်ပါက နိုင်ငံခြားငွေ လျော့ဆင်းမှုနည်းပါး၍ ကုန်သွယ်မှုလိုငွေလျော့နည်းမည်ဖြစ်ပါတယ်။ စက်မှုကဏ္ဍ တိုးတက်မြင့်မားမှသာ ပို့ကုန်တိုးမြှင့်ပြီး သွင်းကုန်အစားထိုးဆောင်ရွက်နိုင်မှာဖြစ်ပါတယ်။ စက်ရုံ၊ အလုပ်ရုံများ ထွန်းကားတိုးတက်လာလျှင် အလုပ်အကိုင်အခွင့်အလမ်းများ တိုးတက်လာခြင်း စုစုပေါင်းပြည်တွင်းထုတ်လုပ်မှုနှင့် ဝန်ဆောင်မှုတန်ဖိုးမြင့်မားလာခြင်း၊ ပြည်ပဝယ်လိုအား မြင့်မား လာခြင်း၊ တစ်ဦးချင်းဝင်ငွေတိုးတက်လာခြင်း၊ လုပ်သားများစိတ်ချမ်းမြေ့ပျော်ရွှင်၍ စိတ်ပိုင်းဆိုင်ရာ တိုးတက်လာခြင်းစတဲ့ အကျိုးကျေးဇူးများ ရရှိနိုင်မှာဖြစ်ပါတယ်။ ၂၀၁၉-၂၀၂၀ ခုနှစ် အမျိုးသား စီမံကိန်း၏ အရေးကြီးသည့် ရည်မှန်းချက်တွင် ကဏ္ဍအလိုက်တိုးတက်မှုနှုန်းမှာ ပုံမှန်ဈေးနှုန်းရဲ့ စက်မှုလုပ်ငန်းကဏ္ဍတွင် ၉.၉ ရာခိုင်နှုန်းတိုးတက်ဆောင်ရွက်ရန်နှင့် စုစုပေါင်း ပြည်တွင်း ထုတ်လုပ်မှုနှင့် ဝန်ဆောင်မှုတန်ဖိုးတွင် စက်မှုကဏ္ဍကြီးမှ ပါဝင်ရမည့်အချိုးအစားမှာ နှစ်အလိုက် ဈေးနှုန်းများအရ ၂၀၁၈-၂၀၁၉ ဘဏ္ဍာရေးနှစ် နှစ်ကုန်ခန့်မှန်းခြေ ၃၈ ရာခိုင်နှုန်းဖြစ်ပြီး ၂၀၁၉-၂၀၂၀ ခုနှစ် အမျိုးသားစီမံကိန်းအရ ၃၈.၇၂ ရာခိုင်နှုန်း၊ ၂၀၁၅-၂၀၁၆ ဘဏ္ဍာရေးနှစ် ပုံမှန် ဈေးနှုန်းများအရ ၂၀၁၈-၂၀၁၉ ဘဏ္ဍာရေးနှစ်မှာ ၃၆ ရာခိုင်နှုန်းနှင့် ၂၀၁၉-၂၀၂၀ ဘဏ္ဍာရေးနှစ် အမျိုးသားစီမံကိန်းက ၃၆.၆ ရာခိုင်နှုန်းပါဝင်ရန် ရည်မှန်းထားကြောင်း တွေ့ရပါတယ်။ စက်ရုံ၊ အလုပ်ရုံများ ပြန်လည်ရှင်သန်တိုးတက်လာအောင် ရှေးရိုးစွဲနည်းလမ်းများအတိုင်း လိုက်နာဆောင်ရွက်မှုမပြုဘဲ ထိုးဖောက်အောင်မြင်အောင် အစစရှာဖွေကြံဆ၍ ဆောင်ရွက်သင့် ပါတယ်။ အရှုံးကို အရှုံးအတိုင်းမထားဘဲ အတတ်ပညာဆိုင်ရာရှုထောင့်၊ ဘဏ္ဍာရေးဆိုင်ရာရှုထောင့် များမှ အသေးစိတ်လေ့လာဆန်းစစ်ခြင်း၊ အကဲဖြတ်ခြင်း၊ စီးပွားရေးကျွမ်းကျင်သူပညာရှင်များနှင့် တိုင်ပင်ညှိနှိုင်း၍ ဝင်ငွေတိုးတက်အောင်၊ အရှုံး သို့မဟုတ် စရိတ်သက်သာအောင် အသေးစိတ်စိစစ်ပြီး သတ္တိရှိရှိ ဆောင်ရွက်သင့်ပါတယ်။ လေလွင့်ဆုံးရှုံးမှုများ၊ မသမာမှုများ၊ အဂတိများကင်းရှင်းအောင် ရင်းနှီးမြှုပ်နှံမှုများ ယနေ့ထက်တိုးတက်အောင် ကြိုးပမ်းဆောင်ရွက်သင့်ပါတယ်။ စက်မှုဝန်ကြီးဌာနလက်အောက်ရှိ လတ်တလောရပ်ဆိုင်းထားသော စက်ရုံများအနေဖြင့် ရင်းနှီးမြှုပ်နှံမှုပမာဏကြီးမားခြင်း၊ နည်းပညာလိုအပ်ချက်မြင့်မားခြင်းတို့ကြောင့် အကျိုးအမြတ်ရရှိရန် အလားအလာကောင်းမွန်သော လုပ်ငန်းများကိုသာ ဦးစားပေးဆောင်ရွက်သင့်ခြင်း၊ ဈေးကွက်လိုအပ် ချက်များနှင့်ကိုက်ညီမှုရှိသော၊ အရည်အသွေးမီသောပစ္စည်းများ၊ ဈေးကွက်ဝင်ပစ္စည်းအမျိုးအမည် သစ်များ ထုတ်လုပ်ရန်လိုအပ်ခြင်း စသည်တို့ကို ထည့်သွင်းစဉ်းစားပြီး နိုင်ငံတော်အတွက် အကျိုး ဖြစ်ထွန်းစေမည့် မူဝါဒများ အမြန်ဆုံးချမှတ်ပြီး ပြည်ထောင်စုဘဏ္ဍာရန်ပုံငွေမှ ကျခံသုံးစွဲရသည့် ဝန်ထုပ်ဝန်ပိုးလျော့ကျစေရေး ဆောင်ရွက်သင့်ကြောင်း ပြောကြားရင်း နိဂုံးချုပ်အပ်ပါတယ်။</speech>
<speech type='speaker'>သာပေါင်းမဲဆန္ဒနယ်မှ ဦးသိန်းထွန်း ဆွေးနွေးဖို့ ဖြစ်ပါတယ်</speech>
<speech><mp id='184'>ဦးသိန်းထွန်း(သာပေါင်းမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် အားလုံးပဲမင်္ဂလာပါ။ ကျွန်တော်ကတော့ ဧရာဝတီတိုင်းဒေသကြီး၊ သာပေါင်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးသိန်းထွန်း ဖြစ်ပါတယ်။ ချောက်မဲဆန္ဒနယ် ပြည်သူ့လွှတ်တော် ကိုယ်စားလှယ် ဦးဘိုကြီးရဲ့ အဆိုကို ထောက်ခံဆွေးနွေးသွားပါမယ်။ အဆိုရှင်က စက်ရုံများနဲ့ ပတ်သက်ပြီးတော့ ကဏ္ဍအလိုက် အပိုင်း(၅) ပိုင်းခွဲပြီးတော့ စုစုပေါင်း ၁၁၂ ရုံရှိကြောင်း တင်ပြသွား ပါတယ်။ လတ်တလောရပ်ဆိုင်းထားတဲ့ စက်ရုံပေါင်း ၂၃ ရုံရှိပြီး ရပ်ဆိုင်းထားခံရတဲ့ အမှတ်(၃) အကြီးစားစက်မှုလုပ်ငန်း အဆင့်မြင့်စက်ရုံ(သာပေါင်း)နဲ့ပတ်သက်လို့ ဆွေးနွေးတင်ပြပါမယ်။ အဆင့်မြင့်စက္ကူစက်ရုံ(သာပေါင်း)ဟာ စတင်စဉ်က တစ်နေ့တန် ၂၀၀ ကျဖျော့ဖတ်စက်ရုံ အဖြစ် တရုတ်ကုမ္ပဏီတစ်ခုဖြစ်တဲ့ MCC နဲ့ ၂၀၀၀ ပြည့်နှစ်၊ သြဂုတ်လ ၃၁ ရက်နေ့မှာ US ဒေါ်လာ ၉၀ သန်းနဲ့စာချုပ်ပြီး ၂၀၀၁ ခုနှစ်၊ နိုဝင်ဘာလ ၁ ရက်နေ့မှာ အကောင်အထည်ဖော်ပြီး ၂၀၀၅ ခုနှစ်၊ ဇန်နဝါရီလ ၁ ရက်နေ့မှာ ကုန်ထုတ်လုပ်မှုကို စတင်ခဲ့ပါတယ်။ ဆက်လက်ပြီးတော့ ၂၀၀၄ ခုနှစ်၊ ဖေဖော်ဝါရီလ ၂၅ ရက်နေ့မှာ US ဒေါ်လာ ၁၈ သန်းနဲ့ MCC နဲ့ပဲစာချုပ်ပြီး တစ်နေ့ တန် ၅၀ အဆင့်မြင့်စက္ကူ စီမံကိန်းကို စတင်ပြီးတော့ ၂၀၀၇ ခုနှစ်၊ ဇူလိုင်လ ၁၈ ရက်နေ့မှာ အကောင်အထည် ဖော်ဆောင်ရွက်ပြီးတော့ ၂၀၀၈ ခုနှစ်၊ ဇွန်လ ၃၀ ရက်နေ့မှာ ကုန်ထုတ်လုပ်မှုကို စတင်ခဲ့ပါတယ်။ ၂၀၁၄ ခုနှစ်၊ ဇန်နဝါရီလ ၁ ရက်နေ့မှာ ရပ်ဆိုင်းသွားတော့ စုစုပေါင်း ကိုးနှစ်တိတိလည်တယ်လို့ သတ်မှတ်ရမှာပါ။ ဥက္ကဌကြီးခင်ဗျား။ အဆင့်မြင့်စက္ကူစက်ရုံ(သာပေါင်း)ဟာ စွမ်းအင်လောင်စာ ဆက်တိုက် မရရှိဘဲ ပြတ်တောင်းစွာရရှိခြင်း၊ လုံးဝမရှိခြင်းတို့ကြောင့် ဝန်ထမ်းလစာစရိတ်၊ တန်ဖိုးလျှော့စရိတ်၊ ပင်စင်စရိတ်၊ လျှပ်စစ်ဓာတ်အားခနှင့် အခြားအထွေထွေစရိတ်များ အသားတင်ကျခံနေရ၍ အရှုံးဖြစ်ပေါ်ပြီး ရပ်နားလိုက်ရတဲ့အခြေအနေရောက်ခဲ့တယ်လို့ လေ့လာသိရှိရပါတယ်။ ပြန်စဉ်းစားကြည့်ရင် မရေရာမသေချာ စီမံကိန်းကြီးတစ်ခုကို နိုင်ငံတော်အတွက်မကြည့်ဘဲ စိတ်ကူးယဉ်နဲ့အကောင်အထည် ဖော်ဆောင်ရွက်ခဲ့တာလား။ စွမ်းအင်လောင်စာပြတ်တောင်းပြတ်တောင်း ဘာကြောင့်ဖြစ်တာလဲ။ ဘာကြောင့်မရတော့တာလဲဆိုတာတွေဟာ မေးခွန်းတွေဖြစ်လာမှာပါ။ ဥက္ကဌကြီးခင်ဗျား။ စက်ရုံ ရပ်နားပြီး ငါးနှစ်ကာလအတွင်းကြည့်မယ်ဆိုရင် တစ်လပျမ်းမျှ ၄၀၈.၉၂၄ သန်းဆုံးရှုံးနေပြီး တစ်နှစ်လျှင် ၄၉၀၇.၀၈၈ သန်းဆုံးရှုံးတယ်လို့ လေ့လာသိရှိထားပါတယ်။ ငါးနှစ်ဆိုလျှင် ကျပ်သန်း ပေါင်း ၂၄၅၃၅.၄၄ သန်းဆုံးရှုံးပြီးတော့ ဘီလီယံအနေနဲ့ကြည့်မယ်ဆိုရင် ၂၄ ဘီလီယံခွဲလောက် ဆုံးရှုံးနေတာကို ကျွန်တော်တို့ တွေ့နေရပါတယ်။ စက်ရုံသက်တမ်းကိုပြန်ကြည့်မယ်ဆိုရင် ၁၅ နှစ် ပြည့်ဖို့ လေးလသာသာလေးလောက်ပဲ ရှိပါတော့တယ်။ ဒီအကြောင်းကို ကျွန်တော် လွှတ်တော်ကို တင်ပြလိုပါတယ်။ ဒီလိုစက်ရုံမရခင် ပြတ်တောင်းပြတ်တောင်းလည်စဉ်က စက်ရုံဝန်ထမ်းအင်ဂျင်နီယာ တစ်ယောက်က ကျွန်တော့်ကိုပြောတာတစ်ခုရှိပါတယ်။ စက်ရုံကရပ်ထားရင် အရှုံးသက်သာတယ်။ လည်ရင်ပိုရှုံးတယ်ပြောတာ ကျွန်တော် တော်တော်အံ့သြမိပါတယ်။ ဖြစ်နိုင်ပါတယ်။ ဝါးကုန်ကြမ်း တွေကို မြစ်ထဲမျောလာတယ်။ ဓားတွေနဲ့ဝါးတွေကိုခွဲ၊ ရေတွေသွင်း၊ ကုန်သည်တွေ၊ ဝန်ထမ်းတွေနဲ့ ပူးပေါင်းပြီးလုပ်ကိုင်ကြတော့ ကြာနီကန်ဆရာတော် မိန့်ကြားချက်ကိုယူသုံးရရင်တော့ ဝေသာလီပြည် ဘီလူးကျနေတဲ့အတိုင်းပါပဲ။ နိုင်ငံတော်အတွက် လွန်စွာအရှုံးကြီးမားစေတဲ့ သဘာဝပတ်ဝန်းကျင် ပျက်စီးစေတဲ့ ဥယျာဉ်ခြံမြေနဲ့လယ်ယာမြေတွေကို အသိမ်းခံရပြီး ဘဝတွေပျက်ခဲ့ရတဲ့ လူ့စွမ်းအား အရင်းအမြစ်တွေဆုံးရှုံးစေတဲ့ စီမံကိန်းကိုအကောင်အထည်ဖော်ဖို့ရာ ၁၄ နှစ်လောက် ရေးဆွဲ အကောင်အထည်ဖော်ခဲ့ရမယ်လို့ ကျွန်တော် ကောက်ချက်ဆွဲရမလိုဖြစ်ကြောင်း တင်ပြလိုပါတယ်။ ဥက္ကဌကြီးခင်ဗျား။ စက်ရုံမလည်တော့ လူ့စွမ်းအားအရင်းအမြစ်တွေဆုံးရှုံးတယ်။ အဲဒီတော့ စက်ရုံမှာရှိတဲ့ အရာရှိငယ်လေးတွေက ပြောင်းဖို့ ကြိုးစားတယ်။ တချို့ကတော့ ပြောင်းခွင့်ရတယ်။ တချို့ကတော့ စက်ရုံကပေးမလွှတ်တဲ့အခါကျတော့ တစ်ဖက်ဝန်ကြီးဌာနက လက်ခံသော်လည်း သူတို့အတွက် ပြောင်းရွှေ့ခွင်မရတာတွေဟာ ကျွန်တော်မျက်မြင်သိရှိနေရပါတယ်။ ကျွန်တော်တို့ အနေနဲ့ ဝန်ကြီးဌာနတွေဟာ လိုအပ်တဲ့ဝန်ထမ်းတွေကို အပြန်အလှန်ချိတ်ဆက်ပြီးတော့ ဆောင်ရွက် ပေးသင့်တယ်လို့ တင်ပြလိုပါတယ်။ ကျွန်တော်တို့ နိုင်ငံတော်အစိုးရ လျှပ်စစ်ဝန်ကြီးဌာနကဲ့သို့ နိုင်ငံတော်နှင့် နိုင်ငံသားများအတွက် လျှပ်စစ်မီတာခ တိုးမြှင့်ကောက်ခံသလို မိမိလုပ်ဆောင်ရမယ့် အလုပ်ကို ပြတ်ပြတ်သားသားလုပ်ဆောင်ကြဖို့ လိုပါတယ်။ တွေဝေမှုတွေဟာ နောက်ကျန်ရစ်ခဲ့မှာ သေချာပြီးတော့ ဆုံးရှုံးမှုကိုပဲဖြစ်စေမှာပါ။ ဥက္ကဌကြီးခင်ဗျား။ နိဂုံးချုပ်အနေနဲ့ ပြည်ထောင်စုစာရင်းစစ်ချုပ်ရဲ့ (၁၁/၂၀၁၉)အစီရင်ခံစာ အရ စက်မှုဝန်ကြီးဌာနလက်အောက်ရှိ လတ်တလောရပ်ဆိုင်းထားသည့် စက်ရုံများအနေဖြင့်လည်း ရင်းနှီးမြှုပ်နှံမှုပမာဏကြီးမားခြင်း၊ နည်းပညာလိုအပ်ချက်မြင့်မားခြင်းတို့ကြောင့် အကျိုးအမြတ် ရရှိရန် အလားအလာကောင်းမွန်သော လုပ်ငန်းများကိုသာ ဦးစားပေးဆောင်ရွက်သင့်ခြင်း၊ ဈေးကွက်လိုအပ်ချက်နှင့်ကိုက်ညီမှုရှိသည့် အရည်အသွေးမီသည့်ပစ္စည်းများ၊ ဈေးကွက်ဝင်ပစ္စည်း အမျိုးအမည်သစ်များ၊ ထုတ်လုပ်ရန်လိုအပ်ခြင်း စသည်တို့ကို ထည့်သွင်းစဉ်းစားပြီး နိုင်ငံတော် အတွက် အကျိုးကျေးဇူးဖြစ်ထွန်းစေမည့်မူဝါဒများ အမြန်ဆုံးချမှတ်၍ ပြည်ထောင်စုဘဏ္ဍာရန်ပုံငွေမှ ကျခံသုံးစွဲရသည့် ဝန်ထုပ်ဝန်ပိုးလျော့ကျစေရေး ဆောင်ရွက်သင့်တယ်လို့ မှတ်ချက်ပြုထားခြင်းဟာ အဆိုရှင်ရဲ့ သဘောထားနဲ့ တစ်ထပ်တည်းကျတာကြောင့် လှိုက်လှဲစွာထောက်ခံပြီး စက်ရုံမလည်မီ နိုင်ငံရေးအရတွန့်ဆုတ်တစ်ခုမှာ တာဝန်ရှိတဲ့အာဏာပိုင်တစ်ဦးမှ စက်ရုံလည်ရင် တစ်နေ့ သန်း ၂၀၀ မြတ်မှာ ခင်ဗျားတို့သိသလားဆိုတာ ကြားယောင်ရင်း ကျွန်တော့်ရဲ့ တင်ပြဆွေးနွေးမှုကို နိဂုံးချုပ် ပါတယ်။ အားလုံးကိုကျေးဇူးတင်ပါတယ်။</speech>
<speech type='speaker'>သဘောတူမော်လိုက်မဲဆန္ဒနယ်မှ ဒေါ်ချိုချိုဝင်း ဆွေးနွေးဖို့ ဖြစ်ပါတယ်။</speech>
<speech><mp id='363'>ဒေါ်ချိုချိုဝင်း(မော်လိုက်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် အားလုံးပဲမင်္ဂလာပါရှင်။ ကျွန်မကတော့ စစ်ကိုင်းတိုင်းဒေသကြီး၊ မော်လိုက်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်ချိုချိုဝင်း ဖြစ်ပါတယ်ရှင်။ ကျွန်မအနေနဲ့ ချောက်မဲဆန္ဒနယ်မှ ဦးဘိုကြီးရဲ့ အဆိုကို အပြု သဘောထောက်ခံဆွေးနွေးသွားမှာ ဖြစ်ပါတယ်။ အဆိုရှင်က စက်မှုဝန်ကြီး ဌာနလက်အောက်မှာရှိတဲ့နိုင်ငံပိုင်စက်ရုံများ၊ ပုဂ္ဂလိကပြုလုပ်လိုသည့်စက်ရုံများ၊ ပုဂ္ဂလိကပူးပေါင်း ဆောင်ရွက်တဲ့စက်ရုံများ၊ စက်မှုနယ်မြေများနှင့် လတ်တလောရပ်ဆိုင်းထားသောစက်ရုံများနှင့် ပတ်သက်ပြီး ပြည်သူ့ဘဏ္ဍာများ ဆုံးရှုံးမှုမရှိစေရန်နှင့် အမြန်ဆုံးအကျိုးအမြတ်ဖြစ်ထွန်းအောင် စီမံဆောင်ရွက်ဖို့အတွက် နိုင်ငံတော်အစိုးရအား တိုက်တွန်းထားခြင်းဖြစ်ပါတယ်ရှင့်။ ဥက္ကဌကြီးရှင့်။ ကျွန်မတို့နိုင်ငံရဲ့ စက်မှုကဏ္ဍကို ကြည့်မယ်ဆိုရင် ၁၉၆၂ ခုနှစ်နောက်ပိုင်း အရှိန်အဟုန်နဲ့ဖွံ့ဖြိုးတိုးတက်နေတဲ့အလုပ်ရုံ၊ စက်ရုံများကို ပြည်သူပိုင်၊ အများပိုင်အဖြစ် သိမ်းယူတဲ့ အချိန်ကစပြီးတော့မှ တစ်ရှိန်ထိုးကျဆင်းနိမ့်ကျလာတာ ယခုလက်ရှိအချိန်ထိတောင် ပြန်လည် နာလန် မထူနိုင်တာ အားလုံးအသိပဲဖြစ်ပါတယ်။ လက်ရှိစက်မှုဝန်ကြီးဌာနအောက်မှာရှိတဲ့စက်ရုံပေါင်း ကျော်ရဲ့ နှစ်စဉ်အရှုံးပေါ်နေမှုဟာလည်း တိုင်းပြည်ရဲ့ စီးပွားရေးဖွံ့ဖြိုးတိုးတက်မှုအတွက် အဓိက အဟန့်အတားကြီးတစ်ခုဖြစ်နေပါတယ်။ ဘာကြောင့်ဒီလိုပြောရလဲဆိုရင် ဘီလီယံပေါင်းများစွာ အကြီးစားရင်းနှီးမြှုပ်နှံထားတဲ့စက်ရုံများအပါအဝင် စက်ရုံအများစုရဲ့ ထွက်ကုန်အရည်အသွေးနဲ့ ဈေးနှုန်းတွေဟာ ပြည်ပဈေးကွက်ကိုမဆိုထားနဲ့ ပြည်တွင်းဈေးကွက်မှာတောင် ယှဉ်ပြိုင်နိုင်ခြင်း မရှိ ပါဘူး။ အလုပ်လက်မဲ့ဖြစ်နေတဲ့စက်ရုံဝန်ထမ်းများရဲ့ လစာ၊ တိုင်းပြည်ကထမ်းထားရတာတွေ၊ စက်ရုံ ပြုပြင်ထိန်းသိမ်းစရိတ်တွေဟာ တိုင်းပြည်အတွက် အကျိုးအမြတ်မရှိတဲ့ဝန်ထုပ်ဝန်ပိုး တစ်ခုလို ဖြစ်နေပါတယ်။ ၂၀၁၇-၂၀၁၈ စာရင်းစစ်ချုပ်အစီရင်ခံစာအရ စက်မှုဝန်ကြီးဌာနပိုင်စီးပွားရေး လုပ်ငန်းများအနေဖြင့် OA လက်ကျန်များ များနေပြီးတော့မှ နိုင်ငံတော်ထည့်ဝင်ငွေကတော့ မရှိ သလောက်ဖြစ်နေတာကို တွေ့ရှိရပါတယ်။ မြန်မာ့ဆေးဝါးစက်ရုံသာနိုင်ငံတော်သို့ ကျပ် ၁၃ ဘီလီယံခန့်ထည့်ဝင်ထားတာကို တွေ့ရှိရပါ တယ်။ လက်ရှိရပ်ဆိုင်းထားတဲ့စက်ရုံ ၂၄ ရုံရဲ့ ပြည်ပချေးငွေဟာ US Dollar သန်း ၁၄၀၀ ကျော်ရှိပါ တယ်။ ဒီပြည်ပချေးငွေတွေဟာဆိုလို့ရှိရင် ဆိုင်းငံ့ကာလ၊ ပေးဆပ်ကာလတွေနဲ့ မက်လုံးပေးချေးထား သော်လည်း နှစ်စဉ်နိုင်ငံတော်ကဝင်ဆောင်ခတွေ၊ အကြံပေးခတွေ၊ အတိုးတွေ စသဖြင့်ပေးဆောင်နေ ရပါတယ်။ စီမံကိန်းတွေဟာဆိုလို့ရှိရင် မူလရည်မှန်းချက်နဲ့ ကြာလေလွဲလေဖြစ်နေတာ စီမံကိန်း အကျိုးအမြတ်ကို မည်သူကရရှိခံစားသွားသလဲမပြောနိုင်သော်လည်း ပြည်သူလူထုကတော့ ပြည်တွင်း ပြည်ပအကြွေးနွံထဲမှာ လှုပ်လေမြုပ်လေးဖြစ်နေပါတယ်။ ၂၀၁၉-၂၀၂၀ ဘဏ္ဍာရေးနှစ် အမျိုးသား စီမံကိန်းလျာထားချက်အရ စက်မှုဝန်ကြီးဌာန၊ နိုင်ငံ့စီးပွားရေးလုပ်ငန်းများမှာ ကျပ်သန်းပေါင်း ၁၁၀၀၀၀ ကျော် ရင်းနှီးမြှုပ်နှံလျာထားတာကို တွေ့ရှိရပါတယ်။ စီမံကိန်းလုပ်ငန်းများကို ကြည့်မယ် ဆိုရင် ခြံစည်းရိုးကာရံတာ၊ ကျောင်းအုပ်ကြီးနေအိမ်၊ ဝန်ထမ်းအိမ်ရာ လျှပ်စစ်မီးသွယ်တန်းခြင်း၊ ရေမြောင်းဖောက်လုပ်ခြင်း၊ ရေစင်ဆောက်လုပ်ခြင်း၊ နှစ်ထပ်အိပ်ဆောင်ဆောက်လုပ်ခြင်း၊ ကျောက်ချောလမ်းခင်းခြင်း၊ ရုံးသုံးပရိဘောဂဝယ်ခြင်း၊ စက်ကိရိယာ တန်ဆာပလာစသည်ဖြင့် လုပ်ရိုး လုပ်စဉ်၊ တောင်းရိုးတောင်းစဉ် ဘတ်ဂျက်များကိုသာတွေ့ရပါတယ်။ နှစ်ပေါင်း ၁၀ စုနှစ်တစ်ခုမက ကတည်းကစတင်လာခဲ့တဲ့ ဒီလုပ်ငန်းစီမံကိန်းများဟာ ယခုမျက်မှောက် အချိန်ထိ မယ်မယ်ရရအောင် မြင်ပါတယ်လို့ လက်ဆုတ်လက်ကိုင်မပြနိုင်ဖြစ်နေတာတွေဟာ ပြည်သူလူထုအတွက် များစွာထိခိုက် ပါတယ်။ လုပ်ငန်းစီမံကိန်းများကို သုံးသပ်ရမယ်ဆိုရင် ရေတို/ရေရှည်အကျိုးစီးပွားနဲ့ ကမ္ဘာ့စီးပွားရေး ဈေးကွက်သဘောတရားများကို ကျယ်ကျယ်ပြန့်ပြန့် လေ့လာဆန်းစစ်ခြင်းမရှိဘဲ စက်မှုစီးပွားရေး စီမံကိန်းများဟာ ပရမ်းပတာနိုင်လွန်းပါတယ်။ ဥက္ကဌကြီးရှင့်။ ဗြဟ္မာဦးခေါင်းလိုဖြစ်နေတဲ့ စက်မှုဝန်ကြီးဌာနမှ နိုင်ငံပိုင်စီးပွားရေးလုပ်ငန်း များကို အမှန်တကယ်ဖွံ့ဖြိုးတိုးတက်ပြီး တိုးပြည်စီးပွားရေး ဦးမော့လာစေရန်အတွက်ဆိုရင် ခေတ်ဟောင်း၊ စနစ်ဟောင်းက လုပ်နည်းလုပ်ဟန်များကို ပြတ်ပြတ်သားသားပယ်ဖျက်သင့်ပါတယ်။ နိုင်ငံနဲ့အဝန်း တည်ဆောက်ထားတဲ့ မအောင်မြင်တဲ့စက်ရုံများကို နိုင်ငံတကာမှ ဂုဏ်သိက္ခာရှိတဲ့ စီးပွားရေးလုပ်ငန်းရှင်များနှင့်ပူးပေါင်းပြီး တစ်စချင်းဆွဲထုတ်ဖြေရှင်းသင့်ပါတယ်။ ဝန်ကြီးဌာနတစ်ခု တည်းမဟုတ်ဘဲ နိုင်ငံတော်အစိုးရအဖွဲ့ကြီးမှ ဦးဆောင်ပြီး အလေးထားကိုင်တွယ်ဖြေရှင်းသင့်ပါတယ်။ လွှတ်တော်ကြီးမှတစ်ဆင့်လည်း ပြည်သူသို့ စက်ရုံတစ်ရုံချင်းစီအလိုက် မည်ကဲ့သို့စီစဉ်ဆောင်ရွက် နေကြောင်း၊ မည်သို့ဆက်လက်ဆောင်ရွက်မည်ဖြစ်ကြောင်း၊ ပွင့်လင်းမြင်သာစွာဖြင့် နိုင်ငံတော် ရှင်းတမ်းထုတ်ပြန်သင့်ပါကြောင်း ဆွေးနွေးလိုက်ရပါတ်။ ကျေးဇူးတင်ပါတယ်ရှင့်။</speech>
<title>ဦးဘိုကြီး၊ ချောက်မဲဆန္ဒနယ်က တင်သွင်းသည့် အဆိုနှင့်စပ်လျဉ်း၍ သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က ပြန်လည်ရှင်းလင်းဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type='speaker'>အစီအစဉ် ၉ ဖြစ်ပါတယ်။ စက်မှုဝန်ကြီးဌာနက ပြန်လည်ရှင်းလင်း ဆွေးနွေးရန် ဖြစ်ပါတယ်။</speech>
''<speech><agency id='23'>ဒေါက်တာမင်းရဲပိုင်ဟိန်း(ဒုတိယဝန်ကြီး၊ စက်မှုဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဌကြီးနှင့် ပြည်သူ့လွှတ်တော်ကိုယ်စားလှယ်များအားလုံး မင်္ဂလာပါလို့ နှုတ်ခွန်း ဆက်သအပ်ပါတယ်။ ကျွန်တော်ကတော့ စက်မှုဝန်ကြီးဌာန ဒုတိယဝန်ကြီး ဒေါက်တာမင်းရဲပိုင်ဟိန်း ဖြစ်ပါတယ်။ မကွေးတိုင်းဒေသကြီး၊ ချောက်မဲဆန္ဒနယ် ပြည်သူ့လွှတ်တော်ကိုယ်စားလှယ်ကြီး ဦးဘိုကြီး တင်သွင်းတဲ့ စက်မှုဝန်ကြီးဌာန၏ နိုင်ငံပိုင်စက်ရုံများမှ နိုင်ငံပိုင်စက်ရုံ၊ ပုဂ္ဂလိကပြု လုပ်လိုသည့် စက်ရုံ၊ ပုဂ္ဂလိကပူးပေါင်းထားပြီး စက်ရုံ၊ စက်မှုနယ်ပယ်နှင့် လတ်တလောရပ်ဆိုင်းထားသော စက်ရုံများအား ပြည်သူ့ဘဏ္ဍာငွေများ ဆုံးရှုံးမှုမရှိစေရန်နှင့် နိုင်ငံတော်အတွက် အမြန်ဆုံးအကျိုးရှိအောင် ဆောင်ရွက်ပေးရန် နိုင်ငံတော်အစိုးရအား တိုက်တွန်းကြောင်းအဆိုနှင့်စပ်လျဉ်း၍ စက်မှုဝန်ကြီးဌာနမှ ရှင်းလင်းဖြေကြားသွားမှာဖြစ်ပါတယ်။ Power Point ဖြင့်ရှင်းလင်းတင်ပြခွင့်ပြုပါခင်ဗျား။ ကျွန်တော့် အနေနဲ့ အပိုင်းလေးပိုင်းခွဲပြီး တင်ပြသွားမှာဖြစ်ပါတယ်။ ပထမဦးဆုံးကတော့ စက်မှုဝန်ကြီးဌာန အောက်မှာရှိတဲ့ စက်ရုံများရဲ့ နောက်ခံအခြေအနေနဲ့ ပြုပြင်ပြောင်းလဲမှုလုပ်ငန်းစဉ်များရဲ့ အခြေခံ သဘောတရားများကို တင်ပြလိုပါတယ်။ စက်မှုဝန်ကြီးဌာနလက်အောက်မှာ စက်ရုံစုစုပေါင်း ၁၁၂ ရုံ ရှိပါတယ်။ အဆိုပါစက်ရုံများအနက်မှတော့ PPP လုပ်ငန်းစဉ်များဆောင်ရွက်နေသာစက်ရုံ ၅၅ ရုံရှိပါ တယ်။ နိုင်ငံပိုင်လုပ်ငန်းများအနေနဲ့ ဆောင်ရွက်နေတဲ့စက်ရုံ ၅၇ ရုံရှိပါတယ်။ နိုင်ငံပိုင်လုပ်ထုံးလုပ်နည်းများအရဆိုရလျှင် နိုင်ငံတော်မှ ပါဝင်ဆောင်ရွက်သောလုပ်ငန်း များကို အစိုးရဌာနများ၊ အေဂျင်စီ သို့မဟုတ် နိုင်ငံပိုင်အဖွဲ့အစည်းများ (Public Institution) နှင့် နိုင်ငံပိုင်လုပ်ငန်းများ (State Owned Enterpeises)ဟူ၍ အမျိုးအစားသုံးမျိုးခွဲခြားနိုင်ပါတယ်။ စီးပွားဖြစ်ရပ်တည်နိုင်သော်လည်း နိုင်ငံတော်အတွက် မဟာဗျူဟာ မကျသောလုပ်ငန်းများကို ပုဂ္ဂလိကကဏ္ဍမှဆောင်ရွက်ရန် ဖြစ်ပါတယ်။ နိုင်ငံတော်အတွက် မဟာဗျူဟာ အရေးပါသော်လည်း စီးပွားဖြစ်ရပ်တည်နိုင်မှု အားနည်းသောလုပ်ငန်းများကို အစိုးရဌာနများအသွင်ဖြင့် မူဝါဒချမှတ်မှု၊ မူဝါဒဆိုင်ရာကြီးကြပ်မှုများဆောင်ရွက်ထားကြပါတယ်။ မူဝါဒအကောင်အထည်ဖော်မှုနှင့် ပြည်သူ့ ဝန်ဆောင်မှုလုပ်ငန်းများကို နိုင်ငံပိုင်အဖွဲ့အစည်းများ (Public Institution) SozzG?c20bgos cascope:Emër PPP Model gecəscopšiem:ဆောင်ရွက်နိုင်ပါတယ်။ မြန်မာနိုင်ငံ အတွက် မဟာဗျူဟာအရေးပါပြီး စီးပွားဖြစ်ရပ်တည်နိုင်သောလုပ်ငန်းများကိုသာ နိုင်ငံပိုင်လုပ်ငန်း များ(Stute Owned Enterprises)ဆိုပြီး ခေါ်ဆောင်လျက်ရှိပါတယ်။ စီးပွားဖြစ်ရပ်တည်နိုင်မှု နည်းပါး၍ နိုင်ငံအတွက်လည်း မဟာဗျူဟာမကျသောလုပ်ငန်းများကို ရပ်နားပိတ်သိမ်း (Closure)ခြင်း ပြုလုပ်ရန် ထည့်သွင်းစဉ်းစားလေ့ရှိပါတယ်ခင်ဗျ။ curiososeccossos EcęE:93:69:98c$rep: (State Economic Enterprises) ဆိုတဲ့ခေါင်းစဉ်အောက်မှာ မူဝါဒချမှတ်ရေးလုပ်ငန်းများ၊ ကြီးကြပ်ရေးလုပ်ငန်းများ၊ ပြည်သူ့ ဝန်ဆောင်မှုလုပ်ငန်းများ၊ စီးပွားဖြစ်ဆောင်ရွက်ခြင်းလုပ်ငန်းများအားလုံးကို ရောထွေးအကောင် အထည်ဖော်ဆောင်ရွက်လျက်ရှိပါတယ်။ သို့ဖြစ်ပါ၍ နိုင်ငံတကာလုပ်ထုံးလုပ်နည်းများနှင့်အညီ နိုင်ငံ ပိုင်စီးပွားရေးလုပ်ငန်းများကို လုပ်ငန်းအမျိုးအစားအလိုက်ခွဲခြားသတ်မှတ်ပြီး အသွင်ပြောင်းလဲမှု များကို စနစ်တကျဆောင်ရွက်ကြမှာဖြစ်ပါတယ်ခင်ဗျ။ ကျွန်တော် ဆက်လက်တင်ပြလိုသည်က စက်မှုဝန်ကြီးဌာနလက်အောက်ရှိ စက်ရုံများကို Japanese International Cooperation Agency(JICA)၏ ထောက်ပံ့မှုဖြင့် လေ့လာထားတဲ့ အစီရင်ခံစာတွေ့ရှိချက်များဖြစ်ပါတယ်။ ထိုအစီရင်ခံစာအရ စက်မှုဝန်ကြီးဌာနအောက်ရှိ စက်ရုံများသည် ပြည်သူလူထုအား ဝန်ဆောင်မှု ပေးသည့် Public Good အပိုင်းတွင်အားနည်း၍ စီးပွားရေးအကျိုးအမြတ်ရရှိနိုင်မှုလည်း နည်းပါး သည့်အတွက် ပုဂ္ဂလိကသို့ လွှဲပြောင်းခြင်း၊ ဖက်စပ်ပူးပေါင်းဆောင်ရွက်ခြင်း သို့မဟုတ် ရပ်နား ပိတ်သိမ်းခြင်းကိုသာ စဉ်းစားသင့်ကြောင်း အကြံပြု တင်ပြခဲ့ကြပါတယ်။ ဆက်လက်၍ နိုင်ငံပိုင်စက်ရုံများနှင့်ပတ်သက်ပြီးတော့ လွှတ်တော်ကိုယ်စားလှယ်များ၊ ဝန်ကြီးဌာနများမှ တာဝန်ရှိပုဂ္ဂိုလ်များနှင့် ကျွမ်းကျင်သူများပူးပေါင်းပါဝင်သည့် စုံစမ်းစစ်ဆေးရေးကော်မတီ များ၏ လေ့လာသုံးသပ်ချက်နှင့် နိုင်ငံတော်စီးပွားရေးရာ ပေါင်းစပ်ညှိနှိုင်းရေးကော်မတီ (NECC)နှင့် စက်မှုဝန်ကြီးဌာနတို့ ပူးပေါင်းဆောင်ရွက်ခြင်း လုပ်ငန်းစဉ်တို့ကို အကျဉ်းချုပ်တင်ပြပါ ရစေ။ စီမံကိန်းနှင့် ဘဏ္ဍာရေးဝန်ကြီးဌာန ပြည်ထောင်စုဝန်ကြီးရုံး၏ အမိန့်ကြော်ငြာစာအမှတ် (၉/၂၀၁၇) ဖြင့် လတ်တလောရပ်ဆိုင်းထားတဲ့ နိုင်ငံပိုင်စက်ရုံ ၂၈ ရုံအား လေ့လာသုံးသပ်ရန် စုံစမ်းစိစစ်ရေး ကော်မတီအဖွဲ့နှစ်ဖွဲ့ကို ဖွဲ့စည်းတာဝန်ပေးခဲ့ပါတယ်။ အဆိုပါစုံစမ်းစိစစ်ရေးအဖွဲ့များမှ စက်ရုံများအား သွားရောက်လေ့လာသုံးသပ်ခဲ့ကြပြီး အစီရင်ခံစာများ ရေးသားတင်သွင်းခဲ့ကြပါတယ်။ မြင်းခြံသံမဏိ စက်ရုံစီမံကိန်းနှင့်စပ်လျဉ်း၍ ပြည်တွင်းပြည်ပ ပညာရှင်များ၊ သက်ဆိုင်ရာဝန်ကြီးဌာနများနှင့် လွှတ်တော်ကိုယ်စားလှယ်များပါဝင်သော Special Task Force တစ်ခုဖွဲ့စည်း၍ လေ့လာသုံးသပ် သင့်ကြောင်း အကြံပြုခဲ့ကြပါတယ်။ ပင်းပက်သံမဏိစက်ရုံနှင့်ပတ်သက်၍ သံအရည်ကျို၊ သံအရည် ကျိုခြင်းလုပ်ငန်းစဉ် (Romelt Technology Process) ဖြင့် စီးပွားဖြစ်ထုတ်လုပ်နိုင်မှုရှိ/မရှိကို စမ်းသပ်လည်ပတ်ရန် လိုအပ်သည့်ရင်းနှီးမြှုပ်နှံမှုကို နိုင်ငံတော်က ဦးစားပေးဆောင်ရွက်ရန်၊ စီးပွားဖြစ်ထုတ်လုပ်နိုင်ရေးအတွက် Specid Tdsk Force ဖွဲ့စည်း၍ လေ့လာသုံးသပ်ရန်နှင့် အခွန်နှင့်ပတ်သက်၍ လိုအပ်သောမူဝါဒများကို ဦးစားပေးဆောင်ရွက်ရန် အကြံပြု တင်ပြခဲ့ကြပါ တယ်ခင်ဗျ။ အဆိုပါစုံစမ်းစိစစ်ရေးအဖွဲ့ သည် အထည်စက်ရုံများနှင့်စပ်လျဉ်း၍ မြစ်သားအထည်စက်ရုံနှင့် ပျော်ဘွယ်အထည်စက်ရုံတို့ကို ပုဂ္ဂလိကနှင့်ပူးပေါင်း၍ ဆက်လက်ဆောင်ရွက်သင့်ကြောင်း၊ အခြားစက်ရုံများကို ပုဂ္ဂလိကနှင့်ပူးပေါင်း၍ စီးပွားရေးဆန်ဆန်နှင့်ဆောင်ရွက်သင့်ကြောင်း၊ ဝါစိုက်ပျိုး သည်မှအထည်အချောကိုင်သည်အထိ ထုတ်လုပ်မှုဖြစ်စဉ်တစ်ခုလုံးအကျုံးဝင်သည့် အထည်အလိပ် ဆိုင်ရာမူဝါဒကို ရေးဆွဲသင့်ကြောင်း ချည်မျှင်ထုတ်လုပ်မှုကို ဦးစားပေးကဏ္ဍအဖြစ် သတ်မှတ်၍ လိုအပ်သည့်ပံ့ပိုးမှုများကို နိုင်ငံတော်က ဆောင်ရွက်ပေးသင့်ကြောင်း အကြံပြုခဲ့ကြပါတယ်။ ထိုနည်းတူစွာ အကြီးစားစက်ရုံများအနက် အမှတ်(၃၂) အကြီးစားစက်ရုံ (ကြံခင်း) နှင့်ပတ်သက်၍ နိုင်ငံတော်မှ ရသင့်ရထိုက်တဲ့ အကျိုးအမြတ်များရရှိရန် Product Sharing Agreement ပြန်လည် စိစစ်ပြီးမှဆောင်ရွက်ရန်၊ မှန်စက်၊ ရော်ဘာပစ္စည်းစက်ရုံခွဲများတွင် နှစ်ရှည်မြေငှားရမ်းခနှုန်းထား များကို ပြန်လည်စိစစ်ရန်၊ သာပေါင်းစက္ကူစက်နှင့် သာပေါင်းသတင်းစာစက္ကူစက်တို့ကို သဘာဝ ဓာတ်ငွေ့ရရှိရန် ညှိနှိုင်းဆောင်ရွက်ပြီးမှသာ ဆက်လက်ဆောင်ရွက်ရန်နှင့် စက်ပစ္စည်းကိရိယာ မဟုတ်သည့် အခြားအကြီးစားစက်ရုံများကို စီမံခန့်ခွဲမှုပြောင်းလဲ၍ စီးပွားရေးအသွင်ဖြင့်သာ ဆောင်ရွက်ရန် အကြံပြုခဲ့ကြပါတယ်။ ဆက်လက်ပြီး နိုင်ငံတော် စီးပွားရေးရာပေါင်းစပ်ညှိနှိုင်းရေးကော်မတီ (NECC)နှင့် စက်မှု ဝန်ကြီးဌာနတို့ပူးပေါင်းဆောင်ရွက်နေတဲ့ လုပ်ငန်းစဉ်များကို တင်ပြလိုပါတယ်။ စက်မှုဝန်ကြီးဌာန သည် အခု NECC ကမ္ဘာ့ဘဏ်အပါအဝင် အခြားဖွံ့ဖြိုးမှုမိတ်ဖက်အဖွဲ့အစည်းများနှင့် ပူးပေါင်း၍ နိုင်ငံပိုင်စီးပွားရေးလုပ်ငန်းများ ပြုပြင်ပြောင်းလဲရေးမဟာဗျူဟာနှင့် အကောင်အထည်ဖော်ရေး လုပ်ငန်းစဉ်များကို ရေးဆွဲခြင်း၊ စက်မှုဝန်ကြီးဌာနမှ စက်ရုံအလုပ်ရုံများနှင့် NECC နှင့် စီမံကိန်းနှင့် ဘဏ္ဍာရေးဝန်ကြီးဌာနမှ ကြီးကြပ်မှုအောက်တွင်ရှိသော စီမံကိန်းဘဏ်(Project Bcnk)သို့ပေးပို့၍ ဇကာတင်စိစစ်ခြင်းနှင့် စီးပွားဖြစ်ဆောင်ရွက်နိုင်မှုကို ဆန်းစစ်ခြင်း(Business Case)၊ လတ်တလော ရပ်ဆိုင်းထားသောစက်ရုံများ၏ ဈေးကွက်အလားအလာနှင့် ဘဏ္ဍာရေးအခြေအနေများကို သုံးသပ် ခြင်း၊ အချို့သောစက်ရုံများတွင် တင်ဒါခေါ်ယူရန် ပြင်ဆင်ခြင်းနှင့် နိုင်ငံပိုင်စီးပွားရေးလုပ်ငန်းများကို ပြုပြင်ပြောင်းလဲရေးလုပ်ငန်းစဉ်များကို စီမံကိန်းဘဏ်၊ PPP Center လုပ်ငန်းစဉ်များနှင့် ချိတ်ဆက် ဆောင်ရွက်ခြင်းများကို ဆောင်ရွက်ခဲ့ကြပါတယ်။ ဆက်လက်၍ ရှင်းလင်းတင်ပြလိုသည်မှာ စီမံကိန်းဘဏ်ဆိုတာ မြန်မာနိုင်ငံ၏ ရေရှည်တည်တံ့ ခိုင်မြဲပြီး ဟန်ချက်ညီသောဖွံ့ဖြိုးတိုးတက်မှုစီမံကိန်း(Myanmar Sustainable Development PlanMSDP)မဟာဗျူဟာလုပ်ငန်းများကို အကောင်အထည်ဖော်ရာမှာ စုဆောင်းထားတဲ့ဒေတာ စင်တာတစ်ခုဖြစ်ပါတယ်ခင်ဗျ။ အားလုံးသိကြတဲ့အတိုင်းပဲ MSDP ကတော့ ငြိမ်းချမ်းပြီး သာယာဝ ပြောသည့် ဖက်ဒရယ်ပြည်ထောင်စုနိုင်ငံတော် တည်ဆောက်ရာတွင်ကျင့်သုံးမည့် နိုင်ငံတော် ဘက်စုံ ပူးပေါင်းဆောင်ရွက်မှု မူဘောင်တစ်ခုဖြစ်ပါတယ်။ PPP Center လို့ခေါ်တဲ့ အစိုးရ၊ ပုဂ္ဂလိက ပူးပေါင်းဆောင်ရွက်ရေးဗဟိုဌာနကိုတော့ စီမံကိန်းနှင့် ဘဏ္ဍာရေးဝန်ကြီးဌာနအောက်မှာ ဖွဲ့စည်းခဲ့ပြီး ၂၀၁၉ ခုနှစ်၊ သြဂုတ်လ ၁ ရက်နေ့မှစပြီးလုပ်ငန်းများ စတင်အကောင်အထည်ဖော်လျက်ရှိနေပါတယ်ခင်ဗျ။ ဒီ Power Point Slide မှာတင်ပြထားတဲ့ ပုံစံငယ်ကတော့ Project Bank ရဲ့ လုပ်ငန်းစဉ်များ ကို သရုပ်ဖော်ထားခြင်း ဖြစ်ပါတယ်။ ပထမဦးဆုံးအနေဖြင့် ဝန်ကြီးဌာနများ၊ ပြည်နယ်နှင့် တိုင်းဒေသကြီးအစိုးရများနှင့် ပုဂ္ဂလိကကဏ္ဍတို့မှ မိမိတို့အကောင်အထည်ဖော်လိုတဲ့ Project များကို NECC နှင့် စီမံကိန်းနှင့် ဘဏ္ဍာရေးဝန်ကြီးဌာနသို့ ပေးပို့ရမှာဖြစ်ပါတယ်။ အဆိုပါအဆိုပြုလွှာများကို NECC၊ စီမံကိန်းနှင့် ဘဏ္ဍာရေးဝန်ကြီးဌာနနှင့် သက်ဆိုင်ရာဝန်ကြီးဌာနများက ဇကာတင်ရွေးချယ်၍ အမှတ်ပေးရွေးချယ်မှာ ဖြစ်ပါတယ်။ ဒုတိယအဆင့်မှာ ဇကာတင်ရွေးချယ်ထားတဲ့ Project များကို စီးပွားဖြစ်ဆောင်ရွက်ရန်ဆန်းစစ်ခြင်း(Business Case) ပြု လုပ်ပြီးမှသာ ဘဏ္ဍာရေးအရင်းအမြစ် ရွေးချယ်မှာဖြစ်ပါတယ်။ ဥပမာအားဖြင့် ဘယ်လို Project များကို အစိုးရဘဏ္ဍာငွေနဲ့ ဆောင်ရွက်သင့် တယ်။ ဘယ်လို Project များကို နိုင်ငံတော်အထောက်အပံ့နှင့်ဆောင်ရွက်သင့်တယ်။ ဘယ်လို Project များကို PPP ဆောင်ရွက်သင့်သည်ကို စနစ်တကျရွေးချယ်ပြီး ဆောင်ရွက်မည်ဖြစ်ပါသဖြင့် စက်မှုဝန်ကြီးဌာန၏ နိုင်ငံပိုင်စက်ရုံအလုပ်ရုံများအသွင်ကူးပြောင်းရေးလုပ်ငန်းစဉ်ကို စီမံကိန်းဘဏ်၊ Project ဘဏ်လုပ်ငန်းစဉ်များနှင့် ထိရောက်စွာချိတ်ဆက်ပြီး စနစ်တကျအကောင်အထည် ဆောင်ရွက်သွားမှာ ဖြစ်ပါတယ်ခင်ဗျ။ ဆက်လက်ပြီးတော့ လက်ရှိရပ်ဆိုင်းထားတဲ့ စက်ရုံ ၂၈ ရုံမှ စက်မှုဝန်ကြီးဌာနအောက်ရှိ စက်ရုံ ၂၄ ရုံရဲ့ အခြေခံအချက်အလက်များကို တင်ပြလိုပါတယ်။ ထိုစက်ရုံ ၂၄ ရုံမှာ သံမဏိစက်ရုံနှစ်ရုံ၊ အထည်စက်ရုံ ၁၀ ရုံ၊ ဘိလပ်မြေစက်ရုံတစ်ရုံ၊ အကြီးစားစက်ပစ္စည်းများ ထုတ်လုပ်သည့် စက်ရုံခြောက်ရုံနှင့် စက္ကူစက်ရုံ၊ မှန်စက်ရုံ၊ ပလတ်စတစ်စက်ရုံ၊ ရော်ဘာပစ္စည်းစက်ရုံ စသဖြင့် စက်ရုံများ ပါပါတယ်။ အဆိုပါစက်ရုံများမှာ စုစုပေါင်းဝန်ထမ်းဦးရေ ၆၆၉၈ ဦးရှိပြီး၊ တစ်လစာ အတွက် လစာစရိတ်ကုန်ကျငွေသန်းပေါင်း ၁၂၄၂.၇၇၈ နှင့် ပင်စင်လစာကျပ်သန်း ၂၄၃.၃၅၉ များကို နိုင်ငံတော်မှတာဝန်ယူနေရပါတယ်။ မြင်းခြံနှင့်ပင်းပက်သံမဏိစက်ရုံများ၏ ဈေးကွက်အလားအလာ နှင့် ဘဏ္ဍာရေးဆန်းစစ်ချက်များကို (NECC) မှဝန်ထမ်းများ၊ စက်မှုဝန်ကြီးဌာနမှဝန်ထမ်းများ၊ ကမ္ဘာ့ဘဏ်အပါအဝင် ပြည်တွင်းပြည်ပအဖွဲ့စည်းများမှပညာရှင်များ၊ ပါဝင်သော အဖွဲ့အစည်းတစ်ခု ကိုဖွဲ့စည်း၍ ဆောင်ရွက်လျက်ရှိပါတယ်။ ထိုဆန်းစစ်ချက်များအရ မြင်းခြံစက်ရုံကို ပင်းပက်စက်ရုံနှင့် မချိတ်ဆက်ဘဲ သီးခြားစက်ရုံတစ်ခုအနေနဲ့ခွဲခြား၍ဆောင်ရွက်ရခြင်း၊ စီးပွားဖြစ်ဆောင်ရွက်ရန် အသင့်တော်ဆုံးသော အလုပ်ရုံများကို ဦးစားပေးရွေးချယ်၍ တင်ဒါခေါ်ယူခြင်း၊ သယ်ယူပို့ဆောင်ရေး လိုအပ်ချက်များကို ပုဂ္ဂလိကနှင့်ဖွံ့ဖြိုးမှု အဖွဲ့အစည်းများနှင့်ချိတ်ဆက်၍ အဖြေရှာခြင်းတို့ကို ဆောင်ရွက်ရန်အကြံပြုခဲ့ကြပါတယ်။ မြင်းခြံစက်ရုံအတွက် ဆက်လက်ဆောင်ရွက်ရမည့် အစီအစဉ်များကတော့ စက်ပစ္စည်းများကို ယာယီထိန်းသိမ်းရေးနှင့် လုပ်ငန်းစဉ်များကို ရေးဆွဲအကောင်အထည်ဖော်ခြင်း ဖြစ်ပါတယ်။ နောက်တစ်ဆင့်ကတော့ စက်ရုံတစ်ခုလုံးကိုဖြစ်စေ၊ တစ်စိတ်တစ်ပိုင်းကိုဖြစ်စေ လုပ်ကိုင်နိုင်ရန် တင်ဒါစနစ်ဖြင့် ပုဂ္ဂလိကအဆိုပြုလွှာများကို ခေါ်ယူခြင်းဖြစ်ပါတယ်။ အဆိုပြုလွှာများကို အကဲဖြတ်၍ PPP လုပ်ငန်းစဉ်တစ်ခုအဖြစ် စက်ရုံကိုအသွင်ကူးပြောင်းခြင်းလုပ်ငန်းများကို ဆောင်ရွက်မှာ ဖြစ်ပါတယ်။ ပင်းပက်စက်ရုံနှင့်ပတ်သက်ပြီးတော့ စုပေါင်းသံမဏိရုံ(Integrate Steel Mil) တစ်ခုအနေနဲ့ အကောင်အထည်ဖော်ရန် အဆိုပြု ထားပါတယ်။ သံမဏိအရည်ကျိုမှုလုပ်ငန်းစဉ်ကို (Romeit Process) ဖြင့် စီးပွားဖြစ်အောင်မြင်စွာ ထုတ်လုပ်နိုင်ရန်အတွက် ပံ့ပိုးကူညီမှုပေးရန် အာရှနိုင်ငံမှ TPE ကုမ္ပဏီနှင့် ဆွေးနွေးညှိနှိုင်းမှုများကို ၁၉၁၉ ခုနှစ် စက်တင်ဘာလအတွင်း ပြုလုပ်ရန် ရှရှားသံရုံးနှင့်ချိတ်ဆက်အကောင်အထည်ဖော်ဆောင်ရွက်လျက်ရှိပါတယ်။ အဆိုပါ TPE ကုမ္ပဏီရဲ့ စမ်းသပ်လည်ပတ်တဲ့ကာလကိုသတ်မှတ်ခြင်း၊ စက်ကိရိယာတပ်ဆင်မှုများကို ပေးဆောင် ဆောင်ရွက်ခြင်း၊ ဝန်ပြည့်စက်စမ်းသပ်လည်ပတ်ခြင်း(Commissioning)နှင့် အစမ်းလည်ပတ်ခြင်း (Test Run)ကိစ္စရပ်များကို အမြန်ဆုံးအကောင်အထည်ဖော်နိုင်ရန် ကြိုးစားညှိနှိုင်းမှာဖြစ်ပါတယ်။ Romelt နည်းပညာကို စီးပွားဖြစ်ထုတ်လုပ်နိုင်ရန်စမ်းသပ်မှုများအောင်မြင်ပါက ပုဂ္ဂလိကအသွင် ကူးပြောင်း၍ ဆောင်ရွက်ရန်စီစဉ်လျက်ရှိပါတယ်ခင်ဗျား။ အထည်စက်ရုံများရဲ့ စီးပွားရေး/ဘဏ္ဍာရေးအခြေအနေများကိုတော့ လက်ရှိလေ့လာဆဲ ဖြစ်ပါ တယ်။ ယနေ့အထိတွေ့ရှိချက်များအရ အထည်လုပ်ငန်းကဏ္ဍတွင် ကျွမ်းကျင်လုပ်သားများနည်းပါးခြင်း၊ ခေတ်မီနည်းပညာများကို တွင်ကျယ်စွာ အသုံးမပြုနိုင်ခြင်း၊ ချည်မျှင်ရှည်ဝါလုံလောက်စွာ မရရှိခြင်းစတဲ့အခက်အခဲများကို အဓိကကြုံတွေ့နေရပါတယ်။ အထည်စက်ရုံများအတွက် ဆက်လက် ဆောင်ရွက်မယ့်အစီအစဉ်များကတော့ ၂၀၁၉ ခုနှစ်အတွင်း posoj:69::8:g&gt;$şčajosandig eo$oj:69:98c$:0Så eg:massəcasas (Industry of Analysis Supply Change Andlysis) ကိုပြုလုပ်ခြင်း၊ ၁၉၂၀ ခုနှစ်အတွင်း စက်ရုံတစ်ခုခြင်းဖြစ်စေ၊ စက်ရုံအစိတ်အပိုင်းတစ်ခုခြင်းစီဖြစ်စေ လုပ်ကိုင်နိုင်ရန် တင်ဒါစနစ်ဖြင့် ပုဂ္ဂလိကအဆိုပြုလွှာများကို ခေါ်ယူခြင်းနှင့် ၂၀၂၀ ခုနှစ် အတွင်းတွင် အဆိုပြုလွှာများကို အကဲဖြတ်၍ PPP လုပ်ငန်းစဉ်တစ်ခုအဖြစ် စက်ရုံများကို အသွင် ပြောင်းခြင်းလုပ်ငန်းများကို ဆောင်ရွက်ရမှာဖြစ်ပါတယ်။ အထည်စက်ရုံများထဲမှ အမှတ်(၁)အထည် စက်ရုံ(ရွှေတောင်)ကို ရုံးအဖွဲ့ကနေပြီးတော့ ကွင်းဆင်းလေ့လာခဲ့ပါတယ်။ အဆိုပါစက်ရုံကို Tsuyutomo Co.,Ltd မှ ပထမအဆင့်တွင် ဒေါ်လာ ၁.၃၆ သန်း ရင်းနှီးမြှုပ်နှံမည်ဖြစ်ပြီး၊ အောင်မြင်မှု အပေါ်အခြေခံ၍ ဆက်လက်တိုးချဲ့ သွားရန် အဆိုပြု ထားပါတယ်။ စက်ရုံသည် စီးပွားဖြစ်ရပ်တည် နိုင်သောလုပ်ငန်းဖြစ်သဖြင့် အစုစပ်ဆောင်ရွက်ရန် NECC မှ သဘောတူညီထားပြီး၊ ရင်းနှီးမြှုပ်နှံမှု အသေးစိတ်ကိုတော့ ဆက်လက်ညှိနှိုင်းသွားမှာ ဖြစ်ပါတယ်ခင်ဗျား။ ကျွန်တော် အခုဆက်လက်တင်ပြချင်တာက ကိုယ်စားလှယ်တော်ကြီးများဆွေးနွေးခဲ့ကြတဲ့ အရေးကြီးနိုင်ငံပိုင်စက်ရုံများကို ပုဂ္ဂလိကအသွင်ကူးပြောင်းမှုအပိုင်းမှာ အလေးအနက်ထားရမယ့်၊ စဉ်းစားရမယ့်အချက်များ ဖြစ်ပါတယ်။ ပထမဦးဆုံးအသွင်ကူးပြောင်းမှုမှဖြစ်ပေါ်လာမယ့် နိုင်ငံတော်ရဲ့ ပင်စင်လစာပေးရန် တာဝန်ရှိမှုများကို သေချာစွာကြိုတင်ခန့်မှန်းတွက်ချက်ရန် လိုပါတယ်။ နောက်တစ်ခုကတော့ နိုင်ငံပိုင်စက်ရုံများမှ ဝန်ထမ်းများ၏အခြေအနေဖြစ်ပါတယ်။ စွမ်းရည်မြှင့်တင် ရေးသင်တန်းများပို့ချရေး(Retroining)နှင့် Redeployment ဆိုတဲ့သင့်လျော်ရာမှာ ပြန်လည်နေရာ ချထားရေးကိစ္စရပ်များကို စနစ်တကျစဉ်စားဆောင်ရွက်ရန် လိုပါတယ်။ ဒီလိုဆောင်ရွက်ရာမှာလည်း Regional Development နဲ့ချိတ်ဆက်ပြီးတော့ စဉ်းစားဖို့ အရေးကြီးပါတယ်။ ထို့အပြင် စက်မှုဝန်ကြီးဌာနအနေနဲ့ တိကျရှင်းလင်းသောမူဝါဒများ၊ လုပ်ထုံးလုပ်နည်များကို ချမှတ်ပြီးတော့ လိုအပ်သော နည်းပညာပံ့ပိုးမှုများကို ထောက်ပံ့ခြင်းဖြင့် ပုဂ္ဂလိကကဏ္ဍမှာဆောင်ရွက်သင့်သော ကုန်ထုတ်လုပ်မှုစွမ်းအားများ မြှင့်တင်ရေးနှင့်ပုဂ္ဂလိက ကဏ္ဍမှဆောင်ရွက်သင့်သော နိုင်ငံပိုင်လုပ်ငန်း များကို ပုဂ္ဂလိကအသွင်ကူးပြောင်းရေးကို အထူးဦးစားပေးဆောင်ရွက်သွားမှာ ဖြစ်ပါတယ်။ လက်ရှိ အကျိုးတူဆောင်ရွက်နေတဲ့လုပ်ငန်းများကို ပြန်လည်သုံးသပ်ပြီး နိုင်ငံတော်အတွက် အကျိုးအရှိဆုံး ပူးပေါင်းဆောင်ရွက်မှုပုံစံများဖြင့် ဆက်လက်အကောင်အထည်ဖော်နိုင်ရန် ကြိုးစားရမှာ ဖြစ်ပါတယ်။ ထို့အပြင် ပြည်တွင်းပြည်ပကြွေးမြီများကို ထိရောက်စွာ စီမံခန့်ခွဲနိုင်ရန် စီမံကိန်းနှင့်ဘဏ္ဍာရေးဝန်ကြီးဌာနအပါအဝင်သက်ဆိုင်ရာ နိုင်ငံပိုင်အဖွဲ့အစည်းများနှင့် ပူးပေါင်းဆောင်ရွက်သွားမှာ ဖြစ်ပါတယ်ခင်ဗျား။ ရှေ့ဆက်ဆောင်ရွက်မယ့်လုပ်ငန်းစဉ်များကို အကျဉ်းချုံးပြန်လည်တင်ပြရမယ် ဆိုပါက စက်မှုဝန်ကြီးဌာနအောက်မှာရှိနေတဲ့ ကျန်ရှိနေတဲ့နိုင်ငံပိုင်စက်ရုံများကို Project Bank PPP Center များနှင့်ချိတ်ဆက်ပြီး စီးပွားဖြစ်ဆောင်ရွက်နိုင်မှုကို ဆန်းစစ်ပြီးတော့ ပုဂ္ဂလိကအသွင် ကူးပြောင်းမှုများကို ဆက်လက်ဆောင်ရွက်သွားမှာ ဖြစ်ပါတယ်။ ထိုသို့ အသွင်ကူးပြောင်းရာမှာ စက်ရုံ၊ အလုပ်ရုံများရဲ့ အနေအထား၊ အခြေအနေကိုမူတည်ပြီးတော့ အစိုးရ-ပုဂ္ဂလိက ပူးပေါင်းဆောင်ရွက်မှု ပုံစံနဲ့ဆောင်ရွက်ခြင်း (PPP)၊ ပုဂ္ဂလိကအခန်းကဏ္ဍသို့ လွှဲပြောင်းခြင်း (Privqtization)၊ အကျိုးအမြတ် ရရှိရန် လွန်စွာနည်းပါးနေတဲ့စက်ရုံများကိုရပ်နား၍ ရောင်းချသင့်လျှင် ရောင်းချရန်စီစဉ်ခြင်းစသည့် ကိစ္စရပ်များကို စနစ်တကျ ဆက်လက်ဆောင်ရွက်သွားမှာဖြစ်ပါတယ်ခင်ဗျား။ အဆိုပါလုပ်ငန်းစဉ်များကို ထိရောက်စွာအကောင်အထည်ဖော်ရာတွင် စီးပွားရေးလုပ်ငန်းများ အသွင်ကူးပြောင်းရေးအဖွဲ့ (Centrd Transformotion Unicity-CTU) တစ်ခုကို စီမံကိန်းနှင့် ဘဏ္ဍာရေးဝန်ကြီးဌာနအနေနဲ့ ဘဏ္ဍာရေးဝန်ကြီးဌာန၊ စက်မှုဝန်ကြီးဌာန ပြည်ထောင်စုဝန်ကြီး ဦးစိုးဝင်း ဦးဆောင်၍ ဖွဲ့စည်းသွားမှာ ဖြစ်ပါတယ်။ အထက်တွင် ဖော်ပြထားတဲ့အတိုင်း နိုင်ငံပိုင်စက်ရုံများကို နှစ်ရှည်ငှားရမ်းခြင်း၊ Privdtization နှင့် Corporatization ပြုလုပ်ခြင်း၊ ပုဂ္ဂလိကသို့ လွှဲပြောင်းခြင်း၊ ဖက်စပ်ဆောင်ရွက်ခြင်း၊ အကျိုးတူဆောင်ရွက်ခြင်းနှင့်အခြားသော အသုံးပြုခြင်းများကို ထိုအဖွဲ့မှ အမြန်ဆုံးဆောင်ရွက်သွားမှာဖြစ်ပါတယ်။ အဆိုပါအဖွဲ့ကို စီမံကိန်းနှင့် ဘဏ္ဍာရေးဝန်ကြီးဌာနမှ ကျွမ်းကျင်ဝန်ထမ်းများ၊ NECC မှ ဝန်ထမ်းများ၊ ပြည်တွင်း/ပြည်ပ အဖွဲ့အစည်းများနှင့် ကျွမ်းကျင်ပညာရှင်များဖြင့် အားဖြည့်ဖွဲ့စည်းပြီးတော့ အမြန်ဆုံးအကောင် အထည်ဖော်ဆောင်ရွက်သွားမှာ ဖြစ်ပါတယ်။ ကိုယ်စားလှယ်တော်ကြီးများ မြင်တွေ့ချင်တဲ့ အသွင် ကူးပြောင်းသူများကို မကြာမီကာလအတွင်း မြင်တွေ့နိုင်ဖို့ ကြိုးစားသွားမှာဖြစ်ကြောင်း ပြောကြားရင်း ကိုယ်စားလှယ်တော်ကြီးရဲ့ အဆိုအားထောက်ခံပါကြောင်းနှင့် လက်ခံအတည်ပြု သင့်ပါကြောင်း ရှင်းလင်းပြောကြားအပ်ပါတယ်ခင်ဗျ။ ကျေးဇူးအများကြီးတင်ပါတယ်ခင်ဗျ။</speech>
<speech type='speaker'>အဆိုရှင်ရဲ့ သဘောထားပြောပါ</speech>
<speech><mp id='258'>ဦးဘိုကြီး(ချောက်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် အားလုံးကို မင်္ဂလာပါလို့ နှုတ်ခွန်းဆက်သပ်အပ်ပါတယ်။ ကျွန်တော့်အဆိုကိုထောက်ခံတင်ပြသွားတဲ့ လှိုင်းဘွဲ့ မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးခင်ချိုနှင့် ယနေ့ဘက်ပေါင်းစုံကနေ အမျိုးမျိုးနဲ့ဆွေးနွေးတင်ပြသွားတဲ့ လွှတ်တော်ကိုယ်စားလှယ် ၁၃ ဦး၊ နောက် ယခုကျွန်တော့်ရဲ့ အဆိုနဲ့ ပတ်သက်ပြီးတော့ အသေးစိတ်ရှင်းလင်းသွားတဲ့ ဒုတိယဝန်ကြီးကိုလည်း ပြည်သူများကိုယ်စား ကျေးဇူး တင်ကြောင်း ပဏာမပြောကြားလိုပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ကျွန်တော့်ရဲ့ အဆိုကို ပြည်သူ့လွှတ်တော်ကြီးမှ အတည်ပြု ပေးပါရန် ပြည်သူ့လွှတ်တော်ဥက္ကဌကြီးမှ တစ်ဆင့် တင်ပြအပ်ပါတယ်။ ကျေးဇူးတင်ပါတယ်။</speech>
<speech type='speaker'>သဘောတူလွှတ်တော်ကိုယ်စားလှယ်များခင်ဗျား။ ဦးဘိုကြီး၊ ချောက်မဲဆန္ဒနယ်က တင်သွင်းသွားတဲ့အဆိုကို လွှတ်တော်ကိုယ်စားလှယ် ၁၃ ဦးက ဆွေးနွေးပြီး စက်မှုဝန်ကြီးဌာနက အဆိုကိုအတည်ပြု သင့်ကြောင်းရှင်းလင်းခဲ့ပါတယ်။ အဆိုရှင်ကလည်း အတည်ပြု ပေးရန် ရှင်းလင်း ပြောကြားသွားပါတယ်။ ဒါကြောင့် ဒီအဆိုနှင့်စပ်လျဉ်းပြီး အတည်ပြုရန် လွှတ်တော်က သဘောတူပါ သလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type='speaker'>သဘောမတူတဲ့သူရှိပါသလားခင်ဗျား။ သဘောမတူတဲ့သူမရှိတဲ့အတွက် ဦးဘိုကြီး တင်သွင်းတဲ့အဆိုကို လွှတ်တော်ကအတည်ပြုကြောင်း ကြေညာပါတယ်</speech>
</MotionSection>
</discussion>
<postface>
<title>ဒုတိယအကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး (၁၄)ရက်မြောက်နေ့ ရပ်နားကြောင်းနှင့် အစည်းအဝေး (၁၅)ရက်မြောက်နေ့ဆက်လက်ကျင်းပမည့် နေ့ရက်နှင့်အချိန်ကို ကြေညာခြင်း</title>
<speech type='speaker'>အစီအစဉ် ၁၀ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယ အကြိမ် ပြည်သူ့လွှတ်တော် (၁၃) ကြိမ်မြောက်ပုံမှန်အစည်းအဝေး (၁၄)ရက်မြောက်နေ့ကို ရပ်နား ပါမယ်။ ဒုတိယအကြိမ် ပြည်သူ့လွှတ်တော် (၁၃) ကြိမ်မြောက်ပုံမှန် အစည်းအဝေး (၁၅)ရက်မြောက်နေ့ ကို ၂၀၁၉ ခုနှစ်၊ သြဂုတ်လ ၂၉ ရက်(ကြာသပတေးနေ့) နံနက် ၁၀ နာရီအချိန်မှာ ဆက်လက်ကျင်းပ မှာဖြစ်ကြောင်းနဲ့ ယနေ့အတွက်အစည်းအဝေးပြီးဆုံးကြောင်း ကြေညာပါတယ်။ (ဩဘာသံများ)</speech>
<speech type='mc'>ပြည်သူ့လွှတ်တော်ဥက္ကဋ္ဌ ပြန်လည်ထွက်ခွာပါပြီခင်ဗျား။</speech>
<speech type='mc'>အားလုံးထွက်ခွာနိုင်ပါပြီခင်ဗျား။</speech>
<p>ဒုတိယအကြိမ် ပြည်သူ့လွှတ်တော် (၁၃) ကြိမ်မြောက်ပုံမှန်အစည်းအဝေး (၁၄)ရက်မြောက်နေ့ ကို ၂း၁၅ နာရီအချိန်တွင် ရပ်နားပါသည်။</p>
</postface>
</transcript>
</doc>
