<doc>
<docinfo>
<docno>02-08-18.xml</docno>
<term value='02'>ဒုတိယအကြိမ်</term>
<session value='08'/>
<sittingday value='18'> </sittingday>
<legislature value='lower'>ပြည်သူ့လွှတ်တော်</legislature>
<title>
ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်သူ့လွှတ်တော် အဋ္ဌမပုံမှန်အစည်းအဝေး (၁၈)ရက်မြောက်နေ့မှတ်တမ်း
</title>
<date>
၁၃၈ဝ ခုနှစ်၊ ပထမဝါဆိုလဆန်း ၈ ရက် (၂ဝ၁၈ ခုနှစ်၊ ဇွန်လ ၂ဝ ရက်) (ဗုဒ္ဓဟူးနေ့)
</date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ဒုတိယအကြိမ် ပြည်သူ့လွှတ်တော် အဋ္ဌမပုံမှန်အစည်းအဝေး (၁၈) ရက်မြောက်နေ့ကို နံနက် ၁၀း၀၀ နာရီအချိန်၌ စတင်ကျင်းပပါသည်။ (ပြည်သူ့လွှတ်တော်အစည်းအဝေးကို ကြီးကြပ်ကွပ်ကဲသူအဖြစ် ပြည်သူ့လွှတ်တော်ဥက္ကဋ္ဌ ဦးတီခွန်မြတ်က ဆောင်ရွက်ပြီး၊ အခမ်းအနားမှူးအဖြစ် ဦးတင်ဝင်းအောင်၊ ညွှန်ကြားရေးမှူးချုပ်၊ ပြည်သူ့လွှတ်တော်ရုံးက ဆောင်ရွက်ပါသည်။</p>
<title>ပြည်သူ့လွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်း ကြေညာခြင်း</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီကနေ့ကျင်းပတဲ့ ဒုတိယအကြိမ် ပြည်သူ့ လွှတ်တော် အဋ္ဌမပုံမှန်အစည်းအဝေး (၁၈) ရက်မြောက်နေ့မှာ ပြည်သူ့လွှတ်တော် လွှတ်တော် အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်သူ့လွှတ်တော် ကိုယ်စားလှယ် ၄၃၁ ဦးရှိတဲ့အနက် ၃၅၈ ဦးတက်ရောက်ပါတယ်။ အစည်းအဝေးသို့ တက်ရောက်ခွင့် ရှိသူဦးရေ စုစုပေါင်းရဲ့ ၈၃.၀၆ ရာခိုင်နှုန်းရှိတဲ့အတွက် အစည်းအဝေးအထမြောက်ကြောင်းနှင့် စတင် ကျင်းပကြောင်းကြေညာပါတယ်။ (ဩဘာသံများ)
</speech>
<p>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</p>
<speech type='speaker'>
အစီအစဉ် ၃ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အစီအစဉ်များ ကို ကြို တင်ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်။
</speech>
<leave>
<title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type='speaker'>
အစီအစဉ် ၄ ဖြစ်ပါတယ်။ ယခု အစည်းအဝေးမတက်ရောက်နိုင်တဲ့ လွှတ်တော် ကိုယ်စားလှယ်များအတွက် ခွင့်ပန်ကြားရန်ဖြစ်ပါတယ်။
</speech>
<speech><mp id='309'>ဒေါက်တာလှမိုး (အဖွဲ့ဝင်၊ လွှတ်တော်အခွင့်အရေးကော်မတီ)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ယနေ့ ၂၀၁၈ ခုနှစ်၊ ဇွန်လ ၂၀ ရက်နေ့ ဒုတိယအကြိမ် ပြည်သူ့လွှတ်တော် အဋ္ဌမပုံမှန်အစည်းအဝေး (၁၈) ရက်မြောက်နေ့သို့ မတက်ရောက်နိုင်ပါသဖြင့် ခွင့်ပန်ကြားသူ လွှတ်တော်ကိုယ်စားလှယ်များ၏ကိုယ်စား ပြည်သူ့လွှတ်တော် လွှတ်တော်အခွင့်အရေး ကော်မတီအတွင်းရေးမှူး ကျွန်တော် ဒေါက်တာလှမိုး၊ အောင်မြေသာစံမဲဆန္ဒနယ်က ကိုယ်စားခွင့်ပန် ကြားသွားမှာ ဖြစ်ပါတယ်။ ပြည်သူ့လွှတ်တော်မှာ ယနေ့တက်ရောက်ခွင့်ရှိသော ကိုယ်စားလှယ် ၄၃၁ ဦး ရှိပြီး တက်ရောက်သူကိုယ်စားလှယ် ၃၅၈ ဦးရှိကာ ယနေ့ ခွင့်ပန်ကြားသူ ၃၇ ဦးရှိပါတယ်။ ခွင့်ပန်ကြားသူ ကိုယ်စားလှယ်များကတော့ (၁) ပြည်ကြီးတံခွန်မဲဆန္ဒနယ်မှ ဦးကျော်စိုးလင်း ခွင့် ၁ ရက်၊ (၂) သထုံမဲဆန္ဒနယ်မှ ဒေါ်မာမာခိုင် ခွင့် ၁ ရက်၊ သာကေတမဲဆန္ဒနယ်မှ ဒေါက်တာဝေဖြိုးအောင် ခွင့် ၁ ရက်၊ (၄) ပုသိမ်မဲဆန္ဒနယ်မှ ဦးဝေလှိုင်ထွန်း ခွင့် ၁ ရက်၊ မတူပီမဲဆန္ဒနယ်မှ ဦးပါထန်း ခွင့် ၁ ရက်၊ ထန်းတပင်မဲဆန္ဒနယ်မှ ဦးနေမျိုးထွန်း ခွင့် ၁ ရက်၊ (၇) မိုင်းရှူးမဲဆန္ဒနယ်မှ ဦးစိုင်းဝင်းအေး(ခ)ဦးစိုင်းထွန်းအေး ခွင့် ၁ ရက်၊ (၈) ထန်းတပင်မဲဆန္ဒနယ်မှ ဦးဇော်ဝင်း ခွင့် ၁ ရက်၊ ထားဝယ်မဲဆန္ဒနယ်မှ ဦးအောင်စိန် ခွင့် ၁ ရက်၊ (၁၀) ကျိုက်မရောမဲဆန္ဒနယ်မှ ဦးစောကျော်ဝင်းမောင် ခွင့် ၁ ရက်၊ (၁၁) နတ်တလင်းမဲဆန္ဒနယ်မှ ဦးခင်အေး ခွင့် ၁ ရက်၊ (၁၂) ဝမ်းတွင်းမဲဆန္ဒနယ်မှ ဦးခင်မောင်စိုး ခွင့် ၁ ရက်၊ (၁၃) စဉ့်ကိုင်မဲဆန္ဒနယ်မှ ဒေါက်တာဒေါ်ကြည်မို့မို့လွင် ခွင့် ၁ ရက်၊ (၁၄) ဆားလင်းကြီးမဲဆန္ဒနယ်မှ ဦးဝင်းသိန်းဇော် ခွင့် ၁ ရက်၊ (၁၅) ဗန်းမောက်မဲဆန္ဒနယ်မှ ဦးကျော်စိုး ခွင့် ၁ ရက်၊ (၁၆) သပိတ်ကျင်းမဲဆန္ဒနယ်မှ ဒေါက်တာအောင်နိုင် ခွင့် ၁ ရက်၊ (၁၇) ဖျာပုံမဲဆန္ဒနယ်မှ ဦးဝင်းထွဋ် ခွင့် ၁ ရက်၊ (၁၈) ကျောက်ဆည်မဲဆန္ဒနယ်မှ ဒေါက်တာတင်အောင် ခွင့် ၁ ရက်၊ (၁၉) မိုးမောက်မဲဆန္ဒနယ်မှ ဦးဝင်းအောင် ခွင့် ၁ ရက်၊ (၂၀) ညောင်ဦးမဲဆန္ဒနယ်မှ ဦးစော ခွင့် ၁ ရက်၊ (၂၁) မြန်အောင်မဲဆန္ဒနယ်မှ ဦးခင်မောင်လတ် ခွင့် ၁ ရက်၊ (၂၂) ကလောမဲဆန္ဒနယ်မှ ဒေါ်ပြီးကေသီနိုင် ခွင့် ၂ ရက်၊ (၂၃) ဘုတ်ပြင်းမဲဆန္ဒနယ်မှ ဦးနေလင်းထွန်း ခွင့် ၁ ရက်၊ (၂၄) ပေါက်တောမဲဆန္ဒနယ်မှ ဦးအောင်ကျော်ဇံ ခွင့် ၁ ရက်၊ (၂၅) တပ်မတော်သားကိုယ်စားလှယ် ဒုတိယဗိုလ်မှူးကြီးသန့်ဇော် ခွင့် ၁ ရက်၊ (၂၆) တပ်မတော်သားကိုယ်စားလှယ် ဗိုလ်မှူးဇေဖြိုး ခွင့် ၁ ရက်၊ (၂၇) ကျောက်တံတားမဲဆန္ဒနယ်မှ ဦးနေမျိုးထက် ခွင့် ၁ ရက်၊ (၂၈) မြိတ်မဲဆန္ဒနယ်မှ ဦးစိုးပိုင်ဌေး ခွင့် ၁ ရက်၊ (၂၉) သဲကုန်းမဲဆန္ဒနယ်မှ ဦးအောင်သန်း ခွင့် ၁ ရက်၊ (၃၀) ဇဗ္ဗူသီရိမဲဆန္ဒနယ်မှ ဦးဖြိုးဇေယျာသော်(ခ)ဦးဇေယျာသော် အစည်းအဝေးပြီးဆုံးသည်ထိ၊ (၃၁) နွားထိုးကြီးမဲဆန္ဒနယ်မှ ဦးနိုင်ထူးအောင် ခွင့် ၁ ရက်၊ (၃၂) မောက်မယ်မဲဆန္ဒနယ်မှ ဦးစိုင်းငေါင်းဆိုင်ဟိန်း ခွင့် ၁ ရက်၊ (၃၃) ဝန်းသိုမဲဆန္ဒနယ်မှ ဦးနေစိုးအောင် ခွင့် ၁ ရက်၊ (၃၄) မဟာအောင်မြေမဲဆန္ဒနယ်မှ ဦးငြိမ်းသစ်(ခ) ဦးသောင်းထွန်း ခွင့် ၁ ရက်၊ (၃၅) မြစ်သားမဲဆန္ဒနယ်မှ ဒေါက်တာလင်းလင်းကျော် ခွင့် ၁ ရက်၊ (၃၆) ဗဟန်းမဲဆန္ဒနယ်မှ ဦးထွန်းမြင့် ခွင့် ၁ ရက်နှင့် ။ (၃၇) ကျေးသီးမဲဆန္ဒနယ်မှ ဦးစိုင်းအောင်ကျော် ခွင့် ၁ ရက်တို့ဖြစ်ကြပါတယ်။ ယခင် ခွင့်ပန်ကြားသူ ၃၆ ဦး၊ ယနေ့ခွင့်ပန်ကြားသူ ၃၇ ဦး စုစုပေါင်းခွင့်ပန်ကြားသူ ၇၃ ဦး ဖြစ်ပါတယ်။ ခွင့်မဲ့ပျက်ကွက်သူမရှိပါကြောင်းနှင့် အထက်ပါကိုယ်စားလှယ်များ၏ ခွင့်ပန်ကြားမှုအား ခွင့်အဖြစ် ခွင့်ပြုပေးပါရန် လေးစားစွာဖြင့် ပန်ကြားအပ်ပါ ခင်ဗျား။</speech>
<speech type='speaker'>ခွင့်ပန်ကြားသူအားလုံးကို ခွင့်ပြုပါတယ်။</speech>
<title>
ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို မှတ်တမ်းတင်ခြင်း
</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီကနေ့ အစည်းအဝေးမှာ တက်ရောက်ခွင့် ရှိတဲ့ လွှတ်တော်ကိုယ်စားလှယ် ၄၃၁ ဦး ယခင်ကခွင့်ပန်ကြား၍ခွင့်ပြု ထားသူ ၃၆ ဦး၊ ယနေ့ ခွင့်ပြု ထားသူ ၃၇ ဦးဖြစ်၍ လွှတ်တော်ကခွင့်ပြု ထားသူ စုစုပေါင်း ၇၃ ဦးဖြစ်ပါတယ်။ ခွင့်မဲ့ပျက်ကွက်သူ မရှိပါ။ ယခု လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို လွှတ်တော်ရဲ့ အတည်ပြုချက်ရယူပါမယ်။ ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အတည်ပြုမှတ်တမ်းတင်ရန် လွှတ်တော်က သဘောတူပါသလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'>
လွှတ်တော်က သဘောတူတဲ့အတွက် ကိုယ်စားလှယ်များ အစည်းအဝေး တက်ရောက်မှုအခြေအနေကို အတည်ပြုမှတ်တမ်းတင်ကြောင်း ကြေညာပါတယ်။ (ဩဘာသံများ)
</speech>
</leave>
</preface>
<QASection>
<title>
ကြယ်ပွင့်ပြထားသည့်မေးခွန်းများကို လွှတ်တော်ကိုယ်စားလှယ်များက မေးမြန်းခြင်းနှင့် သက်ဆိုင်ရာပြည်ထောင်စုအဆင့် အဖွဲ့အစည်းဝင်က ဖြေကြားခြင်း
</title>
<speech type='speaker'>
အစီအစဉ် ၅ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ မေးခွန်းများ မေးမြန်း၊ ဖြေကြားခြင်းအစီအစဉ် စတင်ဆောင်ရွက်ပါမယ်။
</speech>
<Q-A>
<title>
အထည်အလိပ်ကဏ္ဍတိုးတက်ဖွံ့ဖြိုးစေရန်အတွက် အထည်ချုပ်စက်မှုဇုန်များ(Garment Industry Zone)၊ ချည်မျှင်နှင့်အထည်အလိပ်စက်မှုဇုန်များ(Textile Industry Zone)များ တည်ထောင်ရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း
</title>
<speech type='speaker'>
ပထမဦးစွာ လှိုင်မဲဆန္ဒနယ်မှ ဦးအောင်ကျော်ကျော်ဦး မေးမြန်းဖို့ ဖြစ်ပါတယ်။
</speech>
<speech><mp id='477'>ဦးအောင်ကျော်ကျော်ဦး(လှိုင်မဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်ထောင်စုဝန်ကြီးများ၊ ပြည်သူ့လွှတ်တော်ကိုယ်စားလှယ်များအားလုံး မင်္ဂလာပါလို့ နှုတ်ခွန်း ဆက်သအပ်ပါတယ်။ ကျွန်တော်ကတော့ လှိုင်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးအောင်ကျော်ကျော်ဦး ဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ လုပ်သားအင်အားအခြေပြု တဲ့ ကုန်ထုတ် လုပ်ငန်းများ၊ Labour Intensive Industry များမှ အလားအလာအကောင်းဆုံးကတော့ အထည် အလိပ်လုပ်ငန်းများဖြစ်တဲ့ အထည်ချုပ်လုပ်ငန်းနဲ့ ချည်မျှင်နဲ့အထည်လုပ်ငန်းများ ဖြစ်ပါ တယ်။ အရင်းအနှီးနဲ့နည်းပညာလိုအပ်ချက်နည်းပါးပြီး လုပ်သားအင်အားအခြေပြုရတဲ့အတွက် လက်ရှိအခြေအနေမှာ ကျွန်တော်တို့နိုင်ငံရဲ့ လိုအပ်ချက်နဲ့ စွမ်းဆောင်ရည်နဲ့ကိုက်ညီတဲ့လုပ်ငန်း ဖြစ်ပါတယ်။ လက်ရှိ အထည်ချုပ်စက်ရုံပေါင်း ၄၀၀ ကျော်ရှိပါတယ်။ ပြည်ပပို့ကုန်အနေနဲ့ CMP လက်ခစားစနစ်နဲ့ ချုပ်ထည်များတင်ပို့ရာမှာ ၂၀၁၂-၂၀၁၃ ဘဏ္ဍာရေးနှစ်မှာ အမေရိကန်ဒေါ်လာ တစ်ဘီလီယံရှိရာကနေပြီးတော့ ၂၀၁၇-၂၀၁၈ ခုနှစ်မှာ သုံးဘီလီယံအထိ တိုးတက်ရရှိလာသဖြင့် ငါးနှစ်အတွင်းမှာ ပို့ကုန်သုံးဆတိုးမြှင့်နိုင်ခဲ့ပါတယ်။ ယခုလက်ရှိ ၂၀၁၈ ခုနှစ် မေလနဲ့ဧပြီလအတွင်း နှစ်လပို့ကုန်တန်ဖိုး ၂.၄ ဘီလီယံရှိရာမှာ CMP စနစ်နဲ့ချုပ်ပြီးအထည်တင်ပို့မှုက ၅၃၈ သန်းနဲ့ အများဆုံးတင်ပို့နိုင်ခဲ့ပါ တယ်။ လက်ရှိပို့ကုန်တန်ဖိုးရဲ့ ပထမနေရာမှာရှိနေပါတယ်။ လုပ်သားအင်အား ၃၈၀၀၀၀ ကျော် အလုပ်ပေးထားနိုင်ပါတယ်။ ၂၀၂၅ ခုနှစ်မှာ အထည်ချုပ်စက်ရုံပေါင်း ၁၅၀၀၊ ပို့ကုန်တန်ဖိုး ၁၀ ဘီလီယံနဲ့ အလုပ်သမား ၁၀ သိန်းခန့် အလုပ်ပေးနိုင်မယ်လို့ခန့်မှန်းထားပါတယ်။ ဒါပေမဲ့ ဒီပမာဏက အိမ်နီးချင်းနိုင်ငံများနဲ့နှိုင်းယှဉ်ရင်တော့ နည်းပါးပါသေးတယ်။ ၂၀၁၆-၂၀၁၇ ဘဏ္ဍာရေးနှစ်မှာ မြန်မာနိုင်ငံက ၂.၂ ဘီလီယံ၊ ကမ္ဘောဒီးယားနိုင်ငံက ခြောက်ဘီလီယံ၊ ဗီယက်နမ် နိုင်ငံက ၂၈ ဘီလီယံတင်ပို့နိုင်ခဲ့ ပါတယ်။ ဗီယက်နမ်နိုင်ငံမှာ အထည်ချုပ်အလုပ်သမားပေါင်း နှစ်သန်းခွဲလောက်နဲ့ အထည်ချုပ်စက်ရုံပေါင်း ၆၀၀၀ လောက်ရှိပါတယ်။ ဒီနေရာမှာ အထည်ချုပ် လုပ်ငန်းများဟာ လုပ်အားခဈေးပေါတဲ့ တိုင်းပြည်တွေမှာ ရင်းနှီးမြှုပ်နှံတာပိုများပါတယ်။ ထိုင်းမှာ အနိမ့်ဆုံးလုပ်ခကို အမေရိကန်ဒေါ်လာ ၂၅၀ ၊ ကမ္ဘောဒီးယားနိုင်ငံနဲ့ဗီယက်နမ်နိုင်ငံမှာ တစ်လကို ဒေါ်လာ ၁၅၀၊ မြန်မာနိုင်ငံမှာ ဒေါ်လာ ၇၀၊ ဘင်္ဂလားဒေ့ရှ်နိုင်ငံမှာ ၄၅ ဒေါ်လာရှိပါတယ်။ အာရှမှာ မြန်မာနိုင်ငံက ဘင်္ဂလားဒေ့ရှ်နိုင်ငံပြီးလို့ရှိရင် လုပ်အားခ အနည်းဆုံးဖြစ်ပါတယ်။ အထည်ချုပ် လုပ်ငန်းရဲ့ သဘောသဘာဝအရ လုပ်အားခနည်းလေ အမြတ်အစွန်းရလေဖြစ်တဲ့အတွက် မြန်မာနိုင်ငံ မှာ ရင်းနှီးမြှုပ်နှံလိုကြပါတယ်။ အစိုးရက အလုပ်သမားတွေရရှိမယ့်အခွင့်အရေးတွေ၊ စက်ရုံက လိုက်နာရမယ့် လူမှုကျင့်ဝတ်စံချိန်စံညွှန်းတွေ ကြပ်မတ်ပေးဖို့လိုအပ်ပါတယ်။ အထည်ချုပ်လုပ်ငန်း များဟာ လုပ်သားအင်အားပေါများတဲ့ မြန်မာနိုင်ငံဆီကိုဝင်ရောက်ဖို့ အခက်အခဲအတားအဆီးဖြစ်နေ တာတွေကို ဖယ်ရှားပေးရပါမယ်။ ဘဏ်ဝန်ဆောင်မှု(Banking Facility) ကောင်းအောင်လုပ်ပေးရ ပါမယ်။ စာရွက်စာတမ်းကိစ္စတွေ၊ ရုံးလုပ်ငန်းတွေ၊ ဆိပ်ကမ်းရှင်းလင်းရေးတွေ၊ ပို့ကုန်မူဝါဒတွေကို အလွယ်ကူဆုံး၊ အဆင်ပြေဆုံး မြန်ဆန်ထိရောက်အောင် ဆောင်ရွက်နိုင်ရန် ဆောင်ရွက်ပေးရပါမယ်။ နိုင်ငံတကာနဲ့ပြိုင်နေတဲ့အခြေအနေမျိုးမှာ ကိုယ့်နိုင်ငံရဲ့ အားသာချက်တွေ ရှိလာအောင်ဆောင်ရွက် ပေးရပါမယ်။ တကယ်လုပ်ငန်းလုပ်ကိုင်သူတွေကို ဆိပ်ကမ်းနဲ့နီးတဲ့နေရာတွေမှာ Garment Industry Zone 2:07236230518:com? 666$opeo:qulouse Infrastructures Power Sources ပြည့်စုံအောင်ဆောင်ရွက်ပေးရပါမယ်။ အထည်ချုပ်လုပ်ငန်းက မြန်မာနိုင်ငံမှာအဆင်ပြေလို့ တကယ်ဝင်ရောက်လာရင် လုပ်သား အင်အားနှစ်သန်းလောက်ထိ အလုပ်ပေးနိုင်ပြီး ပို့ကုန်တန်ဖိုး အမေရိကန်ဒေါ်လာ ဘီလီယံ ၂၀ ထိ ရရှိနိုင်ပါတယ်။ ဒီပမာဏက GDP ရဲ့ သုံးပုံတစ်ပုံရှိပါတယ်။ ဒီလုပ်ငန်းနဲ့ဆက်စပ်တဲ့ ကြယ်သီးတို့၊ အပ်တို့၊ အပ်ချည်လုံးတို့ထုတ်လုပ်တဲ့ Supporting Industry အနေနဲ့ SME တွေနဲ့ပါ ချိတ်ဆက် ပြီးတော့ ဆောင်ရွက်နိုင်မှာပါ။ နောက်ထပ် ချည်မျှင်နဲ့အထည်စက်ရုံများနဲ့လည်း ချိတ်ဆက်နိုင်ပါ သေးတယ်။ လက်ရှိနိုင်ငံပိုင် အထည်အလိပ်စက်ရုံ ၁၃ ရုံရှိပြီးတော့ ဝါကြိတ်၊ ချည်ထုတ်၊ ပိတ်ယက်၊ ဆေးဆိုးလုပ်နေတဲ့စက်ရုံတွေရှိပါတယ်။ ဒီစက်ရုံတွေနဲ့လည်း ပုဂ္ဂလိကနဲ့ပူးပေါင်းပြီးတော့ ဖွံ့ဖြိုး တိုးတက်အောင် ဆောင်ရွက်ပြီးတော့ CMP စနစ်ကနေ FOB စနစ်အထိ တက်လှမ်းနိုင်အောင် ကြိုးစား ဆောင်ရွက်ရမှာဖြစ်ပါတယ်။ လွှတ်တော်ဥက္ကဋ္ဌကြီးခင်ဗျား။ လက်ရှိအထည်ချုပ်စက်ရုံများရဲ့ အဓိကပြဿနာကတော့ စက်ရုံ တည်ဆောက်ဖို့မြေနေရာအတွက် မြေဈေးကြီးလွန်းခြင်းနှင့် စက်ရုံငှားရမ်းခများ ဈေးနှုန်းမြင့်မားခြင်း တို့ဖြစ်ပါတယ်။ အမျိုးသားပို့ကုန်မဟာဗျူဟာကဏ္ဍကြီး(၁၁)ရပ်မှာ တစ်ခုအပါအဝင်ဖြစ်တဲ့ အထည် sacsmgor:ombol:60q$soozos Garment Industry Zone op: Textile Industry Zone များ တည်ထောင်ရန်ရှိ/မရှိ လွှတ်တော်ဥက္ကဋ္ဌကြီးမှတစ်ဆင့် မေးမြန်းအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'> စက်မှုဝန်ကြီးဌာနက ဖြေကြားရန်ဖြစ်ပါတယ်။</speech>
<speech><agency id='23'>ဦးခင်မောင်ချို (ပြည်ထောင်စုဝန်ကြီး၊ စက်မှုဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များအားလုံး မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ စက်မှုဝန်ကြီးဌာန ပြည်ထောင်စုဝန်ကြီး ဦးခင်မောင်ချို ဖြစ်ပါတယ်ခင်ဗျား။ ဒုတိယအကြိမ် ပြည်သူ့လွှတ်တော် အဋ္ဌမပုံမှန်အစည်းအဝေးတွင် ရန်ကုန်တိုင်းဒေသကြီး၊ လှိုင်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးအောင်ကျော်ကျော်ဦး၏ အမျိုးသားပို့ကုန်မဟာဗျူဟာ ကဏ္ဍကြီး(၁၁)ရပ်တွင် တစ်ခုအပါအဝင်ဖြစ်သည့် အထည်အလိပ် ကဏ္ဍတိုးတက်ဖွံ့ဖြိုးစေရန်အတွက် အထည်ချုပ်စက်မှုဇုန်များ(Garment Industry Zone)၊ ချည်မျှင် နှင့်အထည်အလိပ်စက်မှုဇုန်များ (Textile Industry Zone)များတည်ထောင်ရန် အစီအစဉ်ရှိ/မရှိနှင့် စပ်လျဉ်းသည့်ကြယ်ပွင့်ပြမေးခွန်းနှင့်ပတ်သက်ပြီး နေပြည်တော်ကောင်စီ၊ တိုင်းဒေသကြီး/ပြည်နယ် အစိုးရအဖွဲ့တို့နှင့် ပေါင်းစပ်ညှိနှိုင်း၍ ဖြေကြားချက်ကို စက်မှုဝန်ကြီးဌာနကနေပြီးတော့ ရှင်းလင်း ဖြေကြားသွားမှာဖြစ်ပါတယ်ခင်ဗျား။ မြန်မာနိုင်ငံ၏ ပြည်ပပို့ကုန်များ ဖွံ့ဖြိုးတိုးတက်ရေး၊ ကမ္ဘာ့ဈေးကွက်တွင် ယှဉ်ပြိုင်နိုင်မှုမြင့်မား လာစေရေးတို့အတွက် စီးပွားရေးနှင့်ကူးသန်းရောင်းဝယ်ရေးဝန်ကြီးဌာနကနေ တာဝန်ခံဝန်ကြီးဌာန အဖြစ်ဦးစီးဆောင်ရွက်၍ အမျိုးသားအဆင့်ပို့ကုန်မဟာဗျူဟာကဏ္ဍကြီး(၁၁)ရပ်ကို ရေးဆွဲအကောင် အထည်ဖော်ဆောင်ရွက်လျက်ရှိပါတယ်။ အဆိုပါကဏ္ဍကြီး(၁၁)ရပ်အနက် အထည်အလိပ်နှင့် အဝတ်အထည် ကဏ္ဍအကောင်အထည်ဖော်ရေးကော်မတီကို စက်မှုဝန်ကြီးဌာန၊ အမှတ်(၃)အကြီးစား စက်မှုလုပ်ငန်းမှ တာဝန်ယူဆောင်ရွက်လျက်ရှိနေပါတယ်။ အမျိုးသားအဆင့် ပို့ကုန်မဟာဗျူဟာအရ မြန်မာနိုင်ငံ၏အထည်အလိပ်နှင့် အဝတ်အထည်ကဏ္ဍပို့ကုန်မြှင့်တင်နိုင်ရေးအတွက် CMP စနစ်ဖြင့် ဆောင်ရွက်နေသော အထည်ချုပ်လုပ်ငန်းများအား FOB စနစ်သို့ ကူးပြောင်းအကောင်အထည်ဖော် ဆောင်ရွက်နိုင်ရေး၊ Bonded Warehouse စနစ်အကောင်အထည်ဖော်ရေး၊ ပြည်ပသို့ပို့နေသော အထည်ချုပ်များအတွက် လိုအပ်သောကုန်ကြမ်းများအား နည်းစဉ်တစ်လျှောက် ထုတ်လုပ်မှု ကွင်းဆက်(Supply Chain)တည်ဆောက်နိုင်ရေး၊ ပို့ကုန်မြှင့်တင်ရန်အထောက်အကူပြုနိုင်ရေး စသည်တို့အတွက် လိုအပ်သောအထည်အလိပ်နှင့် အဝတ်အထည်ဆိုင်ရာ အထူးပြု စက်မှုဇုန် (Specialized Textile and Garment Zone) op: opsco3p3:9999closofi ရန်ကုန်တိုင်းဒေသကြီးနှင့် မန္တလေးတိုင်းဒေသကြီးတို့မှာ အထည်အလိပ်နှင့်အဝတ်အထည် ဆိုင်ရာအထူးဇုန်များ တည်ထောင်ရန်အတွက် သီးသန့်မြေနေရာ စီစဉ်နေဆဲဖြစ်ပါ၍ မြေ၊ အဆောက်အဦ၊ လျှပ်စစ်၊ ရေနှင့် သဘာဝဓာတ်ငွေ့ စသည့် အခြေခံအဆောက်အဦ(Infrastructure) များနှင့် ကျွမ်းကျင်လုပ်သားများရှိထားပြီးဖြစ်သည့် စက်မှုဝန်ကြီးဌာနပိုင် စက်ရုံများတွင် Industry Complex နှင့် Cluster များကို ရှေ့ပြေးအစီအစဉ်တစ်ရပ်အနေဖြင့် တည်ထောင်နိုင်ရန် ပုဂ္ဂလိကနှင့် ပူးပေါင်း၍ စီစဉ်ဆောင်ရွက်လျက်ရှိပါတယ်။ Power Point ဖြင့်ရှင်းလင်းတင်ပြခွင့်ပြုပါခင်ဗျား။ စက်မှုဝန်ကြီးဌာန၊ အမှတ်(၃) အကြီးစားစက်မှုလုပ်ငန်း အမှတ်(၁)အထည်စက်ရုံ(ရွှေတောင်)ရှိ မြေလွတ် ၁၂၇ ဧကတွင် အထည်အလိပ်နှင့် အဝတ်အထည်ဆိုင်ရာအထူးအစုအဖွဲ့ (Specidlized Textile and Garment Cluster) တည်ထောင်ရန် မြေပြုပြင်ခြင်းအတွက် ၂၀၁၈-၂၀၁၉ ဘဏ္ဍာရေးနှစ်တွင် ဘတ်ဂျက်တင်ပြတောင်းခံထားပါတယ်။ စစ်ကိုင်းတိုင်းဒေသကြီးရှိ အမှတ်(၃) အထည်စက်ရုံ၊ အမှတ်(၃)အထည်စက်ရုံခွဲနှင့် ဝါကြိတ်စက်ရုံတို့တွင် Textile Related Industry Cluster များ စတင်တည်ထောင်ထားရှိပြီး ကနဦးအနေဖြင့် အမှတ်(၃)အထည်စက်ရုံခွဲတွင် အပ်ချုပ် စက်အလုံးရေ ၁၀၀ တပ်ဆင်ပြီးဖြစ်ပါ၍ Export အထည်များကို ချုပ်လုပ်တင်ပို့နေပြီဖြစ်ပါတယ်။ စက်အလုံးရေ ၂၀၀၀၀ အထိ တိုးမြှင့်တပ်ဆင်ပြီး ဆက်လက်ဆောင်ရွက်သွားရမှာဖြစ်ပါတယ်။ စက်မှုနယ်မြေ(သထုံ)တွင် ရေဆိုးသန့်စင်မှုစနစ် အပါအဝင်ဖြစ်သော နိုင်ငံတကာ၌ခေတ်စား နေသည့် ထိုးထည်များထုတ်လုပ်၍ ချည်ဆေးဆိုးခြင်းလုပ်ငန်းအား ကိုရီးယားနိုင်ငံ Daehan Knit ကုမ္ပဏီနှင့် JV ဆောင်ရွက်ရန် ဆွေးနွေးပြီးဖြစ်၍ မကြာမီစတင်အကောင်အထည်ဖော်နိုင်တော့မှာ ဖြစ်ပါတယ်။ ထို့အပြင် အထည်ချုပ်စက်ရုံများအပြင် သဘာဝသစ်သီးဖျော်ရည်စက်ရုံ၊ လျှပ်စစ် ACST Wire ထုတ်လုပ်သောစက်ရုံများနှင့် Solar လျှပ်စစ်ဓာတ်အားထုတ်လုပ်ခြင်းလုပ်ငန်းများ ဆောင်ရွက် နိုင်ရန် ပြည်တွင်း/ပြည်ပကုမ္ပဏီများနှင့် ညှိနှိုင်းဆောင်ရွက်လျက်ရှိပြီး အမြန်ဆုံးအကောင်အထည်ဖော် နိုင်တော့မှာဖြစ်ပါတယ်။ အမှတ်(၂)အထည်စက်ရုံ(ပလိပ်)တွင် Textile Complex ထူထောင်နိုင်ရန်အတွက် Panda Textile Co.Ltd şę China Textile City Co.,Ltd or sani:opy:60l?:caovegador Myanmar Textile City Co.,Ltd မှ စီစဉ်ဆောင်ရွက်လျက်ရှိနေပါတယ်။ အလားတူပင် ရေနီစက်မှု နယ်မြေတွင်လည်း အထည်ချုပ်စက်ရုံများနှင့် ကုန်သေတ္တာသိုလှောင်ရုံများ ထည့်သွင်းတည်ဆောက် ရန် ပုဂ္ဂလိကလုပ်ငန်းရှင်များနှင့် ပူးပေါင်းစီစဉ်ဆောင်ရွက်လျက်ရှိနေပါတယ်။ ထို့အပြင် သီလဝါ အထူးစီးပွားရေးဇုန်ရှိ အမှတ်(၃)အကြီးစားစက်မှုလုပ်ငန်းပိုင် မြေနေရာတွင် သွင်းကုန်/ပို့ကုန် ကုန်စည်များအား လုံခြုံစွာသိုလှောင်ထားရှိနိုင်မည့် ပြည်တွင်းရှိစက်မှုဇုန်များနှင့် ချိတ်ဆက်ဆောင်ရွက် နိုင်ရန်အတွက် ပင်မ Smart Bonded Warehouse ထူထောင်ရန် စီစဉ်ဆောင်ရွက်လျက်ရှိပါတယ်။ ဆက်လက်ပြီး နေပြည်တော်ကောင်စီအပါအဝင် တိုင်းဒေသကြီး/ပြည်နယ်အစိုးရအဖွဲ့များမှ အကောင် အထည်ဖော်ဆောင်ရွက်မည့်အခြေအနေများကို ရှင်းလင်းတင်ပြသွားမှာဖြစ်ပါတယ်။ ကချင်ပြည်နယ်တွင် မြစ်ကြီးနားစီးပွားရေးဖွံ့ဖြိုးမှုဇုန်အား အကောင်အထည်ဖော်ဆောင်ရွက် လျက်ရှိရာ အဆိုပါစီမံကိန်းတွင် အထည်အလိပ်ကဏ္ဍတိုးတက်ဖွံ့ဖြိုးစေရန်အတွက် အထည်ချုပ် စက်မှုဇုန်(Garment Industry Zone)တည်ထောင်ရန်အစီအစဉ်ရှိပါတယ်။ ရခိုင်ပြည်နယ်တွင်လည်း ပုဏ္ဏားကျွန်းစက်မှုဇုန်အကောင်အထည် ပေါ်ပေါက်လာပါက အထည်အလိပ်လုပ်ငန်းများအတွက် သီးသန့်မြေနေရာဆောင်ရွက်ထားရှိမှာဖြစ်ပါတယ်။ တနင်္သာရီတိုင်းဒေသကြီးတွင် ထားဝယ်အထူး စီးပွားရေးဇုန်နှင့် ထီးခီ(မင်းသမီးဦး)စက်မှုဇုန်များကို အကောင်အထည်ဖော်ဆောင်ရွက်လျက်ရှိရာမှာ အဆိုပါစက်မှုဇုန်များ အကောင်အထည်ဖော်ဆောင်ရွက်ပြီးပါက အထည်အလိပ်ကဏ္ဍဖွံ့ဖြိုးတိုးတက် စေရန်အတွက် အထည်ချုပ်စက်မှုဇုန်(Garment Industry Zone)၊ ချည်မျှင်နှင့်အထည်အလိပ် စက်မှုဇုန်(Textile Industry Zon)များအား အကောင်အထည်ဖော်ဆောင်ရွက်သွားမှာဖြစ်ပါတယ်။ ရန်ကုန်တိုင်းဒေသကြီးအစိုးရအဖွဲ့အနေဖြင့် CMP စနစ်မှ FOB စနစ်သို့ ကူးပြောင်းနိုင်ရေး၊ Export Oriented Garment op: poscoq$saozes supporting Cluster op:1 33600:09: Qc$:op:olo@wps Backward Linkage Industry op:sę Garment Industry Zone Textile Industry Zone များကို ဆက်လက်ပြီးတော့ တည်ထောင်ရန်စီစဉ်ထားရှိပါတယ်။ အထည်ချုပ်ကဏ္ဍအတွက် Custom Warehouse များဆိုင်ရာ လုပ်ထုံးလုပ်နည်းများကို ရေးဆွဲလျက် ရှိပြီး အတည်ပြုပြီးပါက ထုတ်ပြန်ကျင့်သုံးသွားနိုင်တော့မှာဖြစ်ပါတယ်။ ဧရာဝတီတိုင်းဒေသကြီး၊ ပုသိမ်စက်မှုဇုန်တွင်လည်း CMP စနစ် အထည်ချုပ်စက်ရုံငါးရုံ ဆောင်ရွက်လျက်ရှိနေပါတယ်။ ထို့အတူ မအူပင်စက်မှုဇုန်ရှိ Maubin United Development Co.,Ltd နှင့် JV လုပ်ငန်းများ၊ Maubin Industrial Park Project op saco Sal Sonsø 006003@gěcopooo:8:69892 ယခုအချိန်ထိ အထည်ချုပ်စက်ရုံ ၁၆ ရုံကို စတင်တည်ဆောက်အကောင်အထည်ဖော် တည်ဆောက် လျက်ရှိနေပြီဖြစ်ပါတယ်။ သို့ဖြစ်ပါ၍ အမျိုးသားပို့ကုန်မဟာဗျူဟာကဏ္ဍကြီး(၁၁)ရပ်တွင် တစ်ခုအပါအဝင်ဖြစ်သည့် အထည်အလိပ်ကဏ္ဍတိုးတက်ဖွံ့ဖြိုးစေရန်အတွက် အထည်ချုပ်စက်မှုဇုန်များ(Garment Industry Zone)များ၊ ချည်မျှင်နှင့်အထည်အလိပ်စက်မှုဇုန်များ (Textile Industry Zone)များ တည်ထောင်ရန် စက်မှုဝန်ကြီးဌာနရှိ စက်ရုံများနှင့်အတူ တိုင်းဒေသကြီး/ပြည်နယ်အသီးသီးမှဆောင်ရွက်လျက်ရှိကြ သည့် လုပ်ငန်းများ၏တိုးတက်မှုအခြေအနေများကို ရှင်းလင်းဖြေကြားအပ်ပါတယ်ခင်ဗျား။ အားလုံးကို ကျေးဇူးတင်ပါတယ်ခင်ဗျား။ </speech>
<speech><mp id='477'>ဦးအောင်ကျော်ကျော်ဦး(လှိုင်မဲဆန္ဒနယ်)</mp> လေးစားအပ်ပါသော ဥက္ကဌကြီးခင်ဗျား။ ဆက်စပ်မေးခွန်းမေးခွင့်ပြုပါ။ နိုင်ငံခြားကို အထည်ချုပ်လုပ်ငန်းတွေ အများဆုံးတင်ပို့ဖို့ဆိပ်ကမ်းတွေ ရှိတဲ့ရန်ကုန်တိုင်းဒေသကြီးမှာ CMP အထည်ချုပ်လုပ်ငန်းလည်း အများအပြားရှိပါတယ်။ အဲဒီတော့ ရန်ကုန်တိုင်းဒေသကြီးမှာ ပုဂ္ဂလိကလုပ်ငန်းရှင်များအတွက်၊ အထည်ချုပ်လုပ်ငန်းများအတွက် မြေနေရာစီစဉ်ပေးရန်အစီအစဉ်ရှိ/မရှိလည်း ထပ်မံပြီးတော့ သိရှိလိုပါတယ်။ အားလုံးကျေးဇူးတင် ပါတယ်။</speech>
<speech type='speaker'> ဝန်ကြီးဌာနမှဖြေကြားရန်ဖြစ်ပါတယ်။</speech>
<speech><agency id='23'>ဦးခင်မောင်ချို (ပြည်ထောင်စုဝန်ကြီး၊ စက်မှုဝန်ကြီးဌာန)</agency>လေးစားအပ်ပါသော ဥက္ကဋ္ဌကြီးခင်ဗျား။ ရန်ကုန်တိုင်းဒေသကြီးသည် မြန်မာနိုင်ငံရဲ့ အထည်ချုပ်လုပ်ငန်းများဖွံ့ဖြိုး တိုးတက်ဆုံးဇုန်လည်းဖြစ်ပါတယ်။ ၎င်းဇုန်တွင် ကျွန်တော်တို့ လက်ရှိအထည်ချုပ်လုပ်ငန်းများကို အများဆုံးအကောင်အထည်ဖော်ဆောင်ရွက်နေတာကတော့ စက်မှုဇုန်များဖြစ်တဲ့ တောင်ဒဂုံစက်မှုဇုန် မှအစပြု၍ ကျန်စက်မှုဇုန်များမှာလည်း စီစဉ်ဆောင်ရွက်လျက်ရှိပါတယ်။ အခုနက ကိုယ်စားလှယ် တော်ကြီး တင်ပြဆွေးနွေးတဲ့အတိုင်းပါပဲခင်ဗျား။ မြေနေရာအခက်အခဲရှိမှု အများကြီးပဲကြုံတွေ့ရပါ တယ်။ အထူးသဖြင့် လူနေထူထပ်သောရပ်ကွက်များ တောင်ဒဂုံမှာရှိသောနေရာများသည် အထူးကြပ်တည်းသွားပြီဖြစ်တဲ့အတွက် သီလဝါစက်မှုဇုန်ကို အထူးစက်မှုဇုန်အဖြစ် ထူထောင်ရန် စက်မှုဝန်ကြီးဌာနက စီစဉ်ဆောင်ရွက်ထားရှိပြီးဖြစ်ပါတယ်။ ၎င်းစက်မှုဇုန်တွင် မြေဧကကျယ်ဝန်းစွာ ရှိပြီးတော့ အလားတူ Bonded Warehouse များကိုပါ ဆက်လက်ပြီးတော့မှ ထူထောင်မှာဖြစ်တဲ့ အတွက် စက်မှုဇုန်မှာ Supplying တစ်ခုလုံးအတွက်လိုအပ်သော SME လုပ်ငန်းများပါ အပါအဝင် သီလဝါစက်မှုဇုန်မှာ စက်မှုဝန်ကြီးဌာနပိုင် မြေနေရာအမြောက်အမြားကျန်ရှိသေးတဲ့အတွက် ၎င်းမြေ နေရာများကို အသုံးချဖို့စီစဉ်ဆောင်ရွက်လျက်ရှိပါကြောင်း တင်ပြအပ်ပါတယ်ခင်ဗျား။ ကျေးဇူးတင် ပါတယ်ခင်ဗျား။</speech>
<speech type='speaker'> စက်မှုဝန်ကြီးဌာနက ပြန်လည်ထွက်ခွာနိုင်ပါတယ်။</speech>
</Q-A>
<Q-A>
<title>
ထီးချိုင့်မြို့နယ်အတွင်း ၂၀၁၆ ခုနှစ်၊ ဧပြီလတွင် ဧရာဝတီမြစ်ရေနစ်မြုပ်မှုကြောင့် နစ်နာသူ တောင်သူများအား နိုင်ငံတော်မှ ထောက်ပံ့ကြေးပေးအပ်ရာတွင် အမည်လွဲမှားရရှိသူများထံမှ ငွေများကို အမှန်တကယ် နစ်နာသူများသို့ ပြန်လည်လွှဲပြောင်းပေးအပ်ရန် ဆောင်ရွက်ပေးနိုင်ခြင်းရှိ/မရှိနှင့် စပ်လျဉ်းသည့်မေးခွန်း
</title>
<speech type='speaker'>
ထီးချိုင့်မဲဆန္ဒနယ်မှ ဦးမောင်မောင် မေးမြန်းဖို့ဖြစ်ပါတယ်။
</speech>
<speech><mp id='351'>ဦးမောင်မောင်(ထီးချိုင့်မဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဋ္ဌ ကြီးနှင့် လွှတ်တော်ကိုယ်စားလှယ်များ၊ ကြွရောက်လာတဲ့ ပြည်ထောင်စုဝန်ကြီးနှင့် ဧည်သည်တော်များ အားလုံး မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ စစ်ကိုင်းတိုင်းဒေသကြီး၊ ထီးချိုင့်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးမောင်မောင်ဖြစ်ပါတယ်။ ဒီနေ့ ကျွန်တော် မေးမြန်းမှာကတော့ ၂၀၁၆ ခုနှစ်၊ ဧပြီလက ဧရာဝတီမြစ်ရေမြင့်တက်မှုကြောင့် ထီးချိုင့်မြို့နယ် အတွင်း စပါး၊ မြေပဲနှင့်အခြား သီးနှံများနစ်မြုပ်ပျက်စီးသွားတဲ့အတွက် ဆုံးရှုံးတောင်သူများကို နိုင်ငံတော်က ကူညီထောက်ပံ့ကြေးပေးတဲ့ ကိစ္စနှင့်ပတ်သက်တဲ့ မေးခွန်းဖြစ်ပါတယ်။ ဥက္ကဌကြီးခင်ဗျား။ စစ်ကိုင်းတိုင်းဒေသကြီး၊ ကသာခရိုင်၊ ထီးချိုင့်မြို့နယ်နှင့် ကသာမြို့နယ် များမှာ ၂၀၁၆ ခုနှစ်၊ ဧပြီလမှာ အချိန်အခါမဟုတ် ဧရာဝတီမြစ်ရေမြင့်တက်မှုကြောင့် တောင်သူ ၅၆၀၃ ဦးတို့ရဲ့ စပါး၊ မြေပဲနှင့်အခြားသီးနှံများ စုစုပေါင်း ၁၁၉၆၅ ဧက ပျက်စီးဆုံးရှုံးခဲ့ပါတယ်။ အထက်ပါဖြစ်ရပ်ကြောင့် နစ်နာသောတောင်သူများကို စစ်ကိုင်းတိုင်းဒေသကြီးအစိုးရအဖွဲ့မှ ပြည်ထောင်စုအစိုးရအဖွဲ့သို့ တင်ပြခဲ့ရာ ပြည်ထောင်စုအစိုးရအဖွဲ့မှ ၂၀-၆-၂၀၁၆ ရက် အစည်းအဝေး အမှတ်စဉ်(၅/၂၀၁၆)မှာ စိစစ်ဆွေးနွေးခဲ့ပြီး ၂၂-၇-၂၀၁၆ ရက် အစည်းအဝေးအမှတ်စဉ်(၈/၂၀၁၆) အရ ကျပ်ငွေသန်းပေါင်း ၆၉၂.၁၄၈ ကို နိုင်ငံတော်သမ္မတ၏ သီးသန့်ရန်ပုံငွေမှ စစ်ကိုင်းတိုင်း ဒေသကြီးအစိုးရအဖွဲ့သို့ ခွင့်ပြု ပေးခဲ့ပြီး ၃၀-၈-၂၀၁၆ ရက်နေ့(အင်္ဂါနေ့) ဒုတိယအကြိမ် ပြည်ထောင်စု လွှတ်တော် ဒုတိယပုံမှန်အစည်းအဝေးမှာ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာန ပြည်ထောင်စုဝန်ကြီး ဒေါက်တာအောင်သူက ရှင်းလင်းပြီး ပြည်ထောင်စုလွှတ်တော်က အတည်ပြု ပေးခဲ့ပါတယ်။ ဖော်ပြပါထောက်ပံ့ကြေးပေးရာမှာ ဆောင်းမြေပဲ တစ်ဧကလျင် ၇၂၀၀၀ ကျပ်နှုန်း၊ နွေစပါး တစ်ဧကလျှင် ၃၉၀၀၀ ကျပ်နှုန်း၊ နေကြာတစ်ဧကလျှင် ၂၆၀၀၀ ကျပ်နှုန်း၊ ဟင်းသီးဟင်းရွက် တစ်ဧကလျှင် ၂၈၀၀၀ ကျပ်နှုန်းနဲ့ ဖူးစားပြောင်းတစ်ဧကလျှင် ၂၈၀၀၀ ကျပ်နှုန်းဖြင့် တွက်ချက်ပေး ခဲ့ပါတယ်။ Power Point သုံးစွဲခွင့်ပြုပါရန် မေတ္တာရပ်ခံအပ်ပါတယ်။ ဖော်ပြပါပုံကတော့ ၂၀၁၆ ခုနှစ်က ထောက်ပံ့ကြေးရရှိတဲ့ ကျေးရွာအုပ်စုများနှင့် ရရှိတဲ့ငွေပမာဏကို ဖော်ပြတဲ့ပုံဖြစ်ပါတယ်။ ကျေးရွာ အုပ်စု ၁၅ အုပ်စုအတွက် စုစုပေါင်း ၆၇၆. ၃၅ သိန်းကျပ်ရရှိတာ ဖြစ်ပါတယ်။ အဲဒီအထဲမှာ ညောင်ပင်သာ၊ ဒိုးပင်၊ အင်ဒေါင်းရွာနှင့် ကြက်တကောင်ကျေးရွာအုပ်စုလေးခုမှာ မေးခွန်းမှာပါတဲ့ လွဲမှားမှုတွေ ဖြစ်ခဲ့တာတွေ့ရပါတယ်။ မေးခွန်းတင်ခဲ့တုန်းက လေးရွာအနက်က ငွေကြေးပမာဏ အများဆုံးရရှိတဲ့ ၁၆၂ သိန်းရရှိတဲ့ ကြက်တကောင်ကျေးရွာကိုပဲ အဓိကထားပြီး တင်ပြဆွေးနွေးမှာဖြစ်ပါတယ်။ ဥက္ကဋ္ဌကြီးခင်ဗျား။ အခုဖော်ပြပါကိစ္စဖြစ်ပွားပြီး မြို့နယ်အုပ်ချုပ်ရေးမှူးထံ တိုင်ကြားရာမှာ ကျေးရွာလေးအုပ်စုအတွက် စုံခုံများဖွဲ့ပြီးစစ်ဆေးတဲ့အခါ သက်ဆိုင်ရာခရိုင်၊ တိုင်းအဆင့်ဆင့် တင်ပြခဲ့ရာ ၂၀၁၇ ခုနှစ်ကုန်တဲ့အထိ တစ်စုံတရာ တုံ့ပြန်မှုမရှိခဲ့လို့ အခုလိုမေးခွန်းမေးမြန်းရခြင်း ဖြစ် ပါတယ်။ ပြောလိုတာက ဒီလိုထောက်ပံ့ကြေးပေးတယ်ဆိုတာ ကျွန်တော်တို့ သိရသလောက် ဒါဟာ ပထမဆုံးရတဲ့ တောင်သူတွေရဲ့ နစ်နာကြေးပဲ ဖြစ်ပါတယ်။ ဒီလိုနိုင်ငံတော်ကနေ ရှားရှားပါးပါး နစ်နာ ဆုံးရှုံးတဲ့ တောင်သူတွေအပေါ် စေတနာထားပြီးပေးတဲ့ငွေကြေးကို ကာယကံရှင်တွေဆီ ဆုံးရှုံးမှု ဧက အလိုက် လက်ရောက်ပေးအပ်မှုတာဝန်ဟာ ကဏ္ဍအလိုက်တာဝန်ယူကြတဲ့ သက်ဆိုင်ရာတာဝန်ရှိသူ၊ ဌာနဆိုင်ရာများရဲ့ အထူးတာဝန်တစ်ရပ်ဖြစ်တယ်ဆိုတာပါပဲ။ ခွဲဝေတဲ့နေရာမှာ စပါးစိုက်သူက မြေပဲ အတွက်ရလိုရ၊ မြေပဲစိုက်သူက စပါးရလိုရ၊ လူနာမည်ထပ်လိုထပ်၊ အဖေနာမည်မပါလို့ ခွဲဝေမရတာနဲ့ တော်တော်ကိုပုံပျက်ပန်းပျက် ဖြစ်ခဲ့တာပါ။ တာဝန်ရှိတဲ့ စိုက်ပျိုးရေးနှင့် မြေစာရင်းဦးစီးဌာနနှစ်ခုနဲ့ ဘယ်ကျေးရွာအုပ်စုက ဘယ်ကွင်းအမှတ်လောက်မှာ ဘယ်သီးနှံ၊ ဘယ်နှစ်ဧက ပျက်စီးပါတယ်ဆိုတဲ့ စာရင်းဇယားကောက်ယူဖို့ တာဝန်ဟာ အဓိကအရေးပါတဲ့ မြေစာရင်းဦးစီးဌာနဖြစ်ပါတယ်။ သက်ဆိုင် ရာ ရပ်ကျေး/လယ်စီရဲ့ အကူအညီနဲ့ အမှန်စာရင်းကောက်ယူရမည်ဟာကို ယခင်လို စာရွက်ပေါ်မှာ ရေးလိုက်ရင်ပြီးတာပဲဆိုတဲ့အတွေးနဲ့ သက်ဆိုင်ရာနယ်ကိုမဆင်းဘဲ ဌာနမှာရှိတဲ့ မြေစာရင်းပုံစံ ၄၆ ကို အခြေခံပြီးစာရင်းပြုစုတဲ့အတွက် အမှန်တကယ်နစ်မြုပ်ဧကအတွက် များစွာလျော့နည်းပြီး ထောက်ပံ့ ငွေရရှိပါတယ်။ ဒီလိုလုပ်တဲ့အတွက် အဆိုးဆုံးအခြေအနေကဘာဖြစ်သွားသလဲဆိုရင် အမှန်တကယ် နစ်မြုပ်သူမဟုတ်ဘဲ ဘာမှထိခိုက်နစ်နာမှု မရှိတဲ့သူတွေ စာရင်းထဲပါသွားတာပါ။ ဒီနေရာမှာလည်း သက်ဆိုင်ရာ ရပ်ကျေးအုပ်ချုပ်ရေးမှူးတွေ၊ ရပ်ကျေးစာရေးတွေက မိမိကျေးရွာအတွင်းက ရာအိမ်မှူး၊ ဆယ်အိမ်မှူးကတစ်ဆင့် ဘယ်သူတွေရေနစ်မြုပ်စာရင်းထဲ ပါ/မပါကို သိနိုင်တာဖြစ်ပါတယ်။ အခု ဖြစ်ပေါ်ခဲ့တဲ့ ကြက်တကောင်ကျေးရွာမှာဆိုရင် ထောက်ပံ့ကြေးပေးတဲ့နေ့ အရင်ဆုံး နာမည်စာရင်း ခေါ်ပေးနေကတည်းက သက်ဆိုင်ရာဝန်ထမ်းကို တောင်သူအမျိုးသမီးတစ်ဦးက အခုပေးနေတဲ့ သူတွေဟာ ရေနစ်မြုပ်ထဲမပါတဲ့အကြောင်း သွားပြောပေမဲ့ သိပါတယ်လို့ပြောပြီး ဂရုမစိုက်ဘဲ ဆက်လက်ပေးတဲ့အတွက် အကျိုးဆက်က အခုလို လွှတ်တော်ထဲအထိ မေးခွန်းရောက်လာတာ ဖြစ်ပါ တယ်။ ဆိုလိုတာက ဒီနေ့ကျွန်တော်တို့ ပြောနေတဲ့ တာဝန်ယူမှု၊ တာဝန်ခံမှုဆိုတာကို မိမိတို့ရာထူး နေရာအလိုက် ဘယ်လောက်တာဝန်ကြီးလေး အရေးပါတယ်ဆိုတာကို သက်ဆိုင်ရာဌာနများကို သိစေ လိုပါတယ်။ နောက်ဆုံးတော့ သက်ဆိုင်ရာဝန်ထမ်းများကို နေရာပြောင်းရွှေ့ ထမ်းဆောင်စေခဲ့ပါတယ်။ ဒါဟာပြဿနာရဲ့ အဖြေမဟုတ်ဘဲ သက်ဆိုင်ရာပြည်ထောင်စုဝန်ကြီးဌာနရဲ့ မူလဦးတည်ရည်ရွယ်တဲ့ ရေကြီးနစ်မြုပ်တောင်သူများကို ထောက်ပံ့ကြေးငွေလက်ရောက်ပေးနိုင်ဖို့ မေးခွန်းပါအတိုင်း ဆောင်ရွက်ပေးနိုင်ခြင်းရှိ/မရှိ ပြည်သူ့လွှတ်တော်ဥက္ကဌကြီးမှတစ်ဆင့် လေးစားစွာမေးမြန်းအပ်ပါ တယ်။ အားလုံးကို ကျေးဇူးတင်ပါတယ်။</speech>
<speech type='speaker'>
စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက ဖြေကြားရန် ဖြစ်ပါတယ်။
</speech>
<speech><agency id='11'>ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ စစ်ကိုင်းတိုင်းဒေသကြီး၊ ထီးချိုင့်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးမောင်မောင်ရဲ့ မေးခွန်းနဲ့စပ်လျဉ်းပြီး စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာနမှ ပြန်လည်ရှင်းလင်း ဖြေကြားပေးပါမယ်။ ။ ဥက္ကဌကြီးခင်ဗျား။ စစ်ကိုင်းတိုင်းဒေသကြီး၊ ကသာခရိုင်၊ ထီးချိုင့်မြို့နယ်မှာ ၂၀၁၆ ခုနှစ် ဧပြီနဲ့မေလအတွင်းမှာ ဖြစ်ခဲ့တဲ့ ဧရာဝတီမြစ်ရေကြီးမှုကြောင့် ထီးချိုင့်မြို့နယ်အတွင်းမှာရှိတဲ့ ကျေးရွာ အုပ်စု ၁၅ အုပ်စုနှင့် ကျေးရွာ ၁၅ ရွာကနေ တောင်သူပေါင်း ၅၂၀ စိုက်ပျိုးထားတဲ့ နွေစပါးနှင့် ဆောင်းမြေပဲများ ပျက်စီးခဲ့တဲ့ အခြေအနေဖြစ်ပေါ်ခဲ့ပါတယ်။ ပျက်စီးခဲ့တဲ့ ဧကတွေပေါ်မှာ ပြည်ထောင်စုအစိုးရအဖွဲ့က နွေးစပါးတစ်ဧကကို ၃၉၀၀၀ ကျပ်နှုန်းနဲ့ ကျပ်သိန်းပေါင်း ၁၈၆ ဆောင်းမြေပဲတစ်ဧကကို ၇၂၀၀၀ ကျပ်နှုန်နဲ့ ကျပ်သိန်းပေါင်း ၄၉၀ ကျော် စုစုပေါင်း ကျပ် သိန်းပေါင်း ၆၇၆ သိန်းကျော်ကို သက်ဆိုင်ရာတောင်သူတွေထံ ပြီးခဲ့တဲ့ ၂၀၁၆ ခုနှစ်၊ စက်တင်ဘာလ ၂၂ ရက်နေ့ မှာအပြီး ထောက်ပံ့ပေးခဲ့ကြောင်း သိရှိရပါတယ်။ အဆိုပါရေကြီးနစ်မြုပ်စဉ်က စာရင်းတင်ဖို့ ကျန်ခဲ့တယ်လို့ တင်ပြတဲ့မြေတွေဟာ ထီးချိုင့် မြို့နယ်၊ ဒိုးပင်ကျေးရွာအုပ်စု၊ ကွင်းအမှတ်(၂၂၉၁) ဘိုထုံကွင်းနှင့် ကွင်းအမှတ်(၂၂၉၆) မြိုင်မကြီး ကွင်းအတွင်းရှိ လယ်ယာမြေများဖြစ်ကြောင်း စိစစ်တွေ့ရှိရပါတယ်။ ထီးချိုင့်မြို့နယ်အတွင်းမှာ ဧရာဝတီမြစ်ရေကြီးတဲ့အတွက် သီးနှံထိခိုက်ပျက်စီးမှုတွေ စာရင်းကောက်ယူခဲ့စဉ်က ကျေးရွာအုပ်စုက မြို့နယ်အဆင့်ထိ အဆင့်ဆင့်လယ်ယာမြေစီမံခန့်ခွဲမှုအဖွဲ့တွေက ကွင်းဆင်းစစ်ဆေးပြီးတော့ တိုင်းဒေသကြီး အစိုးရအဖွဲ့ကို ဆက်လက်တင်ပြဆောင်ရွက်ကြရပါတယ်။ စာရင်းအရ သက်ဆိုင်ရာတောင်သူ တွေကို သီးနှံထောက်ပံ့ကြေးပေးအပ်ရာမှာလည်း မြို့နယ်အဆင့် ဌာနဆိုင်ရာတာဝန်ရှိသူတွေပါဝင်တဲ့ ကျေးရွာအုပ်စုအဆင့် သဘာဝဘေးထောက်ပံ့ငွေထုတ်ပေးရေးအဖွဲ့များဖွဲ့စည်းပြီး တောင်သူများ လက်ဝယ်သို့အရောက် ထောက်ပံ့ပေးခဲ့ကြောင်း သိရှိရပါတယ်။ ဥက္ကဌကြီးခင်ဗျား။ ရေကြီးနစ်မြုပ်စဉ်ကာလမှာ ကျေးရွာအုပ်ချုပ်ရေးမှူး၊ စိုက်ပျိုးရေးဝန်ထမ်း၊ အထွေထွေအုပ်ချုပ်ရေးဦးစီးဌာနမှ ကျေးရွာအုပ်စုစာရေး၊ ရပ်မိရပ်ဖကိုယ်စားလှယ်၊ တောင်သူလယ် သမားကိုယ်စားလှယ်၊ ရာအိမ်မှူး၊ အုပ်စုတာဝန်ခံ မြေစာရင်းဝန်ထမ်းများပါဝင်တဲ့ ကျေးရွာအုပ်စု လယ်ယာမြေစီမံခန့်ခွဲမှုအဖွဲ့က ရေကြီးနစ်မြုပ်မှုစာရင်းတွေကို ၂၀၁၆ ခုနှစ်၊ ဧပြီလ ၂၅ ရက်နေ့မှာ စတင်ကွင်းဆင်းစာရင်းကောက်ယူပြီး မြို့နယ်စီမံခန့်ခွဲရေးကော်မတီကို တင်ပြခဲ့ကြောင်း သိရပါတယ်။ ရေပြန်ကျတဲ့ ၂၀၁၆ ခုနှစ်၊ မေလ ၂ ရက်နေ့မှာ သီးနှံထိခိုက်ပျက်စီးမှုဧကစာရင်းတွေကို စာရင်းကောက်ယူပြုစုခဲ့ကြပြီး၊ ၂၀၁၆ ခုနှစ်၊ မေလ ၇ ရက်နေ့မှာ အသံချဲ့စက်ဖြင့်လည်းကောင်း၊ ရွာဆော်ဖြင့်လည်းကောင်း၊ သီးနှံ ပျက်စီးမှုစာရင်းတွေကို မကျန်ရှိစေရေး သတင်းပို့ရန်နှိုးဆော်ခဲ့ ကြောင်း သိရပါတယ်။ ၂၀၁၆ ခုနှစ်၊ မေလ ၁၀ ရက်နေ့မှသာ မြို့နယ် စီမံခန့်ခွဲရေးကော်မတီ၊ မြို့နယ် စိုက်ပျိုးရေး၊ မြို့နယ်လယ်ယာမြေစီမံခန့်ခွဲရေးနှင့် စာရင်းအင်းဦးစီးဌာနများသို့ ပေးပို့တင်ပြခဲ့ ကြောင်းကိုလည်း သိရှိရပါတယ်။ ဒီနေရာမှာ ရေကြီးနစ်မြုပ်မှုစာရင်းကျန်ခဲ့တယ်ဆိုတဲ့ဖြစ်ရပ်ကို တင်ပြအပ်ပါတယ်။ ကျေးရွာ အုပ်စု၊ လယ်ယာမြေစီမံခန့်ခွဲမှုအဖွဲ့အနေနဲ့ ကျေးရွာနေပြည်သူတွေ သိရှိနိုင်ဖို့အတွက် အသံချဲ့စက်၊ ရွာဆော်တို့နဲ့ ရေနစ်မြုပ်ပျက်စီးမှုစာရင်းကို ပေးပို့ရန်ကြေငြာခဲ့သော်လည်းပဲ ဦးသန့်ဇော်အောင် ပါ ၁၇ ဦးဟာ ၂၀၁၆ ခုနှစ်၊ မေလ ၃ ရက်နေ့မှာ ၎င်းတို့ကိုယ်တိုင် သီးနှံပျက်စီးဧက စာရင်းပြုစု ခန့်မှန်း တန်ဖိုးများတွက်ချက်ပြီး ဒိုးပင်ကျေးရွာအုပ်စုအုပ်ချုပ်ရေးမှူးကို ထောက်ခံချက် လက်မှတ်ရေးထိုး စေပြီးတဲ့နောက်မှာ ထီးချိုင့်မြို့နယ်ရှိတဲ့ လူမှုကွန်ယက်အဖွဲ့တစ်ဖွဲ့ကိုသာ စာရင်းပေးပို့ခဲ့ကြောင်း စိစစ်သိရှိရပါတယ်။ သီးနှံထိခိုက်ပျက်စီးဧက စာရင်းတွေပေးပို့အချိန်မီပါလျက်နဲ့ သက်ဆိုင်ရာ ကျေးရွာမြို့နယ် လယ်ယာမြေစီမံခန့်ခွဲမှုအဖွဲ့၊ မြို့နယ်စီမံခန့်ခွဲမှုကော်မတီတို့ထံသို့ တင်ပြခဲ့မှုမရှိ ကြောင်းလည်းပဲ သိရပါတယ်။ အဆိုပါကိစ္စအပေါ် တိုင်ကြားသူတွေဟာ ဒိုးပင်ကျေးရွာအုပ်စုမှာလည်း နေထိုင်ကြသူများ မဟုတ်ကြောင်းတွေ့ရပါတယ်။ ၎င်းတို့အနေဖြင်နဲ့ သီးနှံပျက်စီးမှုစာရင်းကို သက်ဆိုင်ရာကျေးရွာ အုပ်စုအုပ်ချုပ်ရေးမှူးထံ တင်ပြမှုမရှိဘဲ လူမှုကွန်ယက်များသို့ တင်ပြရေးကိုသာ ဦးစားပေး ဆောင်ရွက် ခဲ့တဲ့အလျောက် ကျေးရွာအုပ်စု လယ်ယာမြေစီမံခန့်ခွဲရေးအဖွဲ့နှင့် ပူးပေါင်းဆောင်ရွက်မှု အားနည်းခဲ့တဲ့အလျောက် အဆိုပါအဖြစ်ရပ် ဖြစ်ပေါ်ခဲ့ရကြောင်း သုံးသပ်ရရှိပါတယ်။ ကျေးရွာအုပ်ချုပ်ရေးမှူးအနေနဲ့လည်း ၎င်းတို့ထောက်ခံပေးရန် တင်ပြခဲ့တဲ့ သီးနှံပျက်စီးမှု စာရင်းကို မြို့နယ်လယ်ယာမြေစီမံခန့်ခွဲမှုအဖွဲ့နှင့် မြို့နယ်စီမံခန့်ခွဲရေးကော်မတီတို့သို့ ပေးပို့တင်ပြ ခဲ့မှုမရှိတာကိုလည်း စိစစ်တွေ့ရှိရပါတယ်။ ရေကြီးနစ်မြုပ်မှုကြောင့် သီးနှံပျက်စီးမှုတွေအတွက် ထောက်ပံ့ပေးအပ်ခြင်းကို ဒိုးပင်ကျေးရွာအုပ်စုမှာ ထောက်ပံ့ကြေးပေးအပ်ရေး ခေါင်းဆောင်အဖြစ် မြန်မာ့စီးပွားရေးဘဏ်မန်နေဂျာက ဦးဆောင်ဆောင်ရွက်ခဲ့ပါတယ်။ စပါးတစ်ဧက ၃၉၀၀၀ ကျပ်၊ မြေပဲတစ်ဧက ၇၂၀၀၀ ကျပ်နှုန်းနဲ့ ထောက်ပံ့ငွေအဖြစ် ပေးအပ်ခဲ့ပါတယ်။ ဒိုးပင်ကျေးရွာအုပ်စုမှာ နွေစပါးစိုက်တောင်သူ ၁၈ ဦး၊ ပျက်စီးဧက ၇၅ ဧကအတွက် ထောက်ပံ့ ကြေးငွေ ၂၉၂၅၀၀၀ ကျပ်၊ ဆောင်းမြေပဲစိုက်တဲ့ တောင်သူ ၁၅ ဦး၊ ပျက်စီးဧက ၅၈ ဧကအတွက် ထောက်ပံ့ကြေးငွေ ၄၁၇၆၀၀၀ ကျပ် စုစုပေါင်းတောင်သူ ၃၃ ဦး၊ ပျက်စီးဧက ၁၃၃ ဧကအတွက် ၇၁၀၁၀၀၀ ကျပ်ကို ထောက်ပံ့ခဲ့ကြောင်း စာရင်းတင်ပြခဲ့ပြီး တရားမဝင် ဖြတ်တောက်ရယူထားမှု လည်းမရှိကြောင်း စိစစ်တွေ့ရှိရပါတယ်။ ။ ဦးသန်းဇော်အောင်ပါ တောင်သူများတင်ပြတဲ့ လယ်ယာမြေများဟာ ဧရာဝတီမြစ်ရေမြင့်တက် မှုကြောင့် ရေလွှမ်းမိုးမှုရှိခဲ့သော်လည်း တံစဉ်လွတ်လုံးဝရိတ်သိမ်းခြင်း မပြုနိုင်တဲ့ အခြေအနေထိ ဧရိယာအားလုံး ပျက်စီးခဲ့ခြင်းမဟုတ်ကြောင်းနှင့် တချို့တစ်ဝက်ကို ရေမလွှမ်းမီရိတ်သိမ်းခဲ့ပြီး၊ ရေပြန်ကျပြီးနောက်အချို့ကို ရိတ်သိမ်းနိုင်ခဲ့တဲ့အတွက် ရေဝပ်တဲ့ဧရိယာအတွင်းမှာသာ ပျက်စီးမှု အချို့ရှိကြောင်း သုံးသပ်ရရှိပါတယ်။ ဥက္ကဌကြီးခင်ဗျား။ ရေကြီးနစ်မြုပ်မှုအတွက် ထောက်ပံ့ကြေးပေးအပ်ရာမှာ စာရင်းကျန်ရှိသူ များရှိကြောင်းနှင့် ၎င်းတို့ကို ပြန်လည်ပေးအပ်နိုင်ရေး တင်ပြလာမှုကို စိစစ်တဲ့အခါမှာ ရေကြီးနစ်မြုပ် မှုဟာ ၂၀၁၆ ခုနှစ် ဧပြီလမှာဖြစ်ပေါ်ခဲ့ပြီးတော့ ပြန်လည်ပေးအပ်နိုင်ရေးတင်ပြမှုဟာ ၂၀၁၆ ခုနှစ်၊ စက်တင်ဘာလသို့ရောက်ခဲ့တဲ့အတွက် ရေကြီးနစ်မြုပ်ကာလအတွင်း တောင်သူအချို့ဟာ ရေမကြီးမီ ကပင် ရိတ်သိမ်းပြီးဖြစ်ခြင်း၊ အချို့ဟာရေပြန်ပေါ်ပြီးချိန် ရိတ်သိမ်းရရှိခြင်းတို့ကြောင့် ပျက်စီးမှုအခြေ အနေတွေကို စစ်ဆေးရန် အခြေအနေမပေးတော့တဲ့ အချိန်ကာလကို ရောက်ရှိခဲ့ကြောင်း သိရှိရပါ တယ်။ စာရင်းတွေမှန်ကန်စွာ ကောက်ယူနိုင်ရေးကိစ္စရပ်မှာ နစ်နာသူတောင်သူလယ်သမားကြီးတွေ ဘက်က သက်ဆိုင်ရာဌာနများနှင့် ပူးပေါင်းဆောင်ရွက်မှုဟာ အားနည်းမှုရှိကြောင်းလည်း တွေ့ရပါ တယ်။ ဒါမှလည်း ထောက်ပံ့ကြေးငွေပေးအပ်တဲ့နေရာမှာ မှန်ကန်စွာ ဆောင်ရွက်နိုင်ဖို့အတွက် ပူးပေါင်းဆောင်ရွက်မှုဟာ အရေးပါတဲ့အကြောင်းကိုလည်းပဲ ယခုဖြစ်စဉ်နှင့်ပတ်သက်ပြီး ပြန်လည် စိစစ်သုံးသပ်ရာမှာ အခုလို စာရင်းကျန်ရှိမှုနဲ့ပတ်သက်ပြီး အကြောင်းအမျိုးမျိုးရှိနိုင်သော်လည်းပဲ ကျေးရွာအုပ်စု လယ်ယာမြေစီမံခန့်ခွဲမှု အဖွဲ့ဝင်များအနေနဲ့ စည်းရုံးဆောင်ရွက်နိုင်မှုအပါအဝင် အားနည်းချက်များရှိကြောင်း သုံးသပ်ရရှိပါတယ်။ အချိန်တိုအတွင်းမှာဆောင်ရွက်ရတဲ့ ၎င်းတို့ရဲ့ တာဝန်ယူရမှုအတိုင်းအတာ၊ ဝန်နဲ့အားမမျှတဲ့အခြေအနေတွေကိုလည်း ထည့်သွင်းစဉ်းစားပြီး အရေး ယူမှုအပိုင်းကို ဆောင်ရွက်ခဲ့ပါတယ်။ ဒီလိုအရေးယူမှုအပိုင်းမှာတော့ ထီးချိုင့်မြို့နယ်စီမံခန့်ခွဲမှုကော်မတီအနေနဲ့ ထိုစဉ်က ကျေးရွာ အုပ်စု လယ်ယာမြေစီမံခန့်ခွဲမှုအဖွဲ့ဝင်များဖြစ်ကြတဲ့ ဒိုးပင်ကျေးရွာအုပ်ချုပ်ရေးမှူးကို အသိပေး မှတ်တမ်းတင်ဆုံးမခြင်းနဲ့ တောင်သူလယ်သမားကိုယ်စားလှယ်နဲ့ ရပ်မိရပ်ဖတို့ကို ယင်းတို့ရဲ့ တာဝန်မှ နှုတ်ထွက်စေခဲ့ပါတယ်။ ကျေးရွာအုပ်စုစာရေးကို မြို့နယ်အထွေထွေအုပ်ချုပ်ရေးဦးစီးဌာနရဲ့ စီမံခန့်ခွဲမှုန့်အရေးယူခဲ့သလို ကျေးရွာအုပ်စုမြေတိုင်းစာရေးကိုလည်း နိုင်ငံ့ဝန်ထမ်းနည်းဥပဒေ ၂၁၀(ဃ)အရ အပြစ်ဒဏ် ချမှတ် အရေးယူဆောင်ရွက်ခဲ့တဲ့ အခြေအနေဖြစ်ပါတယ်။ သို့ဖြစ်တဲ့အတွက် ရေကြီးနစ်မြုပ်မှုစာရင်းနှင့်ပတ်သက်ပြီး မြေပြင်မှာ ပြန်လည်စိစစ်ရန် အခြေအနေမပေးတော့တဲ့အတွက် တင်ပြသူများအတွက် ထောက်ပံ့ကြေးပြန်လည်ပေးအပ်နိုင်ခြင်းမရှိ တဲ့အခြေအနေဖြစ်ပါကြောင်း ရှင်းလင်းဖြေကြားအပ်ပါတယ်။ ကျေးဇူးတင်ပါတယ်။ </speech>
<speech><mp id='351'>ဦးမောင်မောင်(ထီးချိုင့်မဲဆန္ဒနယ်)</mp> ဥက္ကဌကြီးခင်ဗျား။ ဆက်စပ်ပြီးတော့ မေးခွင့်ပြု ပါခင်ဗျား။ Power Point လေးပြန်ပြပေးပါ။ ဒီပုံထဲမှာဆိုလို့ရှိရင် အခင်းဖြစ်တာက ညောင်ပင်သာ ရယ်၊ ဒိုးပင်၊ အင်ဒေါင်း၊ ကြက်တကောင်ကျေးရွာလေးရွာဖြစ်တာဖြစ်ပါတယ်။ လေးရွာဖြစ်တဲ့ အနက်မှာ ဒိုးပင်နဲ့ အင်ဒေါင်း၊ ညောင်ပင်သာ သုံးရွာကနည်းနည်းခံသာပါတယ်။ သူကဘာဖြစ်လဲ ဆိုတော့ တကယ်နစ်တဲ့လူတွေအချို့ပဲမရတာရယ် ရာခိုင်နှုန်းနည်းပါတယ်။ မှားတဲ့ရာခိုင်နှုန်းနည်းတယ်။ အဲဒီအထဲမှာ အင်ဒေါင်းအထက်က ကမ်းနီရွာဆိုတာရှိပါတယ်။ ကမ်းနီရွာက ကျွန်တော့်ရဲ့ မွေးဇာတိ ရွာပေါ့။ ကျွန်တော့်ရွာပါ။ အဲဒီတော့ ဒီအခင်းဖြစ်ပြီးတဲ့အခါမှာ ကျွန်တော်က အဲဒီ ကမ်းနီအုပ်ချုပ်ရေး မှူးကို မေးတဲ့အခါမှာ ကဲမင်းတို့တွေကရော မရကြဘူးလား ရတယ်ဆရာ ကျွန်တော်တို့လည်း ရတယ် ဆိုမှ ပြောပါတယ်။ ဒါဆို မင်းတို့ကစာရင်းဇယားဘယ်လိုလဲလို့ မေးတဲ့အခါမှာ ဆရာကျွန်တော်တို့က အဲဒီစာရင်းကောက်ပြီးတဲ့အခါမှာ ရေကမကျသေးတဲ့အခါမှာ အဆင်မပြေဘူး။ နောက်မှ ကျွန်တော်တို့ က မြေစာရင်းက ဖုန်းနဲ့လှမ်းမေးလို့ ကျွန်တော်နဲ့ ရာအိမ်မှူး နဲ့တိုင်ပင်ပြီးမှ ဧကကိုမှန်းပေးလိုက်ရတာပါ။ ဒါပေမဲ့ ကျလာတဲ့အခါကျတော့ ကျလာတဲ့စာရင်းဟာ ကျွန်တော်တို့ဆီမှာ မပျက်တဲ့လူတွေဖြစ်တဲ့ အတွက် ဒီအတိုင်းပေးရင် အဆင်မပြေဘူးဆိုပြီးတော့မှ သူကရာအိမ်မှူးတွေ၊ ဆယ်အိမ်မှူးတွေကို ခေါ်ပြီးမှ ကိုယ့်ရွာအတွင်းမှာရှိတဲ့ တကယ်ပျက်တဲ့ လူတွေရဲ့ စာရင်းကို ကျေးရွာအတွင်းမှာပဲ စာရင်း ဇယားပြုလုပ်ပြီးမှ အဲ့ငွေကို ဝေခြမ်းပေးလိုက်တဲ့အတွက် ၉၅ ရာခိုင်နှုန်းလောက်မှန်သွားပါတယ်။ ဒါဟာဘာလဲဆိုတော့ အားလုံးကတော့ အခြေအနေကတော့ မြေစာရင်းဌာနကမှားတာမှန်ပေမယ့် ဒီမှားလာတဲ့အခြေအနေတွေပေါ်မှာ ဘယ်လိုဆက်လက်ပြီး စီမံခန့်ခွဲမလဲဆိုတဲ့ တာဝန်ယူတဲ့လူတွေ အရေးကြီးပါတယ်။ အဲဒါက ကမ်းနီကဖြစ်တဲ့ဟာပါ။ စီမံခန့်ခွဲမှု ကောင်းလို့ ဒီလောက်ပဲမှားသွားတာပါ။ အခု ကြက်တကောင်က အဲဒီလိုမဟုတ်ဘဲနဲ့ လုံးဝအမှားကြီးမှားသွားတာ။ ကြက်တစ်ကောင်က မှားသွားတာက တော်တော်ကိုပုံပျက်ပန်းပျက်ဖြစ်သွားပါတယ်။ အဓိကက ကြက်ကောင် အုပ်ချုပ်ရေးမှူးနဲ့ စာရင်းရဲစီမံခန့်ခွဲမှုအားနည်းခြင်း ဖြစ်ပါတယ်။ ကျွန်တော်မေးလိုတာက အလားတူ ကိစ္စမဖြစ်အောင် ရာသီအလိုက်စိုက်ပျိုးတဲ့ စိုက်ပျိုးမြေစာရင်းများကို တိတိကျကျ မှန်မှန်ကန်ကန်ဖြစ်ဖို့ သက်ဆိုင်ရာ အစိုးရအဖွဲ့အစည်းများမှ စာရေးရဲ့ကောက်ခံခြင်းရှိ/မရှိနဲ့ ဘယ်လိုစီစဉ်ထားရှိသလဲ ဆိုတာကို သိရှိလိုတဲ့အတွက် ဥက္ကဋ္ဌကြီးမှတစ်ဆင့် မေးမြန်းအပ်ပါတယ်ခင်ဗျား။</speech>
<speech type='speaker'> ဝန်ကြီးဌာနက ဖြေကြားရန်ဖြစ်ပါတယ်။</speech>
<speech><agency id='11'>ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာန)</agency>ယခုဖြစ်စဉ်အခြေအနေကို ပြန်လည်သုံးသပ်တဲ့အခါမှာ အဓိကကတော့ အဖွဲ့အစည်းတစ်ခုတည်းရဲ့ တာဝန်ယူမှု၊ တာဝန်ခံမှုတစ်ခုတည်းနဲ့ မဖြစ်သင့်ဘဲနဲ့ အားလုံးအသိနဲ့ Stateholder တစ်ရပ်လုံး ပါဝင်ဆောင်ရွက်နိုင်မှုအားကောင်းလေ လုပ်ငန်းအတွက် ထိရောက်လေဖြစ်မှာဖြစ်ပါတယ်။ ဒါမှ လည်းပဲ အခုလို အားနည်းချက်တွေမဖြစ်နိုင်တဲ့အခြေအနေကို ဖန်တီးနိုင်မှာဖြစ်ပါတယ်။ ပြီးခဲ့တဲ့ ရေကြီးနစ်မြုပ်စဉ်ကာလအတွင်းကနေ သီးနှံပျက်စီမှုအပေါ် ထောက်ပံ့ကြေးပေးနိုင်ဖို့ စာရင်းကောက် တဲ့ လုပ်ငန်းဟာ ရေကြီးနစ်မြုပ်စဉ်ကာလတုန်းက ကယ်ဆယ်ရေးလုပ်ငန်းအပါအဝင် ပြန်လည် ထူထောင်ရေးလုပ်ငန်းကိုပါ တစ်ပါတည်းချိတ်ဆက်စီမံဆောင်ရွက်သွားမည့် ဒီ Change တစ်ခု လုံးအတွက် စီမံခန့်ခွဲမှုဟာ အင်မတန်အရေးပါပါတယ်။ စီမံခန့်ခွဲမှုအပိုင်းမှာလည်းပဲ အားလုံးပါဝင် ပူးပေါင်းဆောင်ရွက်မှုဟာလည်းပဲ အရေးပါတဲ့အလျောက် ဒီဆုံးရှုံးသွားတဲ့ ကာယကံရှင်တောင်သူတွေ ကိုယ်တိုင်ကိုက သက်ဆိုင်ရာမှာရှိတဲ့ ဒေသခံတွေ၊ ကျေးရွာအုပ်ချုပ်ရေးအဖွဲ့အစည်းတွေ၊ လူမှု အသင်း အဖွဲ့တွေ၊ လွှတ်တော်ကိုယ်စားလှယ်တွေအပါအဝင် ပူးပေါင်းဆောင်ရွက်နိုင်မှု အခြေအနေအပေါ်မှာ ၎င်းတို့ရဲ့ ဆုံးရှုံးမှုအတွက်ကို အချိန်နှင့်တပြေးညီ ပြန်လည်စီမံဆောင်ရွက်ဖို့လည်း လိုအပ်ချက် ရှိပါတယ်။ ဒါကြောင့်မို့လို့ ဒီလိုအခြေအနေမျိုးမှာ နောင်အလားတူမဖြစ်နိုင်ဖို့အတွက်ကိုလည်းပဲ ဒီ ဆောင်ရွက်ရမည့်လုပ်ငန်းအစီအမံကို ကြို တင်ဆောင်ရွက်သွားရဖို့အတွက် သက်ဆိုင်ရာ ဒေသရဲ့ စီမံခန့်ခွဲမှုကွင်းဆက်အားကောင်းအောင် ကြိုတင်လုပ်ကိုင်သွားနိုင်မှသာ ဒီအဖြစ်မျိုးရှောင်ရှားနိုင်မယ် ဆိုတဲ့အကြောင်း ဆက်စပ်မေးခွန်းအပေါ်မှာ ပြန်လည်ရှင်းလင်းဖြေကြားအပ်ပါတယ်။ ကျေးဇူးတင် ပါတယ်။</speech>
</Q-A>
<Q-A>
<title>
ကျိုင်းတုံမြို့၊ နောင်ခမ်းကန်အား ကန်ပေါင်ရိုးကျောက်စီ မြေထိန်းနံရံပြုလုပ်ခြင်းနှင့် ကန်ပတ်လည် ကွန်ကရစ်လမ်းခင်းခြင်းအတွက် ရန်ပုံငွေချပေးနိုင်ခြင်းရှိ/မရှိနှင့်စပ်လျဉ်းသည့်မေးခွန်း
</title>
<speech type='speaker'>
ကျိုင်းတုံမဲဆန္ဒနယ်မှ ဦးစတီဖန် မေးမြန်းဖို့ဖြစ်ပါတယ်။
</speech>
<speech><mp id='374'>ဦးစတီဖန်(ကျိုင်းတုံမဲဆန္ဒနယ်)</mp> လေးစားရပါသော ပြည်သူ့လွှတ်တော်ဥက္ကဋ္ဌကြီးနှင့် အားလုံးမင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ ကျိုင်းတုံမဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးစတီဖန် ဖြစ်ပါတယ်ခင်ဗျား။ ဥက္ကဋ္ဌကြီးခင်ဗျား။ ကျိုင်းတုံမြို့၊ နောင်ခမ်းကန် အား ကန်ပေါင်ရိုးကျောက်စီမြေထိန်းနံရံပြု လုပ်ခြင်းနှင့် ကန်ပတ်လည်ကွန်ကရစ်လမ်းခင်းခြင်းအတွက် ရန်ပုံငွေချပေးနိုင်ခြင်းရှိ/မရှိ သိလို၍မေးမြန်းမှာ ဖြစ်ပါတယ်ခင်ဗျား။ ကျိုင်းတုံမြို့ရှိ နောင်ခမ်းကန်ဟာ အမှတ်(၃)ရပ်ကွက် လေယာဉ်ကွင်းဘေးမှာတည်ရှိပြီး အကျယ်အားဖြင့် ခြောက်ဧကကျော် ကျယ်ဝန်း ပါတယ်။ ၎င်းကန်အတွင်းမှာ သာသနာ့ဗိမာန်တော်နဲ့ စေတီတစ်ဆူတည်ထားကာ မြို့ကျက်သရေဆောင် ကန်တစ်ကန်လည်းဖြစ်ပါတယ်ခင်ဗျား။ ကျိုင်းတုံမြို့သို့ လေယာဉ် လမ်းကြောင်းမှ ရောက်ရှိလာသော ပြည်တွင်းပြည်ပဧည့်သည်များ၊ နိုင်ငံတော်အကြီးအကဲ လမ်းကြောင်းများအားလုံးနှင့် AH-3 လမ်းမကြီးဖြစ်သော မိုင်းလားသို့သွားရောက်မည့်ဧည့်သည်တော် များသည် ၎င်းကန်အားမဖြစ်မနေ ဖြတ်သန်းရမှာဖြစ်ပါတယ်ခင်ဗျား။ ၎င်းကန်အနီးနှင့် လေယာဉ်ကွင်းလမ်း AH-3 လမ်းပေါ်တွင် နိုင်ငံခြားသားများလာရောက်တည်းခိုနိုင်သည့် Motel များ၊ အစီအရီရှိပြီး ကျိုင်းတုံမြို့ သို့ရောက်ရှိ လာသော ပြည်တွင်းပြည်ပဧည့်သည်တော်များ၊ သာသနာ့ဗိမာန်တော်သို့ လာရောက်လေ့လာ မှတ်တမ်းတင် ဓာတ်ပုံရိုက်ကူးလေ့ရှိသောနေရာလည်းဖြစ်ပါတယ်ခင်ဗျား။ ယခုအခါ နောင်ခမ်းကန် ပတ်လည်နှင့် သာသနာ့ဗိမာန်ပတ်လည်ရှိ မြေသားတာပေါင်များ ပဲ့ကျခြင်းများကြောင့် အောက်ခြေ ကမ်းပါးများပြို ကျခြင်းနှင့် ကွန်ကရစ်လူသွားလမ်းများပဲ့ကျခြင်းများဖြစ်ပေါ်ပြီး ကန်ရဲ့ အလှကို ပျက်စီးစေပါတယ်ခင်ဗျား။ ထို့ကြောင့် ကျိုင်းတုံမြို့ရဲ့ ကျက်သရေဆောင် နောင်ခမ်းကန်အား ရေရှည် တည်တံ့ခိုင်မြဲနိုင်ရေးအတွက် ကန်ပတ်ပတ်လည် ကျောက်စီမြေထိန်းနံရံပြုလုပ်ခြင်းနှင့် ကန်ပတ်လည် ကွန်ကရစ်လမ်းခင်းခြင်းဆောင်ရွက်မည်ဆိုပါက ကျိုင်းတုံမြို့သို့လာရောက်လည်ပတ်သော နိုင်ငံခြား သားခရီးသွားဧည့်သည်များ၊ ပြည်တွင်းမှလာရောက်လည်ပတ်သော ပြည်သူများ ကန်ပတ်လည်တွင် သက်တောင့်သက်သာအန္တရာယ်ကင်းစွာသွားလာ၍ ကန်၏အလှကိုခံစားနိုင်မည် ဖြစ်ပါတယ်။ Power Point ဖြင့်တင်ပြခွင့်ပြုရန် ခွင့်တောင်းခံအပ်ပါတယ်ခင်ဗျား။ ဒါဟာ နောင်ခမ်းကန်အတွင်းမှာ တည်ဆောက်ထားတဲ့သာသနာ့ဗိမာန်တော်နှင့် စေတီတော်ဖြစ်ပါတယ်ခင်ဗျား။ သာသနာ့ဗိမာန်တော်ပုံ ဖြစ်ပါတယ်ခင်ဗျား။ ဒါစေတီပုံဖြစ်ပါတယ်ခင်ဗျား။ ဒါဟာ ကန်ပေါင်ရိုး Platform များ ရေတိုက်စားပြီး ပျက်စီးနေတဲ့ပုံဖြစ်ပါတယ်ခင်ဗျား။ ဒါကလည်း ပလက်ဖောင်းများ ပျက်စီး ပုံဖြစ်ပါတယ်ခင်ဗျား။ ကန်ပေါင်ရေတိုက်စားပြီး မြေများပြိုကျပျက်စီးနေတဲ့ပုံဖြစ်ပါတယ်ခင်ဗျား။ ကန်ပေါင် ရေတိုက်စားပြီး Platform များပျက်စီးနေတဲ့ပုံဖြစ်ပါတယ်ခင်ဗျား။ သာသနာ့ဗိမာန် တော်တည်ဆောက်ထားတဲ့ ကျွန်းတစ်နေရာမှာရေတိုက်စားပြီး ပြိုကျပျက်စီးနေတဲ့ပုံဖြစ်ပါတယ်ခင်ဗျား။ ဇီဝိတဒါနငါးလွှတ်ခုံရဲ့ အောက်မှာဆိုရင် ရေတိုက်စားပြီးတော့ လိပ်ခေါင်းသဏ္ဌာန်ဖြစ်ပေါ်နေတဲ့ပုံ ဖြစ်ပါတယ်ခင်ဗျား။ ဒါဟာ ကန်ပေါင်အားရေတိုက်စားပြီးတော့ Platform များပြို ကျနေပုံနဲ့ လမ်းပျက်စီးနေပုံဖြစ်ပါတယ်။ ကန်ပက်လည်ကို ကျောက်စီမြေထိန်းနံရံပြုလုပ်ခြင်းလုပ်ငန်းများဟာ ပေအရှည်အားဖြင့် ၂၈၅၀ ပေရှိပြီး ကုန်ကျမည့်ခန့်မှန်းငွေမှာ ၁၉၇၂ သိန်းဖြစ်ပါတယ်ခင်ဗျား။ ကန်ပက်လည်ကွန်ကရစ် ခင်းခြင်းလုပ်ငန်း (၁၀၇၅ ပေx ၁၀ ပေ)နှင့် (၅၂၅ ပေx ၁၄ ပေ)အတွက် ခန့်မှန်းကုန်ကျငွေကျပ် ၅၅၈ သိန်းကုန်ကျမှာဖြစ်ပါတယ်။ စုစုပေါင်းခန့်မှန်းကုန်ကျငွေမှာ ကျပ် ၂၅၃၀ သိန်း ကုန်ကျမှာဖြစ်ပါတယ်။ သို့ဖြစ်ပါ၍ ၎င်းကုန်ကျမည့်ငွေများအား ပြည်ထောင်စုဘဏ္ဍာရန်ပုံငွေမှ ကူညီပံ့ပိုးဆောင်ရွက် ပေးနိုင်ခြင်းရှိ/မရှိ ပြည်သူများရဲ့ ကိုယ်စား သိရှိလို၍ မေးမြန်းအပ်ပါတယ်ခင်ဗျား။ ကျေးဇူးတင်ပါ တယ်။</speech>
<speech type='speaker'>
စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက ဖြေကြားရန် ဖြစ်ပါတယ်။
</speech>
<speech><agency id='11'>ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>လေးစားအပ်ပါသော ပြည်သူ့ဥက္ကဋ္ဌကြီးနဲ့ လွှတ်တော်ကိုယ်စားလှယ်များခင်ဗျား။ ရှမ်းပြည်နယ်၊ ကျိုင်းတုံ မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးစတီဖန်ရဲ့ ကြယ်ပွင့်ပြမေးခွန်းအပေါ်မှာ ရှမ်းပြည်နယ် အစိုးရအဖွဲ့ရဲ့ကိုယ်စား စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနမှ ဖြေကြားပေးပါမယ်။ ဥက္ကဌကြီးခင်ဗျား။ လွှတ်တော်ကိုယ်စားလှယ်ကြီးအနေနဲ့ ကျိုင်းတုံမြို့၊ နောင်ခမ်း ကန်ကို ကန်ပေါင်ရိုး ကျောက်စီမြေထိန်းနံရံပြုလုပ်ခြင်းနှင့် ကန်ပတ်လည် ကွန်ကရစ်လမ်းခင်းခြင်း အတွက် ရန်ပုံငွေချပေး နိုင်ခြင်းရှိ/မရှိနှင့် စပ်လျဉ်းတဲ့မေးခွန်းဖြစ်ပါတယ်။ ဥက္ကဌကြီးခင်ဗျား။ ရှမ်းပြည်နယ်အစိုးရအဖွဲ့အနေနဲ့ ယခုလာမယ့် ၂၀၁၈-၂၀၁၉ ဘဏ္ဍာရေး နှစ် အပိုင်း(၁)မှာ မူလဝင်ငွေလျာထားချက်ကို ငွေကျပ် သိန်း ၁၀၆၇၀ လျာထားဆောင်ရွက်ထားမှု ရှိပါတယ်။ ယင်းအနက်ကနေ ငွေလုံးငွေရင်းအသုံးစရိတ်နဲ့ သုံးစွဲမယ့်လုပ်ငန်းများအနေနဲ့ကတော့ ကတ္တရာ လမ်းခင်းခြင်းတစ်လမ်း၊ ကျောက်ချောလမ်းခင်းခြင်းလေးလမ်း၊ ကွန်ကရစ်လမ်းခင်းခြင်း နှစ်လမ်း၊ မြေသားလမ်းခင်းခြင်းနှစ်လမ်း၊ Box Culvert ၁၇ စင်းတည်ဆောက်ခြင်း၊ ကွန်ကရစ် တံတားတစ်စင်း တည်ဆောက်ခြင်း၊ မြို့တွင်းလမ်းပေါက်များဖာခြင်းနှင့် မြို့ရေပေးရေးလုပ်ငန်း ၁၀ ခု၊ ရေမြောင်းပြုလုပ်ခြင်းနှင့် အင်ဂျင်နီယာလုပ်ငန်းသုံးယာဉ် ဝယ်ယူရန်တို့အတွက် ငွေလုံးငွေရင်း အသုံးစရိတ် ကျပ်သိန်းပေါင်း ၅၃၉၅ သိန်းကျော် ထည့်သွင်းလျာထားကြောင်း ဖြေကြားထားပါတယ်။ ကျိုင်းတုံစည်ပင်သာယာရေးအဖွဲ့အနေနဲ့ လွှတ်တော်ကိုယ်စားလှယ်ကြီးတင်ပြတဲ့လုပ်ငန်း ဖြစ်တဲ့ နောင်ခမ်းကန်၊ ကန်ပေါင်ရိုးကျောက်စီမြေထိန်းနံရံပြုလုပ်ခြင်း ၂၈၅၀ ပေ ခန့်မှန်း ကုန်ကျငွေ ကျပ် ၁၉၇၂ သိန်းနှင့် ကန်ပတ်လည်ကွန်ကရစ် လမ်းခင်းခြင်း(၁၀၇၅ ပေ x ၁၀ ပေ)၊ (၅၂၅ ပေ x ၁၄ ပေ)ခန့်မှန်းကုန်ကျငွေကျပ် ၅၅၈ သိန်း စုစုပေါင်းခန့်မှန်းကုန်ကျငွေကျပ် ၂၅၃၀ သိန်း အတွက် ယခုလာမယ့် ၂၀၁၈-၂၀၁၉ ဘဏ္ဍာရေးနှစ် အပိုင်း(၂)မှာစပြီး ဘဏ္ဍာငွေရရှိမှုအပေါ်မူတည်၍ အကောင်အထည်ဖော်ဆောင်ရွက်ပေးသွားမည်ဖြစ်ကြောင်း ပြည်နယ်အစိုးရအဖွဲ့က ဖြေကြားထားပါ တယ်။ အားလုံးကို ကျေးဇူးတင်ပါတယ်။</speech>
</Q-A>
<Q-A>
<title>
အမ်းမြို့နယ်၊ ရူးကျေးရွာရှိ ရူးချောင်းရေတားတာပေါင်ပြုလုပ်ပေးရန် အမ်းမြို့ ငွေသဇင်ဖြိုးကုမ္ပဏီအား ငွေကျပ် ၁၅၃ သန်းပေးအပ်၍ လုပ်ငန်းဆောင်ရွက်စေခြင်းမှာ မှန်ပါသလား၊ ကျိုးပေါက်သွားသော ရူးချောင်းရေတားတာပေါင်အား စာချုပ်ပါစည်းကမ်းများအတိုင်း အချိန်မီ ပြန်လည်ပြုပြင်နိုင်ခြင်း ရှိ/မရှိ၊ အချိန်မီပြန်လည်ပြုပြင်ပေးနိုင်ခြင်းမရှိပါက အမှန်တကယ် အရေးယူမှုရှိ/မရှိနှင့် ရူးကျေးရွာ ရေတိုက်စားခြင်းမှ ကာကွယ်နိုင်ရန် ကျောက်စီမြေထိန်းနံရံ ၁၇၅ဝ ပေပြုလုပ်ပေးခြင်းအတွက် ငွေကျပ် ၁၃၀ သန်းခွင့်ပြုကြောင်း ဖော်ပြထားသော်လည်း ကျောက်စီမြေထိန်းနံရံပြုလုပ်မည့် မြေသားတာပေါင် အခိုင်အမာမရှိသည်ကို သိပါသလားတို့နှင့် စပ်လျဉ်းသည့်မေးခွန်း
</title>
<speech type='speaker'>
ကျောက်ဖြူမဲဆန္ဒနယ်မှ ဦးဘရှိန် မေးမြန်းဖို့ ဖြစ်ပါတယ်။
</speech>
<speech><mp id='321'>ဦးဘရှိန်(ကျောက်ဖြူမဲဆန္ဒနယ်)</mp> အားလုံးမင်္ဂလာပါခင်ဗျား။ ကျွန်တော်ကတော့ ရခိုင်ပြည်နယ်၊ ကျောက်ဖြူမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးဘရှိန် ဖြစ်ပါတယ်။ လေးစားအပ်တဲ့ ပြည်သူ့လွှတ်တော်ဥက္ကဋ္ဌကြီးခင်ဗျား။ ဒီကနေ့ ကျွန်တော်မေးမြန်းမယ့် ကြယ်ပွင့်ပြ မေးခွန်းကတော့ ကျောက်ဖြူခရိုင်၊ အမ်းမြို့နယ်၊ ရူးချောင်းတာပေါင်ပြုလုပ်တာနဲ့ပတ်သက်တဲ့ မေးခွန်း ဖြစ်ပါတယ်။ ဒီနှစ် မတ်လဆန်းစတုန်းက အမ်းမြို့နယ်၊ ရူးကျေးရွာကရွာသားတချို့ ကျွန်တော့်ဆီကို ရောက်လာကြပါတယ်။ သူတို့ရွာမှာ ရေတားတာပေါင်ကျိုးပေါက်တာနဲ့ပတ်သက်ပြီးတော့ ဓာတ်ပုံတွေ ပြသပြီးတော့ ကျွန်တော့်ကို ပြောဆိုလာကြတယ်။ ဒါနဲ့ပတ်သက်ပြီးတော့ သက်ဆိုင်ရာကို မေးခွန်းအနေ နဲ့မေးရမယ့်ကိစ္စဖြစ်တဲ့အတွက်ကြောင့် လွှတ်တော်ကတစ်ဆင့် တင်သွင်းခဲ့တဲ့မေးခွန်းဖြစ်ပါတယ်။ လိုအပ်တဲ့နေရာတွေမှာ Power Point နဲ့တင်ပြခွင့်ပြုပါခင်ဗျား။ ဒါကတော့ မေးခွန်းတွေဖြစ်ပါတယ်။ မေးခွန်းမှာဖော်ပြထားသလိုပဲ အဓိကမေးရတာကတော့ ၂၀၁၆-၂၀၁၇ ဘဏ္ဍာရေးနှစ်မှာ ငွေသဇင်ဖြိုး ကုမ္ပဏီကို ဒီရူးချောင်းတာပေါင် ရေတားတာပေါင်ပြုလုပ်ဖို့ အလုပ်အပ်ခဲ့တယ်။ ဒီလုပ်ငန်းနဲ့ပတ်သက်ပြီး တော့ ချို့ယွင်းမှုတွေရှိတယ်။ နောက်တစ်ခါ ၂၀၁၇-၂၀၁၈ ဘဏ္ဍာရေးနှစ်မှာ ဒီရေတားတာပေါင်မှာ ပေ ၁၇၅၀ ကျောက်စီနံရံပြု လုပ်ဖို့အတွက် ဆည်မြောင်းဌာနကို အလုပ်ပေးအပ်ခဲ့တယ်။ ငွေသဇင်ဖြိုး ကုမ္ပဏီကို ငွေကျပ် ၁၅၃ သန်း၊ ဆည်မြောင်းဦးစီးဌာနကို ငွေကျပ် သန်း ၁၇၀ ပေးရပြီးတော့ အလုပ် အပ်ခဲ့တယ်။ ဒါနဲ့ပတ်သက်ပြီးတော့ မေးခွန်းမေးမြန်းထားတဲ့ မေးခွန်းတွေဖြစ်ပါတယ်။ ဒါကတော့ ၂၀၁၇ ခုနှစ် မိုးရာသီတုန်းက ရူးချောင်းတာပေါင် ကျိုးပေါက်ပျက်စီးတဲ့အတွက်ကြောင့် ရေလွှမ်းမိုးနေ တဲ့ပုံဖြစ်ပါတယ်။ ဒါလည်း ရေနစ်မြုပ်သွားတဲ့ပုံဖြစ်ပါတယ်။ ဒါက ရေလွှမ်းမိုးပြီးတဲ့နောက်ပိုင်းမှာ ကျန်ခဲ့တဲ့ အကျိုးအပျက်ပုံတွေဖြစ်ပါတယ်။ ဒါလည်း ကျိုးပျက်နေတဲ့အနေအထားတွေဖြစ်ပါတယ်။ ဒီပုံတွေကတော့ ရူးကျေးရွာသားတွေ ကျွန်တော့်ဆီကို လာရောက်ပေးပို့လို့ လွှတ်တော်ကိုမေးတဲ့ မေးခွန်းမှာ ပူးတွဲတင်ပြခဲ့တဲ့တွေပုံ ဖြစ်ပါတယ်။ ဒါကတော့ မေးခွန်းတင်ပြီးတဲ့နောက် ဒီနှစ် ဧပြီလ ၂၀ ရက်နေ့မှာ ကျွန်တော် အခင်းဖြစ်တဲ့နေရာကို ကွင်းဆင်းစစ်ဆေး ကြည့်ရှုခဲ့ပါတယ်။ ကြည့်ရှုတဲ့အခါ တွေ့ရှိရတဲ့ပုံတွေကို နောက်မှာကျွန်တော်တင်ပြပါ့မယ်။ ဒီပုံမှာဖော်ပြထားတဲ့တံတားကတော့ ရေကြီးတဲ့ အချိန်က ကျိုးပျက်သွားတဲ့တံတား ဖြစ်ပါတယ်။ ပုံ(၂)နဲ့(၃)ကတော့ ရူးကျေးရွာအခြေအနေကို ဖော်ပြ ထားပါတယ်။ မီးကြိုးတွေ၊ ဓာတ်တိုင်တွေရှိပေမဲ့ လျှပ်စစ်မီးတော့မရသေးပါဘူး။ ဒါက ကျောက်စီ မြေထိန်းနံရံပြုလုပ်ဖို့ဆိုပြီးတော့ ခိုင်းထားတဲ့နေရာ။ လုပ်လို့တော့တကယ်မရနိုင်ပါဘူး။ ဒါကတော့ ကျွန်တော်သွားကြည့်တဲ့အချိန်မှာ ကုမ္ပဏီက ဒါ တာပေါင်တွေဆယ်ဖို့နေတဲ့ပုံဖြစ်ပါတယ်။ ဒါကတော့ ဆည်မြောင်းဦးစီးဌာနက မြေထိန်းကျောက်စီနံရံလုပ်ထားတဲ့ပုံ ဖြစ်ပါတယ်။ ကျွန်တော်မေးကြည့်တော့ ပေ ၈၄၀ လောက်ရှိတယ်လို့ပြောပါတယ်။ ဒီ လုပ်ထားတဲ့နေရာကတော့ စောစောက စက်နဲ့တွေ့ရတဲ့ နေရာရဲ့အထက်ပိုင်းမှာပါ။ ဒါကတော့ စက်နဲ့ ဘယ်ဘက်ကဟာကတော့ စက်နဲ့လုပ်နေတဲ့မြင်ကွင်း၊ ဒီဘက်ကတော့ ဆည်မြောင်းဦးစီးဌာနက ပေ ၈၄၀ လောက်ရှိတဲ့ ကျောက်စီနံရံပြုလုပ်ထားတဲ့ နေရာဖြစ်ပါတယ်။ ဒီနေရာကတော့ ကျွန်တော် အဲဒီတုန်းကတွေ့ခဲ့တဲ့ အနေအထားအရဆိုလို့ရှိရင် မင်းတို့ဟာကတော့ကွာ တစ်မိုးတောင်ခံမှာမဟုတ်ဘူးလို့ ကျွန်တော်ပြောခဲ့တယ်။ အခု ရွာသားတွေက ကျွန်တော့်ကို ဖုန်းဆက်ပြီးပြောတာကတော့ ပေ ၅၀ လောက်ပျက်စီးသွားပြီဖြစ်ပါတယ်ဆရာတဲ့။ ဘာလို့လဲဆိုတော့ ဒီလ ၁၁ ရက်၊ ၁၂ တုန်းက မိုးနည်းနည်းကြီးတယ်။ အဲဒါကြောင့် ပျက်စီးသွားတဲ့ အနေအထားတွေရှိပါတယ်။ စာမျက်နှာ(၆)ကို ခဏပြန်ပြပေးပါ။ ဒီတံတားနားမှာ။ အခုကတော့ ဒီတံတားနားမှာ နည်းနည်းလေးလုပ်ထားတယ်။ စုစုပေါင်းဘယ်လောက်လုပ်ထားလဲဆိုတော့ ပေ ၁၇၀၀ လောက် ဟိုနေရာနည်းနည်း၊ ဒီနေရာနည်းနည်း လုပ်ထားတယ်။ အဲဒါကြောင့် မေးခွန်းတွေ ကျွန်တော်က လွှတ်တော်ဥက္ကဋ္ဌကြီးကတစ်ဆင့် မေးမြန်းရခြင်းဖြစ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>
စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက ဖြေကြားရန် ဖြစ်ပါတယ်။
</speech>
<speech><agency id='11'>ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ရခိုင်ပြည်နယ်၊ ကျောက်ဖြူမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးဘရှိန်ရဲ့ မေးခွန်းအပေါ် ရခိုင်ပြည်နယ်အစိုးရအဖွဲ့ ရဲ့ ဖြေကြားချက်နှင့်အတူ ပေါင်းစပ်ဖြေကြားပေးပါမယ်။ ဥက္ကဌကြီးခင်ဗျား။ လွှတ်တော်ကိုယ်စားလှယ်ကြီးရဲ့ မေးခွန်းမှာ မေးမြန်းထားတဲ့ အချက်(၄)ချက် ပါဝင်ပါတယ်။ ယင်းနှင့် စပ်လျဉ်းပြီး တစ်ချက်ချင်း ပြန်လည်ရှင်းလင်းဖြေကြားပါမယ်။ ပထမမေးမြန်းချက်ကတော့ ၂၀၁၆၂၀၁၇ ဘဏ္ဍာရေးနှစ်က ကျောက်ဖြူခရိုင်၊ အမ်းမြို့နယ်၊ ရူးကျေးရွာ ရူးချောင်းရေတားတာပေါင် ပြုလုပ်ပေးဖို့ သတ်မှတ်စည်းကမ်းများနဲ့ အမ်းမြို့ ငွေသဇင်ဖြိုးကုမ္ပဏီကို ငွေကျပ် ၁၅၃ သန်းပေးပြီး လုပ်ငန်းဆောင်ရွက်မှုနဲ့ ပတ်သက်ပါတယ်။ အဆိုပါလုပ်ငန်းကို ၂၀၁၆-၂၀၁၇ ဘဏ္ဍာရေးနှစ်မှာ ရခိုင်ပြည်နယ်အစိုးရအဖွဲ့ရဲ့ အစီအမံနဲ့ တင်ဒါခေါ်ယူပြီး တင်ဒါအောင်မြင်တဲ့ ငွေသဇင်ဖြိုးကုမ္ပဏီကို လုပ်ငန်းအပ်နှံဆောင်ရွက်ခဲ့ခြင်းဖြစ်ပါတယ်။ တင်ဒါအောင်မြင်တဲ့ ကုမ္ပဏီနဲ့စာချုပ်ချုပ်တဲ့ နေရာမှာ တော့ ပြည်နယ်အစိုးရအဖွဲ့ရဲ့ တာဝန်ပေးချက်အရ ပြည်နယ်ဆည်မြောင်းနှင့် ရေအသုံးချရေးစီမံခန့်ခွဲ မှုဦးစီးဌာနက ဆောင်ရွက်ခဲ့ရပါတယ်။ ဒုတိယမေးမြန်းချက်ဖြစ်တဲ့ ၂၀၁၇ ခုနှစ်၊ သြဂုတ်လ ၁ ရက်နေ့မှာ ပြည်နယ်ဆည်မြောင်း ဦးစီးဌာနရဲ့ စာမှာ ကျိုးပေါက်သွားတဲ့ ရူးချောင်းရေတားတာပေါင်ကို စာချုပ်ပါ စည်းကမ်းအတိုင်း အချိန်မီပြုပြင်သွားရမယ်လို့ ဖော်ပြထားတဲ့အတွက် ကုမ္ပဏီနှင့်ချုပ်ဆိုထားတဲ့စည်းကမ်းတွေကို ဖော်ပြပေးဖို့အတွက် မေးမြန်းထားတဲ့ မေးမြန်းချက်ဖြစ်ပါတယ်။ ယင်းအပေါ် ဖြေကြားရမယ်ဆိုရင် စာချုပ်ရဲ့ အပိုဒ်(၄)မှာ တည်ဆောက်ပြီးလုပ်ငန်းကို လုပ်ငန်းဆောင်ရွက်သူကနေ သုံးနှစ်အာမခံချက် ပေးရမယ်လို့ ဖော်ပြပါရှိပါတယ်။ စာချုပ်ရဲ့ အထွေထွေသဘောတူညီချက် စည်းကမ်းများအပိုဒ်(၁၁၁)မှာ သဘာဝအန္တရာယ်၊ ရန်သူမျိုးငါးပါးဒဏ်၊ အဓိကရုဏ်းများ၊ စစ်ပွဲပိတ်ဆို့မှုစသည်များနှင့် အခြားမလွန်ဆန်နိုင်သောအကြောင်းတရားများ ပေါ်ပေါက်လာမယ်ဆိုရင် မိမိတို့စွမ်းအားရှိ သလောက် ရှောင်ရှားနိုင်ဖို့ကြိုးစားခြင်းဖြင့် ဤသဘောတူညီချက်ပါတာဝန်များကို ထမ်းဆောင်နိုင်ဖို့ အစွမ်းကုန်ကြိုးစားခြင်းပြုပါမယ်လို့ ဖော်ပြချုပ်ဆိုထားမှုရှိပါတယ်။ အပိုဒ်(၁၁-၂)မှာတော့ အဲဒီလို မမျှော်မှန်းနိုင်တဲ့အန္တရာယ်တွေကြောင့် သဘောတူညီချက်ပါတာဝန်တွေကို ထမ်းဆောင်နိုင်စွမ်းမရှိတဲ့ အခါမှာ ထမ်းဆောင်နိုင်စွမ်းမရှိသူဘက်ကနေ အခြားတစ်ဘက်ပေါ်သို့ ဖြစ်ပေါ်ပြီး ခုနစ်ရက်အတွင်း မှာ စာဖြင့်ရေးသားအကြောင်းကြားရမည့်အပြင် ၎င်းဖြစ်ပေါ်ဟန့်တားမှုကို ကိုယ်စွမ်းအား၊ ဉာဏ်စွမ်းအားရှိသလောက် ကျော်လွှားနိုင်ဖို့အတွက် ဥပဒေဘောင်အတွင်းမှ တရားမျှတစွာ စွမ်းဆောင်ရမယ်လို့ ဖော်ပြပါရှိကြောင်း တင်ပြအပ်ပါတယ်။ ဥက္ကဋ္ဌကြီးခင်ဗျား။ တတိယမေးမြန်းချက်ဖြစ်တဲ့ ၂၀၁၇ ခုနှစ်၊ သြဂုတ်လ ၁ ရက် ရက်စွဲပါစာဖြင့် ထုတ်ပြန်ပြီး ကျိုးပေါက်သွားတဲ့တာပေါင်ကို အချိန်မီပြန်လည်ပြုပြင်နိုင်ခြင်းမရှိရင် စာချုပ်ပါ စည်းကမ်းများနှင့်အညီ အရေးယူမည်ဟု ဖော်ပြထားတဲ့အတွက် အမှန်တကယ်အရေးယူမှုရှိ/မရှိနဲ့ အရေးမယူခဲ့လျှင် ဘယ်အတွက် အရေးမယူခဲ့တဲ့အကြောင်းကိုလည်းပဲ မေးမြန်းထားပါတယ်။ ငွေသဇင်ဖြိုးကုမ္ပဏီကနေ အဆိုပါလုပ်ငန်းကို ဆောင်ရွက်ပြီးစီးတဲ့နောက် ၂၀၁၇ ခုနှစ်၊ ဇူလိုင်လ ၂၄ ရက်နေ့မှာ မိုးသည်းထန်စွာရွာသွန်းပြီးတော့ ရူးချောင်းရေတိုက်စားမှုကြောင့် ရေတားတာပေါင် ကျိုးပေါက်မှု ဖြစ်ပေါ်ခဲ့ပါတယ်။ ပြန်လည်ပြုပြင်ပေးဖို့အတွက် ပြည်နယ်အစိုးရအဖွဲ့ရဲ့ တာဝန်ပေး ချက်အရ ရခိုင်ပြည်နယ် ဆည်မြောင်းနှင့်ရေအသုံးချမှုစီမံခန့်ခွဲရေးဦးစီးဌာက ၁-၈-၂၀၁၇ ရက်နေ့မှာ ကုမ္ပဏီကို အကြောင်းကြားခဲ့ပါတယ်။ ၁၈-၈-၂၀၁၇ ရက်နေ့မှာ ပြည်နယ်အစိုးရအဖွဲ့က ဖွဲ့စည်းပေး ထားတဲ့ ပြည်နယ်အစိုးရအဖွဲ့ဝင် ဝန်ကြီးသုံးဦးနှင့် ပြည်နယ်လျှပ်စစ်အင်ဂျင်နီယာရုံး၊ ပြည်နယ် ဆည်မြောင်းဦးစီးဌာန၊ ပြည်နယ်စည်ပင်သာယာရေးအဖွဲ့၊ သက်ဆိုင်ရာဒေသမှာရှိတဲ့ရပ်မိရပ်ဖများ ပါဝင်တဲ့ တည်ဆောက်ရေးလုပ်ငန်းကော်မတီကိုလည်း ကုမ္ပဏီကိုစာဖြင့် ထပ်မံအကြောင်းကြားခဲ့ပါ တယ်။ ဒါ့အပြင် ၂၀၁၇ ခုနှစ် စက်တင်ဘာလ ၉ ရက်နေ့မှာ ရခိုင်ပြည်နယ် ဆည်မြောင်းနှင့် ရေအသုံးချမှုစီမံခန့်ခွဲရေးဦးစီးဌာနက ထပ်ပြီးတော့စာနဲ့ နှိုးဆော်အကြောင်းကြား ခဲ့ရမှုရှိကြောင်း လည်း သိရပါတယ်။ ဒီလိုအကြောင်းကြားမှုအပေါ်မှာ အခြေတည်ပြီးတော့ ၂၀၁၇ ခုနှစ် စက်တင်ဘာလ အလယ်မှာ စက်ယန္တရားများသွားလာနိုင်တဲ့အချိန်မှာ ပြန်လည်ပြုပြင်ရေးလုပ်ငန်းများ ဆောင်ရွက်ပေး သွားမယ်ဆိုပြီးတော့ ကုမ္ပဏီက ပြန်ကြားလာမှုရှိပါတယ်။ ငွေသဇင်ဖြိုးကုမ္ပဏီအနေနဲ့ ဒီလိုပြန်ကြား ခဲ့သော်လည်းပဲ ပြုပြင်ရန်အထနှေးပြီး ပွင့်လင်းရာသီမှာ ပြုပြင်ဆောင်ရွက်ခြင်းမရှိသေးတဲ့အတွက် မိုးရာသီမတိုင်မီပြီးစီးရေးကို ထပ်မံသတိပေးဆောင်ရွက်ခဲ့ပါတယ်။ ကုမ္ပဏီအနေနဲ့ ၂၀၁၈ ခုနှစ်၊ ဧပြီလ ၁၈ရက်နေ့မှာ ပြုပြင်ရေးလုပ်ငန်းတွေကို စတင်ဆောင်ရွက်ခဲ့ပြီးတော့ ၂၀၁၈ ခုနှစ်၊ ဧပြီလ ၂၂ ရက်နေ့ ဒီနှစ်ထဲမှာပဲ ဆောင်ရွက်ပြီးစီးကြောင်း ဖြေကြားချက်အရ သိရှိရပါတယ်။ ရူးချောင်းရေး တာပေါင်တည်ဆောက်စဉ်ကာလက ပြည်နယ်ဆည်မြောင်းနှင့်ရေအသုံးချမှု စီမံခန့်ခွဲရေးဦးစီးဌာန အနေနဲ့ လုပ်ငန်းစံချိန်စံညွှန်းများပြည့်မီရေးနှင့် လုပ်ငန်းစီမံချက်အတိုင်း ပြီးစီးရေးအတွက် ကြီးကြပ်မှု အပိုင်းမှာ ပါဝင်ခဲ့သော်လည်းပဲ ဆောင်ရွက်တဲ့လုပ်ငန်းရဲ့ ဒီဇိုင်းပုံစံအရသာ ကြီးကြပ်နိုင်မှုအခြေ အနေရှိပါတယ်။ လုပ်ငန်းရဲ့ သဘောသဘာဝအရ မြေပြင်အခြေအနေ၊ ရာသီဥတုအခြေအနေများ ပေါ်မူတည်ပြီး ဖြစ်ပေါ်လာနိုင်မယ့် ရာသီဥတုအခြေအနေကို အံတုတည်ဆောက်ရမယ့် ရေအား အဆောက်အအုံများ တည်ဆောက်ဖို့လိုပါတယ်။ ဒါကြောင့် ပြည်နယ်အစီအစဉ်နဲ့ တင်ဒါခေါ်ယူရာမှာ ဒီလိုတည်ဆောက်မှုလုပ်ငန်းများနှင့်စပ်လျဉ်းပြီး မြေပြင်စူးစမ်းလေ့လာမှု၊ ဒီဇိုင်းပုံထုတ်တွက်ချက်မှု စတဲ့ကျွမ်းကျင်မှုဆိုင်ရာလုပ်ငန်းတွေကို ဆည်မြောင်းနှင့်ရေအသုံးချမှုစီမံခန့်ခွဲရေးဦးစီးဌာနမှာရှိတဲ့ ကျွမ်းကျင်ပညာရှင်များရဲ့ အကူအညီကို ရယူနိုင်ရေးအတွက် ညှိနှိုင်း၊ ချိတ်ဆက်ဆောင်ရွက်သွားဖို့ လည်း လိုအပ်ပါတယ်။ ယင်းအချက်က ဒီတာပေါင်ကျိုးသွားတဲ့အချက်ထဲမှာ အဓိကကျတဲ့ အားနည်းချက်တစ်ရပ်ဖြစ်ပါကြောင်း တင်ပြအပ်ပါတယ်။ ကုမ္ပဏီအနေနဲ့ ပြုပြင်ခြင်းလုပ်ငန်းတွေကို ဆောလျင်စွာဆောင်ရွက်ပေးနိုင်ခြင်းမရှိခဲ့မှုအပေါ် အရေးယူမှုအပိုင်းကို ပြန်လည်သုံးသပ်တဲ့အခါမှာ စာချုပ်အရ သုံးနှစ်အတွင်း အာမခံချက်ပေးတဲ့ သတ်မှတ်ချက်သာပါပြီးတော့ ပြုပြင်ခြင်းလုပ်ငန်းတွေ ကို ချက်ချင်းဆောင်ရွက်မပေးတဲ့အပေါ်မှာ ဘယ်လိုအရေးယူမလဲဆိုတဲ့ သတ်မှတ်ချက်အပိုင်း အားနည်းချက်ရှိခဲ့ကြောင်း စာချုပ်အပေါ်မှာ စိစစ်တွေ့ရှိရပါတယ်။ သို့ဖြစ်တဲ့အတွက် ပွင့်လင်းရာသီ မှာ အချိန်မီပြုပြင်ပြီးစီးဖို့အတွက် ဦးတည်ပြီးတော့ ပြည်နယ်တည်ဆောက်ရေးလုပ်ငန်းကော်မတီနှင့် ပြည်နယ်ဆည်မြောင်းနဲ့ရေအသုံးချမှုစီမံ ခန့်ခွဲရေးဦးစီးဌာနတို့က လုပ်ငန်းပြီးစီးရေးအတွက် တွန်းအား ပေးဆောင်ရွက်ခဲ့တဲ့ အခြေအနေဖြစ်ကြောင်း ရှင်းလင်းဖြေကြားအပ်ပါတယ်။ မိမိတို့ဝန်ကြီးဌာန ဆည်မြောင်းနဲ့ရေအသုံးချမှုစီမံခန့်ခွဲရေး ဦးစီးဌာန(ရုံးချုပ်)အနေနဲ့ အခုလို ပြည်နယ်အစိုးရအဖွဲ့ရဲ့ အစီအမံနဲ့ တင်ဒါခေါ်ယူတဲ့လုပ်ငန်းရပ်တွေမှာ ဆည်မြောင်းလုပ်ငန်းနဲ့ပတ်သက်ပြီး လိုက်နာ ဆောင်ရွက်ရမယ့်လုပ်ငန်းစဉ်တွေကို ပြည်နယ်ဆည်မြောင်းနှင့်ရေအသုံးချမှုစီမံခန့်ခွဲရေးဦးစီးဌာနကို ညွှန်ကြားဆောင်ရွက်ပေးခဲ့ရတဲ့ အခြေအနေဖြစ်ပါတယ်။ ဥက္ကဋ္ဌကြီးခင်ဗျား။ စတုတ္ထမေးမြန်းချက်ဖြစ်တဲ့ ၂၀၁၇-၂၀၁၈ ဘဏ္ဍာရေးနှစ်မှာ ရူးကျေးရွာ ရေတိုက်စားခြင်းမှကာကွယ်ဖို့ ကျောက်စီမြေထိန်းနံရံ ပေ ၁၇၅၀ ပြုလုပ်ပေးခြင်းအတွက် ငွေကျပ် သန်း ၁၇၀ ခွင့်ပြုကြောင်းဖော်ပြထားသော်လည်း ကျောက်စီမြေထိန်းနံရံပြုလုပ်မယ့် မြေသားတာပေါင် အခိုင်အမာမရှိဆိုတာကို တာဝန်ရှိဝန်ကြီးဌာန၊ အစိုးရအဖွဲ့က သိရှိခြင်းရှိ/မရှိကို မေးမြန်းထားပါတယ်။ အဆိုပါလုပ်ငန်းကို ၂၀၁၇-၂၀၁၈ ဘဏ္ဍာရေးနှစ် အမ်းမြို့နယ် ဒေသဖွံ့ဖြိုးရေးရန်ပုံငွေကျပ်သန်း ၁၃၀ နဲ့ ဆည်မြောင်းနှင့်ရေအသုံးချမှုစီမံခန့်ခွဲရေးဦးစီးဌာနက တာဝန်ယူ အကောင်အထည်ဖော်ဆောင်ရွက် ခဲ့တာဖြစ်ပါတယ်။ လုပ်ငန်းဆောင်ရွက်ရာမှာ မူလချောင်းကမ်း အလျား ပေ ၁၇၅၀ မှာ မြေသား ခိုင်မာမှုရှိ/မရှိ ဦးစွာစစ်ဆေးပြီးမှ လိုအပ်တဲ့မြေသားပုံစံကျ ပြုပြင်ခြင်းလုပ်ငန်းတွေကို စနစ်တကျ ခိုင်ခိုင်မာမာဆောင်ရွက်ပြီးတော့ ကျောက်စီကာကွယ်ခြင်းလုပ်ငန်းကို ဆောင်ရွက်ခဲ့တာဖြစ်ပါတယ်။ လုပ်ငန်းပြီးစီးမှုနောက်ပိုင်း လက်ရှိအချိန်အထိ အဲဒီမှာဆောင်ရွက်ထားတဲ့လုပ်ငန်းအပိုင်းမှာ ထိခိုက်ပျက်စီးမှုတစ်စုံတစ်ရာမရှိပါကြောင်း လွှတ်တော်ကိုယ်စားလှယ်ကြီးရဲ့မေးခွန်းအပေါ် ရခိုင် ပြည်နယ် အစိုးရအဖွဲ့ရဲ့ ဖြေကြားချက်နှင့်ပေါင်းစပ်ပြီး ပြန်လည်ရှင်းလင်းဖြေကြားအပ်ပါတယ်။ ကျေးဇူး တင်ပါတယ်။ </speech>
<speech><mp id='321'>ဦးဘရှိန်(ကျောက်ဖြူမဲဆန္ဒနယ်)</mp> ဆက်စပ်မေးခွန်း မေးခွင့်ပြုပါခင်ဗျား။ ဥက္ကဌကြီး ခင်ဗျား။ ကျွန်တော် ဒီမေးခွန်းကို မေးရတဲ့အကြောင်းရင်းကတော့ နိုင်ငံတော်ရဲ့ ဘဏ္ဍာငွေကြေးတွေကို သုံးစွဲတဲ့အခါ အများအကျိုးရှိအောင် စနစ်ကျဖို့ ဌာနဆိုင်ရာတာဝန်ရှိသူတွေ သတိချပ်စေလိုတဲ့အတွက် မေးမြန်းခဲ့တဲ့မေးခွန်းဖြစ်ပါတယ်။ အခု ဝန်ကြီးဖြေသွားတဲ့အတွက်ကြောင့် ကျွန်တော် ကျေးဇူးတင်ပါ တယ်။ ဒါပေမဲ့ ဝန်ကြီးဌာနကို ပြန်လည်ပြီးတော့ မေးစရာတွေ ပေါ်လာတဲ့အတွက်ကြောင့် ဆက်စပ် မေးခွန်းမေးရမှာဖြစ်ပါတယ်။ ဒီလုပ်ငန်းတွေက မြေကြီးလုပ်ငန်းဖြစ်တဲ့အတွက်ကြောင့် ၂၀၁၇-၂၀၁၈ ဘဏ္ဍာရေးနှစ်ကမဟုတ်ဘူး။ ၂၀၁၆-၂၀၁၇ ဘဏ္ဍာရေးနှစ်ကဟာကို ကျွန်တော်တို့ ဒီမေးခွန်းတင်ပြီးမှ ကုမ္ပဏီက ကျွန်တော်ကမတ်လမှာမေးခွန်းတင်တယ်။ ဧပြီလ ၁၈ ရက်နေ့မှာလုပ်တယ်ဆိုတော့ ကျွန်တော်က ဧပြီလ ၂၀ ရက်နေ့သွားကြည့်တဲ့အခါမှာ စောစောကဖော်ပြတဲ့ဓာတ်ပုံမှာတွေ့ရတဲ့အတိုင်း တွေ့ခဲ့ပါတယ်။ ဒီအချိန်မှာ မြေသားလုပ်ငန်းလုပ်လို့မကောင်းတော့ပါဘူး။ နောက်ပြီးတော့ ပေ ၁၇၅၀ ပေလုပ်ရမယ်ဆိုတဲ့ဟာလည်း၊ ကျောက်စီနံရံလုပ်ရမယ်ဆိုတဲ့ဟာလည်း ကျွန်တော်တွေ့ခဲ့တာ ပေ ၈၄၀ ပဲရှိတယ်။ အဲဒီတော့ ဧပြီလ ၂၀၁၇-၂၀၁၈ ခုနှစ် ဘတ်ဂျက်ကြီးကကုန်သွားပါပြီ။ ဘတ်ဂျက်ကုန်တဲ့ အထိမပြီးသေးဘူး။ နောက် ကျောက်စီမြေထိန်းနံရံအကုန်လုံးကောင်းတယ်လို့ ဝန်ကြီးကဖြေသွား တယ်။ ကျွန်တော် အခုတယ်လီဖုန်းနဲ့ မနေ့ကပဲဆက်ပြီးတော့ပြောတယ်။ အဲဒီ ပေ ၈၄၀ လောက် လုပ်ထားတဲ့ဟာမှာ ပေ ၅၀ လောက် ကျောက်တွေကွာသွားပါပြီဆရာ။ အဲဒါတွေကတော့ ဝန်ကြီး မသိရှိသေးလို့ ဖြစ်ပါလိမ့်မယ်။ ကျွန်တော် ဆက်စပ်မေးခွန်းမေးချင်တာကတော့ ဒီလို နိုင်ငံတော်ရဲ့ ဘဏ္ဍာငွေကြေးတွေကိုသုံးတဲ့လုပ်ငန်းတွေမှာ ဌာနဆိုင်ရာတွေက ကြီးကြပ်မှုမရှိတဲ့အတွက်ကြောင့် နောင်လုပ်ငန်းတွေ ဒီလုပ်ငန်းအပါအဝင်ပေါ့။ နောင်လုပ်ငန်းတွေလုပ်တဲ့အခါ စနစ်တကျ ကြီးကြပ်ပေး ဖို့ အစီအစဉ်တွေကို အလေးထားဆောင်ရွက်ပေးမလားဆိုတဲ့အချက် မေးချင်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'> ဝန်ကြီးဌာနက ဖြေကြားနိုင်က ဖြေကြားပေးပါ။</speech>
<speech><agency id='11'>ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>လွှတ်တော်ကိုယ်စားလှယ်ကြီးရဲ့ ဆက်စပ်မေးခွန်းအပေါ် ကျေးဇူးတင်ရှိကြောင်း ပြန်လည်တင်ပြ အပ်ပါတယ်။ ကျွန်တော်တို့ လုပ်ငန်းများအကောင်အထည်ဖော်ဆောင်ရွက်တဲ့အခါမှာ သတ်မှတ် ပြဋ္ဌာန်းထားတဲ့ လုပ်ထုံးလုပ်နည်း စည်းမျဉ်းစည်းကမ်းများနှင့်အညီ လိုအပ်တဲ့အဖွဲ့အစည်းများ ဖွဲ့စည်းပြီးတော့ ဆောင်ရွက်သွားလေ့ရှိပါကြောင်း ဆက်စပ်မေးခွန်းအပေါ်မှာ ပြန်လည်ရှင်းလင်း ဖြေကြားအပ်ပါတယ်။ ကျေးဇူးတင်ပါတယ်။</speech>
</Q-A>
<Q-A>
<title>
တန့်ယန်းမြို့၊ မိုင်းပတ်ကျေးရွာအုပ်စု၊ မန်ပန်ရွာရှိ မန်ပန်ဆည်အား ကွန်ကရစ်ဆည်အဖြစ် တည်ဆောက် နိုင်ရန် ၂၀၁၈-၂၀၁၉ ခုနှစ်၊ ဒုတိယ(၆)လပတ်တွင် ရန်ပုံငွေလျာထားဆောင်ရွက်နိုင်ခြင်းရှိ/မရှိနှင့် စပ်လျဉ်းသည့်မေးခွန်း
</title>
<speech type='speaker'>
တန့်ယန်းမဲဆန္ဒနယ်မှ ဦးစိုင်းမောင်ပွင့် မေးမြန်းဖို့ဖြစ်ပါတယ်။
</speech>
<speech><mp id='383'>ဦးစိုင်းမောင်ပွင့်(တန့်ယန်းမဲဆန္ဒနယ်)</mp> ဒုတိယအကြိမ် ပြည်သူ့လွှတ်တော် အဋ္ဌမ ပုံမှန်အစည်းအဝေး (၁၈)ရက်မြောက်နေ့သို့ တက်ရောက်လာကြသော လွှတ်တော်ကိုယ်စားလှယ်များ၊ အုပ်စုရှိ ဆည်လေးမောင်ပွင့် ဖြစ်ပါတယ်။ ကျွန၊ တန့်ယန်းမဲဆန္ဒနယ် ဝန်ကြီးများနှင့် ဧည့်သည်တော်များအားလုံး ကိုယ်စိတ်နှလုံးကြည်သာချမ်းမြေ့ပါစေကြောင်း ဆုတောင်း မေတ္တာပို့သအပ်ပါတယ်။ ကျွန်တော်ကတော့ ရှမ်းပြည်နယ်၊ တန့်ယန်းမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးစိုင်းမောင်ပွင့် ဖြစ်ပါတယ်။ ကျွန်တော့်အနေနဲ့ တန့်ယန်းမြို့နယ်၊ မိုင်းပတ်ကျေးရွာ အုပ်စုရှိ ဆည်လေးတစ်ခုအတွက် ကြယ်ပွင့်ပြမေးခွန်းမေးမြန်းမှာ ဖြစ်ပါတယ်။ ဥက္ကဌကြီးခင်ဗျား။ Power point အသုံးပြု မေးမြန်းခွင့်ပြုပါရန် ပန်ကြားအပ်ပါတယ်ခင်ဗျား။ ပုံတွင်မြင်ရတာကတော့ တန့်ယန်းမြို့နယ်၊ မိုင်းပတ်ကျေးရွာအုပ်စုလယ်ကွင်းတည်နေရာဖြစ်ပါတယ်။ မိုင်းပတ်အုပ်စုဟာ မြို့နယ်ရဲ့ ဆန်၊ စပါးအတွက် အားထားရတဲ့ မြို့နယ်ဆန်အိုးကြီးလို့ ပြောရင်လည်း မမှားပါဘူးခင်ဗျား။ ပုံတွင်မြင်ရတဲ့အတိုင်း မိုင်းပတ်ကျေးရွာအုပ်စု၊ မန်ပန်လယ်သမားများ စိုက်ပျိုး လုပ်ကိုင်တဲ့လယ်ကွင်းထဲမှာ နမ့်ပတ်ချောင်းပိတ် မန်ပန်ဆည်ဟာ အလျားပေ ၁၅၀၊ အမြင့်ပေ ၉ ပေ၊ အကျယ်ပေ ၂၀ ရှိ လက်ရိုက်ဆည်တစ်ခုဖြစ်ပြီးတော့ ဆည်ရဲ့ လက်ယာဘက်ကနေ တစ်မိုင်ခွဲခန့်ရှည်တဲ့ ရေသွယ်မောင်းဖြင့် ရေသွယ်စိုက်ပျိုးလျက်ရှိပါတယ်။ တောင်သူ ၂၂ ဦး၊ လယ်မြေဧက ၁၀၀ နီးပါး အားထားရပါတယ်။ ဒီဆည်လေးဟာ သစ်၊ မျောများဖြင့် တောင်သူများကိုယ်ထူကိုယ်ထတည်ဆောက် ထားသဖြင့် ရေကြီးချိန် ကျိုးပေါက်ပြီး နှစ်စဉ်ပြုပြင်တည်ဆောက်ရတဲ့အခက်အခဲနှင့် လယ်သမားများ ကြုံတွေ့နေရကြောင်းနှင့် ကွန်ကရစ်ဖြင့် အခိုင်အမာတည်ဆောက်ပေးစေလိုကြောင်း မဲဆန္ဒရှင်များနှင့် တွေ့ဆုံရာမှာ လယ်သမားများက တင်ပြလာပါတယ်။ သို့ဖြစ်ပါ၍ မေးမြန်းလိုသည်မှာ တန့်ယန်း မြို့နယ်၊ မိုင်းပတ်ကျေးရွာအုပ်စုရှိ မန်ပန်ဆည်အား ကွန်ကရစ်ဖြင့် အခိုင်အမာတည်ဆောက်ပေးရန် အတွက် ၂၀၁၈-၂၀၁၉ ဘဏ္ဍာရေးနှစ်တွင် ရန်ပုံငွေလျာထားဆောင်ရွက်ပေးရန် အစီအစဉ်ရှိ/မရှိနှင့် မရှိသေးပါက မည်သည့်ဘဏ္ဍာရေးနှစ်တွင် လျာထားဆောင်ရွက်ပေးနိုင်မည်ကို သိရှိလိုကြောင်း မဲဆန္ဒရှင်ပြည်သူများကိုယ်စား ဥက္ကဌကြီးမှတစ်ဆင့် မေးမြန်းအပ်ပါတယ်ခင်ဗျား။ ကျေးဇူးတင်ပါတယ်။</speech>
<speech type='speaker'>
စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက ဖြေကြားရန် ဖြစ်ပါတယ်။
</speech>
<speech><agency id='11'>ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>လေးစား အပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ရှမ်းပြည်နယ် (မြောက်ပိုင်း)၊ တန့်ယန်းမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးစိုင်းမောင်ပွင့်ရဲ့ ရှမ်းပြည်နယ် (မြောက်ပိုင်း)၊ လားရှိုးခရိုင်၊ တန့်ယန်းမြို့၊ မိုင်းပတ်ကျေးရွာအုပ်စု၊ မန်ပန်ရွာမှာရှိတဲ့ မန်ပန်ဆည်အား ကွန်ကရစ်ဆည်အဖြစ် တည်ဆောက်နိုင်ဖို့အတွက် ၂၀၁၈-၂၀၁၉ ဒုတိယခြောက်လပတ်မှာ ရန်ပုံငွေ လျာထားဆောင်ရွက်နိုင်ခြင်းရှိ/မရှိနှင့် မရှိသေးပါက အဘယ်ကြောင့်ဆိုတဲ့မေးခွန်းနှင့်စပ်လျဉ်းပြီး စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနမှ ပြန်လည်ဖြေကြားပေးပါမယ်။ ဥက္ကဋ္ဌကြီးခင်ဗျား။ ရှမ်းပြည်နယ်(မြောက်ပိုင်း)၊ လားရှိုးခရိုင်၊ တန့်ယန်းမြို့နယ်၊ မိုင်းပတ် ကျေးရွာ အုပ်စု၊ မန်ပန်ကျေးရွာမှာရှိတဲ့ နမ့်ပတ်ချောင်းပေါ်မှာ သစ်၊ ဝါးတွေနဲ့ တည်ဆောက်ထားတဲ့ဆည်ဟာ ယာယီရေလွှဲဆည်ဖြစ်ပါတယ်။ ဆည်မြောင်းနှင့် ရေအသုံးချမှုစီမံခန့်ခွဲရေးဦးစီးဌာနရဲ့ စီမံခန့်ခွဲမှု အောက်မှာမရှိဘဲ ဒေသနေတောင်သူလယ်သမားတွေအနေနဲ့ ကိုယ်ထူကိုယ်ထတည်ဆောက်ထားတဲ့ လက်ရိုက်ရေလွှဲဆည်ဖြစ်ပြီးတော့ အဆိုပါဆည်ရေနှင့် မိုးစပါးဧက ၁၅၀ ခန့်ကို စိုက်ပျိုးရေပေးဝေ စိုက်ပျိုးလျက်ရှိကြောင်း သိရပါတယ်။ အဆိုပါလက်ရိုက်ရေလွှဲဆည်ဟာ သစ်၊ ဝါးများနှင့် တည်ဆောက်ထားတဲ့အတွက်ကြောင့်လည်းပဲ မိုးရာသီမှာ ချောင်းရေစီးတိုက်စားထိခိုက်ပျက်စီးပြီးတော့ စိုက်ပျိုးရေ အခက်အခဲတွေဖြစ်ပေါ်လျက်ရှိကြောင်း သိရှိရပါတယ်။ ဒါကြောင့် အခိုင်အမာရေလွှဲဆည် အဖြစ် ပြုပြင်တည်ဆောက်ပေးဖို့နှင့် ဆည်ရေသောက်စနစ်ပြုပြင်ခြင်းလုပ်ငန်းများကို ဆောင်ရွက် ပေးဖို့ လိုအပ်လျက်ရှိပါတယ်။ လွှတ်တော်ကိုယ်စားလှယ်ကြီးရဲ့မေးခွန်းပါ သံကူကွန်ကရစ်ရေလွှဲဆည် အဖြစ် အခိုင်အမာတည်ဆောက်ပေးဖို့ကိစ္စရပ်ကတော့ တည်ဆောက်မှုကုန်ကျစရိတ်က များပြားမှာ ဖြစ်ပါတယ်။ ကုန်ကျစရိတ်နှင့် အကျိုးအမြတ်တွက်ခြေကိုက်မှုနည်းပါးတဲ့အတွက် တည်ဆောက်မှု ကုန်ကျစရိတ်နည်းပါးတဲ့ အမျိုးအစားဖြစ်တဲ့ လက်ရိုက်ကျောက်ဖြည့်ရေလွှဲဆည်အဖြစ်သာ တည်ဆောက်ရန်သင့်လျော်မှုရှိကြောင်း ဆည်ရေသောက်စနစ်ပြုပြင်ခြင်းလုပ်ငန်းအပါအဝင် အဆိုပါ လုပ်ငန်းတွေကို တွက်ချက်စိစစ်တဲ့အခါမှာ ခန့်မှန်းကုန်ကျငွေကျပ် ၁၃၀ သန်း ကုန်ကျမှာဖြစ်ကြောင်း ရရှိပါတယ်။ သို့ဖြစ်တဲ့အတွက် လွှတ်တော်ကိုယ်စားလှယ်ကြီးရဲ့ မေးခွန်းပါ ယာယီလက်ရိုက်ရေလွှဲဆည်ကို လက်ရိုက်ကျောက်ဖြည့်ရေလွှဲဆည်အဖြစ် အခိုင်အမာတည်ဆောက်ဖို့နှင့် ဆည်ရေသောက်စနစ် ပြုပြင်ခြင်းလုပ်ငန်းများဆောင်ရွက်နိုင်ဖို့အတွက် လိုအပ်တဲ့ရန်ပုံငွေကို ရှမ်းပြည်နယ်အစိုးရအဖွဲ့ရဲ့ ၂၀၁၈-၂၀၁၉ (အောက်တိုဘာ-စက်တင်ဘာ)ဘဏ္ဍာရေးနှစ် ရှမ်းပြည်နယ်အစိုးရအဖွဲ့ရန်ပုံငွေမှာ ထည့်သွင်းလျာထားတောင်းခံနိုင်ဖို့အတွက် ရှမ်းပြည်နယ်အစိုးရအဖွဲ့နှင့်လည်း ညှိနှိုင်းထားပြီး ဖြစ်ပါ တယ်။ ရန်ပုံငွေရရှိမှုအပေါ် မူတည်ပြီး မိမိတို့ဆည်မြောင်းနှင့် ရေအသုံးချမှုစီမံခန့်ခွဲရေးဦးစီးဌာနမှ လုပ်ငန်းများကို အကောင်အထည်ဖော်ဆောင်ရွက်ပေးသွားမည်ဖြစ်ပါကြောင်း လွှတ်တော် ကိုယ်စားလှယ်ကြီးရဲ့ မေးခွန်းအပေါ် ပြန်လည်ရှင်းလင်းဖြေကြားအပ်ပါတယ်။ ကျေးဇူးတင်ပါတယ်။</speech>
</Q-A>
<Q-A>
<title>
အင်းတော်မြို့နယ်အတွင်းရှိ ငါးမွေးတောင်သူများအား မြေအသုံးချမှုလယ(၃ဝ)ကို လွယ်ကူ အဆင်ပြေစွာဆောင်ရွက်ပေးနိုင်ခြင်းရှိ/မရှိနှင့် စပ်လျဉ်းသည့်မေးခွန်း
</title>
<speech type='speaker'>
အင်းတော်မဲဆန္ဒနယ်မှ ဒေါက်တာဒေါ်ပြီး မေးမြန်းဖို့ ဖြစ်ပါတယ်။
</speech>
<speech><mp id='372'>ဒေါက်တာဒေါ်ပြုံး(အင်းတော်မဲဆန္ဒနယ်)</mp> လေးစားရပါသော ပြည်သူ့လွှတ်တော် ဥက္ကဌကြီးနှင့် အားလုံးမင်္ဂလာပါရှင်။ ကျွန်မကတော့ အင်းတော်မဲဆန္ဒနယ်မှ ဒေါက်တာဒေါ်ပြီး ဖြစ်ပါ တယ်။ အင်းတော်မြို့နယ်အတွင်းရှိ ငါးမွေးတောင်သူများ မြေအသုံးချမှုလယ(၃၀)ကို လွယ်ကူ အဆင်ပြေစွာ ဆောင်ရွက်ပေးနိုင်ခြင်းရှိ/မရှိမေးခွန်းကို ဥက္ကဋ္ဌကြီးမှတစ်ဆင့် မေးမြန်းသွားမှာဖြစ်ပါ တယ်ရှင်။ ဥက္ကဌကြီးရှင့်။ မေးခွန်းမေးမြန်းရတဲ့ ရည်ရွယ်ချက်ကတော့ ငါးမွေးတောင်သူများအတွက် လိုအပ်နေတဲ့ နည်းပညာအရင်းအနှီး၊ အထောက်အပံ့များကို နိုင်ငံတော်ကပေးအပ်နေတဲ့နေရာမှာ ဥပဒေနဲ့အညီ ငါးမွေးတောင်သူများ စနစ်တကျရယူပြီး တောင်သူများရဲ့ လူနေမှုစနစ် ဖွံ့ဖြိုးတိုးတက် စေရေးဆိုတဲ့ ရည်ရွယ်ချက်နဲ့ ကျွန်မမေးခွန်းမေးမြန်းမှာဖြစ်ပါတယ်။ ဥက္ကဋ္ဌကြီးရှင့်။ ကျွန်မမေးခွန်းနဲ့ ဆင်တူတဲ့မေးခွန်းများကို ကြယ်ပွင့်ပြရော၊ ကြယ်ပွင့်မပြရော စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာနက အနည်းဆုံးသုံးကြိမ်ထက်မနည်း ဖြေကြား သွားပြီးဖြစ်ပါတယ်။ ဒါပေမဲ့ ကျွန်မရဲ့ မေးခွန်းအဓိကကတော့ လယ(၃၀)ကိုလွယ်ကူအဆင်ပြေစွာ ဆောင်ရွက်ပေးရေးကို အဓိကထားမေးမြန်းမှာဖြစ်ပါတယ်။ လေးစားရပါသော ဥက္ကဌကြီးရှင့်။ ငါးမွေး တောင်သူများရဲ့ မြေအသုံးချမှုလယ(၃၀)ကို လျှောက်ထားကြရာမှာ လယ်မြေဆိုရင် လယ်မြေကို အခြားနည်းအသုံးပြုခွင့်လျှောက်ထားခြင်း၊ လယ်မြေမှတစ်ပါး အခြားလယ်ယာမြေများကို အသုံးပြု ခွင့်လျှောက်ထားခြင်းနဲ့ မြေလွတ်၊ မြေလပ်၊ မြေရိုင်းများအသုံးပြုခြင်းအတွက် လျှောက်ထားခြင်းတို့ကို ပြဋ္ဌာန်းထားတဲ့ဥပဒေ၊ နည်းဥပဒေများနဲ့အညီ ဥပဒေများကို ငါးမွေးတောင်သူများ နားလည်သိရှိထား ကြပြီးဖြစ်ပါတယ်။ ။ ဥက္ကဋ္ဌကြီးရှင့်။ အင်းတော်မြို့နယ်အတွင်းရှိ ငါးမွေးတောင်သူများဟာ ၁၉၈၈-၁၉၈၉ ခုနှစ် လောက်ကစပြီး ငါးများစတင်မွေးမြူခဲ့တာဖြစ်ပါတယ်။ ၂၀၀၆ ခုနှစ်မှာတော့ နိုင်ငံတော်က ငါးမွေး တောင်သူများ ဖွံ့ဖြိုးတိုးတက်စေဖို့ ထီးချိုင့်မြို့နယ်၊ အင်ကြင်းကုန်းမှာ ငါးသားပေါက်စခန်းတစ်ခုနဲ့ အခြားငါးသားပေါက်စခန်းငယ်များကို စတင်ဖွင့်လှစ်ထောက်ပံ့ပေးခဲ့ပါတယ်။ သူတို့ဟာ ၁၉၉၉ ခုနှစ် ကစတင်ပြီး မြေအသုံးချမှုအတွက် လန(၃၉)ရရှိရန် ကသာခရိုင်၊ အေးချမ်းဖြိုးကောင်စီရဲ့ လမ်းညွှန်မှုနဲ့ လျှောက်ထားခဲ့ကြပါတယ်။ ယနေ့အထိ လန(၃၉)ကို မရရှိခဲ့ပါဘူး။ ဥက္ကဌကြီးရှင့်။ တောင်သူများဟာ နှစ်စဉ်ရေလွှမ်း၊ ရေမြုပ်ပြီး စိုက်ပျိုးမရတဲ့မြေယာများ၊ လယ်ယာမြေများ၊ မြေလွတ်၊ မြေလပ်၊ မြေရိုင်းများနဲ့ လျှိုမြောင်များကိုပိတ်ခြင်းများဖြင့် ရလာတဲ့မြေများပေါ်မှာဘဲ တစ်စတစ်စတိုးချဲ့လာပြီး မြို့နယ်အလှမ်းကွာဝေးလှတဲ့ ကျေးလက်များမှာသာ ငါးမွေးမြူ တာဖြစ်ပါတယ်။ ကျေးလက်ငါးမွေး တောင်သူများဟာ ယာယီလိုင်စင်များဖြင့်သာ ရပ်တည်ကြရတဲ့အတွက် တရားမဝင်မွေးမြူရေးသမား များအဖြစ် သိမ်ငယ်ကြရပါတယ်။ ယခုအခါ လန(၃၉)မဟုတ်တော့ဘဲ လယ(၃၀)အဖြစ် လျှောက်ထား ကြရပါတယ်။ လယ်မြေကို ခွင့်ပြုမိန့်မရဘဲ အခြားနည်းအသုံးကိစ္စရပ်များအတွက် နည်းဥပဒေများနှင့် အညီ သတ်မှတ်ဒဏ်ကြေးကို ကျပ် ၁၀ သိန်းထက်မနည်း သတ်မှတ်ဆောင်ရွက်ရမှာဖြစ်ကြောင်း ဗဟိုလယ်ယာမြေစီမံခန့်ခွဲမှုအဖွဲ့က ညွှန်ကြားထားပြီးဖြစ်ပါတယ်။ ဥက္ကဋ္ဌကြီးရှင့်။ တစ်ဧကလျှင် ဒဏ်ကြေး ၁၀ သိန်းထက်မနည်းဆိုတာဟာ ကျေးလက်နေ တောင်သူများအတွက် အလွန်ပဲအခက်အခဲလှပါတယ်။ ဒါကြောင့် အင်းတော်မြို့နယ်မှာ ငါးမွေး တောင်သူ ၁၃၉ ဦး၊ မြေဧက ၃၇၅.၅၅ ဧကပေါ်မှာ ငါးကန်ပေါင်း ၃၂၈ ကန်အတွက် လယ(၃၀)ရရှိ ရေးဟာ အလွန်ပဲခက်ခဲနေပါတယ်။ ဒါကြောင့်မို့လို့ ကျွန်မအကြံတစ်ခုပြုချင်တာကတော့ ဗဟိုလယ်ယာမြေစီမံခန့်ခွဲမှုအဖွဲ့ရယ်၊ စစ်ကိုင်းတိုင်းဒေသကြီးအစိုးရအဖွဲ့တွေနဲ့ စီမံခန့်ခွဲမှုနဲ့ ငါးမွေး တောင်သူများကို ၁၉၈၈-၁၉၈၉ ခုနှစ်ကာလများမှ စတင်တည်ထောင်ပါက ဒဏ်ကြေးငွေလျှော့ချခြင်း၊ မြေအသုံးချမှုခွင့်ပြုခြင်းများကို သတ်မှတ်ရက်အတွင်း စနစ်တကျခွင့်ပြုပေးနိုင်အောင် စီမံချက်များ ချပြီး လုပ်ဆောင်ပေးမယ်ဆိုလို့ရှိရင် ငါးမွေးတောင်သူများ ဝမ်းမြောက်ဝမ်းသာနဲ့ လျှောက်ထားလာမှာ ဖြစ်တယ်လို့ ကျွန်မအကြံပြုချင်ပါတယ်။ ပုဂ္ဂလိကငါးမွေးခြင်းများကို စနစ်တကျမြှင့်တင်ပေးမယ်ဆိုရင် တိုင်းဒေသကြီးအတွင်း စားနပ်ရိက္ခာဖူလုံမှုကို တစ်ဖက်တစ်လမ်းမှ ဖြည့်ဆည်းပေးပြီး စီးပွားဖြစ် ငါးလုပ်ငန်းများကိုအမီပြုလို့ ငါးစာထုတ်လုပ်ခြင်းလုပ်ငန်း၊ ငါးသားပေါက်လုပ်ငန်းများ၊ ငါးမှ တန်ဖိုးမြှင့်ထုတ်ကုန်စက်ရုံများ တည်ထောင်ခြင်းလုပ်ငန်းတို့ကနေ အလုပ်အကိုင်အခွင့်အလမ်းများ များပြားလာပြီး ဆင်းရဲနွမ်းပါးမှုလျော့ချနိုင်မှာဖြစ်ပါတယ်။ သို့ဖြစ်ပါ၍ တစ်ပိုင်တစ်နိုင်မှ စီးပွားဖြစ် ငါးမွေးတောင်သူများအတွက် အခွင့်အရေးများ၊ ပိုင်ဆိုင်မှုများ စနစ်တကျမှန်ကန်စွာရရှိရေးနှင့် တိုင်းဒေသကြီးရဲ့ အခွန်အခဝင်ငွေများ ပိုမိုတိုးတက်စေရန်အတွက် အထက်ပါမေးခွန်းကို ဥက္ကဋ္ဌကြီးမှ တစ်ဆင့် လေးစားစွာမေးမြန်းအပ်ပါတယ်ရှင်။ ကျေးဇူးတင်ပါတယ်။</speech>
<speech type='speaker'>
စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက ဖြေကြားရန် ဖြစ်ပါတယ်။
</speech>
<speech><agency id='11'>ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ စစ်ကိုင်းတိုင်းဒေသကြီး၊ အင်းတော်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာဒေါ်ပြုံး ရဲ့ ငါးကဏ္ဍဖွံ့ဖြိုးတိုးတက်ရေးနဲ့ပတ်သက်ပြီး အကြံပြုချက်များမှာပါဝင်တဲ့ ယခုလိုမေးမြန်းတဲ့ မေးခွန်း ကို ကျေးဇူးတင်ပါတယ်။ ဒီမေးခွန်းနဲ့စပ်လျဉ်းပြီးတော့ စစ်ကိုင်းတိုင်းဒေသကြီးအစိုးရအဖွဲ့ရဲ့ ဖြေကြား ချက်နဲ့အတူ မိမိတို့ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာနမှ ပေါင်းစပ်ရှင်းလင်း ဖြေကြား ပေးပါ့မယ်။ ဥက္ကဋ္ဌကြီးခင်ဗျား။ စစ်ကိုင်းတိုင်းဒေသကြီးအစိုးရအဖွဲ့အနေနဲ့ ဖြေကြားချက်အရ အင်းတော် မြို့နယ်မှာ ငါးမွေးမြူသူဦးရေဟာ ၃၃၉ ဦးရှိပါတယ်။ ငါးမွေးဧရိယာကတော့ ၆၀၃.၁၅ ဧက ရှိပါတယ်။ လယ်မြေပေါ်မှာလုပ်ကိုင်တဲ့သူက လေးဦး၊ ဧရိယာ ၅.၇၀ ဧကရှိပါတယ်။ ယာမြေပေါ်မှာလုပ်ကိုင် နေတာက ၂၅ ဦး၊ ဧရိယာကတော့ ၄၅.၈၃ ဧကရှိပါတယ်။ ဥယျာဉ်မြေပေါ်မှာ လုပ်ကိုင်နေတာက တစ်ဦး၊ ဧရိယာ ၀.၈၃ ဧကရှိပါတယ်။ မြေလွတ်၊ မြေလပ်ပေါ်မှာလုပ်ကိုင်တာက ၃၀၉ ဦးရှိပြီးတော့ ဧရိယာ ၅၅၀.၇၉ ဧကရှိပါတယ်။ အဆိုပါမြေများနဲ့ပတ်သက်ပြီး အခြားနည်းအသုံးပြုခွင့် ခွင့်ပြုမိန့် မရရှိသေးတဲ့ အခြေအနေဖြစ်ကြောင်း စိစစ်ရရှိပါတယ်။ ဥက္ကဋ္ဌကြီးခင်ဗျား။ နိုင်ငံနှင့်အဝန်း စိုက်ပျိုးမြေအဖြစ်တည်ရှိနေတဲ့ လယ်ယာမြေတွေပေါ်မှာ ငါးမွေးမြူခြင်းအပါအဝင် အခြားနည်းအသုံးပြုမယ်ဆိုရင် လယ်ယာမြေဥပဒေအရ အခန်း(၁၀)ပုဒ်မ ၂၉၊ ပုဒ်မ ၃၀(က)၊ ၃၀(ခ)တို့အရ စနစ်တကျလျှောက်ထားပြီး ဥပဒေ၊ လုပ်ထုံးလုပ်နည်းများနှင့်အညီ ဆောင်ရွက်တဲ့အခါမှာ ခွင့်ပြုတဲ့အနေအထားမျိုးရှိပါတယ်။ လယ်မြေဖြစ်မယ်ဆိုရင် ဗဟိုလယ်ယာမြေ စီမံခန့်ခွဲမှုအဖွဲ့ရဲ့ အတည်ပြုချက်နဲ့ဆောင်ရွက်ပေးပါတယ်။ လယ်မြေမှတစ်ပါး အခြားလယ်ယာမြေ ဖြစ်မယ်ဆိုရင်တော့ သက်ဆိုင်ရာတိုင်းဒေသကြီး သို့မဟုတ် ပြည်နယ်အစိုးရအဖွဲ့ရဲ့ ခွင့်ပြုချက်ဖြင့် လည်းကောင်း၊ ဥပဒေပါညွှန်ကြားချက်များနှင့်အညီ ခွင့်ပြု ပေးလျက်ရှိကြောင်း တင်ပြအပ်ပါတယ်။ ဒီလိုခွင့်ပြု ပေးရာမှာ လျှောက်ထားလိုသူဟာ မိမိရဲ့ အမှန်တကယ်အသုံးမယ်ဆိုတဲ့ ကတိဝန်ခံချက်၊ လုပ်ငန်းစီမံချက်၊ အသုံးပြုမယ့် အဆောက်အဦပြမြေပုံ(Site Plan)နဲ့တကွ လုပ်ငန်းအမျိုးအစား ပေါ်မှာမူတည်ပြီးတော့ သက်ဆိုင်ရာဦးစီးဌာနများရဲ့ ထောက်ခံချက်နဲ့ လယ်ယာမြေစီမံခန့်ခွဲမှုအဖွဲ့ အဆင့်ဆင့်ရဲ့ သဘောထားမှတ်ချက်အရ ဝန်ကြီးဌာနကိုတင်ပြဖို့လိုပါတယ်။ ဝန်ကြီးဌာနအနေနဲ့ လယ်ယာမြေအခြားနည်းသုံးစွဲခွင့် ခွင့်ပြုမိန့်ထုတ်ပေးတဲ့အခါမှာ နိုင်ငံတော်ရဲ့ စားနပ်ရိက္ခာဖူလုံစေရေး ကို ထိခိုက်တာမျိုးရှိ/မရှိ၊ ပတ်ဝန်းကျင်ကို ထိခိုက်မှုရှိ/မရှိနဲ့ ဒေသဖွံ့ဖြိုးတိုးတက်ရေးကို ရေရှည် အကျိုးပြုမယ့်လုပ်ငန်းများဖြစ်/မဖြစ်တို့ကို စိစစ်ပြီး ခွင့်ပြုပေးလျက်ရှိပါကြောင်း တင်ပြအပ်ပါတယ်။ လယ်ယာမြေပေါ်မှာ အခြားနည်းအသုံးပြုခွင့် လျှောက်ထားခြင်းမရှိဘဲ၊ ခွင့်ပြုထားခြင်း လည်းမရှိသေးဘဲနဲ့ အသုံးပြုမှုများနဲ့ပတ်သက်လို့ကတော့ ၂၀၁၂ ခုနှစ်၊ လယ်ယာမြေဥပဒေ ပုဒ်မ ၁၉ အရ အဆိုပါဥပဒေပုဒ်မ ၁၂ ပါ စည်းကမ်းချက်အားလုံးကိုဖြစ်စေ၊ စည်းကမ်းချက်တစ်ရပ်ရပ်ကိုဖြစ်စေ၊ လိုက်နာရန် ပျက်ကွက်လို့ရှိရင် အောက်ဖော်ပြပါ အမိန့်တစ်ရပ်ရပ်ဖြစ်စေ၊ တစ်ရပ်ထက်ပို၍ဖြစ်စေ ချမှတ်နိုင်တယ်ဆိုပြီးတော့ ပြစ်ဒဏ်များချမှတ်ထားတာ (၄)ချက်ရှိပါတယ်။ အဲဒါတွေကတော့ သတ်မှတ် ထားတဲ့ ဒဏ်ကြေးငွေပေးဆောင်စေတာ၊ သတ်မှတ်ထားတဲ့ နည်းလမ်းအတိုင်း လယ်ယာမြေကို ဆောင်ရွက်စေတာ၊ လယ်ယာမြေပေါ်ကနေ နှင်ထုတ်လိုက်တဲ့သူကို နှင်ထုတ်တာနဲ့ လယ်ယာမြေ ပေါ်မှာ ခွင့်ပြုချက်မရှိဘဲ ဆောက်ထားတဲ့အဆောက်အဦတွေရှိမယ်ဆိုရင် ဖယ်ရှားတယ်ဆိုတဲ့ ပြစ်ဒဏ်များဖြစ်ပါတယ်။ တည်ဆဲလယ်ယာမြေဥပဒေပုဒ်မ ၁၉ မှာ ခွင့်ပြုမိန့်မရရှိဘဲ အခြားနည်း ကျူးလွန်အသုံးပြုတဲ့ကိစ္စရပ်တွေမှာ ဒဏ်ကြေးငွေနှင့်ပတ်သက်ပြီးတော့ ချမှတ်ဆောင်ရွက်မှု အနေအထားတွေရှိခဲ့ပါတယ်။ ချမှတ်ဖို့အတွက် ပြဋ္ဌာန်းမှုမရှိသော်လည်းပဲ ကျူးလွန်သုံးစွဲမှုအပေါ်မှာ ဒဏ်ကြေးငွေချမှတ်တဲ့အခါမှာ ယခုလွှတ်တော်ကိုယ်စားလှယ်ကြီးရဲ့ မေးခွန်းမှာပါတဲ့အတိုင်းပဲ ငါးကန်တစ်ဧကကို ၁၀ သိန်းအထက် ဒဏ်ကြေးချသလို ကျန်နေပြည်တော်ကောင်စီအပါအဝင် တိုင်းဒေသကြီးနဲ့ ပြည်နယ်လယ်ယာမြေစီမံခန့်မှုအဖွဲ့အသီးသီးကလည်းပဲ ဒေသအလိုက်ကွဲပြားတဲ့ ဒဏ်ကြေးငွေတွေကို သတ်မှတ်ဆောင်ရွက်လျက်ရှိနေတဲ့ အခြေအနေဖြစ်ပါတယ်။ ဒါကြောင့်မို့လို့ နိုင်ငံနှင့်တစ်ဝန်း သင့်လျော်တဲ့ဒဏ်ကြေးငွေ တစ်ပြေးညီချမှတ်ပြီးတော့မှ တရားဝင်လုပ်ပိုင်ခွင့်ရရှိနိုင်ရေးအတွက်ကိုလည်းပဲ မိမိတို့စီမံဆောင်ရွက်လျက်ရှိကြောင်း တင်ပြအပ်ပါ တယ်။ လက်ရှိအခြေအနေမှာ ပြည်ထောင်စုရှေ့နေချုပ်ရုံးရဲ့ ဥပဒေရေးရာသုံးသပ်ချက်နဲ့အညီ ပြည်ထောင်စုအစိုးရအဖွဲ့၊ လုံခြုံရေးနဲ့ တည်ငြိမ်ရေးနှင့်တရားဥပဒေစိုးမိုးရေးကော်မတီအစည်းအဝေး ကိုတင်ပြပြီးတဲ့နောက် အဆိုပါကော်မတီရဲ့ စိစစ်ထောက်ခံမှုနဲ့အတူ နိုင်ငံတော်သမ္မတရုံးကိုလည်းပဲ ဆက်လက်တင်ပြဆောင်ရွက်ထားရှိပြီးဖြစ်ကြောင်း တင်ပြအပ်ပါတယ်။ ပြည်ထောင်စုအစိုးရအဖွဲ့ရဲ့ လမ်းညွှန်၊ ဆုံးဖြတ်ချက်များနှင့်အညီ ရရှိပြီးဆိုပါက မိမိတို့ပြဋ္ဌာန်းထားချက်များနဲ့အညီ စည်းမျဉ်း စည်းကမ်း၊ အမိန့်ညွှန်ကြားချက်များ ထုတ်ပြန်ဆောင်ရွက်သွားပြီးတော့ တစ်နိုင်ငံလုံးတစ်ပြေးညီ ဆက်လက်ဆောင်ရွက်သွားနိုင်မယ့် အခြေအနေဖြစ်ကြောင်း တင်ပြအပ်ပါတယ်။ သို့ဖြစ်တဲ့အတွက် စစ်ကိုင်းတိုင်းဒေသကြီး၊ အင်းတော်မဲဆန္ဒနယ် ပြည်သူ့လွှတ်တော် ကိုယ်စားလှယ် ဒေါက်တာဒေါ်ပြုံးရဲ့ အင်းတော်မြို့နယ်အတွင်းမှာရှိတဲ့ ငါးမွေးတောင်သူတွေကို မြေအသုံးချမှုလယ(၃၀) လွယ်ကူအဆင်ပြေစွာ ဆောင်ရွက်ပေးနိုင်ခြင်းရှိ/မရှိ မေးခွန်းနဲ့စပ်လျဉ်းပြီး လယ်ယာမြေပေါ်မှာ ငါးမွေးမြူရေးလုပ်ကိုင်လျက်ရှိပြီး အခြားနည်းအသုံးပြုခွင့်မရရှိသေးတဲ့ ငါးမွေးမြူသူများအနေနဲ့ ဥပဒေနှင့်အညီ လျှောက်ထားဆောင်ရွက်ရန်ဖြစ်ပါမယ်။ ယင်းအပေါ်မှာ ၂၀၁၂ ခုနှစ်၊ လယ်ယာမြေဥပဒေနှင့်အညီ ဆောင်ရွက်ပေးသွားမည်ဖြစ်ပါကြောင်းနှင့် ဥပဒေပါ ပြဋ္ဌာန်းချက်များနှင့် ညီညွတ်မှုမရှိသူများအတွက်ကိုမူ ထိုက်သင့်တဲ့ဒဏ်ကြေးငွေတွေ ချမှတ်ခြင်း၊ ထိုက်သင့်တဲ့ပြစ်ဒဏ်များချမှတ်ခြင်းတို့ကို တစ်နိုင်ငံလုံးတစ်ပြေးညီ ဆောင်ရွက်သွားနိုင်ဖို့အတွက် စီမံထားရှိပြီးဖြစ်ပါကြောင်း လွှတ်တော်ကိုယ်စားလှယ်ကြီးရဲ့ မေးခွန်းကို ပြန်လည်ရှင်းလင်းဖြေကြား အပ်ပါတယ်။ ကျေးဇူးတင်ပါတယ်။</speech>
<speech type='speaker'> မိုက်ပေးပါ။</speech>
<speech><mp id='372'>ဒေါက်တာဒေါ်ပြုံး(အင်းတော်မဲဆန္ဒနယ်)</mp> ဥက္ကဌကြီးရှင့်။ ဆက်စပ်မေးခွန်း မေးခွင့်ပြုပါ။ ဒုတိယဝန်ကြီးကတော့ လျှောက်ထားရာမှာ လျှောက်ထားမှုအဆင့်ဆင့်နဲ့ ဗဟိုလယ်ယာမြေ စီမံခန့်ခွဲမှုအဖွဲ့ရဲ့ လုပ်ပိုင်ခွင့်အဆင့်ဆင့်ကို ဖြေကြားသွားပြီးဖြစ်ပါတယ်။ ကျွန်မမေးမြန်းချင်တာတော့ ကျွန်မတို့ရဲ့ နိုင်ငံနှင့်အဝန်း တစ်ပြေးညီချမှတ်ထားတဲ့ ဒဏ်ကြေးများဟာ ဥပမာအားဖြင့် ရန်ကုန်တိုင်းဒေသကြီးလိုမျိုးဆိုရင် တစ်ဧက ၁၀ သိန်းထက်မနည်းဟာ အင်မတန်မှ ပေးဆောင်ရတာ လွယ်ကူပါတယ်။ မြေကြီးဟာအင်မတန်ကောင်းတဲ့အတွက် ပေးဆောင်ရတာလွယ်ကူပါတယ်။ ကျွန်မတို့လို ကျေးလက်တောင်သူများအတွက်ကတော့ တစ်ဧက ၁၀ သိန်းအထက်ဆိုတာ အင်မတန် ခက်ခဲနေပါတယ်ဆိုတာ ကျွန်မမေးခွန်းမှာ ဖော်ပြပြီးဖြစ်ပါတယ်။ အဲဒီတော့ ကျွန်မရဲ့အကြံပေးချက် အတိုင်းပဲ တိုင်းဒေသကြီးအစိုးရနဲ့ ဗဟိုလယ်ယာမြေစီမံခန့်ခွဲမှုအဖွဲ့နဲ့ ပူးပေါင်းပြီးတော့ စီမံချက် တစ်ရပ်ရေးဆွဲပြီးတော့ ငါးမွေးတောင်သူများကို ဥပဒေဘောင်အတွင်း ဝင်ရောက်လာပြီးတော့မှ နိုင်ငံတော်ရဲ့ အခွန်အခများရရှိအောင် ဆောင်ရွက်ပေးနိုင်ခြင်းရှိ/မရှိကို ဒုတိယဝန်ကြီးဖြေကြားပေးဖို့ ကျွန်မ ဥက္ကဋ္ဌကြီးမှတစ်ဆင့် မေးမြန်းလိုပါတယ်ရှင့်။ ကျေးဇူးတင်ပါတယ်။</speech>
<speech type='speaker'> ဒုတိယဝန်ကြီးဖြေကြားပေးပါ။</speech>
<speech><agency id='11'>ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>လွှတ်တော်ကိုယ်စားလှယ်ကြီးကို ကျေးဇူးတင်ပါတယ်။ ကျွန်တော်တို့ တိုင်းဒေသကြီး/ ပြည်နယ် အသီးသီးမှာ အခြားနည်းကိုခွင့်ပြုချက်မရရှိဘဲ သုံးစွဲတဲ့အခါမှာ ဒေသအလိုက်ပြစ်ဒဏ်ချမှတ်ပြီးတော့ ဒဏ်ကြေးချမှတ်ပြီးတော့ ဆောင်ရွက်မှုမှာ နေရာဒေသပေါ်မှာမူတည်ပြီးတော့ ကွဲပြားခြားနားမှု ရှိပါတယ်။ တချို့ဆို ၁၀ သိန်း မြန်မာပြည်အထက်ပိုင်းမှာ တချို့ တိုင်းဒေသကြီးတွေမှာဆိုရင် သိန်း ၁၅၀၊ ၁၈၀၊ ၂၀၀ စသည်ဖြင့် မြေအပေါ်မှာမူတည်ပြီးတော့ အခြားနည်းအားလုံးအတွက်ကို ပြစ်ဒဏ်ချမှတ်တဲ့ကိစ္စဖြစ်ပါတယ်။ အခုဆိုလို့ရှိရင် လွှတ်တော်ကိုယ်စားလှယ်ကြီး မေးခွန်းမှာပါတဲ့ အောက်ခြေမှာ တကယ့်ငါးမွေးမြူရေးလုပ်ငန်းနဲ့ မိမိတို့ရဲ့ အသက်မွေးဝမ်းကျောင်းဘဝကို ထူထောင်နေကြတဲ့ သူတွေအတွက်ကိုလည်းပဲ ထိုက်သင့်တဲ့ ဒဏ်ကြေးဖြစ်ဖို့အတွက်ကို ကျွန်တော်တို့ တွေ အစီအမံရေးဆွဲထားပြီးဖြစ်ပါတယ်။ ကျွန်တော်ကြားတဲ့အထဲမှာလည်း ပါပြီးဖြစ်သလို ပြည်ထောင်စုအစိုးရအဖွဲ့ကို ဒီအစီအမံသဘောတူခွင့်ပြုနိုင်ဖို့အတွက် တင်ပြထားပြီးဖြစ်တဲ့အတွက် ကြောင့် မကြာခင်မှာ အားလုံးအဆင်ပြေတဲ့ အခြေအနေမျိုး ဖန်တီးဆောင်ရွက်သွားနိုင်မယ်ဆိုတဲ့ အကြောင်း လွှတ်တော်ကိုယ်စားလှယ်ကြီးရဲ့ ဆက်စပ်မေးခွန်းအပေါ် ပြန်လည်ရှင်းလင်းဖြေကြား အပ်ပါတယ်။ ကျေးဇူးတင်ပါတယ်။</speech>
</Q-A>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီနေ့အတွက် မေးခွန်းများ မေးမြန်းခြင်း၊ ဖြေကြားခြင်း အစီအစဉ်ပြီးပါပြီ။
</speech>
</QASection>
<BillSection>
<bill>
<title>အမျိုးသားလွှတ်တော်က ပြင်ဆင်ချက်ဖြင့် ပြန်လည်ပေးပို့လာသော သစ်တောဥပဒေကြမ်းကို လက်ခံရရှိကြောင်းနှင့် ပြင်ဆင်ချက်အဆိုတင်သွင်းလိုသည့် လွှတ်တော်ကိုယ်စားလှယ်များ အမည်စာရင်းတင်သွင်းနိုင်ကြောင်း လွှတ်တော်သို့အသိပေးတင်ပြခြင်း</title>
<speech type='speaker'>
အစီအစဉ် ၆ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်သူ့လွှတ်တော်မှာ စတင်ဆွေးနွေး၍ ပြင်ဆင်ချက်ဖြင့် အတည်ပြုခဲ့ပြီး အမျိုးသားလွှတ်တော်သို့ ပေးပို့ထားသော သစ်တောဥပဒေကြမ်းကို ၁၃-၆-၂၀၁၈ ရက်နေ့မှာ အမျိုးသားလွှတ်တော်က ပြင်ဆင်ချက်ဖြင့် ပြန်လည်ပေးပို့လာပါတယ်။ ပြင်ဆင်ချက်မိတ္တူများကိုလည်း ကိုယ်စားလှယ်များထံ ဖြန့်ဝေထားပြီး ဖြစ်ပါတယ်။ ယင်းဥပဒေကြမ်းနဲ့စပ်လျဉ်းပြီး အမျိုးသားလွှတ်တော်၏ ပြင်ဆင်ချက် အပေါ် ဆွေးနွေးရန် အဆိုတင်သွင်းသူများအနေနဲ့ ပြင်ဆင်လို့သည့် ဥပဒေကြမ်း၏ အပိုဒ်၊ အပိုဒ်ခွဲ၊ အကြောင်းအရာတို့ကို တိတိကျကျဖော်ပြ၍ ၂၂-၆-၂၀၁၈ ရက်(သောကြာနေ့)ညနေ ၄ နာရီ နောက်ဆုံးထားပြီး ပြည်သူ့လွှတ်တော်ရုံး၊ ညွှန်ကြားရေးမှူးချုပ်ထံ အမည်စာရင်းတင်သွင်းရန် ဖြစ်ကြောင်း အသိပေးကြေညာပါတယ်။
</speech>
<speech type='speaker'>
လွှတ်တော်ကိုယ်စားလှယ်များခင်ဗျာ။ အစည်းအဝေးကို ၁၅ မိနစ်ခန့် ခေတ္တရပ်နားပါမယ်။
</speech>
</bill></BillSection>
<MotionSection>
<motion><new_section>
<title>
ဦးထွန်းထွန်း၊ ပွင့်ဖြူမဲဆန္ဒနယ်က တိုင်းပြည်စီးပွားဖွံ့ဖြိုးတိုးတက်ရေး၊ တောင်သူ လယ်သမားများ၏ဘဝ မြင့်မားတိုးတက်စေရေးနှင့် စိုက်ပျိုးရေးနည်းပညာများ ဖွံ့ဖြိုး တိုးတက်စေရန်အတွက် နိုင်ငံအဝန်း စိုက်ပျိုးရေးနည်းပညာပေးသင်တန်းများ၊ နှီးနှော ဖလှယ်ပွဲများ ကျင်းပပြုလုပ်ပေးပါရန် ပြည်ထောင်စုအစိုးရအား တိုက်တွန်းကြောင်း အဆိုကို လွှတ်တော်ကိုယ်စားလှယ်များက ဆွေးနွေးခြင်း
</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ဦးထွန်းထွန်း၊ ပွင့်ဖြူမဲဆန္ဒနယ်က ဒုတိယအကြိမ် ပြည်သူ့လွှတ်တော် အဋ္ဌမပုံမှန်အစည်းအဝေး ဆဋ္ဌမနေ့ (၂၃-၅-၂၀၁၈ ရက်နေ့)တွင် တင်သွင်းသွားတဲ့ တိုင်းပြည်စီးပွားဖွံ့ဖြိုးတိုးတက်ရေး၊ တောင်သူလယ်သမားများ၏ဘဝ မြင့်မားတိုးတက်စေရေးနှင့် စိုက်ပျိုးရေးနည်းပညာများ ဖွံ့ဖြိုးတိုးတက်စေရန်အတွက် နိုင်ငံအဝန်း စိုက်ပျိုးရေးနည်းပညာပေးသင်တန်းများ၊ နှီးနှောဖလှယ်ပွဲများ ကျင်းပပြုလုပ်ပေးပါရန် ပြည်ထောင်စု အစိုးရအား တိုက်တွန်းကြောင်းအဆိုကို ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၇၀ အရဆောင်ရွက်သွားမှာဖြစ်ပါတယ်။ ယင်းအဆိုနှင့်စပ်လျဉ်းပြီး ဆွေးနွေးမယ့်ကိုယ်စားလှယ်ကိုးဦးရှိပါ တယ်။
</speech>
<speech type='speaker'>
ပထမဦးစွာ မင်းဘူးမဲဆန္ဒနယ်မှ ဦးဝင်းဝင်းက ဆွေးနွေးဖို့ ဖြစ်ပါတယ်။
</speech>
<speech><mp id='274'>ဦးဝင်းဝင်း(မင်းဘူးမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုဝန်ကြီးနှင့် ဧည့်သည်တော်များအားလုံး ကိုယ်စိတ်နှစ်ဖြာကျန်းမာချမ်းသာကြပါစေလို့ ရှေးဦးပဏာမ မေတ္တာများ ပို့သအပ်ပါတယ်။ ကျွန်တော်ကတော့ မင်းဘူးမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဝင်းဝင်း ဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဌကြီးခင်ဗျား။ ပွင့်ဖြူမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးထွန်းထွန်း တင်သွင်းထားတဲ့ တိုင်းပြည်စီးပွားဖွံ့ဖြိုးတိုးတက်ရေး၊ တောင်သူ လယ်သမားများ၏ဘဝ မြင့်မားတိုးတက်စေရေးနှင့် စိုက်ပျိုးရေးနည်းပညာများ ဖွံ့ဖြိုးတိုးတက်စေ ရန်အတွက် နိုင်ငံအဝန်း စိုက်ပျိုးရေးနည်းပညာပေးသင်တန်းများ၊ နှီးနှောဖလှယ်ပွဲများ ကျင်းပပြုလုပ် ပေးပါရန် ပြည်ထောင်စုအစိုးရအား တိုက်တွန်းကြောင်းအဆိုကို ထောက်ခံဆွေးနွေးသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ အဆိုရှင်ရဲ့ အဆိုကို ခွဲခြမ်းစိတ်ဖြာကြည့်တဲ့အခါမှာ တိုင်းပြည်ရဲ့ စီးပွားရေး အခြေအနေတွေဖွံ့ဖြိုးတိုးတက်ဖို့၊ တောင်သူလယ်သမားတွေရဲ့ ဘဝမြင့်မားတိုးတက်လာစေဖို့နဲ့ စိုက်ပျိုးရေးနည်းပညာတွေဖွံ့ဖြိုးတိုးတက်လာစေဖို့အတွက် ရည်ရွယ်ပြီး နိုင်ငံအဝန်းမှာ စိုက်ပျိုးရေး နည်းပညာပေးသင်တန်းတွေနဲ့ နှီးနှောဖလှယ်ပွဲတွေ ကျင်းပပြုလုပ်ပေးဖို့အတွက် တိုက်တွန်းထား ကြောင်း သိရှိရပါတယ်။ ကျွန်တော်တို့နိုင်ငံဟာ စိုက်ပျိုးရေးနိုင်ငံဖြစ်သည်နှင့်အညီ နိုင်ငံ့လူဦးရေရဲ့ ၇၀ ရာခိုင်နှုန်းသောပြည်သူတွေဟာ ကျေးလက်နေပြည်သူတွေဖြစ်ပြီး ကျေးလက်နေပြည်သူအများစု ဟာလည်း တောင်သူလယ်သမားများပင်ဖြစ်ပါတယ်။ အဆိုရှင်တင်ပြသွားသလို တမျိုးသားလုံးရဲ့ ပြည်တွင်းအသားတင်ထုတ်လုပ်မှုနှင့် ဝန်ဆောင်မှုတန်ဖိုးရဲ့ GDP မှာ ၃၀ ရာခိုင်နှုန်းဟာ လယ်ယာ သားငါးကဏ္ဍမှရရှိရာ ပင်မထုတ်လုပ်သူများဟာ တောင်သူလယ်သမားများပင်ဖြစ်ပါတယ်။ စိုက်ပျိုးရေး နှင့် အသက်မွေးဝမ်းကျောင်းပြုနေကြတဲ့ တောင်သူဦးကြီးတွေမှာတော့ လိုအပ်ချက်တွေ များစွာရှိနေပါ သေးတယ်။ ဥက္ကဌကြီးခင်ဗျား။ ထုထည်ကြီးမားလှတဲ့ တောင်သူလယ်သမားထုကြီးနဲ့ အလုပ်သမားလူတန်း စားတို့ရဲ့ ဘ၀ သာယာစိုပြည်ရေးဟာ မြန်မာပြည်ရဲ့ နိုင်ငံရေးသာလျှင်ဖြစ်တယ်လို့ ၁၉၆၂ ခုနှစ် ဝန်းကျင်ကတည်းက မှတ်ချက်ပြုခဲ့ကြပါတယ်။ တောင်သူလယ်သမားဦးကြီးတို့ရဲ့ ပြဿနာအရပ်ရပ်ကို အဖြေရှာရန်အတွက်ဟုဆိုကာ စစ်ကိုင်းခရိုင်၊ အုန်းတောကျေးရွာမှာ ပထမဦးဆုံးအကြိမ် တောင်သူ လယ်သမားဆွေးနွေးပွဲကြီးကို ကျင်းပခဲ့ပါတယ်။ ၁၉၆၂ ခုနှစ်၊ ဒီဇင်ဘာလ ၃၀ ရက်နေ့မှ ၁၉၆၃ ခုနှစ်၊ ဇန်နဝါရီလ ၁ ရက်နေ့အထိ ကျင်းပခဲ့တဲ့ အဲဒီနှီးနှောဖလှယ်ပွဲကို စစ်ကိုင်း၊ မြင်းမူ၊ မြောင်၊ ငါန်းဇွန် မြို့နယ်များမှ တောင်သူ ၇၁၄ ဦးနဲ့ မန္တလေးတိုင်းဒေသကြီး၊ ကျောက်ဆည်ခရိုင်၊ စစ်ကိုင်းဒေသကြီး၊ မကွေးတိုင်းဒေသကြီးတို့မှ တောင်သူပေါင်းတစ်သိန်းကျော်တို့ တက်ရောက်ခဲ့ကြသလို ထိုစဉ် ကတည်းက စက်မှုလယ်ယာကို ရှေးရှုပြီးတော့ ပြောင်းလဲဖို့အတွက် ထွန်စက်ကိရိယာတွေကို လယ်သမားကြီးများကိုယ်တိုင် လေ့လာခွင့်ရရှိခဲ့ကြောင်းလည်း လေ့လာသိရှိရပါတယ်။ အဲဒီလိုပဲ ၁၉၆၃ ခုနှစ်၊ ဇန်နဝါရီလ ၃၀ ရက်နေ့မှ ဖေဖော်ဝါရီလ ၁ ရက်နေ့အထိ အောက်မြန်မာပြည်ဖြစ်တဲ့ ဟင်္သာတခရိုင်၊ ဒူးယားကျေးရွာမှာလည်း တောင်သူဦးကြီးများအတွက် နှီးနှောဖလှယ်ပွဲကို ထပ်မံ ကျင်းပပေးခဲ့ပါတယ်။ ဒါ့အပြင် ၁၉၆၃ ခုနှစ်၊ ဒီဇင်ဘာလ ၃၀ ရက်မှ ၁၉၆၄ ခုနှစ်၊ ဇန်နဝါရီလ ၂ ရက်နေ့အထိ ပုပ္ပားမှာလည်း ဆွေးနွေးပွဲကျင်းပခဲ့ကြပါတယ်။ အဲဒီမှာဆိုရင် သစ်သီးဝလံပြပွဲပြိုင်ပွဲ တွေတောင်ပါသေးကြောင်း လေ့လာသိရှိရပါတယ်။ အဲဒီနောက် တောင်ငူခရိုင်၊ ခပေါင်းမှာဆိုရင် လည်း တောင်သူလယ်သမားနှီးနှောဖလှယ်ပွဲကြီးကို ကြီးမားစွာကျင်းပခဲ့ကြသေးကြောင်း လေ့လာသိရှိ ရပါတယ်။ ထိုစဉ်ကပင် ခေတ်မမီတော့တဲ့ ရွှေ့ပြောင်းတောင်ယာစနစ်မှ လှေကားထစ်စိုက်ပျိုးရေးစနစ် ကို အစားထိုးခဲ့ကြသလို မျိုးကောင်းမျိုးသန့်ရရှိရေးအတွက်လည်း ဗဟိုမျိုးသန့်ခြံများကိုလည်း ထားရှိ ခဲ့ကြပြီး ခေတ်မီစိုက်ပျိုးရေးမှာ စိုက်ပျိုးရေးသုတေသနဟာ အရေးကြီးလာကြောင်း စပါးမျိုးကောင်း မျိုးသန့်များရရှိရေးအတွက် ဗဟိုစိုက်ပျိုးရေးခြံမှာ မျိုးသန့်သီးနှံများကို စိုက်ပျိုးရွေးချယ်ခဲ့ကြကြောင်း သိရှိရပြီး စိုက်ပျိုးရေးနှင့် ယှဉ်တွဲနေတဲ့ မွေးမြူရေးသော်လည်းကောင်း၊ စားသောက်ကုန်ပေါများရေး မှာ ပဓာဏကျလို့ အသားစားတိရစ္ဆာန်မွေးမြူရေး၊ နို့စားနွားမွေးမြူရေး၊ ငါးမွေးမြူရေးတို့ကိုလည်း လယ်ယာထုတ်ကုန်လုပ်ငန်းနှင့် တွဲဖက်၍သော်လည်းကောင်း၊ သီးသန့်အဖြစ်သော်လည်းကောင်း၊ ဆောင်ရွက်ကြရမယ်လို့ ပြောကြားခဲ့ကြကြောင်းလည်း လေ့လာသိရှိရပါတယ်။ ဥက္ကဋ္ဌကြီးခင်ဗျား။ ကျွန်တော်တို့ တောင်သူလယ်သမားတွေဟာ အဲဒီအချိန်ကတည်းက ဟုတ်နိုးနိုးနဲ့ မျှော်လင့်တကြီးစောင့်စားခဲ့ကြတာ တောင်သူတွေရဲ့ ဘဝဟာ တိုးတက်ပြောင်းလဲမှုမရှိဘဲ တိုင်းပြည်လည်း ဆင်းရဲတွင်းသာ နက်ခဲ့ရပါတယ်။ ယခုအဆိုရှင်ကလည်း တောင်သူလယ်သမားတွေရဲ့ ဘဝမြင့်မားတိုးတက်ပြီး တိုင်းပြည်ရဲ့ ဘဝစီးပွားဖွံ့ဖြိုးတိုးတက်လာဖို့အတွက် နိုင်ငံအဝန်းမှာ စိုက်ပျိုး ရေးနည်းပညာတွေပေးဖို့၊ နှီးနှောဖလှယ်ပွဲတွေကျင်းပပေးဖို့ တိုက်တွန်းလာခြင်းဟာလည်း အင်မတန် ကောင်းမွန်လှတဲ့အဆိုပဲဖြစ်ပါတယ်။ ပြည်သူ့အစိုးရလက်ထက်မှာတော့ တောင်သူတွေရဲ့ မျှော်လင့်ချက် တွေကို အမှန်တကယ်ရရှိအောင် အကောင်အထည်ဖော်ဆောင်ရွက်ပေးဖို့လည်း လိုအပ်လှပါတယ်။ ဒါကြောင့် ကျေးလက်နေပြည်သူတွေရဲ့ လူမှုစီးပွားဘဝမြင့်မားတိုးတက်လာဖို့နဲ့ နိုင်ငံစီးပွားဖွံ့ဖြိုး တိုးတက်ဖို့ဆိုရင် ကောင်းမွန်မှန်ကန်တဲ့ ရည်မှန်းချက်ပန်းတိုင်တွေ ချမှတ်အကောင်အထည်ဖော်ဖို့ လိုသလို တောင်သူလယ်သမားတွေ၊ သက်ဆိုင်ရာဌာနဆိုင်ရာတွေ၊ အဖွဲ့အစည်းတွေကလည်း စည်းစည်းလုံးလုံး ညီညီညွတ်ညွတ်နဲ့ပူးပေါင်းပြီး ဥပဒေ၊ နည်းဥပဒေနှင့်အညီ ဆောင်ရွက်ပေးဖို့ လိုအပ်လှပါတယ်။ ဥပဒေ၊ နည်းဥပဒေဟာလည်း ခေတ်ကာလနှင့်လျော်ညီဖို့အတွက် ပြင်ဆင်စရာ ရှိတာတွေပြင်ဆင်၊ အသစ်ပြဋ္ဌာန်းစရာရှိတာတွေကို အသစ်ပြဋ္ဌာန်းဖို့လည်း လုပ်ဆောင်ရမှာဖြစ်ပါ တယ်။ ဥက္ကဋ္ဌကြီးခင်ဗျား။ လက်ရှိ ပြည်သူ့အစိုးရလက်ထက်မှာ တိုင်းပြည်ဖွံ့ဖြိုးတိုးတက်ရေးအတွက် တောင်သူလယ်သမားတွေရဲ့ လိုအပ်ချက်တွေကို နည်းမျိုးစုံနဲ့ပံ့ပိုးနေကြတာ အားလုံးအသိပဲဖြစ်ပါ တယ်။ ဥပမာ - လယ်သမားတွေအတွက် စိုက်ပျိုးစရိတ်ချေးငွေကို ယခင်က တစ်ဧကကို တစ်သိန်းနှုန်း နဲ့ထုတ်ချေးခဲ့သော်လည်းပဲ ယခုအစိုးရလက်ထက်မှာ တစ်ဧကကို တစ်သိန်းခွဲနှုန်းအထိ တိုးမြှင့် ထုတ်ချေးပေးခဲ့ပါတယ်။ ယာသမားတွေအတွက်ဆိုရင်လည်း တစ်ဧကနှစ်သောင်းနှုန်းမှ ငါးသောင်း နှုန်းအထိ တိုးမြှင့်ထုတ်ချေးပေးခဲ့သလို စက်ယန္တရားတွေ ဝယ်ယူတဲ့အခါမှာလည်း နှစ်ရှည်အရစ်ကျ စနစ်နဲ့ ရောင်းချပေးခဲ့တာတွေလည်း ရှိခဲ့ပါတယ်။ သို့သော် တောင်သူလယ်သမားတွေအတွက် စိုက်ပျိုးရေးနဲ့ မွေးမြူရေး၊ ကုန်ထုတ်လုပ်ငန်းတွေအတွက် တိုးတက်ဖို့ဆိုလို့ရှိရင် အဓိကလိုအပ်ချက် တွေက ငွေကြေးအရင်းအနှီးတင်မဟုတ်ဘဲနဲ့ နည်းပညာတွေ၊ သွင်းအားစုတွေနဲ့ ခိုင်မာတဲ့ဈေးကွက် ရရှိရေးတို့ဟာလည်း အင်မတန်အရေးကြီးပါတယ်။ သွင်းအားစုတွေက ဈေးနှုန်းမြင့်မားဆဲဖြစ်တဲ့ အတွက် ဈေးသက်သာဖို့အတွက် ဆောင်ရွက်ပေးရမှာဖြစ်သလို နည်းပညာတွေဆိုရင်လည်း ထဲထဲ ဝင်ဝင်မသိသေးလို့မို့လို့ ပညာပေးလုပ်ငန်းတွေ ဆောင်ရွက်ဖို့လိုအပ်ပါတယ်။ အဲဒီအပြင် တောင်သူ တွေစိုက်ပျိုးထုတ်လုပ်လို့ ရရှိလာတဲ့ စိုက်ပျိုးရေးသီးနှံတွေကလည်း ဈေးကွက်ခိုင်မာမှုမရှိတဲ့အတွက် အခက်အခဲတွေနဲ့ ရင်ဆိုင်ရဆဲဖြစ်တဲ့အတွက် ကူညီဆောင်ရွက်ပေးရန်လည်း လိုအပ်လှပါတယ်။ ဥက္ကဋ္ဌကြီးခင်ဗျား။ နိဂုံးချုပ်အနေနဲ့ဆိုရရင် မနေ့ကပဲ ကြေးမုံသတင်းစာမှာ တွေ့လိုက်ရပါ တယ်။ မြန်မာနိုင်ငံနှင့် နယ်သာလန်နိုင်ငံတို့ စိုက်ပျိုးရေး၊ မွေးမြူရေးဆိုင်ရာထုတ်လုပ်မှုနည်းပညာ ဖွံ့ဖြိုးတိုးတက်ရေးအတွက် ပြည်ထောင်စုဝန်ကြီးကိုယ်တိုင် ဆွေးနွေးနေကြောင်း တွေ့ရတဲ့အတွက် တောင်သူလယ်သမားတွေကိုယ်စား များစွာဝမ်းမြောက်လှပါတယ်။ သို့သော်လည်းပဲ တောင်သူတွေ ထဲထဲဝင်ဝင်သိဖို့အတွက် အဆိုရှင်ရဲ့ အဆိုအား အတည်ပြုသင့်ပါကြောင်း တင်ပြရင်း နိဂုံးချုပ်အပ်ပါ တယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type='speaker'>
စေတုတ္တရာမဲဆန္ဒနယ်မှ ဦးကျော်အောင်လွင် ဆွေးနွေးဖို့ဖြစ်ပါတယ်။
</speech>
<speech><mp id='262'>ဦးကျော်အောင်လွင်(စေတုတ္တရာမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် အားလုံးပဲ မင်္ဂလာပါ။ ကျွန်တော်ကတော့ မကွေးတိုင်းဒေသကြီး၊ စေတုတ္တရာမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးကျော်အောင်လွင်ပါ။ ပွင့်ဖြူမဲဆန္ဒနယ် ပြည်သူ့လွှတ်တော် ကိုယ်စားလှယ် ဦးထွန်းထွန်းရဲ့ အဆိုကို ထောက်ခံဆွေးနွေးသွားမှာဖြစ်ပါတယ်။ ကျွန်တော်တို့နိုင်ငံရဲ့ စိုက်ပျိုးရေးကဏ္ဍဟာ တခြားကဏ္ဍတွေနည်းတူ အာဏာရှင်စနစ်ဆိုးရဲ့အောက်မှာ အဘက်ဘက်က နောက်ကျကျန်ရစ်ခဲ့တာပါ။ လူတန်းစားအလွှာတွေထဲမှာလည်းပဲ အဖိခံ၊ အနှိမ်ခံ၊ အဆင်းရဲဆုံး၊ အမွဲဆုံးဖြစ်ခဲ့တာပါ။ နွားနဲ့ဖက်ရုန်းပြီးတော့ ရလာတဲ့ချွေးနှဲစာကို ဝမ်းစာနဲ့မျိုးချန် ကျန်တာအကုန်သွင်း ဆိုလည်း သွင်းခဲ့ရ၊ မတန်မရာဈေးနဲ့ အလေးကတ္တားခိုးတော့လည်း ခံကြရ၊ စီမံကိန်းသီးနှံခေါင်းစဉ် အောက်မှာလည်း ဒုက္ခရောက်ခဲ့ကြရ၊ လယ်သိမ်း၊ ယာသိမ်းပြန်တော့လည်း ဒူးနဲ့မျက်ရည်သုတ်နေကြရ၊ မခံနိုင်လို့ ဆန္ဒပြပြန်တော့လည်း အိုကြီးအိုမ ထောင်ဆွဲချခံရ၊ ငဘတို့ကျောကော့အောင် ခံခဲ့ကြရတာ ပါ။ ရထားလမ်းဖောက်ဖို့၊ လေယာဉ်ကွင်းဖောက်ဖို့၊ မြောင်းတူးဖို့လည်း ကိုယ့်ထမင်းကိုယ်စား လုပ်အားပေးခဲ့ကြရပါတယ်။ ငွေရှင်ကြေးရှင်တွေထံမှာ နှမ်းပေး၊ စပါးပေးယူပြန်တော့ အတိုးကြီးပြန် လည်စင်းခံကြရ၊ အရင်းအနှီးကမရှိ၊ နည်းပညာကမသိ၊ ရာသီကဖျက်၊ ပိုးကဖျက် လုပ်အားတွေရှုံး၊ မျိုးတွေဆုံး၊ မျိုးချိန်ကျတော့လည်း ဈေးကခေါင်ခိုက် သီးနှံပေါ်တော့ ဈေးတွေကကျ ရရာဈေးနဲ့ရောင်း လို့ ကုန်သည်လက်ထဲရောက်တော့မှ ဈေးတွေကတက် ဒါကြောင့်လည်း ငဘဝတ္ထုမှာ သံဖြူဇရပ် ချွေးတပ်ကအပြန် မီးရထားပေါ်က လေးဆူဓာတ်ပုံရွှေတိဂုံစေတီတော်ကြီးကို ဖူးမျှော်ရင်းနဲ့ ဘဝအဆက်ဆက် လယ်သမားမဖြစ်ပါရစေနဲ့လို့ ငဘဆုတောင်းခဲ့ရှာတာပါ။ ဒီနေ့ ဒီမိုကရေစီအစိုးရ ခေတ်ရောက်မှ မတရားသိမ်းဆည်းခံရတဲ့လယ်ယာတွေကို ပြန်ပေးတယ်။ လယ်ယာမြေလုပ်ပိုင်ခွင့် လက်မှတ်တွေကို ထုတ်ပေးတယ်။ လယ်သမားတွေကို စိုက်ပျိုးစရိတ်ချေးငွေတွေ တိုးမြှင့်ထုတ်ချေး ပေးတယ်။ တောင်သူလယ်သမားကာကွယ်စောင့်ရှောက်ရေးဥပဒေတွေ ပြဌာန်းတယ်။ သီးနှံအာမခံ စနစ်တွေ၊ ကျွဲ၊ နွားအာမခံစနစ်တွေ ဖော်ဆောင်တယ်။ နှစ်တိုနှစ်ရှည်ချေးငွေတွေနဲ့ လယ်ယာသုံး စက်ကိရိယာတွေ အရစ်ကျပေးချေတဲ့စနစ်တွေနဲ့ တစ်ဆက်တစ်စပ်လယ်ယာစီမံကိန်းတွေ၊ မျိုးကောင်း မျိုးသန့်ထုတ်လုပ်ဖြန့်ချိမှုတွေ၊ ဆည်ရေသွင်းမြောင်းစနစ်တွေ၊ Agriculture Practice တွေ၊ Organic Farming တွေ၊ မြေအမျိုးအစား၊ ဓာတ်မြေသြဇာ၊ ပိုးသတ်ဆေးသုံးစွဲနည်း၊ ပညာပေး သင်တန်းတွေ စသဖြင့်ပေါ့နော်။ ဂျပန်၊ အိန္ဒိယ၊ ဩစတြေးလျတို့နှင့် စိုက်ပျိုးရေးသုတေသနလုပ်ငန်း တွေ၊ အခြေခံစပါးဈေး သတ်မှတ်ပေးမှုတွေ၊ စီးပွားရေးသံတမန်တွေခန့်ထားပြီးတော့ နိုင်ငံတကာနဲ့ ချိတ်ဆက် ဈေးကွက်ရှာဖွေမှုတွေ စသဖြင့် စိုက်ပျိုးရေးကဏ္ဍကို မြှင့်တင်ဖော်ဆောင်ပေးလျက်ရှိ ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ဒီနေ့ ဒီအချိန်မှာ တောင်သူတွေ အကျိုးကျေးဇူးတွေ ထိရောက်စွာခံစားရပြီလားဆိုတော့ အတိတ်ကဒဏ်ရာဒဏ်ချက်တွေကို ကုစားနေရဆဲပါ။ ဒါကြောင့် အဆိုရှင်တင်ပြခဲ့သလို ကျွန်တော်တို့နိုင်ငံရဲ့ အသက်သွေးကြောဖြစ်တဲ့ လယ်ယာကဏ္ဍမြှင့်တင်ဖို့၊ ကျွန်တော်တို့ ကျေးဇူးရှင်တောင်သူတွေ နင်းပြားဘဝကလွတ်ဖို့ ကျွန်တော်တို့ ပြည်သူ့အစိုးရ လက်ထက်မှာ အစွမ်းကုန်ကြိုးစားကြရပါမယ်။ လုံလောက်တဲ့ချေးငွေတွေထုတ်ချေးရမယ်။ တောင်သူ တွေကို စိုက်ပျိုးရေနည်းပညာတွေပေးနိုင်ဖို့ စိုက်ပျိုးရေးဝန်ထမ်းတွေ တိုးမြှင့်ခန့်ထားပြီးတော့ ကျေးရွာ တွေအရောက် အသိပညာတွေပေးရမယ်။ မျိုးကောင်းမျိုးသန့်စိုက်ပျိုးခြင်းဖြင့် အရည်အသွေးမြင့် ထွက်ကုန်တွေ တိုးတက်ထွက်ရှိပြီးတော့ ဈေးကွက်နဲ့ ဈေးကောင်းရရှိစေလို့ မျိုးကောင်းမျိုးသန့်တွေ လုံလောက်စွာဖြည့်ဆည်းဖြန့်ဖြူးပေးရမယ်။ ထွက်ရှိလာတဲ့သီးနှံတွေကို ထုတ်ပိုးမှုကောင်းဖို့၊ value Added ထုတ်လုပ်တင်ပို့ဖို့၊ GAP စနစ် ဖွံ့ဖြိုးလာဖို့ ဆောင်ရွက်ရပါမယ်။ ပြောင်းလဲလာတဲ့ရာသီဥတု မိုးရွာ၍ ဈေးကွက်နှင့်အညီ စိုက်ပျိုးတတ်ဖို့ အသိပညာတွေကို ပေးရပါမယ်။ စိုက်ပျိုးရေးဌာန၊ စီးပွားရေးနှင့် ကူးသန်းရောင်းဝယ်ရေးဝန်ကြီးဌာနနှင့် ကုန်သည်ကြီးများအသင်းတို့ ပေါင်းစပ်ညှိနှိုင်း ပြီးတော့ နိုင်ငံခြား Export ရှိတဲ့၊ ဈေးကွက်ရှိတဲ့သီးနှံတွေကို စိုက်ပျိုးရာသီမတိုင်မီထုတ်ပြန်ပေးခြင်း ဖြင့် တောင်သူထွက်ကုန်တွေ အကျိုးအမြတ်များစွာရရှိစေပါမယ်။ တရုတ်၊ အိန္ဒိယ စတဲ့ ဈေးကွက် တစ်ခု၊ နှစ်ခုအပေါ်မှာ အားထားနေရတာထက် ကျယ်ပြန့်တဲ့ဈေးကွက်တွေကို ရှာဖွေရပါမယ်။ ကျေးလက်ဒေသတွေရဲ့ လမ်းတံတားတွေ၊ လျှပ်စစ်မီးတွေကောင်းလာတာနှင့်အမျှ တောင်သူထွက်ကုန် သီးနှံတွေ ဈေးကွက်ဝင်ဖို့၊ ဈေးကောင်းရဖို့ အကျိုးကျေးဇူးများစွာရရှိစေပါမယ်။ လေးစားအပ်ပါသော ဥက္ကဋ္ဌကြီးခင်ဗျား။ နေပြည်တော် ဇေယျာသီရိမြို့နယ်မှာ ကိုရီးယားနိုင်ငံ KOICA နဲ့ပူးပေါင်းဖွင့်လှစ်တဲ့ ဆင်းမားအူဒုံခေါ် စိုက်ပျိုးပညာပေးရေးနှင့် ကျေးလက်ဒေသဖွံ့ဖြိုးရေး ကျောင်းမှာ ကျေးရွာ ၁၁၀ က ကျောင်းရွာခေါင်းဆောင်တွေကို သင်တန်း ၃၆ ကြိမ် ဖွင့်လှစ်ပြီးတော့ ကျေးလက်ဒေသတောင်သူတွေရဲ့ ဖွံ့ဖြိုးတိုးတက်ရေးအတွက် ဆောင်ရွက်တဲ့နေရာမှာ စံပြကျေးရွာတွေ ပေါ်ထွက်ပြီးတော့ အကျိုးကျေးဇူးတွေများစွာဖြစ်ပေါ်စေခဲ့ပါတယ်။ ဒီကနေ့ တိုးချဲ့ဖော်ဆောင်နေတဲ့ မြစိမ်းရောင်ကျေးရွာကော်မတီများကိုလည်း ဒီလိုသင်တန်းတွေပို့ချပြီးတော့မှ ဖော်ဆောင်နိုင်ကြောင်း အကြံပြု တိုက်တွန်းလိုပါတယ်။ ဥက္ကဋ္ဌကြီးခင်ဗျား။ သစ်တောပြုန်းတီးမှု၊ သဘာဝပတ်ဝန်းကျင်ပျက်စီးမှုရဲ့ အကျိုးဆက်ဖြစ်တဲ့ မိုးသည်းထန်စွာရွာသွန်းခြင်း၊ ရေကြီးရေလျှံခြင်း ဘေးတွေကြောင့် လယ်ယာသီးနှံစိုက်ခင်းတွေ ဆိုးရွား စွာပျက်စီးဆုံးရှုံးနေတာဟာ ဒီကနေ့ ကျွန်တော်တို့ ပကတိအခြေအနေပါ။ သဘာဝဘေးတွေကြောင့် ပျက်စီးဆုံးရှုံးမှုတွေလျော့နည်းသက်သာစေဖို့ နည်းလမ်းတွေကို ကျွန်တော်တို့ ရှာဖွေကြရပါတော့မယ်။ သီလဝါစီးပွားရေးဇုန်မှာ ဂျပန်နိုင်ငံ ရူဘီမြန်မာဖြန့်ချိရေးကုမ္ပဏီက US Dollar ၂၆ သန်းနဲ့ တည်ဆောက်ခဲ့တဲ့ ကုန်ပစ္စည်းသိုလှောင်ရုံဟာ လယ်ယာထွက်ကုန်ပစ္စည်းများ၊ ရေထွက်ပစ္စည်းများကို စနစ်တကျသိုလှောင်ပြီးတော့ ကမ္ဘာ့ဈေးကွက်ကို အရည်အသွေးမပျက်တင်ပို့နိုင်မယ့် မြန်မာနိုင်ငံရဲ့ ပထမဆုံးသော အအေးခန်းသိုလှောင်ရုံစနစ်မို့ အထူးအားရမိပါတယ်။ ဥက္ကဌကြီးခင်ဗျား။ နိုင်ငံရဲ့ ၇၀ ရာခိုင်နှုန်းသော ကျေးဇူးရှင်တောင်သူတွေရဲ့ လူမှုစီးပွားဘဝတွေ မြင့်မားတိုးတက်ချမ်းသာမှသာ နိုင်ငံလည်း မြင့်မားတိုးတက်ချမ်းသာမှာဖြစ်လို့ ခေတ်အဆက်ဆက် နင်းပြားဖြစ်ခဲ့ရတဲ့ ငဘတို့အတွက် ဦးထွန်းထွန်းရဲ့ အဆိုကို လေးလေးနက်နက်ထောက်ခံဆွေးနွေးရင်းနဲ့ နိဂုံးချုပ်ပါတယ်။ အားလုံး ကိုယ်စိတ်နှစ်ဖြာကျန်းမာချမ်းသာကြပါစေ။</speech>
<speech type='speaker'> မကွေးမဲဆန္ဒနယ်မှ ဦးမြင့်ဦး ဆွေးနွေးဖို့ဖြစ်ပါတယ်။</speech>
<speech><mp id='272'>ဦးမြင့်ဦး(မကွေးမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ဧည့်သည်တော်များအားလုံး မင်္ဂလာပါခင်ဗျား။ ကျွန်တော် ကတော့ မကွေးတိုင်းဒေသကြီး၊ မကွေးမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးမြင့်ဦး ဖြစ်ပါ တယ်။ ပွင့်ဖြူမဲဆန္ဒနယ် ဦးထွန်းထွန်း တင်သွင်းတဲ့ တိုင်းပြည်စီးပွားဖွံ့ဖြိုးတိုးတက်ရေး၊ တောင်သူ လယ်သမားများရဲ့ ဘဝ မြင့်မားတိုးတက်ရေးနှင့် စိုက်ပျိုးရေးနည်းပညာပေးသင်တန်းများ၊ နှီးနှော ဖလှယ်ပွဲများ ကျင်းပပြုလုပ်ပေးရန် ပြည်ထောင်စုအစိုးရအား တိုက်တွန်းကြောင်းအဆိုနှင့်ပတ်သက် ပြီး နိုင်ငံနှင့်အဝန်း စိုက်ပျိုးရေးပညာပေးသင်တန်းများအပိုင်းကို ထောက်ခံဆွေးနွေးမှာဖြစ်ပြီးတော့၊ နှီးနှောဖလှယ်ပွဲများနှင့်ပတ်သက်ပြီးတော့ အကြံပြု ဆွေးနွေးလိုပါတယ်။ တိုင်းပြည်စီးပွားတိုးတက်ရေး၊ တောင်သူလယ်သမားများရဲ့ ဘဝ မြင့်မားတိုးတက်ရေးအတွက် စိုက်ပျိုးရေးနည်းပညာပေးသင်တန်း တွေနဲ့ပတ်သက်လို့ အဆိုရှင်ရဲ့ ရည်ရွယ်ချက်တွေမှာ စိုက်ပျိုးရေးနည်းမှန်ကန်ဖို့၊ မျိုးကောင်းမျိုးသန့် ရွေးချယ်စိုက်ပျိုးဖို့၊ ပြောင်းလဲသွားတဲ့ရာသီဥတုနှင့်အညီစိုက်ပျိုးဖို့၊ ပိုးသတ်ဆေးများစနစ်တကျသုံးစွဲ ဖို့၊ လက်မှုလယ်ယာမှ စက်မှုလယ်ယာသို့ကူးပြောင်းဖို့၊ အစိုးရကို တိုက်တွန်းထားကြောင်း တွေ့ရှိရပါ တယ်။ ဒါ့အပြင် သိမ်းဆည်းခံလယ်ယာမြေများနှင့် ပတ်သက်ပြီးတော့လည်းပဲ လယ်ယာမြေများနှင့် အခြားမြေများ သိမ်းဆည်းခံရမှုများ ပြန်လည်စိစစ်ရေးဗဟိုကော်မတီနှင့် ကော်မတီအဆင့်ဆင့်ရဲ့ မူဝါဒ များ ချမှတ်ပြီးတော့မှ အချို့ကိုပြန်လည်ပေးအပ်နေတဲ့အကြောင်းကိုလည်း ဆွေးနွေးခဲ့ပါတယ်။ ဒါပေမဲ့ ကျွန်တော်တို့ မကွေးမြို့နယ်မှာတော့ တချို့တောင်သူလယ်သမားတွေဟာ သိမ်းဆည်းခံလယ်ယာမြေ များနှင့်ပတ်သက်ပြီး ပြန်လည်ရယူနိုင်ခြင်းမရှိသေးပါဘူး။ လေးစားရပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ယခုအခါ ပြောင်းလဲနေတဲ့ ရာသီဥတု အခြေအနေ၊ ထွက်ရှိလာတဲ့သီးနှံတွေပေါ်မှာ သင့်တင့်တဲ့ဈေးနှုန်းမရတဲ့အခြေအနေ၊ လယ်ယာ လုပ်သားရှားပါးတဲ့အခြေအနေ ဒါတွေကလည်း တောင်သူလယ်သမားတွေ တွေ့ကြုံ နေရတာဖြစ်ပါ တယ်။ အထူးသဖြင့် ကျွန်တော်တို့နယ်ဘက် ပဲစိုက်၊ နှမ်းစိုက် တောင်သူတွေကြုံတွေ့နေရတာ ဖြစ်ပါ တယ်။ ပြည်သူ့လွှတ်တော်ဥက္ကဋ္ဌကြီးခင်ဗျား။ စိုက်ပျိုးရေးဦးစီးဌာနဘက်ကလည်း သီးနှံမျိုးကောင်း မျိုးသန့်ထုတ်လုပ်ရေး၊ ခေတ်မီသိပ္ပံနည်းကျစိုက်ပျိုးရေးနည်းစနစ်တွေ ရရှိအသုံးပြုနိုင်ရေး၊ တိုးချဲ့ ပညာပေးရေး၊ အရည်အသွေးနှင့် အထွက်နှုန်းကောင်းတဲ့မျိုးကောင်းမျိုးသန့်မျိုးစေ့ထုတ်လုပ်နိုင်ဖို့ သိပ္ပံနည်းကျစိုက်ပျိုးစနစ်များ၊ ဖွံ့ဖြိုးတိုးတက်ရေးများ ဆောင်ရွက်ကြရပါတယ်။ ဒီနေရာမှာ ဝန်ကြီး ဌာနရဲ့မျှော်မှန်းချက်ကလည်း နိုင်ငံတကာနဲ့ယှဉ်နိုင်တဲ့၊ ရေရှည်တည်တံ့တဲ့ လယ်ယာထုတ်ကုန်စနစ် ထွန်းကားပြီး တိုင်းပြည်ရဲ့ စီးပွားလည်း တိုးတက်လာမယ်။ တောင်သူလယ်သမားတွေရဲ့ ဘဝလည်း တိုးတက်လာမယ်။ အဲဒီလို အဆိုရှင်ရဲ့ အဆိုနဲ့ ဝန်ကြီးဌာနရဲ့ မျှော်မှန်းချက်ကလည်း တကယ်တော့ အတူတူပါပဲ။ စိုက်ပျိုးရေးဌာနရဲ့ တာဝန်တွေနဲ့ သီးနှံထုတ်လုပ်မှုနည်းပညာတွေ၊ ဈေးကွက်ဆိုင်ရာ နည်းလမ်းတွေ၊ သီးနှံထွက်ကုန်များ ဘေးအန္တရာယ်ကင်းဖို့၊ အာဟာရပြည့်ဝဖို့၊ ဒါတွေဆောင်ရွက်ဖို့ တာဝန်ကလည်း ရှိပြီးဖြစ်ပါတယ်။ မကွေးတိုင်းဒေသကြီးမှာဆိုလို့ရှိရင် နှစ်ရှည်သီးနှံပင်များဖြစ်တဲ့ လျှော်ဖြူ၊ သရက်၊ ဇီး၊ သနပ်ခါး၊ မကျည်း ဒါတွေကို ဆီထွက်သီးနှံတွေ၊ ပဲမျိုးစုံတွေနဲ့ရောနှောစိုက်ပျိုး ထားတာတွေ ဖြစ်ပေါ်လာပါပြီ။ သမားရိုးကျနည်းတွေမဟုတ်တော့ဘဲနဲ့ တီထွင်ကြံဆပြီးစိုက်ပျိုးနေကြ ပါပြီ။ နောက် အစားအစာအန္တရာယ်ကင်းဖို့ (Food Sciety Module)၊ နောက် GAP စနစ်(Good Agriculture Practice) တစ်နိုင်ငံလုံးဆောင်ရွက်နိုင်ဖို့လိုပါတယ်။ မိရိုးဖလာနည်းနဲ့စိုက်မယ်ဆိုရင် ထွက်ကုန်မှာ ဓာတုဓာတ်ကြွင်းတွေပါမယ်။ နိုင်ငံတကာဈေးကွက်ကငြင်းမယ်။ GAP စနစ်နဲ့စိုက်မယ် ဆိုရင်တော့ ဓာတုဓာတ်ကြွင်းနည်းမယ်။ ပြည်ပဈေးကွက်က လက်ခံမယ်။ ဈေးကောင်းရမယ်။ အခု အခါမှာ တောင်သူလယ်သမားတွေတိုးတက်ဖို့၊ ဒီကျေးလက်ဦးစီးကလည်း သိန်း ၃၀၀ နဲ့မတည်ထားတဲ့ မြစိမ်းရောင်စီမံကိန်းတွေ၊ World Bank နဲ့လုပ်ထားတဲ့ လူထုအကျိုးပြု စီမံကိန်းတွေ၊ နောက်အစိုးရက သိန်း ၁၀၀ နဲ့ ကျေးရွာကထည့်ဝင်တဲ့ ကျေးရွာဖွံ့ဖြိုးတိုးတက်ရေးစီမံကိန်းတွေ ဒါတွေကလည်းပဲ ဒီတစ်နိုင်ငံလုံး ကျေးလက်ဒေသအားလုံး လွှမ်းခြုံနိုင်ဖို့ကတော့ အားနည်းနေပါတယ်။ ဒီထက်ပိုပြီး တော့ ကြိုးစားဖို့လိုပါသေးတယ်။ အဆိုရှင်ကလည်း ဒီအပိုင်းကို ပိုပြီးတိုက်တွန်းထားပါတယ်။ နောက်ဆုံးအနေနဲ့ နှီးနှောဖလှယ်ပွဲများကျင်းပပြုလုပ်ပေးရန်ဆိုတဲ့ကိစ္စကတော့ ယခင် ၁၉၆၃ ခုနှစ်များ ဆီက အုန်းတော၊ ဒူးယား ဒီလိုနှီးနှောဖလှယ်ပွဲတွေ၊ တောင်သူလယ်သမား၊ အလုပ်သမားနှီးနှောဖလှယ် ပွဲတွေ ဆိုပြီးတော့ လုပ်ခဲ့ပါတယ်။ အဲဒီအချိန်တုန်းက ကျေးဇူးရှင်တောင်သူဦးကြီးများ ခင်ဗျားဆိုတဲ့ စကားဟာ တွင်ကျယ်ခဲ့ပါတယ်။ ဒီဘက်ခေတ်မှာတော့ စိုက်ပျိုးရေး၊ မွေးမြူရေးဌာနတို့၊ လွှတ်တော် ကိုယ်စားလှယ်တွေ၊ စိုက်ပျိုးရေးပညာရှင်တွေ၊ စိတ်ဝင်စားတဲ့လူတွေ၊ တောင်သူလယ်သမားအများစု GoPopo Business Plan Training GAP Training Quality Seed Production Training ဒီတွေမှာ တက်ရောက်ဆွေးနွေးနေကြပြီဖြစ်ကြောင်းနှင့် အခုထက်ပိုပြီးတော့ နှီးနှောဖလှယ်ပွဲများ လိုအပ်နေသေး ကြောင်း တိုက်တွန်းတင်ပြအပ်ပါတယ်ခင်ဗျား။ အားလုံးကျေးဇူးတင်ပါတယ်။</speech>
<speech type='speaker'>
ပလက်ဝမဲဆန္ဒနယ်မှ ဦးစိန်အောင် ဆွေးနွေးဖို့ ဖြစ်ပါတယ်။
</speech>
<speech><mp id='220'>ဦးစိန်အောင်(ပလက်ဝမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် အားလုံးပဲမင်္ဂလာပါ။ ကျွန်တော်ကတော့ ချင်းပြည်နယ်၊ ပလက်ဝမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးစိန်အောင် ဖြစ်ပြီးတော့ ပွင့်ဖြူမြို့နယ်မှ ပြည်သူ့လွှတ်တော်ကိုယ်စားလှယ် ဦးထွန်းထွန်း တင်သွင်းတဲ့အဆိုကို ထောက်ခံဆွေးနွေးသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ လွှတ်တော်ကိုယ်စားလှယ် ဦးထွန်းထွန်း တင်သွင်းတဲ့အဆိုကို ခြုံငုံသုံးသပ်တဲ့အခါမှာ မြန်မာနိုင်ငံမှာ လုပ်သားအင်အားအများစုဖြစ်ပြီးတော့ အခြေခံကျတဲ့တောင်သူလယ်သမားများရဲ့ ဘဝကို ဖွံ့ဖြိုး တိုးတက်အောင်ဆောင်ရွက်ခြင်းဟာ နိုင်ငံတော်စီးပွားဖွံ့ဖြိုးတိုးတက်ဖို့ရန် အရေးပါတဲ့ကိစ္စဖြစ်တဲ့ အတွက် တောင်သူလယ်သမားများရဲ့ အဓိကလုပ်ကိုင်တဲ့စိုက်ပျိုးရေးလုပ်ငန်းကို ဖွံ့ဖြိုးအောင် ဆောင်ရွက်ရမှာဖြစ်ပြီးတော့ ဒီလိုဆောင်ရွက်တဲ့နေရာမှာလည်း စိုက်ပျိုးရေးနည်းပညာဆိုင်ရာ သင်တန်းများ၊ နှီးနှောဖလှယ်ပွဲများကို နိုင်ငံအဝန်း ကျယ်ကျယ်ပြန့်ပြန့်ကျင်းပပြုလုပ်ပေးရန်လိုအပ်ပြီး ၎င်းကို နိုင်ငံတော်အစိုးရအနေနဲ့စီစဉ်ဆောင်ရွက်ပေးရန် တိုက်တွန်းတဲ့အကြောင်း နားလည်ရပါတယ်။ ဥက္ကဌကြီးခင်ဗျား။ မြန်မာနိုင်ငံမှာ အလုပ်အကိုင်အမျိုးအစားအလိုက် လုပ်သားအင်အားပါဝင် မှုမှုနှုန်းကိုလေ့လာတဲ့အခါမှာ လက်ရှိလုပ်ကိုင်နေတဲ့တောင်သူလယ်သမားလုပ်သားစုစုပေါင်းရဲ့ ၅၄.၂ ရာခိုင်နှုန်းဟာ လယ်ယာနှင့် သစ်တောကဏ္ဍမှာရှိနေကြောင်း တွေ့ရပါတယ်။ ဒါ့အပြင် နိုင်ငံရဲ့ ၇၀ ရာခိုင်နှုန်းသောလူဦးရေဟာလည်း ကျေးလက်နေပြည်သူများဖြစ်ပြီးတော့ စိုက်ပျိုးရေး၊ မွေးမြူရေး အားဖြင့် အသက်မွေးဝမ်းကျောင်းပြုနေသူများဖြစ်ကြောင်း အားလုံးအသိပဲဖြစ်ပါတယ်။ သို့ရာတွင် မြန်မာနိုင်ငံမှာ တောင်သူလယ်သမားတွေဟာ ခေတ်အဆက်ဆက် နေပူမိုးရွာမရှောင် ထွန်တုံးနှင့် နွားကိုဖက်ပြီး ရုန်းကန်ခဲ့ကြရသော်လည်း ယနေ့အထိ ဆင်းရဲမွဲတေမှုဘဝကနေ ရုန်းမထွက်နိုင်သေး တာကိုတော့ သတိပြုသင့်ကြောင်း အဆိုရှင်က ထောက်ပြထားပါတယ်။ ဥက္ကဋ္ဌကြီးခင်ဗျား။ မြန်မာနိုင်ငံဟာ စိုက်ပျိုးရေးအတွက် မြေနှင့် ရေအရင်းအမြစ်တွေ၊ လုပ်သား အင်အားတွေ လုံလောက်စွာရှိနေသော်လည်း စိုက်ပျိုးရေးနှင့် ပတ်သက်တဲ့နည်းပညာအပိုင်းမှာ အိမ်နီးချင်းနိုင်ငံတွေကို မယှဉ်နိုင်သေးတာကိုတော့ ဆန်းစစ်ဖို့လိုနေပြီလို့ ယူဆပါတယ်။ ဒီကိစ္စနှင့် ပတ်သက်ပြီးတော့ ကျွန်တော်တို့ချင်းပြည်နယ်မှာ၊ အထူးသဖြင့် ကျွန်တော့်ရဲ့ မဲဆန္ဒနယ်မှာရှိတဲ့ ပြည်သူ အများစုဟာလည်း ရွှေ့ပြောင်းတောင်ယာလုပ်ငန်းကို အဓိကလုပ်ကိုင်သူများဖြစ်ပါတယ်။ လက်ရှိ လုပ်ကိုင်နေတဲ့တောင်ယာလုပ်ငန်းဟာ သမားရိုးကျပုံစံဖြစ်ခြင်း၊ မြေဆီလွှာများ ခမ်းခြောက်နေပြီ ဖြစ်ခြင်းနှင့် မျိုးကောင်းမျိုးသန့်မရရှိနိုင်ခြင်းတို့ကြောင့် သီးနှံအထွက်နှုန်းဟာ လွန်စွာနိမ့်ကျပြီးတော့ တောင်သူတွေဟာ လုပ်သလောက်၊ ပင်ပန်းသလောက် အကျိုးမခံစားရဘဲ ဘဝရပ်တည်နိုင်ရေး အတွက်ပင် အတော်ခက်ခဲလျက်ရှိနေကြပါတယ်။ ဥက္ကဋ္ဌကြီးခင်ဗျား။ လူတိုင်းဟာ သာမန်အားဖြင့် အလုပ်လုပ်ကြရမှာဖြစ်ပါတယ်။ ဒါပေမဲ့ အဲဒီ လုပ်ငန်းဟာ မိမိအတွက်၊ မိမိမိသားစုအတွက် အာမခံချက်ရှိဖို့တော့လိုပါတယ်။ ဒီနေရာမှာ အာမခံချက်ဆိုတာဟာ လုံလောက်မှုရှိတာ၊ ဖူလုံမှုရှိတာကို ဆိုလိုတာဖြစ်ပါတယ်။ အဲဒါကြောင့် တောင်သူလယ်သမားများရဲ့ လက်ရှိသမားရိုးကျပုံစံကို ပိုမိုအကျိုးရှိအောင် ခေတ်မီနည်းပညာများဖြင့် စနစ်တကျအကောင်အထည်ဖော်ဆောင်ရွက်ပေးဖို့ လိုအပ်ပါတယ်။ နောက်ပြီးတော့ မြေဩဇာတွေ၊ ပိုးသတ်ဆေးတွေကိုလည်း စနစ်တကျ အချိန်ကိုက် အချိုးကျစွာအသုံးပြု တတ်ရန်အတွက် ပညာပေးဖို့ လည်းလိုအပ်ပါတယ်။ မျိုးမှန်မှ အဖိုးတန်မည်ဆိုသည့်စကားနှင့်အညီ အရည်အသွေးနှင့် အထွက်နှုန်း ကောင်းမွန်သော မျိုးကောင်းမျိုးသန့်ရရှိနိုင်အောင် စီစဉ်ပေးဖို့လည်း လိုအပ်ပါတယ်။ ။ ဥက္ကဌကြီးခင်ဗျား။ ၂၀၁၈ ခုနှစ်၊ မေလ ၂၆ ရက်နေ့ထုတ် Daily Eleven သတင်းစာမှာ ဂျပန် အပြည်ပြည်ဆိုင်ရာပူးပေါင်းဆောင်ရွက်ရေးအေဂျင်စီ(JICA)နှင့် စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနတို့ပူးပေါင်းပြီး စပါးစီးပွားဖြစ် မျိုးသန့် မျိုးစေ့ရရှိသုံးစွဲမှုမြှင့်တင်ရေး ဆောင်ရွက်သွားမည်ဖြစ်ကြောင်း တွေ့ရှိရသည့်အတွက် ကြိုဆိုပါကြောင်း ဖော်ပြလိုပါတယ်။ ဒါ့အပြင် ဒုတိယအကြိမ် ပြည်ထောင်စုလွှတ်တော် တတိယပုံမှန်အစည်းအဝေး နဝမမြောက်နေ့မှာ နိုင်ငံတော် သမ္မတထံမှပေးပို့တဲ့ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနအတွက် အရှေ့ပိုင်းပြည်နယ် များ၊ စိုက်ပျိုးစီးပွားဖွံ့ဖြိုးတိုးတက်ရေးစီမံကိန်းဆောင်ရွက်ရန် အပြည်ပြည်ဆိုင်ရာစိုက်ပျိုးရေး ဖွံ့ဖြိုး တိုးတက်မှုရန်ပုံငွေမှ အမေရိကန်ဒေါ်လာ ၅၆.၈ သန်းချေးယူရန်ကိစ္စနှင့်ပတ်သက်၍ ပြည်ထောင်စု ဝန်ကြီးမှ ရှင်းလင်းတင်ပြခဲ့တဲ့အခါမှာ မြန်မာနိုင်ငံရဲ့ တောင်ပေါ်ဒေသများအတွက်လည်း စိုက်ပျိုးရေး နည်းပညာများတိုးတက်အောင် နည်းလမ်းများ ရှာဖွေဆောင်ရွက်ပေးမယ်လို့ ရှင်းလင်းပြောကြားတဲ့ အတွက် အဆိုပါအစီအစဉ်ကို အနောက်ဘက်ခြမ်းတောင်ပေါ်တိုင်းရင်းသားများကလည်း မျှော်လင့်နေ လျက်ရှိပါတယ်။ ဥက္ကဌကြီးခင်ဗျား။ ဖွံ့ဖြိုးရေးနှင့်ပတ်သက်ပြီးတော့ မြန်မာနိုင်ငံမှာ ဒေသတစ်ခုနှင့်တစ်ခု၊ တစ်နေရာနှင့်တစ်နေရာ ဖွံ့ဖြိုးတိုးတက်မှုကွာဟချက် နည်းနိုင်သမျှနည်းအောင်ဆောင်ရွက်မယ်ဆိုတဲ့ အယူအဆကို ဖွံ့ဖြိုးရေးဆိုင်ရာစာစောင်တွေမှာတော့ တွေ့ရပါတယ်။ ဒါပေမဲ့ အဲဒီအယူအဆတွေနဲ့ အညီ လက်တွေ့အကောင်အထည်ဖော်မှုအပိုင်းမှာ အားနည်းနေပါတယ်။ ဒါကြောင့် ဒေသတစ်ခုနှင့် တစ်ခုဖွံ့ဖြိုးတိုးတက်မှုကွာဟချက်လည်း ယနေ့အထိ ကြီးမားနေဆဲဖြစ်ပါတယ်။ အဲဒါကြောင့် ဖွံ့ဖြိုး တိုးတက်မှုနိမ့်ကျနေတဲ့တောင်ပေါ်ဒေသတွေမှာ စိုက်ပျိုးရေးနည်းပညာများ တိုးတက်အောင် ဆောလျင်စွာအကောင်အထည်ဖော်ပေးဖို့ လိုအပ်နေပါတယ်။ အဲဒါကြောင့် အဆိုရှင်ရဲ့ အဆိုကို ဒီနေ့ လေးလေးနက်နက်ထောက်ခံပါကြောင်း ဆွေးနွေးရင်း နိဂုံးချုပ်အပ်ပါတယ်။ ကျေးဇူးတင်ပါတယ်။</speech>
<speech type='speaker'>
ဝက်လက်မဲဆန္ဒနယ်မှ ဦးမြင့်သိန်း ဆွေးနွေးဖို့ ဖြစ်ပါတယ်။
</speech>
<speech><mp id='369'>ဦးမြင့်သိန်း(ဝက်လက်မဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီး နှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုဝန်ကြီးနှင့် ဧည့်သည်တော်များအားလုံး မင်္ဂလာပါ။ ကျွန်တော်ကတော့ စစ်ကိုင်းတိုင်းဒေသကြီး၊ ဝက်လက်မဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးမြင့်သိန်း ဖြစ်ပါတယ်။ မကွေးတိုင်းဒေသကြီး၊ ပွင့်ဖြူမဲဆန္ဒနယ်မှ ဦးထွန်းထွန်းရဲ့ စိုက်ပျိုးရေးလုပ်ငန်းများ ဖွံ့ဖြိုးတိုးတက်ရေးအဆိုကိုထောက်ခံဆွေးနွေးသွားမှာ ဖြစ်ပါတယ်။ နိုင်ငံ ဖွံ့ဖြိုးတိုးတက်ရေးအတွက် အဓိကကျတဲ့အချက်ငါးချက်ဖြစ်တဲ့ မြေ၊ လုပ်သား၊ သဘာဝအရင်းအမြစ်၊ အရင်းအနှီးနှင့် နည်းပညာတို့အနက် မြန်မာနိုင်ငံဟာ အရင်းအနှီးနဲ့ နည်းပညာမှာ အထူးအားနည်း လျက်ရှိပါတယ်။ လယ်တစ်ဧကရဲ့ ပျမ်းမျှကုန်ကျစရိတ်ဟာ ၁၅၀၀၀၀ မှ ၂၀၀၀၀၀ ခန့်အထိရှိပြီး လိုအပ်သည့်ဓာတ်မြေသြဇာများ အပြည့်အဝသုံးစွဲမည်ဆိုပါက တစ်ဧကကို ပျမ်းမျှကုန်ကျစရိတ်က ၃၀၀၀၀၀ ဖြစ်ပါတယ်။ တောင်သူလယ်သမားအများစုမှာ စိုက်ပျိုးစရိတ်အရင်းအနှီး အလုံအလောက် မရှိ၍ ပြင်ပမှ ငွေတိုးယူရပြီးတဲ့အခါမှာ နှစ်စဉ်စိုက်ပျိုးနေရပါသဖြင့် အကြွေးသံသရာကနေပြီးတော့ ရုန်းမထွက်နိုင်ကြသေးပါဘူး။ ဆည်ရေသောက်စိုက်ပျိုးနေတဲ့ ဒေသများမှာ စပါးနှစ်သီးစိုက်တဲ့အတွက် စရိတ်နှစ်ဆပိုပြီးတော့ ကုန်ပါတယ်။ နိုင်ငံတော်အနေနဲ့ လုံလုံလောက်လောက်ချေးပေးသင့်ပါတယ်။ လက်ရှိမြန်မာနိုင်ငံရဲ့ စိုက်ပျိုးရေးသုတေသနလုပ်ငန်းများဟာ အိမ်နီးချင်းနိုင်ငံများနှင့် နှိုင်းယှဉ်လျှင် များစွာနောက်ကျလျက်ရှိနေတာကို တွေ့ရပါတယ်။ ထို့ကြောင့် တောင်သူလယ်သမားများအား ခေတ်မီ စိုက်ပျိုးရေးနည်းပညာများ ပံ့ပိုးပေးနိုင်ရန်အတွက် စိုက်ပျိုးရေးသုတေသနလုပ်ငန်းများကို တိုးချဲ့ ဆောင်ရွက်ရန်လိုအပ်ပါတယ်။ အိမ်နီးချင်းနိုင်ငံများဖြစ်တဲ့ တရုတ်၊ အိန္ဒိယ၊ ဖီလစ်ပိုင်၊ ထိုင်းနိုင်ငံတို့ ဟာ လယ်ယာကဏ္ဍသုတေသနများကို နိုင်ငံတကာအဆင့်မီတိုးချဲ့ဆောင်ရွက်လာခဲ့တဲ့အတွက် လယ်ယာထုတ်ကုန်လုပ်ငန်းများ များစွာအကျိုးပြု ပေးလျက်ရှိတာကို တွေ့ရပါတယ်။ ၎င်းနိုင်ငံများဟာ ဆန်၊ စပါးစိုက်ပျိုးသုတေသနလုပ်ငန်းများကို ဖိလစ်ပိုင်နိုင်ငံမှာရှိတဲ့ အပြည်ပြည်ဆိုင်ရာဆန်၊ စပါး သုတေသနအဖွဲ့အစည်း(IRI)နဲ့ပူးတွဲလျက် ၎င်းတို့နိုင်ငံအတွင်းမှာ သုတေသနစခန်းများကို ထူထောင် ပြီး ဆန်စပါးအထူးပြု သုတေသနအထူးပြု လုပ်ငန်းများကို ဆောင်ရွက်လာခဲ့တဲ့အတွက် ဆန်၊ စပါး စိုက်ပျိုးရေးလုပ်ငန်းများဟာ အထူးတိုးတက်လျက်ရှိတာကို တွေ့ရပါတယ်။ အိမ်နီးချင်းနိုင်ငံများအနေဖြင့် ဆန်၊ စပါးအပြင် အခြားသီးနှံများနှင့် သစ်သီးဝလံများကိုလည်းပဲ သုတေသနလုပ်ငန်းများ တိုးချဲ့လုပ်ကိုင်လာသည့်အတွက် ယခင်ပြည်ပမှ ဝယ်ယူတင်သွင်းနေခဲ့ရတဲ့ ပန်းသီး၊ လိမ္မော်သီး၊ စပျစ်သီး၊ သစ်တော်သီးစသည့်သစ်သီးများကို ပြည်တွင်းစားသုံးရန် လုံလောက်ရုံ သာမကဘဲနဲ့ ပြည်ပသို့ တင်ပို့ရောင်းချနိုင်သည့်အဆင့်အထိ တိုးတက်လာခဲ့တာကို တွေ့ရပါတယ်။ လက်ရှိစက်မှုဖွံ့ဖြိုးပြီးနိုင်ငံများအနေဖြင့် ယခုကဲ့သို့ လယ်ယာကို ခေတ်မီဖွံ့ဖြိုးတိုးတက်အောင် ဆောင်ရွက်နိုင်ခဲ့ပြီး စက်မှုကဏ္ဍဖွံ့ဖြိုးတိုးတက်အောင် ဆောင်ရွက်နိုင်ခဲ့ခြင်းရဲ့ အဓိကတွန်းအားပေးခဲ့ တဲ့လုပ်ငန်းကတော့ သုတေသနနှင့်ဖွံ့ဖြိုးရေးလုပ်ငန်း အလေးပေးဆောင်ရွက်နိုင်ခဲ့ခြင်းကြောင့် ဖြစ်ပါ တယ်။ အမေရိကန်နှင့် ဂျပန်တို့ဟာ နှစ်စဉ်သုတေသနနှင့် ဖွံ့ဖြိုးရေးလုပ်ငန်းအတွက် ဒေါ်လာ ၁၅၀ ကနေ ၂၀၀ ဘီလီယံအထိ သုံးစွဲခဲ့ပြီး ဥရောပနိုင်ငံများက တစ်နှစ်ကို ဒေါ်လာ ၃၀ ကနေပြီးတော့ ၅၀ ဘီလီယံ၊ တောင်ကိုရီးယားနှင့် တရုတ်နိုင်ငံတို့ကနေပြီးတော့ ဒေါ်လာ ၁၅ ကနေပြီးတော့ ၂၀ ဘီလီယံ အထိ သုံးစွဲကြောင်း သိရှိရပါတယ်။ သုတေသနနှင့် ဖွံ့ဖြိုးရေးလုပ်ငန်းများ ဆောင်ရွက်နိုင်ရန် အထက် ဖော်ပြပါနိုင်ငံများဟာ နည်းပညာအဆင့်မြင့်အင်ဂျင်နီယာများနှင့် သိပ္ပံပညာရှင်များကို တက္ကသိုလ်များ ကနေပြီးတော့ မွေးထုတ်ပေးခဲ့ပါတယ်။ မြန်မာနိုင်ငံအနေဖြင့် ယခင်က ဆည်မြောင်း၊ တာတမံများကို ဦးစားပေးပြီးတော့ ဘတ်ဂျက်ငွေများများသုံးစွဲခဲ့သော်လည်းပဲ ထိရောက်မှုမရှိခဲ့ပါဘူး။ စိုက်ပျိုးရေး သုတေသနလုပ်ငန်းများအတွက် လုံလောက်သောဘတ်ဂျက်ခွဲဝေဆောင်ရွက်ပေးရန် အထူးလိုအပ် လျက်ရှိပါတယ်။ ယခင် လယ်ယာစိုက်ပျိုးရေးနှင့် ဆည်မြောင်းဝန်ကြီးဌာနအနေဖြင့် ပညာရှင်များ မွေးထုတ်မှုက နည်းပါးသလို ဝန်ထမ်းအင်အားကို လျှော့ချလိုက်တဲ့အားနည်းချက်ကြောင့် အာဆီယံ နိုင်ငံများထဲမှာ နောက်ဆုံးအဆင့်ရောက်ခဲ့ရပါတယ်။ တစ်ချိန်က ကမ္ဘာမှာ မြန်မာနိုင်ငံဟာ ဆန်၊ စပါးအများဆုံးတင်ပို့တဲ့နိုင်ငံ၊ ဒုတိယမဲအများဆုံးတင်ပို့နိုင်တဲ့ နိုင်ငံဖြစ်ခဲ့သော်လည်းပဲ စိုက်ပျိုးရေး နည်းပညာများအားနည်းမှုကြောင့် နည်းပညာအဆင့်နိမ့်ကျပြီး အိမ်နီးချင်းနိုင်ငံများနှင့် ယှဉ်မရ လောက်အောင် ကွာခြားသွားပါတယ်။ အိမ်နီးချင်းနိုင်ငံများက တစ်ဧကကို စပါးတင်း ၂၀၀၊ ၃၀၀ ထွက်နေချိန်မှာ ကျွန်တော်တို့က တစ်ဧကကို ၇၀၊ ၈၀ နဲ့ပဲ ကျေနပ်နေရပါတယ်။ နိုင်ငံတော်ကသာ စိုက်ပျိုးရေးနည်းပညာ မျိုးကောင်းမျိုးသန့်၊ အရင်းအနှီး၊ ဓာတ်မြေသြဇာ၊ ဈေးကွက်စသည်တို့ကို ပံ့ပိုး ပေးနိုင်လျှင် တစ်ဧကထွက်နှုန်းတိုးအောင် စိုက်ပျိုးနိုင်ကြောင်း ရဲရဲကြီးကြီးအာမခံပြောကြားနိုင်ပါ တယ်။ တောင်သူလယ်သမားများဟာ လုံ့လဝီရိယရှိပြီး လုပ်နိုင်တဲ့စွမ်းရည် အပြည့်အဝရှိကြောင်းကို လက်တွေ့သိရပါတယ်။ သာဓကအနေနဲ့ပြောရရင် လွန်ခဲ့တဲ့ ၂၀၁၄ ခုနှစ်က တရုတ်နိုင်ငံမှတင်သွင်း သော ပုလဲသွယ်စပ်မျိုးစပါးများကို ယခင် လယ်ယာစိုက်ပျိုးရေးနှင့်ဆည်မြောင်းဝန်ကြီးဌာနက မျိုးများ ဖြန့်ဝေရောင်းချပေးရုံမက အရင်းအနှီး၊ နည်းပညာ၊ ဓာတ်မြေသြဇာ၊ ပိုးသတ်ဆေးများကိုပါ လိုသလောက်ထုတ်ပေးပါတယ်။ ထွက်ရှိတဲ့စပါးများကိုလည်း တင်း ၁၀၀ ကို ၄၈၀၀၀၀ နဲ့ ဝယ်မည် ဖြစ်ကြောင်း၊ ထောက်ပံ့ပေးတဲ့အရင်းအနှီးငွေများကိုလည်း စပါးရောင်းပြီးမှ ပြန်ဆပ်ရန်ဖြစ်ကြောင်း ဝန်ကြီးကိုယ်တိုင်တာဝန်ခံပြီးတော့ ကတိပေးပါတယ်။ ဒါကြောင့်မို့ ဝက်လက်မြို့နယ်မှ ကျွန်တော် အပါ အဝင် တောင်သူ ၄၅ ဦးဟာ နေပြည်တော်သို့လာရောက်ပြီးတော့ ထွန်ယက်စိုက်ပျိုးနည်းစနစ်များကို လေ့လာပြီး စနစ်တကျစိုက်ပျိုးခဲ့တဲ့အခါမှာ တစ်ဧကကို တင်း ၂၀၀ ထွက်ရှိကြောင်းလက်တွေ့သိရှိခဲ့ ရပါတယ်။ ဘာဖြစ်လို့ဆက်မစိုက်သလဲမေးစရာအကြောင်းရှိပါတယ်။ စပါးမျိုးနှင့် အရင်းအနှီးကို ဆက်လက်ပြီးတော့ လုံလောက်အောင်မရနိုင်ခဲ့တဲ့အတွက်ကြောင့်မို့ မစိုက်တာဖြစ်ပါတယ်။ ယခင်က မြို့နယ်တိုင်းမှာရှိတဲ့ တိုက်နယ်ကျေးရွာများမှာ အထွက်တိုးစခန်းလို့ခေါ်တဲ့ စိုက်ပျိုးရေး၊ နည်းပညာ ရေးစခန်းများကနေပြီးတော့ စိုက်ပျိုးရေးပညာပေးသင်တန်းများ၊ ဟောပြောပွဲများ၊ တစ်ဧက အထွက်နှုန်းတိုးအောင် စိုက်ပျိုးတဲ့နည်းစနစ်များ၊ ဖျက်ပျိုးနှင့် ရောဂါကာကွယ်ရေးသင်တန်းများ လုပ်ခဲ့သော်လည်း ယခုအခါ ၎င်းစခန်းများဟာ ပျက်စီးယိုယွင်းပြီး မည်သည့်ပညာပေးဟောပြောပွဲမှ မလုပ်နိုင်ခဲ့တာကို တွေ့ရပါတယ်။ သို့ဖြစ်ပါ၍ မိမိတို့နိုင်ငံအနေဖြင့် အဓိကကုန်ထုတ်ကဏ္ဍဖြစ်တဲ့ လယ်ယာနှင့်စက်မှုကဏ္ဍများ ဖွံ့ဖြိုးတိုးတက်လာစေရန် နှစ်တိုနှစ်ရှည်စီမံကိန်းများချမှတ်ပြီးတော့ သုတေသနပညာရှင်များကို မွေးထုတ်ပြီး သုတေသနလုပ်ငန်းများကို တိုးချဲ့ဆောင်ရွက်သွားရန် လိုအပ်လျက်ရှိနေပါတယ်။ သို့မှသာ မိမိတို့နိုင်ငံရဲ့ ကုန်ထုတ်လုပ်မှုလုပ်ငန်းများကို နည်းပညာအဆင့်မြင့်တိုးတက်ပြီး နိုင်ငံ စီးပွားရေးဖွံ့ဖြိုးတိုးတက်မှုကို ပိုမိုတွန်းအားပေးလာနိုင်မှာဖြစ်တဲ့အတွက် ပွင့်ဖြူမဲဆန္ဒနယ်မှ ဦးထွန်းထွန်းရဲ့ အဆိုကို ထောက်ခံဆွေးနွေးလိုက်ရပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>
ဆင်ပေါင်ဝဲမဲဆန္ဒနယ်မှ ဦးနေထက်ဝင်း ဆွေးနွေးဖို့ ဖြစ်ပါတယ်။
</speech>
<speech><mp id='263'>ဦးနေထက်ဝင်း(ဆင်ပေါင်ဝဲမဲဆန္ဒနယ်)</mp> လေးစားရပါသော ပြည်သူ့လွှတ်တော် ဥက္ကဋ္ဌနှင့် အားလုံးပဲမင်္ဂလာပါခင်ဗျား။ မကွေးတိုင်းဒေသကြီး၊ ပွင့်ဖြူမဲဆန္ဒနယ်မှ ဦးထွန်းထွန်း တင်သွင်းတဲ့အဆိုကို ထောက်ခံဆွေးနွေးသွားမယ့် ဆင်ပေါင်ဝဲမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးနေထက်ဝင်း ဖြစ်ပါတယ်။ ဥက္ကဌကြီးခင်ဗျား။ စိုက်ပျိုးရေးနည်းပညာသင်တန်းများပေးခြင်း၊ စိုက်ပျိုးရေးဆိုင်ရာနှီးနှော ဖလှယ်ပွဲများပြုလုပ်ခြင်းဟာ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနအနေနဲ့ စဉ်ဆက် မပြတ်ဆောင်ရွက်သွားရမယ့် လုပ်ငန်းစဉ်တစ်ခုဖြစ်တာကြောင့် ဒီအဆိုမှာပါဝင်ဆွေးနွေးရခြင်း ဖြစ်ပါ တယ်။ စိုက်ပျိုးရေးနည်းပညာတွေအကြောင်း စဉ်းစားကြည့်တဲ့အခါမှာ ဆန်စပါးကဏ္ဍ၊ ဆီထွက်သီးနှံ၊ စက်မှုကုန်ကြမ်းသီးနှံ၊ နှစ်ရှည်သီးနှံ၊ မီးဖိုချောင်သီးနှံဆိုပြီးတော့ ဆိုင်ရာအုပ်စုတွေကို တွေ့ရပါတယ်။ ကဏ္ဍတစ်ခုတည်းကို ဇောင်းပေးတာမျိုးမဟုတ်ဘဲနဲ့ စိုက်ပျိုးတောင်သူအားလုံးနှင့်လွှမ်းခြုံမိတဲ့ကိစ္စ၊ ဒေသနှင့်ကိုက်ညီပြီး ဖြစ်ထွန်းတဲ့သီးနှံ၊ ဒေသခံတောင်သူတွေအတွက် အကျိုးများတဲ့သီးနှံအမျိုးအစား အလိုက် စိုက်ပျိုးရေးဆိုင်ရာနည်းပညာသင်တန်းတွေပေးခြင်း၊ နှီးနှောဖလှယ်ပွဲတွေဆောင်ရွက်ဖို့ လိုကြောင်း အကြံပြုလိုပါတယ်။ စိုက်ပျိုးလုပ်ကိုင်သူတောင်သူတွေအတွက် မြေဆီလွှာပြုပြင်ထိန်းသိမ်း ရေး၊ ခေတ်မီစိုက်ပျိုးနည်းစနစ်၊ မျိုးစေ့အသုံးပြုပုံ၊ ဓာတ်မြေသြဇာ၊ ပိုးသတ်ဆေး၊ ပေါင်းသတ်ဆေး အသုံးပြုပုံ စတာမျိုးတွေဖြစ်သင့်သလို ကုန်သည်တွေအတွက်လည်း သိုလှောင်ပုံ၊ ကောက်ယူ ထိန်းသိမ်းဝယ်ယူသည့်ပုံစံ၊ စားသောက်ကုန်ဘေးအန္တရာယ်ကင်းရှင်းရေးစတာတွေကိုလည်း မျှဝေပေး ဖို့ လိုအပ်ကြောင်းအကြံပြုလိုပါတယ်။ ဥက္ကဋ္ဌကြီးခင်ဗျား။ ထွက်ရှိတဲ့သီးနှံအမျိုးအစားအလိုက် ဈေးကွက်ဝင်ဈေးကောင်းရဖို့လိုသလို Fom to table အထိ လူတိုင်းအန္တရာယ်ကင်းစွာစားသုံးနိုင်တဲ့သီးနှံတွေဖြစ်ဖို့လည်း အထူးလိုအပ်လှပါ တယ်။ ကမ္ဘာ့လူဦးရေတိုးတက်လာတာနဲ့အမျှ သီးနှံအထွက်တိုးဖို့လိုသလို ယခင်ကလို သဘာဝနည်း၊ မိရိုးဖလာစိုက်ပျိုးနည်း၊ အော်ဂဲနစ်စိုက်ပျိုးနည်းတွေထက် ဓာတ်မြေသြဇာ၊ ပိုးသတ်ဆေးအလွန်အကျွံ အသုံးပြုတဲ့ သဘာဝလွန်စိုက်ပျိုးနည်းတွေကို ပိုမိုအသုံးပြုလာတာကြောင့် ဓာတုအဆိပ်သင့်မှုတွေ ဖြစ်ပြီး နှစ်စဉ်လူပေါင်းများစွာ အသက်ဆုံးရှုံးနေကြရတာ အားလုံးအသိပဲဖြစ်ပါတယ်။ ကျွန်တော်တို့ နိုင်ငံမှာလည်း ဓာတ်မြေသြဇာ၊ ပိုးသတ်ဆေး၊ ပေါင်းသတ်ဆေးအလွန်အကျွံအသုံးပြု တာအပြင် ဥပမာ အနည်းငယ်ပြောရရင် ကွမ်းရွက်တွေမှာ ကြာရှည်ခံဖို့ ကွမ်းခြင်းတွေမှာ ဖြူအာရမ် ဆိုတဲ့ဆေးထည့် တာတွေ၊ သစ်သီးကိုမြန်မြန်မှည့်အောင် အင်သလင်း ကို အတို့ရောင်း၊ ဆေးစိမ်ရောင်းတာတွေ ကြောင့် အခုဆိုရင် ကမ္ဘာပေါ်မှာ ကင်ဆာဖြစ်ပွားမှုနှုန်းဟာ ဒုတိယဖြစ်နေတာကို ကြည့်ခြင်းအားဖြင့် ဓာတုအဆိပ်သင့်မှုတွေရဲ့ဒဏ်ကို ကျွန်တော်တို့နိုင်ငံဘယ်လောက်ခံခဲ့ရပြီလဲဆိုတာ သိသာလှပါတယ်။ ဒါကြောင့် ကျွန်တော်တို့တွေ နေ့စဉ်စားသုံးနေတဲ့ ဆန်၊ ဆီ၊ ဟင်းသီးဟင်းရွက်၊ အသီးအနှံတွေဟာ ကျန်းမာရေးနှင့်ညီညွတ်သော စိုက်ပျိုးသီးနှံတွေဖြစ်ဖို့ လိုအပ်လှပါတယ်။ ဝန်ကြီးဌာနအနေနဲ့ Fruit is sdfe အစားအစာများအတွက် ယုံကြည်စိတ်ချရမည်။ Quality is right အရည်အသွေးမှန်ကန်ရ မယ်ဆိုတဲ့ဆောင်ပုဒ်နှင့်အညီ စာသုံးသူအန္တရာယ်ကင်းရှင်းရေး၊ ဈေးကွက်ပိုမိုရရှိရေးအတွက် ရည်ရွယ် ပြီး Good Agriculture Practice ကို အကောင်အထည်ဖော်သွားမည်ဆိုတဲ့အတွက် ဝမ်းသာကြိုဆို ကြောင်း ပြောကြားလိုပါတယ်။ တောင်သူတွေကြားမှာ ကျယ်ကျယ်ပြန့်ပြန့်သိရှိလိုက်နာဆောင်ရွက်နိုင် ဖို့အတွက်တော့ အများကြီးလုပ်ဆောင်ရပါဦးမယ်။ ဝန်ကြီးဌာနလက်အောက်က စိုက်ပျိုးရေးဦးစီးဌာန ကို တောင်သူတွေ ယခုထက်ပိုမိုအားထားယုံကြည်ရတဲ့ဌာနတစ်ခုဖြစ်အောင် ပုံဖော်ဆောင်ရွက်သင့်ပါ တယ်။ မျိုးစေ့နှင့် ဓာတ်မြေသြဇာဖြန့်ဝေတာမျိုးတွေအပြင် ပိုမိုကောင်းမွန်တဲ့နည်းပညာပေးမှု၊ မြေဆီလွှာစမ်းသပ်တိုင်းတာပေးမှုမျိုးတွေလုပ်ဖို့ လိုအပ်ပါတယ်။ လူထုကို ဆွဲဆောင်နိုင်တဲ့၊ အားကိုး ထိုက်တဲ့ အခြေအနေတစ်ရပ်ဖြစ်ပေါ်လာဖို့ ပုံဖော်ဆောင်ရွက်သင့်ကြောင်း အကြံပြုလိုပါတယ်။ နောက် စိုက်ပျိုးရေးနည်းပညာသင်တန်းတွေ၊ နှီးနှောဖလှယ်ပွဲတွေဆိုတာ တစ်လတည်း၊ တစ်နှစ်တည်း နဲ့ ကျွန်တော်တို့အများ ကြီးမဆောင်ရွက်နိုင်ပါဘူး။ ဒါကြောင့် စိုက်တောင်သူတွေသိသင့်တဲ့အချက် အလက်တွေ၊ နည်းပညာတွေကို ဝန်ကြီးဌာနက Website နှင့် Facebook တို့တွင်သာမက လူတိုင်း အလွယ်တကူကြည့်ရှုနိုင်တဲ့ Mobile Application တစ်ခု ထားရှိမည်ဆိုပါက ပိုမိုကောင်းမွန်မည့် အကြောင်း အကြံပြု တင်ပြလိုပါတယ်။ ရာသီဥတုဖောက်ပြန်မှု၊ အခုဆိုလို့ရှိရင် နေရာအနှံ့ရေကြီးရေလျှံဖြစ်တာမျိုးတွေ၊ သဘာဝဘေး တွေ ကြုံ လာလို့ရှိရင် သီးနှံတစ်မျိုးတည်းစိုက်တောင်သူတွေအတွက် များစွာနစ်နာရတာကြောင့် အကာအကွယ်ဖြစ်စေမယ့်သီးနှံနှစ်မျိုး၊ သုံးမျိုးနဲ့ ရှိတဲ့မြေဧကမှာ တန်ဖိုးမြင့်ထုတ်လုပ်နိုင်မယ့်၊ ဈေးကွက်အလားအလာကောင်းတဲ့သီးနှံမျိုးတွေကို အကြံပြု ပေးစေလိုပါတယ်။ နောက် ဒေသအလိုက် သုတေသနစိုက်ခင်းလုပ်ကွက်တွေ များများလုပ်ဆောင်ဖို့လိုပါတယ်။ စမ်းသပ်အောင်မြင်တဲ့စိုက်ခင်း လုပ်ကွက်တွေကို အဆင့်မြင့်သက်ဆိုင်ရာလူကြီးတွေကိုတင် ခေါ်ပြတာမျိုးမဖြစ်စေဘဲ ဒေသခံ တောင်သူတွေကို များများလက်တွေ့ရှင်းလင်းပြသခြင်းတွေကို ဆောင်ရွက်စေလိုပါတယ်။ တဖြည်းဖြည်း ခြင်း လုပ်ဆောင်သွားရင် ဖြစ်နိုင်တာကြောင့် ကျေးရွာတွေမှာ စိုက်ပျိုးရေးအလေ့အကျင့်ကောင်းတွေ မွေးမြူဖို့၊ ကျေးလက်ပညာပေးစိုက်ပျိုးရေးစခန်းတွေကို ထားနိုင်ဖို့လည်း အကြံပြုလိုပါတယ်။ နောက်ဆုံးဆွေးနွေးလိုတာကတော့ ကျွန်တော်တို့နိုင်ငံဟာ စိုက်ပျိုးရေးကိုအခြေခံတဲ့နိုင်ငံတစ်နိုင်ငံ ဖြစ်ပါတယ်။ နိုင်ငံ GDP ရဲ့ ၃၀ ရာခိုင်နှုန်း အလုပ်အကိုင်အခွင့်အလမ်း ၆၀ ရာခိုင်နှုန်းခန့်ကို ဖန်တီး ပေးထားတာဖြစ်ပါတယ်။ စိုက်ပျိုးရေးကဏ္ဍ ဒီထက်အောင်မြင်တိုးတက်ဖို့ဆိုရင် စိုက်ပျိုးရေးပညာရှင် တွေ၊ နည်းပညာတွေ၊ ဖြန့်ဝေပေးနိုင်တဲ့သူတွေများများပေါ်ထွက်လာဖို့လိုပါတယ်။ အိမ်နီးချင်းနိုင်ငံ တွေမှာ စိုက်ပျိုးရေးတက္ကသိုလ်တွေက တစ်နှစ်ကို ကျောင်းသားထောင်ချီပြီး မွေးထုတ်ပေးနေချိန်မှာ ကျွန်တော်တို့ဆီမှာ ရေဆင်းစိုက်ပျိုးရေးတက္ကသိုလ်တစ်ခုသာရှိပြီး ကျောင်းသား ၄၀၀ ကျော်ပဲ မွေးထုတ်ပေးနိုင်တာဟာ စိုက်ပျိုးရေးကဏ္ဍတိုးတက်ဖို့ များစွာကြိုးစားရဦးမယ်ဆိုတာကို တွေ့ရပြီး နောက်ထပ်တက္ကသိုလ်တွေ ဆက်လက်ဖွင့်လှစ်သွားဖို့ မဖြစ်မနေလိုအပ်ကြောင်း အကြံပြုလိုပါတယ်။ ကြံတယ်ဆိုတာ ထုတ်ကုန်၊ ဈေးကွက်၊ နည်းပညာတိုးတက်ဖို့၊ ယရစ်နဲ့ကြံစည်နေမျိုးပဲ ဖြစ်သင့်ပါတယ်။ စိုက်ပျိုးရေးနိုင်ငံဖြစ်ပြီး နည်းပညာတွေ၊ ဈေးကွက်ဦးဆောင်မှုအနေအထားရော၊ သူများနောက်က ယပင့်နဲ့ကျန်နေတာမျိုးမဖြစ်ဖို့ လိုအပ်နေပါပြီ။ အိမ်နောက်ဖေးဈေးဆိုင်တည်ဆိုတဲ့စကားအတိုင်း ကိုယ့်အိမ်မှာ ဟင်းသီးဟင်းရွက်စိုက်ပျိုးဖို့ စိုက်ပျိုးရေးဆိုင်မှာ မျိုးစေ့သွားဝယ်တာတောင် ဈေးကွက် မှာ ဘယ်သူဦးဆောင်နေသလဲ ကြည့်တာနဲ့တင်သိနိုင်ပါတယ်။ အခုဆိုရင် ကျွန်တော်တို့နိုင်ငံဟာ AEC-Asia Economic Community အဖွဲ့ဝင်နိုင်ငံဖြစ်တာ နဲ့အညီ ကျန်နိုင်ငံများနှင့် လွတ်လပ်စွာကုန်စည်ကူးသန်းရောင်းဝယ်မှုတွေ ပြု ကြရပါတော့မယ်။ စိုက်ပျိုးရေးကဏ္ဍပို့ကုန်တွေအတွက် ကျွန်တော်တို့အဆင်သင့်ဖြစ်နေပြီလား။ ဝန်ကြီးဌာနအနေနဲ့ လိုအပ်သော ပြုပြင်ပြင်ဆင်မှုတွေ ဆောင်ရွက်ထားဖို့လိုအပ်နေကြောင်း အကြံပြုလိုပါတယ်။ နိဂုံးချုပ် အနေနဲ့ စိုက်ပျိုးတောင်သူတွေဘဝ တိုးတက်မြင့်မားဖို့ စိုက်ပျိုးရေးနည်းပညာကောင်းများ စဉ်ဆက် မပြတ်ဖြန့်ဝေပေးနိုင်ပါစေ။ ဈေးကွက်ဝင်ဈေးကောင်းရတဲ့သီးနှံများ စိုက်ပျိုးနိုင်ဖို့ လမ်းညွှန်ပြသပေး သလို ဈေးကွက်ကောင်းတွေလည်း ဖော်ဆောင်နိုင်ပါစေ။ မြန်မာ့စိုက်ပျိုးရေးကဏ္ဍတိုးတက်မြင့်မားဖို့ သက်ဆိုင်ရာဝန်ကြီးဌာနအနေနဲ့ အစွမ်းကုန်ကြိုးစားဆောင်ရွက်ပေးပါလို့ တိုက်တွန်းဆွေးနွေးလိုက်ရ ပါတယ်။ အားလုံးကို ကျေးဇူးတင်ပါတယ်ခင်ဗျာ။</speech>
<speech type='speaker'>
ရွာငံမဲဆန္ဒနယ်မှ ဦးအောင်စိုးမင်း ဆွေးနွေးဖို့ဖြစ်ပါတယ်။
</speech>
<speech><mp id='412'>ဦးအောင်စိုးမင်း(ရွာငံမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုအဆင့်အဖွဲ့အစည်းဝင်များနှင့် ဧည့်သည်တော် များအားလုံး မင်္ဂလာပါ။ ကျွန်တော်ကတော့ ရှမ်းပြည်နယ်(တောင်ပိုင်း)၊ ဓနုကိုယ်ပိုင်အုပ်ချုပ်ခွင့်ရ ဒေသ၊ ရွာငံမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအောင်စိုးမင်း ဖြစ်ပါတယ်။ ကျွန်တော့် အနေနဲ့ မကွေးတိုင်းဒေသကြီး၊ ပွင့်ဖြူမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးထွန်းထွန်းရဲ့ အဆိုကို ထောက်ခံဆွေးနွေးသွားမှာဖြစ်ပါတယ်။ လေးစားအပ်ပါသော လွှတ်တော်ဥက္ကဋ္ဌကြီးခင်ဗျား။ အဆိုရှင်ရဲ့ ရည်ရွယ်ချက်မှာ တိုင်းပြည်ဖွံ့ဖြိုးတိုးတက်ဖို့ တောင်သူလယ်သမားတွေရဲ့ ဘဝတိုးတက် မြင့်မားဖို့ဖြစ်ပါတယ်။ တိုင်းပြည်ဖွံ့ဖြိုးတိုးတက်ဖို့ဆိုရင် အများစုဖြစ်တဲ့ စိုက်ပျိုးရေးလုပ်ငန်းနှင့် အသက်မွေးဝမ်းကျောင်းပြု တဲ့တောင်သူတွေရဲ့ ဘဝ မြင့်မားတိုးတက်ဖို့လိုပါတယ်။ တောင်သူတွေရဲ့ ဘဝမြင့်မားတိုးတက်ဖို့ဆိုရင် တောင်သူတွေစိုက်ပျိုးထုတ်လုပ်တဲ့ သီးနှံတွေအထွက်တိုးဖို့၊ သီးနှံ အရည်အသွေးတွေကောင်းမွန်ဖို့နှင့် ဈေးကွက်ရရှိဖို့လိုအပ်ပါတယ်။ ကျွန်တော်တို့တောင်သူတွေ နှစ်ပေါင်းများစွာ ကြုံတွေ့နေရတဲ့ပြဿနာက သီးနှံပေါ်ချိန်မှာ သီးနှံဈေးကျတဲ့ပြဿနာဖြစ်ပါတယ်။ ဥပမာ-ပဲပေါ်ချိန်မှာ ပဲဈေးကျ၊ နှမ်းပေါ်ချိန်မှာနှမ်းဈေးကျဆိုတာမျိုးပါ။ ထွက်ရှိလာတဲ့သီးနှံတွေကို ကျဈေးနှင့်ရောင်းချပြီးတော့ ပညာရေး၊ ကျန်းမာရေး၊ လူမှုရေးကိစ္စတွေကို ဖြေရှင်းဆောင်ရွက်နေရပါ တယ်။ တောင်သူတွေလက်ထဲမှာ သီးနှံမရှိတဲ့အချိန်ကျမှ ဈေးပြန်တက်တယ်ဆိုတော့ တောင်သူလုပ်ရ တာဟာ ကံစမ်းမဲနှိုက်ရသလို ကံကောင်းရင်အဆင်ပြေမယ်။ ကံမကောင်းရင်ရှုံးမယ်ဆိုတဲ့ အခြေအနေ ပါ။ ဥပမာ- မန္တလေးတိုင်းဒေသကြီးနှင့် စစ်ကိုင်းတိုင်းဒေသကြီးက အများဆုံးထွက်ရှိတဲ့ ဖရဲသီး၊ သခွားသီး၊ သရက်သီးနှံတွေကို မူဆယ်နယ်စပ်စီးပွားရေးမြို့ကနေပြီးတော့ တစ်ဖက်နိုင်ငံတင်ပို့ရာမှာ သီးနှံဖြိုင်ဖြိုင်ပေါ်တဲ့အချိန် တစ်ဖက်ကဈေးကွက်ကို အသာစီးယူပြီးတော့ ဈေးကစား ဈေးနှိမ်လိုက် ချိန်မှာ တောင်သူအများစုဟာ သယ်ယူပို့ဆောင်ခ ကားခငွေတောင်မချေနိုင်တဲ့အထိ ဖြစ်ရတာတွေ ရှိနေဆဲပါ။ ဒါကို လေ့လာကြည့်ခြင်းအားဖြင့် ဈေးကွက်တစ်ခုတည်း တည်မီနေရမယ့်အစား အခြား ဈေးကွက်တွေကို ကြိုတင်ရှာဖွေသင့်ပါကြောင်း အကြံပြုလိုပါတယ်။ ဈေးကွက်တည်ငြိမ်မှုရှိဖို့နှင့် သင့်တင့်တဲ့ဈေးကွက်ရရှိဖို့ တောင်သူတွေအတွက် အမှန်တကယ်လိုအပ်ပါတယ်။ ဖွဲ့စည်းပုံအခြေခံ ဥပဒေအခန်း(၁) နိုင်ငံတော်အခြေခံမူများ ပုဒ်မ ၂၃ ပုဒ်မခွဲ(ခ)မှာ နိုင်ငံတော်သည် တောင်သူများ၏ စိုက်ပျိုးထုတ်လုပ်သည့် ကောက်ပဲသီးနှံများ သင့်တင့်မျှတသည့်တန်ဖိုးရရှိရန် ကူညီဆောင်ရွက်ရ မယ်လို့ အတိအလင်းပြဋ္ဌာန်းထားပါတယ်။ နိုင်ငံတော်အနေနဲ့ တောင်သူတွေအတွက် စိုက်ပျိုး စရိတ်ချေးငွေ ထုတ်ချေးပေးပါတယ်။ ချေးငွေတွေဟာ တောင်သူတွေအတွက် စိုက်ပျိုးရေးရင်းနှီး မြှုပ်နှံမှုအတွက် အထောက်အကူပြုတာမှန်ပေမဲ့ ချေးငွေနှင့်ရင်းနှီးစိုက်ပျိုးလိုက်တဲ့သီးနှံတွေဟာ သီးနှံပေါ်ချိန်မှာ ဈေးကျနေမယ်ဆိုရင် ကျွန်တော်တို့ တောင်သူတွေအကြွေးသံသရာက လွတ်မြောက် နိုင်မယ်မဟုတ်ပါဘူး။ တောင်သူတွေအကြွေးသံသရာက မလွတ်မြောက်နိုင်သရွေ့ တိုင်းပြည်ဖွံ့ဖြိုးတိုးတက်ဖို့ဆိုတာ မဖြစ်နိုင်ပါဘူး။ ကျွန်တော်တို့ တောင်သူတွေအနေနဲ့ ဈေးကွက်ရှိပြီးသား သီးနှံတွေကို စိုက်ပျိုးရတာနဲ့ သီးနှံပေါ်ပြီးမှ ဈေးကွက်ရှာရတာမတူပါဘူး။ ယခုလက်ရှိ တောင်သူ အများစုကြုံတွေ့နေရတာက သီးနှံပေါ်ပြီးမှ ဈေးကွက်ရှာရတဲ့အခြေအနေပါ။ ဒီအခြေအနေကို ပြုပြင်ပြောင်းလဲဖို့ လိုပါတယ်။ တောင်သူတွေစိုက်ပျိုးထုတ်လုပ်တဲ့သီးနှံတွေက သင့်တင့်မျှတတဲ့ တန်ဖိုးရရှိအောင် သက်ဆိုင်ရာဝန်ကြီးဌာနတွေဖြစ်တဲ့ လယ်ယာစိုက်ပျိုးရေးနှင့် ဆည်မြောင်း ဝန်ကြီးဌာန၊ စီးပွားရေးနှင့် ကူးသန်းရောင်းဝယ်ရေးဝန်ကြီးဌာန၊ စီမံကိန်းနှင့် ဘဏ္ဍာရေးဝန်ကြီးဌာန ဝန်ကြီးဌာနတွေအားလုံး ပေါင်းစပ်ပြီးတော့ နိုင်ငံတကာဈေးကွက်ရရှိအောင် ဆောင်ရွက်နိုင်မှသာ တောင်သူတွေဘဝ မြင့်မားတိုးတက်ပြီးတော့ တိုင်းပြည်ဖွံ့ဖြိုးတိုးတက်လာမှာဖြစ်ပါတယ်။ လေးစားအပ်တဲ့ ပြည်သူ့လွှတ်တော်ဥက္ကဋ္ဌကြီးခင်ဗျား။ အဆိုရှင်ရဲ့ရည်ရွယ်ချက်မှာ နိုင်ငံအဝန်း စိုက်ပျိုးရေးနည်းပညာများ ဖွံ့ဖြိုးတိုးတက်ရေးသင်တန်းများ၊ နှီးနှောဖလှယ်ပွဲများ ပြုလုပ်ပေးရန်ကိစ္စ နှင့်ပတ်သက်ပြီးတော့ ဆွေးနွေးလိုပါတယ်။ နိုင်ငံအဝန်းဆိုတဲ့နေရာမှာ တိုင်းဒေသကြီး/ပြည်နယ်တွေ ဟာ ရေမြေရာသီဥတု မတူညီကြပါဘူး။ မတူညီတဲ့ရေမြေသဘာဝရာသီဥတုတွေရှိနေတဲ့ဒေသမှာ စပါးတစ်ခုတည်းအဓိကထားစိုက်ပျိုးနေလို့ကတော့ အဆင်မပြေပါဘူး။ စပါးအတွက် အဆင်ပြေမယ့် ရေမြေသဘာဝအားသာချက်ရှိတဲ့ဒေသတွေမှာ စပါးကို အဓိကထားစိုက်ပျိုးသင့်ပါတယ်။ ကျွန်တော်တို့ ရှမ်းပြည်နယ်ဟာ တောင်ပေါ်ဒေသဖြစ်တဲ့အတွက် နှစ်ရှည်သီးနှံပင်တွေဖြစ်တဲ့ ကော်ဖီ၊ လက်ဖက်၊ လိမ္မော်၊ ထောပတ်အပြင် ရာသီသီးနှံတွေဖြစ်တဲ့ ပဲပုတ်၊ အာလူး၊ မုန်လာ၊ ခရမ်းချဉ်၊ အစေ့ထုတ်ပြောင်း၊ နှံစားပြောင်း၊ မြေပဲ၊ ကြက်သွန်ဖြူ၊ ကြက်သွန်နီအစသဖြင့် သီးနှံတွေစိုက်ပျိုးကြပါတယ်။ ဥက္ကဌကြီး ခင်ဗျား။ ဒီနေရာမှာ အလျဉ်းသင့်လို့ မိမိရဲ့ မဲဆန္ဒနယ်ဖြစ်တဲ့ ရွာငံဒေသကထွက်ရှိတဲ့ ကော်ဖီနဲ့ လက်ဖက် ဆိုရင် ကမ္ဘာ့နိုင်ငံအသီးသီးကို တင်ပို့နေတဲ့ထုတ်ကုန်တွေဖြစ်ပါတယ်။ နိုင်ငံတော်ဒုတိယသမ္မတ ဦးဟင်နရီဗန်ထီးယူဦးဆောင်ပြီးတော့ မြန်မာနိုင်ငံရဲ့ ပထမဦးဆုံးကော်ဖီဖိုရမ်ကို နေပြည်တော်မှာ ကျင်းပခဲ့ပြီးဖြစ်ပါတယ်။ ရွာငံကော်ဖီဟာ ကမ္ဘာ့နိုင်ငံတွေကလက်ခံတဲ့ ကမ္ဘာ့အဆင့်မီအရည်အသွေး ရှိပါတယ်။ ကမ္ဘာ့ပို့ကုန်တွေဖြစ်တဲ့ ကော်ဖီနှင့်လက်ဖက်ထုတ်ကုန်တွေအတွက် နိုင်ငံတော်အနေနဲ့ နည်းပညာသင်တန်းတွေ၊ မျိုးကောင်းမျိုးသန့်တွေ၊ အရင်းအနှီးတွေပံ့ပိုးပေးမယ်ဆိုရင် တောင်သူတွေ တစ်ဦးချင်းဝင်ငွေကောင်းလာသလို တိုင်းပြည်အတွက်လည်း အခွန်ငွေပိုမိုရရှိလာမှာဖြစ်ပါတယ်။ အလားတူပဲ အခြားသော တိုင်းဒေသကြီး/ပြည်နယ်တွေမှာလည်း အားသာချက်ရှိတဲ့သီးနှံတွေ၊ မျိုးကောင်းမျိုးသန့်ရရှိရေးနှင့် နည်းပညာအရင်းအနှီးတွေကို အထူးပြု ဆောင်ရွက်သင့်ပါကြောင်း အကြံပြုလိုပါတယ်။ ကျွန်တော်တို့ တောင်သူတွေအတွက် အဓိကလိုအပ်နေတဲ့ နည်းပညာ၊ မျိုးကောင်း မျိုးသန့်တွေရှိဖို့ဆိုရင် စိုက်ပျိုးရေးသုတေသနရဲ့ အခန်းကဏ္ဍက အင်မတန်အရေးပါပါတယ်။ စိုက်ပျိုးရေးသုတေသနက မျိုးကောင်းမျိုးသန့်တွေ၊ နည်းပညာတွေဟာ တကယ်ကို စိုက်ပျိုးရေးလုပ် နေတဲ့တောင်သူတွေ ဘယ်လောက်သိသလဲ။ ဘယ်လောက်ရာခိုင်နှုန်းအထိ အကျိုးသက်ရောက်မှု ရှိသလဲဆိုတာ ပြန်လည်ပြီးတော့ ဆန်းစစ်သင့်ပါတယ်။ ဝန်ကြီးဌာနအနေနဲ့ ကြိုးစားပြီးတော့ လုပ်နေပါ တယ်။ တောင်သူတွေအတွက် အဓိကကျတဲ့ စိုက်ပျိုးရေးနည်းပညာ၊ မျိုးကောင်းမျိုးသန့်တွေရရှိဖို့ဆို ရင် ရှေ့က ကျွန်တော်တို့ ဝက်လက်က ကိုယ်စားလှယ်ကြီးဆွေးနွေးသွားသလို စိုက်ပျိုးရေးသုတေသန ရဲ့အခန်းကဏ္ဍကို ပိုပြီးတော့မှ ဘတ်ဂျက်ပိုသုံးသင့်ပါတယ်။ ဒါကြောင့်မို့လို့ နိဂုံးချုပ်အနေနဲ့ တိုင်းပြည် စီးပွားဖွံ့ဖြိုးတိုးတက်ဖို့ဆိုရင် တောင်သူလယ်သမားများ ဘဝမြင့်မားတိုးတက်ဖို့ဆိုရင် တိုင်းဒေသကြီး/ ပြည်နယ်အလိုက် သုတေသနလုပ်ငန်းများ၊ ဌာနများ တိုးချဲ့ဖွင့်လှစ်ဆောင်ရွက်သင့်ပါကြောင်း ဆွေးနွေး ရင်းနိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>
ကျိုက်လတ်မဲဆန္ဒနယ်မှ ဦးရန်လင်း ဆွေးနွေးဖို့ဖြစ်ပါတယ်။
</speech>
<speech><mp id='163'>ဦးရန်လင်း(ကျိုက်လတ်မဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် ဒီနေ့ ပြည်သူ့လွှတ်တော်အစည်းအဝေးသို့ ကြွရောက်လာကြသူအားလုံးကို မင်္ဂလာပါလို့ ဦးစွာနှုတ်ခွန်းဆက်ပါတယ်။ ကျွန်တော်က ကျိုက်လတ်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးရန်လင်း ဖြစ်ပါတယ်။ ဒီနေ့ ကျွန်တော် ဆွေးနွေးမယ့်အကြောင်းအရာက ပွင့်ဖြူမဲဆန္ဒနယ်က ဦးထွန်းထွန်းတင်သွင်းတဲ့အဆိုထဲက စိုက်ပျိုးရေးဆိုင်ရာ နည်းပညာသင်တန်းများအကြောင်းကို ဆွေးနွေးမှာ ဖြစ်ပါတယ်။ စိုက်ပျိုးရေးဆိုင်ရာနည်းပညာဆိုတဲ့အခါမှာ စိုက်ပျိုးရေးတင်မကဘဲနဲ့ ငါးမွေးမြူရေးအပါအဝင် အခြား ကြက်၊ ဝက်၊ နွား၊ ဆိတ်မွေးမြူရေးသင်တန်းများလည်း ပါတယ်လို့ ကျွန်တော်ယူဆပါတယ်။ အဲဒီတော့ကျွန်တော်တို့နိုင်ငံမှာ စိုက်ပျိုးရေး၊ မွေးမြူရေးဆိုင်ရာနည်းပညာ သင်တန်းများကို အဓိကပေးနေတဲ့အဖွဲ့အစည်းဟာ Extension လို့ခေါ်တဲ့ တိုးချဲ့ပညာပေးရေးကို ဆောင်ရွက်နေတဲ့ စိုက်ပျိုးရေးဦးစီးဌာနဖြစ်ပါတယ်။ တစ်ခါ စိုက်ပျိုးရေးဆိုင်ရာစာအုပ်၊ စာတမ်းများ ကို ထုတ်ပေးနေတဲ့ စိုက်ပျိုးရေးပညာပေးဌာနကထုတ်တဲ့ စာရွက်စာတမ်းတွေလဲရှိပါတယ်။ အဲဒီတော့ ဒီသင်တန်းတွေကို ပေးဖို့အခါမှာ ကျွန်တော်တို့နိုင်ငံဟာ စိုက်ပျိုးရေးကို ပြည့်ပြည့်ဝဝဆောင်ရွက်နိုင် ခဲ့ခြင်းမရှိပါဘူး။ ဥပမာအားဖြင့် ကျွန်တော်တို့ တစ်သက်လုံးစိုက်ခဲ့တဲ့ဆန်စပါးကို ကျွန်တော်တို့ တောင်သူတိုင်းဟာ ကိုယ့်မျိုးကိုယ်ထားဖို့ မျိုးစေ့ထုတ်တဲ့နည်းလေးကိုမှ ကောင်းစွာမတတ်ပါဘူး။ ထို့အတူ ရေကြီးရေလျှံရင်ထုတ်ဖို့ရေထုတ်မြောင်းတွေ၊ ရေလိုရင်သွင်းဖို့ ရေသွင်းမြောင်းတွေ အဲဒီလို ရေသွင်းရေထုတ်မြောင်းတွေထားရမယ်ဆိုတဲ့ အသိပညာလည်းပဲ တောင်သူတွေမှာ ချို့တဲ့ခဲ့ပါတယ်။ ထို့အတူ လက်ရှိအားဖြင့် ကိုယ့်ရဲ့ လယ်ကွင်းဟာ လေးထောင့်စပ်စပ်နှင့် တစ်ညီတစ်ညာတည်းဖြစ်ဖို့ ဆိုတဲ့ အသိဟာလည်းပဲ တောင်သူတွေမှာ လိုအပ်နေဆဲဖြစ်ပါတယ်။ ဒါဟာ စပါးစိုက်ပျိုးနည်းတစ်ခု တည်းပဲ ရှိပါသေးတယ်။ အဲဒီတော့ စပါးစိုက်ပျိုးနည်းတောင်မှ မျိုးစေ့ရွေးချယ်ခြင်း၊ မြေပြင်ခြင်း၊ မြေသြဇာကျွေးခြင်း၊ သီးနှံပိုးမွှားကာကွယ်ခြင်း စတဲ့ရိတ်သိမ်းခြင်းအပြင်ကို ရိတ်သိမ်းပြီးတဲ့နောက် ရောင်းချတဲ့အထိကျန်တဲ့ Post Harvest လို့ခေါ်တဲ့ ရိတ်သိမ်းချိန်လွန်နည်းပညာတွေလည်းပဲ တောင်သူတွေမှာ ချို့တဲ့လျက်ရှိပါတယ်။ သမားရိုးကျနေလှမ်းခြင်းစနစ်ကို အားကိုးခဲ့တဲ့ တောင်သူ တွေဟာ Climate Change လို့ခေါ်တဲ့ ရာသီဥတုပြောင်းလဲတဲ့အခါမှာ ရိတ်ချိန်မှာမိုးရွာတဲ့အခါမှာ ဘာလုပ်ရမှန်းမသိ ဖြစ်ပါတယ်။ ကျွန်တော်တို့ မြန်မြန်ဆန်ဆန်ရိတ်သိမ်းတာကို အခုတော့ ရိတ်သိမ်း ချွေးစက်တွေသုံးနေပေမဲ့ ညီညီညာညာအခြောက်ခံလို့ရတဲ့ အခြောက်ခံစက်တွေ လိုအပ်နေပါ တယ်။ ထို့အတူ နောက်ထပ်တစ်ခုကိုပြောပြရမယ်ဆိုရင် စက်မှုလယ်ယာကိစ္စဖြစ်ပါတယ်။ ကျွန်တော်တို့ တောင်သူတွေ လက်မှုလယ်ယာကနေ စက်မှုလယ်ယာကိုပြောင်းဖို့ဆိုပြီးတော့ အစဉ်တစိုက်ကြိုးစားခဲ့ ပါတယ်။ ကြာလည်းကြာမြင့်ခဲ့ပါပြီ။ သို့သော် တောင်သူများဝယ်တဲ့စက်တွေဟာ နောက်ဆုံးတော့ တောင်သူရဲ့ အိမ်နောက်ဖေးမှာ ဒီတိုင်းပဲရပ်ထားရတဲ့အခြေအနေတွေ အများကြီးတွေ့ရပါမယ်။ ဘာဖြစ်လို့လဲဆိုတော့ ဒီစက်တွေပြင်ဖို့အတွက် စက်ပြင်သင်တန်းတွေ၊ Workshop တွေဖွင့်ပေးဖို့၊ ဒီနည်းပညာသင်တန်းတွေဖွင့်ပေးဖို့ ကျွန်တော်တို့အစိုးရဘက်က ပျက်ကွက်ခဲ့ပါတယ်။ ထို့အတူ လိုအပ်တဲ့စက်ပစ္စည်း၊ အပိုပစ္စည်းတွေ အလွယ်တကူရဖို့ဆိုတာကလည်း ခက်ခဲတဲ့အခြေအနေမှာပဲ ရှိနေပါသေးတယ်။ ဒါကြောင့်မို့လို့ စိုက်ပျိုးရေးနည်းပညာပေး သင်တန်းများများစွာလိုအပ်နေပါတယ်။ တတ်နိုင်လို့ရှိရင် မြို့နယ်တိုင်းမှာ စိုက်ပျိုးရေးနှင့်မွေးမြူရေး ပညာသင်တန်းခန်းမလေးတစ်ခုစီ လောက်ထားပြီးတော့ ပထမနှစ်ပတ်မှာ စိုက်ပျိုးရေး၊ တတိယအပတ်မှာ ငါးမွေးမြူရေး၊ စတုတ္တအပတ် မှာ ကြက်၊ ဝက်၊ နွားမွေးမြူရေး ဒီတစ်လမှာရှိတဲ့လေးပတ်ကို သင်တန်းများပေးနိုင်လို့ရှိရင် မြို့နယ် တိုင်းဟာ ဒါ့ထက်မက စိုက်ပျိုးရေး၊ မွေးမြူရေးပညာပေးတိုးတက်လာမယ်လို့ ယူဆပါတယ်။ DOA လို့ခေါ်တဲ့ စိုက်ပျိုးရေးဦးစီးဌာနဟာ သူကိုယ်တိုင် ဝန်ထမ်းချို့တဲ့လို့ မပေးနိုင်သည့်တိုင် NGO တွေ၊ INGO အဖွဲ့တွေမှာ သင်တန်းပေးနိုင်တဲ့သူတွေရှိပါတယ်။ အငြိမ်းစားယူသွားတဲ့ ပညာရှင်တွေရှိပါ တယ်။ ဒီလူတွေဆီကနေ အကူအညီတောင်းပြီးတော့မှ သက်ဆိုင်ရာမြို့နယ်တိုင်းမှာ သင်တန်းတွေ ဖွင့်ပေးလို့ရှိရင် အဲဒီမြို့နယ်ရဲ့ စိုက်ပျိုးရေး၊ မွေးမြူရေးဟာ တိုးတက်လာမယ်လို့ ယူဆပါတယ်။ အခုဆိုရင် ကျွန်တော်တို့ အရင်တုန်းက အထဲမှာအစေ့တွေများလွန်းလို့ အပေါ်ကအခွံကိုပဲစားရတဲ့ ကီလိုမာလကာသီးရှိပါတယ်။ အခု အစေ့တစ်စေ့မှမပါတဲ့ ကီလိုမာလကာမျိုးတွေ ထွက်ပါပြီ။ မြန်မာသံပုရာအစေ့လုံးဝမပါတဲ့ မြန်မာသံပုရာမျိုးတွေ တစ်နှစ်ကို လေးကြိမ်ပွင့်သီးတဲ့ သရက်မျိုးတွေ ဒါတွေအခုထွက်လာပါပြီ။ ဒီမျိုးတွေကိုဖြန့်ဖြူးဖို့ ဒီမျိုးတွေကို ဘယ်လိုစိုက်ရင်ကောင်းမလဲဆိုတဲ့ စိုက်နည်း၊ ပျိုးနည်း နည်းပညာသင်တန်းတွေပေးပို့ ခေတ်မီပညာတွေပေးဖို့ ဒါတွေကိုလည်းပဲ အခု လိုအပ်နေပါတယ်။ ကျွန်တော်တို့တွေ အခုကာလဟာ အရင်တုန်းက အစိုးရလို သဘာဝအရင်းအနှီး ဖြစ်တဲ့ သစ်လုံးတွေ၊ ကျောက်သံပတ္တမြားတွေ၊ ဒီသဘာဝဓာတ်ငွေ့တွေရောင်းချပြီး ရှာရမယ့်အစား စိုက်ပျိုးမွေးမြူရေးကရတဲ့ ထွက်ကုန်တွေ၊ စက်မှုက ထွက်ကုန်တွေနဲ့ တိုင်းပြည်ကို ဝင်ငွေရှာရမယ့် ကာလဖြစ်ပါတယ်။ ဒါကြောင့်မို့လို့ အဲသလိုဝင်ငွေရအောင် အလားအလာလည်းကောင်းတဲ့ ကျွန်တော်တို့ စိုက်ပျိုးရေးနည်းပညာသင်တန်းတွေ များများပေးပြီးတော့မှ ဆောင်ရွက်ဖို့အချိန်တန်ပါ ပြီလို့ ပြောကြားရင်းနဲ့ နိဂုံးချုပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>
မင်းကင်းမဲဆန္ဒနယ်မှ ဦးမောင်မြင့် ဆွေးနွေးဖို့ဖြစ်ပါတယ်။
</speech>
<speech><mp id='359'>ဦးမောင်မြင့်(မင်းကင်းမဲဆန္ဒနယ်)</mp> လေးစားအပ်တဲ့ ဥက္ကဋ္ဌကြီးနှင့် အားလုံးပဲ မင်္ဂလာပါခင်ဗျား။ ကျွန်တော် မင်းကင်းမဲဆန္ဒနယ်မှ ဦးမောင်မြင့်ဖြစ်ပြီး Power Point သုံးစွဲခွင့် ပြု ပါရန် တင်ပြအပ်ပါတယ်။ ကျွန်တော့်အနေနဲ့ ဦးထွန်းထွန်းရဲ့ အဆိုကို ထောက်ခံဆွေးနွေးသွားမှာ ဖြစ်ပါတယ်။ ကျွန်တော်တို့မြန်မာနိုင်ငံမှာ ကျေးလက်နေလူဦးရေ ၈၀ ရာခိုင်နှုန်းရှိပြီး အဓိကကျတဲ့ မိုးစပါး ၁၄ သန်း၊ နွေစပါးဧကလေးသန်းစိုက်ပျိုးပြီးတော့မှ ကျန်တဲ့ပဲအမျိုးမျိုး၊ နှမ်း၊ ပြောင်း၊ ဝါ၊ ကြံ စတဲ့ သီးနှံအမျိုးမျိုးကို စိုက်ပျိုးလျက်ရှိကြပါတယ်။ နိုင်ငံရဲ့အဓိကစီးပွားရေးဟာ လောလောဆယ်တော့ စိုက်ပျိုးရေးဖြစ်တဲ့အတွက်ကြောင့်မို့လို့ တပ်မတော်အစိုးရလက်ထက်မှာ စီးပွားရေးဦးတည်ချက် လေးရပ်ထဲက စိုက်ပျိုးရေးကိုအခြေခံ၍ အခြားစီးပွားရေးကဏ္ဍများကိုလည်း ဘက်စုံဖွံ့ဖြိုးတိုးတက် အောင် တည်ဆောက်ရေးဆိုတဲ့အချက်ကို ထည့်သွင်းဖော်ပြခဲ့တာ မှတ်မိကြဦးမှာပါ။ မြန်မာ့စီးပွားရေးကို ဦးမော့စေချင်ရင်တော့ ကျန်တဲ့စက်မှုကဏ္ဍနဲ့ ဝန်ဆောင်မှုကဏ္ဍတွေ အချိုး ညီညီတိုးတက်ဖို့လိုသလို လူအများစုနဲ့ပတ်သက်တဲ့ စိုက်ပျိုးရေးကိုဆွဲတင်နိုင်ဖို့ကလည်း အထူး လိုအပ်လှပါတယ်။ စိုက်ပျိုးရေးဆိုတာနဲ့ စိုက်တဲ့လုပ်ငန်းတစ်ခုတည်းတင်မကဘဲနဲ့ Supply Chain တစ်ခုလုံးကို The Whole Process ဝင်ကြည့်ကြဖို့လိုပါတယ်။ စိုက်ပျိုးရေးမှာအဓိကလိုတာကတော့ မျိုး၊ မြေ၊ ရေ၊ သွင်းအားစု၊ စိုက်နည်းစနစ်၊ Post Harvest နည်းပညာ၊ Storage၊ ဈေးကွက် တစ်ဆက်တည်းပဲကြည့်ရမှာပါ။ ဒါက Supply Chain ပါပဲ။ Chain တစ်ခုပြတ်လို့ရှိရင် စိုက်ပျိုးရေး က Effective နည်းသွားပါလိမ့်မယ်။ အဆိုမှာကတော့ ဘောင်ကျဉ်းပါတယ်ခင်ဗျား။ စိုက်ပျိုးရေး နည်းပညာတစ်ခုတည်းကို မြှင့်တင်ပေးလိုတဲ့ရည်ရွယ်ချက်နဲ့ နည်းပညာပေးသင်တန်းတွေ၊ နှီးနှော ဖလှယ်ပွဲတွေ ကျင်းပပေးဖို့ပြည်ထောင်စုအစိုးရကို တိုက်တွန်းတာဖြစ်ပါတယ်။ ကျွန်တော် စိုက်ပျိုးရေး ပညာရှင်တော့ မဟုတ်ပါဘူး။ ဒါပေမဲ့ မြင်တာလေးနဲ့ လုပ်သင့်တာလေးတွေ ကျွန်တော် ကောက်နုတ် တင်ပြလိုပါတယ်။ (၁)အနေနဲ့ကတော့ မြေပါ။ မြေဆိုတာ Leveling လုပ်ထားတဲ့ဧကကွက်တွေ တိုးချဲ့လုပ်ဆောင်သင့်ပါတယ်။ (၂)အနေနဲ့ကတော့ Seeds Bank တွေကို ဒေသအနှံ့ထူထောင် ပြီးတော့မှ မျိုးကောင်းမျိုးသန့်တွေ လုံလောက်အောင်ဖြန့်ဖြူးပေးသင့်ပါတယ်။ (၃)ကတော့ စိုက်ပျိုးရေကိုအချိန်မှန်ရရှိအောင် ဖြစ်နိုင်သမျှ Irrigated Farm တွေဖြစ်အောင် တိုးချဲ့ သင့်ပါတယ်။ (၄)ကတော့ သွင်းအားစုတွေဖြစ်တဲ့ဓာတ်မြေဩဇာနဲ့ပိုးသတ်ဆေးကို တောင်သူတွေအတွက် သက်သာတဲ့ဈေးနှုန်းနဲ့ ရရှိအောင်စီစဉ်ပေးသင့်ပါတယ်။ (၅)ကတော့ စိုက်စရိတ်သက်သာအောင် လက်မှုလယ်ယာကနေ စက်မှုလယ်ယာကို Phase အလိုက်ပြောင်း ပေးသင့်ပါတယ်။ (၆)ကတော့ Post Harvest နည်းပညာတွေကို တောင်သူတွေတစ်ဦးချင်းစီထိ စိမ့်ဝင်ပျံ့နှံ့အောင် ပညာပေးဖို့လိုအပ်ပါ လိမ့်မယ်။ (၇)ကတော့ တောင်သူတွေရဲ့ သီးနှံတွေကို ဈေးကောင်းရရှိအောင် အစိုးရကဝန်ကူပေးဖို့ လိုပါတယ်။ ဈေးကွက်စီးပွားရေးပဲ ဈေးကွက်က ဆုံးဖြတ်လိမ့်မယ်လို့ပြောတာဟာ တာဝန်ယူမှု၊ တာဝန်ခံမှုမရှိတဲ့ အစိုးရတစ်ရပ်ရဲ့ ဆင်ဝှေ့ရန်ရှောင်စကားပဲဖြစ်ပါတယ်။ ဒီလိုဈေးရအောင်ဆိုရင်တော့ Wholesale Market တွေကိုလည်း နိုင်ငံအဝန်းမှာ ဖွင့်ပေးဖို့လိုအပ်ပါလိမ့်မယ်။ (၈)ကတော့ တောင်သူတွေ ခေတ်အဆက်ဆက်က ဘာ Collaterdမှ မပေးရဘဲနဲ့ အမတော်ကြေးချေးပေးခဲ့ပေမဲ့ အခုတော့ ပုံစံ(၇)အပေါင်တင်မှ အမတော်ကြေးပေးမယ်ဆိုတာတွေကိုလည်း ပြန်လည်ပြီးတော့မှ သုံးသပ်သင့်တယ်လို့ ယူဆပါတယ်။ ဒီအချက်တွေကို စိုက်ပျိုးရေး၊ မွေးမြူရေးနှင့် ဆည်မြောင်း ဝန်ကြီးဌာနတစ်ခုတည်း လုပ်လို့မရပါဘူး။ Integrated ဖြစ်တဲ့၊ Comprehensive ဖြတ်တဲ့ Plan တစ်ခုလိုပါတယ်။ စိုက်ပျိုးရေးနည်းပညာပေးသင်တန်းတွေ ဖွင့်လှစ်ဖို့ဆိုတာ ဘတ်ဂျက်ရှိရင်၊ Resource Person တွေရှိရင် အချိန်မရွေးရပါတယ်။ အခုအခါမှာ လက်ကိုင်ဖုန်းလွှမ်းခြုံနိုင်မှု ရာခိုင်နှုန်းများနေတဲ့ခေတ်ဖြစ်လို့ စိုက်ပျိုးရေးနဲ့ပတ်သက်တဲ့ Call Center တွေဖွင့်ထားတာကောင်းပါ တယ်။ ဖုန်းငါးလုံးကို တစ်ပြိုင်တည်းဖြေနိုင်တယ်လို့လည်း သိရပါတယ်။ တောင်သူတွေ Call Center ကို ဘယ်လောက်ထိ သုံးနေကြပြီလဲဆိုတာ ကျွန်တော်တို့မသိပါဘူး။ ရုံးချုပ်မှာသာမက ပြည်နယ်/ တိုင်းဒေသကြီးအလိုက် Call Center လေးတွေကို တိုးချဲ့ပြီးမှဖွင့်လှစ်ပေးနိုင်မယ်ဆိုရင် ပိုမိုထိရောက်မှာဖြစ်ပါတယ်။ Facebook လူမှုကွန်ရက်ဟာလည်း လူသုံးများလာလို့ စိုက်ပျိုးရေး နည်းပညာပေးတွေအတွက် အသုံးပြုနိုင်ဖို့အတွက် နည်းလမ်းရှာကြံသင့်ပါတယ်။ တောင်သူ လယ်သမား Channel တွေဖွင့်ပြီးတော့ ပြနေတာရှိတယ်။ ဒါပေမဲ့ တောင်သူတွေ ဘယ်လောက် ကြည့်နေကြသလဲဆိုတာလည်း Survey လုပ်ဖို့ကောင်းပါတယ်။ ကြည့်ရှုသူများရင် ကောင်းပါတယ်။ နည်းနေရင်များလာအောင် ဘယ်လိုလုပ်မလဲဆိုတာကိုလည်း နည်းလမ်းရှာကြံ ဆောင်ရွက်သင့်ပါ တယ်။ နောက်ဆုံးတစ်ခုကတော့ ပြည်ထောင်စုအဆင့်မှာ ယခင်အစိုးရလက်ထက်က ဝန်ကြီး ဦးမြင့်လှိုင်တို့ စံပြစိုက်ခင်းတွေလုပ်ပြီးတော့မှ နည်းပညာတွေဖြန့်ဝေပါတယ်။ နယ်တွေက လာတဲ့သူတွေကိုပြသတယ်။ ယခုဒါတွေ ကျွန်တော်တို့ မတွေ့ရဘူး။ စိုက်ပျိုးရေးနိုင်ငံတစ်နိုင်ငံ အနေနဲ့ကတော့ စံပြစိုက်ကွင်းတွေကို ပြည်ထောင်စုအဆင့်မှာသာမကဘဲနဲ့ ပြည်နယ်/တိုင်းဒေသကြီး/ ခရိုင်နဲ့မြို့နယ်အဆင့်ထိပါ ပြသပေးနိုင်ဖို့အတွက်လိုအပ်တယ်လို့ ကျွန်တော်ကတော့ တင်ပြလိုပါတယ်။ မြန်မာနိုင်ငံတစ်နံတစ်လျားမှာရှိတဲ့ ဆင်းမားအူဒုံ Project ကလည်း ကျေးရွာပေါင်း ၁၁၀ မှာ အကောင်အထည်ဖော်နေပြီးတော့မှ ဒီစီမံကိန်းကို လက်ခံဆောင်ရွက်နေတဲ့ ရွာတွေအတွက်သာ မကဘဲနဲ့ ကျန်တဲ့ပတ်ဝန်းကျင်ကရွာတွေပါ စိုက်ပျိုးရေးနည်းပညာကို နမူနာယူတတ်စေဖို့အတွက် ပိုမိုပြီးတော့မှကျယ်ပြန့်စွာ စဉ်းစားလုပ်ဆောင်နေသင့်ပါတယ်။ နိဂုံးချုပ်အားဖြင့် မြန်မာနိုင်ငံမှာ လယ်သမားချမ်းသာရင် နိုင်ငံချမ်းသာမှာ ဧကန်မလွဲပါပဲ။ လယ်သမားကို ဝင်ငွေကောင်းဖို့အတွက် သီးနှံတွေအောင်အောင်မြင်မြင်နဲ့ များများထွက်ဖို့ ဈေးကောင်းကောင်းနဲ့ရောင်းနိုင်အောင်လုပ်ဖို့ ကျွန်တော်တို့နိုင်ငံတော်အစိုးရအနေနဲ့ စီမံပေးဖို့လိုအပ်ပါကြောင်းတင်ပြရင်းနဲ့ အဆိုကိုထောက်ခံ ဆွေးနွေးအပ်ပါတယ်ခင်ဗျာ။ ကျေးဇူးတင်ပါတယ်။ </speech>
</new_section>
<new_section>
<title>ဦးထွန်းထွန်း၊ ပွင့်ဖြူမဲဆန္ဒနယ်က တင်သွင်းသည့်အဆိုနှင့်စပ်လျဉ်း၍ သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က ပြန်လည်ရှင်းလင်းဆွေးနွေးခြင်းနှင့် လွှတ်တော်၏အဆုံးအဖြတ်ရယူခြင်း</title>
<speech type='speaker'>
အစီအစဉ် ၈ ဖြစ်ပါတယ်။ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီး ဌာနက ပြန်လည်ရှင်းလင်းဆွေးနွေးရန် ဖြစ်ပါတယ်။
</speech>
<speech><agency id='11'>ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ မကွေး တိုင်းဒေသကြီး၊ ပွင့်ဖြူမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးထွန်းထွန်းရဲ့ တိုင်းပြည်စီးပွား ဖွံ့ဖြိုးတိုးတက်ရေး၊ တောင်သူလယ်သမားများရဲ့ ဘဝ မြင့်မားတိုးတက်ရေးနှင့် စိုက်ပျိုးရေးနည်းပညာ များဖွံ့ဖြိုးတိုးတက်စေရေးအတွက် နိုင်ငံအဝှမ်းစိုက်ပျိုးရေးနည်းပညာပေးသင်တန်းများ၊ နှီးနှောဖလှယ် ပွဲများ ကျင်းပပြုလုပ်ပေးဖို့ ပြည်ထောင်စုအစိုးရကို တိုက်တွန်းတဲ့အဆိုနှင့်စပ်လျဉ်းပြီး စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနမှ ပြန်လည်ဆွေးနွေးတင်ပြပါမယ်။ ဥက္ကဌကြီးခင်ဗျား။ အဆိုရှင်နှင့်တကွ အဆိုအပေါ်မှာ ကောင်းမွန်သောအကြံပြု ထောက်ပြဆွေးနွေးသွားကြတဲ့ ပြည်သူ့ လွှတ်တော်ကိုယ်စားလှယ်ကြီးများကိုလည်း အထူးကျေးဇူးတင်ရှိပါတယ်။ ။ ဥက္ကဌကြီးခင်ဗျား။ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနအနေနဲ့ နိုင်ငံတော်ရဲ့ လယ်ယာကဏ္ဍဖွံ့ဖြိုးတိုးတက်ရေးအတွက် သီးနှံစိုက်ပျိုးထုတ်လုပ်မှုမှ အာဟာရပြည့်ဝတဲ့၊ ဘေးအန္တရာယ်ကင်းရှင်းတဲ့ ဈေးကွက်ဝင်သီးနှံများ တိုးတက်ထုတ်လုပ်နိုင်ဖို့ ဦးတည်ဆောင်ရွက် လျက်ပါတယ်။ မိမိတို့နိုင်ငံတင်မက ဒေသတွင်းနိုင်ငံများပါမကျန် ကမ္ဘာ့နိုင်ငံများရဲ့ ရိက္ခာဖူလုံရေးနဲ့ ရိက္ခာလုံခြုံရေး(Food Security and Food Safety) ပိုင်းကိုလည်း ဦးတည်ထားဆောင်ရွက် လျက်ရှိကြောင်း တင်ပြအပ်ပါတယ်။ ဒီလိုဆောင်ရွက်တဲ့အခါမှာ မျိုးကောင်းမျိုးသန့်မျိုးစေ့တွေ ထုတ်လုပ်ပွားများနိုင်ဖို့၊ တောင်သူလယ်သမားတွေ ခေတ်မီစိုက်ပျိုးရေးနည်းပညာများ ရရှိအသုံးပြုနိုင် ဖို့အတွက် လေ့ကျင့်ပညာပေးရေးလုပ်ငန်းတွေ၊ အရည်အသွေးနှင့် အထွက်နှုန်းကောင်းမွန်တဲ့ မျိုးကောင်းမျိုးသန့်မျိုးစေ့များ ထုတ်လုပ်ပေးနိုင်ဖို့နဲ့ သိပ္ပံနည်းကျစိုက်ပျိုးနည်းစနစ်တွေ သုတေသန ပြုလုပ်ခြင်းနှင့် ဖွံ့ဖြိုးတိုးတက်ရေးလုပ်ငန်းတွေ၊ စိုက်ပျိုးရေးဆိုင်ရာ အလေ့အကျင့်ကောင်းများ ပညာပေးရေးနှင့် လိုက်နာကျင့်သုံးရေး စတဲ့ဖွံ့ဖြိုးတိုးတက်ရေးလုပ်ငန်းတွေကို အကောင်အထည်ဖော် ဆောင်ရွက်လျက်ရှိကြောင်း တင်ပြအပ်ပါတယ်။ မိမိတို့ရဲ့ ပြည်တွင်းအရင်းအမြစ်အင်အားစုတွေအသုံးချမှုနှင့်အတူ ပြည်ပအကူအညီ ပံ့ပိုးဖြည့်ဆည်းမှုများကိုလည်းရယူပြီး တောင်သူတွေရဲ့ လူမှုစီးပွားဖွံ့ဖြိုးတိုးတက်ရေးလုပ်ငန်းတွေ အတွက် ဆောင်ရွက်ပေးလျက်ရှိကြောင်း တင်ပြအပ်ပါတယ်။ ဆွေးနွေးသွားတဲ့ လွှတ်တော် ကိုယ်စားလှယ်ကြီးတွေက မြန်မာ့လယ်ယာကဏ္ဍဖွံ့ဖြိုးတိုးတက်ရေး၊ စိုက်ပျိုးရေးကဏ္ဍဖွံ့ဖြိုးတိုးတက် ရေးအတွက် အဘက်ဘက်မှနေပြီးတော့ ထောင့်စုံဆွေးနွေးသွားတဲ့အတွက်ကြောင့်မို့လို့ မိမိအနေနဲ့ အကျဉ်းချုပ်ပြန်လည်ဆွေးနွေးတင်ပြပါမယ်။ ဥက္ကဋ္ဌကြီးခင်ဗျား။ တောင်သူလယ်သမားများ စိုက်ပျိုးရေးနည်းပညာသိရှိနားလည်ပြီး လူမှုစီးပွားရေးကဏ္ဍကို ဖွံ့ဖြိုးတိုးတက်စေရေးအတွက်ရည်ရွယ်၍ စိုက်ပျိုးရေးနဲ့ ဒေသဖွံ့ဖြိုးရေး သင်တန်းကျောင်းတွေ၊ စိုက်ပျိုးရေးပညာပေးရေးနှင့် ကျေးလက်ဒေသဖွံ့ဖြိုးရေးသင်တန်းကျောင်း တွေ၊ ရိတ်သိမ်းချိန်လွန် နည်းပညာသင်တန်းကျောင်းတွေဖွင့်လှစ်ပြီး စိုက်ပျိုးရေးနဲ့အသက်မွေး ဝမ်းကျောင်းပြု ကြတဲ့တောင်သူလယ်သမားများ၊ ယင်းတို့ရဲ့ သားသမီးများနဲ့ စိုက်ပျိုးရေးကဏ္ဍမှာ နှီးနွှယ်ပါဝင်ဆောင်ရွက်နေကြတဲ့ ပုဂ္ဂလိကအဖွဲ့အစည်းများအတွက်ကိုလည်း သင်တန်းများ ဖွင့်လှစ် ပို့ချဆောင်ရွက်လျက်ရှိပါတယ်။ စိုက်ပျိုးရေးနည်းပညာပြန့်ပွားရေးနှင့် ဖွံ့ဖြိုးတိုးတက်ရေးအတွက် ကျေးရွာတွေကိုသွားရောက်ပြီး သင်တန်းများ၊ ဆွေးနွေးပွဲများ ဆောင်ရွက်ပေးလျက်ရှိတဲ့အခါမှာ တောင်သူတွေကို နည်းပညာပြန့်ပွားရေးအတွက် သင်တန်းများပေးသလို၊ စံပြကွက်များလည်း စိုက်ပျိုး ပြသမှုရှိပါတယ်။ ကွင်းသရုပ်ပြပွဲတွေလည်း ဆောင်ရွက်ပါတယ်။ နည်းပညာပေး လက်ကမ်းစာစောင် များလည်း ဖြန့်ဝေပေးသလို ပုဂ္ဂလိကနှင့်ပူးပေါင်းပြီး စီးပွားဖြစ်မျိုးကောင်းမျိုးသန့်စပါးမျိုးစေ့ ထုတ်လုပ်ခြင်း၊ မျိုးစေ့ထုတ်လုပ်သူအသင်းတွေဖွဲ့စည်းပြီး သီးနှံအလိုက် မျိုးစေ့ထုတ်လုပ်မှုလုပ်ငန်း တွေလည်း ဆောင်ရွက်လျက်ရှိပါတယ်။ အလားတူ တောင်သူနှင့်အကျိုးတူ ကန်ထရိုက်လယ်ယာစနစ်ဖြစ်တဲ့လုပ်ငန်းတွေကိုလည်းပဲ အကောင်အထည်ဖော်ပေးနေသလို အရင်းခံကျတဲ့မြေဆီလွှာတိုးတက်ကောင်းမွန်စေရေးနဲ့ မြေဆီလွှာ ပြဿနာဆိုင်ရာဆွေးနွေးပွဲများကိုလည်း ဒေသအလိုက်ဆောင်ရွက်လျက်ရှိကြောင်း တင်ပြအပ်ပါတယ်။ ပိုးမွှားကာကွယ်နှိမ်နင်းရေးဆိုင်ရာ နည်းပညာပေးဆွေးနွေးပွဲတွေ၊ သီးနှံစိုက်ပျိုးနည်းစနစ်နှင့် မျိုးကောင်းမျိုးသန့်သုံးစွဲခြင်းရဲ့ အကျိုးကျေးဇူးများဆိုင်ရာနည်းပညာပေးဆွေးနွေးပွဲတွေနဲ့ သီးနှံ အရည်အသွေးပြည့်မီတဲ့ဘေးအန္တရာယ်ကင်းရှင်းရေးဆိုင်ရာဆွေးနွေးပွဲများကို ဆောင်ရွက်နေသလို ရာသီဥတုနှင့် လိုက်လျောညီထွေရှိတဲ့ သီးနှံပုံစံပြောင်းလဲစိုက်ပျိုးရေးဆိုင်ရာပညာရေးဆွေးနွေးပွဲများ ကိုလည်းပဲ နည်းပညာပေးဆောင်ရွက်မှုများနှင့်အတူ အကောင်အထည်ဖော်ဆောင်ရွက်လျက်ရှိ ကြောင်း တင်ပြအပ်ပါတယ်။ ဥက္ကဋ္ဌကြီးခင်ဗျား။ စိုက်ပျိုးပညာပေးရေးလုပ်ငန်းနှင့် တစ်ပါတည်းချိတ်ဆက်နေတဲ့လုပ်ငန်းစဉ် ကတော့ သီးနှံအရည်အသွေးကောင်းမွန်ပြီး ဘေးအန္တရာယ်ကင်းရှင်းဖို့ အတွက် စိုက်ပျိုးရေးဆိုင်ရာ အလေ့အကျင့်ကောင်းများ(GAP)နှင့်အညီ စီမံဆောင်ရွက်နိုင်မှုဟာ အရေးပါတဲ့လုပ်ငန်းစဉ်တစ်ရပ် ဖြစ်ပါတယ်။ ယင်းနှင့်စပ်လျဉ်းပြီး တောင်သူလယ်သမားတွေ၊ ရောင်းဝယ်ဖောက်ကားသူတွေ၊ စားသုံး သူတွေကို ပိုမိုကျယ်ပြန့်စွာသိရှိပြီးတော့ အသိပညာများနဲ့ အတတ်ပညာများ ပိုမိုသိမြင်လာနိုင်ဖို့ အတွက် သင်တန်းတွေ၊ ဟောပြောပွဲတွေနဲ့ လက်ကမ်းစာစောင်ဖြန့်ဝေခြင်းလုပ်ငန်းများအပါအဝင် သီးနှံအလိုက် တောင်သူပညာပေး တစ်ကွင်းတစ်ဆက်စံနမူနာပြဆက်ကွင်းများ ထူထောင်ပြသခြင်းကို လည်းပဲ အကောင်အထည်ဖော်လျက်ရှိပါတယ်။ တောင်သူလယ်သမားရဲ့ စိုက်ပျိုးရေးလုပ်ငန်းခွင်မှာ ဈေးကောင်းရသီးနှံတွေ စိုက်ပျိုးထုတ်လုပ်မှုအပေါ်မှာ အထောက်အကူဖြစ်စေမယ့် လယ်ယာကဏ္ဍ ဆိုင်ရာဈေးကွက်သတင်းတွေ၊ ပညာပေးအစီအစဉ်တွေပါဝင်တဲ့ Farmer Channel အစီအစဉ်ကို လည်းပဲ ကျယ်ကျယ်ပြန့်ပြန့်ထုတ်လုပ်နိုင်ရေးအတွက် ကြိုးပမ်းဆောင်ရွက်လျက်ရှိပါတယ်။ တောင်သူလယ်သမားတွေသိလိုတဲ့နည်းပညာများ၊ တွေ့ကြုံရတဲ့အခက်အခဲများကို မေးမြန်းနိုင် တဲ့ Call Centre ကိုလည်းပဲ ဖွင့်လှစ်ထားရှိပြီး အချိန်နှင့်တစ်ပြေးညီ ပြန်လည်ဖြေကြားဆောင်ရွက် ပေးလျက်ရှိပါတယ်။ တိုးချဲ့ဆောင်ရွက်သွားနိုင်ဖို့အတွက်လည်း ကြိုးပမ်းလျက်ရှိကြောင်း တင်ပြအပ်ပါ တယ်။ အလားတူ မိမိဝန်ကြီးဌာန၊ စိုက်ပျိုးရေးဦးစီးဌာနမှ Website နဲ့ Facebook Page တွေမှာ ဆောင်ရွက်ထားပြီးဖြစ်တဲ့အတွက်ကြောင့် ဝင်ရောက်ကြည့်ရှုနိုင်ဖို့နဲ့ အချိန်နှင့်တစ်ပြေးညီ ဆောင်ရွက် လျက်ရှိပါကြောင်း တင်ပြအပ်ပါတယ်။ သို့ဖြစ်တဲ့အတွက် အဆိုပါတိုင်းပြည်စီးပွားဖွံ့ဖြိုးတိုးတက်ရေး၊ တောင်သူလယ်သမားများရဲ့ ဘဝ မြင့်မားတိုးတက်စေရေးနဲ့ စိုက်ပျိုးရေးနည်းပညာများ ဖွံ့ဖြိုးလာစေ ရေးအတွက် နည်းပညာပေးသင်တန်းတွေ၊ ဆွေးနွေးပွဲတွေ၊ နှီးနှောဖလှယ်ပွဲတွေကို အကောင်အထည် ဖော်ဆောင်ရွက်ရာမှာ အရှိန်မြှင့်ဆောင်ရွက်သွားနိုင်ဖို့ လွှတ်တော်ကိုယ်စားလှယ်ကြီးရဲ့ ယခုတင်သွင်း တဲ့အဆိုဟာ မိမိတို့လက်ရှိအခြေအနေအပေါ်မှာ ထင်ဟပ်ပြီး နိုင်ငံအတွက်လည်း အားဖြည့်ပေးရာ လိုအပ်တဲ့အခြေအနေတစ်ရပ် တိုးတက်ဖြစ်ထွန်းလာနိုင်မှာဖြစ်ခြင်းကြောင့် အဆိုကို ထောက်ခံပါ ကြောင်း ရှင်းလင်းဆွေးနွေးတင်ပြအပ်ပါတယ်။ ကျေးဇူးတင်ပါတယ်။</speech>
<speech type='speaker'> အဆိုရှင်ရဲ့ သဘောထားပြောပါ။</speech>
<speech><mp id='270'>ဦးထွန်းထွန်း(ပွင့်ဖြူမဲဆန္ဒနယ်)</mp> ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ် များအားလုံး ပြည်ထောင်စုအဆင့်ဝန်ကြီးများ မင်္ဂလာပါလို့ နှုတ်ခွန်းဆက်သအပ်ပါတယ်။ ယခုလို ကျွန်တော့်ရဲ့ အဆိုကို ဘက်ပေါင်းစုံက၊ ရှုထောင့်ပေါင်းစုံက မျိုးစုံထောက်ခံအကြံပြု ဆွေးနွေး သွားကြတဲ့ လွှတ်တော်ကိုယ်စားလှယ်ကိုးဦးနှင့် ပြည့်ပြည့်စုံစုံရှင်းလင်းပေးသွားပါသော ပြည်ထောင်စု ဒုတိယဝန်ကြီးအား အထူးပဲကျေးဇူးတင်ပါတယ်။ အဆိုတင်ရတဲ့ရည်ရွယ်ချက်က တိုင်းပြည်စီးပွား ဖွံ့ဖြိုးတိုးတက်စေဖို့၊ တောင်သူလယ်သမားတွေရဲ့ ဘဝမြင့်မားတိုးတက်စေရန် အဓိကထားပြီးတော့ တင်သွင်းရခြင်းဖြစ်ပါတယ်။ ဒါ့အပြင် အစိုးရနဲ့တောင်သူ၊ တောင်သူနဲ့အစိုးရ အချိတ်အဆက်မိဖို့ ဟန်ချက်ညီဖို့အတွက် ရည်ရွယ်ခြင်းလည်းဖြစ်ပါတယ်။ လေးစားအပ်ပါသော ဥက္ကဌကြီးခင်ဗျား။ ခေတ်အဆက်ဆက်၊ အစိုးရအဆက်ဆက် တောင်သူ လယ်သမားများဟာ အားကိုးတကြီးမျှော်လင့်ချက်ကြီးစွာ စောင့်မျှော်ခဲ့တာကြာပါပြီ။ ပြည်သူ တင်မြှောက်တဲ့ ပြည်သူ့အစိုးရလက်ထက်မှာ တောင်သူလယ်သမားတွေရဲ့ ဘဝကို မြှင့်တင်ဖို့ အမှန်တကယ်လိုအပ်ပါတယ်။ အမှန်တကယ်လိုအပ်သလို တိုင်းပြည်စီးပွားဖွံ့ဖြိုးတိုးတက်စေရန် ကျွန်တော့်ရဲ့ အဆိုကို ပြည်သူ့လွှတ်တော်ကြီးမှ အတည်ပြု ပေးပါရန် တင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ဦးထွန်းထွန်း၊ ပွင့်ဖြူမဲဆန္ဒနယ်က တင်သွင်းသွားတဲ့အဆိုကို ကိုယ်စားလှယ်ကိုးဦးက ဆွေးနွေးပြီး စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက အဆိုအား အတည်ပြု သင့်ကြောင်း ရှင်းလင်းခဲ့ပါတယ်။ အဆိုရှင်ကလည်း အတည်ပြု ပေးရန် ရှင်းလင်းပြောကြားသွားပါတယ်။ ဒါ့ကြောင့် ဒီအဆိုနဲ့စပ်လျဉ်းပြီး အတည်ပြုရန် လွှတ်တော်က သဘောတူပါသလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'> သဘောမတူတဲ့သူရှိပါသလားခင်ဗျား။ သဘောမတူသူ မရှိတဲ့အတွက် ဦးထွန်းထွန်း တင်သွင်းသွားတဲ့ အဆိုကို လွှတ်တော်က အတည်ပြုကြောင်း ကြေညာပါတယ်။ (ဩဘာသံများ)
</speech>
</new_section></motion>
</MotionSection>
<order>
<title>
ပြည်သူ့လွှတ်တော်ဥက္ကဋ္ဌက နိဂုံးချုပ်အမှာစကားပြောကြားခြင်း
</title>
<speech type='speaker'>
အစီအစဉ် ၉ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ မေလ ၁၄ ရက်နေ့က စတင်ကျင်းပခဲ့တဲ့ အဋ္ဌမပုံမှန်အစည်းအဝေးဟာ မကြာခင်ပြီးဆုံးတော့မှာ ဖြစ်ပါတယ်။ ဒီအစည်းအဝေးကာလအတွင်း ဆောင်ရွက်ချက်များအနေနဲ့ ကြယ်ပွင့်ပြမေးခွန်း ၁၀၉ ခု မေးမြန်း၊ ဖြေကြားခြင်း၊ ကြယ်ပွင့်မပြမေးခွန်း ၂၄၅ ခုဖြေကြားခြင်းများ ဆောင်ရွက်နိုင်ခဲ့ပါတယ်။ အရေးကြီး အဆိုတစ်ခုနှင့် ဝမ်းနည်းကြောင်းအဆိုတစ်ခုအပါအဝင် အဆို ၁၃ ခု တင်သွင်းနိုင်ခဲ့ပြီး အတည်ပြု အဆိုလေးခု၊ မှတ်တမ်းတင်အဆိုသုံးခု၊ အတည်မပြု အဆိုတစ်ခုနဲ့ လက်ခံဆွေးနွေးရန်မသင့်အဆိုတစ်ခု တို့ဖြစ်ပါတယ်။ တင်သွင်းပြီး ဆွေးနွေးရန်ကျန်အဆို လေးခုကျန်ရှိပါတယ်။ ဥပဒေကြမ်းများအနေနဲ့ ယခုအစည်းအဝေးကာလအတွင်း ဆွေးနွေးဆောင်ရွက်ခဲ့တဲ့ ဥပဒေကြမ်း ၃၇ ခုရှိပြီး ဥပဒေကြမ်း ၁၄ ခုကိုအတည်ပြုနိုင်ခဲ့ပါတယ်။ ဆက်လက်ဆောင်ရွက်ရန်ဥပဒေကြမ်း ၂၃ ခုရှိပါတယ်။ ပြည်သူ့လွှတ်တော်ကိုယ်စားလှယ်များခင်ဗျား။ ဒီအစည်းအဝေးကာလအတွင်း အခြား ဆောင်ရွက်ချက်များအနေဖြင့် ပြည်သူ့လွှတ်တော် ဥက္ကဋ္ဌထံသို့ နိုင်ငံအသီးသီးနဲ့ ပြည်ပ အဖွဲ့အစည်းများက ပေးပို့လာတဲ့ ဂုဏ်ပြု ဝမ်းမြောက်ကြောင်း သဝဏ်လွှာ ၁၈ စောင်ကို မှတ်တမ်း တင်ခြင်း၊ ပြည်သူ့လွှတ်တော်ကိုယ်စားလှယ်များ၏ ပြည်ပခရီးစဉ်ငါးခုကို မှတ်တမ်းတင်ခြင်း၊ အစားထိုးပြောင်းလဲသည့် တပ်မတော်သားပြည်သူ့လွှတ်တော်ကိုယ်စားလှယ် ၁၁ ဦးကတိသစ္စာပြု ခြင်းနဲ့ ပြည်သူ့လွှတ်တော်၊ တရားစီရင်ရေးနှင့် ဥပဒေရေးရာကော်မတီကို သက်တမ်းတစ်နှစ်တိုးမြှင့် ခြင်းတို့ကို ဆောင်ရွက်နိုင်ခဲ့ပါတယ်။ ပြည်သူ့လွှတ်တော်ရေးရာကော်မတီနဲ့ပတ်သက်တဲ့ ဆောင်ရွက်ချက် များအနေဖြင့် လွှတ်တော်အခွင့်အရေးကော်မတီဥက္ကဋ္ဌ တာဝန်ပေးအပ်ခြင်း၊ ဥပဒေကြမ်းကော်မတီနဲ့ တရားစီရင်ရေးနှင့် ဥပဒေရေးရာကော်မတီဥက္ကဋ္ဌများ ခန့်အပ်တာဝန်ပေးအပ်ခြင်း၊ ရင်းနှီးမြှုပ်နှံမှုနှင့် စက်မှုလက်မှုဖွံ့ဖြိုးတိုးတက်ရေးကော်မတီနဲ့ တရားစီရင်ရေးနှင့် ဥပဒေရေးရာကော်မတီ အတွင်းရေးမှူးများ ခန့်အပ်တာဝန်ပေးအပ်ခြင်းတို့ကို ဆောင်ရွက်နိုင်ခဲ့ပါတယ်။ ဒါ့အပြင် တပ်မတော်သား ပြည်သူ့လွှတ်တော်ကိုယ်စားလှယ်ခြောက်ဦးကို ကော်မတီအသီးသီးတွင် အဖွဲ့ဝင်များ အဖြစ် အစားထိုးလဲလှယ်တာဝန်ပေးအပ်ခြင်း၊ ပြည်သူ့လွှတ်တော်ကိုယ်စားလှယ်ကိုးဦးကို ကော်မတီ အသီးသီးတွင် အဖွဲ့ဝင်များအဖြစ် ထပ်မံထည့်သွင်းဖွဲ့စည်းခြင်းနှင့် လွှတ်တော်ကိုယ်စားလှယ်တစ်ဦး အား ကော်မတီအဖွဲ့ဝင်ပြောင်းရွှေ့တာဝန်ပေးအပ်ခြင်းတို့ကို ဆောင်ရွက်ခဲ့ပါတယ်။ ပြည်သူ့လွှတ်တော်ကိုယ်စားလှယ်များခင်ဗျား။ ဒီမိုကရေစီရဲ့ အသက်သွေးကြောဖြစ်တဲ့ လွှတ်တော်လုပ်ငန်းစဉ်များ မှန်ကန်စွာလည်ပတ်နိုင်ရေးဟာ လွှတ်တော်ကိုယ်စားလှယ်များရဲ့ စွမ်းဆောင်ရည်ရှိမှုအပေါ်မှာ အဓိကမူတည်ပါတယ်။ မိမိတို့ဟာ မဲဆန္ဒရှင်ပြည်သူတွေကို ကိုယ်စား ပြုပြီး ဥပဒေပြုရေးမဏ္ဍိုင် ခိုင်မာအားကောင်းအောင် ဆောင်ရွက်နေကြရသူများဖြစ်ပါတယ်။ ဥပဒေ ပြု သူများပီပီ တည်ဆဲဥပဒေ၊ နည်းဥပဒေများကို စံနမူနာပြလေးစားလိုက်နာကြသူများအဖြစ် မိမိကိုယ်ကို အမြဲတည်ဆောက်နေကြရမှာ ဖြစ်ပါတယ်။ ဒါ့အပြင် လွှတ်တော်မှာ မေးခွန်းများ မေးမြန်းခြင်းနဲ့ အဆိုများ ဆွေးနွေးခြင်းဆောင်ရွက်တဲ့အခါတွေမှာလည်း လွှတ်တော်ဆိုင်ရာဥပဒေ၊ နည်းဥပဒေများနှင့်အညီ ဆောင်ရွက်ကြရမှာဖြစ်ပါတယ်။ ၂၀၁၂ ခုနှစ်၊ ပြည်သူ့လွှတ်တော်ဆိုင်ရာ ဥပဒေနဲ့ ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေများမှာ လွှတ်တော်ကိုယ်စားလှယ်များရဲ့ ကျင့်ဝတ်နှင့်စည်းကမ်းများ၊ အစည်းအဝေးတွင်လိုက်နာရမယ့်စည်းကမ်းများ၊ မေးခွန်း၊ အဆိုတို့နဲ့ ပတ်သက်တဲ့ကန့်သတ်ချက်များ၊ စည်းကမ်းချက်များကို သက်ဆိုင်ရာအခန်းကဏ္ဍများအလိုက် သတ်မှတ်ပြဋ္ဌာန်းထားရှိပြီးဖြစ်ပါတယ်။ ဒါကြောင့် မိမိတို့ဟာ မေးခွန်းနဲ့အဆိုကိစ္စများကို ဥပဒေ၊ နည်းဥပဒေနဲ့အညီ ဆောင်ရွက်ကြရမှာဖြစ်သလို လွှတ်တော်ရဲ့ အဓိကလုပ်ငန်းတာဝန်ဖြစ်တဲ့ ဥပဒေ ပြု ရေးတာဝန်ဆောင်ရွက်တဲ့အခါမှာလည်း ဖွဲ့စည်းပုံအခြေခံဥပဒေနဲ့ ညီညွတ်မှုရှိရေးကို အထူးသတိ ပြုရမှာ ဖြစ်ပါတယ်။ ပြည်သူ့လွှတ်တော်ကိုယ်စားလှယ်များခင်ဗျား။ အစည်းအဝေးရပ်နားထားစဉ်ကာလအတွင်း ပြည်သူလူထုနဲ့ ထိတွေ့ဆက်ဆံတဲ့အခါမှာ ပြည်သူလူထုက ယုံကြည်အားကိုး လေးစားတန်ဖိုး ထားရသူများအဖြစ် ပြုမူပြောဆိုနေထိုင်သွားကြဖို့ မှာကြားလိုပါတယ်။ ဒေသနယ်ပယ်အလိုက် သက်ဆိုင်ရာအာဏာပိုင်အဖွဲ့အစည်းများနဲ့ ရပ်ရွာအရေးကိစ္စတွေမှာ ပူးပေါင်းဆောင်ရွက်သွားကြဖို့ မှာကြားလိုပါတယ်။ မိမိတို့ဟာ ဒီမိုကရေစီစနစ်ကို အကောင်အထည်ဖော်ဆောင်ရွက်နေသူများပီသစွာ ပြည်သူလူထုကိုလည်း စစ်မှန်တဲ့ ဒီမိုကရေစီစိတ်ဓာတ်နဲ့ အလေ့အကျင့်ကောင်းတွေကို လေးစား လိုက်နာကြစေဖို့ ပူးပေါင်းဆောင်ရွက်ပေးကြစေလိုပါတယ်။ လွှတ်တော်ဆိုင်ရာ ဥပဒေ၊ နည်းဥပဒေ များနဲ့အညီ ပြည်သူတွေရဲ့ မျှော်လင့်ချက်တွေ၊ ဆန္ဒတွေကို အကောင်အထည်ဖော် ဆောင်ရွက်ပေးနိုင် သူများအဖြစ် ဆက်လက်တာဝန်ထမ်းဆောင်ပေးကြဖို့ တိုက်တွန်းမှာကြားလိုပါတယ်။ ဒီလိုဆောင်ရွက် တဲ့အခါမှာ စေတနာကောင်းတစ်ခုတည်းနဲ့ မလုံလောက်ဘဲ မိမိတို့ရဲ့ အတွေ့အကြုံ၊ ပညာ၊ ဗဟုသုတ၊ ဆင်ခြင်တုံတရားတို့ကို ပေါင်းစပ်ပြီး ဆောင်ရွက်မှသာ နိုင်ငံတော်နဲ့ နိုင်ငံသားတို့အတွက် ကောင်းမွန် တဲ့အကျိုးရလဒ်တွေ ထွက်ပေါ်လာမှာဖြစ်ပါတယ်။ ပြည်သူ့လွှတ်တော်ကိုယ်စားလှယ်များခင်ဗျား။ နိဂုံးချုပ်အနေနဲ့ မှာကြားလိုတာကတော့ လွှတ်တော်ရပ်နားထားစဉ်ကာလမှာ မိမိတို့ရဲ့ မဲဆန္ဒရှင်ပြည်သူများထံ အရောက်သွားပြီး ပြည်သူ့ အသံကို အလေးထားမှတ်သားနားထောင်ကြပါ။ ဒေသဖွံ့ဖြိုးရေးကိစ္စတွေမှာ စေတနာအပြည့်နဲ့ ပူးပေါင်းပါဝင်ဆောင်ရွက်ကြပါ။ ဒီလို ဆောင်ရွက်တဲ့အခါမှာ လွှတ်တော်ကိုယ်စားလှယ်များရဲ့ တာဝန် နဲ့လုပ်ပိုင်ခွင့်တောင်မကျော်စေဘဲ ဥပဒေနဲ့အညီ မှန်ကန်စွာဆောင်ရွက်ကြပါ။ ပါတီစွဲ၊ လူမျိုးစွဲ၊ ဝါဒစွဲ တွေမထားဘဲ ပြည်သူ့အကျိုးအတွက် ဦးစားပေးဆောင်ရွက်ကြပါ။ အရည်အချင်းပြည့်ဝတဲ့ လွှတ်တော် ကိုယ်စားလှယ်များအဖြစ် နိုင်ငံတော်နဲ့ နိုင်ငံသားများရဲ့ အကျိုးစီးပွားကို စဉ်ဆက်မပြတ် ကာကွယ်မြှင့်တင်ဆောင်ရွက်ကြပါ။ တရားဥပဒေစိုးမိုးရေးနဲ့ ရပ်ရွာအေးချမ်းသာယာရေးအတွက် ပြည်သူနှင့်အတူ ပူးပေါင်းကာကွယ်စောင့်ရှောက်ပေးကြပါလို့ မှာကြားလိုပါတယ်။ ကိုယ်စားလှယ်များ ရဲ့ လိုရာခရီးများ သွားလမ်းသာလို့ လာလမ်းဖြောင့်ကြပါစေ။ မိသားစုများ၊ ဆွေမျိုးမိတ်ဆွေများနဲ့ ပျော်ရွှင်ချမ်းမြေ့စွာ ဆုံစည်းနိုင်ကြပါစေ။ ပြည်သူ့အကျိုး ပိုမိုထမ်းဆောင် နိုင်ကြပါစေ။ ဆက်လက် ကျင်းပမယ့် နဝမပုံမှန်အစည်းအဝေးမှာလည်းပဲ ကျန်းမာရွှင်လန်းစွာ ပြန်လည်တွေ့ဆုံနိုင်ကြပါစေလို့ ဆုမွန်ကောင်းတောင်းရင်း နိဂုံးချုပ်အပ်ပါတယ်ခင်ဗျား။ အားလုံးကို ကျေးဇူးတင်ပါတယ်။ (ဩဘာသံများ)
</speech>
</order>
<postface>
<title>ဒုတိယအကြိမ် ပြည်သူ့လွှတ်တော် အဋ္ဌမပုံမှန်အစည်းအဝေး (၁၈)ရက်မြောက်နေ့ ရပ်နားကြောင်းနှင့် ဒုတိယအကြိမ် ပြည်သူ့လွှတ်တော် အဋ္ဌမပုံမှန်အစည်းအဝေး ပြီးစီးကြောင်း ကြေညာခြင်း</title>
<speech type='speaker'>
အစီအစဉ် ၁၀ ဖြစ်ပါတယ်။ လွှတ်တော်ကိုယ်စားလှယ်များခင်ဗျာ။ ဒုတိယ အကြိမ် ပြည်သူ့လွှတ်တော် အဋ္ဌမပုံမှန်အစည်းအဝေး (၁၈)ရက်မြောက်နေ့ အစည်းအဝေးရပ်နား ကြောင်းနှင့် ဒုတိယအကြိမ် ပြည်သူ့လွှတ်တော် အဋ္ဌမပုံမှန်အစည်းအဝေး အောင်မြင်စွာကျင်းပပြီးစီး ကြောင်း ကြေညာပါတယ်။ (ဩဘာသံများ)
</speech>
</postface>
</transcript>
</doc>