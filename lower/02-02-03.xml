<doc>
<docinfo>
<docno>02-02-03.xml</docno>
<term value='02'>ဒုတိယအကြိမ်</term>
<session value='02'/>
<sittingday value='03'> </sittingday>
<legislature value='lower'>ပြည်သူ့လွှတ်တော်</legislature>
<title>
ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်သူ့လွှတ်တော် ဒုတိယပုံမှန်အစည်းအဝေး တတိယနေ့မှတ်တမ်း
</title>
<date>
၁၃၇၈ ခုနှစ်၊ ဝါဆိုလပြည့်ကျော် ၈ ရက် (၂၀၁၆ ခုနှစ်၊ ဇူလိုင်လ ၂၇ ရက်) (ဗုဒ္ဓဟူးနေ့)
</date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ဒုတိယအကြိမ် ပြည်သူ့လွှတ်တော် ဒုတိယပုံမှန်အစည်းအဝေး တတိယနေ့ကို နံနက် ၁၀း၀၀ နာရီအချိန်၌ စတင်ကျင်းပပါသည်။ ပြည်သူ့လွှတ်တော်အစည်းအဝေးကို ကြီးကြပ်ကွပ်ကဲသူအဖြစ် ပြည်သူ့လွှတ်တော်ဥက္ကဋ္ဌ ဦးဝင်းမြင့် က ဆောင်ရွက်ပြီး၊ အခမ်းအနားမှူးအဖြစ် ဦးတင်ဝင်းအောင်၊ ညွှန်ကြားရေးမှူးချုပ်၊ ပြည်သူ့လွှတ်တော်ရုံးက ဆောင်ရွက်ပါသည်။</p> 
<title>
ပြည်သူ့လွှတ်တော်အစည်းအဝေး အထမြောက်ကြောင်းနှင့်စတင်ကျင်းပကြောင်း ကြေညာခြင်း
</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီကနေ့ကျင်းပတဲ့ ဒုတိယအကြိမ် ပြည်သူ့လွှတ်တော် ဒုတိယပုံမှန်အစည်းအဝေး တတိယနေ့မှာ ပြည်သူ့လွှတ်တော် လွှတ်တော် အခွင့်အရေး ကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်သူ့လွှတ်တော် ကိုယ်စားလှယ် ၄၂၆ ဦးရှိတဲ့အနက် ၄၀၆ ဦး တက်ရောက်ပါတယ်။ အစည်းအဝေးသို့ တက်ရောက်ခွင့် ရှိသူဦးရေ စုစုပေါင်းရဲ့ ၉၅.၃၁ ရာခိုင်နှုန်းရှိတဲ့အတွက် အစည်းအဝေး အထမြောက်ကြောင်းနှင့် စတင်ကျင်းပကြောင်း ကြေညာပါတယ်။ (ဩဘာသံများ)
</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type='speaker'>
လွှတ်တော်ကိုယ်စားလှယ်များခင်ဗျား။ အစီအစဉ်များကို ကြိုတင်ဖြန့်ဝေထားတဲ့ အတိုင်း ဆက်လက်ဆောင်ရွက်သွားပါမယ်။
</speech>
<leave>
<title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type='speaker'>
ယခု အစည်းအဝေးမတက်ရောက်နိုင်တဲ့ လွှတ်တော်ကိုယ်စားလှယ်များအတွက် ခွင့်ပန်ကြားရန်ဖြစ်ပါတယ်။
</speech>
<speech><mp id='296'>ဦးသောင်းဌေးလင်း(အဖွဲ့ဝင်၊ လွှတ်တော်အခွင့်အရေးကော်မတီ)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ယနေ့ ၂၀၁၆ ခုနှစ်၊ ဇူလိုင်လ ၂၇ ရက်နေ့ ဒုတိယအကြိမ် ပြည်သူ့လွှတ်တော် ဒုတိယပုံမှန်အစည်းအဝေး တတိယနေ့သို့ မတက်ရောက်နိုင်ပါသဖြင့် ခွင့်ပန်ကြားသူ လွှတ်တော်ကိုယ်စားလှယ်များ၏စာရင်းကို ပြည်သူ့လွှတ်တော် လွှတ်တော်အခွင့်အရေး ကော်မတီ အဖွဲ့ဝင် ကျွန်တော် ဦးသောင်းဌေးလင်း၊ ပုသိမ်ကြီးမဲဆန္ဒနယ်က ကိုယ်စားတင်ပြသွားမှာ ဖြစ်ပါတယ်။ ပြည်သူ့လွှတ်တော်မှာ ယနေ့ တက်ရောက်ခွင့်ရှိသော ကိုယ်စားလှယ် ၄၂၆ ဦးရှိပြီး တက်ရောက်သူကိုယ်စားလှယ် ၄၀၆ ဦးရှိကာ ယနေ့ ခွင့်ပန်ကြားသူ ၆ ဦးရှိပါတယ်။ ၎င်းတို့ကတော့ (၁) မာန်အောင်မဲဆန္ဒနယ်မှ ဦးတင်နု(ခ)ဦးတင်နုအောင် ခွင့် ၂ ရက်၊ (၂) တောင်သာမဲဆန္ဒနယ်မှ ဦးစစ်အေး ခွင့် ၁ ရက်၊ (၃) စစ်တွေမဲဆန္ဒနယ်မှ ဦးမောင်သိန်းခိုင် ခွင့် ၂ ရက်၊ (၄) တပ်မတော်သားကိုယ်စားလှယ် ဒုတိယဗိုလ်မှူးကြီးမောင်ဘို ခွင့် ၃ ရက်၊ (၅) လပွတ္တာမဲဆန္ဒနယ်မှ ဒေါက်တာအေးကြူခွင့် ၁ ရက်နှင့် (၆) အုတ်တွင်းမဲဆန္ဒနယ်မှ ဒေါ်ချိုချို ခွင့် ၁ ရက်တို့ဖြစ်ကြပါတယ်။ ယခင်ခွင့်ပန်ကြားသူ ၁၄ ဦး၊ ယနေ့ ခွင့်ပန်ကြားသူ ၆ ဦး စုစုပေါင်း ခွင့်ပန်ကြားသူ ၂၀ ဦးဖြစ်ပါတယ်။ ခွင့်မဲ့ပျက်ကွက်သူမရှိပါကြောင်းနှင့် အထက်ပါကိုယ်စားလှယ်များ၏ ခွင့်ပန်ကြားမှုအား ခွင့်အဖြစ် ခွင့်ပြုပေးပါရန် လေးစားစွာဖြင့် ပန်ကြားအပ်ပါတယ်ခင်ဗျား။</speech>
<speech type='speaker'>ခွင့်ပန်ကြားသူအားလုံးကို ခွင့်ပြုပါတယ်။</speech>
<title>
ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို မှတ်တမ်းတင်ခြင်း
</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီကနေ့ အစည်းအဝေးမှာ တက်ရောက်ခွင့် ရှိတဲ့ လွှတ်တော်ကိုယ်စားလှယ် ၄၂၆ ဦးရှိပြီး ယခင်က ခွင့်ပန်ကြား၍ ခွင့်ပြုထားသူ ၁၄ ဦး၊ ယနေ့ ခွင့်ပြုထားသူ ၆ ဦးဖြစ်၍ လွှတ်တော်ကခွင့်ပြု ထားသူစုစုပေါင်း ၂၀ ဦး ဖြစ်ပါတယ်။ ခွင့်မဲ့ပျက်ကွက်သူ မရှိပါ။ ယခု လွှတ်တော်ကိုယ်စားလှယ်များ အစည်းအဝေး တက်ရောက်မှု အခြေအနေကို လွှတ်တော်ရဲ့ အတည်ပြုချက်ရယူပါမယ်။ ပြည်သူ့လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေ တင်ပြချက်ကို အတည်ပြုမှတ်တမ်းတင်ရန် လွှတ်တော်က သဘောတူပါ သလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'>
လွှတ်တော်က သဘောတူတဲ့အတွက် ကိုယ်စားလှယ်များ အစည်းအဝေး တက်ရောက်မှုအခြေအနေကို အတည်ပြုမှတ်တမ်းတင်ကြောင်း ကြေညာပါတယ်။ (ဩဘာသံများ)
</speech>
</leave>
</preface><discussion>
<QASection>
<title>
ကြယ်ပွင့်ပြထားသည့်မေးခွန်းများကို လွှတ်တော်ကိုယ်စားလှယ်များက မေးမြန်းခြင်းနှင့် သက်ဆိုင်ရာပြည်ထောင်စုအဆင့် အဖွဲ့အစည်းဝင်က ဖြေကြားခြင်း
</title>
<speech type='speaker'>
လွှတ်တော်ကိုယ်စားလှယ်များခင်ဗျား။ မေးခွန်းများ မေးမြန်းခြင်း၊ ဖြေကြားခြင်း အစီအစဉ် စတင်ဆောင်ရွက်ပါမယ်။
</speech>
<Q-A>
<title>
ဆေးရုံ၊ ဆေးခန်းနှင့် ဓာတ်ခွဲခန်းများမှ စွန့်ပစ်ပစ္စည်းများ စနစ်တကျစွန့်ပစ်ခြင်းအခြေအနေနှင့် စွန့်ပစ် ရေများကို ပိုးသတ်ခြင်း(Waste Woter Tredment) ပြုလုပ်ရန် အဓိကတာဝန်ရှိ/မရှိနှင့်စပ်လျဉ်း သည့်မေးခွန်း
</title>
<speech type='speaker'>
ပထမဦးစွာ မင်းလှမဲဆန္ဒနယ်မှ ဒေါက်တာသန်းအောင်စိုး မေးမြန်းဖို့ ဖြစ်ပါတယ်။
</speech>
<speech><mp id='204'>ဒေါက်တာသန်းအောင်စိုး(မင်းလှမဲဆန္ဒနယ်)</mp> လေးစားရပါသော ပြည်သူ့လွှတ်တော် ဥက္ကဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများနှင့် ဧည့်သည်တော်များ အားလုံး မင်္ဂလာပါ။ ကျွန်တော်ကတော့ ပဲခူးတိုင်းဒေသကြီး၊ မင်းလှမြို့နယ်မှ ပြည်သူ့လွှတ်တော် ကိုယ်စားလှယ် ဒေါက်တာသန်းအောင်စိုး ဖြစ်ပါတယ်။ ကျွန်တော်မေးမြန်းလိုတာကတော့ ဆေးရုံ၊ ဆေးခန်း၊ ဓာတ်ခွဲခန်းတွေမှာ အသုံးပြုပြီးတဲ့ ဆေးထိုးအပ်၊ ဆေးထိုးပြွန်၊ လက်အိတ်၊ ခွဲစိတ်ဓား၊ သွေးပုလင်း၊ သွေးသွင်းပိုက်၊ Drip Set blood Set Infusion Set စတဲ့ ပစ္စည်းတွေရဲ့ စွန့်ပစ်မှုနဲ့ 620:ņi 620:3$ı ovošğəş:copy) 620:cmpoļuosqu 0:00$oqı Waste Water Treatment များနှင့်ပတ်သက်ပြီး မေးမြန်းလိုတာဖြစ်ပါတယ်။ ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော် ကိုယ်စားလှယ်များခင်ဗျား။ အခုအချိန်မှာ ကူးစက်တတ်တဲ့ရောဂါတွေဟာ ကူးစက်မှုပုံစံအမျိုးမျိုးနဲ့ လူအချင်းချင်း၊ တိရစ္ဆာန်မှ လူ၊ လူမှ တိရစ္ဆာန် ကူးစက်နေကြပါတယ်။ ကူးစက်ရောဂါခံစားရသူတွေ အတွက် အသုံးပြုပြီးတဲ့ ဆေးထိုးအပ်၊ ဆေးထိုးပြွန်၊ Infusion Set စသည်တို့ကို တခြားသူတွေ ထပ်မံ သုံးစွဲလို့ပဲဖြစ်ဖြစ်၊ အဲဒါတွေကို သန့်ရှင်းဖို့ ဖယ်ရှားသန့်ရှင်းရေးပြုလုပ်ရာမှ ထိရှပေါက်ပြဲသွေးထွက် လို့ပဲဖြစ်ဖြစ် တခြားသူကို ကူးစက်တတ်ပါတယ်။ အထူးသဖြင့် ဆေးရုံ၊ ဆေးခန်းတွေမှာ လုပ်ရတဲ့ သန့်ရှင်းရေးဝန်ထမ်းတွေအတွက် အထူးစိုးရိမ်ရပါတယ်။ အမှိုက်သိမ်းသူ၊ အမှိုက်ပုံတွေမှာ အမှိုက်ရွေး ကောက်တဲ့သူ စတဲ့သူတွေကိုလည်း ထိရှမိရင် ကူးစက်နိုင်ပါတယ်။ မြို့ကြီးတွေမှာတော့ ဖော်ပြခဲ့တဲ့ သုံးစွဲပြီးပစ္စည်းတွေကို စနစ်တကျပိုးသတ် Autoclaves လုပ်ပြီး စွန့်ပစ်ခြင်း၊ မီးရှို့ခြင်း၊ Incineration လုပ်ခြင်းများရှိပါတယ်။ ဒါပေမဲ့ နယ်ဆေးရုံ၊ ဆေးခန်း၊ ဓာတ်ခွဲခန်းတွေနဲ့ ကျေးရွာအဆင့်ဆေးခန်း တွေမှာတော့ စနစ်တကျလုပ်ဆောင်မှု အားနည်းချက်တွေရှိနေပါတယ်။ မီးရှို့ပြန်တော့လည်း အလွန် အမင်းလျှော်တဲ့အတွက် ရပ်ကွက်နဲ့ ပြဿနာဖြစ်ရတာတွေ ရှိပါတယ်။ ဒီလိုကိစ္စရပ်တွေကို အန္တရာယ် မရှိအောင် ဆောင်ရွက်ထားမှုအခြေအနေတွေကိုလည်း သိရှိလိုပါတယ်။ ဒီအပြင် ဆေးရုံ၊ ဆေးခန်း၊ ဓာတ်ခွဲခန်းတွေမှာ ဆေးကြောစွန့်ပစ်တဲ့ရေတွေ၊ ဆီးနမူနာ၊ သွေးဝမ်းနမူနာတွေ ဆေးတာ၊ အနာအငန် ရေဆေးတာစသည်ဖြင့် ဆေးကြောတဲ့ရေတွေမှာလည်း ရောဂါပိုးတွေပါဝင်သွားမှာပါ။ အဲဒီရေတွေဟာ ပိုးသတ်မှုမရှိဘဲ ရေဆိုးမြောင်းထဲစွန့်ပစ်ရင် ချောင်းမြစ်တွေကနေတစ်ဆင့် ရောဂါပိုးတွေ ပျံ့နှံ့ပြီး ချောင်းရေ၊ မြစ်ရေ သုံးစွဲတဲ့သူတွေ၊ ငါးပုစွန် စတဲ့ရေနေသတ္တဝါတွေ၊ သူတို့ကိုဖမ်းဆီးပြီး ကောင်းစွာ မချက်ပြုတ်ပဲ စားသုံးတဲ့ပြည်သူတွေအထိ ကူးစက်နိုင်ပါတယ်။ အဲဒီစွန့်ပစ်ရေတွေဟာ ရပ်ကွက်၊ ကျေးရွာထဲ ဖြန့်ဆင်းသွားရင်တော့ ဆိုဖွယ်ရာမရှိပါဘူး။ ဖိနပ်မပါဘဲကစားတဲ့ ကလေးတွေ၊ သေသေ ချာချာလက်မဆေးဘဲ စားသောက်တဲ့သူတွေ၊ ထိမိရှမိတဲ့သူတွေအားလုံးကို ကူးစက်ရောဂါတွေ ကူးစက် နိုင်ပါတယ်။ စွန့်ပစ်ရေအနေနဲ့ လေ့လာမိသမျှဆိုရရင် မြန်မာနိုင်ငံက ငါး၊ ပုစွန်တွေ EU က ဝယ်နေပါ တယ်။ အဲလိုဝယ်တဲ့အခါမှာ ဒီစက်ရုံကနေပြီးတော့ သတ်မှတ်ချက်ထားရှိတဲ့ စနစ်နဲ့ပြည့်စုံတဲ့ စက်ရုံ sozmowfulosuần chęgęsa:od geudaqozo qu$oą Waste Water Treatment လုပ်ထားတဲ့ စက်ရုံကပဲ ဝယ်ပါတယ်။ သဘာဝပတ်ဝန်းကျင်ထိန်းသိမ်းရေးနှင့် ကျန်းမာရေးအတွက် ရည်ရွယ်လုပ်ဆောင်ခြင်းဖြစ်ပါတယ်။ ငါးပုစွန်စက်ရုံက စွန့်ပစ်ရေတွေ၊ ဆေးရုံ၊ ဆေးခန်း၊ ဓာတ်ခွဲခန်း ကထွက်တဲ့ရေတွေဆိုရင် ဘယ်ရေကပိုပြီးတော့ လူ့ကျန်းမာရေးအတွက်၊ သဘာဝပတ်ဝန်းကျင်ထိခိုက် မှုအတွက် ဘယ်ဟာက ပိုအရေးကြီးတယ်ဆိုတာ အားလုံးသိပြီးဖြစ်ပါတယ်။ ဒီကိစ္စတွေဟာ တစ်ဦး တစ်ယောက်တည်းအတွက်သာမဟုတ်ဘဲ တစ်နိုင်ငံလုံး၊ ပြည်သူလူထုတစ်ရပ်လုံး ကျန်းမာရေးအတွက် အရေးကြီးတဲ့ကိစ္စရပ်တွေဖြစ်ပါတယ်။ လေးစားရပါသော လွှတ်တော်ဥက္ကဋ္ဌကြီးခင်ဗျား။ ဒါကြောင့် ကျွန်တော်မေးမြန်းလိုတာကတော့ ဆေးရုံ၊ ဆေးခန်းနှင့် ဓာတ်ခွဲခန်းက စွန့်ပစ်ပစ္စည်းတွေကို စနစ်တကျ စွန့်ပစ်ခြင်းနှင့် စွန့်ပစ်ရေတွေကို သန့်စင်ခြင်း၊ ပိုးသတ်ခြင်း(Wcste Water Treatment) ပြုလုပ်မှု အခြေအနေများကို ပြည်သူ့လွှတ်တော်ဥက္ကဋ္ဌကြီးမှတစ်ဆင့် လေးစားစွာ မေးမြန်းအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type='speaker'>
ကျန်းမာရေးနှင့် အားကစားဝန်ကြီးဌာနက ဖြေကြားရန်ဖြစ်ပါတယ်။
</speech>
<speech><agency id='20'>ဒေါက်တာမြင့်ထွေးပြည်ထောင်စုဝန်ကြီး၊ ကျန်းမာရေးနှင့်အားကစားဝန်ကြီးဌာန)</agency>လေးစား အပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ဆေးရုံ၊ ဆေးခန်းနှင့် ဓာတ်ခွဲခန်းများမှ စွန့်ပစ်ပစ္စည်းများ စနစ်တကျစွန့်ပစ်ခြင်း အခြေအနေနှင့် စွန့်ပစ်ရေ များကို ပိုးသတ်ခြင်း၊ ဆောင်ရွက်နေခြင်းကို သုံးသပ်ပါက ရာနှုန်းပြည့် ကျေနပ်ဖွယ်ရာတော့ မရှိပါ။ ကမ္ဘာ့ကျန်းမာရေးအဖွဲ့မှ အန္တရာယ်ဖြစ်စေသော စွန့်ပစ်ပစ္စည်း(Hazardous Waste)နှင့် အန္တရာယ် မဖြစ်စေနိုင်သည့် စွန့်ပစ်ပစ္စည်း(Non- Hazardous Waste)ဟုသတ်မှတ်ပြီး စွန့်ပစ်နည်းလမ်းများကို လည်းသတ်မှတ်ထားပါတယ်။ အပူပေး၍ ရောဂါပိုးသေစေခြင်း(Thermd Process)၊ ဓာတ်ဆေးရေ :28: (Chemical Process)i sosem?bSREGLEE: (Irradiation Technologies). o ပညာဖြင့် စွန့်ပစ်ပစ္စည်းများရှိ ဓာတ်များပြို ကွဲအောင်ပြုလုပ်ခြင်း(Biological Proces)၊ စက်ကို အသုံးပြု၍ စွန့်ပစ်ပစ္စည်းများ ပမာဏနည်းအောင် စွန့်ပစ်ခြင်း(Mechanical Process)၊ ရေနွေး GE.OBO: :00$:8£.082:(Steam Treatment technologies eg: Autoclaves) ဆိုပြီးတော့ သတ်မှတ်ထားပါတယ်။ မြန်မာနိုင်ငံရှိ ဆေးရုံများ၏ စွန့်ပစ်အမှိုက်များကို မစွန့်ပစ်မီ အမျိုးအစားအလိုက် အရောင်သတ်မှတ်သော အိတ်များတွင်ထည့်၍ ယာယီသိမ်းဆည်းရသည့် နေရာ သို့စနစ်တကျသယ်ဆောင်ခြင်း၊ ယာယီသိမ်းဆည်းထားခြင်း၊ ပိုးမွှားသန့်စင်ခြင်းအဆင့်များ ပြုလုပ် ပြီးမှ စွန့်ပစ်ပါတယ်။ တိကျစွာလိုက်နာရသော ဆေးရုံများရှိသလို အသင့်အတင့်လိုက်နာသည့် ဆေးရုံ၊ ဆေးခန်းများလည်းရှိပါတယ်။ ဆေးရုံကြီးတစ်ခုနှင့်တစ်ခု စွန့်ပစ်ပုံချင်းက မတူကွာခြားမှုတော့ရှိပါ တယ်။ ကျွန်တော့်အနေနဲ့ မန္တလေးအထွေထွေဆေးရုံကြီး၊ ရန်ကုန်ဆေးရုံကြီး၊ ရန်ကုန်ဗဟိုအမျိုးသမီး ဆေးရုံကြီး၊ မြောက်ဥက္ကလာပဆေးရုံကြီး၊ အမျိုးသားဓာတ်ခွဲ၊ နေပြည်တော် ခုတင် ၁၀၀၀ ၊ မော်လမြိုင် အထွေထွေကုဆေးရုံကြီး၊ အမျိုးသမီးနှင့်ကလေးဆေးရုံများကို လေ့လာကြည့်တဲ့အခါမှာ စွန့်ပစ်ပုံ အမျိုးမျိုးရှိပါတယ်။ (၁) ဆေးရုံသုံး စွန့်ပစ်အမှိုက်များကို အရောင်သတ်မှတ်သောအိတ်ဖြင့် ထည့်၍ စွန့်ပစ်ပါသည်။ (၂) ဓာတ်ခွဲခန်းမှ ထွက်ရှိလာသော ရောဂါကူးစက်နိုင်သော အမှိုက်များကို Auto clave လုပ်ပြီး အရောင်အိတ်ဖြင့် စွန့်ပစ်ပါတယ်။ (၃) ဓာတ်ခွဲခန်းမှ စွန့်ပစ်ရေများကိုလည်းကောင်း၊ ခွဲစိတ်ခန်းမှ စွန့်ပစ်ရေများကို ကန်ထဲသို့ထည့်ပြီး Bleaching Powder ထည့်ပြီး ပိုးသတ်ပါသည်။ a cous saals0:9ap:20p Dosyoscos:20p Bleaching Powder Rate noqulu Two Pounds per hundred gallons ထည့်ရမည်ဖြစ်ပါသည်။ (၄) စွန့်ပစ်ရေဆိုးများကို စည်ပင်သာယာ ၏မြေအောက် Waste Water Pipeline များဖြင့် ဆက်သွယ်၍ စွန့်ပစ်လျက်ရှိပါသည်။ ကျန်းမာရေး ဝန်ကြီးဌာနအနေဖြင့် ရန်ကုန်ဆေးရုံ၌ Waste Wuter Treatment Plan တစ်ခုလုပ်ဖို့လည်း စီမံကိန်းများရေးဆွဲလျက်ရှိပါသည်။ (၅) ခွဲစိတ်ခန်း၊ မွေးခန်း၊ ကုသဆောင်တို့မှ ထွက်လာသော စွန့်ပစ် ရေဆိုးများကို အဆောက်အဦပတ်ဝန်းကျင်ရှိ ရေနုတ်မြောင်းများအတွင်းသို့ တိုက်ရိုက်စွန့်ပစ်ပြီး ၎င်းမှ တစ်ဆင့် စည်ပင်သာယာ၏ ပင်မရေထုတ်မြောင်းကြီးအတွင်းသို့ စွန့်ပစ်ပါသည်။ (၆) ဓာတ်ခွဲခန်း၊ 20?:93:əşiQopadcoon geudaqəó:op:oë Manhole op:9003: copBi: Chlorination လုပ်ပြီးမှ ရေနုတ်မြောင်းထဲသို့ စွန့်ပစ်ပါသည်။ (၇) Bleaching Powder Disinfectant အရည် 1% Hypochlorite Incinerator of ora 20:B:op: geuduloasu svajca:qop:0pę Incidental သုံးပြီးလည်း စွန့်ပစ်ပါသည်။ (၈) စွန့်ပစ်ရေဆိုးများကို Septic Tank အတွင်းသို့ထည့်ပြီး 1% Hypochloride ဓာတ်ဆေးရည်ကို သုံးပါသည်။ (၉) စွန့်ပစ်ရေဆိုးများကို ရေနုတ်မြောင်းအတွင်း စွန့်ပြီး Chlorine Stock Solution ကိုဖျော်ပြီး ရေနုတ်မြောင်းအတွင်းသို့ အစက်ချစီးဝင်သည့်နည်းဖြင့် Treatment လုပ်ပြီးစွန့်ပစ်ပါသည်။ တစ်ပတ်လျှင်တစ်ကြိမ် ရေနုတ်မြောင်းအတွင်းသို့ Aseptol ဆေးရည်ထည့်ပါသည်။ ချွန်ထက်ပစ္စည်းများကို ရေသန့်ဘူး ၅ လီတာ တွင်ထည့်ပြီး သိမ်းဆည်း၍ စွန့်ပစ်ပါသည်။ မွန်ပြည်နယ်၌ မြို့နယ်ဆေးရုံ၊ တိုက်နယ်ဆေးရုံ၊ ကျေးလက်ကျန်းမာရေးဌာနနှင့် ကျန်းမာရေးဌာနခွဲများ၌ လက်တွေ့ဆောင်ရွက်မှုအခြေအနေကို ကမ္ဘာ့ဘဏ်အကူအညီဖြင့် လေ့လာ လျက်ရှိပါသည်။ ရရှိလာသောအဖြေပေါ်မူတည်၍ စံပြလုပ်ထုံးလုပ်နည်း (Standard Operating Procedures)လုပ်ငန်းလမ်းညွှန် Guideline များကိုပေါ်ထွက်ပြီး World Bank အကူအညီဖြင့် ဆက်လက်ပံ့ပိုးဆောင်ရွက်ရွက်မည်ဖြစ်ပါသည်။ ဝန်ထမ်းများကိုလည်း သင်တန်းပေးပါမည်။ ထို့အပြင် ဆေးနှင့်နှီးနွယ်သော တက္ကသိုလ်များ၌လည်း Health Care Waste Mqnqgement ကို သင်ကြား ပေးပါမည်။ နိဂုံးချုပ်အနေဖြင့် (၁) ကျန်းမာရေးစောင့်ရှောက်မှုမှ ထွက်ရှိလာသော စွန့်ပစ်ပစ္စည်းများအား စီမံခန့်ခွဲမှုနည်းလမ်းများကို ယခုထက်ပိုပြီး စနစ်ကျစေရန် ကျွမ်းကျင်သည့်ပညာရှင်များနှင့် တိုင်ပင် ကာ ဆောင်ရွက်သွားပါမည်။ (၂) မြို့တော်စည်ပင်သာယာနှင့် ယခုထက်ပို၍ ပူးပေါင်းဆောင်ရွက်ပြီး လက်တွေ့ကျသည့်နည်းစနစ်တစ်ခုပေါ်ရန် ကြိုးစားပါမည်။ စီမံချက်အနေဖြင့် Frame work များ ချကာ ပူးပေါင်းဆောင်ရွက်သွားမည်ဖြစ်ပါသည်။ စည်ပင်သာယာမှ နောက်ဆုံးစွန့်ပစ်သည့်စနစ် အဆင်ပြေစေရန် ကျွန်တော်တို့အနေဖြင့် ကူညီပံ့ပိုးအကြံဉာဏ်များလည်း ပေးပါမည်။ (၃) ဆေးရုံများ အားလုံးကို စွန့်ပစ်ပုံနည်းလမ်းများကို သုံးသပ်၍ လမ်းညွှန်ချက် Standard Operating Procedures and Guideline up:ory sa p:cosesop oo:gop:ora alệcossoso $ £g9$ အနေနဲ့ ဗဟိုဘတ်ဂျက်မှသုံးစွဲ၍ ကျွန်တော်တို့ဆောင်ရွက်ပါမည်။ အကယ်၍ ဘတ်ဂျက်မလောက်လို့ ရှိရင် နောက်နှစ်ဘတ်ဂျက်မှာ ကျွန်တော်တို့တောင်းပြီးတော့ သုံးသွားမှာပဲဖြစ်တယ်။ (၄) ဤကိစ္စမှာ မလိုအပ်လှသော ရောဂါပြန့်ပွားမှုများကိုဖြစ်စေနိုင်သည့်အတွက် အရေးကြီးသည့်ကိစ္စတစ်ရပ်အနေနဲ့ ကျန်းမာရေးနှင့် အားကစားဝန်ကြီးဌာနမှ ယုံကြည်ပြီး အထူးဦးစားပေးဆောင်ရွက်မည်ဖြစ်ကြောင်း လေးစားစွာ တင်ပြအပ်ပါတယ်ခင်ဗျား။ (ဩဘာသံများ)</speech>
</Q-A>
<Q-A>
<title>
ကသာခရိုင် ပြည်သူ့ဆေးရုံကြီးတွင် ကုသရေးအဆောင်တစ်ဆောင်နှင့် အထူးကုသဆရာဝန်များနေထိုင် ရန်(၄)ခန်းတွဲ (၂)ထပ်ဆောင်နှစ်ဆောင် ဆောက်လုပ်ပေးခြင်း၊ မေ့ဆေးအထူးကုဆရာဝန်တစ်ဦးခန့် ထားပေးခြင်း၊ ဝက်တူးကျေးရွာတိုက်နယ်ဆေးရုံအတွက် အခြားဝန်ထမ်းများ ခန့်ထားပေးခြင်း၊ ကျောက်တုံးကြီးကျေးရွာတိုက်နယ်ဆေးရုံ ဆောက်လုပ်ရေးအပြီးသတ်နိုင်ရန် ဖြည့်စွက်ရန်ပုံငွေမှ ကျပ် ၄၅ သန်း ခွင့်ပြုပေးခြင်းတို့ကို ဆောင်ရွက်ပေးနိုင်ခြင်းရှိ/မရှိနှင့်စပ်လျဉ်းသည့်မေးခွန်း
</title>
<speech type='speaker'> ကသာမဲဆန္ဒနယ်မှ ဦးမြင့်ကြည် မေးမြန်းဖို့ဖြစ်ပါတယ်။</speech>
<speech><mp id='342'>ဦးမြင့်ကြည်(ကသာမဲဆန္ဒနယ်)</mp> လေးစားအပ်ပါသော လွှတ်တော်ဥက္ကဌကြီးနှင့် ပြည်သူ့ လွှတ်တော်ကိုယ်စားလှယ်များ၊ ကြွရောက်ဖြေကြားပေးကြပါသော ပြည်ထောင်စုဝန်ကြီးများ၊ ဧည့်သည် တော်များအားလုံး မင်္ဂလာအပေါင်းနှင့်ပြည့်စေကြောင်း ဆုတောင်းမေတ္တာပို့သအပ်ပါတယ်။ ကျွန်တော် ကတော့ ကသာမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးမြင့်ကြည် ဖြစ်ပါတယ်။ ဒီမေးခွန်းကို မေလဒုတိယပတ်မှာ အဲဒီအချိန်ကအခြေအနေအလျောက် တင်သွင်းခဲ့ရသော်ငြား ဒီနေ့ ဒီအချိန် ကျတော့ မေးခွန်းပါအချို့ကိစ္စရပ်တွေမှာ ပြောင်းလဲသွားတာမျိုးလည်း ရှိနိုင်ပါကြောင်း ရှေးဦးစွာ စကားပုလ္လင်ခံအပ်ပါတယ်။ နှစ် ၆၀ သက်တမ်း အိုမင်းလာပြီဖြစ်တဲ့ ကျွန်တော်တို့ကသာ ဆေးရုံဟာ ခရိုင်ဆေးရုံဖြစ်တဲ့အလျောက် ကသာမြို့နယ်တစ်ခုတည်းတွင်သာမက ဆက်စပ်ရာမြို့နယ်တွေဖြစ်တဲ့ အင်းတော်မြို့နယ်၊ ဗန်းမောက်မြို့နယ်၊ ထီးချိုင့်မြို့နယ်တွေအပြင် နယ်နိမိတ်ချင်းထိစပ်နေတဲ့ ရှမ်းပြည်နယ်၊ မဘိမ်းမြို့နယ်က ရွာကြီးရွာငယ် ၁၃ ရွာ၊ ၁၄ ရွာကပါ အခါအားလျော်စွာ တက်ရောက် ကုသအားကိုးနေကြရတဲ့ဆေးရုံဖြစ်ပါတယ်။ အခုချိန်မှာ ပြည်သူ့ဆေးရုံတွေကို သာမန်ပြည်သူအများ ပိုအားထားလာတာနှင့်အမျှ တက်ရောက်လူနာများလည်း အဆမတန်များပြားလာလို့ လက်ရှိ ကုသ ဆောင်တွေနှင့်မဆံ့မပြဲဖြစ်နေရပါသည်။ ဒါကြောင့် နေရာအခက်အခဲရှိလာလို့ ကသာဆေးရုံမှာ သားဖွားဆောင်နှင့် ကလေးဆောင်တို့ကို ပူးတွဲထားလိုက်ပြီး လက်တလောနေရာအဆင်ပြေဖို့ လက်ပူ တိုက်ဖြေရှင်းထားရပါတယ်။ ဒါအပြင် အရိုး၊ အကြောကုသဆောင်လည်း မရှိသေးပါ။ သို့အတွက် ဆရာဝန်တွေအဆင်ပြေပြေ၊ ထိထိရောက်ရောက်ကုသပေးနိုင်ဖို့ ကုသရေးအဆောင် တစ်ဆောင် လိုအပ်နေပါသည်။ နောက်တစ်ခုက ကသာခရိုင်ဆေးရုံကြီးမှာ အထူးကုဆရာဝန်ကိုးဦး ခွင့်ပြုမိန့်ရ ထားပြီးဖြစ်ပါတယ်။ အဲဒီဆရာဝန်တွေ အပြည့်အစုံတာဝန်ထမ်းဆောင်လာလျှင် နေအိမ်အတွက် ဗျာမများစေဖို့ (၄)ခန်းတွဲ(၂)ထပ်ဆောင် နှစ်ဆောင်လိုအပ်ဦးမှာဖြစ်ပါတယ်။ နောက်တစ်ခုက ဝန်ထမ်း များခန့်ထားပေးဖို့ဖြစ်ပါတယ်။ ကသာဆေးရုံမှာ ယခင်ကမေ့ဆေးဆရာဝန်ရှိခဲ့ဖူးပေမယ့် ၂၀၁၅ ခုနှစ် ဇူလိုင်လကတည်းက ပြောင်းသွားလိုက်တာ အခုထိနောက်ထပ် မေ့အထူးကုဆေးဆရာဝန်တစ်ယောက် မှရောက်မလာတော့ပါဘူး။ ဒါကြောင့် ဒီနေ့အများဆုံးတွေ့နေရတဲ့ ဆိုင်ကယ်၊ ကားမတော်တဆဖြစ်ရပ် တွေနှင့် အခြားအရေးကြီးသေကောင်ပေါင်းလဲအသည်းအသန်လူမမာတွေကို မေ့ဆေးဆရာဝန်သာ ရှိခဲ့ရင် ကသာမှာပဲ စိတ်ချလက်ချကုသနိုင်မှာဖြစ်ပေမယ့် အခုတော့လမ်းကလည်း ဟုတ်တိပတ်တိ မကောင်း မိုင်အားဖြင့်လည်း ၂၀၀ ကျော်ကွာဝေးတဲ့ မန္တလေးကိုသာလက်လွှဲကုသနေရလို့ ကားပေါ် မှာလိုက်ပါ ရတဲ့လူနာကလည်းမသက်မသာဖြစ်ရ၊ စရိတ်စကလည်းကုန်စသည်ဖြင့် အတော့်ကိုအခက် အခဲဖြစ်နေကြရပါတယ်။ ဒါကြောင့် ကသာဆေးရုံမှာ မေ့ဆေးအထူးကုဆရာဝန်တစ်ဦး တကယ်ကို လိုအပ်နေပါပြီ။ အလားတူ အရိုး၊ အကြောအထူးကုများလည်း မရှိသလို ဤမေးခွန်းတင်သွင်းစဉ်က ရှိခဲ့သော သမားတော်လည်း အခုမရှိတော့ကြောင်းသိရပါတယ်။ နောက်ထပ်တင်ပြစရာတစ်ခုက ကသာမြို့နယ်၊ ဝက်တူးကျေးရွာတိုက်နယ်ဆေးရုံကို ကုသရေးဦးစီးဌာနက ၁-၁-၂၀၁၆ ရက်စွဲနှင့် အသိအမှတ်ပြု ဖွင့်လှစ်ခွင့်ပေးပြီးဖြစ်ပေမယ့် ယခုအခါတာဝန်ခံဆရာဝန်တစ်ဦး၊ အနီဝတ် Trdined Nurse တစ်ဦး၊ နေ့စားအထွေထွေလုပ်သားနှစ်ဦး၊ နေ့စားအစောင့်တစ်ဦးသာ ရှိတော့ကာ အထက်တန်းသူနာပြု အပါအဝင် အခြားဝန်ထမ်းများပါ လိုနေတယ်လို့သိရပါတယ်။ နောက်တစ်ခုက ကသာမြို့နယ်၊ ကျောက်တုံးကြီးကျေးရွာမှာ တိုက်နယ်ဆေးရုံကို ကိုယ်ထူကိုယ်ထဆောက်ခဲ့ကြပါတယ်။ ကျန်းမာရေးဝန်ကြီးဌာနက ၁-၁-၂၀၁၆ ရက်နေ့မှာ အသိအမှတ်ပြုခွင့်ပြုပြီးဖြစ်ပေမယ့် ငွေပြတ် သွားလို့ ပြီးအောင်မဆောက်နိုင်သေးပါ။ ကျွန်တော်မေးခွန်း တင်သွင်းစဉ်က အဲဒီဆေးရုံပြီးစီးဖို့ ဖြည့်စွက်ရန်ပုံငွေမှ ကျပ်ငွေ ၄၅ သန်းခွင့်ပြု ပေးဖို့လိုကြောင်း သိရပါတယ်။ လက်ရှိအချိန်မှာ အဲဒီငွေ ပမာဏဟာ ယခင်ကထက် ပိုပြီးလျော့နည်းကောင်း လျော့နည်းသွားနိုင်ပါတယ်။ သို့ဖြစ်ပါ၍ (၁) ကသာခရိုင်ဆေးရုံကြီးတွင် ကုသရေးအဆောင်တစ်ဆောင် ဆောက်လုပ်ပေးခြင်း၊ (၂) အထူးကု ဆရာဝန်များအတွက် (၄)ခန်းတွဲ (၂)ထပ်ဆောင်နှစ်ဆောင် ဆောက်လုပ်ပေးခြင်း၊ (၃) မေ့ဆေးအထူးကု ဆရာဝန်တစ်ဦးနှင့် သမားတော်တစ်ဦးခန့်ထားပေးခြင်း၊ (၄) ဝက်တူးတိုက်နယ်ဆေးရုံအတွက် လိုအပ် ဝန်ထမ်းများ ဖြည့်တင်းခန့်ထားပေးခြင်း၊ (၅) ကျောက်တုံးကြီးတိုက်နယ်ဆေးရုံအပြီးသတ်နိုင်ရန် လိုအပ်ငွေကို ဖြည့်စွက်ရန်ပုံငွေမှ ခွင့်ပြု ပေးနိုင်ခြင်းတို့ရှိ/မရှိနှင့် ဆောင်ရွက်ပေးနိုင်ပါက မည်သည့် အချိန်လောက်တွင် စတင်ဆောင်ရွက်ပေးနိုင်မည်၊ ဆောင်ရွက်မပေးနိုင်သောကိစ္စရပ်များအတွက် အဘယ့်ကြောင့် ဆောင်ရွက်မပေးနိုင်သေးကြောင်းကို ပြည်သူများသိရှိသဘောပေါက်နိုင်ဖို့ ဖြေကြား ပေးပါရန် လွှတ်တော်ဥက္ကဋ္ဌကြီးမှတစ်ဆင့် လေးစားစွာ မေတ္တာရပ်ခံအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type='speaker'>
ကျန်းမာရေးနှင့် အားကစားဝန်ကြီးဌာနက ဖြေကြားရန်ဖြစ်ပါတယ်။
</speech>
<speech><agency id='20'>ဒေါက်တာမြင့်ထွေး(ပြည်ထောင်စုဝန်ကြီး၊ ကျန်းမာရေးနှင့်အားကစားဝန်ကြီးဌာန)</agency>လေးစား အပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များအားလုံး ကိုယ်၏ ကျန်းမာခြင်း၊ စိတ်၏ချမ်းသာခြင်းနှင့် ပြည့်စုံပါစေကြောင်း ဦးစွာပထမ ဆုတောင်းအပ်ပါတယ်။ ကသာခရိုင်ပြည်သူ့ဆေးရုံတွင် (၂)ထပ်လူနာဆောင်ဆောက်လုပ်ခြင်း၊ အထူးကုဆရာဝန်များ နေထိုင်ရန် (၄)ခန်းတွဲ (၂)ထပ်ဆောင် နှစ်ဆောင်ဆောက်လုပ်လိုခြင်းနှင့် ကျောက်တုံးကြီးကျေးရွာ တိုက်နယ်ဆေးရုံကို ကိုယ်ထူကိုယ်ထတည်ဆောက်ခဲ့ရာ ငွေရေးကြေးရေး အခက်အခဲကြောင့် အပြီး မသတ်နိုင်သေးသော ဆေးရုံဆောက်လုပ်နိုင်ရန်အတွက် တင်ပြထားပါ၍ ကုသရေးဦးစီးဌာနအနေဖြင့် ၂၀၁၇-၂၀၁၈ ဘဏ္ဍာရေးနှစ်တွင် ရန်ပုံငွေ အဆိုပြု တင်ပြ တောင်းခံပေးမည်ဖြစ်ပါသည်။ ရန်ပုံငွေခွင့်ပြုပါက အမြန်ဆုံးဆောင်ရွက်ပေးပါမည်။ ဝန်ထမ်းများနေထိုင်ရန်ကိစ္စမှာ ဝန်ထမ်းအင်အားရရှိရန်ကိစ္စမှာ ကျန်းမာရေးစနစ်တစ်ခုလုံး၏ အောင်မြင်မှုနှင့်ဆက်သွယ်လျက်ရှိနေသည်ဆိုသည်ကို ကျွန်တော် ပြောကြားလိုပါသည်ခင်ဗျား။ ဤကိစ္စအဆင်ပြေပါက ဝေးလံခက်ခဲသော နေရာများသို့ ဝန်ထမ်းများ မသွားရောက် လိုသောအကြောင်းကို တစ်နည်းတစ်လမ်းအားဖြင့် ဖြေရှင်းခြင်းဖြင့် မြန်မာနိုင်ငံ ပြည်သူ လူထုအား ကျန်းမာရေးဝန်ဆောင်မှု ညီတူညီမျှပေးနိုင်မည့် Universdi Heath Coverage ၏ ရည်မှန်းချက်ကို ပြည့်မီမည်ဖြစ်ပါသည်။ ထို့ကြောင့် ကျွန်တော်တို့အနေနဲ့ ဝန်ထမ်းအိမ်ရာကို အထူး ဦးစားပေးပြီးတော့ စဉ်းစားလျက်ရှိပါသည်။ ကုသရေးဦးစီးဌာနတွင် တစ်နိုင်ငံလုံးအတိုင်းအတာဖြင့် မေ့ဆေးဆရာဝန်အင်အားမှာ ပါမောက္ခဌာနမှူးမှအဆင့် အထူးကုလက်ထောက်ဆရာဝန်၏ ခွင့်ပြု ၃၂၁ ဦး၊ ခန့်ထား ၂၁၉ ဦးရှိပါသည်။ ဗဟိုအဆင့်ဆေးရုံကြီးများနှင့် အထူးကုဆေးရုံကြီးများတွင် ခွဲစိတ် ခန်းများစွမ်းရည်ပြည့်လည်ပတ်နိုင်ရေးအတွက် မေ့ဆေးဆရာဝန်များ ဖြည့်ဆည်းခန့်ထားပေးခဲ့ သော်လည်း လုံလောက်ခြင်းမရှိသေးပါ။ ဆေးပညာမဟာသိပ္ပံ မေ့ဆေးသစ်လွင်သင်တန်းများသည် ၂၀၁၆ ခုနှစ် ဒီဇင်ဘာလတွင် ပြီးဆုံးရန်ဖြစ်ပါသည်။ မေ့ဆေးဆရာဝန်တစ်ဦးခန့်ထားပေးရေးနှင့် ပတ်သက်၍ ၂၀၁၆ ခုနှစ် ဒီဇင်ဘာလတွင် သစ်လွင်လက်ထောက်ဆရာဝန်(မေ့ဆေး)တစ်ဦးအား ခန့်ထားပေးမည် ဖြစ်ပါသည်။ လွှတ်တော်ကိုယ်စားလှယ်ကြီးများအား တင်ပြလိုသည်မှာ ယခုအခါတစ်နိုင်ငံလုံးအတိုင်းအတာ အဖြစ် ပညာရှင်အမျိုးမျိုးလိုအပ်ချက်များကို သုံးသပ်လျက်ရှိပြီး တက္ကသိုလ်များ၊ သင်တန်းကျောင်း များမှ ထုတ်လုပ်နိုင်မည့်အခြေအနေနှင့် ချိန်နှိုင်းလျက်ရှိပါသည်။ Computerize HRM System ကို လုပ်ခိုင်းထားပါသည်။ သို့မှသာ အချိန်နှင့်တစ်ပြေးညီ မည်သည့်နေရာတွင် ဆရာဝန်လိုသည်၊ မည်ကဲ့ သို့သော ဆရာဝန်အမျိုးအစားလိုသည်ကို သိရှိလိုခြင်းဖြစ်ပါသည်။ ယခုအခါ ထို System မရှိသည့် အတွက် လွှတ်တော်ကိုယ်စားလှယ်ကြီးများ အမြဲတောင်းဆိုနေခြင်းဖြစ်ပါသည်။ ကသာမြို့နယ် ဝက်တူးတိုက်နယ်ဆေးရုံတွင် သူနာပြု သစ်လွင်တစ်ဦးကို ၁၅-၆-၂၀၁၆ က ခန့်ထားပေးခဲ့ရာ ၂၉-၆-၂၀၁၆ ရက်နေ့မှစ၍ အလုပ်တာဝန်ဝတ္တရားများ စတင်ထမ်းဆောင်လျက်ရှိပါ သည်။ သို့သော်လည်း သူနာပြုအင်အားနည်းပါးနေသည်ကို တွေ့သည့်အတွက် ကျွန်တော်တို့အနေနဲ့ ထပ်မံပြီးတော့ ဖြည့်တင်းဖို့ ဆောင်ရွက်လျက်ရှိပါတယ်။ လက်ရှိဝန်ထမ်းခန့်ထားမှုအနေဖြင့် လက်ထောက်ဆရာဝန်တစ်ဦး၊ သူနာပြု တစ်ဦးနှင့်နေ့စားသုံးဦး တာဝန်ထမ်းဆောင်လျက်ရှိကြောင်း ကိုလည်းတွေ့ရှိရပါသည်။ ဝက်တူးတိုက်နယ်ဆေးရုံအတွက် ကျွမ်းကျင်ဝန်ထမ်းဖွဲ့စည်းပုံမှာ ဆေးဘက် ကျွမ်းကျင်လေး၊ ဓာတ်မှန်တစ်ဦးလစ်လပ်ပြီး ဆေးဘက်ကျွမ်းကျင်(၄) တစ်ဦးလည်း လစ်လပ်လျက် ရှိသည်ကိုတွေ့ရပါသည်။ ဆေးဘက်ကျွမ်းကျင်ဓာတ်မှန်တစ်နေရာလိုအပ်မှုအတွက် ဝက်တူးဆေးရုံ တွင် လောလောဆယ်ဓာတ်မှန်စက်နှင့် ဓာတ်မှန်အဆောက်အဦမရှိသေးခြင်း၊ အထူးသဖြင့် အဆောက် အဦမရှိသေးခြင်း၊ လျှပ်စစ်မီးလည်းမရရှိသေးပါသဖြင့် ဝက်တူးတိုက်နယ်ဆေးရုံ၌ လစ်လပ်လျက် ရှိသော ဆေးဘက်ကျွမ်းကျင်(၄) ဓာတ်မှန်ရာထူးနေရာကို ဖြည့်စွက်ခန့်ထားနိုင်ခြင်းမရှိသေးပါ။ ဆေးဘက်ကျွမ်းကျင်(၄) ဆေးစပ်တစ်နေရာလစ်လပ်မှုအတွက် ဆေးဘက်ကျွမ်းကျင်(၄) ဆေးစပ် ခေါ်ယူထားခြင်းမရှိသည့်အတွက် လောလောဆယ်ဖြည့်စွက်ထားနိုင်ခြင်း မရှိသေးပါကြောင်း လေးစားစွာ ဖြေကြားအပ်ပါသည်။ သူနာပြုများကို အထူးသဖြင့် ဦးစားပေး၍ ခန့်အပ်ပေးမည်ဖြစ် ကြောင်းလည်း လေးစားစွာ တင်ပြအပ်ပါတယ်ခင်ဗျား။</speech>
</Q-A>
<Q-A>
<title>
လေရှီးမြို့နယ်အတွင်းရှိ လေယုံ၊ ငကျန်၊ ဂျီလာ၊ ရန်ပိုမိုနွေး၊ မော်နွမ်း၊ ထဝိုင်၊ နမိယူပီ၊ ဆပ်ပြာ၊ ချယ်ရာ၊ ခိုလာ၊ ဝမ်းဘဲနှင့် မိုဒွန်ရွာမကျေးရွာများတွင် ၂၀၁၆-၂၀၁၇ ဘဏ္ဍာနှစ်အတွင်း ဆေးပေးခန်း အဆောက်အဦးဆောက်လုပ်ပေးရန် အစီအစဉ်ရှိ/မရှိသိလိုခြင်းနှင့်စပ်လျဉ်းသည့်မေးခွန်း
</title>
<speech type='speaker'>
လေရှီးမဲဆန္ဒနယ်မှ ဦးကျော်ဌေး မေးမြန်းဖို့ဖြစ်ပါတယ်။
</speech>
<speech><mp id='368'>ဦးကျော်ဌေး(လေရှီးမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများနှင့် ဧည့်သည်တော်များအားလုံးကို ကိုယ်စိတ် နှစ်ဖြာကျန်းမာကြပါစေကြောင်း နှုတ်ခွန်းဆက်သအပ်ပါတယ်ခင်ဗျား။ ကျွန်တော်ကတော့ စစ်ကိုင်း တိုင်းဒေသကြီး၊ နာဂကိုယ်ပိုင်အုပ်ချုပ်ခွင့်ရဒေသ၊ လေရှီးမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးကျော်ဌေး ဖြစ်ပါတယ်။ နာဂကိုယ်ပိုင်အုပ်ချုပ်ခွင့်ရဒေသ၊ လေရှီးမြို့နယ်ဟာ ရပ်ကွက်/ကျေးရွာအုပ်စု ၂၆ ခု၊ ကျေးရွာပေါင်း ၇၇ ရွာရှိပါတယ်။ ကျေးလက်ကျန်းမာရေးဌာနခွဲ ၂၃ ခုရှိသည့်အနက် ဆေးပေးခန်းအဆောက်အဦ ဆောက်လုပ်ပြီးသားကျေးရွာက ၁၁ ရွာရှိပြီးတော့ ကျန်တဲ့ ၁၂ ရွာမှာ အဆောက်အဦဆောက်လုပ်ခြင်းမရှိသေးပါဘူး။ ဒါ့အပြင် ကျေးလက်ကျန်းမာရေး ဌာနခွဲမှာ တာဝန်ကျတဲ့ဝန်ထမ်းများအတွက် အိမ်ရာသီးသန့်ဆောက်လုပ်ပေးနိုင်ခြင်းမရှိသေးတဲ့ အခါမှာ ဒေသရဲ့ အခြေအနေအရ ဆေးပေးခန်းတွေမှာပဲ နေကြရပါတယ်။ အဲဒီတော့ ဆေးပေးခန်း မရှိတဲ့ အဆောက်အဦ၊ အဆောက်အဦမရှိတဲ့ကျေးရွာတွေမှာ တာဝန်ကျတဲ့ ကျန်းမာရေးဌာနဝန်ထမ်း များနေဖို့အတွက် လုံခြုံ တဲ့အဆောက်အဦမရှိသေးတဲ့အခါမှာ နေအိမ်မရှိလို့ဆိုပြီးမှ အကြောင်းပြ ပြီးတော့ တာဝန်ကျတဲ့ကျေးရွာမှာ အချိန်ပြည့်မနေတော့ဘဲနဲ့ ပြည်သူတွေဟာ ကျန်းမာရေး စောင့်ရှောက်မှုမရရှိနိုင်ဘဲ အခက်အခဲကြုံတွေ့နေတာတွေကို တွေ့ရှိရပါတယ်။ ယခုလို မိုးရာသီမှာ ဆိုရင် ဖျားနာသူတွေကလည်း ပိုပြီးတော့မှ များပါတယ်။ လမ်းပန်းဆက်သွယ်ရေးခက်ခဲတဲ့ဒေသဖြစ် တဲ့အတွက် လေရှီးမြို့နယ်ဆေးရုံကိုလည်း မသွားလာနိုင်တဲ့အတွက်ကြောင့် မသေသင့်တဲ့လူနာ တွေလည်း အသက်ဆုံးရှုံးနေရတာတွေကို တွေ့ရှိနေရပါတယ်။ ဒါကြောင့်မို့လို့ တာဝန်ကျဝန်ထမ်းများ ကျေးရွာတွေမှာ အချိန်ပြည့်နေထိုင်ပြီးတော့မှ ပြည်သူတွေရဲ့ ကျန်းမာရေးစောင့်ရှောက်မှု ရရှိနိုင်ဖို့ အတွက် ကျွန်တော်တို့ဒေသရဲ့ လိုအပ်ချက်အရ ဆေးပေးခန်းအဆောက်အဦမရှိမဖြစ်လိုအပ်ပါတယ်။ ဒါကြောင့်မို့လို့ ကျွန်တော့်မဲဆန္ဒနယ်မြေဖြစ်တဲ့ လေရှီးမြို့နယ်အတွင်းရှိ လေယုံ၊ ငကျန်၊ ဂျီလာ၊ ရန်ပိုမိုနွေး၊ မော်နွမ်း၊ ထဝိုင်၊ နမိယူပီ၊ ဆပ်ပြာ၊ ချယ်ရာ၊ ခိုလာ၊ ဝမ်းဘဲနှင့် မိုဒွန်ရွာမကျေးရွာများမှာ ၂၀၁၆-၂၀၁၇ ဘဏ္ဍာနှစ်အတွင်း ဆေးပေးခန်းအဆောက်အဦ ဆောက်လုပ်ပေးရန် အစီအစဉ်ရှိ/မရှိ နှင့် ဖော်ပြပါဘဏ္ဍာနှစ်အတွင်း ဆောက်လုပ်ပေးနိုင်ခြင်းမရှိပါက မည်သည့်အချိန်တွင် ဆောက်လုပ် ပေးမည်ကို သိရှိလိုပါ၍ မဲဆန္ဒရှင်ပြည်သူများ၏ကိုယ်စား ဥက္ကဋ္ဌကြီးမှတစ်ဆင့် လေးစားစွာဖြင့် မေးမြန်းအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>
ကျန်းမာရေးနှင့် အားကစားဝန်ကြီးဌာနက ဖြေကြားရန်ဖြစ်ပါတယ်။
</speech>
<speech><agency id='20'>ဒေါက်တာမြင့်ထွေး(ပြည်ထောင်စုဝန်ကြီး၊ ကျန်းမာရေးနှင့် အားကစားဝန်ကြီးဌာန)</agency>လေးစား အပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ နာဂကိုယ်ပိုင်အုပ်ချုပ်ခွင့်ရ လေရှီးမြို့နယ်အတွင်းရှိ လေယုံ၊ ငကျန်၊ ဂျီလာ၊ ရန်ပိုမိုနွေး၊ မော်နွမ်း၊ ထဝိုင်၊ နမိယူပီ၊ ဆပ်ပြာ၊ ချယ်ရာ၊ ခိုလာ၊ ဝမ်းဘဲနှင့် မိုဒွန်ရွာမကျေးရွာများတွင် ကျေးလက်ကျန်းမာရေး ဌာနခွဲ ဆေးပေးခန်းမရှိသဖြင့် ၂၀၁၆-၂၀၁၇ ဘဏ္ဍာနှစ်အတွင်း ဆေးပေးခန်းအဆောက်အဦ ဆောက်လုပ်ရန် အစီအစဉ်ရှိ/မရှိနှင့်ပတ်သက်၍ ကျန်းမာရေးနှင့် အားကစားဝန်ကြီးဌာန၊ ပြည်သူ့ ကျန်းမာရေးဦးစီးဌာနမှ ၂၀၁၆-၂၀၁၇ ဘဏ္ဍာရေးနှစ်အရ အသုံးခန့်မှန်းခြေစာရင်း၊ ငွေလုံးငွေရင်း စာရင်းဖြင့် တိုင်းဒေသကြီး/ ပြည်နယ် ပြည်သူ့ကျန်းမာရေးဦးစီးဌာနများတွင် ကျေးလက်ကျန်းမာရေး ဌာနနှင့် ဌာနခွဲအဆောက်အဦများဆောက်လုပ်ပေးရန် တိုင်းဒေသကြီး/ပြည်နယ်များကို ဦးစားပေး အစီအစဉ်အလိုက် ဆောက်လုပ်လိုသည့် အမည်စာရင်းကိုတောင်းခံ၍ ဆောင်ရွက်ခဲ့ပါသည်။ စစ်ကိုင်း တိုင်းဒေသကြီး၊ ပြည်သူ့ကျန်းမာရေးဦးစီးဌာနမှ ဆောင်ရွက်လိုကြောင်းတင်ပြသည့် ကျေးလက် ကျန်းမာရေးဌာနနှင့် ဌာနခွဲများစာရင်းတွင် လေရှီးမြို့နယ်အတွင်းမှ အထက်ဖော်ပြပါ ကျေးလက် ကျန်းမာရေးဌာနခွဲအမည်များ ပါဝင်လာခြင်းမရှိသဖြင့် ယခုကဲ့သို့ ဖြစ်ခြင်းဖြစ်ပါသည်။ သို့သော်လည်း 60%:cosmję:0)69:gação casgo:cops: Slaap:0 Səcaoɔmsagogosaozas Midwife zuç Public Health Supervisor op:3028 gergpop: မိမိတို့အိမ်၌သာနေပြီး လုပ်ငန်းများကို လုပ်ဆောင်လျက်ရှိပါတယ်။ အဆောက်အဦရလျှင်တော့ အလွန့်အလွန်ကောင်းမည့်ကိစ္စဖြစ်ပါသည်။ ။ သို့ဖြစ်ပါ၍ ပြည်သူ့လွှတ်တော်ကိုယ်စားလှယ် ဦးကျော်ဌေး မေးမြန်းလာသည့် လေရှီးမြို့နယ် အတွင်းရှိ ကျေးလက်ကျန်းမာရေးဌာနခွဲအဆောက်အဦများ ဆောက်လုပ်ရန် ၂၀၁၆-၂၀၁၇ ဘဏ္ဍာနှစ် ခွင့်ပြုရန်ပုံငွေတွင် ပါဝင်ခြင်းမရှိသေးသည့်အတွက် ၂၀၁၇-၂၀၁၈ ဘဏ္ဍာရေးနှစ်တွင်မှ အထူး ဦးစားပေးအစီအစဉ်ဖြင့် ထည့်ပေးမည်ဖြစ်ပါသည်။ အဘယ်ကြောင့်ဆိုသော် ကျေးလက်ကျန်းမာရေး ဌာနခွဲများသည် ပြည်သူ့ကျန်းမာရေးဝန်ထမ်းများနှင့် ပထမဆုံးထိတွေ့သည့်နေရာဖြစ်သည့်အပြင် ၎င်းဝန်ထမ်းများသည် ၂၄ နာရီပတ်လုံး ဤရွာများရှိလူများနှင့် ထိတွေ့သည့်နေရာဖြစ်သည့်အတွက် ကျန်းမာရေးနှင့် အားကစားဝန်ကြီးဌာနသည် ဤကိစ္စကို အထူးအရေးကြီးသည့်ကိစ္စတစ်ရပ်အဖြစ် သတ်မှတ်ထားကြောင်းကိုလည်း လေးစားစွာတင်ပြအပ်ပါသည်ခင်ဗျား။</speech>
</Q-A>
<Q-A>
<title>
လွိုင်ကော်မြို့နယ်၊ လောပိတကျေးရွာ ၁၆ ခုတင်ဆံ့ ဆေးရုံသစ်ကို ဖွဲ့စည်းပုံအသစ်ဖြင့် ဆောက်လုပ် ပေးရန် အစီအစဉ်ရှိ/မရှိနှင့်စပ်လျဉ်းသည့်မေးခွန်း
</title>
<speech type='speaker'>
လွိုင်ကော်မဲဆန္ဒနယ်မှ ဒေါက်တာဒေါ်ခင်စည်သူ မေးမြန်းဖို့ဖြစ်ပါတယ်။
</speech>
<speech><mp id='249'>ဒေါက်တာဒေါ်ခင်စည်သူ(လွိုင်ကော်မဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ကြွရောက်လာကြတဲ့ပုဂ္ဂိုလ်များအားလုံးကို မင်္ဂလာပါလို့ နှုတ်ခွန်းဆက်ပါတယ်။ ကောင်းကျိုးလိုရာဆန္ဒပြည့်စုံကြပါစေ။ ကျွန်မကတော့ လွိုင်ကော်မဲဆန္ဒနယ်က ပြည်သူ့လွှတ်တော် ကိုယ်စားလှယ် ဒေါက်တာဒေါ်ခင်စည်သူ ဖြစ်ပါတယ်။ ကျွန်မမေးမြန်းမယ့်မေးခွန်းကတော့ လွိုင်ကော် မြို့နယ်၊ လောပိတကျေးရွာ ၁၆ ခုတင်ဆံ့တဲ့ဆေးရုံသစ်ကို ဖွဲ့စည်းပုံ၊ အသစ်နဲ့ဆောက်လုပ်ပေးဖို့ အစီ အစဉ်ရှိ/မရှိကို မေးမြန်းလိုပါတယ်။ ဥက္ကဋ္ဌကြီးရှင့်။ အဲဒီမေးခွန်းနှင့် ပတ်သက်ပြီးတော့ စပ်လျဉ်းတဲ့ ကြောင်းကျိုးဖော်ပြချက်ကို ရှင်းပြလိုပါတယ်။ ၂၀၁၄ ခုနှစ်မှာ ကျွန်မတို့ ပထမအကြိမ် ပြည်သူ့ လွှတ်တော် ဒသမပုံမှန်အစည်းအဝေးမှာ ပြည်သူ့လွှတ်တော်ကိုယ်စားလှယ်ဟောင်း ဦးခင်မောင်ညို က ဒီအဆောက်အဦကို တစ်ခါတောင်းခဲ့ပြီးဖြစ်ပါသည်။ နောက်တစ်ကြိမ် ၂၀၁၅ ခုနှစ်၊ အောက်တိုဘာလ မှာ ပြည်ထောင်စုကျန်းမာရေးဝန်ကြီး ဒုတိယဝန်ကြီး ဦးမြင့်နိုင်ရဲ့ ကယားပြည်နယ်ခရီးစဉ်မှာလည်း ဒီအဆောက်အဦကိုပေးဖို့ ၂၀၁၆-၂၀၁၇ ဘဏ္ဍာရေးနှစ်မှာ ထည့်ဖို့ညွှန်ကြားချက်လည်းပေးခဲ့ပါတယ်။ အဲဒါ နှစ်ခုလုံးဖြစ်စဉ်တွေ ရှိပေမယ့်လို့ အခုထိ အကောင်အထည်မဖော်တာကို ပြည်သူလူထုတွေက ဝမ်းနည်းစွာနဲ့ ခံစားနေရတာ တွေ့ရပါတယ်။ ကယားပြည်နယ်၊ လွိုင်ကော်မြို့နယ် လောပိတ ကျေးရွာအုပ်စု လောဓလေ့ကျေးရွာမှာ ၁၆ ခုတင်ဆံ့တိုက်နယ်ဆေးရုံရဲ့ သက်တမ်းဟာ အခုဆိုရင် ၆၀ နှစ်ခန့် ရှိနေပါသည်။ အတော်လေးလည်း ယိုယွင်းပျက်စီးမှုများလည်း များပြားနေပါတယ်။ ပြင်ဆင်ရန် လည်း မတင့်တယ်တဲ့အခြေအနေမှာ ရှိနေပါတယ်။ အဲဒီဆေးရုံဟာ လောဓလေ့၊ လောပိတအပါအဝင် ကျေးရွာပေါင်း ၂၀ ရွာ၊ လျှပ်စစ်ဓာတ်အားပေးရုံသုံးရုံနှင့် တပ်ရင်းနှစ်ရင်းတို့မှာ နေထိုင်တဲ့ လူဦးရေ ပေါင်း ၁၀၀၀၀ ကျော်တို့က အားကိုးရာ အဓိကဆေးကုဌာနဖြစ်ပါတယ်။ ၂၆-၃-၂၀၁၅ ရက်စွဲနဲ့ ဝန်ထမ်းအင်အား ၁၉ ဦးပါတဲ့ ဖွဲ့စည်းပုံအသစ်ကိုသာ ကုသရေးဦးစီးဌာနရဲ့ စာအမှတ်၊ တမဘ/ (က)၁၃၈၄/၁၂၃ ရဲ့ ခွင့်ပြုထုတ်ပြထားပြီး ဖြစ်ပါတယ်။ ဒါပေမဲ့ အဆောက်အဦပုံစံအသစ်နဲ့ တည်ဆောက်ခွင့်တော့မရခဲ့ပါဘူး။ အဲဒီအဆောက်အဦအတွက် ကျွန်မတို့ ကယားပြည်နယ်၊ ကျန်းမာရေးဦးစီးဌာန၊ ကုသရေးဦးစီးဌာနက တိုက်နယ်ဆေးရုံအဆောက်အဦ ၂၀၁၆-၂၀၁၇ ဘဏ္ဍာ နှစ်မှာ ဆောက်လုပ်နိုင်ရေးအတွက် စာအမှတ်၊ ၄၆၂/၂၀၁၅/စီမံကိန်း ၅-၁၀-၂၀၁၅ ရက်စွဲနဲ့လည်း တင်ပြတောင်းခံပြီးဖြစ်ပါတယ်။ အခု ၁၆ ခုတင်ဆံ့တိုက်နယ်ဆေးရုံ တည်ရှိနေရာအစား စံကိုက် အဆောက်အဦဆောက်လုပ်ဖို့လည်း ကျွန်မတို့ မြေနေရာအသစ်ရရှိဖို့အတွက် လွိုင်ကော်ခရိုင်အုပ်ချုပ် ရေးမှူးရုံး၊ အထွေထွေအုပ်ချုပ်ရေးဦးစီးဌာန ကယားပြည်နယ်၊ လွိုင်ကော်မြို့နယ်ရဲ့ ၂၅-၂-၂၀၁၆ ရက်စွဲပါစာအမှတ်၊ ၃/၁၈-၂/ဦး(၅)မ ကယားပြည်နယ်အစိုးရကို တင်ပြခဲ့ပြီးဖြစ်ပါတယ်။ ကယား ပြည်နယ်အစိုးရအဖွဲ့ ပြုလုပ်တဲ့ ၁၅-၂-၂၀၁၆ နေ့မှာ ပြည်နယ်အစိုးရရဲ့ အစည်းအဝေးအမှတ်စဉ် (၆/၂၀၁၆)ဆုံးဖြတ်ချက်အပိုဒ် ၄ အရ ၁၆ ခုတင်ဆံ့တိုက်နယ်ဆေးရုံဆောက်လုပ်ဖို့ မြေနေရာအဖြစ် အတည်ပြုပြီး လုပ်ထုံးလုပ်နည်းနှင့်အညီဆောက်လုပ်ဖို့ မြေပုံအညွှန်းနှင့်အတူ ပုံစံ-၁၀၅ မြေနေရာ ငါးဧကကို ရရှိပြီးဖြစ်ပါတယ်။ လွိုင်ကော်မြို့နယ် လယ်ယာမြေစီမံခန့်ခွဲရေးနှင့် စာရင်းဦးစီးဌာနရဲ့ ၁-၃-၂၀၁၆ ရက်စွဲပါစာအမှတ်၊ ၄/၃၄၃/(ဦး)၆ အရ ခွင့်ပြုချက်ရပြီး ဖြစ်ပါသည်။ အဲဒီအချက်အလက် တွေနဲ့လည်း ပြည့်စုံနေပြီဖြစ်တဲ့အတွက် မဲဆန္ဒရှင်များက အစိုးရအသစ်ကို အလွန်ယုံကြည်ပြီးအားကိုး နေတဲ့အတွက် အဲဒီအဆောက်အဦကို ထပ်ခါတလဲလဲ တောင်းဆိုနေတာဖြစ်ပါတယ်။ ဒါကြောင့်မို့လို့ ၎င်းမဲဆန္ဒရှင်များရဲ့ ကိုယ်စား ကျွန်မက ပြည်သူ့လွှတ်တော်ဥက္ကဋ္ဌကတစ်ဆင့် ဒီမေးခွန်းကို မေးမြန်း ရခြင်းဖြစ်ပါတယ်။ ဖွဲ့စည်းပုံ ပုံစံအသစ်နဲ့ ဆောက်လုပ်ပေးဖို့ အစီအစဉ်ရှိ/မရှိ၊ ရှိပါက ဘယ်အချိန်မှာ စတင်မလဲ၊ မရှိပါက အဘယ့်ကြောင့်လဲဆိုတာ သိလိုပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>
ကျန်းမာရေးနှင့် အားကစားဝန်ကြီးဌာနက ဖြေကြားရန်ဖြစ်ပါတယ်။
</speech>
<speech><agency id='20'>ဒေါက်တာမြင့်ထွေး(ပြည်ထောင်စုဝန်ကြီး၊ ကျန်းမာရေးနှင့်အားကစားဝန်ကြီးဌာန)</agency>လေးစား အပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ကယားပြည်နယ်၊ လွိုင်ကော်မြို့တွင် ခုတင် ၅၀၀ ဆံ့ လွိုင်ကော် ပြည်သူ့ဆေးရုံကြီးတစ်ရုံ၊ လွိုင်လင် (၄) တိုက်နယ်ဆေးရုံနှင့် လောဓလေ့တိုက်နယ်ဆေးရုံ စုစုပေါင်း သုံးရုံ ဖွင့်လှစ်ထားပြီးဖြစ်ပါတယ်။ လောပိတကျေးရွာသည် လွိုင်ကော်မြို့မှ ၂၂ မိုင်ကွာဝေး၍ ကားလမ်းဖြင့် ရာသီမရွေးသွားလာနိုင်ပြီး လောဓလေ့ကျေးရွာနှင့် ထိစပ်နေသောကျေးရွာဖြစ်ပါတယ်။ လောပိတ ကျေးရွာအုပ်စုအတွင်းရှိ လောဓလေ့ကျေးရွာတွင် ၁၆ ခုတင်ဆံ့တိုက်နယ်ဆေးရုံသည် လောဓလေ့၊ လောပိတအပါအဝင် ကျေးရွာပေါင်း ၂၀ ရွာ၊ ရေအားလျှပ်စစ်စက်ရုံသုံးရုံနှင့် တပ်ရင်းနှစ်ရင်းတို့တွင် နေထိုင်သော လူဦးရေ တို့အတွက် ကုသရေးလုပ်ငန်းများ ဆောင်ရွက်ပေးလျက်ရှိသည်ကိုလည်း တွေ့ရပါတယ်။ လောဓလေ့ ၁၆ ခုတင်ဆံ့တိုက်နယ်ဆေးရုံအား ယခင်ကျန်းမာရေးဦးစီးဌာနရဲ့ ၂၆-၃-၂၀၁၅ ရက်စွဲပါစာဖြင့် မတ်လ ၂၆ ရက်နေ့မှစ၍ ဝန်ထမ်းအင်အား ၁၉ နေရာဖြင့် အခြားတိုက်နယ်ဆေးရုံများနည်းတူ တစ်ပြေးတည်း ပြန်လည်ဖွဲ့စည်းပြီးဖြစ်ပါတယ်။ သို့ဖြစ်ပါ၍ လွိုင်ကော်မြို့နယ်၊ လောဓလေ့တိုက်နယ်ဆေးရုံ စံကိုက်အဆောက်အဦ ဆောက်လုပ်ရန် လုံလောက်သောမြေနေရာ၊ မြေစာရင်းပုံစံ-၁၀၅ ရရှိရေးကို ဆောင်ရွက်ရန်ရှိကြောင်း ကျွန်တော့်အား ကုသရေးဦးစီးဌာနမှ တင်ပြသော်ငြားလည်း အခုလွှတ်တော်ကိုယ်စားလှယ်ကြီး တင်ပြချက်အရဆိုလို့ရှိရင် ဒီမြေသည် ကျွန်တော်တို့ ပိုင်သည့်အနေအထားရှိသည့်အတွက် ကျွန်တော် တို့က ဆက်လက်ပြီးလှုပ်ရှားလို့ရပါတယ်။ ကျွန်တော့်ကို တင်ပြတဲ့အချိန်မှာ ပုံစံ-၁၀၅ မရရှိသေးဘူးလို့ ပြောပါတယ်။ ကျွန်တော့်အထင်ကတော့ အခုလုပ်တဲ့စာက ကျွန်တော်တို့ဆီကို မရောက်ဘူးဖြစ်နေပါ တယ်။ ဘယ်နေရာမှာ ဘယ်လိုကြန့်ကြာတယ်ဆိုတာ ကျွန်တော်တို့မသိပါ။ အဲဒါကို ကျွန်တော် ပြန်ပြီး တော့၊ စုံစမ်းစစ်ဆေးပြီးတော့ အမြန်ဆုံးလုပ်မယ်ဖြစ်ပါတယ်။ ဒီနေရာဟာ အလွန်လည်းအရေးကြီးတဲ့ တိုင်းရင်းသားများရဲ့ နေရာလည်းဖြစ်တဲ့အတွက် ကျွန်တော်တို့အနေနဲ့ အမြန်ဆုံးဖြစ်အောင် လုပ်သွား ပြီးတော့ လိုအပ်တဲ့ဆရာဝန်နဲ့ အထူးသဖြင့် သူနာပြု ဆရာမများနှင့် အခြားဝန်ထမ်းများကိုလည်း အထူး ဦးစားပေးအစီအစဉ်နဲ့ ဆောင်ရွက်သွားမည်ဖြစ်ပါတယ်။ သို့သော်လည်း ကျွန်တော့်အနေနဲ့ ဒီနေရာမှာ တစ်ခုတင်ပြချင်တာကတော့ ဒီဆေးရုံရဲ့ Hospita Performance Indicator ကိုကြည့်တဲ့အခါမှာ တစ်နှစ်ပတ်လုံးမှ ၂၀၁၃၊ ၂၀၁၄၊ ၂၀၁၅ သုံးနှစ်ဆက်တိုက်ကိုကြည့်ရင် တစ်နှစ်လုံးမှာ အတွင်းလူနာ သည် ၃၀၀ နီးပါး ၂၈၀ လောက်သာရှိသည်ကို တွေ့ရပါသည်။ အပြင်လူနာအနေဖြင့်လည်း တစ်နှစ် လုံးမှာ ၃၅၀၀ ကနေ ၄၀၀၀ ကြားပဲရှိသည် ဖြစ်ပါသည်။ သို့သော်လည်း ဤကဲ့သို့နည်းရခြင်းမှာ အခြားအကြောင်းများရှိသည်ဟု ကျွန်တော်ယူဆသဖြင့် အဘယ်ကြောင့် ဤကဲ့သို့ လူနာဦးရေနည်း သည်ကို ကျွန်တော်တို့ စုံစမ်းစစ်ဆေးပြီး လိုအပ်သည်များကို ဆက်လက်ဆောင်ရွက်မည်ဖြစ်ကြောင်း လေးစားစွာတင်ပြအပ်ပါသည်ခင်ဗျား။ </speech>
<speech><mp id='249'>ဒေါက်တာဒေါ်ခင်စည်သူ(လွိုင်ကော်မဲဆန္ဒနယ်)</mp> ပြည်သူ့လွှတ်တော်ဥက္ကဋ္ဌနှင့် ဝန်ကြီး များရှင့်။ ကျွန်မမေးချင်တာက ခုနကပြောတဲ့ လူနာနည်းတယ်ဆိုတဲ့အပေါ် ကျွန်မအနည်းငယ် ရှင်းပြ ချင်ပါတယ်။ လူနာတွေနည်းတာက ကျွန်မတို့အဆောက်အဦက လုံးဝပျက်နေပါတယ်။ တံခါးတွေက အစအောက်မှာ မခိုင်တော့ပါဘူး။ အဲဒါကြောင့် လူနာတွေ အဲဒီမှာ အတွင်းလူနာအဖြစ် သွားအားကိုး ရတာအဆင်မပြေတဲ့အတွက် လွိုင်ကော်ပြည်သူ့ဆေးရုံကြီးကို သွားနေရတာဖြစ်ပါတယ်။ ဝန်ထမ်း တွေကလည်း မလောက်မငှဖြစ်ပါတယ်။ ဒါကြောင့် အဲဒီလူနာအရေအတွက်နဲ့တော့ ညွှန်းလို့မရပါဘူး။ မဲဆန္ဒရှင်တွေက ကျွန်မတို့အစိုးရကို သုံးခါမြောက် တောင်းဆိုနေတဲ့အတွက်၊ သူတို့အတွက် မပြည့်စုံ တဲ့အတွက် ကျွန်မအနေနဲ့ကတော့ ကတိတစ်ခုလိုချင်ပါတယ်။ စဉ်းစားမယ်ဆိုတာထက် ဘယ်လိုလုပ် ပေးနိုင်သလဲဆိုတာ သိချင်ပါတယ်။ ဥပမာ- ဖြစ်နိုင်လို့ရှိရင် ဖြည့်စွက်ဘဏ္ဍာငွေနဲ့ လုပ်ပေးနိုင်မှာလား။ ဒါမှမဟုတ် တိတိကျကျ ဘယ်ဘဏ္ဍာနှစ်မှာ လုပ်ပေးနိုင်ပါသလဲဆိုတာကို ကျွန်မသိချင်ပါတယ်ရှင်။ ကျေးဇူးတင်ပါတယ်ရှင်။ </speech>
<speech><agency id='20'>ဒေါက်တာမြင့်ထွေး(ပြည်ထောင်စုဝန်ကြီး၊ ကျန်းမာရေးနှင့် အားကစားဝန်ကြီးဌာန)</agency>ကျွန်တော်တို့ အနေနဲ့ ၂၀၁၇-၂၀၁၈ ဘဏ္ဍာရေးနှစ်မှာမှ ရရှိမည်ဖြစ်ပါသည်။ ဖြည့်စွက်ဘဏ္ဍာနှစ်တို့ အဆောက်အဦအသစ်ဆောက်လုပ်ခြင်းတော့မရပါဘူး။ လွှတ်တော်ကိုယ်စားလှယ်ကြီး ပြောတဲ့အတိုင်း ပြင်ဆင်မယ်ဆိုလို့ရှိရင်တော့ ပြင်ဆင်လို့ရပါတယ်။ သို့သော် ဒီအဆောက်အဦက နှစ် ၆၀ ရှိပြီဖြစ်တဲ့ အတွက် ပြင်ဆင်ခြင်းထက် အသစ်ဆောက်လုပ်ခြင်းသာကောင်းသည့်အတွက် ၂၀၁၇-၂၀၁၈ ဘဏ္ဍာရေးနှစ်မှာ အလျင်မြန်ဆုံး၊ အစောဆုံး ဆောင်ရွက်ပေးမည်ဖြစ်ကြောင်း ကျွန်တော် ကတိပေးပါ တယ်ခင်ဗျား။</speech>
</Q-A>
<Q-A>
<title>
မင်းတုန်းမြို့နယ်အတွင်းရှိ မြို့နယ်ကုသရေးဆေးရုံကြီးနှင့် တိုက်နယ်ဆေးရုံများဖြစ်ကြသော မြောက်ပြင် တိုက်နယ်ဆေးရုံ၊ ကျောက်တိုင်တိုက်နယ်ဆေးရုံများတွင် လစ်လပ်နေသော ဆရာဝန်များကို ခန့်ထား ပေးရန် အစီအစဉ်ရှိ/မရှိနှင့်စပ်လျဉ်းသည့်မေးခွန်း
</title>
<speech type='speaker'>
မင်းတုန်းမဲဆန္ဒနယ်မှ ဒေါ်ခင်သန်းနု မေးမြန်းဖို့ဖြစ်ပါတယ်။
</speech>
<speech><mp id='273'>ဒေါ်ခင်သန်းနု(မင်းတုန်းမဲဆန္ဒနယ်)</mp> လေးစားအပ်ပါသော လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများနှင့် ဧည့်သည်တော်များအားလုံးပဲ မင်္ဂလာပါ ရှင်။ ကျွန်မကတော့ မကွေးတိုင်းဒေသကြီး၊ မင်းတုန်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်ခင်သန်းနု ဖြစ်ပါတယ်။ မကွေးတိုင်းဒေသကြီး၊ မင်းတုန်းမြို့နယ်အတွင်းရှိ ကုသရေးဆေးရုံကြီးမှာ ၁၉၆၆ ခုနှစ်တွင် စတင်တည်ထောင်ခဲ့ပါတယ်။ ၂၀၀၉ ခုနှစ်တွင် စတင်၍ မြို့နယ်ဆေးရုံကြီးအဖြစ် မြို့နယ်ကုသရေးဦးစီးမှူးတစ်ဦးနှင့် လက်ထောက်ဆရာဝန်လေးဦး စုစုပေါင်းငါးဦးကို စာရင်းတွင် ခန့်ထားခဲ့တယ်လို့ သိရပါတယ်။ စတင်ခန့်ထားခဲ့သော ၂၀၀၉ ခုနှစ်မှစ၍ ယနေ့အချိန်အထိ စာရင်းရှိ ဆရာဝန်ငါးဦးကို မည်သည့်အခါမျှ အပြည့်အဝခန့်ထားခဲ့ခြင်းမရှိပါ။ ယခုအချိန်တွင် မြို့နယ်ကုသရေး ဦးစီးမှူးတစ်ဦးနှင့် လက်ထောက်ဆရာဝန်တစ်ဦးဖြင့်သာ တာဝန်ယူကုသနေရပါတယ်။ အကယ်၍ အလုပ်ကိစ္စနှင့်ဆရာဝန်တစ်ဦး ခရီးထွက်ခဲ့လျှင် ဆရာဝန်တစ်ဦးတည်းဖြင့် မနိုင်မနင်းကုသနေရပါ တယ်။ ဆရာဝန်အလုံအလောက်မရှိပါသဖြင့် လူနာများ အခက်အခဲများစွာနဲ့ ကြုံတွေ့နေရပါတယ်။ ဥက္ကဋ္ဌကြီးရှင်။ ကျွန်မတို့မြို့နယ်မှာ ရပ်ကွက်လေးကွက်အပါအဝင် ကျေးရွာအုပ်စု ၇၆ အုပ်စု ရှိပြီး ကျေးရွာပေါင်း ၁၈၀ ရှိပါတယ်။ လူဦးရေစုစုပေါင်းမှာလည်း ၆၀၀၀၀ ကျော်ရှိပါတယ်။ ထိုလူဦးရေ ၆၀၀၀၀ ကျော်မှာ မင်းတုန်းမြို့ပေါ်ရှိ ကုသရေးဆေးရုံကြီးတစ်ခုတည်းကိုသာ အဓိကထား အားထားနေရပါတယ်။ မင်းတုန်းမြို့နယ်ရဲ့ တောင်ဘက်တွင် မြောက်ပြင်တိုက်နယ်ဆေးရုံနှင့် မြောက် ဘက်တွင် ကျောက်တိုင်တိုက်နယ်ဆေးရုံများ ရှိပါတယ်။ သို့သော် ထိုတိုက်နယ်ဆေးရုံများတွင် ဆရာဝန် တစ်ဦးမျှမရှိပါ။ မြောက်ပြင်တိုက်နယ်ဆေးရုံမှာ ၁၉၈၆ ခုနှစ်တွင် စတင်တည်ထောင်ခဲ့ပြီး ယခုဆိုလျှင် နှစ် ၃၀ ကြာခဲ့ပြီ ဖြစ်ပါတယ်။ နှစ် ၃၀ အတွင်းမှာ ၂၀၀၇ ခုနှစ်မှ ၂၀၁၀ အထိ ဆရာဝန်တစ်ဦးတည်း သာ နှစ်နှစ်ကျော်တာဝန်ထမ်းဆောင်ခဲ့ပြီး ပြောင်းရွှေ့သွားခဲ့သည့်နောက်ပိုင်းတွင် ဆရာဝန်တစ်ဦးမျှ ခန့်ထားခဲ့ခြင်းမရှိခဲ့ပါ။ သို့သော် ၂၀၁၃ ခုနှစ်၌ ဆရာဝန်တစ်ဦးခန့်ထားခဲ့တယ်လို့ သိရပါတယ်။ ထို ဆရာဝန်မှာခန့်ထားခဲ့တယ်လို့ သိရသော်လည်း ခန့်ထားတဲ့နေ့မှစ၍ ဆေးပညာဘွဲ့လွန်တတ်နေတယ် လို့သိရပါတယ်။ ကျွန်မတို့ပြည်သူများဟာ ဆရာဝန်ရဲ့ အမည်ကိုသာ သိလိုက်ရပြီး ဆရာဝန်ကိုဖြင့် မမြင်ဖူးလိုက်ရပါဘူး။ ဒါကြောင့် မြောက်ပြင်တိုက်နယ်ဆေးရုံမှ နှစ်ကာလကြည်ရှည်စွာ ဆရာဝန် လစ်လပ်ခဲ့ပါတယ်။ ထို့အတူ ကျောက်တိုင်တိုက်နယ်ဆေးရုံမှာလည်း ပုသိမ်-မုံရွာကားလမ်းမကြီးပေါ် မှာအချက်အခြာကျကျ ခန့်ခန့်ညားညားကြီး တည်ဆောက်ထားပါတယ်။ ဆေးရုံကြီးမည်မျှခန့်ညား ထည်ဝါသည်ဖြစ်ပါစေ ဆရာဝန်မရှိဖြစ်နေသောကြောင့် ပြည်သူများအတွက် အကျိုးမရှိနိုင်ဖြစ်နေရ ပါတယ်။ ဒါကြောင့်ဆရာဝန် အလုံအလောက်ရှိမှသာ ကျန်းမာရေးအတွက် အဆင်ပြေမှာဖြစ်ပါတယ်။ သို့ဖြစ်ပါ၍ ကျွန်မမေးလိုတဲ့မေးခွန်းမှာ မကွေးတိုင်းဒေသကြီး မင်းတုန်းမြို့နယ်အတွင်းရှိ မြို့နယ် ကုသရေးဆေးရုံကြီးနှင့် တိုက်နယ်ဆေးရုံများဖြစ်ကြသော မြောက်ပြင်တိုက်နယ်ဆေးရုံ၊ ကျောက်တိုင် တိုက်နယ်ဆေးရုံများတွင် ကာလကြာရှည်စွာလစ်လပ်နေသော ဆရာဝန်များကို ခန့်ထားပေးရန် အစီ အစဉ်ရှိ/မရှိ သိလို၍ မေးမြန်းရခြင်းဖြစ်ပါတယ်။ ရှိပါက လစ်လပ်နေသောဆရာဝန်များကို မည်သည့် အချိန်တွင်ခန့်ထားပေးရန်အစီအစဉ်ရှိပါသနည်းဟု ပြည်သူ့လွှတ်တော်ဥက္ကဋ္ဌကြီးမှတစ်ဆင့် ပြည်သူ့ ကိုယ်စားမေးမြန်းရခြင်းပဲ ဖြစ်ပါတယ်။ အားလုံးကို ကျေးဇူးတင်ပါတယ်ရှင်။</speech>
<speech type='speaker'>
ကျန်းမာရေးနှင့် အားကစားဝန်ကြီးဌာနက ဖြေကြားရန်ဖြစ်ပါတယ်။
</speech>
<speech><agency id='20'>ဒေါက်တာမြင့်ထွေး(ပြည်ထောင်စုဝန်ကြီး၊ ကျန်းမာရေးနှင့်အားကစားဝန်ကြီးဌာန)</agency>လေးစား အပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ မကွေး တိုင်းဒေသကြီး၊ မင်းတုန်းမြို့နယ် ပြည်သူ့ဆေးရုံတွင် မြို့နယ်ကုသရေးဌာနမှူး ခွင့်ပြု တစ်ဦး၊ ခန့်ထား တစ်ဦး၊ လက်ထောက်ဆရာဝန် ခွင့်ပြု လေးဦး၊ ခန့်ထားတစ်ဦး၊ လစ်လပ်သုံးဦးရှိတယ်ဆိုတာကို တွေ့ရ ပါတယ်။ လွှတ်တော်ကိုယ်စားလှယ်ကြီးတင်ပြတဲ့အချက်များက အလွန်မှန်ကန်ပါတယ်။ ကျွန်တော်တို့ လိုအပ်တဲ့ ဆရာဝန်များက ၂၀၁၆ ခုနှစ် နိုဝင်ဘာလဆန်းတွင် စတင်တာဝန်ထမ်းဆောင်ဖို့ ရှိပါတယ်။ ကျွန်တော်တို့ မကြာခင်အတွင်းမှာ ဆရာဝန် ၂၀၀၀ ရပါမယ်။ ၂၀၀၀ က ဖောင်ကြီးသင်တန်းမှာ ရှစ်ပတ်တက်ပါမယ်။ နှစ်ပတ်ကဝန်ကြီးဌာနက သင်တန်းပေးပါမယ်။ ခြောက်ပတ်က ဝန်ထမ်းရေးရာ ကိစ္စများကို ဖြစ်ပါတယ်။ ဒီသင်တန်းတတ်ပြီးတာနဲ့ ၂၀၀၀ ရဖို့ရှိပါတယ်။ ဒီ ၂၀၀၀ ကိုလည်း ဘယ် ဆေးရုံ၊ ဘယ်ပြည်နယ်၊ ဘယ်နေရာမှာ ချထားပေးဖို့ကို ညွှန်ကြားထားပြီးဖြစ်ပါတယ်။ ဆရာဝန်ရတာနဲ့ တစ်ကြိမ်တည်း တာဝန်ချမှာဖြစ်တဲ့အတွက် ၂၀၁၆ ခုနှစ် နိုဝင်ဘာလဆန်းမှာတော့ရနိုင်ဖို့ တော်တော် လေးသေချာပါတယ်ခင်ဗျား။ မကွေးတိုင်းဒေသကြီး၊ မင်းတုန်းမြို့နယ် မြောက်ပြင်တိုက်နယ်ဆေးရုံ၌ သက်ဆိုင်ရာ မကွေး တိုင်းဒေသကြီး ကုသရေးဦးစီးဌာနမှူး အစီအစဉ်ဖြင့် သရက်ပြည်သူ့ဆေးရုံမှာလည်း လက်ထောက် ဆရာဝန်တစ်ဦးအား ၁၇-၅ လပိုင်းမှာ သုံးလခေတ္တတာဝန်ချထားပေးပြီး ဖြစ်သည်။ ၎င်းဆရာဝန် ပြီးမြောက်ပါကလည်း နီးစပ်ရာဆေးရုံတစ်ရုံမှ ဆရာဝန်တစ်ဦးနောက်ထပ်သုံးလ တာဝန်ချထားပါမယ်။ ဒီတာဝန်ချထားတဲ့ဆရာဝန်သည် အသစ်ဝင်ရောက်လာမယ့်ဆရာဝန်နဲ့ Over Lqp ဖြစ်လို့ရှိရင် လုံးဝအဆင်ပြေမယ်လို့ ထင်ပါတယ်။ ကျောက်တိုင်တိုက်နယ်ဆေးရုံတွင်လည်း လက်ထောက်ဆရာဝန် တစ်ဦးကို ကုသရေးဌာနဦးစီးဌာန၏ ၂၆-၆-၂၀၁၆ ရက်စွဲပါစာဖြင့် ပြောင်းရွှေ့ တာဝန်ခန့်ထားမည်ဖြစ် ကြောင်းနှင့် ၁၁-၇-၂၀၁၆ မှစ၍ တာဝန်များကို ထမ်းဆောင်နေပြီဖြစ်ကြောင်း လေးစားစွာတင်ပြအပ် ပါတယ်ခင်ဗျား။ ကျေးဇူးတင်ပါတယ်။ (ဩဘာသံများ)</speech>
</Q-A>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီနေ့အတွက် မေးခွန်းများ မေးမြန်းခြင်း၊ ဖြေကြားခြင်း အစီအစဉ်ပြီးပါပြီ။
</speech>
</QASection>
<MotionSection>
<motion><new_section>
<title>
ဒေါက်တာဒေါ်အေဇင်လတ်၊ ရွှေဘိုမဲဆန္ဒနယ်က တင်သွင်းသည့် ပြည်သူ့ကျန်းမာရေး စောင့်ရှောက်မှုလုပ်ငန်းများကို ပြည်သူလူထုအား ထိရောက်လုံလောက်စွာပေးနိုင်ရန် ပြည်သူ့ကျန်းမာရေးဦးစီးဌာနကို တိုးချဲ့ပြင်ဆင်ဖွဲ့စည်းသင့်ကြောင်း ပြည်ထောင်စုအစိုးရအား တိုက်တွန်းကြောင်းအဆိုကို လွှတ်တော်ကိုယ်စားလှယ်များက ဆက်လက်ဆွေးနွေးခြင်း
</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒေါက်တာဒေါ်အေဇင်လတ်တင်သွင်းသွားတဲ့ အဆိုနဲ့စပ်လျဉ်းပြီး ဆွေးနွေးရန် အမည်စာရင်းတင်သွင်းသူကိုယ်စားလှယ် ၁၂ ဦးအနက် ရှစ်ဦးက ဒုတိယအကြိမ် ပြည်သူ့လွှတ်တော် ဒုတိယပုံမှန်အစည်းအဝေး ဒုတိယနေ့ (၂၆-၇-၂၀၁၆)ရက်နေ့မှာ ဆွေးနွေးခဲ့ပြီးဖြစ်ပါတယ်။ ယခု ဆွေးနွေးရန်ကျန်ရှိတဲ့ ကိုယ်စားလှယ်လေးဦး ဆက်လက်ဆွေးနွေး ခြင်းကိုဆောင်ရွက်မှာဖြစ်ပါတယ်။
</speech>
<speech type='speaker'>
ပထမဦးစွာ လားရှိုးမဲဆန္ဒနယ်မှ ဒေါက်တာစိုင်းမောက်ခမ်း ဆွေးနွေးဖို့ဖြစ်ပါတယ်။
</speech>
<speech><mp id='415'>ဒေါက်တာစိုင်းမောက်ခမ်း(လားရှိုးမဲဆန္ဒနယ်)</mp> လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် အားလုံး မင်္ဂလာအပေါင်းနှင့်ပြည့်စုံကြပါစေလို့ ဆုမွန်ကောင်းတောင်းအပ်ပါ တယ်။ ကျွန်တော်ကတော့ လားရှိုးမဲဆန္ဒနယ်မှ လွှတ်တော်ကိုယ်စားလှယ် ဒေါက်တာစိုင်းမောက်ခမ်း ဖြစ်ပါတယ်။ ဥက္ကဋ္ဌကြီးခင်ဗျား။ ကျန်းမာရေးဝန်ကြီးဌာနရဲ့ ယခင်ဖွဲ့စည်းပုံအရ ကျန်းမာရေးဦးစီးဌာန ဟာ လုပ်ငန်းပမာဏကြီးမားပြီး ဝန်ထမ်းအများဆုံး၊ လုပ်ငန်းအရှုပ်ထွေးဆုံးနဲ့ မနိုင်ဝန်ထမ်းခဲ့ရတဲ့ဦးစီး ဌာနလို ဖြစ်ခဲ့ရပါတယ်။ ဒါကြောင့် ယင်းဌာနကို ကုသရေးဦးစီးနဲ့ ပြည်သူ့ကျန်းမာရေးဦးစီးဆိုပြီး ခွဲလိုက်တာဖြစ်ပါတယ်။ Power Point အသုံးပြု နိုင်ဖို့ ဥက္ကဌကြီးအား မေတ္တာရပ်ခံအပ်ပါတယ်။ ကုသရေးအပိုင်းတစ်ခုတည်းကိုက ကြီးမားတဲ့လိုအပ်ချက်တွေရှိနေတာကြောင့် ဆေးရုံကြီးရဲ့ အဆင် မပြေမှုမြင်ကွင်းများကို ယခုလို တွေ့မြင်ရမှာဖြစ်ပါတယ်။ ဒါကတော့ ရန်ကုန်ပြည်သူ့ဆေးရုံကြီးရဲ့ အတွင်းပိုင်းမြင်ကွင်းဖြစ်ပါတယ်။ ဒါကတော့ JICA ဆေးရုံကြီးရဲ့မြင်ကွင်း ဖြစ်ပါတယ်။ မန္တလေး ပြည်သူ့ဆေးရုံကြီးဖြစ်ပါတယ်။ မန္တလေးအရိုးအထူးကုဆေးရုံကြီးဖြစ်ပါတယ်။ မကွေးပြည်သူ့ဆေးရုံ ကြီးဖြစ်ပါတယ်။ ပဲခူးအထွေထွေပြည်သူ့ဆေးရုံကြီးဖြစ်ပါတယ်။ ကုသရေးလိုပဲ ပြည်သူ့ကျန်းမာရေး ဖြစ်တဲ့ ကာကွယ်ရေးအပိုင်းဟာ ကူးစပ်ရောဂါတွေဖြစ်တဲ့ ငှက်ဖျား၊ တီဘီ၊ HIV/ AIDS ၊ အနာကြီး၊ ဆင်ခြေထောက်၊ မျက်ခမ်းစပ်၊ ကာလဝမ်း၊ သွေးလွန်တုပ်ကွေး၊ ကြက်ငှက်တုပ်ကွေး၊ ဆားလ်၊ မားလ်၊ အီဘိုလာ၊ ဇီကာ စတာတွေကို အခါမလပ်စောင့်ကြပ်ကုသနေရတဲ့အပြင် တစ်နိုင်ငံလုံးကာကွယ် 620:00:Bear Nutrition i Environmental Sanitation 1 Health Education i Family Planning i School Health i Rural Health ooooo c$:op:700pe: 086@os mqulosun c$:op: အတွက် အဆောက်အဦ၊ ဆေးဝါး၊ စက်ကိရိယာ၊ မော်တော်ယာဉ်၊ မော်တော်ဆိုင်ကယ်၊ ကျွမ်းကျင် ဝန်ထမ်းနှင့် လုံလောက်တဲ့ ရန်ပုံငွေများလိုအပ်တဲ့အပြင် ပြည်သူတစ်ရပ်လုံးပါဝင်လာအောင် ပညာပေး စည်းရုံးနိုင်ပါမှ အောင်မြင်တဲ့လုပ်ငန်းတွေဖြစ်ပါတယ်။ ဥက္ကဋ္ဌကြီးခင်ဗျား။ ပြည်သူ့ကျန်းမာရေးဦးစီးဌာနရဲ့ လိုအပ်ချက်များစွာရှိတဲ့အနက် တစ်ခုတင်ပြ ရရင် ရောဂါတိုက်ဖျက်ရေးဌာနရဲ့ အဆောက်အဦများကို များသောအားဖြင့် ဦးစားပေး နောက်ဆုံးမှာမှ ရတတ်ကြပါတယ်။ အခြားဌာနကမလိုအပ်တဲ့ ဟိုဘက်အဆောက်အဦမှာ သွားဖွင့်လိုက်ရ၊ ဒီဘက် အခန်းလေးမှာ ပြောင်းဖွင့်လိုက်ရနဲ့ ယုံကြည်အားထားလောက်စရာမရှိတဲ့နေရာတွေမှာ နေရာရတတ် ကြပါတယ်။ ဒါကြောင့် လုပ်ငန်းနဲ့လိုက်ဖက်တဲ့အဆောက်အဦများ ပံ့ပိုးပေးဖို့ လိုအပ်နေတာ ကြာပြီဖြစ် ပါကြောင်း တင်ပြလိုပါတယ်။ ဥက္ကဋ္ဌကြီးခင်ဗျား။ ပြည်သူအများကို ထိရောက်လုံလောက်တဲ့ ကျန်းမာရေးဝန်ဆောင်မှုပေးနိုင် အောင်ဆိုရင် လိုအပ်ချက်များစွာထဲက (၁) ကျွမ်းကျင်လူသားအရင်းအမြစ်ပြည့်စုံမှု၊ (၂) ပြည်သူလူထု ကျန်းမာရေးအသိနဲ့ ပူးပေါင်းပါဝင်လာမှု၊ (၃) နိုင်ငံတော်ရဲ့ စီးပွားရေးတောင့်တင်းခိုင်မာမှု/မခိုင်မာမှု၊ (၄) ပြည်တွင်းငြိမ်းချမ်းရေးရရှိမှု/မရရှိမှု၊ (၅) ကျေးလက်ဒေသအထိလွှမ်းခြုံနိုင်တဲ့ ကျန်းမာရေး စောင့်ရှောက်မှု၊ (၆) ပုဂ္ဂလိကကဏ္ဍတိုးမြှင့်ပါဝင်လာမှု၊ (၇) Universd Health Coverage လို့ခေါ်တဲ့ လူတိုင်းကျန်းမာရေးလွှမ်းခြုံမှုစနစ်ရရှိမှု/မရရှိမှု စတာတွေနဲ့ များစွာသက်ဆိုင်ပါကြောင်း တင်ပြအပ်ပါတယ်။ ယခု Slide ကတော့ လက်ရှိ နောက်ဆုံးရရှိထားတဲ့ မြန်မာနိုင်ငံရဲ့ ဆရာဝန်နဲ့ သူနာပြု၊ သားဖွား ဆရာမများရဲ့ အရေအတွက်တွေ ပြထားတာဖြစ်ပါတယ်။ ဥက္ကဌကြီးခင်ဗျား။ မြန်မာနိုင်ငံရဲ့ လူဦးရေ ၅၁ သန်းအတွက် အစိုးရဝန်ထမ်းဆရာဝန်နဲ့ ပုဂ္ဂလိကဆရာဝန်ပေါင်းလိုက်ရင်တောင်မှ ဆရာဝန်တစ်ဦး ဟာ လူပေါင်း ၄၀၀၀ ခန့်ကို စောင့်ရှောက်မှုပေးနေရဆဲဖြစ်သလို အထူးကုဆရာဝန်များရဲ့ လိုအပ်ချက် လည်း ကြီးမားနေဆဲဖြစ်ပါတယ်။ အရေးကြီးလိုအပ်တဲ့အထူးကုတွေကတော့ မေ့ဆေး၊ ဓာတ်မှန်၊ ရောဂါ ဗေဒအထူးကုများ ဖြစ်ကြပါတယ်။ မြန်မာနိုင်ငံရဲ့ လူဦးရေအများစုဟာ ကျေးလက်နေပြည်သူများဖြစ်တာနှင့်အညီ ကျေးလက် ဒေသကျန်းမာရေးစောင့်ရှောက်မှုကိုလည်း ဦးစားပေးလုပ်ပေးဖို့ လိုအပ်နေပါပြီ။ တစ်နိုင်ငံလုံးမှာရှိတဲ့ ကျေးရွာတိုင်းမှာ အရည်အချင်းပြည့် လူထုအခြေပြု ကျန်းမာရေးဝန်ထမ်း အနည်းဆုံး တစ်ရွာတစ်ဦး နှုန်းရရှိအောင် ဆောင်ရွက်ပေးသင့်တာ ကြာနေပါပြီ။ ဒါကြောင့် လုပ်ငန်းနယ်ပယ်ကျယ်ဝန်းတဲ့ ပြည်သူ့ ကျန်းမာရေးဦးစီးဌာနအား တိုးချဲ့ပြင်ဆင်သင့်ပါကြောင်း တိုက်တွန်းကြောင်းအဆိုကို အလေးအနက် ထောက်ခံတင်ပြအပ်ပါတယ်ခင်ဗျား။</speech>
<speech type='speaker'>
သနပ်ပင်မဲဆန္ဒနယ်မှ ဦးမြင့်ဦး ဆွေးနွေးဖို့ဖြစ်ပါတယ်။
</speech>
<speech><mp id='211'>ဦးမြင့်ဦး(သနပ်ပင်မဲဆန္ဒနယ်)</mp> အားလုံးပဲမင်္ဂလာပါခင်ဗျား။ ကျွန်တော်ကတော့ ပဲခူး တိုင်းဒေသကြီး၊ သနပ်ပင်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးမြင့်ဦး ဖြစ်ပါတယ်။ ပြည်သူ့လွှတ်တော်ကိုယ်စားလှယ် ဒေါက်တာဒေါ်အေဇင်လတ်ရဲ့ အဆိုကို ထောက်ခံအကြံပြု ဆွေးနွေး သွားမှာပဲဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ၂၀၁၆ ခုနှစ်၊ ဧပြီလ ၁ ရက် ကျန်းမာ ရေးဝန်ကြီးဌာန ပြည်ထောင်စုဝန်ကြီးနဲ့ အရာရှိများ တွေ့ဆုံဆွေးနွေးပွဲတွင် မှာကြားချက်များထဲက စာမျက်နှာ ၁၄ အပိုဒ် ၂၃ မှာ ပြည်သူလူထုများ လက်လှမ်းမီနိုင်သော ကျန်းမာရေးလွှမ်းခြုံ စောင့်ရှောက်မှုစနစ်ပေါ်ပေါက်စေရန် ခေါင်းစဉ်အောက်က အချက်အလက်အချို့ကို ကောက်နုတ် ဖော်ပြဆက်စပ်ဆွေးနွေးသွားမှာပဲဖြစ်ပါတယ်။ အပိုဒ်(က)မှာ အခြေခံကျန်းမာရေးစောင့်ရှောက်မှုကို ပိုမိုကောင်းမွန်ကျယ်ပြန့်အောင် ဆောင်ရွက်မည်လို့ ဖော်ပြထားပါတယ်။ ဖော်ပြချက်ပါ ရည်ရွယ်ချက် အောင်မြင်ဖို့ရာ ကျေးလက်ကျန်းမာရေးဌာန၊ ဌာနခွဲတွေနဲ့ ကျန်းမာရေးဝန်ထမ်းတွေ တိုးချဲ့ခန့်ထားဖို့ အထူးလိုအပ်ပါမှာဖြစ်ပါတယ်။ ကျွန်တော့်မဲဆန္ဒနယ်နဲ့ ဥပမာထား တင်ပြချင်ပါတယ်။ သနပ်ပင်မြို့နယ် မှာ ရပ်ကွက်ခြောက်ခု၊ ကျေးရွာအုပ်စု ၆၀၊ ကျေးရွာပေါင်း ၁၀၃ ခု၊ လူဦးရေ ၁၆၀၀၀၀ ကျော် ရှိပါ တယ်။ (၂၅) ခုတင်ဆံ့ ဆေးရုံတစ်ရုံနဲ့ တိုက်နယ်ဆေးရုံလေးရုံရှိပါတယ်။ တစ်မြို့နယ်လုံးမှာ ဆရာက တော့ နှစ်ဦးပဲရှိပါတယ်ခင်ဗျား။ ကျေးလက်ကျန်းမာရေးဌာနခုနစ်ခုနှင့် ကျေးလက်ကျန်းမာရေးဌာနခွဲ ၂၈ ခုရှိပါတယ်။ လက်ထောက်ကျန်းမာရေးမှူးက ငါးဦး၊ ကျန်းမာရေးဆရာမရှစ်ဦး၊ သားဖွား ၃၈ ဦးနဲ့ အရံခြောက်ဦးရှိပါတယ်။ ၂၀၁၁-၂၀၁၂ မှ ၂၀၁၅-၂၀၁၆ အထိ အရံသားဖွားခြောက်ဦးတိုးတာကလွဲ၍ ပြောင်းလဲမှုမရှိပါဘူး။ သားဖွားဆရာမတစ်ဦးဟာ သုံးရွာခန့် လူဦးရေ ၃၇၀၀ ခန့်ကို တာဝန်ယူရပါ တယ်။ ကျွမ်းကျင်သူနဲ့ မီးဖွားတဲ့နှုန်းဟာ ၅၀ ခိုင်နှုန်းခန့်ပဲရှိပါတယ်။ ရွာအားလုံးကို အရောက်သွားဖို့ လမ်းပန်းဆက်သွယ်ရေးခက်ခဲပါတယ်။ အလုပ်ကလည်း မနိုင်ဝန်ဖြစ်ရပါတယ်။ သနပ်ပင်မြို့ပေါ်မှာ ယင်လုံအိမ်သာသုံးတာ ၇၀ ရာခိုင်နှုန်းကျော်ခန့်ရှိမယ်လို့ ခန့်မှန်းရသော်လည်း ကျေးလက်ဒေသတွေ မှာ ၂၀ ရာခိုင်နှုန်းခန့်ပဲရှိပါတယ်။ အိမ်သာစနစ်မကောင်းတော့ အညစ်အကြေးတွေ ချောင်းမြောင်းထဲ စီးဝင်ကြပါတယ်။ အဲဒီရေတွေကို ပြန်သုံးကြရပါတယ်။ မြို့ပေါ်နှင့် ကျေးလက်ဒေသကျန်းမာရေးဟာ အလွန်ကွာခြားပါတယ်။ ကွာခြားချက်အားနည်းသွားအောင် ကျေးလက်ကျန်းမာရေးဝန်ထမ်းတွေ တိုးချဲ့ခန့်အပ်ဖို့ တစ်ရွာမှာ သားဖွားဆရာမတစ်ဦး၊ အရန်တစ်ဦး၊ ကျန်းမာရေးလုပ်သားတစ်ဦး ထားရှိ ရေးကို ဦးတည်ဆောင်ရွက်သွားသင့်ပါတယ်။ သူတို့တွေကသာ ကျေးရွာများအနှံ့သွားလာနိုင်ကြပြီး ၂၄ နာရီတာဝန်ယူနိုင်ကြတာပဲဖြစ်ပါတယ်။ အရန်သားဖွားနှင့် ကျန်းမာရေးလုပ်သားတွေကိုလည်း ပညာ အရည်အချင်းအဆင့်သတ်မှတ်၍ စဉ်ဆက်မပြတ်အရည်အသွေးမြှင့်သင်တန်းပေးပြီး အမြဲတမ်း ဝန်ထမ်းများအဖြစ် အဆင့်တိုးမြှင့်ခန့်အပ်ဖို့နဲ့ မျှော်လင့်ချက်အခွင့်အလမ်းတွေ ပေးဖို့လည်းလိုအပ်ပါ တယ်။ ဒီလိုပဲ သားဖွားဆရာမတွေ၊ ကျန်းမာရေးဆရာမတွေနဲ့ လက်ထောက်ကျန်းမာရေးမှူးတွေကို လည်း အရည်အသွေးမြှင့်သင်တန်းတွေပေးခြင်း၊ ရာထူးအဆင့်တိုးမြှင့်ပေးခြင်း၊ သက်သာချောင်ချိရေး ဆောင်ရွက်ပေးခြင်းနှင့် ဝေးလံခေါင်သီတဲ့တောင်ပေါ်ဒေသတွေအတွက် အထူးစီမံဖြင့် အခွင့်အရေး ပေးခြင်း၊ ဖြေလျှော့ပေးခြင်းတွေ ဆောင်ရွက်ပေးသင့်ပါကြောင်း တင်ပြအပ်ပါတယ်။ ဥက္ကဋ္ဌကြီးခင်ဗျား။ အပိုဒ်(ခ)မှာ ကိုယ်ဝန်ဆောင်အမျိုးသမီးနှင့် ငါးနှစ်အောက်ကလေးများ သေဆုံးမှုကို လျှော့ချနိုင်ရန်အတွက် စီမံချက်များဆောင်ရွက်ပြီး ဆေးဝါးနှင့် အာဟာရချို့တဲ့မှုမရှိစေ ရန် ဆောင်ရွက်သွားမယ်ဟု ဖော်ပြထားပါတယ်။ WHO စစ်တမ်းအရ အာရှမှာ နီပေါပြီးရင် မြန်မာက မိခင်သေဆုံးမှု အမြင့်ဆုံးဖြစ်နေကြောင်း သိရပါတယ်။ အလားတူပဲ ငါးနှစ်အောက်ကလေးသေဆုံးမှု ဟာ မြင့်မားလျက်ရှိနေပါတယ်။ ငါးနှစ်အောက်ကလေးအာဟာရချို့တဲ့မှုမှာ ကိုယ်အလေးချိန် လျော့နည်းတာက ၂၈ ရာခိုင်နှုန်း၊ အရပ်ပုတာက ၂၈.၆ ရာခိုင်နှုန်း၊ ပိန်လီတာ ၇.၇ ရာခိုင်နှုန်းရှိတယ် လို့ စစ်တမ်းများအရ သိရပါတယ်။ ဥက္ကဋ္ဌကြီးခင်ဗျား။ အပိုဒ်(ဂ)မှာ ကလေးသူငယ်များ ကျန်းမာရေးဆိုင်ရာ အလေ့အကျင့်ကောင်း များနှင့် ဗဟုသုတရရှိရန်၊ ကူးစပ်ရောဂါများကာကွယ်နိုင်ရန်၊ ကျန်းမာဖွံ့ဖြိုးသောလူငယ်များဖြစ်စေရန် ရည်ရွယ်၍ ကျောင်းကျန်းမာရေးလုပ်ငန်းများကို တိုးမြှင့်ဆောင်ရွက်သွားမယ်လို့ ဖော်ပြထားပါတယ်။ အဆိုရှင်က ၂၀၁၁-၂၀၁၂ မှ ၂၀၁၄-၂၀၁၅ အထိ ကျောင်းကျန်းမာရေးဌာန ၈၀ ခုသာရှိပြီး တိုးတက် လာခြင်းမရှိကြောင်း ထောက်ပြထားပါတယ်။ အဲဒီအတိုင်းမှန်ရင် ပြည်ထောင်စုဝန်ကြီးရဲ့ရည်ရွယ်ချက် များအောင်မြင်ဖို့ ကျန်းမာရေးဌာနများကို အမြန်ဆုံးတိုးချဲ့ဖွဲ့စည်းသင့်ကြောင်း အကြံပြု အပ်ပါတယ်။ ဥက္ကဋ္ဌကြီးခင်ဗျား။ ကိုယ်ဝန်ဆောင်မိခင်လောင်းများဟာ အာဟာရပြည့်ဝအောင် စားတတ်ပြီး ကျန်းမာရေးစောင့်ရှောက်မှုကောင်းစွာရရှိရန် လိုအပ်ပါတယ်။ ဒါမှသာ ဉာဏ်ရည်ဉာဏ်သွေးကောင်း တဲ့ကလေးများ မွေးဖွားနိုင်သလို အခြေခံကျန်းမာရေးစောင့်ရှောက်မှုကောင်းမှ ကျန်းမာဖွံ့ဖြိုးတဲ့ ကလေးတွေ ဖြစ်ထွန်းနိုင်ပါတယ်။ ကျောင်းရောက်တဲ့အခါလည်း ကျန်းမာရေးဆိုင်ရာအလေ့အကျင့် ကောင်းတွေကို သင်ကြားပေးရန်လိုအပ်ပါတယ်။ ကလေးများဟာ မိဘပြောတာထက် ဆရာ ဆရာမ တွေ ပြောတာကို ပိုနားထောင်လိုက်နာတတ်ကြပါတယ်။ ဒါကြောင့် ပညာရေးနှင့် ကျန်းမာရေး ချိတ်ဆက်ဆောင်ရွက်ခြင်းဖြင့် ကလေးသူငယ်များရဲ့ ကျန်းမာရေးစောင့်ရှောက်မှု ပိုမိုဖြစ်ထွန်းနိုင်မှာ ဖြစ်ပါတယ်။ နိဂုံးချုပ်အားဖြင့် မြို့ပြနှင့် ကျေးလက်ကျန်းမာရေးစောင့်ရှောက်မှု ကွာဟမှုနည်းသွားစေရန် နှင့် ကြိုတင်ကာကွယ်ရေးနှင့် အသိပညာပေးမှုများ ကျယ်ကျယ်ပြန့်ပြန့်ဆောင်ရွက်နိုင်ရန်အတွက် အဓိကအားဖြင့် အခြေခံကျန်းမာရေးဌာနများ တိုးချဲ့ဖွဲ့စည်းခြင်းနှင့် ဆရာဝန်၊ သူနာပြု၊ သားဖွား စတဲ့ ကျန်းမာရေးဝန်ထမ်းများ အင်အားအလုံအလောက်ဖြည့်တင်းပေးသင့်ပါကြောင်းနှင့် လိုအပ်တဲ့ ဘတ်ဂျက်ကိုလည်း ပိုမိုသုံးစွဲသင့်ပါကြောင်း အကြံပြု တင်ပြရင်း ရွှေဘိုမဲဆန္ဒနယ် ပြည်သူ့လွှတ်တော် ကိုယ်စားလှယ် ဒေါက်တာဒေါ်အေဇင်လတ်ရဲ့ ပြည်သူ့ကျန်းမာရေးစောင့်ရှောက်မှုလုပ်ငန်းများကို ပြည်သူလူထုအား ထိရောက်လုံလောက်စွာပေးနိုင်ရန် ပြည်သူ့ကျန်းမာရေးဦးစီးဌာနကို အင်အားတိုးချဲ့ ဖွဲ့စည်းသင့်ပါကြောင်း ပြည်ထောင်စုအစိုးရအား တိုက်တွန်းကြောင်းအဆိုကို အလေးအနက်ထောက်ခံ အပ်ပါတယ်။ အားလုံးကို ကျေးဇူးတင်ပါတယ်ခင်ဗျား။</speech>
<speech type='speaker'>
ရေဦးမဲဆန္ဒနယ်မှ ဒေါက်တာမင်းသိန်း ဆွေးနွေးဖို့ ဖြစ်ပါတယ်။
</speech>
<speech><mp id='366'>ဒေါက်တာမင်းသိန်း(ရေဦးမဲဆန္ဒနယ်)</mp> လေးစားရပါသော ပြည်သူ့လွှတ်တော် ဥက္ကဌကြီးနှင့် လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများ၊ ဧည့်သည်တော်များအားလုံး မင်္ဂလာပါလို့ ဦးစွာဂါရဝပြုနှုတ်ခွန်းဆက်သအပ်ပါတယ်။ ကျွန်တော်ကတော့ စစ်ကိုင်းတိုင်းဒေသကြီး၊ ရေဦး မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာမင်းသိန်းဖြစ်ပါတယ်။ ကျွန်တော့်အနေနဲ့ စစ်ကိုင်းတိုင်းဒေသကြီး၊ ရွှေဘိုမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာ ဒေါ်အေဇင်လတ်ရဲ့ အဆိုကို ထောက်ခံဆွေးနွေးသွားမှာဖြစ်ပါတယ်။ အထူးအားဖြင့် ပြည်သူ့ ကျန်းမာရေးဦးစီးဌာနကို ပြည်သူလူထုအတွက် ထိရောက်မှုရှိစေသော နည်းလမ်းများကိုသုံး၍ တိုးချဲ့ ပြင်ဆင်ဆောင်ရွက်ပေးသင့်ပါကြောင်းဆိုသောအချက်ကို ကျွန်တော့်အနေနဲ့ ထောက်ခံဆွေးနွေး သွားမှာဖြစ်ပါတယ်။ ဥက္ကဌကြီးခင်ဗျား။ ဒေါက်တာဒေါ်အေဇင်လတ်ရဲ့ တင်ပြပါအချက်အလက်များ အရ ကုသရေးဦးစီးဌာနမှာ အရာထမ်း၊ အမှုထမ်းစုစုပေါင်း အင်အား ၇၀၀၀၀ ကျော်နှင့် ကုသရေး လုပ်ငန်းများကို ဆောင်ရွက်လျက်ရှိပြီး ပြည်သူ့ကျန်းမာရေးဦးစီးဌာနမှာတော့ အရာထမ်း၊ အမှုထမ်း ပေါင်း ၃၀၀၀၀ ကျော်နဲ့သာ ဆောင်ရွက်လျက်ရှိနေတာကို သိရှိရပါတယ်။ ကုသရေးဦးစီးဌာနအနေနဲ့ အင်အား ၇၀၀၀၀ ကျော်နဲ့ ပြည်သူသန်း ၅၀ ကျော်ရဲ့ ကျန်းမာရေးကို ကုသပေးခြင်းကဏ္ဍအနေနဲ့ ဆောင်ရွက်ပေးနေတာဟာ လုံလောက်ပြည့်စုံမှုရှိပြီလို့ မဆိုနိုင်ပါဘူး။ သို့သော် လုပ်ငန်းကဏ္ဍသဘော မတူတဲ့ ဌာနပေါင်းများစွာနဲ့ ကျန်းမာရေးစောင့်ရှောက်မှုလုပ်ငန်းကို ကြိုတင်ကာကွယ်ရေးလုပ်ငန်း များအနေနဲ့ အင်အား ၃၀၀၀၀ ကျော်နဲ့ ဆောင်ရွက်နေရတဲ့ ပြည်သူ့ကျန်းမာရေးဦးစီးဌာနဟာ ဝန်နဲ့အားမမျှမတနဲ့ အသိပညာပေးကာကွယ်ရေးလုပ်ငန်းတွေကို ဆောင်ရွက်နေရတာဟာ ထိရောက် အောင်မြင်ဖို့ အခွင့်အလမ်းနည်းပါးမယ်လို့ယူဆပါတယ်။ ဥပမာအားဖြင့် ကလေးနှင့်မိခင်ကာကွယ် ဆေးထိုးဆေးတိုက်လုပ်ငန်းများ၊ သားဆက်ခြားလုပ်ငန်းများ၊ အဟာရဆိုင်ရာအသိပညာပေးလုပ်ငန်း များနှင့် ကျောင်းကျန်းမာရေးစောင့်ရှောက်မှုလုပ်ငန်းများကို အင်အားနည်းနည်းနှင့်ကျဲကျဲဝိုင်း လုပ်ဆောင်နေကြရပါတယ်။ ဒီလုပ်ငန်းတွေဟာ နေ့စဉ်နှင့်အမျှဆိုသလို ပြည်သူနှင့်ထိတွေ့ပညာ ပေးဆောင်ရွက်ပေးနိုင်မယ့် အင်အားရှိမှသာ အောင်မြင်ထိရောက်မှာဖြစ်တယ်လို့ ယုံကြည်ပါတယ်။ မိဘတွေမှာ ယနေ့အထိ မိမိကလေးကို ကာကွယ်ဆေးထိုးရင်၊ ဆေးတိုက်ရင် ကလေးမသန်ဘူး။ ဆေးထိုးပြီး ဖျားနာတတ်တယ်။ ကိုယ်လက်အင်္ဂါမသန်မစွမ်း ဖြစ်တတ်တယ်စသည့် အသိမှားအမှတ် မှားတွေကို သက်ဆိုင်ရာကျန်းမာရေးစောင့်ရှောက်မှုဝန်ထမ်းတွေက စဉ်ဆက်မပြတ် ပညာပေးဆောင် ရွက်နေရမှာ ဖြစ်ပါတယ်။ ဒီလိုဆောင်ရွက်နိုင်ဖို့ဆိုရင် ကျွမ်းကျင်သောပညာရှင်ဝန်ထမ်းများကို ပိုမို ပြည့်စုံသော ခံစားခွင့်များနှင့် ပိုမိုလုပ်ဆောင်ကြမှသာ လုပ်ငန်းအောင်မြင်မှာဖြစ်ပါတယ်။ ဒီနေ့ခေတ် ကာလအထိ ကိုယ်လက်အင်္ဂါချိချိနဲ့နဲ့ဖြစ်နေကြတဲ့ ကလေးမိခင်တွေ အရပ်အခေါ် မီးယပ်ကိုင်ခြင်း ခန္ဓာကိုယ်ကြီးထွားမှုနှေးကွေးပြီး ဉာဏ်ရည်ဖွံ့ဖြိုးမှု အားနည်းနေတဲ့ကလေးတွေကို တွေ့မြင်နေကြရ သေးတာဟာ ပြည်သူ့ကျန်းမာရေးစောင့်ရှောက်မှုလုပ်ငန်းကို အင်အားပြည့်ပြည့်နဲ့ ထိထိရောက်ရောက် မလုပ်ဆောင်နိုင်သေးလို့လို့ယူဆပါတယ်။ ဥက္ကဋ္ဌကြီးခင်ဗျား။ ယနေ့အထိ တီဘီရောဂါသည်အသစ်တွေ၊ ရိုးရိုးတီဘီဆေးမတိုးလူနာတွေ၊ သွေးလွန်တုတ်ကွေးရောဂါတွေ၊ ဝမ်းပျက်ဝမ်းရှောရောဂါနဲ့ သန်ကောင်စွဲရောဂါလက္ခဏာတွေကို နေရာကွက်ကြားမကြာခဏဆိုသလို တွေ့ရှိနေရခြင်းဟာ ပြည်သူ့ကျန်းမာရေးစောင့်ရှောက်မှု လုပ်ငန်းရဲ့ အားနည်းချက်တွေပဲဖြစ်ပါတယ်။ ပြည်သူ့ကျန်းမာရေးစောင့်ရှောက်မှုလုပ်ငန်းဟာ တကယ်တော့ လူသားအရင်းအမြစ်ကို စွမ်းရည်မြှင့်ပေးနေတဲ့ လုပ်ငန်းဖြစ်တယ်ဆိုတာ ထင်ရှားလှပါ တယ်။ ကမ္ဘာနှင့်အ၀န်းမှာလည်း ကာယအား၊ ဉာဏအား၊ ကျန်းမာသန်စွမ်းတဲ့ လူသားအရင်းအမြစ် sopcor oo$:qısazos Internationally, Nationally, Locally $2:08:cozmay:8: ကျန်းမာရေးစောင့်ရှောက်မှုအခန်းကဏ္ဍကနေ ဆောင်ရွက်နေကြပြီဖြစ်ပါတယ်။ နိုင်ငံအချို့မှာဆိုရင် ကလေးကာကွယ်ဆေးမထိုးမနေရနဲ့ ကာကွယ်ဆေးထိုးပြီးကြောင်း သက်သေခံလက်မှတ်ပြနိုင်မှသာ ကျောင်းနေခွင့်ရပြီး ကလေးကိုကာကွယ်ဆေးထိုး၊ ဆေးတိုက် ဆောင်ရွက်မပေးတဲ့မိဘကို ပြဏ်ဒဏ် ကျခံစေပါတယ်။ ကိုယ့်နိုင်ငံ ကိုယ့်အခြေအနေနဲ့ လိုက်လျောညီထွေတဲ့နည်းလမ်းတွေကိုသုံးပြီး ပြည်သူ့ ကျန်းမာရေးစောင့်ရှောက်မှုလုပ်ငန်းတွေကို ထိထိရောက်ရောက်ဆောင်ရွက်နေတာ လေ့လာသိရှိရပါ တယ်။ တိရစ္ဆာန်ကနေပြီး လူတွေကိုကူးစက်နိုင်တဲ့ ကြက်ငှက်တုပ်ကွေးရောဂါဟာ ကျွန်တော်တို့ နိုင်ငံကို နှစ်စဉ်လိုလိုခြိမ်းခြောက်နေပါတယ်။ ကပ်ရောဂါအသွင်ဖြစ်ပွားနိုင်တဲ့ ကူးစက်ရောဂါ အကြောင်းကို ပြည်သူများကျယ်ကျယ်ပြန့်ပြန့်နားလည်သိရှိဖို့လိုအပ်ပါတယ်။ ဒါကြောင့် ကျွန်တော်တို့ နိုင်ငံအနေဖြင့်လည်း ကပ်ရောဂါဆိုးများမှကင်းဝေးနိုင်ရေးကို ပြည်သူ့ကျန်းမာရေးထိန်းသိမ်း စောင့်ရှောက်မှုအနေဖြင့် ထဲထဲဝင်ဝင်အင်အားစိုက်ဆောင်ရွက်ရတော့မည့်အခြေအနေ ဖြစ်ပါတယ်။ ကပ်ရောဂါတွေကို ကာကွယ်ဖို့ဆိုရင် နားလည်တတ်ကျွမ်းသူများက အသိပညာပေးခြင်းနှင့်အတူ သတ်မှတ်ချက်၊ ကန့်သတ်ချက်များကို ကျယ်ကျယ်ပြန့်ပြန့် လုပ်ဆောင်ကြရမှာဖြစ်ပါတယ်။ ဒါကြောင့် ကျွန်တော်တို့အနေနဲ့ ကျွန်တော်တို့နိုင်ငံတော်မှာ ကာယအား၊ ဉာဏအား ကျန်းမာသန်စွမ်းတဲ့ လူသား အရင်းအမြစ်တွေဖြစ်ပေါ်ရေး ပြည်သူများကျန်းမာသာယာတဲ့ ဘဝသုခကိုခံစားနိုင်ရေးတို့အတွက် ရွှေဘိုမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာဒေါ်အေဇင်လတ်ရဲ့ ပြည်သူ့ ကျန်းမာရေးစောင့်ရှောက်မှုလုပ်ငန်းများကို ဆောင်ရွက်ပေးနေတဲ့ ပြည်သူ့ကျန်းမာရေးဦးစီးဌာန အောက်ရှိဌာနများကို လိုအပ်သလို အင်အားတိုးချဲ့ပြင်ဆင်ဖွဲ့စည်းပေးပါရန် ပြည်ထောင်စုအစိုးရအား တိုက်တွန်းကြောင်းအဆိုကို လေးလေးနက်နက်ထောက်ခံဆွေးနွေးရင်း နိဂုံးချုပ်အပ်ပါတယ်။ အားလုံးကိုကျေးဇူးတင်ပါတယ်။</speech>
<speech type='speaker'>
လေရှီးမဲဆန္ဒနယ်မှ ဦးကျော်ဌေးဆွေးနွေးဖို့ ဖြစ်ပါတယ်။
</speech>
<speech><mp id='368'>ဦးကျော်ဌေး(လေရှီးမဲဆန္ဒနယ်)</mp> လေးစားရတဲ့ ပြည်သူ့လွှတ်တော်ဥက္ကဋ္ဌကြီးနှင့် လွှတ်တော် ကိုယ်စားလှယ်များ၊ ပြည်ထောင်စုဝန်ကြီးများ မင်္ဂလာပါလို့ ဦးစွာနှုတ်ခွန်းဆက်သ အပ်ပါတယ်။ ကျွန်တော်ကတော့ လေရှီးမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးကျော်ဌေး ဖြစ်ပါတယ်။ ရွှေဘိုမဲဆန္ဒနယ်မှ ဒေါက်တာဒေါ်အေဇင်လတ်ရဲ့ အဆိုနဲ့ပတ်သက်ပြီးတော့ ရှေ့က ကိုယ်စားလှယ် တွေက ပြည့်ပြည့်စုံစုံအချက်အလက်တွေနဲ့ ဆွေးနွေးတင်ပြပြီးဖြစ်တဲ့အတွက်ကြောင့် ကျွန်တော့်အနေနဲ့ ကတော့ ကျွန်တော်တို့ နာဂဒေသမှာ ကြုံတွေ့နေရတဲ့ အခက်အခဲပေါ်မှာ အခြေခံပြီးတော့ ထောက်ခံ ဆွေးနွေးသွားမှာဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော်တို့ မြန်မာနိုင်ငံမှာ ခေတ်အဆက်ဆက် အုပ်ချုပ်မှုစနစ်ရဲ့ အားနည်းချက်တွေကြောင့် ပြည်သူတွေဟာ ကျန်းမာရေးစောင့်ရှောက်မှုအပြည့်အဝ မခံစားနိုင်သေးတာ ယနေ့အချိန်ထိရှိပါတယ်။ အခုအစိုးရ သစ်အနေနဲ့ ကျန်းမာရေးတောင့်တင်း ခိုင်မာရေး၊ အဆင့်အတန်း ပိုမိုမြှင့်တင်နိုင်ရေး၊ ရောဂါပျံ့ပွားမှု ထိန်းချုပ်နိုင်ရေး၊ ကျောင်းကျန်းမာရေး လုပ်ငန်းများကို အရှိန်အဟုန်မြှင့်တင်ရေးနဲ့ လက်တွေ့ကျသည့် ပြည်သူ့ကျန်းမာရေးလုပ်ငန်းများ အကောင်အထည်ဖော်ဆောင်ရွက်မယ်လို့ သိရတဲ့အတွက် ဝမ်းသာအားရကြိုဆိုပါတယ်။ ပြည်သူ့ ကျန်းမာရေးစောင့်ရှောက်မှု ဆောင်ရွက်တဲ့နေရာမှာ ပြည်နယ်/ပြည်မ၊ နယ်စပ်ဒေသမကျန် တန်းတူ ဆောင်ရွက်ဖို့ လိုအပ်မှာဖြစ်ပါတယ်။ မြို့ကြီးတွေမှာ ပစ္စည်းကိရိယာ၊ ဆေးဝါးများအပြည့်အစုံနှင့် ဆရာဝန်တွေပေါများနေတဲ့အချိန်မှာ ကျွန်တော်တို့ နယ်စပ်ဒေသမှာ ဆရာဝန်တစ်ဦးခန့်ပေးဖို့ အတွက်ကို လူကြီးခရီးစဉ်တိုင်းမှာ တင်ပြတောင်းဆိုနေရတဲ့ အခြေအနေမျိုးပဲ ရှိသေးတဲ့အတွက် ကြောင့်မို့လို့ အင်မတန်မှ ကွာခြားလွန်းနေတာကို တွေ့ရှိရပါတယ်။ ကျွန်တော်တို့ လေ့လာ တွေ့ရှိချက် အရပြောရမယ်ဆိုလို့ရှိရင် မြို့နယ်တွေမှာဖွဲ့စည်းပုံတွေရှိပြီးတော့မှ ခန့်ထားခြင်းမရှိတာတွေကို တွေ့ရှိရပါတယ်။ ဥပမာအားဖြင့်ပြောရမယ်ဆိုလို့ရှိရင် ကျွန်တော်တို့ လေရှီးမြို့နယ်မှာ ဆေးရုံအုပ်တွေ၊ လက်ထောက်ဆရာဝန်တွေ တစ်ယောက်မှခန့်ထားခြင်းမရှိပါဘူး။ သွားဘက်ဆိုင်ရာ ဆရာဝန်တစ်ဦးပဲ ခန့်ထားတာကိုတွေ့ရှိရပါတယ်။ ဖွဲ့စည်းပုံက ခြောက်ဦးရှိပြီးတော့မှ ငါးဦး လစ်လပ်နေတာ ကျွန်တော်တို့ တွေ့ရှိရပါတယ်။ အဲဒီတော့ အကြောင်းအမျိုးမျိုးကြောင့် ခွင့်ယူတာတို့၊ တာဝန်နဲ့ ခရီးသွားတာတို့ အများကြီးအခက်အခဲဖြစ်ပါတယ်။ အဲဒီတော့ မသေသင့်ဘဲနဲ့ သေသွားတဲ့လူ့အသက် ပေါင်းများစွာ ဆုံးရှုံးနေရပါတယ်။ အခြားအဆင့်တွေမှာလည်း ခွင့်ပြုတာက ၆၀ ဦးရှိပြီးတော့မှ ခန့်ထား တာက ၁၆ ဦးပဲရှိနေတာကို တွေ့ရှိရပါတယ်။ လစ်လပ်နေတာက ၄၈ ဦး တွေ့ရှိရပါတယ်။ ကျွန်တော် တို့မြို့နယ်အတွင်းမှာ တိုက်နယ်ဆေးရုံတွေမှာလည်း ခုနကပြောသလို ၁၉ ဦးခွင့်ပြုထားပြီးတော့မှ ရှစ်ဦးပဲခန့်ထားတာကို တွေ့ရှိရမှာ ဖြစ်ပါတယ်။ ဒါက မြို့နယ်ဆေးရုံနဲ့ တိုက်နယ်ဆေးရုံအဆင့်မှာ ကြုံတွေ့နေရတဲ့အခြေအနေတစ်ခုဖြစ်ပါတယ်။ လေးစားရတဲ့ဥက္ကဌကြီးခင်ဗျား။ ဒီထက်ပိုပြီးတော့မှ အခက်အခဲကြုံနေရတဲ့သူတွေကတော့ ကျေးလက်ဒေသပြည်သူတွေပဲဖြစ်ပါတယ်။ ကျေးရွာတိုင်းမှာ ကျန်းမာရေးဌာန မရှိသေးပါဘူး။ ကျေးလက်ကျန်းမာရေးဌာနခွဲရှိမှ သားဖွားဆရာမတစ်ဦးခန့်ပေးတဲ့ဖွဲ့စည်းပုံကလည်း ရှိနေတာကို တွေ့ရှိရပါတယ်။ အဲဒီတော့ လမ်းပန်းဆက်သွယ်ရေးခက်ခဲတဲ့ဒေသမှာ အရေးပေါ်လူနာတွေအတွက် ပါရာစီတမောလေး သောက်ဖို့အတွက်ကို လမ်းညွှန်မယ့်သူတောင်မရှိလို့ အခက်အခဲအများကြီး ရှိနေတာကို တွေ့ရှိရပါတယ်။ အထူးသဖြင့် ဝမ်းရောဂါလို၊ အထက်လှန်အောက်လျှောလိုဖြစ်တဲ့ရောဂါ တွေ၊ မွေးလူနာနဲ့မတော်တဆထိခိုက်ဒဏ်ရာရတဲ့လူနာတွေဟာ မသေသင့်ဘဲနဲ့သေနေရပါတယ်။ ကျွန်တော်တို့ဒေသမှာ တစ်ရွာနဲ့တစ်ရွာ အဆက်အသွယ်ရဖို့အတွက်က တနေကုန်လျှောက်ရပါတယ်။ တချို့နေရာတွေမှာဆိုရင် နှစ်ရက်၊ သုံးရက်သွားမှရောက်တာလည်းရှိပါတယ်။ ယခုလိုမိုးရာသီမှာ ဆိုရင် ရေတွေကြီးပြီးတော့မှ တစ်ရွာနှင့်တစ်ရွာ ဆက်သွယ်လို့မရတော့ပါဘူး။ ဒီအခက်အခဲ တွေကြောင့် ကျွန်တော်တို့ ကျေးရွာသွားတဲ့အခါတိုင်းမှာ ကျန်းမာရေးဌာနခွဲတွေချပေးဖို့၊ ဝန်ထမ်းများ ခန့်ပေးဖို့ အမြဲတင်ပြကြပါတယ်။ အဲဒီတော့ ကျွန်တော့်အနေနဲ့တင်ပြလိုတာကတော့ ကျေးရွာတိုင်းမှာ အနိမ့်ဆုံးအဆင့် သားဖွားဆရာမတစ်ဦးမရှိမဖြစ် ခန့်ပေးနိုင်တဲ့ဖွဲ့စည်းပုံ တိုးချဲ့ဖို့လိုအပ်ပါတယ်။ ပြီးတော့ မြို့နယ်ဆေးရုံမှာ လစ်လပ်နေတဲ့ဝန်ထမ်းတွေ ပြည့်အောင်ခန့်ပြီးတော့မှ လိုအပ်တဲ့ပစ္စည်း ကိရိယာကိုလည်း ပြည့်စုံအောင်ဖြည့်ပေးဖို့လည်း လိုအပ်ပါတယ်။ ဥက္ကဌကြီးနှင့်လွှတ်တော်ကိုယ်စားလှယ်များခင်ဗျား။ ယခင်အစိုးရလက်ထက် သမ္မတကြီးရဲ့ နာဂပွဲတော်ခရီးစဉ်မှာ အဲဒီအခက်အခဲတွေကိုတင်ပြတဲ့အခါမှာ ကုသရေးဆိုင်ရာအကူအညီပေးရေး အတွက်ဆိုပြီးတော့မှ နာဂကိုယ်ပိုင်အုပ်ချုပ်ခွင့်ရဒေသမှာ စစ်ဘက်ဆိုင်ရာဆရာဝန် အယောက် ၂၀ ဦး ပို့ပေးထားပါတယ်။ မြို့နယ်နဲ့မြို့နယ်ခွဲတွေအားလုံးမှာ နှစ်ဦးစီချပေးထားလို့ ဒေသအတွက် အထောက်အကူ အများကြီးရှိနေပါတယ်။ ကျွန်တော်တို့ဒေသရဲ့ လိုအပ်ချက်ကို လာရောက်ကူညီပေးတဲ့ ဆရာဝန်တွေကိုလည်း အများကြီးကျေးဇူးတင်ပါတယ်။ ဒါပေမဲ့လို့ လုပ်ထုံးလုပ်နည်းမဟုတ်ဘူးလို့ ကျွန်တော်ပြောချင်ပါတယ်။ ဒီဆရာဝန်တွေဟာ အခြားဌာနမှာတာဝန်ထမ်းဆောင်နေရတဲ့အတွက် မိခင်ဌာနရဲ့ လုပ်ငန်းပိုင်းမှာ လစ်ဟမှုတွေရှိလာတဲ့အခါမှာ အချိန်မရွေး ပြန်လည်ရုပ်သိမ်းသွားနိုင် ပါတယ်။ ဒါကြောင့်မို့လို့ နိဂုံးချုပ်အနေနဲ့ ဆွေးနွေးလိုတာကတော့ ကျန်းမာရေးဌာနမှာ လစ်လပ်နေတဲ့ နေရာအားလုံး ပြည့်အောင်ခန့်ပေးဖို့ လိုအပ်တဲ့အပြင် အဆိုရှင်ရဲ့ ပြည်သူ့ကျန်းမာရေးစောင့်ရှောက်မှု လုပ်ငန်းကို ထိရောက်လုံလောက်စွာ ဆောင်ရွက်နိုင်ရန်အတွက် တိုးချဲ့ ပြင်ဆင်ဖွဲ့စည်းသင့်ပါကြောင်း အဆိုအား လေးလေးနက်နက်ထောက်ခံတင်ပြရင်း နိဂုံးချုပ်အပ်ပါတယ်။ အားလုံးကို ကျေးဇူးတင် ပါတယ်။ </speech>
<title>ဒေါက်တာဒေါ်အေဇင်လတ်၊ ရွှေဘိုမဲဆန္ဒနယ်က တင်သွင်းသော အဆိုနှင့်စပ်လျဉ်း၍ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်က ပြန်လည်ရှင်းလင်းဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type='speaker'> သက်ဆိုင်ရာ ပြည်ထောင်စုဝန်ကြီးဌာနရဲ့ သဘောထားပြောပါ။</speech>
<speech><agency id='20'>ဒေါက်တာမြင့်ထွေး(ပြည်ထောင်စုဝန်ကြီး၊ ကျန်းမာရေးနှင့် အားကစားဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ကျွန်တော့်အနေနဲ့ ဒေါက်တာဒေါ်အေဇင်လတ်၏ အဆိုအပြင် ဆွေးနွေးသူ လွှတ်တော်ကိုယ်စားလှယ် ၁၂ ဦး၏ အချက်များကို ပြန်လည်ဖြေကြားရမည်ဖြစ်တဲ့အတွက် ငါးမိနစ်တော့ အနည်းငယ်ကျော်မည် ဖြစ်ပါတယ်။ ခွင့်ပြု ပေးရန် တင်ပြအပ်ပါတယ်။ ပြည်သူများ၏ ကျန်းမာရေးကောင်းမွန်လာစေရေးကို ရှေးရှု၍ အလွန်အရေးကြီးသောအဆိုကို တင်သွင်းသဖြင့် အထူးကျေးဇူးတင်ပါတယ်။ လွှတ်တော် ကိုယ်စားလှယ်ကြီးများ၏ ဆွေးနွေးချက်ကို ကြည့်ရှုတဲ့အခါမှာ ကျွမ်းကျင်မှုရှုထောင့်အရ လည်းကောင်း၊ အုပ်ချုပ်ရေး၊ စီမံခန့်ခွဲရေးရှုထောင့်မှ အလွန့်အလွန်ကောင်းသည်ကိုတွေ့ရှိသည့် အတွက် ကျွန်တော့်အနေနဲ့အားလုံးကို မှတ်သားထားပါတယ်ခင်ဗျား။ ပြည်သူ့ကျန်းမာရေးစနစ်နှင့် လုပ်ငန်းဆောင်ရွက်ချက်များ ပိုမိုပီပြင်ထိရောက်စေရန်အတွက် ယခုနှစ် ဧပြီလ ၁ ရက်နေ့မှစ၍ စည်းစနစ်ကျစွာဖြင့် ကျန်းမာရေးနှင့် အားကစားဝန်ကြီးဌာနအောက်ရှိ ဗဟို၊ တိုင်းဒေသကြီးနှင့် ပြည်နယ်ရှိ ကျန်းမာရေးဝန်ထမ်းတွေနဲ့ ညှိနှိုင်းတိုင်ပင်အကြံယူကာ ဆောင်ရွက်လျက်ရှိပါတယ်။ ကျွန်တော်တို့အနေနဲ့ကတော့ လုပ်သက်အားဖြင့် သုံးလကျော်ကျော်ပဲ ရှိပါသေးတယ်ခင်ဗျား။ ပြည်သူ့ကျန်းမာရေးဝန်ဆောင်မှု ကောင်းမွန်ပီပြင်ထိရောက်မှသာ နိုင်ငံသားများ၏ ကျန်းမာရေး အခြေအနေတိုးတက်ပြီး ဆေးရုံ၊ ဆေးပေးခန်းများသို့ လာရောက်သောလူနာများနည်းမည် ဖြစ်ပါတယ်။ ထို့အတွက်ကြောင့် ပြည်သူ့ကျန်းမာရေး၏ အဓိကလုပ်ငန်းများ လုပ်ကိုင်ရန် ပြည်သူ့ကျန်းမာရေး ပညာရှင်နှင့် အထောက်အကူပြုအခြေခံကျန်းမာရေးဝန်ထမ်းများ လုံလောက်စွာရှိရန်လိုပါတယ်။ ပြည်သူ့ကျန်းမာရေး၏ အဓိကလုပ်ငန်းများဖြစ်သော ကာကွယ်ဆေးထိုးလုပ်ငန်း၊ ကျောင်းကျန်းမာရေး မြှင့်တင်မှုလုပ်ငန်း၊ ကျန်းမာရေးပညာပေးလုပ်ငန်း၊ အခြေခံကျန်းမာရေးဝန်ထမ်းများ၏ အရည်အသွေး ပြည့်မီထိရောက်သောဝန်ဆောင်မှုများ၊ ကူးစက်ရောဂါနှင့်နာတာရှည် မကူးစက်ရောဂါနှိမ်နင်းရေး လုပ်ငန်းများနှင့် အခြားပြည်သူ့ကျန်းမာရေးဆိုင်ရာ မဟာဗျူဟာ၊ နည်းဗျူဟာတို့ကို ပီပြင်ထိရောက် အောင် ပြည်သူ့ကျန်းမာရေးဦးစီးဌာနကို တိုးချဲ့ပြင်ဆင်ဖွဲ့စည်းလုပ်ကိုင်နေပါတယ်။ ပြည်သူ့ကျန်းမာ ရေးဦးစီးဌာန၏ ခွင့်ပြုသော ဝန်ထမ်းအရေအတွက်မှာ ၅၈၅၅၄ ဦးအနက် ၄၀ ရာခိုင်နှုန်းသာ ခန့်ထား နိုင်ပါတယ်။ ဝန်ထမ်းများခန့်ရန်ကိုလည်း အားဖြည့်ဆောင်ရွက်နေပြီ ဖြစ်ပါတယ်။ ဒီနေရာမှာ ဝန်ထမ်းများခန့်အပ်လိုသော်လည်း အရည်အသွေးရှိသော ဝန်ထမ်းများမရှိပါက ကျွန်တော်တို့အနေနဲ့ ခန့်၍မရပါ။ ပြည်သူ့လွှတ်တော်ကိုယ်စားလှယ်တော်ကြီးများမှ ယမန်နေ့နှင့် ယနေ့ဆွေးနွေးတင်ပြချက်များ အပေါ်မူတည်၍ အောက်ပါအတိုင်း ပြန်လည်ဆွေးနွေးလိုပါတယ်။ (၁) ကျေးလက်အခြေပြု ကျန်းမာရေးဝန်ထမ်းများဖြစ်သော သားဖွားဆရာမများကို ဦးစားပေးအစီအစဉ်ဖြင့် ခန့်အပ်မည် ဖြစ်ပါတယ်။ ကျွန်တော့်အနေနဲ့ ပြည်နယ်နှင့် တိုင်းဒေသကြီးခုနစ်ခု ခရီးစဉ်၌ သူနာပြုနှင့်သားဖွား သင်တန်းကျောင်းခုနစ်ကျောင်းသို့ သွားရောက်ပြီး အရည်အသွေးပြည့်မီသော သူနာပြုနှင့်သားဖွား ဆရာမများ မွေးထုတ်နိုင်ရန်၊ ယခုခေတ်အခါနှင့် ကိုက်ညီမည့် သင်ရိုးညွှန်းတမ်းများဖြစ်စေရန် ပြင်ဆင်စေခြင်း၊ သင်ကြားပုံနည်းစနစ်များ ပိုမိုထိရောက်အောင် ဆောင်ရွက်ခြင်းနှင့် သူနာပြု ကျင့်ဝတ် များကို ပိုမိုသင်ကြားစေခြင်းတို့ကို ဦးစားပေးလုပ်ကိုင်လျက်ရှိပါတယ်။ (၂) သားဖွားဆရာမများ၏ တာဝန်ဝတ္တရားသည် အဆမတန်များပြားနေသည့်အတွက် ယခုအခါ ၎င်းတို့၏ တာဝန်ဝတ္တရားများကို ပြန်လည်၍သုံးသပ်လျက်ရှိပါတယ်။ လွှတ်တော်ကိုယ်စားလှယ်ကြီးများ တင်ပြသည့်အတိုင်း ကျေးလက် အခြေပြု ကျန်းမာရေးကို ပိုမိုအားဖြည့်ရန်အတွက် အခြေခံကျန်းမာရေးလုပ်သားများ ထုတ်လုပ်လျက် ရှိသော အခြေခံကျန်းမာရေးတက္ကသိုလ်(မကွေး)နှင့် သစ်ဆိမ့်ကွင်းဆင်းဌာနများကို ယခုနှစ်မေလဆန်း ပိုင်းက ကျွန်တော်ကိုယ်တိုင် သွားရောက်ကြည့်ရှုပြီး လိုအပ်သည့်ကျွမ်းကျင်မှုပိုင်းဆိုင်ရာ၊ အုပ်ချုပ်ရေး နှင့် စီမံခန့်ခွဲမှုဆိုင်ရာအကြောင်းအချက်များကို ပံ့ပိုးခဲ့ပြီးဖြစ်ပါတယ်။ ပြည်သူ့ကျန်းမာရေးဝန်ထမ်းများ အဆင်ပြေစွာလုပ်ကိုင်နိုင်ရန် ဝန်ထမ်းအိမ်ရာများကိုလည်း ပြင်ဆင်ခြင်း၊ တည်ဆောက်ခြင်း ပြုလုပ် လျက်ရှိပါတယ်။ လာမည့်ဘဏ္ဍာရေးနှစ်တွင်လည်း ဝန်ထမ်းအိမ်ရာများ ဆောက်လုပ်ရန်အတွက်ကို အထူးဦးစားပေး၍ ဘဏ္ဍာငွေတောင်းခံမည် ဖြစ်ပါတယ်။ သို့မှသာ ဝန်ထမ်းများသည် တာဝန်ချသည့် ဝေးလံသည့်နေရာများသို့ သွားရောက်မှာဖြစ်ပါတယ်။ အစားအသောက် စားသုံးဆီနှင့်ပတ်သက်၍ အရည်အသွေးပြည့်ဝရန်မှာ FDA ဌာနမှရရှိသော လူအင်အားနှင့် ဘဏ္ဍာငွေအပေါ်မူတည်၍ အစွမ်းကုန်လုပ်ဆောင်လျက်ရှိပါတယ်။ သို့သော် ဤကိစ္စအောင်မြင်ရန်မှာ အစားအသောက်နှင့် ဆေးဝါးဥပဒေတစ်ခုတည်းနှင့်မရပါ။ အကောက်အခွန်ဦးစီး၊ နယ်စပ်ကုန်သွယ်ရေး၊ မြန်မာနိုင်ငံ ရဲတပ်ဖွဲ့နှင့် တရားဥပဒေပိုင်းဆိုင်ရာ အဖွဲ့အစည်များမှ ပံ့ပိုးမှသာလျှင် ကျွန်တော်တို့အနေနဲ့ အစားအသောက်မှာ စိတ်ချစွာစားသောက်နိုင်တဲ့ အခြေအနေ ရောက်ရှိမှာ ဖြစ်ပါတယ်။ ကျေးလက်ကျန်းမာရေးဌာနနှင့် ကျေးလက်ကျန်းမာရေးဌာနခွဲများ ဆောက်လုပ်ရန်ကိစ္စကို လွှတ်တော်ကိုယ်စားလှယ်ကြီးများပြောသကဲ့သို့ ပုံမှန်သုံးသည့်အညွှန်းကိန်းများကို သုံးသော်လည်း ခြွင်းချက်အနေဖြင့် စဉ်းစားဆောင်ရွက်ပြီး ဦးစားပေးလုပ်ငန်းတစ်ရပ် ဆောင်ရွက်လျက်ရှိပါတယ်။ တာဝန်ထမ်းဆောင်နေသောဝန်ထမ်းများ ဘွဲ့လွန်သွားတက်ပါက ၎င်းတို့၏နေရာတွင် အမြန်ဆုံးလူစား ခန့်ထားဖို့ကိုလည်း ကျွန်တော်တို့စီစဉ်လျက်ရှိပါတယ်။ ပြည်သူ့ကျန်းမာရေးဝန်ဆောင်မှုကို တိကျ မှန်ကန်ထိရောက်စွာဆောင်ရွက်နိုင်ဖို့အတွက် ကျန်းမာရေးသတင်းစနစ်ကို ဦးစားပေးအစီအစဉ်ဖြင့် အားဖြည့်ဆောင်ရွက်လျက် ရှိပါတယ်။ ထို့အပြင် ပြည်သူ့ကျန်းမာရေးတိုးတက်ရေး၏ အခြေခံ ဒေါက်တိုင်တစ်ခုဖြစ်သော ကျန်းမာရေးပညာပေးလုပ်ငန်းကို အရှိန်အဟုန်မြှင့်မြှင့် ဆောင်ရွက်လျက် ရှိပါတယ်။ ပြည်သူ့ကျန်းမာရေး၏ အရေးကြီးသော ဆောင်ရွက်ချက်တစ်ခုဖြစ်သည့် Community Health Clinic လုပ်ငန်းကိုလည်း အခြေအနေလုပ်ရပ်များကို အချိန်နှင့်တစ်ပြေးညီ သုံးသပ်ပြီး ယခုထက်ပိုမိုကောင်းမွန်ထိရောက်အောင် လုပ်ဆောင်လျက်ရှိပါတယ်။ ပြည်သူ့ကျန်းမာရေးဝန်ထမ်း များကိုလည်း လူမှန်၊ နေရာမှန်ဖြစ်ရန် ဦးစားပေးအစီအစဉ်ဖြင့် ဗဟိုမှတိုင်းဒေသကြီး/ ပြည်နယ်အထိ စီစဉ်နေရာချဆောင်ရွက်လျက်ရှိပါတယ်။ ပြည်သူ့ကျန်းမာရေးဝန်ထမ်းများ၏ အရည်အသွေးပြည့်ဝရန် ဌာနအတွင်း အရည်သွေးမြှင့်သင်တန်းများကိုလည်း များစွာပေးလျက်ရှိသည့်အပြင် ပြီးခဲ့သော သင်တန်းများကိုလည်း ပြန်လည်သုံးသပ်လျက်ရှိပါတယ်။ ပြည်သူ့ကျန်းမာရေးလုပ်ငန်း၏ အကျိုးဆက် ကိုပိုမိုရရှိရန် ကျောင်းကျန်းမာရေးလုပ်ငန်းနှင့် ကျန်းမာရေးပညာပေးလုပ်ငန်းတို့ကိုလည်း ပထမ ဦးစားပေးအစီအစဉ်ဖြင့် ဆောင်ရွက်လျက်ရှိပါတယ်။ ကျန်းမာရေးစနစ်အား ပိုမိုခိုင်မာလျင်မြန်သည့်စနစ်တစ်ခု(Dynamic and responsive) ဖြစ်ရန် ဆောင်ရွက်လျက်ရှိပါတယ်။ ပြည်သူ့ကျန်းမာရေးစနစ်နှင့် ဆေးရုံများ၏ လုပ်ထုံးလုပ်နည်း လမ်းညွှန်မှုများ(Guideline SOP)များကိုလည်း ယခုအခါ Update လုပ်လျက်ရှိပါတယ်။ ကျွန်တော် မနေ့ကတင်ပြသလို ဆေးရုံခုတင်တိုးမှု အညွှန်းကိန်း(Criterid)များသည် ၁၉၉၄ ခုနှစ်ကဆွဲထားတဲ့ အတွက် ယခုအချိန်မှာ လုံးဝမသင့်တော်တဲ့အတွက် ပြန်လည်ဆွဲခိုင်းထားပါခင်ဗျား။ ကျန်းမာရေးဦးစီး ဌာနကို ပြည်သူ့ကျန်းမာရေးဦးစီးဌာနနှင့် ကုသရေးဦးစီးဌာနဟူ၍ နှစ်ခုခွဲသည့်ကိစ္စသည် မြို့နယ် အဆင့်၌ ပြည်သူ့ကျန်းမာရေးဝန်ဆောင်မှုလုပ်ငန်းများကို များစွာနှောင့်နှေးစေပါတယ်။ ဤကိစ္စ နှင့်ပတ်သက်၍ ပြည်သူ့ကျန်းမာရေးဦးစီးဌာနကို မြို့နယ်အဆင့်တွင် အရှိန်အဟုန်ဖြင့် ယခင်အတိုင်း ဆက်လက်ဆောင်ရွက်နိုင်ရန် လိုအပ်သောကျွမ်းကျင်မှုလုပ်ငန်းပိုင်းဆိုင်ရာ၊ အုပ်ချုပ်မှုဆိုင်ရာနှင့် စီမံခန့်ခွဲမှုဆိုင်ရာ ပြင်ဆင်ချက်များကို ဖွဲ့စည်းပုံမပြောင်းလဲပဲ ဖော်ထုတ်နိုင်ရန်အတွက် သြဂုတ်လ၃ ရက် နေ့မှ ၆ ရက်နေ့အထိ တိုင်းဒေသကြီး/ပြည်နယ်များရှိ ပြည်သူ့ကျန်းမာရေးနှင့် ကုသရေးဦးစီး ဌာနမှူးများ၊ မြို့နယ်ဆရာဝန်ကြီးများ၊ ကျွမ်းကျင်ပညာရှင်များနှင့်ဆွေးနွေးပြီး လက်တွေ့ကျသော နည်းစနစ်အကောင်အထည်ဖော်၍ ချက်ချင်းဆောင်ရွက်သွားမည်ဖြစ်ကြောင်းကိုလည်း အသိပေးအပ် ပါတယ်။ ပြည်သူ့ကျန်းမာရေးလုပ်ငန်း အရှိန်အဟုန်မြှင့်တင်ရန်မှာ ပြည်သူများ၏အသံကိုလည်း နေပြည်တော်နှင့် တိုင်းဒေသကြီးနှင့်ပြည်နယ် ၁၄ ခုမှ နားထောင်ကောက်ယူပြီးဖြစ်ပြီး ၎င်းအချက် အလက်များအား ဦးစားပေးအဆင့်(Prioritization)လုပ်ကာ ယခုရေးဆွဲလျက်ရှိသော National Health Plan 2016-2021 ခုနှစ်တွင် ထည့်သွင်းမည်ဖြစ်ကြောင်း ပြောကြားလိုပါတယ်။ ယခု ဆောင်ရွက်လျက်ရှိသော ရက်(၁၀၀)စီမံကိန်း၏ လုပ်ဆောင်ချက်များကိုလည်း သြဂုတ်လ အစည်းအဝေး၌ အသေးစိတ်စိစစ်သုံးသပ်ပြီး ဆက်လက်ဆောင်ရွက်ရမည့် လုပ်ငန်းစဉ်များကိုလည်း ဖော်ထုတ်ပြီး အကောင်အထည်ဖော်ခြင်းဖြင့် ပြည်သူ့ကျန်းမာရေးဝန်ဆောင်မှုလုပ်ငန်းများကို မြှင့်တင် သွားမည်ဖြစ်ပါတယ်။ ပြည်သူ့ကျန်းမာရေးစောင့်ရှောက်မှုလုပ်ငန်းများကို ပြည်သူလူထုအား ထိရောက် လုံလောက်စွာပေးနိုင်ရန်အတွက် ကျန်းမာရေးစနစ်တစ်ခုလုံးကို ခြုံငုံသုံးသပ်လျက်ရှိပြီး Holistic Review လုပ်လျက်ရှိပြီး Sustainable Development တို့၏ အမှတ်စဉ်(၃)ကို ပြည့်မီရန်အတွက် တစ်ဆင့်စီ၊ တစ်ဆင့်စီ Stepwise, Phase-wise ဆောင်ရွက်လျက်ရှိပါတယ်။ ဖော်ပြပါအချက် အားလုံးသည် ပြည်သူ့ကျန်းမာရေးဦးစီးဌာနကို တိုးချဲ့ အားဖြည့်မှသာလျှင် ပိုမိုအောင်မြင်မည် ဖြစ်သည့်အတွက် စစ်ကိုင်းတိုင်းဒေသကြီး၊ ရွှေဘိုမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဒေါက်တာဒေါ်အေဇင်လတ်၏အဆိုအားထောက်ခံပြီး မှတ်တမ်းတင်သင့်ကြောင်းလည်း ပြောကြား လိုပါတယ်။ အားလုံးကို ကျေးဇူးတင်ပါတယ်ခင်ဗျား။ (ဩဘာသံများ)၊</speech>
<speech type='speaker'> အဆိုရှင်ရဲ့ သဘောထားပြောပါ။</speech>
<speech><mp id='365'>ဒေါက်တာဒေါ်အေဇင်လတ်(ရွှေဘိုမဲဆန္ဒနယ်)</mp> လေးစားရပါသော ပြည်သူ့လွှတ်တော် ဥက္ကဋ္ဌကြီးနှင့် အားလုံးမင်္ဂလာပါရှင့်။ ယခုလို ကျွန်မရဲ့ အဆိုကို လာရောက်ရှင်းလင်းဖြေကြား ပေးပါသော ပြည်ထောင်စုဝန်ကြီးနှင့် အဆိုရဲ့ မူလအဓိပ္ပာယ်ကို ပိုမိုပြည့်စုံအောင်၊ ပိုမိုပေါ်လွင်အောင် ဝိုင်းဝန်းအကြံပြု ဆွေးနွေးပေးကြပါသော ပြည်သူ့လွှတ်တော်ကိုယ်စားလှယ် ၁၂ ဦးတို့အား အထူးပင် ကျေးဇူးတင်ရှိကြောင်း ပြောကြားလိုပါတယ်။ ဥက္ကဋ္ဌကြီးရှင့်။ အဆိုနှင့်ပတ်သက်ပြီး ကျွန်မရဲ့ သဘောထားကို ပြောရမယ်ဆိုရင် ကျွန်မတို့ဟာ ဒီအဆိုကို လွှတ်တော်အတွင်းမှာ အခုလိုဆွေးနွေးခွင့် ရလိုက်ပြီဆိုကတည်းက ပြည်သူ့ကျန်းမာရေးကာကွယ်စောင့်ရှောက်မှုသည် ကျန်းမာရေးအတွက် အလွန်အင်မတန်အရေးကြီးတယ်ဆိုတဲ့ သတင်းစကားကို လွှတ်တော်တွင်းမှ ပြည်သူ့ထံကိုအရောက် ပို့နိုင်ခဲ့ပြီဖြစ်တဲ့အပြင် လက်ရှိပြည်သူ့ကျန်းမာရေးဌာနရဲ့ ခွင့်ပြု ခန့်ထားဝန်ထမ်းအင်အားရဲ့ ၄၀ ရာခိုင်နှုန်းနဲ့သာ လည်ပတ်နေရတယ်ဆိုတဲ့အချက်ကိုလည်း ပြည်သူကိုအသိပေးနိုင်ခဲ့ပြီ ဖြစ်ပါတယ်။ အဲဒီတော့ ဒီအခြေအနေအမှန်ကို လက်ရှိကျွန်မတို့ရဲ့ ပြည်ထောင်စုဝန်ကြီးမှာလည်း ကျွန်မတို့ထက် ပိုမိုသိရှိနားလည်စွာဖြင့် ရှေ့ဆက်ဆောင်ရွက်မယ့် လုပ်ငန်းဆောင်တာများကို လွှတ်တော်တွင်းမှာ လာရောက်ရှင်းလင်းဖြေကြားတဲ့အခါမှာ ယခု ဧပြီ ၁ ရက်နေ့ကစပြီး ပြည်သူ့ကျန်းမာရေးအတွက် အဓိကလုပ်ငန်းတွေဖြစ်တဲ့ ကာကွယ်ဆေးထိုးခြင်းလုပ်ငန်းတွေ၊ ကျောင်းကျန်းမာရေးလုပ်ငန်းတွေ၊ ကူးစက်ရောဂါနှင့် နာတာရှည်ရောဂါနှိမ်နင်းရေးလုပ်ငန်းတွေကို အရှိန်အဟုန်မြှင့် ဆောင်ရွက်နေပြီ ဖြစ်ကြောင်း၊ ကျေးလက်အခြေပြု ကျန်းမာရေးစနစ်ကောင်းမွန်အောင်လည်း ဆောင်ရွက်နေပြီ ဖြစ်ကြောင်း၊ သားဖွားဆရာမများကိုလည်း ဦးစားပေးစနစ်နဲ့ ခန့်ထားသွားမည်ဖြစ်ကြောင်း၊ အခြေခံ ကျန်းမာရေးဝန်ထမ်းများရဲ့ အရည်အသွေးများကိုလည်း မြှင့်တင်ပေးဖို့ စီမံနေပြီဖြစ်ကြောင်း၊ ကျေးလက်ကျန်းမာရေးဌာနနှင့် ဌာနခွဲများကို ဆောက်လုပ်ပေးတဲ့အခါမှာလည်း အညွှန်းကိန်းများကို နေရာဒေသနှင့်လျော်ညီအောင် ပြင်ဆင်သတ်မှတ်ပေးသွားဖို့ စီမံနေပြီဖြစ်ကြောင်း၊ ကျန်းမာရေး သတင်းစနစ်တွေလည်း ကောင်းမွန်အောင်ဆောင်ရွက်နေပြီဖြစ်ကြောင်း၊ တစ်ခါ ပြည်သူ့ကျန်းမာရေး ဦးစီးဌာနကို မြို့နယ်အဆင့်မှာပဲ အရှိန်အဟုန်မြှင့်ဆောင်ရွက်ဖို့အတွက် ပြင်ဆင်ချက်များကိုလည်း ဆွေးနွေးရန် ပြင်ဆင်နေပြီဖြစ်ကြောင်း၊ ပြည်သူ့အသံကို နားထောင်ပြီးတော့ ကျွန်မတို့ ၂၀၁၆-၂၀၂၁ Nctiond Health Plan အတွက်လည်း ပြင်ဆင်နေပြီဆိုတဲ့ အစရှိတဲ့အချက်များကို ကတိစကားများ အသွင်ဖြင့် ကျွန်မတို့လွှတ်တော်က ကြားသိခဲ့ရပြီဖြစ်ပါတယ်။ ဒီလိုဝန်ကြီးဌာနမှ အရှိန်အဟုန်မြှင့် ဆောင်ရွက်နေသလိုပဲ ကျွန်မတို့နိုင်ငံမှာလည်း လက်ရှိပြည်သူ့ကျန်းမာရေးကာကွယ် စောင့်ရှောက်မှု ရဲ့ လိုအပ်နေသေးတဲ့ အကြောင်းခြင်းရာများဖြင့် မင်္ဂလာဒုံမြို့နယ်မှာ ဆုံဆို့နာကူးစက်မြန်ရောဂါနှင့် ပြည်မြို့နယ်မှာဆိုလို့ရှိရင်လည်း ပြင်းထန်ဝမ်းလျောရောဂါတွေဖြစ်ပေါ်လို့နေတဲ့အတွက် ကျွန်မ အနေနဲ့ဒီအဆိုကို စဉ်ဆက်မပြတ်သော အထူးစောင့်ကြည့်လေ့လာသုံးသပ်ရေးကို ပူးတွဲလျက် လွှတ်တော်မှ မှတ်တမ်းတင်ပေးဖို့ရာ လေးလေးနက်နက်တောင်းဆိုအပ်ပါတယ်ရှင့်။ ကျေးဇူးတင်ပါ တယ်ရှင်။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒေါက်တာဒေါ်အေဇင်လတ် တင်သွင်း သွားတဲ့အဆိုကို ကိုယ်စားလှယ် ၁၂ ဦးက ဆွေးနွေးပြီး သက်ဆိုင်ရာဝန်ကြီးဌာနကလည်း ရှင်းလင်း ပြောကြားသွားပါတယ်။ ဝန်ကြီးက ရှင်းလင်းတဲ့အခါမှာ မှတ်တမ်းတင်ရန် ရှင်းလင်းဆွေးနွေးခဲ့တာ ရှိသလို အဆိုရှင်ကလည်း ဒီအဆိုနှင့်စပ်လျဉ်းပြီး လွှတ်တော်က မှတ်တမ်းတင်စောင့်ကြည့်ရန် သဘောထားပေးသွားတာရှိပါတယ်။ ဒါကြောင့်မို့လို့ ဒီအဆိုနှင့်စပ်လျဉ်းပြီး မှတ်တမ်းတင်စောင့်ကြည့် ရန် လွှတ်တော်က သဘောတူပါသလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'> သဘောမတူသူရှိပါသလားခင်ဗျား။</speech>
<speech type='speaker'>
သဘောမတူသူမရှိတဲ့အတွက် ဒေါက်တာ ဒေါ်အေဇင်လတ်တင်သွင်းတဲ့အဆိုကို လွှတ်တော်က မှတ်တမ်းတင်စောင့်ကြည့်သွားမည်ဖြစ်ကြောင်း ကြေညာပါတယ်။ (ဩဘာသံများ)
</speech>
</new_section></motion>
</MotionSection>
<BillSection>
<bill>
<title>အမျိုးသားလွှတ်တော်က ပြင်ဆင်ချက်ဖြင့် အတည်ပြု၍ ပေးပို့လာသော ရပ်ကွက် သို့မဟုတ် ကျေးရွာအုပ်စုအုပ်ချုပ်ရေးဥပဒေကို တတိယအကြိမ် ပြင်ဆင်သည့်ဥပဒေကြမ်း နှင့်စပ်လျဉ်း၍ ဥပဒေကြမ်းကော်မတီက အစီရင်ခံစာတင်သွင်းခြင်းနှင့် ပြင်ဆင်ချက်အဆို တင်သွင်းလိုသည့် လွှတ်တော်ကိုယ်စားလှယ်များ အမည်စာရင်းတင်သွင်းနိုင်ကြောင်း လွှတ်တော်သို့ တင်ပြခြင်း</title>
<speech type='speaker'>
လွှတ်တော်ကိုယ်စားလှယ်များခင်ဗျား။ အမျိုးသားလွှတ်တော်တွင် စတင် တင်သွင်းပြီး ပြင်ဆင်ချက်ဖြင့် အတည်ပြု၍ ပေးပို့လာသော ရပ်ကွက် သို့မဟုတ် ကျေးရွာအုပ်စု အုပ်ချုပ်ရေးဥပဒေကို တတိယအကြိမ် ပြင်ဆင်သည့်ဥပဒေကြမ်းကို လက်ခံရရှိကြောင်း ဒုတိယအကြိမ် ပြည်သူ့လွှတ်တော် ပထမပုံမှန်အစည်းအဝေး (၄ဝ)ရက်မြောက်နေ့ ၇-၆-၂၀၁၆ မှာ လွှတ်တော်သို့ အသိပေးတင်ပြခဲ့ပြီးဖြစ်ပါတယ်။ ယင်းဥပဒေကြမ်းနှင့်စပ်လျဉ်းပြီး ပြည်သူ့လွှတ်တော် ဥပဒေကြမ်း ကော်မတီက အစီရင်ခံစာ တင်သွင်းဖို့ ဖြစ်ပါတယ်။ အစီရင်ခံစာတင်သွင်းရန် ဥပဒေကြမ်းကော်မတီ အားဖိတ်ခေါ်ပါတယ်။
</speech>
<speech><mp id='173'>ဦးဝေလှိုင်ထွန်း(အဖွဲ့ဝင်၊ ဥပဒေကြမ်းကော်မတီ)</mp> လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် တက်ရောက်လာတဲ့လွှတ်တော်ကိုယ်စားလှယ်များ၊ ဧည့်သည်တော်များ အားလုံးကို မင်္ဂလာပါလို့ နှုတ်ခွန်းဆက်သအပ်ပါတယ်။ ဒီနေ့ ရပ်ကွက် သို့မဟုတ် ကျေးရွာအုပ်စု အုပ်ချုပ်ရေး ဥပဒေကို တတိယအကြိမ် ပြင်ဆင်သည့်ဥပဒေကြမ်းနှင့်စပ်လျဉ်းပြီးတော့ ကျွန်တော်တို့ ပြည်သူ့လွှတ်တော် ဥပဒေကြမ်းကော်မတီရဲ့ လေ့လာတွေ့ရှိချက်ကို ကျွန်တော် ပုသိမ်မဲဆန္ဒနယ် ပြည်သူ့လွှတ်တော်ကိုယ်စားလှယ် ဥပဒေကြမ်းကော်မတီဝင် ဦးဝေလှိုင်ထွန်းက တင်ပြမှာဖြစ်ပါတယ်။ ပြည်ထောင်စုသမ္မတမြန်မာနိုင်ငံတော် ပြည်သူ့လွှတ်တော် ဥပဒေကြမ်းကော်မတီ စာအမှတ်၊ ၀၅/ပသ(ကမတ-ဥပဒေကြမ်း)၁/၂၀၁၆-၁၇၁ ရက်စွဲ ၊ ၂ ၀ ၁ ၆ ခု နှစ်၊ ဇူလိုင် လ ၂၅ ရက် ဥက္ကဋ္ဌ ပြည်သူ့လွှတ်တော် အကြောင်းအရာ။ ရပ်ကွက် သို့မဟုတ် ကျေးရွာအုပ်စုအုပ်ချုပ်ရေးဥပဒေကို တတိယအကြိမ် ပြင်ဆင်သည့်ဥပဒေကြမ်းနှင့်စပ်လျဉ်း၍ ပြည်သူ့လွှတ်တော် ဥပဒေကြမ်း ကော်မတီ၏ လေ့လာတွေ့ရှိချက် အစီရင်ခံစာ တင်ပြခြင်း ရည်ညွှန်းချက် ။ အမျိုးသားလွှတ်တော်၏ ၃-၆-၂၀၁၆ ရက်စွဲပါစာအမှတ်၊ ၁/အမ(ကော်မတီ -၁) ၁/ ၂၀၁၆- ၁၆၅ ၁။ ပဲခူးတိုင်းဒေသကြီး၊ မဲဆန္ဒနယ်အမှတ်(၆)မှ အမျိုးသားလွှတ်တော်ကိုယ်စားလှယ် ဦးမင်းဦး (ဥက္ကဋ္ဌ၊ အစိုးရမဟုတ်သော ပြည်တွင်းပြည်ပ အဖွဲ့အစည်းများဆိုင်ရာကော်မတီ)က တင်သွင်းသော ရပ်ကွက် သို့မဟုတ် ကျေးရွာအုပ်စု အုပ်ချုပ်ရေးဥပဒေကို တတိယအကြိမ် ပြင်ဆင်သည့်ဥပဒေကြမ်း ကို အမျိုးသားလွှတ်တော်၌ ၆-၅-၂၀၁၆ ရက်နေ့တွင် စတင်တင်သွင်းခဲ့ပြီး ၃-၆-၂၀၁၆ ရက်နေ့ အမျိုးသားလွှတ်တော် အစည်းအဝေး၌ ပြင်ဆင်ချက်များဖြင့် အတည်ပြုပြီး ပြည်သူ့လွှတ်တော်တွင် ဆွေးနွေးနိုင်ရန် အထက်ရည်ညွှန်းပါစာဖြင့် ပေးပို့လာပါသည်။ ၂။ ရပ်ကွက် သို့မဟုတ် ကျေးရွာအုပ်စု အုပ်ချုပ်ရေးဥပဒေကို တတိယအကြိမ် ပြင်ဆင်သည့် ဥပဒေကြမ်းကို အောက်ဖော်ပြပါရည်ရွယ်ချက်များဖြင့် ရေးဆွဲထားခြင်းဖြစ်ကြောင်း လေ့လာတွေ့ရှိ ရပါသည် - (က) ပါတီစုံ ဒီမိုကရေစီစနစ်နှင့် ဒီမိုကရေစီစံနှုန်းများနှင့် ကိုက်ညီသော ရပ်ကွက် သို့မဟုတ် ကျေးရွာအုပ်စု အုပ်ချုပ်ရေးမှူးများ ရွေးချယ်ခန့်ထား တာဝန်ပေးအပ်နိုင်ရေး၊ (ခ) ရပ်ကွက် သို့မဟုတ် ကျေးရွာအုပ်စု အုပ်ချုပ်ရေးမှူးများ ရွေးချယ်ခန့်ထားရာတွင် ပြည်သူ့ဆန္ဒသဘောထားနှင့်အညီ ရှင်းလင်းလွယ်ကူစွာ ဆောင်ရွက်နိုင်ရေး။ ၃။ ပြည်သူ့လွှတ်တော် ဥပဒေကြမ်းကော်မတီသည် ၂၁-၇-၂၀၁၆ ရက်နေ့၊ ၂၂-၇-၂၀၁၆ ရက်နေ့နှင့် ၂၃-၇-၂၀၁၆ ရက်နေ့တို့တွင် ပြည်ထောင်စုလွှတ်တော် ဥပဒေရေးရာနှင့် အထူးကိစ္စရပ် များလေ့လာဆန်းစစ်သုံးသပ်ရေးကော်မရှင် အဖွဲ့ဝင်များ၊ ပြည်သူ့လွှတ်တော် ပြည်သူ့ရေးရာစီမံခန့်ခွဲ မှုကော်မတီအဖွဲ့ဝင်များ၊ ပြည်ထောင်စုရှေ့နေချုပ်ရုံးနှင့် ပြည်ထဲရေးဝန်ကြီးဌာနတို့မှ တာဝန်ရှိ ပုဂ္ဂိုလ်များနှင့်အတူ အစည်းအဝေးကျင်းပခဲ့ပြီး ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၅၉ အရ အခြေခံရမည့်မူ ၁၂ ချက်နှင့်အညီ စိစစ်လေ့လာခဲ့ရာ တွေ့ရှိချက်များနှင့် ပြင်ဆင်ရန် တင်ပြချက်များမှာ အောက်ပါအတိုင်း ဖြစ်ပါသည် - အဲဒီပြင်ဆင်ချက်တွေနဲ့ပတ်သက်ပြီးတော့ ကျွန်တော်တို့ အခု လွှတ်တော်ကိုယ်စားလှယ်တွေ အားလုံးကို ကန့်လန့်ဖြတ်ဇယားနဲ့ ဝေထားတာရှိပါတယ်။ အဲဒီမှာဆိုရင် အပိုဒ် ၁ ကနေပြီး အပိုဒ် ၃၃ အထိကို ကျွန်တော်တို့ အကုန်လုံးတင်ပြထားပြီးဖြစ်တဲ့အတွက် ကျွန်တော် အချိန်ကိုလေးစားသော အားဖြင့် ဒီဟာတွေကို မဖတ်ဘဲနဲ့ လွှတ်တော်ကိုယ်စားလှယ်တွေလေ့လာနိုင်တဲ့အကြောင်းကို တင်ပြ လိုပါတယ်။</speech>
<p>အစီရင်ခံစာအပြည့်အစုံမှာ အောက်ပါအတိုင်းဖြစ်ပါသည်။</p>
REPORT ပြည်ထောင်စုသမ္မတမြန်မာနိုင်ငံတော် ပြည်သူ့လွှတ်တော် ဥပဒေကြမ်းကော်မတီ စာအမှတ်၊ ၀၅/ပသ(ကမတ-ဥပဒေကြမ်း)၁/၂၀၁၆-၁၇၁ ရက်စွဲ ၊ ၂ ၀ ၁ ၆ ခု နှစ်၊ ဇူလိုင် လ ၂၅ ရက် ဥက္ကဋ္ဌ ပြည်သူ့လွှတ်တော် အကြောင်းအရာ။ ရပ်ကွက် သို့မဟုတ် ကျေးရွာအုပ်စုအုပ်ချုပ်ရေးဥပဒေကို တတိယအကြိမ် ပြင်ဆင်သည့်ဥပဒေကြမ်းနှင့်စပ်လျဉ်း၍ ပြည်သူ့လွှတ်တော် ဥပဒေကြမ်း ကော်မတီ၏ လေ့လာတွေ့ရှိချက် အစီရင်ခံစာ တင်ပြခြင်း ရည်ညွှန်းချက် ။ အမျိုးသားလွှတ်တော်၏ ၃-၆-၂၀၁၆ ရက်စွဲပါ စာအမှတ်၊ ၁/အမကော်မတီ-၁) ၁/ ၂၀၁၆- ၁၆၅ ၁။ ပဲခူးတိုင်းဒေသကြီး၊ မဲဆန္ဒနယ်အမှတ်(၆)မှ အမျိုးသားလွှတ်တော်ကိုယ်စားလှယ် ဦးမင်းဦး (ဥက္ကဋ္ဌ၊ အစိုးရမဟုတ်သော ပြည်တွင်းပြည်ပ အဖွဲ့အစည်းများဆိုင်ရာကော်မတီ)ကတင်သွင်းသော ရပ်ကွက် သို့မဟုတ် ကျေးရွာအုပ်စု အုပ်ချုပ်ရေးဥပဒေကို တတိယအကြိမ် ပြင်ဆင်သည့်ဥပဒေကြမ်း ကို အမျိုးသားလွှတ်တော်၌ ၆-၅-၂၀၁၆ ရက်နေ့တွင် စတင်တင်သွင်းခဲ့ပြီး ၃-၆-၂၀၁၆ ရက်နေ့ အမျိုးသားလွှတ်တော် အစည်းအဝေး၌ ပြင်ဆင်ချက်များဖြင့် အတည်ပြုပြီး ပြည်သူ့လွှတ်တော်တွင် ဆွေးနွေးနိုင်ရန် အထက်ရည်ညွှန်းပါစာဖြင့် ပေးပို့လာပါသည်။ ၂။ ရပ်ကွက် သို့မဟုတ် ကျေးရွာအုပ်စု အုပ်ချုပ်ရေးဥပဒေကို တတိယအကြိမ် ပြင်ဆင်သည့် ဥပဒေကြမ်းကို အောက်ဖော်ပြပါရည်ရွယ်ချက်များဖြင့် ရေးဆွဲထားခြင်းဖြစ်ကြောင်း လေ့လာတွေ့ရှိ ရပါသည် - (က) ပါတီစုံ ဒီမိုကရေစီစနစ်နှင့် ဒီမိုကရေစီစံနှုန်းများနှင့် ကိုက်ညီသော ရပ်ကွက် သို့မဟုတ် ကျေးရွာအုပ်စု အုပ်ချုပ်ရေးမှူးများ ရွေးချယ်ခန့်ထား တာဝန်ပေးအပ်နိုင်ရေး၊ (ခ) ရပ်ကွက် သို့မဟုတ် ကျေးရွာအုပ်စု အုပ်ချုပ်ရေးမှူးများ ရွေးချယ်ခန့်ထားရာတွင် ပြည်သူ့ဆန္ဒသဘောထားနှင့်အညီ ရှင်းလင်းလွယ်ကူစွာ ဆောင်ရွက်နိုင်ရေး။ ၃။ ပြည်သူ့လွှတ်တော် ဥပဒေကြမ်းကော်မတီသည် ၂၁-၇-၂၀၁၆ ရက်နေ့၊ ၂၂-၇-၂၀၁၆ ရက်နေ့နှင့် ၂၃-၇-၂၀၁၆ ရက်နေ့တို့တွင် ပြည်ထောင်စုလွှတ်တော် ဥပဒေရေးရာနှင့် အထူးကိစ္စရပ် များလေ့လာဆန်းစစ်သုံးသပ်ရေးကော်မရှင် အဖွဲ့ဝင်များ၊ ပြည်သူ့လွှတ်တော် ပြည်သူ့ရေးရာစီမံခန့်ခွဲ မှုကော်မတီအဖွဲ့ဝင်များ၊ ပြည်ထောင်စုရှေ့နေချုပ်ရုံးနှင့် ပြည်ထဲရေးဝန်ကြီးဌာနတို့မှ တာဝန်ရှိ ပုဂ္ဂိုလ်များနှင့်အတူ အစည်းအဝေးကျင်းပခဲ့ပြီး ၂၀၁၃ ခုနှစ်၊ ပြည်သူ့လွှတ်တော်ဆိုင်ရာ နည်းဥပဒေ ၅၉ အရ အခြေခံရမည့်မူ ၁၂ ချက်နှင့်အညီ စိစစ်လေ့လာခဲ့ရာ တွေ့ရှိချက်များနှင့် ပြင်ဆင်ရန် တင်ပြချက်များမှာ အောက်ပါအတိုင်း ဖြစ်ပါသည် - (က) အမျိုးသားလွှတ်တော်က စတင် တင်သွင်းသော ဥပဒေကြမ်းတွင် အပိုဒ်ပေါင်း ၁၇ ပိုဒ် ပါရှိပြီး အတည်ပြု ပေးပို့လာသည့် ဥပဒေကြမ်းတွင် အပိုဒ်ပေါင်း ၂၂ ပိုဒ် ပါရှိပါသည်။ (ခ) အမျိုးသားလွှတ်တော်၏ ပြင်ဆင်အတည်ပြုချက်များအနက် အချက် ၁၅ ချက်ကို သဘောတူ လက်ခံပါသည်။ ( ဂ) အပိုဒ် ၃ ကို အောက်ပါအတိုင်း ပြင်ဆင်ပါသည် - ၃။ ရပ်ကွက် သို့မဟုတ် ကျေးရွာအုပ်စု အုပ်ချုပ်ရေး ဥပဒေပုဒ်မ ၂၊ ပုဒ်မခွဲ(ည) ၏ နောက်တွင် ပုဒ်မခွဲ(ဋ)၊ (ဌ)နှင့် (၃) တို့ကို အောက်ပါအတိုင်း ဖြည့်စွက်ရမည်(ဋ) ဆယ်အိမ်မှူးဆိုသည်မှာ ကြီးကြပ်ရေးအဖွဲ့၏ သဘောတူညီချက်ဖြင့် ရပ်ကွက် သို့မဟုတ် ကျေးရွာအုပ်စု အုပ်ချုပ်ရေးမှူးက အုပ်ချုပ်ရေး လုပ်ငန်းများကို အထောက်အကူပြု စေရန် ဆယ်အိမ်စုအလိုက် ရွေးချယ် သည့် ပုဒ်မ ၅ ပါ အရည်အချင်းများနှင့်ပြည့်စုံသူကိုဆိုသည်။ (ဌ) ရာအိမ်မှူးဆိုသည်မှာ ကြီးကြပ်ရေးအဖွဲ့၏ သဘောတူညီချက်ဖြင့် ရပ်ကွက် သို့မဟုတ် ကျေးရွာအုပ်စု အုပ်ချုပ်ရေးမှူးက အုပ်ချုပ်ရေး လုပ်ငန်းများကို အထောက်အကူပြု စေရန် ရာအိမ်စုအလိုက် ရွေးချယ် သည့် ပုဒ်မ ၅ ပါ အရည်အချင်းများနှင့် ပြည့်စုံသူကို ဆိုသည်။ (၃) ကျေးရွာတာဝန်ခံဆိုသည်မှာ ကြီးကြပ်ရေးအဖွဲ့၏ သဘောတူညီချက် ဖြင့် ရပ်ကွက် သို့မဟုတ် ကျေးရွာအုပ်စု အုပ်ချုပ်ရေးမှူးက အုပ်ချုပ် ရေးလုပ်ငန်းများကို အထောက်အကူပြု စေရန် ကျေးရွာအလိုက် ရွေးချယ်ထားသည့် ပုဒ်မ ၅ ပါ အရည်အချင်းများနှင့် ပြည့်စုံသူကို ဆိုသည်။ (ဃ) အပိုဒ် ၄ အဖြစ် အောက်ပါအတိုင်း အသစ်ဖြည့်စွက်ပါသည် - ၄။ ရပ်ကွက် သို့မဟုတ် ကျေးရွာအုပ်စုအုပ်ချုပ်ရေးဥပဒေ အခန်း(၃)ခေါင်းစဉ်ကို အောက်ပါအတိုင်း အစားထိုးရမည် - အခန်း (၃) ရပ်ကွက် သို့မဟုတ် ကျေးရွာအုပ်စု အုပ်ချုပ်ရေးမှူး၊ ကျေးရွာတာဝန်ခံ၊ ရာအိမ်မှူး၊ ဆယ်အိမ်မှူးတို့တွင် ပြည့်စုံရမည့် အရည်အချင်းများ (င) အပိုဒ် ၄ ရှိ ပုဒ်မ ၅ ပုဒ်မခွဲ(ဂ)ကို မူလပြဋ္ဌာန်းချက်အတိုင်းထားရှိလို၍ ပုဒ်မ ၅ ပုဒ်မခွဲ (ဂ)နှင့် (ဃ)တို့ကိုဆိုသည့်စကားရပ်ကို ပုဒ်မ ၅ ပုဒ်မခွဲ(ဃ)ကိုဟုပြင်ဆင်ပါသည်။ (စ) အပိုဒ် ၅ အပိုဒ်ခွဲ(က)ကို အောက်ပါအတိုင်း ပြင်ဆင်ပါသည် - ၆။ (က) ပုဒ်မ ၅၊ ပုဒ်မခွဲ(င)ကို အောက်ပါအတိုင်း အစားထိုးရမည် - (င) သက်ဆိုင်ရာ ရပ်ကွက် သို့မဟုတ် ကျေးရွာအုပ်စုအတွင်း တစ်ဆက်တည်း အနည်းဆုံး ငါးနှစ်နေထိုင်လျက်ရှိသူဖြစ်ပြီး လက်ရှိတာဝန်ထမ်းဆောင်ချိန်တွင် သက်ဆိုင်ရာ ရပ်ကွက် သို့မဟုတ် ကျေးရွာအုပ်စုတွင် အမှန်တကယ်နေထိုင်မည့်သူ ဖြစ်ခြင်း၊ ခြွင်းချက်။ ဒေသခံအငြိမ်းစား ဝန်ထမ်းဖြစ်ပါက သက်ဆိုင်ရာ ရပ်ကွက် သို့မဟုတ် ကျေးရွာအုပ်စုအတွင်း နေထိုင်သည့် ကာလ ကိုလျှော့ပေါ့စဉ်းစားနိုင်သည်။ (ဆ) အပိုဒ် ၆ ကို အောက်ပါအတိုင်း ပြင်ဆင်ပါသည် - ၇။ ရပ်ကွက် သို့မဟုတ် ကျေးရွာအုပ်စု အုပ်ချုပ်ရေးဥပဒေ ပုဒ်မ ၆ ကို အောက်ပါ အတိုင်း အစားထိုးရမည် - ၆။ မြို့နယ်အုပ်ချုပ်ရေးမှူးသည် ရပ်ကွက် သို့မဟုတ် ကျေးရွာအုပ်စု အုပ်ချုပ်ရေးမှူး ရွေးချယ်ရာတွင် ကြီးကြပ်နိုင်ရေးအတွက် ရပ်ကွက် သို့မဟုတ် ကျေးရွာအုပ်စုအတွင်း နေထိုင်သူများက ရွေးချယ်ပေးသော ယင်းတာဝန်ကို ထမ်းဆောင်ရန် ဆန္ဒရှိသည့် ရပ်မိရပ်ဖငါးဦးကို ကြီးကြပ်ရေးအဖွဲ့အဖြစ်ဖွဲ့စည်းတာဝန် ပေးအပ်ရမည်။ (ဇ) အပိုဒ် ၇ ကို အောက်ပါအတိုင်းပြင်ဆင်ပါသည် - ၈။ ရပ်ကွက် သို့မဟုတ် ကျေးရွာအုပ်စုအုပ်ချုပ်ရေးဥပဒေ ပုဒ်မ ၇ ကို အောက်ပါ အတိုင်း အစားထိုးရမည်၇။ ကြီးကြပ်ရေးအဖွဲ့သည်(က) ရပ်ကွက် သို့မဟုတ် ကျေးရွာအုပ်စုအတွင်းရှိ အိမ်ထောင်စု စာရင်းများရယူ၍ သတ်မှတ်ထားသော နည်းလမ်းများနှင့်အညီ ရပ်ကွက် သို့မဟုတ် ကျေးရွာအလိုက် တစ်ဆက်တစ်စပ်တည်း အစဉ်လိုက်ဖြစ်သော ဆယ်အိမ်စု အစုအဖွဲ့နှင့် ရာအိမ်စု အစုအဖွဲ့များကို စုစည်းရမည်။ (ခ) ရပ်ကွက် သို့မဟုတ် ကျေးရွာအုပ်စုအုပ်ချုပ်ရေးမှူးအဖြစ် တာဝန် ထမ်းဆောင်လိုသူများ၏ အဆိုပြုလွှာများကို ခေါ်ယူရမည်။ (ဂ) ပုဒ်မခွဲ(ခ)အရ အဆိုပြု သူများကို ပုဒ်မ ၅ ပါ အရည်အချင်းများ နှင့် ပြည့်စုံမှုရှိ/မရှိ စိစစ်ပြီး အရည်အချင်း ပြည့်မီသူများ၏ အမည်စာရင်းကို ကြေညာရမည်။ ငြင်းပယ်ခံရသူက ကျေနပ်မှု မရှိကြောင်း ခိုင်လုံသော အထောက်အထားဖြင့် တင်ပြလာပါက ပြန်လည်သုံးသပ်ဆုံးဖြတ်နိုင်သည်။ (ဃ) ပုဒ်မခွဲ(ဂ)အရ ကြေညာထားသော အမည်စာရင်းတွင် တစ်ဦး တည်းသာရှိပါက ရပ်ကွက် သို့မဟုတ် ကျေးရွာအုပ်စု အုပ်ချုပ် ရေးမှူးရွေးချယ်ပွဲ ကျင်းပပေးရန်မလိုဘဲ ထိုပုဂ္ဂိုလ်အား ရပ်ကွက် သို့မဟုတ် ကျေးရွာအုပ်စု အုပ်ချုပ်ရေးမှူးအဖြစ် ခန့်အပ်တာဝန်ပေးနိုင်ရန် ထိုပုဂ္ဂိုလ်၏ အမည်နှင့် ကိုယ်ရေး အချက်လက်တို့ကို မြို့နယ်အုပ်ချုပ်ရေးမှူးထံ တင်ပြရမည်။ (င) ပုဒ်မခွဲ(ဂ)အရ ကြေညာထားသော အမည်စာရင်းတွင် တစ်ဦး ထက်ပိုပါက ထိုပုဂ္ဂိုလ်များထဲမှ ရပ်ကွက် သို့မဟုတ် ကျေးရွာ အုပ်စု အုပ်ချုပ်ရေးမှူးတစ်ဦးကို သက်ဆိုင်ရာ ရပ်ကွက် သို့မဟုတ် ကျေးရွာအုပ်စုတွင် နေထိုင်ကြသော အိမ်ထောင်ဦးစီး သို့မဟုတ် အသက် ၁၈ နှစ်ပြည့်ပြီးသည့် အိမ်ထောင်စု ကိုယ်စားလှယ်တစ်ဦးစီက လျှို့ဝှက်ဆန္ဒမဲပေးပြီး ရွေးချယ် စေရမည်။ ရရှိသောဆန္ဒမဲများကို ရေတွက်၍ ဆန္ဒမဲ အများ အနည်းအလိုက် အမည်စာရင်းပြုစုပြီး ကြေညာရမည်။ (စ) ပုဒ်မခွဲ(င)အရ ကြေညာသည့် အမည်စာရင်းနှင့် ကိုယ်ရေး အချက်လက်တို့ကို မြို့နယ်အုပ်ချုပ်ရေးမှူးထံ တင်ပြရမည်။ (ဈ) အမျိုးသားလွှတ်တော်၏ အသစ်ဖြည့်စွက်ချက် အပိုဒ် ၈ ကို ပယ်ဖျက်ပါသည်။ (ည) အပိုဒ် ၉ ကို အောက်ပါအတိုင်း ပြင်ဆင်ပါသည် - ၉။ ရပ်ကွက် သို့မဟုတ် ကျေးရွာအုပ်စုအုပ်ချုပ်ရေးဥပဒေ ပုဒ်မ ၈ ကို အောက်ပါ အတိုင်း အစားထိုးရမည် ၈။ (က) မြို့နယ်အုပ်ချုပ်ရေးမှူးသည် ကြီးကြပ်ရေးမှူးအဖွဲ့က ပုဒ်မ ၇ ပုဒ်ခွဲ(ဃ)အရ တင်ပြသောပုဂ္ဂိုလ်နှင့် ပုဒ်မ ၇ ပုဒ်မခွဲ(စ)အရ တင်ပြသော အမည်စာရင်းပါ ပုဂ္ဂိုလ်များထဲမှ ဆန္ဒမဲအများဆုံး ရရှိသူကို ပုဒ်မ ၅ ပါ အရည်အချင်းများနှင့် စိစစ်ပြီး ပြည့်စုံပါက ရပ်ကွက် သို့မဟုတ် ကျေးရွာအုပ်စုအုပ်ချုပ်ရေးမှူးအဖြစ် ခန့်အပ်တာဝန်ပေးရမည်။ (ခ) ရပ်ကွက် သို့မဟုတ် ကျေးရွာအုပ်စု အုပ်ချုပ်ရေးမှူးသည် ကြီးကြပ်ရေးအဖွဲ့၏ သဘောတူညီချက်ဖြင့် ဆယ်အိမ်စုအလိုက် ဆယ်အိမ်မှူးများကိုလည်းကောင်း၊ ရာအိမ်စုအလိုက် ရာအိမ်မှူး များကိုလည်းကောင်း၊ ကျေးရွာအလိုက် ကျေးရွာတာဝန်ခံများကို လည်းကောင်း ရွေးချယ်တာဝန်ပေးခန့်အပ်ရမည်။ (ဋ) အပိုဒ် ၁၂ အပိုဒ်ခွဲ(က)ကို အောက်ပါအတိုင်း ပြင်ဆင်ပါသည် - ၁၂။ (က) ပုဒ်မ ၁၃၊ ပုဒ်မခွဲ(စ)ကို အောက်ပါအတိုင်း အစားထိုးရမည် - (စ) ပြည်ထောင်စုအစိုးရ၊ သက်ဆိုင်ရာတိုင်းဒေသကြီး သို့မဟုတ် ပြည်နယ်အစိုးရ၊ နေပြည်တော်ကောင်စီနှင့် ကိုယ်ပိုင်အုပ်ချုပ် ခွင့်ရတိုင်း သို့မဟုတ် ကိုယ်ပိုင်အုပ်ချုပ်ခွင့်ရဒေသဦးစီးအဖွဲ့ တို့ကဖြစ်စေ၊ ယင်းတို့၏ တာဝန်ပေးချက်အရ အစိုးရဌာန၊ အဖွဲ့အစည်းကဖြစ်စေ ဦးစီးကျင်းပသည့် အခမ်းအနားများနှင့် ပွဲများမှအပ အခြားအခမ်းအနားများ၊ အများပြည်သူသို့ ဖျော်ဖြေသည့်ပွဲများ၊ ပြပွဲများ၊ ပြိုင်ပွဲများ၊ ရိုးရာဓလေ့အရ ပွဲများ ကျင်းပခြင်းနှင့်စပ်လျဉ်း၍ သက်ဆိုင်ရာ မြို့နယ်အုပ်ချုပ်ရေးမှူး ထံ အသိပေးတင်ပြပြီး တာဝန်ယူ၊ တာဝန်ခံကျင်းပစေခြင်း၊ (ဌ) အပိုဒ် ၁၂ အပိုဒ်ခွဲ(ခ)ကို အောက်ပါအတိုင်းပြင်ဆင် ပါသည် - ၁၂။ (ခ) ပုဒ်မ ၁၃၊ ပုဒ်မခွဲ(ဆ)ကို အောက်ပါအတိုင်း အစားထိုးရမည် - (ဆ) အခြားရပ်ကွက် သို့မဟုတ် ကျေးရွာအုပ်စုမှ ညဉ့်အိပ်ညဉ့်နေ လာရောက်တည်းခိုသော ဧည့်သည်များအတွက် ဧည့်စာရင်း တိုင်ကြားခြင်းကို လက်ခံခြင်း၊ ခွင့်ပြုခြင်း၊ ဧည့်စာရင်း စစ်ဆေး ခြင်း၊ ဧည့်စာရင်းတိုင်ကြားရန် တမင်ပျက်ကွက်လျှင် အရေးယူခြင်း။ (၃) အပိုဒ် ၁၂ အပိုဒ်ခွဲ(ဃ)ရှိ ပုဒ်မ ၁၃ ပုဒ်မခွဲ(ပ)ကို အဆိုပြုပြဌာန်းချက်အတိုင်း ထားရှိ ပါသည်။ (ပ) အပိုဒ် ၁၄ အပိုဒ်ခွဲ(ခ)ကို အောက်ပါအတိုင်း ပြင်ဆင်ပါသည် - ၁၄။ (ခ) ပုဒ်မ ၁၆၊ ပုဒ်မခွဲ(ဂ)ကို အောက်ပါအတိုင်း အစားထိုးရမည် - (ဂ) တာဝန်မှ ယာယီရပ်ဆိုင်းခံရသည့် ကာလတွင်ဖြစ်စေ၊ နုတ်ထွက် ခြင်း သို့မဟုတ် တာဝန်မှရပ်စဲခြင်း၊ ကွယ်လွန်ခြင်း သို့မဟုတ် အခြားအကြောင်းကြောင့် လစ်လပ်နေသည့် ကာလတွင်ဖြစ်စေ၊ ယာယီခွင့်ခံစား ခွင့်ပြု သည့်ကာလတွင်ဖြစ်စေ သက်ဆိုင်ရာ ရပ်ကွက် သို့မဟုတ် ကျေးရွာအုပ်စု အုပ်ချုပ်ရေးမှူး၏ တာဝန် ကို ထမ်းဆောင်ရန် မြို့နယ်အုပ်ချုပ်ရေးမှူးသည် သင့်လျော် သည့်ကျေးရွာတာဝန်ခံ သို့မဟုတ် ရာအိမ်မှူးတစ်ဦးဦးအား ယာယီတာဝန်ပေးအပ်ရမည်။ (ဏ) အမျိုးသားလွှတ်တော်၏ အတည်ပြုချက်အပိုဒ် ၁၆ ကို တည်ဆဲဥပဒေ ပုဒ်မ ၁၃ ပုဒ်မခွဲ(ဆ)နှင့် ကိုက်ညီစေရန် မူလပြဋ္ဌာန်းချက်အတိုင်း ထားရှိပါသည်။ (တ) အမျိုးသားလွှတ်တော်၏ အတည်ပြုချက်အပိုဒ် ၁၉ ကို မူလပြဋ္ဌာန်းချက်အတိုင်း ထားရှိပါသည်။ (ထ) အမျိုးသားလွှတ်တော်၏ အတည်ပြုချက်တွင် မူလပြဋ္ဌာန်းချက်အတိုင်း ဟု ဖော်ပြ ထားသည့် အဆိုပြု ပြဋ္ဌာန်းချက်အပိုဒ် ၁၅ ကို အဆိုပြု ပြဋ္ဌာန်းချက်အတိုင်း ထားရှိ ပါသည်။ (ဒ) အမျိုးသားလွှတ်တော်၏ အတည်ပြုချက်အပိုဒ် ၂၀ ရှိ ပုဒ်မ ၂၇ သည် ပုဒ်မ ၁၇ ကို အမျိုးသားလွှတ်တော်၏ အတည်ပြုချက် အပိုဒ် ၁၂ တွင် ပယ်ဖျက်ခဲ့သဖြင့် အမျိုးသားလွှတ်တော်၏ အတည်ပြုချက် အပိုဒ် ၂၀ တွင် ပုဒ်မ ၁၇ အတွက် ပြစ်ဒဏ်ကို ချန်လပ်လို၍ ပြင်ဆင်ခြင်းဖြစ်ပါသည်။ သို့သော် ယခု ဥပဒေကြမ်း ကော်မတီ၏ စိစစ်ချက်တွင် အပိုဒ် ၁၇ ကို မူလပြဋ္ဌာန်းချက်အတိုင်းထားရှိပြီး ဖြစ်သဖြင့် အပိုဒ် ၁၇ အတွက် ပြစ်ဒဏ်ကို ပြန်လည်ထည့်သွင်းပေးရမည်ဖြစ်ခြင်း ကြောင့် အမျိုးသားလွှတ်တော်၏ အတည်ပြုချက် အပိုဒ် ၂၀ အရ ပြင်ဆင်ခြင်း မပြုဘဲ မူလပြဋ္ဌာန်းချက်အတိုင်း ထားရှိပါသည်။ (ဓ) အပိုဒ် ၁၀ တွင် ပုဒ်မ ၁၃ ပုဒ်မခွဲ(ဆ)ကို ပြင်ဆင်ရေးသား၍ ပြန်လည်ထည့်သွင်း ခဲ့ပြီးဖြစ်သဖြင့် ပုဒ်မ ၃၃ ကို ဆက်လက်ထားရှိရန် လိုအပ်လာမည်ဖြစ်သဖြင့် မူလ ပြဋ္ဌာန်းချက်အတိုင်း ထားရှိလို၍ ယခု ပြင်ဆင်သည့် ဥပဒေတွင် အမျိုးသား လွှတ်တော်၏ အတည်ပြုချက် အပိုဒ် ၂၁ ကို လက်ခံခြင်းမပြုဘဲ မူလပြဋ္ဌာန်းချက် အတိုင်း ထားရှိပါသည်။ (န) အမျိုးသားလွှတ်တော်၏ အသစ်ဖြည့်စွက်ချက် အပိုဒ် ၂၂ တွင် ဖော်ပြထားသည့် ပုဒ်မ ၃၄-က ပါ ဖော်ပြချက်များကို ယခုပြင်ဆင်သည့် ဥပဒေ အပိုဒ် ၃ ရှိ ပုဒ်မ ၂ ပုဒ်မခွဲ (ဋ)၊ (ဌ)နှင့် (၃)တို့တွင် ပြည့်စုံစွာဖော်ပြပြီးဖြစ်၍ ယခုပြင်ဆင်သည့် ဥပဒေတွင် ပယ်ဖျက်ရခြင်း ဖြစ်ပါသည်။ ၄။ သို့ဖြစ်ပါ၍ ရပ်ကွက် သို့မဟုတ် ကျေးရွာအုပ်စုအုပ်ချုပ်ရေးဥပဒေကို ပြင်ဆင်သည့် ဥပဒေကြမ်းကို လွှတ်တော်က အတည်ပြု ပေးနိုင်ပါရန် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာ နည်းဥပဒေ ၆၁ အရ စိစစ်ခဲ့ပြီး နည်းဥပဒေ ၆၃ နှင့်အညီ လွှတ်တော်သို့ အစီရင်ခံ တင်ပြအပ်ပါသည်။ ဥက္ကဋ္ဌ၊ ဥပဒေကြမ်းကော်မတီ၊
<speech type='speaker'>
လွှတ်တော်ကိုယ်စားလှယ်များခင်ဗျား။ ရပ်ကွက် သို့မဟုတ် ကျေးရွာအုပ်စု အုပ်ချုပ်ရေးဥပဒေကို တတိယအကြိမ် ပြင်ဆင်သည့်ဥပဒေကြမ်းနှင့်စပ်လျဉ်းပြီး ပြင်ဆင်ချက်အဆို တင်သွင်းဆွေးနွေးလိုသူများသည် ပြင်ဆင်လိုသည့် ဥပဒေကြမ်း၏ အပိုဒ်၊ အပိုဒ်ခွဲ၊ အကြောင်းအရာကို တိတိကျကျဖော်ပြ၍ ၂၉-၇-၂၀၁၆ (သောကြာနေ့)နောက်ဆုံးထားပြီး ပြည်သူ့လွှတ်တော်ရုံး၊ ညွှန်ကြားရေးမှူးချုပ်ထံ အမည်စာရင်းတင်သွင်းရန်ဖြစ်ကြောင်း အသိပေးကြေညာပါတယ်။
</speech>
</bill></BillSection>
</discussion><postface>
<title>ဒုတိယအကြိမ် ပြည်သူ့လွှတ်တော် ဒုတိယပုံမှန်အစည်းအဝေး တတိယနေ့ရပ်နားကြောင်းနှင့် အစည်းအဝေး စတုတ္ထနေ့ ဆက်လက်ကျင်းပမည့်နေ့ရက်နှင့်အချိန်ကို ကြေညာခြင်း</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်သူ့လွှတ်တော် ဒုတိယပုံမှန်အစည်းအဝေး တတိယနေ့ ရပ်နားပါမယ်။ ဒုတိယအကြိမ် ပြည်သူ့လွှတ်တော် ဒုတိယ ပုံမှန်အစည်းအဝေး စတုတ္ထနေ့ကို ၂၀၁၆ ခုနှစ်၊ ဇူလိုင်လ ၂၉ ရက် (သောကြာနေ့) နံနက် ၁၀း၀၀ နာရီ အချိန်မှာ ဆက်လက်ကျင်းပမှာဖြစ်ကြောင်းနှင့် ယနေ့ အစည်းအဝေးပြီးဆုံးကြောင်း ကြေညာပါတယ်။ (ဩဘာသံများ)
</speech>
</postface>
</transcript>
</doc>