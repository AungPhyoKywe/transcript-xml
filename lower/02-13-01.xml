<doc>
<docinfo>
<docno>02-13-01.xml</docno>
<term value='02'>ဒုတိယအကြိမ်</term>
<session value='13' />
<sittingday value='01' />

<legislature value='lower'>ပြည်သူ့လွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး ပထမနေ့မှတ်တမ်း</title>
<date value='15-07-2019'>၁၃၈၁ ခုနှစ်၊ ဝါဆိုလဆန်း ၁၄ ရက် (၂၀၁၉ ခုနှစ်၊ ဇူလိုင်လ ၁၅ ရက်) (တနင်္လာနေ့)</date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ဒုတိယအကြိမ် ပြည်သူ့လွှတ်တော် (၁၃) ကြိမ်မြောက်ပုံမှန်အစည်းအဝေး ပထမနေ့ကို နံနက် ၁၀ နာရီအချိန်၌ စတင်ကျင်းပပါသည်။ ပြည်သူ့လွှတ်တော်အစည်းအဝေးကို ကြီးကြပ်ကွပ်ကဲသူအဖြစ် ပြည်သူ့လွှတ်တော်ဥက္ကဋ္ဌ ဦးတီခွန်မြတ်က ဆောင်ရွက်ပြီး၊ အခမ်းအနားမှူးအဖြစ် ဦးတင်ဝင်းအောင်၊ ညွှန်ကြားရေးမှူးချုပ်၊ ပြည်သူ့လွှတ်တော်ရုံးက ဆောင်ရွက်ပါသည်။</p>
<speech type='mc'>လေးစားအပ်ပါသော ပြည်သူ့လွှတ်တော်ကိုယ်စားလှယ်များနှင့် ဧည့်သည်တော်များခင်ဗျား။ ယခုအချိန်ကစပြီး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်သူ့လွှတ်တော် (၁၃) ကြိမ်မြောက်ပုံမှန်အစည်းအဝေး ပထမနေ့အစီအစဉ် စတင်ပါတော့မယ်။ ဒုတိယအကြိမ် ပြည်သူ့လွှတ်တော် (၁၃) ကြိမ်မြောက်ပုံမှန်အစည်းအဝေးမှာ ပြည်သူ့လွှတ်တော်ရုံး၊ ညွှန်ကြားရေးမှူးချုပ် ကျွန်တော် ဦးတင်ဝင်းအောင်က အခမ်းအနားမှူးအဖြစ် ဆောင်ရွက်မှာ ဖြစ်ပါတယ်</speech>
<title>ပြည်သူ့လွှတ်တော်ဥက္ကဋ္ဌနေရာယူခြင်း</title>
<speech type='mc'>ပြည်သူ့လွှတ်တော်ဥက္ကဋ္ဌ ကြွရောက်လာပါပြီခင်ဗျား။</speech>
<p>ပြည်သူ့လွှတ်တော်ဥက္ကဋ္ဌသည် ဥက္ကဋ္ဌအတွက်သတ်မှတ်ထားသည့် စင်မြင့်ပေါ်သို့ ကြွရောက် နေရာယူပါသည်။</p>
<speech type='speaker'>အားလုံးမင်္ဂလာပါခင်ဗျာ။ကိုယ်စားလှယ်များ။ ။မင်္ဂလာပါ</speech>
<speech type='mc'>အားလုံးထိုင်နိုင်ပါပြီခင်ဗျာ။</speech>
<title>တပ်မတော်သား ပြည်သူ့လွှတ်တော်ကိုယ်စားလှယ်လေးဦး ကတိသစ္စာပြုခြင်းနှင့်ကတိသစ္စာပြုလွှာပေါ်တွင် လက်မှတ်ရေးထိုးခြင်း</title>
<speech type='speaker'>လွှတ်တော်ကိုယ်စားလှယ်များခင်ဗျား။ ပြည်ထောင်စုရွေးကောက်ပွဲကော်မရှင် ၏ ၂၀၁၉ ခုနှစ်၊ ဇူလိုင်လ ၈ ရက် ရက်စွဲပါကြေညာချက်အမှတ်(၁၀၉/၂၀၁၉)အရ တပ်မတော်သား ပြည်သူ့လွှတ်တော်ကိုယ်စားလှယ်သုံးဦးနှင့် ၂၀၁၉ ခုနှစ်၊ ဇူလိုင်လ ၁၁ ရက် ရက်စွဲပါကြေညာချက် အမှတ်(၁၁၆/၂၀၁၉)အရ တပ်မတော်သား ပြည်သူ့လွှတ်တော်ကိုယ်စားလှယ်တစ်ဦး စုစုပေါင်းလေးဦး အစားထိုးပြောင်းလဲထားတာရှိပါတယ်။ ဒါ့ကြောင့် တပ်မတော်သား ပြည်သူ့လွှတ်တော်ကိုယ်စားလှယ် လေးဦးအနေဖြင့် ၂၀၁၂ ခုနှစ်၊ ပြည်သူ့လွှတ်တော်ဆိုင်ရာဥပဒေပုဒ်မ ၈ ပုဒ်မခွဲ(ခ)အရ ဥက္ကဋ္ဌ ရှေ့မှောက်မှာ ကတိသစ္စာပြုပြီး လက်မှတ်ရေးထိုးရမှာဖြစ်ပါတယ်။ ယခု ကတိသစ္စာပြုရမယ့် ကိုယ်စားလှယ်များ မိမိစားပွဲပေါ်ရှိ ကတိသစ္စာပြုလွှာများကိုယူဆောင်ပြီး စင်မြင့်ရှေ့ သတ်မှတ်ထားတဲ့ နေရာမှာ နေရာယူပေးရန် ဖြစ်ပါတယ်။ ကျွန်တော်က ကတိသစ္စာကိုတိုင်ပေးတဲ့အခါ တပ်မတော်သား ပြည်သူ့လွှတ်တော်ကိုယ်စားလှယ်လေးဦးက လိုက်ဆိုဖို့ ဖြစ်ပါတယ်။ ကွက်လပ်နေရာမှာ မိမိတို့ရဲ့ အမည်ကို ထည့်သွင်းရွတ်ဆိုရန် ဖြစ်ပါတယ်။ ယခု ကတိသစ္စာပြုပါမယ်။ အစည်းအဝေးခန်းမအတွင်းရှိ ပုဂ္ဂိုလ်များအားလုံး မတ်တပ်ရပ်ပေးကြဖို့ ဖြစ်ပါတယ်။ ကတိသစ္စာပြုရန် အသင့်ဖြစ်စေလိုပါတယ်။ Iဥက္ကဋ္ဌက အောက်ပါအတိုင်း ကတိသစ္စာကိုတိုင်ပေး၍ တပ်မတော်သားကိုယ်စားလှယ်လေးဦးက ကတိသစ္စာပြုပါသည်။ “ကျွန်ုပ်----သည် ပြည်သူ့လွှတ်တော်ကိုယ်စားလှယ်အဖြစ် ရွေးချယ်ခံရပြီးဖြစ်သဖြင့် နိုင်ငံတော်ဖွဲ့စည်းပုံအခြေခံဥပဒေကို ထိန်းသိမ်းကာကွယ်စောင့်ရှောက်ပြီး နိုင်ငံတော်၏ ဥပဒေများကို လည်းလိုက်နာပါမည်။ ပြည်ထောင်စုသမ္မတမြန်မာနိုင်ငံတော်နှင့် နိုင်ငံသားများအပေါ် သစ္စာစောင့်သိ ရိုသေပါမည်။ ပြည်ထောင်စုမပြိုကွဲရေး၊ တိုင်းရင်းသားစည်းလုံးညီညွတ်မှုမပြိုကွဲရေး၊ အချုပ်အခြာ အာဏာတည်တံ့ခိုင်မြဲရေးတို့ကို ထာဝစဉ်ဦးထိပ်ပန်ဆင်ဆောင်ရွက်ပါမည်။ ထို့အပြင် ယခု ကျွန်ုပ် ထမ်းဆောင်မည်ဖြစ်သော တာဝန်ဝတ္တရားများကို ဖြောင့်မတ်မှန်ကန်စွာဆောင်ရွက်မည်ဟု လေးနက် တည်ကြည်စွာ ကတိသစ္စာပြုပါသည်။</speech>
<speech type='speaker'>အားလုံးထိုင်နိုင်ကြပါပြီ</speech>
<speech type='speaker'>တပ်မတော်သား ပြည်သူ့လွှတ်တော်ကိုယ်စားလှယ်လေးဦးသည် ဥက္ကဋ္ဌ၏ ရှေ့မှောက်တွင် ကတိသစ္စာပြု လွှာပေါ်၌ မိမိရဲ့ အမည်၊ ရာထူးကိုရေးသား၍ လက်မှတ်ရေးထိုးပြီး အစည်းအဝေးအပြီးမှာ ပြည်သူ့လွှတ်တော်ရုံးသို့ ကတိသစ္စာပြု လွှာကို အပ်နှံကြရန် ဖြစ်ပါတယ်။ ယခု ကတိသစ္စာပြုပြီးသည့် ကိုယ်စားလှယ်လေးဦးသည် မိမိတို့အတွက် သတ်မှတ်ထားသည့်နေရာသို့ ပြန်လည်နေရာယူကြရန် ဖြစ်ပါတယ်</speech>
<p>ကတိသစ္စာပြု သည့် တပ်မတော်သား ပြည်သူ့လွှတ်တော်ကိုယ်စားလှယ်လေးဦး၏ အမည်စာရင်း အား နောက်ဆက်တွဲ(က)အဖြစ် ဖော်ပြအပ်ပါသည်။</p>
<title>ပြည်သူ့လွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type='speaker'>အစီအစဉ် ၃ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယအကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး ပထမနေ့မှာ ပြည်သူ့လွှတ်တော် လွှတ်တော်အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်သူ့လွှတ်တော်ကိုယ်စားလှယ် ၄၃၃ ဦးရှိသည့်အနက် ၄၁၁ ဦး တက်ရောက် ပါတယ်။ အစည်းအဝေးသို့ တက်ရောက်ခွင့်ရှိသူဦးရေ စုစုပေါင်းရဲ့ ၉၄.၉၂ ရာခိုင်နှုန်းရှိတဲ့အတွက် အစည်းအဝေးအထမြောက်ကြောင်းနှင့် စတင်ကျင်းပကြောင်း ကြေညာပါတယ်။ (ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type='speaker'>အစီအစဉ် ၄ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အစီအစဉ် များကို ကြို တင်ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်</speech>
<leave><title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type='speaker'>အစီအစဉ် ၅ ဖြစ်ပါတယ်။ ယခု အစည်းအဝေးမတက်ရောက်နိုင်တဲ့ လွှတ်တော်ကိုယ်စားလှယ်များအတွက် ခွင့်ပန်ကြားရန် ဖြစ်ပါတယ်</speech>
<speech><mp id='309'>ဒေါက်တာလှမိုး(အတွင်းရေးမှူး၊ လွှတ်တော်အခွင့်အရေးကော်မတီ)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ယနေ့ ၂၀၁၉ ခုနှစ်၊ ဇူလိုင်လ ၁၅ ရက်နေ့ ဒုတိယအကြိမ် ပြည်သူ့လွှတ်တော် (၁၃) ကြိမ်မြောက်ပုံမှန်အစည်းအဝေး ပထမနေ့သို့ မတက်ရောက်နိုင်ပါသဖြင့် ခွင့်ပန် ကြားသူ လွှတ်တော်ကိုယ်စားလှယ်များ၏ကိုယ်စား ပြည်သူ့လွှတ်တော် လွှတ်တော်အခွင့်အရေး ကော်မတီအတွင်းရေးမှူး ကျွန်တော် ဒေါက်တာလှမိုး၊ အောင်မြေသာစံမဲဆန္ဒနယ်က ကိုယ်စား ခွင့်ပန်ကြားသွားမှာ ဖြစ်ပါတယ်။ ပြည်သူ့လွှတ်တော်မှာ ယနေ့တက်ရောက်ခွင့်ရှိသော ကိုယ်စားလှယ် ၄၃၃ ဦးရှိပြီး တက်ရောက်သူကိုယ်စားလှယ် ၄၁၁ ဦးရှိကာ ယနေ့ခွင့်ပန်ကြားသူ ၂၂ ဦးရှိပါတယ်။ ခွင့်ပန်ကြားသူများကတော့(၁) ရွှေဘိုမဲဆန္ဒနယ်မှ ဒေါက်တာဒေါ်အေဇင်လတ် အစည်းအဝေးပြီးဆုံးသည်ထိ၊ (၂) ရေးမဲဆန္ဒနယ်မှ ဒေါက်တာအောင်ထွန်းခိုင်(ခ) ဦးချိန်ဝင်း ခွင့် ၁ ရက်၊ (၃) ရမ်းဗြဲမဲဆန္ဒနယ်မှ ဦးကျော်ရွှေ ခွင့် ၁ ရက်၊ (၄) ကလေးမဲဆန္ဒနယ်မှ ဒေါ်အေးအေးမူ(ခ)ဒေါ်ရှားမီး ခွင့် ၁ ရက်၊ (၅) တီးတိန်မဲဆန္ဒနယ်မှ ဦးကျင့်ရှင်းထန် ခွင့် ၄ ရက်၊ (၆) သနပ်ပင်မဲဆန္ဒနယ်မှ ဦးမြင့်ဦး ခွင့် ၁ ရက်၊ (၇) မိုးညို မဲဆန္ဒနယ်မှ ဦးကျော်မျိုးမင်း ခွင့် ၁ ရက်၊ (၈) လပွတ္တာမဲဆန္ဒနယ်မှ ဒေါက်တာအေးကြူ၊ အစည်းအဝေးပြီးဆုံးသည်ထိ၊ (၉) အမ်းမဲဆန္ဒနယ်မှ ဒေါက်တာအေးမောင် အစည်းအဝေးပြီးဆုံးသည်ထိ၊ (၁၀) ကွန်ဟိန်းမဲဆန္ဒနယ်မှ ဒေါ်နန်းခင်စော ခွင့် ၄ ရက်၊ (၁၁) မက်မန်းမဲဆန္ဒနယ်မှ ဦးတင်အေး ခွင့် ၁ ရက်၊ (၁၂) ပုဏ္ဏားကျွန်းမဲဆန္ဒနယ်မှ ဦးဦးထွန်းမောင် ခွင့် ၁ ရက်၊ (၁၃) ဇေယျာသီရိမဲဆန္ဒနယ်မှ ဦးလှဌေးဝင်း ခွင့် ၁ ရက်၊ (၁၄) မိုးကောင်းမဲဆန္ဒနယ်မှ ဦးဝင်းနိုင် ခွင့် ၁ ရက်၊ (၁၅) နန်းယွန်းမဲဆန္ဒနယ်မှ ဦးဝင်းလှ ခွင့် ၁ ရက်၊ (၁၆) ခေါင်လန်ဖူးမဲဆန္ဒနယ်မှ ဦးအာမိုးဆီ ခွင့် ၁ ရက်၊ (၁၇) ဘောလခဲမဲဆန္ဒနယ်မှ ဦးအေးမောင် ခွင့် ၄ ရက်၊ (၁၈) လင်းခေးမဲဆန္ဒနယ်မှ ဦးစိုင်းဘသိန်း ခွင့် ၃ ရက်၊ (၁၉) မိုင်းကိုင်မဲဆန္ဒနယ်မှ ဦးစိုင်းဆိုင်မိုင်း ခွင့် ၄ ရက်၊ (၂၀) ဟိုပုန်းမဲဆန္ဒနယ်မှ ဦးခွန်အောင်ကျော် ခွင့် ၁ ရက်၊ (၂၁) မိုင်းပျဉ်းမဲဆန္ဒနယ်မှ ဦးစိုင်းထွန်းစိန် ခွင့် ၄ ရက်နှင့် (၂၂) ဆီဆိုင်မဲဆန္ဒနယ်မှ ဦးခွန်သန်းထူး ခွင့် ၁ ရက်တို့ဖြစ်ကြပါတယ်။ ခွင့်မဲ့ပျက်ကွက်သူ မရှိပါကြောင်းနှင့် အထက်ပါကိုယ်စားလှယ်များ၏ ခွင့်ပန်ကြားမှုအား ခွင့်အဖြစ်ခွင့်ပြု ပေးပါရန် လေးစားစွာဖြင့် ပန်ကြားအပ်ပါတယ်ခင်ဗျား။</speech>
<speech type='speaker'>သဘောတူခွင့်ပန်ကြားသူအားလုံးကို ခွင့်ပြုပါတယ်။</speech>
<title>ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကိုမှတ်တမ်းတင်ခြင်း</title>
<speech type='speaker'>လွှတ်တော်ကိုယ်စားလှယ်များခင်ဗျား။ ဒီကနေ့ အစည်းအဝေးမှာ တက်ရောက်ခွင့်ရှိတဲ့ လွှတ်တော်ကိုယ်စားလှယ် ၄၃၃ ဦးရှိပြီး ယနေ့ ခွင့်ပန်ကြား၍ လွှတ်တော်က ခွင့်ပြုထားသူ ၂၂ ဦး ဖြစ်ပါတယ်။ ခွင့်မဲ့ပျက်ကွက်သူမရှိပါ။ ယခုလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို လွှတ်တော်ရဲ့ အတည်ပြုချက်ရယူပါမယ်။ ပြည်သူ့ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အတည်ပြု မှတ်တမ်းတင်ရန် လွှတ်တော်က သဘောတူပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</p>
<speech type='speaker'>လွှတ်တော်က သဘောတူတဲ့အတွက် ကိုယ်စားလှယ်များ အစည်းအဝေး တက်ရောက်မှုအခြေအနေကို အတည်ပြုမှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</leave></preface>
<discussion>
<title>ပြည်သူ့လွှတ်တော် ဥက္ကဋ္ဌက ကြိုဆိုနှုတ်ခွန်းဆက်စကား ပြောကြားခြင်း</title>
<speech type='speaker'>အစီအစဉ် ၆ ဖြစ်ပါတယ်။ ပြည်သူ့လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်သူ့လွှတ်တော် (၁၃) ကြိမ်မြောက်ပုံမှန်အစည်းအဝေးကို တက်ရောက်လာကြတဲ့ လွှတ်တော်ကိုယ်စားလှယ်များအားလုံး မင်္ဂလာအပေါင်းနှင့်ပြည့်စုံကြပါစေကြောင်းနှင့် နိုင်ငံတော်နှင့် နိုင်ငံသားများအကျိုးကို ဆက်လက်သယ်ပိုးထမ်းရွက်နိုင်ကြပါစေကြောင်း ဆုတောင်းအပ်ပါတယ်။ ဒီနေ့စတင်ကျင်းပတဲ့ (၁၃) ကြိမ်မြောက်ပုံမှန်အစည်းအဝေးကာလအတွင်းမှာ ဆွေးနွေးကြရမယ့် ဥပဒေကြမ်း ၁၄ ခုရှိပါတယ်။ အဆိုများအနေနဲ့ (၁၂) ကြိမ်မြောက်ပုံမှန်အစည်းအဝေးကာလအတွင်းမှာ တင်သွင်းခဲ့ပြီး ဆွေးနွေးရန်ကျန်ရှိအဆို ၃ ခုနှင့် ယခုအသင့်ဖြစ်အဆို ၁၂ ခုရှိတဲ့အတွက် ဆွေးနွေးရန် အဆိုစုစုပေါင်း ၁၅ ခုရှိပါတယ်။ အသင့်ဖြစ်ကြယ်ပွင့်ပြမေးခွန်း ၁၀၉ ခုရှိပါတယ်။ ယခင်အကြိမ်များက ကျန်ရှိခဲ့တဲ့ ကြယ်ပွင့်ပြမေးခွန်း ၂၂၀ ခုရှိတဲ့အနက် မေးခွန်း ၁၁၅ ခုကို ယခု အစည်းအဝေးကာလ အတွင်းမှာလျာထားပြီး မေးခွန်း ၁၁၅ ခုကို စာဖြေဖြင့်ဆောင်ရွက်ထားပြီးဖြစ်ပါတယ် ပြည်သူ့လွှတ်တော်ကိုယ်စားလှယ်များခင်ဗျား။ လွှတ်တော်များရဲ့ အဓိကတာဝန်ဟာ ဥပဒေပြုရေး တာဝန်(Legislation) ပဲဖြစ်ပါတယ်။ မိမိတို့ပြည်သူတွေအတွက် ဒီမိုကရေစီစံနှုန်းနှင့်ကိုက်ညီတဲ့ ဥပဒေများကို ရေးဆွဲပြဋ္ဌာန်းပေးကြရမှာဖြစ်ပါတယ်။ ဒုတိယတာဝန်ဖြစ်တဲ့ စောင့်ကြည့်ထိန်းညှိခြင်း (Over site)တာဝန်ကိုလည်း ဥပဒေ၊ နည်းဥပဒေများနှင့်အညီ စနစ်တကျဆောင်ရွက်ကြရမှာဖြစ်ပါ တယ်။ ဒီလိုဆောင်ရွက်တဲ့အခါ လွှတ်တော်ကိုယ်စားလှယ်များရဲ့ တာဝန်နဲ့လုပ်ပိုင်ခွင့်ကိုကျော်လွန်ပြီး ဝင်ရောက်စွက်ဖက်တဲ့ပုံစံမျိုးမဖြစ်စေဖို့ အထူးသတိပြု ကြရမှာဖြစ်ပါတယ်။ တတိယတာဝန်ဖြစ်တဲ့ ကိုယ်စားပြုခြင်း (Representation) တာဝန်ကိုလည်း ကျေပွန်စွာထမ်းဆောင်နိုင်ကြပြီး သက်ဆိုင်ရာ မဲဆန္ဒနယ်အတွက်သာမက ပြည်သူလူထုတစ်ရပ်လုံး အကျိုးစီးပွားဖွံ့ဖြိုးတိုးတက်အောင် ကြံဆောင် နိုင်ကြတဲ့ လွှတ်တော်ကိုယ်စားလှယ်များဖြစ်စေဖို့ တိုက်တွန်းအပ်ပါတယ်။ ပြည်သူ့လွှတ်တော်ကိုယ်စားလှယ်များခင်ဗျား။ ဒီကနေ့ နိုင်ငံတကာအခြေအနေကို လေ့လာ အကဲခတ်ကြည့်မယ်ဆိုရင်လည်း နိုင်ငံ၏ရည်မှန်းချက် အပြောင်းအလဲတွေနဲ့အတူ မူဝါဒအပြောင်း အလဲတွေကို တွေ့မြင်ကြရမှာဖြစ်ပါတယ်။ အမြဲတမ်းရန်သူ၊ အမြဲတမ်းမိတ်ဆွေဆိုတာမရှိ ကိုယ်ကျိုး စီးပွားသာရှိသည်ဆိုသည့်စကားအတိုင်း ၎င်းတို့နိုင်ငံရဲ့ အကျိုးစီးပွားကို အဓိကဦးစားပေး ဆောင်ရွက် ကြတာကို တွေ့ကြရမှာဖြစ်ပါတယ်။ မိမိတို့အနေနဲ့လည်း ကမ္ဘာ့ရေစီးကြောင်းမှာလိုက်ပါ ပြောင်းလဲ တိုးတက်နိုင်တဲ့နိုင်ငံအဖြစ် ဖန်တီးပုံဖော်သွားကြရမှာဖြစ်ပါတယ်။ ဒီလိုဆောင်ရွက်တဲ့အခါ အဓိက ကြုံတွေ့နေရတဲ့အခက်အခဲကတော့ ပြည်တွင်းငြိမ်းချမ်းရေးရရှိဖို့ပဲ ဖြစ်ပါတယ်။ ဒီမိုကရေစီ ဖက်ဒရယ် ပြည်ထောင်စုတည်ထောင်နိုင်ဖို့အတွက် ထာဝရငြိမ်းချမ်းရေးရရှိရေးဟာ အရေးအကြီးဆုံး မှတ်တိုင် တစ်ခုဖြစ်နေပါတယ်။ ဒီမိုကရေစီအခြေခံတဲ့ ဖက်ဒရယ်မူတွေရရှိဖို့ မိမိတို့အားလုံးဝိုင်းဝန်းပံ့ပိုးပေး ကြရမှာဖြစ်ပါတယ်။ ငြိမ်းချမ်းရေးလုပ်ငန်းစဉ်တွေအောင်မြင်မှသာ မိမိတို့ရဲ့ နောင်လာ နောက်သား မျိုးဆက်သစ်တွေကို ကောင်းမွန်တဲ့အမွေထားခဲ့ပေးနိုင်မှာဖြစ်ပါတယ်။ ဒါကြောင့် မိမိတို့ ပြည်သူ့ ကိုယ်စားလှယ်များဟာ ပြည်တွင်းငြိမ်းချမ်းရေးရရှိနိုင်ဖို့အတွက် ပြည်သူများနှင့်အတူ ကျရာအခန်း ကဏ္ဍမှာ ပါဝင်ဆောင်ရွက်ဖို့ လိုအပ်လာပြီဖြစ်ကြောင်း တိုက်တွန်းပြောကြားရင်း ကြိုဆိုနှုတ်ခွန်း ဆက်သလိုက်ပါတယ်။ အားလုံးကိုကျေးဇူးတင်ပါတယ်။(ဩဘာသံများ)</speech>
<title>ဒုတိယအကြိမ် ပြည်သူ့လွှတ်တော် (၁၂)ကြိမ်မြောက်ပုံမှန်အစည်းအဝေးနှင့် (၁၃)ကြိမ်မြောက် ပုံမှန်အစည်းအဝေးကြားကာလအတွင်း ပြည်သူ့လွှတ်တော်ဥက္ကဋ္ဌနှင့် ပြည်သူ့လွှတ်တော် ကိုယ်စားလှယ်များ၏ ပြည်ပခရီးစဉ်များနှင့်စပ်လျဉ်း၍ ဆောင်ရွက်ချက်များအား ပြည်သူ့လွှတ်တော်သို့ အသိပေးတင်ပြခြင်းနှင့် မှတ်တမ်းတင်ခြင်း</title>
<speech type='speaker'>သဘောတူအစီအစဉ် ၇ ဖြစ်ပါတယ်။ ပြည်သူ့လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်သူ့လွှတ်တော် (၁၂) ကြိမ်မြောက်ပုံမှန်အစည်းအဝေးနှင့် (၁၃) ကြိမ်မြောက်ပုံမှန် အစည်းအဝေးကြားကာလအတွင်း ပြည်သူ့လွှတ်တော်ဥက္ကဋ္ဌနှင့် ပြည်သူ့လွှတ်တော်ကိုယ်စားလှယ်များ အနေဖြင့် အောက်ပါပြည်ပခရီးစဉ်များကိုသွားရောက်ခဲ့ပါတယ်။ ခရီးစဉ်များကတော့(က) ပြည်သူ့လွှတ်တော်ဥက္ကဋ္ဌ ဦးတီခွန်မြတ် ခေါင်းဆောင်သော မြန်မာကိုယ်စားလှယ်အဖွဲ့၏ ၂၁-၆-၂၀၁၉ မှ ၂၃-၆-၂၀၁၉ ရက်နေ့အထိ ထိုင်းနိုင်ငံ(၃၄)ကြိမ်မြောက် အာဆီယံထိပ်သီး အစည်းအဝေးကာလအတွင်းကျင်းပသည့် ASEAN-AIPA Interface အစည်းအဝေးသို့သွားရောက် ခဲ့သည့်ခရီးစဉ်၊ (ခ) ပြည်သူ့လွှတ်တော်ကိုယ်စားလှယ် ဦးမြင့်သိန်း၊ ဝက်လက်မဲဆန္ဒနယ် ခေါင်းဆောင်ပြီး အမျိုးသားလွှတ်တော်ကိုယ်စားလှယ် ဦးလှဆန်း ပါဝင်တဲ့အဖွဲ့၏ ၁၀-၆-၂၀၁၉ မှ ၂၁-၆-၂၀၁၉ ရက်နေ့အထိ ဆွစ်ဇာလန်နိုင်ငံ (၁၀၈) ကြိမ်မြောက်အပြည်ပြည်ဆိုင်ရာအလုပ်သမားညီလာခံသို့ သွားရောက်ခဲ့သည့်ခရီးစဉ်၊ (ဂ) ပြည်သူ့လွှတ်တော်ကိုယ်စားလှယ် ဦးခင်အေး၊ နတ်တလင်းမဲဆန္ဒနယ် ခေါင်းဆောင်သော မြန်မာကိုယ်စားလှယ်အဖွဲ့၏ ၁၁-၆-၂၀၁၉ မှ ၁၃-၆-၂၀၁၉ ရက်နေ့အထိ စင်ကာပူသမ္မတနိုင်ငံ RSISWTO Parliamentarian Workshop on International Trade 2019 2 93:69o was ခရီးစဉ်၊ (ဃ) ပြည်သူ့လွှတ်တော်ကိုယ်စားလှယ် ဒေါက်တာလှမိုး၊ အောင်မြေသာစံမဲဆန္ဒနယ် ခေါင်းဆောင်သော မြန်မာကိုယ်စားလှယ်အဖွဲ့၏ ၁၁-၆-၂၀၁၉ မှ ၁၄-၆-၂၀၁၉ ရက်နေ့အထိ တရုတ် Gasabonęćc 7th China South and Southeast Asia Think Tank Forum 38. 393:Copos ခဲ့သည့်ခရီးစဉ်၊ (င) ပြည်သူ့လွှတ်တော်ကိုယ်စားလှယ် ဦးဇော်သိန်း၊ ဝါးခယ်မမဲဆန္ဒနယ် ခေါင်းဆောင်သော မြန်မာကိုယ်စားလှယ်အဖွဲ့၏ ၁၆-၆-၂၀၁၉ မှ ၁၉-၆-၂၀၁၉ ရက်နေ့အထိ မလေးရှားနိုင်ငံ 1of AIPA Caucus Meeting သို့ သွားရောက်ခဲ့သည့်ခရီးစဉ်၊ (စ) ပြည်သူ့လွှတ်တော်ကိုယ်စားလှယ် ဒေါက်တာစိုးမိုးသူ၊ မြောင်းမြမဲဆန္ဒနယ်၏ ၁၇-၆၂၀၁၉ မှ ၂၁-၆-၂၀၁၉ ရက်နေ့အထိ အီတလီနိုင်ငံ statelessness Course နိုင်ငံမဲ့ဖြစ်မှုဆိုင်ရာ သင်တန်းသို့ သွားရောက်ခဲ့သည့်ခရီးစဉ်၊ (ဆ) ပြည်သူ့လွှတ်တော်ကိုယ်စားလှယ် ဒေါက်တာဝေဖြိုးအောင်၊ သာကေတမဲဆန္ဒနယ်၏ ၂၄၆-၂၀၁၉ မှ ၂၈-၆-၂၀၁၉ ရက်နေ့အထိ ဗီယက်နမ်နိုင်ငံ 14h Southeast and Northeast Asia Seminar on International Humanitarian Law (IHL) 8. 33:6spošệwasai:ogi (ဇ) ရခိုင်ပြည်နယ်ဝန်ကြီးချုပ် ဦးညီပု ခေါင်းဆောင်ပြီး ပြည်သူ့လွှတ်တော်ကိုယ်စားလှယ် သုံးဦး၊ အမျိုးသားလွှတ်တော်ကိုယ်စားလှယ် ငါးဦးပါဝင်သည့် မြန်မာကိုယ်စားလှယ်အဖွဲ့၏ ၁-၇၂၀၁၉ မှ ၁၂-၇-၂၀၁၉ ရက်နေ့အထိ ဗီယက်နမ်နိုင်ငံသို့ လေ့လာရေးသွားရောက်ခဲ့သည့်ခရီးစဉ်တို့ ဖြစ်ပါတယ်။ တင်ပြခဲ့တဲ့ ပြည်သူ့လွှတ်တော် ဥက္ကဋ္ဌနှင့် ပြည်သူ့လွှတ်တော်ကိုယ်စားလှယ်များရဲ့ ပြည်ပ ခရီးစဉ် ရှစ်ခုကို လွှတ်တော်က မှတ်တမ်းတင်ကြောင်း ကြေညာပါတယ်။</speech>
<title>ပြည်သူ့လွှတ်တော်ဥက္ကဋ္ဌက လွှတ်တော်ရေးရာ စွမ်းရည်မြှင့်တင်ရေး အကြံပေးအဖွဲ့ ဖွဲ့စည်းရေးနှင့်စပ်လျဉ်း၍ ရှင်းလင်းပြောကြားခြင်း</title>
<speech type='speaker'>အစီအစဉ် ၈ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ၂၀၁၂ ခုနှစ်၊ ပြည်သူ့လွှတ်တော်ဆိုင်ရာ ဥပဒေပုဒ်မ ၃၀ နှင့် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာ နည်းဥပဒေ ၁၀၈ အရ လွှတ်တော်သည် လွှတ်တော်ကော်မတီများက လေ့လာသော အကြောင်းကိစ္စရပ်များမှအပ ကျန်အကြောင်းကိစ္စများကိုလည်း လေ့လာရန်လိုအပ်ပါက ကော်မရှင်နှင့် အဖွဲ့များကို လွှတ်တော် ကိုယ်စားလှယ်များဖြင့်လည်းကောင်း၊ သင့်လျော်သည့်နိုင်ငံသားများဖြင့်လည်းကောင်း ဖွဲ့စည်းနိုင် သည်ဟု ပြဋ္ဌာန်းထားရှိပါတယ်။ ထို့အပြင် ၂၀၁၂ ခုနှစ်၊ ပြည်သူ့လွှတ်တော်ဆိုင်ရာ ဥပဒေပုဒ်မ ၃၃ နှင့် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၀၉ အရ ၎င်းတို့ရဲ့ တာဝန်၊ လုပ်ပိုင်ခွင့်၊ ရပိုင်ခွင့် နှင့် သက်တမ်းများကိုလည်း ပြည်သူ့လွှတ်တော်က သတ်မှတ်ပေးရမှာ ဖြစ်ပါတယ်။ ယခု လွှတ်တော် ရေးရာ စွမ်းရည်မြှင့်တင်ရေးအကြံပေးအဖွဲ့ ဖွဲ့စည်းမှာဖြစ်ပါတယ်။ လွှတ်တော်ရေးရာ စွမ်းရည်မြှင့်တင် ရေးအကြံပေးအဖွဲ့ရဲ့ တာဝန်၊ လုပ်ပိုင်ခွင့်၊ ရပိုင်ခွင့်၊ သက်တမ်းနှင့်စပ်လျဉ်းပြီး ဒုတိယဥက္ကဋ္ဌက ရှင်းလင်း ပြောကြားမှာဖြစ်ပါတယ် ဒုတိယဥက္ကဋ္ဌအား ရှင်းလင်းပြောကြားပေးနိုင်ပါရန် ဖိတ်ခေါ်အပ် ပါတယ်။</speech>
<title>ပြည်သူ့လွှတ်တော် ဒုတိယဥက္ကဋ္ဌက လွှတ်တော်ရေးရာ စွမ်းရည်မြှင့်တင်ရေး အကြံပေးအဖွဲ့၏ တာဝန်၊ လုပ်ပိုင်ခွင့်၊ ရပိုင်ခွင့်၊ သက်တမ်းနှင့်စပ်လျဉ်း၍ ရှင်းလင်းပြောကြားခြင်း</title>
<speech type='vicespeaker'>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် ပြည်ထောင်စုဝန်ကြီးများ၊ ဒုတိယဝန်ကြီးများ၊ ပြည်သူ့လွှတ်တော် ကိုယ်စားလှယ်များနှင့် ဧည့်သည်တော်များအားလုံး မင်္ဂလာအပေါင်းနှင့်ပြည့်စုံကြပါစေကြောင်း မေတ္တာပို့ ဆုတောင်းအပ်ပါတယ်။ ကျွန်တော်ကတော့ ပြည်သူ့လွှတ်တော် ဒုတိယဥက္ကဋ္ဌ ရှမ်းပြည်နယ်၊ နောင်ချို မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးထွန်းထွန်းဟိန် ဖြစ်ပါတယ်။ ပြည်သူ့ လွှတ်တော်၏ တဝန်ပေးချက်အရ လွှတ်တော်ရေးရာ စွမ်းရည်မြှင့်တင်ရေး အကြံပေးအဖွဲ့၏ တာဝန်၊ လုပ်ပိုင်ခွင့်၊ ရပိုင်ခွင့်၊ သက်တမ်းနှင့်စပ်လျဉ်း၍ ရှင်းလင်တင်ပြမှာဖြစ်ပါတယ်။ လွှတ်တော်ရေးရာ စွမ်းရည်မြှင့်တင်ရေး အကြံပေးအဖွဲ့၏ တာဝန်၊ လုပ်ပိုင်ခွင့်၊ ရပိုင်ခွင့်၊ သက်တမ်း လွှတ်တော်ရေးရာ စွမ်းရည်မြှင့်တင်ရေး အကြံပေးအဖွဲ့သည် ၂၀၁၂ ခုနှစ်၊ ပြည်သူ့လွှတ်တော် ဆိုင်ရာ ဥပဒေပုဒ်မ ၂ ပုဒ်မခွဲ(ဇ)အရ ပြည်ထောင်စုအဆင့် အဖွဲ့အစည်းဖြစ်သည်။ အဖွဲ့၏သက်တမ်း အဖွဲ့၏သက်တမ်းသည် စတင်ဖွဲ့စည်းသည့်နေ့မှစ၍ တစ်နှစ်ဖြစ်သည်။ သို့ရာတွင် အဖွဲ့၏ လုပ်ငန်းတာဝန်ဆောင်ရွက်မှုအခြေအနေအရ တစ်နှစ်ပြီးမြောက်သည့်အခါ လိုအပ်ပါက သက်တမ်းတိုး နိုင်သည်။ လွှတ်တော်ဥက္ကဋ္ဌသည် အဖွဲ့၏သက်တမ်းကာလအတွင်း လိုအပ်ပါက အဖွဲ့ဝင်များကို သင့်လျော်သလို လဲလှယ်အစားထိုးဖြည့်စွက်တာဝန်ပေးအပ်နိုင်သည်။ အဖွဲ့၏ တာဝန်များ (က) မြန်မာလွှတ်တော် မဟာဗျူဟာစီမံကိန်း ၂၀၁၉-၂၀၂၂ အား အကောင်အထည်ဖော် ဆောင်ရွက်နိုင်ရန်နှင့် လွှတ်တော်ဖွံ့ဖြိုးတိုးတက်ရေးဆိုင်ရာ ပေါင်းစပ်ညှိနှိုင်းဆောင်ရွက် ရေးအဖွဲ့ကို အထောက်အကူပြုခြင်း၊ (ခ) လွှတ်တော်၏ လူ့အစွမ်းအားအရင်းအမြစ် မြှင့်တင်ရေးကိစ္စအတွက် လွှတ်တော်ကိုယ်စားလှယ်များ၊ လွှတ်တော်ဝန်ထမ်းများကို အောက်ပါကိစ္စများတွင် အထောက်အကူ ပြုခြင်း၊ (၁) ဘာသာရပ် လွှတ်တော်၊ ဥပဒေရေးရာ၊ ဘဏ္ဍာရေးရွေးကောက်ပွဲ ဖက်ဒရယ် ဒီမိုကရေစီ စသည့်ဘာသာရပ်တို့တွင် ကျွမ်းကျင်မှုရှိစေရန်၊ (၂) ဘာသာစကား ကျွမ်းကျင်မှုရှိစေရန်၊ (၃) IT နည်းပညာဆိုင်ရာ ကျွမ်းကျင်မှုရှိစေရန်၊ (ဂ) လုပ်ငန်းဆောင်ရွက်နိုင်မှုအခြေအနေများကို လွှတ်တော်ဥက္ကဋ္ဌထံ အတည်ပြုချက်ရယူ တင်ပြခြင်း၊ (ဃ) လွှတ်တော်ဥက္ကဋ္ဌက လုပ်ငန်းလိုအပ်ချက်အရ အကြံဉာဏ်တောင်းခံသည့်အခါ အကြံဉာဏ်ပေးခြင်း၊ (င) နိုင်ငံတကာမှ လွှတ်တော်ဖွံ့ဖြိုးတိုးတက်ရေးဆိုင်ရာ အကူအညီပေးအဖွဲ့များနှင့် လုပ်ငန်း စီမံချက်များ ဆက်စပ်ရေးဆွဲခြင်း၊ (စ) နိုင်ငံတကာ ပါလီမန်များ ဒေသတွင်းပါလီမန်အဖွဲ့တို့၏ လုပ်ငန်းဆောင်ရွက်ချက်များကို လေ့လာ၍ အကြံပြု တင်ပြခြင်း၊ (ဆ) လွှတ်တော်အားကောင်းခိုင်မာစေရေးအတွက် မဏ္ဍိုင်သုံးရပ်အကြား အချင်းချင်းပေါင်းစပ်ညှိနှိုင်းဆောင်ရွက်ပေးခြင်းတို့ ဖြစ်ပါတယ်။ အဖွဲ့၏လုပ်ပိုင်ခွင့်များ (က) အဖွဲ့သည် မိမိတာဝန်များကို ထမ်းဆောင်ရာတွင် သက်ဆိုင်ရာအုပ်ချုပ်ရေးနှင့် တရားစီရင်ရေးကဏ္ဍရှိ ပုဂ္ဂိုလ်များထံမှလည်းကောင်း၊ ပြင်ပပညာရှင်များ၊ အပြည်ပြည် ဆိုင်ရာအဖွဲ့အစည်းများ၊ အစိုးရမဟုတ်သော အဖွဲ့အစည်းများရှိ လူပုဂ္ဂိုလ်များထံမှ လည်းကောင်း အကြံဉာဏ်နှင့်အကူအညီများကို ရယူဆောင်ရွက်နိုင်သည်။ (ခ) အဖွဲ့ သည် လိုအပ်သည့်အခါ အစည်းအဝေးများကို လွှတ်တော်ဥက္ကဋ္ဌ၏ ခွင့်ပြုချက်ဖြင့်ခေါ်ယူကျင်းပနိုင်သည်။ (ဂ) အဖွဲ့ဝင်များသည် ဖွဲ့စည်းပုံအခြေခံဥပဒေနှင့် ပြည်သူ့လွှတ်တော်ဆိုင်ရာဥပဒေပါ ပြဋ္ဌာန်းချက်များကို မဆန့်ကျင်လျှင် လွတ်လပ်စွာပြောဆိုခွင့်ရှိသည်။ (ဃ) အဖွဲ့ဝင်များသည် ဆောင်ရွက်ရမည့် လုပ်ငန်းတာဝန်အပေါ်မူတည်၍ လုံခြုံမှု အဆင့်အတန်းကို သတ်မှတ်ဆောင်ရွက်နိုင်သည်။ အဖွဲ့၏ရပိုင်ခွင့်နှင့် အခွင့်အရေးများအဖွဲ့ဝင်များသည် လစဉ်ချီးမြှင့်ငွေ ကျပ်ခြောက်သိန်း၊ တာဝန်အရခရီးသွားလာခြင်းအတွက် အခမဲ့တည်းခိုနေထိုင်ရန် စီရင်ပေးနိုင်ခြင်းမရှိပါက တစ်ရက်လျှင် တည်းခိုနေထိုင်စရိတ် ကျပ် ၅၀၀၀ နှင့် အခြားအသုံးစရိတ် ကျပ် ၅၀၀၀၊ တာဝန်အရခရီးသွားလာခြင်းအတွက် စားသောက်စရိတ်ကို တစ်ရက်လျှင် ကျပ် ၁၀၀၀၀ ခံစားခွင့်ရှိသည်။ ထို့အပြင် လွှတ်တော်ကသတ်မှတ်သည့် ရပိုင်ခွင့်များကို လည်း ခံစားခွင့်ရှိသည်။ အဖွဲ့ဝင်များသည် လုပ်ငန်းဆိုင်ရာအစည်းအဝေးများတွင် တင်ပြဆွေးနွေးချက်များနှင့်စပ်လျဉ်း၍ ပြည်သူ့လွှတ်တော်ဆိုင်ရာဥပဒေမှအပ တည်ဆဲအခြားဥပဒေတစ်ရပ်ရပ်အရ အရေးယူခံရခြင်းမှ ကင်းလွတ်ခွင့်ရှိသည်။ အားလုံးကို ကျေးဇူးတင်ပါတယ်ခင်ဗျား။</speech>
<title>ပြည်သူ့လွှတ်တော်ဥက္ကဋ္ဌက လွှတ်တော်ရေးရာ စွမ်းရည်မြှင့်တင်ရေး အကြံပေးအဖွဲ့တွင် ပါဝင်ရန် လျာထားသည့် အဖွဲ့ဝင်ဦးရေ၊ အဖွဲ့ဝင်များ၏ အမည်စာရင်းနှင့် အဖွဲ့ခေါင်းဆောင်၏ အမည်စာရင်းကို ပြည်သူ့လွှတ်တော်သို့ တင်ပြခြင်း</title>
<speech type='speaker'>အစီအစဉ် ၁၀ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ လွှတ်တော် ရေးရာ စွမ်းရည်မြှင့်တင်ရေးအကြံပေးအဖွဲ့မှာ ပါဝင်ရန်လျာထားတဲ့ အဖွဲ့ဝင်ဦးရေ၊ အဖွဲ့ဝင်များ၏ အမည်စာရင်းနှင့် အဖွဲ့ခေါင်းဆောင်၏ အမည်စာရင်းကို လွှတ်တော်သို့ တင်ပြပါမယ်။ လွှတ်တော်ကိုယ်စားလှယ်များခင်ဗျား။ လွှတ်တော်ရေးရာ စွမ်းရည်မြှင့်တင်ရေးအကြံပေးအဖွဲ့ကို ပုဂ္ဂိုလ်သုံးဦးနဲ့ ဖွဲ့စည်းမှာဖြစ်ပါတယ်။ ဖွဲ့စည်းရန်လျာထားတဲ့ပုဂ္ဂိုလ်များကတော့(၁) ဒေါက်တာဒေါ်သန်းငွေ တောင်ကြီးမဲဆန္ဒနယ် (၂) ဒေါ်အေးအေးမူ ဒုတိယညွှန်ကြားရေးမှူးချုပ်(ငြိမ်း) အာဆီရေးရာဦးစီးဌာန၊ နိုင်ငံခြားဝန်ကြီးဌာနှင့် (၃) ဦးတင်အောင်ချို လက်ထောက်ဌာနေကိုယ်စားလှယ်(ငြိမ်း) ကုလသမဂ္ဂဖွံ့ဖြိုးရေးအစီအစဉ်(UNDP)တို့ ဖြစ်ပါတယ်။</speech>
<speech type='speaker'>လွှတ်တော်ရေးရာစွမ်းရည်မြှင့်တင်ရေး အကြံပေးအဖွဲ့တွင် အဖွဲ့ခေါင်းဆောင် အဖြစ် ဒေါက်တာဒေါ်သန်းငွေ၊ တောင်ကြီးမဲဆန္ဒနယ်နှင့် အဖွဲ့ဝင်များအဖြစ် ဒေါ်အေးအေးမူနှင့် ဦးတင်အောင်ချို တို့အား တာဝန်ပေးအပ်ဖွဲ့စည်းသွားမည်ဖြစ်ကြောင်း တင်ပြအပ်ပါတယ်</speech>
<section value = 'QA'>
<title>ကြယ်ပွင့်ပြထားသည့် မေးခွန်းများကို သက်ဆိုင်ရာလွှတ်တော် ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<speech type='speaker'>အစီအစဉ် ၁၁ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ မေးခွန်း များ မေးမြန်းခြင်း၊ ဖြေကြာခြင်းအစီအစဉ် စတင်ဆောင်ရွက်ပါမယ်</speech>
<title>ကောလင်းမြို့၊ လာကာကြိုးဝိုင်းအတွင်း ရှာဖွေတွေ့ရှိထားသော ရွှေထွက်ရာနေရာအား အသေးစား၊ အလတ်စား သို့မဟုတ် အကြီးစားပေမည်ကို ပွင့်လင်းမြင်သာစွာကြေညာ၍ လေလံပစ်သည့်စနစ်ဖြင့် မျှတသောယှဉ်ပြိုင်ခွင့်ပေးရန် စီစဉ်ပေးနိုင်ခြင်းရှိ/မရှိနှင့်စပ်လျဉ်းသည့်မေးခွန်း</title>
<speech type='speaker'>ပထမဦးစွာကောလင်းမဲဆန္ဒနယ်မှ ဦးမျိုးဇော်အောင် မေးမြန်းဖို့ ဖြစ်ပါတယ်</speech>
<speech><mp id='343'>ဦးမျိုးဇော်အောင်(ကောလင်းမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့်အားလုံးပဲမင်္ဂလာပါ။ ကျွန်တော်ကတော့ ကောလင်းမဲဆန္ဒနယ်က ပြည်သူ့လွှတ်တော် ကိုယ်စားလှယ် ဦးမျိုးဇော်အောင် ဖြစ်ပါတယ်။ ကျွန်တော့်အနေနဲ့ ကောလင်းမြို့နယ်ပြည်သူလူထုရဲ့ ကိုယ်စား နိုင်ငံတော်အကျိုးစီးပွားအတွက် မေးခွန်းတစ်ခုမေးမြန်းသွားမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ကျွန်တော်တို့ကောလင်းမြို့နယ်မှာ ကျွန်တော်တို့ လွှတ်တော်ကိုယ်စားလှယ်ဖြစ်ပြီးမကြာဘူး လာကာကြိုးဝိုင်းအတွင်းထဲမှာ ရွှေပေါ်ခဲ့ပါတယ်။ မုဆိုးက နေမှ ညပိုင်းအခါမှာ တောတွင်းကို တောအလည်သွားရင်းနဲ့ ဓာတ်မီးနဲ့ထိုးလိုက်လို့ ဝင်းဝင်းကြီး တွေ့လိုက်တဲ့အခါမှာ ဗဟန်းတွေပါတဲ့ ကျောက်တစ်လုံးကို ရွာကိုယူလာရင်းနဲ့ ရွှေကြောကို စတင် တွေ့ရှိခဲ့တာ ဖြစ်ပါတယ်။ အဲဒီတော့ ရွှေတွေပါတယ်ဆိုတာသိတော့ အနီးပတ်ဝန်းကျင်ရွာတွေက စိတ်ဝင်စားပြီး အလုအယက်သွားတူးကြတော့ အန္တရာယ်အရမ်းများတဲ့အတွက်ကြောင့်မို့လို့ သက်ဆိုင်ရာကနေမှ ဒီဟာကို မတူးဖို့ပိတ်ပင်ခဲ့ပါတယ်။ ပိတ်ပင်ပြီးတော့မှ ဒီရွှေကြောဟာ ဘယ်လောက်တောင်ရှိသလဲဆိုတာကို စမ်းသပ်ဖို့ကြိုးစားခဲ့ပါတယ်။ ပထမဦးဆုံးကျွန်တော်တို့အမြင် ထိပ်ပိုင်းကို စမ်းသပ်တဲ့အခါမှာ PPM 32 အဆင့်ထိအောင်ကို ရှိပါတယ်။ တော်တော်ကိုပဲ မြင့်ပါတယ်။ ဒါပေမဲ့လည်းပဲ ပတ်ဝန်းကျင်ပျမ်းမျှယူထားတာမဟုတ်ဘဲနဲ့ ရွှေပါတဲ့နေရာကိုပဲယူထားတာ ဖြစ်နေပါ တယ်။ ဒီရွှေကြောဟာ ဘယ်လောက်ကြီးပြီးတော့မှ ဘယ်လောက်ထိအောင်ဆင်းသွားတယ်ဆိုတာကို မသိနိုင်ပါဘူး။ ဒါပေမဲ့ ရွှေထုတ်တဲ့သူတွေရဲ့ အမြင်ခန့်မှန်းချက်အရကတော့ ရွှေကြောက ကြီးနိုင်တယ် လို့လည်း တချို့က ယူဆပါတယ်။ အဲဒီတော့ ကောလင်းမြို့နယ်ကို ဝန်ကြီးချုပ်ကိုယ်တိုင်လာတဲ့အခါ မှာလည်းပဲ ဒီရွှေကြောဘယ်လောက်အထိတောင်ရှိမလဲဆိုတာကို စမ်းသပ်ဖို့ ကျွန်တော်တို့မေးမြန်း တာတွေလုပ်ပါတယ်။ လုပ်တဲ့အခါကျတော့ ကုန်ကျစရိတ်လည်းကြီးမယ်။ လွန်တွေထိုးဖောက်ပြီးတော့ စမ်းသပ်ရမယ်ဆိုတာကို ရွှေလုပ်တဲ့ကုမ္ပဏီကြီးတွေကနေမှ ပညာရှင်တွေကလည်းပဲ ပြောကြပါတယ်။ နောက်ကျတော့ ဒီဟာကို ပိတ်ထားပြီးတော့မှ စမ်းသပ်မှုလည်းမလုပ်တဲ့အခါကျတော့ ဒေသခံတွေရော၊ ရွှေလုပ်ငန်းကို စိတ်ဝင်စားတဲ့သူတွေရော၊ ကုမ္ပဏီအသီးသီးတွေ ဒီနေရာကို လုပ်ပိုင်ခွင့်ရဖို့ လျှောက်ကြပါတယ်။ လျှောက်တဲ့အခါမှာ ဘာထူးခြားလဲဆိုတော့ တချို့က အသေးစားလုပ်ငန်းအတွက် လျှောက်ကြပါတယ်။ တချို့က အလတ်စားလုပ်ငန်းအတွက် လျှောက်ကြပါတယ်။ တချို့က အကြီးစား အတွက်လျှောက်ကြပါတယ်။ ကျွန်တော်တို့ကိုလည်း အကြံဉာဏ်လာတောင်းတော့ ကျွန်တော်တို့က တော့ လွှတ်တော်ကိုယ်စားလှယ်တွေဆိုတော့ ဒါတွေကိုမသိဘူး။ သက်ဆိုင်ရာဝန်ကြီးဌာနဆီမှာပဲ လျှောက်ပါ။ သက်ဆိုင်ရာအစိုးရအဖွဲ့က သင့်တော်တဲ့သူကို ပေးပါလိမ့်မယ်ဆိုပြီး ကျွန်တော်တို့က ဒီလိုပဲပြောပါတယ်။ ဒါပေမဲ့လည်းပဲ ကျွန်တော်စိတ်ဝင်စားတာက ဒီနေရာဟာ အသေးစားချပေးမှာလား။ အလတ်စားချပေးမှာလား။ အကြီးစားချပေးမှာလား မသိဘဲနဲ့ တစ်ယောက်တစ်မျိုးလျှောက်နေကြတာ ကို တွေ့ရပါတယ်။ ဒါကတော့ သဘာဝမကျဘူး။ အစိုးရအဖွဲ့ကို မေးပါဦးဆိုတော့ နောက်တော့ တော်တော်ကြာတဲ့အခါမှာ မနှစ်ကတော့ ဒီနေရာဟာ တခြားနိုင်ငံခြားကုမ္ပဏီတစ်ခုကို စမ်းသပ် လုပ်ကွက်အဖြစ်နဲ့ ချထားပေးပြီးသားဖြစ်တယ်။ ကျန်တဲ့ကုမ္ပဏီတွေလျှောက်လို့မရဘူးဆိုတာကို ဝန်ကြီးဌာနကနေမှ ကျေးရွာကိုလာပြီးတော့မှ ပြောတယ်လို့ပြောပါတယ်။ တချို့ အဆင့်မြင့်အရာရှိတွေ ရောက်လာပြီးတော့မှပြောတယ်လို့ပြောပါတယ်။ ကျွန်တော်တို့ကိုတော့ ရှင်းပြတာ ဘာတစ်ခုမှမရှိပါ ဘူး။ ကျွန်တော်တို့အသေးစိတ်လည်း အတိအကျမသိပါဘူး။ အဲဒီတော့ ကျွန်တော့်အနေနဲ့ သိချင်တာကတော့ ဒီနေရာဟာ အရမ်းထင်သာမြင်သာရှိတဲ့ ရွှေအများစုပါတဲ့နေရာဖြစ်တယ်ဆိုတာလည်းပဲ အားလုံးသိနေပြီးသားဖြစ်တယ်။ ပြီးတဲ့အခါကျတော့ ပွင့်လင်းမြင်သာလည်းရှိသင့်တယ်။ ဘယ်ကုမ္ပဏီရသင့်တယ်ဆိုတဲ့ဟာကိုလည်းပဲ ပွင့်လင်းမြင်သာရှိ သင့်တယ်။ အဲဒီတော့ အသေးစားလား၊ အလတ်စားလား၊ အကြီးစားလားဆိုတာလည်း ပွင့်လင်းမြင်သာ ရှိသင့်တယ်။ ဒါကိုကျွန်တော်တို့ ပွင့်လင်းမြင်သာပြောပြီးတော့မှ အစိုးရအဖွဲ့ဆီမှာလျှောက်ပြီးတော့မှ ပြန်ယူခိုင်းမယ်ဆိုလို့ရှိရင်တော့ ပိုပြီးသင့်တော်မယ်လို့ ယူဆပါတယ်။ အဲဒီတော့ ဒေသခံတွေကလည်းပဲ ကျွန်တော်တို့ ဒီရွေးကြောပေါ်တာလည်း တော်တော်ကြာပါပြီ။ ဘာမှလည်းဒီနေရာကိုဆက်ပြီးမလုပ် ပါဘူး။ ကျွန်တော်တို့ဆိုရင် ဒီနေရာကိုစောင့်ရှောက်ထားရတာ လူတွေဖျက်စီးမှာစိုးလို့ စောင့်ရှောက် ထားရတာဆိုရင် ကျွန်တော်ကိုယ်တိုင် ဒီကနေသွားပြီးမှ တချို့ လူတွေကို အရေးယူရတာမျိုးတွေ ရှိပါတယ်။ ကျွန်တော်တို့သက်ဆိုင်ရာဌာနှင့်ပူးပေါင်းပြီးတော့မှ ခိုးတူကြမယ်ဘာညာဆိုတဲ့အခါကျတော့ တားဆီးရတာတွေ ကျွန်တော်တို့ ရှိပါတယ်။ ရှိတဲ့အခါကျတော့ ဒီနေရာကိုသာ ကျွန်တော်တို့ မကြာခင် ကုမ္ပဏီတစ်ခုခုပေးနိုင်မယ်ဆိုရင် ကျွန်တော်တို့ကလည်း ဒေသခံကျေးရွာတွေရဲ့ ဖွံ့ဖြိုးမှုအတွက်ကို ကျွန်တော်တို့က ကုမ္ပဏီတွေကို CSR အနေနဲ့ ပြန်လုပ်ခိုင်းဖို့ မျှော်လင့်တာဖြစ်ပါတယ်။ ဒါပေမဲ့ အခုချိန်ထိအောင် ဘာလုပ်ငန်းစဉ်မှမရှိဘဲနဲ့ ကုမ္ပဏီတစ်ခုရဲ့ စမ်းသပ်လုပ်ခွင့်အတွင်း ရောက်နေတယ်ဆိုတာလေးပဲ ပြန်ကြားရတဲ့အခါကျတော့ ဒေသခံပြည်သူလူထုရဲ့ ကိုယ်စား နိုင်ငံတော် အကျိုးစီးပွားရေးအတွက် မေးမြန်းရခြင်းဖြစ်ပါတယ်။ ဒီမေးခွန်းကို ကောလင်းမြို့၊ လာကာကြိုးဝိုင်း အတွင်း ရှာဖွေတွေ့ရှိထားသော ရွှေထွက်ရာနေရာအား အသေးစား၊ အလတ်စား သို့မဟုတ် အကြီးစား ပေးမည်ကိုပွင့်လင်းမြင်သာစွာကြေညာ၍ လေလံပစ်သည့်စနစ်ဖြင့် မျှတသောယှဉ်ပြိုင်မှုပေးနိုင်ရန် စီစဉ်ပေးနိုင်ခြင်းရှိ/မရှိ သိလိုတဲ့အတွက် မေးမြန်းရခြင်းဖြစ်ပါတယ်။ ကျေးဇူးတင်ပါတယ်။</speech>
<speech type='speaker'>သယံဇာတနှင့်သဘာဝပတ်ဝန်းကျင်ထိန်းသိမ်းရေးဝန်ကြီးဌာနက ဖြေကြားရန် ဖြစ်ပါတယ်</speech>
''<speech><agency id='26'>ဒေါက်တာရဲမြင့်ဆွေ(ဒုတိယဝန်ကြီး၊ သယံဇာတနှင့်သဘာဝပတ်ဝန်းကျင်ထိန်းသိမ်းရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ် များ၊ ဒုတိယဝန်ကြီးများ ကိုယ်စိတ်နှစ်ဖြာ ကျန်းမာချမ်းသာပါစေကြောင်း ဂါရဝပြုနှုတ်ခွန်းဆက်သ အပ်ပါတယ်။ ကျွန်တော်ကတော့ သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာန ဒုတိယဝန်ကြီး ဒေါက်တာရဲမြင့်ဆွေ ဖြစ်ပါတယ်။ စစ်ကိုင်းတိုင်းဒေသကြီး၊ ကောလင်းမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးမျိုးဇော်အောင်ရဲ့ မေးမြန်းတဲ့ကြယ်ပွင့်ပြမေးခွန်းကို ဖြေကြားသွား မှာ ဖြစ်ပါတယ်။ ဥက္ကဋ္ဌကြီးခင်ဗျား။ Power Point အသုံးပြုခွင့်ပြု ပေးပါရန် တင်ပြအပ်ပါတယ်။ သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာနဟာ မြန်မာနိုင်ငံ တိုင်းဒေသကြီးနှင့် ပြည်နယ်အသီးသီး မှာ ဒေသန္တရဘူမိဗေဒအနေအထားနဲ့ သတ္တုသိုက်အမျိုးအစား၊ ဓာတ်သတ္တု ဖြစ်ထွန်းပျံ့နှံ့တည်ရှိ နေမှုတွေအပေါ်မူတည်ပြီးတော့မှ အကြီးစားနဲ့အလတ်စားဆောင်ရွက်နိုင်မယ့် ဧရိယာ၊ အသေးစားနဲ့ လက်လုပ်လက်စားဆောင်ရွက်ခွင့်ပြုမယ့်ဧရိယာများကို Power Point မှာ ဖော်ပြထားတဲ့အတိုင်း ခွဲခြားသတ်မှတ်ပေးခဲ့ပြီး ဖြစ်ပါတယ်။ စစ်ကိုင်းတိုင်းဒေသကြီးအတွင်း အလတ်စားနှင့် အကြီးစား ဓာတ်သတ္တု လုပ်ကိုင်ခွင့်ပြုမယ့် နယ်မြေဧရိယာလေးခု၊ အသေးစားနှင့် လက်လုပ်လက်စား လုပ်ကိုင်ခွင့်ပြုတဲ့ဧရိယာသုံးခုကို သတ်မှတ်ခဲ့ပြီး စစ်ကိုင်းတိုင်းဒေသကြီးအစိုးရအဖွဲ့သို့ ၂၇-၉-၂၀၁၈ ရက်စွဲပါစာနဲ့ အကြောင်းကြားခဲ့ပြီး ဖြစ်ပါတယ်။ အကြီးစားနဲ့အလတ်စားဓာတ်သတ္တု လုပ်ကွက်များ ခွင့်ပြု ရန်သတ်မှတ်ထားတဲ့ ဧရိယာအတွင်းဖြစ်ပါက ပြည်ထောင်စုဝန်ကြီးဌာနသို့ မြန်မာ့သတ္တုတွင်း နည်းဥပဒေများပါ သတ်မှတ်ပုံစံများနဲ့ လျှောက်ထားရန် ဖြစ်ပါတယ်။ အသေးစားနှင့်လက်လုပ်လက်စား ဓာတ်သတ္တု လုပ်ကွက်များ ခွင့်ပြုရန် သတ်မှတ်ထားတဲ့ဧရိယာအတွင်းဖြစ်ပါက တိုင်းဒေသကြီး လုပ်ကွက်စိစစ်ချထားပေးရေးအဖွဲ့သို့ မြန်မာ့သတ္တုတွင်းနည်းဥပဒေပါ သတ်မှတ်ပုံစံများနဲ့ လျှောက်ထားရန် ဖြစ်ပါတယ်။ အကယ်၍ အသေးစား/အကြီးစားသတ်မှတ်ထားခြင်းမရှိတဲ့ ပြင်ပ ဧရိယာမှာ အသေးစားနဲ့လက်လုပ်လက်စားလုပ်ကွက်များ လျှောက်ထားလာပါက ပြည်ထောင်စု ဝန်ကြီးဌာနနဲ့ တိုင်းဒေသကြီး သို့မဟုတ် ပြည်နယ်အစိုးရအဖွဲ့တို့ပူးပေါင်းပြီး ကွင်းဆင်းစစ်ဆေးပြီး ဘူမိဗေဒအခြေအနေနဲ့ ဓာတ်သတ္တု ဖြစ်ထွန်းမှုအပေါ်မူတည်ပြီး အသေးစားဧရိယာအဖြစ် သတ်မှတ် ပေးလျက်ရှိပါတယ်။ လွှတ်တော်ကိုယ်စားလှယ်ကြီးမေးမြန်းတဲ့ လာကာဒေသဟာ စစ်ကိုင်းဒေသကြီး ကောလင်း၊ ဝန်းသို၊ ဗန်းမောက်၊ ကန့်ဘလူ၊ ထီးချိုင့်မြို့နယ်များအတွင်း ရွှေနဲ့ကြေးနီသတ္တု အကြီးစား သတ်မှတ် လုပ်ကွက်ဧရိယာ ၁၁၉၅၅.၉၉ စတုရန်းကီလိုမီတာအတွင်းမှာ ကျရောက်နေကြောင်း စိစစ်တွေ့ရှိရပါ တယ်။ ဖော်ပြပါ ရွှေတွေ့ရှိရာနေရာမှာ ပြည်ပကုမ္ပဏီတွေဖြစ်ကြတဲ့ Myanmar Reserves Development ကုမ္ပဏီ၏ ရွှေနှင့်ကြေးနီဆက်စပ်သတ္တုများရှာဖွေရေး၊ စမ်းသပ်တိုင်းတာရေးနဲ့ ဖြစ်မြောက်နိုင်စွမ်းလေ့လာရေးလုပ်ငန်း ခွင့်ပြု ထားတဲ့ဧရိယာ ၆၅.၁၀၃၂ စတုရန်းကီလိုမီတာအတွင်း mspascojos olosun gofęEėsac@ll Myanmar Reserves Development manašuss ၂၀-၂-၂၀၁၃ ရက်နေ့ကစပြီး ဝန်ကြီးဌာနသို့ အဆိုပြု လျှောက်ထားခဲ့ပြီး ပြည်ထောင်စုအစိုးရအဖွဲ့ရဲ့ ၄-၁၁-၂၀၁၈ ရက်နေ့မှာပြုလုပ်တဲ့ (၁၈/၂၀၁၈) ကြိမ်မြောက်အစည်းအဝေးက သဘောတူခွင့်ပြုချက် အရ ဝန်ကြီးဌာနရဲ့ ၂၇-၁၁-၂၀၁၈ ရက်စွဲပါခွင့်ပြု မိန့်နဲ့ ဘူမိဗေဒလေ့လာရေးနှင့် ဓာတ်သတ္တု ရှာဖွေရေးဦးစီးဌာနနဲ့ ၂၇-၁၁-၂၀၁၈ ရက်နေ့မှာ နှစ်ဖက်သဘောတူစာချုပ်လက်မှတ်ရေးထိုးခဲ့ခြင်း ဖြစ်ပါတယ်။ ထို့အပြင် လာကာကြိုးဝိုင်းအတွင်းမှာ ပါဝင်နေတဲ့ ကျန်ဧရိယာများဟာ Daewoo Precious Resources Co., Ltd m apoyos: Sop:00)69:98c:op: Gasqmas: ၁၄-၁-၂၀၁၈ ရက်နေ့မှာ ပြန်လည်အပ်နှံခဲ့သော်လည်း ၎င်းကုမ္ပဏီနှင့်ဖက်စပ်ဆောင်ရွက်ခဲ့တဲ့ မြောက်ကျွန်းသူမမကုမ္ပဏီက ပြန်လည်လျှောက်ထားပြီး ကိုယ်စားလှယ်တော်ကြီးမေးမြန်းတဲ့ ဧရိယာဟာ အဆိုပါကုမ္ပဏီနှစ်ခုကြားမှာရှိတဲ့ Buffer Zone တွင် ကျရောက်နေခြင်း၊ ၂၆-၇-၂၀၁၈ ရက်နေ့က လုပ်ကွက်သစ်လျှောက်ထားမှုများ ပြန်လည်လက်ခံခဲ့ရာ အချင်းချင်းလုပ်ကွက်များ ထပ်နေခြင်း၊ Myanmar Reserves Development Co., Ltd ရဲ့ တိုးချဲ့လုပ်ကွက်နဲ့ လွတ်ကင်းမှု မရှိခြင်းတို့ကြောင့် ရှုပ်ထွေးမှုများရှိလာနိုင်တဲ့အတွက် လက်ရှိအနေအထားမှာ လုပ်ကွက်သစ်များ ချထားပေး၍မရပါ။ အကယ်၍ ပြည်ပရင်းနှီးမြှုပ်နှံတဲ့ကုမ္ပဏီများက ခွင့်ပြု မိန့်ဧရိယာအချို့စွန့်လွှတ်ခဲ့လျှင်သော် လည်းကောင်း၊ ဧရိယာများ ပြန်လည်အပ်နှံခဲ့လျှင်သော်လည်းကောင်း မြန်မာ့သတ္တုတွင်းနည်းဥပဒေ အရ Power Point မှာဖော်ပြထားတဲ့အတိုင်း အောက်ပါအတိုင်း ပွင့်လင်းမြင်သာစွာ ဆောင်ရွက် သွားမှာဖြစ်ပါတယ်။ အဲဒီဆောင်ရွက်မယ့်နည်းစဉ်များကတော့ နည်းဥပဒေ ၁၁၅ ပါ သတ်မှတ်ချက် များနှင့်ကိုက်ညီလျှင် မှတ်ပုံတင်ထားသောဦးစွာ လျှောက်ထားသည့်ပုဂ္ဂိုလ် သို့မဟုတ် အဖွဲ့အစည်းကို ဦးစားပေး ခွင့်ပြု ရေးစိစစ်ရွေးချယ်ရမည်နှင့် နည်းဥပဒေ ၁၁၆(ဂ)အရ သတ္တု သိုက်ပမာဏနှင့် စပ်လျဉ်း၍ စီးပွားဖြစ်ထုတ်လုပ်နိုင်သည့်မြေနေရာဖြစ်ပါက နည်းဥပဒေ ၁၁၅ ပါ သတ်မှတ်ချက်များ နှင့် ကိုက်ညီလျှင် ယှဉ်ပြိုင်မှုနည်းလမ်းနှင့် ခွင့်ပြုနိုင်ရေးစိစစ်ရွေးချယ်ရမည် ဖြစ်ပါတယ်။ လက်ရှိ စာချုပ်ချုပ်ဆိုပြီး ကုမ္ပဏီများ လုပ်ကွက်ပြန်လည်အပ်နှံခြင်း သို့မဟုတ် ဧရိယာလျှော့ချစွန့်လွှတ်ခြင်း မြန်မာ့သတ္တုတွင်းနည်းဥပဒေများ အခန်း(၁၂) နည်းဥပဒေ ၁၁၆ နည်းဥပဒေခွဲ(ခ)နှင့် နည်းဥပဒေခွဲ(ဂ) တို့အရ အလတ်စား၊ အကြီးစားဧရိယာအဖြစ် လျှောက်ထားလာပါက ကုမ္ပဏီကြီးများက လုပ်ကွက် ပြန်လည်အပ်နှံခြင်း သို့မဟုတ် ဧရိယာလျှော့ချစွန့်လွှတ်ပေးလို့ရှိရင်တော့ တင်ဒါစနစ်နဲ့ပွင့်လင်း မြင်သာစွာ ဆောင်ရွက်သွားနိုင်မှာဖြစ်ပါကြောင်း ဖြေကြားအပ်ပါတယ်။ အားလုံးကို ကျေးဇူးတင် ပါတယ်။</speech>
<title>ဒေသခံပြည်သူလူထုအစုအဖွဲ့ပိုင် သစ်တောလုပ်ငန်းဆောင်ရွက်ခွင့် လက်မှတ်ရရှိထားသူများအား နိုင်ငံတော်မှ ထိုက်သင့်သည့်ချေးငွေထုတ်ပေးရန် အစီအစဉ်ရှိ/မရှနှင့် စပ်လျဉ်းသည့်မေးခွန်း</title>
<speech type='speaker'>ပန်းတောင်းမဲဆန္ဒနယ်မှ ဒေါ်ခင်နှင်းသစ် မေးမြန်းဖို့ ဖြစ်ပါတယ်</speech>
<speech><mp id='198'>ဒေါ်ခင်နှင်းသစ်(ပန်းတောင်းမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် အားလုံးမင်္ဂလာပါရှင်။ ကျွန်မကတော့ ပန်တောင်းမဲဆန္ဒနယ်မှ ဒေါ်ခင်နှင်းသစ် ဖြစ်ပါ တယ်။ လွှတ်တော်ဥက္ကဋ္ဌကြီးမှတစ်ဆင့် မေးမြန်းလိုတဲ့ မေးခွန်းကတော့ ဒေသခံပြည်သူအစုအဖွဲ့ပိုင် သစ်တောလုပ်ငန်းဆောင်ရွက်ခွင့်ရရှိသူများအား နိုင်ငံတော်မှ ထိုက်သင့်သည့်ချေးငွေထုတ်ပေးရန် အစီအစဉ်ရှိ/မရှိဖြစ်ပါတယ်။ ဥက္ကဌကြီးရှင်။ သယံဇာတနှင့် သဘာဝပတ်ဝန်းကျင် ထိန်းသိမ်းရေးဝန်ကြီးဌာန၏ အမိန့် ကြော်ငြာစာအမှတ်(၈၄/၂၀၁၆)အရ ဒေသခံပြည်သူအစုအဖွဲ့ပိုင် သစ်တောလုပ်ငန်းဆောင်ရွက်ခွင့် CF နှင့်ပတ်သက်ပြီး ရည်ရွယ်ချက်ငါးခုပါဝင်ရန် ဒေသခံပြည်သူများအတွက် အလုပ်အကိုင်ဝင်ငွေ ရရှိစေခြင်း၊ သစ်တောစီမံအုပ်ချုပ်လုပ်ကိုင်မှုစနစ်မြှင့်တင်ခြင်း၊ သစ်တောကာကွယ်ထိန်းသိမ်းခြင်းတို့ ဖြစ်ပြီး သစ်တောဦးစီးဌာနကလည်း နည်းပညာပံ့ပိုးမယ်လို့ ဖော်ပြထားပါတယ်။ လေ့လာချက်အရ CF လုပ်ငန်းနှင့် ၅ မိုင်အတွင်းနေထိုင်သူ ဒေသတွင်ငါးနှစ်တစ်ဆက်တည်းနေထိုင်သူကိုသာ ဦးစားပေး ထားတဲ့အတွက် ဒေသခံကိုသာ မြေလုပ်ပိုင်ခွင့်နှင့် နည်းပညာပေးအပ်မည်ဆိုတဲ့ သဘောဖြစ်ပါတယ်။ ဒါပေမဲ့အရင်းအနှီးပေးမယ်ဆိုတဲ့ အချက်ကတော့ လုံးဝမပါဝင်တာကို တွေ့ရှိရပါတယ်ရှင်။ ဥက္ကဋ္ဌကြီးရှင်။ မြန်မာနိုင်ငံဟာ စိုက်ပျိုးရေးကို အခြေခံတဲ့နိုင်ငံဖြစ်ပြီး စိုက်ပျိုးခြင်းဖြင့် အသက် မွေးဝမ်းကျောင်းပြု ရာမှာ လယ်မြေကိုစိုက်ပျိုးခြင်း၊ ယာမြေကိုစိုက်ပျိုးခြင်း၊ သစ်တောကြိုးဝိုင်းခွင့်ပြု မြေတွင်စိုက်ပျိုးခြင်းစသည်တို့ပါဝင်ပါတယ်။ မည်သည့်စိုက်ပျိုးနည်းဖြစ်ပါစေ အောင်မြင်ဖို့ဆိုရင် စိုက်ပျိုးမည့်မြေရှိရပါမယ်။ နည်းပညာအရင်းအနှီးတို့လည်း လိုအပ်မှာဖြစ်ပါတယ်။ အစိုးရအနေဖြင့် လယ်ယာမြေလုပ်ပိုင်ခွင့် သက်သေခံလက်မှတ် (ပုံစံ-၇) ရှိရင် တစ်ဧကကို လယ်အတွက်ဆိုရင် ကျပ် တစ်သိန်းခွဲ၊ (ပုံစံ-၇) ရှိတဲ့ ယာမြေဆိုရင် ဆောင်သီးနှံအတွက် တစ်ဧကကို ကျပ်တစ်သိန်းထုတ်ချေး လျက်ရှိပါတယ်။ ဒါပေမဲ့ CF ဆောင်ရွက်ခွင့်လက်မှတ်ဟာ (ပုံစံ-၇)လိုအခိုင်အမာလုပ်ကိုင်စားခွင့် လက်မှတ်ဖြစ်သော်လည်း ရရှိသူများအတွက်ကျတော့ စိုက်ပျိုးစရိတ်ချေးငွေထုတ်ချေးခြင်း မရှိသေးပါ ဘူး။ ဒါကြောင့် စိုက်ပျိုးရေးကိုအခြေခံ၍ အသက်မွေးဝမ်းကျောင်းပြုသူ မြန်မာနိုင်ငံသားများအတွက် တူညီသောအခွင့်အရေးရရှိရန် လိုအပ်လျက်ရှိပါတယ်။ ဒီအချက်ဟာ မေးခွန်းမေးမြန်းရခြင်းရဲ့ အကြောင်းအရင်းတစ်ရပ်ဖြစ်ပါတယ်။ ဥက္ကဌကြီးရှင်။ မြန်မာနိုင်ငံအနေနဲ့ ၂၀၁၆ ခုနှစ်မှာ ပဲရစ်မြို့တွင် သဘောတူညီချက်ပြုခဲ့ရာ၌ ကြိုးဝိုင်း/ကြိုးပြင်ကာကွယ်တောကို တစ်နိုင်ငံလုံးဧရိယာ၏ ၃၀ ရာခိုင်နှုန်းရှိရန်ဖြစ်သော်လည်း ၂၄.၇၂ ရာခိုင်နှုန်းခန့်သာရှိနေသေးခြင်း၊ မြန်မာ့သဘာဝပတ်ဝန်းကျင် ယိုယွင်းပျက်စီးနေခြင်း၊ ရာသီ ဥတုဖောက်ပြန်ခြင်းများကလည်း သစ်တောဧရိယာထိန်းသိမ်းဖို့နှင့် တိုးတက်ဖို့အထူးလိုအပ်လျက် ရှိပါတယ်။ ဒါပေမဲ့ သစ်တောဦးစီးဌာနတွင် ဝန်ထမ်းအင်အားနည်းနေခြင်းကြောင့် ဒေသခံပြည်သူတွေ က သစ်တောလုပ်ငန်းတွင် ပါဝင်ရင်း အသက်မွေးဝမ်းကျောင်းပြုနိုင်ဖို့ကလည်း မေးခွန်းမေးမြန်း ရခြင်းရဲ့ အချက်တစ်ခုဖြစ်ပါတယ်။ ဥက္ကဋ္ဌကြီးရှင်။ အထက်ဖော်ပြပါအချက်များကို ပေါ်လွင်စေရန် ကျွန်မမဲဆန္ဒနယ်မြေဖြစ်တဲ့ ပန်းတောင်းမြို့နယ်ကိုအခြေပြုပြီး ဥပမာအဖြစ်တင်ပြလိုပါတယ်။ ပန်းတောင်းမြို့နယ်တွင် သစ်တော ကြိုးဝိုင်းခုနစ်ခုရှိပြီး မြို့နယ်ဧရိယာ၏ ထက်ဝက်ခန့်မှာ သစ်တောကြိုးဝိုင်းဖြစ်ခြင်းကြောင့် မြေဧရိယာ ၏ ၁၁ ရာခိုင်နှုန်းခန့်သာ တရားဝင်လယ်ယာတို့ကို စိုက်ပျိုးနိုင်ပါတယ်။ ပန်းတောင်းမြို့နယ်တွင် သစ်တောကြို ဝိုင်းဧရိယာအနီးအနား၌ နေထိုင်လုပ်ကိုင်အသက်မွေးဝမ်းကျောင်းပြုသူ များစွာရှိပါ တယ်။ ဒါပေမဲ့ ၂၀၁၈ ခုနှစ်အတွင်း သစ်တောဦးစီးဌာနမှ CF လုပ်ငန်းဆောင်ရွက်ခွင့်လက်မှတ် ပေးအပ်ပွဲတွင် လက်မှတ်ပေးအပ်ခံရသူ သုံးဖွဲ့ သာရှိပြီး ထိုစဉ်ကသစ်တောဌာနမှတာဝန်ရှိသူနှင့် တက်ရောက်လာသူများထဲမှ ချေးငွေမရှိလို့ အခုလို့လုပ်ိုင်နေတဲ့သူ နည်းနေကြောင်းတို့ကို ဆွေးနွေး ပြောကြားခဲ့ပါတယ်။ ဒါ့အပြင် သစ်တောကြိုးဝိုင်းအနီးရှိ ကျေးရွာများ၏ လူထုတွေ့ဆုံပွဲများတွင်လည်း CF လုပ်ငန်းလုပ်ကိုင်ရန် ရှင်းလင်းပြောကြားရာတွင် အရင်းမရှိလို့မလုပ်နိုင်ဘူးလို့သာ ပြောကြား သည့် ပြည်သူ့အသံများစွာကို ကြားသိခဲ့ရပါတယ်။ ဒါကြောင့် ပန်တောင်းဒေသလိုပဲ အခြားဒေသ များတွင် မြေနှင့်နည်းပညာသာပေးတဲ့ CF လုပ်ငန်းမှာ ချေးငွေမရှိလို့ အရင်းမရှိ၊ အရင်းမရှိလို့ မလုပ် နိုင်တဲ့အခြေအနေများပဲ ဖြစ်ပေါ်နေမှာဖြစ်လို့ အထက်ပါမေးခွန်းကို မေးမြန်းရခြင်းဖြစ်ပါတယ်။ ကျေးဇူးအများကြီးတင်ပါတယ်ရှင်။</speech>
<speech type='speaker'>သယံဇာတနှင့်သဘာဝပတ်ဝန်းကျင်ထိန်းသိမ်းရေးဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='26'>ဒေါက်တာရဲမြင့်ဆွေ(ဒုတိယဝန်ကြီး၊ သယံဇာတနှင့်သဘာဝပတ်ဝန်းကျင်ထိန်းသိမ်းရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ ခင်ဗျား။ ပဲခူးတိုင်းဒေသကြီး၊ ပန်းတောင်းမဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါ်ခင်နှင်းသစ် မေးမြန်းတဲ့မေးခွန်းနှင့် စပ်လျဉ်းပြီးတော့မှ ဖြေကြားသွားမှာဖြစ်ပါတယ်။ Power Point အသုံးပြုခွင့်ပြု ပါရန် တင်ပြအပ်ပါတယ်။ နှင့် သဘာဝက်ချေးငွေများရရှိရေးအပေါ် သက်ဆိုင် ဒေသခံပြည်သူအစုအဖွဲ့ပိုင် သစ်တောလုပ်ငန်းအကောင်အထည်ဖော် ဆောင်ရွက်ရာမှာ ဒေသခံများရဲ့ လူမှုစီးပွားဖွံ့ဖြိုးတိုးတက်ရေးဟာ အဓိကကျတဲ့အတွက် ပြည်သူ့လွှတ်တော် သယံဇာတ နှင့် သဘာဝပတ်ဝန်းကျင်ထိန်းသိမ်းရေးဆိုင်ရာကော်မတီမှ ဒေသခံပြည်သူအစုအဖွဲ့ပိုင် သစ်တော စိုက်ခင်းများ ဘဏ်ချေးငွေများရရှိရေးကိစ္စအား စီမံကိန်းနှင့်ဘဏ္ဍာရေးဝန်ကြီးဌာနသို့ ၁၉-၉-၂၀၁၈ ရက်နေ့၌ ညှိနှိုင်းအကြောင်းကြားထားမှုအပေါ် သက်ဆိုင်ရာဝန်ကြီးဌာနက Power Point ပါ တင်ပြချက်များအတိုင်း ပြန်လည်ဖြေကြားထားပါတယ်(က) မြန်မာ့လယ်ယာဖွံ့ဖြိုးရေးဘဏ်အနေနှင့် နိုင်ငံတော်အတွင်း စိုက်ပျိုးရေးလုပ်ငန်းများဖွံ့ဖြိုးတိုးတက်မှုကို ဘဏ်လုပ်ငန်းဆောင်ရွက်မှုများနဲ့ ထိရောက်စွာ အထောက်အကူ ပြုရန် စိုက်ပျိုးရေး လုပ်ငန်းတွင်ပါဝင်သော သစ်တောစိုက်ပျိုးရေး ပြုစုထိန်းသိမ်းရေး လုပ်ငန်းများအတွက် ငွေချေးပေးခွင့်ရှိသော်လည်း ဘဏ်၏ဥပဒေအရ ဘဏ်သည်နှစ်တို၊ နှစ်ရှည်ချေးငွေကို အာမခံဖြင့်သာ ထုတ်ချေးပေးရမှာဖြစ်တဲ့ကြောင်း၊ (ခ) ချေးငွေထုတ်ချေးရာမှာ စိုက်ပျိုးရေးလုပ်ငန်းဆိုပါက လယ်ယာမြေလုပ်ပိုင်ခွင့်ပြု လက်မှတ် (ပုံစံ-၇)တွင် ဖော်ပြထားသော မြေမျိုးကိုသာ ဘဏ်ကအတည်ပြု ထားသော (ပုံစံ-၇) မူရင်းကို အာမခံတင်သွင်းရမှာဖြစ်ပြီး ငွေချေးယူလိုသူရဲ့ မရွှေ့မပြောင်းနိုင်သော ပစ္စည်းများကိုလည်း လုံလောက်သည်အထိ အာမခံတင်သွင်းစေရမှာဖြစ်ကြောင်း၊ (ဂ) သစ်တောမြေအတွင်း လယ်ယာစိုက်ပျိုးလုပ်ကိုင်နေသော ပြည်သူများ သစ်တောသစ်ပင် စိုက်ပျိုးပြုစုပျိုးထောင်ရေးလုပ်ငန်းဆောင်ရွက်လိုသော ဒေသခံပြည်သူများကို ဒေသခံ ပြည်သူအစုအဖွဲ့ပိုင် သစ်တောစိုက်ခင်းအဖြစ် အနှစ်(၃၀) လုပ်ပိုင်ခွင့်ပြုထားသော မြေအားစည်းကမ်းမလိုက် နာ၍သော်လည်းကောင်း၊ စာချုပ်ကာလအချိန်စေ့၍သော် လည်းကောင်း ပြန်လည်သိမ်းယူမည်ဆိုပါက အာမခံရယူထားသည့် မြေကွက်အတွက်အခက်အခဲရှိနိုင်မှာဖြစ်ကြောင်း၊ (ဃ) သစ်တောစိုက်ပျိုးခင်းများအတွက် ချေးငွေထုတ်ချေးရန်မှာ အပင်အမျိုးအစားအလိုက် တန်ဖိုးတွက်ချက်သတ်မှတ်ရန် အခက်အခဲရှိခြင်း၊ မီးဘေးနှင့်သဘာဝဘေးအန္တရာယ် တို့ကြောင့် ဆုံးရှုံးနိုင်ခြေရှိခြင်း၊ နှစ်ရှည်သီးနှံပင်များဖြစ်၍ ထုတ်ချေးရန် ကန့်သတ်ချက်များရှိခြင်းတို့အပြင် မြန်မာ့စီးပွားရေးဘဏ်မှရယူတဲ့ ချေးငွေမှာလည်း သက်တမ်း(၅)နှစ် အတွင်း ပြန်လည်ပေးဆပ်ရခြင်းတို့ ကြောင့် ချေးငွေထုတ်ပေးရန်အခက်အခဲရှိကြောင်း။ ထို့အပြင် သစ်တောဦးစီးဌာနအနေနဲ့လည်း ဒေသခံပြည်သူအစုအဖွဲ့ပိုင် သစ်တောလုပ်ငန်း ဆောင်ရွက်ခွင့် လက်မှတ်ရရှိသူများအား နိုင်ငံတော်မှထိုက်သင့်သည့် ချေးငွေထုတ်ပေးနိုင်ရေး အတွက် အလုပ်ရုံဆွေးနွေးပွဲကို ၂၁-၅-၂၀၁၉ ရက်နေ့မှာ သစ်တောဦးစီးဌာန၊ ညွှန်ကြားရေးမှူးချုပ်ရုံး အင်ကြင်းခန်းမတွက် ကျင်းပခဲ့ပါတယ်။ အဆိုပါ အလုပ်ရုံဆွေးနွေးပွဲမှာ အမျိုးသားလွှတ်တော် သယံဇာတနှင့် သဘာဝပတ်ဝန်းကျင် ထိန်းသိမ်းရေးဆိုင်ရာကော်မတီမှ လွှတ်တော်ကိုယ်စားလှယ်များ၊ သစ်တောဦးစီးဌာန ညွှန်ကြားရေးမှူးချုပ်ရုံး CF Unit အဖွဲ့ဝင်များ၊ တိုင်းဒေသကြီး/ပြည်နယ် CF Unit ဥက္ကဋ္ဌများနှင့် ပုဂ္ဂလိကလုပ်ငန်းရှင်များ၊ ဒေသခံပြည်သူအစုအဖွဲ့ဝင်ပိုင် သစ်တောလုပ်ငန်းဆောင်ရွက်သူ NGO/INGO များ၊ တိုင်းဒေသကြီး/ ပြည်နယ်အသီးသီးမှ ဒေသခံပြည်သူအစုအဖွဲ့ပိုင် သစ်တောအသုံးပြု သူအဖွဲ့ဝင်များနှင့် အခြားစိတ်ပါဝင်စားသူ ၁၆၀ ခန့် တက်ရောက်ဆွေးနွေးခဲ့ကြ ပါတယ်။ သို့ဖြစ်ပါ၍ လွှတ်တော်ကိုယ်စားလှယ်ကြီး မေးမြန်းတဲ့မေးခွန်းနှင့်စပ်လျဉ်း၍ သယံဇာတ နှင့်သဘာဝပတ်ဝန်းကျင်ထိန်းသိမ်းရေးဝန်ကြီးဌာနအနေဖြင့် ဒေသခံပြည်သူအစုအဖွဲ့ပိုင်သစ်တော လုပ်ငန်းများ ဖွံ့ဖြိုးတိုးတက်စေရေးအတွက် ပံ့ပိုးမှုရရှိနိုင်ရေးနိုင်ငံတော်မှ ချေးငွေထုတ်ပေးနိုင်ရန် လတ်တလောအစီအစဉ်မရှိသေးပါကြောင်းနှင့် ချေးငွေရရှိနိုင်ရေးကို သက်ဆိုင်ရာဌာနများနှင့် လက်ရှိ ညှိနှိုင်းဆောင်ရွက်လျက်ရှိပါကြောင်း ရှင်းလင်းဖြေကြားအပ်ပါတယ်။ အားလုံးကို ကျေးဇူးတင်ရှိ ပါတယ်။</speech>
<speech type='speaker'>မိုက်ပေးပါ။</speech>
<speech><mp id='198'>ဒေါ်ခင်နှင်းသစ်(ပန်းတောင်းမဲဆန္ဒနယ်)</mp>ဥက္ကဋ္ဌကြီးရှင်။ တစ်ဆက်တစ်စပ်တည်း မေးခွန်းမေးမြန်းခွင့် ပြုပါရှင်။ သက်ဆိုင်ရာဝန်ကြီးဌာနရဲ့ ဒုတိယဝန်ကြီးရဲ့ ဖြေကြားချက်တွေမှာလည်း ဆက်လက်ကြိုးစားဆောင်ရွက်နေတယ်။ လတ်တလောတော့ မပေးနိုင်သေးဘူးဆိုတဲ့ အဖြေတစ်ခု ပါဝင်ပါတယ်ရှင်။ ကျွန်မက တစ်ဆက်တစ်စပ်တည်းမေးခွန်းမေးလိုတာကတော့ ဘဏ်တစ်ခုခုကများ CF လုပ်ငန်းဆောင်ရွက်ခွင့်လက်မှတ်ရရှိသူတွေကို ငွေထုတ်ချေးပေးမယ်ဆိုရင်ရော သက်ဆိုင်ရာဝန်ကြီးဌာနအနေနဲ့ ကြိုးစားကူညီဆောင်ရွက်ပေးဖို့ အစီအစဉ်ရှိပါသလားလို့ တစ်ဆက်တစ်စပ်တည်း မေးမြန်းလိုပါတယ်ရှင်။ ကျေးဇူးတင်ပါတယ်။</speech>
<speech type='speaker'>သက်ဆိုင်ရာဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='26'>ဒေါက်တာရဲမြင့်ဆွေ(ဒုတိယဝန်ကြီး၊ သယံဇာတနှင့်သဘာဝပတ်ဝန်းကျင်ထိန်းသိမ်းရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ဒီဆက်စပ်မေးခွန်းနှင့် ပတ်သက် ပြီးတော့မှ ကျွန်တော်တို့ လတ်တလောအနေနဲ့တော့ ညှိနှိုင်းဆောင်ရွက်လျက်ရှိနေပါတယ်။ ကိုယ်စားလှယ်တော်ကြီး မေးမြန်းတဲ့မေးခွန်းနဲ့ပတ်သက်ပြီးတော့မှ ကျွန်တော်တို့ လုပ်ထုံးလုပ်နည်းနှင့် မူဝါဒပိုင်းဆိုင်ရာကို စီမံကိန်းနှင့်ဘဏ္ဍာရေးဝန်ကြီးဌာနနှင့် ပေါင်းစပ်ညှိနှိုင်းပေးပြီးတော့မှ ကျွန်တော်တို့က ဆက်လက်ကူညီဆောင်ရွက်ပေးသွားမှာဖြစ်ပါကြောင်း ဖြေကြားအပ်ပါတယ်ခင်ဗျား။</speech>
<title>ဒက္ခိဏသီရိမြို့နယ်ရှိ ဒေသခံတောင်သူများ၏ အမှန်တကယ် စိုက်ပျိုးထားရှိသည့် လယ်မြေများကို တရားဝင်စိုက်ပျိုးခွင့်အမြန်ရရှိရေး မည်သို့ဆောင်ရွက်ထားသည်ကို သိလိုခြင်းနှင့်စပ်လျဉ်းသည့် မေးခွန်း</title>
<speech type='speaker'>ဒက္ခိဏသီရိမဲဆန္ဒနယ်မှ ဦးသန့်ဇင်ထွန်း မေးမြန်းဖို့ ဖြစ်ပါတယ်</speech>
<speech><mp id='435'>ဦးသန့်ဇင်ထွန်း(ဒက္ခိဏသီရိမဲဆန္ဒနယ်)</mp>လေးားအပ်ပါသော ပြည်သူ့လွှတ်တော် ဥက္ကဌကြီးနှင့် ပြည်ထောင်စုအဆင့်အဖွဲ့အစည်းဝင်များအားလုံး မင်္ဂလာပါ။ ကျွန်တော်ကတော့ ဒက္ခိဏသီရိမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးသန့်ဇင်ထွန်း ဖြစ်ပါတယ်။ လေးစားရပါ သော လွှတ်တော်ဥက္ကဋ္ဌကြီးခင်ဗျား။ Power Point အသုံးပြုခွင့်ပေးပါ။ Power Point မှာတင်ပြ ထားတာတွေကတော့ သက်ဆိုင်ရာဌာနများရဲ့ ညွှန်ကြားချက်များနှင့် ဒေသခံတောင်သူများ လုပ်ကိုင် နေတဲ့ကြိုးဝိုင်းအလိုက် သစ်တောကြိုးလယ်စာရင်းများဖြစ်ပါတယ်။ ၁၉-၃-၂၀၁၅ ရက်နေ့မှာ စိုက်ပျိုး ရေး၊ မွေးမြူရေးနှင့် ဆည်မြောင်းဝန်ကြီးရုံးက ညွှန်ကြားစာထုတ်ခဲ့ပါတယ်။ ထိုညွှန်ကြားစာကို ရည်ညွှန်းပြီး ၂၄-၃-၂၀၁၅ ရက်နေ့မှာ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ ကြေးတိုင် မြေစာရင်းဦးစီးဌာနက ကြိုးဝိုင်းတောနှင့် ကြိုးပြင်ကာကွယ်တောများအတွင်း နှစ်ကာလအတိုင်းအတာ တစ်ခုအထိ ကျူးကျော်အခြေချနေထိုင်တဲ့ကျေးရွာတို့၏ဧရိယာ၊ သစ်တောမြေအဖြစ်မှ စွန့်လွှတ် ပယ်ဖျက်ခြင်းများကို စာရင်းပြုစုတင်ပြရန်အတွက် ညွှန်ကြားစာဆက်ထုတ်ခဲ့ပါတယ်။ အဲဒီညွှန်ကြား စာကိုရည်ညွှန်းပြီး နေပြည်တော် မြေစာရင်းဦးစီးဌာနက မြို့နယ်မြေစာရင်းဦးစီးဌာနများအနေဖြင့်သစ်တောဦးစီးဌာနများနှင့်ညှိနှိုင်း၍ ပူးတွဲပါပုံစံဖြင့် စာရင်းပြုစုပြီး ၄-၄-၂၀၁၅ ရက်နေ့အရောက် ဤရုံးသို့ အမြန်တင်ပြရန်ဆိုပြီး ညွှန်ကြားစာဆက်ထုတ်ခဲ့ပါတယ်။ အထက်ဖော်ပြပါညွှန်ကြားချက်များ နှင့်ဆောင်ရွက်ချက်များကြောင့် သစ်တောကျူးလယ်များ တွင် ဒေသခံတောင်သူများလုပ်ကိုင်နေတဲ့ ကြိုးဝိုင်းအလိုက်စာရင်းများ ပေါ်ပေါက်လာခြင်းဖြစ်ပါ တယ်။ ၁၅-၇-၂၀၁၅ ရက်နေ့မှာ နေပြည်တော်ကောင်စီမှ သစ်တောဦးစီးဌာနသို့ သစ်တောမြေ၌ အမှန်တကယ်စိုက်ပျိုးထားရှိသည့်စိုက်ပျိုးမြေများအား တောင်သူလယ်သမားများ တရားဝင်စိုက်ပျိုး ရရှိရန်အတွက် လယ်ယာမြေလုပ်ပိုင်ခွင့် ခွင့်ပြုလက်မှတ်(ပုံစံ-၇)ရရှိရေး အလေးထားကြီးကြပ်ဆောင်ရွက်သွားရန်နှင့် သစ်တောမြေအဖြစ်မှ စွန့်လွှတ်ပယ်ဖျက်နိုင်ရေးအတွက် ကြိုးဝိုင်းအလိုက်ပြုစု ထားသောစာရင်းအား သက်ဆိုင်ရာဝန်ကြီးဌာနသို့ လုပ်ထုံးလုပ်နည်းအရ ဆက်လက်တင်ပြဆောင်ရွက်သွားရန်နှင့် ဆောင်ရွက်ထားရှိမှုအခြေအနေအား ၂၁-၇-၂၀၁၅ ရက်နေ့အရောက် ပြန်လည်တင်ပြရန် အကြောင်းကြားခဲ့ပါတယ်။ အထက်ဖော်ပြပါ ညွှန်ကြားချက်နှင့် ဆောင်ရွက်ချက် များကြောင့် သစ်တောကျူးလယ်များမှာ လုပ်ကိုင်နေတဲ့တောင်သူများ တရားဝင်စိုက်ပျိုးခွင့်၊ လယ်ယာ မြေလုပ်ပိုင်ခွင့်(ပုံစံ-၇)ရရှိရေးကိစ္စဟာ အတိုင်းအတာတစ်ခုအထိ ဆောင်ရွက်ပြီးစီးနေပြီ ဖြစ်ပါတယ်။ လေးစားအပ်ပါသောလွှတ်တော်ဥက္ကဋ္ဌကြီးခင်ဗျား။ ကျွန်တော်ဟာ ဒုတိယအကြိမ် ပြည်သူ့ လွှတ်တော် ပဉ္စမပုံမှန်အစည်းအဝေးမှာ ၂၀၁၅ ခုနှစ်တွင်ဆောင်ရွက်ခဲ့သော စာရင်းကောက်အဖွဲ့နှင့် မြို့နယ်ကြီးကြပ်မှုကော်မတီတို့မှပြုစုထားတဲ့ စာရင်းစာအုပ်မိတ္တူ နှစ်အုပ်ကို ပူးတွဲတင်ပြပြီး ကြယ်ပွင့် မပြမေးခွန်းကို မေးမြန်းခဲ့ပါတယ်။ ကျွန်တော့်ရဲ့ မေးခွန်းအား ပြည်ထဲရေးဝန်ကြီးဌာနမှ ပြန်လည် ဖြေကြားရာမှာ ၂၀၁၅ ခုနှစ်မှာကောက်ယူခဲ့တဲ့စာရင်းပါ ရန်အောင်မြေကြိုးဝိုင်းအတွင်းရှိ တောင်သူ ၁၄၆ ဦးလုပ်ကိုင်နေတဲ့ လယ် ၃၄၆.၁၅ ဧကအား နေပြည်တော်ကောင်စီ၏ကြိုးဝိုင်းကျူးကျော်စာရင်း များ ဆက်လက်ကောက်ယူခွင့်ပြုသည့်အခါ ဆောင်ရွက်ပေးသွားမည်ဖြစ်ပါကြောင်း ပလွေကြိုးဝိုင်း အတွင်းရှိ တောင်သူ ၃၇၉ ဦးလုပ်ကိုင်နေတဲ့ လယ် ၁၄၂၀.၀၅ ဧကနဲ့ ၂၀၁၃ ခုနှစ်ကကောက်ယူခဲ့သော တောင်သူ ၂၄ ဦးလုပ်ကိုင်နေတဲ့ လယ် ၂၂၄.၇၅ ဧကအား ပယ်ဖျက်ပေးသွားမည်ဖြစ်ကြောင်း ဖြေကြားခဲ့ပြီးတော့ ၂၀၁၅ ခုနှစ်မှာကောက်ယူခဲ့တဲ့စာရင်းပါ ကျန်တောင်သူများနှင့် ၎င်းတို့လုပ်ကိုင် နေတဲ့လယ်မြေများအပေါ် ပြန်လည်ရှင်းလင်းဖြေကြားမှုမရှိခဲ့ပါ။ ဒါကြောင့် ၂၀၁၅ ခုနှစ်မှာ ဆောင်ရွက်ခဲ့တဲ့ စာရင်းကောက်အဖွဲ့နှင့် မြို့နယ်ကြီးကြပ်မှုကော်မတီတို့မှပြုစုထားတဲ့စာရင်းများအား ပြန်လည်စစ်ဆေး အတည်ပြု၍လည်းကောင်း၊ ကြိုးဝိုင်းကျူးကျော်စာရင်းများအား ဆက်လက် ကောက်ယူခွင့်ပြုနိုင်ရန် စီစဉ်ဆောင်ရွက်၍လည်းကောင်း၊ ၂၀၁၃ ခုနှစ်တွင် အခြားတိုင်းနှင့်ပြည်နယ် ရှိတောင်သူများနည်းတူ အခွင့်အရေးမရခဲ့တဲ့ ဒေသခံတောင်သူများရဲ့ အမှန်တကယ် စိုက်ပျိုးထားတဲ့ လယ်မြေများကို တောင်သူလယ်သမားများ အမြန်တရားဝင်စိုက်ပျိုးခွင့်ရရှိရေးကိစ္စကို သက်ဆိုင်ရာ ဝန်ကြီးဌာနမှ ဆက်လက်ဆောင်ရွက်နိုင်ရန်၊ လိုအပ်သလိုဆက်လက်ဆောင်ရွက်ပေးပါရန် ၂၈-၆-၂၀၁၇ ရက်စွဲဖြင့် နေပြည်တော်ကောင်စီသို့ တင်ပြခဲ့ပါတယ်။ ယနေ့အချိန်ထိ မည်သည့်အကြောင်း ပြန်ကြားမှု မှမရှိခဲ့တဲ့အတွက် အောက်ဖော်ပြပါမေးခွန်းကို လွှတ်တော်ဥက္ကဋ္ဌကြီးမှတစ်ဆင့် မေးမြန်းအပ်ပါတယ်။ ၂၀၁၃ ခုနှစ်တွင် အခြားတိုင်းနှင့်ပြည်နယ်ရှိတောင်သူများနည်းတူ အခွင့်အရေးမရခဲ့သော ဒေသခံ တောင်သူများ အမှန်တကယ်စိုက်ပျိုးထားရှိသည့် လယ်မြေများကို တောင်သူလယ်သမားများ အမြန် တရားဝင် စိုက်ပျိုးခွင့်ရရှိရေးကိစ္စကို သက်ဆိုင်ရာဝန်ကြီးဌာနမှ ဆက်လက်ဆောင်ရွက်နိုင်ရန် မည်ကဲ့သို့ ဆောင်ရွက်ထားပါသနည်းဖြစ်ပါတယ်။ ကျေးဇူးတင်ပါတယ်ခင်ဗျား။</speech>
<speech type='speaker'>သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='26'>ဒေါက်တာရဲမြင့်ဆွေ(ဒုတိယဝန်ကြီး၊ သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ကိုယ်စားလှယ်ကြီးနှင့် လွှတ်တော် ကိုယ်စားလှယ်ကြီးများခင်ဗျား။ နေပြည်တော် ဒက္ခိဏသီရိမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးသန့်ဇင်ထွန်း မေးမြန်းတဲ့မေးခွန်းနှင့်စပ်လျဉ်းပြီး စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ နေပြည်တော်ကောင်စီတို့နှင့်ပေါင်းစပ်ဖြေကြားသွားမှာ ဖြစ်ပါတယ်။ Power Point အသုံးပြုခွင့် ပေးပါရန် တင်ပြအပ်ပါတယ်။ သယံဇာတနှင့် သဘာဝ ပတ်ဝန်းကျင်ထိန်းသိမ်းရေးဝန်ကြီးဌာနအနေနဲ့ နိုင်ငံတော်သမ္မတရုံးရဲ့ ၁၁-၁-၂၀၁၃ ရက်စွဲပါစာအမှတ် ၁၃(၁)/၇ သမ္မတရုံးအရ သစ်တောကြိုးဝိုင်းနဲ့ ကြိုးပြင်ကာကွယ်တောများ၊ သစ်တောနယ်မြေများအတွင်း နှစ်ကာလအတိုင်းအတာတစ်ခုအထိ ကျူးကျော်အခြေချနေထိုင်တဲ့ ရွာစုနဲ့ အိမ်ထောင်စုများအား သစ်တောမြေအဖြစ်မှ ပယ်ဖျက်ပေးရန် တိုင်းဒေသကြီး/ ပြည်နယ်အစိုးရအဖွဲ့၊ အထွေထွေအုပ်ချုပ်ရေးဦးစီးဌာန စိုက်ပျိုးရေးဦးစီးဌာန၊ လယ်ယာမြေစီမံခန့်ခွဲရေးနှင့် စာရင်းအင်းဦးစီးဌာန၊ လူဝင်မှုကြီးကြပ်ရေးနှင့် ပြည်သူ့အင်အား ဦးစီးဌာန၊ သစ်တောဦးစီးဌာနတို့ပါဝင်သော ပူးပေါင်းအဖွဲ့များမှ မြေပြင်စာရင်းကောက်ယူခြင်း လုပ်ငန်းကို တိုင်းဒေသကြီး/ပြည်နယ်များ၌ ကြီးကြပ်မှုကော်မတီအဆင့်ဆင့်နဲ့ ၂၀-၂-၂၀၁၃ ရက်နေ့မှ ၂၅-၃-၂၀၁၃ ရက်နေ့အထိ ဆောင်ရွက်ခဲ့ပါတယ်။ အဖွဲ့စုံနဲ့ကောက်ယူရရှိသော စာရင်းများအရ ကြိုးဝိုင်း၊ ကြိုးပြင်မြေမှ ပယ်ဖျက်ခြင်းလုပ်ငန်းစဉ်အား Power Point တွင်ဖော်ပြပါအဆင့် အလိုက် စီမံဆောင်ရွက်ပေးလျက်ရှိပါတယ်။ သို့ရာတွင် ၁၃-၃-၂၀၁၃ ရက်နေ့မှာကျင်းပတဲ့ နေပြည်တော်ကောင်စီရဲ့ လုပ်ငန်းညှိနှိုင်း အစည်းအဝေးအမှတ်စဉ်(၁၁/၂၀၁၃)အရ စာရင်းကောက်ယူမှုများကို ရပ်ဆိုင်းသွားရန်နှင့် ကျူးကျော် နေထိုင်မှု ၁၀ နှစ်အထက် သက်တမ်းရှိသူများကိုသာ ထည့်သွင်းစဉ်းစားမှာဖြစ်ပြီး ထပ်မံကျူးကျော်သူ များအား ဖျက်သိမ်းခြင်းမရှိပါက ဥပဒေနှင့်အညီ တရားစွဲဆိုသွားရန်ဟု ဆုံးဖြတ်ချက်ချမှတ်ခဲ့ခြင်းကြောင့် ပြည်ထောင်စုနယ်မြေ(နေပြည်တော်)၏ မြို့နယ်ရှစ်မြို့နယ်ရှိ ကြိုးဝိုင်း/ကြိုးပြင်ကာကွယ် တောများအတွင်း ကျူးကျော်ရွာစုနှင့် အိမ်ထောင်စုများ စာရင်းကောက်ယူခြင်းလုပ်ငန်းများကို ရပ်ဆိုင်းခဲ့ရပါတယ်။ လက်ရှိအစိုးရသစ်လက်ထက်မှာ ပြည်ထောင်စုနယ်မြေ(နေပြည်တော်)အတွင်းရှိ သစ်တော နယ်မြေများအတွင်း နှစ်ကာလကြာရှည်စွာ ကျူးကျော်အခြေချနေထိုင်သူများအတွက် အခြား တိုင်းဒေသကြီး/ပြည်နယ်များနည်းတူ သစ်တောမြေအား ပယ်ဖျက်လိုကြောင်း၊ ပထမအဆင့်အနေဖြင့် ပြည်ထဲရေးအမည်ပေါက် အိမ်ခြေ ၅၀ နှင့်အထက် ကျေးရွာနှင့် ရွာမြေ၊ လယ်မြေ၊ သာသနာမြေ၊ အများပိုင်မြေများပယ်ဖျက်ပေးနိုင်ရေး၊ အဖွဲ့စုံနဲ့ကောက်ယူခဲ့တဲ့စာရင်းများ တင်ပြရန် နေပြည်တော် ကောင်စီရဲ့ ၁၆-၆-၂၀၁၆ ရက်နေ့ အစည်းအဝေးဆုံးဖြတ်ချက်အရ နေပြည်တော်နယ်မြေအတွင်းမှာ ၂၀၁၃ ခုနှစ်က ကောက်ယူခဲ့တဲ့စာရင်းများအနက် အိမ်ခြေ ၅၀ နှင့်အထက် ပြည်ထဲရေးအမည်ပေါက် ကျေးရွာ ၄၉ ရွာရဲ့ ရွာမြေ ၈၀၉.၃၅ ဧက၊ လယ်မြေ ၅၈၇၃.၄၃ ဧက၊ အများပိုင်သာသနာမြေ ၁၅၅.၇၁ ဧက ဧရိယာစုစုပေါင်း ၆၈၃၈.၄၉ ဧကကို သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာနရဲ့ အမိန့်ကြော်ငြာစာများဖြင့် ၂၀၁၇ ခုနှစ်မှာ သစ်တောမြေကနေပြီးတော့မှ ပယ်ဖျက်ပေးခဲ့ပြီး ဖြစ်ပါတယ်။ အဆိုပါ ၄၉ ရွာရဲ့ ကြိုးဝိုင်းကျူးကျော်ဥယျာဉ်ခြံမြေ ၇၉၈.၀၄ ဧကနှင့် နှစ်ရှည်စိုက်ခင်း ၂၀ ဧကကို သစ်တောဦးစီးဌာနမှ ခွင့်ပြုပေးလျက်ရှိတဲ့ လုပ်ထုံးလုပ်နည်းများနှင့်အညီ မြေငှားရမ်းတဲ့ စနစ်ဖြင့် ဆက်လက်လုပ်ကိုင်ဆောင်ရွက်ခွင့်ပြုလျက်ရှိပြီး ကြိုးဝိုင်းကျူးကျော်မြေ ၈၅၉၁.၉၂ ဧက အတွက် သီးနှံသစ်တောရောနှောစိုက်ပျိုးသည့်စနစ်ကိုအခြေခံ၍ သစ်တောဦးစီးဌာနရဲ့ လုပ်ထုံးနှင့် အညီ ဒေသခံပြည်သူအစုအဖွဲ့ပိုင်သစ်တော တည်ထောင်တဲ့နည်းစနစ်နဲ့ အကောင်အထည်ဖော် စိုက်ပျိုးဆောင်ရွက်ခွင့်ပြုလျက်ရှိပါတယ်။ ဒေသခံပြည်သူအစုအဖွဲ့ပိုင်သစ်တော တည်ထောင်ခွင့်ပြု ရာမှာ မြေငှားရမ်းခအခမဲ့စနစ် နှစ် ၃၀ လုပ်ကိုင်ခွင့်ပေးခြင်းဖြစ်ပြီး သစ်တောသစ်ပင်တစ်ဧကလျှင် ၁၅၀ ပင်စိုက်ပျိုးခြင်းနှင့်အတူ တောင်သူများမှ နှစ်သက်ရာသီးနှံပုံစံဖြင့် စိုက်ပျိုးလုပ်ကိုင်ခွင့်ပေးခဲ့ပြီး လည်း ဖြစ်ပါတယ်။ ဒါ့အပြင် နေပြည်တော်ကောင်စီရဲ့ ၁၇-၅-၂၀၁၆ ရက်စွဲပါစာနဲ့ ၂၀၁၃ ခုနှစ် စာရင်းကောက်ယူ ရာမှာမပါဝင်ခဲ့တဲ့ အိမ်ခြေ ၅၀ နှင့်အထက် ပြည်ထဲရေးအမည်ပေါက် ကျေးရွာ ၁၅ ရွာအား သစ်တောနယ်မြေမှပယ်ဖျက်ပေးရန် ညှိနှိုင်းအကြောင်းကြားလာမှုအပေါ်မှာ စာရင်းကောက်လုပ်ငန်း များအဖွဲ့စုံဖြင့် ဆောင်ရွက်ခဲ့ပြီးဖြစ်၍ သစ်တောမြေအဖြစ်မှ ပယ်ဖျက်ပေးနိုင်ရန် ရွာမြေ ၄၂၉.၇၉ ဧက၊ လယ်မြေ ၄၉၄၀.၃၃ ဧကနှင့် သာသနာအများပိုင်မြေ ၃၆၉.၀၈ ဧကကို စိစစ်ဆောင်ရွက် လျက်ရှိပါ လက်ရှိအခြေအနေမှာလည်း တောင်သူလယ်သမားများရဲ့ စိုက်ပျိုးလယ်မြေများနှင့်ပတ်သက် ပြီး နေပြည်တော်ကောင်စီရဲ့ ညှိနှိုင်းချက်များအရ သစ်တောဦးစီးဌာန၊ ညွှန်ကြားရေးမှူးချုပ်ရုံးကို ရောက်လာတဲ့ အမှုတွဲတစ်ခုချင်းစီအလိုက်စိစစ်ပြီး ဆောင်ရွက်ပေးလျက်ရှိပါကြောင်း တင်ပြအပ်ပါ တယ်။ လွှတ်တော်ကိုယ်စားလှယ်ကြီးမေးမြန်းတဲ့မေးခွန်းနှင့်စပ်လျဉ်းပြီး နေပြည်တော်ကောင်စီရဲ့ ဖြေကြားချက်အရ ဒက္ခိဏခရိုင်၊ ဒက္ခိဏသီရိမြို့နယ်မှာ လယ်ယာမြေလုပ်ပိုင်ခွင့်ပြု လက်မှတ်(ပုံစံ-၇) ထုတ်ပေးပြီးစီးမှုအခြေအနေဆောင်ရွက်ရန်ကျန်ရှိမှုကို Power Point မှာဖော်ပြပါအတိုင်း တင်ပြအပ် ပါတယ်။ ကျန်ရှိတဲ့ ဧရိယာပေါင်း ၉၇၇ ဧကအတွက် သက်ဆိုင်ရာတောင်သူများမှ လာရောက် လျှောက်ထားခြင်းမရှိသဖြင့် ကျန်ရှိမှုအခြေအနေမှာ တောင်သူပေါင်း ၆၃ ဦး၊ ဦးပိုင်ပေါင်း ၁၉ ခု ဧရိယာပေါင်း ၆၈ ဧကရှိပြီး မူလဆောင်ရွက်ရမယ့်လုပ်ငန်းပမာဏမှာ ပါဝင်နေတဲ့ တောင်သူ ၄၇ ဦး၊ ဦးပိုင်ပေါင်း ၄၇ ခု ဧရိယာပေါင်း ၉၀၉ ဧကမှာ နေပြည်တော် သရက်ဇုန်အတွင်းမှာ ကျရောက်နေတဲ့ မြေဧရိယာများဖြစ်တဲ့အတွက် အဲဒီဧရိယာကိုတော့ ၂၀၁၂ ခုနှစ် မြေလွတ်၊ မြေလပ်နှင့် မြေရိုင်းများစီမံခန့်ခွဲရေးနည်းဥပဒေပါ ပြဋ္ဌာန်းချက်များနှင့်အညီ လျှောက်ထားရမယ့်ဧရိယာများဖြစ်ပါကြောင်း၊ ဒက္ခိဏသီရိမြို့နယ်အတွင်းမှ လယ်ယာမြေလုပ်ပိုင်ခွင့်လက်မှတ်(ပုံစံ-၇)ထုတ်ပေးရန် ကျန်ရှိတဲ့ တောင်သူ ၆၃ ဦး၊ ဦးပိုင်ပေါင်း ၁၉ ခု၊ ဧရိယာပေါင်း ၆၈ ဧကအား ၂၀၁၈-၂၀၁၉ ဘဏ္ဍာရေးနှစ် အတွင်း ထုတ်ပေးနိုင်ရေးအတွက် သက်ဆိုင်ရာရပ်/ကျေး၊ မြို့နယ်၊ ခရိုင်လယ်ယာမြေစီမံခန့်ခွဲမှုအဖွဲ့ များမှ အစီအမံရေးဆွဲဆောင်ရွက်လျက်ရှိပါကြောင်း ပေါင်းစပ်ဖြေကြားထားပါတယ်။ သို့ဖြစ်ပါ၍ ပြည်သူ့လွှတ်တော်ကိုယ်စားလှယ်ကြီး မေးမြန်းတဲ့ မေးခွန်းနဲ့စပ်လျဉ်းပြီး နေပြည်တော်နယ်မြေအတွင်း ၂၀၁၃ ခုနှစ်မှာ ကောက်ယူခဲ့တဲ့စာရင်းများအရ အိမ်ခြေ ၅၀ နှင့် အထက် ပြည်ထဲရေးအမည်ပေါက်ကျေးရွာ ၄၉ ရွာရဲ့ ရွာမြေ၊ လယ်မြေ၊ သာသနာမြေ၊ အများပိုင်မြေ စုစုပေါင်းဧရိယာ ၆၈၃၈.၄၉ ဧကကို သစ်တောမြေအဖြစ်မှ ပယ်ဖျက်ပေးခဲ့ပြီးဖြစ်ပါကြောင်းနဲ့ ၂၀၁၃ ခုနှစ် စာရင်းကောက်ရန်ကျန်ရှိခဲ့တဲ့အိမ်ခြေ ၅၀ နှင့်အထက် ပြည်ထဲရေးအမည်မပေါက်နှင့် အိမ်ခြေ ၅၀ အောက် ပြည်ထဲရေးအမည်မပေါက်ကျေးရွာများ၊ ပြန့်ကျဲအိမ်ထောင်စုနှင့် ပြင်ပကျူးကျော်များ အတွက် သစ်တောမြေအဖြစ်မှပယ်ဖျက်နိုင်ရန် နေပြည်တော်ကောင်စီမှသဘောတူညီချက်ဖြင့် စိစစ်ဆောင်ရွက်ပေးသွားမှာဖြစ်တဲ့အတွက် တောင်သူများ အမှန်တကယ် စိုက်ပျိုးနေတဲ့လယ်မြေဟာ သစ်တောနယ်မြေမှပယ်ဖျက်ရာမှာ ပါဝင်သွားမှာဖြစ်ပါကြောင်း ရှင်းလင်းဖြေကြားအပ်ပါတယ်။ အားလုံးကိုကျေးဇူးတင်ရှိပါတယ်။</speech>
<speech type='speaker'>မိုက်ပေးပါ။</speech>
<speech><mp id='435'>ဦးသန့်ဇင်ထွန်း(ဒက္ခိဏသီရိမဲဆန္ဒနယ်)</mp>ဆက်စပ်မေးခွန်းမေးခွင့်ပြုပါခင်ဗျား။ တကယ်ကျတော့ ကျွန်တော့် ဒက္ခိဏသီရိမြို့နယ်က မြို့နယ်သစ်တောဦးစီးဌာနရုံးလည်းမရှိပါဘူး။ ၂၀၁၃ ကောက်တဲ့အခါမှာလည်း မပါပါဘူး။ ၂၀၁၅ ကျမှ စာရင်းကောက်တဲ့ထဲမှာပါပြီးတော့မှ စာရင်း ကောက်ထားတဲ့ စောစောက Power Point မှာပြထားသလို စာရင်းစာအုပ်တွေရော၊ မိတ္တူ နှစ်စုံနှင့် ရန်အောင်မြင်ကြိုးဝိုင်းရယ်၊ ပထွေး ကြိုးဝိုင်းရယ်၊ တောင်သူစာရင်းတွေရယ်၊ လယ်ဧကစာရင်းတွေရယ် ဒီလိုမျိုးတွေနဲ့ဆောင်ရွက်ပြီးစီးခဲ့တဲ့အခြေအနေတစ်ခုကိုတင်ပြထားပြီးတော့ ဒါကို ဆက်လက် အကောင်အထည်ဖော်ဖို့ကိုလည်း ကြယ်ပွင့်မပြမေးခွန်းမေးတယ်။ နောက် အဲဒီမေးခွန်းကိုပဲကိုးကား ပြီးတော့ နေပြည်တော်ကောင်စီကို ဆောင်ရွက်ပေးဖို့ စာတင်တယ်။ တင်တဲ့အခါမှာလည်း အခုအချိန် ထိဆောင်ရွက်တာရော၊ ဖြေကြားတာရောမရှိတဲ့အခါကျတော့ ကြယ်ပွင့်ပြမေးခွန်း ဆက်မေးရတဲ့ကိစ္စ ဖြစ်ပါတယ်။ အဲဒီကျတော့ ဒီမေးခွန်းအပေါ်မှာလည်း ၂၀၁၅ ခုနှစ်စာရင်းကို ပြန်ရှင်းဖြေကြားတာမျိုး မဟုတ်ဘဲနဲ့ ၂၀၁၃ ခုနှစ်ကဟာတွေပဲ ပြန်ရှင်းနေတဲ့အခါမှာ ဒီစာရင်းစာအုပ်အပေါ်မှာ ဘယ်လိုတွေ ဆက်လုပ်မှာလဲ။ ပြီးတော့ အခုဒီကိစ္စကို စာရင်းကောက်တဲ့ကာလကလည်း ကျွန်တော်တို့က ရွေးကောက်ပွဲအကြို ကာလတွေနဲ့သက်ဆိုင်တဲ့အခါမှာ ဒီဟာတွေက ရွေးကောက်ပွဲအပေါ်မှာ ရွေးကောက်ပွဲတရားမဲ့ပြုကျင့်တဲ့ကိစ္စမျိုးတွေ၊ အခြေအနေမျိုးတွေလည်း ကြုံတွေ့ခဲ့ရတဲ့အခါကျတော့ ဒီဟာတွေကို ၂၀၁၉-၂၀၂၀ ဘဏ္ဍာနှစ်အပြီးဆောင်ရွက်ပေးဖို့ အစီအစဉ်ရှိ/မရှိဆက်စပ်မေးခွန်း မေးမြန်းအပ်ပါတယ်ခင်ဗျား။ ကျေးဇူးတင်ပါတယ်။</speech>
<speech type='speaker'>သက်ဆိုင်ရာဝန်ကြီးဌာနက ဖြေကြားနိုင်က ဖြေကြားပေးရန် ဖြစ်ပါတယ်</speech>
<speech><agency id='26'>ဒေါက်တာရဲမြင့်ဆွေ(ဒုတိယဝန်ကြီး၊ သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ဆက်စပ်မေးခွန်းနဲ့ ပတ်သက်တဲ့ဟာကတော့ နေပြည်တော်ကောင်စီနယ်မြေအတွင်းမှာရှိတဲ့ သစ်တောမြေမှာပါဝင်နေတဲ့ ဧရိယာတွေကို ပယ်ဖျက်ရမယ်ဆိုလို့ရှိရင်တော့ ကျွန်တော်တို့ နေပြည်တော်ကောင်စီရဲ့ သဘောတူညီ ချက်နဲ့ တင်ပြချက်အရသာ ပယ်ဖျက်ရတဲ့လုပ်ထုံးလုပ်နည်းရှိပါတယ်။ အခုကိစ္စဟာ နေပြည်တော် ကောင်စီမှာ လွှတ်တော်ကိုယ်စားလှယ်ကြီးတင်ပြသလိုပဲ နေပြည်တော်ကောင်စီကို တင်ပြလျှောက်ထား ပြီးပြီဆိုရင်လည်း ဝန်ကြီးဌာနအနေနဲ့ နေပြည်တော်ကောင်စီနဲ့ ပေါင်းစပ်ညှိနှိုင်းပြီးတော့မှ၊ မေးမြန်း ပြီးတော့မှ အမြန်ဆုံးဆောင်ရွက်သွားပါမယ်။ နေပြည်တော်ကောင်စီကသာ Focd အနေနဲ့ ပယ်ဖျက် ပေးဖို့ တင်ပြလာလို့ရှိရင်တော့ ဝန်ကြီးဌာနအနေနဲ့သစ်တောမြေမှာပါဝင် နေတဲ့ လယ်ယာမြေ၊ စိုက်ပျိုး မြေနှင့် လယ်မြေတွေကိုတော့ စဉ်ဆက်မပြတ် ပယ်ဖျက်ပေးလျက်တော့ ရှိပါတယ်။ ဒါကြောင့်မို့လို့ နေပြည်တော်ကောင်စီနဲ့ပေါင်းစပ်ပြီးတော့မှ၊ ညှိနှိုင်းပြီးတော့မှ အမြန်ဆုံးညှိနှိုင်းဆောင်ရွက်ပါ့မယ် လို့ပဲ ပြန်လည်ဖြေကြားအပ်ပါတယ်။</speech>
<speech type='speaker'>လွှတ်တော်ကိုယ်စားလှယ်များခင်ဗျား။ အစည်းအဝေးကို ၃၀ မိနစ်ခန့်ခေတ္တ ရပ်နားမှာဖြစ်ပါတယ်</speech>
<speech type='mc'>ပြည်သူ့လွှတ်တော်ဥက္ကဋ္ဌ ပြန်လည်ထွက်ခွာပါပြီခင်ဗျား။</speech>
<speech type='mc'>အားလုံးထွက်ခွာနိုင်ပါပြီခင်ဗျား။</speech>
<p>အစည်းအဝေးကို မိနစ် ၃၀ ခန့်ရပ်နားပါသည်။</p>
<speech type='mc'>ပြည်သူ့လွှတ်တော်ကိုယ်စားလှယ်များနှင့် ဧည့်သည်တော်များခင်ဗျား။ အစည်းအဝေးပြန်လည်စတင်တော့မှာ ဖြစ်ပါတယ်</speech>
<speech type='mc'>ပြည်သူ့လွှတ်တော်ဥက္ကဋ္ဌ ကြွရောက်လာပါပြီခင်ဗျား။</speech>
<speech type='mc'>အားလုံးထိုင်နိုင်ပါပြီခင်ဗျား။</speech>
<title>ကသာ- ရွှေကူ- ဗန်းမော်လမ်း(ပုလွေရွှေလမ်း)အား ကျောက်သားများလိုအပ်သလို ပြန်လည်ဖြည့်စွက် ပြုပြင်မွမ်းမံခြင်း၊ ကတ္တရာစေးခင်းခြင်းတို့အတွက် ၂၀၁၉-၂၀၂၀ ဘဏ္ဍာရေးနှစ်တွင် ပြည်ထောင်စု ဘတ်ဂျက်မှ ချမှတ်ခွင့်ပြုပေးနိုင်ခြင်းရှိ/မရှိနှင့် စပ်လျဉ်းသည့်မေးခွန်း</title>
<speech type='speaker'>လွှတ်တော်ကိုယ်စားလှယ်များခင်ဗျား။ အစီအစဉ် ၁၁ ကို ဆက်လက် ဆောင်ရွက်သွားပါမယ်။ ကသာမဲဆန္ဒနယ်မှ ဦးမြင့်ကြည် မေးမြန်းဖို့ ဖြစ်ပါတယ်</speech>
<speech><mp id='342'>ဦးမြင့်ကြည်(ကသာမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် အားလုံးမင်္ဂလာအပေါင်းနှင့်ပြည့်စုံပါစေလို့ နှုတ်ခွန်းဆက်သပါတယ်။ ကျွန်တော်ကတော့ ကသာ မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးမြင့်ကြည်ဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော် တို့ ကသာမြို့နယ်၊ ဧရာဝတီမြစ်အရှေ့ဘက်ခြမ်းကရွာတွေဟာ ဖွံ့ဖြိုးမှုနောက်ကျပြီးတော့မှ အဓိက ကတော့ လမ်းတွေမကောင်းကြပါဘူး။ လမ်းတွေမကောင်းကြတော့ သွားရေး၊ လာရေး၊ ကျန်းမာရေး၊ ကုန်ထုတ်လမ်း အစရှိသဖြင့် အကုန်ဖြစ်ပါတယ်။ ဥက္ကဌကြီးခင်ဗျား။ ကျွန်တော်တို့ ကသာမြို့နယ် ဧရာဝတီမြစ်အရှေ့ဘက်ကမ်း(ပုလွေရွှေလမ်း) ကနေပြီးတော့မှ သာယာကုန်းအထိဆိုရင် ၂၁ မိုင်၊ ၂၂ မိုင်လောက်ရှည်တဲ့လမ်းဟာ တကယ်တမ်းကျတော့ အဲဒီရွာသူရွာသားတွေ နှီးနွှယ်နေတဲ့ရွာသူရွာသားတွေ ရွာတွေအတွက် အားလုံး အင်မတန် အသုံးဝင်ပါတယ်။ ကုန်ထုတ်လမ်းအဖြစ်သော်လည်းကောင်း၊ ကျန်းမာရေး၊ လူမှုရေး၊ စီးပွားရေး အတွက်သော်လည်းကောင်း၊ နောက်တစ်ခါ ကျွန်တော်တို့ ကချင်ပြည်နယ်နှင့်လည်း ဆက်နေပါတယ်။ ရှမ်းပြည်နယ်နှင့်လည်း ဒီလမ်းပိုင်းကနေပြီးတော့မှ ဆက်နေပါတယ်။ တစ်ခါ တောင်ဘက်ကိုသွားပြန် ရင်လည်း ရွှေလီမြစ်ရိုးအထိ ဒီလိုသွားတဲ့လမ်းဖြစ်ပါတယ်။ အဲဒီလမ်းဟာ တကယ်တမ်းကျတော့ ဟိုတုန်းတည်းကရှိတဲ့လမ်းဖြစ်ပါတယ်။ သို့သော် ၂၀၁၀-၂၀၁၁ ခုနှစ်မှာ အဲဒီလမ်းကို ကျောက်ချောလမ်းအဖြစ် အဆင့်မြှင့်တင်ပေးခဲ့ပါ တယ်။ ၂၀၁၅-၂၀၁၆ ခုနှစ်မှာ ကတ္တရာလမ်း ၂ မိုင် ၅ ဖာလုံ၊ ကချင်ပြည်နယ်နှင့်ဆက်စပ်နေတဲ့ သာယာကုန်းရွာပေါ့လေ။ အဲဒီအပိုင်းမှာ ကျွန်တော်တို့ ခင်းပေးရပါတယ်။ ၂၀၁၆-၂၀၁၇ ခုနှစ်မှာ ပေ ၄၀ အထိချဲ့ပြီးတော့မှ လမ်းပေါ်ကို မြေသားတင်ပါတယ်။ နောက် ၂၀၁၈-၂၀၁၉ ခုနှစ်မှာ ပြင်ထိန်း ကျွန်တော်တို့ ဒီလမ်းကို ကြည့်လိုက်တော့ ၂၀၁၀ ခုနှစ်လောက်ကတည်းက လုပ်လာတဲ့ကိစ္စဟာ ၂၀၁၉ ခုနှစ်အထိ ဘယ်လိုမှအဆင်မပြေသေးတဲ့ အနေအထားမရှိပါဘူး။ ဥက္ကဋ္ဌကြီးခင်ဗျား။ ကျေးဇူးပြု၍ Power Point သုံးခွင့်ပြုပါ။ လမ်းအနေအထားက ခုကျွန်တော်ပြတဲ့လမ်းပါပဲ။ Power Point ရပ်နိုင်ပါပြီခင်ဗျာ။ အဲဒီတော့ ဒီလမ်းဟာ ကျွန်တော်တို့ တကယ်တမ်းလည်း အသုံးတည့်တယ်။ အသုံးဝင်တယ်။ နှစ်လည်းကြာလှပြီ။ ကြာလှပြီဆိုတော့ ပြင်ထိန်း ပြင်ထိန်းနဲ့ ပိုက်ဆံတွေလည်းကုန်လှပြီ။ အဲဒီတော့ ကာလတာရှည်ဖြစ်လာတဲ့လမ်းဖြစ်တဲ့ အတွက် ကျွန်တော်ဟာလည်း ပြည်ထောင်စုကိုအားကိုးပြီးတော့ ပြည်ထောင်စုဘတ်ဂျက်ကနေ ချပေးနိုင်ခြင်းရှိ/မရှိ ဒီလိုတောင်းခဲ့ပါတယ်။ ဒီလမ်းဟာ ပြည်ထောင်စုလမ်းမကြီးစာရင်းများမှာတော့ မပါပါဘူး။ အဲဒီတော့ ဒီလမ်းဟာ တကယ်တမ်းကျတော့ ကျွန်တော်တို့ ကတ္တရာစေးလမ်းဆက်ခင်းမယ် ဆိုလို့ရှိရင် ၁၇ မိုင်ကျော်ကျော်လောက်ပဲ လိုပါတော့တယ်။ ကျန်တဲ့ ကျွန်တော်တို့ အစပိုင်း ၂ မိုင် ၂ ဖာလုံလောက်က နှစ်စဉ်ရေကြီးတဲ့အချိန်မှာ ရေအောက်ကိုရောက်တဲ့အတွက် အဲဒီအတွက်ထည့် စဉ်းစားစရာမလိုပါဘူး။ အခု ကံကောင်းတာက ဒီလမ်းပိုင်းမှာ တံတားတစ်ခုမှ ဆောက်စရာမလိုဘူး။ နောက်ပြီးတော့ မြေပြန့်တွေပဲ ဖြစ်တယ်ဆိုတော့ လမ်းပိုင်းဟာလည်း ခုနလို ၁၇ မိုင်လောက်ကို ပြည်ထောင်စုကသော် လည်းကောင်း၊ တိုင်းဒေသကြီးနှင့် ပြည်နယ်ကသော်လည်းကောင်း စီစဉ်ဆောင်ရွက်ပေးနိုင်မယ်ဆိုရင် အင်မတန်အဆင်ပြေသွားမှာပါ။ ကျွန်တော်တို့ မူဝါဒတွေလည်းရှိပါတယ်။ ကျေးလက်လမ်းတွေကို ၈၀ ရာခိုင်နှုန်းအထိ ရာသီမရွေးသွားလာနိုင်တဲ့လမ်းအဖြစ် အဆင့်မြှင့်တင်ပေးဖို့ ကျေးလက်လူမှုဘဝ ဆင်းရဲခြင်း လျှော့ချဖို့၊ လူမှုစီးပွားဘဝတိုးတက်မြင့်မားဖို့၊ နောက် GDP တိုးတက်မြင့်မားဖို့ ရာသီမရွေး လွယ်ကူစွာသွားလာနိုင်တဲ့ ကုန်ထုတ်လမ်း၊ စက်ရုံတွေ၊ ဈေးကွက်တွေကို ကုန်တွေအချိန်မီရောက်ဖို့ ဆိုတဲ့မူဝါဒလည်း ဆောက်လုပ်ရေးဝန်ကြီးဌာနမှာ ရှိပါတယ်။ ၂၀၁၈ ခုနှစ်မှာပဲ သမ္မတကြီးကလည်း ဒီကျေးလက်လမ်းတွေ မိုင် ၁၀၀၀ လောက်ကို ကတ္တရာစေးလမ်း သို့မဟုတ် ကွန်ကရစ်လမ်းအဖြစ်အဆင့်မြှင့်တင်ပေးမယ်လို့ ပါတဲ့အတွက် ဒီကျန်တဲ့ ၁၇ မိုင် ဒီလမ်းလေးကိုဖြစ်ရင် ထည့်သွင်းစဉ်းစား ပြီးတော့မှ ဧရာဝတီမြစ်အရှေ့ဘက်ကမ်းရှိ ကတ္တရာလမ်းအဖြစ် အဆင့်မြှင့်တင်ရန်လိုအပ်သော ပုလွေရွှေလမ်းအား ကျောက်သားများလိုအပ်သလို ပြန်လည်ဖြည့်စွက်မွမ်းမံခြင်း၊ ကတ္တရာလမ်း ခင်းခြင်းတို့အတွက် ၂၀၁၉-၂၀၂၀ ဘဏ္ဍာရေးနှစ်တွင် ပြည်ထောင်စုဘတ်ဂျက်မှ ချမှတ်ခွင့်ပြုနိုင်ခြင်း ရှိ/မရှိ လွှတ်တော်ဥက္ကဌကြီးမှတစ်ဆင့် လေးစားစွာမေးမြန်းအပ်ပါတယ်။ ကျေးဇူးတင်ပါတယ်ခင်ဗျား။</speech>
<speech type='speaker'>ဆောက်လုပ်ရေးဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='14'>ဦးကျော်လင်း(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ဖိတ်ကြားထားသော ဧည့်သည်တော်များအားလုံး မင်္ဂလာအပေါင်းနှင့်ပြည့်စုံကြပါစေလို့ ဆုမွန်ကောင်းတောင်းရင်း နှုတ်ခွန်း ဆက်သအပ်ပါတယ်။ ကျွန်တော်ကတော့ ဆောက်လုပ်ရေးဝန်ကြီးဌာန ဒုတိယဝန်ကြီး ဦးကျော်လင်း ဖြစ်ပါတယ်။ ကျွန်တော့်အနေဖြင့် စစ်ကိုင်းတိုင်းဒေသကြီး၊ ကသာမဲဆန္ဒနယ် ပြည်သူ့လွှတ်တော်ကိုယ် စားလှယ် ဦးမြင့်ကြည်မေးမြန်းထားတဲ့ ကသာမြို့နယ်၊ ဧရာဝတီမြစ်အရှေ့ဘက်ကမ်းရှိ ကတ္တရာလမ်း အဖြစ် အဆင့်မြှင့်တင်ရန် လိုအပ်သော ကသာ- ရွှေကူ- ဗန်းမော်လမ်း(ပုလွေရွှေလမ်း)အား ကျောက်သားများလိုအပ်သလို ပြန်လည်ဖြည့်စွက်ပြုပြင်မွမ်းမံခြင်း၊ ကတ္တရာစေးခင်းခြင်းတို့အတွက် ၂၀၁၉-၂၀၂၀ ဘဏ္ဍာရေးနှစ်တွင် ပြည်ထောင်စုဘတ်ဂျက်မှ ချမှတ်ခွင့်ပြု ပေးနိုင်ခြင်းရှိ/မရှိ၊ မရှိပါက အဘယ်ကြောင့်ဆိုသည်ကို သိရှိလိုခြင်းနှင့်စပ်လျဉ်းတဲ့မေးခွန်းအား ရှင်းလင်းဖြေကြားသွားမှာ ဖြစ်ပါ တယ်။ လေးစားအပ်ပါသော ဥက္ကဋ္ဌကြီးခင်ဗျား။ စစ်ကိုင်းတိုင်းဒေသကြီးအတွင်းရှိ ကသာ- ရွှေကူဗန်းမော်လမ်း(ပုလွေရွှေလမ်း)သည် ၂၁ မိုင် ၁ ဖာလုံရှည်လျားပြီး ဆောက်လုပ်ရေးဝန်ကြီးဌာန၊ လမ်းဦးစီးဌာနပိုင် တိုင်းဒေသကြီးအစိုးရအဖွဲ့မှ စီမံခန့်ခွဲသည့်လမ်း ဖြစ်ပါတယ်။ ၃၀-၉-၂၀၁၈ ရက်နေ့ အထိ လမ်းအခြေအနေကတော့ ၁၂ ပေအကျယ် ကတ္တရာလမ်း ၂ မိုင် ၅ ဖာလုံ၊ ကျောက်လမ်း ၁၆ မိုင် ၂ ဖာလုံနှင့် မြေသားလမ်း ၂ မိုင် ၂ ဖာလုံ စုစုပေါင်း ၂၁ မိုင် ၁ ဖာလုံဖြစ်ပါတယ်။ ကသာ- ရွှေကူဗန်းမော်လမ်းအား ပြုပြင်ထိန်းသိမ်းခြင်းလုပ်ငန်းများ ဆောင်ရွက်ရန်အတွက် ၂၀၁၈-၂၀၁၉ ဘဏ္ဍာရေးနှစ်မှာတော့ သာမန်ပြင်ဆင်ထိန်းသိမ်းခြင်းရန်ပုံငွေ ကျပ် ၁၃.၃၅၄ သန်းပဲ ခွင့်ပြု ရရှိခဲ့ပါ တယ်။ လေးစားအပ်ပါသော ဥက္ကဌကြီးခင်ဗျား။ ၂၀၁၉-၂၀၂၀ လာမည့်ဘဏ္ဍာရေးနှစ်မှာလည်းပဲ ရန်ပုံငွေအကန့်အသတ်အရ ငွေလုံးငွေရင်း ရန်ပုံငွေမပါရှိပါဘူး။ မပါရှိဘဲနဲ့ သာမန်ရန်ပုံငွေ ကျပ် ၂.၉၈၂ သန်းပဲ ပါဝင်တဲ့အတွက် အဲဒီလမ်းမှာ Geometric ဒီဇိုင်းနှင့် လမ်းပုံထုတ်ဒီဇိုင်းစသည့် ဒီဇိုင်းများကိုပဲ ဆောင်ရွက်ပေးသွားမှာ ဖြစ်ပါတယ်။ ဆက်လက်ပြီးတော့ ဒီလမ်းအဆင့်မြှင့်ကိုတော့ ၂၀၂၀-၂၀၂၁ ဘဏ္ဍာရေးနှစ်ကစပြီးတော့ ရန်ပုံငွေများ ထည့်သွင်းဆောင်ရွက်ပေးသွားမည်ဖြစ်ပါကြောင်းတင်ပြအပ်ပါတယ်။</speech>
<title>ပဲခူးမြစ်ကူးတံတား(သံလျင်တံတားအမှတ်-၃) တည်ဆောက်ရေးစီမံကိန်းအား စီမံကိန်းမျှော်မှန်းကာလ အတွင်းပြီးစီးအောင် ဆောင်ရွက်နိုင်ခြင်းရှိ/မရှိ၊ လက်ရှိစီမံကိန်းဆောင်ရွက်မှုအခြေအနေ မည်သည့် အဆင့်ရောက်ရှိနေကြောင်းနှင့် စီမံကိန်းတံတားကို မည်သည့်ဒီဇိုင်းဖြင့် တည်ဆောက်နေသည်ကို သိလိုခြင်းတို့နှင့် စပ်လျဉ်းသည့်မေးခွန်း</title>
<speech type='speaker'>သန်လျင်မဲဆန္ဒနယ်မှ ဦးလွင်ကိုလတ် မေးမြန်းဖို့ ဖြစ်ပါတယ်</speech>
<speech><mp id='480'>ဦးလွင်ကိုလတ်(သန်လျင်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် ကိုယ်စားလှယ်တော်များအားလုံး မင်္ဂလာပါ။ ကျွန်တော်က သန်လျင်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးလွင်ကိုလတ် ဖြစ်ပါတယ်။ ဥက္ကဌကြီးခင်ဗျား။ ကျွန်တော်တို့ သန်လျင်မြို့ ဟာ ရန်ကုန်မြစ်ရဲ့ တစ်ဖက်ကမ်းမှာရှိတဲ့ မြို့တစ်မြို့ဖြစ်ပါတယ်။ တစ်ချိန်တုန်းက သန်လျင် မြို့ကိုသွားမယ်ဆိုလို့ရှိရင် သင်္ဘောနဲ့သွားပါတယ်။ ဒါပေမဲ့ ၁၉၉၃ ခုနှစ်မှာ တရုတ်-မြန်မာချစ်ကြည်ရေး အနေနဲ့ လက်ရှိ သန်လျင်အမှတ်(၁)တံတားကို ဖွင့်ခဲ့ပါတယ်။ နောက်ပိုင်းမှာ ဆောက်လုပ်ရေး တံတားအထူးအဖွဲ့ကနေပြီးတော့ အမှတ်(၂)တံတား ကုလားဝဲဘက်မှာတစ်ခု ဖွင့်ခဲ့ပါတယ်။ အခုဆိုရင် သန်လျင်မြို့ ဟာ တက္ကသိုလ်ငါးခုရှိတဲ့မြို့၊ နောက်ပြီးတော့ သီလဝါဆိပ်ကမ်းရှိတယ်။ မြန်မာနိုင်ငံရဲ့ ပထမဦးဆုံး အထူးစီးပွားရေးဇုန်ဖြစ်တဲ့ သန်လျင်သီလဝါအထူးစီးပွားရေးဇုန် ရှိပါတယ်။ ဒီအခါမှာ ဖွံ့ဖြိုးလာတာနဲ့အတူမြို့မှာလူဦးရေထူထပ်မှုလည်း သိပ်များလာပါတယ်။ ထို့အတူပဲ ဖွံ့ဖြိုးမှုအပေါ်မှာ အခြေခံပြီးတော့ သီလဝါဆိပ်ကမ်းကိုလာတဲ့ ကုန်သွယ်တဲ့ ကွန်တိန်နာတွေအားလုံးက အမှတ်(၂) တံတားကဖြတ်ပါတယ်။ တက္ကသိုလ်ငါးခုကိုလာတဲ့ ကျောင်းသားတွေရယ်၊ သီလဝါအထူးစီးပွားရေးဇုန်ကိုသွားနေတဲ့သူတွေရယ်၊ သန်လျင်မြို့ ကနေပြီးတော့ ရန်ကုန်ကိုအလုပ်ဆင်းနေတဲ့ ပြည်သူလူထု အများစုဟာ အမှတ်(၁)တံတားကနေဖြတ်ပါတယ်။ ထို့အတူပဲ ဒီလိုဖွံ့ဖြိုးမှုနဲ့အတူတူ နောက်ထပ် အနာဂတ်မှာလည်းပဲ သန်လျင်မြို့ဟာ ဗီယက်နမ်နိုင်ငံ၊ ဒါနန်းမြို့ကနေပြီး ကမ္ဘောဒီးယားနိုင်ငံ၊ လာအို နိုင်ငံ၊ ထိုင်းနိုင်ငံကိုဖြတ်ပြီးတော့ ဆောက်နေတဲ့ Eastern Economic Corridor နဲ့ဆက်ဖို့ဆိုပြီးတော့ လည်း ကမ္ဘာ့ဘဏ်ကနေပြီးတော့ ဒေါ်လာ သန်း ၄၀ ချတဲ့အထဲမှာ သနပ်ပင်မြို့နယ်၊ ခရမ်းမြို့နယ်၊ သုံးခွမြို့နယ်ကနေ သီလဝါကိုချိတ်ဆက်မယ့် Plan တစ်ခုရှိပါတယ်။ ဒါက ပြည်ထောင်စုလွှတ်တော်က သဘောတူညီမှုရထားပြီးသားပါ။ နောက်ထပ် Plan တစ်ခုကကျတော့ ပြီးခဲ့တဲ့လကပဲ Outering Road စီမံကိန်းအတွက် ကျွန်တော်တို့မြို့နယ်တွေမှာ Survey တွေကောက်နေပါတယ်။ နောက်ထပ် မဟာဗျူဟာစီမံကိန်းတစ်ခုက အခု ကျွန်တော်မေးခွန်း မေးမြန်းသွားမယ့် သန်လျင်-ရန်ကုန် အမှတ်(၃) တံတားဖြစ်ပါတယ်။ အနာဂတ်မှာရှိနေတဲ့ မကြာခင်မှာအကောင်အထည်ပေါ်လာတော့မယ့် စီမံကိန်းသုံးခုကသာ ထပ်ပြီးအကောင်အထည်ဖော်လာမယ်ဆိုလို့ရှိရင် ကျွန်တော်တို့မြို့မှာ လမ်းအသုံးပြုမှုဟာ ဒီထပ်ပိုပြီးတော့ အခက်အခဲရှိနိုင်တဲ့အနေအထား တော်တော်ရှိပါတယ်။ အခုဆို ပြည်သူလူထုက Eastern Economic Corridor နဲ့ဖြတ်ပြီးဆောက်မယ့်ကိစ္စကိုလည်း သိနေပြီ။ နောက်တစ်ခုကကျတော့ Outering Road ကလည်း ပြည်သူတွေနဲ့ကို တိုင်ပင်တဲ့ Survey လုပ်ငန်းတွေလည်း မြေပြင်မှာ စနေပြီ။ ဆိုတဲ့အခါမှာ လူတွေက ဘာပိုစိုးရိမ်တာလဲဆိုလို့ရှိရင် ပြည်သူတွေအဓိကစိုးရိမ်နေတာက လက်ရှိရှိတဲ့ အမှတ်(၁)တံတားပါ။ ကျွန်တော် ခဏခဏဒီမေးခွန်းနဲ့ပတ်သက်ပြီး မေးရပါတယ်။ ကျောင်းသားတွေ စာမေးပွဲဖြေတဲ့အချိန်မှာ ဒီတံတားက တစ်လမ်းမောင်းဖြစ်တဲ့အတွက်ကြောင့် လမ်းပိတ်တဲ့အန္တရာယ်လည်း ကြုံ တယ်။ ဒါပေမဲ့ ကျွန်တော်တို့ ပြည်သူလူထုနဲ့တွေ့တဲ့အခါမှာ ပြောပါတယ်။ ကျွန်တော်တို့အတွက်အဖြေက နောက်ထပ်လုပ်မယ့် အမှတ်(၃)တံတားပဲဖြစ်ပါတယ်။ ဒီအဖြေကသာလျှင် ကျွန်တော်တို့ရဲ့ ပြဿနာတွေကို ရှင်းလင်းအောင်ဖြေကြားပေးနိုင်မယ့်ကိစ္စ ဖြစ်ပါတယ်။ အဲဒီအခါကတော့ ပြည်သူလူထုကဘာဖြစ်လဲဆိုတော့ ဟုတ်ပြီ။ အမှတ်(၃)တံတားက ကျွန်တော်တို့ခဏခဏကြားတယ်ပေါ့နော်။ ဒါပေမဲ့ လက်တွေ့တကယ်အကောင်အထည်ဖော်ဖို့ ရှိလား၊ မရှိဘူးလားဆိုတဲ့ မေးခွန်းမျိုးတွေ ကျွန်တော်တို့က လူထုတွေ့ဆုံပွဲတိုင်း အမြဲတမ်းဖြေရပါတယ်။ သို့သော်လည်းပဲ ဝမ်းသာစရာကောင်းတာက ပြီးခဲ့တဲ့ ၂၀၁၈-၂၀၁၉ ဘတ်ဂျက်နှစ်မှာ ကျွန်တော်တို့ သန်လျင်တံတားအတွက် ဘတ်ဂျက်စပြီးပါလာတာကို တွေ့ရပါတယ်။ ဒီတစ်ခါ အခု မေးခွန်းမေးရတဲ့အကြောင်းရင်းကကျတော့ ပြည်သူလူထုကို ကျွန်တော်တို့က လတ်တလော ဖြစ်နေတဲ့အကျပ်အတည်းတွေက ကာလတိုနဲ့ဖြေရှင်းလို့ ဘယ်လိုမှမရတော့တဲ့အခါမှာ ကျွန်တော်တို့ရဲ့ အစိုးရက လုပ်ထားတဲ့အနာဂတ် Plan ကို ပြည်သူက သေသေချာချာသိချင်ပါတယ်။ အဲဒီလို သိတယ်ဆိုလို့ရှိရင်တော့ ပြည်သူက သုံးနှစ်တာကာလအတွင်းလောက်ကို သူတို့ဘယ်လိုစိတ်ရှည်ရှည် နဲ့ လက်ရှိရှိနေတဲ့အကျပ်အတည်းကို ပူးပေါင်းရမလဲဆိုတာကို သည်းခံနိုင်တဲ့အခြေအနေလည်း ရှိပါတယ်။ ဒါကြောင့်မို့လို့ ဒီနေ့ ကျွန်တော်မေးခွန်းမေးရခြင်းက ကျွန်တော်တို့ သန်လျင်မြို့နယ်မှာ ရှိနေတဲ့ပြည်သူတွေက အမှတ်(၃)တံတားနဲ့ပတ်သက်ပြီးတော့ ဘတ်ဂျက်ကျထားပြီးပြီ။ ဒါနဲ့ပတ်သက် ပြီးတော့ စီမံကိန်းကို သတ်မှတ်တဲ့ကာလအတွင်းမှာ ပြီးစီးအောင်ဆောင်ရွက်ဖို့အတွက် တင်ဒါခွဲတဲ့ Process ကအစ ဘယ်လိုဆွဲထားသလဲ။ နောက်တစ်ခါ ဒီအဆောက်အဦကို သတ်မှတ်တဲ့ဘတ်ဂျက် ကာလအတွင်းမှာ အမှန်တကယ်ပြီးစီးနိုင်ဖို့ ရှိလား၊ မရှိဘူးလား။ နောက်တစ်ခုကကျတော့ ဒီလုပ်ငန်းနဲ့ ပတ်သက်တဲ့၊ တံတားနဲ့ပတ်သက်တဲ့ ဒီဇိုင်းတွေနဲ့ပတ်သက်ပြီးတော့ ပြည်သူဘက်ကလည်း အထူး စိတ်ဝင်စားမှုရှိနေတဲ့အတွက်ကြောင့်မို့လို့ ပြည်သူလူထုရဲ့ ကိုယ်စား ကျွန်တော်တို့ရဲ့ အနာဂတ် Planဟာ တကယ်လက်တွေ့အကောင်အထည်ဖော်မယ်ဆိုတာကို ကျွန်တော့်မဲဆန္ဒနယ် ပြည်သူလူထုက သိအောင်လို့ လွှတ်တော်ဥက္ကဋ္ဌကြီးကနေတစ်ဆင့် မေးမြန်းရခြင်းဖြစ်ပါတယ်။ ကျေးဇူးတင်ပါတယ်။</speech>
<speech type='speaker'>ဆောက်လုပ်ရေးဝန်ကြီးဌာနက ဖြေကြားရန် ဖြစ်ပါတယ်</speech>
''<speech><agency id='14'>ဦးကျော်လင်း(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>လေးစားအပ်ပါသော ဥက္ကဌကြီးခင်ဗျား။ ကျွန်တော့်အနေနဲ့ ရန်ကုန်တိုင်းဒေသကြီး၊ သန်လျင်မဲဆန္ဒနယ် ပြည်သူ့လွှတ်တော် ကိုယ်စားလှယ် ဦးလွင်ကိုလတ်မေးမြန်းထားတဲ့ ပဲခူးမြစ်ကူးတံတား(သန်လျင်တံတားအမှတ်-၃) တည်ဆောက်ရေးစီမံကိန်းသည် စီမံကိန်းမျှော်မှန်းကာလအတွင်း ပြီးစီးအောင်ဆောင်ရွက်နိုင်ခြင်း ရှိ/မရှိနှင့် လက်ရှိစီမံကိန်းဆောင်ရွက်မှုအခြေအနေ မည်သည့်အဆင့်ရောက်ရှိနေကြောင်းနှင့် စီမံကိန်း တံတားကို မည်သည့်ဒီဇိုင်းဖြင့်တည်ဆောက်နေသည်ကို သိရှိလိုခြင်းနှင့် စပ်လျဉ်းတဲ့မေးခွန်းအား ဖြေကြားသွားမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ Power Point ဖြင့်ရှင်းလင်းခွင့်ပြုပါရန် တင်ပြ အပ်ပါတယ်ခင်ဗျား။ မြန်မာနိုင်ငံတစ်ဝန်းမှာ ယာဉ်စီးရေများပြားလာခြင်းနှင့် ရန်ကုန်တိုင်းဒေသကြီး အတွင်း သီလဝါစက်မှုဇုန်ဖွံ့ဖြိုးတိုးတက်လာခြင်းတို့ကြောင့် တစ်နေ့တာသွားလာနေသည့် ယာဉ်စီးရေ သည် သိန်းနှင့်ချီပြီးသွားလာနိုင်ကြောင်း ခန့်မှန်းရတဲ့အတွက် သန်လျင်တံတားအသစ်တစ်စင်း တည်ဆောက်ရန် လိုအပ်လာပါတယ်။ ဒါကြောင့်မို့လို့ သန်လျင်တံတားအသစ်တစ်စင်း တည်ဆောက် နိုင်ရေးအတွက် ဂျပန်အကူအညီ JICA ODA Loon ဖြင့် တည်ဆောက်ရန် ညှိနှိုင်းခဲ့ပါတယ်။ ပဲခူးမြစ်ကူးတံတား(သန်လျင်တံတားအမှတ်-၃)ဟာဆိုရင် သန်လျင်မြို့နယ်နဲ့သာကေတမြို့နယ်တို့ကို ဆက်သွယ်ပေးမည့် Landmark တံတားဖြစ်တဲ့အတွက် တံတားပုံစံလှပစေရန်နှင့် တံတားအဝင်/ အထွက်လမ်းကြောင်းများလှပပြီး အဆင်ပြေစေရန်တို့ကိုပါ ထည့်သွင်းညှိနှိုင်းဆွေးနွေးခဲ့ပါတယ်။ တံတားရဲ့ အရှည်သည် ၃၅၀၀ မီတာရှိပြီးတော့ ပင်မတံတားကို Cdble Stayed Bridge နဲ့ ဆောင်ရွက်သွားမှာဖြစ်ပါတယ်။ တံတားအဆင်းချဉ်းကပ်လမ်းသည် ရှုခင်းသာလမ်းမကြီးနဲ့ ရတနာ လမ်းမကြီးတို့ကိုဖြတ်ကျော်ပြီးတော့ သာကေတအဝိုင်းအနီးမှာ သွားဆုံမှာဖြစ်ပါတယ်။ ပဲခူးမြစ်ကူး တံတား(သန်လျင်တံတားအမှတ်-၃)တည်ဆောက်ရာ၌ ချဉ်းကပ်တံတားအပိုင်းနှင့် ပင်မတံတားအပိုင်း ဟူ၍ နှစ်ပိုင်းခွဲပြီး တင်ဒါခေါ်ယူခဲ့ရာမှာတော့ သန်လျင်ဘက်ကမ်းချဉ်းကပ်တံတားနှင့် ပင်မတံတား saçê:o Sumitomo Mitsui Construction Co.,Ltd şç Yokogawa Bridge Corporation တို့က တင်ဒါအောင်မြင်ခဲ့ပြီး သာကေတချဉ်းကပ်တံတားအပိုင်းကိုတော့ Tokyu Construction Co.,Ltd က တင်ဒါအောင်မြင်ခဲ့ပါတယ်။ လေးစားအပ်ပါသော ဥက္ကဌကြီးခင်ဗျား။ ပဲခူးမြစ်ကူးတံတား(သန်လျင်တံတားအမှတ်-၃)ကို Cable stayed Bridge i Steel Box Girder + PC Box Girder Bridge şę Flyover Bridge ပုံစံတို့ဖြင့် တည်ဆောက်သွားမှာဖြစ်ပါတယ်။ တည်ဆောက်ရေးကာလကတော့ ယခု ၂၀၁၉ ဘဏ္ဍာရေး နှစ်မှာစတင်တည်ဆောက်နေပြီးတော့ ၂၀၂၂ ဘဏ္ဍာရေးနှစ်မှာ ပြီးဆုံးမှာဖြစ်ပါတယ်။ ယခုတံတား လုပ်ငန်းများစတင်နေပြီဖြစ်ပြီးတော့ တံတားတစ်စင်းလုံးပြီးဆုံးသွားလို့ရှိရင် Power Point မှာ ဖော်ပြ ထားသည့်အတိုင်း တံတားကြီးကိုတွေ့ရမှာဖြစ်ပါကြောင်း ဖြေကြားအပ်ပါတယ်။ ကျေးဇူးတင်ပါတယ်။</speech>
<title>ဝန်းသို-မဲဇာလမ်းပေါ်ရှိ ကတ္တရာလမ်းခင်းရန် ကျန်ရှိနေသေးသည့်အပိုင်းအား ကတ္တရာလမ်းခင်းပေး ခြင်းနှင့် ၎င်းလမ်းပေါ်ရှိ တံတား ၁၂ စင်းတို့အား သံကူကွန်ကရစ်တံတားအဖြစ် အဆင့်မြှင့်တင်ခြင်း၊ သံကူကွန်ကရစ်ကြမ်းခင်းတည်ဆောက်ခြင်း၊ Box Culvert များ တည်ဆောက်ခြင်းတို့အား မည်သည့် ဘဏ္ဍာရေးနှစ်တွင် ပြီးစီးအောင်ဆောင်ရွက်ပေးမည်ကို သိလိုခြင်းနှင့် စပ်လျဉ်းသည့်မေးခွန်း</title>
<speech type='speaker'>ဝန်းသိုမဲဆန္ဒနယ်မှ ဦးနေစိုးအောင် မေးမြန်းဖို့ ဖြစ်ပါတယ်</speech>
<speech><mp id='370'>ဦးနေစိုးအောင်(ဝန်းသိုမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် အားလုံးပဲမင်္ဂလာပါခင်ဗျာ။ ကျွန်တော်ကတော့ စစ်ကိုင်းတိုင်းဒေသကြီး၊ ဝန်းသို မဲဆန္ဒနယ်က ပြည်သူ့လွှတ်တော် ကိုယ်စားလှယ် ဦးနေစိုးအောင် ဖြစ်ပါတယ်။ ယနေ့ ကျင်းပပြုလုပ်တဲ့ ပြည်သူ့လွှတ်တော်ပုံမှန်အစည်းအဝေးမှာ ဝန်းသိုမြို့နယ်အတွက်အရေးပါတဲ့ ဝန်းသို့-မဲဇာလမ်းနှင့် ပတ်သက်ပြီးမှ မေးမြန်းသွားမှာဖြစ်ပါတယ်။ ဥက္ကဌကြီးခင်ဗျား။ ဝန်သို-မဲဇာလမ်းဟာ ကသာခရိုင်ထဲမှာရှိတဲ့ ဝန်းသိုမြို့နယ်နှင့်အင်းတော် မြို့နယ်ကို ဆက်သွယ်ထားတဲ့ မြို့နယ်ချင်းဆက်လမ်းဖြစ်ပါတယ်။ ဒီလမ်းဟာ ဝန်းသိုတစ်မြို့ တည်း အတွက် အကျိုးပြု နေတာမဟုတ်ဘဲ ကောလင်းမြို့နယ်နှင့် ပင်လည်ဘူးမြို့နယ်တို့ပါ အကျိုးပြု နေတာ ဖြစ်ပါတယ်။ ဘာဖြစ်လို့လဲဆိုတော့ ခရိုင်အုပ်ချုပ်ရေးမြို့ဖြစ်တဲ့ ကသာမြို့နယ်အုပ်ချုပ်ရေး၊ တရား စီရင်ရေး၊ စီးပွားရေး၊ ပညာရေး၊ လူမှုရေးကိစ္စများအတွက် ဒီလမ်းကိုပဲ အသုံးပြု သွားလာဆောင်ရွက် နေကြရတာဖြစ်ပါတယ်။ မကြာသေးခင်ကပဲ ကသာခရိုင်ထဲမှာရှိတဲ့ ကောလင်း၊ ဝန်းသို၊ ပင်လည်ဘူး သုံးမြို့ ကိုခွဲထုတ်ပြီးတော့ ကောလင်းခရိုင်အဖြစ် အတည်ပြု သတ်မှတ်ဖွဲ့စည်းခဲ့ပြီဖြစ်တဲ့အတွက် ဒီလမ်းဟာနောင်ဆိုရင် ကသာခရိုင်နှင့်ကောလင်းခရိုင်ကို ဆက်သွယ်ပေးထားတဲ့ အရေးပါတဲ့ခရိုင် ချင်းဆက်လမ်းဖြစ်လာမှာဖြစ်တဲ့အတွက် အဆင်မြှင့်တင်ပေးဖို့ မေးမြန်းရခြင်းဖြစ်ပါတယ်ခင်ဗျား။ ဝန်းသို-မဲဇာလမ်းဟာ ၂၀၁၄ ခုနှစ်မှစတင်ဖောက်လုပ်ခဲ့တာ ဖြစ်ပါတယ်။ ဝန်းသိုမြို့ကနေ အင်းတော်မြို့နယ်အထိ ၄၇ မိုင်ရှိပြီးတော့ ဝန်းသိုမြို့နယ်အပိုင်းမှာတော့ ၂၉ မိုင် ၅ ဖာလုံရှိပါတယ်။ မူလက မြေသားလမ်းဖြစ်ပြီးတော့ ၂၀၁၇ ဘဏ္ဍာရေးနှစ်အထိ ၁၆ မိုင် ၅ ဖာလုံကို ကတ္တရာလမ်းအဖြစ် ၁၂ ပေအကျယ် ကတ္တရာလမ်းအဖြစ် အဆင့်မြှင့်တင်ဆောင်ရွက်ခဲ့ပြီးဖြစ်ပါတယ်။ ယခုကျွန်တော် မေးမြန်းတဲ့ အပိုင်းကတော့ ကျန်ရှိနေတဲ့ ၁၃ မိုင်ဖြစ်ပါတယ်။ ဒီ ၁၃မိုင်ကိုလည်း ကတ္တရာလမ်းအဖြစ် အဆင့်မြှင့်တင်ပေးရန် မေးမြန်းရခြင်းဖြစ်ပါတယ်။ ဒါ့အပြင် ဒီလမ်းပေါ်မှာရှိတဲ့ Box Culvert ရှစ်ခု၊ သံကူကွန်ကရစ်တံတားနှစ်ခု၊ သံကူကွန်ကရစ်ကြမ်းခင်းတည်ဆောက်ခြင်း နှစ်ခု အဆင့်မြှင့်တင်တည်ဆောက်ပေးဖို့ လိုအပ်လျက်ရှိနေတာဖြစ်ပါတယ်။ သို့ဖြစ်တဲ့အတွက် ဝန်းသို-မဲဇာလမ်းပေါ်မှာရှိတဲ့ ကျန်ရှိနေသေးတဲ့ ၁၃ မိုင်အား ကတ္တရာလမ်းခင်းပေးရန်နှင့် ၎င်းလမ်းပေါ်ရှိတံတား ၁၂ စင်းတို့အား သံကူကွန်ကရစ်တံတားအဖြစ်လည်းကောင်း၊ သံကူကွန်ကရစ်ကြမ်းခင်းတည်ဆောက်ခြင်းဖြင့်လည်း ကောင်း၊ Box Culvert များတည်ဆောက်ခြင်းဖြင့်လည်းကောင်း မည်သည့်ဘဏ္ဍာရေးနှစ်မှာ ပြီးစီးအောင် ဆောင်ရွက်ပေးမည်ကိုသိရှိလိုပါ၍ မဲဆန္ဒရှင်ပြည်သူများကိုယ်စား ပြည်သူ့လွှတ်တော် ဥက္ကဋ္ဌကြီးမှတစ်ဆင့် လေးစားစွာမေးမြန်းအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>ဆောက်လုပ်ရေးဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='14'>ဦးကျော်လင်း(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>ဥက္ကဌကြီးခင်ဗျား။ ကျွန်တော့် အနေဖြင့် စစ်ကိုင်းတိုင်းဒေသကြီး၊ ဝန်းသိုမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးနေစိုးအောင်မေးမြန်းထားတဲ့ ဝန်းသိုမြို့နယ်၊ ဝန်းသို-မဲဇာလမ်းပေါ်ရှိ ကတ္တရာလမ်းခင်းရန် ကျန်ရှိနေတဲ့အပိုင်းအား မည်သည့်ဘဏ္ဍာရေးနှစ်တွင် ပြီးစီးအောင်ဆောင်ရွက်ပေးမည်ကို သိရှိလိုခြင်းနှင့် ၎င်းလမ်းပေါ်ရှိ တံတား ၁၂ စင်းတို့အား သံကူကွန်ကရစ်တံတားအဖြစ် အဆင့်မြှင့်တင် ခြင်း၊ သံကူကွန်ကရစ်ကြမ်းခင်းတည်ဆောက်ခြင်း၊ Box Culvert များ တည်ဆောက်ခြင်းတို့အား မည်သည့်ဘဏ္ဍာရေးနှစ်တွင် ပြီးစီးအောင်ဆောင်ရွက်ပေးမည်ကို သိရှိလိုခြင်းနဲ့စပ်လျဉ်းတဲ့ မေးခွန်း အား ဖြေကြားသွားမှာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ စစ်ကိုင်းတိုင်းဒေသကြီးအတွင်းရှိ ဝန်းသို-မဲဇာနန့်သဲလမ်းအရှည်သည် ၃၇ မိုင် ၁ ဖာလုံရှိပြီး ဝန်းသိုမြို့နယ်အပိုင်းကတော့ စုစုပေါင်း ၂၉ မိုင် ၅ ဖာလုံဖြစ်ပါတယ်။ အဆိုပါလမ်းသည် စစ်ကိုင်းတိုင်းဒေသကြီးအစိုးရအဖွဲ့မှ စီမံခန့်ခွဲသောလမ်း ဖြစ်ပြီး ၃၀-၉-၂၀၁၈ ရက်နေ့အထိ လမ်းအခြေအနေသည် ၁၂ ပေအကျယ်ကတ္တရာလမ်း ၁၇ မိုင်နဲ့ အမာခံလမ်း ၁၂ မိုင် ၅ ဖာလုံ စုစုပေါင်း ၂၉ မိုင် ၅ ဖာလုံဖြစ်ပါတယ်။ ၎င်းလမ်းပေါ်မှာရှိတဲ့ တံတားသုံးစင်းပြုပြင်ခြင်းလုပ်ငန်းတွေကိုတော့ ၂၀၁၈-၂၀၁၉ ဘဏ္ဍာရေးနှစ် စစ်ကိုင်းတိုင်းဒေသကြီး အစိုးရအဖွဲ့ရဲ့ သာမန်ရန်ပုံငွေ ၂၁.၅ သန်းဖြင့် ဆောင်ရွက်ခဲ့ပြီး ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ၂၀၁၉-၂၀၂၀ လာမယ့်ဘဏ္ဍာရေးနှစ်မှာတော့ ရန်ပုံငွေအကန့်အသတ်အရ သံကူကွန်ကရစ်တံတား တည်ဆောက်ခြင်းတစ်စင်း၊ မူလသစ်သားကြမ်း ခင်းအား သံကူကွန်ကရစ်ကြမ်းခင်းဖြင့် လဲလှယ်ခြင်းတစ်စင်း စတဲ့လုပ်ငန်းများကို စစ်ကိုင်းတိုင်း ဒေသကြီးအစိုးရအဖွဲ့ သာမန်ရန်ပုံငွေ ကျပ် ၅၀ သန်းဖြင့် ပြန်လည်လျာထားနိုင်ခဲ့တဲ့အတွက် ရန်ပုံငွေရရှိမှုအပေါ်မူတည်ပြီးတော့ လုပ်ငန်းများဆောင်ရွက်ပေးသွားမည်ဖြစ်ပါကြောင်းနှင့် ကျန်ရှိတဲ့ ကတ္တရာလမ်းသစ်ခင်းခြင်းနဲ့ သံကူကွန်ကရစ်တံတားများတည်ဆောက်ခြင်းလုပ်ငန်းတွေကိုတော့လာမည့်ဘဏ္ဍာရေးနှစ်များမှာ ရန်ပုံငွေဆက်လက်တင်ပြတောင်းခံဆောင်ရွက်သွားမည်ဖြစ်ပါကြောင်း ဖြေကြားအပ်ပါတယ်ခင်ဗျား။</speech>
<title>ပုသိမ်-မုံရွာလမ်းမကြီး၏ မိုင်တိုင်အမှတ် ၂၀၁၅ နှင့် ၂၀၁၆ အကြား လမ်းအလိမ်အကွေ့အဆင်းမှာ အန္တရာယ်တွေ့ဖြစ်နေသည့်အတွက် ယာဉ်များအဆင်ပြေပြေသွားလာနိုင်ရေးနှင့် အန္တရာယ်လျော့နည်း စေရေးအတွက် မည်သို့စီမံပေးမည်ကို သလိုခြင်းနှင့် စပ်လျဉ်းသည့်မေးခွန်း</title>
<speech type='speaker'>မင်းတုန်းမဲဆန္ဒနယ်မှ ဒေါ်ခင်သန်းနု မေးမြန်းဖို့ ဖြစ်ပါတယ်</speech>
<speech><mp id='273'>ဒေါ်ခင်သန်းနု(မင်းတုန်းမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်ထောင်စုဒုတိယဝန်ကြီးများ၊ ပြည်သူ့လွှတ်တော်ကိုယ်စားလှယ်များအားလုံးပဲ မင်္ဂလာပါရှင်။ ကျွန်မကတော့ မကွေးတိုင်းဒေသကြီး၊ မင်းတုန်းမဲဆန္ဒနယ်က ပြည်သူ့လွှတ်တော် ကိုယ်စားလှယ် ဒေါ်ခင်သန်းနု ဖြစ်ပါတယ်။ ဥက္ကဋ္ဌကြီးရှင်။ ဒီကနေ့ ကျွန်မမေးလိုတဲ့ မေးခွန်းမှာ ပုသိမ်မုံရွာလမ်းမကြီးရဲ့ မင်းတုန်းမြို့နယ်အပိုင်း မိုင်တိုင်အမှတ်(၂၀၅)နှင့် (၂၀၆)အကြား လမ်းအလိမ် ကွေ့အဆင်း အရပ်အခေါ်မွှေးကြိုင်ကွေ့မှာ မကြာခဏအန္တရာယ်များ ကျရောက်နေသည့်အတွက် ယာဉ်များအဆင်ပြေပြေသွားလာနိုင်ရေးနှင့် အန္တရာယ်လျော့နည်းစေရေးအတွက် မည်သို့စီမံပေးမည် ကိုသိရှိလိုပါသဖြင့် မေးမြန်းသွားမှာဖြစ်ပါတယ်။ ပုသိမ်-မုံရွာလမ်းမကြီးဟာ ပုသိမ်မြို့မှ မုံရွာမြို့အထိ ဆက်သွယ်ထားပြီး မြန်မာနိုင်ငံရဲ့ တိုင်းဒေသကြီးလေးတိုင်းကို ဆက်သွယ်ထားတာဖြစ်ပါတယ်။ ဧရာဝတီမြစ်ရဲ့ အနောက်ဘက်ကမ်းမှာ အချက်အခြာကျတဲ့ လမ်းတစ်လမ်းလည်းဖြစ်ပါတယ်။ ဥက္ကဋ္ဌကြီးရှင်။ Power Point အသုံးပြုခွင့်ပေးပါရှင်။ ဒါကတော့ ၁၆ ပေလမ်းကို မြေသား တာပေါင်ခင်းခြင်းနှင့် လမ်းပုခုံးကို မြေနီခင်းခြင်းပဲ ဖြစ်ပါတယ်။ ဒါကတော့ မိုးရွာထားတဲ့ပုံပဲ ဖြစ်ပါ တယ်။ ဒါက မိုးရွာပြီး လမ်းသားများချောနေတဲ့ပုံနဲ့ မြေသားတာပေါင်တွေနိမ့်ကျသွားတဲ့ပုံပဲဖြစ်ပါတယ်။ ဒါက မကြာခဏ Accident ဖြစ်တတ်တဲ့ အခုကျွန်မမေးတဲ့ မွှေးကြိုင်ကွေ့ဆိုတဲ့ နေရာပဲဖြစ်ပါတယ်။ ဒါက ၂၀၁၉ ခုနှစ်၊ ဇူလိုင်လ ၁၂ ရက်နေ့က ကားဆလစ်ဖြစ်ပြီး ချောက်ထဲကျသွားတဲ့ပုံပဲ ဖြစ်ပါတယ်။ ဒါကလည်း ကားချော်ပြီး အဲဒီကွေ့မှာပဲ တိမ်းမှောက်ထားတာဖြစ်ပါတယ်။ ဒါကအခုကျွန်မမေးတဲ့ မေးခွန်းမေးတဲ့လမ်းကွေ့ရဲ့ မနီးမဝေးမှာ ရခိုင်ကားတစ်စင်း လမ်းချော်ထားတာပဲ ဖြစ်ပါတယ်။ ဒါက ကုန်ကားတစ်စင်းလမ်းချော်ထားတဲ့ပုံဖြစ်ပါတယ်။ ဒါကကားနှစ်စင်းမရှောင်သာလို့ တစ်စင်းနှင့် တစ်စင်းတိုက်ထားတဲ့ပုံပဲ ဖြစ်ပါတယ်။ ဒါကတော့ ကုန်ကားလမ်းချော်ပြီး သစ်ပင်ကိုတိုက်ပြီးမှ ချောက်ထဲကျထားတဲ့ပုံပဲ ဖြစ်ပါတယ်။ ပုံတွေမှာမြင်တွေ့ရတဲ့အတိုင်း လမ်းကျဉ်းတာရယ်၊ အကွေ့ အကောက်အတက်အဆင်းများတာရယ်ကြောင့် ဒီလိုတွေခဏခဏဖြစ်နေခြင်းပဲ ဖြစ်ပါတယ်။ ဒီလိုတွေ ဖြစ်တဲ့အခါမှာ လူတွေလည်းအသက်အန္တရာယ်တွေဆုံးရှုံးရတာတွေကိုလည်း တွေ့ရပါတယ်။ ဒီလမ်း ကို ဇွန်လ ၂၃ ရက်နေ့က ယခုလာရောက်ဖြေကြားတဲ့ ဒုတိယဝန်ကြီးကိုယ်တိုင် ရောက်ရှိပြီး ဖြတ်သန်း သွားခဲ့တဲ့အတွက် လမ်းအခြေအနေကို သိပြီးဖြစ်မှာပါ။ ဒါကြောင့် ကတ္တရာလမ်းကို ထပ်မံလမ်းချဲ့ပေးဖို့ မဖြစ်မနေလိုအပ်နေပါသဖြင့် ခရီးသွားယာဉ်များအဆင်ပြေချောမွေ့ပြီး အန္တရာယ်ကင်းစွာ သွားလာနိုင် ရေးအတွက် လိုအပ်ချက်များကို ဖြည့်ဆည်းပေးနိုင်ပါရန် လေးစားစွာဖြင့် မေးမြန်းရခြင်းဖြစ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>ဆောက်လုပ်ရေးဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='14'>ဦးကျော်လင်း(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>လေးစားအပ်ပါသော ဥက္ကဌကြီးခင်ဗျား။ မကွေးတိုင်းဒေသကြီး၊ မင်းတုန်းမဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါ်ခင်သန်းနု မေးမြန်းထားတဲ့ ပုသိမ်-မုံရွာလမ်းမကြီး၏ မင်းတုန်းမြို့နယ်အပိုင်း မိုင်တိုင် အမှတ်(၂၀၅)နှင့်(၂၀၆)အကြား လမ်းအလိမ်အကွေ့အဆင်းမှာ အန္တရာယ်ကွေ့ဖြစ်နေသည့်အတွက် ယာဉ်များအဆင်ပြေပြေသွားလာနိုင်ရေးနှင့် အန္တရာယ်လျော့စေရေးအတွက် မည်သို့စီမံပေးမည်ကို သိရှိလိုခြင်းနှင့်စပ်လျဉ်းတဲ့မေးခွန်းအား ရှင်းလင်းဖြေကြားသွားမှာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ Power Point ဖြင့် ရှင်းလင်းခွင့်ပြုပါရန် တင်ပြအပ်ပါ တယ်။ ပုသိမ်-မုံရွာလမ်းမကြီး၏ မိုင်တိုင်အမှတ်(၁၉၅/၃)မှ (၂၁၉/၆)အထိ ၂၄ မိုင် ၃ ဖာလုံသည် သရက်ခရိုင်၊ မင်းတုန်းမြို့နယ်၊ လမ်းဦးစီးဌာနမှ တာဝန်ယူဆောင်ရွက်တဲ့လမ်းပိုင်း ဖြစ်ပါတယ်။ မိုင်တိုင်အမှတ် (၂၀၅/၂)နဲ့ (၂၀၅/၅)ကြားတွင် လမ်းကွေ့တစ်ကွေ့ရှိပါတယ်။ (အရပ်အခေါ်တော့ မွှေးကြိုင်ကွေ့)လို့တည်ရှိပြီးတော့ အဲဒီအကွေ့သည် အင်မတန်မှ ယာဉ်တိုက်ခိုက်မှုသည် အများဆုံး Blood Sport ဖြစ်နေတဲ့ အနေအထားဖြစ်ပါတယ်။ ဒါကြောင့်မို့လို့ အဲဒီအပိုင်းသည် မူလက ကျဉ်းနေတဲ့လမ်းပိုင်းဖြစ်တဲ့အတွက် ဒီအစိုးရသစ် သုံးနှစ်တာကာလအတွင်းမှာပဲ တိုင်းဒေသကြီး ငွေလုံးငွေရင်းရန်ပုံငွေနှင့် ၁၈ ပေအကျယ် ကတ္တရာလမ်းအဖြစ် ဆောင်ရွက်ထားခဲ့ပါတယ်။ သို့သော် ၁၈ ပေထားခဲ့ပေမဲ့လည်း ယာဉ်အန္တရာယ်တွေကတော့ ခုနကတုန်းက ကိုယ်စားလှယ်တော်ကြီး ပြသွား သလို အမြဲမပြတ် ဖြစ်နေပါတယ်။ ကျွန်တော်တို့အနေနဲ့ ဒီဟာကိုသွားပြီးတော့ စစ်ဆေးတဲ့အခါမှာ လမ်းပုခုံးတွေနိမ့်ကျနေတာတွေ့တဲ့အတွက် ဒီနိမ့်ကျနေတဲ့ လမ်းပုခုံး တွေကို ဖြည့်ပြီးတော့ ဖြည့်ကြိတ်ထားဖို့၊ နောက်တစ်ခါ Car Rdils တွေကာဖို့အတွက်ကိုလည်း လုပ်ထားပြီးဖြစ်ပါတယ်။ လုပ်ထားပြီးဖြစ်သော်လည်းပဲ ခုနကပြောသလို အန္တရာယ်ကတော့ အခုလုပ်သွားပြီးတဲ့အချိန်မှာ ယာဉ်တိုက်မှုက လျော့တော့လျော့သွားပါတယ်။ သို့သော်လည်းပဲ ရှိနေသေးတဲ့အတွက် ဒါကို ကျွန်တော်တို့ အခုလာမည့် ၁၉၊ ၂၀၊ ၂၁ ပိတ်ရက်သုံးရက်မှာ သွားပြီးတော့ သေချာစိစစ်ပါမယ်။ စိစစ်ပြီးတော့မှ ထပ်မံလိုအပ်တဲ့ Road Sailing နဲ့ပတ်သက်တဲ့အချက် ကိစ္စတွေဆောင်ရွက် ပေးသွားမည်ဖြစ်ပါကြောင်း တင်ပြအပ်ပါတယ်ခင်ဗျား။</speech>
<speech type='speaker'>လွှတ်တော်ကိုယ်စားလှယ်များခင်ဗျား။ ဒီနေ့အတွက် မေးခွန်းများ မေးမြန်း၊ ဖြေကြားခြင်းအစီအစဉ် ပြီးပါပြီ</speech>
<speech type='speaker'>ဆောက်လုပ်ရေးဝန်ကြီးဌာန ပြည်ထောင်စုဒုတိယဝန်ကြီး ပြန်လည်ထွက်ခွာနိုင်ပါပြီ</speech>
</section>
<section value = 'Motion'>
<title>ဦးဇော်မင်းသိန်း၊ လေးမျက်နှာမဲဆန္ဒနယ်က သဘာဝပတ်ဝန်းကျင်ယိုယွင်းပျက်စီးလာမှုကြောင့် ၂၀၁၉ ခုနှစ်နွေရာသီတွင် ထူးခြားစွာဖြစ်ပေါ်ခဲ့သော ရာသီဥတုပြောင်းလဲလာမှုနှင့် အပူချိန် မြင့်တက်လာမှုဖြစ်စဉ်များကိုသုံးသပ်ပြီး အနာဂတ်နိုင်ငံတော်နှင့် နောင်မျိုးဆက်များအပေါ် ကောင်းမွန်သောပတ်ဝန်းကျင်နှင့် အကျိုးစီးပွားဖြစ်ထွန်းစေရေးတို့အတွက် သဘာဝပတ်ဝန်းကျင်အား ဆိုးရွားစွာပျက်စီးစေနိုင်သောအခြေအနေများကို ဥပဒေနှင့်အညီ ထိရောက်စွာတားဆီး ကာကွယ်ပြီး ပြန်လည်ထူထောင်အားဖြည့်ခြင်းလုပ်ငန်းများအား စနစ်တကျအရှိန်မြှင့်ဆောင်ရွက်ပေးပါရန် ပြည်ထောင်စုအစိုးရအား တိုက်တွန်းကြောင်း အဆိုတင်သွင်းခြင်းနှင့် လက်ခံဆွေးနွေးရန်သင့်/မသင့်အဆုံးအဖြတ်ရယူခြင်း</title>
<speech type='speaker'>အစီအစဉ် ၁၂ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ လေးမျက်နှာ မဲဆန္ဒနယ်မှ ဦးဇော်မင်းသိန်းက အဆိုတစ်ရပ်တင်သွင်းထားပါတယ်။ ဦးဇော်မင်းသိန်းအား အဆို တင်သွင်းဖို့ဖိတ်ခေါ်ပါတယ်</speech>
<speech><mp id='182'>ဦးဇော်မင်းသိန်း(လေးမျက်နှာမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုဒုတိယဝန်ကြီးနှင့်ဧည့်သည်တော် များအားလုံးကို မင်္ဂလာပါလို့နှုတ်ခွန်းဆက်သဂါရဝပြုပါတယ်။ ကျွန်တော်ကတော့ လေးမျက်နှာ မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးဇော်မင်းသိန်း ဖြစ်ပြီး ယနေ့လွှတ်တော်မှာ တင်သွင်း မယ့်အဆိုကတော့ သဘာဝပတ်ဝန်းကျင်ယိုယွင်းပျက်စီးလာမှုများကြောင့် ၂၀၁၉ ခုနှစ်မှာဖြစ်ပေါ်ခဲ့တဲ့ ရာသီဥတုပြောင်းလဲမှုနှင့် အပူချိန်မြင့်မားမှုဖြစ်စဉ်များကို ပြန်လည်သုံးသပ်ကာ အနာဂတ်နိုင်ငံတော် နှင့် နောင်မျိုးဆက်များအတွက် ကောင်းမွန်သောပတ်ဝန်းကျင်နှင့် အကျိုးစီးပွားဖြစ်ထွန်းစေရေးတို့ အတွက် သဘာဝပတ်ဝန်းကျင်အား ဆိုးရွားစွာထိခိုက်ပျက်စီးစေနိုင်သောအခြေအနေများကို ဥပဒေနှင့် အညီ ထိရောက်စွာတားဆီးကာကွယ်ပြီး ပြန်လည်ထူထောင်အားဖြည့်ခြင်းလုပ်ငန်းများကို စနစ်တကျ အရှိန်မြှင့်အကောင်အထည်ဖော်ဆောင်ရွက်ပေးပါရန် ပြည်ထောင်စုအစိုးရအား တိုက်တွန်းကြောင်း အဆိုကို တင်သွင်းသွားမှာဖြစ်ပါတယ်။ ဥက္ကဌကြီးခင်ဗျား။ ကျွန်တော့်ကို Power Point နဲ့တင်ပြခွင့်ပြုပါ။ ဒီကနေ့ ကျွန်တော်တို့ နေထိုင်သောကမ္ဘာမြေကြီးဟာ လွန်ခဲ့သောနှစ်သန်းပေါင်းများစွာကတည်းကရှိခဲ့တယ်။ လူတွေဟာ ကျောက်ခေတ်မှအစပြုပြီး ကြေးခေတ်၊ သံခေတ်၊ ယနေ့ စက်မှုခေတ်အထိ အဆင့်ဆင့်အသိတရားများ နှင့် ပြောင်းလဲလာခဲ့ကြတယ်။ ကမ္ဘာပေါ်မှာရှိတဲ့နိုင်ငံများစွာဟာ စက်မှုတော်လှန်ရေးမှအစပြုပြီး သိပ္ပံနှင့်နည်းပညာများ တစ်ဟုန်ထိုးမြင့်မားလာခြင်းနှင့်အတူ ကမ္ဘာကြီးရဲ့ သဘာဝပတ်ဝန်းကျင်များဟာ လည်း တစ်နေ့တခြားပျက်စီးလာတယ်။ ညစ်ညမ်းလာတယ်။ အဆိပ်တွေသင့်လာတယ်။ ရာစုနှစ် အနည်းငယ်အတွင်းမှာပဲ လူတွေရဲ့ မဆင်မခြင်ပြုမူမှုတွေဟာ လေထုညစ်ညမ်းမှုတင်မကဘဲ ရေထုနှင့်မြေထု ကိုပါ ညစ်ညမ်းစေခဲ့ပါပြီ။ Climate Change လို့ခေါ်တဲ့ ရာသီဥတုတဖြည်းဖြည်းပြောင်းလဲလာတဲ့ ပုံစံမျိုးမဟုတ်ဘဲ Climate Emergency လို့ခေါ်တဲ့ ရာသီဥတုအရေးပေါ်အခြေအနေဖြစ်နေပါပြီ။ ဒီပြဿနာဟာ တစ်ကမ္ဘာလုံးကြုံတွေ့နေရတဲ့ပြဿနာဖြစ်ပြီး UN အပါအဝင် ကမ္ဘာ့ကုလသမဂ္ဂနိုင်ငံ အသီးသီးက ထိရောက်စွာတွန်းလှန်ပြီး တုံ့ပြန်ဆောင်ရွက်နေကြပြီဖြစ်ပါတယ်။ ကမ္ဘာပေါ်မှာရှိတဲ့ သစ်တောများပြုန်းတီးလာရခြင်းအကြောင်းတွေထဲမှာ လူဦးရေတိုးပွားလာမှုကြောင့် လိုအပ်တဲ့စားနပ် ရိက္ခာအတွက် မြေကိုချဲ့ထွင်စိုက်ပျိုးတာတွေ၊ စီးပွားရေးအရ သစ်ထုတ်ယူလိုတဲ့ရည်ရွယ်ချက်နဲ့ခုတ်လှဲ တာတွေ၊ မြစ်ချောင်းများပိတ်ပြီး ရေလှောင်တမံတည်ဆောက်တာတွေ၊ ငါးပုစွန်ကန်များတူးတာတွေ၊ မြို့ရွာအိမ်ခြေတိုက်တာများ၊ စက်ရုံ/အလုပ်ရုံများ/လမ်း/တံတား/လျှပ်စစ်မီးများ တိုးချဲ့ တည်ဆောက် လာမှု၊ သယံဇာတထုတ်ယူသုံးစွဲမှုစတာတွေဟာ သဘာဝဝန်းကျင်ကို ယိုယွင်းပျက်စီးစေပြီး ရုပ်ပိုင်း ဆိုင်ရာဖွံ့ဖြိုးတိုးတက်မှုနှင့်အတူ သဘာဝပတ်ဝန်းကျင်ပျက်စီးဆုံးရှုံးမှုကိုလည်း လဲလှယ်လိုက်ရ ပါတယ်။ ကျွန်တော်တို့နိုင်ငံမှာလည်း ကာလကြာရှည်စွာကျင့်သုံးခဲ့တဲ့ နိုင်ငံရေးစနစ်နဲ့ လွဲမှားတဲ့မူဝါဒ များရဲ့ အောက်မှာ သဘာဝဝန်းကျင်နှင့်ဂေဟစနစ်ကို စောင့်ရှောက်ထိန်းသိမ်းမှုကဏ္ဍမျက်ကွယ်ပြု ခံရခြင်းကြောင့် ဧကသန်းနဲ့ချီတဲ့သစ်တောများ ဆုံးရှုံးခဲ့ရတယ်။ မြေဆီလွှာများဆုံးရှုံးကာ မိုးရေနဲ့ မျောပါပြီး မြစ်နဲ့ပင်လယ်ကြမ်းပြင်ကိုမြင့်တက်စေတယ်။ အခုဆိုရင် ကမ္ဘာပေါ်မှာ ရာသီဥတုပြောင်းလဲ မှုဒဏ်ကို အများဆုံးခံစားရမယ့်နိုင်ငံစာရင်းမှာ မြန်မာနိုင်ငံပါဝင်နေပြီး ရင်ဆိုင်ခဲ့ရရင်လည်း အခြား နိုင်ငံများထက် တုံ့ပြန်ဆောင်ရွက်နိုင်မှုအားနည်းနေတဲ့အခြေအနေမှာရှိနေတယ်လို့ ပညာရှင်တွေက ထောက်ပြကြပါတယ်။ ကမ္ဘာကြီးမှာ ရာသီဥတုဟာ မယုံနိုင်လောက်တဲ့အရှိန်နှင့် ပြင်းထန်စွာဆိုးရွား လာလျက်ရှိနေပြီး လက်ရှိရာစုနှစ်အနည်းငယ်အတွင်းမှာပင် 2C ပူနွေးလာမယ်ဆိုရင် မြန်မာနိုင်ငံဟာ ဖွတ်ဖွတ်ညက်ညက်ကြေသွားနိုင်ပါတယ်။ မြစ်ဝကျွန်းပေါ်အောက်ပိုင်းနှင့် ရန်ကုန်မြို့ဝန်းကျင် အပါ အဝင် ပင်လယ်ကမ်းရိုးတန်းဒေသအတော်များများ ရေအောက်မြုပ်သွားနိုင်တယ်။ အပူချိန်လွန်ကဲမှု တွေဟာ ရက်သတ္တပတ်များစွာမကဘဲ လပေါင်းများစွာကြာမြင့်မှုဖြစ်မယ်။ မိုးခေါင်တာမျိုးတင် မဟုတ်ဘဲ အချိန်ခါမဟုတ်မိုးရွာသွန်းမှုတွေဖြစ်ပြီး ကောက်ပဲသီးနှံတွေစိုက်ပျိုးမရအောင်ဖြစ်မယ်။ တောမီးတွေလောင်မယ်။ သက်ရှိမျိုးစိတ်တွေပျောက်ကွယ်သွားပြီး ရောဂါဆန်းများလည်းကျရောက် နိုင်ပါတယ်။ သစ်ပင်တွေဟာ သဘာဝဝန်းကျင်ထိန်းသိမ်းရေးအတွက်၊ ကမ္ဘာကြီးအတွက် အသက်တမျှ အရေးကြီးတယ်ဆိုတာ ရှေ့ကတင်ပြခဲ့တဲ့အချက်အလက်တွေကိုကြည့်ရင် သိနိုင်ပါပြီ။ မြန်မာနိုင်ငံရဲ့ သစ်ထုတ်မှုကို ပြန်ကြည့်ရင် ၂၀၀၁ ခုနှစ်မှ ၂၀၁၅ ခုနှစ်အထိ သစ်အလုံးလိုက် ထုတ်ခွင့်ပေးခဲ့မှုတန်ချိန်သိန်းပေါင်း ၂၅၀ နီးပါးခွင့်ပြုပေးခဲ့ပြီး ၂၀၁၁ ခုနှစ်မှ ၂၀၁၅ ခုနှစ်အထိ လေးနှစ်အတော်အတွင်းမှာပင် သစ်တန်ပေါင်း ၅၇ သိန်းကျော်ထုတ်ယူခွင့်ပေးခဲ့ပါတယ်။ ၂၀၁၆ ခုနှစ် အစိုးရသစ်လက်ထက်မှာတော့ ပုဂ္ဂလိကကုမ္ပဏီတွေကို ခွင့်မပြုတော့ဘဲ တစ်နိုင်ငံလုံးသစ်ထုတ်လုပ် ခွင့်ကို တစ်နှစ်ရပ်ဆိုင်းတာ၊ ပဲခူးရိုးမကို ၁၀ နှစ်ရပ်ဆိုင်းတာတွေလုပ်ခဲ့ပါတယ်။ ပြုစုထိန်းသိမ်းခြင်း လုပ်ငန်းများဆောင်ရွက်လျက် တရားမဝင်သစ်ထုတ်လုပ်မှုများကို ပိုမိုပြီးဖမ်းဆီးလုပ်ဆောင်မယ်လို့ ဝန်ကြီးဌာနက ထုတ်ပြန်ထားပါတယ်။ ၂၀၁၆ ခုနှစ်ကနေ ယနေ့အချိန်ထိ သုံးနှစ်တာကာလကျော် အတွင်းမှာ သစ်တန်ပေါင်း ၁၆၀၀၀၀ နီးပါးဖမ်းမိခဲ့တာ၊ အဖိုးတန်ကြိုးဝိုင်းတွေထဲမှာ သစ်တွေ၊ ယန္တရားစက်ပစ္စည်းတွေ အမြောက်အမြားမိနေတာတွေဟာ မဟန့်တားနိုင်သေးဘူး၊ မတားဆီး နိုင်သေးဘူးဆိုတာကို မြင်နေရပါတယ်။ ခုတ်ပြီးတော့မှဖမ်းမိတာထက် အခုတ်မခံရအောင် ဘယ်လို ထိန်းသိမ်းဆောင်ရွက်မလဲဆိုတာက ပိုပြီးလိုအပ်ပါတယ်။ လက်ကိုင်လွှစက်များမထိန်းချုပ်နိုင်ခြင်းကိစ္စ မှာလည်း သမင်မွေးရင်း ကျားစားရင်းဆိုသလို သစ်တောပြုန်းတီးမှုကိုပိုမိုဖြစ်ပေါ်စေပါတယ်။ နောက်ပြီး နိုင်ငံဟာ လျှပ်စစ်မီးလုံလောက်စွာမရရှိသေးတာကြောင့် နိုင်ငံ့လူဦးရေရဲ့ ၅၀ ရာခိုင်နှုန်းကျော်ဟာ ထင်းနှင့်မီးသွေးကိုပဲ အိမ်သုံးလောင်စာ၊ စက်ရုံလောင်စာအဖြစ် သုံးနေ ရတာကြောင့် သစ်တောကိုမှီခိုသုံးစွဲမှုတွေလျှော့ချဖို့၊ ထင်းအစားထိုးစွမ်းအင်မြင့်မီးဖိုဖြန့်ဖြူးပေးတာ တွေကို ပိုမိုဆောင်ရွက်ပေးဖို့ လိုပါတယ်။ ပြီးခဲ့တဲ့နွေကာလကိုပြန်ကြည့်ရအောင်။ အပူချိန်မြင့်တက် လာလို့ ပူလှတယ်ဆိုတဲ့အသံတွေ ပတ်ဝန်းကျင်မှာရော၊ လူမှုကွန်ရက်တွေမှာပါ မကြားချင်၊ မမြင်ချင် အဆုံးပါ။ မတ်လလောက်ကတည်းက ပူတဲ့အချိန်ဟာ မေလလယ်ရောက်တော့ နှစ်ပေါင်း ၅၀ ကျော် ၆၀ အတွင်း တစ်ခါမှမဖြစ်ခဲ့ဖူးတဲ့စံချိန်တွေနဲ့ မြို့တော်တော်များများမှာစံချိန်ချိုးသွားပါတယ်။ နိုင်ငံ တစ်ဝန်းလုံးမှာ သောက်သုံးရေကန်တွေခန်းပြီး ကျေးရွာပေါင်း ၄၀၀ ကျော်ရေပြတ်ကုန်တာ၊ စိုက်ပျိုးရေးသမားတွေ၊ မွေးမြူရေးသမားတွေ ထိခိုက်ဆုံးရှုံးကုန်တာ၊ ကျန်းမာရေးနဲ့ပတ်သက်လို့ နိုင်ငံ အနှံ့ဆေးရုံတွေမှာ Heat Load ကြောင့် ဆေးရုံတက်ရသူ ၃၅၅ ဦးရှိပြီး သေဆုံးသူ ၆၄ ဦးထိ ရှိနေတာ ကို ဝန်ကြီးဌာနမှတ်တမ်းများအရ သိရပေမဲ့ ဆေးရုံမရောက်ဘဲ ရုတ်တရက်သေဆုံးသွားသူတွေလည်း များစွာရှိခဲ့ပါတယ်။ အပူဒဏ်ကာကွယ်ရေးနှိုးဆော်ချက်တွေထုတ်ပြန်ပြီး အပူရှောင်စခန်းများ ဖွင့်လှစ်ဆောင်ရွက် ပေးခဲ့ရပါတယ်။ ကျွန်တော်တို့နိုင်ငံအတွက် လုံးဝ Alarm ပေးလိုက်သလိုပါပဲ။ ဒီလိုအခြေအနေပေါ် အားလုံးရဲ့ ဘုံသဘောတူညီချက်က သစ်ပင်တွေစိုက်ကြရမယ်။ ရှင်သန်အောင်ထိန်းသိမ်းကြရမယ် ဆိုတဲ့ အသိပါပဲ။ ပြီးတဲ့အခါမှာ မိုးတွင်းကာလရောက်ရှိပြီး တစ်နိုင်ငံလုံးသစ်ပင်တွေစိုက်ကြပါပြီ။ မိုးရာသီ သစ်ပင်စိုက်ပွဲရော၊ နိုင်ငံတော်အတိုင်ပင်ခံပုဂ္ဂိုလ်ရဲ့ မွေးနေ့အထိန်းအမှတ်အနေနဲ့ရော အပင်ပေါင်း ၁၀ သန်းကျော်စိုက်ပျိုးခဲ့ကြပါတယ်။ ဒီပုံကတော့ ၂၀၁၇ ခုနှစ်တုန်းက ငြိမ်းချမ်းရေးသစ်ပင်စိုက် ပွဲတော်ကျင်းပခဲ့တာပါ။ ပြည်ထောင်စုလွှတ်တော်နာယကတက်ရောက်ပြီး ပြည်ထောင်စုဝန်ကြီးတွေ၊ လွှတ်တော်ကော်မတီဥက္ကဋ္ဌတွေ၊ ကိုယ်စားလှယ်တွေ၊ ဌာနဆိုင်ရာတွေနှင့် ကျောင်းသားကျောင်းသူတွေ စုပေါင်းပြီး အပင်ပေါင်း ၁၂၀၀ ကို ရွှေကြာပင်မီးပွိုင့်နံဘေးကကွင်းမှာစိုက်ခဲ့ပေမဲ့ နှစ်နှစ်ကျော်ကြာပြီး မနေ့က အဲဒီနေရာကို ကျွန်တော်သွားကြည့်တဲ့အခါမှာ ခုလိုအခြေအနေမျိုးတွေ့ခဲ့ရပါတယ်။ ပြောချင်တာက သစ်ပင်ကိုစိုက်ပြီးရင် ရှင်သန်အောင် ထိန်းသိမ်းစောင့်ရှောက်ဖို့လိုနေတယ် ဆိုတဲ့အချက်ပါပဲ။ အဲဒီအတွက် ဘတ်ဂျက်သုံးပေးဖို့လိုပါမယ်။ ဘာမှအရာမထင်ဘဲ အဟောသိကံဖြစ်ကုန် ရင် စိုက်လည်းဘာမှမထူးပါဘူးကွာဆိုတဲ့အတွေး လူငယ်တွေရဲ့ စိတ်ဓာတ်ထဲကို ရောက်ရှိသွားတာက ပိုလို့ ဆိုပါတယ်။ အခုဆွေးနွေးနေတဲ့အချိန်မှာ သေချာတာက တစ်နိုင်ငံလုံးသစ်ပင်စိုက်ပျိုးပြီးကုန်ပြီ။ မိုးရွာ လို့အပူချိန်လျော့ကြသွားပြီဖြစ်တဲ့အတွက် သစ်ပင်စိုက်ဖို့ထပ်မပြောကြတော့ဘူး။ Climate Change ogi Global Warming omoproclamsos?opa Oqe mesoppgajosocups: သတိမရကြ တော့ပါဘူး။ ဒါပေမဲ့လည်း အခုလိုအချိန်မျိုးမှာ ဆွေးနွေးရတာကိုက နိုင်ငံ့အတွက်အမြတ်လို့ ကျွန်တော်တို့ခံယူပါတယ်။ ဒီပုံကတော့ ဒီလထဲမှာပဲဖမ်းမိတဲ့ သစ်တောကြိုးဝိုင်းထဲက သစ်တွေ၊ လွှစက်တွေ မိနေတဲ့ပုံပါ။ ဒီပုံကလည်း ကျွန်တော့်မြို့နယ်ထဲမှာပဲ တရားမဝင် ထင်းမီးသွေးဖိုများပဲ ဖြစ်ပါတယ်။ ဒီပုံကလည်း မြို့နယ်ထဲမှာတောင်တွေကိုဖြိုပြီး တရားမဝင် ကျောက်စရစ်ထုတ်နေတာပါ။ မူလက တောင်ကုန်းတွေ ဖြစ်ပြီး ကျောက်ထုတ်ယူတဲ့အခါမှာ ယခုလိုဖြစ်ကုန်ပါတယ်။ ကျွန်တော်တို့ ပတ်ဝန်းကျင်မှာ အများကြီး ရှိပါတယ်။ ဒီပုံကတော့ လမ်းလုပ်ငန်းအတွက် သစ်ပင်တွေခုတ်လှဲရတာပါ။ ဒီနှစ်ထဲမှာပဲ လမ်း၊ ရေမြောင်း၊ လျှပ်စစ်မီးလုပ်ငန်းတွေမှာတင် အပင်တွေ ရာဂဏန်းတော်တော်များများ ကုန်ပါတယ်။ ဒီပုံကတော့ ADB ချေးငွေနဲ့ မကြာခင်ဆောင်ရွက်တော့မယ့် ရန်ကုန်-ပုသိမ်လမ်း အဆင့်မြှင့်တင်ခြင်းမှာ အပင်ပေါင်း ၄၄၀၀၀ ကျော်ခုတ်လှဲခံရတော့မှာပါ။ ဆက်လက်ပြီး MSDP 2030 ထိဆောင်ရွက်မယ့် လမ်း၊ တံတားစီမံကိန်းတွေ အောင်မြင်စေဖို့အတွက် သစ်ပင်တွေဆုံးရှုံးနိုင်ခြေကိုလည်း ယခုကတည်း က ကြိုတင်တွက်ဆထားရပါမယ်။ နိုင်ငံတော်အနေနဲ့၊ လူနဲ့သတ္တဝါတို့ရဲ့ အကျိုးစီးပွားကို ဘက်ပေါင်းစုံ မှ ထိထိရောက်ရောက်ကာကွယ်ပေးနိုင်တဲ့ သဘာဝဒီရေတောများကို ပြုစုပျိုးထောင်ဖို့လိုသလို မပြုန်းတီးစေဖို့လည်း ကာကွယ်ပေးရမယ်။ သစ်ပင်မရှိတော့တဲ့တောင်ကတုံးတွေကို တစ်နှစ်ချင်း စိုက်ပျိုးဖြစ်ထွန်းစေမယ့်အခြေအနေထက် ၁၉၅၀ ခုနှစ် ဖဆပလ ခေတ်မှာလို လေယာဉ်ပျံနှင့် မျိုးစေ့ကြဲချတာ။ ၁၉၉၄ ခုနှစ်နှင့် ၁၉၉၉ ခုနှစ်တုန်းကလို ရဟတ်ယာဉ်နဲ့ကျဲချတဲ့စနစ်များနဲ့ စိုက်ပျိုးသင့် စိုက်ပျိုးနိုင်ရမယ်။ သစ်တောဆုံးရှုံးမှုတွေကို ဥပဒေနှင့်အညီ ကာကွယ်နိုင်ဖို့အတွက် သစ်တောဝန်ထမ်းတွေ လက်နက်ကိုင်ဆောင်ခွင့်မရတဲ့အပေါ် အသက်အန္တရာယ်ထိခိုက်နိုင်တဲ့ အခြေအနေမျိုးမှာ မသိချင် ယောင်ဆောင်နေရတာမျိုးတွေကိုလည်း တာဝန်ရှိသူများ ပြန်လည်စဉ်းစားဆောင်ရွက်ဖို့ လိုပါ့မယ်။ ကိုယ်တာဝန်ယူထားတဲ့တောကို ဘယ်လိုကာကွယ်မယ်ဆိုတာထက် ဘယ်သူနဲ့ပေါင်းပြီး ခိုးထုတ်ရမယ် ဆိုတဲ့ဝန်ထမ်းမျိုးတွေကိုလည်း ထိရောက်တဲ့အရေးယူမှုတွေ လုပ်ရပါမယ်။ အားနည်းနေတဲ့ဝန်ထမ်း လိုအပ်ချက်တွေကို ဖြည့်ဆည်းပြီး စိတ်ဓာတ်နှင့် လုပ်ငန်းစွမ်းဆောင်ရည် မြှင့်တင်ဆောင်ရွက်ပေးရ ပါမယ်။ စွမ်းရည်မြင့်မီးဖိုဖြန့်ဖြူးပေးနိုင်ရေးကိုလည်း နိုင်ငံတော်ဘတ်ဂျက်မှာ အတိုင်းအတာတစ်ခု အထိ နှစ်အလိုက်ထည့်သွင်းလျာထားဆောင်ရွက်ပေးရပါမယ်။ ပတ်ဝန်းကျင်ထိန်းသိမ်းရေးဥပဒေမှာ ထိခိုက်ဘေးအန္တရာယ်ဖြစ်စေတော့မှ အစည်းအဝေးအဆင့်ဆင့်ထိုင်ပြီး စီမံအရေးယူဆောင်ရွက် ရတာထက် မဖြစ်ခင်ကြို တင်စီမံဆောင်ရွက်နိုင်ဖို့ကိုလည်း ဥပဒေကိုပြုပြင် ပြောင်းလဲရပါမယ်။ နိဂုံးချုပ်အနေနဲ့ ဘူတန်နိုင်ငံမှာ သူ့နိုင်ငံသူနိုင်ငံသားတွေအကျိုးစီးပွားအတွက် သဘာဝ ပတ်ဝန်းကျင်ကိုမပျက်စီးစေဖို့ နိုင်ငံ့သစ်တောဧရိယာကို ၆၀ ရာခိုင်နှုန်းအောက်ဘယ်တော့မှ မရောက်စေရဘူးဟု ဖွဲ့စည်းပုံအခြေခံဥပဒေထဲမှာ ထည့်သွင်းပြဌာန်းထားတယ်လို့ ကျွန်တော်တို့ သိရပါတယ်။ အခုဆိုရင် ကျွန်တော်တို့နိုင်ငံရဲ့ သစ်တောအခြေအနေတွေ ကြုံတွေ့လာနေရတဲ့ သဘာဝ ပတ်ဝန်းကျင်ပြောင်းလဲလာမှုတွေကို အားလုံးသိနေကြပြီဖြစ်တဲ့အတွက် အလေးအနက်ထားသင့်ပါပြီ။ လက်ရှိမှာလည်း ဆိုးရွားနေတဲ့ရာသီဥတု ဖောက်ပြန်ပြောင်းလဲမှုတွေကို တွေးကြည့်တိုင်းပူလောင်လှတဲ့ အခြေအနေတွေကို နောင်မျိုးဆက်တွေအတွက် ချန်ထားခဲ့ကြမှာလား။ လူသားဆန်တဲ့ လူသားများ ဖြစ်စေဖို့ စဉ်းစားတွေးခေါ်မှုကို အခြေခံပြီး လူနှင့် လူပတ်ဝန်းကျင်သဟဇာတဖြစ်စွာ ယှဉ်တွဲရပ်တည် နိုင်ရန် ဆောင်ရွက်နိုင်ဖို့ မီသေးတဲ့အချိန်အခါကောင်းဖြစ်တဲ့အတွက် ယခုအဆိုအား လေးစားစွာဖြင့် လွှတ်တော်သို့တင်သွင်းလိုက်ရပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>ဦးဇော်မင်းသိန်း တင်သွင်းသွားတဲ့အဆိုကို ထောက်ခံမယ့်လွှတ်တော် ကိုယ်စားလှယ်တစ်ဦးအား ဖိတ်ခေါ်ပါတယ်</speech>
<speech><mp id='263'>ဦးနေထက်ဝင်း(ဆင်ပေါင်ဝဲမဲဆန္ဒနယ်)</mp>လေးစားရပါသော ပြည်သူ့လွှတ်တော်ဥက္ကဋ္ဌ၊ ဒုတိယဥက္ကဋ္ဌနှင့် လွှတ်တော်ကိုယ်စားလှယ်များ၊ ပြည်ထောင်စုဒုိယဝန်ကြီးနှင့်အားလုံးပဲ မင်္ဂလာ အပေါင်းနှင့်ပြည့်စုံနိုင်ကြပါစေ။ ကျွန်တော်ကတော့ လေးမျက်နှာမဲဆန္ဒနယ်မှ ဦးဇော်မင်းသိန်း တင်သွင်းတဲ့အဆိုကို ထောက်ခံမယ့် ဆင်ပေါင်ဝဲမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးနေထက်ဝင်း ဖြစ်ပါတယ်။ ဥက္ကဋ္ဌကြီးခင်ဗျား။ အဆိုကို လေ့လာကြည့်တဲ့အခါမှာ အနာဂတ်နိုင်ငံတော်နှင့် နောင်မျိုးဆက် တွေအတွက် သဘာဝဝန်းကျင်ကောင်းတွေဖြစ်ပေါ်စေလိုခြင်း၊ ရာသီဥတုပြောင်းလဲလာမှုနှင့်အတူ အပူချိန်မြင့်တက်လာမှုတွေကို လျှော့ချစေလိုခြင်း၊ သဘာဝပတ်ဝန်းကျင်ဆိုးရွားစွာထိခိုက်ပျက်စီးနိုင်မှု တွေကို ဥပဒေနှင့်အညီ တားဆီးကာကွယ်ပြန်လည်ကုစားစေလိုခြင်းစတဲ့အချက်တွေကို တွေ့ရှိရမှာပဲ ဖြစ်ပါတယ်။ မှန်ပါတယ်။ ကျွန်တော်တို့ကမ္ဘာကြီးမှာ ၂၁ ရာစုကစလို့ ရာသီဥတုပြောင်းလဲလာမှုရဲ့ဒဏ်ကို နိုင်ငံအသီးသီးမှာ သိသာစွာခံစားနေကြရပြီး မုန်တိုင်းတိုက်ခတ်တာတွေ၊ ရေကြီးခြင်း၊ မြေပြိုခြင်း၊ မြေငလျင်လှုပ်ခြင်း၊ အပူလှိုင်းများကျရောက်ခြင်းစတာတွေဟာ တစ်မျိုးမဟုတ်တစ်မျိုး ခံစားလာနေ ကြရပါတယ်။ ဒီလိုရာသီဥတုဖောက်ပြန်ခြင်းတွေရဲ့ အဓိကပင်မအကြောင်းရင်းကတော့ ကမ္ဘာကြီး ပူနွေးလာမှုကြောင့်ဖြစ်ပြီး ကမ္ဘာ့လေထုအတွင်းမှာ မှန်လုံအိမ်ဓာတ်ငွေ့ (Bin House Gas)လို့ တင်စား ခေါ်ဆိုကြတဲ့ ကာဗွန်ဒိုင်အောက်ဆိုဒ်၊ မီသိန်း၊ နိုက်ထရိုင်ဂျင်ပါအောက်ဆိုဒ်၊ ကာဗွန်မိုနောက်ဆိုဒ်၊ ကလိုရင်းနိုက်ထရင့်အောက်ဆိုဒ်၊ ဟိုက်ထရိုဖရိုဒိုကာဗွန်အစရှိတဲ့ဓာတ်ငွေ့များ ပါဝင်မှု တိုးမြှင့်လာ ခြင်းကြောင့်ဖြစ်ကြောင်း တွေ့ရှိခဲ့ရပြီး အဲဒီဓာတ်ငွေ့များအနက် ကာဗွန်ဒိုင်အောက်ဆိုဒ်ဓာတ်ငွေ့ဟာ ကမ္ဘာ့အပူချိန်မြင့်တက်ရာမှာ အဓိကဇာတ်ကောင်ဖြစ်ကြောင်း သိရှိခဲ့ကြရပါတယ်။ ဒါကြောင့် ရာသီဥတုမျှတဖို့ အပူချိန်တွေလျှော့ချစေဖို့အတွက် ကာဗွန်ဒိုင်အောက်ဆိုဒ်လျှော့ချရေး ကြိုးပမ်းဆောင်ရွက်ကြရပါမယ်။ ၂၀၁၉ ခုနှစ် နွေရာသီမှာ အပူချိန်မြင့်မားမှုဒဏ်ကို ကျွန်တော်တို့တစ်တွေ သိသာစွာခံစားခဲ့ကြရပြီးပါပြီ။ နှစ်ပေါင်း ၅၅ နှစ်အတွင်းမှာ ၄၇ ဒီဂရီစင်တီဂရိတ်နဲ့ ဂန့်ဂေါမှာ အပူချိန်စံချိန်သစ်တွေ တင်ခဲ့တယ်။ ပေါက်၊ ညောင်ဦး၊ ဖလမ်းစတဲ့မြို့တွေမှာလည်း စံချိန်တင်အပူချိန်တွေမြင့်မား ခဲ့တယ်။ အခုဆိုလည်း ဧရာဝတီ၊ ချင်းတွင်းမြစ်ရေကြီးမှုတွေကြောင့် မြို့ကြီးတချို့ ရေကြီးနေကြပြီ ဖြစ်သလို စိုးရိမ်ရေအမှတ်ရောက်တဲ့မြို့တွေလည်း ရှိလာနေပြီဖြစ်ပါတယ်။ နောင်ဒါတွေမဖြစ်အောင် ဘယ်လိုကာကွယ်ကြမလဲ။ ရေကြီးရေလျှံမှုတွေမဖြစ်အောင် အပူချိန်တွေလျော့နည်းအောင် အထိရောက်ဆုံးနဲ့ အလွယ်ကူဆုံးဖြေရှင်းနိုင်တာကတော့ သစ်တောသစ်ပင်တွေပြန်လည်ထူထောင် ခြင်းပါပဲ။ အခုလိုမိုးရာသီမှာဆို တစ်နိုင်ငံလုံးသစ်ပင်စိုက်ပွဲတော်တွေ ကျင်းပကြတယ်။ အစိုးရရော၊ ပြည်သူရောစိုက်ကြတယ်။ သစ်ပင်ပေါင်း သန်းချီပြီးတော့စိုက်ပျိုးကြတယ်။ အဲဒီမှာ မမေ့သင့်တာက ရှင်သန်ကြီးပြင်းအောင် ပြုစုစောင့်ရှောက်မှုအပိုင်းပါပဲ။ စိုက်ပြီး ပြီးရောမဟုတ်ဘဲ ရေလောင်းချိန် ရေလောင်းရမယ်။ ပြုပြင်ထိန်းသိမ်းစောင့်ရှောက်ရမယ်။ ရေမလောင်းရင်နွေအခါ အပင်သေမှာပါပဲ။ ရှင်ပြီးတဲ့အပင်တွေကို မထိန်းသိမ်း၊ မစောင့်ရှောက်ရင် အလွယ်ခုတ်သူတွေကြောင့် ပျက်စီးမှာပါပဲ။ နောက် အစိုးရစိုက်ခင်းတွေပါ။ နှစ်အလိုက်စိုက်ပျိုးတဲ့အခါမှာ ဒီနှစ်တော့အပင်ဧက ဘယ်လောက် စိုက်ပျိုးကြတယ်ဆိုတဲ့စာရင်းထက် အောင်မြင်ဖြစ်ထွန်းတဲ့အတိုင်းအတာကို တစ်နှစ် သို့မဟုတ် နှစ်နှစ် တန်သည်ကြာတဲ့အခါမှာ ပြန်လည်ဆန်းစစ်ကြည့်သင့်ပါတယ်။ ၂၀၁၇ ခုနှစ် မိုးရာသီတုန်းက သစ်တောဦးစီးဌာနက ပျိုးပင်ပေါင်း ၆၅.၄ သန်းပျိုးခဲ့တဲ့အနေ အထားမှာ ပြည်သူလူထုပူးပေါင်းပါဝင်မှုနဲ့ စိုက်တဲ့သစ်ပင် ၃၂.၂ သန်း၊ သစ်တောစိုက်ခင်းတည်ထောင် ခြင်း၊ စိုက်ခင်းအဟောင်းများ ပြုပြင်ထိန်းသိမ်းခြင်း၊ သဘာဝတောတန်ဖိုးမြှင့်စိုက်ပျိုးခြင်း၊ တစ်အုပ် တစ်မနှင့် ကျေးရွာပိုင်စိုက်ခင်းတည်ထောင်ခြင်းက ၃၃.၂ သန်း၊ ပုဂ္ဂလိကသစ်တောစိုက်ခင်းမှာ စိုက်တဲ့ အပင် ၇.၅ သန်း စုစုပေါင်း ၇၂.၉ သန်း စိုက်ပျိုးခဲ့ကြောင်း လေ့လာသိရှိရပါတယ်။ အဲဒီအထဲက ၇၀ ရာခိုင်နှုန်း သစ်ပင်ပေါင်း ၅၁ သန်းရှင်မယ်ဆိုပါတော့။ သစ်ပင်တစ်ပင်ဟာ သူရဲ့ သိပ်သည်းမှုကို လိုက်ပြီး တစ်နှစ်ကာဗွန်ဒိုင်အောက်ဆိုဒ်ပမာဏ ၀.၆၁၁ ကီလိုဂရမ်ကနေ ၃၀.၅၆ ကီလိုဂရမ်အထိ စုပ်ယူနိုင်ကြောင်း မှတ်သားဖူးပါတယ်။ အဲဒီတော့ သစ်ပင်တစ်ပင်က တစ်နှစ် CO2 ပမာဏ ၁၅ ကီလိုဂရမ်စုပ်ယူနိုင်ခဲ့တယ်ဆိုလို့ရှိရင် ရှင်သန်းခဲ့တဲ့ ၅၁ သန်းက တစ်နှစ် CO2 ပမာဏ ၇၆၅၀၀၀ မက်ထရစ်တန်သန်းရှိပါတယ်။ နှစ်စဉ် အဲဒီပမာဏကို လေထုထဲကနေ ကာဗွန်ဒိုင်အောက်ဆိုဒ်တွေ ဖယ်ရှားနေမှာဖြစ်လို့ သစ်ပင်စိုက်ပျိုးခြင်းဟာ ရာသီဥတုပြောင်းလဲမှုလျှော့ချရေးမှာ အရေးကြီးကြောင်းသိသာလှပါတယ်။ နှစ်ပေါင်းများစွာ သစ်အလွန်အကျွံထုတ်ခဲ့မှုကြောင့် ယနေ့ပြည်သူတွေ အခုလိုကြုံတွေ့နေကြရတာပါ။ သစ်တောသစ်ပင်များစွာရှိနေမယ်ဆိုရင် မြေဆီလွှာထိန်းသိမ်းပေးနိုင် သလို ရေကိုစုပ်ယူထားတာကြောင့်မို့လို့ ယနေ့လို ရေကြီးရေလျှံမှုတွေ လျော့နည်းပပျောက်သွားမှာ ဖြစ်ပါတယ်။ ပတ်ဝန်းကျင်ထိန်းသိမ်းရေး၊ အပူချိန်လျှော့ချရေးအတွက် ရေတိုမှာ ဘာတွေလုပ်ကြမလဲ။ နွေကာလ ဆက်လက်ပူပြင်းနေဦးမယ်ဆိုရင် အစိုးရကနေဦးစီးပြီး သက်ကြီးရွယ်အိုဘိုးဘွားမိဘတွေ အတွက် အပူရှောင်စခန်းတွေဖြစ်ပေးတာ၊ အများပြည်သူသွားလာရာတွေမှာ အရိပ်အမိုးတွေဆောင်ရွက်ပေးတာ၊ အပူဒဏ်ကာကွယ်ရေး၊ ပြည်သူကို ကျန်းမာရေးအသိပညာတွေ တိုးမြှင့်ပေးတာ၊ ရေရှားပါးပြတ်လပ်နိုင်တဲ့နေရာတွေမှာ အစီအမံတွေ ကြိုတင်ချမှတ်တာ၊ ဒီနေရာမှာ လူတွေအတွက် သာမက တိရစ္ဆာန်တွေအတွက်ပါ ထည့်သွင်းစဉ်းစားဆောင်ရွက်ဖို့ လိုပါမယ်။ ဥပမာ ရွှေစက်တော်ဘေးမဲ့ကာကွယ်တောမှာ ဒီနှစ်နွေက ရွှေသမင်တွေ ရေရှားပါးပြတ်လပ်မှု ကြုံခဲ့တာမျိုး ထပ်မံမကြုံရအောင်မျိုးတွေအထိ ဆောင်ရွက်သင့်ပါတယ်။ အနာဂတ်နိုင်ငံတော်နှင့် နောင် မျိုးဆက်တွေအတွက် ကောင်းမွန်တဲ့သဘာဝပတ်ဝန်းကျင်ကောင်းတွေရရှိနိုင်ဖို့ ဆိုးရွားတဲ့သဘာဝ ပတ်ဝန်းကျင်ထိခိုက်မှုတွေ နည်းနိုင်သမျှ နည်းစေဖို့အတွက် ရေရှည်ဆောင်ရွက်ရမယ့်အစီအမံတွေ ချမှတ်သွားရပါမယ်။ လူတစ်ဦးချင်း၊ တစ်ယောက်ချင်းစီရဲ့ ပတ်ဝန်းကျင်ထိန်းသိမ်းစောင့်ရှောက်လိုစိတ်၊ ပတ်ဝန်းကျင်ကို ယိုယွင်းစေတဲ့ မဆင်မခြင်လုပ်ရပ်တွေ မလုပ်လိုစိတ်တွေကို မြှင့်တင်ပေးဖို့ လိုပါမယ်။ ပတ်ဝန်းကျင်ထိန်းသိမ်းရေးဆိုင်ရာပညာပေးရေး အသိပညာဖြန့်ဖြူးရေးတွေကို ကျေးလက်ဒေသပါ မကျန် ဖြန့်ဝေပေးတာအပြင် ငယ်ရွယ်စဉ်ကစလို့ ပတ်ဝန်းကျင်ထိန်းသိမ်းပေးရေးအသိကို စာသင်ကျောင်းတွေကနေ မွေးမြူပေးစေလိုပါတယ်။ သဘာဝအရင်းအမြစ်တွေ လျော့နည်းဆုံးရှုံးမှုကို တားဖို့နှင့် စဉ်ဆက်မပြတ်အကျိုးရှိအောင်အသုံးပြုနိုင်ရေးစီမံဆောင်ရွက်ကြရပါမယ်။ ဥပဒေ၊ နည်းဥပဒေတွေနဲ့ တားမြစ်သင့်တာ တားမြစ်ရပါမယ်။ ဥပဒေဆိုင်ရာအားနည်းမှု၊ လိုအပ်ချက်တွေကို လည်း ပြင်ဆင်ဆောင်ရွက်ကြရပါမယ်။ ပတ်ဝန်းကျင်ထိန်းသိမ်းရေးဦးစီးဌာနကို ယခုထက်ပိုပြီး ကျယ်ပြန့်လာအောင် အသက်သွင်းနိုင်ရပါမယ်။ ကောင်းမွန်ရှင်သန်တဲ့ သဘာဝပတ်ဝန်းကျင်ဖြစ်ပေါ် လာဖို့၊ ဆုတ်ယုတ်ဆုံးရှုံးလာနေတဲ့ ဂေဟစနစ်တွေ ပြန်လည်ဖြစ်တည်လာဖို့ ဆောင်ရွက်သွားရပါမယ်။ အပြည်ပြည်ဆိုင်ရာအဖွဲ့အစည်း၊ နိုင်ငံအချင်းချင်းတွေကြားမှာ ပတ်ဝန်းကျင်ဆိုင်ရာကိစ္စရပ်တွေကို ယခုထက်ပိုပြီး မြှင့်တင်ဆောင်ရွက်သွားရပါမယ်။ ၂၀၁၉ ခုနှစ် မြန်မာနိုင်ငံအမျိုးသားပတ်ဝန်းကျင် ရေးရာမူဝါဒရေရှည်မျှော်မှန်းချက်၊ ရည်ရွယ်ချက်တွေအတိုင်း အသေအချာအကောင်အထည်ဖော် ဆောင်ရွက်သွားဖို့ လိုပါမယ်။ နေ့စဉ်နှင့်အမျှ ခြိမ်းခြောက်လာနေတဲ့ သဘာဝပတ်ဝန်းကျင်ထိခိုက် ပျက်စီးမှုတွေကို အာရုံစိုက်ဖြေရှင်းပြီး နောင်လာမယ့်မျိုးဆက်တွေရဲ့ လက်ထဲ ကောင်းမွန်တဲ့ သဘာဝ ပတ်ဝန်းကျင်တွေ ပိုင်ဆိုင်နိုင်ဖို့အရေးကြိုးပမ်းအားထုတ်သွားကြရပါမယ်။ သို့ပါ၍ နိုင်ငံသူ နိုင်ငံသားတွေရဲ့ ရေရှည်အကျိုးကို မျှော်တွေးပြီး တင်သွင်းခဲ့တဲ့ လေးမျက်နှာမဲဆန္ဒနယ်မှ ဦးဇော်မင်းသိန်း တင်သွင်းတဲ့အဆိုကို ပြည်သူ့လွှတ်တော်ကြီးက လက်ခံဆွေးနွေးဆုံးဖြတ် ပေးနိုင်ပါရန် လေးလေးနက်နက်ထောက်ခံလိုက်ရပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>လွှတ်တော်ကိုယ်စားလှယ်များခင်ဗျား။ လေးမျက်နှာမဲဆန္ဒနယ်မှ ဦးဇော်မင်းသိန်း တင်သွင်းသွားတဲ့အဆိုကို လွှတ်တော်ကိုယ်စားလှယ်တစ်ဦးက ထောက်ခံသွားပါတယ်။ ဒီအဆိုနှင့် စပ်လျဉ်းပြီး ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၆၈ နည်းဥပဒေခွဲ(ခ) နည်းဥပဒေခွဲငယ်(၃) အရ လက်ခံဆွေးနွေးရန်သင့်/မသင့် လွှတ်တော်ရဲ့ ဆန္ဒရယူပါမယ်။ ဦးဇော်မင်းသိန်း တင်သွင်းသွားတဲ့ အဆိုကို လက်ခံဆွေးနွေးရန် လွှတ်တော်က သဘောတူပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type='speaker'>သဘောမတူတဲ့သူရှိပါသလားခင်ဗျား။ သဘောမတူသူမရှိတဲ့အတွက် ဦးဇော်မင်းသိန်း၊ လေးမျက်နှာမဲဆန္ဒနယ်က တင်သွင်းသော သဘာဝပတ်ဝန်းကျင် ယိုယွင်းပျက်စီး လာမှုကြောင့် ၂၀၁၉ ခုနှစ်၊ နွေရာသီတွင် ထူးခြားစွာဖြစ်ပေါ်ခဲ့သော ရာသီဥတုပြောင်းလဲမှုနှင့် အပူချိန် မြင့်တက်လာမှုဖြစ်စဉ်များကို သုံးသပ်ပြီး အနာဂတ်နိုင်ငံတော်နှင့် နောင်မျိုးဆက်များအပေါ်ကောင်းမွန်သောပတ်ဝန်းကျင်နှင့် အကျိုးစီးပွားဖြစ်ထွန်းစေရေးတို့အတွက် သဘာဝပတ်ဝန်းကျင်အား ဆိုးရွားစွာထိခိုက်ပျက်စီးနိုင်သောအခြေအနေများကို ဥပဒေနှင့်အညီ ထိရောက်စွာတားဆီးကာကွယ် ပြီး ပြန်လည်ထူထောင်အားဖြည့်ခြင်းလုပ်ငန်းများအား စနစ်တကျအရှိန်မြင့်ဆောင်ရွက်ပေးပါရန် ပြည်ထောင်စုအစိုးရအား တိုက်တွန်းကြောင်းအဆိုကို လက်ခံဆွေးနွေးရန်ဆုံးဖြတ်ကြောင်း ကြေညာပါတယ်။</speech>
<title>ဦးဇော်မင်းသိန်း၊ လေးမျက်နှာမဲဆန္ဒနယ်က တင်သွင်းသည့်အဆိုနှင့်စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ်များရှိလျှင် အမည်စာရင်းတင်သွင်းနိုင်ကြောင်း ဥက္ကဋ္ဌက ကြေညာခြင်း</title>
<speech type='speaker'>အစီအစဉ် ၁၃ ဖြစ်ပါတယ်။ ယင်းအဆိုနှင့်စပ်လျဉ်းပြီး ၂၀၁၃ ခုနှစ်၊ ပြည်သူ့ လွှတ်တော်ဆိုင်ရာနည်းဥပဒေ ၁၆၈ နည်းဥပဒေခွဲ(ခ) နည်းဥပဒေခွဲငယ် ၅ အရ ဆွေးနွေးမယ့်လွှတ်တော်ကိုယ်စားလှယ်များအနေနဲ့ ၁၇-၇-၂၀၁၉ ရက်(ဗုဒ္ဓဟူးနေ့) ညနေ ၄ နာရီနောက်ဆုံးထားပြီး ပြည်သူ့လွှတ်တော်ရုံး၊ ညွှန်ကြားရေးမှူးချုပ်ထံ အမည်စာရင်းတင်သွင်းကြရန် ဖြစ်ပါတယ်။</speech>
<speech type='speaker'>သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာန ဒုတိယဝန်ကြီး ပြန်လည်ထွက်ခွာနိုင်ပါပြီ</speech>
</section>
<section value = 'Bill'>
<title>အမျိုးသားလွှတ်တော်က ပြင်ဆင်ချက်ဖြင့်အတည်ပြု၍ပေးပို့လာသော ပြည်ထောင်စု တရားစီရင်ရေးဥပဒေကို စတုတ္ထအကြိမ် ပြင်ဆင်သည့်ဥပဒေကြမ်းကို လက်ခံရရှိကြောင်း လွှတ်တော်သို့အသိပေးခြင်း၊ ဥပဒေကြမ်းကော်မတီကအစီရင်ခံစာတင်သွင်းခြင်းနှင့် ပြင်ဆင်ချက်အဆိုတင်သွင်းလိုသည့်ကိုယ်စားလှယ်များ အမည်စာရင်းတင်သွင်းနိုင်ကြောင်း လွှတ်တော်သို့တင်ပြခြင်း</title>
<speech type='speaker'>အစီအစဉ် ၁၄ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အမျိုးသား လွှတ်တော်တွင် စတင်တင်သွင်းပြီး ပြင်ဆင်ချက်ဖြင့် အတည်ပြု၍ ပေးပို့လာသော ပြည်ထောင်စု တရားစီရင်ရေးဥပဒေကို စတုတ္ထအကြိမ် ပြင်ဆင်သည့်ဥပဒေကြမ်းကို ၂၈-၅-၂၀၁၉ ရက်နေ့တွင် လက်ခံရရှိပါတယ်။ ကိုယ်စားလှယ်များလေ့လာနိုင်ရန် ဥပဒေကြမ်းမိတ္တူကိုလည်း ဖြန့်ဝေထားပြီး ဖြစ်ပါတယ်။ ယင်းဥပဒေကြမ်းနှင့်စပ်လျဉ်းပြီး ပြည်သူ့လွှတ်တော် ဥပဒေကြမ်းကော်မတီက အစီရင်ခံစာတင်သွင်းဖို့ ဖြစ်ပါတယ်။ အစီရင်ခံစာတင်သွင်းရန် ဥပဒေကြမ်းကော်မတီအား ဖိတ်ခေါ် ပါတယ်။</speech>
<speech><mp id='295'>ဦးကျော်စိုးလင်း(အတွင်းရေးမှူး၊ ဥပဒေကြမ်းကော်မတီ)</mp>လေးစားရပါသော ပြည်သူ့ လွှတ်တော်ဥက္ကဋ္ဌကြီးနှင့်အားလုံး မင်္ဂလာပါလို့ ဦးစွာ နှုတ်ခွန်းဆက်သအပ်ပါတယ်။ ကျွန်တော်ကတော့ ဥပဒေကြမ်းကော်မတီရဲ့ အတွင်းရေးမှူး ဦးကျော်စိုးလင်း ဖြစ်ပါတယ်။ လေးစားရပါသော ပြည်သူ့ လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များအားလုံးခင်ဗျား။ ပြည်ထောင်စုတရားစီရင်ရေး ဥပဒေကို စတုတ္ထအကြိမ်ပြင်ဆင်တဲ့ ဥပဒေကြမ်းနှင့်စပ်လျဉ်းပြီးတော့ ပြည်သူ့လွှတ်တော် ဥပဒေကြမ်း ကော်မတီ၏လေ့လာတွေ့ရှိချက်အစီရင်ခံစာကို တင်သွင်းသွားမှာ ဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ၁။ ပြည်ထောင်စုတရားလွှတ်တော်ချုပ်က ပေးပို့လာတဲ့ ပြည်ထောင်စုတရားစီရင်ရေးဥပဒေကို စတုတ္ထအကြိမ် ပြင်ဆင်တဲ့ဥပဒေကြမ်းကို အမျိုးသားလွှတ်တော်၌ ၁၅-၅-၂၀၁၉ ရက်နေ့တွင် စတင်တင်သွင်းခဲ့ပြီး ၂၈-၅-၂၀၁၉ ရက်နေ့တွင် အမျိုးသားလွှတ်တော်အစည်းအဝေး၌ ပြင်ဆင်အတည်ပြုခဲ့ ပြီး ပြည်သူ့လွှတ်တော်သို့ ပေးပို့လာခဲ့ပါတယ်။ ၂။ ပြည်ထောင်စုတရားလွှတ်တော်ချုပ်သည် ပြည်ထောင်စုတရားစီရင်ရေးဥပဒေကို စတုတ္ထ အကြိမ်ပြင်ဆင်သည့်ဥပဒေကြမ်းအား အောက်ပါရည်ရွယ်ချက်များကိုအခြေခံပြီး ရေးဆွဲလာခြင်း ဖြစ်ကြောင်းကို လေ့လာတွေ့ရှိရပါတယ်။ (က) ပြည်သူများ ယုံကြည်ကိုးစားအားထားပြီး ဖြောင့်မတ်မှန်ကန်မျှတသည့်တရားစီရင်ရေး ဖြစ်ထွန်းစေရန်၊ (ခ) ပြည်ထောင်စုတရားလွှတ်တော်ချုပ်က ဆောင်ရွက်ရမည့်ကိစ္စရပ်ဖြစ်သည့် တရားသူကြီးများ တရားခွင်တွင် ကျမ်းသစ္စာကို တိကျလေးနက်စွာ ကျိန်ဆိုနိုင်ရန် တို့ဖြစ်ပါတယ်။ ၃။ ပြည်သူ့လွှတ်တော် ဥပဒေကြမ်းကော်မတီဟာ ၈-၇-၂၀၁၉ ရက် တနင်္လာနေ့မှာ ပြည်သူ့ လွှတ်တော်၊ နိုင်ငံသားများ၏ မူလအခွင့်အရေးဆိုင်ရာကော်မတီ၊ ပြည်ထောင်စုတရား လွှတ်တော်ချုပ် တရားသူကြီး ဦးမျိုးတင့်နှင့်အဖွဲ့၊ ပြည်ထောင်စုရှေ့နေချုပ်ရုံးတို့မှ တာဝန်ရှိပုဂ္ဂိုလ်များ နှင့်အတူ ညှိနှိုင်းအစည်းအဝေးကျင်းပခဲ့ပြီး ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၅၉ အရ အခြေခံရမည့်မူ(၁၂)ချက်နှင့်အညီ အမျိုးသားလွှတ်တော်၏ ပြင်ဆင်အတည်ပြုချက်များကို စိစစ် လေ့လာခဲ့ရာ တွေ့ရှိချက်များနှင့် ပြင်ဆင်ရန်တင်ပြချက်များကို ပြည်သူ့လွှတ်တော်ကိုယ်စားလှယ်များ ထံ ဖြန့်ဝေထားပြီးဖြစ်ပါတယ်။ ၄။ သို့ဖြစ်ပါ၍ ပြည်ထောင်စုတရားစီရင်ရေးဥပဒေကို စတုတ္ထအကြိမ်ပြင်ဆင်သည့်ဥပဒေကြမ်းကို လွှတ်တော်က အတည်ပြုပေးနိုင်ပါရန် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၆၁ အရ စိစစ်ခဲ့ပြီး နည်းဥပဒေ ၆၃ နှင့်အညီ လွှတ်တော်သို့ လေးစားစွာ အစီရင်ခံတင်ပြအပ်ပါတယ်။ ဥပဒေကြမ်းကော်မတီ။ အားလုံးကိုအထူးပဲကျေးဇူးတင်ရှိပါတယ်။ [အစီရင်ခံစာအပြည့်အစုံမှာ အောက်ပါအတိုင်းဖြစ်ပါသည်။] ပြည်ထောင်စုသမ္မတမြန်မာနိုင်ငံတော် ပြည်သူ့လွှတ်တော် ဥပဒေကြမ်းကော်မတီ စာအမှတ်၊ ၀၅/ပသ(ကမတ-ဥပဒေကြမ်း)၁/၂၀၁၉-၁၀၉ ရက် စွဲ ၊ ၂ ၀ ၁ ၉ ခု နှစ်၊ ဇူ လိုင် လ ၉ ရက် ဥက္ကဋ္ဌ ပြည်သူ့လွှတ်တော် အကြောင်းအရာ။ ပြည်ထောင်စုတရားစီရင်ရေးဥပဒေကို စတုတ္ထအကြိမ် ပြင်ဆင်သည့်ဥပဒေကြမ်းနှင့်စပ်လျဉ်း၍ ပြည်သူ့လွှတ်တော် ဥပဒေကြမ်းကော်မတီ၏ လေ့လာတွေ့ရှိချက်အစီရင်ခံစာ တင်ပြခြင်း ရည် ညွှန်း ချက်။ အမျိုးသားလွှတ်တော်၏ ၂၈-၅-၂၀၁၉ ရက်စွဲပါ စာအမှတ်၊ ၁/အမ(ကော်မတီ-၁) ၁/၂၀၁၉-၂၄၁ ၁။ ပြည်ထောင်စုတရားလွှတ်တော်ချုပ်က ပေးပို့သော ပြည်ထောင်စုတရားစီရင်ရေးဥပဒေ ကို စတုတ္ထအကြိမ် ပြင်ဆင်သည့် ဥပဒေကြမ်းကို အမျိုးသားလွှတ်တော်၌ ၁၅-၅-၂၀၁၉ ရက်နေ့တွင် စတင်တင်သွင်းခဲ့ပြီး ၂၈-၅-၂၀၁၉ ရက်နေ့ အမျိုးသားလွှတ်တော်အစည်းအဝေး၌ ပြင်ဆင်ချက်များဖြင့် အတည်ပြုခဲ့ပြီး ပြည်သူ့လွှတ်တော်တွင် ဆွေးနွေးနိုင်ရန် အထက် ရည်ညွှန်းပါစာဖြင့် ပေးပို့လာပါသည်။ ၂။ ပြည်ထောင်စုတရားလွှတ်တော်ချုပ်သည် ပြည်ထောင်စုတရားစီရင်ရေးဥပဒေကို စတုတ္ထ အကြိမ် ပြင်ဆင်သည့်ဥပဒေကြမ်းအား အောက်ဖော်ပြပါ ရည်ရွယ်ချက်နှင့် ကျိုးကြောင်းဖော်ပြ ချက်များအပေါ်အခြေခံရေးဆွဲလာခြင်းဖြစ်ကြောင်း လေ့လာတွေ့ရှိရပါသည်(က) ပြည်သူများ ယုံကြည်ကိုးစားအားထားပြီး ဖြောင့်မတ်မှန်ကန်မျှတသည့် တရားစီရင်ရေး ဖြစ်ထွန်းစေရန်၊ (ခ) ပြည်ထောင်စုတရားလွှတ်တော်ချုပ်က ဆောင်ရွက်ရမည့်ကိစ္စရပ်ဖြစ်သည့် တရားသူကြီးများ တရားခွင်တွင် ကျမ်းသစ္စာကို တိကျလေးနက်စွာ ကျိန်ဆိုနိုင်ရန်၊ ၃။ ပြည်သူ့လွှတ်တော် ဥပဒေကြမ်းကော်မတီသည် ၈-၇-၂၀၁၉ ရက် တနင်္လာနေ့တွင် ပြည်သူ့လွှတ်တော်၊ နိုင်ငံသားများ၏ မူလအခွင့်အရေးဆိုင်ရာကော်မတီ၊ ပြည်ထောင်စုတရား လွှတ်တော်ချုပ်တရားသူကြီး ဦးမျိုးတင့်နှင့်အဖွဲ့၊ ပြည်ထောင်စုရှေ့နေချုပ်ရုံးတို့မှ တာဝန်ရှိပုဂ္ဂိုလ်များ နှင့်အတူ ညှိနှိုင်းအစည်းအဝေးကျင်းပခဲ့ပြီး ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၅၉ အရ အခြေခံရမည့်မူ(၁၂)ချက်နှင့်အညီ အမျိုးသားလွှတ်တော်၏ ပြင်ဆင်အတည်ပြုချက်များကို စိစစ် လေ့လာခဲ့ရာ တွေ့ရှိချက်များနှင့် ပြင်ဆင်ရန်တင်ပြချက်များမှာ အောက်ပါအတိုင်းဖြစ်ပါသည်(က) ပြည်ထောင်စု တရားစီရင်ရေးဥပဒေကို စတုတ္ထအကြိမ် ပြင်ဆင်သည့် ဥပဒေကြမ်းတွင်အပိုဒ်ပေါင်း ၂ ပိုဒ် ပါရှိပါသည်။ (ခ) အမျိုးသားလွှတ်တော်၏ ပြင်ဆင်အတည်ပြုချက်များအနက် ဥပဒေခေါင်းစီး၊ အပိုဒ် ၁ နှင့် အပိုဒ် ၂{ပုဒ်မ ၂၃ ပုဒ်မခွဲ(ဂ)}တို့ကို အမျိုးသားလွှတ်တော်၏ အတည်ပြုချက်များအတိုင်း သဘော တူလက်ခံပါသည်။ (ဂ) အပိုဒ် ၂ တွင် ပုဒ်မ ၂၃ ပုဒ်မခွဲ(က)နှင့် (ခ)တို့ရှိ စတင်တာဝန်မထမ်းဆောင်မီ ဆိုသည့်စကားရပ်ကို စတင်တာဝန်ထမ်းဆောင်ခြင်းမပြုမီ ဟုပြင်ဆင်ပါသည်။ ၄။ သို့ဖြစ်ပါ၍ ပြည်ထောင်စုတရားစီရင်ရေးဥပဒေကို စတုတ္ထအကြိမ် ပြင်ဆင်သည့်ဥပဒေကြမ်း ကို လွှတ်တော်က အတည်ပြု ပေးနိုင်ပါရန် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၆၁ အရ စိစစ်ခဲ့ပြီး နည်းဥပဒေ ၆၃ နှင့်အညီ လွှတ်တော်သို့ အစီရင်ခံတင်ပြအပ်ပါသည်။</speech>
<speech type='speaker'>လွှတ်တော်ကိုယ်စားလှယ်များခင်ဗျား။ ပြည်ထောင်စုတရားစီရင်ရေးဥပဒေကို စတုတ္ထအကြိမ်ပြင်ဆင်သည့် ဥပဒေကြမ်းနှင့်စပ်လျဉ်းပြီး ပြင်ဆင်ချက်အဆိုတင်သွင်းလိုသူများသည် ပြင်ဆင်လိုသည့်ဥပဒေကြမ်း၏အပိုဒ်၊ အပိုဒ်ခွဲ၊ အကြောင်းအရာကို တိတိကျကျဖော်ပြ၍ ၁၈-၇-၂၀၁၉ ရက်(ကြာသပတေးနေ့) ညနေ ၄ နာရီနောက်ဆုံးထားပြီး ပြည်သူ့လွှတ်တော်ရုံး၊ ညွှန်ကြားရေးမှူးချုပ် ထံ အမည်စာရင်းတင်သွင်းရန်ဖြစ်ကြောင်း အသိပေးကြေညာပါတယ်။</speech>
</section>
</discussion>
<postface>
<title>ဒုတိယအကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး ပထမနေ့ ရပ်နားကြောင်းနှင့် အစည်းအဝေး ဒုတိယနေ့ ဆက်လက်ကျင်းပမည့်နေ့ရက်နှင့်အချိန်ကို ကြေညာခြင်း</title>
<speech type='speaker'>အစီအစဉ် ၁၅ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယ အကြိမ် ပြည်သူ့လွှတ်တော် (၁၃) ကြိမ်မြောက်ပုံမှန်အစည်းအဝေး ပထမနေ့ကို ရပ်နားပါမယ်။ ဒုတိယ အကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး ဒုတိယနေ့ကို ၂၀၁၉ ခုနှစ်၊ ဇူလိုင်လ ၁၈ ရက်(ကြာသပတေးနေ့) နံနက် ၁၀ နာရီအချိန်မှာ ဆက်လက်ကျင်းပမှာဖြစ်ကြောင်းနှင့် ယနေ့ အစည်းအဝေးပြီးဆုံးကြောင်း ကြေညာပါတယ်။ (ဩဘာသံများ)</speech>
<speech type='mc'>ပြည်သူ့လွှတ်တော်ဥက္ကဋ္ဌ ပြန်လည်ထွက်ခွာပါပြီခင်ဗျား။</speech>
<speech type='mc'>အားလုံးထွက်ခွာနိုင်ပါပြီခင်ဗျား။</speech>
<p>ဒုတိယအကြိမ် ပြည်သူ့လွှတ်တော် (၁၃) ကြိမ်မြောက်ပုံမှန်အစည်းအဝေး ပထမနေ့ကို ၁၂၂၀ နာရီအချိန်တွင် ရပ်နားပါသည်။</p>
</postface>
</transcript>
</doc>
