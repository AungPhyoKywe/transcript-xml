<doc>
<docinfo>
<docno>02-08-14.xml</docno>
<term value='02'>ဒုတိယအကြိမ်</term>
<session value='08'/>
<sittingday value='14'> </sittingday>
<legislature value='lower'>ပြည်သူ့လွှတ်တော်</legislature>
<title>
ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်သူ့လွှတ်တော် အဋ္ဌမပုံမှန်အစည်းအဝေး (၁၄)ရက်မြောက်နေ့မှတ်တမ်း
</title>
<date>
၁၃၈၀ ခုနှစ်၊ ပထမဝါဆိုလဆန်း ၁ ရက် (၂၀၁၈ ခုနှစ်၊ ဇွန်လ ၁၃ ရက်) (ဗုဒ္ဓဟူးနေ့)
</date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ဒုတိယအကြိမ် ပြည်သူ့လွှတ်တော် အဋ္ဌမပုံမှန်အစည်းအဝေး (၁၄)ရက်မြောက်နေ့ကို နံနက် ၁၀ နာရီအချိန်၌ စတင်ကျင်းပပါသည်။ (ပြည်သူ့လွှတ်တော်အစည်းအဝေးကို ကြီးကြပ်ကွပ်ကဲသူအဖြစ် ပြည်သူ့လွှတ်တော်ဥက္ကဋ္ဌ ဦးတီခွန်မြတ်က ဆောင်ရွက်ပြီး၊ အခမ်းအနားမှူးအဖြစ် ဦးတင်ဝင်းအောင်၊ ညွှန်ကြားရေးမှူးချုပ်၊ ပြည်သူ့လွှတ်တော်ရုံးက ဆောင်ရွက်ပါသည်။</p>
<title>ပြည်သူ့လွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်း ကြေညာခြင်း</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီကနေ့ကျင်းပတဲ့ ဒုတိယအကြိမ် ပြည်သူ့ လွှတ်တော် အဋ္ဌမပုံမှန်အစည်းအဝေး (၁၄)ရက်မြောက်နေ့မှာ ပြည်သူ့လွှတ်တော် လွှတ်တော် အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်သူ့လွှတ်တော် ကိုယ်စားလှယ် ၄၃၁ ဦးရှိတဲ့အနက် ၃၈၇ ဦး တက်ရောက်ပါတယ်။ အစည်းအဝေးသို့ တက်ရောက် ခွင့်ရှိသူဦးရေ စုစုပေါင်းရဲ့ ၈၉.၇၉ ရာခိုင်နှုန်းရှိတဲ့အတွက် အစည်းအဝေးအထမြောက်ကြောင်းနှင့် စတင်ကျင်းပကြောင်း ကြေညာပါတယ်။ (ဩဘာသံများ)
</speech>
<p>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</p>
<speech type='speaker'>
အစီအစဉ် ၃ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အစီအစဉ်များ ကို ကြို တင်ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်။
</speech>
<leave>
<title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type='speaker'>
အစီအစဉ် ၄ ဖြစ်ပါတယ်။ ယခု အစည်းအဝေးမတက်ရောက်နိုင်တဲ့ လွှတ်တော် ကိုယ်စားလှယ်များအတွက် ခွင့်ပန်ကြားရန်ဖြစ်ပါတယ်။
</speech>
<speech><mp id='245'>ဒေါ်နန်းထွေးသူ(အဖွဲ့ဝင်၊ လွှတ်တော်အခွင့်အရေးကော်မတီ)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးရှင်။ ယနေ့ ၂၀၁၈ ခုနှစ်၊ ဇွန်လ ၁၃ ရက်နေ့ ဒုတိယအကြိမ် ပြည်သူ့ လွှတ်တော် အဋ္ဌမပုံမှန်အစည်းအဝေး (၁၄)ရက်မြောက်နေ့သို့ မတက်ရောက်နိုင်ပါသဖြင့် ခွင့်ပန် ကြားသူ လွှတ်တော်ကိုယ်စားလှယ်များ၏ကိုယ်စား ပြည်သူ့လွှတ်တော် လွှတ်တော်အခွင့်အရေး ကော်မတီအဖွဲ့ဝင် ကျွန်မ ဒေါ်နန်းထွေးသူ၊ ဖားဆောင်းမဲဆန္ဒနယ်က ခွင့်ပန်ကြားသွားမှာဖြစ်ပါ တယ်ရှင်။ ပြည်သူ့လွှတ်တော်မှာ ယနေ့တက်ရောက်ခွင့်ရှိသော ကိုယ်စားလှယ် ၄၃၁ ဦးရှိပြီး တက်ရောက်သူကိုယ်စားလှယ် ၃၈၇ ဦးရှိကာ ယနေ့ ခွင့်ပန်ကြားသူ ၃၃ ဦးရှိပါတယ်။ ခွင့်ပန်ကြားသူ များကတော့ (၁) ပုလဲမဲဆန္ဒနယ်မှ ဒေါ်ခင်စန်းလှိုင် ခွင့် ၁ ရက်၊ (၂) သရက်ချောင်းမဲဆန္ဒနယ်မှ ဦးအောင်စိုး ခွင့် ၁ ရက်၊ (၃) ဆိပ်ကြီးခနောင်တိုမဲဆန္ဒနယ်မှ ဦးတင်ထွန်းနိုင် ခွင့် ၁ ရက်၊ (၄) ကျုံပျော်မဲဆန္ဒနယ်မှ ဦးစိုးအောင်နိုင် ခွင့် ၁ ရက်၊ (၅) ကျောက်မဲမဲဆန္ဒနယ်မှ ဦးစိုင်းထွန်းအောင် ခွင့် ၁ ရက်၊ ဒဂုံမဲဆန္ဒနယ်မှ ဒေါက်တာဒေါ်သက်သက်ခိုင် ခွင့် ၁ ရက်၊ (၇) ရေနံချောင်းမဲဆန္ဒနယ်မှ ဦးသာချို (ခ)ဦးတင်ကြိုင် ခွင့် ၁ ရက်၊ (၈) ခရမ်းမဲဆန္ဒနယ်မှ ဒေါက်တာအေးမင်း ခွင့် ၁ ရက်၊ (၉) မိုင်းရယ်မဲဆန္ဒနယ်မှ ဦးစိုင်းသီဟကျော် ခွင့် ၂ ရက်၊ (၁၀) ထီးချိုင့်မဲဆန္ဒနယ်မှ ဦးမောင်မောင် ခွင့် ၁ ရက်၊ (၁၁) မိုးညှင်းမဲဆန္ဒနယ်မှ ဒေါ်စန်းစန်းအိ ခွင့် ၃ ရက်၊ (၁၂) သင်္ဃန်းကျွန်းမဲဆန္ဒနယ်မှ ဦးရွှေလှ(ခ)ဦးရွှေလှဝင်း ခွင့် ၃ ရက်၊ (၁၃) တပ်မတော်သားကိုယ်စားလှယ် ဗိုလ်မှူးချုပ်မောင်မောင် ခွင့် ၁ ရက်၊ (၁၄) တပ်မတော်သားကိုယ်စားလှယ် ဗိုလ်မှူးကြီးထွန်းမြတ်ရွှေ ခွင့် ၃ ရက်၊ (၁၅) တပ်မတော်သားကိုယ်စားလှယ် ဒုတိယဗိုလ်မှူးကြီးသန့်ဇော် ခွင့် ၁ ရက်၊ (၁၆) မော်လမြိုင်မဲဆန္ဒနယ်မှ ဦးနိုင်သောင်းညွန့် ခွင့် ၁ ရက်၊ (၁၇) တန့်ဆည်မဲဆန္ဒနယ်မှ ဦးမြင့်ထွန်း ခွင့် ၁ ရက်၊ (၁၈) မြိတ်မဲဆန္ဒနယ်မှ ဦးစိုးပိုင်ဌေး ခွင့် ၁ ရက်၊ (၁၉) ဇေယျာသီရိမဲဆန္ဒနယ်မှ ဦးလှဌေးဝင်း ခွင့် ၃ ရက်၊ (၂၀) မိုင်းဖြတ်မဲဆန္ဒနယ်မှ ဦးလင်းဇော်ထွန်း ခွင့် ၃ ရက်၊ (၂၁) ကျေးသီးမဲဆန္ဒနယ်မှ ဦးစိုင်းအောင်ကျော် ခွင့် ၃ ရက်၊ (၂၂) မောက်မယ်မဲဆန္ဒနယ်မှ ဦးစိုင်းငေါင်းဆိုင်ဟိန်း ခွင့် ၁ ရက်၊ (၂၃) ချမ်းအေးသာစံမဲဆန္ဒနယ်မှ ဦးမျိုးနိုင် ခွင့် ၁ ရက်၊ (၂၄) ပုသိမ်ကြီးမဲဆန္ဒနယ်မှ ဦးသောင်းဌေးလင်း ခွင့် ၁ ရက်၊ (၂၅) ကျိုက်ထိုမဲဆန္ဒနယ်မှ ဒေါက်တာခင်ဆောင် ခွင့် ၃ ရက်၊ (၂၆) ပေါင်မဲဆန္ဒနယ်မှ ဒေါ်မိကွန်ချမ်း ခွင့် ၁ ရက်၊ (၂၇) မြောင်းမြမဲဆန္ဒနယ်မှ ဒေါက်တာစိုးမိုးသူ ခွင့် ၃ ရက်၊ (၂၈) ပေါင်းတည်မဲဆန္ဒနယ်မှ ဦးအေးမင်းအောင်(ခ)ဦးမင်းမင်း ခွင့် ၁ ရက်၊ (၂၉) ကိုကိုးကျွန်းမဲဆန္ဒနယ်မှ သူရဦးသက်ဆွေ ခွင့် ၁ ရက်၊ (၃၀) သာကေတမဲဆန္ဒနယ်မှ ဒေါက်တာဝေဖြိုးအောင် ခွင့် ၁ ရက်၊ (၃၁) ကျောက်တံတားမဲဆန္ဒနယ်မှ ဦးနေမျိုးထက် ခွင့် ၁ ရက်၊ (၃၂) လသာမဲဆန္ဒနယ်မှ ဒေါ်ခင်မို့မို့အောင် ခွင့် ၃ ရက်နှင့် ၊ (၃၃) ဗဟန်းမဲဆန္ဒနယ်မှ ဦးထွန်းမြင့် ခွင့် ၁ ရက်တို့ဖြစ်ပါတယ်ရှင်။ ယခင် ခွင့်ပန်ကြားသူ ( ၁၁ ဦး၊ ယနေ့ခွင့်ပန်ကြားသူ ၃၃ ဦး စုစုပေါင်းခွင့်ပန်ကြားသူ ၄၄ ဦး ဖြစ်ပါတယ်။ ခွင့်မဲ့ ပျက်ကွက်သူမရှိပါကြောင်းနှင့် အထက်ပါကိုယ်စားလှယ်များ၏ ခွင့်ပန်ကြားမှုများအား ခွင့်အဖြစ် ခွင့်ပြုပေးပါရန် လေးစားစွာဖြင့် ပန်ကြားအပ်ပါတယ်ရှင်။</speech>
<speech type='speaker'>ခွင့်ပန်ကြားသူအားလုံးကို ခွင့်ပြုပါတယ်။</speech>
<title>
ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို မှတ်တမ်းတင်ခြင်း
</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီကနေ့ အစည်းအဝေးမှာ တက်ရောက်ခွင့် ရှိတဲ့ လွှတ်တော်ကိုယ်စားလှယ် ၄၃၁ ဦး ယခင်ကခွင့်ပန်ကြား၍ခွင့်ပြုထားသူ ၁၁ ဦး၊ ယနေ့ ခွင့်ပြုထားသူ ၃၃ ဦးဖြစ်၍ လွှတ်တော်ကခွင့်ပြု ထားသူ စုစုပေါင်း ၄၄ ဦးဖြစ်ပါတယ်။ ခွင့်မဲ့ ပျက်ကွက်သူမရှိပါ။ ယခု လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို လွှတ်တော်ရဲ့ အတည်ပြုချက်ရယူပါမယ်။ ပြည်သူ့လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေတင်ပြချက်ကို အတည်ပြု မှတ်တမ်းတင်ရန် လွှတ်တော်က သဘောတူပါ သလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'>
လွှတ်တော်က သဘောတူတဲ့အတွက် ကိုယ်စားလှယ်များ အစည်းအဝေး တက်ရောက်မှုအခြေအနေကို အတည်ပြုမှတ်တမ်းတင်ကြောင်း ကြေညာပါတယ်။ (ဩဘာသံများ)
</speech>
</leave>
</preface>
<QASection>
<title>
ကြယ်ပွင့်ပြထားသည့်မေးခွန်းများကို လွှတ်တော်ကိုယ်စားလှယ်များက မေးမြန်းခြင်းနှင့် သက်ဆိုင်ရာပြည်ထောင်စုအဆင့် အဖွဲ့အစည်းဝင်က ဖြေကြားခြင်း
</title>
<speech type='speaker'>
အစီအစဉ် ၅ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ မေးခွန်းများ မေးမြန်း၊ ဖြေကြားခြင်းအစီအစဉ် စတင်ဆောင်ရွက်ပါမယ်။
</speech>
<Q-A>
<title>
ပြည်တွင်းပြည်ပပညာရှင်များပါဝင်သော စီးပွားရေးညီလာခံတစ်ရပ်ကျင်းပပြီး အမှန်တကယ်အလုပ် ဖြစ်နိုင်မည့် မဟာဗျူဟာတစ်ရပ်ဖော်ထုတ်နိုင်ရန် အစီအစဉ်ရှိ/မရှိနှင့်စပ်လျဉ်းသည့်မေးခွန်း
</title>
<speech type='speaker'>
ပထမဦးစွာ အရာတော်မဲဆန္ဒနယ်မှ ဒေါက်တာခင်မောင်သင်း မေးမြန်းဖို့ ဖြစ်ပါတယ်။
</speech>
<speech><mp id='373'>ဒေါက်တာခင်မောင်သင်း(အရာတော်မဲဆန္ဒနယ်)</mp> လေးစားအပ်ပါသော ပြည်သူ့ လွှတ်တော်ဥက္ကဌကြီးနှင့် ပြည်ထောင်စုဝန်ကြီးများ၊ ပြည်သူ့လွှတ်တော်ကိုယ်စားလှယ်များ၊ ဧည့်သည်တော်များအားလုံး စိတ်၏ချမ်းသာခြင်း၊ ကိုယ်၏ကျန်းမာခြင်းနှင့် ပြည့်စုံပါစေလို့ ဦးစွာ ပထမ နှုတ်ခွန်းဆက်သဂါရဝပြုအပ်ပါတယ်။ ကျွန်တော်ကတော့ အရာတော်မဲဆန္ဒနယ် ပြည်သူ့လွှတ်တော် ကိုယ်စားလှယ် ဒေါက်တာခင်မောင်သင်း ဖြစ်ပါတယ်။ ပြည်သူ့လွှတ်တော်ဥက္ကဋ္ဌကြီးမှတစ်ဆင့် ကျွန်တော် မေးမြန်းလိုတာကတော့ ပြည်တွင်းပြည်ပပညာရှင်များပါဝင်သော စီးပွားရေးညီလာခံ တစ်ရပ်ကျင်းပပြီး ၎င်းမှနေ၍ ပကတိအခြေအနေကိုထင်ဟပ်ပြီး အမှန်တကယ်အလုပ်ဖြစ်နိုင်မည့် မဟာဗျူဟာတစ်ရပ်ဖော်ထုတ်ရန် အစီအစဉ်ရှိ/မရှိပဲဖြစ်ပါတယ်။ လေးစားရပါသောဥက္ကဌကြီးခင်ဗျား။ ကျွန်တော်တို့နိုင်ငံဟာ ယခင် အတိတ်ကာလတစ်ချိန်က အရှေ့တောင်အာရှရဲ့ အချမ်းသာဆုံးနိုင်ငံ ဖြစ်ခဲ့ပါတယ်။ သယံဇာတ၊ ရေ၊ မြေ၊ တောတောင် အလွန်ပေါကြွယ်ဝခဲ့ပါတယ်။ ဆန်စပါးမှာလည်း ကမ္ဘာမှာ အများဆုံးထွက်ရှိပို့ဆောင်နိုင်ခဲ့ပါတယ်။ ဒါပေမဲ့ ယခုအချိန်မှာ အတိတ်ကာလရဲ့ အုပ်ချုပ်မှု အလွဲများ၊ စီမံမှုအလွဲများကြောင့် ကမ္ဘာ့အဆင်းရဲဆုံးနိုင်ငံစာရင်းထဲ ဝင်သွားပါတယ်။ ဒီဆင်းရဲတွင်း ဝဲဂယက်မှ အချိန်မဆိုင်းဘဲ ရုန်းထွက်ရပါမယ်။ ကျွန်တော်တို့နိုင်ငံမှာ သဘာဝသယံဇာတများ ကျန်ပါ သေးတယ်။ လူသားအရင်းအမြစ်များလည်းရှိပါသေးတယ်။ အိမ်နီးချင်းနိုင်ငံများမှာရောက်ရှိနေတဲ့ သန်းချီအရေအတွက်ရှိတဲ့ လူသားအရင်းအမြစ်များကို အမိနိုင်ငံတော်သို့ ပြန်လည်ရောက်ရှိရန် အစွမ်းကုန်ကြိုးစားရပါမယ်။ လေးစားအပ်ပါသော ဥက္ကဋ္ဌကြီးခင်ဗျား။ ကျွန်တော်တို့အစိုးရရဲ့ ပထမဦးစားပေးလုပ်ငန်းဟာ ပြည်တွင်းစစ်ရပ်စဲရေး၊ ပြည်တွင်းငြိမ်းချမ်းရေးလို့ နားလည်ထားပါတယ်။ ငြိမ်းချမ်းရေးဖြစ်စဉ်ဆိုတာ မျှော်လင့်ထားတာထက်ပိုပြီး ကြာကောင်းကြာနိုင်ပါတယ်။ အဲဒါကြောင့် ဒီဖြစ်စဉ်ကြီးကို စီးပွားရေး ဖွံ့ဖြိုးတိုးတက်မှုနှင့် အထောက်အကူပေးဖို့ လိုမယ်ထင်ပါတယ်။ အခု ကျွန်တော် တင်ပြမယ့်မေးခွန်းရဲ့ အဓိကရည်မှန်းချက်ဟာ ဒီအချက်ပဲဖြစ်ပါတယ်။ ကျွန်တော်တို့နိုင်ငံရဲ့ သမိုင်းကြောင်းကို ပြန်ကြည့် လိုက်ရင် ခေတ်သစ်တစ်ခုအစပြု တဲ့အခါတိုင်း ပြည်တွင်းပြည်ပပညာရှင်တွေဖိတ်ကြားပြီး စီးပွားရေး ညီလာခံ(Economic Forums) တစ်ရပ် ကျင်းပလေ့ရှိတာကို တွေ့ရပါတယ်။ အဲဒီညီလာခံမှတစ်ဆင့် မဟာဗျူဟာတစ်ရပ်ဖော်ထုတ်ဖို့ ဖြစ်ပါတယ်။ အကြောင်းကြောင်းကြောင့် မအောင်မြင်တာတွေရှိသလို အောင်မြင်တာတွေလည်း ရှိသင့်သလောက်ရှိခဲ့ပါတယ်။ လွတ်လပ်ရေးအကြိုကာလ ၁၉၄၇ ခုနှစ်မှာ ဗိုလ်ချုပ်အောင်ဆန်းဦးဆောင်ပြီး ပြည်တွင်းပြည်ပပညာရှင်တွေဖိတ်ကြားကာ ယနေ့ ပြည်လမ်း ဟံသာဝတီအဝိုင်းအနီး ဆိုလန်တိုဗီလာ အဆောက်အဦမှာ စီးပွားရေးညီလာခံတစ်ရပ်ကျင်းပပြီး နှစ်နှစ် စီမံကိန်းတစ်ရပ်ဆွဲခဲ့ပါတယ်။ ဒီစီမံကိန်းက လွတ်လပ်တဲ့မြန်မာနိုင်ငံအတွက် ပြန်လည်ထူထောင်ရေး လုပ်ဖို့ ရည်ရွယ်ပါတယ်။ ဗိုလ်ချုပ်အောင်ဆန်း လုပ်ကြံခံလိုက်ရလို့ စီမံကိန်းအကောင်အထည်မဖော် နိုင်ခဲ့ပါဘူး။ လွတ်လပ်ရေးရပြီး ၁၉၄၈ ခုနှစ်မှာ ဥက္ကဋ္ဌ ဟင်္သာရဦးမြ၊ အဖွဲ့ဝင် ဗိုလ်ခင်မောင်လေး၊ မစ္စတာဗာလီမန်နှင့် ဒေါက်တာလှမြင့်တို့ပါဝင်တဲ့ ကော်မတီဖွဲ့ပြီး မပြီးဆုံးသေးတဲ့ ဆိုလန်တိုဗီလာ စီမံကိန်းကို ဆက်လက်ဖို့ နောက်ထပ်နှစ်နှစ်စီမံကိန်းတစ်ရပ်ရေးဆွဲခဲ့ပါတယ်။ ဒါပေမဲ့ လွတ်လပ်ရေး ရပြီး ပြည်တွင်းမငြိမ်မသက်မှုတွေကြောင့် ဒီစီမံကိန်းဟာလည်း လက်တွေ့ဖြစ်မလာခဲ့ပါဘူး။ ဒီလိုနဲ့ ပြည်တွင်းစစ်မီး အထိုက်အလျောက်အားပျော့လာတဲ့ ၁၉၅၁ ခုနှစ် ဧပြီလမှာ ဖဆပလအစိုးရကြီးမှူးပြီး စီးပွားရေးဆိုင်ရာညီလာခံတစ်ရပ် ကျင်းပနိုင်ခဲ့ပါတယ်။ သြဂုတ်လမှာ အမေရိကန် KTA အဖွဲ့ပီးရီးရပ် ဓာတ်သတ္တုတူးဖော်ရေးအဖွဲ့နဲ့ ရောဘတ်နပ်သန်တို့အဖွဲ့တွေ ငှားရမ်းပြီး စီမံကိန်းတစ်ခု ရေးဆွဲနိုင်ခဲ့ပါ တယ်။ ဒီစီမံကိန်းကနေ ပြည်တော်သာစီမံကိန်းဆိုပြီး ထွက်ပေါ်လာခဲ့တာပါ။ အောင်မြင်သင့်သလောက် အောင်မြင်ပါတယ်။ မြန်မာပြည်ကထုတ်လုပ်တဲ့ ကြက်ဆင်ဖဲထီးဆိုရင် အာရှဈေးကွက်မှာ အထူးနံမည် ရခဲ့ဖူးပါတယ်။ မြန်မာ့ဆိုရှယ်လစ်လမ်းစဉ်ခေတ်မှာတောင် စီမံကိန်းတွေရေးဆွဲနိုင်ဖို့ အနည်းဆုံး ဆိုဗီယက်ပညာရှင်တွေဖိတ်ကြားပြီး အကြံဉာဏ်ရယူခဲ့တာတွေ ရှိခဲ့ဖူးပါတယ်။ ဒီကနေ့ ကျွန်တော်တို့ ရောက်ရှိနေတဲ့အချိန်ကာလဟာ မြန်မာနိုင်ငံအတွက် သမိုင်းသစ်ဖွင့်လှစ်ရမယ့်ကာလလို့ မြင်ပါတယ်။ တစ်ဖက်က မြန်မာနိုင်ငံရဲ့ နိုင်ငံရေးစနစ်ကို ပီပီပြင်ပြင်လှည့်ပြောင်းနေရသလို ကျန်တစ်ဖက်ကလည်း မြန်မာ့စီးပွားရေးဘဝကို ပြန်လည်ပုံလောင်းနိုင်ဖို့ အထူးအရေးကြီးနေပါတယ်။ ဒါကြောင့် ဒီမေးခွန်းကို ဥက္ကဋ္ဌကြီးမှတစ်ဆင့် မေးရခြင်းဖြစ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>
စီမံကိန်းနှင့် ဘဏ္ဍာရေးဝန်ကြီးဌာနက ဖြေကြားရန်ဖြစ်ပါတယ်။
</speech>
<speech><agency id='27'>ဦးမောင်မောင်ဝင်း(ဒုတိယဝန်ကြီး၊ စီမံကိန်းနှင့် ဘဏ္ဍာရေးဝန်ကြီးဌာန)</agency>လေးစားအပ်ပါ သော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ပြည်ထောင်စုအဆင့် အဖွဲ့အစည်းဝင်များ၊ ဖိတ်ကြားထားသောဧည့်သည်တော်များအားလုံး မင်္ဂလာပါလို့ နှုတ်ခွန်းဆက်သ ဂါရဝပြု အပ်ပါတယ်။ ကျွန်တော်ကတော့ စီမံကိန်းနှင့် ဘဏ္ဍာရေးဝန်ကြီးဌာန ဒုတိယဝန်ကြီး ဦးမောင်မောင်ဝင်း ဖြစ်ပါတယ်။ စစ်ကိုင်းတိုင်းဒေသကြီး၊ အရာတော်မဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဒေါက်တာခင်မောင်သင်းရဲ့ ပြည်တွင်းပြည်ပပညာရှင်များပါဝင်သော စီးပွားရေးညီလာ ခံတစ်ရပ် ကျင်းပပြီး ၎င်းမှနေ၍ ပကတိအခြေအနေကိုထင်ဟပ်ပြီး အမှန်တကယ်အလုပ်ဖြစ်နိုင်မည့် မဟာဗျူဟာတစ်ရပ်ဖော်ထုတ်နိုင်ရန် အစီအစဉ်ရှိ/မရှိ မေးခွန်းအပေါ်မှာ ပြန်လည်ရှင်းလင်းဖြေကြား မှာဖြစ်ပါတယ်။ ဥက္ကဋ္ဌကြီးခင်ဗျား။ အမျိုးသားအဆင့် စီးပွားရေးညီလာခံများကို ပြည်တွင်းပြည်ပက ထိပ်တန်း စီးပွားရေးလုပ်ငန်းရှင်ကြီးများ၊ နိုင်ငံရေးခေါင်းဆောင်များ၊ စီးပွားရေးပညာရှင်များနှင့် သတင်းမီဒီယာ များ အစရှိတဲ့ ပါဝင်ပတ်သက်သူအမျိုးမျိုး (Multi-Stakeholders) များကို ဖိတ်ခေါ်ပြီးတော့ ကျင်းပ လေ့ရှိပါတယ်။ စီးပွားရေးညီလာခံကျင်းပခြင်းအားဖြင့် နိုင်ငံရဲ့ စီးပွားရေးပတ်ဝန်းကျင်အတွင်းမှာ ရင်ဆိုင်ကြုံတွေ့နေရတဲ့အခက်အခဲတွေ၊ ပြဿနာများ၊ အခွင့်အလမ်းများကို ဆွေးနွေးတိုင်ပင်ခြင်း၊ ဝိုင်းဝန်းအဖြေရှာခြင်းတို့ဖြင့် စီးပွားရေးလုပ်ငန်းရှင်များကို နိုင်ငံရဲ့ စီးပွားရေးအတွက် ထင်မြင်ယူဆ ချက်များ၊ အကြံဉာဏ်များ ပေးအပ်နိုင်မယ့်အခွင့်အလမ်းများ ဖန်တီးပေးခြင်းဖြစ်ပါတယ်။ ကဏ္ဍအလိုက် သုတေသနစာတမ်းများဖတ်ကြားတင်သွင်းခြင်းအားဖြင့်လည်း စီးပွားရေးလုပ်ငန်းများ အတွက် နိုင်ငံအတွင်းမှာ ဖွံ့ဖြိုးလာနိုင်မယ့် စီးပွားရေးလုပ်ငန်းများရဲ့ အလားအလာတွေ၊ လက်ရှိ လယ်ပတ်နေတဲ့လုပ်ငန်းများ ရေရှည်တည်တံ့မှုနှင့် ချဲ့ထွင်နိုင်ဖို့အတွက် ဆွေးနွေးညှိနှိုင်းမှုများ ပြုလုပ် ရန် အခွင့်အလမ်းများကို ရရှိစေပါတယ်။ မူဝါဒချမှတ်သူများ၊ အဆုံးအဖြတ်ချမှတ်သူများအတွက် အရေးကြီးတဲ့အချက်အလက်များ ရရှိ စေနိုင်တဲ့ဆောင်ရွက်ချက်ဖြစ်ပြီးတော့ ယေဘုယျအားဖြင့် အကျိုးရှိတဲ့လုပ်ဆောင်ချက်ဖြစ်ပါတယ်။ သို့ရာတွင် အခြားထည့်သွင်းစဉ်းစားရမယ့်အချက်များကတော့ ညီလာခံအတွက် ဘတ်ဂျက် ကုန်ကျစရိတ်နဲ့ အခြေခံအဆောက်အအုံဖြည့်ဆည်းပေးရန် လိုအပ်ချက်များ၊ တာဝန်ခံကျင်းပမယ့် အဖွဲ့အစည်းရဲ့ လုပ်ငန်းစွမ်းဆောင်ရည်နဲ့ အတွေ့အကြုံ စတဲ့ အချက်များဖြစ်ပါတယ်။ ပြည်ထောင်စု အစိုးရအဖွဲ့အနေနဲ့ ၂၀၁၆ ခုနှစ်၊ ဇူလိုင် ၂၉ ရက်နေ့မှာ စီးပွားရေးမူဝါဒ (၁၂)ရပ်ကို ချမှတ်ခဲ့ပါတယ်။ အဆိုပါစီးပွားရေးမူဝါဒများဟာ အမျိုးသားရင်ကြားစေ့ရေးနဲ့ အလုပ်အကိုင်ဖန်တီးပေးနိုင်မှုအပေါ်မှာ အလေးထားတဲ့ ပြည်သူဗဟိုပြု ချဉ်းကပ်နည်းနဲ့ ပြည်သူများအားလုံး ပါဝင်နိုင်ပြီးတော့ မျှတမှုရှိတဲ့ ဖွံ့ဖြိုးတိုးတက်မှုကိုဖော်ဆောင်နိုင်တဲ့ အလုပ်အကိုင်ဖန်တီးပေးခြင်း စတဲ့အခြေခံသဘောတရားများ အပေါ်မှာ အခြေခံပြီးတော့မှ သတ်မှတ်ခဲ့ခြင်းဖြစ်ပါတယ်။ မြန်မာနိုင်ငံအနေနဲ့ လူမှုစီးပွားရေးဘဝ ဖွံ့ဖြိုးတိုးတက်စေဖို့ ကြိုးပမ်းဆောင်ရွက်နေစဉ်ကာလမှာ အားလုံးသော ဖွံ့ဖြိုးမှုဘဏ္ဍာငွေ အရင်းအမြစ်များကို ထိထိရောက်ရောက်နဲ့ ဖော်ထုတ်သုံးစွဲနိုင်ဖို့ အရေးကြီးပါတယ်။ ၂၀၁၃ ခုနှစ်၊ ဇွန်လ ၅ ရက်နေ့ကနေ ၇ ရက်နေ့အထိ နေပြည်တော်မှာ (၂၂) ကြိမ်မြောက် အရှေ့အာရှကမ္ဘာ့စီးပွား ရေးဖိုရမ်(World Economic Forum) ကို ကျင်းပပြုလုပ်ခဲ့ပြီးတော့ မြန်မာနိုင်ငံမှာ ပထမဦးဆုံး အကြိမ်အဖြစ်နဲ့ လက်ခံကျင်းပခြင်းဖြစ်ပါတယ်။ အဆိုပါညီလာခံမှာ နိုင်ငံပေါင်း ၅၅ နိုင်ငံမှ စီးပွားရေး ခေါင်းဆောင်များ၊ နိုင်ငံရေးခေါင်းဆောင်များ၊ စီးပွားရေးပညာရှင်များ၊ ဂျာနယ်လစ်များ စုစုပေါင်း ၉၀၀ ခန့်တက်ရောက်ခဲ့ပြီးတော့ ပြည်တွင်းမှလည်း စီးပွားရေးလုပ်ငန်းရှင်များ၊ စီးပွားရေးပညာရှင်များ၊ ဌာနဆိုင်ရာတာဝန်ရှိပုဂ္ဂိုလ်များပါဝင်တက်ရောက်ခဲ့ပါတယ်။ အဆိုပါဖိုရမ်မှာ အလုပ်အကိုင်ဖန်တီး ခြင်း၊ ပညာရေးနှင့်စပ်လျဉ်းပြီးတော့ အခွင့်အလမ်းများကျယ်ပြန့်လာစေရေး၊ လူမှုရေးဆိုင်ရာ စွန့်ဦး တီထွင်သူများအတွက် အဓိကဦးစားပေးဆွေးနွေးခဲ့ပါတယ်။ မြန်မာနိုင်ငံမှာ အစိုးရအဆက်ဆက်မှာ Forum Conference၊ အလုပ်ရုံဆွေးနွေးပွဲ (Workshop) များကို သက်ဆိုင်ရာဦးတည်ချက်၊ ကဏ္ဍအလိုက်နဲ့ ရည်ရွယ်ချက်များအလိုက် ပြည်တွင်း ပြည်ပပညာရှင်များနှင့် Stakeholders များ ပါဝင်ပြီးတော့ ကျင်းပခဲ့ကြပါတယ်။ ဥပမာအားဖြင့် Water Conferencer Investment Forumi Development Effectiveness Roundtablei Euro Money Conference Women Empowerment Forumi Education Forumi Health Forum စသဖြင့် ဖြစ်ပါတယ်။ အဆိုပါဖိုရမ်များ၊ ကွန်ဖရင့်များပေါ်ပေါက်လာကြတဲ့ အလွှာအသီးသီး၊ ကဏ္ဍ အသီးသီးမှကိုယ်စားလှယ်များဟာ သက်ဆိုင်ရာဘာသာရပ်အလိုက်ကို ဆွေးနွေးအကြံပြု ကြပြီးတော့ မူဝါဒဆိုင်ရာထောက်ခံတင်ပြချက်များ (Policy Recommendations) များကို ဖော်ထုတ်လေ့ရှိကြ သော်လည်း အဆိုပါအစည်းအဝေးရဲ့ရလဒ်များနဲ့ မူဝါဒဆိုင်ရာထောက်ခံတင်ပြချက်များကို လက်တွေ့ အကောင်အထည်ဖော်ဆောင်ရွက်ကြတဲ့အခါမှာတော့ အားနည်းလေ့ရှိတာကို သုံးသပ်တွေ့ရှိရပါတယ်။ စီးပွားရေးမူဝါဒနှင့် လုပ်ငန်းစဉ်များကို သက်ဆိုင်ရာဝန်ကြီးဌာနများက မိမိတို့နှင့်သက်ဆိုင်တဲ့ ဦးစားပေးလုပ်ငန်းများ အောင်မြင်စွာအကောင်အထည်ဖော်နိုင်ဖို့အတွက် ဒုတိယသမ္မတ(၁) ဦးဆောင် ပြီးတော့ မြန်မာ့စီးပွားရေးလုပ်ငန်းရှင်များနှင့် တွေ့ဆုံဆွေးနွေးပွဲများကိုလည်း လစဉ်ကျင်းပပြုလုပ် လျက်ရှိရာမှာ ယခုဆိုလျှင် (၁၆) ကြိမ်ရှိပြီဖြစ်ပြီးတော့ အလားတူရင်းနှီးမြှုပ်နှံမှုဖိုရမ်းများနှင့် ထိရောက်သော ဖွံ့ဖြိုးမှုပူးပေါင်းဆောင်ရွက်ရေးဆွေးနွေးပွဲများကိုလည်း ကျင်းပခဲ့ပြီးဖြစ်ပါတယ်။ ထို့အပြင် 1 Myanmar Entrepreneurship Summit 2016 ကို နေပြည်တော် အပြည်ပြည်ဆိုင်ရာ ကွန်ဗင်းရှင်းစင်တာ(၂)မှာ ၂၂-၁၀၂၀၁၆ ရက်နေ့တွင်လည်းကောင်း၊ ဒုတိယအကြိမ် မြန်မာနိုင်ငံ လူငယ်စွန့်ဦးတီထွင်လုပ်ငန်းရှင်များ ထိပ်သီးညီလာခံကို နေပြည်တော် အပြည်ပြည်ဆိုင်ရာ ကွန်ဗင်းရှင်းစင်တာ(၂)မှာ ၁၂-၁၀-၂၀၁၇ ရက်နေ့မှာလည်းကောင်း အသီးသီးကျင်းပခဲ့ပြီးတော့ နိုင်ငံတော်၏ အတိုင်ပင်ခံပုဂ္ဂိုလ်ကိုယ်တိုင်တက်ရောက်ပြီးတော့ လမ်းညွှန်အမှာစကားများလည်း ချီးမြှင့်ခဲ့ပါတယ်။ သက်ဆိုင်ရာဝန်ကြီးဌာနအသီးသီးမှာ မိမိတို့နှင့်သက်ဆိုင်တဲ့အဖွဲ့အစည်းများ ပြည်တွင်းပြည်ပ ကျွမ်းကျင်ပညာရှင်များနှင့်ပူးပေါင်းပြီးတော့ နိုင်ငံတော်က ချမှတ်ထားတဲ့မူဝါဒများ အောင်မြင်စွာ အကောင်အထည်ဖော်နိုင်ဖို့အတွက် ကဏ္ဍအလိုက် မဟာဗျူဟာ(Strctegy) များရေးဆွဲပြီးတော့ စီမံချက်များကို အကောင်အထည်ဖော်ဆောင်ရွက်လျက်ရှိရာမှာ အဆိုပါမဟာဗျူဟာ(Strategy)များမှ စီမံကိန်း(Plan)၊ လုပ်ငန်းအစီအစဉ်များ(Action Plan)၊ စီမံချက်များ၊ (Project)၊ လုပ်ငန်းဆောင်ရွက် ချက်များ(Activities) စသည်ဖြင့် အဆင့်ဆင့်အစီအစဉ်များ အသီးသီးချမှတ်နေကြသော်လည်းပဲ မတူညီသည့်ကဏ္ဍအလိုက် မူဝါဒ၊ စီမံကိန်းနှင့် မဟာဗျူဟာများအကြားမှာ အချင်းချင်းအပြန်အလှန် ညီညွတ်မှု (Policy Coherence) အပိုင်းမှာ အားနည်းလျက်ရှိတဲ့အတွက်ကြောင့် ၎င်းအခြေအနေကို ကုစားနိုင်ဖို့အတွက် နိုင်ငံတော်အစိုးရအနေဖြင့် ယခုအခါမှာ အားလုံးပါဝင်တဲ့ မြန်မာ့စဉ်ဆက်မပြတ် ဖွံ့ဖြိုးမှုအစီအစဉ် (Myanmar Sustainable Development Plan- MSDP) ကို ရေးဆွဲပြုစုထားပြီး ဖြစ်ပါတယ်။ MSDP ကို ရေးဆွဲအကောင်အထည်ဖော်ခြင်းအားဖြင့် သက်ဆိုင်ရာဝန်ကြီးဌာနများမှ ၎င်းတို့နှင့်သက်ဆိုင်တဲ့ နယ်ပယ်(Ared)၊ ကဏ္ဍ(Sector) နှင့်အကြောင်းအရာ(Theme) တို့အပေါ်မှာ မူတည်ပြီးတော့ တစ်သီးတစ်သန့်ဆောင်ရွက်နေခြင်းမျိုးကနေ ရှောင်ရှားနိုင်ပြီးတော့ ပိုမိုပြီးတော့ မဟာဗျူဟာကျတဲ့ အမျိုးသားအဆင့်စီမံကိန်းများ ဖြစ်ပေါ်လာစေဖို့ ရည်ရွယ်ထားပါတယ်။ အဆိုပါ MSDP ကို နိုင်ငံတော်ရဲ့ မူဝါဒ၊ ရည်မှန်းချက်များအပြင် ကမ္ဘာလုံးဆိုင်ရာ(Global) အဆင့်မှာ ချမှတ် ဆောင်ရွက်နေတဲ့ စဉ်ဆက်မပြတ်ဖွံ့ဖြိုးမှုပန်းတိုင်များ (Sustainable Development Goals- SDG) များအပေါ်မှာလည်း အခြေခံပြီးတော့ ဒေသအတွင်း(Regional) နှင့် ဒေသခွဲ(Sub-regiond)အဆင့် ကတိကဝတ်များ(Commitments)၊ ဆောင်ရွက်မှုများ (Initiatives) နှင့်ကိုက်ညီမှုရှိစေရန်တို့ကိုပါ သုံးသပ်ရေးဆွဲထားခြင်းဖြစ်ပြီးတော့ နိုင်ငံအဆင့် ရေရှည်တည်တံ့ခိုင်မြဲမယ့် ဘက်စုံဖွံ့ဖြိုးရေးစီမံကိန်း အဖြစ် အကောင်အထည်ဖော်နိုင်ရေးကို ရည်ရွယ်ပါတယ်။ လက်ရှိအချိန်မှာ အဆိုပါ MSDP ကို အစိုးရဌာနများ၊ တိုင်းဒေသကြီးနှင့် ပြည်နယ်များအားလုံး မှ အစိုးရအဖွဲ့များနှင့် လွှတ်တော်ကိုယ်စားလှယ်များ၊ နိုင်ငံတကာဖွံ့ဖြိုးမှုဖိတ်ဖက်များ၊ ပုဂ္ဂလိက ကဏ္ဍမှလုပ်ငန်းရှင်များ၊ ကိုယ်စားလှယ်များ၊ လူမှုရေးအဖွဲ့အစည်းများနှင့် တွေ့ဆုံဆွေးနွေးညှိနှိုင်း အကြံပြုချက်များ ရယူဆောင်ရွက်နေဆဲဖြစ်ပါတယ်။ MSDP ကို ငြိမ်းချမ်းရေးနှင့် တည်ငြိမ်ရေး (Peace and stability)i ajš:vmuso69işç sorunsy:sul:c@07gosą(Prosperity and Partnership)၊ ပြည်သူလူထုနှင့် သဘာဝပတ်ဝန်းကျင်(People and Planet) ဟူသည့်မဏ္ဍိုင် သုံးရပ်နှင့် ငြိမ်းချမ်းရေး၊ အမျိုးသားရင်ကြားစေ့ရေး၊ လုံခြုံရေးနှင့် ကောင်းမွန်သည့်စီမံအုပ်ချုပ်မှု ဖြစ်ထွန်းရေး၊ စီးပွားရေးတည်ငြိမ်ရေးနှင့် မေခရိုစီးပွားရေးစီမံခန့်ခွဲမှု အားကောင်းခိုင်မာရေး၊ အလုပ်အကိုင်ဖန်တီးပေးရေးနှင့် ပုဂ္ဂလိကကဏ္ဍဦးဆောင်တဲ့ ဖွံ့ဖြိုးတိုးတက်မှုများ ဖြစ်ထွန်းပေါ်ပေါက် ရေး၊ ၂၁ ရာစု လူ့အဖွဲ့အစည်းအတွက် လူ့စွမ်းအားအရင်းအမြစ်နှင့် လူမှုကိစ္စများဖွံ့ဖြိုးတိုးတက်ရေး နှင့် အမျိုးသားအဆင့် ချမ်းသာကြွယ်ဝရေးအတွက် သဘာဝသယံဇာတနှင့် ပတ်ဝန်းကျင်ထိန်းသိမ်း ကာကွယ်ရေးဆိုတဲ့ ပန်းတိုင်ငါးရပ်အပေါ်မှာအခြေခံပြီးတော့မှ မဟာဗျူဟာ ၂၈ ခုနဲ့ လုပ်ငန်း အစီအစဉ် ၂၃၈ ခုတို့ဖြင့် ပါဝင်ရေးဆွဲထားပါတယ်။ ယင်း MSDP ကို အပြီးသတ်အတည်ပြုပြီးပါက ကဏ္ဍအဆင့်မှာ ပြည်ထောင်စုဝန်ကြီးဌာနများ နှင့် ဒေသအဆင့်မှာ တိုင်းဒေသကြီး/ပြည်နယ်များရဲ့ ဦးစားပေးစီမံကိန်းများကို ဖော်ထုတ်သတ်မှတ်ပြီး တော့ နိုင်ငံတော်ရဲ့ ရင်းနှီးမြှုပ်နှံမှုအစီအစဉ်နှင့် စီမံကိန်းများ(Public Investment Programs and Projects-PIP) များအဖြစ်နဲ့ သတ်မှတ်သွားပြီးတော့ ပေါ်ထွက်လာတဲ့အစီအစဉ်၊ စီမံကိန်းများကို ဘဏ္ဍာရေးဆိုင်ရာလုပ်ငန်းစဉ်နှင့် ဘဏ္ဍာငွေရရှိနိုင်မည့် ဇာစ်မြစ်(Sources of Financing) အပေါ်မှာမူတည်ပြီးတော့ အစိုးရရဲ့ ဘဏ္ဍာငွေ(Government Budget) ဖြင့် ဆောင်ရွက်မည်။ ပြည်တွင်းပြည်ပ ပုဂ္ဂလိကရင်းနှီးမြှုပ်နှံမှု(Privqte Investment) ဖြင့် ဆောင်ရွက်မည် ဆိုသည်တို့ကို စိစစ်သတ်မှတ်သွားမည် ဖြစ်ပါတယ်။ အချို့သောစီမံကိန်းကြီးများဟာ ပြည်သူများအတွက် အကျိုးကျေးဇူးရှိသည်မှာ မှန်သော်လည်း ပဲ ရင်းနှီးမြှုပ်နှံမှုပမာဏကြီးမားတဲ့အတွက်ကြောင့် နိုင်ငံတော်ဘဏ္ဍာငွေသက်သက်နဲ့ အကောင် အထည်ဖော်ဖို့ ခက်ခဲတဲ့အခြေအနေမျိုးဖြစ်ပါက အစိုးရ-ပုဂ္ဂလိကမိတ်ဖက်ပြု ဆောင်ရွက်တဲ့အစီအစဉ် (Public Privqte Partnership-PPP) အစီအစဉ်ဖြင့် ဆောင်ရွက်နိုင်မည် သို့မဟုတ် ဖွံ့ဖြိုးအကူအညီ (Development Assistance) op:90%8:6093 öllupeosuosop: (Partners in Development နှင့်ပူးပေါင်းပြီးတော့ ဆောင်ရွက်နိုင်မည် စသည်ဖြင့် စိစစ်သတ်မှတ်သွားရမှာ ဖြစ်ပါတယ်။ ဤကိစ္စနှင့်ပတ်သက်ပြီးတော့ ၂၆-၂-၂၀၁၈ ရက်နေ့မှာ နေပြည်တော်မှာ နိုင်ငံတော်၏ အတိုင်ပင်ခံပုဂ္ဂိုလ်ဦးစီး၍ ကျင်းပပြုလုပ်ခဲ့တဲ့ ဖွံ့ဖြိုးမှုပူးပေါင်းဆောင်ရွက်ရေးဆွေးနွေးပွဲ (Development Effectiveness Roundtable)y deposmoosao:987$op:1 လွှတ်တော်၊ ဖွံ့ဖြိုးမှုမိတ်ဖက်အဖွဲ့အစည်းများ၊ လူမှုအဖွဲ့အစည်းများ၊ ပြည်တွင်းနှင့် အစိုးရမဟုတ်တဲ့ နိုင်ငံတကာအဖွဲ့အစည်းများက ကိုယ်စားလှယ်များနှင့် ပြည်တွင်းပြည်ပပညာရှင်များက MSDP (မူကြမ်း)နှင့် ဆက်လက်ဆောင်ရွက်မည့် PIP လုပ်ငန်းစဉ်တို့နှင့်ပတ်သက်ပြီးတော့ အလေးအနက် ဆွေးနွေးခဲ့ကြပြီးတော့ နောက်ထပ်အကြံပြုချက်များကိုလည်း ဖိတ်ခေါ်ထားရှိပါတယ်။ သို့ဖြစ်ပါ၍ နိုင်ငံတော်က ဆောင်ရွက်လျက်ရှိတဲ့ MSDP နှင့် PIP လုပ်ငန်းစဉ်များကို ပြည်တွင်းပြည်ပပညာရှင် များဖြင့် စဉ်ဆက်မပြတ်ဆွေးနွေးဆောင်ရွက်ဖော်ထုတ်ခြင်းအားဖြင့် ပကတိအခြေအနေကိုထင်ဟပ်ပြီး တော့ အမှန်တကယ်အလုပ်ဖြစ်နိုင်မည့် မဟာဗျူဟာတစ်ရပ်ကို ရရှိလာနိုင်ရန် မျှော်မှန်းဆောင်ရွက် လျက်ရှိပါကြောင်း ဥက္ကဋ္ဌကြီးမှတစ်ဆင့် ရှင်းလင်းဖြေကြားအပ်ပါတယ်။ ကျေးဇူးတင်ပါတယ်။</speech>
</Q-A>
<Q-A>
<title>
၂၁-၂-၂၀၁၈ ရက်နေ့ထုတ် မြန်မာ့အလင်းသတင်းစာတွင် မည်သည့်အတွက် Zero Line, Zero Line Area, No Man Land om:00:op: 30:09 por qe:Golqeşę savul Zero Line Area op နေထိုင်သူများမရှိစေရေး မည်ကဲ့သို့ ဆောင်ရွက်သွားမည်ကိုသိလိုခြင်းနှင့် စပ်လျဉ်းသည့်မေးခွန်း
</title>
<speech type='speaker'>
မင်းကင်းမဲဆန္ဒနယ်မှ ဦးမောင်မြင့် မေးမြန်းဖို့ ဖြစ်ပါတယ်။
</speech>
<speech><mp id='359'>ဦးမောင်မြင့်(မင်းကင်းမဲဆန္ဒနယ်)</mp> လေးစားအပ်တဲ့ ဥက္ကဋ္ဌကြီးနှင့် အားလုံးမင်္ဂလာပါခင်ဗျား။ ကျွန်တော် မင်းကင်းမဲဆန္ဒနယ်မှ ဦးမောင်မြင့် ဖြစ်ပြီးတော့ Power Point သုံးစွဲခွင့်ပြုပါရန် တင်ပြအပ်ပါတယ်။ ကျွန်တော်တို့နိုင်ငံမှာ အိမ်နီးချင်း ငါးနိုင်ငံရှိပြီးတော့မှ နယ်နိမိတ်တိုင်းတာမှုတွေကို ထိုင်းကလွဲပြီး အားလုံးပြီးစီးနေပြီဖြစ်ပါတယ်။ အချို့က ကုန်းနယ်နိမိတ်ဖြစ်ပြီး၊ အချို့က မြစ်၊ ချောင်း များအတိုင်း သတ်မှတ်ကြတာဖြစ်ပါတယ်။ ကုန်းနယ်နိမိတ်ဆိုတဲ့နေရာမှာလည်း (Watershed)လို့ ခေါ်တဲ့ရေဝေကြောကို အခြေခံတာများပါတယ်။ မြစ်၊ ချောင်းများအတိုင်းသတ်မှတ်တဲ့အခါမှာ ချောင်းရဲ့အရှေ့ဘက်ကို ထိုင်းပိုင်တယ်။ အနောက်ဘက်ကို မြန်မာပိုင်တယ်ဆိုပြီး သတ်မှတ်တဲ့ နယ်နိမိတ်ရှိသလို တာချီလိတ်နားက မယ်ဆိုင်ချောင်းနဲ့ မယ်ဟောက်ချောင်းမှာတော့ Fix Boundary သတ်မှတ်ထားပါတယ်။ ဘင်္ဂလားဒေ့ရှ်နဲ့ တိုင်းတာတဲ့နေရာမှာတော့ ကုန်းနယ်နိမိတ် ၁၂၈.၅ မိုင်နဲ့ နတ်မြစ်အတိုင်း ရေနယ်နိမိတ်က ၃၉.၈ မိုင်ဖြစ်ပါတယ်။ နတ်မြစ်အတိုင်းကိုတော့ ရေနက်စီးချောင်းလို့ ခေါ်လို့ Thdlweg သတ်မှတ်ထားတာဖြစ်ပါတယ်။ Thalweg ရဲ့ အရှေ့ကို ကျွန်တော်တို့ပိုင်ပါတယ်။ ဘင်္ဂလားဒေ့ရှ်နိုင်ငံက ရှမ်းပြည်နယ်လောက်ပဲကျယ်ပြီး လူဦးရေက သန်း ၁၆၀ ကျော်ရှိပါတယ်။ ဒါကြောင့် Spill Over Effect အရ သူတို့လူတွေ မြန်မာနိုင်ငံ၊ ရခိုင်ပြည်နယ်ဘက်စိမ့်ဝင်တယ်ဆိုတာ သဘာဝတရားကြီးက မဆန်းပါဘူး။ ဒါဆိုရင် သူတို့နဲ့နယ်နိမိတ်ထိစပ်နေတဲ့ အိန္ဒိယဘက်ကိုရော စိမ့်ဝင်မှုမရှိနိုင်ဘူးလားလို့ မေးစရာရှိပါတယ်။ သို့သော်လည်း အိန္ဒိယဘက်က နယ်နိမိတ်ကြောင်း တစ်လျှောက်မှာ ခြံစည်းရိုးကာရံထားပြီး တပ်ရင်း ၃၀၀ ကျော်နဲ့ စောင့်ကြပ်နေတော့ အခွင့်မသာ ပါဘူး။ ဒါကြောင့် ကျွန်တော်တို့ဘက်ကို စိမ့်ဝင်နေတာပါ။ ဒါကိုကာကွယ်ဖို့ တပ်မတော်အစိုးရ လက်ထက်မှာ ဘင်္ဂလားဒေ့ရှ်နဲ့မြန်မာကြား ခြံစည်းရိုးကာရံတဲ့လုပ်ငန်းကို စတင်ခဲ့ပါတယ်။ ရေထဲမှာ နယ်နိမိတ်မှတ်တိုင်စိုက်လို့မရပါဘူး။ ဒါကြောင့် ကမ်းစပ်ကနေပြီး ၁၅ ကိုက်လောက်ကွာတဲ့နေရာမှာပဲ မြေပြင်အနေအထားအရ ဆောက်လုပ်ရတာဖြစ်ပါတယ်။ ကုန်းပေါ်မှာလည်း အလားတူပါပဲ ခြံစည်းရိုးမကာရံ ထားတဲ့နေရာက မိုင် ၃၀ လောက်ကျန်နေပါသေးတယ်။ ကာရံပြီးပေမဲ့လည်း မလုံခြုံ တဲ့အတွက် ကြောင့်မို့လို့ အခုလို ပေါက်နေတဲ့နေရာတွေ လူသာမက ကျွဲ၊ နွားပါ ခိုးသွင်း၊ ခိုးထုတ်လုပ်နေတာကို လည်း တွေ့ရှိရမှာဖြစ်ပါတယ်။ ၂၀၁၇ ခုနှစ် သြဂုတ်လမှာ ဖြစ်ပေါ်ခဲ့တဲ့ ARSA အကြမ်းဖက်တွေရဲ့ စခန်း ၃၀ ကျော် တိုက်ခိုက်မှုနောက်ပိုင်းမှာ သူတို့နောက်ကွယ်က လက်မည်းကြီးတွေရဲ့ အစီအမံအတိုင်း တစ်ဖက်နိုင်ငံကို လူသိန်းနဲ့ချီပြီး ထွက်ခွာသွားပါတယ်။ တာဝန်ရှိသူတွေက မသွားဖို့တားဆီးပေမဲ့ သူတို့က လက်မည်းကြီးရဲ့အမိန့်အတိုင်းပဲ တစ်သွေမတိမ်းလိုက်နာခဲ့ကြတာ လည်းတွေ့ရပါတယ်။ ကျွန်တော်တို့က စိစစ်ပြီးတော့မှ ပြန်လည်လက်ခံဖို့ ဆောင်ရွက်နေတဲ့ကာလ မှာပဲ တစ်ဖက်ကတော့ ပြဿနာပေါ်ကို ပြဿနာဆင့်ပြီးတက်လာအောင် အကွက်ကျကျစီမံလာတာ တွေ့ရပါတယ်။ ဒါကတော့ နှစ်နိုင်ငံနယ်စပ်အဆောက်အဦမဆောက်ရ၊ လူမနေရဆိုတဲ့နေရာမှာ လူအင်အား ၆၀၀၀ ခန့်လာရောက် ပြီးတော့မှ အခြေချနေထိုင်တာပဲဖြစ်ပါတယ်။ မြန်မာ၊ ဘင်္ဂလားဒေ့ရှ်ခရိုင်အဆင့် နယ်စပ်အာဏာပိုင်များအဖွဲ့ တွေ့ဆုံကွင်းဆင်းကြည့်ရှုဆိုတဲ့ သတင်းစာမှာကတော့ နယ်နိမိတ် စာချုပ်မှာမပါဝင်တဲ့ အသုံးအနှုန်းဖြစ်တဲ့ Zero Line မှာ ဘင်္ဂါလီတွေက နေထိုင်ကြတယ်ဆိုပြီးတော့မှ မြန်မာ့အလင်း သတင်းစာက ၂၁-၂-၂၀၁၈ ရက်နေ့က အတိအလင်းရေးသားထားတာ တွေ့ရပါတယ်။ sisage Zero Line Area, No Man Land posscope: 2:28:003:00)603.qulosusi နှစ်နိုင်ငံအကြားမှာ ချုပ်ဆိုတဲ့ နယ်နိမိတ်စာချုပ်ပါ စကားလုံးအသုံးအနှုန်းများကိုသာ သုံးနှုန်းကြဖို့လိုပါတယ်။ အလွယ်သုံးလို့ မရပါဘူး။ ဒီလိုသုံးနှုန်းတာဟာ Repercussion ဝင်နိုင်ပါတယ်။ အဓိကအနေနဲ့က GOS? No Man Land soon soapisa$:olu No Man Land Boss 06$99086g လောလောဆယ် သူမပိုင်၊ ကိုယ်မပိုင်ဆိုတဲ့ အနေအထားကိုဖော်ပြတာဖြစ်ပါတယ်။ မြန်မာနဲ့ထိုင်း အကြားမှာ ကော့သောင်းဘက် ကကျွန်းသုံးကျွန်းနဲ့ မြဝတီကရေလက်ကျွန်းတို့ကို နှစ်နိုင်ငံသဘော တူညီချက်အရ No Man Lond အဖြစ်နဲ့ သတ်မှတ်ထားတာပါ။ အဲဒါကလွဲပြီး ကျွန်တော်တို့နိုင်ငံမှာ ဘယ်နိုင်ငံနဲ့မှ No Mon Land သတ်မှတ်ထားတာမရှိပါဘူး။ တကယ်တော့ ဘင်္ဂါလီတွေ အခုနေတယ် ဆိုတဲ့နေရာဟာ များသောအားဖြင့် ကျွန်တော်တို့ပိုင်တဲ့ Boundary Line နဲ့ခြံစည်းရိုးအကြားနယ်မြေ ဖြစ်ပြီး အဲဒါကို ကျွန်တော်တို့က ပိုင်ပါတယ်။ ဒါကို No Man Lond လို့ခေါ်တာက ကိုယ့်နယ်မြေကို သူများပေးလိုက် သလို သဘောသက်ရောက်နေပါတယ်။ ဒီကိစ္စကို ကျွန်တော် ဘာလဲဟဲ့ Zero Line ဆိုပြီးတော့မှ Privqte Media မှာကော၊ Facebook မှာကော ရေးသားတင်ပြခဲ့ဘူးပါတယ်။ နောက်ပိုင်းမှာတော့ ပြန်ကြားရေးဝန်ကြီးဌာနက Zero Line ဆိုတဲ့စကားလုံးကို မသုံးနှုန်း တော့သလို Medic တွေကိုလည်း မသုံးဖို့အတွက် လမ်းညွှန်တာတွေ့ရလို့ ဝမ်းသာပါတယ်။ ကျွန်တော်တို့က အစိုးရအမှားတွေကို ထောက်ပြတယ်ဆိုတဲ့နေရာမှာ အပျက်သဘောမဟုတ်ဘဲနဲ့ အပြု သဘောဆောင်ပြီး အမျိုးသားအကျိုးစီးပွားကိုရှေးရှုလို့ အပင်ပန်းခံဆောင်ရွက်နေကြတယ် ဆိုတာကို အားလုံးနားလည်ကြဖို့လိုပါတယ်။ နှစ်နိုင်ငံနယ်နိမိတ်ကြောင်းအနီး လူမနေရတဲ့နေရာမှာ ယခုချိန်ထိ အချို့ကဆက်ရှိနေပါတယ်။ ဘန်ကာပါဆောက်ထားတယ်လို့ သိရပါတယ်။ တပ်ရင်းမှူး အဆင့် အလံတင်အစည်းအဝေးမှာလည်း ဒီကိစ္စတွေဆွေးနွေးခဲ့သလို ဝန်ကြီး ဦးကျော်တင်ကတစ်ကြိမ်၊ ဝန်ကြီး ဦးသာထွန်းကတစ်ကြိမ် ဘင်္ဂလားဒေ့ရှ်သံအမတ်ကြီးကို ခေါ်ယူပြီးပြောကြားပေမဲ့ ဒါဖယ်ရှား တာတော့မရှိသေးဘူးလို့ သိရပါတယ်။ ဒီလို လူန့်အဆောက်အဦတွေ၊ ဘန်ကာတွေ တားမြစ်နေရာ ကနေ ပျောက်ကွယ်သွားအောင် သံတမန်နည်းလမ်းကို အသုံးပြုပြီးတော့မှ ကျွန်တော်တို့ ကြိုးပမ်း ဆောင်ရွက်ကြဖို့လိုပါတယ်။ နိဂုံးချုပ်အားဖြင့် ကျွန်တော့်ရဲ့ မေးခွန်းကတော့ မည်သည့်အတွက်ကြောင့် Coop saopas sanitongboom soosit:olopodoopsovus Zero Line, Zero Line Area, No Mon Lond စကားလုံးများ သုံးစွဲခဲ့တယ်ဆိုတာကို ရှင်းပြပေးပါရန်နဲ့ ဒုတိယအချက်ကတော့ အဆိုပါ နယ်စပ်မျဉ်းအနီးမှာ နေထိုင်သူများမရှိစေရေးအတွက် မည်ကဲ့သို့ဆက်လက်ဆောင်ရွက်သွားမည်ကို ရှင်းလင်းဖြေကြားပေးပါရန် ဥက္ကဋ္ဌကြီးမှတစ်ဆင့် လေးစားစွာတင်ပြအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type='speaker'> ပြန်ကြားရေးဝန်ကြီးဌာနက ဖြေကြားရန်ဖြစ်ပါတယ်။</speech>
<speech><agency id='24'>ဦးအောင်လှထွန်း(ဒုတိယဝန်ကြီး၊ ပြန်ကြားရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်တော်များ၊ ပြည်ထောင်စုအဆင့် ပုဂ္ဂိုလ်များ၊ ဖိတ်ကြားထားသောဧည့်သည်တော်များအားလုံး စိတ်၏ချမ်းသာခြင်း၊ ကိုယ်၏ကျန်းမာခြင်းနှင့် ပြည့်စုံ ပါစေကြောင်း ဆုတောင်းမေတ္တာပို့သ ဂါရဝပြု အပ်ပါတယ်ခင်ဗျား။ ကျွန်တော်ကတော့ ပြန်ကြားရေး ဝန်ကြီးဌာန ဒုတိယဝန်ကြီး ဦးအောင်လှထွန်း ဖြစ်ပါတယ်။ ကျွန်တော့်အနေနဲ့ ပြန်ကြားရေးဝန်ကြီးဌာန ပြည်ထောင်စုဝန်ကြီးရဲ့ ကိုယ်စား စစ်ကိုင်းတိုင်းဒေသကြီး၊ မင်းကင်းမဲဆန္ဒနယ် ပြည်သူ့လွှတ်တော် ကိုယ်စားလှယ်တော်ကြီး ဦးမောင်မြင့်ရဲ့ ကြယ်ပွင့်ပြမေးခွန်းအပေါ် နိုင်ငံခြားရေးဝန်ကြီးဌာန၊ ပြည်ထဲရေးဝန်ကြီးဌာနနဲ့ ရခိုင်ပြည်နယ်အစိုးရတို့ရဲ့ ဖြေကြားချက်များကိုပေါင်းစပ်ပြီးတော့ ရှင်းလင်း ဖြေကြားသွားမှာဖြစ်ပါတယ်။ ၂၁-၂-၂၀၁၈ ရက်နေ့ မြန်မာ့အလင်းသတင်းစာတွင် မြန်မာ၊ ဘင်္ဂလားဒေ့ရှ်ခရိုင်အဆင့် နယ်စပ်အာဏာပိုင်များ အစည်းအဝေးပြုလုပ်တဲ့သတင်း၌ Zero Line, Zero Line Area, No Man Lond စသည့်စကားလုံးများ သုံးစွဲခဲ့ခြင်းနှင့်ပတ်သက်၍ ယင်းစကားလုံး များသုံးစွဲရသည်ကို ရှင်းပြပါရန်နှင့် အဆိုပါ Zero Line Area တွင် နေထိုင်သူများမရှိစေရေး မည်ကဲ့သို့စီစဉ်ဆောင်ရွက်သွားမည်ကို သိရှိလိုခြင်းနှင့်စပ်လျဉ်းသည့်မေးခွန်းအား မေးမြန်းခဲ့တဲ့ စစ်ကိုင်းတိုင်းဒေသကြီး၊ မင်းကင်းမဲဆန္ဒနယ် ပြည်သူ့လွှတ်တော်ကိုယ်စားလှယ်တော်ကြီး ဦးမောင်မြင့် အားအထူးပင်ကျေးဇူးတင်ရှိပါတယ်။ ဥက္ကဌကြီးခင်ဗျား။ လွှတ်တော်ကိုယ်စားလှယ်တော်ကြီးရဲ့ မေးခွန်းမှာ အပိုင်းနှစ်ပိုင်းပါနေတာ ကိုတွေ့ရှိရပါတယ်။ ပထမပိုင်းမေးခွန်းမှာ ၂၀-၂-၂၀၁၈ ရက်နေ့တွင်ပြုလုပ်ခဲ့သည့် မြန်မာ၊ ဘင်္ဂလားဒေ့ရှ် နှစ်နိုင်ငံ ခရိုင်အဆင့်နယ်စပ်အာဏာပိုင်များ တွေ့ဆုံဆွေးနွေးပွဲကို နောက်တစ်နေ့ထုတ်သတင်းစာမှာ Zero Line, Zero Line Area, No Man Land omɔ:00:op:0 20:georgabe:svo vonia စိစစ်ခဲ့ပါတယ်။ သတင်းရယူခဲ့တဲ့ သတင်းထောက်အပါအဝင် အယ်ဒီတာအဖွဲ့အဆင့်ဆင့်က စိစစ်၊ ထောက်ပြ၊ ပြင်ဆင်ရန်အားနည်းခဲ့ခြင်းကြောင့် တရားဝင်အသုံးအနှုန်းဖြစ်တဲ့ နယ်နိမိတ်စည်းမျဉ်း (Boundgry Line)ကို မဖော်ပြနိုင်ခဲ့တာဖြစ်ကြောင်း တွေ့ရှိခဲ့ရပါတယ်။ နောင်မှာအလားတူ မဖြစ်စေဖို့အတွက် စီစဉ်ဆောင်ရွက်ထားရှိပြီးဖြစ်ပါတယ်။ တရားဝင်အသုံးအနှုန်းဖြစ်တဲ့ နယ်နိမိတ် မျဉ်းကို နိုင်ငံပိုင်မီဒီများအပါအဝင် ပုဂ္ဂလိကမီဒီယာအဖွဲ့အစည်းအသီးသီး သိရှိစေနိုင်ဖို့အတွက်လည်း အသိပေးအကြောင်းကြားထားပြီးဖြစ်ပါတယ်။ ဒါ့အပြင် မှန်ကန်တဲ့အသုံးအနှုန်းကို အများပြည်သူ သိရှိစေနိုင်ရေးအတွက် ဝေါဟာရအသုံးအနှုန်းများနှင့် နိုင်ငံတော်၏အချုပ်အခြာအာဏာအမြင်ရှိ ပညာပေးဆောင်းပါးတစ်ပုဒ်ကို ၂၇-၂-၂၀၁၈ ရက်နေ့ထုတ် နိုင်ငံပိုင်သတင်းစာများမှာ ဖော်ပြခဲ့ပြီးဖြစ်ပါတယ်။ erbiałop:11 200wmg:cosZero Line, Zero Line Area, No Man Land အသုံးအနှုန်းများနဲ့ပတ်သက်လို့ အနည်းငယ်ရှင်းလင်းတင်ပြလိုပါတယ်။ မြန်မာ၊ ဘင်္ဂလားဒေ့ရှ် နယ်နိမိတ်မှာ အပိုင်းနှစ်ပိုင်းရှိတဲ့အနက် နတ်မြစ်ပုံသေနယ်နိမိတ်သတ်မှတ်ခြင်းဆိုင်ရာ သဘောတူ စာချုပ်ကို ၉-၅-၁၉၆၆ ရက်နေ့မှာချုပ်ဆိုခဲ့ပြီး နတ်မြစ်မြောက်ဘက် ကုန်းပိုင်းနယ်နိမိတ်သတ်မှတ်ခြင်း ဆိုင်ရာ စာချုပ်ကို ၁၂-၁၁-၁၉၉၈ ရက်နေ့မှာ လက်မှတ်ရေးထိုးခဲ့ပါတယ်။ အဆိုပါ ကုန်းတွင်း နယ်နိမိတ်စာချုပ် အပိုင်း(၄) အပိုဒ် ၁၄ မှာ နှစ်နိုင်ငံနယ်နိမိတ်ကို လွယ်ကူစွာစီမံခန့်ခွဲအုပ်ချုပ် {qşệuosons: 69wošolsooje:Og>$:003:0lobası “In order to make the boundary line easily indentifiable and prevent the emergence of boundary-line intersected villages, neither High Contracting Party shall allow to build new houses or other structures of permanent or temporary nature, within a zone of 150 feet on each side of the boundary line.” အထက်ပါပြဋ္ဌာန်းချက်အရ နယ်နိမိတ်မျဉ်းကို အလွယ်တကူခွဲခြား နိုင်ရန်နှင့် နယ်စပ်ဖြတ်ကျော်ကျေးရွာများတည်ဆောက်ခြင်းကို ဟန့်တားနိုင်ရန်အတွက် စာချုပ်ဝင် နိုင်ငံများနေဖြင့် နယ်နိမိတ်မျဉ်းမှ ပေ ၁၅၀ အကွာဇုန်အတွင်း မည်သည့်အဆောက်အဦကိုမှ ဆောက်လုပ်ခွင့်မရှိသည့်အပြင် ဆောက်လုပ်မှုများတွေ့ရှိရပါကလည်း ပြန်ဖျက်ပေးရန်တာဝန်ရှိပါ တယ်။ သို့သော်လည်း ထိုနိုင်ငံရဲ့ အချုပ်အခြာအာဏာမှာ နယ်နိမိတ်မျဉ်းအထိ သက်ရောက်မှုရှိပါ တယ်။ ဆိုလိုတာကတော့ မြန်မာ၊ ဘင်္ဂလားဒေ့ရှ်နယ်နိမိတ်တစ်လျှောက် နယ်နိမိတ်မျဉ်းမှ ပေ ၁၅၀ အကွာတွင် ခြံစည်းရိုးကာရံထားသော်လည်း မြန်မာနိုင်ငံ၏အချုပ်အခြာအာဏာသည် ခြံစည်းရိုးရှေ့ ပေ ၁၅၀ နယ်နိမိတ်မျဉ်းသွယ်တန်းထားတဲ့နေရာထိ သက်ရောက်မှုရှိပါတယ်။ ထိုသို့ အဆောက်အဦ ဆောက်လုပ်ခွင့်မပြု တဲ့နေရာမှာ အလိုအလျောက်လူနေထိုင်မှုကိုလည်း တားမြစ်ထားသကဲ့သို့ ဖြစ်နေတဲ့အတွက် ဒေသခံပြည်သူများက အဆောက်အဦမဆောက်လုပ်ရဇုန်ကို No Man Lond လို့ မှားယွင်းစွာဖြင့် အရပ်အခေါ်သုံးစွဲပြု နေကြခြင်းဖြစ်ပါတယ်။ ။ ensb:acop: səąən ang:60? Zero Line q. Zero Line Area Boos အသုံးအနှုန်း တွင်ကျယ်လာရခြင်းကို အနည်းငယ်ရှင်းလင်းတင်ပြလိုပါတယ်။ နယ်နိမိတ်မှတ်တိုင် များနဲ့ နယ်နိမိတ်မျဉ်းသွယ်တန်းမှုကို နှစ်ဖက်မြေတိုင်းကျွမ်းကျင်သူများက ပူးတွဲစစ်ဆေးတဲ့အခါ နည်းပညာအခေါ်အဝေါ်အဖြစ် နယ်နိမိတ်မျဉ်းကို Zero Line ဟုအသုံးပြုလေ့ရှိပါတယ်။ နည်းပညာ ရပ်ပိုင်းဆိုင်ရာ အခေါ်အဝေါ်သက်သက်သာဖြစ်ပြီး ထိုသို့သုံးစွဲခြင်းမှာ အဆောက်အဦမဆောက်လုပ်ရ ဇုန်မျဉ်းကြောင်း 150 feet non-construction line နဲ့ နယ်နိမိတ်မျဉ်း(Boundary Line)တို့ကို ကွဲပြားစေရန်လည်းကောင်း၊ non-construction Zone ကို ပိုမိုပေါ်လွင်စေရန်လည်းကောင်း ခေါ်ဝေါ်ကြခြင်းသာဖြစ်ပါတယ်။ ဆိုလိုသည်မှာ နယ်နိမိတ်မျဉ်း(Boundary Line)မှ တစ်ဖက်တစ်ချက် 150 feet line အထိသည် non-construction Zone ဖြစ်သည်ဟု ပေါ်လွင်စေရန်သာဖြစ်ပါတယ်။ နှစ်နိုင်ငံနယ်နိမိတ်ကို ပူးတွဲစစ်ဆေးရာမှာ မြေပြင်၌ တိုင်းတာရေးကိရိယာများအသုံးပြုပြီး မျဉ်းကြောင်းများ၊ ဇုန်များဖြင့်ပုံဖော်ကာ မြေပြင်ရှိအဆောက်အဦများ နယ်နိမိတ်မျဉ်းကို ကျော်လွန်ခြင်း ရှိ/မရှိနဲ့ non-construction Zone အတွင်းဝင်ရောက်နေခြင်းရှိ/မရှိကို စစ်ဆေးလေ့ရှိကြပါတယ်။ ထိုသို့စစ်ဆေးရာမှာ မြန်မာဘက်မှ ဒေသအာဏာပိုင်များ၊ လုံခြုံ ရေးအရတာဝန်ရှိသူများသည်လည်း မြန်မာဘက် မြေတိုင်းကျွမ်းကျင်သူများနဲ့ လိုက်ပါလေ့ရှိပြီး ၎င်းတို့အနေဖြင့် Zero Line ဟူသည့် အသုံးအနှုန်းကို ယဉ်ပါးလျက်ရှိနေကြပါတယ်။ ထို့ကြောင့် နယ်နိမိတ်မျဉ်းကို ကိစ္စရပ်တစ်ခုခုအတွက် ရည်ညွှန်းပြောဆိုကြတဲ့အခါမှာ နှုတ်ကျိုး နေပြီးတော့ နှစ်နိုင်ငံ မြေတိုင်းကျွမ်းကျင်သူများအသုံးပြုလျက်ရှိတဲ့ Zero Line ဟုအလွယ်တကူ ရည်ညွှန်းပြောဆိုကြရာမှ တွင်ကျယ်လာရခြင်းဖြစ်ပါတယ်။ ထို့အတူ Zero Line အနီးနေရာကိုလည်း Zero Line Ared ဟု ဆက်စပ်သုံးစွဲလာခဲ့ကြခြင်းဖြစ်ပါတယ်။ ယင်းအသုံးအနှုန်းကို မြန်မာ၊ ဘင်္ဂလားဒေ့ရှ်နဲ့ မြန်မာ၊ အိန္ဒိယမြေတိုင်းသူများ (Technicd Level)အစည်းအဝေးများတွင် အသုံးပြုခဲ့သည်မှာ ကြာမြင့်ပြီလို့သိရပါတယ်။ ဥပမာ ၂၀၀၆ ခုနှစ်၊ မြန်မာ၊ အိန္ဒိယနှစ်နိုင်ငံ မြေတိုင်း ညွှန်ကြားရေးမှူးအဆင့် အစည်းအဝေးမှတ်တမ်းနှင့် ၂၀၁၁ ခုနှစ်၊ မြန်မာ၊ ဘင်္ဂလားဒေ့ရှ် မြေတိုင်း ညွှန်ကြားရေးမှူးချုပ်အဆင့် အစည်းအဝေးမှတ်တမ်းတို့ဖြစ်ကြပါတယ်။ နည်းပညာကျွမ်းကျင်သူများ က နယ်နိမိတ်မျဉ်းကို(Zero Line)ဟုသုံးစွဲခြင်းမှာ နယ်နိမိတ်တိုင်းတာရေးဆိုင်ရာနှင့်ပတ်သက်ပြီး အသုံးပြုခြင်းဖြစ်တဲ့အတွက်ကြောင့် ပြဿနာမရှိနိုင်သော်ငြားလည်း ဒေသဆိုင်ရာအာဏာပိုင်များနဲ့ အများပြည်သူက အသုံးပြုခဲ့လို့ရှိရင် နားလည်မှုလွဲမှားပြီးတော့ ရှုပ်ထွေးမှုများရှိလာနိုင်ပါတယ်။ ဒါ့ကြောင့် ကျွန်တော်တို့ မြန်မာနိုင်ငံအနေနဲ့ မြန်မာ၊ ဘင်္ဂလားဒေ့ရှ်နယ်နိမိတ် သဘောတူညီချက် စာချုပ်ပါ အသုံးအနှုန်းအတိုင်း နယ်နိမိတ်မျဉ်း(Boundary Line)ဆိုသည့်စကားလုံးကိုသာ သုံးစွဲရမှာ ဖြစ်ပါကြောင်း ယင်းသို့ သုံးစွဲမှသာ မှန်ကန်မှာဖြစ်ပါကြောင်း ထပ်လောင်းတင်ပြလိုပါတယ်။ နောက် ဒုတိယပိုင်းမေးခွန်းဖြစ်တဲ့ မေးခွန်းပါ Zero Line Area အမှန်အသုံးအနှုန်းနယ်နိမိတ်မျဉ်း(Boundary Line) သတ်မှတ်ဧရိယာအတွင်းမှာ နေထိုင်သူများမရှိစေရေးအတွက် ပြည်ထဲရေးဝန်ကြီးဌာန၊ နိုင်ငံခြားရေးဝန်ကြီးဌာန၊ ရခိုင်ပြည်နယ်အစိုးရအဖွဲ့အပါအဝင် သက်ဆိုင်ရာအစိုးရအဖွဲ့အစည်းများက တည်ဆဲဥပဒေများနှင့်အညီ ညှိနှိုင်းဆောင်ရွက်လျက်ရှိပါကြောင်း ဖြေကြားအပ်ပါတယ်။ အားလုံးကို ကျေးဇူးတင်ပါတယ်။</speech>
</Q-A>
<Q-A>
<title>
နိုင်ငံအတွင်းနေထိုင်သူအားလုံးအား ID နံပါတ်တစ်ခုချင်းစီဖြင့် Database တည်ဆောက်ခြင်းကို ဦးစားပေးဆောင်ရွက်ပေးရန်အစီအစဉ်ရှိ/မရှိနှင့်စပ်လျဉ်းသည့်မေးခွန်း
</title>
<speech type='speaker'>
ဘီးလင်းမဲဆန္ဒနယ်မှ ဦးတင်ကိုကိုဦး(ခ)အတွတ်မေးမြန်းဖို့ဖြစ်ပါတယ်။
</speech>
<speech><mp id='314'>ဦးတင်ကိုကိုဦး(ခ)အတွတ်(ဘီးလင်းမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ကြွရောက်လာကြသောပြည်ထောင်စုဝန်ကြီးများ နှင့် ကြွရောက်လာတဲ့ဧည့်သည်တော်များအားလုံး မင်္ဂလာပါ။ ကျွန်တော်ကတော့ မွန်ပြည်နယ်၊ ဘီးလင်းမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးတင်ကိုကိုဦး ဖြစ်ပါတယ်။ ကျွန်တော် ဒီနေ့ မေးမယ့်မေးခွန်းကတော့ ကောင်းမွန်သောအုပ်ချုပ်ရေးစနစ်ကို အဆင်ပြေချောမွေ့စွာ အကောင် အထည်ဖော်နိုင်စေရန် တရားဥပဒေစိုးမိုးရေးကို ပံ့ပိုးပေးနိုင်စေခြင်းဖြင့် နိုင်ငံသားများ စိတ်လုံခြုံမှုကို ရရှိခံစားနိုင်စေရန်အတွက် နိုင်ငံအတွင်းနေထိုင်သူအားလုံးကို ID နံပါတ်တစ်ခုချင်းစီဖြင့် Database တည်ဆောက်ခြင်းကို ဦးစားပေးဆောင်ရွက်ပေးရန် အစီအစဉ်ရှိ/မရှိဆိုတဲ့မေးခွန်းကို မေးမြန်းရမှာ ဖြစ်ပါတယ်။ လေးစားရပါသောပြည်သူ့လွှတ်တော်ဥက္ကဋ္ဌကြီးခင်ဗျား။ ၂၀၁၆ ခုနှစ်၊ ဇူလိုင်လ ၂၉ ရက်နေ့မှာ ချမှတ်ခဲ့တဲ့စီးပွားရေးမူဝါဒ (၁၂)ရပ်မှာ Data IT System, Digitd Government Strategy, E-Government System 336mE3300 SGSGƏobēgošou faço sojošossajos olol တယ်။ ရှင်းလင်းစွာတင်ပြနိုင်ရန်အတွက် ကျွန်တော့်ကို Power Point အသုံးပြုခွင့်ပေးပါခင်ဗျား။ EGovernment System စနစ်ကို ကျင့်သုံးမယ်ဆိုလျှင် ဝန်ကြီးဌာနတစ်ခုချင်းစီအတွက်ကတော့ Database က မရှိမဖြစ်ရှိရမယ့်ကိစ္စဖြစ်ပါတယ်။ ဒီနေရာမှာ ကျွန်တော်တို့ (လဝက)မှာတော့ လက်ရှိ səc@socşoð Database suoswoos8:60? Soft Copy copugco:od ogoooodie. သိမ်းထားတဲ့အခြေအနေပဲရှိသေးတယ်လို့ သိရပါတယ်။ ဒီနေရာမှာ Database ရှိလာတဲ့အခါကျရင် ဝန်ကြီးဌာနအချင်းချင်းဆက်သွယ်ဆောင်ရွက်တာတင်မကဘဲနဲ့ ပြည်သူကိုဝန်ဆောင်မှုပေးဖို့လည်း လိုလာပါတယ်။ အဲဒီတော့ ပြည်သူ့ဝန်ဆောင်မှုပေးတယ်ဆိုတဲ့အခါကျတော့ လက်ရှိကျွန်တော်တို့ရဲ့ ID နံပါတ်တည်ဆောက်ပုံအား ကွန်ပျူတာစနစ်အတွက် အဆင်မပြေလှဘူးလို့သိရပါတယ်။ အဲဒီအခါကျ ကျွန်တော်တို့ဆီမှာကျ လက်ရှိနံပါတ်က ပြည်နယ် သို့မဟုတ်ရင် တိုင်းဒေသကြီးကို ကိုယ်စားပြုတဲ့ နံပါတ် အရှေ့မှာရှိတယ်။ ပြီးသွားရင်သင်္ကေတရှိတယ်။ ပြီးတဲ့အခါကျရင် မြို့နယ်ကို ကိုယ်စားပြုတဲ့ အက္ခရာရှိတယ်။ နောက်ဆုံးကျမှ ကိုယ်ပိုင်နံပါတ်တစ်ခုစီသတ်မှတ်ထားတာပါ။ အဲဒီတော့ အခုဒီမှာ ID နဲ့ပတ်သက်ပြီးတော့ ကျွန်တော်တို့ရဲ့ အိမ်နီးနားချင်းတွေဖြစ်တဲ့ ထိုင်း၊ တရုတ်နှင့် ဘင်္ဂလားဒေ့ရှ်က ID တွေကို တင်ပြထားတာဖြစ်ပါတယ်။ ထိုင်းကတော့ Smart Card သုံးပါတယ်။ Microchip နဲ့ Bar Code နှစ်ခုစလုံးပါပါတယ်။ ဒါကတော့ Smart Card ဖြစ်တဲ့အတွက်ကြောင့် ကုန်ကျစရိတ်ရှိပါ တယ်။ Microchip ကိုဖတ်နိုင်ဖို့ဆိုတာကလည်း စက်လိုပါတယ်။ အောက်က တရုတ်နဲ့ ဘင်္ဂလားဒေ့ရှ် ကတော့ ID နံပါတ်တစ်ခုစီကိုပဲသုံးထားတာတွေ့ပါတယ်။ နံပါတ်ပဲသုံးရတာဖြစ်တဲ့အတွက်ကြောင့် ဒါကတော့ ကုန်ကျစရိတ်အနေနဲ့လည်း သက်သာပါတယ်။ ဒါကဘာလည်းဆိုတော့ ကျွန်တော်တို့က လုပ်ငန်းတိုင်းအတွက်ကို ဘတ်ဂျက်က အမြဲတမ်းကပ်ပြီးတော့ စဉ်းစားနေရတဲ့အတွက်ကြောင့် တင်ပြ ခြင်းဖြစ်ပါတယ်။ ကျွန်တော်တို့က အဲဒီလို E-Government အတွက်ကို Dctabase တွေ တည်ဆောက်ဖို့လိုတယ်ဆိုတဲ့အချိန်မှာပဲ Print Media မှာဘာပါလာလဲဆိုတော့ ၂၀၁၉ ခုနှစ်မှာ ကြားဖြတ်သန်းခေါင်စာရင်းကောက်မယ်ဆိုတဲ့ကိစ္စပါလာပါတယ်။ အဲဒီအခါမှာကျတော့ လူဝင်မှု ကြီးကြပ်ရေးနှင့် ပြည်သူ့အင်အားဦးစီးဌာနက အမြဲတမ်းအတွင်းဝန်ကနေပြီးတော့ ၂၀၁၄ ခုနှစ်တုန်း က ကောက်ယူခဲ့တဲ့သန်းခေါင်စာရင်းတွေက မှန်းဆတွက်ချက်ခဲ့ရတဲ့အတွက်ကြောင့် အချက်အလက် တွေလွဲမှားမှုတွေရှိခဲ့ပြီးတော့ ကြားဖြတ်သန်းခေါင်စာရင်းမှာမှ ပိုပြီးတိကျတဲ့အချက်အလက်တွေကို ရရှိ ရန်ရည်ရွယ်လုပ်ဆောင်မည်ဖြစ်ကြောင်းဆိုပြီးတော့ ပြောထားတဲ့အခါကျတော့ ကျွန်တော်တို့ အဲဒါဟာ မှန်ပါသလားဆိုတာလည်း သိချင်ပါတယ်။ ဘာလို့လည်းဆိုတော့ ၂၀၁၉ ခုနှစ်၊ သန်းခေါင်စာရင်း ကောက်မယ်ဆိုလျှင် တစ်ဖက်မှာ E-Government အတွက် ပြင်ဆင်ရမယ့်အချိန်တွေ၊ ငွေကြေးတွေ ကို ကျွန်တော်တို့က ဒီဘက်မှာလည်း သုံးမယ်ဆိုလျှင် အင်အားလျော့သွားမှာ စိုးရိမ်တဲ့အတွက်ကြောင့် ဖြစ်ပါတယ်။ ဒါကတော့ ကျွန်တော်စောစောကပြောတဲ့ National Database ကိုပြောတာပါ။ ကျွန်တော်တို့က နိုင်ငံသားတစ်ဦးချင်းစီအတွက် ID နံပါတ်တစ်ခုချင်းစီယူမယ်။ အဲဒီအတွက်ကို mascosso odswoosaje:8g. Biographic, Biometric soajoisamm60342003:00$acge နိုင်ငံသားတစ်ယောက်ဟာ ဒီနံပါတ်တစ်ခုရခြင်းအားဖြင့် ရွေးကောက်ပွဲလုပ်တဲ့အခါကျလည်း မဲစာရင်း ပြုစုတဲ့အခါကျရင် ဒီနံပါတ်နဲ့အလွယ်တကူရမယ်။ နိုင်ငံကူးလက်မှတ်ဆိုရင်လည်း ဒီနံပါတ်နဲ့တစ်ခါ တည်းချိတ်ဆက်လို့ရမယ်။ ယာဉ်မောင်းလိုင်စင်ကိစ္စပဲဖြစ်ဖြစ်၊ အခွန်ကောက်ခံတဲ့ကိစ္စပဲဖြစ်ဖြစ် အဲဒီ အခါကျရင် E-Government System ကို လွယ်ကူချောမောစွာ ဆောင်ရွက်နိုင်မှာဖြစ်တဲ့အတွက် ကြောင့် အဓိကဒီမှာတင်ပြထားတဲ့ နိုင်ငံအတွင်းနေထိုင်သူအားလုံးကို ID နံပါတ်တစ်ခုချင်းစီနဲ့ Database တည်ဆောက်ခြင်းကို ဦးစားပေးဆောင်ရွက်ပေးရန် အစီအစဉ်ရှိ/မရှိဆိုတဲ့မေးခွန်းကို မေးမြန်းရခြင်း ဖြစ်ပါတယ်။ အားလုံးကျေးဇူးတင်ပါတယ်။</speech>
<speech type='speaker'>
အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အားဝန်ကြီးဌာနက ဖြေကြားရန် ဖြစ်ပါတယ်။
</speech>
<speech><agency id='25'>ဦးသိန်းဆွေ(ပြည်ထောင်စုဝန်ကြီး၊ အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အား ဝန်ကြီးဌာန)</agency>လေးစားအပ်ပါတဲ့ ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော် ကိုယ်စားလှယ်များ၊ ပြည်ထောင်စုအဆင့်အဖွဲ့ဝင်များ၊ လေ့လာသူများအားလုံး မင်္ဂလာပါလို့ နှုတ်ခွန်း ဆက်သပါတယ်။ ကျွန်တော်ကတော့ အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အားဝန်ကြီး ဌာန ပြည်ထောင်စုဝန်ကြီး ဦးသိန်းဆွေဖြစ်ပါတယ်။ ကျွန်တော့်အနေနဲ့ မွန်ပြည်နယ်၊ ဘီးလင်း မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးတင်ကိုကိုဦးရဲ့မေးခွန်းနှင့်ပတ်သက်ပြီးတော့ ဖြေကြား သွားမှာဖြစ်ပါတယ်။ နိုင်ငံတော်အစိုးရအနေနဲ့နိုင်ငံအတွင်းမှာနေထိုင်တဲ့သူအားလုံးကို ID နံပါတ်တစ်ခု ချင်းနဲ့ Database တည်ဆောက်ခြင်းလုပ်ငန်းကို ဦးစားပေးဆောင်ရွက်ရန် စီစဉ်လျက်ရှိပါကြောင်း ဖြေကြားလိုပါတယ်။ ဥက္ကဋ္ဌကြီးခင်ဗျား။ ဒီကိစ္စနှင့်ပတ်သက်ပြီးတော့မှ အလျဉ်းသင့်လို့ ဥက္ကဋ္ဌကြီးနှင့် လွှတ်တော် ကိုယ်စားလှယ်ကြီးများကို တင်ပြလိုပါတယ်။ လွှတ်တော်ကိုယ်စားလှယ်ကြီးဆွေးနွေးသွားတဲ့အချက်ထဲ မှာပါသလို ကျွန်တော်တို့အစိုးရအဖွဲ့အနေနဲ့ ၂၀၁၆ ခုနှစ်ကထုတ်ပြန်ခဲ့တဲ့ စီးပွားရေးမူဝါဒ(၁၂)ရပ် ogs Data ID Card System, Digital Government strategy, e-Government or ဆောင်ရွက်နိုင်ရန်လို့ အတိအလင်းဖော်ပြတဲ့အတွက် အဲဒီအတိုင်း အကောင်အထည်ဖော် ဆောင်ရွက် နေပြီဖြစ်ပါတယ်။ ဒါ့အပြင် ကုလသမဂ္ဂရဲ့ စဉ်ဆက်မပြတ်ဖွံ့ဖြိုးတိုးတက်ရေးရည်မှန်းချက် Sustainable Development o SGDG Target 16.9 360pS:2gpå jopo ou QUOD: မွေးစာရင်းအပါအဝင် မှတ်ပုံတင်တစ်ခုရရှိရေးလည်း ပါဝင်နေပါတယ်။ တရားဝင်မှတ်ပုံတင်စနစ်ဟာ နိုင်ငံဖွံ့ဖြိုးတိုးတက်မှုအတွက် အခြေခံအုတ်မြစ်တစ်ခုပဲဖြစ်ပါတယ်။ မိမိတို့ဝန်ကြီးဌာနအနေနဲ့ လက်ရှိ အစိုးရသစ်တာဝန်ယူချိန်မှစပြီးတော့မှ နိုင်ငံသားစိစစ်ရေးကတ်ပြားများကို နိုင်ငံတကာအဆင့်မီ Smart Card အဖြစ် ပြောင်းလဲထုတ်ပေးနိုင်ရေး လေ့လာဆန်းစစ်မှုများပြုလုပ်ခဲ့ပါတယ်။ ကြို တင် ပြင်ဆင်ခြင်းအနေနဲ့ ကနဦးလေ့လာဆန်းစစ်ခြင်းကို ၂၀၁၆ ခုနှစ် မေလကနေပြီးတော့မှ ၂၀၁၇ ခုနှစ် ဇူလိုင်လအထိ နည်းပညာအသုံးပြုပြီးတော့မှ နိုင်ငံခြားသားမှတ်ပုံတင်ခြင်းလုပ်ငန်းကို ဆောင်ရွက်ရန် အတွက် ကမ္ဘာ့ဘဏ်အပါအဝင် ကုမ္ပဏီအဖွဲ့အစည်း ၄၇ ခုတို့က ရှင်းလင်းဆွေးနွေးခြင်း၊ အခြား ဝန်ကြီးဌာနတို့နှင့် မိမိတို့ဝန်ကြီးဌာနမှ အရာထမ်းများပါဝင်တဲ့ အလုပ်ရုံဆွေးနွေးပွဲများ ကျင်းပခြင်း တို့ကိုလည်း ဆောင်ရွက်ခဲ့ပါတယ်။ ဆွေးနွေးချက်များအရ ကမ္ဘာ့နိုင်ငံများတွင် လူဦးရေမှတ်ပုံတင်ခြင်း၊ (EID Population) နဲ့ နိုင်ငံသားမှတ်ပုံတင်ခြင်း(National Registrction)ဟူ၍ အဓိကအားဖြင့် စနစ် နှစ်မျိုးရှိတာကို တွေ့ရှိရမှာဖြစ်ပါတယ်။ နိုင်ငံသားစိစစ်ရေးကတ်ပြားထုတ်ပေးခြင်းကို နည်းပညာ အသုံးပြု၍ Digital စနစ်နဲ့ပြောင်းလဲထုတ်ပေးသည့်စနစ်ကိုသာ လုပ်ဆောင်မယ်ဆိုလို့ရှိလျှင် နိုင်ငံ အတွင်း နေထိုင်သူအားလုံးရဲ့ အချက်အလက်များကို ရရှိနိုင်ရန်ခက်ခဲပါတယ်။ နိုင်ငံသားများရဲ့ ကိုယ်ရေးအချက်အလက်များကိုသာ ထိန်းသိမ်းနိုင်ပြီးတော့မှ လုံခြုံရေးအရ အခြားအစိုးရအဖွဲ့အစည်း များနဲ့ မျှဝေသုံးစွဲနိုင်မှုမပြုနိုင်ပါဘူး။ နိုင်ငံတော်မှ အကောင်အထည်ဖော်ဆောင်ရွက်လျက်ရှိတဲ့ E-Governmental အဆင့်နဲ့ Singd Platform တစ်ခုတည်းဖြစ်ဖို့ ဆောင်ရွက်၍မရတဲ့ အားနည်း ချက်တွေကို တွေ့ရှိရပါတယ်။ အဲဒီလိုဖြစ်တဲ့အတွက် နည်းပညာအသုံးပြုပြီးတော့မှ နိုင်ငံသားစိစစ်ရေး ကတ်ထုတ်ပေးတဲ့စနစ်မှာ နိုင်ငံအတွင်းနေထိုင်သူတစ်ဦးချင်းစီရဲ့ ကိုယ်ရေးအချက်အလက် (Biographic Data) şę nogi jos mpys gjorşavosợi Biometric Data opp og သိမ်းဆည်းပြီးတော့မှ လူတစ်ဦးချင်းစီအတွက် Unit ID Number တစ်ခုစီပေး၍ Database တွင် မှတ်တမ်းတင်ထိန်းသိမ်းထားခြင်းလုပ်ငန်းများကို ပထမအဆင့်အနေနဲ့ ဆောင်ရွက်သွားမှာဖြစ်ပါတယ်။ မှတ်တမ်းတင်ပြီးတဲ့သူများကို နိုင်ငံသားဥပဒေနှင့်အညီ စိစစ်ပြီးတော့မှ နိုင်ငံသားစိစစ်ရေးကတ်များကို Smart Card နဲ့ပြောင်းလဲထုတ်ပေးခြင်းလုပ်ငန်းများကိုလည်း ဒုတိယအဆင့်အနေနဲ့ ဆက်လက် ဆောင်ရွက်သွားမှာဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ကိုယ်စားလှယ်တော်ကြီးများခင်ဗျား။ နိုင်ငံတော်အစိုးရနှင့် လမ်းညွှန်ချက်နှင့်အညီ NEID-National Electronic Identity စနစ်နဲ့ မှတ်ပုံတင်ခြင်းလုပ်ငန်းကို ဆောင်ရွက်နိုင်ဖို့အတွက် တွေ့ကြုံနိုင်တဲ့အခက်အခဲများ ကြာမြင့်တဲ့အချိန် များကို သိရှိနိုင်ဖို့အတွက်ကို စမ်းသပ်ဆောင်ရွက်ခြင်းအနေနဲ့ ပြည်ထောင်စုနယ်မြေ၊ မန္တလေး တိုင်းဒေသကြီးနဲ့ ရခိုင်ပြည်နယ်၊ ရန်ကုန်တိုင်းဒေသကြီးတို့မှာ ၂၀၁၆ ခုနှစ်၊ ဒီဇင်ဘာလ ၈ ရက်နေ့က စတင်ပြီးတော့ ဆောင်ရွက်ခဲ့ပါ တယ်။ အခုအချိန်ထိ၊ မတ်လ ၁၉ ရက်နေ့ထိ စုစုပေါင်း ၄၄၃၄၉ ဦးကို စနစ်တကျမှတ်တမ်းတင် ကောက်ယူပြီးဖြစ်ပါတယ်။ ဒါ့အပြင် မြန်မာနိုင်ငံကူးလက်မှတ်ထုတ်ပေးရေး ရုံးခွဲများဖြစ်တဲ့ မြဝတီ၊ ကော့သောင်း၊ တာချီလိတ်၊ ရန်ကုန်နဲ့ မန္တလေးတို့မှာလည်း နိုင်ငံကူးလက်မှတ် လာရောက်လျှောက်ထားသူနိုင်ငံသားစုစုပေါင်း ၃၆၆၄၄ ဦး၊ ပြည်ပအလုပ်သမားလက်မှတ်ရေးထိုး ပေးရေးရုံးမှာ စုစုပေါင်း ၄၉၆၉၈ ဦးနဲ့ထိုင်းနိုင်ငံသံရုံးမှာ ၂၀၁၄၅၈ ဦး၊ ထိုင်းနိုင်ငံမှာရှိတဲ့ CIA ထုတ်ပေးရေးစခန်းမှာရှိတဲ့ အလုပ်သမားများအတွက်ထုတ်ပေးထားတဲ့ CIA စခန်းများမှာ ၁၁ ခုရှိပါ တယ်။ အဲဒီစခန်းများမှာ စုစုပေါင်း ၁၀၀၅၄၀၆ ဦးကိုလည်းပဲ Biometric Dutd နဲ့ Biogrqphic Data များကို စနစ်တကျကောက်ယူပြီးတော့မှ သိမ်းဆည်းထားပြီးဖြစ်ပါတယ်။ NED စနစ်အကောင် အထည်ဖော်ဆောင်ရွက်နိုင်ဖို့အတွက်ကို မြန်မာနိုင်ငံကွန်ပျူတာအသင်းချုပ်တာဝန်ရှိသူများ၊ ပို့ဆောင် ရေးနှင့် ဆက်သွယ်ရေးဝန်ကြီးဌာနမှ ဝန်ကြီးဦးစီးတဲ့တာဝန်ရှိသူများလည်းပဲ ကျွန်တော်တို့ ညှိနှိုင်း ဆွေးနွေးဖြစ်ပါတယ်။ အလားတူပဲ ၂၀၁၇ ခုနှစ်၊ ဒီဇင်ဘာလ ၁၂ ရက်နေ့မှာကျင်းပပြုလုပ်တဲ့ လုံခြုံ ရေး၊ တည်ငြိမ် အေးချမ်းရေးနဲ့ တရားဥပဒေစိုးမိုးရေးကော်မတီအစည်းအဝေးအမှတ်စဉ်(၁၈/၂၀၁၇)မှာလည်းပဲ ဒီ NEID စီမံကိန်းအကောင်အထည်ဖော်ဆောင်ရွက်နိုင်ဖို့အတွက်ကို ဆွေးနွေးကြပြီးတော့မှ မူအားဖြင့် သဘောတူညီချက်ရရှိပြီးဖြစ်ပါတယ်။ NEID စနစ် စီမံကိန်းအကောင်အထည်ဖော်ဆောင်ရွက်ရာမှာ လုပ်ငန်းများ အဆင်ပြေချောမွေ့ရေးအတွက် NEID စနစ်စီမံကိန်းအကောင်အထည်ဖော်ရေးဗဟို ကော်မတီနာယကကို ဒုတိယသမ္မတပါဝင်တဲ့ကော်မတီနဲ့ အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အားဝန်ကြီးဌာန ပြည်ထောင်စုဝန်ကြီး ဥက္ကဋ္ဌအဖြစ်ပါဝင်တဲ့လုပ်ငန်းကော်မတီများ ဖွဲ့စည်း နိုင်ရေးကိုလည်းပဲ ပြည်ထောင်စုအစိုးရရုံးရဲ့ အကြံပြုချက်များနှင့်အညီ ဆောင်ရွက်လျက်ရှိပါတယ်။ လွှတ်တော်ကိုယ်စားလှယ်ကြီးမေးမြန်းတဲ့မေးခွန်းနှင့်စပ်လျဉ်း၍ မိမိတို့ဝန်ကြီးဌာနအနေနဲ့ NEID စနစ်စီမံကိန်းအကောင်အထည်ဖော်ဆောင်ရွက်နိုင်ရန် လေ့လာဆန်းစစ်ခြင်း၊ စမ်းသပ် ဆောင်ရွက်ခြင်း၊ မူဝါဒရယူခြင်းနှင့် ကော်မတီများဖွဲ့စည်းခြင်းလုပ်ငန်းများကို နိုင်ငံတော်အစိုးရရဲ့ လမ်းညွှန်ချက်နှင့်အညီ ဆောင်ရွက်လျက်ရှိပါတယ်။ နိုင်ငံအတွင်းနေထိုင်သူအားလုံးကို ID နံပါတ် တစ်ခုချင်းစီနဲ့ Dutdbqse တည်ဆောက်ခြင်းကိုလည်းပဲ ဦးစားပေးလုပ်ငန်းအဖြစ် ဆောင်ရွက်လျက်ရှိ ပါကြောင်း ဥက္ကဋ္ဌကြီးမှတစ်ဆင့် လေးစားစွာဖြေကြားအပ်ပါတယ်ခင်ဗျား။</speech>
</Q-A>
<Q-A>
<title>
ရခိုင်ပြည်နယ်အတွင်းရှိ စာရင်းမကောက်ယူနိုင်သေးသော ဘင်္ဂါလီခန့်မှန်းလူဦးရေ(၁၀၉ဝ၀ဝ၀)ဦး စာရင်းကို မည်သို့တွက်ချက်ရယူခဲ့ပြီး မည်မျှတိကျမှန်ကန်မှုရှိပါသနည်း၊ လူဦးရေစာရင်းကို အတိအကျရရှိအောင် မည်ကဲ့သို့ဆက်လက်ဆောင်ရွက်သွားမည်နှင့် နိုင်ငံသားစိစစ်ရေးလုပ်ငန်းများ အောင်မြင်စွာပြီးစီးနိုင်ရန် မည်သို့အရေးယူဆောင်ရွက်သွားမည်တို့ကို သိလိုခြင်းနှင့်စပ်လျဉ်းသည့် မေးခွန်း
</title>
<speech type='speaker'> မြေပုံမဲဆန္ဒနယ်မှ ဦးဖေသန်း မေးမြန်းဖို့ဖြစ်ပါတယ်။</speech>
<speech><mp id='329'>ဦးဖေသန်း(မြေပုံမဲဆန္ဒနယ်)</mp> အားလုံးမင်္ဂလာပါလို့ နှုတ်ခွန်းဆက်သဂါရဝပြုပါတယ်။ ကျွန်တော်ကတော့ မြေပုံမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးဖေသန်း ဖြစ်ပါတယ်။ လေးစားရပါသော ဥက္ကဋ္ဌကြီးခင်ဗျား။ ၂၀၁၄ ခုနှစ်၊ ပြည်လုံးကျွတ်ဆန္ဒခံယူပွဲကောက်ခံတဲ့အခါမှာ၊ သန်းခေါင်စာရင်းကောက်ခံတဲ့အခါမှာ သန်းခေါင်စာရင်းမကောက်ယူနိုင်လို့ ခန့်မှန်းဖော်ပြရတဲ့ လူဦးရေဟာ ၁.၂ သန်းခန့်ရှိကြောင်း သိရပါတယ်။ မြန်မာနိုင်ငံလူဦးရေရဲ့ ၂.၃ ရာခိုင်နှုန်းဖြစ်ပါတယ်။ ကချင်ပြည်နယ်ရှိကျေးရွာပေါင်း ၉၇ ရွာမှာ KIO က စာရင်းကောက်ယူမှုခွင့်မပြု တာကြောင့် ခန့်မှန်း တွက်ချက်ရယူခဲ့တဲ့ဦးရေဟာ ၄၆၆၀၀ ဦးရှိပါတယ်။ ကရင်ပြည်နယ်မှာတော့ KNU က ပြုစုပေးပို့တဲ့ စာရင်းကောက်ခံမရတဲ့လူဦးရေစာရင်း ၆၉၇၅၃ ဦးရှိတယ်လို့ ဖော်ပြထားတာ တွေ့ရှိရပါတယ်။ ရခိုင် ပြည်နယ်မှာတော့ ဘင်္ဂါလီအချို့ဟာ နိုင်ငံတော်က အသိအမှတ်မပြုတဲ့ လူမျိုးအမည်ကို ဖြေဆိုခွင့် မရတာကြောင့် အကောက်မခံတဲ့အတွက် ဒေသလူထုအကြား တင်းမာမှုကြောင့် အကြမ်းဖက်မှုများ ရှောင်လွှဲတဲ့အနေနဲ့ ခန့်မှန်းတွက်ချက်ကောက်ယူခဲ့ရတယ်လို့ သန်းခေါင်စာရင်းအစီရင်ခံစာမှာ ဖော်ပြ ထားပါတယ်။ စာရင်းကောက်မခံတဲ့ဦးရေဟာ ၁၀၉၀၀၀၀ ရှိပြီးတော့ ရခိုင်ပြည်နယ်လူဦးရေရဲ့ ၃၁ ရာခိုင်နှုန်းရှိကြောင်း သိရပါတယ်။ စာရင်းကောက်ခံတဲ့ ဘင်္ဂါလီဦးရေကိုတော့ ဖော်ပြမပါရှိပါဘူး။ ဥက္ကဋ္ဌကြီးခင်ဗျား။ ဒီနေရာမှာ ပြောလိုတာက ၂၀၁၄ ခုနှစ် ဧပြီလ သန်းခေါင်စာရင်းကောက်တဲ့ အချိန်မှာ ARSA အဖွဲ့ဆိုတာ အသံတောင်မကြားမိသေးပါဘူး။ ကရင်ပြည်နယ်၊ ကချင်ပြည်နယ်တွေမှာ လက်နက်ကိုင်ပဋိပက္ခရှိနေတဲ့နေရာဖြစ်လို့ အခြေအနေကို နားလည်နိုင်ပေမဲ့ ရခိုင်ပြည်နယ်မှာ လူတချို့က စာရင်းကောက်မခံလို့ စာရင်းမှန်မဖော်ပြနိုင်ဘူးဆိုတာ အလွန်ရှက်ဖို့ကောင်းပါတယ်။ ဒါက ဘာကိုပြသလဲဆိုရင် ဘင်္ဂါလီတွေဟာ အဲဒီအချိန်ကစပြီးတော့ အစိုးရကို အာခံပြီး နိုင်ငံတော်ရဲ့ စီမံကိန်းတွေကို ဖျက်ဆီးနိုင်ခဲ့တယ်။ ဒေသတွင်းအုပ်ချုပ်ရေးယန္တရားမလည်ပတ်လို့ပဲ ဥပဒေစိုးမိုးမှု မရှိတဲ့ ဒေသအဖြစ်သို့ ကျရောက်နေပြီဆိုတာကို ညွှန်ပြနေတာ ဖြစ်ပါတယ်။ လေးစားရပါတဲ့ဥက္ကဋ္ဌကြီးခင်ဗျား။ ဒီလို အလျော့ပေးလိုက်လျောမှုတွေကြောင့် သန်းခေါင်စာရင်း ကောက်တဲ့နေရာမှာ တစ်အိမ်ဝင်တစ်အိမ်ထွက်၊ အိမ်တိုင်းစေ့တိတိကျကျမကောက်ယူနိုင်တော့ဘဲ ကျေးရွာအဆောက်အဦ၊ မြေပုံတွေပေါ်မှာ ခန့်မှန်းတွက်ချက်ရတာဖြစ်ပါတယ်။ ဒါကြောင့် အစိုးရ အနေနဲ့ နောက်ပိုင်းမှာ ကျေးရွာများအတွင်း လူစိမ်းများ ဝင်ထွက်သွားလာနေထိုင်ခြင်း၊ အကြမ်းဖက် သမားများ လိုဏ်ခေါင်းများတူးပြီးတော့ အကြမ်းဖက်သင်တန်းများပေးခြင်းစတဲ့ အားလုံးကိုမျက်ခြေ ပြတ်သွားရာကစပြီးတော့ ၂၀၁၆ ခုနှစ်၊ ၂၀၁၇ ခုနှစ်များမှာ အကြမ်းဖက်မှုတွေ ဖြစ်လာရဖို့အတွက် အခွင့်အရေးပေးလိုက်သလို ဖြစ်သွားပါတယ်။ ဒါကြောင့် ဒေသအတွင်းမှာ ရေရှည်တည်တံ့တည်ငြိမ် အေးချမ်းနိုင်ဖို့အတွက်ဆိုရင် ပထမဦးဆုံးအနေနဲ့ လုပ်ဆောင်ရမှာက လူဦးရေစာရင်းကို တိတိကျကျ အသေးစိတ်မှတ်တမ်းတင်ဖို့လိုပါတယ်။ သို့ဖြစ်ပါ၍ ဘင်္ဂါလီများအား သန်းခေါင်စာရင်းကောက်ယူ ရေးလုပ်ငန်း၊ နိုင်ငံသားစိစစ်ရေးလုပ်ငန်းများကို အောင်မြင်စွာဆောင်ရွက်နိုင်ရန် ရည်မှန်းလျက် အောက်ပါမေးခွန်းများကို ဥက္ကဋ္ဌကြီးမှတစ်ဆင့် လေးစားစွာတင်ပြမေးမြန်းအပ်ပါတယ်ခင်ဗျား။ မေးခွန်း(၁) ရခိုင်ပြည်နယ်အတွင်းရှိ စာရင်းမကောက်ယူနိုင်သေးသော ဘင်္ဂါလီခန့်မှန်းဦးရေ ၁၀၉၀၀၀၀ စာရင်းကို မည်သို့တွက်ချက်ရယူခဲ့ပြီး မည်မျှတိကျမှန်ကန်မှုရှိပါသနည်း။ ဒီမေးခွန်းကို မေးရတဲ့အကြောင်းရင်းကတော့ သန်းခေါင်စာရင်းအစီရင်ခံစာမှာ စာရင်းကောက်ကွက်မြေပုံနဲ့ အဆောက်အဦစာရင်းပါအချက်အလက်များကို မှီငြမ်းပြီးတော့ လူဦးရေစာရင်းကို ခန့်မှန်းနိုင်ခဲ့တယ် လို့ ဖော်ပြထားပါတယ်။ ရခိုင်ရွာနှင့် ဘင်္ဂါလီရွာတွေဟာ အိမ်ခြေအရေအတွက်တူရင်တောင်မှ ဘင်္ဂါလီ ရွာက လူဦးရေ သုံးဆ၊ လေးဆလောက် ပိုပြီးများတာကြောင့် ဒီလိုစာရင်းကောက်ကွက်မြေပုံနှင့် အိမ်ခြေစာရင်းအရ ခန့်မှန်းတွက်ချက်ခြင်းဟာ ကွဲလွဲမှုရှိနိုင်တယ်လို့ ယူဆလို့ဖြစ်ပါတယ်။ မေးခွန်း(၂) ဘင်္ဂါလီများအနေနဲ့ သူတို့လိုလားသော အမည်ကို ဖြေဆိုခွင့်မရ၍ ဆက်လက်စာရင်းအကောက်မခံဘဲ ငြင်းဆန်နေမည်ဆိုပါက လူဦးရေစာရင်းအတိအကျရနိုင်အောင် မည်သို့ဆက်လက်လုပ်ဆောင် သွားမည်ဆိုတာကို သိလိုပါတယ်။ မေးခွန်း(၃) ဤသို့စာရင်းအတိအကျမကောက်ခံခြင်းသည် နိုင်ငံသားစိစစ်ရေးလုပ်ငန်းနှင့် တိုက်ရိုက်ဆက်သွယ်ပတ်သက်နေမည်ဖြစ်ရာ နိုင်ငံသားစိစစ်ရေး လုပ်ငန်းများအောင်မြင်စွာပြီးစီးနိုင်အောင် မည်သို့အရေးယူဆောင်ရွက်သွားမည်ကို သိလိုပါတယ်။ ဒီမေးခွန်းကို မေးရတာကတော့ အခုဘင်္ဂလားဒေ့ရှ်ကိုရောက်နေတဲ့ ဘင်္ဂါလီတွေကို မိမိတို့ဘက်က လက်ခံဖို့ အဆင်သင့်ဖြစ်နေပါပြီလို့ ပြောထားပါတယ်။ ဒါပေမဲ့ ဘင်္ဂါလီတွေကတော့ ဘင်္ဂါလီနဲ့ ဘင်္ဂါလီလော်ဘီအဖွဲ့တွေကတော့ သူတို့ကြိုက်တဲ့နာမည်ကိုပေးရမယ်၊ နိုင်ငံသားအဖြစ်သတ်မှတ် ရမယ်ဆိုတဲ့အချက်တွေအပါအဝင် တောင်းဆိုချက်များစွာကို ရရှိမှပြန်လာနိုင်မယ်လို့ တင်းခံနေကြပါ တယ်။ ဒီအချိန်မှာ အစိုးရအနေနဲ့ ဘင်္ဂါလီအလိုကျ လျှော့ဈေးနဲ့ Discount ချပြီးတော့ လက်ခံလိုက် မလားဆိုပြီးတော့ စိုးရိမ်တဲ့အတွက် ဒီမေးခွန်းကို မေးမြန်းရခြင်း ဖြစ်ပါတယ်။ ဒီမေးခွန်းကို အချိန် တစ်နှစ်ခွဲယူပြီးတော့ ဖြေကြားခဲ့တာမို့လို့ တိကျတဲ့အဖြေကို ပေးနိုင်လိမ့်မည်လို့ ယူဆပါတယ်။ ဖြေဆို ပေးတဲ့ ပြည်ထောင်စုဝန်ကြီးကိုလည်း အများကြီးကျေးဇူးတင်ပါတယ်။</speech>
<speech type='speaker'>
အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အားဝန်ကြီးဌာနက ဖြေကြားရန် ဖြစ်ပါတယ်။
</speech>
<speech><agency id='25'>ဦးသိန်းဆွေ(ပြည်ထောင်စုဝန်ကြီး၊ အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အား ဝန်ကြီးဌာန)</agency>လေးစားအပ်ပါတဲ့ ပြည်သူ့လွှတ်တော်ဥက္ကဋ္ဌကြီးခင်ဗျား။ ရခိုင်ပြည်နယ်၊ မြေပုံ မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးဖေသန်းရဲ့မေးခွန်းကိုလည်းပဲ ကျွန်တော် ဆက်လက် ဖြေကြားသွားမှာ ဖြစ်ပါတယ်။ ပထမမေးခွန်းနဲ့ပတ်သက်ပြီးတော့မှ ၂၀၁၄ ခုနှစ်၊ လူဦးရေနှင့် အိမ် အကြောင်းအရာသန်းခေါင်စာရင်းမှာ ရခိုင်ပြည်နယ်အတွင်းမှာ စာရင်းမကောက်နိုင်တဲ့လူဦးရေဟာ ၁၀၉၀၀၀၀ ခန့်ရှိကြောင်းခန့်မှန်းတွက်ချက်ထားပါတယ်။ သန်းခေါင်စာရင်းလုပ်ငန်းကို ၂၀၁၂ ခုနှစ် မှစတင်၍ စီမံချက်ရေးဆွဲပြီးတော့မှ အကောင်အထည်ဖော်ဆောင်ရွက်ခဲ့တာ ဖြစ်ပါတယ်။ အဲဒီလို ကြိုတင်အကောင်အထည်ဖော်ဆောင်ရွက်တဲ့နေရာမှာ ကြိုတင်ပြင်ဆင်ခြင်း၊ စာရင်းကောက်ယူခြင်း၊ စာရင်းပြုစုခြင်းနဲ့ စာရင်းထုတ်ပြန်ခြင်းဟူတဲ့ အဆင့်လေးဆင့်အကောင်အထည်ဖော် ဆောင်ရွက်ခဲ့ပါ တယ်။ သန်းခေါင်စာရင်းများကောက်ယူရာမှာ လူဦးရေကျန်ခြင်း၊ ထပ်ခြင်းမရှိစေဖို့အတွက်ကို တိကျ မှန်ကန်မှုရှိစေရန် မြေပုံရေးဆွဲခြင်း၊ အဆောက်အဦစာရင်းတင်ခြင်းတို့ကို ကြိုတင်ပြင်ဆင်ခြင်း လုပ်ငန်းစဉ်တစ်ရပ်အနေနဲ့ ၂၀၁၂ ခုနှစ် ဇွန်လအတွင်းမှ စာရင်းမကောက်ခင်အချိန်အထိ ဆောင်ရွက် ခဲ့ပါတယ်။ အဲဒီအချိန်အထိ အဆိုပါ ပုဂ္ဂိုလ်များအနေနဲ့ အသာတကြည်စာရင်းများကောက်ခံတဲ့ အတွက် မြေပုံရေးဆွဲခြင်းလုပ်ငန်းမှ ရခိုင်ပြည်နယ်အတွင်းမှာရှိတဲ့ လူဦးရေစုစုပေါင်း ကျား၊ မနှင့် အိမ်ထောင်စုအရေအတွက်ကို ရရှိခဲ့ပါတယ်။ ဒါ့အပြင် ယခင် န.က.စ လက်ထက်ကစပြီးတော့မှ နှစ်စဉ် သုံးမျိုးစာရင်းကောက်ယူခြင်းကိုလည်းပဲ ရခိုင်ပြည်နယ်အတွင်းမှာ ဆောင်ရွက်ခဲ့ပါတယ်။ သုံးမျိုးစာရင်း ကောက်ယူခြင်းဆိုတာကတော့ မြေပုံရေးဆွဲခြင်း၊ မှတ်တမ်းတင်ခြင်းနှင့် လူဦးရေစာရင်းစစ်ဆေးခြင်း တို့ပဲ ဖြစ်ပါတယ်။ အဲဒီမှာရှိတဲ့ အိမ်ထောင်စုရဲ့ တစ်ဦးချင်းစီအလိုက် တစ်ခုခြင်းမှာရှိတဲ့ တာဝန်နှင့် ပုဂ္ဂိုလ်များအားလုံးကို ဓာတ်ပုံနှင့်တကွ မှတ်တမ်းတင်ထားရှိတာဖြစ်ပါတယ်။ ၂၀၁၄ ခုနှစ်၊ သန်းခေါင် စာရင်းကောက်ယူခြင်းလုပ်ငန်းဆောင်ရွက်ရာမှာ နိုင်ငံတော်မှ အသိအမှတ်မပြု တဲ့လူမျိုးအမည်ကို ဖြေဆိုခွင့်မရရှိတဲ့အတွက် စာရင်းအကောက်မခံတဲ့ဒေသများမှ လူဦးရေကိုခန့်မှန်းရာမှာ မြေပုံရေးဆွဲ ခြင်းလုပ်ငန်းမှရရှိတဲ့ လူဦးရေကိုအခြေခံ၍ ခန့်မှန်းခဲ့ခြင်းဖြစ်ပါတယ်။ ဒါဟာလည်းပဲ အပြည်ပြည် ဆိုင်ရာနိုင်ငံများမှာ ဒီအတိုင်းပဲဆောင်ရွက်တဲ့ အလေ့အထပဲဖြစ်ပါတယ်။ နိုင်ငံတစ်နိုင်ငံလုံးအတိုင်း အတာအနေဖြင့် မြေပုံရေးဆွဲခြင်းလုပ်ငန်းမှရရှိတဲ့ လူဦးရေနှင့် သန်းခေါင်စာရင်းကိုကောက်ယူပြီး တော့ ရရှိလာတဲ့လူဦးရေနှင့် နှိုင်းယှဉ်တဲ့အခါမှာ လူဦးရေ ၄ ရာခိုင်နှုန်းတိုးလာကြောင်း ကျွန်တော်တို့ စိစစ်တွေ့ရှိရပါတယ်။ အဲဒီလိုဖြစ်တဲ့အတွက် ရခိုင်ပြည်နယ်မှာ စာရင်းမကောက်ယူနိုင်တဲ့ဒေသများ အတွက် မြေပုံရေးဆွဲခြင်းလုပ်ငန်းမှ ရရှိခဲ့တဲ့လူဦးရေကို ၄ ရာခိုင်နှုန်းတိုးမြှင့်ပြီးတော့မှ ခန့်မှန်းခဲ့ခြင်း ဖြစ်ကြောင်း ဖြေကြားလိုပါတယ်။ စာရင်းမကောက်ခံသူများအတွက် လူဦးရေစာရင်းအတိအကျရရှိနိုင်ဖို့အတွက်ကို အဲဒီဒေသမှာ ရှိတဲ့ မိမိတို့ဝန်ကြီးဌာနအနေနဲ့ နှစ်စဉ်ပြုလုပ်နေတဲ့ မြေပုံရေးဆွဲခြင်း၊ အဆောက်အဦစာရင်းပြုစု တင်သွင်းခြင်း၊ အိမ်ထောင်စုလူဦးရေစာရင်းစစ်ဆေးခြင်းများကိုလည်းပဲ နှစ်စဉ်ဆောင်ရွက်နေပါ တယ်။ လူဦးရေစာရင်းကိုလည်းပဲ အနီးစပ်ဆုံးတိကျစွာရရှိအောင် ဆောင်ရွက်လျက်ရှိကြောင်း ဖြေကြားလိုပါတယ်။ မိမိတို့ဝန်ကြီးဌာနအနေနဲ့ ရခိုင်ပြည်နယ်အတွင်းမှာရှိတဲ့ အိမ်ထောင်စုလူဦးရေ စာရင်းအား ယခင်ကပင် စာရင်းမကောက်ခံသည့်လူမျိုးများအတွက် အိမ်ထောင်စုအလိုက် အမည် စာရင်းနှင့်တကွ သက်ဆိုင်ရာမြို့နယ်ဦးစီးရုံးများတွင် စာရင်းများအသေးစိတ်ပြုစုထားရှိပြီး ဖြစ်ပါ တယ်။ အဆိုပါအိမ်ထောင်စုလူဦးရေစာရင်းများကို အခြေခံပြီးတော့မှ နှစ်စဉ်အိမ်ထောင်စုလူဦးရေ စာရင်းစစ်ဆေးခြင်းလုပ်ငန်းကိုလည်းပဲ ဆောင်ရွက်ခဲ့ပါတယ်။ မောင်တောမြို့နယ်၊ ဘူးသီးတောင် မြို့နယ်နှင့် ရသေ့တောင်မြို့နယ်များမှာရှိတဲ့ အမှတ်(၁)နယ်ခြားစောင့်ရဲကွပ်ကဲမှုအဖွဲ့အောက်မှာရှိတဲ့ နယ်မြေဒေသများမှာလည်းပဲ နေထိုင်သူများရဲ့ အိမ်ထောင်စုနဲ့ လူဦးရေစာရင်းစစ်ဆေးခြင်းလုပ်ငန်းကို နှစ်စဉ်ဆောင်ရွက်နိုင်ခဲ့ပါတယ်။ ၂၀၁၆ ခုနှစ်အတွက်လည်းပဲ အိမ်ထောင်စုလူဦးရေစာရင်းစစ်ဆေး ခြင်းလုပ်ငန်းများကိုလည်းပဲ ဆောင်ရွက်ခဲ့ပြီးဖြစ်ပါတယ်။ လူဦးရေစာရင်းအတိအကျရရှိအောင် ကောက်ခံနိုင်ရေးအတွက် ဖြစ်နိုင်တဲ့နည်းလမ်းများကို အသုံးပြု၍ ဆက်လက်ပြီးတော့မှ ဆောင်ရွက် သွားမှာဖြစ်ပါတယ်။ ကျန်ရှိတဲ့ဒေသများမှာရှိတဲ့ မိမိတို့ဦးစီးရုံးမှာရှိတဲ့ လူဦးရေဦးစီးစာရင်းကို အခြေပြု ပြီးတော့မှ နိုင်ငံသားစိစစ်ခံရမည့်သူရဲ့ သက်သေခံကတ်ပြားထုတ်ပေးခြင်းနှင့် အိမ်ထောင်စုလူဦးရေ စစ်ဆေးခြင်းများကိုလည်းပဲ ၁၉၈၂ ခုနှစ်၊ မြန်မာနိုင်ငံသားဥပဒေနှင့်အညီ နိုင်ငံသားစိစစ်ရေးလုပ်ငန်း များကိုလည်းပဲ ဆက်လက်ဆောင်ရွက်လျက်ရှိကြောင်း ဖြေကြားလိုပါတယ်။ လေးစားအပ်ပါတဲ့ ပြည်သူ့လွှတ်တော်ဥက္ကဌကြီးနှင့် လွှတ်တော်ကိုယ်စားလှယ်ကြီးများခင်ဗျား။ နိုင်ငံသားစိစစ်ရေးလုပ်ငန်းများ အောင်မြင်စွာပြီးစီးနိုင်ရန်အတွက် ဆောင်ရွက်ချက်အနေနဲ့ကတော့ မိမိတို့ဝန်ကြီးဌာနဟာ ရခိုင်ပြည်နယ်တည်ငြိမ်အေးချမ်းရေးနှင့် ဖွံ့ဖြိုးတိုးတက်မှုအကောင်အထည်ဖော် ရေးဗဟိုကော်မတီမှာ ဝန်ကြီးဟာ ဗဟိုကောင်မတီအဖွဲ့ဝင်အဖြစ် ပါဝင်ပါတယ်။ လူဝင်မှုကြီးကြပ်ရေး နှင့် နိုင်ငံသားစိစစ်ရေးလုပ်ငန်းကော်မတီဥက္ကဋ္ဌအဖြစ်လည်း ပါဝင်ပြီးတော့မှ အဲဒီဗဟိုကော်မတီရဲ့ လမ်းညွှန်ချက်နှင့်အညီ တိကျစွာဆောင်ရွက်လျက်ရှိပါတယ်။ ရခိုင်ပြည်နယ်အတွင်းမှာရှိတဲ့ လူဝင်မှု ကြီးကြပ်ရေးနှင့် နိုင်ငံသားစိစစ်ရေးလုပ်ငန်းများနှင့် နိုင်ငံသားစိစစ်ခံရမယ့်လူများရဲ့ သက်သေခံ(NV Card) ကတ်ထုတ်ပေးရေးလုပ်ငန်းများကိုလည်းပဲ အချိန်အဟုန်မြှင့်တင်ပြီးတော့မှ ဆောင်ရွက်လျက် ရှိပါတယ်။ လိုအပ်တဲ့အစည်းအဝေးများ၊ ကွင်းဆင်းစစ်ဆေးမှုများနှင့် လုပ်ဆောင်မှုများကိုလည်းပဲ အရှိန်အဟုန်နဲ့ ဆောင်ရွက်လျက်ရှိပါတယ်။ ဥက္ကဌကြီးခင်ဗျား။ လူဝင်မှုကြီးကြပ်ရေးနှင့် နိုင်ငံသားစိစစ်ရေးလုပ်ငန်းကော်မတီအနေနဲ့ ရခိုင် ပြည်နယ်တည်ငြိမ်အေးချမ်းမှုနှင့် ဖွံ့ဖြိုးတိုးတက်မှုအကောင်အထည်ဖော်ရေးဗဟိုကော်မတီရဲ့ လမ်းညွှန်ချက်ကိုခံယူပြီးတော့မှ ၁၉၈၂ ခုနှစ်၊ မြန်မာနိုင်ငံသားဥပဒေနှင့်အညီ နိုင်ငံသားစိစစ်ရေး လုပ်ငန်းစဉ်နှင့် နိုင်ငံသားစိစစ်ရေးလုပ်ငန်းများကို စဉ်ဆက်မပြတ် ဆောင်ရွက်လျက်ရှိပါတယ်။ အဲဒီ လုပ်ငန်းများ အောင်မြင်စွာဆောင်ရွက်နိုင်ဖို့အတွက်ကို စီမံခန့်ခွဲရေးနည်းလမ်း၊ အုပ်ချုပ်ရေး နည်းလမ်းနဲ့ အမျိုးသားအကျိုးစီးပွားကို အမြင့်မားဆုံးဖော်ဆောင်နိုင်မည့်နည်းလမ်းတို့ဖြင့် တည်ဆဲ ဥပဒေများနှင့်အညီ ဆက်လက်ဆောင်ရွက်လျက်ရှိပါကြောင်း ဥက္ကဌကြီးမှတစ်ဆင့် လေးစားစွာ ဖြေကြားအပ်ပါတယ်ခင်ဗျား။ </speech>
<speech><mp id='329'>ဦးဖေသန်း(မြေပုံမဲဆန္ဒနယ်)</mp> ကျေးဇူးတင်ပါတယ်။ ဒါပေမဲ့ ကျွန်တော့်မေးခွန်းတွေမှာ မေးခွန်း(၁)ကတော့ အဖြေကိုနည်းနည်း ဝန်ကြီးဖြေတဲ့အပေါ်မှာ နည်းနည်းသဘောပေါက်ပါတယ်။ မေးခွန်း(၂)ကတော့ ဘင်္ဂါလီများအနေဖြင့် သူတို့လိုလားသောအမည်ကို ဖြေဆိုခွင့်မရ၍ ဆက်လက် စာရင်းကောက်ခံခြင်းကို ငြင်းဆန်နေမည်ဆိုပါက လူဦးရေစာရင်းကို အတိအကျရရှိအောင် မည်သို့ ဆောင်ရွက်သွားမည်ကို သိလိုပါသည်ဆိုတဲ့မေးခွန်းမှာကျတော့ သူတို့အဲဒီလိုငြင်းဆန်နေမယ်ဆိုရင်၊ အခုလည်းငြင်းဆန်ပါတယ်။ ဘင်္ဂါလီဆိုရင် အကောက်မခံဘူး။ ရိုဟင်ဂျာဆိုမှ အကောက်ခံတယ်။ အဲဒီလို ဆက်လက်ငြင်းဆန်မယ်ဆိုရင် ဘယ်လိုကောက်မလဲ။ အတိအကျရအောင် ဘယ်လိုလုပ်မလဲ ဆိုတာကို ကျွန်တော်မေးခြင်းဖြစ်ပါတယ်။ အဲဒီမေးခွန်းကိုလည်း ပြန်လည်ပြီးတော့ရှင်းလင်းအောင်၊ ဒီထက်ရှင်းလင်းအောင် ဖြေပေးစေချင်ပါတယ်။ မေးခွန်း(၃)ကတော့ အဲဒီလိုစာရင်းမကောက်ခံခြင်း သည် နိုင်ငံသားစိစစ်ရေးနဲ့ တိုက်ရိုက်ပတ်သက်နေတဲ့အတွက် နိုင်ငံသားစိစစ်ရေးလုပ်ငန်းများ အောင်မြင်စွာပြီးစီးနိုင်ဖို့အတွက် မည်သို့အရေးယူဆောင်ရွက်သွားမည်။ အခုသူတို့ တောင်းဆိုနေ တယ်။ လာကတည်းက နိုင်ငံသားပေးရမယ်။ ဘင်္ဂါလီနဲ့ကောက်ရင် လက်မခံဘူး။ လူမျိုးအမည်ကို မဖော်ပြဘဲနဲ့ ဘယ်လိုလုပ်နိုင်ငံသားကတ်တွေထုတ်ပေးမလဲ။ ဘယ်လိုနိုင်ငံသားစိစစ်မလဲ။ လူဦးရေ စာရင်းဘယ်လိုရမလဲဆိုတဲ့အချက်တွေအပေါ်မှာ ဘယ်လိုလုပ်မယ်ဆိုတာ သိချင်တယ်။ ဘာဖြစ်လို့လဲ ဆိုတော့ ကျွန်တော်တို့နိုင်ငံမှာ ဟိုဘက်မှာ ၁၀၉၀၀၀၀ ပြေးသွားပြီ။ စာရင်းကောက်ခံရတာ ၇၂၀၀၀၀။ ပြီးတော့ အရင်ရောက်နေတာနဲ့စာရင်းပေါင်းလိုက်ရင် ၁၀၀၀၀၀၀ လောက်ရှိတယ်။ အိန္ဒိယမှာလည်း ၄၀၀၀၀ လောက်ရှိတယ်လို့ ပြောတယ်။ နောက် ပြည်မနဲ့ ရခိုင်ပြည်နယ်ထဲမှာလည်း ဘယ်လောက်ရှိဦး မယ်မသိဘူး။ နိုင်ငံတကာပျံ့နှံ့နေတာတွေ အကုန်လုံးထွက်သမျှ အကုန်လုံးရိုဟင်ဂျာတွေဖြစ်။ အဲဒီတော့ ကျွန်တော်တို့က ဘာမှအထောက်အထားလက်ဆုပ်လက်ကိုင်မရှိဘဲနဲ့ ဒီလူတွေကို ဘယ်လိုစစ်မလဲ။ ဒီလူတွေကို အကုန်လုံးပေးလိုက်ရတော့မလား။ သူတို့လိုချင်တဲ့နာမည် ပေးလိုက်ရတော့မလားဆိုတာ အဲဒါကို တိတိကျကျဖြေပေးဖို့လိုတယ်။ အဲဒီတော့ ကျွန်တော်ပြန်မေးမယ်။ နိုင်ငံသားစိစစ်ရေးလုပ်တဲ့ အခါမှာ ဘင်္ဂါလီလို့မခံဘူးဆိုရင် ဘယ်နာမည်နဲ့စာရင်းသွင်းမလဲ။ ဘယ်လိုကောက်မလဲ။ အဲဒါလေး ကိုတော့ တိတိကျကျဖြေပေးစေချင်ပါတယ်ခင်ဗျား။ ကျေးဇူးတင်ပါတယ်။</speech>
<speech type='speaker'> ဝန်ကြီးဌာနက ဖြေကြားနိုင်က ဖြေကြားပေးပါ။</speech>
<speech><agency id='25'>ဦးသိန်းဆွေ(ပြည်ထောင်စုဝန်ကြီး၊ အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အား ဝန်ကြီးဌာန)</agency>လေးစားအပ်ပါတဲ့ ပြည်သူ့လွှတ်တော်ဥက္ကဋ္ဌကြီးခင်ဗျား။ မူလဖြေစဉ်ကတည်းကပင် လွှတ်တော်ကိုယ်စားလှယ်ကြီးမေးမြန်းတဲ့အချက်တွေ ပါဝင်ပြီးဖြစ်ပါတယ်။ အဲဒီဒေသမှာရှိတဲ့ စာရင်း အကောက်မခံတဲ့ပုဂ္ဂိုလ်များနှင့်ပတ်သက်ပြီးတော့မှ န.က.စ လက်ထက်ကတည်းကပင် နှစ်စဉ်သုံးမျိုး စာရင်းကောက်ခံခဲ့ပါတယ်လို့ ကျွန်တော်တင်ပြခဲ့ပါတယ်။ သူတို့တွေရဲ့ အိမ်ဆောက်ထားမှုအနေ အထား မြေပုံဆွဲပါတယ်။ သူတို့တွေ အိမ်ထောင်စုတစ်ခုတည်းမှာပါတဲ့လူဦးရေစာရင်းတွေ မှတ်ပုံတင် ပါတယ်။ ဓာတ်ပုံရိုက်ပြီးတော့မှ မှတ်တမ်းတင်ပါတယ်။ မြေပုံရေးဆွဲပါတယ်။ မှတ်တမ်းတင်ပါတယ်။ လူဦးရေစာရင်းစစ်ပါတယ်။ ယခင်ကတော့ ဆွဲ/တင်/စစ်လို့ ခေါ်ပါတယ်။ အခုတော့ သုံးမျိုးစာရင်း ကောက်ယူတယ်လို့ခေါ်တဲ့အတွက် နှစ်စဉ်၊ နှစ်စဉ် အဲဒီလူဦးရေရဲ့ စာရင်းအတိအကျကို ကျွန်တော်တို့ လက်ထဲမှာရှိပါတယ်လို့ ကျွန်တော်နှစ်ကြိမ်ပြောခဲ့ပါတယ်။ ၂၀၁၂ ခုနှစ်အထိ အဲဒီစာရင်းကို တိကျစွာ ကောက်နိုင်ခဲ့တယ်။ ၂၀၁၄ ခုနှစ်၊ သန်းခေါင်စာရင်းကောက်တဲ့အချိန်မတိုင်ခင် ကြို တင်လုပ်ငန်းတွေ လုပ်ရတဲ့အတွက် အတိအကျကောက်နိုင်ခဲ့တယ်။ သို့ရာတွင် ၂၀၁၄ ခုနှစ် ကောက်ခံမည့်အချိန်မှာ အကောက်မခံတဲ့ပြဿနာ ဖြစ်ခဲ့တဲ့အတွက် အဲဒီကာလမှာတော့ သန်းခေါင်စာရင်းမှာ ထည့်ယူ ကောက်ခံခြင်းမရှိပါဘူး။ သို့သော် ၂၀၁၂ ခုနှစ်က ကောက်တဲ့စာရင်းအပေါ်အခြေခံပြီးတော့မှ တစ်နိုင်ငံလုံးတိုးတက်တဲ့ ၄ ရာခိုင်နှုန်းကို ပေါင်းစပ်ပြီးတော့မှ ကျွန်တော်တို့ခန့်မှန်းခြင်းဖြစ်ပါတယ်။ အလားတူပဲ အခုအဲဒီဒေသမှာ တာဝန်ထမ်းဆောင်နေတဲ့ နယ်ခြားစောင့်ကွပ်ကဲမှုအောက်မှာရှိတဲ့ နယ်မြေများမှာ ကျွန်တော်တို့ဝန်ထမ်းများနှင့်ပေါင်းစပ်ပြီးတော့မှ ၂၀၁၆ ခုနှစ်မှာလည်းပဲ အလားတူ သုံးမျိုးစာရင်းကောက်ခံခြင်းကို တိကျစွာဆောင်ရွက်နိုင်ခဲ့ပါတယ်။ အခု ဘင်္ဂလားဒေ့ရှ်နိုင်ငံက လူ ၈၀၀၀ စာရင်းပေးပို့တဲ့အခါမှာလည်းပဲ အဲဒီလူတွေရဲ့ ဓာတ်ပုံတွေပေးပို့တဲ့အခါမှာ ကျွန်တော်တို့မှာ ရှိတဲ့ စာရင်းမှာရှိနေတဲ့ဓာတ်ပုံများနှင့် တိုက်ဆိုင်ပြီးတော့မှ ဓာတ်ပုံထဲမှာ မှန်ကန်တဲ့လူတွေမှ လက်ခံ တာဖြစ်ပါတယ်။ အတိအကျ အဲဒီဒေသမှာရှိတဲ့ လူဦးရေစာရင်းရော၊ ဓာတ်ပုံစာရင်းပါ ကျွန်တော်တို့ ရုံးချုပ်မှာရော၊ ပြည်နယ်မှာရော၊ ဒေသမှာ ရှိနေပါတယ်။ ဒါကြောင့်မို့လို့ ဒီလူတွေကို ပြန်လည် လက်ခံတဲ့အခါမှာ၊ စိစစ်တဲ့အခါမှာ ကွဲလွဲနိုင်မှုမရှိပါဘူး။ သို့ရာတွင် မွေးဖွားတဲ့လူရှိနိုင်ပါတယ်။ ယခင် တုန်းက ကြွင်းကျန်ခဲ့တဲ့လူတွေရှိနိုင်ပါတယ်။ ဒါလေးကိုတော့ ကျွန်တော်တို့က စိစစ်ပြီးတော့မှ ကျွန်တော်တို့ နိုင်ငံတော်ရဲ့ အမျိုးသားအကျိုးစီးပွားအတွက်ကို အလေးထားပြီးတော့မှ ဆောင်ရွက်နေပါတယ်လို့ ကျွန်တော်ဖြေကြားလိုပါတယ်။ နောက်ဆုံးတစ်ချက်တော့ ကျွန်တော်တို့ဆက်လက်အရေးယူဆောင်ရွက် မယ့်ကိစ္စလည်းပဲ ကျွန်တော်ဖြေကြားခဲ့ပါတယ်။ အဲဒါကတော့ တည်ဆဲဥပဒေများနှင့်အညီ ကျွန်တော် တို့ ဆောင်ရွက်ပါမယ်။ ရခိုင်ပြည်နယ်တည်ငြိမ်အေးချမ်းမှုနှင့် ဖွံ့ဖြိုးတိုးတက်ရေးအကောင်အထည် ဖော်ရေးဗဟိုကော်မတီလမ်းညွှန်ချက်နှင့်အညီဆောင်ရွက်ပါမယ်။ ၁၉၈၂ ခုနှစ်၊ မြန်မာနိုင်ငံသား ဥပဒေနှင့်အညီစိစစ်ပါမယ်။ နိုင်ငံသားစိစစ်ရေးလုပ်ငန်းများကိုလည်းပဲ စဉ်ဆက်မပြတ်ဆောင်ရွက်နေပါတယ်။ အဲဒီလုပ်ငန်းများကို အောင်မြင်စွာဆောင်ရွက်နိုင်ဖို့လည်းပဲ ဒေသမှာ ရှိတဲ့အာဏာပိုင်တွေ၊ ဝန်ထမ်း များနှင့် ပူးပေါင်းပြီးတော့မှ ကျွန်တော်တို့ဆောင်ရွက်လျက်ရှိပါတယ်။ အဓိကအားဖြင့်တော့ ဥပဒေနှင့် အညီ ဆောင်ရွက်ပါမယ်။ စီမံခန့်ခွဲရေးနည်းလမ်းနဲ့ဆောင်ရွက်ပါမယ်။ အုပ်ချုပ်ရေးနည်းလမ်းနဲ့ ဆောင်ရွက်ပါမယ်။ အမျိုးသားအကျိုးစီးပွားကို အမြင့်မားဆုံးဖော်ဆောင် နိုင်မယ့်နည်းလမ်းများနဲ့ တည်ဆဲဥပဒေများနှင့်အညီ ဆက်လက်ပြီးတော့မှ ဆောင်ရွက်သွားမည်ဖြစ်ကြောင်း ဥက္ကဋ္ဌကြီးမှ တစ်ဆင့် လေးစားစွာဖြေကြားအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
</Q-A>
<Q-A>
<title>
ကယားပြည်နယ် နယ်စပ်ကုန်သွယ်ရေးစခန်းမှ မြန်မာ၊ ထိုင်း နှစ်နိုင်ငံနယ်စပ်ဝင်ပေါက် BP-13 မှ တစ်ဆင့် လွိုင်ကော်မြို့အထိ နှစ်ဖက်နိုင်ငံခရီးသွားများအား တရားဝင်လုံခြုံစွာ ခရီးသွားလာခွင့် ရရှိနိုင်ရေးအတွက် ပြည်ထောင်စုအဆင့်နှင့် ပြည်နယ်အဆင့်မှ နယ်စပ်ဖြတ်သန်းသွားလာခွင့်ပြုပေးရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း
</title>
<speech type='speaker'>
လွိုင်ကော်မဲဆန္ဒနယ်မှ ဒေါက်တာဒေါ်ခင်စည်သူ မေးမြန်းဖို့ဖြစ်ပါတယ်။
</speech>
<speech><mp id='249'>ဒေါက်တာဒေါ်ခင်စည်သူ(လွိုင်ကော်မဲဆန္ဒနယ်)</mp> လေးစားအပ်ပါတဲ့ ပြည်သူ့ လွှတ်တော်ဥက္ကဋ္ဌကြီးနှင့် အားလုံးကို မင်္ဂလာပါလို့ နှုတ်ခွန်းဆက်ဂါရဝပြုပါတယ်ရှင့်။ ကျွန်မကတော့ ကယားပြည်နယ်၊ လွိုင်ကော်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဒေါက်တာဒေါ်ခင်စည်သူ ဖြစ်ပါတယ်။ ကျွန်မမေးမယ့်မေးခွန်းကို တင်ထားတဲ့အတိုင်းပြောပြရမယ်ဆိုရင် ညီအစ်မမြို့တော် Sister City များဖြစ်ကြတဲ့ မြန်မာနိုင်ငံ၊ ကယားပြည်နယ်၊ လွိုင်ကော်မြို့နဲ့ ထိုင်းနိုင်ငံ၊ မယ်ဟောင် ဆောင်တို့အကြား နယ်စပ်ဝင်ပေါက် BP-13 မှာ နှစ်ဖက်နိုင်ငံက ခရီးသွားများအား တရားဝင်လုံခြုံစွာ ခရီးသွားလာခွင့်ရရှိရေးအတွက် ပြည်ထောင်စုအဆင့်နဲ့ ပြည်နယ်အဆင့်က နယ်စပ်ဖြတ်သန်းသွားလာ ခွင့်ပြုပေးနိုင်ရန် အစီအစဉ်ရှိ/မရှိ၊ အစီအစဉ်ရှိပါက မည်သည့်ပုံစံ ရက်အကန့်အသတ်များကို မည်သည့်အချိန်မှာ စတင်ခွင့်ပြုပါမည်နည်း၊ အစီအစဉ်မရှိသေးပါက အဘယ်ကြောင့်နည်းဖြစ်ပါ သည်။ အကြောင်းအကျိုးကို ဖော်ပြရမယ်ဆိုလို့ရှိရင် ကယားပြည်နယ်၊ ဘောလခဲခရိုင်၊ မယ်နဲ့နယ်စပ် အကြို ကုန်သွယ်ရေးစခန်းကို ကျွန်မတို့ ၂၀၁၆ ခုနှစ်၊ အောက်တိုဘာလ ၂၇ ရက်နေ့မှာ ဖွင့်လှစ်ခဲ့ပြီး ဖြစ်ပါတယ်။ မြန်မာနိုင်ငံ၊ ကယားပြည်နယ်၊ လွိုင်ကော်မြို့နဲ့ ထိုင်းနိုင်ငံ၊ မယ်ဟောင်ဆောင်တို့အကြား မှာ ညီအစ်မမြို့တော် Sister City အဖြစ်နဲ့ ၂၀၁၇ ခုနှစ်၊ မတ်လ ၉ ရက် နေ့မှာ ကယားပြည်နယ်၊ ပြည်နယ်ခန်းမမှာ ကယားပြည်နယ်ဝန်ကြီးချုပ်နဲ့ ထိုင်းနိုင်ငံ၊ မယ်ဟောင်ဆောင်ခရိုင်ဝန်တို့ကနေ နားလည်မှုစာချွန်လွှာ MoU ထိုးပြီးဖြစ်ပါတယ်။ ကယားပြည်နယ်ဟာ မြန်မာနိုင်ငံထဲမှာ ဖွံ့ဖြိုးမှု အနည်းဆုံးနဲ့ အဆင်းရဲဆုံးပြည်နယ်သုံးခုထဲမှာပါတာ အားလုံးသိပြီးဖြစ်သလို ငြိမ်းချမ်းရေးမရသေးတဲ့ ပြည်နယ်လည်း ဖြစ်ပါတယ်။ ဒီအခြေအနေသုံးရပ်ကြောင့် ကျော်လွှားဖြေရှင်းနိုင်အောင် ဒီမေးခွန်းကို မေးရခြင်းဖြစ်ပါတယ်။ ညီအစ်မမြို့တော် Sister City ရဲ့ ဆက်ဆံရေးပိုမိုဖြစ်ထွန်းနိုင်ရေးအတွက် နှစ်ဖက်နိုင်ငံများရဲ့ ယဉ်ကျေးမှု၊ ပညာရေး၊ နည်းပညာ၊ စီးပွားရေး၊ စိုက်ပျိုးရေးနဲ့ လူသားချင်းစာနာ ထောက်ထားမှုစတဲ့ ကဏ္ဍအသီးသီးတွေမှာပူးပေါင်းပြီး အကျိုးတူစီးပွားရေးအကောင်အထည်ဖော် ဆောင်ရွက်နိုင်ပြီးတော့မှ တတိယနိုင်ငံများကလည်း ထို့အတူ အကျိုးတူစီးပွားရေးတွေ လုပ်နိုင်မှာ ဖြစ်ပါတယ်။ မြန်မာနိုင်ငံရဲ့ ပြည်ထောင်စုနဲ့ ပြည်နယ်ဘတ်ဂျက်က လက်ရှိအနေအထားမှာ အလွန်နည်းပါးပါတယ်။ ခရီးသွားလာလုပ်ငန်းဟာ အရင်းအနှီးနည်းပြီးတော့ ရင်းနှီးမြှုပ်နှံမှုစီမံကိန်းကို အင်မတန်အထောက်အကူပြုပါတယ်။ နိုင်ငံတော်နဲ့ ကယားပြည်နယ်တို့ နယ်စပ်ကုန်သွယ်ရေး ဝင်ငွေအခွန်အခများလည်း တိုးတက်လာလို့ရှိရင် ပြည်သူများရဲ့ စီးပွားရေးဖွံ့ဖြိုးတိုးတက်လာမှာ ဖြစ်ပါတယ်။ ခရီးသွားကဏ္ဍဖွံ့ဖြိုးတိုးတက်ရေးနဲ့ နယ်စပ်ကုန်သွယ်ရေး၊ ရင်းနှီးမြှုပ်နှံရေးတို့ဟာ နိုင်ငံရဲ့ ဖွံ့ဖြိုးတိုးတက်ရေးနဲ့ ငြိမ်းချမ်းရေးရရှိရေးအတွက် များစွာအထောက်အကူပြုကြောင်း တွန်းအားပေးနိုင်မှာဖြစ်ပါတယ်။ ဒါကြောင့် ဒီနယ်စပ်ဖြတ်သန်းသွားလာခွင့်က ကယားပြည်နယ်ဖွံ့ဖြိုး တိုးတက်ရေးအတွက် အင်မတန်အရေးကြီးကြောင်းကို မီးမောင်းထိုးပြနေပါတယ်။ ကယားပြည်နယ်၊ လွိုင်ကော်မြို့မှာ ကယားပြည်နယ် ရင်းနှီးမြှုပ်နှံမှုကော်မတီလည်း ဖွဲ့စည်းပြီးခဲ့သလို Kayah State Investment Forum ကိုလည်း ကယားပြည်နယ်ခန်းမမှာ ၂၀၁၈ ခုနှစ်၊ မေလ ၂၈ ရက်နေ့မှာ ပြုလုပ်ပြီးဖြစ်ပါတယ်။ ကမ္ဘာ့နိုင်ငံအသီးသီးက ရင်းနှီးမြှုပ်နှံချင်တဲ့သူတွေက တက်ရောက်ပြီးလေ့လာ တာကို တွေ့ရပါတယ်။ ဒါဟာ ကျွန်မတို့ ကယားပြည်နယ်ဖွံ့ဖြိုးရေးအတွက် ရောင်နီဦးလို့ခေါ်နိုင်ပါ တယ်။ ဥက္ကဋ္ဌကြီးရှင်၊ ပြည်ထောင်စုသမ္မတမြန်မာနိုင်ငံတော်နဲ့ ထိုင်းဘုရင့်နိုင်ငံအကြားမှာ နှစ်နိုင်ငံ နယ်စပ် ဖြတ်သန်းသွားလာရေးဆိုင်ရာ သဘောတူစာချုပ်ကို ၁၉၉၇ ခုနှစ်၊ မေလ ၁၆ ရက်နေ့မှာ ချုပ်ဆိုခဲ့တယ်။ အဲဒီ ချုပ်ဆိုခဲ့တဲ့စာချုပ်ကို ပြန်လည်ဆန်းစစ်ပြီးတော့မှ ၂၀၁၆ ခုနှစ်၊ ဇွန်လ ၂၄ ရက်နေ့မှာ ပြည်ထောင်စုသမ္မတမြန်မာနိုင်ငံတော်အစိုးရဘက်က အလုပ်သမား၊ လူဝင်မှုကြီးကြပ်ရေးနှင့် ပြည်သူ့ အင်အားဝန်ကြီးဌာန ပြည်ထောင်စုဝန်ကြီးနဲ့ ထိုင်းဘုရင့်နိုင်ငံအစိုးရဘက်က နိုင်ငံခြားရေးဝန်ကြီးတို့ ကနေပြီးတော့ နှစ်နိုင်ငံအကြား နယ်စပ်ဖြတ်သန်းသွားလာရေးဆိုင်ရာ သဘောတူစာချုပ်ကို ချုပ်ဆို ခဲ့ပါတယ်။ အထက်ဖော်ပြပါ နှစ်နိုင်ငံအကြား နယ်စပ်ဖြတ်သန်းသွားလာရေးဆိုင်ရာ သဘောတူစာချုပ် မှာ နှစ်နိုင်ငံအပြန်အလှန် ခွင့်ပြုထားတဲ့ဝင်ပေါက်များအဖြစ် တာချီလိတ်၊ မယ်ဆိုင်၊ မြဝတီ၊ မဲဆောက်၊ ထီးခီ၊ ဖူနာရွန်၊ ကော့သောင်း၊ ရနောင်းတို့ သဘောတူထားတာ တွေ့ပါတယ်။ ဒါကြောင့် အဲဒီလိုမျိုး ပုံစံနဲ့ ကျွန်မတို့ ကယားပြည်နယ်နဲ့ Sister City ဖြစ်တဲ့ ဆက်သွယ်ရာဖြစ်တဲ့ BP-13 မှာ ဇွန်လ ၂၄ ရက် နေ့က ချုပ်ဆိုတဲ့ စာချုပ်မျိုးကဲ့သို့ပဲဖြစ်ဖြစ်၊ Internationd Check Point ပဲဖြစ်ဖြစ် လုပ်ပေးနိုင်ဖို့ အစီအစဉ်ရှိ/မရှိ မေးရခြင်းဖြစ်ပါတယ်။ ကျေးဇူးတင်ပါတယ်ရှင်။</speech>
<speech type='speaker'>
အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အားဝန်ကြီးဌာနက ဖြေကြားရန် ဖြစ်ပါတယ်။
</speech>
<speech><agency id='25'>ဦးသိန်းဆွေ(ပြည်ထောင်စုဝန်ကြီး၊ အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အား ဝန်ကြီးဌာန)</agency>လေးစားအပ်ပါတဲ့ လွှတ်တော်ဥက္ကဋ္ဌကြီးနှင့် ကိုယ်စားလှယ်ကြီးများခင်ဗျား။ ကယားပြည်နယ်၊ လွိုင်ကော်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာဒေါ်ခင်စည်သူ ရဲ့ မေးခွန်းကိုလည်းပဲ ကျွန်တော်ကပဲ ဖြေကြားသွားမှာဖြစ်ပါတယ်။ ကယားပြည်နယ် လွိုင်ကော်မြို့နဲ့ ထိုင်းနိုင်ငံ မယ်ဟောင်ဆောင်မြို့ တို့အကြားမှာ ညီအစ်မမြို့တော်အဖြစ် လက်မှတ်ရေးထိုးပြီးဖြစ်တဲ့ ဟာကြောင့် နှစ်နိုင်ငံ နိုင်ငံသားများ ဝင်ထွက်မှုပြုလုပ်နိုင်ရေးအတွက် မြန်မာနိုင်ငံ မယ်နဲ့ BP-13 နဲ့ ထိုင်းနိုင်ငံ ပေါ့တနွန်နယ်စပ် ဝင်ထွက်ပေါက် ဖွင့်လှစ်ပေးနိုင်ပါရန် ကယားပြည်နယ်အစိုးရအဖွဲ့က ပြည်ထောင်စုအစိုးရအဖွဲ့သို့ အလားတူ တင်ပြခဲ့ပါတယ်။ အဲဒီ ကယားပြည်နယ်အစိုးရအဖွဲ့ရဲ့ တင်ပြချက်ကို ၂၀၁၇ ခုနှစ်၊ ဇူလိုင်လ ၂၅ ရက်နေ့မှာ ကျင်းပပြုလုပ်တဲ့ လုံခြုံ ရေး၊ တည်ငြိမ်အေးချမ်း ရေးနဲ့ တရားဥပဒေစိုးမိုးရေးကော်မတီ အစည်းအဝေအမှတ်စဉ်(၁၀/၂၀၁၇)မှာ ဆွေးနွေးခဲ့ပါတယ်။ အဲဒီလိုဆွေးနွေးတဲ့အခါမှာ မြန်မာ-ထိုင်း နှစ်နိုင်ငံဆောင်ရွက်သင့်တဲ့ ကိစ္စရပ်များကို သေချာစွာ စိစစ်ပြီးတော့မှ နိုင်ငံခြားရေးဝန်ကြီးဌာနမှ သံတမန်လမ်းကြောင်းက ညှိနှိုင်းရန်လို့ ကျွန်တော်တို့ ဆုံးဖြတ်ခဲ့ပါတယ်။ အဲဒီအတိုင်းပဲ နိုင်ငံခြားရေးဝန်ကြီးဌာနက သံတမန်လမ်းကြောင်းအရ ညှိနှိုင်းလျက် ရှိပါတယ်။ ကယားပြည်နယ်ဝန်ကြီးချုပ်ရဲ့ ထိုင်းနိုင်ငံ မယ်ဟောင်ဆောင်ခရီးစဉ်၌ နှစ်နိုင်ငံ ညီအစ်မ မြို့တော်ဆက်ဆံရေး ပိုမိုဖြစ်ထွန်းရေးအတွက် သော့တနွန်ဒေသသို့ ကယားပြည်နယ်မှ ပြည်သူပြည်သားများ လွယ်ကူစွာဖြတ်သန်းသွားလာနိုင်ရန်အတွက် ဖွင့်ပေးထားပြီးဖြစ်၍ မယ်ဟောင်ဆောင်ခရိုင်အတွင်း မှာရှိတဲ့ ဒေသခုနစ်ခုမှာ နှစ်ညအိပ်သုံးရက် လွတ်လပ်စွာသွားလာနိုင်ကြောင်း မယ်ဟောင်ဆောင်ဒေသ ရှိပြည်သူများကိုလည်း ကယားပြည်နယ်အတွင်း နှစ်ညအိပ်သုံးရက်သွားလာနိုင်ရေး ထိုင်းနိုင်ငံဘက်မှ ညှိနှိုင်းဆွေးနွေးလာမှုနှင့်ပတ်သက်၍ ခွင့်ပြုပေးနိုင်ပါရန် ကယားပြည်နယ်အစိုးရအဖွဲ့မှ ထပ်မံတင်ပြ ခဲ့ပါတယ်။ အဆိုပါတင်ပြချက်နဲ့စပ်လျဉ်းပြီးတော့မှ မိမိတို့ဝန်ကြီးဌာနအနေနဲ့ တစ်ခြားဆက်စပ်ဝန်ကြီး ဌာနများရဲ့ သဘောထားတင်ပြချက်များအပေါ် လုံခြုံ ရေး၊ တည်ငြိမ်အေးချမ်းရေးနဲ့ တရားဥပဒေစိုးမိုး ရေးကော်မတီအစည်းအဝေးအမှတ်စဉ်(၁၆/၂၀၁၇)မှာ စုပေါင်းဆွေးနွေးသုံးသပ်ခဲ့ရာ နယ်စပ်ဝင်/ ထွက်ပေါက်များ သတ်မှတ်ပေးနိုင်ဖို့အတွက်ကို နှစ်နိုင်ငံအစိုးရ သဘောတူညီချက်မရှိဘဲနဲ့ ခွင့်ပြု၍ မရပါဘူး။ သို့အတွက် သတ်မှတ်လုပ်ထုံးလုပ်နည်းများနှင့်အညီ ထိုင်းနိုင်ငံအစိုးရနှင့် ညှိနှိုင်းပြီး ဆောင်ရွက်မှသာ ခွင့်ပြု သွားရန်လို့ ဆုံးဖြတ်ခဲ့ပါတယ်။ အထက်ပါဆုံးဖြတ်ချက်အရ နိုင်ငံခြားရေး ဝန်ကြီးဌာနမှ သံတမန်လမ်းကြောင်းဖြင့် တစ်ဖက်နိုင်ငံသို့ ညှိနှိုင်းဆောင်ရွက်ခဲ့ရာ မြန်မာထိုင်းနယ်စပ်၊ မယ်နဲ့နယ်စပ် ဝင်/ထွက်ဂိတ်ဖွင့်လှစ်နိုင်ရန်အတွက် ထိုင်းနိုင်ငံ မယ်ဟောင်ဆောင်မှာ BP-13 သို့ ဖောက်လုပ်ထားတဲ့လမ်းဧရိယာ ၉.၇ ကီလိုမီတာ ရှည်လျားပါတယ်။ ထိုင်းနိုင်ငံအတွင်းမှာ အဲဒီလမ်းဟာ သစ်တောထိန်းသိမ်းရေးဥပဒေနဲ့ ကာကွယ်ထားတဲ့ ဧရိယာအတွင်း ရောက်ရှိနေပြီးတော့ မှ သစ်တောထိန်းသိမ်းရေးကာကွယ်ထားတဲ့ ဧရိယာအတွင်းမှ ထုတ်ပယ်နိုင်မှသာ မြန်မာ-ထိုင်းနယ်စပ် မှာ နှစ်နိုင်ငံကုန်သွယ်ရေးစခန်း ဖွင့်လှစ်နိုင်မယ်ဖြစ်ကြောင်းနှင့် ထိုင်းနိုင်ငံအစိုးရအဖွဲ့သည် အဆိုပါ လမ်းအား သစ်တောထိန်းသိမ်းရေးဥပဒေအောက်မှ ဖယ်ရှားပေးရန်အတွက် နည်းလမ်းများရှာဖွေရန် သက်ဆိုင်ရာဝန်ကြီးဌာနများသို့ ညွှန်ကြားထားကြောင်းနှင့် ယင်းတို့ရဲ့ သုံးသပ်ချက်များအား ထည့်သွင်း စဉ်းစား၍ ထိုင်းနိုင်ငံအစိုးရအဖွဲ့မှ ဆုံးဖြတ်ချက်ချမှတ်သွားမည်ဖြစ်ကြောင်း ထိုင်းနိုင်ငံဘက်က ပြန်ကြားလာပါတယ်။ ထိုင်းနိုင်ငံဘက်မှအကြောင်းပြန်ကြားချက်အား နိုင်ငံခြားရေးဝန်ကြီးဌာနမှ နိုင်ငံတော်သမ္မတရုံးသို့ တင်ပြခဲ့ပါတယ်။ နိုင်ငံတော်သမ္မတရုံးမှ သံတမန်နည်းလမ်းဖြင့် မျက်ခြည်မပြတ် ဆောင်ရွက်သွားရန် အကြောင်းပြန်ကြားခဲ့တဲ့အတွက် မယ်နဲ့ BP-13 နယ်စပ်ဂိတ် တရားဝင်ဖွင့်လှစ်ခွင့် ရရှိရေး နှစ်နိုင်ငံညှိနှိုင်းဆောင်ရွက်ဆဲ ဖြစ်ပါတယ်။ ။ လေးစားအပ်ပါတဲ့ ပြည်သူ့လွှတ်တော်ဥက္ကဌကြီးနှင့် ကိုယ်စားလှယ်ကြီးများခင်ဗျား။ BP-13 နှင့် စပ်လျဉ်းပြီးတော့မှ လက်ရှိအခြေအနေမှာ လွိုင်ကော်မြို့သို့ ပြည်ပခရီးသည်များ ဝင်/ထွက်ခွင့်ရရှိရေး အတွက်ကို ထိုင်းနိုင်ငံနှင့် မြန်မာနိုင်ငံအကြား နိုင်ငံသားများ ဝင်/ထွက်ခွင့်ရရှိနိုင်ဖို့အတွက် ပြည်ထောင်စုအဆင့် နားလည်မှုစာချွန်လွှာ လက်မှတ်ရေးထိုးထားမှု မရှိသေးပါဘူး။ မယ်နဲ့နယ်မြေဟာ နိုင်ငံသားများ ကန့်သတ်ဧရိယာတွင် ပါရှိနေခြင်းတို့ကြောင့် ခွင့်ပြုချက်တောင်းခံပြီးမှသာ သွားလာခွင့် ပြုတဲ့နယ်မြေ ဖြစ်နေပါတယ်။ အဆိုပါလမ်းကြောင်းမှာလည်းပဲ ကျွန်တော်တို့ တစ်နိုင်ငံလုံး အပစ်အခက်ရပ်ဆဲရေးသဘောတူညီချက် လက်မှတ်ရေးထိုးခြင်းမရှိသေးတဲ့ တိုင်းရင်းသားလက်နက် ကိုင်အဖွဲ့အစည်းများရှိနေခြင်းတို့ကြောင့်လည်းပဲ ထိုင်းနိုင်ငံဘက်မှ ခရီးသွားပြည်သူများရဲ့ လုံခြုံရေး အာမခံချက်ရှိမှသာ နှစ်နိုင်ငံအကြား ပြဿနာကင်းရှင်းစွာနဲ့ ခရီးသွားလုပ်ငန်းအောင်မြင်စေရန် ကျွန်တော်တို့ တွန်းအားပေးဆောင်ရွက်နိုင်မှာဖြစ်ပါတယ်။ ဒါ့အပြင် ထိုင်းနိုင်ငံဘက် BP-13 နဲ့ ခွန်ရုံး (ခွန်ယွန်)အကြားမှာရှိ ပေါ့တနွန်အထိမှာ ဆက်သွယ်ရေးလမ်းကြောင်း ၉.၇ ကီလိုမီတာမှာ ကျွန်တော် အထက်ကတင်ပြခဲ့တဲ့အတိုင်း မြေလမ်းအဆင့်ပဲရှိပါတယ်။ ဒါ့အပြင် မြန်မာ-ထိုင်းနယ်နိမိတ်သတ်မှတ် မှုကိုလည်းပဲ မပြီးပြတ်သေးခြင်းကြောင့် ထိုင်းနိုင်ငံဘက်အခြမ်းမှာ ဘုရင့်ဘေးမဲ့သစ်တောကြိုးဝိုင်းကို ကျွန်တော်တို့ အဲဒီလမ်းတည်ရှိနေတဲ့အတွက် ပြည်ထောင်စုအဆင့် နားလည်မှုစာချွန်လွှာလက်မှတ် ရေးထိုးနိုင်မှသာ နယ်စပ်ဖြတ်သန်းခွင့် ပြုပေးနိုင်မှာဖြစ်ပါတယ်။ ဥက္ကဋ္ဌကြီးခင်ဗျား။ သို့ပေမဲ့လည်း ဆက်ဆံရေးပိုမိုဖြစ်ထွန်းတိုးတက်ရေးအတွက်ကို နှစ်နိုင်ငံသက်ဆိုင်ရာအရာရှိများ အပြန်အလှန် လည်ပတ်ခြင်း၊ နှစ်နိုင်ငံချစ်ကြည်ရေးအထိမ်းအမှတ် ဆေးကုသပေးခြင်း၊ ဘာသာရေးနှီးနှောဖလှယ် ပွဲများကျင်းပခြင်း၊ လူမှုရေးကိစ္စ၊ ပညာရေး၊ ကျန်းမာရေးနဲ့ ပြည်နယ်အတွင်းမှာရှိတဲ့ အထင်ကရနေရာ များအား အပြန်အလှန် သွားရောက်လည်ပတ်ခွင့်ရရှိရေးတို့အတွက်ကို ခရီးစဉ်ခွင့်ပြုချက်များကို ကယားပြည်နယ်အစိုးရအဖွဲ့မှတစ်ဆင့် နိုင်ငံတော်သမ္မတရုံး၊ ပြည်ထောင်စုအစိုးရအဖွဲ့သို့ တင်ပြပြီး တော့မှ ခွင့်ပြုချက်ရရှိပါက လောလောဆယ်မှာ ဝင်ရောက်ခွင့်ပြုပေးလျက်ရှိပါတယ်။ အထက်ပါ အခြေအနေများကြောင့် လတ်တလောမှာ တရားဝင်နယ်စပ်ဖြတ်သန်းသွားလာခွင့်အား ခွင့်ပြုပေးရန် အစီအစဉ်မရှိသေးပါကြောင်းနှင့် တစ်ဖက်နိုင်ငံနှင့် ညှိနှိုင်းဆောင်ရွက်လျက်ရှိပါကြောင်း ဥက္ကဋ္ဌကြီးမှ တစ်ဆင့် လေးစားစွာ တင်ပြအပ်ပါတယ်ခင်ဗျား။ ကျေးဇူးတင်ပါတယ်။ </speech>
<speech><mp id='249'>ဒေါက်တာဒေါ်ခင်စည်သူ(လွိုင်ကော်မဲဆန္ဒနယ်)</mp> ဝန်ကြီးဖြေပေးတဲ့အတွက် ကျွန်မ အများကြီး ကျေးဇူးတင်ပါတယ်။ ဒါကြောင့်မို့လို့လည်း ကျွန်မတို့ ဝန်ကြီးဖြေတဲ့အထဲမှာ မလုပ်ပေးနိုင် သေးဘူးဆိုတဲ့ အကြောင်းပြချက်တွေကို ကျွန်မတို့နားလည်ပေးပါတယ်။ ဒါပေမဲ့လို့ နိုင်ငံတော်အဆင့် နှစ်နိုင်ငံသဘောတူညီချက်ဆောင်ရွက်တဲ့ လုပ်ငန်းဖြစ်တဲ့အတွက် နိုင်ငံတော်ပြည်ထောင်စုအဆင့်က ဆောင်ရွက်ပေးပါလို့ ကျွန်မ မေတ္တာရပ်ခံခြင်း ဖြစ်ပါတယ်။ ဒါမှလည်း ကျွန်မတို့ ကယားပြည်နယ်ကို ဂရုစိုက်ရာလည်းကျမှာပါ။ ကယားပြည်နယ်ရဲ့ အဆင်းရဲဆုံးနဲ့ မဖွံ့ဖြိုးတဲ့နွံထဲကနေလည်း ထုတ်ပေး နိုင်မှာဖြစ်ပါတယ်။ အဲဒါကို မစဉ်းစားဘဲနဲ့ ကျွန်မတို့ကို မလုပ်ပေးနိုင်ဘူးသက်သက်သာ ဖြေလိုက်မယ် ဆိုလို့ရှိရင် ကျွန်မတို့ အင်မတန် ကယားပြည်နယ်ကိုယ်စား ဝမ်းနည်းရပါတယ်လို့ ကျွန်မပြောချင် ပါတယ်။ နောက်တစ်ခုကတော့ ပြည်ထောင်စုဝန်ကြီးပြောလိုက်တဲ့ ဒီ ထိုင်းဘက်ကနေပြီးတော့မှ ၉.၇၁ မီတာ ၇ မိုင်ရှိတဲ့လမ်းကလည်း ဒီသစ်တောကြိုးဝိုင်းထဲကလို့ တစ်ခေါက် ကျွန်မတို့ သိရပါပြီ။ သို့သော်လည်းပဲ အဲဒီလမ်းက ပြင်ဖို့ကို ကျွန်မတို့ လုပ်နေပါပြီဆိုတာလေးကိုလည်းပဲ ဝန်ကြီးကို အသိ ပေးချင်ပါတယ်ရှင်။ နောက်ပြီးတော့ ကျွန်မတို့ ငြိမ်းချမ်းရေးအဖွဲ့အစည်းတွေကလည်း ရှိတယ်။ ရှိပေမဲ့လို့ အဲဒီ KMPP ဆိုတဲ့ ငြိမ်းချမ်းရေးအဖွဲ့ အစည်းက ၂၀၁၇ ခုနှစ် ဇန်နဝါရီလမှာ ကျွန်မတို့ ပြည်နယ်အစိုးရ စီမံကိန်းနှင့်ဘဏ္ဍာရေးဝန်ကြီးကို ဒီလမ်းကိုဖွင့်ပေးမယ်ဆိုလို့ရှိရင် သူတို့က မနှောင့် ယှက်ပါဘူး။ ဖွင့်ပေးမယ်ဆိုရင် ကယားပြည်နယ်ဖွံ့ဖြိုးတိုးတက်ရေးကို ပံ့ပိုးကူညီပါမယ်ဆို တရားဝင် စာပေးထားတာရှိပါတယ်ရှင့်။ ဒါကြောင့်မို့လို့ ဒီအခြေအနေတွေကြောင့် ကျွန်မတို့ ဘယ်တော့များ လုပ်ပေးနိုင်မလဲ။ ဖွင့်ပေးနိုင်မလဲ။ ဒီနွံတောထဲကနေတက်လာဖို့ ဂရုစိုက်ပြီးတော့ ကျွန်မတို့ကို ဘယ်လိုမျိုးပုံစံနဲ့ လုပ်ပေးမလဲဆိုတာ မေးချင်ပါတယ်။ ဝန်ကြီးသွားတဲ့အထဲမှာ နှစ်ညအိပ်သုံးရက် Permit က အင်မတန်နည်းပါတယ်။ ဒါကြောင့်မို့လို့ ကျွန်မတို့ကတော့ ဒီ ဝင်ပေါက်အကြီးကြီး မရရင် တောင်မှ International Check Point ဒါမှမဟုတ် ခြောက်ရက်အိပ်ခုနစ်ရက် အခွင့်ပေးဖို့ ဒါ လျှော့ပေါ့ပြီးတော့ စဉ်းစားပေးစေချင်ပါတယ်လို့ ကျွန်မ မေတ္တာရပ်ခံပါတယ်ရှင့်။ ကျေးဇူးတင်ပါတယ်။</speech>
<speech type='speaker'>
ဒေါ်ခင်စည်သူမေးမြန်းတာက ထပ်ဆင့်မေးခွန်းဖြစ်နေပါတယ်။ အဲဒါကြောင့် ဝန်ကြီးဖြေဆိုရန် မလိုပါဘူး။
</speech>
</Q-A>
<Q-A>
<title>
မြန်မာနိုင်ငံအတွင်းနေထိုင်လျက်ရှိသည့် ကမန်လူမျိုး လူဦးရေစုစုပေါင်းနှင့် မြို့နယ်အလိုက် ကမန် လူဦးရေမည်မျှရှိသည်ကို သိလိုခြင်းနှင့်စပ်လျဉ်းသည့်မေးခွန်း
</title>
<speech type='speaker'>
ရသေ့တောင်မဲဆန္ဒနယ်မှ ဒေါ်ခင်စောဝေ မေးမြန်းဖို့ဖြစ်ပါတယ်။
</speech>
<speech><mp id='334'>ဒေါ်ခင်စောဝေ(ရသေ့တောင်မဲဆန္ဒနယ်)</mp> အားလုံးမင်္ဂလာပါရှင်။ ကျွန်မက ရခိုင်ပြည်နယ်၊ ရသေ့တောင်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဒေါ်ခင်စောဝေ ဖြစ်ပါတယ်။ ကျွန်မမေးမြန်းချင်တဲ့မေးခွန်းကတော့ မြန်မာနိုင်ငံအတွင်းနေထိုင်လျက်ရှိတဲ့ ကမန်လူမျိုး လူဦးရေစုစုပေါင်းနှင့် မြို့နယ်အလိုက် ကမန်လူဦးရေမည်မျှရှိသည်ကို သိရှိလိုတဲ့မေးခွန်းပဲဖြစ်ပါတယ်။ လေးစားအပ်ပါတဲ့ ပြည်သူ့လွှတ်တော်ဥက္ကဋ္ဌကြီးရှင်။ ပြည်ထောင်စုမြန်မာနိုင်ငံတော်မှာ တိုင်းရင်းသားလူမျိုးစု ၁၃၅ မျိုးရှိတာကိုလည်း သိရှိရပါတယ်။ ရခိုင်တိုင်းရင်းသားအုပ်စုမှာ ကမန် အပါအဝင် လူမျိုးစု ခုနစ်စုပါဝင်ကြောင်းကိုလည်း ထုတ်ပြန်ထားရှိပါတယ်။ ကမန်များကို တိုင်းရင်းသားအဖြစ် ဘယ်လိုစံနှုန်းသတ်မှတ်ချက်များနဲ့ မည်သည့်ကာလက စတင်သတ်မှတ်ခဲ့တာကို တော့ တိတိကျကျမသိရှိခဲ့ရပါဘူးရှင်။ ရခိုင်တို့၊ ကမန်တို့ဟာ ရခိုင်တွင်အစဉ်အလာအရ နေထိုင်လာခဲ့ ကြသည်မှာ မှန်ကန်ပါသော်လည်း ရခိုင်နဲ့ကမန်လူမျိုးတို့အကြား ယဉ်ကျေးမှု၊ ဓလေ့ထုံးစံ၊ ကိုးကွယ်တဲ့ ဘာသာတို့မှာ မတူညီကြပါဘူး။ ကမန်လူမျိုးတွေဟာ အစ္စလာမ်ဘာသာကိုကိုးကွယ်ပြီးတော့ ရခိုင် ဘာသာစကားကို ပြောဆိုကြပါတယ်။ အမှန်တကယ်မှာ ကမန်နဲ့ဘင်္ဂါလီတို့ဟာ ဓလေ့ထုံးစံ၊ ကိုးကွယ် တဲ့ ဘာသာ၊ ယဉ်ကျေးမှုများ ခွဲခြားမရအောင် တူညီမှုရှိနေတာကိုလည်း တွေ့ရပါတယ်။ ကမန်တို့ဟာ တိုင်းရင်းသားမျိုးနွယ်စုအဖြစ် ရရှိထားသောအခွင့်အရေးကို အသုံးပြုပြီးတော့ မြန်မာနိုင်ငံအနှံ့ သွားလာနေထိုင်ခွင့်ရရှိထားသူများဖြစ်ကြပါတယ်။ တချို့သောဘင်္ဂါလီများဟာ နိုင်ငံသားအခွင့်အရေး ကို အသုံးပြုရန်အတွက် မသမာသောဝန်ထမ်းအချို့များနဲ့ပူးပေါင်းကာ ကမန်လူမျိုးစုဝင်အဖြစ် ဆောင်ရွက်နေကြသည်ကိုလည်း ကြားသိနေရပါတယ်။ ဘင်္ဂါလီများကို ၁၉၈၀ ခုနှစ်၊ နိုင်ငံသားဥပဒေ နဲ့စိစစ်ပြီးတော့ မြန်မာနိုင်ငံအတွင်း လွတ်လပ်စွာသွားလာခွင့်ပြုရန်၊ နိုင်ငံသားဖြစ်သင့်သူများကို နိုင်ငံသားပေးရန် ပြည်သူ့လွှတ်တော်မှာ ကျွန်မအနေဖြင့် အဆိုတစ်ခုတင်ထားခဲ့ပြီးလည်းဖြစ်ပါတယ်။ ၁၉၈၀ ခုနှစ်၊ နိုင်ငံသားဥပဒေနဲ့စိစစ်ပြီးတော့ ရသင့်ရထိုက်သူ နိုင်ငံသားဖြစ်မှာကို ကျွန်မတို့ ကြိုဆို ပါတယ်ရှင်။ ကန့်ကွက်စရာလည်းလုံးဝမရှိပါဘူး။ ဒါပေမဲ့ ကမန်လူမျိုးစုဝင်အဖြစ်သတ်မှတ်လိုက်ရင် အလိုအလျောက်တိုင်းရင်းသားဖြစ်သွားမှာကိုတော့ စိုးရိမ်တဲ့စိတ်ကတော့ ရှိနေပါတယ်။ တိုင်းရင်းသား ဆိုတာ ဥပဒေအရ ဒီနိုင်ငံမှာ နှစ် ၁၀၀ နေရင်တောင် ဖြစ်နိုင်ဖို့အခွင့်အလမ်းမရှိပါဘူး။ နိုင်ငံသား ဥပဒေနဲ့အညီ နိုင်ငံသားဖြစ်ခွင့်သာ ရှိပါတယ်။ ဒါကြောင့် ကမန်လူဦးရေကို စနစ်တကျစာရင်းပြုစု ထားရန် လိုအပ်လာပါတယ်။ ၂၀၁၁ ခုနှစ်၊ မြန်မာနိုင်ငံသန်းခေါင်စာရင်းတွင်လည်း တိုင်းရင်းသား ဆိုတဲ့ ကမန်လူဦးရေကို မဖော်ပြနိုင်သေးခြင်းဟာ အထူးအားနည်းချက်တစ်ခုဖြစ်တာကိုလည်း တွေ့ရှိရ ပါတယ်။ သို့ဖြစ်တဲ့အတွက် ကမန်လူမျိုး လူဦးရေစာရင်းကို နောင်တွင် အငြင်းပွားမှုမဖြစ်ရလေအောင် စနစ်တကျမှတ်တမ်းတင်ထားရန် မလွှဲမသွေလိုအပ်နေတဲ့အတွက် ကျွန်မလေးစားရပါတဲ့ ပြည်သူ့ လွှတ်တော်ဥက္ကဋ္ဌမှတစ်ဆင့် အထက်ပါမေးခွန်းကို မေးမြန်းရခြင်းဖြစ်ပါတယ်။ အားလုံးကို ကျေးဇူးတင် ပါတယ်ရှင်။</speech>
<speech type='speaker'>
အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အားဝန်ကြီးဌာနက ဖြေကြားရန် ဖြစ်ပါတယ်။
</speech>
<speech><agency id='25'>ဦးသိန်းဆွေ(ပြည်ထောင်စုဝန်ကြီး၊ အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အား ဝန်ကြီးဌာန)</agency>လေးစားအပ်ပါတဲ့ ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်ကြီး များခင်ဗျား။ ရခိုင်ပြည်နယ်၊ ရသေ့တောင်မဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါ်ခင်စောဝေရဲ့ မေးခွန်းနဲ့ပတ်သက်ပြီးတော့မှ ကျွန်တော်ကပဲ ဆက်လက်ပြီးဖြေကြားသွားမှာ ဖြစ်ပါတယ်။ ကမန်လူမျိုးများဟာ တိုင်းရင်းသားလူမျိုး ၁၃၅ မျိုးမှာပါဝင်တဲ့ ရခိုင်မျိုးနွယ်စု တစ်မျိုး ဖြစ်ပါတယ်။ လွှတ်တော်ကိုယ်စားလှယ်ကြီး မေးခွန်းမှာပါတဲ့ ကျိုးကြောင်းဖော်ပြချက်မှာ ကမန်လူမျိုး တချို့က ၎င်းတို့နဲ့ဓလေ့ထုံးစံ၊ ကိုးကွယ်သည့်ဘာသာ၊ ယဉ်ကျေးမှုတူညီတဲ့ ကမန်လူမျိုးမဟုတ်တဲ့သူ များကို တိုင်းရင်းသားလူမျိုးနွယ်များရဲ့ နိုင်ငံသားအခွင့်အရေးကို အသုံးပြုရန်အတွက် မသမာတဲ့ ဝန်ထမ်းအချို့နဲ့ပူးပေါင်းပြီးတော့မှ ကမန်လူမျိုးမဟုတ်သူများကို ကမန်လူမျိုးစုစာရင်းဝင်အဖြစ် သွတ်သွင်းလှုပ်ရှားနေသည်ကို တွေ့ရပါတယ်လို့ဖော်ပြထားပါတယ်။ ။ မိမိတို့ဝန်ကြီးဌာနအနေနဲ့ ကမန်လူမျိုးများရဲ့ နိုင်ငံသားစိစစ်ရေးကတ်ပြားဆောင်ရွက်ရာတွင် အခြားလူမျိုးများနဲ့ မှားယွင်းမှုမရှိစေရေး၊ မိဘဘိုးဘွားအထောက်အထားများနဲ့ စနစ်တကျသေချာစွာ စစ်ဆေး၍ ဆောင်ရွက်လျက်ရှိပါတယ်။ ဝန်ထမ်းအချို့ရဲ့ မသမာမှုကြောင့်ဖြစ်စေ၊ ကာယကံရှင်များရဲ့ လိမ်လည်လျှောက်ထားမှုကြောင့်ဖြစ်စေ၊ ကမန်လူမျိုးမဟုတ်တဲ့သူများကို ကမန်လူမျိုးအဖြစ် နိုင်ငံသား စိစစ်ရေးကတ်ပြားထုတ်ပေးမှုများ စစ်ဆေးတွေ့ရှိမယ်ဆိုရင် ကတ်ပြားများပြန်လည်သိမ်းဆည်းခြင်း၊ ကာယကံရှင်များအား ပြစ်မှုဆိုင်ရာဥပဒေအရ အရေးယူခြင်းနှင့် ပါဝင်ပတ်သက်တဲ့ဝန်ထမ်းများကို လည်းပဲ ဝန်ထမ်းစည်းမျဉ်းစည်းကမ်းများနှင့်အညီ ထိရောက်စွာအရေးယူခြင်းဆောင်ရွက်လျက်ရှိပါ ကြောင်း ပြောကြားလိုပါတယ်။ လေးစားအပ်ပါသော လွှတ်တော်ဥက္ကဋ္ဌကြီးနှင့် ကိုယ်စားလှယ်တော်ကြီးများခင်ဗျား။ လူဦးရေ နှင့်အိမ်အကြောင်းအရာ သန်းခေါင်စာရင်းကောက်ယူခြင်းလုပ်ငန်းကို ကျွန်တော်တို့ ၂၀၁၄ ခုနှစ်၊ မတ်လ ၃၀ ရက်နေ့ကနေမှ ဧပြီလ ၁၀ ရက်နေ့ထိ ဆောင်ရွက်ခဲ့တာဖြစ်ပါတယ်။ လူဦးရေနှင့် အိမ်အကြောင်းအရာ သန်းခေါင်စာရင်းမှာ မေးခွန်းပေါင်း ၄၁ ခုပါပြီးတော့မှ မေးခွန်း ၄၀ ပါ အချက် အလက်များကို အဆင့်များခွဲပြီး ထုတ်ပြန်ခဲ့ပါတယ်။ အဲဒီထဲမှာ လူမျိုးရေးဆိုင်ရာအချက်အလက်များ ကိုသာ ထုတ်ပြန်ဖို့ကျန်နေပါတယ်။ ၂၀၁၄ ခုနှစ်၊ သန်းခေါင်စာရင်းမကောက်ယူမီနဲ့ ကောက်ယူပြီး ကာလများမှာ လူမျိုးအမည်၊ ဖွဲ့စည်းမှု၊ လူမျိုးအုပ်စုများနဲ့ပတ်သက်ပြီးတော့မှ အငြင်းပွားဖွယ်ကိစ္စများ ရှိနေပါတယ်။ ပြည်ထောင်စုအစိုးရအဖွဲ့၊ လွှတ်တော်၊ ပြည်ထောင်စုရွေးကောက်ပွဲကော်မရှင်နဲ့ သက်ဆိုင်ရာ တိုင်းရင်းသားအဖွဲ့အစည်းများရဲ့ မေးမြန်းချက်၊ တင်ပြချက်များလည်းပဲ လက်ခံရရှိပါတယ်။ ဥပမာ အားဖြင့် တင်ပြရမယ်ဆိုလို့ရှိရင် လူမျိုးမေးခွန်းများမှာ နိုင်ငံတော်မှအသိအမှတ်ပြုထားသည့် လူမျိုး စာရင်းတွင် ပါဝင်ခြင်းရှိ/မရှိ စစ်ဆေးပြန်ကြားပေးဖို့ကိစ္စ၊ လူမျိုးတစ်မျိုးစီဟုတ်/မဟုတ် စိစစ်ရန် အတွက် ပြန်လည်စိစစ်ဖို့ မေးမြန်းချက်၊ သီးခြားမျိုးနွယ်စုတစ်ခုဖြစ်ပြီးတော့မှ မျိုးနွယ်စုကြီးတွင် မပါဝင်ကြောင်းတင်ပြချက်၊ လူမျိုးစု၏အမည်မှန်၊ လူမျိုးတို့ရဲ့ ကိုယ်ပိုင်အမည်ကို မူရင်းအတိုင်း စာလုံးပေါင်းသတ်ပုံ မှန်ကန်စွာရေးသားပြောဆိုသုံးနှုန်းနိုင်ရေးအတွက် တရားဝင်အသိအမှတ်ပြု ထုတ်ပြန်ပေးပါရန်တင်ပြချက်၊ လူမျိုးစုတစ်စုမှ အခြားလူမျိုးစုတစ်စုသို့ ပြောင်းရွှေ့ပေးရန်တင်ပြချက် စတဲ့တင်ပြချက်များစွာရရှိပါတယ်။ အလားတူပါပဲ။ ကချင်လူမျိုးစုမှာ လူမျိုး ၁၂ မျိုးအစား ခြောက်မျိုးသာရှိကြောင်းတင်ပြချက်၊ ကရင်လူမျိုးစုတွင် လူမျိုး ၁၁ မျိုးအစား ခုနစ်မျိုးသာရှိကြောင်း တင်ပြချက်နှင့် ချင်းလူမျိုးစုတွင် ၅၃ မျိုးမရှိကြောင်း တင်ပြချက်များကိုလည်း အလားတူရရှိခဲ့ပါတယ်။ လေးစားအပ်ပါတဲ့ လွှတ်တော်ဥက္ကဋ္ဌကြီးနှင့် ကိုယ်စားလှယ်ကြီးများခင်ဗျား။ ၂၀၁၄ ခုနှစ်၊ သန်းခေါင်စာရင်းမှကောက်ယူရရှိတဲ့ လူမျိုးစာရင်းများမှာ တိုင်းရင်းသားလူမျိုးများရဲ့ ဖွဲ့စည်းပါဝင်မှု၊ တိုင်းရင်းသားလူမျိုးငယ်စုများရဲ့ ပါဝင်မှုနဲ့ စာလုံးပေါင်းသတ်ပုံ၊ အမည်နာမအသစ်၊ တိုင်းရင်းသား ဖြစ်ခြင်းမဖြစ်ခြင်းစတဲ့ကိစ္စရပ်များတွင် အငြင်းပွားဖွယ်ရာရှိနေပါတယ်။ ရရှိလာတဲ့တိုင်းရင်းသား လူမျိုးများ စာရင်းထုတ်ပြန်နိုင်ရေးအတွက်ကိုလည်းပဲ နိုင်ငံတော်သမ္မတရုံးသို့ တင်ပြပြီးတော့မှ ဆောင်ရွက် လျက်ရှိပါတယ်။ ။ လူမျိုးအမည်များ၊ လူမျိုးစုဝင်အရေအတွက်တို့နဲ့ပတ်သက်ပြီးတော့လည်း အငြင်းပွားဖွယ်ရာ ကိစ္စရပ်များရှိနေတဲ့အတွက် တိုင်းရင်းသားရေးရာကော်မတီဝင်များ၊ တိုင်းရင်းသားခေါင်းဆောင်များ၊ တိုင်းရင်းသားကိုယ်စားလှယ်များနဲ့ သမိုင်းပညာရှင်၊ ယဉ်ကျေးမှုပညာရှင်နဲ့ လူဦးရေပညာရှင်များ အပါအဝင် သက်ဆိုင်ရာဌာနအဖွဲ့အစည်းများနဲ့ အဆင့်ဆင့်ညှိနှိုင်းဆွေးနွေးမှုများ ပြုလုပ်ပြီးမှသာ တိုင်းရင်းသားလူမျိုးများရဲ့ အမည်၊ တိုင်းရင်းသားလူမျိုးများရဲ့ အင်အားများကို စနစ်တကျသတ်မှတ် ခွင့်ပြုထုတ်ပြန်သွားမှာဖြစ်ပါတယ်။ လက်ရှိအနေအထားမှာကတော့ အထက်ပါအတိုင်း တိုင်းရင်းသားလူမျိုးများစာရင်းကို ထုတ်ပြန်နိုင်ရေးအတွက်ကို တင်ပြဆောင်ရွက်ဆဲဖြစ်တဲ့အတွက် လွှတ်တော်ကိုယ်စားလှယ်ကြီး မေးမြန်းချက်နဲ့ပတ်သက်ပြီးတော့မှ တရားဝင်ထုတ်ပြန်ခြင်းမပြု သေးတဲ့အတွက် ဖြေကြားနိုင်ခြင်း မရှိပါကြောင်း လေးစားစွာတင်ပြအပ်ပါတယ်ခင်ဗျား။ ကျေးဇူးတင်ပါတယ်။ </speech>
<speech><mp id='334'>ဒေါ်ခင်စောဝေ(ရသေ့တောင်မဲဆန္ဒနယ်)</mp> ကျွန်မအနေနဲ့ တစ်ဆက်တစ်စပ်တည်း မေးချင်ပါတယ်ရှင်။ အခုလိုဖြေဆိုပေးသွားပါတဲ့ ပြည်ထောင်စုဝန်ကြီးကိုလည်း ကျွန်မအနေနဲ့ အထူး ကျေးဇူးတင်ရှိပါတယ်။ ကျွန်မတို့တွေက ဒီဟာသည်အင်မတန်မှအရေးကြီးပါတယ်။ ဘာလို့လဲဆိုတော့ အခု ကျွန်မတို့တွေ လေ့လာသိရှိချက်အရဆိုလို့ရှိရင် ဘင်္ဂါလီတော်တော်များများဟာ လုပ်ကမန်တွေ ဖြစ်နေပါတယ်။ လုပ်ကမန် တရားမဝင်လုပ်ပါတယ်။ အဲဒီအတွက်ကြောင့် လုပ်ကမန်လည်း တော်တော် များလာတယ်။ ဆိုတော့ တိုင်းရင်းသားအဖြစ် ဆက်လက်ရပ်တည်နေကြပါတယ်။ အဲဒီအတွက်ကြောင့် ကျွန်မအနေနဲ့တော့ ဒီကမန်လူမျိုးလူဦးရေကို အတိအကျစာရင်းထုတ်ပြန်ဖို့ သက်ဆိုင်ရာဝန်ကြီးဌာန မှာတော့ တာဝန်ရှိတယ်လို့ ယူဆပါတယ်။ အဲဒီအတွက်ကြောင့် ခုနက ပြည်ထောင်စုဝန်ကြီးလည်း ဖြေဆိုသွားပါတယ်။ အဖွဲ့အစည်းတွေဖွဲ့ပြီးတော့မှ လုပ်မယ်ဆိုတာ။ အဲဒီအတွက်ကြောင့် ဘယ်နေ့၊ ဘယ်အချိန်၊ ဘယ်နှစ်ခုနှစ်မှာများ တိတိကျကျစာရင်းကိုထုတ်ပြန်နိုင်မလဲဆိုတာကိုတော့ ကျွန်မကို ဖြေပေးစေလိုပါတယ်။ ကျေးဇူးတင်ပါတယ်ရှင်။</speech>
<speech type='speaker'> ဝန်ကြီးဌာနက ဖြေဆိုပါ။</speech>
<speech><agency id='25'>ဦးသိန်းဆွေ(ပြည်ထောင်စုဝန်ကြီး၊ အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အား ဝန်ကြီးဌာန)</agency>၂၀၁၄ ခုနှစ်၊ လူဦးရေနှင့်အိမ်အကြောင်းအရာ သန်းခေါင်စာရင်းများကိုတော့ ကျွန်တော်တို့ဌာနမှာ အတိအကျရှိနေပါပြီ။ ထုတ်ပြန်ရင်မလိုလားအပ်တဲ့နောက်ဆက်တွဲ အကျိုးဆက် များရှိမှာဖြစ်တဲ့အတွက် ဝန်ကြီးဌာနမှ တရားဝင်ထုတ်ပြန်ကြေညာခြင်း မရှိသေးတာဖြစ်ပါတယ်။ လွှတ်တော်ဥက္ကဋ္ဌကြီးအပါအဝင် ပြည်သူ့လွှတ်တော်ကိုယ်စားလှယ်များ၊ ကျွန်တော်တို့ကို မေးခွန်း မေးမြန်းတဲ့ လွှတ်တော်ကိုယ်စားလှယ်ကြီး စိုးရိမ်သလို ကျွန်တော်တို့လည်း နိုင်ငံသားတစ်ယောက် အနေနဲ့ နိုင်ငံသားမဟုတ်တဲ့သူများကို နိုင်ငံသားဖြစ်ရေးအတွက်ကို အင်မတန်စိုးရိမ်ပါတယ်။ တာဝန် ရှိသူတစ်ယောက်အနေနဲ့လည်း စနစ်တကျကြပ်မတ်ထိန်းသိမ်းစောင့်ရှောက်နေပါတယ်။ ဒီအတွက် လည်းပဲ အားလုံးထပ်တူစိုးရိမ်ပူပန်မှုများရှိကြောင်းနဲ့ အစိုးရတစ်ရပ်လုံးသည်ပင်လျှင် တိကျစွာ လိုက်နာဆောင်ရွက်ကြောင်း ဒါပြောကြားလိုပါတယ်။ အလားတူပါပဲ။ ဆောင်ရွက်ဆဲလုပ်ငန်းတွေဖြစ်တဲ့အတွက် တိုင်းရင်းသားအားလုံး ကျေကျေ လည်လည်ညှိနှိုင်းဆွေးနွေး၊ လူမျိုးစုများအားလုံး ညှိနှိုင်းဆွေးနွေးပြီးမှသာလျှင် ဆောင်ရွက်နိုင်မှာ ဖြစ်တဲ့အတွက် ကျွန်တော်တို့အနေနဲ့ မည်သည့်နေ့ရက်မှာ ထုတ်ပြန်မယ်ဆိုတာတော့ အခုချိန် ကျွန်တော်တို့ ဖြေကြားနိုင်ခြင်းမရှိပါဘူး။ သို့သော် အမြန်ဆုံးထုတ်ပြန်နိုင်အောင်တော့ ကျွန်တော်တို့ သက်ဆိုင်ရာအဖွဲ့အစည်းများနဲ့ ပူးပေါင်းပြီးတော့မှ ကြိုးစားလျက်ရှိပါကြောင်း ဥက္ကဋ္ဌကြီးမှတစ်ဆင့် လေးစားစွာဖြေကြားအပ်ပါတယ်ခင်ဗျား။ ကျေးဇူးတင်ပါတယ်။</speech>
</Q-A>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီနေ့အတွက် မေးခွန်းများ မေးမြန်းခြင်း၊ ဖြေကြားခြင်း အစီအစဉ်ပြီးပါပြီ။
</speech>
</QASection>
<speech type='speaker'>အစည်းအဝေးကို ၁၅ မိနစ်ခန့် ခေတ္တရပ်နားပါမယ်။ </speech>
<MotionSection>
<motion><new_section>
<title>
ဦးမြင့်သိန်း၊ ဝက်လက်မဲဆန္ဒနယ်က တင်သွင်းသည့် နိုင်ငံတော်အတွက် ရသင့်ရထိုက်သည့် အခွန်အကောက်များ အပြည့်အဝရရှိရေးအတွက် ပွင့်လင်းမြင်သာစွာဖြင့် စနစ်တကျစိစစ် ကြပ်မတ်ကောက်ခံပေးနိုင်ရေး ပြည်ထောင်စုအစိုးရအား တိုက်တွန်းကြောင်းအဆိုကို လွှတ်တော်ကိုယ်စားလှယ်များက ဆွေးနွေးခြင်း
</title>
<speech type='speaker'>
အစီအစဉ် ၆ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဦးမြင့်သိန်း၊ ဝက်လက်မဲဆန္ဒနယ်က ဒုတိယအကြိမ် ပြည်သူ့လွှတ်တော် အဋ္ဌမပုံမှန်အစည်းအဝေး စတုတ္ထနေ့ (၁၇၅-၂၀၁၈ ရက်နေ့)တွင် တင်သွင်းသွားတဲ့ နိုင်ငံတော်အတွက် ရသင့်ရထိုက်တဲ့အခွန်အကောက်များ အပြည့်အဝရရှိရေးအတွက် ပွင့်လင်းမြင်သာစွာဖြင့် စနစ်တကျစိစစ်ကြပ်မတ်ကောက်ခံပေးနိုင်ရေး ပြည်ထောင်စုအစိုးရအား တိုက်တွန်းကြောင်းအဆိုကို ၂၀၁၃ ခုနှစ်၊ ပြည်သူ့လွှတ်တော်ဆိုင်ရာ နည်းဥပဒေ ၁၇၀ အရ ဆောင်ရွက်သွားမှာဖြစ်ပါတယ်။ ယင်းအဆိုနှင့်စပ်လျဉ်းပြီး ဆွေးနွေးမယ့် ကိုယ်စားလှယ် ၁၁ ဦးရှိပါတယ်။
</speech>
<speech type='speaker'>
ပထမဦးစွာ ချောက်မဲဆန္ဒနယ်မှ ဦးဘိုကြီးက ဆွေးနွေးဖို့ဖြစ်ပါတယ်။
</speech>
<speech><mp id='258'>ဦးဘိုကြီး(ချောက်မဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုအဆင့်အဖွဲ့စည်းဝင်များနှင့် ဧည့်သည်တော်များ အားလုံး မင်္ဂလာပါလို့ ဂါရဝပြုနှုတ်ခွန်းဆက်သအပ်ပါတယ်။ ကျွန်တော်ကတော့ မကွေးတိုင်းဒေသကြီး၊ ချောက်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဘိုကြီး ဖြစ်ပါတယ်ခင်ဗျား။ အဆိုမှာပါတဲ့ အချက်တွေကို Power Point ဖြင့် ရှင်းလင်းတင်ပြခွင့်ပြုရန် ပန်ကြားအပ်ပါတယ်။ နံပါတ်(၁)အချက် ကတော့ အခွန်များကိုအပြည့်အဝမရနိုင်ခြင်း၊ အခွန်များကောက်ခံတဲ့အခါမှာ ပြည်သူအများစုအနေနဲ့ ကုန်သွယ်လုပ်ငန်းခွန်၊ လစာဝင်ငွေခွန်စတဲ့ အများနဲ့သက်ဆိုင်တဲ့အခွန်များကိုတော့ တိတိကျကျ ပေးဆောင်နေရပြီးတော့ စီးပွားရေးလုပ်ငန်းအချို့ကျတော့ ရသင့်ရထိုက်တဲ့အခွန်တွေကိုအမှန်တကယ် မရနိုင်သေးကြောင်းတွေ့မြင်နေရပါတယ်။ စီးပွားရေးလုပ်ငန်းကြီးများရဲ့ ဘဏ္ဍာရေးနှစ်တစ်နှစ်ရဲ့ နှစ်ချုပ်စာရင်းများကို လက်မှတ်ရ ပြည်သူ့စာရင်းကိုင်နဲ့ ကိုယ်ပိုင်စာရင်းကိုင်လုပ်ငန်းလုပ်ကိုင်သူတို့က စစ်ဆေးပြီးမှန်ကန်ကြောင်း ထောက်ခံစာဖြင့် ပြည်တွင်းအခွန်ဦးစီးဌာနသို့ ကုမ္ပဏီများမှပေးပို့ရပါတယ်။ တင်ပြပါစာရင်းများအရ ပြည်တွင်းအခွန်ဦးစီးဌာနမှ စိစစ်ပြီး ကုန်သွယ်လုပ်ငန်းခွန်၊ အထူးကုန်စည်ခွန်၊ ဝင်ငွေခွန်များကို စည်းကြပ်ကောက်ခံပါတယ်။ လက်ရှိမြန်မာနိုင်ငံမှာ ကိုယ်ပိုင်စာရင်းကိုင်လုပ်ငန်းလုပ်ကိုင်သူများ အနေဖြင့် အမှန်တကယ်စာရင်းများကို စစ်ဆေးထောက်ခံပေးပါက ကုမ္ပဏီများအနေဖြင့် မှန်ကန်သော အခွန်များပေးဆောင်ရမည်စိုးရိမ်ပြီး နောင်နှစ်တွေမှာ အခြားကိုယ်ပိုင်စာရင်းကိုင်လုပ်ငန်းလုပ်ကိုင်သူ များအား ပြောင်းလဲငှားရမ်းပြီး တာဝန်ပေးမှုများဖြစ်ပေါ်လာနိုင်ပါတယ်။ ပြည်တွင်းအခွန်ဦးစီးဌာနမှ တာဝန်ရှိဝန်ထမ်းအချို့မှာလည်း သန္ဓေဝန်ထမ်းများမဟုတ်ဘဲ အခြားဌာနမှပြောင်းရွှေ့ ဝန်ထမ်းများ ဖြစ်ခြင်း၊ နှစ်ချုပ်စာရင်းတွေမှာဖော်ပြထားတဲ့စာရင်းများ အမှန်စာရင်းများဟုတ်/မဟုတ်စိစစ်နိုင်တဲ့ စာရင်းကျွမ်းကျင်ဝန်ထမ်းများမဟုတ်ပါက အမှန်တကယ်ရသင့်တဲ့အခွန်များကို မရနိုင်ခြင်းတို့ ဖြစ်ပေါ် နိုင်ပါတယ်။ ဒုတိယအချက်အနေနဲ့ကတော့ ကုန်ရောင်းသင့်ငွေတွေ၊ ကုန်သွယ်လုပ်ငန်းခွန်တွေ၊ ဝင်ငွေခွန် တွေ သင့်ငွေကိုမှန်ကန်စေရေးဖြစ်ပါတယ်။ ကုန်သွယ်လုပ်ငန်းခွန်ကို ဖော်ပြပါအရောင်းစာရင်းသင့်ငွေ များမှ ဥပဒေအရသတ်မှတ်ထားတဲ့ နှုန်းထားများဖြင့် တွက်ချက်၍သာ အခွန်ကိုပေးဆောင်ခြင်း၊ ကုန်ထုတ်လုပ်စာရင်း၊ အရောင်းအဝယ်စာရင်းများမှဖြစ်ပေါ်လာတဲ့ အသားတင်အမြတ်ဝင်ငွေခွန်ပေါ် မှာ သေချာစေ့စပ်စွာမစိစစ်ဘဲ သတ်မှတ်နှုန်းထားများဖြင့်သာ တွက်ချက်ပြီးတော့ အခွန်ပေးဆောင် နေပါက ပြည်သူ့ဘဏ္ဍာငွေများ ရသင့်ရထိုက်တဲ့အခွန်များ မရနိုင်တော့ပါဘူး။ ကုန်ရောင်းစာရင်းသင့်ငွေများ မှန်/မမှန်ကို မှတ်တမ်းများ၊ ကုန်ရောင်းပြေစာများ၊ သိုလှောင်ရုံ အဝင်/အထွက်စာရင်းများ၊ ငွေစာရင်းစာအုပ်များ၊ သယ်ယူပို့ဆောင်တဲ့ယာဉ်များ စတဲ့ ဆက်စပ်တဲ့ အထောက်အထားများဖြင့် စိစစ်ပါက အမှန်ကုန်ရောင်းရငွေများရရှိသလို အသားတင်ဝင်ငွေအမှန် ဖြစ်ဖို့ကလည်း အဓိကဖြစ်တဲ့ ဝင်ငွေမှန်ကန်ရန်လိုအပ်သကဲ့သို့ စီမံစရိတ်များဖြစ်တဲ့ လစာစရိတ်၊ ပြင်ဆင်စရိတ်၊ စက်ဆီချောဆီစရိတ်စသည်တို့နဲ့ ရောင်းချဖြန့်ဖြူးစရိတ်များဖြစ်တဲ့ အရောင်းစာရေး လစာ၊ ခရီးစရိတ်၊ ကြော်ငြာစရိတ်စတဲ့အသုံးစရိတ်တွေကို မှန်/မမှန်အထောက်အထားများ၊ အထောက်အထားမှတ်တမ်းစာရင်းများနှင့် တိုက်ဆိုင်စိစစ်ရန်လိုအပ်ပါတယ်။ နံပါတ်(၃)အချက်ကတော့ နှစ်ချုပ်စာရင်းရေးဆွဲပုံအမျိုးမျိုးကို တင်ပြလိုပါတယ်။ အခြားနိုင်ငံ တွေမှာ နှစ်ချုပ်စာရင်းလေးမျိုးရေးဆွဲတဲ့အကြောင်း၊ အမှန်စာရင်းကတစ်မျိုး၊ အခွန်စည်းကြပ်ရန် စာရင်းကတစ်မျိုး၊ အစုရှယ်ယာဝင်လိုတဲ့ပုဂ္ဂိုလ်တွေကို ပြတဲ့စာရင်းကတစ်မျိုး၊ လက်ရှိအစုရှယ်ယာဝင် များကို တင်ပြတဲ့စာရင်းကတစ်မျိုးဆိုပြီး ရေးဆွဲကြောင်းသိရပါတယ်။ ဒီလိုစာရင်းများကွဲပြားတဲ့ အကြောင်းတွေကတော့ ကုန်လက်ကျန်တန်ဖိုးတွေကို သတ်မှတ်ဘောင်အတွင်းက နည်းအမျိုးမျိုးဖြင့် တန်ဖိုးသင့်ခြင်း၊ တန်ဖိုးလျော့နှုန်းထားများအပြောင်းအလဲဖြစ်စေခြင်း၊ ဝင်ငွေများ၊ အသုံးစရိတ်များကို ရရန်/ပေးရန်စာရင်းများဖော်ပြခြင်း၊ ရရန်/ပေးရန်စာရင်းများမဖော်ပြခြင်းနှင့် စသည့်အချက်များ ကြောင့်ဖြစ်ပါတယ်။ နံပါတ်(၄)အချက်တွင် အခွန်ရှောင်လုပ်ငန်းကြီးများထံမှ အပြည့်အဝအခွန်ရရှိရေး။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ခြုံငုံဆွေးနွေးတင်ပြရရင် နိုင်ငံတော် အတွက် ရသင့်/ရထိုက်တဲ့အခွန်အခများ အပြည့်အဝရရှိရေးအတွက် ပြည်ထောင်စုလွှတ်တော်မှ စာရင်းစစ်ချုပ်ဥပဒေကို ၁၉-၁-၂၀၁၈ ရက်နေ့မှာ ပြင်ဆင်အတည်ပြုပေးထားတဲ့အတိုင်း နိုင်ငံတော် သို့ ပေးဆောင်ရမည့် အခွန်အခများနှင့်စပ်လျဉ်းပြီး လိုအပ်ပါက စစ်ဆေးခြင်းဆိုတာ ပါရှိပါတယ်။ ဘဏ္ဍာရေးနှစ်တစ်နှစ်မှာ ကုမ္ပဏီကြီးများ၊ အစိုးရဖက်စပ်လုပ်ကိုင်တဲ့ကုမ္ပဏီများ၊ အဖွဲ့အစည်းများရဲ့ နှစ်ချုပ်စာရင်းများမှ ပြည်ထောင်စုစာရင်းစစ်ချုပ်၊ စီမံကိန်းနှင့်ဘဏ္ဍာရေးဝန်ကြီးဌာနနဲ့ သက်ဆိုင်ရာ ဝန်ကြီးဌာနတို့ ပူးပေါင်းစဉ်းစားဆုံးဖြတ်ပြီး ကျော်ဇောတဲ့ကုမ္ပဏီအပါအဝင် နှစ်ချုပ်စာရင်း ၂၅ စောင် ကို ရွေးချယ်ပြီးတော့ ပြည်တွင်းအခွန်ဦးစီးဌာနက စိစစ်ထားတဲ့ ထမ်းဆောင်ရမယ့်အခွန်သင့်ငွေများ ထပ်မံစစ်ဆေးပြီးတော့ ကောက်ခံရရှိတဲ့အခွန်များကို အဆင့်ဆင့်တင်ပြစေရန် အကြံပြု တိုက်တွန်းအပ် ပါတယ်။ လေးစားအပ်ပါသော ပြည်သူ့လွှတ်တော် ဥက္ကဌကြီးခင်ဗျား။ အခွန်အကောက်များ အပြည့်အဝ ရရှိရေးအတွက် သက်ဆိုင်ရာဌာနအနေဖြင့် ပြည်ပပညာရှင်များ အကူအညီရရှိနေခြင်း၊ လက်ရှိ ဝန်ထမ်းများ အရည်အသွေးမြှင့်တင်ပေးနေခြင်း၊ အခွန်ဝန်ထမ်းများ အခွန်အကြောင်းသိရှိနားလည် အောင်၊ စိတ်ဝင်စားကြရန် ဆောင်ရွက်နေခြင်းကို သိရှိရပါတယ်။ ဒါပေမဲ့လို့ ဘယ်ကာလမှအောင်မြင် မယ်ဆိုတာ မပြောနိုင်ပါဘူး။ ချက်ချင်းမှန်မှန်ကန်ကန်တော့ အခွန်များရရှိရန် ခက်ခဲပါမယ်။ အဲဒီလို ခက်ခဲပြီးတော့ စီးပွားရေးတိုးတက်မှုက နှေးကွေးနေပါမယ်။ အခွန်အပြည့်အဝ မှန်မှန်ကန်ကန် ပေးဆောင်တဲ့အခွန်ထမ်းကြီးများကို နိုင်ငံတော်မှချီးမြှင့်မြှောက်စားနေသကဲ့သို့ အခွန်ရှောင်ဝန်ထမ်း ကြီးများကိုလည်း စိစစ်ဖော်ထုတ်ပြီး အရေးယူသင့်ပါတယ်။ နံပါတ်(၅)ချက်ကတော့ အခွန်နှုန်းထားများကို တိုးမကောက်ဘဲနဲ့ အခွန်ကောက်နယ်မြေတွေ တိုးချဲ့ဖို့လိုပါတယ်။ အဆိုရှင်မှလည်း အမှန်ကုန်ရောင်းရငွေများ လွန်စွာကွာခြားရရှိသော်လည်း အခွန် ပေးဆောင်မှုမှာ ကျပ်တစ်သောင်းသာကွာဟကြောင်း ဆွေးနွေးတင်ပြတာတွေ့ရပါတယ်။ မှန်ကန်သော အခွန်များရရှိစေရန် မြို့နယ်မှာရှိတဲ့ဈေးဆိုင်တွေ၊ စားသောက်ဆိုင်တွေ၊ အလုပ်ရုံတွေ၊ စက်ရုံတွေ၊ အထူးကုဆေးခန်းတွေ၊ အနုပညာရှင်တွေစတဲ့ အခွန်ထမ်းများအမည်စာရင်းများကို မြေပြင်စာရင်း ကောက်ယူပြီး စည်ပင်သာယာရေးအဖွဲ့များ၊ ပြင်တွင်းအခွန်ဦးစီးဌာနစတဲ့ သက်ဆိုင်ရာဌာနများသို့ စာရင်းပေးပို့ရန် စာရင်းကောက်ယူရေးအဖွဲ့များဖွဲ့စည်းပေးရန် ပြည်ထောင်စုအဆင့်တိုင်းဒေသကြီး/ ပြည်နယ်များရှိ တာဝန်ရှိသူများမှ သတ်မှတ်ဥပဒေများအရ အမြန်ဆုံးဆောင်ရွက်ပေးပါရန် အကြံပြု တိုက်တွန်းရင်း ယခုတင်သွင်းတဲ့ နိုင်ငံတော်အတွက် ရသင့်ရထိုက်တဲ့အခွန်အကောက်များ အပြည့်အဝ ရရှိရေးအတွက် ပွင့်လင်းမြင်သာစွာ စနစ်တကျစိစစ်ကြပ်မတ်ကောက်ခံပေးနိုင်ရေး ပြည်ထောင်စု အစိုးရအား တိုက်တွန်းကြောင်းအဆိုကို အတည်ပြုပေးပါရန် ထောက်ခံတင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>
အုတ်တွင်းမဲဆန္ဒနယ်မှ ဒေါ်ချိုချို ဆွေးနွေးဖို့ဖြစ်ပါတယ်။
</speech>
<speech><mp id='214'>ဒေါ်ချိုချို (အုတ်တွင်းမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဋ္ဌကြီး နှင့်အားလုံး မင်္ဂလာပါရှင်။ ကျွန်မကတော့ အုတ်တွင်းမဲဆန္ဒနယ်မှ ဒေါ်ချိုချိုဖြစ်ပြီး ဝက်လက် မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးမြင့်သိန်းရဲ့ နိုင်ငံတော်မှရသင့်ရထိုက်သော အခွန်အကောက်များ အပြည့်အဝရရှိရေးအတွက် ပွင့်လင်းမြင်သာစွာဖြင့် စနစ်တကျစိစစ်ကြပ်မတ် ကောက်ခံပေးနိုင်ရေး ပြည်ထောင်စုအစိုးရအားတိုက်တွန်းကြောင်းအဆိုကို ထောက်ခံဆွေးနွေးသွား မှာဖြစ်ပါတယ်။ အဆိုရှင်က နိုင်ငံ့အခွန်ငွေများ အပြည့်အဝမရရှိတဲ့အတွက် လေလွင့်မှုမရှိ ပကတိ ပွင့်လင်းမြင်သာစွာဖြင့် အရပ်ရပ်သောအခွန်များ ကောက်ခံရရှိရေးအတွက် စေတနာကောင်းဖြင့် တင်ပြထားတာကိုတွေ့ရှိရပေမဲ့ အခွန်ထမ်းပြည်သူတွေရဲ့ အခွန်ငွေတွေအားလုံးကလည်း ပြည်သူ့ ဘဏ္ဍာထဲသို့ အပြည့်အဝရောက်ရှိစေရန်မှာလည်း လွန်စွာအရေးကြီးပါတယ်။ ဥက္ကဌကြီးရှင်။ နိုင်ငံတော်မှ စည်းကြပ်ကောက်ခံနေတဲ့ အခွန်အကောက်တွေထဲမှာ တိုက်ရိုက်ခွန်နဲ့သွယ်ဝိုက်ခွန်ရယ်လို့ အစိတ်အပိုင်းကြီးနှစ်ရပ်ရှိပြီးတော့ အခွန်ကောက်စနစ်အရ တိုက်ရိုက်ခွန်မှာ ဝင်ငွေခွန်ဟာ အဓိကအစိတ်အပိုင်းဖြစ်ပြီး သွယ်ဝိုက်ခွန်မှာ ကုန်သွယ်လုပ်ငန်းခွန်၊ အထူးကုန်စည်ခွန်နဲ့ အကောက်ခွန်တို့ဟာ အဓိကဖြစ်နေတာကို တွေ့နိုင်ပါတယ်။ ၂၀၁၈ ခုနှစ် ဧပြီလ မှ စက်တင်ဘာလအထိ ခြောက်လအတွက် ရေးဆွဲခဲ့တဲ့ ပြည်ထောင်စုရဲ့ အရအသုံးခန့်မှန်းခြေ ငွေစာရင်းအရ ဝင်ငွေခွန်မှရငွေကို ကျပ် ၈၆၃ ဘီလီယံခန့်မှန်းထားပြီး ကုန်သွယ်လုပ်ငန်းခွန်၊ အထူး ကုန်စည်ခွန်နဲ့ အကောက်ခွန်တို့မှရငွေကို ကျပ် ၁၃၆၈ ဘီလီယံခန့်မှန်းထားတဲ့အတွက် ဒီအခွန်နှစ်မျိုး စလုံးဟာ နိုင်ငံတော်အတွက် အရေးပါကြပါတယ်။ ဒီတော့ နိုင်ငံတော်အတွက် အခွန်အကောက်မှ ရငွေကို တိုးတက်ရရှိစေရေးအတွက် တိုက်ရိုက်ခွန်ရော သွယ်ဝိုက်ခွန်ကိုပါ တိုးတက်ရရှိအောင် ဆောင်ရွက်ရပါလိမ့်မယ်။ အကျိုးသက်ရောက်မှုရှုထောင့်ကကြည့်ရင်လည်း ဝင်ငွေခွန်ဟာ ဝင်ငွေ အဆင့်မြင့်မားတဲ့ပုဂ္ဂိုလ်တွေအပေါ်မှာသာ ကျရောက်တာကြောင့် အခွန်စည်းကြပ်ခြင်းရဲ့ ရည်ရွယ်ချက် တစ်ရပ်ဖြစ်တဲ့ ဆင်းရဲ၊ ချမ်းသာကွာခြားမှုကို လျော့ပါးစေနိုင်ပါတယ်။ မြန်မာနိုင်ငံမှာ တစ်နှစ်ဝင်ငွေ ကျပ် ၄၈ သိန်းကျော်တဲ့လူတွေအတွက်သာ ဝင်ငွေခွန်တွက်ချက်တာဖြစ်ပြီး သက်သာခွင့်ပြု ထားတာ တွေလည်းရှိတဲ့အတွက် စည်းကြပ်တဲ့အခွန်နှုန်းတွေဟာလည်း ဝင်ငွေအဆင့်အလိုက် နှုန်းတိုးခွန်စနစ်နဲ့ စည်းကြပ်သွားတာဖြစ်လို့ ဝင်ငွေအလတ်တန်းစားရရှိသူတွေအထိ တရားမျှတတယ်လို့ ဆိုနိုင်ပါတယ်။ ဒါကတော့ အခွန်ကောက်ပုံစနစ်ကို အများပြည်သူ ပွင့်လင်းမြင်သာစွာ သိရှိရေးအတွက် ထည့်သွင်း ဆွေးနွေးရခြင်းဖြစ်ပါတယ်။ သွယ်ဝိုက်ခွန်တစ်ခုဖြစ်တဲ့ ကုန်သွယ်လုပ်ငန်းခွန်မှာလည်း တစ်နှစ်ရောင်းအားပမာဏ ကျပ်သိန်း ၅၀၀ ကျော်တဲ့ လုပ်ငန်းတွေကသာ ကုန်သွယ်လုပ်ငန်းခွန်ပေးဆောင်ရမယ်လို့ သတ်မှတ် ထားလေတော့ အခွန်ဝန်ထမ်းတွေအနေနဲ့ လုပ်ငန်းရှင်တွေညှိနှိုင်းပြီး တစ်နှစ်ရောင်းရငွေ ကျပ်သိန်း ၅၀၀ အောက်မှာသာ စာရင်းဝင်အောင်လုပ်ဆောင်နေတာတွေရှိတယ်လို့ ကြားသိရပါတယ်။ ဒီအပြု အမူဟာ အခွန်ဝန်ထမ်းတွေ အဂတိလိုက်စားဖို့ အခွင့်အရေးရစေပြီး နိုင်ငံတော်အတွက် ရသင့်ရထိုက် တဲ့ အခွန်ငွေကိုလည်း လျော့ပါးစေတာကြောင့် မှတ်ပုံတင်ထားတဲ့ စီးပွားရေးလုပ်ငန်းတွေကို စာရင်း ဇယားအတိအကျကောက်ယူစိစစ်နိုင်အောင် အစီအစဉ်များပြု လုပ်သင့်ကြောင်း အဆိုပြုလိုပါတယ်။ ပြည်တွင်းအခွန်ဦးစီးဌာနဟာ အခွန်ထမ်းကြီးများရုံး၊ အလယ်အလတ်အခွန်ထမ်းများရုံးတွေကို သီးခြားဖွင့်လှစ်ပြီး အခွန်ထမ်းများကိုယ်တိုင်တွက်ချက်ပြီး အခွန်ပေးဆောင်စေတဲ့စနစ်(Self Assessment System)ကို ကျင့်သုံးပြီး အခွန်စည်းကြပ်နေတယ်လို့ သိရပါတယ်။ အဲဒီစနစ်မှာ စာရင်း ဇယားများမှန်ကန်တိကျမှသာလျှင် အခွန်ဝန်ထမ်းတွေရဲ့ အဂတိလိုက်စားမှုကို လျော့ပါးစေနိုင်ပြီး နိုင်ငံတော်အတွက်လည်း ရသင့်ရထိုက်တဲ့အခွန်တွေကို ရရှိနိုင်ပါလိမ့်မယ်။ ဒါကြောင့် အခွန်ထမ်းကြီး များရုံး၊ အလယ်အလတ်တန်းစားအခွန်ထမ်းများရုံးတွေနဲ့ အဲဒီလုပ်ငန်းတွေမှာပါ ကွန်ပျူတာသုံးတဲ့ စာရင်းကိုင်စနစ်ကိုအသုံးပြုပြီး အမှန်အကန်အတိုင်းမှတ်တမ်းတင်နိုင်ရေးကို ကြိုးပမ်းဆောင်ရွက် ပါရန်လည်း တိုက်တွန်းအပ်ပါတယ်။ ဥက္ကဌကြီးရှင်။ သိန်း ၅၀၀ နှင့်အထက် ကုန်သွယ်လုပ်ငန်းခွန်ဆောင်ရမယ်ဆိုတဲ့ဥပဒေအရ လုပ်ငန်းရှင်ကနေ ရောင်းရငွေ ကျပ်သိန်း ၅၀၀ နှင့်အထက်ရှိပြီဆိုတာနဲ့ တံဆိပ်ခေါင်းဝယ်ရပါမယ်။ စာရင်းထားပြီးဝယ်သူကိုလည်း ဘောက်ချာပေးရ၊ ၎င်းဘောက်ချာမှာလည်း တံဆိပ်ခေါင်းကိုပါ တစ်ခါတည်းကပ်ပေးလိုက်ရပါတယ်။ ဒါပေမဲ့ တံဆိပ်ခေါင်းကပ်တဲ့စနစ်ကို စားသောက်ဆိုင်၊ ဟိုတယ်၊ တည်းခိုခန်း၊ ရွှေဆိုင်တို့မှာသာအသုံးပြုပြီး ကျန်လုပ်ငန်းတွေမှာ တံဆိပ်ခေါင်းမကပ်တဲ့အတွက်ကြောင့် ပြည်သူတွေကတော့ အခွန်တွေထမ်းဆောင်လိုက်ရပြီး ၎င်းအခွန်ငွေတွေအားလုံးဟာ ပြည်သူ့ဘဏ္ဍာ ထဲသို့ အပြည့်အဝရောက်ရှိရဲ့လားဆိုတာ သံသယဖြစ်စရာပါ။ ဒါကြောင့် ကုန်သွယ်လုပ်ငန်းခွန်နဲ့ ပတ်သက်ပြီး လက်ရှိလုပ်ဆောင်နေတဲ့စနစ်ထက် ပိုမိုပြီးကျယ်ပြန့်တဲ့၊ တိကျတဲ့စနစ်မျိုးကို လုပ်ဆောင် ဖို့လိုအပ်နေဆဲဖြစ်ပါတယ်။ ဒါ့အပြင် လက်ရှိအခွန်စည်းကြပ်မှုတွေမှာ မသိနားမလည်တဲ့ အခွန်ထမ်း တွေကို ကြောက်လန့်အောင်ခြိမ်းခြောက်ပြီး ရောင်းရငွေ သိန်း ၅၀၀ မရှိတဲ့လုပ်ငန်းတွေကိုလည်း တရားမဝင်တဲ့နည်းတွေနဲ့ ငွေကြေးကောက်ခံပြီး ကိုယ်ကျိုးရှာနေကြောင်းကိုလည်း ကြားသိရပါတယ်။ နိဂုံးချုပ်အားဖြင့် အခွန်ထမ်းများကိုလည်း အခွန်ရှောင်ဖို့ထက် အခွန်ဆောင်လိုစိတ်များ ပေါ်ပေါက်လာအောင်၊ အခွန်ယဉ်ကျေးမှုနှင့်ရင်းနှီးမှုရှိအောင်၊ အခွန်နဲ့ပတ်သက်တဲ့ ပညာပေး အစီအစဉ်များကိုလည်း ပိုမိုပြီးကျယ်ကျယ်ပြန့်ပြန့်လုပ်သင့်သလို အခွန်ထမ်းများရဲ့ အခွန်ငွေတွေကို လည်း ပြည်သူ့ဘဏ္ဍာထဲသို့ အပြည့်အဝမရောက်ရှိဘဲ အကျင့်ပျက်အခွန်ဝန်ထမ်းအချို့ထံ စီးဆင်း နေဆဲဖြစ်မှုကိုလည်း လက်တွေ့ကျကျ ထိထိရောက်ရောက် ဖော်ထုတ်အရေးယူသင့်နေပြီဖြစ်ပါတယ်။ အခွန်ဆိုင်ရာစီမံအုပ်ချုပ်မှုဥပဒေကြမ်းရဲ့ အကျိုးရလဒ်များကလည်း အခွန်တော်အပြည့်အဝရရှိရေး၊ အကျင့်ပျက်ခြစားမှုများကိုလည်း လျော့ပါးသွားလာနိုင်စေမယ်လို့ ယူဆနိုင်တဲ့အတွက်ကြောင့်မို့လို့ ကြိုဆိုရင်း ထောက်ခံဆွေးနွေးလိုက်ရပါတယ်။ ကျေးဇူးတင်ပါတယ်ရှင်။</speech>
<speech type='speaker'>
ပွင့်ဖြူမဲဆန္ဒနယ်မှ ဦးထွန်းထွန်း ဆွေးနွေးဖို့ဖြစ်ပါတယ်။
</speech>
<speech><mp id='270'>ဦးထွန်းထွန်း(ပွင့်ဖြူမဲဆန္ဒနယ်)</mp> လေးစားရပါသော လွှတ်တော်ဥက္ကဋ္ဌကြီးနှင့် ပြည်သူ့ လွှတ်တော်ကိုယ်စားလှယ်များ၊ ပြည်ထောင်စုအဆင့်ဝန်ကြီးများနှင့် ဧည့်သည်တော်အားလုံး မင်္ဂလာပါ လို့ ဦးစွာပဏာမ ဂါရဝပြုနှုတ်ခွန်းဆက်သအပ်ပါတယ်။ ကျွန်တော်ကတော့ မကွေးတိုင်းဒေသကြီး၊ ပွင့်ဖြူမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးထွန်းထွန်းဖြစ်ပြီး ဝက်လက်မဲဆန္ဒနယ် ပြည်သူ့ လွှတ်တော်ကိုယ်စားလှယ် ဦးမြင့်သိန်း၏အဆိုကို ထောက်ခံဆွေးနွေးသွားမှာဖြစ်ပါတယ်။ လေးစားရပါသောလွှတ်တော်ဥက္ကဋ္ဌကြီးခင်ဗျား။ အဆိုရှင်ရဲ့ ရည်ရွယ်ချက်ကိုကြည့်မယ်ဆိုလျှင် နိုင်ငံတော်ဖွံ့ဖြိုးတိုးတက်ရေးအတွက် အခွန်ဟာ အလွန်တရာအရေးကြီးကြောင်း ထောက်ပြသွားတာ ကို တွေ့ရပါတယ်။ ကျွန်တော်တို့နိုင်ငံဟာ အခွန်ကိုအားကိုးအားထားပြုပြီး ရပ်တည်ရမယ့်နိုင်ငံ တစ်နိုင်ငံ၊ ဖွံ့ဖြိုးတိုးတက်အောင်လုပ်ရမယ့်နိုင်ငံတစ်နိုင်ငံဆိုတာ ဘယ်လိုမှငြင်းလို့မရပါဘူး။ ကျွန်တော်တို့နိုင်ငံဟာ သယံဇာတကိုအားကိုးမယ်ဆိုတော့လည်း ပြောင်တလင်းခါနေပါပြီ။ လူစွမ်းအား အရင်းအမြစ်ကိုအားကိုးမယ်ဆိုတော့လည်း ဗလာနတ္ထိပြောစရာမရှိတော့ပါဘူး။ ဒါကြောင့်မို့လို့ အဆိုရှင်ပြောသလို အခွန်ကိုတိုးမြှင့်မကောက်ဘဲ ထိထိရောက်ရောက်ကောက်နိုင်ဖို့၊ အခွန်ယဉ်ကျေးမှု တစ်ရပ်ပေါ်ပေါက်ဖို့ များစွာအရေးကြီးပါတယ်။ ဖွံ့ဖြိုးပြီးဂျပန်လိုနိုင်ငံမျိုးက မြန်မာပြည်တိုးတက်ဖို့ ဆိုလျှင် အခွန်ကိုထိထိရောက်ရောက်ကောက်နိုင်ဖို့ အခွန်တိမ်းရှောင်တဲ့သူတွေကို အပစ်ပေးအရေးယူ ဖို့လိုအပ်တဲ့အကြောင်း ထောက်ပြအကြံဉာဏ်ပေးနေပါတယ်။ တကယ်တော့ သူတို့ပြောတာတွေ၊ သူတို့ အကြံဉာဏ်တွေဟာ အင်မတန်မှကောင်းပါတယ်။ သို့သော်လည်း လက်တွေ့မှာ ကျွန်တော်တို့နိုင်ငံ အဖို့ အခွန်စနစ်ကို၊ အခွန်ယဉ်ကျေးမှုကို ထိထိရောက်ရောက်မကျင့်သုံးနိုင်သေးတာကို ဘယ်လိုမှ ငြင်းလို့မရပါဘူး။ ဖွံ့ဖြိုးဆဲနိုင်ငံတွေ၊ ဒီမိုကရေစီနိုင်ငံတွေဟာ အခွန်အခကိုအားကိုးအားထားပြုပြီး တိုးတက်အောင်တည်ဆောက်ရပါတယ်။ အခွန်အခရရှိငွေအားလုံးဟာ နိုင်ငံတော်ရဲ့ လူမှုစီးပွားဖွံ့ဖြိုး တိုးတက်မှုအတွက် အဓိကအင်မတန်မှကျပါတယ်။ ။ လေးစားရပါသောလွှတ်တော်ဥက္ကဋ္ဌကြီးခင်ဗျား။ ကျွန်တော်တို့နိုင်ငံရဲ့ အခွန်ဆိုင်ရာစီမံခန့်ခွဲမှု (၁၀)စုနှစ်ပေါင်းများစွာ ညံ့ခဲ့တဲ့အတွက် ကျွန်တော်တို့နိုင်ငံဟာ ကမ္ဘာပေါ်တွင် အခွန်အကောက်ရရှိမှု အနည်းဆုံးနိုင်ငံများအနက် တစ်နိုင်ငံအဖြစ် ပါဝင်နေပါတယ်။ အခွန်စနစ်ကို ပြုပြင်ပြောင်းလဲမှုများ စတင်လုပ်ဆောင်ခဲ့သော်လည်း ၂၀၁၆-၂၀၁၇ ခုနှစ်၊ ၂၀၁၇-၂၀၁၈ ခုနှစ်များမှာ မြန်မာနိုင်ငံ၏ အခွန်အကောက်ရငွေ GDP ၏ ခုနစ်ရာခိုင်နှုန်း၊ ရှစ်ရာခိုင်နှုန်းသာရှိပါတယ်။ အခွန်ရငွေနှင့် GDP အချိုးမှာ ၁၀ ရာခိုင်နှုန်းပင်မပြည့်မီသေးတာကိုလည်း တွေ့ရပါတယ်။ တခြားဝင်ငွေရရှိမှုတူညီတဲ့ နိုင်ငံများနှင့် နှိုင်းယှဉ်ကြည့်မယ်ဆိုလျှင် ယင်းနိုင်ငံများ၌ GDP ၏ ၁၀ ရာခိုင်နှုန်း၊ ၁၂ ရာခိုင်နှုန်းထိ အမာနိုင်ငံသည် နိုင်ငံပေါင်း ဒတ်တော်ဥက္ကဋ္ဌကြီးခင်အရပ် ကောင်းစွာကုန်ကြိုးစားဖို့ အခွန် ပညာပေးဖို့ ပြည်တွေ၊ အခွန်ကင်းလွအခွန်ထမ်းများ များ အခွန်ကောက်ခံရရှိကြပါတယ်။ ကမ္ဘာ့နိုင်ငံများ၏အခွန်ကောက်ငွေရငွေနှင့် GDP အချိုးဇယားမှာ မြန်မာနိုင်ငံသည် နိုင်ငံပေါင်း ၁၇၉ နိုင်ငံအနက် အဆင့်(၁၇၀)မှာရောက်ရှိနေတာတွေ့ရပါတယ်။ လေးစားရပါသော လွှတ်တော်ဥက္ကဌကြီးခင်ဗျား။ တိုင်းပြည်မှာ ရသင့်ရထိုက်သော အခွန်အကောက်ကိုရရှိဖို့ အခွန်စနစ်၊ အခွန်ယဉ်ကျေးမှုတစ်ရပ် ကောင်းစွာပေါ်ပေါက်ရန် လိုအပ်နေ ပါပြီ။ ဒါကြောင့်လည်း အခွန်ပညာပေးစနစ်ကို ထိထိရောက်ရောက် အစွမ်းကုန်ကြိုးစားဖို့ အခွန် နှုန်းထားတွေကို တိုးမြှင့်မကောက်ဘဲ အခွန်ထမ်းများ များများပေါ်ထွက်လာဖို့ ထိပ်တန်းအခွန် တိမ်းရှောင်နေတဲ့သူတွေ၊ အခွန်ကင်းလွတ်နေသူတွေကို အခွန်ထမ်းတွေဖြစ်လာအောင် စနစ်တကျ ပညာပေးဖို့ ပြည်ထောင်စုလွှတ်တော်မှာလည်း ဆွေးနွေးခဲ့ပြီးဖြစ်ပါတယ်။ သို့သော်လည်း ဒီနေ့ အချိန်မှာ ပညာပေးရမယ့်အချိန်မဟုတ်တော့ပါ။ ထိထိရောက်ရောက်အပြစ်ပေးအရေးယူရမယ့်အချိန် ရောက်နေပါပြီ။ ထိပ်တန်းအခွန်ဆောင်တဲ့သူတွေ၊ အမည်စာရင်းတွေကိုဖော်ပြသလို အခွန်တိမ်းရှောင် နေတဲ့သူတွေရဲ့ စာရင်းနဲ့အပြစ်ပေးအရေးယူထားတဲ့ကုမ္ပဏီတွေ၊ လူအမည်တွေကိုလည်း ဖော်ပြသင့်ပါ တယ်။ သို့မှသာ အခွန်တိမ်းရှောင်သူတွေ၊ အခွန်ကိုလျှော့ပေါ့ဆောင်သူတွေ၊ အခွန်မဆောင်ရရေး နည်းမျိုးစုံနဲ့ လာဘ်ပေးနေသူတွေကို ပေါ်လွင်လာမှာဖြစ်ပါတယ်။ ခေတ်အဆက်ဆက်အုပ်ချုပ်သူ အာဏာပိုင်များနှင့် ပလူးပလဲလုပ်ပြီး သာပေါင်းညာစားလုပ်သူများ၊ အာဏာရှင်အလိုကျပေါင်းကာ ကြီးပွားချမ်းသာခဲ့ကြသူများသည် အခွန်ထမ်းခြင်းယဉ်ကျေးမှုကို ယဉ်ကျေးမှုဟုမထင်ဘဲ သူခိုးကျင့် သူခိုးကြံကြံကာ ခိုးစားရင်တိုးပွား ပေါင်းစားရင်ကောင်းစားဆိုပြီး မထီမဲ့မြင်ပြုလုပ်နေကြဦးမှာ ဖြစ်ပါ တယ်။ ကမ္ဘာမှာတော့ အခွန်ရှောင်ခြင်းကို အကျင့်ပျက်ခြစားခြင်း၊ နိုင်ငံသားမပီသခြင်း၊ လူ့ကျင့်ဝတ် မညီခြင်း၊ အသိစိတ်ဓာတ်အောက်တန်းကျခြင်း၊ နိုင်ငံတော်ကိုသစ္စာဖောက်ခြင်း၊ လူမျိုးနှင့်ပြည်သူများ အကျိုးစီးပွားကို ဖျက်ဆီးခြင်းစသဖြင့် သတ်မှတ်ထားပါတယ်။ လေးစားအပ်ပါသော လွှတ်တော်ဥက္ကဋ္ဌကြီးခင်ဗျား။ တိုင်းပြည်အတွက်ရသင့်ရထိုက်သော အခွန်အကောက်များရရှိရန် အကောက်ခွန်ဥပဒေအခန်း(၄) ပုဒ်မ ၁၀ တွင် သက်ဆိုင်ရာဝန်ကြီးဌာန သည် အခွန်ပေးဆောင်ထိုက်သူများက ဥပဒေနှင့်အညီ ပေးဆောင်လာစေရန်အတွက် လိုအပ်သည့် သတင်းအချက်အလက်များ၊ ကူညီပံ့ပိုးမှုများကို ပြည်ထောင်စုဝန်ကြီးဌာနများ၊ တိုင်းဒေသကြီး သို့မဟုတ် ပြည်နယ်အစိုးရအဖွဲ့၊ ကိုယ်ပိုင်အုပ်ချုပ်ခွင့်ရတိုင်းဦးစီးအဖွဲ့ သို့မဟုတ် ကိုယ်ပိုင်အုပ်ချုပ် ခွင့်ရဒေသဦးစီးအဖွဲ့၏အကူအညီကို ရယူနိုင်သည်ဟုလည်း ပါရှိပြီးဖြစ်ပါတယ်။ သို့ဖြစ်ပါ၍ နိုင်ငံတော်၏စီးပွားရေး အမြန်ဆုံးဖွံ့ဖြိုးတိုးတက်ရန် အခွန်စနစ်၊ အခွန်ယဉ်ကျေးမှု ပိုမိုထွန်းကားလာစေရန် သက်ဆိုင်ရာဝန်ကြီးဌာနအနေဖြင့် ဥပဒေနှင့်အညီ အရှိန်အဟုန်မြှင့် စီမံချက်ချသင့်ပါသဖြင့် အဆိုရှင်ဦးမြင့်သိန်း၏အဆိုကို လေးလေးနက်နက်ထောက်ခံ ဆွေးနွေးအပ်ပါ တယ်။ အားလုံးကိုကျေးဇူးတင်ပါတယ်။</speech>
<speech type='speaker'>
ကျောက်တံခါးမဲန္ဒနယ်မှ ဦးခင်မောင်ဦးက ဆွေးနွေးဖို့ ဖြစ်ပါတယ်။
</speech>
<speech><mp id='189'>ဦးခင်မောင်ဦး(ကျောက်တံခါးမဲဆန္ဒနယ်)</mp> လေးစားရပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်ထောင်စုအစိုးရအဖွဲ့ဝင်ဝန်ကြီးများ၊ ပြည်သူ့လွှတ်တော်ကိုယ်စားလှယ်များအားလုံး စိတ်၏ ချမ်းသာခြင်း၊ ကိုယ်၏ကျန်းမာခြင်းနှင့်ပြည့်စုံပါစေကြောင်း ဆုတောင်းပါတယ်။ ကျွန်တော်ကတော့ ပဲခူးတိုင်းဒေသကြီး၊ ကျောက်တံခါးမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးခင်မောင်ဦး ဖြစ်ပါတယ်။ ယနေ့ ကျွန်တော် ဝက်လက်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးမြင့်သိန်း တင်သွင်းတဲ့အဆိုကို ထောက်ခံဆွေးနွေးသွားမှာဖြစ်ပါတယ်။ ။ လေးစားရပါသောဥက္ကဌကြီးခင်ဗျား။ ယနေ့ နိုင်ငံတော်ဘဏ္ဍာငွေလိုအပ်ချက်ကိုဖြည့်ဆည်းရာ မှာ ပြည်သူများရဲ့ အခွန်ငွေထမ်းဆောင်မှုဝင်ငွေ၊ နိုင်ငံပိုင်စီးပွားရေးလုပ်ငန်းများမှ ရရှိတဲ့ငွေ၊ နိုင်ငံတော်ပိုင်သယံဇာတများ ထုတ်ယူရောင်းချခြင်းမှ ရရှိတဲ့ငွေများနဲ့ဖြည့်တင်းရပါတယ်။ နိုင်ငံတော် ရဲ့ ဈေးကွက်စီးပွားရေးမူဝါဒအရ နိုင်ငံပိုင်စီးပွားရေးလုပ်ငန်းများကို ပုဂ္ဂလိကကို လွှဲပြောင်းလုပ်ကိုင် စေခြင်း၊ နိုင်ငံတော်နှင့် ပုဂ္ဂလိကအကျိုးတူပူးပေါင်းဆောင်ရွက်ခြင်းတို့ကြောင့် နိုင်ငံပိုင်စီးပွားရေး လုပ်ငန်းများလျော့နည်းလာတာနှင့်အမျှ ဝင်ငွေများမှာလည်း တဖြည်းဖြည်းလျော့နည်းကျဆင်းလာပါ တယ်။ Power Point အသုံးပြုခွင့်ပေးပါခင်ဗျား။ Power Point ကတော့ နိုင်ငံတော်ပိုင်စီးပွားရေး လုပ်ငန်းများမှရတဲ့ငွေနဲ့ ပုဂ္ဂလိကဆီကနေရရှိတဲ့အခွန်ကောက်ခံမှုကို နှိုင်းယှဉ်ပြထားတာပါ။ ဘယ်ဘက်က Power Point ကတော့ ပုဂ္ဂလိကက ၅၆ ရာခိုင်နှုန်းရပြီးတော့ နိုင်ငံတော်ပိုင်စီးပွားရေး လုပ်ငန်းက ၄၄ ရာခိုင်နှုန်းလောက်ရပါတယ်။ ဒါကတော့ ၁၉၉၉-၂၀၀၀ ဘဏ္ဍာရေးနှစ်မှာရရှိတဲ့အခွန် ရရှိတဲ့ နှိုင်းယှဉ်ထားတာကို ပြတာပါ။ ညာဘက်က Power Point ကတော့ ၂၀၁၇-၂၀၁၈ ဘဏ္ဍာရေးနှစ်မှာ အခွန်ကောက်ခံရရှိငွေနဲ့ နိုင်ငံတော်ပိုင်စီးပွားရေးလုပ်ငန်းကရတဲ့ငွေနဲ့ ပုဂ္ဂလိကက ရတဲ့အခွန်ငွေကို နှိုင်းယှဉ်ထားတာပါ။ ပုဂ္ဂလိကက ၈၂ ရာခိုင်နှုန်းရပါတယ်။ နိုင်ငံတော်မှာတော့ ၁၈ ရာခိုင်နှုန်းလောက်ရပါတယ်။ ဒီ Power Point ကို ကြည့်ခြင်းအားဖြင့် ဘာကိုမြင်ရလဲဆိုတော့ ကျွန်တော်တို့ နိုင်ငံတော်ရဲ့ ဘဏ္ဍာငွေကိုဖြည့်တင်းတဲ့နေရာမှာ ပုဂ္ဂလိကအခွန်ထမ်းဆောင်မှုသည် တဖြည်းဖြည်းနဲ့အခြေခံအုတ်မြစ်ဖြစ်လာမယ်ဆိုတာကို ဖော်ပြထားတာပါ။ ဒါကတော့ အာဆီယံနိုင်ငံ များရဲ့ အခွန်ရငွေနဲ့ GDP အမျိုးကို နှိုင်းယှဉ်ပြထားတာပါ။ အရှေ့တောင်အာရှနိုင်ငံများမှာ အရှေ့တီမောဟာဆိုလို့ရှိရင် GDP ရဲ့အခွန်ကောက်ခံငွေရရှိမှုဟာ GDP ရဲ့ ၆၀.၅ ရာခိုင်နှုန်းရှိပြီးတော့ ကမ္ဘာ့အဆင့်မှာဆိုလျှင် နံပါတ်(၁)ဖြစ်ပါတယ်။ ကျွန်တော်တို့ရဲ့အိမ်နီးချင်း ထိုင်းနိုင်ငံဟာဆိုလို့ရှိလျှင် GDP ရဲ့ ၁၇ ရာခိုင်နှုန်းအခွန်ကောက်ခံရရှိပြီးတော့ ကမ္ဘာမှာဆိုလျှင် အဆင့်(၁၁၀) ရာခိုင်နှုန်းဖြစ်ပါ တယ်။ နောက်လာအိုဆိုလျှင် ၁၀.၈ ရာခိုင်နှုန်းရှိတယ်။ အဆင့်(၁၅၀) ရှိပါတယ်။ ကမ္ဘောဒီးယားက တော့ ရှစ်ရာခိုင်နှုန်းရှိပါတယ်။ အဆင့်(၁၆၀)ရှိပါတယ်။ ကျွန်တော်တို့မြန်မာနိုင်ငံ ကတော့ ၄.၉ ရာခိုင်နှုန်းပဲရှိပြီးတော့ ကမ္ဘာမှာဆိုလျှင် အဆင့်(၁၇၀)ပဲရှိပါတယ်။ ဒါဟာ ဆိုလို့ရှိလျှင် အခွန်ကောက်ခံ မှုသည် ကမ္ဘာမှာ ၁၇၀ ကျော်နိုင်ငံရှိတဲ့အနက်မှ အဆင့်(၁၇၀)ဆိုတာ ကျွန်တော်တို့က အခွန်ကောက်ခံ ရရှိမှုက အနည်းဆုံးနိုင်ငံအဖြစ် တည်ရှိနေတာကိုလည်း တွေ့ရှိရပါတယ်။ လေးစားအပ်ပါသောဥက္ကဌကြီးခင်ဗျား။ အခွန်ထမ်းစနစ်အတွင်းမှာ ပါဝင်သင့်ပါဝင်ထိုက်သူ တွေပါဝင်ဖို့ အခွန်ကင်းလွတ်မှုရှိစေသည့် အခွန်ငွေပြည့်ဝစွာရရှိဖို့ဆိုလျှင် နိုင်ငံတော်ရဲ့ အခွန်သတ်မှတ် ဥပဒေများ ခေတ်စနစ်နှင့်လျော်ညီမှန်ကန်ညီမျှမှုရှိဖို့လည်း လိုပါတယ်။ အခွန်စည်းကြပ်သူများမှလည်း အဂတိတရားကင်းစင်စွာနဲ့ ပေးအပ်တဲ့တာဝန်တွေကျေပွန်စွာထမ်းဆောင်ဖို့ လိုအပ်သလို အခွန်ထမ်း ပြည်သူများမှလည်း အခွန်ပေးဆောင်ရခြင်း၏သဘောတရားအခြေခံများကို သိမြင်အောင် ပညာပေး ရေးလုပ်ငန်းများတိုးချဲ့ဆောင်ရွက်ဖို့လိုအပ်ပါတယ်။ အခွန်ဥပဒေများမှာ အခွန်ထမ်းပြည်သူများရဲ့ အခွင့်အရေးများနှင့် တာဝန်များကို ပွင့်လင်းမြင်သာစွာဖော်ပြပေးခြင်း၊ အခွန်ထမ်းဆောင်ရမှုတွင် မျှတ ညီညွတ်သောအခွန်စနစ်ဖော်ဆောင်ပေးခြင်း၊ အခွန်စနစ်တွင် ပါဝင်ထိုက်သူများ ပါဝင်တာကို ရေးဆွဲ ပြဋ္ဌာန်းခြင်းနှင့် အခွန်ကောက်ခံမှုကုန်ကျစရိတ်များကိုလည်း တိုးချဲ့ သုံးစွဲဖို့ လိုအပ်ပါတယ်။ ဥက္ကဌကြီးခင်ဗျား။ အခွန်စည်းကြပ်တဲ့တာဝန်ရှိသူများမှလည်း နိုင်ငံတော်အကျိုးကိုရှေးရှုပြီး တော့ အဂတိတရားကင်းစင်စွာနဲ့တာဝန်ထမ်းဆောင်ဖို့လိုအပ်သလို အခွန်စည်းကြပ်မှုနဲ့ စီမံခန့်ခွဲမှု စွမ်းဆောင်ရည်မြင့်မားဖို့လိုပါတယ်။ အခွန်စည်းကြပ်သူများရဲ့ ရိုးဖြောင့်မှန်ကန်မှု၊ ပွင့်လင်းမြင်သာမှု၊ တာဝန်ယူမှု၊ တာဝန်ခံမှု အပြည့်ရှိအောင်လေ့ကျင့်ဖို့လည်းလိုပါတယ်။ အခွန်စည်းကြပ်သူတို့ရဲ့ အသိ တရားကင်းစင်ဖို့ဆိုတဲ့ကဏ္ဍမှာ ကျွန်တော်သိမြင်ထားတဲ့ ဝင်ငွေခွန်သွင်းတဲ့ကဏ္ဍလေး တင်ပြချင်ပါ တယ်။ အခွန်ထမ်းပြည်သူက အခွန်ကောက်တော့မယ်ဆိုလျှင် ပထမဝင်ငွေကြေညာလွှာကို တင်သွင်းရ ပါတယ်။ ဝင်ငွေကြေညာလွှာတင်သွင်းတယ်ဆိုတာ အခွန်ထမ်းပြည်သူက မိမိရဲ့ လုပ်ငန်းအခြေအနေ တိုးတက်မှု၊ ဆုတ်ယုတ်မှု၊ ပုံမှန်ဖြစ်မှုတို့အပေါ်ကို အခွန်စည်းကြပ်သူနှင့်ညှိနှိုင်းပြီးတော့ နိုင်ငံတော်ကို ပေးသင့်ပေးထိုက်တဲ့အခွန်ပေးသွင်းဖို့ပါ။ တကယ်လက်တွေ့နေရာတော်တော်များများမှာ ဖြစ်နေတာ က အခွန်စည်းကြပ်သူနဲ့ အခွန်ထမ်းဟာ ဆွေးနွေးလိုက်ပြီးတော့ နိုင်ငံတော်ကိုပေးသွင်းလိုက်ရငွေကို ခွဲခြမ်းစိတ်ဖြာပြီးတော့ နိုင်ငံတော်ကိုတစ်ဝက်ပဲပေးသွင်းတာကို တွေ့ရပါတယ်။ ကျန်တဲ့လေးပုံတစ်ပုံကို ကျတော့ အခွန်စည်းကြပ်သူကိုပေးတယ်။ ကျန်တဲ့လေးပုံတစ်ပုံကိုတော့ အခွန်စည်းကြပ်သူ၊ အခွန် ထမ်းပြည်သူကို သက်သာစေပါတယ်။ ဒီဖြစ်စဉ်ကိုကြည့်လျှင် နိုင်ငံတော်ဟာဆိုလျှင် ရသင့်ရထိုက်တဲ့ အခွန်ရဲ့ တစ်ဝက်သာရရှိတာကိုလည်း တွေ့ရှိရပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ နိုင်ငံတော်အခွန်တိုးတက်ရရှိဖို့ဆိုလျှင် နိုင်ငံတော် အနေနဲ့ အခွန်ထမ်းပြည်သူများရဲ့ အခွင့်အရေးနဲ့ လိုအပ်သောဝန်ဆောင်မှုပေးခြင်း၊ အခွန်တိမ်းရှောင် သူ၊ အခွန်ထိမ်ချန်သူများကို ထိရောက်သောအရေးယူမှုအခန်းကဏ္ဍကိုလည်း ပီပြင်အောင် ဆောင်ရွက် ဖို့လိုပါတယ်။ ပြည်သူများကြားမှာ အခွန်တိမ်းရှောင်သူ၊ အခွန်ထိမ်ချန်သူများကို တာဝန်ကျေအခွန် ပြည်သူများကိုပဲ အနေသလို အပြောအဆိုမျိုးတွေ ပြည်သူ့လိုအပ်ချက်ကို နိုင်ငံတော်က ဖြည့်ဆည်း ဆောင်ရွက်ပေးရမယ်ဆိုတာကို အတွင်တွင်ပြောဆိုနေပေမဲ့ နိုင်ငံတော်အတွက်ပေးရမယ့်အခွန်ကျ တော့ ပေးဆောင်ဖို့ရှောင်တိမ်းနေတာကိုလည်း တွေ့ရှိရပါတယ်။ ဥက္ကဋ္ဌကြီးခင်ဗျား။ အခွန်ထမ်းများက မိမိတို့ထမ်းဆောင်ရမယ့်တာဝန်တွေကို နားလည်လက်ခံ ပြီး မိမိဆန္ဒအလျောက် အခွန်ထမ်းဆောင်ခြင်းကို လုပ်ဆောင်သည်နှင့် ပညာပေးဆွေးနွေးမှုများကို လည်း တွင်တွင်ကျယ်ကျယ်လုပ်ဆောင်ဖို့ လိုအပ်ပါတယ်။ ယနေ့နိုင်ငံတော်မှာ အခွန်စနစ်ဥပဒေများ ကို ပြည်သူများနားလည်မှု အလွန်အားနည်းကြပါတယ်။ နိုင်ငံတော်မှလည်း အခွန်စနစ်ရဲ့ ချုပ်ထိန်းမှု များ ပြည်သူများနားလည်သဘောပေါက်အောင် ရှင်းလင်းခြင်း၊ သတင်းအချက်အလက်ဖြန့်ဝေရန် လည်း အလွန်အားနည်းကြပါတယ်။ ပြည်သူများပေးဆောင်ရမယ့်အခွန်အကောက်များကို မည်သည့် နည်းလမ်းဖြင့် ပေးဆောင်ရမယ်ဆိုတဲ့အခြေခံအချက်အလက်ကစပြီးတော့ အခွန်စနစ်တစ်ခုလုံးရဲ့ အသေးစိတ်အချက်အလက်များကို ပြည်သူများကျယ်ကျယ်ပြန့်ပြန့်သိအောင် လုပ်ဆောင်ဖို့လိုအပ် ကြောင်း တင်ပြရင်း ဦးမြင့်သိန်းရဲ့အဆိုကို လေးစားစွာထောက်ခံအပ်ပါတယ်ခင်ဗျား။ အားလုံး ကျေးဇူးတင်ပါတယ်။</speech>
<speech type='speaker'>
ကနီမဲဆန္ဒနယ်က ဦးထွန်းထွန်းနိုင် ဆွေးနွေးဖို့ ဖြစ်ပါတယ်။
</speech>
<speech><mp id='337'>ဦးထွန်းထွန်းနိုင်(ကနီမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် အားလုံးမင်္ဂလာပါ။ ကျွန်တော်ကတော့ ကနီမဲဆန္ဒနယ်က ပြည်သူ့လွှတ်တော်ကိုယ်စား လှယ် ဦးထွန်းထွန်းနိုင် ဖြစ်ပါတယ်။ ကျွန်တော့်အနေနဲ့ ဦးမြင့်သိန်းရဲ့ အဆိုနှင့်စပ်လျဉ်းပြီးတော့ ထောက်ခံဆွေးနွေးသွားမှာဖြစ်ပါတယ်။ တကယ်တော့ နိုင်ငံသားတစ်ယောက်ဟာ နိုင်ငံတော်က သတ်မှတ်ထားတဲ့အခွန်အခများကိုပေးဆောင်ခြင်းဟာ မိမိနိုင်ငံရဲ့ ပညာရေး၊ ကျန်းမာရေး၊ လမ်း၊ တံတား၊ လျှပ်စစ် စတဲ့တည်ဆောက်ရေးလုပ်ငန်းများကို တစ်ဖက်တစ်လမ်းမှ ပါဝင်နေကြခြင်းဖြစ်သလို မိမိတို့တင်မြှောက်ထားတဲ့အစိုးရရဲ့ ဝန်ဆောင်မှုလုပ်ငန်းများ အောင်မြင်ရန် ပါဝင်ကူညီနေခြင်းလည်း ဖြစ်ပါတယ်။ အခွန်ကိစ္စများကို ဆွေးနွေးကြတဲ့အခါမှာ အခွန်ဆောင်သူ၊ မဆောင်သူ၊ အခွန်ဆောင်ရ မည့်ကိစ္စ၊ အခွန်လျှော့၍ဆောင်နေသည့်ကိစ္စ၊ အခွန်မဆောင်ဘဲ အခွန်ရှောင်နေသည့်ကိစ္စများ ရှိသည့် အပြင် ပြည်သူများက အခွန်အခကဲ့သို့ ပေးဆောင်နေရပါလျက် နိုင်ငံတော်သို့ အခွန်အခအဖြစ် ရောက်သင့်ပါလျက် မရောက်ရှိကြသည့် ဆက်ကြေး၊ လိုင်းကြေးများကိုလည်း ဆွေးနွေးလိုပါတယ်။ ပထမဆုံးအနေနဲ့ အခွန်အကောက်လုပ်ငန်းများ အောင်မြင်ဖို့ဆိုလျှင် အခွန်ထမ်းလုပ်ငန်းရှင်များ၏ လုပ်ငန်းများနှင့် ၎င်းတို့၏ဈေးကွက်များကို အတတ်နိုင်ဆုံးကာကွယ်ပေးဖို့ လိုအပ်မှာဖြစ်ပါတယ်။ အခွန်ထမ်းလုပ်ငန်းရှင်များ၏ လုပ်ငန်းများနှင့် ၎င်းတို့၏ဈေးကွက်များကို အကာအကွယ်ပေးနိုင်မှသာ လျှင် လက်ရှိအခွန်ထမ်းလုပ်ငန်းရှင်ကြီးများမှ ပိုမိုအခွန်ထမ်းဆောင်ချင်စိတ်ရှိလာမှာဖြစ်သလို အခွန် မထမ်းဆောင်သောလုပ်ငန်းရှင်များလည်း အခွန်ထမ်းဆောင်ချင်လာမှာဖြစ်ပါတယ်။ လက်ရှိ ကျွန်တော်တို့ ပတ်ဝန်းကျင်မှာ တွေ့ရတဲ့လုပ်ငန်းတွေကို လေ့လာရသလောက် အခွန်ထမ်းလုပ်ငန်းရှင် တွေရဲ့ လုပ်ငန်းနဲ့ဈေးကွက်တွေကို အကာအကွယ်ပေးနိုင်မှုမရှိသလောက်နည်းပါးသလို အခွန် မဆောင်တဲ့လုပ်ငန်းရှင်တွေကို အရေးယူတာလည်းမတွေ့ရပါဘူး။ ဥပမာအားဖြင့် ကျွန်တော်တို့ ယစ်မျိုးနဲ့ပတ်သက်ပြီး ထုတ်လုပ်ဖြန့်ဖြူးရောင်းချတဲ့လုပ်ငန်းတွေ၊ ထင်း၊ မီးသွေးအပါအဝင် သစ်တော ထွက်ပစ္စည်းများထုတ်လုပ်ဖြန့်ဖြူးရောင်းချတဲ့လုပ်ငန်းတွေ၊ မွေးမြူရေးလုပ်ငန်း၊ အုတ်လုပ်ငန်း၊ လောင်စာဆီရောင်းဝယ်တဲ့လုပ်ငန်း စတဲ့လုပ်ငန်းတွေဟာ တရားဝင် အခွန်ဆောင်လုပ်ကိုင်သူများ အလွန်နည်းပါတယ်။ ယခုကဲ့သို့ တရားဝင်အခွန်ဆောင်လုပ်ကိုင်နေသူနည်းပါးနေခြင်းဟာ အခွန် ဆောင်လုပ်ကိုင်နေသူများရဲ့ ဈေးကွက်နဲ့ လုပ်ငန်းများကို အကာအကွယ်ပေးနိုင်မှုမရှိခြင်း၊ တစ်နည်း အားဖြင့် အခွန်မဆောင်တရားမဝင်လုပ်ကိုင်နေသူများကို အရေးယူတားဆီးမှုမရှိဘဲ တရားဝင် အခွန်ဆောင်လုပ်ကိုင်နေသူများနှင့် တန်းတူဈေးကွက်အတွင်း ယှဉ်ပြိုင်လုပ်ကိုင်ခွင့်ပေးထားလို့ ဖြစ်ပါတယ်။ ၊ နောက်တစ်ခုက တရားဝင်အခွန်ဆောင်ခြင်းမရှိတဲ့လုပ်ငန်းတွေဟာ အခွန်ဆောင်တဲ့လုပ်ငန်း များနည်းတူ ဘာကြောင့် ဈေးကွက်အတွင်း ရပ်တည်ယှဉ်ပြိုင်နိုင်ကြရသလဲဆိုတာပါ။ အားလုံးသိကြတဲ့ အတိုင်းပဲ လိုင်းကြေး၊ ဆက်ကြေးတွေနဲ့ ရပ်တည်နေရခြင်းဖြစ်ပါတယ်။ ဥပမာ - ကျွန်တော်တို့နယ်မှာ ယစ်မျိုးနဲ့ပတ်သက်ပြီး CS2 cs3 နဲ့ လုပ်ငန်းလုပ်ကိုင်သူတွေ FL12 လုပ်ငန်းလုပ်ကိုင်သူတွေရဲ့ အများစုဟာ လိုင်းကြေး၊ ဆက်ကြေးတွေနဲ့ပဲ လုပ်ကိုင်နေကြတာဖြစ်ပါတယ်။ တောအရက်ချက်ရင် ပဲဖြစ်ဖြစ်၊ ပြည်တွင်းပြည်ပနိုင်ငံခြားဖြစ်အရက်၊ ဘီယာတွေကို ရောင်းချရင်ပဲဖြစ်ဖြစ် တစ်လကို လိုင်းကြေးခ အနည်းဆုံး ကျပ် ၁၀၀၀၀ အထက်မှာရှိပါတယ်။ ရွာတိုင်းလိုလိုမှာ ချက်ဖို့ ဒါမှမဟုတ် အရက်ဆိုင်တွေဟာ အနည်းဆုံး နှစ်ဆိုင်၊ သုံးဆိုင်တော့ ရှိပါတယ်။ နောက် ထင်း၊ မီးသွေးအပါအဝင် သစ်တောထွက်ပစ္စည်းများ ထုတ်လုပ်သယ်ယူရောင်းဝယ်ဖောက်ကားတဲ့ကိစ္စမှာလည်း ထိုနည်းလည်း ကောင်းပါပဲ။ အဖျင်းဆုံး ထင်း၊ မီးသွေးကားများပင်လျှင် နယ်မှ မြို့ကိုရောက်ရှိနိုင်ဖို့ လမ်းမှာရှိတဲ့ ဂိတ်အမျိုးမျိုးကို ပေးကြရတဲ့ ဂိတ်ကြေး၊ ဆက်ကြေးဟာ အနည်းဆုံး ၃၀၀၀၀ နှင့်အထက်မှာရှိပါတယ်။ သစ်၊ ဝါးကားများဆိုရင်တော့ ဒီထက် အဆပေါင်းစွာပေးကြရပါတယ်။ ကျွန်တော့်နယ်တစ်ခုတည်းမှာပဲ နေ့စဉ် ဆက်ကြေးပေးသွားနေရတဲ့ကားတွေဟာ ရာနဲ့ချီရှိပါတယ်။ နောက် မသိနားမလည်တဲ့ပြည်သူ တွေအပေါ်မှာ ခြိမ်းခြောက်ဟိန်းဟောက်ပြီးတော့ အခွန်အခလိုလို တောင်းခံတဲ့ကိစ္စတွေရှိပါတယ်။ ဥပမာ - အိမ်ဝိုင်းကွက်တွေ အသစ်ရိုက်လို့ရှိရင် ဂရန်ကြေးဆိုပြီး တစ်ဝန်း ၅၀၀၀၀၊ ၆၀၀၀၀ ကိစ္စမျိုး တွေ၊ တောနယ်လုပ်ငန်းလေးတွေကို ရုံးတံဆိပ်အထောက်အထားမျိုးမပါဘဲ ရိုးရိုးငွေရပြေစာတွေနဲ့ အခွန်အခဆိုပြီး ကောက်ခံခဲ့တာမျိုးတွေလည်း ကျွန်တော်တို့နယ်မှာ ရှိခဲ့ဖူးပါတယ်။ ယခုလိုဖြစ်ပျက် နေတဲ့အောက်ခြေက ကိစ္စလေးတွေကို အခြေခံပြီးတော့ ဖြစ်တန်စွမ်းအရ တွက်ချက်မယ်ဆိုရင် ပြည်သူ တွေက ပေးနေရပါလျက် နိုင်ငံတော်သို့ အခွန်အခအဖြစ် မစီးဝင်ဘဲ ပျောက်ဆုံးသွားကြတဲ့ ငွေပမာဏ ဟာ တစ်လ တစ်လ သိန်းထောင်ပေါင်းများစွာရှိမယ်ဆိုတာ သေချာပါတယ်။ နိုင်ငံတော်က ရသင့်ရထိုက်သော အခွန်အခများ အပြည့်အဝရရှိရေးဆိုရာမှာ အခွန်မဆောင်ဘဲ အခွန်ရှောင်နေကြတဲ့ကိစ္စများနှင့် သက်ဆိုင်ရာပုဂ္ဂိုလ်များရဲ့ အဂတိတရားများဟာ နေရာဌာနအလွှာ အသီးသီးမှာ ဖြစ်ပေါ်နေတဲ့အတွက် အဆိုရှင်တင်ပြသလို နိုင်ငံတော်မှ ရသင့်ရထိုက်သောအခွန်အခ များရရှိနိုင်စေရန်မှာ အချုပ်အားဖြင့် အခွန်ထမ်းလုပ်ငန်းရှင်များရဲ့ အကျိုးစီးပွားကို အခွန်ရှောင် လုပ်ငန်းရှင်များ၏ အန္တရာယ်မှ ထိရောက်စွာကာကွယ်ပေးရန် လိုအပ်မှာဖြစ်သလို အခွန်အယောင် ဆောင်နေသော အခွန်အခများ၊ ဆက်ကြေး၊ လိုင်းကြေးများ ကောက်ခံနေမှုများထဲမှ နိုင်ငံတော်က ရသင့်ရထိုက်သောအခွန်အခများ၊ နိုင်ငံတော်ကို အမှန်တကယ်ရောက်ရှိသော အခွန်အခများအဖြစ် ပြောင်းလဲကောက်ခံနိုင်ရန် စနစ်တကျအစီအမံများချပြီး ဆောင်ရွက်သင့်ပါကြောင်း အကြံပြု ဆွေးနွေး ရင်း နိဂုံးချုပ်အပ်ပါတယ်။ ကျေးဇူးတင်ပါတယ်။</speech>
<speech type='speaker'>
သာပေါင်းမဲဆန္ဒနယ်မှ ဦးသိန်းထွန်း ဆွေးနွေးဖို့ ဖြစ်ပါတယ်။
</speech>
<speech><mp id='184'>ဦးသိန်းထွန်း(သာပေါင်းမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဋ္ဌ ကြီးနှင့် အားလုံးပဲ မင်္ဂလာပါ။ ကျွန်တော်ကတော့ ဧရာဝတီတိုင်းဒေသကြီး၊ သာပေါင်းမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးသိန်းထွန်း ဖြစ်ပါတယ်။ စစ်ကိုင်းတိုင်းဒေသကြီး၊ ဝက်လက် မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးမြင့်သိန်းရဲ့အဆိုမှ နိုင်ငံတော်မှာ အားအထားရဆုံး အဓိကအခွန်ရငွေဖြစ်တဲ့ မြေယာခွန်နှင့် အဆောက်အဦခွန်တွေကို စနစ်တကျစိစစ်ကောက်ခံသင့်ပါ တယ်ဆိုတဲ့အချက်ထဲမှ မြေယာခွန်ကိစ္စကို အဓိကထားဆွေးနွေးပါ့မယ်။ အဆိုဆွေးနွေးမှုကို ၂၀၁၈ ခုနှစ်၊ မတ်လ ၃ ရက်နေ့မှာကျင်းပတဲ့ ဒုတိယအကြိမ် ပြည်သူ့လွှတ်တော် သတ္တမပုံမှန်အစည်းအဝေး (၃၂)ရက်မြောက်နေ့မှာ ဝေါမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးတင်ထွေးရဲ့ မေးခွန်းနဲ့ပဲ စတင်ပါမယ်ခင်ဗျား။ ကျေးရွာများတွင်နေထိုင်သော ပြည်သူများ၏ခြံမြေများကို ဂရန်မြေများအဖြစ် ဖော်ထုတ်သတ်မှတ်ပေးရန် မေးမြန်းမှုကို ပြည်ထဲရေးဝန်ကြီးဌာန ဒုတိယဝန်ကြီးက ပြန်လည်ဖြေဆို ထားရာမှာ မြေယာအရှုပ်အရှင်းကင်းတဲ့ကျေးရွာများကို ၂၀၁၅ ခုနှစ်၊ ဇွန်လ ၅ ရက် အမိန့်ကြော်ငြာစာ အမှတ်(၅၄/၂၀၁၅)နဲ့အညီ ဆောင်ရွက်ပေးခဲ့ကြောင်းနဲ့ လုပ်ငန်းစဉ်တွေ လုပ်ဆောင်ပြီးစီးမှုများကို ၁၈၉၈ ခုနှစ် အောက်မြန်မာနိုင်ငံ မြို့နှင့်ကျေးရွာများအက်ဥပဒေ၊ နည်းဥပဒေ၊ ၁၈၈၉ ခုနှစ်၊ အထက် မြန်မာနိုင်ငံ မြေနှင့်အခွန်စည်းမျဉ်းဥပဒေ၊ နည်းဥပဒေများနှင့်အညီ ထုတ်ပေးဆောင်ရွက်ခဲ့ကြောင်း ရှင်းလင်းဖြေကြားခဲ့ပါတယ်။ ကျွန်တော်တို့ ဒီနေရာမှာ ရက်(၁၀၀)စီမံချက်မှာ ဆောင်ရွက်တဲ့ကိစ္စတွေ လည်း ရှင်းလင်းဖြေကြားပေးခဲ့ပါတယ်။ ပြည်သူ့လွှတ်တော်ကိုယ်စားလှယ် ဦးတင်ထွေးရဲ့ မေးခွန်းနဲ့ အဆိုရှင်ရဲ့ အဆိုနဲ့ပတ်သက်လို့ ဒီနေရာမှာ ကျွန်တော် ဆက်စပ်ဆွေးနွေးချင်ပါတယ်။ အဆိုရှင်က အခွန်ဥပဒေနှင့် အခွန်ဆိုင်ရာ စီမံခန့်ခွဲမှုအားနည်းကြောင်း အဆိုထဲမှာ ဆိုထားပါတယ်။ အဲဒီတော့ ပြည်သူ့လွှတ်တော်ကိုယ်စားလှယ် ဦးတင်ထွေး မေးခွန်းရဲ့အဖြေကို ဝန်ကြီးကဖြေကြားတဲ့အခါ ကျွန်တော်ကြည့်တဲ့အခါကျတော့ ကျွန်တော်တို့ ခုနှစ်တွေကိုကြည့်ရင် နှစ်ပေါင်း ၁၂၀၊ ၁၃၀ လောက်ကြာနေပါပြီ။ ဒီဥပဒေတွေဟာ။ အဲဒီတော့ ဒီဥပဒေတွေဟာ ကြာနေတဲ့အခါကျတော့ ကျွန်တော်တို့က ဒီဥပဒေဟာ ဒီမြေယာခွန်တွေနဲ့ ပတ်သက်လို့ ဆောင်ရွက်မယ်၊ ဥပဒေတွေကို ပြင်ဆင်ရေးဆွဲမယ်ဆိုရင် ကျွန်တော်တို့တိုင်းပြည်အတွက် အင်မတန်ရသင့်ရထိုက်တဲ့ အခွန်အကောက်တွေကို အပြည့်အဝကောက်ခံရရှိမှာဖြစ်ပါတယ်။ ဘာဖြစ်လို့လဲဆိုတော့ ဒီကိစ္စက ဖြစ်နိုင်ခြေများတဲ့ကိစ္စပါ။ ဖြစ်နိုင်ခြေများတဲ့ကိစ္စဆိုတော့ နိုင်ငံအတွင်း ဘဏ္ဍာငွေအမြောက်အမြားရရှိနိုင်သလို ဒီကိစ္စကိုဆောင်ရွက်မယ်ဆိုရင်လည်း လိုလိုချင်ချင်နဲ့ ဆောင်ရွက်ကြမယ့်ကိစ္စဖြစ်ပါတယ်။ ဒီနေရာမှာ တစ်ချက်က ဝန်ကြီးဖြေထားတဲ့အထဲမှာ လက်ရှိအခြေ အနေများအရ ကျေးရွာအားလုံးအတွက် ဆောင်ရွက်ပေးရန် အစီအစဉ်မရှိသေးပါကြောင်း။ ဟုတ်ပါပြီ။ ဒါပေမဲ့ လက်ရှိအခြေအနေအရဆိုတော့ ကျွန်တော်တို့က ဥပဒေကိုပြင်ဆင်ပြီး ဆောင်ရွက်မယ်ဆိုရင် ကျွန်တော်တို့က ပြောင်းလဲချိန်တန်ပြီဖြစ်တဲ့အတွက်ကြောင့်မို့လို့ ဒါ ပြောင်းလဲဆောင်ရွက်ရပါမယ်။ ဒီလိုပြောင်းလဲနိုင်အောင်လည်း ကျွန်တော် လွှတ်တော်ကြီးကို တိုက်တွန်းလိုပါတယ်။ ဘာဖြစ်လို့လဲ ဆိုတော့ ကျွန်တော်တို့က ဒီကိစ္စကိုဆောင်ရွက်ဖို့အတွက် သုံးငွေတွေကိုသုံး၊ လုပ်စရာရှိတဲ့အလုပ်တွေ ကိုလုပ်မှ တစ်ဖက်က ကျွန်တော်တို့က အခွန်အကောက်တွေကို ပြန်လည်ကောက်ခံရရှိမှာဖြစ်ပါတယ်။ ဥက္ကဋ္ဌကြီးခင်ဗျား။ ဒုတိယအချက် ကျွန်တော် တင်ပြချင်တဲ့အချက်ကတော့ မြေခွန်နဲ့ပတ်သက် တဲ့ကိစ္စပါ။ ဒုတိယအကြိမ် ပြည်သူ့လွှတ်တော် ပဉ္စမပုံမှန်အစည်းအဝေး တတိယနေ့အစီအစဉ် (၂၀၁၇ ခုနှစ်၊ မေလ ၂၂ ရက်နေ့) မှာ ကျွန်တော့်ရဲ့ အဆိုဖြစ်တဲ့ ခေတ်ကာလနဲ့မညီတော့တဲ့ လွန်ခဲ့တဲ့နှစ်ပေါင်း ၈၀ ကျော်လောက်က ကောက်ခံထားတဲ့ ဒီမြေခွန်တွေဟာ ခေတ်နှင့်အညီ ပြန်လည်ဆောင်ရွက်ဖို့ဆိုပြီး တော့ ကျွန်တော် အဆိုတင်တာ အောင်မြင်ခဲ့ပါတယ်။ အဲဒီအဆိုနှင့်ပတ်သက်ပြီးတော့ ယနေ့အထိ ဒီ အောင်မြင်ခဲ့တဲ့ ဥပဒေအသစ်ရေးဆွဲတာ ဘယ်အခြေအနေရောက်ပြီလဲဆိုတာ မသိပါဘူး။ ဒါပေမဲ့ တိုင်းပြည်မှာ တကယ်လို့ မြေယာခွန်တွေကိုကောက်ခံပြီးတော့ ဆောင်ရွက်လာမယ်ဆိုရင် တိုးတက် များပြားလာမှာဖြစ်ပါတယ်။ ဒီနေရာမှာ ဆက်စပ်ပြီး ကျွန်တော် ဆွေးနွေးလိုပါတယ်။ ၂၀၁၅-၂၀၁၆ ဘဏ္ဍာရေးနှစ်မှာ မြေယာခွန်ကနေ ကောက်ခံရရှိတာက ကျပ်သန်းပေါင်း ၁၇၀၇.၅၁၆ ရရှိပြီးတော့ ၂၀၁၆-၂၀၁၇ ဘဏ္ဍာရေးနှစ် ကျွန်တော်တို့တာဝန်ယူတဲ့အချိန်ကာလမှာ ကျပ်သန်းပေါင်း ၂၃၆၇.၂၈၄ ကျပ်ရရှိခဲ့ပါတယ်။ ဒီနှစ်ခုကိုယှဉ်ကြည့်ရင်တောင် ဝီရိယစိုက်တာ တိုးတက်လာတယ်လို့ ကောက်ချက်ပြောလိုပါတယ်။ တကယ်လို့သာ အမှန်တကယ်စိုက်ပျိုးတဲ့ဧကနဲ့တွက်မယ်ဆိုရင်တော့ အများကြီးကွာဟချက် ရှိနေဦးမှာ ဖြစ်ပါတယ်။ ဥက္ကဌကြီးခင်ဗျား။ နဂိုတုန်းက လွန်ခဲ့တဲ့ နှစ် ၈၀ လောက်က သတ်မှတ်ထားတဲ့ဧက တစ်ဧက တစ်ကျပ်ခွဲတို့၊ သုံးကျပ်ခွဲတို့နဲ့တော့ အလုပ်မဖြစ်တော့ပါဘူး။ အဲဒီတော့ ခေတ်ကာလနှင့်အညီ ဒီကိစ္စကို အမြန်ဆုံးအကောင်အထည်ဖော်ဖို့ကိုလည်း ကျွန်တော့်အနေနဲ့ ဆွေးနွေးတင်ပြလိုပါတယ်။ ဥက္ကဌကြီးခင်ဗျား။ တတိယအချက် တင်ပြချင်ပါတယ်။ အဆိုရှင်တင်ပြဆွေးနွေးထားတဲ့ စနစ်တကျ စိစစ်ကောက်ခံသင့်တာနဲ့ပတ်သက်လို့ ဆွေးနွေးလိုပါတယ်။ ကျွန်တော်တို့နိုင်ငံမှာ မြေလွတ်၊ မြေလပ်၊ မြေရိုင်းတွေနဲ့ပတ်သက်လို့ ၂၀၁၂ ခုနှစ် ဥပဒေပြဋ္ဌာန်းခဲ့ပါတယ်။ ယခုလည်း ဥပဒေကို ပြင်ဆင်သင့် တာတွေ ပြင်ဆင်နေပါပြီ။ ဥပဒေပြဋ္ဌာန်းတဲ့အတိုင်း အာမခံကြေး၊ နှစ်စဉ်ကြေးတွေကိုလည်း သက်ဆိုင်ရာ များမှ စနစ်တကျစိစစ်ကောက်ခံမယ်ဆိုရင် ရသင့်ရထိုက်တဲ့အခွန်ငွေတွေ ရရှိလာမှာဖြစ်ပါတယ်။ အရိုးဆွေးနေတဲ့၊ ကျီးပေါင်းတက်နေတဲ့အခြေအနေတွေကနေ ကျော်လွှားနိုင်ဖို့ ညွှန်ကြားချက်လောက် နဲ့ မဖြစ်ပါဘူး။ ဒီနောက်မှာ ကြပ်ကြပ်မတ်မတ်နဲ့ ကောက်ခံဖို့ အရေးကြီးပါတယ်။ နိဂုံးချုပ်အားဖြင့် အဆိုရှင်တင်ပြထားတဲ့ ရသင့်ရထိုက်တဲ့အခွန်တွေရရှိဖို့ စနစ်တကျစိစစ်ကောက်ခံရေး ပြည်ထောင်စု အစိုးရကို တိုက်တွန်းတဲ့အဆိုကို အလေးအနက်ထောက်ခံပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>
မော်လိုက်မဲဆန္ဒနယ်မှ ဒေါ်ချိုချိုဝင်းက ဆွေးနွေးဖို့ဖြစ်ပါတယ်။
</speech>
<speech><mp id='363'>ဒေါ်ချိုချိုဝင်း(မော်လိုက်မဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီး နှင့်အားလုံးပဲမင်္ဂလာပါရှင်။ ကျွန်မကတော့ စစ်ကိုင်းတိုင်းဒေသကြီး၊ မော်လိုက်မဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဒေါ်ချိုချိုဝင်း ဖြစ်ပါတယ်ရှင့်။ ကျွန်မအနေနဲ့ ဝက်လက်မဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးမြင့်သိန်းရဲ့ အခွန်ဘဏ္ဍာရရှိရေးကိစ္စနဲ့ပတ်သက်တဲ့အဆိုကို ထောက်ခံဆွေးနွေး သွားမှာဖြစ်ပါတယ်ရှင့်။ အဆိုရှင်ရဲ့ဆွေးနွေးတင်ပြချက်များဟာ ဘက်စုံထောက်စုံ၊ ကဏ္ဍပေါင်းစုံက တင်ပြဆွေးနွေးသွားတာကို တွေ့ရှိရပါတယ်။ အဆိုရဲ့ခေါင်းစီးပိုင်းမှာဆိုရင် ရသင့်ရထိုက်သော အခွန်အကောက်များပြည့်ပြည့်ဝဝရရှိရန်အတွက် ပွင့်လင်းမြင်သာစွာ စနစ်တကျစီမံကြပ်မတ်ပေးရန် ပြည်ထောင်စုအစိုးရအား တိုက်တွန်းထားတာကို တွေ့ရှိရပါတယ်။ ဒါကိုကြည့်ခြင်းအားဖြင့် ကျွန်မတို့ မြန်မာနိုင်ငံရဲ့ လက်ရှိအခွန်ကောက်ခံရန်မှာ ရသင့်ရထိုက်သောအခွန်များ ပြည့်ပြည့်ဝဝမရရှိဘူး။ အခွန်ကောက်ခံရာမှာလည်း ပွင့်လင်းမြင်သာမှုမရှိဘူး။ စနစ်တကျကြပ်မတ် ကောက်ခံမှုမရှိဘူးလို့ ယူဆရမှာဖြစ်ပါတယ်။ တကယ့်လက်တွေ့ဘဝမှာလည်း ယခုအဆိုအတိုင်းဖြစ်ပျက်နေတာကို အားလုံး အသိပဲဖြစ်ပါတယ်။ မြန်မာနိုင်ငံအနေနဲ့ အခက်အခဲ၊ အကျပ်အတည်းမျိုးစုံကြားကနေ လွတ်မြောက် နိုင်ဖို့ ကြိုးစားနေရတဲ့အချိန်မှာ ဘယ်သူ့ဘယ်သူမှလက်ညှိုးထိုးနေဖို့မလိုဘဲ တိုင်းပြည်ရဲ့အသက် သွေးကြောဖြစ်တဲ့ အခွန်ဘဏ္ဍာကောက်ခံရရှိရေးဟာ နိုင်ငံသူနိုင်ငံသားအားလုံးရဲ့ တာဝန်ဖြစ်တယ် ဆိုတာ နိုင်ငံသားအားလုံးသိရှိလက်ခံဖို့လိုအပ်ပါတယ်။ ဖွဲ့စည်းပုံအခြေခံဥပဒေပုဒ်မ ၃၈၉ မှာဆိုရင် နိုင်ငံသားတိုင်းသည် ဥပဒေအရ ပေးဆောင်ရမယ့်အခွန်အကောက်များကို ပေးဆောင်ရန် တာဝန်ရှိသည်လို့ ဖော်ပြထားတာဖြစ်ပါတယ်။ ဒါ့ကြောင့် အခွန်နဲ့ပတ်သက်ပြီး မရိုးမသားပြု သူ၊ မည်သူမဆို ဖွဲ့စည်းပုံအခြေခံဥပဒေကို ဆန့်ကျင်ရာရောက်ပါတယ်။ ဥက္ကဋ္ဌကြီးရှင့်။ မြန်မာနိုင်ငံရဲ့ အခွန်အကောက် ကောက်ခံမှုများကိုကြည့်မယ်ဆိုလို့ရှိရင် အခွန်အခများဟာ စုစုစည်းစည်းမရှိဘဲ ပြန့်ကျဲကွဲပြားနေတာကို တွေ့ရှိရပါတယ်။ ပြည်တွင်းအခွန် ဦးစီးကကောက်တာ၊ အထွေထွေအုပ်ချုပ်ရေးဦးစီးက ကောက်တာ၊ စည်ပင်သာယာက ကောက်တာ၊ ဌာနဆိုင်ရာကကောက်တာ အမျိုးမျိုးဖြစ်နေပါတယ်။ အခွန်ထမ်းပြည်သူများအနေနဲ့ အင်မတန်မှ မျက်စိလည်းရှုပ်ထွေးလျက်ရှိပါတယ်။ အခွန်ထမ်းပြည်သူများအနေနဲ့ အခွန်ပေးဆောင်နိုင်မှု အခြေအနေနဲ့ အခွန်ပေးဆောင်ချင်စိတ်ရှိရမှာဖြစ်ပြီး အခွန်ကောက်ခံသူများအနေနဲ့လည်း အခွန်ကို ရှင်းလင်းလွယ်ကူစွာ ပေးဆောင်နိုင်ရန် ဖန်တီးပေးရမှာဖြစ်ပါတယ်။ ။ ဥက္ကဋ္ဌကြီးရှင့်။ အခုအခါမှာဆိုရင် ပြည်တွင်းအခွန်ဦးစီးဌာနအနေနဲ့ အခွန်စနစ်ပြုပြင် ပြောင်းလဲမှုများကို အားသွန်ခွန်စိုက်ဆောင်ရွက်လျက်ရှိတာကို တွေ့ရှိရပါတယ်။ ဒီလိုပြောင်းလဲရခြင်း ရဲ့ နောက်ခံအကြောင်းအရာများကိုလည်း ပြည်တွင်းအခွန်ဦးစီးဌာနက ဖော်ပြထားတာကိုတွေ့ရှိရပါ တယ်။ ဥက္ကဌကြီးရှင့်။ Power Point အသုံးပြုခွင့်ပြုပါရှင့်။ ဖော်ပြပါအချက်များမှာဆိုလို့ရှိရင် မြန်မာနိုင်ငံရဲ့ အခွန်စီမံခန့်ခွဲမှုဟာဆိုလို့ရှိရင် အောက်ပါအချက်များကြောင့် အခွန်အားနည်းရတယ် ဆိုတဲ့အထဲမှာ အဂတိလိုက်စားမှုများပါရှိနေတဲ့အချက်ဟာဆိုလို့ရှိရင် တိုင်းပြည်ရဲ့အခွန်ဘဏ္ဍာကို အဓိကထိခိုက်စေသော အကြောင်းတရားဖြစ်ပါတယ်။ ဒီနေရာမှာ ပြောစရာရှိတာက ပြည်သူတွေဟာ အခွန်အသိပညာအားနည်းတယ်။ အခွန်မပေးဆောင်လိုဘူးစသည်ဖြင့် ပြောဆိုနေတာတွေကြားနေရ ပါတယ်။ အသိပညာအားနည်းတာကို အသိပညာပေးလို့ရပါတယ်။ အသိပညာရှိပြီး အခွန်မပေးလိုတာ အခွန်ပေးလိုမှုကို ဟန့်တားခြင်းများကိုသာ ကျွန်မတို့မြန်မာနိုင်ငံအတွက် အခက်အခဲဆုံးဖြစ်ပါတယ်။ နိုင်ငံတော်အစိုးရအနေဖြင့် စနစ်တကျကြပ်မတ်ထိန်းကျောင်းပေးဖို့ လိုအပ်ပါတယ်။ ဥပဒေနဲ့ ထိန်းကျောင်းရာမှာလည်း ပြစ်မှု၊ ပြစ်ဒဏ်များကို ထိရောက်စွာအသုံးချရန် လိုအပ်ပါတယ်။ လုပ်ငန်းရှင် ကြီးများအနေဖြင့် မိမိတို့ပေးဆောင်ရန် ကျန်ရှိနေတဲ့အခွန်အကြွေးအကျန်များကိုလည်း နိုင်ငံတော်သို့ မှန်မှန်ကန်ကန်နဲ့ မြန်မြန်ဆန်ဆန်ပေးသွင်းကြဖို့ လိုအပ်ပါတယ်။ အစိုးရသစ်လက်ထက်မှာဆိုရင် အစိုးရ၊ လွှတ်တော်၊ အခွန်ထမ်းကြီးများ အကြိမ်ကြိမ်ညှိနှိုင်းဆွေးနွေးပြီး အခွန်နှုန်းထားများကို သင့်တော်သလိုသတ်မှတ်ခဲ့ကြတာဖြစ်လို့ ပေးဆောင်ရန်တာဝန်ဟာ မိမိတို့အပေါ်မှာသာ မူတည်ပါ တယ်။ သက်ဆိုင်ရာဌာနအသီးသီးမှလည်း ဥပဒေနဲ့အညီ တွန်းအားပေးကောက်ခံရန် လိုအပ်ပါတယ်။ အခွန်အခများကောက်ခံရရှိရေးဟာဆိုရင် အစိုးရ၊ ပြည်သူလက်တွဲညီညီဆောင်ရွက်ရမယ့် ကိစ္စဖြစ်ပါ တယ်။ နည်းပညာအပါအဝင် အခြေခံအဆောက်အဦများ အင်မတန်အားနည်းတဲ့ တိုင်းပြည်ဖြစ်တဲ့ အတွက်ကြောင့် တစ်ဖက်မှာလည်း အခြေခံအဆောက်အဦများကို ကြိုးစားတည်ဆောက်နေရတဲ့အချိန် ခေတ်အဆက်ဆက်ကြွေးမြီများကိုလည်း စတင်ပေးဆပ်ရန် စီမံဆောင်ရွက်နေရတဲ့အချိန်မှာ အားနည်းချက် များကို လက်ညှိုးထိုးမနေဘဲ ပကတိအနေအထားအရ အကောင်းဆုံးဆောင်ရွက်နိုင်မယ့် အစီအမံများ ကို စဉ်းစားဆောင်ရွက်ကြရမှာဖြစ်ပါတယ်။ ။ လေးစားအပ်ပါသော ဥက္ကဋ္ဌကြီးရှင့်။ ကုန်သွယ်လုပ်ငန်းခွန်ပေးဆောင်မှုနဲ့ပတ်သက်ပြီး ဆွေးနွေးလိုပါတယ်။ ကုန်သွယ်လုပ်ငန်းခွန်ဆိုတာ စားသုံးသူမှ ကုန်စည်နဲ့ဝန်ဆောင်မှုအတွက် အခွန် ပေးဆောင်ရခြင်းဖြစ်ပါတယ်။ နိုင်ငံတကာမှာလည်း ကျွန်မတို့နိုင်ငံထက်မနိမ့်တဲ့ရာခိုင်နှုန်းနဲ့ ပေးဆောင်နေကြရတာဖြစ်ပါတယ်။ ကျွန်မတို့နိုင်ငံရဲ့ ရသင့်ရထိုက်တဲ့အခွန်များ မရရှိခြင်းမှာ ကုန်သွယ်ခွန်ဟာ အများဆုံးဖြစ်ပါတယ်။ ဖွဲ့စည်းပုံအခြေခံဥပဒေအရ နှစ်စဉ်ရေးဆွဲခဲ့တဲ့အခွန်ဥပဒေ တွင် ကုန်စည်ခွန်ကင်းလွတ်တဲ့ကုန်စည်နဲ့ ဝန်ဆောင်မှုများမှအပ ကျန်ကုန်စည်နဲ့ဝန်ဆောင်မှုများကို စနစ်တကျအခွန်ကောက်ခံရရှိရေး စီမံကိန်းရေးဆွဲပြီး စနစ်တကျကောက်ခံသင့်ပါတယ်။ Commercial Tox ကောက်ခံနိုင်တဲ့နေရာတွေဟာ ကုန်တိုက်ကြီးများ၊ စားသောက်ဆိုင်ကြီးများ၊ ကိုယ်ခန္ဓာအလှ ပြုပြင်ဆိုင်များ၊ အဝတ်အထည်ဒီဇိုင်းတီထွင်ဆိုင်များအပါအဝင် အခြားကုန်စည်နဲ့ ဝန်ဆောင်မှု လုပ်ငန်းများ များစွာရှိပြီး လုပ်ငန်းအတော်များများဟာဆိုလို့ရှိရင် အခွန်ကောက်ခံဆောင်ရွက်မှုမရှိဘဲ တာဝန်ကင်းမဲ့နေတာကို တွေ့ရှိရပါတယ်။ Commercid Tox ကိုသာ ဖိဖိစီးစီးကောက်ခံနိုင်မယ် ဆိုရင် တိုင်းပြည်ဘဏ္ဍာဟာ အဆများစွာ တိုးတက်လာမှာဖြစ်ပါတယ်။ အခွန်ကောက်ခံရာမှာလည်း သေချာမှုရှိတဲ့ e-payment ကို လျှပ်စစ်မီး ၂၄ နာရီရရှိတဲ့မြို့တွေမှာ စတင်ပြီးတော့မှ ဆောင်ရွက်သင့်ပါတယ်။ ယခုအခါမှာ အခွန်ကောက်ခံမှုတွေဟာ Manudl တွေဟာဖြစ်နေတဲ့ အတွက်ကြောင့်မို့လို့ အခွန်ဆုံးရှုံးမှုများဟာ မလွဲမသွေဖြစ်မှာ သေချာပါတယ်ရှင့်။ လေးစားအပ်တဲ့ ဥက္ကဋ္ဌကြီးရှင့်။ နိဂုံးချုပ်အနေဖြင့် သဘာဝသယံဇာတကို အလွန်အကျွံ အားကိုးတဲ့ ကျွန်မတို့မြန်မာနိုင်ငံဟာ အခုဆိုရင် သဘာဝဘေးအန္တရာယ်များကိုလည်း ရာသီမရွေး ခံစားနေကြရပါတယ်။ ကြီးမားတဲ့အန္တရာယ်တွေများ ဖြစ်လာမလားဆိုတဲ့ စိုးရိမ်မှုတွေလည်း ရှိနေပါတယ်။ ပြည်သူများမျှော်လင့်တဲ့ တိုးတက်ကောင်းမွန်တဲ့ အပြောင်းအလဲဆိုတာ တိုင်းပြည် ငြိမ်းချမ်းဖို့၊ အခွန်ဘဏ္ဍာတိုးတက်ရရှိဖို့ဟာ အရေးကြီးဆုံးဖြစ်ပါတယ်။ ဒါ့ကြောင့် ဝက်လက်မဲဆန္ဒနယ် က ဦးမြင့်သိန်းရဲ့ အဆိုအား လေးလေးနက်နက်ထောက်ခံရပါတယ်ရှင့်။ ကျေးဇူးတင်ပါတယ်။</speech>
<speech type='speaker'>
ကန်ကြီးထောင့်မဲဆန္ဒနယ်မှ ဦးရွှေလှကြိုင်က ဆွေးနွေးဖို့ ဖြစ်ပါတယ်။
</speech>
<speech><mp id='162'>ဦးရွှေလှကြိုင်(ကန်ကြီးထောင့်မဲဆန္ဒနယ်)</mp> လေးစားရပါသော ပြည်သူ့လွှတ်တော် ဥက္ကဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများ၊ ဧည့်သည်တော်များ အားလုံး မင်္ဂလာအပေါင်းနှင့် ပြည့်စုံပါစေကြောင်း ဆုတောင်းဆန္ဒပြုအပ်ပါတယ်။ ကျွန်တော်ကတော့ စစ်ကိုင်းတိုင်းဒေသကြီး၊ ဝက်လက်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးမြင့်သိန်း တင်သွင်းသွားတဲ့ နိုင်ငံတော်အတွက် ရသင့်ရထိုက်သည့် အခွန်အကောက်များ အပြည့်အဝရရှိရေး အတွက် ပွင့်လင်းမြင်သာစွာဖြင့် စနစ်တကျစိစစ်ကြပ်မတ်ကောက်ခံပေးနိုင်ရေး ပြည်ထောင်စုအစိုးရ အားတိုက်တွန်းကြောင်းအဆိုကို ထောက်ခံဆွေးနွေးမယ့် ဧရာဝတီတိုင်းဒေသကြီး၊ ကန်ကြီးထောင့် မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးရွှေလှကြိုင် ဖြစ်ပါတယ်။ လေးစားရပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ နိုင်ငံတော်ဖွံ့ ဖြိုးတိုးတက်ရန်အတွက် အခွန်ဝင်ငွေတိုးပွားရေးဟာ နိုင်ငံတော်အတွက် သိပ်ကိုအရေးကြီးလိုအပ်ပါတယ်။ ကောက်ခံရရှိတဲ့ အခွန်ငွေတွေဟာလည်းပဲ ပြည်သူများ ကြည်ကြည်ဖြူဖြူ၊ ယုံကြည်နားလည်မှုရှိစွာနဲ့ရရှိလာတဲ့ အခွန်မျိုးဖြစ်ဖို့ လိုအပ်ပါတယ်။ နိုင်ငံတော်မှပြဋ္ဌာန်းထားတဲ့ အခွန်ဥပဒေကို ပြည်သူလူထုလုပ်ငန်းရှင် များအားလုံး မိမိတို့ဆောင်ရွက်နေသော စီးပွားရေးလုပ်ငန်းအမျိုးအစားအလိုက် နိုင်ငံတော်သို့ ပေးဆောင်ရမယ့် ကျသင့်အခွန်အခများကို နားလည်သိရှိဖို့လိုအပ်သလို နိုင်ငံတော်က ဘာ့ကြောင့် အခွန်ကောက်တာလဲ၊ မိမိတို့ဘာ့ကြောင့် အခွန်ပေးဆောင်သင့်သလဲ ဒီအခွန်ငွေတွေကို နိုင်ငံတော်က ဘယ်မှာသုံးစွဲသလဲဆိုတာကို ယနေ့အထိမသိသေးတဲ့ ပြည်သူတွေ၊ လုပ်ငန်းရှင်တွေရှိနေသေးတာကို တွေ့နေရပါတယ်။ အဲဒါကြောင့်မို့လို့ အခွန်နဲ့သက်ဆိုင်တဲ့ တာဝန်ရှိဌာနများဟာ အခွန်ကိစ္စအကြောင်း သဘောမပေါက်သေးတဲ့ ပြည်သူတွေနဲ့ လုပ်ငန်းရှင်များကိုတွေ့ဆုံပြီး အခွန်နှင့်ပြည်သူပတ်သက်မှုကို ပညာပေးစည်းရုံးပြီး အခွန်မူဝါဒကို ပွင့်လင်းမြင်သာစွာ ကျယ်ကျယ်ပြန့်ပြန့်ချပြရှင်းပေးဖို့ အထူး လိုအပ်ပါတယ်။ ယခင်အစိုးရလက်ထက်က အခွန်ကောက်ခံရေးတာဝန်ရှိသူများဟာ လုပ်ငန်းရှင်နဲ့ အခွန်ကောက်ခံသူနှစ်ဦးတို့ တစ်ဦးနှင့်တစ်ဦးနားလည်မှုယူပြီးတော့ ပြေစာမဲ့ကောက်ခံသွားတာတွေကို ကြားသိနေရပါတယ်။ ယခင်အခွန်ကောက်ဝန်ထမ်းတွေဟာ ယခင်ကကောက်ခံရမယ့် အခွန်မူဝါဒ တိတိကျကျမသိကြတဲ့အတွက် သူတို့နဲ့ရင်းနှီးတဲ့လုပ်ငန်းရှင်တွေကို လျှော့ပေါ့ပြီးတော့ အခွန်ကောက်တာ မျိုးရှိခဲ့သလို သူတို့နဲ့မရင်းနှီးတဲ့သူတွေဆိုရင် ဥပဒေအရဆိုပြီး လိုတာထပ်ပိုပြောပြီး ကောက်ခံတာ တွေကိုလည်း ကြားသိရပါတယ်။ အရပ်စကားအရ လူခင်တော့ မူပြင်၊ လူမုန်းတော့ မူသုံးဆိုသလိုဘဲ အခွန်ကောက်ခံတဲ့နေရာမှာ လုပ်ငန်းချင်းတူသော်လည်း မညီမျှတာတွေရှိတယ်လို့ ကြားသိရပါတယ်။ အဲဒီတော့ လုပ်ငန်းရှင်တွေမှာ သူတို့နဲ့ရင်းနှီးအောင် ပေါင်းသင်းဆက်ဆံပြီးတော့ မိမိအခွန် လျှော့ပေါ့စဉ်းစားအောင် အပေးအယူလုပ်ပြီးတော့ ညှိနှိုင်းကြတယ်။ ဝန်ထမ်းတွေဘက်က မလုပ်ပေးဘူးပြောရင် ဘယ်သူကိုတော့ ဘယ်လိုလုပ်ပေးတယ်။ ကျုပ်ကိုလုပ်မပေးရင် ဘာဖြစ်မယ် ဆိုတဲ့ ကြောက်လုံး၊ ခြောက်လုံးတွေနဲ့ပြောလိုက်တော့ နဂိုကမှအကျင့်ပျက်တဲ့ဝန်ထမ်းကလည်း နဂိုအတိုင်းလုပ်ကိုင်ပေးပြီးတော့ နားလည်မှုယူပြီး အကျင့်ပျက်ဝန်ထမ်းနဲ့ လုပ်ငန်းရှင်ပေါင်းစား လိုက်ကြရာမှာ မြန်မာပြည်ကြီး ဆင်းရဲတွင်းကနေပြီးတော့ ရုန်းမထွက်နိုင်ဘဲ ဝန်ထမ်းနဲ့လုပ်ငန်းရှင် ကတော့ တိုက်ဆောက်၊ ပြည်သူတွေက တဲပျောက်ပြီး လမ်းပေါ်ရောက်တဲ့အခြေအနေအထိ ရောက်ခဲ့တာကို လူတိုင်းသိပါတယ်။ ယနေ့အထိ ဒီလိုအပေးအယူနဲ့ လုပ်စားလို့ရနိုင်သေးတယ်လို့ ယူဆကြတဲ့ အကျင့်ပျက်ဝန်ထမ်းနဲ့ အကျင့်ပျက်လုပ်ငန်းရှင်တွေလည်း ရှိနေတုန်းပဲလို့ ကျွန်တော်တို့ ကြားနေရပါတယ်။ လေးစားရပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ယခုအစိုးရသစ်လက်ထက်မှာ သီးခြားကောက်ခံမယ့်အခွန်ဥပဒေရဲ့ စံချိန်စံညွှန်းများကို ပြည်သူလူထုနဲ့ လုပ်ငန်းရှင်ကြီး/ငယ်တို့များ သိရှိနိုင်ဖို့အတွက် ပွင့်လင်းမြင်သာစွာ အခွန်တော်ကောက်ခံရရှိရေး၊ ပညာပေးရေးတို့ကို ကျယ်ကျယ်ပြန့်ပြန့် ဟောပြောစည်းရုံးကြရန် စီမံချက်ချမှတ်ပေးဖို့လိုပါတယ်။ အခွန်ကြောင့် တိုင်းပြည် ရဲ့ ဘက်စုံဖွံ့ဖြိုးတိုးတက်ရေးကို ဆောင်ရွက်နိုင်ကြောင်း ပြည်သူများလက်ခံလာရင် တိုင်းပြည်ရဲ့ အနာဂတ်စီးပွားရေးအခက်အခဲဟာ တစ်ဆင့်အောင်မြင်သွားပြီလို့ ပြောရမှာဖြစ်ပါတယ်။ နောက် ထပ်ပြီးအကြံပြု ဆွေးနွေးလိုတာက အခွန်ဆိုလို့ တိုင်းပြည်အတွက် အခွန်ဝင်ငွေတိုးပွားဖို့တစ်ခုတည်း ကိုဘဲ မစဉ်းစားဘဲ အစိုးရအနေဖြင့် လုပ်ငန်းရှင်အသင်းများ မိမိတို့လုပ်ငန်းအောင်မြင်စွာတိုးချဲ့ နိုင်အောင် ပြည်သူများအလုပ်အကိုင်အခွင့်အလမ်း ဖန်တီးပေးခြင်းများကိုအကြောင်းပြုပြီး လုပ်ငန်းရှင်ကြီး/ငယ်လက်ဝယ်သို့ SME ချေးငွေများ အချိန်မဆွဲဘဲ အချိန်မီထုတ်ချေးပေးနိုင်ရင် တိုင်းပြည်အတွက်လည်း ဝင်ငွေရ၊ စီးပွားရေးလုပ်ငန်းမှာလည်း လုပ်ငန်းအကောင်အထည်ဖော်လို့ အမြတ်အစွန်းရ၊ ထိုလုပ်ငန်းကိုမှီခိုတဲ့ ပြည်သူတွေမှာလည်း အလုပ်အကိုင်အခွင့်အလမ်းရ ဒီသုံးချက်ဟန်ချက်ညီရင် အခွန်စနစ်အောင်မြင်မှာသေချာသလောက် ပြောရရင်တော့ ရာခိုင်နှုန်း ဖြစ်ပါတယ်။ လေးစားရပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ နိုင်ငံတော်အခွန်တိုးပွားရေးအတွက် မှန်မှန်ကန်ကန်တာဝန်ကျေပွန်စွာ ထမ်းဆောင်ခဲ့ကြတဲ့ တာဝန်သိနိုင်ငံ့ဝန်ထမ်းများနှင့် တာဝန်သိ အခွန်ပေးဆောင်သော လုပ်ငန်းရှင်ကြီး/ငယ်များအား ဂုဏ်ပြုဆုချီးမြှင့်ပေးခြင်း၊ နိုင်ငံတော်အခွန် တိုးပွားရေးထက် မိမိတို့အတွက်ကိုသာကြည့်သော၊ အကျင့်ပျက်ခြစားသော ဝန်ထမ်းများနှင့် အခွန်ရှောင်သော လုပ်ငန်းရှင်ကြီးများကို ထိရောက်စွာအရေးယူခြင်း၊ အပြစ်ပေးခြင်း၊ နာမည်ပျက် စာရင်းထည့်သွင်းခြင်း ကြေညာသည်အထိ ဆုပေးဒဏ်ပေးစနစ်ကို နိုင်ငံတစ်ဝန်းကျယ်ကျယ်ပြန့်ပြန့် ဆောင်ရွက်ဖို့လိုအပ်ပါတယ်။ သို့မှသာ တိုင်းပြည်၏ပြဋ္ဌာန်းချက်ပါ အခွန်ဥပဒေအတိုင်း အခွန် ယဉ်ကျေးမှုကို အစိုးရနဲ့ဝန်ထမ်း၊ လုပ်ငန်းရှင်နဲ့ပြည်သူက လေးစားလိုက်နာဆောင်ရွက်ကြရမည် ဖြစ်သောကြောင့် စစ်ကိုင်းတိုင်းဒေသကြီး၊ ဝက်လက်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးမြင့်သိန်းရဲ့ အဆိုကို ထောက်ခံဆွေးနွေးလိုက်ရပါတယ်။ ကျေးဇူးတင်ပါတယ်ခင်ဗျား။</speech>
<speech type='speaker'>
ကျောက်တန်းမဲဆန္ဒနယ်မှ ဒေါ်အေးမြမြမျိုးက ဆွေးနွေးဖို့ ဖြစ်ပါတယ်။
</speech>
<speech><mp id='442'>ဒေါ်အေးမြမြမျိုး(ကျောက်တန်းမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် အားလုံးပဲ မင်္ဂလာပါရှင်။ ကျွန်မကတော့ ဝက်လက်မဲဆန္ဒနယ်က ဦးမြင့်သိန်း တင်သွင်း သွားတဲ့ အခွန်ကိုစနစ်တကျကောက်ခံရေးနှင့်စပ်လျဉ်းတဲ့အဆိုကို ထောက်ခံအကြံပြု ဆွေးနွေးသွားမယ့် ကျောက်တန်းမဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါ်အေးမြမြမျိုး ဖြစ်ပါတယ်။ Power Point အသုံးပြုပြီး တင်ပြခွင့်ပြုပါရှင်။ ကျွန်မတို့ မြန်မာနိုင်ငံဟာ အခွန်နှင့် GDP အချိုးက ၄.၉ ရာခိုင်နှုန်းသာရှိပြီးတော့ နိုင်ငံပေါင်း ၁၇၉ နိုင်ငံမှာ ၁၇၀ အဆင့်ရှိပါတယ်။ အိမ်နီးချင်းနိုင်ငံဖြစ်တဲ့ အာဆီယံနိုင်ငံဖြစ်တဲ့ လာအို၊ ကမ္ဘောဒီယားထက်တောင် များစွာနည်းနေတာကို တွေ့ရပါတယ်။ အရပ်သားအစိုးရလက်ထက်မှာ အခွန်ရရှိမှုတွေဟာ တိုးမြင့်လာတာကို လေ့လာတွေ့ရှိရပါတယ်။ အခွန်ရငွေတွေအဆင့်ဆင့်တိုးမြင့်လာပြီးတော့ ၂၀၁၄-၂၀၁၅ ဘဏ္ဍာရေးနှစ်ထက်ကကို ၂၀၁၅-၂၀၁၆ ဘဏ္ဍာရေးနှစ်မှာတော့ ပြန်လည်လျော့နည်းသွားတာကိုလည်း လေ့လာတွေ့ရှိရပါ တယ်ရှင်။ အခွန်အကောက်ပေးခြင်းဟာ နိုင်ငံသားတစ်ဦးရဲ့ တာဝန်ဖြစ်တယ်ဆိုတဲ့အချက်ကို Asia Foundation ကလုပ်တဲ့ အစီရင်ခံစာမှာ မြန်မာနိုင်ငံသားရဲ့ ၉၄ ရာခိုင်နှုန်းက နိုင်ငံသားတာဝန်ဖြစ် တယ်ဆိုတာကို နားလည်သဘောပေါက်ထားပါတယ်။ အစိုးရရဲ့ခန့်မှန်းချက်ဖြစ်တဲ့ ၆၃ ရာခိုင်နှုန်း ထက်ပဲ များစွာမြင့်မားနေပါတယ်။ ကျေးလက်နေပြည်သူ ၅၀ ရာခိုင်နှုန်းကျော်ကတောင်မှပဲ ဒီအခွန် အကောက်ပေးခြင်းဟာ နိုင်ငံသားတာဝန်ဆိုတာကို နားလည်နေပါတယ်။ ဒါ့အပြင် မြန်မာ ပြည်သူလူထုဟာ အလွန်အပေးအကမ်းရက်ရောကြသူများဖြစ်ပြီးတော့ အများပြည်သူအကျိုးရှိမည့် ကိစ္စရပ်များနှင့် လူမှုရေးကိစ္စရပ်များမှာ ထောက်ပံ့ပေးလိုကြတယ်ဆိုတဲ့ ကမ္ဘာ့ပေးကမ်းမှုညွှန်ကိန်းရဲ့ ထိပ်ဆုံးမှာရပ်တည်နေတဲ့ နိုင်ငံဖြစ်ပါတယ်။ ဒီလိုနိုင်ငံသားတွေက ပေးကမ်းမှုရက်ရောပါရက်နှင့် နိုင်ငံသားတာဝန်လို့သဘောပေါက်ထားပါရက်နှင့် ဘာကြောင့်အခွန်ရရှိမှုလျော့နည်းနေရပါသလဲဆို တာကို လေ့လာဖို့လိုပါတယ်။ ပြည်သူများရဲ့ အခြေခံလိုအပ်ချက်တွေကို ဖြည့်ဆည်းပေးဖို့အတွက် ပျက်ကွက်တဲ့အကြောင်းအရင်းက အဓိကဖြစ်ပါတယ်။ အခွန်အကောက်များက အလိုအပ်ဆုံးနေရာ များကို ရောက်ရှိခြင်းရှိ/မရှိဆိုတာကို သေချာနားလည်ခြင်းမရှိပါဘူး။ အခွန်ထမ်းပြည်သူတွေ နားလည် လွယ်တဲ့ ရှင်းလင်းတဲ့အခွန်စနစ်မဖြစ်ဘဲ လူထုအား လုံလောက်တဲ့သတင်းအချက်အလက်ပေးမှုမှာ အားနည်းနေတယ်ဆိုတဲ့အချက်တွေကိုလည်း တွေ့ရှိရပါတယ်။ အဓိကအရေးကြီးတာကတော့ ပြည်သူရဲ့ ယုံကြည်မှုရရှိဖို့ လိုအပ်နေလို့ဖြစ်ပါတယ်။ မြို့နယ်အခွန်ရုံးတွေမှာ အခွန်အရာရှိရဲ့ ညှိနှိုင်း ဆောင်ရွက်ခြင်းတွေဟာ နေရာအနှံ့အပြားမှာတွေ့ရှိနေရပါတယ်။ အခွန်ထမ်းပြည်သူဟာ မိမိအခွန် ထမ်းလိုတဲ့ရက်ရောက်လို့ဖြစ်စေ၊ အခွန်ရုံးက ဆင့်ခေါ်လို့ဖြစ်စေ အခွန်ရုံးကို သွားတဲ့အခါမှာ အခွန်အရာရှိတွေက ဂဏန်းပေါင်းစက်မှာ အရင်နှစ်ထက်ပိုများတဲ့ အခွန်ဆောင်ရမယ်ဆိုတဲ့ဂဏန်းကို ပြပြီးတော့ ဒီလိုအခွန်မဟုတ်ရင် ညှိနှိုင်းဖို့ဆိုတာတွေ အခုထိကို နေရာအနှံ့မှာရှိနေဆဲဖြစ်နေပါတယ်။ အခွန်ဆိုင်ရာအချက်အလက်တွေကိုလည်း အခွန်ရုံးတွေမှာ ရှင်းလင်းလွယ်ကူပြည်သူနားလည်ဖို့၊ သိဖို့ အတွက် ကြေညာထားဖို့လိုအပ်နေပါတယ်။ နောက်ပြီးတော့ အခွန်ပြေစာကို ပေးရတဲ့ပမာဏနဲ့ မဟုတ်ဘဲနဲ့ အခွန်ပြေစာရရှိတာတွေ၊ တချို့ကုမ္ပဏီတွေဆို အခွန်ပြေစာရတောင်မရတာမျိုးတွေလည်း ပြည်သူယုံကြည်ဖို့ခက်ခဲတဲ့အချက်တွေဖြစ်ပါတယ်။ နောက်ပြီးတော့ ဒဏ်ကြေးဆိုပြီးတော့ အခွန်ရုံးက ဆင့်ခေါ်လို့သွားပါလျက်နဲ့ ဘာကြောင့်ပေးရ မှန်းမသိတဲ့ ဒဏ်ကြေးတွေကိုလည်း အခုထိပေးနေရဆဲပါ။ ဒါကြောင့်မို့ အခွန်ထမ်းပြည်သူတွေဟာ မိမိတို့ပေးလိုက်တဲ့အခွန်ဟာ နိုင်ငံတော်ဘဏ္ဍာထဲကို စီးဝင်သွားရဲ့ လားဆိုတဲ့ ပြည်သူရဲ့ ယုံကြည်မှု မရတာက ကျွန်မတို့ ပြည်သူတွေတာဝန်သိလျက်သားနဲ့ အခွန်ဆောင်ဖို့ ခက်ခဲနေတဲ့အချက်တွေဖြစ်ပါ တယ်ရှင်။ လေးစားရပါသော ပြည်သူ့လွှတ်တော်ဥက္ကဋ္ဌကြီးရှင် အစီရင်ခံစာအများအပြားကို လေ့လာ ကြည့်ပါတယ်။ ၂၀၁၄ ခုနှစ် ရရှိတဲ့အခွန်နှင့် အစိုးရရဲ့ ခန့်မှန်းခြေအမှန်တကယ်ရရှိမယ့် ကွာခြားချက် က အမေရိကန်ဒေါ်လာ ၆ ဘီလီယံအထိရှိတယ်လို့ Globd Witness ကနေဖော်ပြပါတယ်။ ဒါ့အပြင်ကို အခွန်ကောက်ခံမှုကို ညှိနှိုင်းတာတွေ၊ အခွန်ရှောင်တာတွေ နောက်ပြီးတော့ တကယ့် နိုင်ငံတော်ရဲ့ နိုင်ငံသားတွေအားလုံးပိုင်ဆိုင်သင့်တဲ့ တန်ဖိုးရှိတဲ့ သတ္တု တွေ၊ ကျောက်မျက်တွေ၊ အရင်းအမြစ်တွေဟာ မှောင်ခိုဈေးကွက်ကိုရောက်နေလို့ နိုင်ငံတော်ဘဏ္ဍာကို မစီးဝင်တဲ့ကိစ္စတွေဟာ ကျွန်မတို့ ပြည်သူလူထုရဲ့ အခွန်ဆောင်လိုစိတ်ကို အဟန့်အတားဖြစ်လို့နေပါတယ်။ ဒါကြောင့်မို့လို့ ဒီလို နိုင်ငံတော်ရဲ့ တန်ဖိုးရှိတဲ့အရင်းအမြစ်တွေကနေ ဗုံးပေါလအောသုံးခွင့်ရနေပါလျက်နဲ့ နိုင်ငံတော်ကို တိကျတဲ့အခွန်ပေးဆောင်ဖို့အတွက်ကို ကြပ်ကြပ်မတ်မတ်ဖြစ်ဖို့တော့ အရေးတကြီး လိုအပ်လျက်ရှိပါတယ်ရှင်။ အထူးမေတ္တာရပ်ခံလိုတာကတော့ ကျွန်မတို့ရဲ့ ဆင်းရဲသားပြည်သူလူထုနဲ့ လူလတ်တန်းစားကို ဝန်ပိစေခြင်းမရှိတဲ့နှုန်းထားနဲ့ အခွန်ချဲ့ထွင်ခြင်းကိုသာ အဓိကထားလုပ် ဆောင်သင့်ပါကြောင်း အကြံပြု တင်ပြရင်းနိဂုံးချုပ်အပ်ပါတယ်ရှင်။ အားလုံးကို ကျေးဇူးတင်ပါတယ်။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ နေ့လယ်စာ စားသုံးရန်အတွက် အစည်းအဝေးကို တစ်နာရီခန့် ခေတ္တရပ်နားပါ့မယ်။
</speech>
<p>အစည်းအဝေးကို ၁ နာရီခန့် ခေတ္တရပ်နားပါသည်။</p>
<speech><mp id='484'>ဦးရဲလွင်(အလုံမဲဆန္ဒနယ်)</mp> လေးစားအပ်ပါတဲ့ ပြည်သူ့လွှတ်တော်ဥက္ကဌကြီးနှင့် အားလုံးမင်္ဂလာပါ။ ကျွန်တော်ကတော့ ရန်ကုန်တိုင်းဒေသကြီး၊ အလုံမဲဆန္ဒနယ်က ပြည်သူ့လွှတ်တော် ကိုယ်စားလှယ် ဦးရဲလွင် ဖြစ်ပါတယ်။ ဝက်လက်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးမြင့်သိန်း တင်သွင်းသော နိုင်ငံတော်အတွက် ရသင့်ရထိုက်သည့် အခွန်အကောက်များ အပြည့်အဝ ရရှိရေးအတွက် ပွင့်လင်းမြင်သာစွာဖြင့် စနစ်တကျစိစစ်ကြပ်မတ်ကောက်ခံရေးအတွက် ပြည်ထောင်စု အစိုးရအားတိုက်တွန်းကြောင်းအဆိုကို ထောက်ခံဆွေးနွေးသွားမှာပဲ ဖြစ်ပါတယ်။ ။ ဥက္ကဋ္ဌကြီးခင်ဗျား။ အခွန်အကောက်တို့ကို နိုင်ငံတော်အုပ်ချုပ်ရေး၊ နိုင်ငံအေးချမ်းသာယာရေး တို့တွင်သာမက လူ့အဖွဲ့အစည်းများ၏တိုးတက်ဖွံ့ဖြိုးရေးတို့အတွက် အသုံးပြုခြင်းဖြစ်တာကြောင့် အခွန်အကောက်ပေးခြင်းသည် အစိုးရကဆောင်ရွက်နေသောလုပ်ငန်းများကို ကူညီထောက်ပံ့ပေးခြင်း ဖြစ်တယ်လို့ဆိုနိုင်ပါတယ်။ နိုင်ငံတော်အစိုးရရဲ့အသုံးစရိတ်များကာမိစေရန်အတွက် ဘဏ္ဍာငွေရရှိရေး ကိုသာဦးတည်လျက် အခွန်ကောက်ခံခြင်းမဟုတ်ပါဘူး။ ဒီမိုကရေစီနိုင်ငံတစ်ခုမှာ အစိုးရအသုံးစရိတ်၊ တိုင်းပြည်လည်ပတ်ငွေကို အခွန်အကောက်ရရှိငွေများမှ အဓိကသုံးစွဲရတာဖြစ်တဲ့အတွက် အလုပ် လက်မဲ့များပြားမှု၊ ဝင်ငွေမညီမျှမှုများအခြေအနေများတွင် အခွန်ပိုမိုရရှိရန်ကြိုးပမ်းမှုမှာ ဘက်ပေါင်းစုံ မှ ဟန်ချက်ညီညီလုပ်ဆောင်သွားရန် လိုအပ်နေပြီဖြစ်ပါတယ်။ ယခုလိုအခွန်များကို ထိထိ ရောက်ရောက် ကောက်ခံ၍ဆောင်ရွက်နေချိန်မှာ အခွန်တိမ်းရှောင်မှုများ၊ အခွန်ငွေထိမ်ချန်မှုစသည့် ကိစ္စရပ်များကို ကာကွယ်တားဆီးနိုင်ရန် လိုအပ်ပါတယ်။ အခွန်ရှောင်တိမ်းမှုကိစ္စရပ်များနှင့်ပတ်သက် ၍ အဓိကထားဆွေးနွေးသွားမှာပဲဖြစ်ပါတယ်။ အခွန်ရှောင်တိမ်းမှုသည် အခွန်ပေးဆောင်ရမည့် ပမာဏ များပြီး ပြည်သူ့အကျိုးဝန်ဆောင်မှုပေးသည့်ကဏ္ဍများတွင် ပြန်လည်ခွဲဝေမှုများမှာနည်းပါးသည့် အတွက် မျှတမှုမရှိဟုယူဆသောကြောင့်လည်းကောင်း၊ ပြည်သူ့အခွန်များ မည်သို့သုံးစွဲသည်ကို ပွင့်လင်းမြင်သာမှုမရှိခြင်းတို့ကြောင့်လည်းကောင်း၊ အခွန်ရှောင်တိမ်းခြင်းသည် ဂုဏ်သိက္ခာကျဆင်း စေသည်ဟု မယူဆကြတော့သောကြောင့်လည်းကောင်း၊ လာဘ်စားသည့်အခွန်အကောက်အရာရှိများနှင့် လိုက်နာ ရမည့်အခွန်ဥပဒေများ အားနည်းခြင်းကြောင့်လည်းကောင်း၊ အခွန်ပေးဆောင်ရမည့်သူများသည် အခွန်မဆောင်ဘဲ အခွန်ရှောင်တိမ်းလျက်ရှိပါတယ်။ ပြည်သူများသည် ၎င်းတို့ပေးဆောင်ရမည့် အခွန် များကို အစိုးရမှ မည်သို့အသုံးပြု သည်ကို အသိမပေးခြင်း သို့မဟုတ် မသိရှိခြင်းကြောင့်လည်း အခွန် ရှောင်တိမ်းလျက်ရှိကြပါတယ်။ အခွန်ရှောင်တိမ်းဖို့ဆိုတာ ဖွံ့ဖြိုးဆဲနိုင်ငံများတွင် ဖြစ်ပွားလေ့ရှိတဲ့ ပြဿနာတစ်ခုမဟုတ်ဘဲ ဖွံ့ဖြိုးတိုးတက်ပြီးသောနိုင်ငံများတွင်သာမက တစ်ကမ္ဘာလုံးတွင်တည်ရှိနေသည့် ပြဿနာတစ်ခုဖြစ်ပါတယ်။ အခွန်ရှောင်တိမ်းမှုကို တိုက်ဖျက်ရန် အရေးပါတဲ့အခန်းကဏ္ဍတစ်ခုက တော့ ပွင့်လင်းမြင်သာမှုရှိဖို့လိုပါတယ်။ အန္တရာယ်ရှိသော အခွန်အုပ်ချုပ်မှုများနှင့် အခွန်လိမ်လည်မှု များဟာ ရှုပ်ထွေးခက်ခဲတဲ့အခွန်စနစ်နှင့် ပူးပေါင်းပါဝင်မှုမရှိတဲ့ ပတ်ဝန်းကျင်အနေအထားကို တည်မှီ လျက် ဖြစ်ပေါ်လေ့ရှိသည့်အတွက် အခွန်အကောက်နှင့်သက်ဆိုင်သည့်ဌာနများအကြား ပွင့်လင်းမှု ရှိရန်နှင့် အစိုးရများအကြား ကြီးမားသည့်ပူးပေါင်းဆောင်ရွက်မှုများရှိဖို့ အမှန်တကယ်လိုအပ်ပါတယ်။ စီးပွားရေးလုပ်ငန်းများ လုပ်ဆောင်တဲ့နေရာမှာလည်း လက်ရှိကာလမှာ အခွန်ထမ်းနှင့် အခွန်စည်းကြပ် တဲ့ဝန်ထမ်းများအကြားမှာ အပေးအယူ၊ အလျော့အတင်းရှိနေတဲ့အတွက် ရသင့်ရထိုက်တဲ့အခွန်အခါ တွေမရရှိနိုင်ပါဘူး။ အဆိုပါကိစ္စရပ်များရှိနေတဲ့အတွက် အခွန်ဥပဒေများရဲ့ စီမံအုပ်ချုပ်မှုဆိုင်ရာများ ကို ပြန်လည်သုံးသပ်ပြင်ဆင်စုစည်းရန်နှင့် အခွန်များကို ထိရောက်စွာကောက်ခံနိုင်ရန် ရည်ရွယ်ပြီး တော့ အခွန်ဆိုင်ရာစီမံအုပ်ချုပ်မှုဥပဒေကြမ်းကို အခန်း ၁၁ ခန်း၊ ပုဒ်မပေါင်း ၈၅ ခုဖြင့် ရေးဆွဲပြီး ယခုအခါ ပြည်ထောင်စုလွှတ်တော်က အများပြည်သူလေ့လာနိုင်ရန် ထုတ်ပြန်ထားပြီးလည်း ဖြစ်ပါတယ်။ နိုင်ငံအများစုမှာလည်း အခွန်တိမ်းရှောင်မှုကို တိုက်ဖျက်နိုင်တဲ့ တင်းကြပ်တဲ့ဥပဒေများ မရှိသေးပါဘူး။ ဥပဒေပြဋ္ဌာန်းထားသည့်နိုင်ငံများမှာလည်း အခွန်တိမ်းရှောင်ခြင်းကို ထိရောက်စွာ တားဆီးနိုင်ဖို့ အကောင်အထည်မဖော်နိုင်ကြသေးပါဘူး။ ဘာကြောင့်လဲဆိုတော့ မိသားစုတိုင်း၊ စီးပွားရေးလုပ်ငန်းတိုင်းဟာ အခွန်ဥပဒေကို လိုက်နာဆောင်ရွက်မှုရှိ/မရှိ စစ်ဆေးဖို့အတွက် ခက်ခဲ သောကြောင့် ဖြစ်ပါတယ်။ အချို့သောမိသားစုများနှင့် ဓနရှင်၊ အရင်းရှင်များဟာ ဝင်ငွေနည်းပါးတဲ့ အဆင့်သတ်မှတ်ချက်မှာပါဝင်သွားလေ့ရှိတဲ့အတွက် ပေးဆောင်ရမည့်ဝင်ငွေပမာဏဟာ နိုင်ငံ၏ ဝင်ငွေတွင် အချိုးအနည်းငယ်သာပါဝင်နေပြီး အစိုးရမှ ထိုသူများနောက်သို့ စုံစမ်းစစ်ဆေးရန်အတွက် လည်း ဆောင်ရွက်နိုင်ဖို့ မလွယ်ကူပါဘူး။ သို့သော် အခွန်ဆောင်ရန် မလိုက်နာသူပမာဏကြီးမားလာ လျှင် နိုင်ငံတော်၏ GDP ကို အတိုင်းအတာတစ်ခုအထိ သက်ရောက်နိုင်သည်ကို သတိပြုရန်အတွက် လည်း အရေးကြီးပါတယ်။ ယနေ့ခေတ်အခွန်စနစ်များမှာ ဘတ်ဂျက်လိုအပ်ချက်များကို ဖြည့်ဆည်း ပေးနိုင်သော လုံလောက်သည့်အခွန်ပံ့ပိုးပေးသောနိုင်သော အခွန်မူဝါဒများ ချမှတ်နိုင်ဖို့လိုပါတယ်။ ကြီးမားတဲ့မှောင်ခိုဈေးကွက်များ၊ ပို့ကုန်နှင့် အခြားသောနယ်ပယ်များကို မြှင့်တင်ဆောင်ရွက်ခြင်းဟာ အခွန်ကင်းလွတ်ခွင့် အခွင့်အလမ်းများ ကျယ်ပြန့်လာခြင်းနှင့် အခွန်ကွာဟမှုကိုဖြစ်စေတဲ့အချက်လည်း ဖြစ်ပါတယ်။ ဒါကြောင့် ပွင့်လင်းမြင်သာမှုကိုပေးနိုင်တဲ့ စနစ်ကျသော၊ တရားဝင်အထောက်အပံ့ပေး သော အခွန်မူဝါဒချမှတ်နိုင်ရန် လိုအပ်လှပါတယ်။ အခွန်ဥပဒေများဟာလည်း လက်တွေ့အနေအထား နှင့်ကိုက်ညီသော၊ ရိုးရှင်းသော၊ မျှတပြီးထိရောက်သောအခွန်မူဝါဒများဖြစ်ရန် လိုအပ်လှပါတယ်။ အခွန်တိမ်းရှောင်မှုကြောင့် မြန်မာနိုင်ငံမှာ နိုင်ငံတော်ဘဏ္ဍာငွေများ ရသင့်ရထိုက်သလောက် မရရှိ သဖြင့် နိုင်ငံတော်ဖွံ့ဖြိုးတိုးတက်ရေးအတွက် အသုံးစရိတ်လိုငွေများ နှစ်စဉ်ဖြစ်ပေါ်လျက်ရှိပါတယ်။ ထိုကိစ္စများဟာ နိုင်ငံတော်ရဲ့ နိုင်ငံရေး၊ စီးပွားရေး၊ လူမှုရေးတို့ကို တိုက်ရိုက်သော်လည်းကောင်း၊ သွယ်ဝိုက်၍သော်လည်းကောင်း သက်ရောက်လေ့ရှိပါတယ်။ အခွန်တိမ်းရှောင်မှုကို လျော့ချရန် ပညာပေးအဆင့်၊ ဥပဒေပြဋ္ဌာန်းဆောင်ရွက်ခြင်းအဆင့်နှင့် အရေးယူဆောင်ရွက်ခြင်းအဆင့်စတဲ့ အဆင့်ဆင့် ဆောင်ရွက်သွားရန် လိုအပ်လှပါတယ်။ သို့သော် မြန်မာနိုင်ငံရဲ့အခွန်စနစ်ဟာ ခိုင်မာရန်လိုအပ်နေ သကဲ့သို့ အခွန်ဥပဒေများကို ထိရောက်စွာအကောင်အထည်ဖော်ဆောင်ရွက်ရန်လည်း လိုအပ်လှပါ တယ်။ ထို့အပြင် အစိုးရအနေနဲ့ အခွန်တိမ်းရှောင်မှုကို လျှော့ချရန် အဓိကအချက်ဖြစ်တဲ့ ထိရောက် မြန်ဆန်မှုရှိပြီး ပွင့်လင်းမြင်သာမှုရှိတဲ့အခွန်စနစ်ကို ဖော်ဆောင်ဖို့လိုအပ်ပါတယ်။ ဖွဲ့စည်းပုံအခြေခံ ဥပဒေပုဒ်မ ၃၈၉ အရ နိုင်ငံသားတိုင်းသည် ဥပဒေအရ ပေးဆောင်ရမည့်အခွန်အကောက်များကို ပေးဆောင်ရန် တာဝန်ရှိသည်ဟု ပြဋ္ဌာန်းထားသောကြောင့် နိုင်ငံတော်ဖွံ့ဖြိုးတိုးတက်ရေးအတွက် နိုင်ငံသားတစ်ဦးတစ်ယောက်တိုင်းတွင် တာဝန်ကိုယ်စီရှိကြပါတယ်။ နိဂုံးချုပ်အနေနဲ့ နိုင်ငံတော် အတွက် ရသင့်ရထိုက်တဲ့အခွန်အကောက်များကို အပြည့်အဝရရှိရေးအတွက် ပွင့်လင်းမြင်သာစွာဖြင့် စနစ်တကျစိစစ်ကြပ်မတ်ကောက်ခံနိုင်ပြီး အခွန်ရရှိငွေများကို ပိုမိုစီမံခန့်ခွဲနိုင်ရေးအတွက် အစိုးရနှင့် ပြည်သူအကြား ပွင့်လင်းမြင်သာစွာပူးပေါင်းဆောင်ရွက်နိုင်ရေး တင်ပြရင်းနဲ့ ဝက်လက်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးမြင့်သိန်း တင်သွင်းသောအဆိုအား အကြံပြုထောက်ခံဆွေးနွေး အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>
ဆိပ်ဖြူမဲဆန္ဒနယ်မှ ဦးအောင်သိုက် ဆွေးနွေးဖို့ ဖြစ်ပါတယ်။
</speech>
<speech><mp id='264'>ဦးအောင်သိုက်(ဆိပ်ဖြူမဲဆန္ဒနယ်)</mp> လေးစားရပါသော ဥက္ကဌကြီးနှင့် ဧည့်သည်တော်များ မင်္ဂလာပါလို့ နှုတ်ခွန်းဆက်ပါရစေ။ ကျွန်တော်ကတော့ မကွေးတိုင်းဒေသကြီး၊ ဆိပ်ဖြူမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအောင်သိုက် ဖြစ်ပါတယ်။ ကျွန်တော်ဆွေးနွေးမှာကတော့ ဝက်လက်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးမြင့်သိန်းရဲ့ အဆိုကို ထောက်ခံဆွေးနွေး သွားမှာဖြစ်ပါတယ်။ ဥက္ကဌကြီးခင်ဗျား။ ကမ္ဘာပေါ်မှာ မည်သည့်နိုင်ငံမျှ အခွန်မကောက်ဘဲရပ်တည်၍ မရနိုင်ပါ ဘူး။ မြန်မာနိုင်ငံတွင်လည်း အခွန်ကောက်မှသာ နိုင်ငံတော်ရဲ့ လိုအပ်နေသော ပညာရေး၊ ကျန်းမာရေး စသည့်အသုံးစရိတ်များကို သုံးစွဲနိုင်မှာ ဖြစ်ပါတယ်။ အခွန်ပေးဆောင်ရန်အတွက် နိုင်ငံသားအားလုံး မဖြစ်မနေပေးဆောင်ကြရန်တာဝန်လည်းရှိကြတာ ရှိပါတယ်။ မြန်မာနိုင်ငံအခွန်ဟာ ရှေးမြန်မာဘုရင် မဟာသမ္မတမင်းလက်ထက်က စတင်ခဲ့တာဖြစ်ပါတယ်။ ဆယ်ပို့တစ်ပို့၊ ဆယ်ခိုင်တစ်နိုင်ပေးဆောင် ခြင်းဖြင့် အခွန်ပေးဆောင်ခြင်းကို စတင်ခဲ့ကြတာဖြစ်ပါတယ်။ အခွန်အကောက်ဆိုတာဟာ ဥပဒေအရ ပြည်ထောင်စုအစိုးရက ပြည်ထောင်စုအတွက် ကောက်ခံသည့်အခွန်အခကို အခွန်အခ၊ လိုင်စင်ကြေး၊ ပါမစ်ကြေးနှင့် ဒဏ်ကြေးငွေများကို ဆိုလိုတာဖြစ်ပါတယ်။ လက်ရှိမြန်မာနိုင်ငံမှာကောက်ခံနေတဲ့ အဓိကအခွန်အကောက်သုံးမျိုးရှိပါတယ်။ (၁) ပြည်တွင်းထုတ်ကုန်နှင့် ပြည်သူပြည်သားများ သုံးစွဲမှု အပေါ်ကောက်ခံသည့်အခွန်အကောက်၊ (၂) ဝင်ငွေနှင့် ပိုင်ဆိုင်မှုအပေါ်ကောက်ခံသည့်အခွန် အကောက်၊ (၃) နိုင်ငံပိုင်သယံဇာတများ ထုတ်ယူသုံးစွဲမှုအပေါ် ကောက်ခံသည့်အခွန်အကောက် စသည်တို့ဖြစ်ပါတယ်။ ဥက္ကဋ္ဌကြီးခင်ဗျား။ Power Point သုံးခွင့်ပြုပါ။ ဖော်ပြပါအခွန်အကောက်သုံးမျိုးကို ဝန်ကြီး ဌာနအလိုက် ကောက်ခံနေမှုဇယားဖြစ်ပါတယ်။ ပြည်တွင်းထွက်ကုန်နှင့် ပြည်သူပြည်သားများသုံးစွဲမှုအပေါ် ကောက်ခံ သည့်အခွန်အကောက်ကို ဝန်ကြီးဌာနခြောက်ခုက တာဝန်ယူကောက်ခံနေပါတယ်။ (၂) ဝင်ငွေနှင့် ပိုင်ဆိုင်မှုအပေါ် ကောက်ခံသည့်အခွန်အကောက်ကို ဝန်ကြီးဌာနတစ်ခုက တာဝန်ယူပြီးတော့ ကောက်ခံပေးပါတယ်။ နိုင်ငံပိုင်သယံဇာတ ထုတ်ယူသုံးစွဲမှုအပေါ် ကောက်ခံသည့်အခွန်အကောက်ကို ဝန်ကြီးဌာနခြောက်ခုက တာဝန်ယူကောက်ခံပေးပါတယ်။ မြန်မာနိုင်ငံတွင် ပြောင်းလဲလာတဲ့ ထူးခြားမှု ကတော့ ဝင်ငွေနှင့် ပိုင်ဆိုင်မှုအပေါ် ကောက်ခံသည့်အခွန်အကောက် စီမံကိန်းနှင့် ဘဏ္ဍာရေးဝန်ကြီး ဌာနက တာဝန်ယူကောက်ခံပါတယ်။ ၎င်းလက်အောက်တွင် ပြည်တွင်းအခွန်များဦးစီးဌာနက တာဝန် ယူပြီးတော့ ကောက်ခံပေးတဲ့အခွန်အကောက် ငါးမျိုးရှိပါတယ်။ ၎င်းတို့မှာ ဝင်ငွေခွန်၊ ကုန်သွယ် လုပ်ငန်းခွန်၊ အထူးကုန်စည်ခွန်၊ အောင်ဘာလေသိန်းဆုနှင့် တံဆိပ်ခေါင်းခွန်တို့ဖြစ်ပါတယ်။ ပြည်တွင်း အခွန်ဦးစီးဌာနသည် အခွန်စည်းကြပ်၊ အခွန်စနစ်ပြောင်းလဲရေးကို စတင်လုပ်ဆောင်လာပြီ ဖြစ်ပါ တယ်။ မြန်မာနိုင်ငံအနေဖြင့် GDP အချိုး အခြားနိုင်ငံအများစုထက် သုံးဆခန့်နည်းနေပါတယ်။ အစိုးရ က အခွန်ကောက်ခံရန်ကုန်ကျစရိတ် ၀.၃ ရာခိုင်နှုန်းကိုသာလျှင် သုံးစွဲနိုင်ပါတယ်။ အခြားနိုင်ငံများ ထက် ရှစ်ဆခန့်နည်းနေပါသေးတယ်။ နိုင်ငံခြားရင်းနှီးမြှုပ်နှံသူများ၏မျှော်လင့်ချက်မြင့်မားနေခြင်း စတဲ့အချက်များကြောင့် မြန်မာနိုင်ငံ၏အခွန်စနစ်ကို ချက်ချင်းဆောင်ရွက်ရသည့်ကိစ္စတစ်ခုအဖြစ် သတ်မှတ်၍ ပြုပြင်ပြောင်းလဲလျက်ရှိနေပြီဖြစ်ပါတယ်။ နိုင်ငံတကာအဖွဲ့အစည်းများဖြစ်တဲ့ IMF World Bank USODAI JICA ADB၊ နောက်ပြီးတော့ EU တို့နဲ့ ပူးပေါင်းဆောင်ရွက်နေခြင်းလည်း ဖြစ်ပါတယ်။ ပြုပြင်ပြောင်းလဲရေးတွင် လူ့စွမ်းအားအရင်းအမြစ်က လက်ရှိနည်းလမ်းသစ်များကို ကူညီ ပေးနိုင်ရေးအတွက် လူ့စွမ်းအားအရင်းအမြစ်၊ စီမံအုပ်ချုပ်ရေးစနစ် လုပ်ငန်းစဉ်များ၊ လုပ်ထုံး လုပ်နည်းများ ပြန်လည်သုံးသပ်ရန် ဖြစ်ပါတယ်။ ပြည်တွင်းအခွန်များဦးစီးဌာနအနေဖြင့် ယခင်အခွန်ဝန်ထမ်းများက အခွန်ထမ်းများကို အခွန် စည်းကြပ်သည့်စနစ်ဖြစ်ပါတယ်။ ယခုအခါ အခွန်ထမ်းများကိုယ်တိုင် အခွန်ပေးဆောင်သည့်စနစ် (Self-Assessment System)ကို လုပ်ငန်းကြီးများဆိုင်ရာအခွန်ရုံးတွင် ၂၀၁၄ ခုနှစ်ကစတင်ပြီး အလယ်အလတ်တန်းဆိုင်ရာအခွန်ရုံးတွင် ၂၀၁၇ ခုနှစ်တွင် စတင်ပြောင်းလဲကျင့်သုံးခဲ့ကြပါတယ်။ အခွန်ထမ်းကြီးများက SAS စနစ်ကို ၂၀၁၄ ခုနှစ်ကစတင်ကျင့်သုံးခဲ့သော်လည်း လက်ရှိဝင်ငွေခွန် ဥပဒေသည် အခွန်ရုံးများမှ ကြီးကြပ်သည့်စနစ် OAS ကို အခြေခံပြီး ပြဋ္ဌာန်းသဖြင့် လိုအပ်ချက်များစွာ ရှိနေသောကြောင့် ဝင်ငွေခွန်ဥပဒေသစ်ကို ၂၀၁၉ ခုနှစ်တွင် နိုင်ငံတကာငွေကြေးရန်ပုံငွေအဖွဲ့ (IMF) က ဦးစီးပြီး အတည်ပြုပြဋ္ဌာန်းနိုင်ရန် ပြည်တွင်းအခွန်များဦးစီးဌာနနှင့်ပူးပေါင်းရေးဆွဲနေကြောင်း သိရှိရပါတယ်။ SAS စနစ် အခွန်တိမ်းရှောင်မှုများ မပေါ်ပေါက်စေရန်ဆောင်ရွက်မည့်အချက်များကို ဝင်ငွေခွန်ဥပဒေသစ်တွင် ထည့်သွင်းရေးဆွဲထားကြောင်း သိရှိရပါတယ်။ သို့မှသာ နိုင်ငံတော်အတွက် အခွန်ဘဏ္ဍာများကို အဘက်ဘက်မှ တိုးတက်ကောက်ခံရရှိနိုင်မှာဖြစ်ပါတယ်။ အခွန်ထမ်းများ ကိုယ်တိုင်အခွန်ပေးဆောင်ရသည့်စနစ်တွင် အခွန်ထမ်းများသည် နိုင်ငံကြီးသားပီပီ မှန်မှန်ကန်ကန် အခွန်ပေးဆောင်ဖို့တော့ လိုအပ်ပါတယ်။ သွယ်ဝိုက်အခွန်ဖြစ်တဲ့ ကုန်သွယ်လုပ်ငန်းခွန်ကို အခွန်ထမ်း များက စာသုံးသူပြည်သူလူထုထံကောက်ခံပြီး ပြည်တွင်းအခွန်ဦးစီးဌာနကို ပေးသွင်းရပါတယ်။ ယခုအခါ အခွန်အကောက်များ မှန်မှန်ကန်ကန်ရရှိရေးအတွက် ပြေစာဘောက်ချာများတွင် တံဆိပ်ခေါင်းများကပ်သည့်စနစ်ကို ကျင့်သုံးလာပါတယ်။ အခွန်ထမ်းများအနေဖြင့် ရောင်းချသည့် ပစ္စည်းများအတွက် ပြေစာဘောက်ချာများတွင် တံဆိပ်ခေါင်းများ မှန်မှန်ကန်ကန်ကပ်ခြင်းအားဖြင့် အခွန်ဘဏ္ဍာတိုးတက်ရရှိလာနိုင်မှာဖြစ်ပါတယ်။ ကျန်တဲ့ဝန်ကြီးဌာနများကလည်း မိမိတို့တာဝန်ယူ ကောက်ခံတဲ့ အခွန်အမျိုးအစားအလိုက် ကြိုးစားကောက်ခံပေးရန် တာဝန်ရှိပါတယ်။ နိုင်ငံတော် အစိုးရအနေဖြင့် အခွန်ဘဏ္ဍာငွေများ တိုးတက်ကောက်ခံရရှိမှသာ နိုင်ငံတော်အတွက် လိုအပ်နေသော အခွန်စရိတ်များကို ထိထိရောက်ရောက်သုံးစွဲနိုင်မည်ဖြစ်ပါတယ်။ နိဂုံးချုပ်အနေဖြင့် ဝက်လက် မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးမြင့်သိန်းရဲ့ နိုင်ငံတော်အတွက် ရသင့်ရထိုက်သော အခွန်အကောက်များ အပြည့်အဝရရှိရေးအတွက် ပွင့်လင်းမြင်သာစွာဖြင့် စနစ်တကျစိစစ်ကြပ်မတ်ကောက်ခံပေးနိုင်ရေး ပြည်ထောင်စုအစိုးရအားတိုက်တွန်းကြောင်းအဆိုကို ထောက်ခံဆွေးနွေးလိုက်ပါ တယ်။ အားလုံးကို ကျေးဇူးတင်ပါတယ်။</speech>
</new_section>
<new_section>
<title>
ဦးမြင့်သိန်း၊ ဝက်လက်မဲဆန္ဒနယ်က တင်သွင်းသည့်အဆိုနှင့်စပ်လျဉ်း၍ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်က ပြန်လည်ရှင်းလင်းဆွေးနွေးခြင်း
</title>
<speech type='speaker'>
အစီအစဉ် ၇ ဖြစ်ပါတယ်။ စီမံကိန်းနှင့်ဘဏ္ဍာရေးဝန်ကြီးဌာနက ပြန်လည် ရှင်းလင်းဆွေးနွေးရန် ဖြစ်ပါတယ်။
</speech>
<speech><agency id='27'>ဦးမောင်မောင်ဝင်း(ဒုတိယဝန်ကြီး၊ စီမံကိန်းနှင့်ဘဏ္ဍာရေးဝန်ကြီးဌာန)</agency>လေးစား အပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ပြည်ထောင်စုအဆင့် အဖွဲ့အစည်းဝင်များ၊ ဖိတ်ကြားထားသော ဧည့်သည်တော်များအားလုံးကို မင်္ဂလာပါလို့ ဂါရဝပြုအပ် ပါတယ်။ ကျွန်တော်ကတော့ စီမံကိန်းနှင့်ဘဏ္ဍာရေးဝန်ကြီးဌာန ဒုတိယဝန်ကြီး ဦးမောင်မောင်ဝင်း ဖြစ်ပါတယ်။ ပထမဦးစွာ အခွန်အကောက်နှင့်ပတ်သက်၍ ဆွေးနွေးခဲ့ကြသော လွှတ်တော် ကိုယ်စားလှယ်ကြီးများအားလုံးကို ကျေးဇူးတင်ရှိကြောင်း ပြောကြားလိုပါတယ်။ စီမံကိန်းနှင့် ဘဏ္ဍာရေးဝန်ကြီးဌာနရဲ့ ပြည်တွင်းအခွန်များဦးစီးဌာနအနေနဲ့ ဝင်ငွေခွန်၊ ကုန်သွယ်လုပ်ငန်းခွန်၊ အထူးကုန်စည်ခွန်၊ တံဆိပ်ခေါင်းခွန်နှင့် အောင်ဘာလေသိန်းဆုခွန်စတဲ့ အခွန်ငါးမျိုးကို တာဝန်ယူ ပြီးတော့ ကောက်ခံလျက်ရှိပါတယ်။ နိုင်ငံတော်အတွက် ရသင့်ရထိုက်တဲ့ အခွန်အကောက်များ အပြည့်အဝရရှိဖို့နှင့် အခွန်လွတ်ကင်းတမ်းရှောင်မှုများ မဖြစ်ပေါ်စေဖို့အတွက် ယခုအချိန်မှာ ရှင်းလင်းလွယ်ကူတဲ့ ခေတ်မီအခွန်စနစ်ဖြစ်ဖို့နှင့် ဂုဏ်သိက္ခာရှိတဲ့ အဖွဲ့အစည်းတစ်ခုအဖြစ် ရပ်တည်နိုင်ဖို့ မူဝါဒများ ချမှတ်အကောင်အထည်ဖော်ဆောင်ရွက်လျက်ရှိပါတယ်။ ရသင့်ရထိုက်တဲ့ အခွန်များ လွတ်ကင်းမှုမရှိစေဖို့အတွက် အစိုးရရဲ့ ဆောင်ရွက်ချက်များအနက် ထင်ရှားတဲ့သာဓက များကို တင်ပြရမယ်ဆိုရင် အစိုးရအဖွဲ့အစည်းများက တင်ဒါခေါ်ယူခြင်းနှင့် လုပ်ငန်းလုပ်ကိုင်ခွင့် ခွင့်ပြု ပေးတဲ့နေရာတွေမှာဖြစ်စေ၊ စည်ပင်သာယာရေးအဖွဲ့များက လုပ်ငန်းလိုင်စင်များ ထုတ်ပေး ရာမှာဖြစ်စေ၊ အခွန်ကင်းရှင်းကြောင်း သက်သေခံလက်မှတ်ပါရှိမှသာ လုပ်ကိုင်ခွင့်ပြုဖို့ ပြည်ထောင်စု အစိုးရအဖွဲ့ရုံးက ဌာနအသီးသီးကို အကြောင်းကြားပြီးတော့ ဆောင်ရွက်ထားရှိတဲ့အတွက်ကြောင့် ယခုအခါမှာ အခွန်ရငွေများ အထိုက်အလျောက် တိုးတက်ရရှိလာပြီ ဖြစ်ပါတယ်။ အခွန်ပေးဆောင်မှု ပျက်ကွက်နေတဲ့လုပ်ငန်းများ၊ အခွန်လျော့နည်းပေးဆောင်နေတဲ့လုပ်ငန်းများကို သတင်း၊ စာရင်းများ အရ ကွင်းဆင်းစိစစ်ခြင်းဖြင့် အဆိုပါပျက်ကွက်မှု၊ လျော့နည်းမှုများအတွက် ပြန်လည်စည်းကြပ် ကောက်ခံမှုများကိုလည်း အချိန်နှင့်တစ်ပြေးညီ ဆောင်ရွက်လျက်ရှိပါတယ်။ ရသင့်ရထိုက်တဲ့ အခွန်များ အပြည့်အဝကောက်ခံရရှိဖို့ ကြိုးပမ်းဆောင်ရွက်မှုများရဲ့ရလဒ်အဖြစ်နဲ့ အခွန်အကောက် ရငွေ နှစ်စဉ်တိုးတက်ရရှိမှုအခြေအနေကို တင်ပြရမယ်ဆိုရင် ၂၀၁၂-၂၀၁၃ ဘဏ္ဍာရေးနှစ်မှာ ဘီလီယံပေါင်း ၂၇၁၀၊ ၂၀၁၃-၂၀၁၄ ဘဏ္ဍာရေးနှစ်မှာ ၃၅၈၂၊ ၂၀၁၄-၂၀၁၅ ဘဏ္ဍာရေးနှစ်မှာ ၄၄၁၁၊ ၂၀၁၅-၂၀၁၆ ဘဏ္ဍာရေးနှစ်မှာ ၄၆၃၇ နဲ့ ၂၀၁၆-၂၀၁၇ ဘဏ္ဍာရေးနှစ်မှာ ၅၃၇၇ ဘီလီယံကျော် ရရှိလာတဲ့အနေအထားများကို တွေ့ရမှာဖြစ်ပါတယ်။ ဥက္ကဋ္ဌကြီးခင်ဗျား။ အခွန်စည်းကြပ်မှုများပြု လုပ်ရာမှာ တစ်ပြေးညီဖြစ်စေဖို့အတွက်ကိုလည်း သတိပြုပြီးတော့ ဆောင်ရွက်လျက်ရှိပါတယ်။ လွှတ်တော်ကိုယ်စားလှယ်ကြီးဖော်ပြခဲ့တဲ့ ဆန်စက်နှစ်ခု အပေါ်မှာ အခွန်စည်းကြပ်မှုကို ပြန်လည်စိစစ်ရာမှာ ကျပ်သိန်း ၆၀ ကျော် စည်းကြပ်ခြင်းခံရတဲ့ ဆန်စက်အနေနဲ့ ယင်း၏မြို့နယ်မှာ ဆန်ကြိတ်ခွဲခြင်းလုပ်ငန်းအပြင် ရန်ကုန်နှင့်မန္တလေးမြို့တွေမှာ ဆန်ရောင်းဝယ်ရေးလုပ်ငန်းများ လုပ်ကိုင်ပြီးတော့ ယင်းလုပ်ငန်းများအတွက်ကိုပါ ထည့်သွင်း စည်းကြပ်ထားခြင်းဖြစ်တဲ့အတွက် အခြားဆန်စက်ထက် အခွန်ပိုမိုကျသင့်ခြင်းဖြစ်ပြီးတော့ ကျပ် ၁၇ သိန်းကျော်သာ အခွန်ကျသင့်တဲ့ဆန်စက်ဟာ ယင်းမြို့နယ်အတွင်းမှာသာ ဆန်နဝလီကြိတ်ခွဲတဲ့ လုပ်ငန်းတစ်ခုတည်းကိုသာ ဆောင်ရွက်တဲ့အတွက် အခြားဆန်စက်ထက် အခွန်နည်းပါးရခြင်း ဖြစ်သည်ကို စိစစ်တွေ့ရှိရပါတယ်။ အခွန်ဆိုင်ရာကင်းလွတ်ခွင့်များနှင့်စပ်လျဉ်းပြီး နိုင်ငံတော်ရဲ့ အဓိကစီးပွားရေးကဏ္ဍဖြစ်တဲ့ လယ်ယာကဏ္ဍ၊ သားငါးကဏ္ဍတို့မှာ ထုတ်လုပ်မှုများအပေါ်မှာ အခွန် ကင်းလွတ်ခွင့် ပြု ထားပါတယ်။ လျှပ်စစ်နှင့်စွမ်းအင်ဝန်ကြီးဌာနအနေနဲ့ နိုင်ငံတော်ရဲ့ အခွန်အကောက် စနစ်အရ ပြည်ထောင်စုအစိုးရက တိုက်ရိုက်ကောက်ခံတဲ့ အခွန် ၂၁ မျိုးရှိတဲ့အနက် ၂၀၁၇ ခုနှစ်၊ ပြည်ထောင်စုရဲ့အခွန်အကောက်ဥပဒေ အခန်း(၈) ပုဒ်မ ၃၃ ပုဒ်မခွဲ(ပ) ရေနံနှင့်သဘာဝဓာတ်ငွေ့ ထုတ်ယူခြင်းအတွက် ကောက်ခံတဲ့အခွန်နဲ့ ပုဒ်မ ၃၃ ပုဒ်မခွဲ(က) ရေအားအရင်းအမြစ်မှ လျှပ်စစ်ဓာတ်အားထုတ်ယူသည့်အတွက် အခမဲ့ရရှိသည့်ဓာတ်အားခများကို တာဝန်ယူကောက်ခံပြီး တော့ နှစ်စဉ်နိုင်ငံတော်ကို ပေးသွင်းလျက်ရှိပါတယ်။ အဆိုပါအခွန်အခများက အောက်ပါအတိုင်း ဖြစ်ပါတယ်။ ရေအားအရင်းအမြစ်ကနေ လျှပ်စစ်ဓာတ်အားထုတ်ယူခြင်းအတွက် JV ကုမ္ပဏီဖြစ်တဲ့ ရွှေလီ(၁)ရေအားလျှပ်စစ်ကုမ္ပဏီထံကနေ Free Power အဖြစ်နဲ့ အသားတင်ထုတ်လုပ်တဲ့ ဓာတ်အားပမာဏစုစုပေါင်း၏ရဲ့ ၁၅ ရာခိုင်နှုန်းကို Free Power အဖြစ်ရရှိပါတယ်။ တာပိန်(၁) ရေအားလျှပ်စစ်ကုမ္ပဏီက စီးပွားဖြစ်ထုတ်လုပ်တဲ့အချိန်ကစပြီးတော့ ၂၅ နှစ်အထိ အသားတင် ထုတ်လုပ်တဲ့ ဓာတ်အားပမာဏစုစုပေါင်းရဲ့ ရှစ်ရာခိုင်းနှုန်းနဲ့ ၂၅ နှစ်မှ လုပ်ကိုင်ခွင့်ကုန်ဆုံးတဲ့ကာလ အထိကို ၁၀ ရာခိုင်နှုန်းတို့ကို Free Power အဖြစ်ရရှိမှာဖြစ်ပါတယ်။ ရတနာ၊ ရဲတံခွန်၊ ရွှေနှင့် ဇောတိက ကမ်းလွန်သဘာဝဓာတ်ငွေ့စီမံကိန်းတို့မှ ရေနံစိမ်းနှင့်သဘာဝဓာတ်ငွေ့ထုတ်လုပ်ခြင်းများ အတွက် Royalty Fee များကို ပုံမှန်ရရှိပါတယ်။ ကုန်းပိုင်း၊ ကမ်းလွန်လုပ်ကွက်များတွင် ရေနံနှင့်သဘာဝဓာတ်ငွေ့ ရှာဖွေတူးဖော်ထုတ်လုပ်ရေးဆောင်ရွက်နိုင်ရန်နှင့် ပတ်သက်ပြီးတော့ Production Sharing Contract (PSC) opalj Saj abe:op:saozas Signature Bonus များလည်း ရရှိပါတယ်။ ဥက္ကဌကြီးခင်ဗျား။ လယ်ယာသုံးစက်ကိရိယာပစ္စည်း၊ စိုက်ပျိုးရေးဓာတ်မြေသြဇာ၊ တိရိစ္ဆာန်သုံးအစားအစာ၊ ဆေးဝါးများအပေါ်မှာ အခွန်ကောက်ခံမှုနှင့်ပတ်သက်ပြီးတော့ ၂၀၁၇ ခုနှစ်၊ ပြည်ထောင်စုရဲ့ အခွန်အကောက်ဥပဒေပုဒ်မ ၁၄ ပုဒ်မခွဲ(က)မှာ ကုန်သွယ်လုပ်ငန်းခွန်မကျသင့်တဲ့ ကုန်စည် ၈၇ မျိုးရှိပါတယ်။ အဲဒီအထဲက အမှတ်စဉ် ၅၉၊ ၆၀၊ ၆၁၊ ၆၂၊ ၆၃၊ ၆၄ တို့မှာပါရှိကြောင်း တွေ့ရှိနိုင်ပါတယ်။ ၎င်းမှာ ကုန်သွယ်လုပ်ငန်းခွန်တစ်မျိုးတည်းကိုသာ ဝယ်ယူသုံးစွဲသူ တောင်သူ လယ်သမားများနှင့် မွေးမြူရေးသမားများအတွက် ရည်ရွယ်ပြီးတော့ ကင်းလွတ်ခွင့်ပြုထားခြင်း ဖြစ်ပါတယ်။ တင်သွင်းရောင်းချတဲ့သူ လုပ်ငန်းရှင်များအနေနဲ့ကတော့ ၎င်းတို့ရရှိမယ့်အကျိုးအမြတ် အမြတ်အစွန်းအပေါ်မှာ ဝင်ငွေခွန်ကို ကင်းလွတ်ခွင့်မရဘဲ ပေးဆောင်ရမှာဖြစ်ပါတယ်။ မြေခွန်နှင့် ပတ်သက်ပြီးတော့ အောက်မြန်မာပြည် မြေခွန်နှုန်းနည်းဥပဒေ ၈၁ နည်းဥပဒေခွဲ(က)နှင့် အထက်မြန်မာပြည် မြေခွန်ဥပဒေပုဒ်မ ၁၄၈ ပုဒ်မခွဲ(ခ)တို့အရ မြေခွန်အရပ်ရပ်နှင့် ရေခွန်၊ တာတမံခွန် စည်းကြပ်ခြင်းနှင့် မြို့ရွာအတွင်း မြေငှားခွန်စည်းကြပ်ခြင်း၊ တောမြေငှားခွန်စည်းကြပ်ခြင်း၊ မြေခွန်ဖိုး၊ ရေခွန်၊ တာတမံခွန်ဖိုးစည်းကြပ်ခြင်းတို့ကို နှစ်စဉ်ဇန်နဝါရီ ၃၁ ရက်နေ့နောက်ဆုံးထားပြီးတော့ လည်းကောင်း၊ ရေခွန်ငွေစည်းကြပ်ခြင်းကို နှစ်စဉ် ဇွန်လ ၃၀ ရက်နေ့နောက်ဆုံးထားပြီးတော့ လည်းကောင်း သက်ဆိုင်ရာအထွေထွေအုပ်ချုပ်ရေးဦးစီးဌာနများက ကောက်ခံပေးလျက်ရှိပါတယ်။ ရေခွန်နှင့် တာတမံခွန်များကို ခေတ်စနစ်နှင့်လျော်ညီပြီးတော့ တောင်သူလယ်သမားများ ဝန်ထုပ်ဝန်ပိုး မရှိစေတဲ့ အခွန်နှုန်းထားများနဲ့ တိုးမြှင့်ပြင်ဆင်ကောက်ခံနိုင်ဖို့အတွက် ရေခွန်၊ တာတမံခွန် ဥပဒေအသစ်ကို ပြင်ဆင်ရေးဆွဲတင်ပြခဲ့ရာမှာ ပြည်ထောင်စုလွှတ်တော်က အတည်ပြုခဲ့ပြီးတော့ နိုင်ငံတော်သမ္မတက ၅-၇-၂၀၁၇ ရက်စွဲနဲ့ ၂၀၁၇ ခုနှစ်၊ ရေခွန်နှင့် တာတမံခွန်ဥပဒေအသစ်ကို လက်မှတ်ရေးထိုးထုတ်ပြန်ပြဋ္ဌာန်းပြီးဖြစ်သဖြင့် အဆိုပါနည်းဥပဒေများကိုလည်း ဆက်လက်ရေးဆွဲ ဆောင်ရွက်လျက်ရှိပါတယ်။ ဥက္ကဋ္ဌကြီးခင်ဗျား။ အဆောက်အဦများနှင့်ပတ်သက်ပြီးတော့ တိုင်းဒေသကြီး/ပြည်နယ်နှင့် ရန်ကုန်၊ မန္တလေး၊ နေပြည်တော် စည်ပင်သာယာရေးကော်မတီများက ၎င်းတို့ရဲ့ ဥပဒေများနှင့်အညီ အစိုးရဌာနအဖွဲ့အစည်းများ သို့မဟုတ် ပုဂ္ဂလိကပိုင်မြေနှင့်အဆောက်အဦများ၊ ဟိုတယ်၊ မိုတယ်များ နှင့် ပုဂ္ဂလိကပိုင်စက်ရုံ၊ အလုပ်ရုံများအပေါ်မှာ အခွန်(ပစ္စည်းခွန်)စည်းကြပ်ကောက်ခံရာမှာ အဆောက်အဦအမျိုးအစား၊ အတိုင်းအတာ၊ တည်နေရာတို့အပေါ်မှာမူတည်ပြီးတော့ အတန်းအစား သတ်မှတ်ပြီးတော့ အဆောက်အဦပေါ်မှာသာ အခြေခံတွက်ချက်ပြီး တစ်နှစ်ကိုတစ်ကြိမ်သာ စည်းကြပ်ကောက်ခံလျက်ရှိကြပါတယ်။ ယခုအခါမှာ ပစ္စည်းခွန်ကောက်ခံခြင်းကို ကြီးကြပ်ခြင်းဆိုင်ရာ ဥပဒေကို ပြည်ထောင်စုအတွက် ပြဋ္ဌာန်းနိုင်ဖို့ ဆောင်ရွက်လျက်ရှိပါတယ်။ ဥပဒေရဲ့ရည်ရွယ်ချက် ကတော့ ဤဥပဒေနှင့်အညီ အခွန်ထမ်းပြည်သူများတိုးပွားလာပြီးတော့ ပစ္စည်းခွန်များစည်းကြပ် နိုင်ခြင်းဖြင့် နိုင်ငံတော်ရဲ့ အခွန်ဘဏ္ဍာ ပိုမိုတိုးတက်ရရှိစေဖို့နဲ့ အဆောက်အအုံနှင့် ပရဝုဏ်အပေါ်မှာ ပစ္စည်းခွန်ကောက်ခံမှုများကို အခွန်အရာရှိများက နေထိုင်သူထံက စနစ်တကျဆောင်ရွက်နိုင်စေရန်၊ စည်ပင်သာယာရေးကော်မတီများနှင့် စည်ပင်သာယာရေးအဖွဲ့များရဲ့ ပစ္စည်းခွန်ရငွေတိုးတက်စေရန် နှင့် မျှတတဲ့ပစ္စည်းခွန်ဖြစ်စေရန်တို့ ဖြစ်ပါတယ်။ ချီးမြှင့်မှုများနှင့်ပတ်သက်ပြီးတော့ လတ်တလော အခြေအနေအရ အခွန်အများဆုံးထမ်းဆောင်ခဲ့ကြတဲ့ အခွန်ထမ်း ၁၀၀၀ စာရင်းကို ထုတ်ပြန်ကြေညာ ပေးခြင်း၊ အခွန်တာဝန်ကျေပွန်စွာ ထမ်းဆောင်ခဲ့ကြတဲ့ အခွန်ထမ်းအားလုံးကို ကျေးဇူးတင်ရှိကြောင်း ကြေညာပေးခြင်းတို့ကို ပြည်တွင်းအခွန်များဦးစီးဌာနက နိုင်ငံတော်အစိုးရကိုယ်စား ထုတ်ပြန်ကြေညာ ပေးလျက်ရှိပါတယ်။ ထို့ပြင် နိုင်ငံတော်အဆင့်အခမ်းအနားများပြုလုပ်ပြီးတော့ အခွန်အများဆုံး ထမ်းဆောင်သူ ၁၀၀ ဦးကို အခမ်းအနားဖြင့် ဂုဏ်ပြုမှတ်တမ်းလွှာပေးအပ်ပွဲအခမ်းအနားများ ကိုလည်း နှစ်စဉ်ကျင်းပပေးလျက်ရှိပါတယ်။ ယခုနှစ်မှာ ထူးခြားချက်အနေနဲ့ ကုန်သွယ်လုပ်ငန်းခွန် အများဆုံးပေးဆောင်သူ ၁၀ ဦးနှင့် ဝင်ငွေခွန်အများဆုံးပေးဆောင်သူ ၁၀ ဦးတို့ကို နိုင်ငံတော် သမ္မတကိုယ်တိုင် သမ္မတအိမ်တော်မှာ ချီးကျူးဂုဏ်ပြု လွှာပေးအပ်ပွဲကို ကျင်းပပြုလုပ်ခဲ့ပါတယ်။ ဥက္ကဌကြီးခင်ဗျား။ ပညာပေးအရေးယူဖို့ကိစ္စများနှင့် ပတ်သက်ပြီးတော့ အခွန်ပေးဆောင်ရန် ပျက်ကွက်လျက်ရှိတဲ့ မော်တော်ယာဉ်တင်သွင်းရောင်းချတဲ့ ကုမ္ပဏီ ၇၀ ခုကို သတင်းစာမှာ အမည်နှင့်တကွ ကြေညာခြင်း၊ အခွန်ကြွေးပေးဆောင်ရန်ကျန်ရှိတဲ့ ကုမ္ပဏီများစာရင်းကို ကြေညာခြင်း၊ အခွန်ကိစ္စရပ်များ ရှင်းလင်းဆောင်ရွက်ရန်ကျန်ရှိနေတဲ့ ကုမ္ပဏီခြောက်ခုစာရင်းကို သတင်းစာမှာ ကြေညာခြင်း၊ အခွန်ပေးဆောင်သူအနုပညာရှင်များအမည်စာရင်းကို သတင်းစာမှာ ကြေညာပေးခြင်း တို့ကို ပြုလုပ်ခဲ့တဲ့အတွက်ကြောင့် အခွန်ပေးဆောင်ရန် လိုက်နာလာစေရေးကို တွန်းအားပေး ဆောင်ရွက်နိုင်ခဲ့ပါတယ်။ အခွန်ယဉ်ကျေးမှုပေါ်ထွန်းလာစေဖို့ နိုင်ငံတော်မှာ ကြိုးပမ်းဆောင်ရွက် နေရတဲ့အချိန်ဖြစ်တဲ့အတွက်ကြောင့် ဥပဒေကြောင်းအရ တရားစွဲဆိုအရေးယူတဲ့အဆင့်အထိတော့ ကျယ်ကျယ်ပြန့်ပြန့် ပြုလုပ်ခြင်းမရှိသေးပါဘူး။ သို့ရာတွင် ကျွန်တော်တို့ ထိရောက်တဲ့ပြစ်ဒဏ်ဖြစ်တဲ့ ဒဏ်ကြေးတပ်ရိုက်ခြင်းကို ထိရောက်စွာကျင့်သုံးဆောင်ရွက်လျက်ရှိပါတယ်။ အချို့ Case များမှာ ဆိုရင် ဒဏ်ကြေးဟာ သန်းရာချီ၊ ထောင်ချီပြီးတော့ ဒဏ်ကြေးဆောင်ရတဲ့ အနေအထားမျိုးတွေ ရှိပါတယ်။ လေးစားရပါသော ဥက္ကဌကြီးနှင့် လွှတ်တော်ကိုယ်စားလှယ်များခင်ဗျား။ မြန်မာနိုင်ရဲ့ အခွန် စနစ်ကို ပြုပြင်ပြောင်းလဲဆောင်ရွက်နိုင်ဖို့ ပြည်တွင်းအခွန်များဦးစီးဌာနအနေနဲ့ နိုင်ငံတကာ saq saops:op:[gSon IMF, World Bank, ADB, ITIC, JICA, OECD, US Treasury oog? ပူးပေါင်းပြီးတော့ ခေတ်မီတဲ့ အခွန်ဆိုင်ရာစီမံအုပ်ချုပ်မှုစနစ်ကို ကူးပြောင်းတဲ့လုပ်ငန်းစဉ်ကို ၂၀၁၂ ခုနှစ်မှစပြီးတော့ လုပ်ဆောင်လျက်ရှိပါတယ်။ ၂၀၁၂-၂၀၁၃ ဘဏ္ဍာရေးနှစ်ကနေ ၂၀၁၆-၂၀၁၇ ဘဏ္ဍာရေးနှစ်အထိ ပထမ ငါးနှစ်တာကာလအဖြစ်နဲ့ ဆောင်ရွက်ခဲ့ပြီးတော့ ယင်းဆောင်ရွက်မှုအပေါ် မှာအခြေခံပြီးတော့ ၂၀၁၇-၂၀၁၈ ဘဏ္ဍာရေးနှစ်ကနေ ၂၀၂၁-၂၀၂၂ ဘဏ္ဍာရေးနှစ်အထိ ဒုတိယ အဆင့် ပြုပြင်ပြောင်းလဲရေးလုပ်ငန်းစဉ်များကို ဆက်လက်ချမှတ်အကောင်အထည်ဖော် ဆောင်ရွက် လျက်ရှိပါတယ်။ ဒုတိယအဆင့် အခွန်ဆိုင်ရာပြုပြင်ပြောင်းလဲရေးအစီအစဉ်များကို ပြည်ထောင်စု ဝန်ကြီးဌာနအသီးသီးကိုလည်း ဖြန့်ဝေပြီးတော့ အသိပေးထားပြီးဖြစ်ပါတယ်။ အဆိုပါ ပြုပြင်ပြောင်းလဲ ရေးအစီအစဉ်များမှာဆိုလို့ရှိရင် အခွန်ဆိုင်ရာစီမံအုပ်ချုပ်မှုဥပဒေပြဋ္ဌာန်းနိုင်မှုဆောင်ရွက်ခြင်း အဲဒီမှာ လည်း ဒီဥပဒေကို လွှတ်တော်ကိုပေးပို့ထားပြီး ဖြစ်ပါတယ်။ ဝင်ငွေခွန်ဥပဒေအသစ်ပြဋ္ဌာန်းနိုင်ရေးဆောင်ရွက်ခြင်း။ ဒါကိုလည်း ကျွန်တော်တို့ ဝင်ငွေခွန် ဥပဒေအသစ်(မူကြမ်း)ကို ရေးဆွဲထားပြီးဖြစ်ပါတယ်။ တန်ဖိုးဖြည့်အခွန်မူဝါဒကို ပြုစုဖော်ထုတ်ခြင်း၊ လူသားအရင်းအမြစ်ဖွံ့ဖြိုးတိုးတက်စေရန်ဆောင်ရွက်ခြင်း၊ ဒီနေရာမှာ လွှတ်တော်ကိုယ်စားလှယ် ဦးဘိုကြီးဆွေးနွေးခဲ့သလိုပဲ ပြည်တွင်းအခွန်များဦးစီးဌာနရဲ့ ဝန်ထမ်းများကို Tox Obtaining နဲ့ ပတ်သက်တဲ့နည်းပညာများကိုလည်း ကျွန်တော်တို့ သင်ကြားလေ့ကျင့်ပေးလျက်ရှိပါတယ်။ ခေတ်မီ အခွန်စီမံခန့်ခွဲမှုစနစ်(ITAS)စနစ်ကို တည်ထောင်ခြင်းတို့ကို ကျွန်တော်တို့ ဆောင်ရွက်လျက်ရှိပါတယ်။ လွှတ်တော်ကိုယ်စားလှယ်ကြီးရဲ့ အဆိုမှာပါရှိတဲ့ ရသင့်ရထိုက်တဲ့အခွန်အကောက်များ အပြည့်အဝ ရရှိစေဖို့အတွက် ပွင့်လင်းမြင်သာစွာဖြင့် စနစ်တကျ ကြပ်မတ်ကောက်ခံပေးနိုင်မှုအစီအစဉ်များဟာ Tax Reform အစီအစဉ်များမှာ ပါဝင်လျက်ရှိပါကြောင်း တင်ပြအပ်ပါတယ်။ အဲဒီလို ပြုပြင်ပြောင်းလဲရေးလုပ်ငန်းများကို လုပ်ဆောင်နေသလို တစ်ဖက်ကလည်း အခွန်ထမ်းပြည်သူများ အခွန်ပေးဆောင်တဲ့အလေ့အကျင့်၊ အခွန်ယဉ်ကျေးမှုထွန်းကားရေးကို ဝိုင်းဝန်းပြီးတော့ ကြိုးပမ်း ဆောင်ရွက်ကြရမှာဖြစ်ပါတယ်။ ရသင့်ရထိုက်သောတဲ့အခွန်များ ရရှိစေဖို့အတွက် အခွန်ပညာပေး လုပ်ငန်းများကိုလည်း ကျယ်ကျယ်ပြန့်ပြန့်ဆောင်ရွက်ရန်လိုအပ်တဲ့အတွက် ကျွန်တော်တို့ တတ်နိုင် သမျှကြိုးပမ်းပြီးတော့ ဆောင်ရွက်လျက်ရှိပါတယ်။ အခွန်ဌာနကဝန်ထမ်းများက ကွင်းဆင်းစိစစ်ခြင်း၊ အခွန်ထမ်းသစ်ဖော်ထုတ်ခြင်းများကို ဌာနမှာရှိတဲ့ဝန်ထမ်းအင်အားရှိသမျှနဲ့ ကျွန်တော်တို့ သတင်း၊ စာရင်းများရယူပြီးတော့ ကြိုးပမ်းဆောင်ရွက်လျက်ရှိပါတယ်။ အလားတူပဲ နယ်မြေအလိုက်ဖွဲ့စည်း ထားတဲ့ အခွန်ဆိုင်ရာအထောက်အကူပြုအဖွဲ့များရဲ့ အားကိုလည်း ရယူပြီးတော့ ဆောင်ရွက်လျက်ရှိပါ တယ်။ အခွန်ရရှိငွေများကို စီမံခန့်ခွဲသုံးစွဲနိုင်ဖို့အတွက် ပြည့်သူ့ဘဏ္ဍာရေးစီမံခန့်ခွဲမှု ပြုပြင် slype:69:9c$:o(Public Financial Management Reform) m e : စီမံကိန်းနှင့်ဘဏ္ဍာရေးဝန်ကြီးဌာနက ဆောင်ရွက်လျက်ရှိပါတယ်။ အစိုးရနှင့် ပြည်သူတို့အကြားမှာ နိုင်ငံတော်ရဲ့ ဘတ်ဂျက်သုံးစွဲမှုနှင့်ပတ်သက်ပြီးတော့ ပွင့်လင်းမြင်သာစွာ ပူးပေါင်းဆောင်ရွက်မှုများ ကိုလည်း ဆက်လက်လုပ်ဆောင်လျက်ရှိပါတယ်။ ဒီနေရာမှာ လွှတ်တော်ရဲ့ အားကိုလည်း ကျွန်တော်တို့ ရယူပြီးတော့ ဆောင်ရွက်ရမှာဖြစ်ပါတယ်။ သို့ဖြစ်ပါ၍ စစ်ကိုင်းတိုင်းဒေသကြီး၊ ဝက်လက်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးမြင့်သိန်းရဲ့ ပြည်ထောင်စုအစိုးရကို တိုက်တွန်းတဲ့အဆိုအား ကြိုဆိုပါကြောင်းနှင့် ပြည်ထောင်စုအစိုးရမှလည်း စီမံဆောင်ရွက်နေတဲ့အချက်များဖြစ်ပါသဖြင့် လွှတ်တော်က အတည်ပြု ဆုံးဖြတ်သည့်အတိုင်း ဆက်လက်လိုက်နာဆောင်ရွက်မည်ဖြစ်ပါကြောင်း ဥက္ကဌကြီးမှတစ်ဆင့် လေးစားစွာတင်ပြအပ်ပါတယ်ခင်ဗျား။ ကျေးဇူးတင်ပါတယ်။</speech>
<speech type='speaker'> အဆိုရှင်ရဲ့ သဘောထားပြောပါ။</speech>
<speech><mp id='369'>ဦးမြင့်သိန်း(ဝက်လက်မဲဆန္ဒနယ်)</mp> ကျွန်တော့်အဆိုနှင့်ပတ်သက်ပြီးတော့ ပါဝင်ဆွေးနွေး ပေးကြတဲ့ ပြည်သူ့လွှတ်တော်ကိုယ်စားလှယ်များအားလုံးကို ကျေးဇူးအထူးတင်ရှိပါကြောင်းနှင့် အဆို နှင့်ပတ်သက်ပြီးတော့ရှင်းလင်းတင်ပြပေးပါသော စီမံကိန်းနှင့်ဘဏ္ဍာရေးဝန်ကြီးဌာန ပြည်ထောင်စု ဒုတိယဝန်ကြီးအား အထူးပဲကျေးဇူးတင်ရှိပါကြောင်း ဦးစွာပြောကြားလိုပါတယ်။ ကျွန်တော့်အနေနဲ့ အခွန်နဲ့ပတ်သက်ပြီးတော့ မြေပြင်မှာဖြစ်ပျက်နေတဲ့ အခြေအနေမှန်ကိုတင်ပြဆွေးနွေးခြင်းဖြစ်သလိုပဲ ဘဏ္ဍာရေးနှစ်တိုင်းမှာ လိုငွေပြမှုတွေကို လျော့နည်းစေရေးအတွက် အခွန်အကောက်ဘဏ္ဍာငွေတွေ ကို တိုးတက်ရရှိစေဖို့ရည်ရွယ်ပြီးတော့ အဆိုတင်သွင်းရခြင်းဖြစ်ပါတယ်။ ဒါကြောင့်မို့ ကျွန်တော့်ရဲ့ အဆိုကို ပြည်သူ့လွှတ်တော်ကြီးမှ အတည်ပြုပေးနိုင်ပါရန် ပြည်သူ့လွှတ်တော်ဥက္ကဋ္ဌကြီးမှတစ်ဆင့် တင်ပြအပ်ပါတယ်။ ကျေးဇူးတင်ပါတယ်။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ဦးမြင့်သိန်း၊ ဝက်လက်မဲဆန္ဒနယ်က တင်သွင်းသွားတဲ့အဆိုကို ကိုယ်စားလှယ် ၁၁ ဦးက ဆွေးနွေးပြီး စီမံကိန်းနှင့်ဘဏ္ဍာရေးဝန်ကြီးဌာနက အဆိုအား အတည်ပြု သင့်ကြောင်း ရှင်းလင်းခဲ့ပါတယ်။ အဆိုရှင်ကလည်း အတည်ပြု ပေးရန် ရှင်းလင်း ပြောကြားသွားပါတယ်။ ဒါကြောင့် ဒီအဆိုနှင့်စပ်လျဉ်းပြီး အတည်ပြုရန် လွှတ်တော်က သဘောတူပါ သလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'> သဘောမတူတဲ့သူရှိပါသလားခင်ဗျား။</speech>
<speech type='speaker'>
သဘောမတူသူမရှိတဲ့အတွက် ဦးမြင့်သိန်း တင်သွင်းသွားတဲ့အဆိုကို လွှတ်တော်က အတည်ပြုကြောင်း ကြေညာပါတယ်။ (ဩဘာသံများ)
</speech>
</new_section></motion>
</MotionSection>
<BillSection>
<title>
သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာနက တင်သွင်းသော မြန်မာ့ပုလဲ လုပ်ငန်းဥပဒေကို ဒုတိယအကြိမ် ပြင်ဆင်သည့်ဥပဒေကြမ်းနှင့်စပ်လျဉ်း၍ ပြင်ဆင်ချက်ဖြင့် အတည်ပြုရန် လွှတ်တော်၏အဆုံးအဖြတ်ရယူခြင်း
</title>
<speech type='speaker'>
အစီအစဉ် ၈ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်သူ့ လွှတ်တော် သယံဇာတနှင့် သဘာဝပတ်ဝန်းကျင်ထိန်းသိမ်းရေးဆိုင်ရာကော်မတီက တင်သွင်းသော မြန်မာ့ပုလဲလုပ်ငန်းဥပဒေကို ဒုတိယအကြိမ် ပြင်ဆင်သည့်ဥပဒေကြမ်းနှင့်စပ်လျဉ်းပြီး ဒုတိယအကြိမ် ပြည်သူ့လွှတ်တော် အဋ္ဌမပုံမှန်အစည်းအဝေး နဝမနေ့(၃၀-၅-၂၀၁၈ ရက်နေ့)တွင် ဥပဒေကြမ်း ကော်မတီက အစီရင်ခံစာကို ဖတ်ကြားရှင်းလင်းခြင်းပြုလုပ်ခဲ့ပါတယ်။ ဒီဥပဒေကြမ်းနှင့်စပ်လျဉ်းပြီး ပြင်ဆင်ချက်အဆိုတင်သွင်းဆွေးနွေးလိုတဲ့ လွှတ်တော်ကိုယ်စားလှယ်များအနေဖြင့် မိမိပြင်ဆင်လိုသည့် အပိုဒ်၊ အပိုဒ်ခွဲ၊ အကြောင်းအရာ၊ အချက်အလက်များကို တိကျစွာရေးသားဖော်ပြ၍ ၁-၆-၂၀၁၈ ရက်နေ့နောက်ဆုံးထားပြီး အမည်စာရင်းတင်သွင်းရန် တောင်းခံခဲ့သော်လည်း ပြင်ဆင်ချက်အဆို တင်သွင်းလာတဲ့ကိုယ်စားလှယ်တစ်ဦးမျှမရှိပါ။ ဒါကြောင့် မြန်မာ့ပုလဲလုပ်ငန်းဥပဒေကို ဒုတိယအကြိမ် ပြင်ဆင်သည့်ဥပဒေကြမ်းနှင့်စပ်လျဉ်းပြီး ဥပဒေကြမ်းကော်မတီ၏အစီရင်ခံစာတင်ပြချက်အတိုင်း ပြင်ဆင်ချက်ဖြင့် အတည်ပြုရန် လွှတ်တော်က သဘောတူပါသလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'> သဘောမတူတဲ့သူရှိပါသလားခင်ဗျား။</speech>
<speech type='speaker'>
သဘောမတူသူမရှိတဲ့အတွက် မြန်မာ့ ပုလဲလုပ်ငန်းဥပဒေကို ဒုတိယအကြိမ် ပြင်ဆင်သည့်ဥပဒေကြမ်းကို ဥပဒေကြမ်းကော်မတီ၏ အစီရင်ခံစာ တင်ပြချက်အတိုင်း ပြင်ဆင်ချက်ဖြင့် အတည်ပြုကြောင်းနှင့် ၂၀၁၃ ခုနှစ်၊ ပြည်သူ့ လွှတ်တော်ဆိုင်ရာနည်းဥပဒေ ၁၉၁ အရ ဆက်လက်ဆောင်ရွက်သွားမည်ဖြစ်ကြောင်း ကြေညာပါ တယ်။
</speech>
</BillSection>
<BillSection>
<title>အမျိုးသားလွှတ်တော်က ပြင်ဆင်ချက်ဖြင့် အတည်ပြု၍ပေးပို့လာသော မြေလွတ်၊ မြေလပ်နှင့် မြေရိုင်းများ စီမံခန့်ခွဲရေးဥပဒေကို ပြင်ဆင်သည့်ဥပဒေကြမ်း(၂ဝ၁၇ ခုနှစ်)နှင့် စပ်လျဉ်း၍ တင်သွင်းထားသည့်ပြင်ဆင်ချက်အဆိုအား ဆွေးနွေးခြင်းနှင့် လွှတ်တော်၏အဆုံးအဖြတ်ရယူခြင်း</title>
<speech type='speaker'>
အစီအစဉ် ၉ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အမျိုးသား လွှတ်တော်မှာ စတင် တင်သွင်းပြီး ပြင်ဆင်ချက်ဖြင့် အတည်ပြု၍ပေးပို့လာသော မြေလွတ်၊ မြေလပ် နှင့် မြေရိုင်းများစီမံခန့်ခွဲရေးဥပဒေကို ပြင်ဆင်သည့်ဥပဒေကြမ်း(၂၀၁၇ ခုနှစ်)ကို ဒုတိယအကြိမ် ပြည်သူ့လွှတ်တော် အဋ္ဌမပုံမှန်အစည်းအဝေး ဆဋ္ဌမနေ့(၂၃-၅-၂၀၁၈ ရက်နေ့)တွင် လွှတ်တော်သို့ လက်ခံရရှိကြောင်း အသိပေးခြင်းနှင့် ဥပဒေကြမ်းကော်မတီ၏အစီရင်ခံစာဖတ်ကြားရှင်းလင်းခြင်း ပြုလုပ်ခဲ့ပါတယ်။ ဒီဥပဒေကြမ်းနှင့်စပ်လျဉ်းပြီး ပြင်ဆင်ချက်အဆို တင်သွင်းဆွေးနွေးလိုတဲ့လွှတ်တော် ကိုယ်စားလှယ်များအနေဖြင့် မိမိပြင်ဆင်လိုသည့် အပိုဒ်၊ အပိုဒ်ခွဲ၊ အကြောင်းအရာ၊ အချက်အလက် များကို တိကျစွာရေးသားဖော်ပြ၍ ၂၅-၅-၂၀၁၈ ရက်နေ့နောက်ဆုံးထားပြီး အမည်စာရင်းတင်သွင်းရန် တောင်းခံခဲ့ရာ လွှတ်တော်ကိုယ်စားလှယ်ရှစ်ဦးက အမည်စာရင်းတင်သွင်းလာပါတယ်။ ယင်းဥပဒေ ကြမ်းနှင့်စပ်လျဉ်း၍ ဥပဒေကြမ်းကော်မတီ၊ နိုင်ငံသားများ၏မူလအခွင့်အရေးဆိုင်ရာကော်မတီ၊ စိုက်ပျိုးရေး၊ မွေးမြူရေးနှင့် ကျေးလက်လူမှုဖွံ့ဖြိုးတိုးတက်ရေးကော်မတီ၊ တောင်သူလယ်သမားနှင့် အလုပ်သမားရေးရာကော်မတီ ပြင်ဆင်ချက်အဆိုတင်သွင်းတဲ့ လွှတ်တော်ကိုယ်စားလှယ်များနဲ့ သက်ဆိုင်ရာဌာနများမှ တာဝန်ရှိပုဂ္ဂိုလ်တို့က ပြန်လည်စိစစ်ခဲ့ကြပါတယ်။ ယင်းဥပဒေကြမ်းနှင့် စပ်လျဉ်းပြီး ဆွေးနွေးအတည်ပြုခြင်းများ ဆောင်ရွက်ပါမယ်။ ဒီလိုဆွေးနွေးရာမှာ ဥပဒေကြမ်းရဲ့ ခေါင်းစဉ်၊ နိဒါန်းမှအစ အပိုဒ်၊ အပိုဒ်ခွဲများနဲ့ ဥပဒေကြမ်းတစ်ခုလုံး ပါဝင်မှာဖြစ်ပါတယ်။ ယခုပြင်ဆင် ချက်အဆိုတင်သွင်းသွားတဲ့ ဥပဒေကြမ်းကော်မတီနဲ့ လွှတ်တော်ကိုယ်စားလှယ်တို့က သက်ဆိုင်ရာ အပိုဒ်၊ အပိုဒ်ခွဲအလိုက် ဆွေးနွေးခြင်းပြုလုပ်ပြီး လွှတ်တော်ရဲ့ဆန္ဒ၊ သဘောထားရယူ၍ ဆုံးဖြတ် အတည်ပြုခြင်း၊ အမျိုးသားလွှတ်တော်၏ပြင်ဆင်ချက်များအနက် သဘောတူသင့်သည့်အချက်များကို အတည်ပြုခြင်းများ ဆောင်ရွက်သွားမှာဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၉၀ နည်းဥပဒေခွဲ(ဃ)အရ မြေလွတ်၊ မြေလပ်နှင့် မြေရိုင်းများ စီမံခန့်ခွဲရေးဥပဒေကို ပြင်ဆင်သည့် ဥပဒေကြမ်း(၂၀၁၇ ခုနှစ်)နှင့်စပ်လျဉ်းပြီး အမျိုးသားလွှတ်တော်၏ပြင်ဆင်ချက်များအနက် သဘော တူသင့်သည့်(၂၁)ချက်ကို ဥပဒေကြမ်းကော်မတီက တင်ပြဖို့ ဖိတ်ခေါ်ပါတယ်။
</speech>
<speech><mp id='455'>ဦးနေမျိုးထွန်း(အဖွဲ့ဝင်၊ ဥပဒေကြမ်းကော်မတီ)</mp> လေးစားရပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်ထောင်စုဝန်ကြီး၊ ဒုတိယဝန်ကြီးနှင့် ပြည်သူ့လွှတ်တော်ကိုယ်စားလှယ်များအားလုံး မင်္ဂလာပါခင်ဗျား။ ကျွန်တော်ကတော့ ရန်ကုန်တိုင်းဒေသကြီး၊ ထန်းတပင်မဲဆန္ဒနယ်က ပြည်သူ့ လွှတ်တော်ကိုယ်စားလှယ် ပြည်သူ့လွှတ်တော် ဥပဒေကြမ်းကော်မတီဝင် ဦးနေမျိုးထွန်း ဖြစ်ပါတယ်။ ပြည်သူ့လွှတ်တော် ဥပဒေကြမ်းကော်မတီ၏တာဝန်ပေးချက်အရ မြေလွတ်၊ မြေလပ်နှင့် မြေရိုင်းများ စီမံခန့်ခွဲရေးဥပဒေကို ပြင်ဆင်သည့်ဥပဒေကြမ်း(၂၀၁၇ ခုနှစ်)နှင့်စပ်လျဉ်း၍ ၂၀၁၃ ခုနှစ်၊ ပြည်သူ့ လွှတ်တော်ဆိုင်ရာနည်းဥပဒေ ၁၉၀ အရ လွှတ်တော်မှအတည်ပြုပေးနိုင်ရန် အဆိုတင်သွင်းသွားမှာ ဖြစ်ပါတယ်။ ၁။ ပြည်ထောင်စုအစိုးရအဖွဲ့ရုံးကပေးပို့လာသော မြေလွတ်၊ မြေလပ်နှင့် မြေရိုင်းများစီမံခန့်ခွဲရေး ဥပဒေကိုပြင်ဆင်သည့်ဥပဒေကြမ်း(၂၀၁၇ ခုနှစ်)ကို အမျိုးသားလွှတ်တော်၌ ၂၃-၁၁-၂၀၁၇ ရက်နေ့ တွင် စတင်တင်သွင်းခဲ့ပြီး ၉-၂-၂၀၁၈ ရက်နေ့တွင် ကျင်းပသည့် အမျိုးသားလွှတ်တော် အစည်းအဝေး ၌ ပြင်ဆင်ချက်များဖြင့် အတည်ပြုခဲ့ပြီး ပြည်သူ့လွှတ်တော်တွင် ဆွေးနွေးနိုင်ရန် ပေးပို့လာပါတယ်။ ၂။ ယင်းဥပဒေကြမ်းကို ဒုတိယအကြိမ် ပြည်သူ့လွှတ်တော် ပဉ္စမပုံမှန်အစည်းအဝေး ဆဋ္ဌမနေ့ ဖြစ်သည့် ၂၃-၅-၂၀၁၈ ရက်နေ့(ဗုဒ္ဓဟူးနေ့)တွင် ပြည်သူ့လွှတ်တော်ဥပဒေကြမ်းကော်မတီ၏ လေ့လာ တွေ့ရှိချက်အစီရင်ခံစာကို လွှတ်တော်သို့ တင်ပြခဲ့ပြီး ပြင်ဆင်ချက်အဆိုများကို ၂၅-၅-၂၀၁၈ ရက်နေ့ (သောကြာနေ့)နောက်ဆုံးထား၍ တင်သွင်းနိုင်ကြောင်း ကြေညာခဲ့သဖြင့် ပြည်သူ့လွှတ်တော် ကိုယ်စားလှယ်များဖြစ်ကြသည့်(က) ဦးသိန်းတန် လှည်းကူးမဲဆန္ဒနယ်၊ (ခ) ဦးဝင်းဝင်း မင်းဘူးမဲဆန္ဒနယ်၊ (ဂ) ဦးတင်ကိုကိုဦး ဘီးလင်းမဲဆန္ဒနယ်၊ (ဃ) ဦးအောင်ကျော်ဇံ ပေါက်တောမဲဆန္ဒနယ်၊ (င) ဦးသိန်းထွန်း သာပေါင်းမဲဆန္ဒနယ်၊ (စ) ဦးထွန်းဝေ ဖောင်းပြင်မဲဆန္ဒနယ်၊ (ဆ) ဦးမြင့်ထွန်း တန့်ဆည်မဲဆန္ဒနယ်၊ (ဇ) ဦးရန်လင်း ကျိုက်လတ်မဲဆန္ဒနယ်။ ကိုယ်စားလှယ်ရှစ်ဦးတို့က ဆွေးနွေးရန်နှင့်ပြင်ဆင်ရန် ပြင်ဆင်ချက်အဆိုများ တင်သွင်းလာပါတယ်။ ၃။ ပြည်သူ့လွှတ်တော်ဥပဒေကြမ်းကော်မတီသည် အထက်ဖော်ပြပါ ပြင်ဆင်ချက်အဆို တင်သွင်း သူ ပြည်သူ့လွှတ်တော်ကိုယ်စားလှယ်များ၊ ပြည်သူ့လွှတ်တော် နိုင်ငံသားများ၏ မူလအခွင့်အရေးဆိုင်ရာ ကော်မတီ၊ စိုက်ပျိုးရေး၊ မွေးမြူရေးနှင့် ကျေးလက်လူမှုဘဝဖွံ့ဖြိုးတိုးတက်ရေးကော်မတီ၊ တောင်သူ လယ်သမားနှင့် အလုပ်သမားရေးရာကော်မတီ၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ ပြည်ထောင်စုရှေ့နေချုပ်ရုံးနှင့် ပြည်ထောင်စုလွှတ်တော် ဥပဒေရေးရာနှင့် အထူးကိစ္စရပ်များ လေ့လာ ဆန်းစစ်သုံးသပ်ရေးကော်မရှင်တို့မှ တာဝန်ရှိပုဂ္ဂိုလ်များနှင့်အတူ ၈-၆-၂၀၁၈ ရက်နေ့ (သောကြာနေ့) တွင် ညှိနှိုင်းအစည်းအဝေး ကျင်းပပြုလုပ်ခဲ့ပါတယ်။ ယင်းညှိနှိုင်းအစည်းအဝေး၏ သဘောတူ ဆုံးဖြတ်ချက်အရ ပြည်သူ့လွှတ်တော် ဥပဒေကြမ်းကော်မတီသည် အမျိုးသားလွှတ်တော်မှ ပြင်ဆင် အတည်ပြုခဲ့သည့်အချက်များအနက် (၂၁)ချက်ကို အမျိုးသားလွှတ်တော်၏ အတည်ပြုချက်အတိုင်း လက်ခံသဘောတူခဲ့ပါတယ်။ အဆိုပါသဘောတူလက်ခံခဲ့တဲ့အချက်များကိုလည်း လွှတ်တော် ကိုယ်စားလှယ်များထံကန့်လန့်ဖြတ်ဇယားဖြင့် ဖြန့်ဝေထားပြီးဖြစ်ပါတယ်။ ပြည်သူ့လွှတ်တော် ဥပဒေကြမ်းကော်မတီက သဘောတူသည့် အမျိုးသားလွှတ်တော်၏ အတည်ပြုချက်(၂၁)ချက်မှာ အောက်ပါအတိုင်းဖြစ်ပါသည်။] စဉ် စာမျက်နှာ - အမှတ်စဉ် အပိုဒ်နှင့် အပိုဒ်ခွဲ (က) ၁ ၃ အပိုဒ် ၂၊ (ခ) ၄ မှ ၅ ၈ အပိုဒ် ၆ ၊ (ဂ) ၈မှ ၉ ၁၄ အပိုဒ် ၁၀ (ဃ) ၁၁ မှ ၁၂ ၁၇၊ ၁၈ အပိုဒ် ၁၃၊ အပိုဒ် ၁၄ ၁၄ ၂၁ အပိုဒ် ၁၇ ) (စ) ၁၇ မှ ၁၉ . ၂၃၊ ၂၄၊ ၂၆၊ အပိုဒ် ၁၈{ပုဒ်မ ၁၀ ပုဒ်မခွဲ(ဂ)ကိုပြင်ဆင်ခြင်း၊ အဆိုပြု ပြဋ္ဌာန်းချက်အပိုဒ် ၆ ကို မူလပြဋ္ဌာန်းချက်အတိုင်းထားရှိခြင်း၊ အပိုဒ် ၁၉{ပုဒ်မ ၁၀-က ခြေဆင်းကို ပြင်ဆင်ခြင်း)၊ အပိုဒ် ၁၉ {ပုဒ်မ ၁၀-က ပုဒ်မခွဲ(ခ)ကို ပြင်ဆင်ခြင်း} (ဆ) ၂၀ မှ ၂၁ ၃၁၊ ၃၂ အပိုဒ် ၂၀ {ပုဒ်မ ၁၁ ပုဒ်မခွဲ(က) ပုဒ်မခွဲငယ်(၁)နှင့် ပုဒ်မခွဲ (ခ)တို့ကိုပြင်ဆင်ခြင်း)၊ အပိုဒ် ၂၁ (ဇ) ၂၃ မှ ၂၄ ၃၆ အပိုဒ် ၂၄ (ပုဒ်မ ၂၂ ပုဒ်မခွဲ(က) ပုဒ်မခွဲငယ်(၁) (၂) နှင့် (၃) တို့ကို ပြင်ဆင်ခြင်း} အပိုဒ် အပိုဒ် ၂၄ {ပုဒ်မ ၂၂ ပုဒ်မခွဲ(ခ) ပုဒ်မခွဲငယ်(၂)ကို ပြင်ဆင်ခြင်း (ည) ၂၇ မှ ၃၀ ၄၂၊ ၄၃၊ ၄၄ အပိုဒ် ၂၅၊ အပိုဒ် ၂၆၊ အပိုဒ် ၂၇ {ပုဒ်မ ၂၇ ပုဒ်မခွဲ(က)နှင့် (ခ)} (ဋ) ၃၁ မှ ၃၄ ၄၇၊ ၄၉၊ ၅၀၊ အပိုဒ် ၂၉၊ အပိုဒ် ၃၀{ပုဒ်မ ၂၉-က ပုဒ်မခွဲ(က)နှင့် (ခ)}၊ ] အပိုဒ် ၃၁၊ အပိုဒ် ၃၂ အပိုဒ် ၁၁၊ အ သို့ဖြစ်ပါ၍ အထက်ဖော်ပြပါ ပြည်သူ့လွှတ်တော် ဥပဒေကြမ်းကော်မတီက သဘောတူသည့် အမျိုးသားလွှတ်တော်၏အတည်ပြုချက်(၂၁)ချက်ကို လွှတ်တော်က အတည်ပြု ပေးနိုင်ပါရန် တင်ပြ အပ်ပါတယ်။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ မြေလွတ်၊ မြေလပ်နှင့် မြေရိုင်းများ စီမံ ခန့်ခွဲရေးဥပဒေကို ပြင်ဆင်သည့်ဥပဒေကြမ်း (၂၀၁၇ ခုနှစ်)နှင့်စပ်လျဉ်းပြီး အမျိုးသားလွှတ်တော်၏ ပြင်ဆင်ချက်များအနက်(၂၁)ချက်ကို ဥပဒေကြမ်းကော်မတီက သဘောတူထားပါတယ်။ ဥပဒေကြမ်း ကော်မတီကသဘောတူထားတဲ့(၂၁)ချက်ကို အမျိုးသားလွှတ်တော်၏ ပြင်ဆင်ချက်များအတိုင်း အတည်ပြုရန် လွှတ်တော်ကသဘောတူပါသလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'> သဘောမတူတဲ့သူရှိပါသလားခင်ဗျား။</speech>
<speech type='speaker'>
သဘောမတူသူမရှိတဲ့အတွက် မြေလွတ်၊ မြေလပ်နှင့် မြေရိုင်းများ စီမံခန့်ခွဲရေးဥပဒေကို ပြင်ဆင်သည့်ဥပဒေကြမ်း (၂၀၁၇ ခုနှစ်)နှင့် စပ်လျဉ်းပြီး အမျိုးသားလွှတ်တော်၏ပြင်ဆင်ချက်များအနက် ဥပဒေကြမ်းကော်မတီက သဘောတူ ထားသည့်(၂၁)ချက်ကို အမျိုးသားလွှတ်တော်၏ပြင်ဆင်ချက်များအတိုင်း အတည်ပြုကြောင်း ကြေညာ ပါတယ်။
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ၂၀၁၃ ခုနှစ်၊ ပြည်သူ့လွှတ်တော်ဆိုင်ရာ နည်းဥပဒေ ၁၉၀ နည်းဥပဒေခွဲ(ဃ)အရ မြေလွတ်၊ မြေလပ်နှင့် မြေရိုင်းများ စီမံခန့်ခွဲရေးဥပဒေကို ပြင်ဆင်သည့်ဥပဒေကြမ်း(၂၀၁၇ ခုနှစ်)နှင့်စပ်လျဉ်းပြီး ဥပဒေကြမ်းကော်မတီက ပြင်ဆင်ထားသည့် ပြင်ဆင်ချက်(၂၈)ချက်ကို တင်သွင်းဖို့ ဥပဒေကြမ်းကော်မတီအား ဖိတ်ခေါ်ပါတယ်။
</speech>
<speech><mp id='455'>ဦးနေမျိုးထွန်း(အဖွဲ့ဝင်၊ ဥပဒေကြမ်းကော်မတီ)</mp>လေးစားရပါသော ပြည်သူ့လွှတ်တော် ဥက္ကဌကြီး နှင့် ပြည်သူ့လွှတ်တော်ကိုယ်စားလှယ်များခင်ဗျား။ ကျွန်တော်အထက်တွင်တင်ပြခဲ့သည့် ညှိနှိုင်း အစည်းအဝေး၏သဘောတူဆုံးဖြတ်ချက်များအရ ပြည်သူ့လွှတ်တော်ဥပဒေကြမ်းကော်မတီက အမျိုးသားလွှတ်တော်မှ ပြင်ဆင်အတည်ပြုခဲ့သည့်အချက်များအနက် (၂၁)ချက်ကို အမျိုးသား လွှတ်တော်၏အတည်ပြုချက်အတိုင်း ကျွန်တော်တို့ညှိနှိုင်း(၂၈)ချက်ကို ပြင်ဆင်ရန်တင်ပြဇယားကို လည်း လွှတ်တော်ကိုယ်စားလှယ်များထံ ဖြန့်ဝေထားပြီးဖြစ်ပါတယ်။ ကျွန်တော်တို့ဥပဒေကြမ်း ကော်မတီအနေနဲ့ အမျိုးသားလွှတ်တော်နဲ့ (၂၈)ချက်ကွဲလွဲပါတယ်။ (ပြည်သူ့လွှတ်တော် ဥပဒေကြမ်းကော်မတီ၏ ပြင်ဆင်ရန်တင်ပြချက်(၂၈)ချက်မှာ အောက်ပါ အတိုင်းဖြစ်ပါသည်။] စဉ် စာမျက်နှာ - အမှတ်စဉ် အပိုဒ်နှင့် အပိုဒ်ခွဲ (က) ၁ မှ ၄ - ၁၊ ၂၊ ၅၊ ၆၊ ၇ ဥပဒေခေါင်းစီး၊ အပိုဒ် ၁၊ အပိုဒ် ၄၊ အမျိုးသား လွှတ်တော်၏အတည်ပြုချက် အပိုဒ် ၅ ကို မူလ ပြဋ္ဌာန်းချက်အတိုင်းထားရှိခြင်း၊ အပိုဒ် ၅ (ခ) ၁၀၊ ၁၁၊ ၁၂၊ အပိုဒ် ၇၊ အပိုဒ် ၈၊ အပိုဒ် ၉၊ အမျိုးသားလွှတ်တော် ၁၃ ။ ၏ အတည်ပြုချက် အပိုဒ် ၁၀ ကို မူလပြဋ္ဌာန်းချက် အတိုင်းထားရှိခြင်း၊ အပိုဒ် ၁၁၊ အပိုဒ် ၁၂ ၉ မှ ၁၀ ၁၅၊ ၁၆ စဉ် (ဃ) စာမျက်နှာ အမှတ်စဉ် ၁၂ မှ ၁၆ ၁၉၊ ၂၀၊ ၂၂ ၁၇ မှ ၁၉ ၂၅၊ ၂၇၊ ၂၉၊ ၂၁ မှ ၂၃ ၊ ၃၃၊ ၃၄၊ ၃၅ အပိုဒ်နှင့် အပိုဒ်ခွဲ အပိုဒ် ၁၅၊ အပိုဒ် ၁၆ {ပုဒ်မ ၈၏ နောက်တွင် ပုဒ်မ ၈-က နှင့် ပုဒ်မ ၈-ခ တို့ကို ဖြည့်စွက်ခြင်း)၊ အပိုဒ် ၁၈ {ပုဒ်မ ၁၀ ခြေဆင်းနှင့် ပုဒ်မခွဲ(က)} အပိုဒ် ၁၉ ခြေဆင်း၊ အပိုဒ် ၁၉ {ပုဒ်မ ၁၀-က ပုဒ်မခွဲ(က)ကိုပြင်ဆင်ခြင်း)၊ အမျိုးသားလွှတ်တော် ၏ အတည်ပြုချက် ပုဒ်မ ၁၀-ခ ကိုပယ်ဖျက်ခြင်း၊ အပိုဒ် ၂၀ ခြေဆင်းနှင့် ပုဒ်မ ၁၁ ခြေဆင်းကို ပြင်ဆင်ခြင်း အသစ်ဖြည့်စွက်ချက် အပိုဒ် ၂၂၊ အပိုဒ် ၂၃၊ အပိုဒ် ၂၄ ပုဒ်မ ၂၂ ပုဒ်မခွဲ(က)ကိုပြင်ဆင်ခြင်း} ။ အပိုဒ် ၂၄ {ပုဒ်မ ၂၂ ပုဒ်မခွဲ(က) ပုဒ်မခွဲငယ်(၄)ကို ပြင်ဆင်ခြင်း)၊ အပိုဒ် ၂၄ {ပုဒ်မ ၂၂ ပုဒ်မခွဲ(ခ)ကို ခြေဆင်းကိုပြင်ဆင်ခြင်း)၊ အပိုဒ် ၂၄ {ပုဒ်မ ၂၂ ပုဒ်မခွဲ(ခ) ပုဒ်မခွဲငယ်(၁)ကိုပြင်ဆင်ခြင်း)၊ အပိုဒ် ၂၄ {ပုဒ်မ ၂၂ ပုဒ်မခွဲ(ခ) ပုဒ်မခွဲငယ်(၃)ကို ပြင်ဆင်ခြင်း} အမျိုးသားလွှတ်တော်၏ အတည်ပြုချက်အပိုဒ် ၂၇ {ပုဒ်မ ၂၇ ပုဒ်မခွဲ(ဂ)ကိုပယ်ဖျက်ခြင်း၊ အသစ် ဖြည့်စွက်ချက်အပိုဒ် ၂၈၊ အပိုဒ် ၃၀ {အပိုဒ် ၂၉-က ခြေဆင်းကို ပြင်ဆင်ခြင်း} ၂၅ မှ ၂၇ ၃၇၊ ၃၈၊ ၃၉၊ ၃၀ မှ ၃၂ ၊ ၄၅၊ ၄၆၊ ၄၈ သို့အတွက် ပြည်သူ့လွှတ်တော် ဥပဒေကြမ်းကော်မတီ၏ပြင်ဆင်ရန်တင်ပြချက်(၂၈)ချက်ကို လွှတ်တော်က အတည်ပြု ပေးနိုင်ပါရန် လေးစားစွာတင်ပြအပ်ပါတယ်။</speech>
<speech type='speaker'>
စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနရဲ့ သဘောထားပြောပါ။
</speech>
<speech><agency id='11'>ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>ဥပဒေကြမ်းကော်မတီရဲ့ ပြင်ဆင်ရန်တင်ပြအချက်အပေါ် သဘောတူပါကြောင်း ဥက္ကဋ္ဌကြီးမှတစ်ဆင့် တင်ပြအပ်ပါတယ်ခင်ဗျား။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ မြေလွတ်၊ မြေလပ်နှင့် မြေရိုင်းများ စီမံ ခန့်ခွဲရေးဥပဒေကို ပြင်ဆင်သည့်ဥပဒေကြမ်း(၂၀၁၇ ခုနှစ်)နှင့်စပ်လျဉ်းပြီး ဥပဒေကြမ်းကော်မတီက ပြင်ဆင်ထားသည့် ပြင်ဆင်ချက်(၂၈)ချက်အား အတည်ပြုရန် လွှတ်တော်က သဘောတူပါသလား ခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'> သဘောမတူတဲ့သူရှိပါသလားခင်ဗျား။</speech>
<speech type='speaker'>
သဘောမတူသူမရှိတဲ့အတွက် မြေလွတ်၊ မြေလပ်နှင့် မြေရိုင်းများ စီမံခန့်ခွဲရေးဥပဒေကို ပြင်ဆင်သည့်ဥပဒေကြမ်း(၂၀၁၇ ခုနှစ်)နှင့် စပ်လျဉ်းပြီး ပြင်ဆင်ချက်(၂၈)ချက်သည် ဥပဒေကြမ်းကော်မတီ၏ပြင်ဆင်ချက်များအတိုင်း ဤဥပဒေကြမ်း၏အစိတ်အပိုင်းဖြစ်ကြောင်း အတည်ပြုကြေညာပါတယ်။
<speech type='speaker'>
လွှတ်တော်ကိုယ်စားလှယ်များခင်ဗျား။ မြေလွတ်၊ မြေလပ်နှင့် မြေရိုင်းများ စီမံ ခန့်ခွဲရေးဥပဒေကို ပြင်ဆင်သည့်ဥပဒေကြမ်း(၂၀၁၇ ခုနှစ်)နှင့်စပ်လျဉ်းပြီး အဆိုတင်သွင်းထားသော ဥပဒေကြမ်းကော်မတီနှင့် ပေါက်တောမဲဆန္ဒနယ်မှ ဦးအောင်ကျော်ဇံ တို့က အဆိုပြုချက်(၂)ချက်အား ဆွေးနွေးမှာဖြစ်ပါတယ်။ ယခုစတင်ဆောင်ရွက်ပါမယ်။
</speech>
အပိုဒ် ၃ ပုဒ်မ ၂ ပုဒ်မခွဲ(ဂ)နှင့်စပ်လျဉ်းပြီး အဆိုတင်သွင်းဖို့ ပေါက်တောမဲဆန္ဒနယ်မှ ဦးအောင်ကျော်ဇံကို ဖိတ်ခေါ်ပါတယ်။
</speech>
<speech><mp id='326'>ဦးအောင်ကျော်ဇံ(ပေါက်တောမဲဆန္ဒနယ်)</mp> လေးစားအပ်ပါတဲ့ ပြည်သူ့လွှတ်တော် ဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ဧည့်သည်တော်များကို ရိုသေစွာဂါရ၀ပြုပါတယ်။ ကျွန်တော်ကတော့ ပေါက်တောမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးအောင်ကျော်ဇံ ဖြစ်ပါတယ်။ ကျွန်တော်တင်သွင်းလိုတဲ့အချက်ကတော့ ဦးစီးဌာနအမည်ဖြစ်တဲ့ လယ်ယာမြေစီမံခန့်ခွဲ ရေးနှင့် စာရင်းအင်းဦးစီးဌာနဆိုတဲ့နာမည်အစား ၂၀၁၂ ခုနှစ် မူလဥပဒေပါ ကြေးတိုင်နှင့် မြေစာရင်း ဦးစီးဌာနအမည်သို့ ပြန်လည်ပြောင်းလဲချင်လို့ဖြစ်ပါတယ်။ ဒါက ဘာကြောင့်ကျွန်တော်ပြောင်းလဲရ သလဲဆိုရင် ပြည်သူလူထုကြားမှာ အသားကျပြီး လွယ်ကူရှင်းလင်းတဲ့၊ အဓိပ္ပာယ်ပြည့်ဝတဲ့ အမည်နာမ ဖြစ်လို့ပါ။ Power Point သုံးခွင့်ပြုပါရန် မေတ္တာရပ်ခံအပ်ပါတယ်။ ဒီအဆိုပြုတဲ့အမည်ဟာ ဦးစီးဌာန မဆန်ဘဲနဲ့ ကော်မတီအမည်ဆန်နေပါတယ်။ ဒီဌာနအမည် ပြည်သူလူထုကြားထဲမှာ နှစ်ပေါင်းများစွာ နားရည်ဝပြီး နှုတ်ကျိုးနေတဲ့အပြင် ဌာနရဲ့ ရည်မှန်းချက်ဖြစ်တဲ့ Vision၊ ရည်မှန်းချက် (Mission)နဲ့ လုပ်ငန်းတာဝန်(Function)တွေကို ခြုံငုံပေးတဲ့ စကားရပ်ဖြစ်နေလို့ပါ။ မြို့နယ်မှာဆိုရင် မြို့နယ် မြေစာရင်းဦးစီးဌာန၊ ခရိုင်မှာဆိုရင် ခရိုင်မြေစာရင်းဦးစီးဌာနလို့ အတိုကောက်ခေါ်ဝေါ်သုံးနှုန်းလို့ သိပ်အဆင်ပြေပါတယ်။ အခုဆိုပြုတဲ့အမည်ကိုကြည့်ရင် လယ်ယာမြေဆိုတာက တစ်ပိုင်း၊ စီမံခန့်ခွဲရေး ဆိုတာကတစ်ပိုင်း၊ စာရင်းအင်းဆိုတာကတစ်ပိုင်း သုံးပိုင်းတွေ့ရပါတယ်။ လယ်ယာမြေကို လယ်ယာမြေဥပဒေမှာ အဓိပ္ပာယ်ဖွင့်ဆိုထားတာက လယ်မြေ၊ ယာမြေ၊ ကိုင်း၊ ကျွန်းမြေစသည်ဖြင့် ပါပေမဲ့ မြို့ နယ်နိမိတ်၊ ကျေးရွာနယ်နိမိတ်အတွင်းမှာရှိတဲ့ လူနေအိမ်ခြေများ၊ ဘာသာရေးအဆောက် အဦများနှင့် ပရိဝုဏ်များ၊ စိုက်ပျိုးရေးအတွက် အသုံးမပြုသောမြေများ မပါဝင်ဟုဆိုထားတဲ့အခါကျ တော့ မြို့နယ်မြေ၊ ကျေးရွာမြေ၊ သစ်တောမြေ စသည်အားဖြင့် ဌာနဆိုင်ရာမြေတွေကို ဘယ်ဌာနက တာဝန်ခံပြီး တိုင်းထွာမှတ်တမ်းတင်မှာလဲဆိုတာ မေးစရာဖြစ်ပါတယ်။ ဆိုလိုတာကတော့ လယ်ယာမြေ စီမံခန့်ခွဲရေးဆိုတာနဲ့ ဌာနအမည်မလုံလောက်ပါ။ မြေယာအလွတ်ဆိုရင်တောင် နည်းနည်းပါးပါး ကြည့်ကောင်းပါဦးမယ်။ နောက်စီမံခန့်ခွဲရေးဆိုရာမှာလည်း ကျွန်တော်တို့ Management ပညာမှာ စီမံကိန်းရေးဆွဲခြင်း(Planning)၊ (Organization)စီစဉ်ချမှတ်ခြင်း၊ (Directing) စီစဉ်ညွှန်ကြားခြင်း၊ ပေါင်းစပ်ညှိနှိုင်းပေးခြင်း(coordination)၊ ကြီးကြပ်ခြင်း(Control)၊ ခေါင်းဆောင်မှုပေးခြင်း (Leadership)လို့ သတ်မှတ်ချက်တွေ ရှိပါတယ်။ အဲဒါတွေနဲ့ လယ်ယာမြေစီမံခန့်ခွဲရေးနှင့် ဆက်စပ်မှု ကို မရှင်းလင်းဘူးဖြစ်နေပါတယ်။ နောက်စာရင်းအင်းဆိုတာကတော့ စာရင်းအင်းဆိုတာကတော့ စီးပွားရေး၊ လူမှုရေး၊ စီမံရေးတွေနဲ့ စာရင်းအင်းကို ပြောတာ။ မြေစာရင်းမှတ်တမ်းတွေနဲ့ အကျုံးမဝင် သလိုဖြစ်ပါတယ်။ မြေစာရင်းမှတ်တမ်းဆိုတာ Land Record ဖြစ်ပါတယ်။ ဒါ့အပြင် ဌာနရဲ့ ပင်မ တာဝန်ကြီးဖြစ်တဲ့ ကြေးတိုင်လုပ်ငန်းဟာ ပျောက်နေပါတယ်။ ကြေးတိုင်ဆိုတာ Settlement လို့ ခေါ်ပါတယ်။ Sette ဆိုတာ to settle dred ။ ဆိုလိုတာက အတည်မကျသေးသော မြေကို တည်တံ့အောင် စီမံအုပ်ချုပ်တာဟာ ကြေးတိုင်လုပ်ငန်းပဲ ဖြစ်ပါတယ်။ အင်္ဂလိပ်တွေ နှစ်ပေါင်း ၁၀၀ ကျော် မြန်မာနိုင်ငံ ကို အလွယ်တကူအုပ်ချုပ်သွားနိုင်တာဟာ ဒီကြေးတိုင်ပညာရပ်ကို ကောင်းကောင်းအသုံးချခဲ့လို့ ဖြစ်ပါ တယ်။ နောက်တစ်ချက် ဦးစီးဌာနရဲ့ ပင်မတာဝန်(Function)ကို လေ့လာကြည့်တဲ့အခါ မြေတိုင်းတာ ခြင်း၊ မြေယာစာရင်းပြုစုခြင်း၊ မြေအသုံးချခြင်း၊ တိုင်းတာတွက်ချက်ပြီးမြေပုံများ စသည်အားဖြင့် အချက်(၉)ချက်နဲ့ (၆)ချက်သည် ကြေးတိုင်လုပ်ငန်းဖြစ်နေပါတယ်။ မြေတိုင်းတာရေး၊ မြေမှတ်တမ်း ထိန်းသိမ်းရေးလုပ်ငန်းတွေချည်းပဲ ဖြစ်နေပါတယ်။ ကျွန်တော်အနီရောင်နှင့် ပြထားပါတယ်။ အဲဒါ ကြောင့် နိဂုံးချုပ်အနေနဲ့ ကြေးတိုင်ဆိုတာ ဦးခေါင်းနှင့်တူပါတယ်။ မြေစာရင်းဆိုတာ ခန္ဓာကိုယ်နဲ့ တူပါတယ်။ ဦးခေါင်းမရှိတဲ့ခန္ဓာကိုယ်ရဲ့ လားရာဟာ ဘယ်ကိုရောက်သွားပါမလဲ။ စဉ်းစားသင့်ပါတယ်။ ကြေးတိုင်လုပ်ငန်းမရှိလျှင် မြေစာရင်းလုပ်ငန်းလည်းမရှိပါဘူး။ ဒါဆိုရင် အရပ်ထဲမှာ ပျက်ရယ်ပြု ပြောကြသလို အထပ်ထပ်စာပိုဒ်တွေ ဖြစ်ကုန်မှာပေါ့။ မိုးလေဝသတွေ၊ ဆည်မြောင်းကိစ္စတွေ၊ စိုက်ပျိုး ရေးတွေ၊ ရေလမ်းထိန်းသိမ်းရေးတွေ၊ မြေခွန်၊ ရေခွန်ကောက်ခံရေးကိစ္စတွေမှာ ကြေးတိုင်အစီရင်ခံစာ က တော်တော်အရေးပါပါတယ်။ ဒါကြောင့် ကြေးတိုင်ပညာနှင့်ဆက်စပ်နေတဲ့ မြေစာရင်းဆိုတဲ့ စကားရပ်ကို ကိုယ်စားပြုတဲ့ ကြေးတိုင်နှင့် မြေစာရင်းဦးစီးဌာနအမည်ကိုသာ သုံးစွဲသင့်ကြောင်း ကျွန်တော်အဆိုပြု တင်ပြအပ်ပါတယ်။</speech>
<speech type='speaker'>ဥပဒေကြမ်းကော်မတီရဲ့ သဘောထားပြောပါ။</speech>
<speech><mp id='455'>ဦးနေမျိုးထွန်း(အဖွဲ့ဝင်၊ ဥပဒေကြမ်းကော်မတီ)</mp> လွှတ်တော်ကိုယ်စားလှယ်များခင်ဗျား။ ကျွန်တော်တို့ ဒီနေ့ လွှတ်တော်ကြီးမှာ ဆုံးဖြတ်ဆွေးနွေးတဲ့ မြေလွတ်၊ မြေလပ်နှင့်မြေရိုင်းများ စီမံခန့်ခွဲရေးဥပဒေဟာ ၂၀၁၂ ခုနှစ်က ပြည်ထောင်စုလွှတ်တော် ဥပဒေအမှတ်(၁၀)ဖြင့် ၃၀-၃-၂၀၁၂ ရက်နေ့တွင် အတည်ပြုပြဋ္ဌာန်းခဲ့တဲ့ ဥပဒေတွေဖြစ်ပါတယ်။ ကျွန်တော်တို့ ဒီနေ့မှာ မဲခွဲဆုံးဖြတ်နေကြခြင်းဟာ ဒီဥပဒေကို ပြင်ဆင်တဲ့ဥပဒေပေါ်မှာသွားတာပါ။ အဲဒီတုန်းက ၂၀၁၂ ခုနှစ် မှာ ဒီဥပဒေရဲ့ အဓိပ္ပာယ်ဖော်ပြချက်မှာ ဦးစီးဌာနကို ကြေးတိုင်နှင့်မြေစာရင်းအင်းစီးဌာနဆိုပြီးတော့ ၂၀၁၂ ခုနှစ်ကပြဋ္ဌာန်းခဲ့ပါတယ်။ ဒါပေမဲ့ ၁၅-၁-၂၀၁၅ ရက်နေ့မှာ ကျင်းပပြုလုပ်တဲ့ ပြည်ထောင်စု အစိုးရအဖွဲ့ အစည်းအဝေးအမှတ်စဉ်(၂/၂၀၁၅)ရဲ့ သဘောတူညီချက်အရ ကြေးတိုင်နှင့်မြေစာရင်း ဦးစီးဌာနကို လယ်ယာမြေစီမံခန့်ခွဲရေးနှင့် စာရင်းအင်းဦးစီးဌာနဆိုပြီးတော့ အစားထိုးပြောင်းလဲ ခဲ့ပါတယ်။ အဲဒီတော့ ဦးစီးဌာနတစ်ခုကို ပြောင်းလဲပြင်ဆင်သတ်မှတ်နိုင်တာ ပြည်ထောင်စုအစိုးရ အဖွဲ့ရဲ့ တာဝန်ဖြစ်ပါတယ်။ ပြည်ထောင်စုအစိုးရကလည်း ၂၀၁၅ ခုနှစ် ၁ လပိုင်းတည်းက ပြောင်းလဲတဲ့အတွက်ကို ယနေ့အချိန်ထိဆိုရင် သုံးနှစ်ကျော်ကာလဖြစ်ပါတယ်။ အဲလိုသုံးနှစ်ကျော် ကာလဖြစ်သည့်အတွက် မြို့နယ်၊ ခရိုင်၊ တိုင်း၊ ရုံးချုပ်အစရှိသည့် တည်ရှိတဲ့ဌာနကိုလည်း လယ်ယာမြေစီမံခန့်ခွဲရေးနှင့် စာရင်းအင်းဦးစီးဌာနလို့လည်း ဒီလိုပဲပြောင်းလဲခေါ်ထားတဲ့အတွက်ကို ပြည်သူမှာလည်း အထိုက်အလျောက်နားစွဲလာပါပြီ။ နောက်တစ်ခုက ဥပဒေနဲ့ဆက်စပ်ဥပဒေဖြစ်တဲ့ လယ်ယာမြေဥပဒေ၊ အခြားဥပဒေတွေမှာလည်း လယ်ယာမြေစီမံခန့်ခွဲရေးနှင့် စာရင်းအင်းဦးစီးဌာန လို့လည်း ခေါ်ဝေါ်သုံးစွဲနေကြပါတယ်။ အဲဒီတော့ ဒီဥပဒေက ပြည်ထောင်စုအစိုးရအဖွဲ့ရဲ့ သဘောတူခွင့်ပြုချက်အရ ပြောင်းလဲခဲ့တာကို ကျွန်တော်တို့က အရင်ကာလမှာ မပြင်ဆင်နိုင်သေး ရသေးတဲ့အတွက်ကို ဒီနေ့ပြင်ဆင်တဲ့အခါမှာ ဦးစီးဌာနအမည်နာမည်ကို မူလပြဋ္ဌာန်းတဲ့ ကြေးတိုင်နှင့် မြေစာရင်းဦးစီးဌာနအစား လယ်ယာမြေစီမံခန့်ခွဲရေးနှင့် စာရင်းအင်းဦးစီးဌာနဆိုပြီးတော့ ကျွန်တော်တို့က ပြင်ခဲ့ရခြင်းဖြစ်ပါတယ်။ ဒီဥစ္စာလည်း သုံးစွဲနေပါပြီ။ အဲဒီတော့ ပြင်ဆင်ချက်အဆို တင်သွင်းတဲ့ ဦးအောင်ကျော်ဇံရဲ့ ပြင်ဆင်ချက်ကို လက်မခံသင့်ပါကြောင်းနှင့် ဥပဒေကြမ်းကော်မတီရဲ့ ပြင်ဆင်ရန်တင်ပြချက်ကို လွှတ်တော်မှ သဘောတူလက်ခံသင့်ပါကြောင်း ဥပဒေကြမ်းကော်မတီ၏ သဘောထားအား ရိုသေစွာတင်ပြအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type='speaker'>
စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနရဲ့ သဘောထားပြောပါ။
</speech>
<speech><agency id='11'>ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>ဥက္ကဋ္ဌကြီးခင်ဗျား။ ပြည်သူ့လွှတ်တော်ဥပဒေကြမ်းကော်မတီရဲ့ ပြင်ဆင်ရန်တင်ပြချက်အပေါ် သဘောတူပါကြောင်း တင်ပြအပ်ပါတယ်ခင်ဗျား။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ယခုဆွေးနွေးသည့် အပိုဒ် ၃ ပုဒ်မ ၂ ပုဒ်မခွဲ(ဂ) နဲ့စပ်လျဉ်းပြီး ဥပဒေကြမ်းကော်မတီက အမျိုးသားလွှတ်တော်၏ အတည်ပြုချက်အတိုင်း သဘောတူကြောင်းတင်ပြခဲ့ပြီး ပေါက်တောမဲဆန္ဒနယ်မှ ဦးအောင်ကျော်ဇံက မူလအဆိုပြု ပြဋ္ဌာန်းချက် အတိုင်းသာထားရှိရန် ဆွေးနွေးခဲ့ပါတယ်။ ဒါ့ကြောင့် အမျိုးသားလွှတ်တော်၏ အတည်ပြုချက်အတိုင်း ဥပဒေကြမ်းကော်မတီရဲ့ သဘောတူညီမှုကို မူတည်၍ မဲခွဲဆုံးဖြတ်ပါ့မယ်။ ထောက်ခံမဲများလျှင် အမျိုးသားလွှတ်တော်၏ အတည်ပြုချက်အတိုင်း သဘောတူကြောင်း ဥပဒေကြမ်းကော်မတီ၏ တင်ပြချက်က အတည်ဖြစ်ပါမယ်။ ကန့်ကွက်မဲများလျှင် ဦးအောင်ကျော်ဇံ၏ မူလအဆိုပြုပြဋ္ဌာန်းချက် အတိုင်းထားရှိရန် တင်ပြချက်က အတည်ဖြစ်ပါမယ်။ ယခုဆွေးနွေးခဲ့တဲ့အချက်နဲ့စပ်လျဉ်းပြီး စက်ခလုတ်အသုံးပြု၍ ဆန္ဒမဲပေးတဲ့နည်းလမ်းဖြင့် မဲခွဲဆုံးဖြတ်သွားမှာဖြစ်ပါတယ်။ ဆန္ဒမဲပေးဖို့ အသင့်ဖြစ်စေလိုပါတယ်။ ဆန္ဒမဲပေးနိုင်ပါပြီ။
</speech>
<speech type='speaker'>
ယခု ဆန္ဒမဲပေးလို့ပြီးပါပြီ။ ရရှိတဲ့မဲစာရင်းကို ကြေညာပါ့မယ်။ ထောက်ခံဆန္ဒမဲ ၃၃၁ မဲ၊ ကန့်ကွက်ဆန္ဒမဲ ၂၇ မဲနှင့် ကြားနေဆန္ဒမဲ ၁ မဲဖြစ်ပါတယ်။
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ အသစ်ဖြည့်စွက်သည့် ပုဒ်မ ၂ ပုဒ်မခွဲ (ပ)နှင့်စပ်လျဉ်းပြီး အဆိုတင်သွင်းဖို့ ပေါက်တောမဲဆန္ဒနယ်မှ ဦးအောင်ကျော်ဇံကို ဖိတ်ခေါ်ပါတယ်။
</speech>
<speech><mp id='326'>ဦးအောင်ကျော်ဇံ(ပေါက်တောမဲဆန္ဒနယ်)</mp> လေးစားပါတယ်။ ကျွန်တော့်အနေနဲ့ ဆက်လက်ပြီး မြေလွတ်၊ မြေလပ်နှင့် မြေရိုင်းများစီမံခန့်ခွဲရေးဥပဒေ ပုဒ်မ ၂ ပါ မြေလွတ်၊ မြေလပ်၊ မြေရိုင်းဆိုတဲ့ ဝေါဟာရတွေအပြင် လယ်ရိုင်းကို ထပ်ထည့်ဖို့ဖြစ်ပါတယ်။ ဘာကြောင့် ကျွန်တော် ထပ်ထည့်ရသလဲဆိုရင် ဒီမူလဥပဒေမှာ မြေလွတ်၊ မြေလပ်နှင့် မြေရိုင်းဆိုတဲ့ စကားရပ်သုံးခုကိုသာ အဓိပ္ပာယ်ဖွင့်ဆိုထားပြီးတော့မှ လယ်ရိုင်းဆိုတာမပါပါဘူး။ လယ်ရိုင်းနှင့် သဘောအားဖြင့်တူတဲ့ စကားလုံးတွေလည်းမပါပါဘူး။ အဲဒါကြောင့် ကျွန်တော် ဖြည့်စွက်လိုခြင်းဖြစ်ပါတယ်။ ကျွန်တော်တို့မှာ ကျွန်တော်တို့ဒေသမှာလည်းရှိပါတယ်။ လယ်ယာကို တစိုက်မတ်မတ်လုပ်ကိုင်ပြီးကာမှ ဒီရေဝင်ရောက်မှု၊ မုန်တိုင်း စသည်အားဖြင့် ဒီဟာတွေ အဖျက်အန္တရာယ်တွေကြောင့် မိမိလယ်ယာကို ပစ်ပယ်ထားပြီး ကာမှ မလုပ်မကိုင်ဘဲနဲ့ စွန့်ပစ်ထားခဲ့ရတဲ့ လယ်ရိုင်းတွေရှိပါတယ်။ အဲဒီလယ်ရိုင်းတွေဟာ တပ်ပျက် သလိုဖြစ်နေပါတယ်။ အဲဒါကြောင့် ကျွန်တော့်အနေနဲ့ ဒီအဓိပ္ပာယ်ဖွင့်ဆိုချက်ထဲမှာ လယ်ရိုင်းဆိုတာကို ဖြည့်စွက်လိုတာ ဖြစ်ပါတယ်။ ကျွန်တော် ဘယ်လိုဖြည့်မလဲဆိုတဲ့အခါကျတော့ လယ်ရိုင်းရဲ့ အဓိပ္ပာယ် ဖွင့်ဆိုချက်ကို ကျွန်တော်ဖြည့်ချင်တာကတော့ (၁) ဦးပိုင်ပေါက်ပြီး ယခင်ကလုပ်ကိုင်ခဲ့သော်လည်း စွန့်ပစ်ထားသည့် လယ်ယာမြေများ၊ (၂) ဦးပိုင်ပေါက်သည်ဖြစ်စေ၊ မပေါက်သည်ဖြစ်စေ အစိုးရ၏ လယ်ယာမြေဖော်ထုတ်ရေးစီမံကိန်းအရလည်းကောင်း၊ အခြားစီမံကိန်းလုပ်ငန်းများ ဆောင်ရွက်ကြရန် လည်းကောင်း ပြန်လည်ပေါ်ထွက်လာသော သို့မဟုတ် ပြန်လည်စိုက်ပျိုးနိုင်သော လယ်ယာမြေများကို ဆိုလိုသည်ဟု ထည့်သွင်းချင်တာဖြစ်ပါတယ်။ ကျွန်တော် ဒီလိုထည့်သွင်းရတာဟာ ဟိုးအရင်တုန်းက ဗဟိုမြေယာကော်မတီ ညွှန်ကြားချက်တွေကို ကိုးကားပြီးမှ ကျွန်တော် ထည့်ခြင်းဖြစ်ပါတယ်။ ကျေးဇူး တင်ပါတယ်။</speech>
<speech type='speaker'>ဥပဒေကြမ်းကော်မတီရဲ့ သဘောထားပြောပါ။</speech>
<speech><mp id='455'>ဦးနေမျိုးထွန်း(အဖွဲ့ဝင်၊ ဥပဒေကြမ်းကော်မတီ)</mp> လေးစားအပ်ပါသော လွှတ်တော် ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ကျွန်တော် အထက်တွင်တင်ပြခဲ့တဲ့အတိုင်းပါပဲ။ အခု ဥပဒေဖြစ်တဲ့ ၂၀၁၂ ခုနှစ်၊ မြေလွတ်၊ မြေလပ်၊ မြေရိုင်းများ စီမံခန့်ခွဲရေးဥပဒေဟာ အခန်း(၁၀) ခန်းနဲ့ ပုဒ်မ အားလုံးပေါင်း ၃၄ ခုပါဝင်ပါတယ်။ ကျွန်တော်တို့ ဒီဥပဒေကို ဒီအစိုးရလက်မှာ ပြန်လည် ပြင်ဆင်ရေးဆွဲရတာတော့ မြေလွတ်၊ မြေလပ်၊ မြေရိုင်းနှင့်ပတ်သက်လို့ ပြုပြင်ပြောင်းလဲစရာတွေ၊ ဆောင်ရွက်စရာရှိတဲ့အချက်တွေပါပါတယ်။ အဲဒါကြောင့်မို့လို့ ကျွန်တော်တို့ ပြောင်းလဲပြင်ဆင်ရတာ လည်းဖြစ်ပါတယ်။ နောက်တစ်ခုက ယခင် ၂၀၁၂ ခုနှစ်မှာ ပါတဲ့လုပ်ငန်းအဖွဲ့ အစား ကျွန်တော်တို့ စီမံခန့်ခွဲရေးကော်မတီဆိုပြီးတော့ တိုင်းဒေသကြီးနှင့် ပြည်နယ်တွေ၊ ပြည်ထောင်စုနယ်မြေတွေ စီမံခန့်ခွဲခွင့်ရအောင် ဒီဥပဒေမှာ ဖြည့်စွက်ခြင်းဖြစ်ပါတယ်။ ပြုပြင်ပြောင်းလဲဖို့ ပြင်ဆင်ရေးဆွဲလာတဲ့ ဥပဒေလည်း ဖြစ်ပါတယ်။ အဲဒီတော့ ဒီဥပဒေမှာ တောက်လျှောက် ဥပဒေက အဓိပ္ပာယ် ဥပဒေတစ်ခုကို စကားအဓိပ္ပာယ်တစ်ခုကို အဓိပ္ပာယ်ဖွင့်ဆိုရန်မှာ အပေါ်ဆုံး အခန်း(၁)မှာ အမည်နဲ့ အဓိပ္ပာယ် ဖွင့်ဆိုချက်ဆိုတာရှိပါတယ်။ စကားရပ်တစ်ရပ်က ဥပဒေတိုင်းမှာ အကြိမ်ပေါင်းများစွာသုံးလာခဲ့ပြီ ဆိုရင် ဒီစကားရပ်ကို ပြည်သူတွေနားလည်အောင် ရှင်းလင်းတိကျအောင် ကျွန်တော်တို့က အဓိပ္ပာယ် ဖွင့်ဆိုရန် လိုပါတယ်။ အခုနက ကျွန်တော်တို့ ပေါက်တောမဲဆန္ဒနယ်က ကိုယ်စားလှယ်ကြီးဖြစ်တဲ့ ဦးအောင်ကျော်ဇံ တင်ပြတဲ့ လယ်ရိုင်းဆိုတဲ့စကားရပ်က ကျွန်တော်တို့ ဒီဥပဒေထဲမှာ တစ်စက်မှမပါပါ ဘူး။ မြေလွတ်၊ မြေလပ်နှင့် မြေရိုင်းပဲ ရှိပါတယ်။ မြေလွတ်၊ မြေလပ်နှင့်ပတ်သက်လို့လည်း Definition ဖွင့်ထားပါတယ်။ မြေရိုင်းနဲ့ပတ်သက်လို့လည်း Definition ဖွင့်ထားပါတယ်။ လယ်ရိုင်းဆိုတဲ့စကားရပ် ကို သုံးထားခြင်းလည်း မရှိတဲ့အတွက်ကို ယခုဥပဒေမှာ အဓိပ္ပာယ်ဖွင့်ဆိုရန်မသင့်ပါကြောင်း ပြည်သူ့ လွှတ်တော် ဥပဒေကြမ်းကော်မတီရဲ့ သဘောထားအား ရိုသေစွာတင်ပြအပ်ပါတယ်ခင်ဗျား။</speech>
<speech type='speaker'>
စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနရဲ့ သဘောထားပြောပါ။
</speech>
<speech><agency id='11'>ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>ဥက္ကဋ္ဌကြီးခင်ဗျား။ ပြည်သူ့လွှတ်တော် ဥပဒေကြမ်းကော်မတီရဲ့ သဘောထားမှတ်ချက်နှင့်အညီ ဆောင်ရွက်သင့်ပါကြောင်း တင်ပြအပ်ပါတယ်။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ယခုဆွေးနွေးသည့်ဥပဒေကြမ်း၏ အသစ်ဖြည့်စွက်သည့် ပုဒ်မ ၂ ပုဒ်မခွဲ(ပ)နှင့်စပ်လျဉ်းပြီး ပေါက်တောမဲဆန္ဒနယ်မှ ဦးအောင်ကျော်ဇံက အသစ်ဖြည့်စွက်ရန် အဆိုတင်သွင်းခဲ့ပြီး ဥပဒေကြမ်းကော်မတီက အသစ်ဖြည့်စွက်ချက်ကို သဘော မတူကြောင်း တင်ပြထားပါတယ်။ ဒါကြောင့် အသစ်ဖြည့်စွက်ချက်ကို သဘောမတူကြောင်း ဥပဒေကြမ်းကော်မတီရဲ့ တင်ပြချက်ကိုမူတည်၍ မဲခွဲဆုံးဖြတ်ပါမယ်။ ထောက်ခံမဲများလျှင် ဥပဒေကြမ်း ကော်မတီရဲ့ တင်ပြချက်က အတည်ဖြစ်ပါမယ်။ ကန့်ကွက်မဲများလျှင် ဦးအောင်ကျော်ဇံ၏ အသစ်ဖြည့်စွက်ရန် တင်ပြချက်က အတည်ဖြစ်ပါမယ်။ ယခုဆွေးနွေးတဲ့အချက်နှင့်စပ်လျဉ်းပြီး စက်ခလုတ်အသုံးပြု၍ ဆန္ဒမဲပေးတဲ့နည်းလမ်းဖြင့် မဲခွဲဆုံးဖြတ်သွားမှာဖြစ်ပါတယ်။ ဆန္ဒမဲပေးဖို့ အသင့်ဖြစ်စေလိုပါတယ်။ ဆန္ဒမဲပေးနိုင်ပါပြီ။
</speech>
<speech type='speaker'>
ယခု ဆန္ဒမဲပေးလို့ပြီးပါပြီ။ ရရှိတဲ့ဆန္ဒမဲစာရင်းကို ကြေညာပါ့မယ်။ ထောက်ခံ ဆန္ဒမဲ ၃၄၆ မဲ၊ ကန့်ကွက်ဆန္ဒမဲ ၁၃ မဲနှင့် ကြားနေမဲ ၁ မဲဖြစ်ပါတယ်။
</speech>
ကော်မတီ၏ သဘောမတူကြောင်း တင်ပြချက်အတိုင်း ဤဥပဒေကြမ်း၏အစိတ်အပိုင်းဖြစ်ကြောင်း အတည်ပြု ကြေညာပါတယ်။
<speech type='speaker'>
လွှတ်တော်ကိုယ်စားလှယ်များခင်ဗျား။ မြေလွတ်၊ မြေလပ်နှင့် မြေရိုင်းများ စီမံခန့်ခွဲရေးဥပဒေကို ပြင်ဆင်သည့်ဥပဒေကြမ်း(၂၀၁၇)နှင့်စပ်လျဉ်းပြီး ပြင်ဆင်ချက်အဆိုတင်သွင်း ခြင်း၊ ဆွေးနွေးဆုံးဖြတ်ခြင်းများ ပြုလုပ်ခဲ့ပြီးဖြစ်ပါတယ်။ ဒီလိုဆောင်ရွက်ရာမှာ ပြည်သူ့လွှတ်တော်နှင့် အမျိုးသားလွှတ်တော်တို့က ပြင်ဆင်ခြင်းမပြုတဲ့အပိုဒ်၊ အပိုဒ်ခွဲများကို မူလအဆိုပြုချက်အတိုင်း အတည်ပြု သွားမှာဖြစ်ပါတယ်။ ဒီနေရာမှာ လွှတ်တော်ရဲ့ ပြင်ဆင်အတည်ပြုချက်များကြောင့် ပြောင်းလဲ သွားတဲ့အပိုဒ်၊ အပိုဒ်ခွဲ၊ အမှတ်စဉ်များကိုလည်း တစ်ပါတည်း အတည်ပြုချက်ရယူမှာဖြစ်ပါတယ်။ ဒါကြောင့် မြေလွတ်၊ မြေလပ်နှင့် မြေရိုင်းများစီမံခန့်ခွဲရေးဥပဒေကိုပြင်ဆင်သည့်ဥပဒေကြမ်း(၂၀၁၇) တစ်ရပ်လုံးကို ပြင်ဆင်ထားသည့်အပိုဒ်၊ အပိုဒ်ခွဲများအတိုင်း အတည်ပြုရန် လွှတ်တော်က သဘောတူ ပါသလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'> သဘောမတူတဲ့သူရှိပါသလားခင်ဗျား။</speech>
<speech type='speaker'>
သဘောမတူသူမရှိတဲ့အတွက် အမျိုးသားလွှတ်တော်မှာ စတင်တင်သွင်းပြီး ပြင်ဆင်ချက်ဖြင့် အတည်ပြု၍ ပြည်သူ့လွှတ်တော်သို့ ပေးပို့လာတဲ့ မြေလွတ်၊ မြေလပ်နှင့် မြေရိုင်းများစီမံခန့်ခွဲရေးဥပဒေကို ပြင်ဆင်သည့်ဥပဒေကြမ်း (၂၀၁၇)တစ်ရပ်လုံးကို ပြင်ဆင်ထားသည့်အပိုဒ်၊ အပိုဒ်ခွဲများအတိုင်း အတည်ပြုကြောင်းနှင့် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၂၀၀ အရ ဆက်လက်ဆောင်ရွက်သွားမည်ဖြစ်ကြောင်း ကြေညာပါတယ်။
</speech>
</BillSection>
<postface>
<title>ဒုတိယအကြိမ် ပြည်သူ့လွှတ်တော် အဋ္ဌမပုံမှန်အစည်းအဝေး (၁၄)ရက်မြောက်နေ့ ရပ်နားကြောင်းနှင့် အစည်းအဝေး (၁၅)ရက်မြောက်နေ့ ဆက်လက်ကျင်းပမည့် နေ့ရက်နှင့်အချိန်ကိုကြေညာခြင်း</title>
<speech type='speaker'>
အစီအစဉ် ၁၀ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်သူ့လွှတ်တော် အဋ္ဌမပုံမှန်အစည်းအဝေး (၁၄)ရက်မြောက်နေ့ကို ရပ်နားပါမယ်။ ဒုတိယအကြိမ် ပြည်သူ့လွှတ်တော် အဋ္ဌမပုံမှန်အစည်းအဝေး (၁၅)ရက်မြောက်နေ့ကို ၂၀၁၈ ခုနှစ်၊ ဇွန်လ ၁၅ ရက်(သောကြာနေ့) နံနက် ၁၀ နာရီအချိန်မှာ ဆက်လက်ကျင်းပမှာဖြစ်ကြောင်းနဲ့ ယနေ့ အစည်းအဝေးပြီးဆုံးကြောင်း ကြေညာပါတယ်။ (ဩဘာသံများ)
</speech>
ဒုတိယအကြိမ် ပြည်သူအားလုံးထွက်ခွာနိုင်ပါလည်ထွက်ခွာပါပြီခင်ဗျာ
</postface>
</transcript>
</doc>