<doc>
<docinfo>
<docno>02-03-02.xml</docno>
<pdf>02-03-02.pdf</pdf>
<term value='02'>ဒုတိယအကြိမ်</term>
<session value='03'/>
<sittingday value='02'> </sittingday>
<legislature value='lower'>ပြည်သူ့လွှတ်တော်</legislature>
<title>
ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်သူ့လွှတ်တော် တတိယပုံမှန်အစည်းအဝေး ဒုတိယနေ့မှတ်တမ်း
</title>
<date value='17-11-2016'>၁၃၇၈ ခုနှစ်၊ တန်ဆောင်မုန်းလပြည့်ကျော် ၃ ရက် (၂ဝ၁၆ ခုနှစ်၊ နိုဝင်ဘာလ ၁၇ ရက်) (ကြာသပတေးနေ့)</date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ဒုတိယအကြိမ် ပြည်သူ့လွှတ်တော် တတိယပုံမှန်အစည်းအဝေး ဒုတိယနေ့ကို နံနက် ၁၀း၀၀ နာရီအချိန်၌ စတင်ကျင်းပပါသည်။ ပြည်သူ့လွှတ်တော်အစည်းအဝေးကို ကြီးကြပ်ကွပ်ကဲသူအဖြစ် ပြည်သူ့လွှတ်တော်ဥက္ကဋ္ဌ ဦးဝင်းမြင့် က ဆောင်ရွက်ပြီး၊ အခမ်းအနားမှူးအဖြစ် ဦးတင်ဝင်းအောင်၊ ညွှန်ကြားရေးမှူးချုပ်၊ ပြည်သူ့လွှတ်တော်ရုံးက ဆောင်ရွက်ပါသည်။</p> 
<title>ပြည်သူ့လွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်း ကြေညာခြင်း</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီကနေ့ကျင်းပတဲ့ ဒုတိယအကြိမ် ပြည်သူ့ လွှတ်တော် တတိယပုံမှန်အစည်းအဝေး ဒုတိယနေ့မှာ ပြည်သူ့လွှတ်တော် လွှတ်တော်အခွင့်အရေး ကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်သူ့လွှတ်တော် ကိုယ်စားလှယ် ၄၂၆ ဦးရှိတဲ့အနက် ၃၉၈ ဦး တက်ရောက်ပါတယ်။ အစည်းအဝေးသို့ တက်ရောက်ခွင့် ရှိသူဦးရေ စုစုပေါင်းရဲ့ ၉၃.၄၃ ရာခိုင်နှုန်းရှိတဲ့အတွက် အစည်းအဝေး အထမြောက်ကြောင်းနှင့် စတင်ကျင်းပကြောင်း ကြေညာပါတယ်။ (ဩဘာသံများ)
</speech>
<leave>
<title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type='speaker'>
ယခု အစည်းအဝေးမတက်ရောက်နိုင်တဲ့ လွှတ်တော်ကိုယ်စားလှယ်များအတွက် ခွင့်ပန်ကြားရန်ဖြစ်ပါတယ်။
</speech>
<speech><mp id='309'>ဒေါက်တာလှမိုး (အဖွဲ့ဝင်၊ လွှတ်တော်အခွင့်အရေးကော်မတီ)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ယနေ့ ၂၀၁၆ ခုနှစ်၊ နိုဝင်ဘာလ ၁၇ ရက်နေ့ ဒုတိယအကြိမ် ပြည်သူ့လွှတ်တော် တတိယပုံမှန်အစည်းအဝေး ဒုတိယနေ့သို့ မတက်ရောက်နိုင်ပါသဖြင့် ခွင့်ပန်ကြားသူ လွှတ်တော်ကိုယ်စားလှယ်များ၏ကိုယ်စား ပြည်သူ့လွှတ်တော် လွှတ်တော်အခွင့်အရေး ကော်မတီအတွင်းရေးမှူး ကျွန်တော် ဒေါက်တာလှမိုး၊ အောင်မြေသာစံမဲဆန္ဒနယ်က ကိုယ်စား ခွင့်ပန်ကြားသွားမှာဖြစ်ပါတယ်။ ပြည်သူ့လွှတ်တော်မှာ ယနေ့ တက်ရောက်ခွင့်ရှိသော ကိုယ်စားလှယ် ၄၂၆ ဦးရှိပြီး တက်ရောက်သူကိုယ်စားလှယ် ၃၉၈ ဦးရှိကာ ယနေ့ ခွင့်ပန်ကြားသူ ၇ ဦးရှိပါတယ်။ ခွင့်ပန်ကြားသူများကတော့ (၁) ရမည်းသင်းမဲဆန္ဒနယ်မှ ဦးကိုကိုနိုင် ခွင့် ၂ ရက်၊ (၂) ဟားခါးမဲဆန္ဒနယ်မှ ဦးမီယာအုပ် ခွင့် ၁ ရက်၊ (၃) လမ်းမတော်မဲဆန္ဒနယ်မှ ဦးခင်မောင်ဝင်း ခွင့် ၂ ရက်၊ (၄) ဗိုလ်တထောင်မဲဆန္ဒနယ်မှ ဒေါ်မြင့်မြင့်စိုး(ခ)မေစိုး ခွင့် ၂ ရက်၊ (၅) နတ်မောက်မဲဆန္ဒနယ်မှ ဦးအောင်တင်လင်း ခွင့် ၂ ရက်၊ (၆) ထားဝယ်မဲဆန္ဒနယ်မှ ဦးအောင်စိန် ခွင့် ၁၆ ရက်နှင့် (၇) တပ်မတော်သားကိုယ်စားလှယ် ဗိုလ်မှူးချုပ်တင်စန်းနိုင် ခွင့် ၂ ရက်တို့ပဲဖြစ်ကြပါ တယ်။ ယခင်ခွင့်ပန်ကြားသူ ၂၁ ဦး၊ ယနေ့ခွင့်ပန်ကြားသူ ၇ ဦး စုစုပေါင်း ခွင့်ပန်ကြားသူ ၂၈ ဦးဖြစ်ပါတယ်။ ခွင့်မဲ့ပျက်ကွက်သူမရှိပါကြောင်းနှင့် အထက်ပါ ကိုယ်စားလှယ်များ၏ ခွင့်ပန်ကြားမှုအား ခွင့်အဖြစ် ခွင့်ပြုပေးပါရန် လေးစားစွာဖြင့် ပန်ကြားအပ်ပါတယ်ခင်ဗျား။</speech>
<speech type='speaker'>ခွင့်ပန်ကြားသူအားလုံးကို ခွင့်ပြုပါတယ်။</speech>
<title>
ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို မှတ်တမ်းတင်ခြင်း
</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီကနေ့ အစည်းအဝေးမှာ တက်ရောက်ခွင့် ရှိတဲ့ လွှတ်တော်ကိုယ်စားလှယ် ၄၂၆ ဦး၊ ယခင်က ခွင့်ပန်ကြား၍ ခွင့်ပြုထားသူ ၂၁ ဦး၊ ယနေ့ ခွင့်ပြု ထားသူ ၇ ဦးဖြစ်၍ လွှတ်တော်က ခွင့်ပြု ထားသူ စုစုပေါင်း ၂၈ ဦးဖြစ်ပါတယ်။ ခွင့်မဲ့ ပျက်ကွက်သူမရှိပါ။ ယခု လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေကို လွှတ်တော်ရဲ့ အတည်ပြုချက်ရယူပါမယ်။ ပြည်သူ့လွှတ်တော် ကိုယ်စားလှယ်များ အစည်းအဝေး တက်ရောက်မှုအခြေအနေ တင်ပြချက်ကို အတည်ပြုမှတ်တမ်းတင်ရန် လွှတ်တော်က သဘောတူပါ သလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'>
လွှတ်တော်က သဘောတူတဲ့အတွက် ကိုယ်စားလှယ်များ အစည်းအဝေး တက်ရောက်မှုအခြေအနေကို အတည်ပြုမှတ်တမ်းတင်ကြောင်း ကြေညာပါတယ်။ (ဩဘာသံများ)
</speech>
</leave>
</preface><discussion>
<section value = 'QA'>
<title>
ကြယ်ပွင့်ပြထားသည့်မေးခွန်းများကို လွှတ်တော်ကိုယ်စားလှယ်များက မေးမြန်းခြင်းနှင့် သက်ဆိုင်ရာပြည်ထောင်စုအဆင့် အဖွဲ့အစည်းဝင်က ဖြေကြားခြင်း
</title>
<speech type='speaker'>
လွှတ်တော်ကိုယ်စားလှယ်များခင်ဗျား။ မေးခွန်းများ မေးမြန်းခြင်း၊ ဖြေကြားခြင်း အစီအစဉ် စတင်ဆောင်ရွက်ပါမယ်။
</speech>
<Q-A>
<title>
ရွှေပြည်သာမြို့နယ်၊ လှိုင်သာယာမြို့နယ် စသည့် မြို့ သစ်များနှင့် ယာဉ်ကြောပိတ်ဆို့မှုမရှိသော မြို့နယ် များတွင် မော်တော်ဆိုင်ကယ်စီးနင်းခွင့်ပြုရန်နှင့် သက်ဆိုင်ရာမြို့နယ်အလိုက် မော်တော်ဆိုင်ကယ် စီးနင်းခွင့်လိုင်စင်များပြုလုပ်ပေးရန် အစီအစဉ်ရှိ/မရှိနှင့်စပ်လျဉ်းသည့်မေးခွန်း
</title>
<speech type='speaker'>
ပထမဦးစွာ ရွှေပြည်သာမဲဆန္ဒနယ်မှ ဦးဉာဏ်လင်း မေးမြန်းဖို့ ဖြစ်ပါတယ်။
</speech>
<speech><mp id='473'>ဦးဉာဏ်လင်း(ရွှေပြည်သာမဲဆန္ဒနယ်)</mp> ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့ လွှတ်တော်ကိုယ်စားလှယ်တော်ကြီးများ၊ ဝန်ကြီးနှင့် ဒုတိယဝန်ကြီးများအားလုံးကို မင်္ဂလာပါလို့ ဂါရဝတရားထား၍ နှုတ်ခွန်းဆက်သအပ်ပါတယ်။ ကျွန်တော်ကတော့ ရွှေပြည်သာမဲဆန္ဒနယ် ပြည်သူ့ လွှတ်တော်ကိုယ်စားလှယ် ဦးဉာဏ်လင်းဖြစ်ပါတယ်။ ကျွန်တော့်အနေနဲ့ ရွှေပြည်သာမြို့နယ်၊ လှိုင်သာယာမြို့နယ် စတဲ့မြို့ သစ်များနဲ့ ယာဉ်ကြောပိတ်ဆို့မှုမရှိသောမြို့သစ်များတွင် ဆိုင်ကယ်စီးနင်း ခွင့်ပြုရန်နှင့် သက်ဆိုင်ရာမြို့နယ်အလိုက် ဆိုင်ကယ်စီးနင်းခွင့်လိုင်စင်များ ပြုလုပ်ပေးရန် အစီအစဉ် ရှိ/မရှိဆိုတဲ့ မေးခွန်းနှင့်စပ်လျဉ်း၍ သက်ဆိုင်ရာဌာနများမှ အဆောတလျင် အလျင်အမြန်ခွင့်ပြု ပေး သင့်ကြောင်း ပြည်သူ့လွှတ်တော်ဥက္ကဋ္ဌကြီးမှတစ်ဆင့် အောက်ပါအတိုင်း ကျိုးကြောင်းဖော်ပြမေးမြန်း အပ်ပါတယ်။ ရွှေပြည်သာမြို့ဟာ တောင်နှင့်မြောက် ၈.၂၀ မိုင်ရှိပြီးတော့ အရှေ့နှင့် အနောက် ၂.၅၆ မိုင်ကျယ်ဝန်းပါတယ်။ လူဦးရေအားဖြင့် ၂၃၂၃၃၇ ဦး မှီတင်းနေထိုင်ပြီးတော့ စက်မှုဇုန်မြို့တစ်မြို့ ဖြစ်ပါတယ်။ မြို့နေလူဦးရေရဲ့ ၉၀ ရာခိုင်နှုန်းကျော်မှာ သာမန်လက်လုပ်လက်စား၊ စက်ရုံလုပ်သား အခြေခံလူတန်းစားများဖြစ်ကြပါတယ်။ ကျွန်တော်တို့မြို့နယ်အတွင်းမှာ လမ်းပေါင်း ၁၄၅၆ လမ်းရှိပြီး ကတ္တရာလမ်း၊ ကွန်ကရစ် လုံးဝမခင်းရသေးတဲ့ မြေသားလမ်း ၇၃၉ လမ်းရှိပြီးတော့ ရန်ကုန် တိုင်းဒေသကြီးမှာ လူမှုစီးပွားဖွံ့ဖြိုးမှု လွန်စွာနိမ့်ကျကျန်ရစ်နေတဲ့ မြို့သစ်တစ်မြို့ပဲဖြစ်ပါတယ်။ ကျွန်တော်တို့မြို့နယ်မှာ ခရီးသည်တင် လိုင်းကားပြေးဆွဲတဲ့ အဓိကလမ်းကြောင်းဟာ မြို့လယ် မှာ လမ်းကြောင်းတစ်ကြောင်းသာရှိပြီးတော့ လူအများစုမှာ အိမ်ကနေ ကားဂိတ်၊ ဈေး၊ ဆေးရုံ၊ ရုံး၊ စက်ရုံ စတဲ့ နေရာများကို အချို့က မိုင်ဝက်ခန့်၊ တချို့ကတစ်မိုင်ကျော်တဲ့အထိ နေ့တဓူဝလမ်းလျှောက် ပြီးတော့ ပင်ပင်ပန်းပန်းနဲ့ ပရိယေသန ဝမ်းစာရေးအတွက် သွားရောက်လုပ်ကိုင်နေကြရပါတယ်။ စက်ရုံ လုပ်သားများမှာဆိုလို့ရှိရင်လည်း မိန်းကလေးလုပ်သား ၁၅၀ ရာခိုင်နှုန်းကျော် ပါဝင်နေပါ တယ်။ စက်ရုံအနည်းငယ်သာ Ferry ကားပေးနိုင်ပြီးတော့ ဒီ Ferry ကားတွေကလည်းပဲ နီးစပ်ရာ ဘတ်စ်ကား ပြေးတဲ့လမ်းပေါ်မှာ ချပေးခဲ့ပြီးတော့ အိမ်ကိုလမ်းလျှောက်ပြန်ကြရပါတယ်။ ညပိုင်းဆင်း ရတဲ့ ည ၁၁ နာရီ၊ ၁၂ နာရီ ပြန်ရတဲ့အခါတွေမှာဆိုရင် လူကြီးမိဘများဟာ မနေရဘဲနဲ့ လာရောက် စောင့်ကြိုပြီးတော့ နွေနွေ၊ မိုးမိုး၊ ဆောင်းဆောင်း ရာသီမရွေး နေပူမရှောင်၊ မိုးရွာမရှောင် ပင်ပန်းဆင်းရဲစွာ သွားလာနေကြရပါတယ်။ ထိုကဲ့သို့ ခရီးသွားလာရေး ပင်ပန်းဆင်းရဲမှုဒဏ်ကို မခံနိုင်ကြတဲ့အခါမှာ သက်သာရာသက်သာကြောင်းအနေနဲ့ အစားအသောက်တွေကို ခြိုးခြံချွေတာပြီး တော့ သုံး၊ လေး၊ ငါးသိန်းတန် တရုတ်ဆိုင်ကယ်ဘီးလေးများကို ဝယ်စီးပြီးတော့ ဈေးသွားဈေးပြန်၊ ကျောင်းပို့ကျောင်းကြို၊ အလုပ်သွားအလုပ်ပြန် စတဲ့ သွားလာရေးအခက်အခဲပြဿနာများကို ဖြေရှင်းကြရပါတယ်။ ဒါကြောင့်မို့လို့ ရွှေပြည်သာမှာ အိမ်တိုင်းလိုလိုမှာ ဆိုင်ကယ်တစ်စီးဟာ မရှိမဖြစ်တဲ့အနေအထားနဲ့ မရှိမဖြစ်တဲ့ပစ္စည်းဖြစ်လာပါတယ်။ ဒါပေမဲ့ ရွှေပြည်သာမြို့နယ်၊ လှိုင်သာယာမြို့နယ် စတဲ့ မြို့ သစ်တွေမှာ ဆိုင်ကယ်စီးခွင့် မပြုကြောင်းကို ၁၉၉၄ ခုနှစ်လောက်ကပင် အမိန့်ထုတ်ပြန်ထားတဲ့အတွက်ကြောင့် မြို့နယ်စီမံချက်၊ ခရိုင်စီမံချက်ဆိုပြီးတော့ မကြာခဏ ဖမ်းဆီးခံခဲ့ကြရပါတယ်။ အဲဒီလို ဖမ်းဆီးခံရတဲ့အခါမှာလည်း အနည်းဆုံးငွေကျပ် သုံး၊ လေး၊ ငါးသောင်းပေးပြီးတော့ ရွေးကြရတယ်။ မပေးနိုင်ရင်တော့ ဒဏ်ငွေ၊ ဆိုင်ကယ်သိမ်းဆည်း စတဲ့ အရေးယူမှုတွေ ခံကြရပါတယ်။ ရှင်ဘုရင် ရွှေခွက်ပျောက်တာ ဘာမှမဖြစ်ပေမဲ့ သူတောင်းစား ခွက်ပျောက်လို့ ငိုရတဲ့ကိန်းစိုက်တယ်ဆိုတဲ့ စကားလိုပဲ မျက်ရည်ကျတဲ့လူတွေ အများကြီးရှိခဲ့ပါတယ်။ လာဘ်ငွေတောင်းတယ်ဆိုရင် မတိုင်ရဲကြပါဘူး။ ဆိုင်ကယ်သိမ်းခံ၊ ငွေကုန်ခံရတဲ့အပြင် အဂတိ လိုက်စားမှုတိုက်ဖျက်ရေးဥပဒေအရ လာဘ်ပေးတယ်ဆိုပြီး ထောင်ကျမှာစိုးတဲ့အနေအထားကြောင့်ပါ။ ရွှေပြည်သာမြို့နယ် ဆိုင်ကယ်စီးနင်းခွင့်ပိတ်ပင်ခံရတဲ့အကြောင်းကို လေ့လာကြည့်တဲ့အခါမှာ နေပြည်တော်မှာ အစိုးရရုံးမစိုက်မီကာလက ရန်ကုန်မြို့မှာ အဓိကပုဂ္ဂိုလ်ရဲ့ လမ်းကြောင်းတွေ အနှောင့်အယှက်ဖြစ်တယ်။ ယာဉ်ကြောပိတ်ဆို့တယ်ဆိုပြီးတော့ ဆိုင်ကယ်စီးနင်းခွင့်ပိတ်ပင်ခံရတဲ့ အထဲမှာ ရွှေပြည်သာမြို့နယ်လည်း ပါဝင်သွားတာကို လေ့လာသိရှိရပါတယ်။ တကယ်တော့ ရွှေပြည်သာမြို့နယ်မှာ ဘယ်အဓိကပုဂ္ဂိုလ်လမ်းကြောင်းမှမရှိသလို ယာဉ်ပိတ်ဆို့မှုလည်း လုံးဝမရှိပါ ဘူး။ ဒါပေမဲ့ မြို့နယ်မှာရှိတဲ့ အဲဒီအချိန်က လူကြီးတွေက အထက်လူကြီး ငြိုငြင်ခံရမှာစိုးပြီးတော့ အဖြစ်မှန်ကို အထက်လူကြီးများထံ မတင်ပြဘဲနဲ့ ကိန္နရာက ကနေကြတဲ့အတွက်ကြောင့် လူထုမှာ ဆိုင်ကယ်စီးခွင့် ရသင့်ပါလျက် မရဖြစ်ခဲ့တာ၊ သွားရေးလာရေးအခက်အခဲဖြစ်ခဲ့တာ အခုဆိုရင် အနှစ် ၂၀ ကျော်ခန့် ရှိပြီဖြစ်ပါတယ်။ ဒါကြောင့်မို့လို့ ကျွန်တော်တို့ ရွှေပြည်သာမြို့နယ်မှာရှိတဲ့ မြို့သူမြို့သား တွေဟာ ယခု အစိုးရသစ်လက်ထက်မှာ ဆိုင်ကယ်စီးနင်းခွင့်မရသေးဘူးလား၊ မရသေးဘူးလားနဲ့ ကျွန်တော်ကို တတွတ်တွတ်မေးမြန်းခြင်းကို ခံနေရပါတယ်။ ကျွန်တော်တို့မြို့သစ်ကို ဆိုင်ကယ်စီးနင်း ခွင့် ပိတ်ပင်တားမြစ်ထားတဲ့ အမိန့်၊ ညွှန်ကြားချက်တွေဟာ ပြည်သူလက်တွေ့ဘဝနဲ့ ကင်းကွာပြီးတော့ တရားမျှတမှန်ကန်ခြင်းမရှိဘူးလို့ ယုံကြည်ကြပေမဲ့ တည်ဆဲအမိန့်၊ ညွှန်ကြားချက်တွေ၊ အဂတိ လိုက်စားမှုတိုက်ဖျက်ရေးဥပဒေကို မပြင်နိုင်သေးတဲ့အတွက်ကြောင့် အကျပ်အတည်းဒုက္ခရောက်နေတဲ့ ပြည်သူများက အားကိုးတကြီးတိုင်ကြားလာတဲ့အခါမှာ ကျွန်တော်တို့ လွှတ်တော်ကိုယ်စားလှယ်အနေနဲ့ ဆိုင်ကယ်စီးသွားလာနေရတဲ့ အခြေခံလူတန်းစားအပေါ် ညှာတာထောက်ထားပေးဖို့ သက်ဆိုင်ရာကို အသနားခံ တင်ပြနေရတဲ့အဆင့်ရှိပါတယ်။ အဲဒါ လတ်တလောအကြောင်းအရင်းမှာ ဆိုင်ကယ်စီးတာ လုယက်မှုတွေကြောင့် ဖမ်းတယ်လို့ ပြောပါတယ်။ တကယ်တော့ ဒီလိုဆိုင်ကယ်တွေကို --------။</speech>
<speech type='speaker'>နိဂုံးချုပ်ပါ။</speech>
<speech type='speaker'>
ပို့ဆောင်ရေးနှင့် ဆက်သွယ်ရေးဝန်ကြီးဌာနက ဖြေကြားရန်ဖြစ်ပါတယ်။
</speech>
<speech><agency id='31'>ဦးကျော်မျိုး(ဒုတိယဝန်ကြီး၊ ပို့ဆောင်ရေးနှင့် ဆက်သွယ်ရေးဝန်ကြီးဌာန)</agency>ပြည်သူ့လွှတ်တော် ဥက္ကဋ္ဌကြီးနှင့် လွှတ်တော်ကိုယ်စားလှယ်ကြီးများ၊ ဖိတ်ကြားထားသော ဧည့်သည်တော်များ၊ ပြည်ထောင်စုဝန်ကြီးနှင့် ဒုတိယဝန်ကြီးများအားလုံး မင်္ဂလာအပေါင်းနှင့်ပြည့်စုံပါစေလို့ ဆုမွန်ကောင်း တောင်းအပ်ပါတယ်ခင်ဗျာ။ ရန်ကုန်တိုင်းဒေသကြီး၊ ရွှေပြည်သာမဲဆန္ဒနယ် ပြည်သူ့လွှတ်တော်ကိုယ်စား လှယ် ဦးဉာဏ်လင်းရဲ့ ရွှေပြည်သာမြို့နယ်၊ လှိုင်သာယာမြို့နယ် စသည့် မြို့သစ်များနှင့် ယာဉ်ကြော ပိတ်ဆို့မှုမရှိသော ဆက်စပ်မြို့နယ်များမှာ မော်တော်ဆိုင်ကယ်စီးနင်းခွင့်ပြုပါရန်နှင့် သက်ဆိုင်ရာ မြို့နယ်အလိုက် မော်တော်ဆိုင်ကယ်စီးနင်းခွင့်လိုင်စင်များပြုလုပ်ပေးရန် အစီအစဉ်ရှိ/မရှိ။ ရှိပါက မည်သည့်အချိန်တွင် စီးနင်းခွင့်ပြုမည်ဖြစ်ကြောင်းနှင့် မရှိပါက မည်သည့်အတွက်ကြောင့်ဖြစ်ကြောင်း နှင့်စပ်လျဉ်းတဲ့မေးခွန်းအပေါ် ရန်ကုန်တိုင်းဒေသကြီးအစိုးရအဖွဲ့နဲ့ ပေါင်းစပ်ညှိနှိုင်းပြီးတော့ ပို့ဆောင် ရေးနှင့် ဆက်သွယ်ရေးဝန်ကြီးဌာန ဒုတိယဝန်ကြီး ကျွန်တော် ဦးကျော်မျိုးမှ ပြန်လည်ဖြေကြားမှာဖြစ်ပါ တယ်ခင်ဗျာ။ ရန်ကုန်တိုင်းဒေသကြီးအတွင်း မော်တော်ယာဉ်၊ မော်တော်ဆိုင်ကယ်စီးရေများပြားလာ ခြင်း၊ ယာဉ်တွေ စည်းကမ်းတကျမောင်းနှင်မှုမရှိခြင်း၊ ပြိုင်မောင်းခြင်းများကြောင့် ယာဉ်အန္တရာယ် များပြားလာသဖြင့် လမ်းအသုံးပြုသူများ သွားလာမှုလွယ်ကူချောမွေ့ရေး၊ ယာဉ်အန္တရာယ်လျော့ကျစေ ရေးအတွက် ၁၉၉၉ ခုနှစ်၊ ဧပြီလ ၁ ရက်နေ့မှစပြီးတော့ မော်တော်ဆိုင်ကယ်များကို ရန်ကုန်စည်ပင် သာယာရေးနယ်နိမိတ်အတွင်းတွင် မှတ်ပုံတင်ခွင့်မပြုရန် ရန်ကုန်တိုင်း ယာဉ်စည်းကမ်းထိန်းသိမ်းရေး ကြီးကြပ်မှုကော်မတီ၏ ညွှန်ကြားချက်အရ ကုန်းလမ်းပို့ဆောင်ရေးညွှန်ကြားမှုဦးစီးဌာနအနေဖြင့် ရန်ကုန်တိုင်း စည်ပင်သာယာရေးနယ်နိမိတ်အတွင်း မော်တော်ဆိုင်ကယ်များ မှတ်ပုံတင်ခွင့်မပြုခဲ့ခြင်း ဖြစ်ပါတယ်။ ရန်ကုန်တိုင်းဒေသကြီးအစိုးရအဖွဲ့၏ ဖြေကြားချက်အရ ရန်ကုန်တိုင်းဒေသကြီးအတွင်း မြို့နယ် ပေါင်း ၄၅ မြို့နယ်ရှိသည့်အနက် ၃၁ မြို့နယ်မှာ ရန်ကုန်မြို့တော်စည်ပင်သာယာရေး ဧရိယာနယ်နိမိတ် အတွင်းမှာ ရှိတဲ့အတွက် ၂၀၁၄ ခုနှစ်၊ နိုဝင်ဘာလ ၁၃ ရက်နေ့မှာ ရန်ကုန်မြို့တော် စည်ပင်သာယာရေး နယ်နိမိတ်အတွင်း ခွင့်ပြုချက်မရှိဘဲ မော်တော်ဆိုင်ကယ်စီးနင်းခြင်း၊ ဝင်ရောက်ခြင်းမပြုဟု အမိန့် အမှတ်(၂/၂၀၁၄) ဖြင့် ဆိုင်ကယ်စီးနင်းခွင့်အား တားမြစ်ခဲ့သဖြင့် ရွှေပြည်သာမြို့နယ်နှင့် လှိုင်သာယာ မြို့နယ်တို့အပါအဝင်ဖြစ်ပါတယ်။ မော်တော်ဆိုင်ကယ်ဟာ မော်တော်ကားထက် စီးနင်းသူအား မတော်တဆထိခိုက်မှုအန္တရာယ် ပိုမိုဖြစ်ပွားစေပါတယ်ခင်ဗျား။ ကျွန်တော် Side နဲ့ တင်ပြပါရစေ ခင်ဗျား။ မြန်မာနိုင်ငံ တစ်နိုင်ငံလုံးအတိုင်းအတာနဲ့ကြည့်မယ်ဆိုရင် ၂၀၁၆ ခုနှစ် ဇန်နဝါရီလကနေ စက်တင်ဘာလအထိ ယာဉ်မတော်တဆနှင့် မော်တော်ဆိုင်ကယ်ကြောင့် ဖြစ်ပွားမှုအခြေအနေကို ကျွန်တော် တင်ပြထားပါတယ်။ ဒီဟာ တစ်နိုင်ငံလုံးအနေနဲ့ ယာဉ်တိုက်မှုဟာဆိုရင် ၁၂၅၄၅ ကြိမ်၊ ဒဏ်ရာရသူက ၂၀၀၇၄ ယောက်၊ သေဆုံးသူက ၃၆၀၃ ယောက်ဖြစ်ပါတယ်။ အဲဒီအထဲမှာ ယာဉ်တိုက်မှုကြောင့် မော်တော်ဆိုင်ကယ်ရော၊ မော်တော်ကားရောပါပါတယ်ခင်ဗျား။ မော်တော် ဆိုင်ကယ် မတော်တဆဖြစ်ပွားမှု တစ်နိုင်ငံလုံးအနေနဲ့ကြည့်မယ်ဆိုရင် ဖြစ်ပွားကြိမ်က ၆၀၅၁ ကြိမ်၊ အားလုံး စုစုပေါင်းမှာ ၄၈.၂၃ ရာခိုင်နှုန်းရှိပြီးတော့ ဒဏ်ရာရသူဦးရေက ၉၇၉၀ ဦး ရာခိုင်နှုန်းအားဖြင့် ၄၈.၇၇ ရာခိုင်နှုန်းနဲ့ သေဆုံးသူဦးရေက ၁၅၃၅ ဦး ရာခိုင်နှုန်းအနေနဲ့ ၄၂.၆ ရာခိုင်နှုန်းရှိကြောင်း ကျွန်တော်တို့ သိရှိရပါတယ်ခင်ဗျား။ မော်တော်ဆိုင်ကယ် မတော်တဆဖြစ်ပွားမှုက ရွှေပြည်သာနှင့် လှိုင်သာယာမြို့နယ်အတွင်းမှာ ကြည့်မယ်ဆိုရင် ယာဉ်မတော်တဆဖြစ်ပွားမှုက ၅၃ ကြိမ် အားလုံးအပေါ်မှာကြည့်မယ်ဆိုရင် ၀.၈၈ ရာခိုင်နှုန်း၊ ဒဏ်ရာရသူဦးရေက ၆၄ ဦး ၀.၆၅ ရာခိုင်နှုန်းနဲ့ သေဆုံးသူဦးရေက ၁၆ ဦး ၁.၀၄ ရာခိုင်နှုန်း ရှိကြောင်းတွေ့ရှိရပါတယ်။ အဲဒီတော့ ဒီဟာကိုကြည့်မယ်ဆိုရင် မြန်မာနိုင်ငံတစ်ခုလုံးမှာ မြို့နယ်ပေါင်း ၃၃၀ ရှိတဲ့အနက်မှာ ဒီမြို့နယ်နှစ်ခုမှာ ဖော်ပြခဲ့တဲ့နှုန်းကိုကြည့်မယ်ဆိုရင် ကျွန်တော်တို့က ဒါတောင် တားမြစ်ထားတဲ့မြို့နယ်မှာ ဒီလိုအကြိမ်အရေအတွက်ဖြစ်တဲ့အတွက် အန္တရာယ်ရှိကြောင်း သိသာထင်ရှား ရပါတယ်ခင်ဗျား။ အဲဒီတော့ လူဦးရေထူထပ်တဲ့ အဲဒီမြို့နယ်တွေမှာ မော်တော်ဆိုင်ကယ်စီးနင်းမှုကြောင့် ပြည်သူများ ဘေးအန္တရာယ်ဖြစ်စေနိုင်၍ လတ်တလောအခြေအနေမှာတော့ မော်တော်ဆိုင်ကယ်စီးနင်း ခြင်း၊ ခွင့်ပြုနိုင်ခြင်းမရှိသေးပါကြောင်းနှင့် လိုင်စင်ထုတ်ပေးခြင်း မရှိသေးပါကြောင်း ရန်ကုန်တိုင်းဒေသ ကြီးအစိုးရအဖွဲ့က ဖြေကြားထားပါတယ်ခင်ဗျား။ ။ ကျွန်တော်တို့ ပို့ဆောင်ရေးနှင့် ဆက်သွယ်ရေးဝန်ကြီးဌာန၊ ကုန်းလမ်းပို့ဆောင်ရေးညွှန်ကြားမှု ဦးစီးဌာနအနေဖြင့် ဒေသအာဏာပိုင်ဖြစ်တဲ့ ရန်ကုန်တိုင်းဒေသကြီးအစိုးရအဖွဲ့ရဲ့ သဘောထားနှင့်အညီ ထုတ်ပြန်ထားသော အမိန့်နှင့် ညွှန်ကြားချက်များကို အကောင်အထည်ဖော် ဆောင်ရွက်ရန် ပူးပေါင်း ဆောင်ရွက်ပေးမှာဖြစ်ပါတယ်။ ရန်ကုန်တိုင်းဒေသကြီးအစိုးရအဖွဲ့ရဲ့ ဖြေကြားချက်ပါအတိုင်း ပြည်သူ များ ဘေးအန္တရာယ်ဖြစ်စေနိုင်သဖြင့် လတ်တလောအခြေအနေမှာ မော်တော်ဆိုင်ကယ်စီးနင်းမှု အခြေအနေအား ခွင့်ပြုပေးနိုင်ခြင်းမရှိပါကြောင်း ရှင်းလင်းဖြေကြားအပ်ပါတယ်ခင်ဗျား။ </speech>
<speech><mp id='473'>ဦးဉာဏ်လင်း(ရွှေပြည်သာမဲဆန္ဒနယ်)</mp> ကျွန်တော်တို့ ဒီ အာဆီယံနိုင်ငံမှာလေ့လာတဲ့ အခါမှာလည်း ကျွန်တော်တို့ထက် လူဦးရေများတဲ့ မြို့တွေကို ပြည်သူ့လွှတ်တော်ကိုယ်စားလှယ်တွေ သွားတဲ့အခါမှာ ဒီ ဆိုင်ကယ်စီးနင်းခွင့်တွေကို ကျွန်တော်တို့ ပြုထားပါတယ်။ နေပြည်တော်မှာဆိုလို့ ရှိရင်လည်း ဆိုင်ကယ်စီးနင်းခွင့်ပြုပါတယ်။ နောက် အမြန်လမ်းမကြီးမှာဆိုရင်လည်း ယာဉ်တိုက်ခိုက်မှု တွေဟာ တအားများပေမဲ့ စီးနင်းသွားနေတာကို တွေ့ရပါတယ်။ ဒါကြောင့်မို့လို့ ကျွန်တော်တို့အနေနဲ့ ဆက်စပ်ပြီးတော့ မေးလိုတာက ကျွန်တော်တို့ ရွှေပြည်သာမြို့နယ်မှာ တကယ့်လက်တွေ့ဘဝမှာ ယာဉ်ကြောပိတ်ဆို့မှုလည်း လုံးဝမရှိပါဘူး။ မရှိတဲ့အတွက်ကြောင့်မို့လို့ အခြေခံဥပဒေ ပုဒ်မ ၃၁ နဲ့ ပုဒ်မ ၃၆ ပုဒ်မခွဲ(ဂ)က အများပြည်သူတွေ လူနေထိုင်မှု အဆင့်အတန်းမြှင့်တင်ရေးကို ဆောင်ရွက်ပေး ရမယ်လို့ ပါရှိပါတယ်။ အခုလို ယာဉ်တိုက်မှုများနေတာတွေဟာ ဘယ်လိုပဲ အခု ကျွန်တော်တို့က မော်တော်ဆိုင်ကယ်တွေ တားမြစ်ထားသော်လည်း မော်တော်ဆိုင်ကယ်တွေကို တရားဝင်စီးနင်းနေ တယ်။ Rule of Law လည်းမရှိဘူး။ ဒါကြောင့်မို့လို့ ဘယ်လိုမှ မြို့ထဲမှာ မှတ်ပုံတင်ထားတာလည်း မရှိဘူး။ မရှိတဲ့အတွက်ကြောင့် ဒါတွေဟာ ပိုများနေရတယ်ဆိုတဲ့အကြောင်းအရင်းကို National Road Safety Council ဟာ ၂၀၁၄ ကတည်းက စတင်ဆောင်ရွက်ခဲ့တာဟာ ၂၀၁၅ မှာ ယာဉ်တိုက်မှု အများဆုံးဖြစ်တာကို တွေ့ရပါတယ်။ ဒါကြောင့်မို့လို့ ဒီဟာတွေကို တကယ်လို့သာ တရားဝင်စီးနင်း ခွင့်ပေးလိုက်မယ်ဆိုလို့ရှိရင် သေသေချာချာထိန်းသိမ်းကြပ်မတ်ပြီးတော့ ယာဉ်တိုက်မှုတွေလည်း လျော့နည်းသွားမှာ အမှန်ပဲဖြစ်ပါတယ်။ ဒါကြောင့်မို့လို့ ခုနတုန်းက ဒုတိယဝန်ကြီး တင်ပြသွားတဲ့ အနေအထားမှာဆိုလို့ရှိရင် ဒီလို ယာဉ်တိုက်မှုတွေများနေတာဟာဆိုရင် အခုလို တရားဝင်စီးနင်း ခွင့်မပြု ဘဲနဲ့ Rule of Law ကို ချိုးဖောက်ပြီးတော့ အများပြည်သူဟာ လက်တွေ့ဘဝမှာ မစီးမဖြစ် စီးနင်းနေရတဲ့အတွက်ကြောင့် ဖြစ်နေရတယ်ဆိုတာကို ပြန်လည်သုံးသပ်ပြီးတော့ ကျွန်တော်တို့ ပြည်သူ့အသံ လွှတ်တော်အသံ၊ ပြည်သူ့ဆန္ဒ လွှတ်တော်ဆန္ဒ၊ ပြည်သူတို့ရဲ့မျှော်လင့်ချက် ဖော်ဆောင်ရွက်ဆိုတဲ့ လွှတ်တော်ရဲ့ ဆောင်ပုဒ်နှင့်အညီ အလေးထားပြီး ဆောင်ရွက်ပေးပါလို့ ကျွန်တော့်နေနဲ့ ဒါ ဆက်စပ်ပြီးတော့ အလေးထားပြီးတော့ သက်ဆိုင်ရာတိုင်းအစိုးရနှင့် ဒီကိစ္စကို သေသေချာချာတိုင်ပင်ပြီးတော့၊ ဆက်စပ်ပြီးတော့ လုပ်ပေးနိုင်၊ မပေးနိုင် ကျွန်တော် ဆက်စပ်မေးခွန်း မေးမြန်းအပ်ပါတယ်။</speech>
<speech type='speaker'>
ဝန်ကြီးဌာနက မဖြေပါနဲ့ဦး။ ကျွန်တော် ပြောပါမယ်။ ကျွန်တော်တို့ ပြည်သူ့ လွှတ်တော်ဆိုင်ရာနည်းဥပဒေ ၁၄၄ နည်းဥပဒေခွဲ(ဃ)ကို သေချာဖတ်ပါ။ ဖြေကြားတဲ့အဖြေကို ရှင်းလင်းရန်အလို့ငှာ တစ်ဆက်တစ်စပ်တည်း မေးခွန်းမေးနိုင်တယ်။ အဲဒီမေးခွန်းသည် ၃ မိနစ်ထက် မပိုရဘူး။ တစ်ဆက်တစ်စပ်တည်းဆိုတာ ဆက်စပ်မေးခွန်းနဲ့မတူပါဘူး။ တစ်ဆက်တစ်စပ်တည်းဆိုတာ ကိုယ်မေးတဲ့မေးခွန်းအပေါ်မှာ ဝန်ကြီးဌာနက ပြန်ဖြေတယ်။ ဖြေတာနဲ့ ကိုယ်မေးတာနဲ့ လိုရင်းမရောက် ရင် အဲဒါတစ်ဆက်တစ်စပ်တည်းကို ပြောတာ၊ ရှေ့နေတွေ ပိုသိပါတယ်။ ဒါ Cross Question ကို ပြောတာ။ ဆက်စပ်ပြီးဆိုပြီးတော့ ကိုယ်မေးတဲ့မေးခွန်းမှာ ဘေးပန်းပီပီ ဆက်စပ်ပြီး မေးလို့မရပါဘူး။ ဒါ မနေ့ကလည်း တစ်ခါရှင်းပြခဲ့ရပါတယ်။ ဒါကြောင့်မို့လို့ ဒီ မေးခွန်းနှင့်ပတ်သက်လို့ ဝန်ကြီးဌာန အနေနဲ့ တစ်ဆက်တစ်စပ်တည်းမေးခွန်းမဟုတ်တဲ့အတွက် ဖြေကြားဖို့မလိုပါဘူး။
</speech>
</Q-A>
<Q-A>
<title>
မုန်းချောင်း တစ်စိတ်တစ်ပိုင်းအား ကမ်းထိန်းနံရံပြုလုပ်ခြင်း၊ ကွေ့ကောက်၍ စီးဆင်းနေသော မုန်းချောင်းရှိသဲသောင်များအား ဖြောင့်တန်းဖောက်လုပ်ပေးရန် အစီအစဉ်ရှိ/မရှိနှင့်စပ်လျဉ်းသည့် မေးခွန်း
</title>
<speech type='speaker'>
ပွင့်ဖြူမဲဆန္ဒနယ်မှ ဦးထွန်းထွန်း မေးမြန်းဖို့ဖြစ်ပါတယ်။
</speech>
<speech><mp id='270'>ဦးထွန်းထွန်း(ပွင့်ဖြူမဲဆန္ဒနယ်)</mp> လေးစားအပ်ပါသော လွှတ်တော်ဥက္ကဋ္ဌကြီးနှင့် လွှတ်တော် ကိုယ်စားလှယ်များ၊ ပြည်ထောင်စုဝန်ကြီးများ၊ ဧည့်သည်တော်အားလုံး မင်္ဂလာပါလို့ နှုတ်ခွန်းဆက် ပါတယ်။ ကျွန်တော်ကတော့ မကွေးတိုင်းဒေသကြီး၊ ပွင့်ဖြူမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးထွန်းထွန်းဖြစ်ပါတယ်။ ဥက္ကဌကြီးခင်ဗျား။ ပွင့်ဖြူမြို့နယ်အတွင်း ဖြတ်သန်းစီးဆင်း သော မုန်းချောင်းဟာ မကွေးတိုင်းဒေသကြီးအတွင်း ဧရာဝတီမြစ်ထဲသို့ အနောက်ဘက်မှစီးဝင်သော ချောင်းများအနက် အကြီးဆုံးချောင်းတစ်ချောင်းဖြစ်ပါတယ်။ ချင်းပြည်နယ်၊ မတူပီမြို့ အရှေ့ မြောက်ဘက် မိုင် ၂၀ ခန့်အကွာ ဝိတိုရိယတောင်တန်းမှမြစ်ဖျားခံ၍ စီးဆင်းသော ချောင်းတစ်ချောင်း လည်းဖြစ်ပါတယ်။ ဥက္ကဋ္ဌကြီးခင်ဗျား။ မုန်းချောင်းရဲ့ အကျိုးကျေးဇူးဟာ အင်မတန်မှကြီးမားသလို အန္တရာယ်များလည်းပေးစွမ်းနိုင်သော ချောင်းတစ်ချောင်းဖြစ်ပါတယ်။ မုန်းချောင်းပေါ်မှာ အကျိုး ဖြစ်ထွန်းသော မုန်းတမံ လျှပ်စစ်မဂ္ဂါဝပ် ၇၅ မဂ္ဂါဝပ်လျှပ်စစ်စက်ရုံတစ်ခု၊ ကျီးအုံကျီးဝတမံမှ လျှပ်စစ် မဂ္ဂါဝပ် ၇၄ မဂ္ဂါဝပ်ထုတ်လုပ်သောစက်ရုံတစ်ရုံနှင့် ဧကပေါင်း ၈၀၀၀၀ ကျော် ရေပေးဝေနေသော မဲဇလီရေလွှဲဆည်လည်းရှိပါတယ်။ သို့သော်လည်း မုန်းချောင်းသည် မဲဇလီရေလွှဲဆည်အောက်မှ ဧရာဝတီမြစ်ထဲသို့စီးဝင်သည်အထိ ချောင်း၏ဘေးဝဲ/ယာရှိကျေးရွာများအား ဒုက္ခမျိုးစုံနဲ့ ပေးလျက်ရှိ ပါတယ်။ နှစ်စဉ် ရေကြီးရေလျှံဖြစ်ခြင်း၊ ကိုင်းမြေ/ယာမြေများ တိုက်စားခြင်း၊ သဲများ၊ ကျောက်စရစ် များဖုံးလွှမ်းခြင်း၊ ကျေးရွာများကမ်းပါးပြို၍ ဒုက္ခအမျိုးမျိုးနဲ့ရင်ဆိုင်နေရပါတယ်။ ဥက္ကဋ္ဌကြီးခင်ဗျား။ Power Point အနည်းငယ်အသုံးပြုခွင့်ပေးပါခင်ဗျား။ ဒါကတော့ မဲဇလီ ရေလွှဲဆည်အောက်မှာရှိတဲ့ မဲဇလီကျေးရွာရဲ့ ယာမြေဧကပေါင်း ၂၀၀ ကျော် တိုက်စားသွားတဲ့ပုံဖြစ်ပါ တယ်။ ဒါကတော့ အင်းကုန်းကျေးရွာမှာ လတ်တလော အိမ်ခြေ ၁၅ အိမ် သင်္ဂြိုဟ်စရာသုသာန်မှာ ရွှေ့ပြောင်းထားရတဲ့ ကျေးရွာတစ်ရွာဖြစ်ပါတယ်။ အရင်တစ်ခါလည်း တစ်ကြိမ်ရွှေ့ပြီးသားကျေးရွာ တစ်ရွာဖြစ်ပါတယ်။ ဒါကတော့ ပြီးခဲ့တဲ့ ၂၀၁၅ ခုနှစ်မှာ အရေးပေါ် ၁၅ အိမ်၊ ၁၇ အိမ် ရွှေ့ပြောင်းခဲ့တဲ့ အုတ်ဖိုကျေးရွာဖြစ်ပါတယ်။ ဒါကတော့ လတ်တလော ကမ်းပါးပဲ့နေတဲ့ ပွင့်ဖြူမြို့နယ်အောက်ဘက်မှာ ရှိတဲ့ ညောင်ပင်ရွာကျေးရွာ ကမ်းပါးဖုံးမှုဖြစ်ပါတယ်။ ဒါကတော့ မရိုးကုန်း၊ ဂါတ်ကုန်း ကမ်းပါးပြို နေ တဲ့အခြေအနေဖြစ်ပါတယ်။ ဒါကတော့ ဆယ်မုန်းခုံစုကျေးရွာရဲ့ ကမ်းပါးမှုအခြေအနေပါ။ ဒါက ရေထိန်းနံရံလုပ်ပြီးသားကို ထပ်ပြီးတော့ပြိုနေတာပါ။ ပြီးခဲ့တဲ့ ၇ ရက်နေ့မှာ တိုင်းဒေသကြီးအစိုးရ ဝန်ကြီးချုပ်နှင့်အတူ ကျွန်တော်တို့ ၅၈ အိမ်ကို တစ်အိမ် ၁၀၀၀၀၀ နှုန်းနဲ့ တိုင်းဒေသကြီးအစိုးရကနေ ထောက်ပံ့ထားတဲ့ ကျေးရွာတစ်ရွာဖြစ်ပါတယ်။ အဲဒီတော့ ဒီလိုကျေးရွာပေါင်းများစွာ မုန်းချောင်းဝဲ/ယာ မှာ ဒုက္ခမျိုးစုံကြုံနေရပါတယ်။ တချို့ဆိုလို့ရှိရင် ရေပေးဝေမှုမြောင်းများနဲ့ပင် အင်မတန်မှနီးကပ်နေတဲ့ နေရာမျိုးလည်းရှိပါတယ်။ အဲဒီတော့ အလားတူ မုန်းချောင်းဖဲ့တဲ့ကျေးရွာတွေကတော့ ပွင့်ဖြူ အနောက်ပိုင်း ဇီးတော၊ မကျီးကုန်း၊ ဖလံတော၊ သစ်တော်စတဲ့ကျေးရွာတွေမှာလည်း မုန်းကမ်းပါးဖဲ့မှု ရှိပါတယ်။ ယခုလို ယာမြေများတိုက်စားခြင်း၊ သဲများ၊ ကျောက်စရစ်များဖုံးလွှမ်းခြင်း၊ ကျေးရွာများ ကမ်းပါးပြိုခြင်းကြောင့် လူမှုရေး၊ စီးပွားရေး၊ ပညာရေး၊ ကျန်းမာရေး အဘက်ဘက်မှနိမ့်ကျလျက်ရှိပါ တယ်။ ဒုက္ခမျိုးစုံနဲ့လည်းရင်ဆိုင်နေရပါတယ်။ သို့ဖြစ်ပါ၍ မဲဇလီရေလွှဲဆည်အောက်မှ ဧရာဝတီမြစ်အထိစီးဆင်းနေသော မုန်းချောင်း တစ်စိတ်တစ်ပိုင်းအား ကမ်းထိန်းနံရံပြုလုပ်ခြင်း၊ ကွေ့ကောက်၍စီးဆင်းနေသော မုန်းချောင်းရှိ သဲသောင်များအား ဖြောင့်တန်းဖောက်လုပ်ရန် ပြည်ထောင်စုအစိုးရအနေဖြင့် လုပ်ဆောင်ပေးရန် အစီအစဉ်ရှိ/မရှိကို မဲဆန္ဒရှင်ပြည်သူများကိုယ်စား သိရှိလိုပါသဖြင့် လွှတ်တော်ဥက္ကဋ္ဌကြီးမှတစ်ဆင့် လေးစားစွာမေးမြန်းအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>
ပို့ဆောင်ရေးနှင့် ဆက်သွယ်ရေးဝန်ကြီးဌာနက ဖြေကြားရန်ဖြစ်ပါတယ်။
</speech>
<speech><agency id='31'>ဦးကျော်မျိုး(ဒုတိယဝန်ကြီး၊ ပို့ဆောင်ရေးနှင့်ဆက်သွယ်ရေးဝန်ကြီးဌာန)</agency>လေးစားအပ် ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်ကြီးများခင်ဗျား။ မကွေးတိုင်း ဒေသကြီး၊ ပွင့်ဖြူမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးထွန်းထွန်းရဲ့ မဲဇလီရေလွှဲဆည် အောက်မှ ဧရာဝတီမြစ်အထိစီးဆင်းနေသော မုန်းချောင်းတစ်စိတ်တစ်ပိုင်းအား ကမ်းထိန်းနံရံပြုလုပ် ခြင်း၊ ကွေ့ကောက်၍စီးဆင်းနေသော မုန်းချောင်းရှိ သဲသောင်များအား ဖြောင့်တန်းဖောက်လုပ်ရန် ပြည်ထောင်စုအစိုးရအနေဖြင့် လုပ်ဆောင်ပေးရန်အစီအစဉ်ရှိ/မရှိ သိရှိလိုခြင်းနှင့်စပ်လျဉ်း၍ မကွေးတိုင်းဒေသကြီးအစိုးရအဖွဲ့နှင့် ပေါင်းစပ်ညှိနှိုင်းပြီး ပို့ဆောင်ရေးနှင့်ဆက်သွယ်ရေးဝန်ကြီးဌာန၊ ဒုတိယဝန်ကြီး ကျွန်တော် ဦးကျော်မျိုးမှ ပြန်လည်ဖြေကြားမှာဖြစ်ပါတယ်ခင်ဗျား။ မုန်းချောင်းဟာဆိုရင် ချင်းတောင်တန်းနှင့် ရခိုင်ရိုးမတို့မှ မြစ်ဖျားခံစီးဆင်းပြီးတော့ သူ့ရဲ့ ချောင်းကြမ်းပြင်က လျှာစောက် တွေဟာ များပြားတဲ့အတွက်ကြောင့် မိုးရာသီအချိန်မှာ ရေစီးသန်တဲ့အပြင် ကွေ့ကောက်စီးဆင်းမှု ကြောင့် လွှတ်တော်ကိုယ်စားလှယ်ကြီးတင်ပြသွားတဲ့အတိုင်းပဲ ရေတိုက်စားကမ်းပြိုမှုများ ကြုံတွေ့ရ လျက်ရှိတာကို သိရှိရပါတယ်ခင်ဗျား။ ဒီမုန်းချောင်းဟာဆိုရင် မဲဇလီရေလွှဲဆည်ကနေ ဧရာဝတီမြစ် အထိ အလျား ၅၃ မိုင်ခန့်ရှည်လျားပါတယ်။ ချောင်းကြမ်းပြင်လျှာစောက်အနေနဲ့က အစအဆုံး ပေ ၇၀ ခန့် ကွာခြားလျက်ရှိပါတယ်။ မုန်းချောင်းရဲ့ မိုးရာသီရေစီးသန်ခြင်းနှင့် ကွေ့ကောက်စီးဆင်းမှု တို့ကြောင့် စုစုပေါင်း အဓိကအားဖြင့် ၁၀ နေရာမှာ ရေစီးကမ်းပြိုမှုများ ကြုံတွေ့ရလျက်ရှိကြောင်း ကျွန်တော်တို့ လေ့လာတွေ့ရှိရပါတယ်ခင်ဗျား။ အဲဒီနေရာတွေကို ကျွန်တော် Power Point ဖြင့်တင်ပြခွင့်ပြုပါခင်ဗျား။ ဘယ်ဘက်အပေါ်က မဲဇလီကျေးရွာပါခင်ဗျား။ အဲဒီဟာမှာ မဲဇလီရေလွှဲဆည်ရှိပါတယ်ခင်ဗျား။ နောက်တစ်ခါ ပွင့်ဖြူမြို့ (အနောက်ပိုင်းရပ်ကွက်)၊ မကျီးကုန်းကျေးရွာ၊ ဥယျာဉ်ကျစ်ကျေးရွာ၊ ရှောက်တောကျေးရွာ၊ မင်းရွာ၊ ဇီးတောကျေးရွာ၊ သစ်တော်ကျေးရွာ၊ ဂါတ်ကုန်းကျေးရွာနှင့် မရိုးကုန်းကျေးရွာတို့ဖြစ်ပါတယ်ခင်ဗျား။ ဒါကတော့ ခုနက လွှတ်တော်ကိုယ်စားလှယ်ကြီးလည်းတင်ပြသွားပြီးဖြစ်ပါတယ်။ မကျီးကုန်း၊ ရှောက် တော၊ မင်းရွာ၊ သစ်တော်ကျေးရွာတွေမှာ ကမ်းပြို အနေအထားတွေကို ကျွန်တော်တို့ မှတ်တမ်းတင် ထားတာဖြစ်ပါတယ်ခင်ဗျား။ ကျွန်တော်တို့အနေနဲ့က မကွေးတိုင်းဒေသကြီးအစိုးရအဖွဲ့ရန်ပုံငွေနဲ့ ကျွန်တော်တို့ဝန်ကြီးဌာန ရေအရင်းအမြစ်နှင့်မြစ်ချောင်းများဖွံ့ဖြိုးရေးဦးစီးဌာနက နှစ်အဆက်ဆက်မှာ ကျွန်တော်တို့ဆောင်ရွက်ခဲ့တဲ့လုပ်ငန်းတွေ တင်ပြပါရစေခင်ဗျား။ ၂၀၁၄-၂၀၁၅ မကွေးတိုင်းဒေသကြီး အစိုးရအဖွဲ့၏ ငွေလုံးငွေရင်းရန်ပုံငွေ ၄၃.၁၅ ကျပ်သန်းနဲ့ ကျွန်တော်တို့က ပွင့်ဖြူမြို့နယ်၊ မရိုးကုန်း ကျေးရွာကမ်းပြို ကာကွယ်ရေးလုပ်ငန်းများကို ဆောင်ရွက်ခဲ့ပါတယ်။ အဲဒီမှာတော့ ကျွန်တော်တို့ ဆောင်ရွက်ခဲ့တာ နှစ်တန်းသွား မျောတန်း သဲအိတ်ခံ ကျောက်စီရေကာ အလျား ၅၀ ပေ လေးခု၊ ကမ်းရင်းကျောက်ကြီးဖြည့် မျောကရစ်ကွက်ကမ်းပါးထိန်းရေကာ အလျား ၆၀ ပေ လေးခု ကျွန်တော် တို့ဆောင်ရွက်ပေးခဲ့ပါတယ်။ ဘယ်ဘက်မှာပြထားတဲ့ပုံကတော့ လုပ်ငန်းမဆောင်ရွက်မီ ကမ်းပြို နေတဲ့ အနေအထားပါ။ ညာဘက်မှာဆိုရင်တော့ ကျွန်တော်တို့ ခုနကပြောတဲ့ ကျောက်စီရေကာနှင့် ရေထိန်း ကာဖြစ်ပါတယ်။ အဲဒါမျိုးက ကျွန်တော်တို့ လေးခုစီတည်ဆောက်ထားခဲ့တာဖြစ်ပါတယ်။ တစ်ခါ ၂၀၁၅-၂၀၁၆ ခုနှစ်မှာ မကွေးတိုင်းဒေသကြီးအစိုးရအဖွဲ့ရဲ့ ငွေလုံးငွေရင်းရန်ပုံငွေ ၁၅၉.၃ သန်းနဲ့ ပွင့်ဖြူမြို့၊ အနောက်ပိုင်းရပ်ကွက် ကမ်းပြို ကာကွယ်ရေးလုပ်ငန်းတွေကို ဆောင်ရွက်ပေးခဲ့တဲ့ပုံများ ဖြစ်ပါတယ်။ အဲဒီမှာ ကျွန်တော်တို့ ဆောင်ရွက်ပေးခဲ့တဲ့လုပ်ငန်းတွေကတော့ နှစ်တန်းသွား မျောတိုင် တန်း သဲအိတ်ခံ ကျောက်စီရေကာ အလျား ၆၀ ပေ ၁၀ ခု၊ နောက်ပြီးတော့ ကမ်းရင်းကျောက်ကြီးဖြည့် မျောကရစ်ကွက်ကမ်းပါးထိန်းရေကာ အလျား ၈၀ ပေ ၁၀ ခု တည်ဆောက်ပေးခဲ့ပါတယ်ခင်ဗျား။ ဘယ်ဘက်ကတော့ မူလလုပ်ငန်းမဆောင်ရွက်မီ ကမ်းပြို နေတဲ့အနေအထားပါ။ ညာဘက်မှာကတော့ ပုံကတော့နည်းနည်းသေးတယ်။ အဲဒီဟာကတော့ ကျွန်တော်တို့ ဆောင်ရွက်ခဲ့တဲ့လုပ်ငန်းတွေ ပြတဲ့ပုံပါ ခင်ဗျ။ တစ်ဖန် ၂၀၁၅-၂၀၁၆ မှာ မကွေးတိုင်းဒေသကြီးအစိုးရအဖွဲ့ရဲ့ အရေးပေါ်ရန်ပုံငွေ ကျပ် ၁၀ သန်းနဲ့ ကျွန်တော်တို့က ပွင့်ဖြူမြို့နယ်၊ ဇီးတောကျေးရွာ ကမ်းပြို ကာကွယ်ရေးလုပ်ငန်းတွေ ဆောင်ရွက် ခဲ့ပါတယ်။ ဆောင်ရွက်ခဲ့တဲ့ဟာကတော့ ကျွန်းဖြတ်တူးမြောင်းဖောက်လုပ်ခြင်းလုပ်ငန်း အလျား ၆၀၀၊ သုံးတန်းသွားမျောတိုင်တန်း ရေလွှဲရေကာ အလျား ၃၀၀ ပေ တစ်ခု၊ လေးတန်းသွားမျောတိုင်တန်း ရေလွှဲရေကာ အလျား ၈၀ ပေ တစ်ခုဖြစ်ပါတယ်။ ဘယ်ဘက်ပုံကတော့ ရေလွှဲရေကာတည်ဆောက် ထားတဲ့ပုံဖြစ်ပါတယ်။ ညာဘက်မှာကတော့ ကျွန်းဖြတ်တူးမြောင်း ဖောက်လုပ်နေတဲ့ပုံဖြစ်ပါတယ်။ အခုဆိုရင် အဲဒီတူးမြောင်းမှာ ရေဝင်ပြီးတော့ သွားလာလို့ရပါတယ်ခင်ဗျား။ ခုနတုန်းက ကျွန်တော်တို့က ဇီးတောမှာ ရန်ပုံငွေကျပ် ၁၀ သန်းပဲရခဲ့တဲ့အတွက် ၂၀၁၆-၂၀၁၇ ဘဏ္ဍာရေးနှစ်မှာ ဇီးတောကျေးရွာမှာပဲ ရေတိုက်စားမှုကာကွယ်ရေးလုပ်ငန်းဆောင်ရွက်ဖို့ မကွေးတိုင်း ဒေသကြီးအစိုးရအဖွဲ့ကနေပြီးတော့ ဖြည့်စွက်ရန်ပုံငွေ ကျပ် ၃၁၈.၉၆ သန်းတိတိ တောင်းခံထားပြီး ဖြစ်ပါတယ်။ တကယ်လို့ ရန်ပုံငွေရရှိတဲ့အခါမှာဆိုရင် ရေအရင်းအမြစ်နှင့်မြစ်ချောင်းများဖွံ့ဖြိုးရေး ဦးစီးဌာနကနေပြီးတော့ မကွေးတိုင်းဒေသကြီးအစိုးရအဖွဲ့ရဲ့ လုပ်ငန်းအပ်နှံမှုပေါ်မူတည်ပြီးတော့ ၂၀၁၇ ခုနှစ် ဇန်နဝါရီလ ပွင့်လင်းရာသီမှာ လုပ်ငန်းများဆောင်ရွက်ပေးသွားမှာဖြစ်ပါကြောင်း တင်ပြ ပါတယ်ခင်ဗျား။ ထို့အပြင် နောင်နှစ် ၂၀၁၇-၂၀၁၈ ဘဏ္ဍာရေးနှစ်အတွက်လည်း မုန်းချောင်း ရေတိုက်စားကမ်းပြိုမှု ဖြစ်ပွားတဲ့ကျေးရွာတွေမှာ ကာကွယ်ရေးလုပ်ငန်းခေါင်းစဉ်နဲ့ မကွေးတိုင်း ဒေသကြီးအစိုးရမှ ရန်ပုံငွေကျပ် သန်း ၂၅၀ တိတိ တင်ပြတောင်းခံထားတဲ့အတွက် ကျွန်တော်တို့ ရန်ပုံငွေရရှိပါက ဦးစားပေးဆောင်ရွက်သင့်တဲ့ကျေးရွာများအတွက် ကမ်းပြို ကာကွယ်ထိန်းသိမ်းရေး လုပ်ငန်းများကို ကွင်းဆင်းလေ့လာပြီးတော့ ဆောင်ရွက်ပေးသွားမှာဖြစ်ပါကြောင်း လေးစားစွာတင်ပြ အပ်ပါတယ်ခင်ဗျား။</speech>
<speech type='speaker'>
မေးခွန်းများဖြေကြားပေးတဲ့ သက်ဆိုင်ရာဝန်ကြီး ပြန်လည်ထွက်ခွာနိုင်ပါတယ်။
</speech>
</Q-A>
<Q-A>
<title>
မင်္ဂလာဒုံမြို့နယ်ရှိ အခြေခံပညာကျောင်းများတွင် ဆရာဆရာမအင်အား ထပ်မံဖြည့်တင်းပေးရန်နှင့် စာသင်ခန်းများ ထပ်မံဆောက်လုပ်ပေးရန် အစီအစဉ်ရှိ/မရှိနှင့်စပ်လျဉ်းသည့်မေးခွန်း
</title>
<speech type='speaker'>
မင်္ဂလာဒုံမဲဆန္ဒနယ်မှ ဦးအောင်လှိုင်ဝင်း မေးမြန်းဖို့ ဖြစ်ပါတယ်။
</speech>
<speech><mp id='468'>ဦးအောင်လှိုင်ဝင်း(မင်္ဂလာဒုံမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် လွှတ်တော်ကိုယ်စားလှယ်များခင်ဗျား။ ကျွန်တော်ကတော့ မင်္ဂလာဒုံမဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးအောင်လှိုင်ဝင်း ဖြစ်ပါတယ်။ ကျွန်တော် ပညာရေးနှင့်ပတ်သက်ပြီးတော့ မေးခွန်းတစ်ခုမေးချင်ပါတယ်။ ကျွန်တော်တို့ မင်္ဂလာဒုံမြို့နယ်ဟာ ပြောင်းရွှေ့ လုပ်သားတွေအရမ်းပေါ များတဲ့အတွက်ကြောင့်မို့လို့ ကျောင်းအပ်တဲ့ရာသီမှာဆိုလို့ရှိရင် အမြဲတမ်းလိုလို ဒုက္ခရောက်ပါတယ်။ အထူးသဖြင့်တော့ ဒီနှစ် ကျောင်းအပ်တဲ့ရာသီမှာ ကျောင်းသားဦးရေ အဆမတန်များပြားတဲ့အတွက် ဆရာအက ဆရာကလည်းအင်အားနည်းနေတယ်။ နောက်တစ်ခါ စာသင်ခန်းတွေကလည်း မလုံ လောက်ဖြစ်တဲ့အတွက်ကြောင့် ကျွန်တော်တို့မြို့နယ်မှာ တော်တော်လေးအခက်အခဲဖြစ်ရပါတယ်။ အထူးသဖြင့်ဆိုလို့ရှိရင် ကျွန်တော်တို့ သူငယ်တန်းကိုအပ်တဲ့အခါမှာ သင်တန်းဆင်းတဲ့ ဆရာမကပဲ သူငယ်တန်းကိုပြရမယ်ဆိုတဲ့ ဒီနှစ်ညွှန်ကြားချက်ရှိတဲ့အတွက် တချို့ဆိုရင် ဆရာမက နှစ်ဦးလောက်ပဲ ရှိတဲ့အခါကျတော့ အထက်ကလည်း ၃၅ ဦးထက်မပိုစေနဲ့ဆိုတော့ ဒီလူဦးရေ ၇၀ ထိပဲလက်ခံမယ် ဆိုတဲ့ကျောင်းတွေက ပြောပါတယ်။ ဒါပေမဲ့လာအပ်တဲ့အခါမှာ ၁၀၀ ကျော်နေတဲ့အခါမှာ အအပ်မခံ ဘူးဆိုတဲ့ကျောင်းတွေက ပြောတဲ့အခါမှာ မိဘတွေနဲ့ဒီကျောင်းနဲ့ စကားများကြလို့ ကျွန်တော်တို့ သွားပြီးတော့ဖြေရှင်းတဲ့အခါမှာ ကျွန်တော်တို့ကတော့ ဘယ်လိုပြောလဲဆိုတော့ ဒီကိစ္စက ကျောင်းဖွင့် ပြီးတော့ နှစ်လ၊ သုံးလလောက်ကြာလို့ အစိုးရပိုင်းကဖြည့်ဆည်းနိုင်လို့ ကျောင်းတွေ၊ စာသင်ခန်း တွေထပ်ဆောက်ရမယ်။ နောက်တစ်ခါကျတော့ ဆရာမတွေထပ်ပြီးတော့ တိုးပေးမယ်ဆိုတော့မှ ကလေးတွေကို လိုက်ပြီးတော့ ကျောင်းအပ်ပါ၊ ကျောင်းအပ်ပါလို့ ခေါ်လို့ရတဲ့ကိစ္စမဟုတ်ဘူး။ အဲဒါကြောင့်မို့လို့ အခုဖြစ်တဲ့နည်းဖြင့် ကလေးတွေကို လက်ခံထားလိုက်ပါ။ ပြီးတော့မှ ကျွန်တော်တို့ တင်ပြပြီးတော့ ဆရာမတွေရော စာသင်ခန်းတွေရော ထပ်ပြီးတော့ တောင်းဆိုပေးပါမယ်ဆိုပြီးတော့ ကျွန်တော်ကတိပေးခဲ့တဲ့အတွက်ကြောင့်မို့လို့ ဒီမေးခွန်းကို မေးရခြင်း ဖြစ်ပါတယ်။ ပုံလေးတချို့ကို လည်း တင်ပြခွင့်ပြုပါ။ ဒါဟာဆိုရင် တစ်တန်းမှာ ငါးယောက်ထိုင်နေရတယ်။ ဒါက အတန်းအငယ် တန်းတွေမှာဖြစ်တဲ့ဟာပေါ့နော်။ အလင်းရောင်လည်းကောင်းစွာမရဘူး။ ဒါဟာဆိုရင် အလင်းရောင် မရပါဘူး။ ဒီမှာ နံရံမှာကွယ်နေတယ်။ ဒီလိုမျိုးမှာ ဖြစ်သလိုသင်နေရတယ်။ စာရေးဖို့တောင်မှ လက်တွေက တစ်ယောက်နှင့်တစ်ယောက်တိုက်နေတဲ့အတွက် စာတောင်ဖြောင့်အောင်မရေးနိုင်တဲ့ အခြေအနေဖြစ်နေပါတယ်။ ဒါကတော့ သူငယ်တန်းပါ။ ဒီနှစ်မှစပြီးတော့ သင်ရိုးအသစ်နဲ့သင်တဲ့ပုံပါ။ ဆရာမတွေလည်း ကြိုးစားပမ်းစားတော့သင်ပါတယ်။ တချို့ဆရာမတွေဆို အသံတောင်မထွက်တော့ ဘူး။ ကလေးတွေကများတဲ့အခါကျတော့၊ သူမအော်နိုင်တဲ့အခါကျတော့ အသံတောင်မထွက်တော့ဘူး။ ဒါက အတန်းကြီးမှာ ကြပ်နေတယ်ပေါ့နော်။ ဒီကလေးတွေဆိုလို့ရှိရင် နံရံမှာကပ်နေရတဲ့အတွက် White Board မှာရေးထားတာကို မမြင်ရပါဘူး။ ဒီမှာဆိုလို့ရှိရင် ဆရာဆရာမ သင်ကြားတဲ့ဟာကို ဒီကလေးတွေက လှမ်းမမြင်ရပါဘူး။ ဒါက သူငယ်တန်းပါ။ ယခုလက်ရှိ သူငယ်တန်းရဲ့ အခြေအနေ။ အဲဒီမှာ ဒီလိုမှောင်နေတာပေါ့။ အဲဒီတော့ ဒီလိုကလေးတွေက စာသင်ခန်းထဲမှာ အဲဒီလောက်ကြပ် နေတဲ့အခါကျတော့ သင်ကြားရေးက ဘယ်လိုမှထိရောက်တဲ့အခြေအနေမရှိပါဘူး။ အဲဒါကြောင့်မို့လို့ ကျွန်တော်တို့ ဒီ ဘတ်ဂျက်ကတော့ ဆွဲပြီး ပြီဆိုတာတော့ ကျွန်တော်တို့လည်း နားလည်ပါတယ်။ သို့သော်လည်း ဒီလို မင်္ဂလာဒုံမြို့နယ်က ပြောင်းရွှေ့ လုပ်သားတွေ အရမ်းပေါတဲ့အခါကျတော့ လူဦးရေတွေ၊ ပြောင်းရွှေ့မှုတွေက အရမ်းများတဲ့ အခါကျတော့ ဒီနှစ်မှာ တော်တော်လေး အခြေ အနေက ဆိုးရွားနေတဲ့အခါကျတော့ ဒီဟာကို ဝန်ကြီးဌာနအနေနဲ့ အချိန်မီဖြည့်ဆည်းပေးနိုင်ခြင်း ရှိ/မရှိ၊ မရှိခဲ့ရင်လည်း လာမည့်စာသင်နှစ်အတွက် ဘယ်လိုမျိုးစီမံထားတယ်ဆိုတာ သိလိုကြောင်း ဥက္ကဌကြီးမှတစ်ဆင့် မေးမြန်းအပ်ပါတယ်။</speech>
<speech type='speaker'>ပညာရေးဝန်ကြီးဌာနက ဖြေကြားရန်ဖြစ်ပါတယ်။</speech>
<speech><agency id='16'>ဦးအောင်လှိုင်ဝင်း(ဒုတိယဝန်ကြီး၊ ပညာရေးဝန်ကြီးဌာန)</agency>ရိုသေလေးစား အပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော် ကိုယ်စားလှယ်ကြီးများအားလုံး ကိုယ်၏ကျန်းမာ ခြင်း၊ စိတ်၏ချမ်းသာခြင်းနှင့် ပြည့်စုံပါစေကြောင်း ရှေးဦးမေတ္တာပို့ပါတယ်။ ပညာရေးဝန်ကြီးဌာန၊ ဒုတိယဝန်ကြီး ကျွန်တော် ဦးဝင်းမော်ထွန်းက ဒုတိယအကြိမ် ပြည်သူ့လွှတ်တော် တတိယပုံမှန် အစည်းအဝေး ဒုတိယနေ့တွင် ရန်ကုန်တိုင်းဒေသကြီး၊ မင်္ဂလာဒုံမဲဆန္ဒနယ် ပြည်သူ့လွှတ်တော် ကိုယ်စားလှယ်ကြီး ဦးအောင်လှိုင်ဝင်းရဲ့ ရန်ကုန်တိုင်းဒေသကြီး၊ မင်္ဂလာဒုံမြို့နယ်ရှိ အခြေခံပညာ ကျောင်းများတွင် ကျောင်းသားနှင့်ဆရာအချိုးမျှတစွာဖြစ်စေရန်အတွက် မင်္ဂလာဒုံမြို့နယ်ရှိ အခြေခံ ပညာကျောင်းများသို့ ယခုပညာသင်နှစ်အတွင်း ဆရာဆရာမအင်အား ထပ်မံဖြည့်တင်းပေးရန် အစီအစဉ်ရှိ/မရှိနှင့် စာသင်ခန်းများအတွင်း ကျောင်းသားဦးရေများပြားမှုကြောင့် ကျောင်းသားများ ကြပ်တည်းစွာ စာသင်ကြားနေရခြင်းအား ဖြေရှင်းရန် စာသင်ခန်းများ ထပ်မံဆောက်လုပ်ရန် အစီအစဉ်ရှိ/မရှိမေးခွန်းနှင့်စပ်လျဉ်းပြီး ကျွန်တော်တင်ပြမှာဖြစ်ပါတယ်။ လွှတ်တော်ဥက္ကဋ္ဌကြီးနှင့် ကိုယ်စားလှယ်တော်ကြီးများခင်ဗျား။ ယခုဘဏ္ဍာရေးနှစ် ၂၀၁၆-၂၀၁၇ ပညာသင်နှစ်မှာ ရန်ကုန်တိုင်းဒေသကြီး၊ မင်္ဂလာဒုံမြို့နယ်မှာ အခြေခံပညာအထက် တန်းကျောင်းစုစုပေါင်းခုနစ်ကျောင်း၊ အခြေခံပညာအထက်တန်းကျောင်း(ခွဲ) ငါးကျောင်း၊ အခြေခံ ပညာအလယ်တန်းကျောင်းခြောက်ကျောင်း၊ အခြေခံပညာအလယ်တန်းကျောင်း(ခွဲ) ခြောက်ကျောင်း၊ အခြေခံ ပညာမူလတန်းလွန်ကျောင်းသုံးကျောင်းနှင့် အခြေခံပညာမူလတန်းကျောင်း ၂၅ ကျောင်း စုစုပေါင်း အခြေခံပညာကျောင်းများအနေနဲ့ ၅၂ ကျောင်း ဖွင့်လှစ်သင်ကြားလျက်ရှိပါကြောင်း ရိုသေစွာတင်ပြ အပ်ပါတယ်။ ဒီလက်ရှိကျောင်းသားအင်အားအနေနဲ့ တစ်မြို့နယ်လုံးမှာ အထက်တန်း အဆင့်သင်ကျောင်းသားကျောင်းသူ ၆၇၁၅ ဦး၊ အလယ်တန်းအဆင့်သင် ကျောင်းသားကျောင်းသူ ၁၅၈၂၉ ဦးနှင့် မူလတန်းအဆင့်သင် ကျောင်းသားကျောင်းသူ ၂၁၅၈၆ ဦး တစ်မြို့နယ်လုံးအနေနဲ့ စုစုပေါင်း ကျောင်းသူကျောင်းသား ၄၄၁၃၀ ဦး သင်ကြားလျက်ရှိပါကြောင်း တင်ပြအပ်ပါတယ်။ ဒီကျောင်းသားတွေကို သင်ကြားဖို့ လက်ရှိဆရာဆရာမအင်အားအနေနဲ့ အထက်တန်းပြဆရာ ၁၈၉ ဦး၊ အလယ်တန်း ပြဆရာ ၅၄၅ ဦးနှင့် မူလတန်းပြဆရာ ၄၂၄ ဦး စုစုပေါင်းဆရာဆရာမ ၁၁၅၈ ဦးနဲ့ မင်္ဂလာဒုံမြို့နယ်အတွင်းမှာ ဆောင်ရွက်ပေးနေကြောင်း ရိုသေစွာတင်ပြအပ်ပါတယ်။ တင်ပြပါအရ မင်္ဂလာဒုံမြို့နယ်၌ ဆရာ/ကျောင်းသားအချိုးမှာ အထက်တန်းကျောင်းအဆင့်မှာ ၁:၃၅၊ အလယ်တန်းအဆင့်မှာ ၁: ၂၉၊ မူလတန်းအဆင့်မှာ ၁:၅၀ ရှိတာကို စိစစ်တွေ့ရှိရပါတယ်။ ကိုယ်စားလှယ်ကြီးတင်ပြသကဲ့သို့ ဆရာဆရာမထပ်မံလိုအပ်တဲ့နေရာတွေကို စိစစ်ပြီး ဖြည့်တင်းပေး ရန်လည်း အစီအစဉ်ရှိပါတယ်။ နောက်တစ်ခါ ဖြည့်တင်းရန်မှာလည်း ရန်ကုန်တိုင်းဒေသကြီးအတွင်း ဖြစ်တဲ့အတွက် လွယ်ကူစွာဆောင်ရွက်နိုင်ပါကြောင်း တင်ပြအပ်ပါတယ်။ ဒုတိယမေးခွန်းဖြစ်တဲ့ မင်္ဂလာဒုံမြို့နယ်အတွင်း အခြေခံပညာကျောင်းတွေ ထပ်မံဆောက်လုပ်ပြုပြင်ရန် မေးခွန်းနှင့်ပတ်သက် လို့လည်း ယခု ၂၀၁၆-၂၀၁၇ ဘဏ္ဍာရေးနှစ်တွင် ဝန်ကြီးဌာနရန်ပုံငွေမှ ငွေလုံးငွေရင်းစုစုပေါင်း ကျပ်သိန်းပေါင်း ၆၅၉၀.၁ သိန်းကို ကျွန်တော်တို့မင်္ဂလာဒုံမြို့နယ်အတွက် ခွဲဝေခွင့်ပြု ဆောင်ရွက် ပေးထားပါကြောင်းနှင့် ဒီကျောင်းဆောင်သစ်များဆောက်လုပ်မှုအတွက် ရန်ကုန်တိုင်းဒေသကြီးအစိုးရ အဖွဲ့မှ ကြီးကြပ်မှုဖြင့် ဆောင်ရွက်ရန် စီစဉ်ထားရှိပါကြောင်း ရိုသေစွာတင်ပြအပ်ပါတယ်ခင်ဗျား။ ကျေးဇူးအများကြီးတင်ပါတယ်။</speech>
</Q-A>
<Q-A>
<title>
၂၀၁၆-၂၀၁၇ ပညာသင်နှစ်အတွက် ကလေးတက္ကသိုလ် ဥပဒေပညာဘာသာရပ်ကို နေ့သင်တန်း ဥပဒေပညာဘာသာရပ်၊ ဥပဒေပညာဌာနထားရှိ၍ တိုးချဲ့ဖွင့်လှစ်ပေးရန်နှင့်စပ်လျဉ်းသည့်မေးခွန်း
</title>
<speech type='speaker'>
ကလေးမဲဆန္ဒနယ်မှ ဒေါ်အေးအေးမူ(ခ)ဒေါ်ရှားမီး မေးမြန်းဖို့ဖြစ်ပါတယ်။
</speech>
<speech><mp id='340'>ဒေါ်အေးအေးမူ(ခ)ဒေါ်ရှားမီး(ကလေးမဲဆန္ဒနယ်)</mp> ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များအားလုံး၊ ပြည်ထောင်စုဝန်ကြီးများ၊ ဧည့်သည်တော်များအားလုံး မင်္ဂလာပါ။ ကျွန်မကတော့ ကလေးမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်အေးအေးမူ(ခ) ဒေါ်ရှားမီး ဖြစ်ပါတယ်ရှင့်။ ဥက္ကဌကြီးရှင့်။ ကျွန်မတို့နိုင်ငံဟာ ရှေးမိဘဘိုးဘွားများလက်ထက် ကတည်းက ပညာကို တန်ဖိုးထားသင်ယူဆည်းပူးခဲ့ကြပါတယ်။ တိုင်းပြည်ရဲ့ အမှောင်ခေတ်ကြီးလို့ ပြောရမယ့် ဒုတိယကမ္ဘာစစ်ကြီးနှင့် ပြည်တွင်းစစ်အပြင်းထန်ဆုံးကာလကြီးများမှာပင်လျှင် ပညာ သင်ကြားမှုပြတ်တောက်ခြင်းမရှိအောင် အထူးဦးစားပေးဆောင်ရွက်ခဲ့ကြပါတယ်။ ကျောင်းသားမိဘ များကလည်း မိမိသားသမီးများ ပညာသင်ကြားနိုင်ရေးကို ဦးစားပေးလုပ်ကိုင်ကြသလို စီမံခန့်ခွဲရေး ဘက်မှလည်း တာဝန်ရှိသူများအနေဖြင့်လည်း မိမိဒေသတွင်းမှလူငယ်များ အဆင်ပြေပြေ ကျောင်းတက်နိုင်ရေးအတွက် အထူးကြိုးစားပြီး လိုအပ်ချက်များကို ဖြည့်ဆည်းပေးခဲ့ကြပါတယ်ရှင့်။ ယခုကဲ့သို့ ပညာရေးနှင့်ပတ်သက်၍ နိုင်ငံတော်က အထူးအာရုံစိုက် အကောင်အထည်ဖော်နေမှုနှင့် မိဘများရဲ့ ကြိုးစားအားထုတ်မှုများကြောင့် ကျွန်မရဲ့ မဲဆန္ဒနယ်မြေဖြစ်တဲ့ ကလေးမြို့မှာ ၁၉၉၃ ခုနှစ် ကောလိပ်အဆင့်နှင့်စတင်ဖွင့်လှစ်နိုင်ခဲ့ပြီး ၂၀၀၃ ခုနှစ်မှာတော့ ခွင့်ပြု ကျောင်းသားဦးရေ ၅၀၀၀ ဦးရှိ တက္ကသိုလ်ကြီးအဖြစ် ဖွင့်လှစ်နိုင်ခဲ့ပြီးဖြစ်ပါတယ်။ ယခုနှစ် တက္ကသိုလ်ကြီးမှာတော့ နေ့ကျောင်းသား ကျောင်းသူဦးရေ ၆၆၁၉ ဦးနှင့် အဝေးသင်တက္ကသိုလ်ကျောင်းသား ၆၆၁၃ ဦးဟာ ဘာသာရပ်ပေါင်း ၁၇ မျိုးကို မိမိတို့စိတ်ဝင်စားမှုအလိုက် ရွေးချယ်သင်ယူဆည်းပူးနေကြပါတယ်။ ဥက္ကဋ္ဌကြီးရှင့်။ ကျွန်မတို့တက္ကသိုလ်မှ သင်ကြားနေတဲ့ နေ့ကျောင်းသားကျောင်းသူများအတွက် အထူးပြုဘာသာရပ်ပေါင်း ၁၂ ခုရှိရာမှာ ဓာတုဗေဒဘာသာရပ်မှာ ၁၉၀၇ ဦးဖြင့် အများဆုံးရှိပြီး အရှေ့တိုင်းဘာသာရပ်မှာတော့ ကျောင်းသားကျောင်းသူဦးရေ ၂၈ ဦးဖြင့် အနည်းဆုံးသင်ယူနေရပါ တယ်။ အဝေးသင်တက္ကသိုလ်မှာတော့ ဘာသာရပ်ပေါင်း ၁၆ ခုဖွင့်လှစ်ထားရာမှ သမိုင်းဘာသာရပ် တွင် ကျောင်းသားကျောင်းသူဦးရေ ၂၂၉၅ ဦးနှင့်အများဆုံးရှိပြီး ရသစာပေ၌ တစ်ဦး၊ နိုင်ငံတကာ ဆက်ဆံရေး ဘာသာရပ်မှာ ရှစ်ဦးဖြင့် ဒုတိယအနည်းဆုံးရှိတာကို တွေ့ရပါတယ်။ ဒီနေရာမှာ ကျွန်မအထူးတင်ပြလိုတာကတော့ ဘာသာရပ်ဖွင့်လှစ်နိုင်မှုအခြေအနေဖြစ်ပါတယ်။ တက်ရောက်သင်ကြားသူ ၂၈ ဦးသာရှိတဲ့ နိုင်ငံတကာဆက်ဆံရေးဘာသာကို အထူးပြု ဘာသာရပ်အဖြစ် ဖွင့်လှစ်သင်ကြားခွင့်ပြု ထားပြီး အဝေးသင်ကျောင်းသားကျောင်းသူဦးရေ ၁၆၂ ဦး သင်ကြားနေတဲ့ စိတ်ပညာဘာသာရပ်နှင့် အဝေးသင်ကျောင်းသားကျောင်းသူဦးရေ ၂၉၅ ဦး တက်ရောက်သင်ကြားနေတဲ့ ဥပဒေဘာသာရပ်ကို တက္ကသိုလ်မှာအထူးပြုဘာသာရပ်အဖြစ် သင်ကြား ဖွင့်လှစ်ထားခြင်းမရှိတာကို တွေ့ရပါတယ်။ ကျွန်မတို့ကျောင်းသားမိဘများနှင့် ကျောင်းသား ကျောင်းသူများအား ရွေးချယ်ခွင့်ပြုမည်ဆိုပါက ပိုမိုအရည်အသွေးပြည့်စွာ ဖြည့်ဆည်းပေးနိုင်တဲ့ ကျောင်းနှင့်သင်ကြားမှုစနစ်ကို ရွေးချယ်ကြမှာဖြစ်ပါတယ်။ အရည်အသွေးရှိတဲ့ကျောင်းနှင့် သင်ကြားမှု စနစ်ကို ရွေးချယ်သင်ယူနိုင်မှသာ ထူးချွန်ထက်မြက်တဲ့လူသားအရင်းအမြစ်ကို ရရှိမှာဖြစ်ပါတယ်။ ကလေးတက္ကသိုလ်တွင် ဥပဒေပညာရပ်(နေ့သင်တန်း) နှင့် စိတ်ပညာဖွင့်လှစ်သင်ကြားပေးပါ က တက်ရောက်သင်ကြားလိုသည့် ဒေသခံကျောင်းသားကျောင်းသူများရှိနေခြင်း၊ ယခုအခါ အဆိုပါ ဘာသာရပ်အတွက် မုံရွာတက္ကသိုလ်သို့ သွားရောက်ပညာသင်ကြားရသဖြင့် သွားလာမှုဝေးခြင်း၊ နေထိုင်စရိတ်ကြီးမြင့်ခြင်းတို့ကြောင့် ဥပဒေပညာသင်ယူရန် အမှတ်မီပါလျက် ဘွဲ့တစ်ခုရရင်ပြီးရောဟု မထူးဇာတ်ခင်းကာ ဝါသနာအားစွန့်လွှတ်၍ နီးစပ်သည့်ကလေးတက္ကသိုလ်တွင် ပို့ချနေသည့် အထူးပြု ဘာသာရပ်များကို သင်ယူနေခြင်းများကို ကြုံတွေ့နေရတဲ့အတွက် ဒေသခံဥပဒေပညာရှင်များ ထွက်ပေါ်ရေး (Human Resources Development) အတွက် နှောင့်နှေးဆုတ်ယုတ်နေမှုများ ဖြစ်ပေါ်နေပါတယ်။ ထို့အပြင် ကလေးတက္ကသိုလ်ရဲ့ ဖွဲ့စည်းပုံတွင်လည်း ယခင်ကတည်းက ဥပဒေဘာသာရပ် အတွက် ဖွဲ့စည်းပုံအားခွင့်ပြုထားပြီးဖြစ်ကြောင်း သိရှိရပါတယ်။ သင်ကြားပေးမည့် ဒေသခံဆရာ ဆရာမများရှိနေခြင်း၊ စာသင်ခန်းများလုံလောက်မှုရှိခြင်း၊ နေ့သင်တန်းတက်ရောက်သင်ကြားလိုသည့် အမှတ်မီသည့် ကျောင်းသားကျောင်းသူများရှိနေခြင်း၊ ဖွဲ့စည်းပုံလည်း ခွင့်ပြုထားပြီးဖြစ်နေခြင်း စသည်တို့ကြောင့် ယခုလာမည့် ၂၀၁၆-၂၀၁၇ ပညာသင်နှစ် ဥပဒေဘာသာရပ်၊ စိတ်ပညာအထူးပြု ဘာသာရပ်အား နေ့သင်တန်းပထမနှစ်အတွက် စတင်ဖွင့်လှစ်ပေးပါရန် အခါအခွင့်ကောင်းဖြစ်ပါ သဖြင့် တင်ပြခြင်းဖြစ်ပါတယ်။ ဒါ့ကြောင့် လွှတ်တော်ဥက္ကဋ္ဌကြီးမှတစ်ဆင့် နိုင်ငံတော်အစိုးရသို့ တင်ပြမေးမြန်းလိုသည်မှာ ၂၀၁၆-၂၀၁၇ ပညာသင်နှစ်တွင် အဝေးသင်တက္ကသိုလ်ကျောင်းသား ရှစ်ဦးနှင့် နေ့ကျောင်းသား ၂၈ ဦးရှိတဲ့ နိုင်ငံတကာဆက်ဆံရေးဘာသာရပ်ကို အထူးပြုဘာသာရပ်အဖြစ် ဖွင့်လှစ်သင်ကြားပေးနိုင် ခဲ့လျှင် အဝေးသင်ကျောင်းသားကျောင်းသူဦးရေ ၂၆၂ ဦးရှိတဲ့ စိတ်ပညာဘာသာရပ်နှင့် ကျောင်းသား ကျောင်းသူဦးရေ ၂၉၅ ဦးရှိတဲ့ ဥပဒေဘာသာရပ်ကို မည်သည့်အခက်အခဲကြောင့် အထူးပြု ဘာသာရပ် အဖြစ် ဖွင့်လှစ်နိုင်ခြင်းမရှိကြောင်းနှင့် အခက်အခဲရှိပါက ၎င်းအခက်အခဲကို မည်သို့ဖြေရှင်း ဆောင်ရွက်ပေးမည်ကိုလည်းကောင်း၊ ဖွင့်လှစ်ရန်အစီအစဉ်ရှိပါက မည်သည့်ပညာသင်နှစ်တွင် ဖွင့်လှစ်ပေးမည်ကို သိလိုကြောင်းနှင့် အထက်ပါကိစ္စရပ်မျိုးအား ကလေးတက္ကသိုလ်နှင့် မရှေးမနှောင်း တွင် ဖွင့်လှစ်ခဲ့တဲ့ အခြားတက္ကသိုလ်များတွင်လည်း ကြုံတွေ့နေရခြင်းရှိ/မရှိကို လေ့လာစိစစ်ပြီး တပေါင်းတစည်းတည်း ဖြည့်ဆည်းဆောင်ရွက်ပေးနိုင်ပါရန် ဥက္ကဋ္ဌကြီးမှတစ်ဆင့် ပြည်သူများရဲ့ ကိုယ်စား လေးစားစွာမေးမြန်းရခြင်းဖြစ်ပါတယ်။ ကျေးဇူးတင်ပါတယ်ရှင့်။</speech>
<speech type='speaker'>ပညာရေးဝန်ကြီးဌာနက ဖြေကြားရန်ဖြစ်ပါတယ်။</speech>
<speech><agency id='16'>ဦးဝင်းမော်ထွန်း(ဒုတိယဝန်ကြီး၊ ပညာရေးဝန်ကြီးဌာန)</agency>ရိုသေလေးစားအပ်ပါသော လွှတ်တော်ဥက္ကဋ္ဌကြီးခင်ဗျား။ ကျွန်တော့်အနေနဲ့ စစ်ကိုင်းတိုင်းဒေသကြီး၊ ကလေးမဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါ်အေးအေးမူ(ခ)ဒေါ်ရှားမီးရဲ့မေးခွန်းဖြစ်တဲ့ ၂၀၁၆-၂၀၁၇ ပညာသင်နှစ်အတွက် ကလေးတက္ကသိုလ်မှာ ဥပဒေပညာဘာသာရပ် အထူးပြု ကျောင်းသား ကျောင်းသူဦးရေ ပထမနှစ်မှအထက်အထိ စုစုပေါင်း ၂၉၅ ဦးရှိသော ဥပဒေပညာဘာသာရပ် (နေ့ သင်တန်း)ကို ဥပဒေပညာဘာသာရပ်၊ ဥပဒေပညာဌာနထားရှိပြီး တိုးချဲ့ဖွင့်လှစ်ပေးရန်၊ နောက် စိတ်ပညာ ဘာသာရပ်တိုးချဲ့ဖွင့်လှစ်ပေးရန် မည်သို့ဖြေရှင်းဆောင်ရွက်ပေးမည်ကို သိလိုကြောင်းနှင့် ၂၀၁၆-၂၀၁၇ ပညာသင်နှစ်တွင် ပထမနှစ်သင်တန်းများအား စတင်သင်ကြားဖြည့်ဆည်း ဆောင်ရွက် ပေးပါရန်အစီအစဉ်ရှိ/မရှိမေးမြန်းတဲ့မေးခွန်းနှင့်စပ်လျဉ်းပြီး တင်ပြမှာဖြစ်ပါတယ်။ ရှေးဦးစွာ လွှတ်တော်ကိုယ်စားလှယ်ကြီး ဒေါ်ရှားမီးရဲ့ မေးခွန်းအတွက် ကျေးဇူးအများကြီး တင်ပါတယ်။ ဒေသရဲ့ ပညာရေးလိုအပ်ချက်အတွက် ဒါစိစစ်ပြီးတင်ပြတဲ့အတွက် ကျွန်တော်တို့ ပညာရေးဝန်ကြီးဌာနအနေနဲ့ အထူးကျေးဇူးတင်ရှိပါတယ်။ မနေ့ကလည်း ဒေါ်ရှားမီး ကျွန်တော်တို့ ဝန်ကြီးဌာနကိုလာပါတယ်။ ပြည်ထောင်စုဝန်ကြီးနှင့် ဒါလေးတွေကို အသေးစိတ်ဆွေးနွေးပြီး ဖြစ်ပါ တယ်။ လက်ရှိကလေးတက္ကသိုလ်ရဲ့ နေ့သင်တန်းကျောင်းသား ကျောင်းသူဦးရေဟာ လွှတ်တော် ကိုယ်စားလှယ်ကြီးတင်ပြတဲ့အတိုင်း ၆၆၁၈ ဦး သင်ကြားနေပါတယ်။ အဝေးသင်ဌာနခွဲမှာ ကျောင်းသား ကျောင်းသူဦးရေ ၆၆၃၉ ဦး သင်ကြားနေပါတယ်။ ကျွန်တော်တို့လည်း ဒီနယ်မြေဒေသရဲ့ ပညာရေး လိုအပ်ချက်အရ သင်တန်းများကို တိုးချဲ့ဆောင်ရွက်ပေးနေပါတယ်။ ၂၀၁၅-၂၀၁၆ ပညာသင်နှစ်မှာ ဘာသာရပ်စုစုပေါင်း ၁၂ ခုကနေ ဒီနှစ်နောက်ထပ်ဘာသာရပ် ၁၃ ခုတိုးမြှင့်သင်ကြားပေးတာ ရှိပါ တယ်။ အခုလွှတ်တော်ကိုယ်စားလှယ်ကြီး ဒေါ်ရှားမီး တင်ပြတဲ့ ဒေသတွင်းလိုအပ်ချက်ဖြစ်တဲ့ ဥပဒေ ပညာရပ်နှင့်စိတ်ပညာဘာသာရပ်ကိုလည်း တိုးချဲ့သင်ကြားနိုင်ရန် စီစဉ်ဆောင်ရွက်မယ်ဖြစ်ကြောင်း ရိုသေစွာတင်ပြအပ်ပါတယ်။ သို့သော် ယခုပညာနှစ်အတွက်ကတော့ ကျွန်တော်တို့ ပညာရေးဝန်ကြီးဌာနအနေနဲ့ တက္ကသိုလ်ဝင်လမ်းညွှန်စာအုပ် တစ်ပြည်လုံးမှာဖြန့်ဝေပြီးလည်းဖြစ်ပါတယ်။ သင်တန်းသားများလည်း လျှောက်ထားစေပြီးလည်း ဖြစ်ပါတယ်။ နောက် တက်ရောက်လိုတဲ့သင်တန်းသားများရဲ့ ဆန္ဒ အလျောက် ရွေးချယ်ပြီးကြောင်း ရိုသေစွာတင်ပြအပ်ပါတယ်။ သို့ဖြစ်ပါ၍ ဥပဒေပညာနှင့်စိတ်ပညာ သင်တန်းများအတွက် သင်တန်းများတိုးချဲ့ဆောင်ရွက်ခြင်းကို ၂၀၁၈-၂၀၁၉ ပညာသင်နှစ်မှာ စီစဉ် ဆောင်ရွက်ပေးမည်ဖြစ်ပါကြောင်း ရိုသေစွာတင်ပြအပ်ပါတယ်။ ကျေးဇူးတင်ပါတယ်။</speech>
</Q-A>
<Q-A>
<title>
ပြည်မြို့နယ်ရှိ နည်းပညာတက္ကသိုလ်တွင် IT, MC Petroleum Mgjor များကို ပြန်လည်ခေါ်ယူ ပေးရန်နှင့် အခြားခေတ်နှင့်လျော်ညီသော Mgjor များ ဖွင့်လှစ်ပေးသွားရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း
</title>
<speech type='speaker'>
ပြည်မဲဆန္ဒနယ်မှ ဒေါက်တာဒေါ်ခင်စိုးစိုးကြည် မေးမြန်းဖို့ဖြစ်ပါတယ်။
</speech>
<speech><mp id='199'>ဒေါက်တာဒေါ်ခင်စိုးစိုးကြည်(ပြည်မဲဆန္ဒနယ်)</mp> လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီး၊ ပြည်ထောင်စုဝန်ကြီးများ၊ လွှတ်တော်ကိုယ်စားလှယ်များနှင့် ဧည့်သည်တော်များ အားလုံး မင်္ဂလာပါရှင်။ ကျွန်မကတော့ ပဲခူးတိုင်းဒေသကြီး၊ ပြည်မဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဒေါက်တာဒေါ်ခင်စိုးစိုးကြည် ဖြစ်ပါတယ်။ ကျွန်မဒီနေ့မေးမြန်းလိုတဲ့မေးခွန်းကတော့ ပြည်မြို့နယ်မှာရှိတဲ့ နည်းပညာတက္ကသိုလ်မှာ ပထမနှစ်ကျောင်းသားခေါ်ယူခြင်းမရှိတာ နှစ်နှစ်ကြာပြီ [goon Information Technology, Mechatronics şệ Petroleum Major opioi gewas ခေါ်ယူပေးရန် အစီအစဉ်ရှိ/မရှိနှင့် အခြားခေတ်နှင့်လျော်ညီတဲ့ Major များကိုလည်း တိုးချဲ့ဖွင့်လှစ် ပေးသွားရန် အစီအစဉ်ရှိ/မရှိ သိလိုတဲ့အတွက် ဥက္ကဋ္ဌကြီးမှတစ်ဆင့် မေးမြန်းရခြင်းဖြစ်ပါတယ်။ ပြည်မြို့နယ်မှာရှိတဲ့ နည်းပညာတက္ကသိုလ်ဟာ ပဲခူးတိုင်းအနောက်ခြမ်း၊ စလင်းမြို့နယ်၊ မကွေးတိုင်း၊ ရခိုင်ပြည်နယ်မှာရှိတဲ့မြို့နယ်များမှ ကျောင်းသူကျောင်းသားများ ပညာသင်ကြားလျက်ရှိတဲ့ တက္ကသိုလ် တစ်ခုဖြစ်ပါတယ်။ ပြည်နည်းပညာတက္ကသိုလ်မှာ ယခင်က Mgjor (၇)ခု ဖွင့်လှစ်သင်ကြားပေးခဲ့ပါတယ်။ သို့သော်လည်း ယခုအခါမှာ အထက်ဖော်ပြပါ Mgjor (၃)ခုမှာ ပထမနှစ်ကျောင်းသားခေါ်ယူ ခြင်းမရှိခဲ့တာ ပညာသင်နှစ် ၂ နှစ်ရှိခဲ့ပြီ ဖြစ်ပါတယ်။ အဆိုပါ Mgjor များအတွက် သင်ကြားရေး အထောက်အကူပြု လက်တွေ့သုံးပစ္စည်းများ၊ ဆရာဆရာမများ၊ စာသင်ခန်းများ အလုံအလောက်ရှိပါ တယ်။ Information Technology ဘာသာရပ်မှာဆိုရင် ဆရာအင်အား ၂၂ ဦးမှာ Ph.D ဆရာ လေးဦးတောင် ပါဝင်ပါတယ်။ သင်ထောက်ကူပစ္စည်း စုံလင်ပြီးတော့ ၂၀၀၂-၂၀၀၃ ခုနှစ်ကစပြီးတော့ သင်ကြားခဲ့တာဖြစ်ပါတယ်။ ၂၀၁၅ ခုနှစ်အထိ IT ပညာရှင်ပေါင်း ၉၃၇ ဦးမွေးထုတ်ပေးခဲ့ပါတယ်။ ယခု ၂၀၁၅-၂၀၁၆ ခုနှစ်မှာလည်း B.Tech Third Year, Fourth Year နှင့် BE ကျောင်းသူ ကျောင်းသား ၆၄ ဦး ပညာသင်ကြားလျက်ရှိပါတယ်။ Mechatronics ဘာသာရပ်မှာဆိုရင်လည်း တွဲဖက် ပါမောက္ခတစ်ဦး၊ ကထိကတစ်ဦး၊ လက်ထောက်ကထိကနှစ်ဦး၊ သရုပ်ပြငါးဦး စုစုပေါင်း ကိုးဦးနဲ့ ပညာသင်ကြားလျက်ရှိတာကို တွေ့ရပါတယ်။ Mechatronics မှာဆိုလို့ရှိရင်လည်း Control System အနေနဲ့ ကျန်တဲ့ ICT Feel တွေမှာလည်း ပညာရှင်တွေလိုအပ်တာဖြစ်တဲ့အတွက် ပြန်လည်ခေါ်ယူ သင့်ပါကြောင်း တင်ပြလိုပါတယ်။ Petroleum Mgjor မှာဆိုရင် Ph.D နှစ်ဦး၊ ကထိက သုံးဦး၊ သရုပ်ပြ သုံးဦးနဲ့ ဆရာအင်အား ရှစ်ဦးနဲ့ ပညာသင်ကြားလျက်ရှိတာကို တွေ့ရပါ တယ်။ ၂၀၀၅ ခုနှစ်ကနေ ၂၀၁၅ ခုနှစ်အထိ AGTI, B.Tech, BE စုစုပေါင်း ၂၃၇ ဦး မွေးထုတ်ပေးနိုင် ခဲ့တာကို လေ့လာသိရှိရပါ တယ်။ အဲဒီမှာ ၂၀၀၉ ခုနှစ်မှာ BE ရေနံအင်ဂျင်နီယာ ပညာရှင်များ မွေးထုတ်ပေးနိုင်ပြီး ၂၀၁၂-၂၀၁၃ ခုနှစ်မှာဆိုရင် မိန်းကလေးကျောင်းသူများကိုပါ လက်ခံသင်ကြား ပေးခဲ့ပါတယ်။ မြန်မာတစ်နိုင်ငံလုံးမှာရှိတဲ့ ရေနံအင်ဂျင်နီယာဘာသာရပ်သင်တက္ကသိုလ် လေးခု အနက်မှာ ကျွန်မတို့ရဲ့ ပြည်နည်းပညာတက္ကသိုလ်ရဲ့ ရေနံအင်ဂျင်နီယာဌာနမှာဆိုလို့ရှိရင် ဆရာဆရာမ နှင့် သင်ထောက်ကူပစ္စည်းပြည့်စုံမှုတွေ၊ Reference တွေ စုံလင်စွာရှိမှု၊ လက်တွေ့လုပ်ငန်းများကို ထိရောက်စွာလေ့လာနိုင်မှုတွေကြောင့် ပဲခူးတိုင်းနှင့် မကွေးတိုင်းမှာရှိတဲ့ ကျောင်းသူကျောင်းသားတွေ တကယ်စိတ်ဝင်စားတဲ့ ဘာသာရပ်ဖြစ်ပါတယ်။ ယခုအခါမှာတော့ ဒီဘာသာရပ်သုံးခုစလုံး ဖွင့်လှစ်နိုင် ခြင်းမရှိတာ ၂ နှစ်ရှိနေပြီဖြစ်တဲ့အတွက် တက်ရောက်လိုတဲ့ကျောင်းသားတွေဟာ တခြားဝေးလံတဲ့ ကျောင်းများကို သွားရောက်ပြီးတော့ ပညာသင်ကြားနေရပါတယ်။ ရှေးအဆက်ဆက်က ဖွင့်လှစ်ခဲ့တဲ့ Mgjor တွေကို မည်သည့်အခက်အခဲကြောင့် ဆက်လက်ပြီး ဖွင့်လှစ်သင်ကြားခြင်းမရှိပါသလဲ။ ပထမနှစ်ကျောင်းသားများ ခေါ်ယူခြင်းမရှိတာကိုလည်း သိလိုပါတယ်။ ဒါကြောင့်မို့လို့ ယခုမေးခွန်းကို မေးမြန်းရခြင်းဖြစ်ပါတယ်။ ဒါ့အပြင် ကျွန်မတို့ရဲ့ ပြည်နည်းပညာတက္ကသိုလ်မှာ တခြားနည်းပညာ တက္ကသိုလ်တွေမှာ ဖွင့်လှစ်လျက်ရှိတဲ့ ခေတ်နဲ့လျော်ညီတဲ့ Mgjor များကိုလည်း ဖွင့်လှစ်သင်ကြား ပေးစေလိုကြောင်း ဆရာဆရာမများ၊ ကျောင်းသားကျောင်းသူများနှင့် ဒေသခံပြည်သူလူထုများက တင်ပြတောင်းဆိုလာကြပါတယ်။ ဒါကြောင့်မို့လို့ ကျွန်မတို့ ဘယ်ခုနှစ်လောက်မှာ ပြန်လည်ပြီးတော့ ဖွင့်လှစ်နိုင်မလဲဆိုတာကိုလည်း ဒီကနေတစ်ဆင့် ကျွန်မမေးမြန်းခြင်း ဖြစ်ပါတယ်။ အားလုံးကို ကျေးဇူး တင်ပါတယ်ရှင်။</speech>
<speech type='speaker'>ပညာရေးဝန်ကြီးဌာနက ဖြေကြားရန်ဖြစ်ပါတယ်။</speech>
<speech><agency id='16'>ဦးဝင်းမော်ထွန်း(ဒုတိယဝန်ကြီး၊ ပညာရေးဝန်ကြီးဌာန)</agency>ရိုသေလေးစားအပ်ပါသော လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်ကြီးများခင်ဗျား။ ကျွန်တော့်အနေနဲ့ ပဲခူး တိုင်းဒေသကြီး၊ ပြည်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာဒေါ်ခင်စိုးစိုးကြည်ရဲ့ ပဲခူးတိုင်းဒေသကြီး၊ ပြည်မြို့နယ်ရှိ နည်းပညာတက္ကသိုလ်တွင် ပထမနှစ်ကျောင်းသား ခေါ်ယူခြင်း မရှိ သည်မှာ ၂ နှစ်ကြာပြီဖြစ်သည့် Mdjor များဖြစ်သော Information Technology (IT) Mechatronics (MC) şę Petroleum Major op:oë Escop carasu:şç saba: ခေတ်နှင့်လျော်ညီသော Mqjor များကိုလည်း တိုးချဲ့ဖွင့်လှစ်ပေးသွားရန် အစီအစဉ်ရှိ/မရှိ သိရှိလိုခြင်း မေးခွန်းကို ရှင်းလင်း တင်ပြမှာဖြစ်ပါတယ်။ လွှတ်တော်ဥက္ကဋ္ဌကြီးနှင့် ကိုယ်စားလှယ်တော်ကြီးများခင်ဗျား။ နည်းပညာတက္ကသိုလ်အများစုမှာ မြို့ပြအင်ဂျင်နီယာနှင့် Electronic အင်ဂျင်နီယာ၊ လျှပ်စစ်စွမ်းအားအင်ဂျင်နီယာနှင့် စက်မှု အင်ဂျင်နီယာ စတဲ့ အခြေခံဘာသာရပ်ကြီးလေးခုအပြင် သက်ဆိုင်ရာနည်းပညာတက္ကသိုလ်အလိုက် အချို့သောနည်းပညာဘာသာရပ်များကို ဖွင့်လှစ်သင်ကြားခဲ့တာရှိပါတယ်။ ကျွန်တော်တို့ အဓိက Mdjor ကြီးလေးရပ်သင်ကြားပေးပြီး ယခင်အခြား Mdjor များကို အဓိကအားဖြင့် ကျောင်းသူ ကျောင်းသားများရဲ့ အရည်အသွေးမြှင့်တင်နိုင်ရန်အတွက် လက်ရှိသင်ကြားရေးဆရာ၊ တက်ရောက် မည့်ကျောင်းသားဦးရေ၊ စာသင်ခန်း၊ လက်တွေ့ခန်း၊ အလုပ်ရုံနှင့်သင်ထောက်ကူပစ္စည်းများပြည့်စုံ၍ သင်ကြားရေးကို ပြည့်ဝစွာ ထိရောက်အောင်ဆောင်ရွက်နိုင်ဖို့အတွက် ဘာသာရပ်တွေကို နည်းပညာ တက္ကသိုလ်အလိုက် ပူးပေါင်းခဲ့တာရှိပါတယ်။ ဖျက်သိမ်းတာမဟုတ်ဘဲနဲ့ ရွှေ့ပြောင်းပူးပေါင်းသင်ကြား ရန် စီစဉ်ခဲ့ခြင်းသာ ဖြစ်ပါတယ်။ ဘာကြောင့်လဲဆိုတော့ နည်းပညာတက္ကသိုလ်ဘာသာရပ်များ အားလုံးကို ပြည့်စုံအောင်လုပ်နိုင်ဖို့ဟာ အချိန်ရော၊ ဘဏ္ဍာရော အများကြီးလိုပါတယ်။ ဥပမာအားဖြင့် တင်ပြရရင် ကျွန်တော်တို့ ၁၉၅၄ ခုနှစ်က စတင်ဖွင့်လှစ်ခဲ့တဲ့ ရန်ကုန်၊ ကြို့ကုန်း၊ ရန်ကုန်နည်းပညာ တက္ကသိုလ် ကျွန်တော်တို့ ၁၉၈၀ ခုနှစ်ဝန်းကျင်က စတင်ဖွင့်လှစ်ခဲ့တဲ့ မန္တလေးနည်းပညာတက္ကသိုလ် တို့ဆိုရင် ယနေ့အထိ ပြည့်စုံအောင်ဖြည့်ဆည်းဖို့ ဟာ ဘဏ္ဍာနှစ်အလိုက် နိုင်ငံတော်အနေနဲ့ အထူးကို ကြိုးပမ်းဆောင်ရွက်ရတာဖြစ်ပါတယ်။ သို့အတွက် နည်းပညာတက္ကသိုလ်တွေမှာ ပိုမိုထိရောက်စွာ သင်ယူနိုင်ဖို့ ဘာသာရပ်အချို့ ပေါင်းစည်းခြင်းများ ဆောင်ရွက်ခဲ့ပါကြောင်း ရိုသေစွာတင်ပြအပ် ပါတယ်။ နောက် အခုအစိုးရသစ်လက်ထက်မှာ ဒီနည်းပညာတက္ကသိုလ်၊ ကွန်ပျူတာတက္ကသိုလ်သည် ဒေသရဲ့ စီးပွားရေးလုပ်ငန်းတွေကို ဖြည့်ဆည်းနိုင်ရန်၊ ဒေသရဲ့ လူ့စွမ်းအားအရင်းအမြစ် လိုအပ်ချက် တွေကို ဖြည့်ဆည်းနိုင်ရန် ရည်ရွယ်ပြီးတော့ထိရောက်တဲ့ အကောင်အထည်ဖော်မှုရရှိစေရန် သက်ဆိုင်ရာ တိုင်းဒေသကြီး/ ပြည်နယ်အစိုးရများနှင့်ပါ ပူးပေါင်းဆောင်ရွက်လျက်ရှိပါတယ်။ ဒါ့အပြင် ဒီနည်းပညာတက္ကသိုလ်များအပါအဝင် အဆင့်မြင့်ပညာတစ်ခုလုံးရဲ့ မူဝါဒအတွက် ပြီးခဲ့တဲ့နှစ်က ပြဋ္ဌာန်းလိုက်တဲ့ မြန်မာနိုင်ငံပညာရေးဥပဒေအရ ကျွန်တော်တို့ အမျိုးသားပညာရေးမူဝါဒကော်မရှင် လည်း ဖွဲ့စည်းပြီးဖြစ်ပါတယ်။ အဲဒီတော့ နောင်မှာ ဆောင်ရွက်မည့် ပညာရေးစီမံကိန်းများသည် အမျိုးသားပညာရေးကော်မရှင်ရဲ့ မူဝါဒများအရ သက်ဆိုင်ရာ တိုင်း၊ ဒေသ၊ အစိုးရအဖွဲ့များရဲ့ လိုအပ် ချက်နဲ့ ညှိနှိုင်းပြီးတော့ ကျွန်တော်တို့အကောင်အထည်ဖော်ဖို့ရှိပါတယ်။ လွှတ်တော်ကိုယ်စားလှယ်ကြီး တင်ပြသွားတဲ့ ဒီနည်းပညာတက္ကသိုလ်မှာ လိုအပ်တဲ့ ခေတ်မီဘာသာရပ်များကိုလည်း ဒေသရဲ့ လိုအပ်ချက်နဲ့အညီ ပေါင်းစပ်ဖြည့်ဆည်း ဖွင့်လှစ်ပေးမည်ဖြစ်ပါကြောင်း ရိုသေစွာတင်ပြအပ်ပါတယ် ခင်ဗျား။</speech>
</Q-A>
<Q-A>
<title>
၂၀၁၆-၂၀၁၇ ပညာသင်နှစ်တွင် တက္ကသိုလ်ဝင်တန်း ကျောင်းသားဦးရေ မည်မျှရှိ၍ သမိုင်းဘာသာရပ် ပြဋ္ဌာန်းစာများကို ပြန်လည်စိစစ်ပြဋ္ဌာန်းရန် အစီအစဉ်ရှိ/မရှိနှင့်စပ်လျဉ်းသည့်မေးခွန်း
</title>
<speech type='speaker'>
တောင်တွင်းကြီးမဲဆန္ဒနယ်မှ ဦးမင်းသိန်း မေးမြန်းဖို့ဖြစ်ပါတယ်။
</speech>
<speech><mp id='266'>ဦးမင်းသိန်း(တောင်တွင်းကြီးမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဌကြီး၊ ပြည်ထောင်စုဝန်ကြီးနှင့် လွှတ်တော်ကိုယ်စားလှယ်များအားလုံး နှလုံးစိတ်ဝမ်းအေးချမ်းကြ ပါစေလို့ ဆုမွန်ကောင်းပို့သလိုက်ရပါတယ်။ ကျွန်တော်ကတော့ တောင်တွင်းကြီးမဲဆန္ဒနယ်က ဦးမင်းသိန်း ဖြစ်ပါတယ်။ ပြည်သူ့လွှတ်တော်ဥက္ကဋ္ဌကြီးမှတစ်ဆင့် မေးမြန်းလိုတဲ့မေးခွန်းက တော့ ၂၀၁၆-၂၀၁၇ ပညာသင်နှစ်မှာ တက္ကသိုလ်ဝင်တန်းကို ဖြေဆိုမယ့်ကျောင်းသားဦးရေ ဘယ်လောက်ရှိ ပါသလဲ။ အဲဒီက ကျောင်းသားဦးရေထဲမှာ သမိုင်းဘာသာတွဲနဲ့ ဖြေဆိုမယ့်ကျောင်းသားဦးရေ ဘယ်လောက်ပါဝင်ပါသလဲ။ ဘယ်လောက်ရှိပါသလဲ။ ထို့နောက် တက္ကသိုလ်ဝင်တန်းများမှာ ပြဋ္ဌာန်း ထားတဲ့ မြန်မာ့သမိုင်းပြဋ္ဌာန်းစာများကို ပြန်လည်ပြုစုရေးသားရန်အစီအစဉ်ရှိ/မရှိ မေးမြန်းလိုခြင်း ဖြစ်ပါတယ်။ ဒီလိုမေးမြန်းခြင်းရဲ့ အကြောင်းအရင်းကို ဖော်ပြချင်ပါတယ်။ တက္ကသိုလ်ဝင်တန်းမှာ ဘာသာတွဲအမျိုးမျိုးရှိပါတယ်။ ဒီလိုဘာသာတွဲအမျိုးမျိုးမှာ ဓာတုဗေဒ၊ ရူပဗေဒ၊ ဇီဝဗေဒဘာသာတွဲ နှင့် ဓာတုဗေဒ၊ ရူပဗေဒ၊ ဘောဂဗေဒဘာသာတွဲများကိုသာ သင်ယူပြီးဖြေဆိုတဲ့သူတွေက များပြားလွန်း လှပါတယ်။ သမိုင်းဘာသာတွဲကို သင်ယူသူနည်းပါးလှပါတယ်။ သမိုင်းဘာသာတွဲကို သင်ယူသူ ကျောင်းသားများဟာ အများကြိုက်တဲ့ ဆေးတက္ကသိုလ်တို့၊ နည်းပညာတက္ကသိုလ်တို့၊ စိုက်ပျိုးရေး တက္ကသိုလ်တို့၊ သစ်တောစတဲ့တက္ကသိုလ်များကို တက်ရောက်ခွင့်၊ ဝင်ရောက်ခွင့်မရကြပါဘူး။ ဒီတော့ တက္ကသိုလ်ဘွဲ့ရအသီးသီးနဲ့ ယနေ့လူငယ်လူလတ်ပိုင်းတွေဟာ သမိုင်းဗဟုသုတအလွန်နည်းပါးလှပါ တယ်။ သမိုင်းကို မသိရလေအောင် တမင်တကာများ ဖန်တီးထားသလားလို့ အချို့က သံသယဝင်နေ ကြပါတယ်။ History is writing by the winner သမိုင်းကို အနိုင်ရသူ၊ အောင်မြင်သူက ရေးတယ်ဆို တဲ့ ၁၇ ရာစုက နပိုလီယန်ရဲ့ အယူအဆဟာ အာဏာရှင်တို့အကြိုက်ဖြစ်ခဲ့ပါတယ်။ စာပေဝေဖန်ရေး ဆရာ ဗင်ဂျီမင်နှင့် ဗြိတိန်ဝန်ကြီးချုပ်ဟောင်း ချာချီတို့ကလည်း ဒီစကားကို မကြာမကြာသုံးခဲ့ဖူးပါ တယ်။ ပြောခဲ့ဖူးပါတယ်။ ဒါကို သမိုင်းဝါသနာရှင်များ၊ သမိုင်းဆရာများ သိကြပါတယ်။ သမိုင်းစာအုပ် များအပေါ် အဲဒီသမိုင်းကို ပြုစုခဲ့တဲ့အချိန်ကာလရဲ့ အုပ်စိုးသူများရဲ့ သြဇာဟာ သက်ရောက်နေတတ်ပါ တယ်။ မြန်မာ့သမိုင်းမှာလည်း ကျောင်းသားလေးတွေ သင်ယူနေရတဲ့ ပြဋ္ဌာန်းစာအုပ်တွေဟာ အုပ်စိုးသူ အစိုးရရဲ့ အလိုကျ ပြုစုကြ၊ တည်းဖြတ်ကြ၊ ပြင်ဆင်ကြ၊ ခေါင်းတော်ညိတ်၊ စိတ်တော်သို့ လုပ်ခဲ့ကြတာ တွေရှိပါတယ်။ သမိုင်းပါမောက္ခဆရာကြီး ဒေါက်တာသန်းထွန်းက သမိုင်းကို မအအောင်သင်ရတယ် လို့ပြောခဲ့ပါတယ်။ ဒါပေမဲ့ သမိုင်းစစ်၊ သမိုင်းမှန်၊ ဘက်မလိုက်တဲ့သမိုင်းမဟုတ်ဘဲ သမိုင်းမှား၊ သမိုင်းတု၊ သမိုင်းယောင်ဆောင်ထားသော ဝါဒဖြန့်သမိုင်းစာများကို သင်ကြားရ၊ ဖတ်ရပါက ပို၍ပင် အသွားနိုင်ပါတယ်။ ဒါကြောင့် ဓာတုဗေဒ equation တစ်ခုဟာ သိပ်ပြီးအရေးကြီးသလို ယနေ့ ကျောင်းသားကြီးတွေသင်နေရတဲ့ သမိုင်းဝါကျတစ်ကြောင်းဟာလည်းပဲ သိပ်ပြီးအရေးကြီးလှပါတယ်။ ဒါကြောင့် သမိုင်းကို ရှုထောင့်ပေါင်းစုံ၊ ဘက်ပေါင်းစုံ၊ ပုဂ္ဂိုလ်ပေါင်းစုံတို့ရဲ့အမြင်နဲ့ ဘက်မလိုက်သော သမိုင်း၊ ဝါဒဖြန့်မဟုတ်သောသမိုင်းစာအုပ်များ၊ သမိုင်းပြဋ္ဌာန်းစာအုပ်များကို မျှော်လင့်မိရင်း သမိုင်း ပြဋ္ဌာန်းစာအုပ်များ ပြန်လည်ပြုစုရေးသားရန် အစီအစဉ်ရှိ/မရှိ သမိုင်းဝါသနာရှင်များနဲ့ သမိုင်းဆရာ များရဲ့ ကိုယ်စား မေးမြန်းအပ်ပါတယ်။</speech>
<speech type='speaker'>ပညာရေးဝန်ကြီးဌာနက ဖြေကြားရန်ဖြစ်ပါတယ်။</speech>
<speech><agency id='16'>ဦးဝင်းမော်ထွန်း(ဒုတိယဝန်ကြီး၊ ပညာရေးဝန်ကြီးဌာန)</agency>ရိုသေလေးစားအပ်ပါသော လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်ကြီးများခင်ဗျား။ ကျွန်တော့်အနေနဲ့ မကွေး တိုင်းဒေသကြီး၊ တောင်တွင်းကြီးမဲဆန္ဒနယ် ပြည်သူ့လွှတ်တော်ကိုယ်စားလှယ်ကြီး ဦးမင်းသိန်းရဲ့ ၂၀၁၆-၂၀၁၇ ပညာသင်နှစ်တွင် တက္ကသိုလ်ဝင်တန်းကျောင်းသားကျောင်းသူဦးရေ မည်မျှရှိပါသနည်း၊ သမိုင်းဘာသာရပ် သင်ယူသူမည်မျှရှိပါသနည်းဆိုတဲ့မေးခွန်းနှင့် သမိုင်းဘာသာရပ်ပြဋ္ဌာန်းစာများကို ပြန်လည်စိစစ်ရေးသားပြဋ္ဌာန်းရန် အစီအစဉ်ရှိ/မရှိဆိုတဲ့မေးခွန်းလည်း ရှင်းလင်းတင်ပြသွားမှာ ဖြစ်ပါတယ်။ ပထမဦးစွာ လွှတ်တော်ကိုယ်စားလှယ်ကြီးရဲ့ မေးမြန်းချက်ဖြစ်တဲ့ ယခု ၂၀၁၆-၂၀၁၇ ပညာသင် နှစ်မှာ တစ်နိုင်ငံလုံးမှာ တက္ကသိုလ်ဝင်တန်းမှာ ပညာသင်နေတဲ့ ကျောင်းသားကျောင်းသူဦးရေ စုစုပေါင်း ၄၁၅၄၈၆ ဦးရှိပါကြောင်း ရိုသေစွာတင်ပြအပ်ပါတယ်။ တက္ကသိုလ်ဝင်တန်းမှာ ပို့ချနေတဲ့ ဘာသာအတွဲပေါင်း စုစုပေါင်း ၈ တွဲရှိပါတယ်။ ဒီ ၈ တွဲမှာ သမိုင်းဘာသာရပ်ကို သင်ကြားပေးနေတဲ့ ဘာသာရပ်က ၄ တွဲရှိပါတယ်။ ဒါဆိုရင် ပညာရပ်အတွဲရဲ့ ၅၀ ရာခိုင်နှုန်းရှိပါကြောင်း ရိုသေစွာတင်ပြ အပ်ပါတယ်။ လက်ရှိသမိုင်းဘာသာရပ်ပါဝင်တဲ့ ဘာသာအတွဲ ၄ တွဲမှာ ပညာသင်ကြားနေတဲ့ ကျောင်းသားကျောင်းသူဦးရေ စုစုပေါင်းသည် ၅၁၆၄၀ ဦးဖြစ်ပါတယ်။ တင်ပြရရင် ကျောင်းသူ ကျောင်းသား ၁၀၀ ဦးမှာ ၁၃ ဦးသည် သမိုင်းဘာသာသင်ကြားလျက်ရှိပါကြောင်း ရိုသေစွာတင်ပြ အပ်ပါတယ်။ ကျွန်တော်တို့ ပညာရေးဝန်ကြီးဌာနအနေနဲ့ ကျောင်းသူကျောင်းသားတွေကို စိတ်ကြိုက် ရွေးချယ်မှုကန့်သတ်ထားခြင်းမပြုပါဘူး။ မိမိတို့၏ အားသန်ရာ၊ မိမိတို့၏နှစ်ခြိုက်ရာ၊ မိမိတို့ရဲ့ ဦးတည်ရာ၊ မိမိတို့ရဲ့ ဝါသနာအရ စိတ်ကြိုက်ရွေးချယ်စေခြင်းဖြင့် သင်ယူမှုအခွင့်အလမ်းအားလုံး ပေးထားပါကြောင်း ဦးစွာတင်ပြအပ်ပါတယ်။ ဒုတိယမေးခွန်းဖြစ်တဲ့ သမိုင်းသင်ရိုးနဲ့စပ်လျဉ်းလို့ ကျွန်တော်တို့မှာ အစီအစဉ်များစွာရှိပါတယ်။ မနှစ်ကပြဋ္ဌာန်းခဲ့တဲ့ အမျိုးသားပညာရေးဥပဒေမှာ အမျိုးသားပညာရေးမူဝါဒကော်မရှင်ကို ဖွဲ့စည်းဖို့ရှိပါတယ်။ ပြီးခဲ့တဲ့ ပြည်ထောင်စုလွှတ်တော်ကြီးရဲ့ အတည်ပြုချက်နဲ့ ဖွဲ့စည်းပြီးဖြစ်ပါတယ်။ ဒီဥပဒေအရပဲ အမျိုးသားသင်ရိုးညွှန်းတမ်းကော်မတီသည် လည်းဖွဲ့စည်းပြီး ဖြစ်ပါတယ်။ ဒီကော်မတီသည် သမိုင်းဘာသာရပ်သာမက အခြားသောဘာသာရပ် များကိုပါ စိစစ်ပြီးတော့ တည်းဖြတ်ခြင်း၊ ဖြည့်စက်ခြင်း၊ ထပ်မံဆန်းစစ်ခြင်း၊ နောက်တစ်ခါ လိုအပ် သည်များ တိုးချဲ့သင်ကြားခြင်းတို့ကို ပညာရေးဝန်ကြီးဌာနသို့ ညွှန်ကြားဆောင်ရွက်ရန် စီစဉ်ဆောင် ရွက်လျက်ရှိပါကြောင်း ရိုသေစွာတင်ပြအပ်ပါတယ်။</speech>
</Q-A>
<Q-A>
<title>
ဟုမ္မလင်းမြို့နယ်အတွင်းရှိ နန့်နစ်၊ ပါဟုတ်ကြီး၊ တောင်ဦး၊ ရေပေါ်မီး၊ နန့်သာ၊ စေတီဆိပ် အ.လ.က(ခွဲ) ကျောင်းများကို အလယ်တန်းကျောင်းအဆင့် တိုးချဲ့ဖွင့်လှစ်ပေးပါရန် အစီအစဉ်ရှိ/မရှိနှင့်စပ်လျဉ်း သည့်မေးခွန်း
</title>
<speech type='speaker'>
ဟုမ္မလင်းမဲဆန္ဒနယ်မှ ဦးမျိုးညွန့် မေးမြန်းဖို့ဖြစ်ပါတယ်။
</speech>
<speech><mp id='371'>ဦးမျိုးညွန့်(ဟုမ္မလင်းမဲဆန္ဒနယ်)</mp> လေးစားရပါသော ပြည်သူ့လွှတ်တော်ဥက္ကဋ္ဌကြီးနှင့် အားလုံးကို မင်္ဂလာအပေါင်းနှင့် ပြည့်စုံကြပါစေကြောင်း ပထမဦးစွာ ဆုမွန်ကောင်းတောင်းလိုက်ရပါ တယ်။ ကျွန်တော်ကတော့ ဟုမ္မလင်းမဲဆန္ဒနယ်၊ ပြည်သူ့လွှတ်တော်ကိုယ်စားလှယ် ဦးမျိုးညွန့် ဖြစ်ပါ တယ်။ ကျွန်တော် ဒီနေ့မေးမှာကတော့ ဟုမ္မလင်းမြို့နယ်အတွင်းရှိ နန့်နစ်၊ ပါဟုတ်ကြီး၊ တောင်ဦး၊ ရေပေါ်မီး၊ နန့်သာ၊ စေတီဆိပ် အ.လ.က(ခွဲ)ကျောင်းများကို အလယ်တန်းကျောင်းအဆင့်တိုးချဲ့ ဖွင့်လှစ်ပေးပါရန် အစီအစဉ်ရှိ/မရှိနှင့်စပ်လျဉ်းသည့်မေးခွန်းကို မေးမှာဖြစ်ပါတယ်။ ဥက္ကဋ္ဌကြီးခင်ဗျား။ ၅-၅-၂၀၁၆ ရက် ပထမပုံမှန်အစည်းအဝေးတွင် ကျွန်းစုမဲဆန္ဒနယ် ပြည်သူ့ လွှတ်တော်ကိုယ်စားလှယ်၏ ကျောင်းအဆင့်တိုးနှင့်ပတ်သက်၍ မေးခွန်းအား ဝန်ကြီးဖြေကြားရာတွင် အခြေခံပညာအလယ်တန်းနှင့် အခြေခံပညာအထက်တန်းအဆင့်ပညာရေးကို လူတိုင်းလက်လှမ်းမီနိုင် ရန်အတွက် ကျောင်းများကို ဒေသနှင့်ကျောင်းလိုအပ်များအပေါ် ဦးစားပေး၍ စိစစ်ဆောင်ရွက်လျက် ရှိပါကြောင်း ဖြေကြားသွားခြင်းကို အားကိုး၍ ဒီမေးခွန်းကို မေးရခြင်းဖြစ်ပါတယ်ခင်ဗျား။ ဖော်ပြပါ ကျောင်းများရဲ့ ဒေသအခြေအနေများကို တင်ပြပါ့မယ်ခင်ဗျား။ ၎င်းကျေးရွာများဟာ ဟုမ္မလင်းမြို့နယ်၊ ဥရုအထက်ပိုင်းဒေသမှာတည်ရှိပြီး အဝေးဆုံး နန့်နစ်ကျေးရွာသည် ဟုမ္မလင်းမြို့မှ ၁၄၉ မိုင် ကွာဝေးပါ တယ်။ လမ်းပန်းဆက်သွယ်ရေးလည်း အလွန်ခက်ခဲပါတယ်။ ရေလမ်းသာရှိပြီး အန္တရာယ်များလှပါ တယ်။ ဟုမ္မလင်းမြို့မှ ၃၈ မိုင်ဝေးသော နန့်တောရွာတွင် အထက်တန်းကျောင်းရှိပြီး ၎င်း၏အထက် ဘက် မိုင်ပေါင်း ၁၁၁ မိုင် အကွာအဝေးရှိ ဥရုမြစ်ကမ်းတစ်လျှောက်တွင် အလယ်တန်းကျောင်းနှင့် အထက်တန်းကျောင်းမရှိတော့ဘဲ အ.လ.က(ခွဲ)များသာ ရှိပါတယ်။ ဤဒေသရှိ ကျောင်းသား ကျောင်းသူများသည် ကျောင်းပြောင်း၍ ဆက်လက်တက်ရန် အလွန်ခက်ခဲပါတယ်။ ရှစ်တန်းအောင်၍ နန့်တော အ.ထ.က ကျောင်းသို့ ကျောင်းလာနေရန်လည်း မိုင် ၁၀၀ ကျော်ဝေးပြီး စရိတ်မှာလည်း ကြီးလေးသောကြောင့် မနေနိုင်ကြပဲ ကျောင်းထွက်ကြရပါတယ်။ ၎င်းဒေသနှင့်ဆက်စပ်နေသော ကချင်ပြည်နယ်ဘက်သို့ ကျောင်းဆက်လက်တက်ရန်မှာလည်း ကျောင်းပြောင်းလက်မှတ်ယူရန် ပင်ရင်း နန့်တော အ.ထ.က နှင့် မြို့နယ်ခြားပြောင်းအတွက် မြို့နယ်ပြန်ပြီးလက်မှတ်ထိုးရန် ဟုမ္မလင်း လာရသည်မှာလည်း စရိတ်မှာ အနည်းဆုံးတစ်သိန်းကျော် ကုန်ကျသည့်အတွက် မလွယ်ကူလှပါ။ အများစုမှာ ကျောင်းထွက်သူများပါတယ်။ ဒေသနေ သာမန်လူတန်းစားများမှာ ပညာဆက်လက် သင်ကြားနိုင်ရန် အတော့်ကို ခက်ခဲပါတယ်။ ပညာဆက်လက်သင်ကြားနိုင်ဖို့ အခွင့်အရေးလည်း ဆုံးရှုံး နေကြပါတယ်။ အထက်တန်းပညာကိုလည်း လက်လှမ်းမမီဖြစ်နေပါတယ်။ ဒါကြောင့် အလယ်တန်း အဆင့်ကျောင်းရရှိပါက အ.ထ.က(ခွဲ) ဖြစ်အောင် ကြိုးစား၍ အထက်တန်းပညာကို ဆက်လက် သင်ကြားနိုင်ရန် ဒေသနေပြည်သူများက မျှော်လင့်နေကြပါတယ်ခင်ဗျား။ သို့ပါ၍ ဟုမ္မလင်းမြို့နယ် အတွင်း ဥရုအထက်ပိုင်းဒေသရှိ အဆိုပါကျောင်းများအား အလယ်တန်းကျောင်းအဖြစ် အဆင့်တိုးမြှင့် ပေးရန် အစီအစဉ်ရှိ/မရှိကို ဒေသခံများရဲ့ ဆန္ဒအရ မေးမြန်းပေးရခြင်း ဖြစ်ပါတယ်။ အကယ်၍ တိုးမြှင့် ပေးမည်ဆိုပါက မည်သည့်အချိန်တွင် တိုးမြှင့်ပေးမည်ကို သိရှိလိုပါတယ်။ အားလုံးကို ကျေးဇူးတင်ပါ တယ်ခင်ဗျား။</speech>
<speech type='speaker'>ပညာရေးဝန်ကြီးဌာနက ဖြေကြားရန်ဖြစ်ပါတယ်။</speech>
<speech><agency id='16'>ဦးဝင်းမော်ထွန်း(ဒုတိယဝန်ကြီး၊ ပညာရေးဝန်ကြီးဌာန)</agency>ရိုသေလေးစားရပါသော လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်တော်ကြီးများခင်ဗျား။ ကျွန်တော့်အနေနဲ့ ဆက်လက်ပြီး စစ်ကိုင်းတိုင်းဒေသကြီး၊ ဟုမ္မလင်းမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးမျိုးညွန့်ရဲ့ စစ်ကိုင်းတိုင်းဒေသကြီး၊ ခန္တီးခရိုင်၊ ဟုမ္မလင်းမြို့နယ်အတွင်းရှိ ဥရုမြစ် အထက်ပိုင်းဒေသ များတွင် ဒေသဆိုင်ရာအခြေအနေအရ အ.လ.က(ခွဲ)နန့်နစ်၊ အ.လ.က(ခွဲ)ပါဟုတ်ကြီး၊ အ.လ.က(ခွဲ) တောင်ဦး၊ အ.လ.က(ခွဲ)ရေပေါ်မီး၊ အ.လ.က(ခွဲ)နန့်သာ၊ အ.လ.က(ခွဲ)စေတီဆိပ်ကျောင်း ဒီကျောင်း တွေကို အလယ်တန်းကျောင်းများအဆင့်သို့ တိုးမြှင့်ဖွင့်လှစ်ပေးနိုင်ခြင်းရှိ/မရှိ၊ မရှိပါက အဘယ် ကြောင့် ဆိုသည်ကိုသိရှိလိုခြင်းကိစ္စ မေးမြန်းထားတာကို ရှင်းလင်းတင်ပြမှာဖြစ်ပါတယ်။ လေးစားအပ်ပါသော လွှတ်တော်ဥက္ကဋ္ဌကြီးနှင့်ကိုယ်စားလှယ်တော်ကြီးများခင်ဗျား။ ရှေးဦးစွာ စစ်ကိုင်း တိုင်းဒေသကြီး၊ ဟုမ္မလင်းမြို့နယ်အတွင်းရှိ နန့်နစ်အခြေခံပညာအလယ်တန်းကျောင်း(ခွဲ)၊ ရေပေါ် အခြေခံပညာအလယ်တန်းကျောင်း(ခွဲ)၊ တောင်ဦးအခြေခံပညာအလယ်တန်းကျောင်း(ခွဲ) ကျောင်းများသည် အခြေခံပညာအလယ်တန်ကျောင်းခွဲအဆင့် ကျောင်းများအဖြစ်တော့ မဟုတ်သေး ပါဘူး။ တကယ့်ကျောင်းအဆင့်မှာတော့ အခြေခံပညာမူလတန်းလွန်ကျောင်း အဆင့်သာဖြစ်ပါကြောင်း ရှေးဦးစွာတင်ပြအပ်ပါတယ်။ ဖြည့်စွက်တင်ပြရရင် နန့်နစ်ကျေးရွာ အခြေခံပညာမူလတန်းလွန် ကျောင်းရဲ့ စာရင်းပေါက်အမည်မှန် နန်းနစ်ကျေးရွာ အခြေခံပညာမူလတန်းလွန်ကျောင်းဖြစ်ပါကြောင်း ရိုသေစွာတင်ပြအပ်ပါတယ်။ အလားတူ တောင်ဦးကျေးရွာ အခြေခံပညာမူလတန်းလွန်ကျောင်းရဲ့ ပညာရေးဝန်ကြီးဌာနမှာ အမည်ပေါက်အမှန်မှာ သောင်ဦးကျေးရွာ အခြေခံပညာမူလတန်းလွန် ကျောင်းဖြစ်ပါကြောင်း တင်ပြအပ်ပါတယ်။ ဒီ နန်းနစ်ကျေးရွာ အခြေခံပညာမူလတန်းလွန်ကျောင်း၊ ရေပေါ်မီးကျေးရွာ အခြေခံပညာမူလတန်းလွန်ကျောင်း၊ သောင်ဦးကျေးရွာ အခြေခံပညာမူလတန်း လွန်ကျောင်းများကို ဒီနှစ်ဘဏ္ဍာရေးနှစ်အတွင်းမှာ အခြေခံပညာအလယ်တန်းကျောင်း(ခွဲ)များအဖြစ် အဆင့် တိုးမြှင့်ဆောင်ရွက်ပေးပြီးဖြစ်ပါကြောင်း ရိုသေစွာတင်ပြအပ်ပါတယ်။ ဟုမ္မလင်းမြို့နယ်၊ ပါဟုတ်ကြီးကျေးရွာ အခြေခံပညာအလယ်တန်းကျောင်း(ခွဲ)မှာ စုစုပေါင်းလယ်ဆင့်သင်ကျောင်းသား ၁၂၄ ဦး လက်ရှိအားဖြင့် နန့်သာကျေးရွာ အခြေခံပညာအလယ်တန်းကျောင်း(ခွဲ)တွင် စုစုပေါင်း ကျောင်းသား ၁၂၄ ဦး၊ စေတီဆိပ်ကျေးရွာ အခြေခံပညာအလယ်တန်းကျောင်း(ခွဲ)မှာ စုစုပေါင်း အလယ်တန်းကျောင်းသား ၁၃၆ ဦးဖြစ်ပါတယ်။ အဲဒီတော့ ကျွန်တော်တို့ ဒီနေရာမှာ ဒီဒေသ၊ ဒီကျောင်း တွေမှာ ကျောင်းသူကျောင်းသားများသည် အလယ်တန်းပညာရေးကို သင်ကြားနိုင်တဲ့ အခွင့်အလမ်း အပြည့်အဝရရှိပြီးပါကြောင်း ရိုသေစွာတင်ပြအပ်ပါတယ်။ ဒီဖွဲ့စည်းပုံကိုပြောင်းပြီးတော့ အခြေခံပညာ အလယ်တန်းကျောင်း(ခွဲ)မှ အခြေခံပညာအလယ်တန်းကျောင်းအဆင့်သို့ တိုးမြှင့်ဖွင့်လှစ်နိုင်ပါရန် အလယ်တန်းအဆင့်သင်ကျောင်းသား ၂၄၀ ဦးနှင့်အထက် ရှိတဲ့အချိန်ကြရင် ကျွန်တော်တို့ ဆောင်ရွက် ပေးနိုင်ပါကြောင်း ဖြည့်စွက်တင်ပြအပ်ပါတယ်။ အဲဒီတော့ ကျွန်တော်တို့အနေနဲ့ ဒီကျောင်းများကို အဆင့်မြှင့်တင်နိုင်ဖို့ ကျောင်းများကို သင်ကြားမှုအခွင့်အလမ်းတိုးနိုင်ဖို့ဟာ အမြဲတမ်းကြိုးပမ်းနေပါတယ်။ ကျွန်တော်တို့ရဲ့ တာဝန်လည်း ဖြစ်ပါတယ်။ ဒီနေရာမှာ အချိန်လေးကျွန်တော့်ကိုနည်းနည်းပေးရင် ဖြည့်စွက်တင်ပြခွင့်ပြုပါရန် ဥက္ကဌကြီးအား ပန်ကြားအပ်ပါတယ်။ ကျွန်တော်တင်ပြတာလည်း အလွတ်သဘောပါ။ ကျွန်တော်တို့ ဝန်ကြီးဌာနအနေနဲ့ လွှတ်တော်ကိုယ်စားလှယ်ကြီးများရဲ့ မေးခွန်းများ၊ တင်ပြချက်များအတွက် ခွန်အား ဖြစ်ပါတယ်။ လွှတ်တော်ကိုယ်စားလှယ်ကြီးများသည် မိမိတို့ရပ်ရွာဒေသမှာ ပြည်သူများရဲ့ လိုအပ် ချက်ကို အမှန်သိရှိပြီးလိုအပ်သည့်အတွက် တင်ပြခြင်းဖြစ်ခြင်းကြောင့် ဝမ်းပန်းတသာကြိုဆိုပါတယ်။ နောက်တစ်ခါ မနေ့ကလည်း အမျိုးသားလွှတ်တော်မှာတင်ပြချက်၊ ဒီနေ့လည်း ပြည်သူ့ လွှတ်တော်မှာ တင်ပြချက်အားလုံးသည် ကျွန်တော်တို့ဝန်ကြီးဌာနက စွမ်းဆောင်နိုင်ခဲ့ခြင်း၊ ဖြည့်ဆည်း နိုင်ခဲ့ခြင်းအတွက်လည်း ဝမ်းမြောက်ဝမ်းသာဖြစ်ရပါကြောင်း တင်ပြလိုပါတယ်။ ဒီလွှတ်တော်ကြီးကို မိဘသဖွယ် ကျွန်တော်တို့ဝန်ကြီးဌာနအနေနဲ့ တင်ပြလိုတာက ကျွန်တော်တို့မှာ ခုနကလို ကျောင်းတွေ ဖြည့်စွက်ဖို့၊ နောက်တစ်ခါ ဥပဓိရုပ်မကောင်းဘဲနဲ့ ပြင်ဆင်ရန်လိုအပ်တာတွေ ပြင်ဖို့အများကြီး ရှိပါတယ်။ ဒီနှစ်အတွင်းမှာ ပြည်ထောင်စုဝန်ကြီးရော၊ ကျွန်တော်တို့ရော၊ ညွှန်ကြားရေးမှူးချုပ် တွေရော အပတ်စဉ် ပြည်နယ်နဲ့တိုင်းဒေသကြီးအားလုံးကို ကွင်းဆင်းပြီးကြည့်ပါတယ်။ ခုနကလို အန္တရာယ်ရှိတဲ့ကျောင်း၊ ဥပဓိရုပ်မကောင်းတဲ့ကျောင်း၊ မပြည့်စုံတဲ့ကျောင်းပေါင်းသည် ၆၀၀၀ ကျော်ရှိ ပါကြောင်း တွေ့ရှိရပါတယ်။ ဒီမှာတော့ လွှတ်တော်ကိုယ်စားလှယ်ကြီးတွေက တင်ပြလာသည့် မိမိတို့ တာဝန်ယူထားတဲ့ ဒေသအတွင်းဖြစ်သည့်အတွက် လက်ခံပါတယ်။ ပြင်ဖို့လိုတယ်ဆိုတာလည်း တာဝန် ရှိပါတယ်။ သို့သော် ဒီ ၆၀၀၀ ကျော် ကျောင်းပြင်ဖို့ကို ဘတ်ဂျက်တင်ပြရာမှာ ကျွန်တော်တို့ဝန်နဲ့အား၊ လေးနဲ့မြားဆိုသလိုချင့်ချိန်တင်ပြရပါကြောင်း လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်အား မိဘသဖွယ် တင်ပြအပ်ပါတယ်။ အဲဒီတော့ ကျွန်တော်တို့ အမျိုးသားလွှတ်တော်မှာ ဖြေကြားချက်များ အရလည်းကောင်း၊ အခု ပြည်သူ့လွှတ်တော်ကြီးမှာ ဖြေကြားဆောင်ရွက်မှုများသည် နောင်နှစ် ၂၀၁၇၂၀၁၈ ဘဏ္ဍာငွေခွင့်ပြုချက်အပေါ်မှာ အများကြီးတည်ပါတယ်။ အဲဒီတော့ ကျွန်တော်တို့အနေနဲ့ ဝန်ကြီးဌာနရဲ့ ဆောင်ရွက်မှုသည် ပြည်သူလူထုကအကျိုးရှိတယ်။ လွှတ်တော်ကိုယ်စားလှယ်ကြီးများက လူထုကိုယ်စားတင်ပြတာကို ဆောင်ရွက်ပေးနိုင်တယ်ဆိုရင် ဒါကျွန်တော်တို့ရဲ့ လုပ်ငန်းအောင်မြင် တယ်လို့ပဲခံယူပါတယ်။ ဒီလုပ်ငန်းများ အောင်မြင်အောင်ဆောင်ရွက်နိုင်ရေးအတွက် ပညာရေးဝန်ကြီး ဌာနရဲ့ ဘတ်ဂျက်တင်ပြမှုလေးကိုလည်း လွှတ်တော်ကိုယ်စားလှယ်ကြီးများ ဝိုင်းဝန်းစောင့်ရှောက် ပေးတော်မူကြပါရန် တင်ပြရင်း ကျွန်တော့်ရဲ့ တင်ပြချက်ကို နိဂုံးချုပ်အပ်ပါတယ်ခင်ဗျား။ ကျေးဇူးတင် ပါတယ်။ (ဩဘာသံများ)</speech>
</Q-A>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီနေ့အတွက် မေးခွန်းများ မေးမြန်းခြင်း၊ ဖြေကြားခြင်း အစီအစဉ်ပြီးပါပြီ။
</speech>
</section>
<section value = 'Motion'>
<motion><new_section>
<title>ဒေါ်အေးမြမြမျိုး၊ ကျောက်တန်းမဲဆန္ဒနယ်က အိမ်အကူအလုပ်သမားများအပါအဝင် အလုပ်သမားများခန့်ထားရာတွင် ပြဌာန်းထားသော ဥပဒေနှင့်အညီ အလုပ်သမားမှတ်ပုံတင် ထားပြီးမှ ခန့်ထားရန်နှင့် အလုပ်ရှင်များမှအလုပ်သမားများကို အဓမ္မခိုင်းစေခြင်း၊ ညှဉ်းပန်း နှိပ်စက်ခြင်းကဲ့သို့သော ဥပဒေမဲ့လုပ်ရပ်များမလုပ်နိုင်ရန် ကာကွယ်တားဆီးပေးပါရန် ပြည်ထောင်စုအစိုးရအား တိုက်တွန်းကြောင်းအဆိုတင်သွင်းခြင်းနှင့် လက်ခံဆွေးနွေးရန် သင့်/မသင့်အဆုံးအဖြတ်ရယူခြင်း</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ကျောက်တန်းမဲဆန္ဒနယ်မှ ဒေါ်အေးမြမြ က အဆိုတစ်ရပ်တင်သွင်းထားပါတယ်။ ဒေါ်အေးမြမြမျိုးအား အဆိုတင်သွင်းဖို့ ဖိတ်ခေါ်ပါတယ်။
</speech>
<speech><mp id='442'>ဒေါ်အေးမြမြမျိုး(ကျောက်တန်းမဲဆန္ဒနယ်)</mp> ဥက္ကဌကြီးနှင့် အားလုံးပဲ မင်္ဂလာပါရှင့်။ ကျွန်မကတော့ ရန်ကုန်တိုင်းဒေသကြီး ကျောက်တန်းမဲဆန္ဒနယ်က ပြည်သူ့လွှတ်တော်ကိုယ်စားလှယ် ဒေါ်အေးမြမြမျိုး ဖြစ်ပါတယ်။ ကျွန်မအနေနဲ့ အိမ်အကူအလုပ်သမားအပါအဝင် အလုပ်သမားများ ခန့်ထားရာမှာ ပြဋ္ဌာန်းထားသော ဥပဒေနှင့်အညီအလုပ်သမားမှတ်ပုံတင်ထားပြီးမှ ခန့်ထားရန်နှင့် အလုပ်ရှင်များမှ အလုပ်သမားများကို အဓမ္မခိုင်းစေခြင်း၊ ညှဉ်းပန်းနှိပ်စက်ခြင်းကဲ့သို့သော ဥပဒေမဲ့ လုပ်ရပ်များ မလုပ်နိုင်ရန် ကာကွယ်တားဆီးပေးပါရန် ပြည်ထောင်စုအစိုးရအား တိုက်တွန်းကြောင်း အဆိုကို တင်သွင်းသွားမှာဖြစ်ပါတယ်။ ဒီအဆိုကို တင်သွင်းရတဲ့အကြောင်းတွေကတော့ ကျွန်မတို့ မြန်မာနိုင်ငံဟာ အလုပ်သမားဥပဒေ၊ ကလေးသူငယ်ဥပဒေကဲ့သို့သော ဥပဒေများ ပြဋ္ဌာန်းထားတဲ့ အပြင် အပြည်ပြည်ဆိုင်ရာအလုပ်သမားရေးရာအဖွဲ့ချုပ်(ILO)သို့ ဝင်ရောက်ခဲ့ပြီး လူ့အခွင့်အရေးနှင့် ဆက်နွယ်သော အဓမ္မခိုင်းစေမှုတားဆီးတိုက်ဖျက်ရေးအတွက် သဘောတူစာချုပ်များ လက်မှတ်ရေးထိုးခြင်း၊ ကလေးသူငယ်အခွင့်အရေးကို လေးစားလိုက်နာရန်အတွက် နိုင်ငံတကာသဘောတူစာချုပ်များမှာ ပါဝင်လက်မှတ်ရေးထိုးခြင်းများ ပြုလုပ်ထားသော်လည်းပဲ အလုပ်ရှင်များမှ ဥပဒေကိုလိုက်နာမှု အားနည်းခြင်း၊ အလုပ်သမားဘက်မှ ဥပဒေကိုသိရှိနားလည်မှုအားနည်းခြင်း၊ လုပ်ငန်းခွင်အခြေအနေ ကို တာဝန်ရှိသူများမှ ပုံမှန်စစ်ဆေးပေးရန် ပျက်ကွက်ခြင်းတို့ကြောင့် အလုပ်ရှင်၊ အလုပ်သမား ပြဿနာများ မကြာခဏကြားသိနေရပါတယ်။ ထို့အပြင် အိမ်အကူကဲ့သို့သော အလုပ်ရှင်နှင့်အတူ နေရတဲ့ အိမ်တွင်းအလုပ်သမားတွေကို နှိပ်စက်ညှဉ်းပန်းနေတဲ့သတင်းတွေဟာ မကြားဝံ့မနာသာ ဖြစ်အောင် ခပ်စိပ်စိပ်ကြားသိနေရပါတယ်။ အားနည်းသော အမျိုးသမီးများ၊ ကလေးသူငယ်များကို အဓမ္မခိုင်းစေခံရခြင်း၊ ညှဉ်းပန်းနှိပ်စက်ခံရခြင်းတို့ကို တားဆီးရန်အတွက်၊ ဥပဒေအကာအကွယ်ပေး ရန်အတွက် အိမ်အကူအပါအဝင် အလုပ်သမားတွေခန့်ထားရာမှာ မှတ်ပုံတင်ထားခြင်း၊ ဌာနဆိုင်ရာ တာဝန်ရှိသူ များ၊ အုပ်ချုပ်ရေးပိုင်းမှ တာဝန်ရှိသူများက ပူးပေါင်းပြီးတော့ လုပ်ငန်းခွင်အခြေအနေကို ပုံမှန်စစ်ဆေး ပြီးတော့ ဘေးကင်းလုံခြုံတဲ့ လုပ်ငန်းခွင်တစ်ခုဖြစ်ဖို့အတွက် သတ်မှတ်ပေးရန် အရေးတကြီးလိုအပ် နေတဲ့အတွက် ဒီအဆိုကိုတင်သွင်းရခြင်းဖြစ်ပါတယ်ရှင်။ Power Point အသုံးပြုခွင့်ပြုပါရှင်။ အိမ်အကူအလုပ်သမားတွေကို လေ့လာလိုက်တဲ့အချိန်မှာ ၂၀၁၃ ခုနှစ်၊ အနည်းဆုံးအခကြေးငွေဥပဒေ ပုဒ်မ ၂ ပုဒ်မခွဲ(က)မှာ အလုပ်သမားဆိုသည်မှာ ဆိုတဲ့ အဓိပ္ပာယ်ဖွင့်ဆိုချက်တွင် အိမ်အကူပါဝင်သည်ဟု ဖော်ပြထားပေမဲ့လည်း အိမ်အကူကဲ့သို့သော အိမ်တွင်းအလုပ်သမားအတွက် ကာကွယ်ပေးတဲ့ဥပဒေ၊ စည်းမျဉ်း၊ စည်းကမ်းတွေ မရှိပါဘူး။ ပြည်တွင်းအိမ်အကူလုပ်ငန်းအတွက် တရားဝင်မှတ်ပုံတင်ပေးထားတဲ့ အိမ်အကူရှာဖွေရေးအေဂျင်စီ တွေလည်း ရှိမနေပါဘူး။ အလုပ်သမားမှတ်ပုံတင်ထားပြီးတော့မှလည်း အိမ်တွင်းအလုပ်သမားတွေကို အလုပ်ခန့်ထားခြင်း မရှိပါဘူး။ အိမ်တွင်းအလုပ်သမားများ ခန့်ထားရာမှာ အလုပ်ရှင်၊ အလုပ်သမား သဘောတူစာချုပ်တွေ ချုပ်ဆိုထားခြင်းမရှိတဲ့အတွက်ကြောင့် အလုပ်ရှင်ရော အလုပ်သမားအတွက်ပါ အခက်အခဲများစွာ၊ အဆင်မပြေမှုများစွာ ကြုံတွေ့နေရပါတယ်။ အိမ်အကူအလုပ်သမားတွေကလည်း လူမဆန်စွာနှိပ်စက်ညှဉ်းပန်းခံရတဲ့အဖြစ်အပျက်တွေကို တွေ့မြင်နေရပါတယ်။ ဒါကတော့ ဆရာဝန်လင်မယားရဲ့ နှိပ်စက်တာကိုခံခဲ့ရတဲ့ ကလေးလေးပါရှင်။ 7 Days News မှာ ပါပါတယ်ရှင်။ ဒါ ပဲခူးကအိမ်ရှင်က နှိပ်စက်ထားတဲ့၊ မီးပူတွေနဲ့ကပ်ထားတဲ့ကလေးလေးပါ။ အခု ထိတော့ အရေးယူထားတာမျိုးလည်းမရှိသေးပါဘူး။ ဒါကတော့ အားလုံးသိတဲ့အတိုင်း အင်းဝ အပ်ချုပ်ဆိုင်မှာ မကြာခင်ကမှ ကျွန်မတို့ကို အထိပ်တလန့်ဖြစ်သွားစေတဲ့ဖြစ်ရပ်ကြီးပါရှင်။ ကလေးလုပ်သားတွေနဲ့ ပတ်သက်ပြီးတော့ပြောရမယ်ဆိုရင် ကျွန်မတို့မှာ အသက် ၁၄ နှစ်အောက် ကလေးတွေကို အလုပ်ခန့်ထားခြင်းမပြုဖို့ ဥပဒေနှင့်တားမြစ်ထားပါတယ်။ ဒါပေမဲ့လည်း ၁၄ နှစ်အောက် ကလေးတွေကို အလုပ်ခန့်ထားတာ၊ မနိုင်ဝန်တွေထမ်းခိုင်းတာတွေ ရှိနေပါတယ်။ ဆင်းရဲခြင်း၊ အသိပညာမပြည့်စုံခြင်း၊ အုပ်ထိန်းသူမိဘဆွေမျိုးနှင့်ဝေးရာမှာ အလုပ်ရှင်လက်ထဲမှာ ဝကွက်အပ်အလုပ်လုပ်ကိုင်စေခြင်း၊ အလုပ်ချိန်၊ အလုပ်အမျိုးအစား သတ်မှတ်ခိုင်းစေခြင်းမဟုတ်ဘဲ ထမင်းစားကျွန်ခံသာသာ ခေတ်သစ်ကျွန်ပြုခြင်းတွေ၊ နှိပ်စက်ညှဉ်းပန်းခံရခြင်းတွေ ဖြစ်ပေါ်နေတာကို စိတ်မချမ်းသာဖွယ် တွေ့မြင်နေရပါတယ်။ လက်တလောအခြေအနေအရ ကလေးလုပ်သားပပျောက်ရေးမှာ မဖြစ်နိုင်သေးဘူးဆိုပေမဲ့ လည်း လုပ်ငန်းခွင်ထဲကို အကြောင်းအမျိုးမျိုးကြောင့် ရောက်နေတဲ့ကလေးလုပ်သားတွေကို ကာကွယ် ပေးဖို့တော့ အရေးတကြီးလိုအပ်နေပါပြီ။ ၁၉၉၃ ခုနှစ်၊ ကလေးသူငယ်ဥပဒေ ပုဒ်မ ၂၄ ပုဒ်မခွဲ(ခ)မှာ အလုပ်သမားဝန်ကြီးဌာနသည် အလုပ်လုပ်သော ကလေးသူငယ်များ လုပ်ငန်းခွင်အတွင်း ဘေးအန္တရာယ် ကင်းရှင်းရေးနှင့် ရပိုင်ခွင့်များထိခိုက်နစ်နာဆုံးရှုံးမှုများ မရှိစေရေးအတွက် ဥပဒေနှင့် အညီ ကာကွယ်စောင့်ရှောက်မည်ဟု ပြဋ္ဌာန်းထားပြီးဖြစ်ပါတယ်။ ၁၉၉၁ ခုနှစ်မှာ မြန်မာနိုင်ငံက ကုလသမဂ္ဂ ကလေးသူငယ်အခွင့်အရေးဆိုင်ရာ သဘောတူစာချုပ်ကို အတည်ပြု လက်မှတ်ထိုးခဲ့ပါ တယ်။ ထိုစာချုပ်မှာဖော်ပြထားတာကတော့ စီးပွားရေးအမြတ်ထုတ်မှုနှင့် ဘေးအန္တရာယ်ကျရောက် နိုင်ဖွယ်ရှိသော အလုပ်များ သို့မဟုတ် ကလေးများ၏ပညာရေးကို အနှောင့်အယှက်ဖြစ်စေသော အလုပ်များမှ သို့မဟုတ် ကလေးများ၏ကျန်းမာရေး၊ ရုပ်ပိုင်းဆိုင်ရာ၊ ဉာဏ်ပိုင်းဆိုင်ရာ၊ စိတ်ပိုင်း ဆိုင်ရာ၊ စာရိတ္တပိုင်းဆိုင်ရာများ၊ လူမှုရေးဖွံ့ဖြိုးမှုထိခိုက်နစ်နာစေခြင်းတို့မှ ကာကွယ်ပေးရမှုရယူရန် ကလေးအခွင့်အရေးရှိသည်ကို စာချုပ်တွင်လက်မှတ်ရေးထိုးထားသည့် အဖွဲ့ဝင်နိုင်ငံများက အသိအမှတ် ပြုရမည်လို့ ရေးသွင်းခဲ့ပါတယ်။ ဒါပေမဲ့လည်း ဒီစာချုပ်စာတမ်းတွေအတိုင်းတော့ အပြင်မှာ လက်တွေ့အကောင်အထည်မဖော်နိုင်တာတွေ့ရပါတယ်။ ဒါကတော့ ကျွန်မတို့ရဲ့ လုပ်သားအင်အားကို ဖော်ပြတာပါ။ မြန်မာနိုင်ငံမှာ အသက် ၅ နှစ်ကနေ ၁၇ နှစ်မှာရှိတဲ့အလုပ်လုပ်ကိုင်နေတဲ့ကလေးဟာ ၁၃ သိန်း နီးပါးရှိတယ်ဆိုတာကို စစ်တမ်းများအရ သိရပါတယ်။ အန္တရာယ်ရှိနေတဲ့လုပ်ငန်းခွင်ထဲမှာတော့ ကလေး ၆ သိန်းကျော်ရှိနေတယ်ဆိုတာကို ဆိုထားပါတယ်။ ၂၀၁၄ ခုနှစ် သန်းခေါင်စာရင်းအရ ၁၀ နှစ် ကနေ ၁၇ နှစ်အတွင်းမှာရှိတဲ့ လူဦးရေ ကတော့ ၈ သိန်းနီးပါးရှိနေပါတယ်။ စစ်တမ်းကောက်ယူထားရတဲ့ အန္တရာယ်ရှိတဲ့လုပ်ငန်းခွင် ထဲမှာရှိ တဲ့ကလေး ၆ သိန်းကျော်ဆိုတာက တရားမဝင်လူကုန်ကူး ခံရတဲ့သူတွေ၊ အလုပ်ခိုင်းဖို့ မိဘကအပ်နှံ ထားတဲ့အိမ်အကူတွေ၊ မွေးစားမယ်ခေါင်းစဉ်တပ် ကျွန်ပြုခံ နေရတဲ့ကလေးတွေပါဝင်မယ်လို့တော့ ယူဆနိုင်ခြင်းမရှိပါဘူး။ လမ်းပေါ်မှာ စပါးတွဲရောင်းနေတာလိုမျိုး၊ တောင်းရမ်းတာလိုတစ်ဖုံ စာသင် ခန်းထဲမှာရှိရမယ့်အရွယ်ကလေးတွေ လမ်းမပေါ်မှာရှိနေတာ တွေ့ပေမဲ့လည်း မဆိုင်သလို လျစ်လျူရှူ ထားခြင်းဟာ အဓမ္မခိုင်းစေခံရခြင်း၊ ကျွန်ပြုခံရခြင်းတို့ကို အားပေးအားမြှောက် ပြု နေရာရောက် ပါတယ်။ ဒီလိုအခြေအနေကို သမားရိုးကျအဖြစ်လက်ခံလိုက်ရင် ကျွန်မတို့တိုင်းပြည်ရဲ့ အနာဂတ် ရင်လေးဖွယ်ဖြစ်ပါလိမ့်မယ်။ ခွဲခြားဆက်ဆံခံရခြင်းကြောင့်ဖြစ်ရတဲ့ စိတ်ဒဏ်ရာတွေ၊ ညှဉ်းပန်းနှိပ်စက်ခံရခြင်းကြောင့် ထိခိုက်ရတဲ့ ရုပ်ဒဏ်ရာတွေ၊ စိတ်ပျော်ရွှင်မှုမရှိတဲ့ လုပ်ငန်းခွင်တွေမှာ ပညာမပြည့်စုံဘဲနဲ့ ကြီးပြင်းသွား ရမယ့် အနာဂတ်ပျောက်နေတဲ့ကလေးတွေ များသည်ထက်များလာပြီဆိုရင်ဖြင့် ကျွန်မတို့တိုင်းပြည် အနာဂတ်လှပလာစရာအကြောင်းမရှိတော့ပါဘူးရှင်။ ကလေးလုပ်သားတွေဟာ ဖွံ့ဖြိုးတိုးတက်မှု ကိုလည်း အဟန့်အတားဖြစ်စေနိုင်ပါတယ်။ ကလေးလုပ်သားများကြောင့် ပညာမတတ်သောကလေး များနှင့် ကျွမ်းကျင်မှုနည်းသော ကလေးလုပ်သားအင်အားများဖြစ်ပေါ်စေပြီး နိုင်ငံ၏စွမ်းဆောင်ရည် ယှဉ်ပြိုင်နိုင်မှုအပေါ်မှာ အကျိုးသက်ရောက်စေတယ်လို့ ILO ကနေပြီးတော့မှ စစ်တမ်းပြုစုအကြံပြု ထားရှိပါတယ်။ ဒီမိုကရေစီကိုလည်း အနှောင့်အယှက်ဖြစ်နိုင်ပါတယ်။ ကျွန်မတို့ ၂၀၁၅ ခုနှစ်၊ ရွေးကောက်ပွဲ ကြေညာစာတမ်းမှာလည်း လုပ်သားတွေနဲ့ပတ်သက်တဲ့ အချက်အလက်တွေအများကြီး ရှိပါတယ်။ အဲဒီအထဲမှာလည်း ကလေးလုပ်သားနှင့်ပတ်သက်ပြီးတော့မှ ဥပဒေခိုင်ခိုင်မာမာပြဋ္ဌာန်းဖို့ အတွက်ဆိုတာ ဖော်ပြထားပြီးဖြစ်ပါတယ်။ ကလေးသူငယ်တွေကို အဆိုးရွားဆုံးပုံစံဖြင့် ခိုင်းစေခြင်း ဆိုင်ရာ၊ အပြည်ပြည်ဆိုင်ရာအလုပ်သမားရေးရာအဖွဲ့ရဲ့ အမှတ်(၁၈၂)ကို လက်ခံကျင့်သုံးပြီး မြန်မာနိုင်ငံမှာ ကလေးလုပ်သားပပျောက်ရေးလုပ်ငန်းစဉ်ကို (ILO) နဲ့ပူးပေါင်းဆောင်ရွက်လျက်ရှိပါ တယ်လို့ ကျွန်မ တို့ရဲ့ သမ္မတကြီးဦးထင်ကျော်က ၂၀၁၆ ခုနှစ်၊ မေလ ၁ ရက်နေ့မှာရှိတဲ့ အလုပ်သမား နေ့မှာ ပြောကြားခဲ့တာကိုလည်း ကြားသိခဲ့ရပါတယ်။ ကျွန်မတို့ရဲ့ခေါင်းဆောင် နိုင်ငံတော်အတိုင်ပင်ခံ ပုဂ္ဂိုလ် ဒေါ်အောင်ဆန်းစုကြည်ကလည်း ၂၀၁၄ ခုနှစ် ၉ ရက်နေ့မှာ (ILO) နှင့်တွေ့ဆုံပွဲမှာ ကျွန်ုပ်တို့ ကလေးများ အနာဂတ်လုံခြုံ စိတ်ချနိုင်ရန် ကလေးလုပ်သားခိုင်းစေခြင်းကို အဆုံးသတ်ခြင်းဖြင့် စတင် လုပ်ဆောင်ကြပါစို့လို့ ပြောကြားခဲ့တာလည်း ကျွန်မတို့ လေ့လာခဲ့ရပါတယ်ရှင့်။ ကလေးလုပ်သားတွေ ဟာ မတရားခိုင်းစေခံနေရတယ်၊ အဓမ္မခိုင်းစေခံနေရတယ်ဆိုပေမဲ့ စက်ရုံ၊ အလုပ်ရုံတွေ၊ ကုမ္ပဏီ ဝန်ထမ်းတွေကရော ဘေးကင်းလုံခြုံတဲ့အလုပ်တွေမှာရှိနေပြီလားဆိုတာ မေးခွန်းထုတ်စရာဖြစ်ပါ တယ်။ စနေ၊ တနင်္ဂနွေတွေလိုပိတ်ရက်တွေမှာ အများပြည်သူရုံးပိတ်ရက်ပါမကျန် အချိန်ပိုကြေးမရဘဲနဲ့ အလုပ်ဆင်းနေရတာတွေ၊ ခွင့်သတ်မှတ်ပေးထားခြင်းမရှိဘဲနဲ့ ခွင့်ယူလို့ရှိရင် လစာဖြတ်တာတွေ၊ အလုပ်ချိန် ၈ နာရီထက်ပိုခိုင်းတာတွေ၊ အလုပ်ရှင်၊ အလုပ်သမားသဘောတူစာချုပ်ကို လက်ဝယ် ထားခြင်းမရှိဘဲနဲ့ စာချုပ်ပါအချက်အလက်တွေကို သေချာဖတ်ခိုင်းတာမျိုးမရှိဘဲ၊ နားလည်အောင် ရှင်းပြတာမျိုးမရှိဘဲနဲ့ လက်မှတ်ထိုးခိုင်းပြီးတော့ အလုပ်ရှင်ကပဲ သိမ်းယူထားတာမျိုးတွေ အဆင်မပြေ မှုများစွာ ကြုံတွေ့နေရပါတယ်။ ကျွန်မတို့နိုင်ငံမှာ ၁၅ နှစ်အထက်မှာရှိတဲ့လူဦးရေဟာ ၃၃ သန်းကျော် ဆိုပြီး စစ်တမ်းအရသိရှိရပါတယ်။ လက်ရှိလုပ်နေတဲ့လုပ်သားအင်အားစုကတော့ ၂၁ သန်း ကျော်၊ ၂၂ သန်းနီးပါးရှိပါတယ်။ ဒီလောက် နိုင်ငံတော်ရဲ့၊ လူဦးရေရဲ့ ထက်ဝက်မကများတဲ့ လုပ်သား အင်အားစုကြီးကို ကျွန်မတို့ဘေးကင်းလုံခြုံတဲ့ လုပ်ငန်းခွင်ဖြစ်ဖို့၊ အရည်အချင်းပြည့်ဝတဲ့လုပ်ငန်းခွင် ဖြစ်အောင် ပြုလုပ်ပေးနိုင်မှ ကျွန်မတို့နိုင်ငံတိုးတက်ရေးက ရှေ့ဆက်နိုင်မှာဖြစ်ပါတယ်။ ဒါကြောင့်မို့လို့ ကျွန်မအကြံပြုချက်တွေနဲ့ နိဂုံးချုပ်ပါမယ်။ တည်ဆဲဥပဒေများကို အသက်ဝင်အောင် ဆောင်ရွက်ပေးဖို့ ပါ။ ပညာပေးလုပ်ငန်းတွေကို ကျယ်ကျယ်ပြန့်ပြန့်လုပ်ပေးစေချင်ပါတယ်။ ပညာပေးလုပ်ငန်းဆိုတဲ့ နေရာမှာ အလုပ်သမားအခွင့်အရေးတွေ၊ အလုပ်သမားဥပဒေတွေကို ပညာပေးတဲ့အပြင် ကျွမ်းကျင်မှု ပညာပေးလုပ်ငန်းတွေကိုလည်း ကျယ်ကျယ်ပြန့်ပြန့်လုပ်ပေးစေချင်ပါတယ်။ မြို့နယ်တိုင်းမှာရှိတဲ့ အလုပ်သမားဖြန်ဖြေရေးအဖွဲ့တွေ၊ စွမ်းရည်မြှင့်တင်ပေးဖို့အတွက် အဖွဲ့အစည်းတွေ ဖွဲ့စည်းပြီးတော့မှ လုပ်ငန်းခွင်အခြေအနေကို ကြီးကြပ်ပေးစေခြင်း၊ နှစ်သိမ့်ဆွေးနွေးပေးတဲ့ အသိပညာပေးလုပ်ငန်းတွေ ကို ကျယ်ကျယ်ပြန့်ပြန့်ဆောင်ရွက်ပေးစေချင်ပါတယ်။ လုပ်ငန်းခွင်အခြေအနေတွေ စစ်ဆေးတွေ့ရှိ ချက်တွေကို အစီရင်ခံစေပြီးတော့မှ ဥပဒေနှင့်ညီညွတ်ခြင်းမရှိလို့ရှိရင် အဓမ္မခိုင်းစေမှုများပြုလုပ်နေ တယ်ဆိုရင်လည်း ထိရောက်စွာအရေးယူပေးစေချင်ပါတယ်။ ဥပဒေစည်းမျဉ်း၊ စည်းကမ်းနှင့်ညီညွတ် တဲ့ ဘေးကင်းသာယာတဲ့လုပ်ငန်းခွင်ဖန်တီးထားတဲ့အလုပ်ရှင်များကိုလည်း ချီးကျူးဂုဏ်ပြု ပေးစေချင် ပါတယ်။ ဒီလိုနည်းနဲ့ ကျွန်မတို့က လုပ်သားတွေ၊ ကျွန်မတို့နိုင်ငံရဲ့ ထက်ဝက်မကရှိတဲ့လုပ်သားတွေရဲ့ အင်အားကို တည့်မတ်မှန်ကန်စွာယူဖို့အတွက်ကြောင့်မို့လို့။</speech>
<speech type='speaker'>နိဂုံးချုပ်ပါ။</speech>
<speech type='speaker'>
ဒေါ်အေးမြမြမျိုးတင်သွင်းတဲ့အဆိုကို ထောက်ခံမယ့် လွှတ်တော်ကိုယ်စားလှယ် တစ်ဦးအား ဖိတ်ခေါ်ပါတယ်။
</speech>
<speech><mp id='396'>ဦးအောင်မြင့်ရှိန်(မဘိမ်းမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ကြွရောက်ချီးမြှင့်ကြပါသော ပြည်ထောင်စုဝန်ကြီး များနှင့် ဧည့်သည်တော်များအားလုံး မင်္ဂလာပါလို့ နှုတ်ခွန်းဆက်သဂါရဝပြုအပ်ပါတယ်။ ကျွန်တော်ကတော့ ရှမ်းပြည်နယ်(မြောက်ပိုင်း)၊ မဘိမ်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအောင်မြင့်ရှိန် ဖြစ်ပါတယ်။ ကျွန်တော် ဒီကနေ့ ကျောက်တန်းမဲဆန္ဒနယ်မှ ဒေါ်အေးမြမြမျိုး တင်သွင်းသွားတဲ့ အိမ်အကူအလုပ်သမားများအပါအဝင် အလုပ်သမားများ ခန့်ထားရာမှာ ပြဋ္ဌာန်းထားသောဥပဒေနှင့် အညီ အလုပ်သမားမှတ်ပုံတင်ထားပြီးမှ ခန့်ထားရန်နှင့် အလုပ်ရှင်များမှ အလုပ်သမားများကို အဓမ္မ ခိုင်းစေခြင်း၊ ညှဉ်းပန်းနှိပ်စက်ခြင်းကဲ့သို့သော ဥပဒေမဲ့လုပ်ရပ်များကို မလုပ်နိုင်ရန်၊ ကာကွယ်တားဆီး ပေးပါရန် ပြည်ထောင်စုအစိုးရအား တိုက်တွန်းကြောင်းအဆိုကို ထောက်ခံဆွေးနွေးသွားမှာ ဖြစ်ပါ တယ်။ လေးစားအပ်ပါသော ဥက္ကဌကြီးခင်ဗျား။ ကျွန်တော်တို့တိုင်းပြည်ဟာ လယ်ယာမြေကို အခြေပြု တဲ့ လယ်ယာလုပ်ငန်းကို အဓိကအားထားတဲ့တိုင်းပြည်ဖြစ်ပါတယ်။ လယ်ယာလုပ်ငန်းကို အားထားတဲ့ အခါမှာ လယ်ယာလုပ်သားတွေရှိပါတယ်။ ဒီလယ်ယာလုပ်သားတွေမှာ ကျွန်တော်တို့ ခုနက လုပ်ငန်း ခွင်ကို ဝင်တဲ့အခါမှာ ကျွန်တော်တို့ မိဘတွေရှိသလို သားသမီးတွေလည်း ရှိကြပါတယ်။ အဲဒီမှာ အခု အခါမှာ ကျွန်တော်တို့ သဘာဝဘေးအန္တရာယ်ကြောင့် လယ်ယာမြေဆုံးရှုံးတဲ့ပြဿနာတွေ၊ လက်နက် ကိုင်ပဋိပက္ခကြောင့် နေရာရွှေ့ပြောင်းပြီးတော့မှ ရေကြည်ရာမြက်နုရာ ဘေးအန္တရာယ်ကင်းရှင်းရာကို သွားရတဲ့အခါမှာ ရရာအလုပ်တွေကို လုပ်ကိုင်ရတာတွေရှိပါတယ်။ ခုနက လယ်ယာလုပ်ငန်းခွင်မှာ သူတစ်ပါးရဲ့အကူအလုပ်သမားအဖြစ် ကျွန်တော်တို့အရပ်အခေါ်တော့ စာရင်းငှားအဖြစ် မိဘများက လုပ်ကိုင်တဲ့အခါမှာ ကျွန်တော်တို့အဆိုရိုင်းရင်ရိုင်းပါလိမ့်မယ်။ ကျွန်ဝယ်ရာအဆစ်ပါဆိုသလို သားသမီးတွေလည်း သွားရောက်ပြီးတော့မှ လုပ်ကိုင်ကြရပါတယ်။ ကျောင်းနေရမယ့်ကလေးအရွယ် တွေဟာ ကျောင်းမနေရဘဲနဲ့ မိဘများနှင့်အတူ အဲဒီလယ်ယာလုပ်ငန်းခွင်မှာပဲ မနိုင်ဝန်ကို ထမ်းကြရ တာလည်း ရှိပါတယ်။ အဲဒီအခါမှာ ဘာဖြစ်လာသလဲဆိုလို့ရှိရင် ဒီကလေးလေးတွေဟာ အရွယ်နှင့်အမျှ အလုပ်လုပ်ရတဲ့ လုပ်ခလစာဆိုတာလည်း သူတို့အတွက်မှာ မျှော်ကိုးစရာမရှိပါဘူး။ ခုနက စကား လိုပဲပြောရရင် ကျွန်တော်တို့ ထမင်းစား ကျွန်ခံဆိုတဲ့ အလုပ်မျိုးတွေ လုပ်ကြရတာတွေ ရှိပါတယ်။ နောက်ပြီးတော့မှ သဘာဝဘေးအန္တရာယ်ကြောင့် မိမိတို့လယ်ယာမြေတွေဆုံးရှုံး၊ လက်နက်ကိုင် ပဋိပက္ခကြောင့် ဘေးလွတ်ရာကိုထွက်ပြေးတိမ်းရှောင်ရတဲ့အခါမှာ ကျွန်တော်တို့ မြို့ပေါ်မှာတွေ လာရောက်နေထိုင်ရတာတွေရှိပါတယ်။ ဒီလိုနေထိုင်ရတဲ့အတွက်၊ မိမိတို့စားဝတ်နေရေးအတွက် ရရာအလုပ်အကိုင်များကို ဝင်ရောက်လုပ်ကိုင်ကြရတာတွေရှိပါတယ်။ ဒီအခါမှာ အသက်အရွယ်နှင့် မမျှ မနိုင်ဝန်တွေထမ်းကြရတာတွေရှိပါတယ်။ ဒီအခါမှာ မိမိရဲ့ အလုပ်အကိုင်မှာ အမှားအယွင်းတွေ ဖြစ်လာရင် အလုပ်ရှင်တွေက ရိုက်နှက်နှိပ်စက်ညှဉ်းပန်းတာတွေ ရှိလာတာတွေကို ကြုံရမှာဖြစ်ပါ တယ်။ ခုနက အဆိုရှင်ပြောသွားသလိုပဲ အင်းဝအပ်ချုပ်ဆိုင်ကဲ့သို့ တစ်နိုင်ငံလုံး ဟိုးဟိုးကျော်သွား တဲ့ကိစ္စတွေ၊ မီဒီယာတွေရဲ့ ဖော်ပြချက်တွေကို ကြားသိရသလို ကျွန်တော်တို့ လူတွေမသိဘဲနဲ့ တိတ်တဆိတ်ပျောက်ကွယ်သွားတဲ့ လူမသိသူမသိ ခံနေရတဲ့အဖြစ်အပျက်တွေကလည်း အများကြီးရှိ တယ်ဆိုတာကို သိရှိရမှာဖြစ်ပါတယ်။ ခုနက အဆိုရှင် ပြောသွားတဲ့အထဲမှာ အလုပ်သမားတွေကို မှတ်ပုံတင်ဖို့ ပြောပါတယ်။ ကျွန်တော်တို့ အရင် မြန်မာ့ဆိုရှယ်လစ်လမ်းစဉ်ပါတီခေတ်တုန်းက Labour မှတ်ပုံတင်တယ်။ အလုပ်သမားမှတ်ပုံတင်ရုံးဆိုတာ မှတ်ပုံတင်ရတာ တွေရှိပါတယ်။ အခုခေတ်မှာတော့ အဲဒါတွေက ရှိသေးသလား၊ မရှိသေးသလား ကျွန်တော်တို့လည်း သိပ်ပြီးတော့မှ မသိတော့ဘူး ဖြစ်ပါ တယ်။ အကယ်၍များ အလုပ်သမားမှတ်ပုံတင်ထားတယ်ဆိုလို့ရှိရင် ကျွန်တော်တို့ အလုပ်လက်မဲ့ ဦးရေဘယ်လောက်ရှိမယ်၊ လက်ရှိအလုပ်လုပ်နေတဲ့ နိုင်ငံသားဦးရေ ဘယ်လောက်ရှိမယ်ဆိုတဲ့အတွက် အလုပ်အကိုင်အခွင့်အလမ်းကို ကျွန်တော်တို့ ဘယ်လောက်ဖန်တီးပေးရမယ်ဆိုတဲ့ အစိုးရဘက် ကလည်း ခွဲလုပ်ထားနိုင်တာရှိတဲ့အတွက် အလုပ်သမားဦးစီးဌာနအနေနဲ့ အလုပ်သမားမှတ်ပုံတင်ကိစ္စ ကို ဟိုအရင်တုန်းကလိုပဲ ထိထိရောက်ရောက် ပြန်ကိုင်တွယ်ပေးနိုင်မယ်ဆိုရင် ဒါဟာ တော်တော် အဆင်ပြေမယ့်ကိစ္စလို့ ကျွန်တော်တို့ ယူဆပါတယ်။ အဲဒီအခါမှာ ခုနက အလုပ်ရှင်နဲ့အလုပ်သမား ပြဿနာတွေဖြစ်ကြတယ်လို့ အဆိုရှင်ကပြောပါတယ်။ အဲဒီအခါမှာ အလုပ်သမားတွေဟာ ဒီလိုကိစ္စ တွေကို ဘာဖြစ်လို့ ခံရသလဲဆိုလို့ရှိရင် ကျွန်တော်တို့ အလုပ်သမားတွေဟာ မိမိတို့ရဲ့ ဒေသကနေ မြို့ပေါ်တွေကို ပြောင်းရွှေ့ နေရတဲ့အခါမှာ ပညာတွေမတတ်တာကတစ်ကြောင်း၊ နောက်ပြီးတော့မှ မိမိစားဝတ်နေရေးကြောင့် ရရာအလုပ်ကလေးကို ပြုတ်သွားမှာကတစ်ကြောင်းဖြစ်တဲ့အတွက် အလုပ်ရှင်က နှိပ်စက်တဲ့ဟာတွေကိုလည်း ကျွန်တော်တို့ သည်းခံပြီးတော့မှ နေရတဲ့အပိုင်းတွေရှိပါ မယ်။ နောက်ပြီးတော့မှ အလုပ်ရှင်၊ အလုပ်သမားကြားမှာ စာချုပ်ကဲ့သို့သော ဘယ်အချက်တွေ ကတော့ဖြင့် အလုပ်ရှင်ကပေးရမယ်။ ဘယ်အချက်ကတော့ အလုပ်သမားများက ရပိုင်ခွင့်ရှိတယ်ဆိုတဲ့ ကိစ္စတွေကို ကျွန်တော်တို့ အလုပ်သမားဘက်က နားလည်မှုအားနည်းတာလေးတွေလည်း ဖြစ်နိုင် ပါတယ်။ နိုင်ငံတော်က ပြဋ္ဌာန်းထားတဲ့ အလုပ်သမား၊ အလုပ်ရှင် လိုက်နာရမယ့် စည်းမျဉ်း၊ စည်းကမ်း၊ ဥပဒေတွေကို အလုပ်ရှင်များက အလုပ်သမားကို ပြောထားတာတွေမရှိတာတွေလည်း ဖြစ်နိုင်ပါတယ်။ အလုပ်သမားကလည်း ပညာမတတ်တဲ့အတွက် အဲဒီဥပဒေတွေကို သူတို့နားမလည်တဲ့အတွက် အလုပ်ရှင်ရဲ့ တစ်ဖက်သတ် အဓမ္မခိုင်းစေခြင်း၊ နှိပ်စက်ညှဉ်းပန်းခြင်းကို ခံရတာမျိုးလည်း ရှိနိုင်ပါ တယ်။ ဒီနေရာမှာ ကျွန်တော်တို့ ဥပဒေတွေ မည်သို့ပင်ပြဋ္ဌာန်းထားသော်လည်းပဲ ကျွန်တော်တို့ လူသား အချင်းချင်းညှာတာမှု၊ မေတ္တာ၊ ကရုဏာ၊ ဥပေက္ခာ၊ မုဒိတာဆိုတဲ့ ဗြဟ္မစိုရ်တရားလေးပါးတွေကို လူသားအချင်းချင်းငဲ့ညှာမှုမရှိဘဲနဲ့ ဒီလိုကျင့်သုံးနေမယ်ဆိုလို့ရှိရင်ဖြင့်တော့၊ နှိပ်စက်ညှဉ်းပန်းနေမယ် ဆိုလို့ရှိရင်တော့ ဥပဒေတွေ မည်သို့ပင်ပြဋ္ဌာန်းသွားသော်လည်း ဥပဒေရဲ့ အကျိုးသက်ရောက်မှုကို မခံစားရဘူးဆိုရင်ဖြင့် ဒီပြဿနာတွေဟာ ရှိနေဦးမှာပါပဲလို့ ကျွန်တော်တို့က ဆိုချင်ပါတယ်။ ဒါကြောင့်မို့လို့ ကျွန်တော်တို့ ဥပဒေပြု မဏ္ဍိုင်ဖြစ်တဲ့ လွှတ်တော်ကိုယ်စားလှယ်များအနေနဲ့ကလည်း မိမိရဲ့ ပတ်ဝန်းကျင်၊ မိမိရဲ့ မဲဆန္ဒနယ်က လူငယ်/လူရွယ်တွေကအစ အားလုံးကို ဥပဒေရဲ့ အကျိုး သက်ရောက်မှု၊ ဥပဒေရဲ့ အကျိုးကျေးဇူးများကို သိရှိအောင် ကျွန်တော်တို့ ပညာပေးဆွေးနွေး ဟောပြောဖို့ လိုအပ်တယ်ဆိုတာကို ကျွန်တော်တို့ရဲ့ လိုအပ်တဲ့အပိုင်းကိုလည်း ကျွန်တော်တို့ စောကြော မိပါတယ်။ ဆက်လက်ပြီးတော့မှ ဒီနေရာမှာ လူငယ်တွေရဲ့ အခန်းကဏ္ဍကို ကျွန်တော့်ရဲ့ မဲဆန္ဒနယ်နဲ့ နှိုင်းယှဉ်ပြီးတော့မှ ကျွန်တော်ပြောရမယ်ဆိုရင် ကျွန်တော့်မဲဆန္ဒနယ်ဟာလည်း လယ်ယာမြေကို အဓိက ထားပါတယ်။ လယ်ယာမြေအဓိကထားတဲ့ ခေတ်စနစ်အရတော့ ကျွန်တော်တို့ဒေသမှာ သစ်လောက က သိပ်ပြီးတော့မှခေတ်စားပါတယ်။ သစ်လောက ခေတ်စားတဲ့အခါကျတော့ အနယ်နယ်အရပ်ရပ်က ရွှေ့ပြောင်းပြီးတော့မှလာတဲ့ ကျပန်းအလုပ်လာလုပ်တဲ့လူတွေလည်း သိပ်ကိုပေါများတဲ့အတွက် အဲဒီ လူတွေမှာ ဒေသခံက အလုပ်ရှင်များရဲ့ မတရားခိုင်းစေမှု၊ ရရာအလုပ်ကိုလုပ်ရမှု၊ အဲဒီအခါမှာ အလုပ်အကိုင်အခွင့်အလမ်းတွေ ရှားပါးလာပြီဆိုရင် သူတို့ဘာတွေဖြစ်လာသလဲဆိုလို့ရှိရင် ဥပဒေမဲ့ ခိုးယူမှုတွေဖြစ်လာတယ်။ နောက်ပြီးတော့မှ မူးယစ်ဆေးဝါးရဲ့ သားကောင်တွေဖြစ်ပြီးတော့မှ အမျိုးသမီးငယ်လေးတွေများဆိုလို့ရှိရင်လည်းပဲ လိင်ကျေးကျွန်အလုပ်သမားတွေအဖြစ်၊ တချို့ဆိုလို့ ရှိရင် မိဘများကိုယ်တိုင်က ရက်ရက်စက်စက် တရုတ်နိုင်ငံကို သူတို့သမီးကို တရုတ်မယားအဖြစ် ရောင်းစားတဲ့အဖြစ်မျိုးတွေဖြစ်ပါတယ်။ ဒါတွေဟာ ဘာဖြစ်လို့ ဒီလိုဖြစ်ရသလဲဆိုရင် ပညာရည်နိမ့်ပါး တဲ့အတွက်ဖြစ်တယ်လို့ ကျွန်တော်တို့ပြောရမှာဖြစ်ပါတယ်။ ဒါကြောင့်မို့လို့ ကျွန်တော်တို့ လူငယ်တိုင်း လူငယ်တိုင်းကို ပညာသင်ဖို့အခွင့်အလမ်းတွေရရှိအောင် ကျွန်တော်တို့ ဆောင်ရွက်ပေးရပါမယ်။ လူငယ်တွေကို လမ်းမှားမရောက်အောင်၊ မူးယစ်ဆေးရဲ့ သားကောင်မဖြစ်အောင် ကျွန်တော်တို့ ဒါတွေကို အသိပညာပေးတာတွေ လုပ်ရပါမယ်။ ဥပဒေရဲ့ အကျိုးသက်ရောက်မှု၊ ဥပဒေရဲ့ အကာအကွယ်တွေရရှိအောင် ဥပဒေရဲ့ အရိပ်အောက်မှာ လူငယ်လူရွယ်တွေနေတတ်အောင် ဒါတွေကို ကျွန်တော်တို့ ဝိုင်းဝန်းပြီးတော့မှ သိမ်းသွင်းပညာပေးဆွေးနွေးရမှာဖြစ်ပါတယ်။ အချုပ်အားဖြင့်ဆိုရမယ်ဆိုရင်ဖြင့် ကျွန်တော်တို့တိုင်းပြည်ဟာ ခုနကအဆိုရှင်ပြောသွားသလိုပဲ ၁၅ နှစ်အထက်လူငယ်ဟာ ၃၃ သန်းကျော်ဖြစ်တဲ့အတွက် အနာဂတ်မှာ ကျွန်တော်တို့တိုင်းပြည်ဟာ Human Resources လို့ခေါ်တဲ့ လူသားအရင်းအမြစ်ဟာ သိပ်ကိုအားကောင်းပါတယ်။ နိုင်ငံဖွံ့ဖြိုး တိုးတက်ရေးကို ချီတက်နေတဲ့အခါမှာ လူငယ်လူရွယ်တွေရဲ့ အကျင့်စာရိတ္တ ကျွန်တော်တို့ စာရိတ္တ၊ ဝါရိတ္တဆိုတဲ့မဏ္ဍိုင်တွေ ဖွံ့ဖြိုးတိုးတက်ဖို့အတွက် ဒီလူငယ်တွေကို ပြုစုပျိုးထောင်တဲ့အခါမှာ အထူး တလည်ကိုလိုအပ်ပါတယ်။ သို့ပါသောကြောင့် ကျောက်တန်းမဲဆန္ဒနယ်မှ ဒေါ်အေးမြမြမျိုးတင်သွင်းတဲ့ အိမ်အကူအလုပ်သမားများအပါအဝင် အလုပ်သမားများခန့်ထားရာတွင် ပြဋ္ဌာန်းထားသောဥပဒေနှင့် အညီ အလုပ်သမားမှတ်ပုံတင်ထားပြီးမှ ခန့်ထားရန်နှင့် အလုပ်ရှင်များမှ အလုပ်သမားများကို အဓမ္မ ခိုင်းစေခြင်း၊ ညှဉ်းပန်းနှိပ်စက်ခြင်းကဲ့သို့သော ဥပဒေမဲ့လုပ်ရပ်များအား မလုပ်နိုင်ရန် ကာကွယ် တားဆီးပေးပါရန် ပြည်ထောင်စုအစိုးရအား တိုက်တွန်းကြောင်းအဆိုကို လေးလေးနက်နက်ထောက်ခံ ဆွေးနွေးအပ်ပါကြောင်းပြောကြားရင်း နိဂုံးချုပ်အပ်ပါတယ်။ အားလုံးကျေးဇူးတင်ပါတယ်။ ဥပဒ်ရန်ဘေးကင်း စင်ဝေး အားလုံးငြိမ်းအေးကြပါစေ။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ကျောက်တန်းမဲဆန္ဒနယ်မှ ဒေါ်အေးမြမြမျိုး တင်သွင်းတဲ့အဆိုကို လွှတ်တော်ကိုယ်စားလှယ်တစ်ဦးက ထောက်ခံသွားပါတယ်။ ဒီအဆိုနှင့်စပ်လျဉ်းပြီး ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၆၈ နည်းဥပဒေခွဲ(ခ) နည်းဥပဒေခွဲငယ်(၃)အရ လက်ခံဆွေးနွေးရန်သင့်/မသင့် လွှတ်တော်ရဲ့ ဆန္ဒရယူပါမယ်။ ဒေါ်အေးမြမြမျိုးတင်သွင်းတဲ့အဆိုကို လက်ခံဆွေးနွေးရန် လွှတ်တော်က သဘောတူပါသလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'> သဘောမတူတဲ့သူရှိပါသလားခင်ဗျား။</speech>
<speech type='speaker'>
သဘောမတူသူမရှိတဲ့အတွက် ဒေါ်အေးမြမြမျိုး၊ ကျောက်တန်းမဲဆန္ဒနယ်ကတင်သွင်းသော အိမ်အကူအလုပ်သမားများအပါအဝင် အလုပ်သမားများခန့်ထားရာတွင် ပြဋ္ဌာန်းထားသောဥပဒေနှင့်အညီ အလုပ်သမားမှတ်ပုံတင်ထားပြီးမှ ခန့်ထားရန်နှင့် အလုပ်ရှင်များမှ အလုပ်သမားများကို အဓမ္မစေခိုင်းခြင်း၊ ညှဉ်းပန်းနှိပ်စက်ခြင်းကဲ့သို့ သော ဥပဒေမဲ့လုပ်ရပ်များ မလုပ်နိုင်ရန် ကာကွယ်တားဆီးပေးပါရန် ပြည်ထောင်စုအစိုးရအား တိုက်တွန်းကြောင်းအဆိုကို လက်ခံဆွေးနွေးရန်ဆုံးဖြတ်ကြောင်း ကြေညာပါတယ်။ (ဩဘာသံများ)
</speech>
</new_section>
<new_section>
<title>ဒေါ်အေးမြမြမျိုး၊ ကျောက်တန်းမဲဆန္ဒနယ်က တင်သွင်းသောအဆိုနှင့်စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ်များရှိလျှင် အမည်စာရင်း တင်သွင်းနိုင်ကြောင်း ဥက္ကဋ္ဌက ကြေညာခြင်း</title>
<speech type='speaker'>
ယင်းအဆိုနှင့်စပ်လျဉ်းပြီး ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၆၈ နည်းဥပဒေခွဲ(ခ) နည်းဥပဒေခွဲငယ်(၅)အရ ဆွေးနွေးမယ့်လွှတ်တော်ကိုယ်စားလှယ်များအနေနဲ့ ၁၈-၁၁-၂၀၁၆(သောကြာနေ့) ညနေ ၄ နာရီနောက်ဆုံးထားပြီး ပြည်သူ့လွှတ်တော်ရုံး၊ ညွှန်ကြားရေးမှူး ချုပ်ထံ အမည်စာရင်းတင်သွင်းကြရန်ဖြစ်ပါတယ်။
</speech>
</new_section></motion></section>
<section value = 'Bill'>
<bill>
<title>တရားစီရင်ရေးနှင့် ဥပဒေရေးရာကော်မတီက တင်သွင်းသည့် ဥပဒေဆိုင်ရာအထောက်အကူ ပေးရေးဥပဒေကို ပြင်ဆင်သည့်ဥပဒေကြမ်းနှင့်စပ်လျဉ်း၍ တင်သွင်းထားသည့် ပြင်ဆင်ချက် အဆိုအား ဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type='speaker'>
လွှတ်တော်ကိုယ်စားလှယ်များခင်ဗျား။ တရားစီရင်ရေးနှင့် ဥပဒေရေးရာ ကော်မတီက တင်သွင်းသော ဥပဒေဆိုင်ရာအထောက်အကူပေးရေးဥပဒေကို ပြင်ဆင်သည့်ဥပဒေကြမ်း ကို ဒုတိယအကြိမ် ပြည်သူ့လွှတ်တော် ဒုတိယပုံမှန်အစည်းအဝေး (၄၅)ရက်မြောက်နေ့ (၅-၁၀-၂၀၁၆ ရက်နေ့)မှာ ဥပဒေကြမ်းကော်မတီက အစီရင်ခံစာဖတ်ကြားရှင်းလင်းခြင်းပြုလုပ်ခဲ့ပါတယ်။ ဒီဥပဒေ ကြမ်းနှင့်စပ်လျဉ်းပြီး ပြင်ဆင်ချက်အဆို တင်သွင်းဆွေးနွေးလိုတဲ့ လွှတ်တော်ကိုယ်စားလှယ်များအနေနဲ့ မိမိပြင်ဆင်လိုတဲ့ အပိုဒ်၊ အပိုဒ်ခွဲ၊ အကြောင်းအရာ၊ အချက်အလက်များကို တိကျစွာရေးသားဖော်ပြ၍ ၇-၁၀-၂၀၁၆ ရက်နေ့ နောက်ဆုံးထားပြီး အမည်စာရင်းပေးသွင်းရန်တောင်းခံခဲ့ရာ ကိုယ်စားလှယ်ခုနစ် ဦးတို့က အမည်စာရင်းတင်သွင်းလာပါတယ်။ ယင်းဥပဒေကြမ်းနှင့်စပ်လျဉ်းပြီး ဆွေးနွေးအတည်ပြုခြင်း များ ဆောင်ရွက်ပါမယ်။ ဒီလိုဆွေးနွေးရာမှာ ဥပဒေကြမ်းရဲ့ ခေါင်းစဉ်၊ နိဒါန်းမှအစ အပိုဒ်၊ အပိုဒ်ခွဲများ နှင့် ဥပဒေကြမ်းတစ်ခုလုံး ပါဝင်မှာဖြစ်ပါတယ်။ အပိုဒ်၊ အပိုဒ်ခွဲအစဉ်လိုက် အတည်ပြုနိုင်ရေး ဆောင်ရွက်ရာမှာ ပြင်ဆင်ချက်မရှိပါက မူလအဆိုပြု ပြဋ္ဌာန်းချက်အတိုင်း အတည်ပြုနိုင်ရေး တင်ပြ ဆောင်ရွက်သွားမှာဖြစ်ပါတယ်။ ပြင်ဆင်ချက်ရှိသော အပိုဒ်၊ အပိုဒ်ခွဲများအတွက် ပြင်ဆင်ချက်အဆို တင်သွင်းထားတဲ့ တပ်မတော်သားပြည်သူ့လွှတ်တော်ကိုယ်စားလှယ် ဒုတိယဗိုလ်မှူးကြီးအောင်ဇင်မင်း က သက်ဆိုင်ရာအပိုဒ်၊ အပိုဒ်ခွဲအလိုက်၊ ဆွေးနွေးခြင်းများပြုလုပ်ပြီး လွှတ်တော်ရဲ့ ဆန္ဒသဘောထား ရယူ၍ ဆုံးဖြတ်အတည်ပြု သွားမှာဖြစ်ပါတယ်။
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ၂၀၁၃ ခုနှစ်၊ ပြည်သူ့လွှတ်တော် ဆိုင်ရာနည်းဥပဒေ ၁၉၀ နည်းဥပဒေခွဲ(ဃ)အရ ဥပဒေဆိုင်ရာအထောက်အကူပေးရေးဥပဒေကို ပြင်ဆင်သည့်ဥပဒေကြမ်းနှင့်စပ်လျဉ်းပြီး ဥပဒေကြမ်းကော်မတီရဲ့ ပြင်ဆင်ချက် (၁၅) ချက်ကို ဥပဒေကြမ်းကော်မတီက တင်သွင်းဖို့ ဖြစ်ပါတယ်။ ဥပဒေကြမ်းကော်မတီကို ဖိတ်ခေါ်ပါတယ်။
</speech>
<speech><mp id='295'>ဦးကျော်စိုးလင်း (အဖွဲ့ဝင်၊ ဥပဒေကြမ်းကော်မတီ)</mp> လေးစားရပါသော ပြည်သူ့ လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ကျွန်တော်ကတော့ မန္တလေး တိုင်းဒေသကြီး၊ ပြည်ကြီးတံခွန်မဲဆန္ဒနယ်က ဥပဒေကြမ်းကော်မတီဝင် ဦးကျော်စိုးလင်း ဖြစ်ပါတယ်။ ပြည်သူ့လွှတ်တော်ဥက္ကဋ္ဌကြီးခင်ဗျား။ ဒုတိယအကြိမ် ပြည်သူ့လွှတ်တော် ဒုတိယပုံမှန်အစည်းအဝေး (၄၅) ရက်မြောက်နေ့ဖြစ်သည့် (၅-၁၀-၂၀၁၆ရက်နေ့)တွင် ပြည်သူ့လွှတ်တော် ဥပဒေကြမ်းကော်မတီ ၏ လေ့လာတွေ့ရှိချက်အစီရင်ခံစာကို လွှတ်တော်သို့တင်ပြခဲ့ပြီး ပြင်ဆင်ချက်အဆိုများကို ၇-၁၀၂၀၁၆ ရက်နေ့ နောက်ဆုံးထား၍ တင်သွင်းနိုင်ကြောင်း ကြေညာခဲ့သဖြင့် လွှတ်တော်ကိုယ်စားလှယ် ခုနစ်ဦး တို့က ပြင်ဆင်ချက်အဆို တင်သွင်းလာပါတယ်။ (က) ဦးအောင်တင်လင်း၊ (ခ) ဦးဝင်းဝင်း၊ (ဂ) ဦးချင်းဖေလင်း၊ (ဃ) ဒုတိယဗိုလ်မှူးကြီးအောင်ဇင်မင်း၊ (င) ဦးကျော်စိုးလင်း၊ (စ) ဦးထွန်းထွန်းနိုင်၊ (ဆ) ဒေါ်အေးမြမြမျိုးတို့ကနေပြီးတော့ ပြင်ဆင်ချက်အဆိုကို တင်သွင်းလာပါတယ်။ ပြည်သူ့ လွှတ်တော် ဥပဒေကြမ်းကော်မတီသည် ပြင်ဆင်ချက်အဆိုတင်သွင်းသူ ကိုယ်စားလှယ်များ၊ ပြည်ထောင်စုလွှတ်တော် ဥပဒေရေးရာနှင့် အထူးကိစ္စရပ်များ လေ့လာဆန်းစစ်သုံးသပ်ရေးကော်မရှင် အဖွဲ့ဝင်များ၊ ပြည်သူ့လွှတ်တော် တရားစီရင်ရေးနှင့် ဥပဒေရေးရာကော်မတီ ဥက္ကဋ္ဌနှင့် အဖွဲ့ဝင်များ၊ ပြည်ထောင်စုရှေ့နေချုပ်ရုံးနှင့် ပြည်ထောင်စုတရားလွှတ်တော်ချုပ်ရုံးတို့မှ တာဝန်ရှိပုဂ္ဂိုလ်များနှင့် အတူ ၁၀-၁၁-၂၀၁၆ ရက်နေ့တွင် ညှိနှိုင်းအစည်းအဝေးကျင်းပပြုလုပ်ခဲ့ပါတယ်။ အဲဒီညှိနှိုင်းအစည်း အဝေး၏ သဘောတူဆုံးဖြတ်ချက်များအရ ပြည်သူ့လွှတ်တော်ဥပဒေကြမ်းကော်မတီ၏ ပြင်ဆင်ရန် တင်ပြချက် (၁၅)ချက်ကို ပြည်သူ့လွှတ်တော်ကိုယ်စားလှယ်များထံမှ ဖြန့်ဝေထားပြီးဖြစ်ပါတယ်။ ဥပဒေကြမ်းကော်မတီ၏ ပြင်ဆင်ရန်တင်ပြချက် (၁၅)ချက်ကို ၂၀၁၃ ခုနှစ်၊ ပြည်သူ့လွှတ်တော်ဆိုင်ရာ နည်းဥပဒေ ၁၉၀ နည်းဥပဒေခွဲ(ဃ)အရ တင်ပြခြင်းကို လွှတ်တော်ဥက္ကဋ္ဌမှ ခွင့်ပြုပေးပါရန် တင်ပြအပ် ပါတယ်ခင်ဗျား။</speech>
<speech type='speaker'> ပြည်ထောင်စုတရားလွှတ်တော်ချုပ်ရဲ့ သဘောထားပြောပါ။</speech>
<speech><agency id='5'>ဦးမြင့်အောင်(တရားသူကြီး၊ ပြည်ထောင်စုတရားလွှတ်တော်ချုပ်)</agency>လေးစားအပ်တဲ့ ဥက္ကဋ္ဌကြီးခင်ဗျား။ ပြည်ထောင်စုတရားလွှတ်တော်ချုပ်အနေနဲ့ ဥပဒေကြမ်းကော်မတီမှာ အပြည့်အစုံ ဆွေးနွေးတင်ပြပြီးဖြစ်တဲ့အတွက် အထူးတင်ပြရန်မရှိပါကြောင်းနှင့် လွှတ်တော်ရဲ့ အဆုံးအဖြတ်အတိုင်း လိုက်နာဆောင်ရွက်မည်ဖြစ်ပါကြောင်း တင်ပြအပ်ပါတယ်။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ဥပဒေဆိုင်ရာ အထောက်အကူပေးရေး ဥပဒေကို ပြင်ဆင်သည့်ဥပဒေကြမ်းနှင့်စပ်လျဉ်းပြီး ဥပဒေကြမ်းကော်မတီရဲ့ ပြင်ဆင်ချက် (၁၅)ချက် အား အတည်ပြုရန် လွှတ်တော်က သဘောတူပါသလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'> သဘောမတူတဲ့သူရှိပါသလားခင်ဗျား။</speech>
<speech type='speaker'>
သဘောမတူသူမရှိတဲ့အတွက် ဥပဒေ ဆိုင်ရာ အထောက်အကူပေးရေးဥပဒေကို ပြင်ဆင်သည့်ဥပဒေကြမ်းနှင့်စပ်လျဉ်းပြီး ပြင်ဆင်ချက် (၁၅) ချက်ကို ဥပဒေကြမ်းကော်မတီရဲ့ ပြင်ဆင်ချက်များအတိုင်း ဤဥပဒေကြမ်း၏ အစိတ်အပိုင်းဖြစ်ကြောင်း အတည်ပြုကြေညာပါတယ်။ (ဩဘာသံများ)
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ဥပဒေဆိုင်ရာအထောက်အကူပေးရေး ဥပဒေကို ပြင်ဆင်သည့်ဥပဒေကြမ်းနှင့်စပ်လျဉ်းပြီး ပြင်ဆင်ချက်အဆို တင်သွင်းထားတဲ့ တပ်မတော်သား ပြည်သူ့လွှတ်တော်ကိုယ်စားလှယ် ဒုတိယဗိုလ်မှူးကြီးအောင်ဇင်မင်းက ပြင်ဆင်ချက် လေးချက်ကို တင်သွင်းဆွေးနွေးသွားမှာဖြစ်ပါတယ်။ ပြင်ဆင်ချက်အဆိုတင်သွင်းဖို့ ဒုတိယဗိုလ်မှူးကြီးအောင်ဇင်မင်း ကို ဖိတ်ခေါ်ပါတယ်။
</speech>
<speech><mp id='000'>ဒုတိယဗိုလ်မှူးကြီးအောင်ဇင်မင်း(တပ်မတော်သားကိုယ်စားလှယ်)</mp>လေးစားအပ်ပါ သော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ဖိတ်ကြားထားသော ပြည်ထောင်စုအဆင့် အဖွဲ့အစည်းဝင်များအားလုံး မင်္ဂလာအပေါင်းနှင့် ခညောင်း၍ ကိုယ်စိတ်နှစ်ဖြာ ကျန်းမာ၊ ချမ်းသာပါစေကြောင်း ဆုမွန်ကောင်းတောင်းရင်း နှုတ်ခွန်းဆက်သအပ်ပါတယ်။ ကျွန်တော် ကတော့ တပ်မတော်သားပြည်သူ့လွှတ်တော်ကိုယ်စားလှယ် ဒုတိယဗိုလ်မှူးကြီးအောင်ဇင်မင်း ဖြစ်ပါ တယ်။ ပြင်ဆင်ရန်တင်ပြချက်များအား တပေါင်းတည်းဆွေးနွေးတင်ပြသွားမှာဖြစ်ပါတယ်။ ကနဦး အနေနဲ့ ကျွန်တော် ဆွေးနွေးသွားမှာကတော့ ဥပဒေဆိုင်ရာ အထောက်အကူပေးရေးဥပဒေကို ပြင်ဆင် သည့်ဥပဒေကြမ်း အခန်း(၁၁) ပုဒ်မ ၂၇ ပုဒ်မခွဲ(ခ)ဖြစ်ပါတယ်။ ကြိုတင်ဖြန့်ဝေထားသည့် ပြင်ဆင်ရန် တင်ပြချက်ဇယား စာမျက်နှာ ၁၅ အမှတ်စဉ် ၂၆ ဖြစ်ပါတယ်။ ဥက္ကဋ္ဌကြီးခင်ဗျား။ Power Point သုံးစွဲခွင့်ပြု နိုင်ပါရန် လေးစားစွာဖြင့် တင်ပြအပ်ပါတယ်။ ယင်းပုဒ်မမှာ မူလဥပဒေပြဋ္ဌာန်းချက်အဖြစ် နိုင်ငံခြားသားဖြစ်လျှင် ဥပဒေဆိုင်ရာအထောက်အကူရရှိ နိုင်ကြောင်း စကားပြန်မှတစ်ဆင့် ရှင်းလင်းပြောကြားခြင်း၊ နိုင်ငံခြားရေးဝန်ကြီးဌာနမှတစ်ဆင့် သက်ဆိုင်ရာကောင်စစ်ဝန်ရုံးသို့ နှောင့်နှေးမှုမရှိဘဲ အကြောင်းကြားရမည်ဟု ပြဋ္ဌာန်းထားရှိသည်ကို တွေ့ရပါတယ်။ ယင်းပြဋ္ဌာန်းချက်အရ သက်ဆိုင်ရာကောင်စစ်ဝန်ရုံးကိုသာလျှင် ချက်ချင်းအကြောင်း ကြားရမည့်သဘော သက်ရောက်နေပါတယ်။ မြန်မာနိုင်ငံမှာ လက်ရှိသံရုံးဖွင့်လှစ်ထားရှိသည့် နိုင်ငံများ နှင့် အဖွဲ့အစည်းများကို လေ့လာကြည့်ပါက တင်ပြပါအတိုင်း ၄၇ နိုင်ငံရှိပါတယ်။ ဒါ့အပြင် ကောင်စစ် ဝန်ချုပ်ရုံးဖွင့်လှစ်ထားသည့် နိုင်ငံသုံးနိုင်ငံနှင့် ဂုဏ်ထူးဆောင်ကောင်စစ်ဝန်ချုပ်ရုံး ဖွင့်လှစ်ထားသော နိုင်ငံများမှာ တင်ပြပါအတိုင်း ရှစ်နိုင်ငံသာရှိပြီး ၎င်းတို့အနက် သြစတြေးလျ၊ ဘီလာရု၊ ဟန်ဂေရီနဲ့ အက်စတိုးနီးယားနိုင်ငံတို့သည် သံရုံးဖွင့်လှစ်ထားခြင်းမရှိသည်ကို တွေ့ရှိရမှာဖြစ်ပါတယ်။ သို့ပါ၍ နိုင်ငံခြားသားဖြစ်ပါက ဥပဒေဆိုင်ရာအထောက်အကူရရှိနိုင်ရေး ဆောင်ရွက်ရာမှာ ပိုမိုအဆင်ပြေ ချောမွေ့နိုင်စေရေးအတွက် ပြင်ဆင်ဖြည့်စွက် ပြဋ္ဌာန်းချက်အဖြစ် နိုင်ငံခြားသားဖြစ်လျှင် ဥပဒေဆိုင်ရာ အထောက်အကူရရှိနိုင်ကြောင်း စကားပြန်မှတစ်ဆင့် ရှင်းလင်းပြောကြားခြင်း၊ နိုင်ငံခြားရေးဝန်ကြီးဌာန မှတစ်ဆင့် သက်ဆိုင်ရာကောင်စစ်ဝန်ရုံး သို့မဟုတ် သံရုံးသို့ အကြောင်းကြားရမည်ဟု ဖြည့်စွက်ပြဋ္ဌာန်း လိုပါသဖြင့် ပြည်သူ့လွှတ်တော်က အတည်ပြု ပေးနိုင်ပါရန် လေးစားစွာတင်ပြအပ်ပါတယ်။ ဆက်လက်၍ ဒုတိယပြင်ဆင်ရန်တင်ပြချက်အနေဖြင့် စာမျက်နှာ ၁၅ အမှတ်စဉ် ၂၇ ဖြစ်ပါ တယ်။ ဥပဒေဆိုင်ရာ အထောက်အကူပေးရေးဥပဒေကို ပြင်ဆင်သည့်ဥပဒေကြမ်း အခန်း(၁၁) ပုဒ်မ ၃၁ ဖြစ်ပါတယ်။ ယင်းပုဒ်မမှာ ဥပဒေဆိုင်ရာ အထောက်အကူပေးသူများသည် ဥပဒေဆိုင်ရာ အထောက် အကူတောင်းခံခွင့်ရှိသူများထဲမှာ ကလေးသူငယ်၊ မသန်စွမ်းသူ၊ အမျိုးသမီး၊ ခုခံအားကျဆင်းမှုရောဂါ နှင့် အခြားကူးစက်ခံရောဂါ ခံစားသူများကို ဥပဒေဆိုင်ရာ အထောက်အကူရရှိရန် ဦးစားပေးဆောင်ရွက် ရမည်ဟူသည့် ပြဋ္ဌာန်းချက်ပါ အထောက်အကူတောင်းခံခွင့်ရှိသူများထဲမှဟူသည့် စကားပြောသုံး စကားရပ်အစား အထောက်အကူတောင်းခံခွင့်ရှိသူများအနက်ဟု ရေးထုံးနှင့် ပိုမိုညီညွတ်စေရန် ပြင်ဆင် လိုပါသဖြင့် ပြည်သူ့လွှတ်တော်က အတည်ပြု ပေးနိုင်ပါရန် လေးစားစွာဖြင့် တင်ပြအပ်ပါတယ်။ ဆက်လက်၍ တတိယပြင်ဆင်ချက်ကို ဆက်လက်ဆွေးနွေးသွားမှာဖြစ်ပါတယ်။ ကြို တင်ဖြန့်ဝေ ထားသည့် ပြင်ဆင်ရန်တင်ပြချက်ဇယား စာမျက်နှာ ၁၆ အမှတ်စဉ် ၂၉ ဖြစ်ပြီး အသစ်ထပ်မံဖြည့်စွက် ချက်ဖြစ်ပါတယ်။ ဥပဒေဆိုင်ရာ အထောက်အကူပေးရေးဥပဒေကို ပြင်ဆင်သည့်ဥပဒေကြမ်း အခန်း (၁၄) ပုဒ်မ ၃၉ ဖြစ်ပါတယ်။ ယင်းပုဒ်မတွင် မူလဥပဒေဖော်ပြချက်အဖြစ် ဥပဒေဆိုင်ရာ အထောက်အကူ ပေးသူများသည် မိမိကိုယ်ကျိုးအတွက် ဆောင်ရွက်ခြင်း၊ လုပ်ငန်းဆိုင်ရာ စည်းကမ်းဖောက်ဖျက်ခြင်းနှင့် တရားနည်းလမ်းတကျဆောင်ရွက်သင့်သည့်လုပ်ငန်းများကို မဆောင်ရွက်ခြင်းများ ပေါ်ပေါက်လျှင် သတ်မှတ်ချက်များနှင့်အညီ စုံစမ်းစစ်ဆေးအရေးယူခံရမည်ဟူသည့် ပြဋ္ဌာန်းချက်မှာ လုပ်ငန်းများကို မဆောင်ရွက်ခြင်းများပေါ်ပေါက်လျှင် ဟူသည့် စကားရပ်အစား ရေးထုံးနှင့်ပိုမိုကိုက်ညီစေမည့် စကားရပ်ဖြစ်သည့် လုပ်ငန်းများကို ဆောင်ရွက်ခြင်းမပြုကြောင်း ပေါ်ပေါက်လျှင်ဟူသည့် စကားရပ်ဖြင့် အစားထိုးပြင်ဆင်လိုပါသဖြင့် ပြည်သူ့လွှတ်တော်က အတည်ပြုပေးနိုင်ပါရန် လေးစားစွာဖြင့် တင်ပြအပ် ပါတယ်။ ဆက်လက်၍ စတုတ္ထမြောက်ပြင်ဆင်ရန် တင်ပြချက်ကို ဆက်လက်ဆွေးနွေးသွားမှာဖြစ်ပါတယ်။ ကြို တင်ဖြန့်ဝေထားသည့် ပြင်ဆင်ရန်တင်ပြချက်ဇယား စာမျက်နှာ ၁၇ နောက်ဆုံးစာမျက်နှာဖြစ်ပါ တယ်။ ဥပဒေဆိုင်ရာအထောက်အကူပေးရေးဥပဒေကို ပြင်ဆင်သည့်ဥပဒေ အခန်း (၁၄) ပုဒ်မ ၄၈ ပုဒ်မခွဲ(က)နှင့် ပုဒ်မခွဲ(ခ) ဖြစ်ပါတယ်။ ဥက္ကဌကြီးခင်ဗျား။ Power Point သုံးစွဲခွင့်ပြုနိုင်ပါရန် လေးစားစွာဖြင့် တင်ပြအပ်ပါတယ်။ ယင်းပုဒ်မခွဲ(က)တွင် မူလဥပဒေပြဋ္ဌာန်းချက်အဖြစ် ပြည်ထောင်စု တရားလွှတ်တော်ချုပ်သည် နည်းဥပဒေများ စည်းမျဉ်းများနှင့် စည်းကမ်းများကို ထုတ်ပြန်နိုင်သည်ဟု ပြဋ္ဌာန်းထားသည်ကို တွေ့ရှိရမှာဖြစ်ပါတယ်။ ယင်းဥပဒေပါ စည်းမျဉ်းများနှင့် စည်းကမ်းများဟူသည့် စကားရပ်အစား စည်းမျဉ်းများနှင့် စည်းကမ်းများ ဟူသည့်စကားဖြင့် စကားလုံးဖောင်းပွမှုမရှိစေရန် ပြင်ဆင်ပြဋ္ဌာန်းလိုပါတယ်။ မူလဥပဒေ ပုဒ်မခွဲ(ခ)တွင် ပြည်ထောင်စုဥပဒေဆိုင်ရာ အထောက်အကူ ပေးရေးအဖွဲ့သည် အမိန့်ကြော်ငြာစာ၊ အမိန့်၊ ညွှန်ကြားချက်နှင့် လုပ်ထုံးလုပ်နည်းများကို ထုတ်ပြန်နိုင် သည်ဟု ပါရှိပါတယ်။ ဥက္ကဌကြီးခင်ဗျား။ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ ပုဒ်မ ၉၇ ပုဒ်မခွဲ(က) ပုဒ်မခွဲငယ်(၁)နှင့် ပုဒ်မခွဲငယ်(၂)တို့တွင် (က) ပြည်ထောင်စုလွှတ်တော်သည် ဥပဒေတစ်ရပ် ပြဋ္ဌာန်းသည့်အခါ ပုဒ်မခွဲငယ်(၁) ဖွဲ့စည်းပုံအခြေခံဥပဒေအရ ဖွဲ့စည်းထားသည့် ပြည်ထောင်စုအဆင့် အဖွဲ့အစည်းတစ်ရပ်ရပ်အား ယင်းဥပဒေနှင့်သက်ဆိုင်သည့် နည်းဥပဒေ၊ စည်းမျဉ်းနှင့် စည်းကမ်းများ ထုတ်ပြန်ခွင့်ကို အပ်နှင်းနိုင်သည်ဟု ဖော်ပြထားပြီး ပုဒ်မခွဲငယ်(၂)တွင် သက်ဆိုင်ရာအဖွဲ့အစည်း သို့မဟုတ် အာဏာပိုင်အား ယင်းဥပဒေနှင့်သက်ဆိုင်သည့် အမိန့်ကြော်ငြာစာ၊ အမိန့်၊ ညွှန်ကြားချက်နှင့် လုပ်ထုံးလုပ်နည်းများ ထုတ်ပြန်ခွင့်ကို အပ်နှင်းနိုင်သည်ဟု ဖော်ပြပါရှိပါတယ်။ တရားစီရင်ရေးနှင့် ဥပဒေရေးရာကော်မတီက တင်သွင်းထားခဲ့သည် အဆိုပြု ပြဋ္ဌာန်းချက်ကို လေ့လာကြည့်ပါက ပြည်ထောင်စုဥပဒေဆိုင်ရာ အထောက်အကူပေးရေးအဖွဲ့သည် နည်းဥပဒေ၊ စည်းမျဉ်းစည်းကမ်း၊ လုပ်ထုံးလုပ်နည်း၊ အမိန့်၊ ကြော်ငြာစာ၊ အမိန့်နှင့် ညွှန်ကြားချက်များကို ထုတ်ပြန်နိုင်သည်ဟု ဖော်ပြ ထားသဖြင့် အဆိုပြုပြဋ္ဌာန်းချက်အား အတည်ပြု ပါက ယင်းအဖွဲ့သည် တာဝန်ဝတ္တရားထမ်းဆောင်ရာ တွင် ဝန်ထုပ်ဝန်ပိုးများစွာဖြစ်စေမှာဖြစ်ပါတယ်။ ဒါ့အပြင် ပြည်ထောင်စုလွှတ်တော် တရားသူကြီးချုပ်၊ တရားသူကြီးများသည် ပြည်ထောင်စုအင်္ဂါစဉ်၊ အမှတ်စဉ် ၂၃ တွင် တင်ပြပါအတိုင်း အတိအလင်း ဖော်ပြထားပြီး ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေပါ ပုဒ်မ ၉၇ ပုဒ်မခွဲ(က) ပုဒ်မခွဲငယ်(၁) နှင့် ပုဒ်မခွဲငယ်(၂)တို့တွင် ပြဋ္ဌာန်းချက်ပါအတိုင်း တာဝန်ခွဲဝေဆောင်ရွက်သင့်သည်ဟု ယူဆပါသဖြင့် ပြင်ဆင်ဖြည့်စွက်လိုသည့် ပြဋ္ဌာန်းချက်အား ပြည်သူ့လွှတ်တော်က အတည်ပြုပေးနိုင်ပါ ရန် လေးစားစွာ တင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>
ဥပဒေကြမ်းကော်မတီရဲ့ သဘောထား ပြောပါ။ ဒုတိယဗိုလ်မှူးကြီး အောင် ရေးထုံးများသာ အလေးချက်မှာ ဥပဒေနဲ့အ <mp id='295'>ဦးကျော်စိုးလင်း (အဖွဲ့ဝင်၊ ဥပဒေကြမ်းကော်မတီ)</mp> လေးစားရပါသော ပြည်သူ့လွှတ်တော် ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ၁၀-၁၁-၂၀၁၆ ရက်နေ့ ညှိနှိုင်း အစည်း အဝေးဆုံးဖြတ်ချက်အရ တပ်မတော်သားလွှတ်တော်ကိုယ်စားလှယ် ဒုတိယဗိုလ်မှူးကြီး အောင်ဇင်မင်း ၏ ပြင်ဆင်ရန်တင်ပြချက် လေးချက်မှာ ဥပဒေရဲ့အကြောင်းအရာ ပြောင်းလဲခြင်းမရှိပါ ဘူး။ ရေးထုံးများသာ ပြောင်းလဲခြင်းဖြစ်တဲ့အတွက် ဥပဒေကြမ်းကော်မတီအနေနဲ့ ကန့်ကွက်ရန်မရှိပါ ကြောင်း လွှတ်တော်သို့ လေးစားစွာ တင်ပြအပ်ပါတယ်ခင်ဗျား။
<speech type='speaker'> ပြည်ထောင်စုတရားလွှတ်တော်ချုပ်ရဲ့ သဘောထားပြောပါ။</speech>
<speech><agency id='5'>ဦးမြင့်အောင်(တရားသူကြီး၊ ပြည်ထောင်စုတရားလွှတ်တော်ချုပ်)</agency>ပြည်ထောင်စု တရားလွှတ်တော်ချုပ်အနေနဲ့ ပြည်သူ့လွှတ်တော်ရဲ့ အဆုံးအဖြတ်အတိုင်း လိုက်နာဆောင်ရွက်မည် ဖြစ်ကြောင်း တင်ပြအပ်ပါတယ်။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒုတိယဗိုလ်မှူးကြီးအောင်ဇင်မင်းရဲ့ ပြင်ဆင်ချက် လေးချက်ကို ဥပဒေကြမ်းကော်မတီနှင့် သက်ဆိုင်ရာပြည်ထောင်စုအဆင့်အဖွဲ့အစည်းဝင် က ကန့်ကွက်ရန်မရှိကြောင်းနှင့် လွှတ်တော်ရဲ့ အဆုံးအဖြတ်ကို ခံယူမည်ဖြစ်ကြောင်း ဆွေးနွေးခဲ့ပါ တယ်။ ဒါကြောင့် ဒုတိယဗိုလ်မှူးကြီးအောင်ဇင်မင်းရဲ့ ပြင်ဆင်ချက် လေးချက်နှင့်စပ်လျဉ်းပြီး အတည်ပြုရန် လွှတ်တော်က သဘောတူပါသလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'> သဘောမတူတဲ့သူရှိပါသလားခင်ဗျား။</speech>
<speech type='speaker'>
သဘောမတူသူမရှိတဲ့အတွက် ဒုတိယ ဗိုလ်မှူးကြီးအောင်ဇင်မင်းရဲ့ ပြင်ဆင်ချက် လေးချက်သည် ဤဥပဒေကြမ်း၏ အစိတ်အပိုင်းဖြစ်ကြောင်း အတည်ပြု ကြေညာပါတယ်။ (ဩဘာသံများ)
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ တရားစီရင်ရေး နှင့်ဥပဒေ ရေးရာကော်မတီက တင်သွင်းသော ဥပဒေဆိုင်ရာအထောက်အကူ ပေးရေးဥပဒေကို ပြင်ဆင်သည့် ဥပဒေကြမ်းနှင့် စပ်လျဉ်းပြီး ပြင်ဆင်ချက်အဆိုတင်သွင်းခြင်း၊ ဆွေးနွေးခြင်း၊ ဆုံးဖြတ်ခြင်းများ ပြုလုပ်ခဲ့ပြီးဖြစ်ပါတယ်။
</speech>
ပြောင်းလဲသွားတဲ့အပိုဒ်၊ အပိုဒ်ခွဲ၊ အမှတ်စဉ်များကိုလည်း တစ်ပါတည်း အတည်ပြုချက်ရယူမှာ ဖြစ်ပါတယ်။ ဒါကြောင့် ဥပဒေဆိုင်ရာ အထောက်အကူပေးရေး ဥပဒေကို ပြင်ဆင်သည့် ဥပဒေကြမ်းတစ်ရပ်လုံးကို ပြင်ဆင်ထားတဲ့ အပိုဒ်၊ အပိုဒ်ခွဲများအတိုင်း အတည်ပြုရန် လွှတ်တော်က သဘောတူပါသလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'> သဘောမတူတဲ့သူရှိပါသလားခင်ဗျား။</speech>
<speech type='speaker'>
သဘောမတူသူမရှိတဲ့အတွက် တရား စီရင်ရေးနှင့် ဥပဒေရေးရာကော်မတီက တင်သွင်းသော ဥပဒေဆိုင်ရာအထောက်အကူပေးရေး ဥပဒေကို ပြင်ဆင်သည့်ဥပဒေကြမ်းတစ်ရပ်လုံးကို ပြင်ဆင်ထားတဲ့အပိုဒ်၊ အပိုဒ်ခွဲများအတိုင်း အတည်ပြုကြောင်း နှင့် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၉၁ အရ ဆက်လက် ဆောင်ရွက်သွားမည် ဖြစ်ကြောင်း ကြေညာပါတယ်။ (ဩဘာသံများ)
</speech>
<title>အမျိုးသားလွှတ်တော်က ပြင်ဆင်ချက်ဖြင့် အတည်ပြု၍ပေးပို့လာသော မြန်မာ့ပိုင်နက် ပင်လယ်နှင့် ပင်လယ်ဇုန်များဥပဒေကြမ်းနှင့်စပ်လျဉ်း၍ တင်သွင်းထားသည့် ပြင်ဆင်ချက် အဆိုအား ဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type='speaker'>
လွှတ်တော်ကိုယ်စားလှယ်များခင်ဗျား။ အမျိုးသားလွှတ်တော်မှာ စတင် တင်သွင်းပြီး ပြင်ဆင်ချက်ဖြင့် အတည်ပြု၍ ပေးပို့လာသော မြန်မာ့ပိုင်နက်ပင်လယ်နှင့်ပင်လယ်ဇုန် များဥပဒေကြမ်းကို ဒုတိယအကြိမ် ပြည်သူ့လွှတ်တော် ဒုတိယပုံမှန်အစည်းအဝေး (၃၈) ရက်မြောက် နေ့ဖြစ်သော ၂၂-၉-၂၀၁၆ ရက်နေ့မှာ လွှတ်တော်သို့ လက်ခံရရှိကြောင်း အသိပေးခြင်းနှင့် ဥပဒေကြမ်းကော်မတီရဲ့ အစီရင်ခံစာဖတ်ကြားရှင်းလင်းခြင်း ပြုလုပ်ခဲ့ပါတယ်။ ဒီဥပဒေကြမ်းနှင့် စပ်လျဉ်းပြီး ပြင်ဆင်ချက်အဆိုတင်သွင်းဆွေးနွေးလိုတဲ့ လွှတ်တော်ကိုယ်စားလှယ်များအနေနဲ့ မိမိ ပြင်ဆင်လိုတဲ့ အပိုဒ်၊ အပိုဒ်ခွဲ၊ အကြောင်းအရာ၊ အချက်အလက်များကို တိကျစွာရေးသားဖော်ပြ၍ ၂၆-၉-၂၀၁၆ ရက်နေ့ နောက်ဆုံးထားပြီး အမည်စာရင်းပေးသွင်းရန် တောင်းခံခဲ့ရာ လွှတ်တော် ကိုယ်စားလှယ်သုံးဦးက အမည်စာရင်းတင်သွင်းလာပါတယ်။ ယင်းဥပဒေကြမ်းနှင့်စပ်လျဉ်းပြီး ဆွေးနွေးအတည်ပြုခြင်းများ ဆောင်ရွက်ပါ့မယ်။ ဒီလိုဆွေးနွေးရာမှာ ဥပဒေကြမ်းရဲ့ ခေါင်းစဉ်၊ နိဒါန်းမှ အစ အပိုဒ်၊ အပိုဒ်ခွဲများနှင့် ဥပဒေကြမ်းတစ်ခုလုံး ပါဝင်မှာဖြစ်ပါတယ်။ ယခု ပြင်ဆင်ချက်အဆို တင်သွင်းထားတဲ့ ဥပဒေကြမ်းကော်မတီက သက်ဆိုင်ရာအပိုဒ်၊ အပိုဒ်ခွဲအလိုက် ဆွေးနွေးခြင်း ပြုလုပ်ပြီး လွှတ်တော်ရဲ့ ဆန္ဒသဘောထားရယူ၍ ဆုံးဖြတ်အတည်ပြုခြင်း အမျိုးသားလွှတ်တော်၏ ပြင်ဆင်ချက်များအနက် သဘောတူသင့်သည့်အချက်များကို အတည်ပြုခြင်းများဆောင်ရွက်သွားမှာ ဖြစ်ပါတယ်။
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ၂၀၁၃ ခုနှစ်၊ ပြည်သူ့လွှတ်တော်ဆိုင်ရာ နည်းဥပဒေ ၁၉၀ အရ မြန်မာ့ပိုင်နက်ပင်လယ်နှင့်ပင်လယ်ဇုန်များဥပဒေကြမ်းနှင့်စပ်လျဉ်းပြီး အမျိုးသားလွှတ်တော်ရဲ့ ပြင်ဆင်ချက်များအနက် သဘောတူသင့်သည့် (၄၉)ချက်ကို ဥပဒေကြမ်း ကော်မတီက တင်ပြဖို့ဖိတ်ခေါ်ပါတယ်။
</speech>
<speech><mp id='195'>ဦးဇော်ဝင်း(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ကြွရောက်လာသော ဧည့်သည်တော်များအားလုံး မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ ပဲခူးတိုင်းဒေသကြီး၊ ထန်းတပင် မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးဇော်ဝင်းဖြစ်ပါတယ်။ ဥပဒေကြမ်းကော်မတီရဲ့ အဖွဲ့ဝင်တစ်ဦးဖြစ်ပြီးတော့ ဥပဒေကြမ်းကော်မတီရဲ့ တာဝန်ပေးချက်အရ မြန်မာ့ပိုင်နက်ပင်လယ်နှင့် ပင်လယ်ဇုန်များဥပဒေကြမ်းနှင့်စပ်လျဉ်းပြီး ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၉၀ အရ လွှတ်တော်မှအတည်ပြု ပေးနိုင်ပါရန် အဆိုတင်သွင်းသွားမှာဖြစ်ပါတယ်။ ပြည်ထောင်စုအစိုးရ အဖွဲ့ရုံးက ပေးပို့လာတဲ့ မြန်မာ့ပိုင်နက်ပင်လယ်နှင့် ပင်လယ်ဇုန်များဥပဒေကြမ်းကို အမျိုးသား လွှတ်တော်၌ ၄-၈-၂၀၁၆ ရက်နေ့မှာ စတင်တင်သွင်းခဲ့ပြီးတော့ ၂၆-၈-၂၀၁၆ ရက်နေ့မှာ အမျိုးသား လွှတ်တော်အစည်းအဝေးမှာ ပြင်ဆင်ချက်များဖြင့် အတည်ပြုခဲ့ပြီး ပြည်သူ့လွှတ်တော်တွင် ဆွေးနွေး နိုင်ရန် ပေးပို့လာပါတယ်။ ယင်းဥပဒေကြမ်းကို ဒုတိယအကြိမ်ပြည်သူ့လွှတ်တော် ဒုတိယပုံမှန်အစည်းအဝေး (၃၈)ရက်မြောက်နေ့ဖြစ်သည့် ၂၂-၉-၂၀၁၆ ရက်နေ့မှာ ပြည်သူ့လွှတ်တော် ဥပဒေကြမ်းကော်မတီရဲ့ လေ့လာတွေ့ရှိချက်အစီရင်ခံစာကို လွှတ်တော်သို့ တင်ပြခဲ့ပြီးတော့ ပြင်ဆင်ချက်အဆိုများကို ၂၆-၉၂၀၁၆ ရက်နေ့ နောက်ဆုံးထားပြီး တင်သွင်းနိုင်ကြောင်း ကြေညာခဲ့တဲ့အတွက်ကြောင့် ဦးအုန်းခင် (ပုလောမဲဆန္ဒနယ်)၊ ဗိုလ်မှူးအောင်ကျော်နှင်း (တပ်မတော်သားကိုယ်စားလှယ်)နှင့် ဗိုလ်မှူးမျိုးကိုကို (တပ်မတော်သားကိုယ်စားလှယ်)တို့က ပြင်ဆင်ချက်အဆိုများ တင်သွင်းလာပါတယ်။ ပြည်သူ့ လွှတ်တော်ဥပဒေကြမ်းကော်မတီမှာ ပြင်ဆင်ချက်အဆိုတင်သွင်းသည့် ကိုယ်စားလှယ်သုံးဦး၊ ပြည်ထောင်စုလွှတ်တော် ဥပဒေရေးရာနှင့်အထူးကိစ္စရပ်များ လေ့လာဆန်းစစ်သုံးသပ်ရေးကော်မရှင် အဖွဲ့ဝင်များ၊ ပြည်သူ့လွှတ်တော်နိုင်ငံတကာဆက်ဆံရေးကော်မတီဥက္ကဋ္ဌ၊ ပြည်ထောင်စုရှေ့နေချုပ်ရုံး နှင့်နိုင်ငံခြားရေးဝန်ကြီးဌာနတို့မှ တာဝန်ရှိပုဂ္ဂိုလ်များနှင့်အတူ ၅-၁၀-၂၀၁၆ ရက်နေ့မှာ ညှိနှိုင်း အစည်းအဝေးကျင်းပပြုလုပ်ခဲ့ပါတယ်။ ယင်းညှိနှိုင်းအစည်းအဝေးရဲ့ သဘောတူဆုံးဖြတ်ချက်များအရ ပြည်သူ့လွှတ်တော်ဥပဒေကြမ်းကော်မတီသည် အမျိုးသားလွှတ်တော်မှ ပြင်ဆင်အတည်ပြုခဲ့သည့် အချက်များအနက်မှ အောက်ဖော်ပြပါ အချက် (၄၉)ချက်ကို အမျိုးသားလွှတ်တော် ပြင်ဆင်ချက်များ အတိုင်း သဘောတူလက်ခံခဲ့ပါတယ်။ ဥပဒေကြမ်းကော်မတီရဲ့ ပြင်ဆင်ရန်တင်ပြချက်ကို ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၉၀၊ နည်းဥပဒေခွဲ(ဃ)အရ တင်ပြခြင်းကို လွှတ်တော်ဥက္ကဋ္ဌမှ ခွင့်ပြုပေးပါရန် တင်ပြအပ်ပါတယ်ခင်ဗျား။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ မြန်မာ့ပိုင်နက်ပင်လယ်နှင့်ပင်လယ်ဇုန်များ ဥပဒေကြမ်းနှင့်စပ်လျဉ်းပြီး အမျိုးသားလွှတ်တော်ရဲ့ ပြင်ဆင်ချက်များအနက် (၄၉)ချက်ကို ဥပဒေကြမ်း ကော်မတီက သဘောတူထားပါတယ်။ ဥပဒေကြမ်းကော်မတီက သဘောတူထားတဲ့ (၄၉)ချက်ကို အမျိုးသားလွှတ်တော်ရဲ့ ပြင်ဆင်ချက်များအတိုင်း အတည်ပြုရန် လွှတ်တော်ကသဘောတူပါသလား ခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'> သဘောမတူတဲ့သူရှိပါသလားခင်ဗျား။</speech>
<speech type='speaker'>
သဘောမတူသူမရှိတဲ့အတွက် မြန်မာ့ ပိုင်နက်ပင်လယ်နှင့်ပင်လယ်ဇုန်များဥပဒေကြမ်းနှင့်စပ်လျဉ်းပြီး အမျိုးသားလွှတ်တော်ရဲ့ ပြင်ဆင်ချက် များအနက် ဥပဒေကြမ်းကော်မတီက သဘောတူထားတဲ့ (၄၉)ချက်ကို အမျိုးသားလွှတ်တော်ရဲ့ ပြင်ဆင်ချက်အတိုင်း အတည်ပြုကြောင်း ကြေညာပါတယ်။ (ဩဘာသံများ)
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ၂၀၁၃ ခုနှစ်၊ ပြည်သူ့လွှတ်တော်ဆိုင်ရာ နည်းဥပဒေ ၁၉၀ အရ မြန်မာ့ပိုင်နက်ပင်လယ်နှင့် ပင်လယ်ဇုန်များဥပဒေကြမ်းနှင့်စပ်လျဉ်းပြီး ဥပဒေကြမ်းကော်မတီက ထပ်မံပြင်ဆင်ထားတဲ့ ပြင်ဆင်ချက်(၂၈)ချက်ကို တင်သွင်းဖို့ ဖြစ်ပါတယ်။ တင်သွင်းရန် ဥပဒေကြမ်းကော်မတီအား ဖိတ်ခေါ်ပါတယ်။
</speech>
<speech><mp id='195'>ဦးဇော်ဝင်း (အဖွဲ့ဝင်၊ ဥပဒေကြမ်းကော်မတီ)</mp> လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးခင်ဗျား။ အမျိုးသားလွှတ်တော်ရဲ့ ပြင်ဆင်ချက်များအတိုင်း သဘောမတူဘဲ ပြည်သူ့လွှတ်တော်ဥပဒေကြမ်းကော်မတီ၏ ထပ်မံပြင်ဆင်ရန် တင်ပြချက် အချက်(၂၈)ချက်ရှိပါတယ်။ ၎င်းပြင်ဆင်ချက်ကို ၂၀၁၃ ခုနှစ်၊ ပြည်သူ့လွှတ်တော်ဆိုင်ရာ နည်းဥပဒေ ၁၉၀ နည်းဥပဒေခွဲ(ဃ)အရ တင်ပြခြင်းကို လွှတ်တော်ဥက္ကဋ္ဌမှ ခွင့်ပြု ပေးပါရန် လေးစားစွာတင်ပြအပ်ပါတယ်ခင်ဗျား။</speech>
<speech type='speaker'> နိုင်ငံခြားရေးဝန်ကြီးဌာနရဲ့ သဘောထားပြောပါ။</speech>
<speech><agency id='19'>ဦးကျော်တင်(ဒုတိယဝန်ကြီး၊ နိုင်ငံခြားရေးဝန်ကြီးဌာန)</agency>နိုင်ငံခြားရေးဝန်ကြီးဌာန အနေနဲ့ လွှတ်တော်ရဲ့ အဆုံးအဖြတ်ကိုခံယူဖို့ အသင့်ရှိပါတယ်ခင်ဗျား။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ မြန်မာ့ပိုင်နက်ပင်လယ်နှင့်ပင်လယ်ဇုန် များဥပဒေကြမ်းနှင့်စပ်လျဉ်းပြီး ဥပဒေကြမ်းကော်မတီက ထပ်မံပြင်ဆင်ထားတဲ့ ပြင်ဆင်ချက်(၂၈)ချက် အား အတည်ပြုရန် လွှတ်တော်က သဘောတူပါသလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'> သဘောမတူတဲ့သူရှိပါသလားခင်ဗျား။</speech>
<speech type='speaker'>
သဘောမတူသူမရှိတဲ့အတွက် မြန်မာ့ ပိုင်နက်ပင်လယ်နှင့်ပင်လယ်ဇုန်များဥပဒေကြမ်းနှင့်စပ်လျဉ်းပြီး ထပ်မံပြင်ဆင်ချက်(၂၈)ချက်သည် ဥပဒေကြမ်းကော်မတီရဲ့ ပြင်ဆင်ချက်များအတိုင်း ဤဥပဒေကြမ်း၏ အစိတ်အပိုင်းဖြစ်ကြောင်း အတည်ပြုကြေညာပါတယ်။ (ဩဘာသံများ)
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ မြန်မာ့ပိုင်နက်ပင်လယ်နှင့် ပင်လယ်ဇုန်များ ဥပဒေကြမ်းနှင့်စပ်လျဉ်းပြီး ပြင်ဆင်ချက်အဆိုတင်သွင်းခြင်း၊ ဆွေးနွေးဆုံးဖြတ်ခြင်းများ ပြုလုပ်ခဲ့ပြီး ဖြစ်ပါတယ်။ ဒီလိုဆောင်ရွက်ရာမှာ ပြည်သူ့လွှတ်တော်နှင့် အမျိုးသားလွှတ်တော်တို့က ပြင်ဆင်ခြင်း မပြုတဲ့ အပိုဒ်၊ အပိုဒ်ခွဲများကို မူလအဆိုပြုချက်အတိုင်း အတည်ပြု သွားမှာ ဖြစ်ပါတယ်။ ဒီနေရာမှာ လွှတ်တော်ရဲ့ ပြင်ဆင်ချက်၊ အတည်ပြုချက်များကြောင့် ပြောင်းလဲသွားတဲ့ အပိုဒ်၊ အပိုဒ်ခွဲ၊ အမှတ်စဉ် များကိုလည်း တစ်ပါတည်းအတည်ပြုချက်ရယူမှာ ဖြစ်ပါတယ်။ ဒါကြောင့် မြန်မာ့ပိုင်နက်ပင်လယ်နှင့် ပင်လယ်ဇုန်များဥပဒေကြမ်းတစ်ရပ်လုံးကို ပြင်ဆင်ထားတဲ့အပိုဒ်၊ အပိုဒ်ခွဲအတိုင်းအတည်ပြုရန် လွှတ်တော်က သဘောတူပါသလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'> သဘောမတူတဲ့သူရှိပါသလားခင်ဗျား။</speech>
<speech type='speaker'>
သဘောမတူသူမရှိတဲ့အတွက် အမျိုးသား လွှတ်တော်မှာ စတင်တင်သွင်းပြီး ပြင်ဆင်ချက်ဖြင့် အတည်ပြု၍ ပြည်သူ့လွှတ်တော်သို့ ပေးပို့လာတဲ့ မြန်မာ့ပိုင်နက်ပင်လယ်နှင့် ပင်လယ်ဇုန်များဥပဒေကြမ်းတစ်ရပ်လုံးကို ပြင်ဆင်ထားတဲ့ အပိုဒ်၊ အပိုဒ်ခွဲ အတိုင်း အတည်ပြုကြောင်းနှင့် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၂၀၀ အရ ဆက်လက်ဆောင်ရွက်သွားမည်ဖြစ်ကြောင်း ကြေညာပါတယ်။ (ဩဘာသံများ)
</speech>
</bill></section>
</discussion><postface>
<title>ဒုတိယအကြိမ် ပြည်သူ့လွှတ်တော် တတိယပုံမှန်အစည်းအဝေး ဒုတိယနေ့ ရပ်နားကြောင်းနှင့် အစည်းအဝေး တတိယနေ့ ဆက်လက်ကျင်းပမည့်နေ့ရက်နှင့်အချိန်ကို ကြေညာခြင်း
</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်သူ့လွှတ်တော် တတိယပုံမှန်အစည်းအဝေး ဒုတိယနေ့ ရပ်နားပါမယ်။ ဒုတိယအကြိမ် ပြည်သူ့လွှတ်တော် တတိယ ပုံမှန်အစည်းအဝေး တတိယနေ့ကို ၂၀၁၆ ခုနှစ်၊ နိုဝင်ဘာလ ၁၈ ရက် (သောကြာနေ့) နံနက် ၁၀း၀၀ နာရီအချိန်မှာ ဆက်လက်ကျင်းပမှာဖြစ်ကြောင်းနှင့် ယနေ့ အစည်းအဝေးပြီးဆုံးကြောင်း ကြေညာပါ တယ်။ (ဩဘာသံများ)
</speech>
</postface>
</transcript>
</doc>