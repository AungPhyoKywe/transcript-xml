<doc>
<docinfo>
<docno>02-11-11.xml</docno>
<term value='02'>ဒုတိယအကြိမ်</term>
<session value='11' />
<sittingday value='11' />

<legislature value='lower'>ပြည်သူ့လွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်သူ့လွှတ်တော် (၁၁)ကြိမ်မြောက်ပုံမှန်အစည်းအဝေး (၁၁) ရက်မြောက်နေ့မှတ်တမ်း</title>
<date value='13-02-2019'>၁၃၈ဝ ပြည့်နှစ်၊ တပို့တွဲလဆန်း ၉ ရက် (၂၀၁၉ ခုနှစ်၊ ဖေဖော်ဝါရီလ ၁၃ ရက်) (ဗုဒ္ဓဟူးနေ့)</date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ဒုတိယအကြိမ် ပြည်သူ့လွှတ်တော် (၁၁) ကြိမ်မြောက်ပုံမှန်အစည်းအဝေး (၁၁) ရက်မြောက်နေ့ကို နံနက် ၁၀ နာရီအချိန်၌ စတင် ကျင်းပပါသည်။ ပြည်သူ့လွှတ်တော်အစည်းအဝေးကို ကြီးကြပ်ကွပ်ကဲသူအဖြစ် ပြည်သူ့လွှတ်တော်ဥက္ကဋ္ဌ ဦးတီခွန်မြတ်က ဆောင်ရွက်ပြီး၊ အခမ်းအနားမှူးအဖြစ် ဦးတင်ဝင်းအောင်၊ ညွှန်ကြားရေးမှူးချုပ်၊ ပြည်သူ့လွှတ်တော်ရုံးက ဆောင်ရွက်ပါသည်။</p>
<speech type='mc'>လေးစားအပ်ပါသော ပြည်သူ့လွှတ်တော်ကိုယ်စားလှယ်များနှင့် ဧည့်သည်တော်များခင်ဗျား။ ယခုအချိန်ကစပြီး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်သူ့လွှတ်တော် (၁၁)ကြိမ်မြောက်ပုံမှန်အစည်းအဝေး (၁၁) ရက်မြောက်နေ့အစီအစဉ် စတင်ပါ တော့မယ်။</speech>
<title>ပြည်သူ့လွှတ်တော်ဥက္ကဋ္ဌနေရာယူခြင်း</title>
<speech type='mc'>ပြည်သူ့လွှတ်တော်ဥက္ကဋ္ဌ ကြွရောက်လာပါပြီခင်ဗျား။</speech>
<p>ပြည်သူ့လွှတ်တော်ဥက္ကဋ္ဌသည် ဥက္ကဋ္ဌအတွက်သတ်မှတ်ထားသည့် စင်မြင့်ပေါ်သို့ ကြွရောက် နေရာယူပါသည်။</p>
<speech type='speaker'>အားလုံးမင်္ဂလာပါ။ ကိုယ်စားလှယ်များ။ ။မင်္ဂလာပါ</speech>
<speech type='mc'>အားလုံးထိုင်နိုင်ပါပြီခင်ဗျာ။</speech>
<title>ပြည်သူ့လွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type='speaker'>လွှတ်တော်ကိုယ်စားလှယ်များခင်ဗျား။ ဒီကနေ့ကျင်းပတဲ့ ဒုတိယအကြိမ် ပြည်သူ့ လွှတ်တော် (၁၁)ကြိမ်မြောက်ပုံမှန်အစည်းအဝေး (၁၁)ရက်မြောက်နေ့မှာ ပြည်သူ့လွှတ်တော် လွှတ်တော်အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်သူ့ လွှတ်တော်ကိုယ်စားလှယ် ၄၃၃ ဦးရှိသည့်အနက် ၃၈၃ ဦးတက်ရောက်ပါတယ်။ အစည်းအဝေးသို့ တက်ရောက်ခွင့်ရှိသူဦးရေ စုစုပေါင်းရဲ့ ၈၈.၄၅ ရာခိုင်နှုန်းရှိတဲ့အတွက် အစည်းအဝေးအထ မြောက်ကြောင်းနှင့် စတင်ကျင်းပကြောင်း ကြေညာပါတယ်။ (ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type='speaker'>အစီအစဉ် ၃ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အစီအစဉ်များ ကို ကြို တင်ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်</speech>
<leave><title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type='speaker'>အစီအစဉ် ၄ ဖြစ်ပါတယ်။ ယခု အစည်းအဝေးမတက်ရောက်နိုင်တဲ့ လွှတ်တော် ကိုယ်စားလှယ်များအတွက် ခွင့်ပန်ကြားရန် ဖြစ်ပါတယ်</speech>
<speech><mp id='309'>ဒေါက်တာလှမိုး(အတွင်းရေးမှူး၊ လွှတ်တော်အခွင့်အရေးကော်မတီ)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ယနေ့ ၂၀၁၉ ခုနှစ်၊ ဖေဖော်ဝါရီလ ၁၃ ရက်နေ့ ဒုတိယအကြိမ် ပြည်သူ့လွှတ်တော် (၁၁)ကြိမ်မြောက်ပုံမှန်အစည်းအဝေး (၁၁) ရက်မြောက်နေ့သို့ မတက်ရောက်နိုင်ပါ သဖြင့် ခွင့်ပန်ကြားသူ လွှတ်တော်ကိုယ်စားလှယ်များ၏ကိုယ်စား ပြည်သူ့လွှတ်တော် လွှတ်တော် အခွင့်အရေးကော်မတီအတွင်းရေးမှူး ကျွန်တော် ဒေါက်တာလှမိုး၊ အောင်မြေသာစံမဲဆန္ဒနယ်က ကိုယ်စား ခွင့်ပန်ကြားသွားမှာဖြစ်ပါတယ်။ ပြည်သူ့လွှတ်တော်မှာ ယနေ့တက်ရောက်ခွင့်ရှိသော ကိုယ်စားလှယ် ၄၃၃ ဦးရှိပြီး တက်ရောက်သူကိုယ်စားလှယ် ၃၈၃ ဦးရှိကာ ယနေ့ခွင့်ပန်ကြားသူ ၄၃ ဦး ရှိပါတယ်။ ခွင့်ပန်ကြားသူ ကိုယ်စားလှယ်များကတော့(၁) ဇလွန်မဲဆန္ဒနယ်မှ ဦးအောင်မင်း ခွင့် ၁ ရက်၊ (၂) မော်လိုက်မဲဆန္ဒနယ်မှ ဒေါ်ချိုချိုဝင်း ခွင့် ၁ ရက်၊ (၃) တောင်ငူမဲဆန္ဒနယ်မှ ဦးခင်မောင်သန်း ခွင့် ၁ ရက်၊ (၄) လှည်းကူးမဲဆန္ဒနယ်မှ ဦးသိန်းတန် ခွင့် ၁ ရက်၊ (၅) တောင်သာမဲဆန္ဒနယ်မှ ဦးစစ်အေး ခွင့် ၁ ရက်၊ (၆) တပ်ကုန်းမဲဆန္ဒနယ်မှ ဦးကျော်တင့် ခွင့် ၁ ရက်၊ (၇) မိုင်းရယ်မဲဆန္ဒနယ်မှ ဦးစိုင်းသီဟကျော် ခွင့် ၁ ရက်၊ (၈) သရက်မဲဆန္ဒနယ်မှ ဦးကံမြင့် ခွင့် ၁ ရက်၊ (၉) ပေါက်ခေါင်းမဲဆန္ဒနယ်မှ ဒေါ်နီနီဒွန်း ခွင့် ၁ ရက်၊ (၁၀) မှော်ဘီမဲဆန္ဒနယ်မှ ဦးအောင်ဝင်း ခွင့် ၁ ရက်၊ (၁၁) ကော့သောင်းမဲဆန္ဒနယ်မှ ဦးခင်ဇော် ခွင့် ၃ ရက်၊ (၁၂) မြိတ်မဲဆန္ဒနယ်မှ ဦးစိုးပိုင်ဌေး ခွင့် ၃ ရက်၊ (၁၃) လားရှိုးမဲဆန္ဒနယ်မှ ဒေါက်တာစိုင်းမောက်ခမ်း ခွင့် ၁ ရက်၊ (၁၄) တပ်မတော်သားကိုယ်စားလှယ် ဗိုလ်ကြီးဒေါ်သိမ့်သိဂီထွေးအောင် ခွင့် ၂ ရက်၊ (၁၅) ကလောမဲဆန္ဒနယ်မှ ဒေါ်ပြုံးကေသီနိုင် ခွင့် ၁ ရက်၊ (၁၆) ကျွန်းစုမဲဆန္ဒနယ်မှ ဒေါ်တင်တင်ရီ ခွင့် ၂ ရက်၊ (၁၇) တောင်ဥက္ကလာပမဲဆန္ဒနယ်မှ ဒေါက်တာစောနိုင် ခွင့် ၃ ရက်၊ (၁၈) နမ့်စန်မဲဆန္ဒနယ်မှ ဦးဌေးလွင်(ခ)ဦးဒီလုံး ခွင့် ၃ ရက်၊ (၁၉) သထုံမဲဆန္ဒနယ်မှ ဒေါ်မာမာခိုင် ခွင့် ၁ ရက်၊ (၂၀) ကိုကိုးကျွန်းမဲဆန္ဒနယ်မှ သူရဦးသက်ဆွေ ခွင့် ၁ ရက်၊ (၂၁) ပုလဲမဲဆန္ဒနယ်မှ ဒေါ်ခင်စန်းလှိုင် ခွင့် ၁ ရက်၊ (၂၂) ပခုက္ကူ မဲဆန္ဒနယ်မှ ဦးပိုက်ကို ခွင့် ၁ ရက်၊ (၂၃) တောင်ကုတ်မဲဆန္ဒနယ်မှ ဒေါ်နီနီမေမြင့် ခွင့် ၁ ရက်၊ (၂၄) လယ်ဝေးမဲဆန္ဒနယ်မှ ဦးမျိုးဇော်ဦး ခွင့် ၁ ရက်၊ (၂၅) သုံးခွမဲဆန္ဒနယ်မှ ဒေါ်စုစုလွင် ခွင့် ၁ ရက်၊ (၂၆) မင်းတပ်မဲဆန္ဒနယ်မှ ဦးနေလင်းအောင် ခွင့် ၁ ရက်၊ (၂၇) ဇေယျာသီရိမဲဆန္ဒနယ်မှ ဦးလှဌေးဝင်း ခွင့် ၁ ရက်၊ (၂၈) မြောက်ဦးမဲဆန္ဒနယ်မှ ဦးဦးလှစော ခွင့် ၃ ရက်၊ (၂၉) ဟိုပန်းမဲဆန္ဒနယ်မှ ဦးကျင်ဝမ်း ခွင့် ၂ ရက်၊ (၃၀) ဟိုပုန်းမဲဆန္ဒနယ်မှ ဦးခွန်အောင်ကျော် ခွင့် ၂ ရက်၊ (၃၁) ဒဂုံမြို့သစ်(ဆိပ်ကမ်း)မဲဆန္ဒနယ်မှ ဦးမြစိန် ခွင့် ၁ ရက်၊ (၃၂) မိုးကောင်းမဲဆန္ဒနယ်မှ ဦးဝင်းနိုင် ခွင့် ၁ ရက်၊ (၃၃) မိုးမောက်မဲဆန္ဒနယ်မှ ဦးဝင်းအောင် ခွင့် ၂ ရက်၊ (၃၄) ဝိုင်းမော်မဲဆန္ဒနယ်မှ ဦးလဂန်ဇယ်ဂျုံး ခွင့် ၁ ရက်၊ (၃၅) ကျောက်ကြီးမဲဆန္ဒနယ်မှ ဦးမြင့်ငွေ ခွင့် ၁ ရက်၊ (၃၆) သနပ်ပင်မဲဆန္ဒနယ်မှ ဦးမြင့်ဦး ခွင့် ၁ ရက်၊ (၃၇) ကန့်ဘလူမဲဆန္ဒနယ်မှ ဒေါက်တာလှိုင်မြင့်ဟန် ခွင့် ၂ ရက်၊ (၃၈) ထီးချိုင့်မဲဆန္ဒနယ်မှ ဦးမောင်မောင် ခွင့် ၁ ရက်၊ (၃၉) သရက်ချောင်းမဲဆန္ဒနယ်မှ ဦးအောင်စိုး ခွင့် ၃ ရက်၊ (၄၀) သန်လျင်မဲဆန္ဒနယ်မှ ဦးလွင်ကိုလတ် ခွင့် ၁ ရက်၊ (၄၁) ပုလောမဲဆန္ဒနယ်မှ ဦးအုန်းခင် ခွင့် ၂ ရက်၊ (၄၂) မဟာအောင်မြေမဲဆန္ဒနယ်မှ ဦးငြိမ်းသစ်(ခ)ဦးသောင်းထွန်း ခွင့် ၁ ရက်နှင့် (၄၃) လှိုင်မဲဆန္ဒနယ်မှ ဦးအောင်ကျော်ကျော်ဦး ခွင့် ၁ ရက်တို့ဖြစ်ကြပါတယ်။ ယခင် ခွင့်ပန်ကြားသူ ၇ ဦး၊ ယနေ့ခွင့်ပန်ကြားသူ ၄၃ ဦး စုစုပေါင်း ခွင့်ပန်ကြားသူ ၅၀ ဦး ဖြစ်ပါ တယ်။ ခွင့်မဲ့ပျက်ကွက်သူမရှိပါကြောင်းနှင့် အထက်ပါကိုယ်စားလှယ်များ၏ ခွင့်ပန်ကြားမှုအား ခွင့်အဖြစ် ခွင့်ပြုပေးပါရန် လေးစားစွာဖြင့် ပန်ကြားအပ်ပါတယ်ခင်ဗျား။</speech>
<speech type='speaker'>ခွင့်ပန်ကြားသူအားလုံးကို ခွင့်ပြုပါတယ်။</speech>
<title>ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကိုမှတ်တမ်းတင်ခြင်း</title>
<speech type='speaker'>လွှတ်တော်ကိုယ်စားလှယ်များခင်ဗျား။ ဒီကနေ့ အစည်းအဝေးမှာ တက်ရောက်ခွင့် ရှိတဲ့ လွှတ်တော်ကိုယ်စားလှယ် ၄၃၃ ဦး၊ ယခင်ကခွင့်ပန်ကြား၍ ခွင့်ပြုထားသူ ၇ ဦး၊ ယနေ့ ခွင့်ပြုထားသူ ၄၃ ဦးဖြစ်၍ လွှတ်တော်က ခွင့်ပြုထားသူ စုစုပေါင်း ၅၀ ဦးဖြစ်ပါတယ်။ ခွင့်မဲ့ပျက်ကွက်သူ မရှိပါ။ ယခုလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို လွှတ်တော်ရဲ့ အတည်ပြုချက်ရယူပါမယ်။ ပြည်သူ့လွှတ်တော်ကိုယ်စားလှယ်များ အစည်းအဝေး တက်ရောက်မှု အခြေအနေတင်ပြချက်ကို အတည်ပြု မှတ်တမ်းတင်ရန် လွှတ်တော်က သဘောတူပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type='speaker'>လွှတ်တော်က သဘောတူတဲ့အတွက် ကိုယ်စားလှယ်များ အစည်းအဝေး တက်ရောက်မှုအခြေအနေကို အတည်ပြုမှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</leave></preface>
<discussion>
<QASection>
<title>ကြယ်ပွင့်ပြထားသည့် မေးခွန်းများကို သက်ဆိုင်ရာလွှတ်တော် ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<speech type='speaker'>အစီအစဉ် ၅ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ မေးခွန်းများ မေးမြန်း၊ ဖြေကြားခြင်းအစီအစဉ် စတင်ဆောင်ရွက်ပါမယ်။</speech>
<title>မြန်မာ့မော်တော်ယာဉ်ထုတ်လုပ်မှုကဏ္ဍတွင် တစ်စိတ်တစ်ပိုင်း တပ်ဆင်ထုတ်လုပ်သည့်စနစ်(SKD)ဖြင့် လာရောက်ရင်းနှီးမြှုပ်နှံကြသည့် ပြည်ပကုမ္ပဏီပေါင်းမည်မျှရှိပြီး မော်တော်ယာဉ်များ၏ အရည်အသွေးကြံ့ခိုင်ကောင်းမွန်မှု(Quality Control)ကို မည်ကဲ့သို့ ထိန်းချုပ်ထားပါသနည်းနှင့် အနာဂတ်တွင် လျှပ်စစ်ဘတ်စ်ကား(e Bus)များ စမ်းသပ်မောင်းနှင်အသုံးပြုနိုင်ရန် မည်ကဲ့သို့ စီစဉ်ဆောင်ရွက်ထားပါသည်ကို သိလိုခြင်းနှင့်စပ်လျဉ်းသည့်မေးခွန်း</title>
<speech type='speaker'>ပထမဦးစွာ မောက်မယ်မဲဆန္ဒနယ်မှ ဦးစိုင်းငေါင်းဆောင်ဟိန်း မေးမြန်းဖို့ ဖြစ်ပါတယ်</speech>
<speech><mp id='410'>ဦးစိုင်းငေါင်းဆိုင်ဟိန်း(မောက်မယ်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် ပြည်ထောင်စုဝန်ကြီးများ၊ ပြည်သူ့လွှတ်တော်ကိုယ်စားလှယ်များ၊ ဧည့်သည်တော်များ အားလုံး ကျန်းမာရွှင်လန်းကြပါစေခင်ဗျား။ ကျွန်တော်ကတော့ ရှမ်းပြည်နယ်(တောင်ပိုင်း)၊ လင်းခေး ခရိုင်၊ မောက်မယ်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးစိုင်းငေါင်းဆောင်ဟိန်း ဖြစ်ပါတယ်။ ယနေ့ ကျွန်တော်တို့နိုင်ငံ၏ လက်ရှိမော်တော်ယာဉ်တပ်ဆင်ထုတ်လုပ်မှုကဏ္ဍနှင့်စပ်လျဉ်းသည့် ကြယ်ပွင့်ပြမေးခွန်းကို မေးမြန်းခွင့်တောင်းခံအပ်ပါတယ်။ လေးစားအပ်ပါသော ပြည်သူ့လွှတ်တော် ဥက္ကဌကြီးခင်ဗျား။ ကျွန်တော်တို့မြန်မာနိုင်ငံ၏ လက်ရှိမော်တော်ယာဉ်ထုတ်လုပ်မှုကဏ္ဍ၌ တစ်စိတ် တစ်ပိုင်း တပ်ဆင်ထုတ်လုပ်သည့်စနစ်(SKD)ဖြင့် ပြည်ပမှကုမ္ပဏီများ လာရောက်ရင်းနှီးမြှုပ်နှံပြီး ထုတ်လုပ်နေကြပါတယ်။ တစ်စိတ်တစ်ပိုင်းထုတ်လုပ်တပ်ဆင်သည့်စနစ် (SKD) မှ အလုံးစုံတပ်ဆင် သည့်စနစ် (CKD) သို့ ရောက်ရှိအောင် အစပျိုးဆောင်ရွက်နေခြင်းဖြစ်ပါတယ်။ SKD စနစ်တွင် SKD-1 နှင့် SKD-2 ဆိုပြီး ထပ်မံခွဲခြားပြီး ယခုနောက်ပိုင်း SKD-2 စနစ်ကိုသာ အတည်ပြု တပ်ဆင် ထုတ်လုပ်ရမည်ဖြစ်ကြောင်း သိရှိရပါတယ်။ ကျွန်တော်တို့နိုင်ငံအနေဖြင့် စက်ရုံထုတ်ကားသစ်ကြီးများ Brqnd New ကို စီးနင်းမောင်းနှင်ခွင့်ရရှိကြမည်ဖြစ်သော်လည်း မူရင်းနိုင်ငံထုတ်အရည်အသွေးများ နှင့်ကွာဟမှုရှိ/မရှိ၊ ပေးချေရသောတန်ဖိုးများနှင့်ညီ/မညီ သိရှိရန်လိုအပ်ပါတယ်။ အထူးသဖြင့် မော်တော်ယာဉ်ကြံ့ခိုင်မှုအပိုင်းတွင် လုံခြုံ စိတ်ချရမှုအပိုင်း(sdfety)၊ အင်ဂျင်စမ်းသပ်မှုအပိုင်း (Energy Testing)နဲ့ ယာဉ်အောက်ပိုင်းကြံ့ခိုင်မှု(suspension)အပိုင်းတွေကို မူရင်းနိုင်ငံတွေမှာ စနစ်တကျစမ်းသပ်စစ်ဆေးပြီးမှ စက်ရုံကနေထုတ်လုပ်ရောင်းချတဲ့အဆင့်သို့ ရောက်ရှိတာဖြစ်ပါတယ်။ ဒါတောင် တချို့နာမည်ကြီးအမှတ်တံဆိပ် မော်တော်ယာဉ်တွေတောင် ချို့ယွင်းချက်တွေ တွေ့ရှိလို့ ပြန်လည်တာဝန်ယူဖြေရှင်းရတာမျိုးရှိပါတယ်။ ကျွန်တော်တို့နိုင်ငံမှာ လာရောက်တပ်ဆင်ထုတ်လုပ်တဲ့ မော်တော်ယာဉ်တွေကို အရည်အသွေးကြံ့ခိုင်ကောင်းမွန်မှုအဆင့်အတန်း(Quality Control)ကိုလည်း ဝယ်ယူသုံးစွဲသည့် ပြည်သူများအနေနဲ့ သိရှိရန်လိုအပ်ပါတယ်။ ထို့အပြင် ဟန်ဂေရီနိုင်ငံနည်းပညာနဲ့ ထုတ်လုပ်မယ့် လျှပ်စစ်ဘတ်စ်ကား(e Bus)များအတွက် ဘယ်လိုပုံစံနဲ့ထုတ်လုပ်ပြီး ဘယ်လိုနေရာတွေ မှာ စတင်သတ်မှတ်အသုံးပြု သွားမယ်ဆိုတာကလည်း အများပြည်သူလူထုမှ သိရှိသင့်ပါသဖြင့်အောက်ပါမေးခွန်းများကို ပြည်သူ့လွှတ်တော်ဥက္ကဋ္ဌကြီးမှတစ်ဆင့် တင်ပြမေးမြန်းအပ်ပါတယ်။ မေးခွန်း(၁) မြန်မာ့မော်တော်ယာဉ်ထုတ်လုပ်မှုကဏ္ဍတွင် တစ်စိတ်တစ်ပိုင်းတပ်ဆင်ထုတ်လုပ်သည့် စနစ် (SKD) စနစ်ဖြင့် လာရော်ရင်းနှီးမြှုပ်နှံကြသည့် ပြည်ပကုမ္ပဏီပေါင်း မည်မျှရှိပြီး တပ်ဆင် ထုတ်လုပ်သည့်မော်တော်ယာဉ်များ၏ အရည်အသွေးကြံ့ခိုင်ကောင်းမွန်မှု(Qudity Control)ကို ဝန်ကြီးဌာနက မည်ကဲ့သို့ထိန်းချုပ်ထားပါသနည်း၊ မေးခွန်း(၂) အနာဂတ်တွင် လျှပ်စစ်ဘတ်စ်ကား (e Bus)များ စမ်းသပ်မောင်းနှင်အသုံးပြု နိုင်ရန် မည်ကဲ့သို့စီစဉ်ဆောင်ရွက်ထားပါသနည်း။ ကျေးဇူး တင်ပါတယ်ခင်ဗျား။</speech>
<speech type='speaker'>စက်မှုဝန်ကြီးဌာနက ဖြေကြားရန် ဖြစ်ပါတယ်</speech>
''<speech><agency id='23'>ဦးခင်မောင်ချို (ပြည်ထောင်စုဝန်ကြီး၊ စက်မှုဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များအားလုံး မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ စက်မှုဝန်ကြီးဌာန ပြည်ထောင်စုဝန်ကြီး ဦးခင်မောင်ချို ဖြစ်ပါတယ်ခင်ဗျား။ ကျွန်တော့်အနေနဲ့ ရှမ်းပြည်နယ်(တောင်ပိုင်း)၊ မောက်မယ် မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးစိုင်းငေါင်းဆိုင်ဟန်းရဲ့ မေးခွန်းနဲ့စပ်လျဉ်း၍ အပိုင်း နှစ်ပိုင်းခွဲခြားပြီး ဖြေကြားသွားမှာဖြစ်ပါတယ်။ Power Point ဖြင့် ရှင်းလင်းတင်ပြခွင့်ပြုပါခင်ဗျား။ ပထမမေးခွန်းဖြစ်တဲ့ မြန်မာ့မော်တော်ယာဉ်ထုတ်လုပ်မှုကဏ္ဍတွင် တစ်စိတ်တစ်ပိုင်း တပ်ဆင် ထုတ်လုပ်သည့်စနစ်(SKD)စနစ်ဖြင့် လာရောက်ရင်းနှီးမြှုပ်နှံကြသည့် ပြည်ပကုမ္ပဏီပေါင်းမည်မျှရှိပြီး တပ်ဆင်ထုတ်လုပ်သည့် မော်တော်ယာဉ်များ၏ အရည်အသွေးကြံ့ခိုင်ကောင်းမွန်မှု(Quality Control)ကို ဝန်ကြီးဌာနမှ မည်ကဲ့သို့ထိန်းချုပ်ထားပါသနည်း မေးခွန်းနှင့်စပ်လျဉ်း၍ ရှင်းလင်း ဖြေကြားသွားမှာဖြစ်ပါတယ်။ မြန်မာ့မော်တော်ယာဉ်ထုတ်လုပ်မှုကဏ္ဍမှာ အချိန်တိုအတွင်း ရင်းနှီး မြှုပ်နှံမှုအနည်းဆုံးနဲ့ ဈေးကွက်ဝင်ထုတ်လုပ်မှုစနစ်ဖြစ်တဲ့ SKD စနစ်ဖြင့် စတင်၍ တပ်ဆင်ထုတ်လုပ် လျက်ရှိနေကြပါတယ်။ ဒီလိုဆောင်ရွက်နိုင်ဖို့ MIC ၏ ခွင့်ပြုချက်ရယူရန်လိုအပ်ပြီး ၎င်းခွင့်ပြုချက်များ အတိုင်း ထုတ်လုပ်မှုလုပ်ငန်းများ စတင်ဆောင်ရွက်နေတဲ့ကုမ္ပဏီ စုစုပေါင်းကိုးခုနဲ့ စီမံကိန်း လုပ်ငန်းများ စတင်ဆောင်ရွက်ဖို့ စီစဉ်ထားသူကုမ္ပဏီ ခုနစ်ခု စုစုပေါင်း ၁၆ ခုရှိပါတယ်။ စက်မှုဝန်ကြီးဌာနအနေနဲ့ ပြည်တွင်းမှာ တပ်ဆင်ထုတ်လုပ်တဲ့ မော်တော်ယာဉ်များရဲ့ လယ်ယာသုံးစက်ပစ္စည်းများရဲ့ အရည်အသွေးကောင်းမွန်စေရေးအတွက် မော်တော်ယာဉ်နှင့် လယ်ယာသုံးစက်ပစ္စည်းများ ထုတ်လုပ်မှုကြီးကြပ်ရေးနှင့် စစ်ဆေးရေးအဖွဲ့ကို နိုင်ငံတော်သမ္မတရုံး၏ 3.Olajoso googs:c3:ğè B: q:sole:sagol@odcao:g Certificate of Approval(CoA) များ ထုတ်ပေးခြင်းလုပ်ငန်းများကို စိစစ်ဆောင်ရွက်ပေးလျက်ရှိရာမှာ ယနေ့အထိ SKD စနစ်ဖြင့် တပ်ဆင်ထုတ်လုပ်တဲ့ မော်တော်ယာဉ်စုစုပေါင်း ၃၇၀၀ စီးကို CoA များထုတ်ပေးခဲ့ပြီး လုပ်ထုံးလုပ်နည်းနဲ့အညီ ဆက်လက်၍ မှတ်ပုံတင်ခြင်းများဆောင်ရွက်လျက်ရှိပါတယ်။ ထုတ်လုပ်မှု အတွက် တင်သွင်းလာတဲ့ စက်အစိတ်အပိုင်းများဟာ MIC ၏ ခွင့်ပြု အမျိုးအစားဖြစ်ကြောင်း၊ မူရင်း ထုတ်လုပ်သူ၏ စံချိန်စံညွှန်းနှင့်ကိုက်ညီကြောင်း၊ ပစ္စည်းအသစ် (Brand New) များဖြစ်ကြောင်း၊ သတ်မှတ်အုပ်စုများအတိုင်း တင်သွင်းမှုနှင့်ကိုက်ညီကြောင်း စတဲ့ အခြေခံအချက်အလက်တွေနဲ့ တိုက်ဆိုင်စစ်ဆေးခြင်း၊ မူရင်းထုတ်လုပ်သူ၏ Inspection Certificate(IC) အထောက်အထား များဖြင့် စနစ်တကျစစ်ဆေးခြင်းနှင့် စမ်းသပ်မောင်းနှင်ခြင်းများပြုလုပ်ပြီးမှသာလျှင် သတ်မှတ်စစ်ဆေး ချက်များနဲ့ ကိုက်ညီမှုရှိမှသာ CoA များကို ထုတ်ပေးခြင်းဖြစ်ပါတယ်။ ထို့အပြင် အသုံးပြု သည့် စက်နှင့်စက်ပစ္စည်းကိရိယာများ၊ ထုတ်လုပ်မှုနည်းစဉ်များ၊ ဝန်ထမ်းများရဲ့ ကျွမ်းကျင်မှု၊ စံချိန်စံညွှန်းအတိုင်း လိုက်နာမှုရှိ/မရှိ၊ လုပ်ငန်းခွင်အန္တရာယ်ကင်းရှင်းရေးဆောင်ရွက်ထားရှိမှုများ၊ စက်များ၏တိကျမှန်ကန်မှုနှင့် အခြေအနေများအားလုံးကို ရှောင်တခင် စစ်ဆေး၍လည်း ကြပ်မတ်ထိန်းချုပ်ပေးလျက်ရှိနေပါတယ်။ သို့ဖြစ်ပါ၍ ယနေ့မြန်မာနိုင်ငံ၏ မော်တော်ယာဉ်ထုတ်လုပ်မှု ကနဦးကာလတွင် SKD စနစ်ဖြင့် စတင်ထုတ်လုပ်လျက်ရှိသည့် မော်တော်ယာဉ်များ၏ လုံခြုံစိတ်ချရမှုကို အတည်ပြုနိုင်ရေးအတွက် စစ်ဆေးရေးအဖွဲ့များဖြင့် စနစ်တကျ ကြပ်မတ်ဆောင်ရွက်လျက်ရှိပါကြောင်းနှင့် လက်ရှိ SKD စနစ်ဖြင့် ထုတ်လုပ်နေတဲ့ မော်တော်ယာဉ်များဈေးကွက်တွင် အောင်မြင်မှုရှိလာပြီး နောက်ထပ် ဈေးကွက်အလားအလာ ပိုမိုကောင်းမွန်သော မော်တော်ယာဉ်များအတွက် ပိုမိုတွက်ခြေကိုက်သည့် CKD စနစ်ကို အနာဂတ်မှာ ကူးပြောင်းရေးကိုလည်း အားပေးဆောင်ရွက်သွားမှာဖြစ်ပါကြောင်း တင်ပြအပ်ပါတယ်။ ဆက်လက်ပြီး ဒုတိယမေးခွန်းဖြစ်တဲ့ အနာဂတ်တွင် လျှပ်စစ်ဘတ်စ်ကား(e Bus)များ စမ်းသပ်မောင်းနှင်အသုံးပြုရန် မည်ကဲ့သို့ စီစဉ်ဆောင်ရွက်ထားပါသနည်း မေးခွန်းနှင့်စပ်လျဉ်း၍ စက်မှုဝန်ကြီးဌာန၏ ကုန်ထုတ်လုပ်မှုလုပ်ငန်းများကို အစိုးရ-ပုဂ္ဂလိက အကျိုးတူပူးပေါင်းခြင်း Public Private Partnership (PPP)oşEgêgs sasmēsacouscoses tagesoveşpes လုပ်ထုံးလုပ်နည်းများနှင့်အညီ ပြည်ထောင်စုအစိုးရအဖွဲ့၏ ခွင့်ပြုချက်များရယူပြီး ဆောင်ရွက်လျက် ရှိနေပါတယ်။ ထို့အတူ ရင်းနှီးမြှုပ်နှံမှုဆိုင်ရာအချက်အလက်များကိုလည်း စီမံကိန်းနှင့်ဘဏ္ဍာရေး o$63:gɔşi Project Bank Bę. Project Proposal op:5398 60: p:c0:cojasjesolosusin သာဂရစက်မှုနယ်မြေရှိ အမှတ်(၁၄)အကြီးစားစက်ရုံ၌ နိုင်ငံတော်အတွက် အကျိုးရှိထိရောက်စေမည့် ထုတ်လုပ်မှုလုပ်ငန်းများအနက် လျှပ်စစ်ဘတ်စ်ကားများ စတင်တပ်ဆင်ထုတ်လုပ်ခြင်းကို Green Power Myanmar Co.,Ltd. şệq:6vl8:g: sas:opsi oposopegcgzoznao espasagjes အလက်များကို အသေးစိတ်အကြိုညှိနှိုင်းဆွေးနွေးမှုများပြုလုပ်ခဲ့ပြီး အဆင်သင့်စတင်နိုင်ရေးအတွက် နှစ်ဦးနှစ်ဖက်ဆွေးနွေးသဘောတူညီချက် AoD ကို ၃-၁၂-၂၀၁၈ ရက်နေ့မှာ လက်မှတ်ရေးထိုးခဲ့ကြပါ တယ်။ အဆိုပါ AOD အရ Project Bank သို့ ပေးပို့ထားသော အချက်အလက်များအတိုင်းသာ သဘောတူညီမှုပြုခဲ့ကြပြီး လုပ်ထုံးလုပ်နည်းအတိုင်း ဆက်လက်၍ တင်ပြအတည်ပြုချက်ရယူ ဆောင်ရွက်ရမှာဖြစ်ပါတယ်။ ယနေ့ကမ္ဘာပေါ်မှာ သမားရိုးကျ Engine ဖြင့် မောင်းနှင်သော မော်တော်ယာဉ်များဟာ ကာဗွန်ထုတ်လွှတ်မှုများပြားတာကြောင့် ဖန်လုံအိမ်အာနိသင်လျှော့ချနိုင်ဖို့အတွက် ကာဗွန်ထုတ်လွှတ်မှု အလျဉ်းမရှိသော လျှပ်စစ်ကားများကို တီထွင်အသုံးပြု လာနေကြပါတယ်။ Electric Vehicle များကို အိမ်စီး Sdloon ကားငယ်များမှာသာ အများဆုံးအသုံးပြု ကြတာကို လေ့လာတွေ့ရှိရပြီးတော့ လျှပ်စစ် ဘတ်စ်ကားများကိုတော့ အနည်းငယ်သာအသုံးပြုနေပါသေးတယ်။ လက်ရှိအသုံးပြု နေတဲ့ လျှပ်စစ် EV Saloon mo:ep:93şoš supremom:635 Nissan-leafi Tesleri BYDi Hyundai şekia စတဲ့ ကုမ္ပဏီများမှ ထုတ်လုပ်လျက်ရှိတဲ့ ကားများဟာ ယနေ့ကမ္ဘာမှာ တွင်ကျယ်စွာအသုံးပြုလျက် ရှိနေပါပြီ။ ယနေ့အိမ်စီးကားဈေးကွက်မှာ အမေရိကန်နိုင်ငံထုတ် EV Saloon ကားများဟာ ကမ္ဘာ့ပထမအဆင့်မှာ ရပ်တည်လျက်ရှိပြီး တရုတ်နိုင်ငံအပါအဝင် အချို့နိုင်ငံများက ထပ်ကြပ်မကွာ လိုက်ပါနေကြပါတယ်။ တရုတ်နိုင်ငံထုတ် BYD အမျိုးအစားလျှပ်စစ်ဘတ်စ်ကားများဟာဆိုရင် အင်္ဂလန်နိုင်ငံမှာဝင်ရောက်၍ နေရာယူနေပြီဖြစ်သလို ဟန်ဂေရီနိုင်ငံထုတ် EV ကားများဟာလည်း အိန္ဒိယနှင့် သီရိလင်္ကာဈေးကွက်များသို့ စတင်ဝင်ရောက်နေကြပြီ ဖြစ်ပါတယ်။ လက်ရှိအခြေအနေမှာ ဟန်ဂေရီနိုင်ငံ၊ CSEPLE Holding Ltd. နှင့် ထုတ်လုပ်ထားတဲ့ MODULO Brand Electric Bus sop: geopuspesupoproge Green Power Myanmar Co.ltd şệu:sol:f8:com? အမှတ်(၁၄)အကြီးစားစက်ရုံ(သာဂရ)မှ စတင်ထုတ်လုပ်နိုင်ဖို့ ကနဦးလေ့လာသုံးသပ်မှုများဆောင်ရွက်လျက်ရှိရာမှာ ၎င်းလျှပ်စစ်ဘတ်စ်ကားများအတွက် Axle, Suspension, Steering, Brake, Drive, Motor, Battery şę Control Unit op:1 sə:37€:0$oop: səbəzədios ပစ္စည်းများကို ဂျာမနီနိုင်ငံ ဒိမ်းမလားဘင့်ဇ်၊ ဆီးမင်းနှင့် ဟန်ဂေရီနိုင်ငံများမှရယူပြီး တပ်ဆင်ထုတ်လုပ် သွားရမှာဖြစ်ပါတယ်။ အဓိကကျတဲ့ ဘတ်ထရီများကိုတော့ ဥရောပနဲ့တရုတ်နိုင်ငံတို့မှ မှာယူအသုံးပြု သွားမှာဖြစ်ပါတယ်။ ခရီးသည်တင်ဘတ်စ်ကားအမျိုးအစား Model သုံးမျိုး ထုတ်လုပ်သွားရာမှာ mascopos Modular Type Composite Sturcture Goh Dash Boardi Trimming Parts ထိုင်ခုံများကို ပြည်တွင်းမှာထုတ်လုပ်ပြီး အားဖြည့်မှန်များကိုလည်း ပြည်တွင်းမှာပဲ ဆက်လက်ပြီး ထုတ်လုပ်ပြီး တပ်ဆင်သွားမှာဖြစ်ပါတယ်။ ယခုအခါတွင် CSEPLE Holding Ltd. အနေဖြင့် အိန္ဒိယနိုင်ငံသို့ Electric Bus အစီးရေ ၅၀၀ ကျော်တင်ပို့နိုင်ခဲ့ပြီး ကမ္ဘာတစ်လွှားမှာလည်း ဥရောပနိုင်ငံမှာ တွင်ကျယ်စွာအသုံးပြုနေပါတယ်။ ဆက်လက်၍ သီရိလင်္ကာ၊ စင်္ကာပူ၊ ကမ္ဘောဒီးယား စတဲ့နိုင်ငံများသို့လည်း အစီးရေ ၇၀၀၀ ကျော် တင်ပို့ရောင်းချရန် အမှာစာများရရှိထားပြီးဖြစ်လို့ ဈေးကွက်ခိုင်ခိုင်မာမာရှိပါကြောင်း သုံးသပ်တွေ့ရှိ ရပါတယ်။ e Bus များဟာ Carbon ထုတ်လွှတ်မှုလုံးဝမရှိတာကြောင့် Carbon အကျိုးခံစားခွင့် Carbon Credit ရရှိထားလို့ ဟန်ဂေရီနိုင်ငံ၊ EXIM Bank မှ ငါးနှစ်သက်တမ်းကာလဖြင့် ကနဦး ၃၀ ရာခိုင်နှုန်းသာပေးသွင်းပြီး ဝယ်ယူအသုံးပြုနိုင်မှာ ဖြစ်ပါတယ်။ ၎င်း e Bus များဟာ မိုင် ၁၅၀ ကျော် ra condecypodcovĖişcęEvuş Lithium Battery Pack op: 0982€003:18: Electronic Ticket လို့ခေါ်တဲ့ (e-ticket)စနစ်များကိုလည်း တပ်ဆင်အသုံးပြု သွားမှာ ဖြစ်ပါတယ်။ ရေလုံစနစ် ပါဝင်တာကြောင့် ရေလျှံလမ်းများတွင်လည်း အန္တရာယ်ကင်းရှင်းစွာမောင်းနှင် အသုံးပြုနိုင်မှာဖြစ်ပါ တယ်။ စွမ်းအင်အသုံးပြုမှုကို ပိုမိုထိရောက်တဲ့အတွက် ဓာတ်ဆီ၊ ဒီဇယ်အင်ဂျင်များနှင့်နှိုင်းယှဉ်လျှင် ၃၀ ရာခိုင်နှုန်းမှ ၅၀ ရာခိုင်နှုန်းခန့်အထိ သက်သာခြင်း၊ ဘတ်ထရီ၏သက်တမ်းမှာလည်း ယခင်က ယူခဲ့သော ယခုအချိန်မှာဆိုရင် ရှစ်နှစ်မှ ၁၀ နှစ်ထိသက်တမ်းရှည်ပြီး အလေးချိန်ပေါ့ပါး တန်ဖိုးလည်း သက်သာတဲ့အတွက် တပ်ဆင်တဲ့ လျှပ်စစ်မော်တော်ကားများမှာ စိတ်ချစွာအသုံးပြု နေတာကိုတွေ့ရှိရ ပါတယ်။ လျှပ်စစ်မော်တာများမှာလည်း သာမန်အင်ဂျင်များထက် ဆွဲအား၊ ရုန်းအား ကောင်းမွန်ပြီးတော့ လည်ပတ်မှုညက်ညာ၍ ပြင်ဆင်ထိန်းသိမ်းစရိတ် အထူးသက်သာခြင်းတို့ကြောင့် တာရှည်ခံမှာ ဖြစ်ပါတယ်။ ယနေ့ကမ္ဘာ့ကားဈေးကွက်မှာ သမားရိုးကျ Engine ဖြင့် မောင်းနှင်အသုံးပြုတဲ့ Pick-up Truck ထုတ်လုပ်ရောင်းချမှုမှာ အိမ်နီးချင်းထိုင်းနိုင်ငံဟာ Pick-up ကားများ ထုတ်လုပ်ဖြန့်ဖြူးမှု မဏ္ဍိုင်(Pick-up Hub)ဖြစ်သကဲ့သို့ EV ဈေးကွက်၏ ကနဦးကာလမှာ မြန်မာနိုင်ငံသည်လည်း အာရှ၏အချက်အချာနေရာမရှိတာကြောင့် များစွာနောက်ကျကျန်မနေသေးပဲ ဥရောပ၊ အာရှပေါင်းကူး ဗဟိုချက်မ EV Hub အဖြစ် ဝင်ရောက်ရောက်ရှိနိုင်မည့်အခြေအနေအခွင့်အလမ်းကောင်းများရှိ နေကြောင်းတွေ့ရှိရပါတယ်။ ထို့အတွက်ကြောင့် ဈေးကွက်လက်ဦးမှုရယူနိုင်ရေးအတွက် ယခုမှစတင်၍ အခြေခံအဆောက်အဦများနဲ့ EV နည်းပညာများကို မျိုးစေ့ချပေးသွားရမှာဖြစ်ပါတယ်။ ယခုအခါ ကြိုတင်စီမံဆောင်ရွက်ထားရှိသည့်အနေနဲ့ လျှပ်စစ်ကားများ တွင်တွင်ကျယ်ကျယ်အသုံးပြုနိုင်ဖို့ အတွက် မရှိမဖြစ်လိုအပ်နေတဲ့ Charging Station တွေကို ရန်ကုန်-မန္တလေးအမြန်လမ်းမကြီး တစ်လျှောက် ရန်ကုန်မြို့နှင့်နေပြည်တော်တို့တွင် တပ်ဆင်အသုံးပြု နိုင်ရေးအတွက် မိတ်ဖက်ကုမ္ပဏီ နှင့်စက်မှုဝန်ကြီးဌာနတို့ Survey များပြုလုပ်ရန် ရန်ကုန်-မန္တလေးအမြန်လမ်းမကြီးတစ်လျှောက်မှာ ရှစ်နေရာ၊ ရန်ကုန်မြို့မှာ ၃၆ နေရာ၊ နေပြည်တော်မှာငါးနေရာတို့ကို ပဏာမအားဖြင့် လျာထား ရွေးချယ်ပြီး ညှိနှိုင်းဆောင်ရွက်လျက်ရှိပါတယ်။ soộul Charging Station cozy? E Bus op:oasem Ev Saloon m:opzoop: Charging zięEsus Charging cala:2::clagopoulosun orsoo$63:g&gt;$s2c$60€ လက်ရှိအခြေအနေတွင် ကြိုတင်စီမံမှုများ စီမံဆောင်ရွက်ထားခြင်းဖြစ်ပြီး အကောင်အထည်ဖော်နိုင်ဖို့ ကတော့ လုပ်ထုံးလုပ်နည်းများနှင့်အညီ ပြည်ထောင်စုအစိုးရအဖွဲ့သို့ တင်ပြခွင့်ပြုချက်ရယူ ဆောင်ရွက်သွားရမှာဖြစ်ပါတယ်။ လက်ရှိအချိန်မှာ မြန်မာနိုင်ငံ၌ ထုတ်လုပ်ရန်လျာထားသည့် E Bus sveid:930: 2098708:wpop: 6303go Essaozas Green Power Myanmar Co.,Ltd. က လျှပ်စစ်ဘတ်စ်ကားငါးစီးကို ပေးပို့တော့မှာဖြစ်ပါတယ်။ မကြာမီရောက်ရှိလာတော့မှာဖြစ်တဲ့ အတွက် ၎င်းယာဉ်များအတွက် Charging Station များကိုလည်း ကြိုတင်စီစဉ်ဆောင်ရွက်လျက် ရှိပါတယ်။ EV Charging Station သုံးခုကို ကုမ္ပဏီစရိတ်ဖြင့် သင့်တော်တဲ့နေရာတွေမှာ အသင့်တည်ဆောက်နိုင်ရေးကို သက်ဆိုင်ရာဝန်ကြီးဌာနများနှင့် ကြို တင်ညှိနှိုင်းဆောင်ရွက်လျက် ရှိနေပါတယ်။ ယခုအခါ စက်မှုဝန်ကြီးဌာန ရုံးအမှတ်(၄၁)အနီးမှာရှိတဲ့ Charging Station တစ်ခု တည်ဆောက်ရန် ရွေးချယ်ထားပြီးဖြစ်ပါတယ်။ နေပြည်တော်လေဆိပ်၊ ဘူတာကြီး၊ ကားကြီးကွင်းနှင့် ဈေးကြီးများ စတဲ့နေရာတွေမှာ ပြည်သူတို့သွားလာရေးအဆင်ပြေဖို့ ရှေးဦးစွာ စမ်းသပ်စစ်ဆေးမှုများဆောင်ရွက်နိုင်ဖို့ လျှပ်စစ်ဘတ်စ်ကားငါးစီးခန့်ကို ကနဦးစမ်းသပ်ပြေးဆွဲမှုများ ပြုလုပ်လိုပါကြောင်း ကုမ္ပဏီမှအဆိုပြု လာ၍ စမ်းသပ်မှုပြုနိုင်ရေးအတွက် သက်ဆိုင်ရာဝန်ကြီးဌာနများနှင့် ညှိနှိုင်းဆောင်ရွက်လျက်ရှိနေပါတယ်။ အဲဒီလို စမ်းသပ်မှုများပြုလုပ်ခြင်းအားဖြင့် မြန်မာနိုင်ငံရဲ့ ပကတိ အခြေအနေနှင့် ကိုက်ညီမှုရှိ/မရှိကို လက်တွေ့ကျကျတွေ့မြင်နိုင်မှာဖြစ်ပြီး မှန်ကန်စွာသုံးသပ်ပြီးတော့ ဆက်လက်ဆောင်ရွက်သွားနိုင်မှာဖြစ်ပါတယ်။ သို့ဖြစ်ပါ၍ နိုင်ငံတော်၏ စက်မှုကဏ္ဍဖွံ့ဖြိုးတိုးတက်ရေးနှင့် လူမှုစီးပွားဘဝဖွံ့ဖြိုးတိုးတက်ရေး အတွက် မရှိမဖြစ်လိုအပ်တဲ့ ပို့ဆောင်ရေးကဏ္ဍတွင် မော်တော်ယာဉ်အမျိုးမျိုးကို ပြည်တွင်း၌ SKD စနစ်ဖြင့် တပ်ဆင်ထုတ်လုပ်မှုများအား sdfety အလေးထား၍ ဥပဒေနှင့်အညီ စိစစ်ခွင့်ပြုပေးလျက် ရှိပါကြောင်း၊ အနာဂတ်တွင် ကားဈေးကွက်ဖွံ့ဖြိုးလာပြီးနောက် SKD စနစ်မှ ပိုမို၍စီးပွားရေး တွက်ခြေကိုက်မည့် CKD စနစ်သို့ တစ်ဆင့်ပြီးတစ်ဆင့် တက်လှမ်းကူးပြောင်းနိုင်ရေးကိုလည်း စနစ်တကျ အားပေးကူညီသွားမှာဖြစ်ပါကြောင်းနှင့် သဘာဝပတ်ဝန်းကျင်ထိခိုက်မှုလျော့နည်းပြီး ကာဗွန် ထုတ်လုပ်မှုလုံးဝမရှိသော နည်းပညာမြင့်လျှပ်စစ်ဘတ်စ်ကားများ တပ်ဆင်ထုတ်လုပ်နိုင်ရေး ကြို တင် စီမံမှုများဆောင်ရွက်လျက်ရှိပြီး လက်တွေ့အကောင်အထည်ဖော်နိုင်ရန်အတွက် လုပ်ထုံးလုပ်နည်းများ နှင့်အညီ တင်ပြဆောင်ရွက်သွားမည်ဖြစ်ပါကြောင်း ရှင်းလင်းဖြေကြားအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type='speaker'>မိုက်ပေးပါ။</speech>
<speech><mp id='410'>ဦးစိုင်းငေါင်းဆိုင်ဟိန်း(မောက်မယ်မဲဆန္ဒနယ်)</mp>ဟုတ်ကဲ့ခင်ဗျား။ ဆက်စပ်မေးခွန်း အနည်းငယ်မေးမြန်းခွင့်ပြုပါခင်ဗျား။ နိုင်ငံတော်ရဲ့ စက်မှုကဏ္ဍ ပြုပြင်ပြောင်းလဲဆောင်ရွက်မှုတွေကို ထောက်ခံကြိုဆိုပါတယ်။ ဒီနေရာမှာ ကျွန်တော်တို့ မော်တော်ယာဉ်တစ်စီးထုတ်လုပ်မှု အဆင့်(၅)ဆင့် မှာ အခု SKD အဆင့်ကတော့ အဆင့်(၄) စုဖွဲ့ တပ်ဆင်ခြင်းပေါ့။ Asembly စနစ်နဲ့ Testing စမ်းသပ် ခြင်း (၅)ဆင့်ကို စုပေါင်းဆောင်ရွက်တာဖြစ်ပါတယ်။ တကယ်တော့ ကျွန်တော်တို့က ပစ္စည်း ၁၀ မျိုး ပုံပြီးတော့မှ စုပြီးမှတပ်ဆင်တဲ့စနစ်ပေါ့နော်။ SKD စနစ်က ကျွန်တော်တို့က တပ်ဆင်တဲ့အဆင့်ပဲ ဖြစ်ပါတယ်။ SKD ကနေ CKD ကိုပြောင်းနိုင်မှ ကျွန်တော်တို့က နည်းပညာရော၊ အလုပ်အကိုင် အခွင့် အလမ်းရော ပူးပေါင်းမှာဖြစ်ပါတယ်။ ဒီတော့ အပြီးအစီးထုတ်လုပ်နိုင်တဲ့အဆင့်မျိုးရောက်ရှိဖို့အတွက် ဆက်စပ်မေးခွန်းအနေနဲ့ မေးချင်တာက SKD စနစ်နဲ့ ပြည်တွင်းကိုလာရောက်ရင်းနှီးမြှုပ်နှံကြတဲ့ ကုမ္ပဏီအားလုံးလိုလို ကျွန်တော်တို့နိုင်ငံမှာ SKD စနစ် ကနေ CKD စနစ်ကို ဆက်လက်ဆောင်ရွက်ကြ မှာလား။ ဒီလိုဆောင်ရွက်တဲ့နေရာမှာ ဆက်လုပ်ချင်လည်းရတယ်။ မလုပ်ချင်လည်းရတယ်ဆိုတဲ့ အခွင့်အရေးမျိုး နိုင်ငံတော်က သတ်မှတ်ပေးပါသလား။ မေးခွန်း(၂)အနေနဲ့ကတော့ SKD စနစ်ကနေ CKD စနစ်ကို ကူးပြောင်းဖို့အတွက် ဘယ်လိုကန့်သတ်မှုမျိုးတွေ ချမှတ်ထားပေးပါသလဲ။ ဥပမာအချိန်ကာလအပိုင်းအခြား(ငါးနှစ်တန်သည်၊ ၁၀ နှစ်တန်သည်၊ အနှစ် ၂၀ တန်သည်)မှာ ကူးပြောင်း မလား။ ဒါမှမဟုတ် ကုမ္ပဏီတစ်ခုချင်းကနေထွက်ရှိတဲ့ မော်တော်ယာဉ်အစီးအရေအတွက်ကို ကန့်သတ်ပြီးတော့မှ SKD စနစ်ကနေ CKD စနစ်ကိုပြောင်းခိုင်းမှာလားဆိုတာကို မေးမြန်းလိုပါတယ် ခင်ဗျား။ ကျေးဇူးတင်ပါတယ်။</speech>
<speech type='speaker'>စက်မှုဝန်ကြီးဌာနက ပြန်လည်ဖြေကြားပေးဖို့ ဖြစ်ပါတယ်</speech>
<speech><agency id='23'>ဦးခင်မောင်ချို (ပြည်ထောင်စုဝန်ကြီး၊စက်မှုဝန်ကြီးဌာန)</agency>လေးစားအပ်ပါသော နာယကကြီးခင်ဗျား။ အခုနက တင်ပြဆွေးနွေးခဲ့သော SKD စနစ်မှ CKD စနစ်သို့ မည်သို့မည်ပုံ ကူးပြောင်းမည်နည်း၊ မည်မျှထိအချိန်ကာလ သတ်မှတ်မည်နည်းဆိုတဲ့မေးခွန်းနှင့်ပတ်သက်၍ ရှင်းလင်းဖြေကြားသွားမှာဖြစ်ပါတယ်။ ကျွန်တော်တို့ ဒီနေရာမှာ မော်တော်ယာဉ်ရဲ့ တပ်ဆင်ထုတ်လုပ် မှုသဘာဝကို အနည်းငယ်ရှင်းလင်းတင်ပြခွင့်ပြုပါ။ မော်တော်ယာဉ်များဟာ သက်ဆိုင်ရာမူရင်း ထုတ်လုပ်သူနိုင်ငံကုမ္ပဏီမှ ၎င်းတို့၏ပင်ကိုယ်ဒီဇိုင်းများဖြင့် တမူထူးခြားစွာ တစ်ယောက်နဲ့ တစ်ယောက်ပြိုင်ဆိုင်ထုတ်လုပ်ကြတာ ဖြစ်ပါတယ်။ ၎င်းထုတ်လုပ်ချက်အရလည်း ယခုမြန်မာနိုင်ငံကို ကုမ္ပဏီမျိုးစုံမှ ရောက်ရှိနေရာမှာ ယခုလက်ရှိအခြေအနေမှာဆိုရင် အားလုံးသိတဲ့အတိုင်းပဲ ဂျပန်နိုင်ငံ အများဆုံးပါဝင်ဆောင်ရွက်လျက်ရှိပါတယ်။ ဒီလိုထုတ်တဲ့အခါမှာ အခက်အခဲရှိနေတာကတော့ ဒီစက်ရုံကြီးများကို စနစ်တကျအန္တရာယ်ကင်းရှင်းစွာတည်ဆောက်ဖို့အတွက်ကတော့ ရင်းနှီးမြှုပ်နှံမှု များစွာလိုပါတယ်။ ဒီအတွက်ကို ယခု SKD ခေါ်တဲ့ Semi Knocked Down System ကို အသုံးပြုပြီးတော့ အမြန်ဆုံးဈေးကွက်မှာစတင်နိုင်ဖို့အတွက်ကို ခွင့်ပြုပေးခဲ့ခြင်း ဖြစ်ပါတယ်။ SKD(Semi Knocked Down) စနစ်ရဲ့ ယခင်သတ်မှတ်ချက် ၂၀၁၅ ခုနှစ်က သတ်မှတ်ချက်တစ်ခု ရှိခဲ့ပါတယ်။ ယခင်ကတော့ အုပ်စုကြီး ကိုးအုပ်စုခွဲထားခဲ့ပါတယ်။ တစ်ဖန် ၂၀၁၇ ခုနှစ်မှာ အုပ်စုကြီး ၁၀ ခုထိ တိုးချဲ့ပြီးတော့ မသမာမှုများမရှိရစေရန်အတွက် လုပ်ထုံးလုပ်နည်းနဲ့ကိုက်ညီအောင် စနစ်တကျခွဲခြမ်းစိတ်ဖြာပြီးတော့၊ စစ်ဆေးပြီးတော့ ၁၀ ခုကို စီမံခဲ့ပါတယ်။ ဒီလိုစီမံရတဲ့အကြောင်းအရင်းကတော့ မော်တော်ယာဉ်ထုတ်လုပ်တဲ့အခါမှာ (၁)ကတော့ မော်တော်ယာဉ်ရဲ့ အင်ဂျင်စက်ဟာ ကျွန်တော်တို့ မြန်မာနိုင်ငံမှာ မထုတ်နိုင်သေးပါဘူး။ ဒီအတွက် လည်း ရင်းနှီးမြှုပ်နှံမှု မတတ်နိုင်သေးတဲ့အတွက် အင်ဂျင်စက်တွေကို အလုံးလိုက်ပဲ ပြည်ပမှတင်သွင်း တာပဲဖြစ်ပါတယ်။ မြန်မာနိုင်ငံမှာ ဝန်ထမ်းပေါင်းများစွာ အလုပ်အကိုင်ရရှိစေနိုင်မယ့် လုပ်ငန်းကတော့ ကိုယ်ထည်တပ်ဆင်ထုတ်လုပ်မှုလုပ်ငန်း ဖြစ်ပါတယ်။ ဒီကိုယ်ထည်နှင့်ထိုင်ခုံများ အခြားသန့်စင်မှုများ ကိုတော့ ပြည်တွင်းမှာလုပ်နိုင်တာဖြစ်တဲ့အတွက် ကိုယ်ထည်ကို မည်ကဲ့သို့ထုတ်လုပ်မည်ဆိုတဲ့ ရည်မှန်းချက်သည် အဓိကဖြစ်နေပါတယ်။ ကိုယ်ထည်ကို တစ်စီးလုံးပြီးမှပဲ မြန်မာနိုင်ငံကို တင်သွင်း လာရတော့မှာလား သို့တည်းမဟုတ် ကိုယ်ထည်အစိတ်အပိုင်းအစအဆုံး တစ်ခုချင်းအသေးစိတ်က ဒီမှာစတင်တည်ထောင်တဲ့ စက်ရုံမှာ ထုတ်လုပ်နိုင်မှာလားဆိုတဲ့မေးခွန်းကို ဖြေရမယ်ဆိုရင်တော့ မော်တော်ယာဉ်တစ်စီးလုံးရဲ့ ကိုယ်ထည်မှာ တပ်ဆင်ထားတဲ့ သံထည်ပစ္စည်းများသည် ပုံသဏ္ဌာန် soeliela sęł:92e:81:60pm Press machine salos cions :op:$. Design Mould co? မျိုးစုံသုံးပြီးတော့ ထုတ်လုပ်တာဖြစ်တဲ့အတွက် ရင်းနှီးမြှုပ်နှံမှုကုန်ကျစရိတ် အင်မတန်များပါတယ်။ ၎င်းအတွက်ကို စောင့်နေမယ်ဆိုလျှင် အချိန်ကာလအနည်းဆုံး သုံးနှစ်နဲ့ငါးနှစ်လောက်ကြာမှာဖြစ်တဲ့ အတွက် အမြန်ဆုံးထုတ်လုပ်နိုင်ဖို့အတွက်ကို မော်တော်ယာဉ်ကိုယ်ထည်ကိုတပ်ဆင်ပြီး တင်သွင်း ခွင့်ပြုထားတာဖြစ်ပါတယ်။ ဒီနေရာမှာ ကိုယ်ထည်ကြီးရဲ့ အပိုင်းမှာ အခြား၊ အခြားသေးငယ်သော အစိတ်အပိုင်းများ များစွာပါဝင်တဲ့အတွက် မည်သည့်အဆင့်ထိ ပါဝင်ခွင့်ရှိသည်၊ မည်သည့်အဆင့် ကတော့ မဖြစ်မနေ အခု မြန်မာနိုင်ငံတွင်တပ်ဆင်ရမည်ဆိုတဲ့အပိုင်းကိုခွဲခြားပေးဖို့အတွက် အုပ်စု နံပါတ်(၁၀) ဖြစ်သွားတဲ့အခါမှာ ထပ်တိုးအုပ်စုအနေနဲ့ မော်တော်ယာဉ်ကိုယ်ထည်အတွင်းမှာ တပ်ဆင်သော ဖော့တို့၊ အခြား Instrument Materid ၊ ဝါယာကြိုးများကို ပြည်တွင်းမှာပဲ တပ်ဆင်ပါ။ နိုင်ငံခြားပြည်ပမှ ဝါယာကြိုးထုပ်များအပါအဝင် အခြားသော Crimping Pass များကို တင်သွင်း ခွင့်ပြု၍ ပြည်တွင်းသာလျှင် တပ်ဆင်ပါဆိုပြီး မှာထားတာရှိပါတယ်။ အဲဒီလို သတ်မှတ်ထားတဲ့ အတွက်လည်း အဲဒီအတိုင်းပဲ လိုက်နာဆောင်ရွက်နေကြတဲ့ ကုမ္ပဏီပေါင်းများစွာရှိပါတယ်။ ယခုဆိုရင် ကိုးခုထိရှိနေပါပြီ။ ဒီလိုကုမ္ပဏီတွေဟာ ဆောင်ရွက်တဲ့အခါမှာ အရည်အသွေးကောင်းဖို့အတွက် ကတော့ အခက်အခဲရှိပါတယ်။ အရည်အသွေးကောင်းမွန်ဖို့အတွက်ကို မြန်မာနိုင်ငံမှာ တပ်ဆင် ထုတ်လုပ်တဲ့အတွက် မူလပင်ရင်းနိုင်ငံမှထုတ်လုပ်သော အရည်အသွေးကိုမပြည့်မီမှာ စိုးရိမ်တဲ့ အတွက် ၎င်းပင်ရင်းကုမ္ပဏီများမှလည်း ၎င်းတို့၏ကုမ္ပဏီပုံရိပ်ကျဆင်းမှုကို လုံးဝမလိုလားတဲ့ အတွက် ၎င်းစက်ဆိုင်ရာကုမ္ပဏီများရဲ့ Inspection Certificate ခေါ်တဲ့ အရည်အသွေးထိန်းသိမ်းတဲ့ စနစ်တွေကို အသေးစိတ်စိစစ်ရပါတယ်။ ၎င်းအတိုင်းပဲ စက်မှုဝန်ကြီးဌာနမှ အဖွဲ့ ပူးပေါင်းအဖွဲ့ ဖြင့် သက်ဆိုင်ရာဝန်ကြီးဌာနများအပါအဝင် ပူးပေါင်းအဖွဲ့ ဖြင့်ဖွဲ့၍ အသေးစိတ်စစ်ဆေးပြီးတော့ ၎င်းတင်သွင်းပစ္စည်းများသည် စနစ်တကျ MIC မှခွင့်ပြုထားသောပစ္စည်းများဟုတ်/မဟုတ် အသစ် စက်စက်ဖြစ်ခြင်းဟုတ်/မဟုတ်၊ အခြား၊ အခြားသော အချက်အလက်တွေလည်း ကိုက်ညီမှုရှိ/မရှိ အသေးစိတ်စိစစ်ပြီးတော့ ထုတ်လုပ်တဲ့အတွက် ဒီပစ္စည်းများသည် ယခုလတ်တလော ထုတ်လုပ်နေတဲ့ ကာလမှာတော့ အားလုံးသည် စနစ်တကျ MIC ရဲ့ ခွင့်ပြုချက်အတိုင်းသွားနေကြောင်း စစ်ဆေး 603.qulosofin s69:63:20:soano Safety olu Safety saozato bolagem Suspension System Extrd၊ တခြား Brdke Stability Steering စတဲ့အဆင့်ဆင့်တွေကို မှန်ကန်မှုရှိ/မရှိ ကိုလည်း သက်ဆိုင်ရာကုမ္ပဏီများရဲ့ မူရင်းကုမ္ပဏီရဲ့ စနစ်တကျစစ်ဆေးတဲ့ Inspection Certificate တွေကို အခါမလပ်ရှောင်တခင်ဝင်ရောက်စစ်ဆေးပြီးတော့မှ မှန်ကန်မှုရှိမှသာလျှင် COA ကိုပေးပါတယ်။ အကယ်၍များ မကိုက်ညီမှုများတွေ့ခဲ့လို့ရှိရင် သက်ဆိုင်တဲ့စက်ကို ပြန်လည်ပြုပြင်စေပြီးမှ ဆက်လက်ထုတ်လုပ်ခွင့်ပြုပါတယ်။ ဒီလိုထုတ်လုပ်ထားတဲ့အတွက်လည်း၊ ထိန်းချုပ်ထားတဲ့ အတွက်လည်း ဒီအရည်အသွေးသည် နိုင်ငံတကာတွင်ထုတ်လုပ်သော အဆင့်အတိုင်းပဲရှိနေပါကြောင်း သက်ဆိုင်ရာ ကုမ္ပဏီအင်ဂျင်နီယာချုပ်များမှ လက်မှတ်ရေးထိုး၍ စက်မှုဝန်ကြီးဌာနအပါအဝင် ပူးပေါင်းအဖွဲ့နှင့် ထပ်ဆင့်စိစစ်ပြီး COA များထုတ်ပေးခြင်းဖြစ်ပါတယ်။ ဒီလိုထုတ်ထားတဲ့ အတွက်လည်း ထုတ်လုပ်တဲ့ မော်တော်ယာဉ်များသည် အန္တရာယ်ကင်းရှင်းစွာ သွားလာနိုင်တာ ဖြစ်ပါတယ်။ သို့ပေမဲ့ ၎င်းကုမ္ပဏီများမှ မူရင်းဒီဇိုင်းသည်ပင်လျှင် တစ်ခါတစ်ရံမှာ လက်တွေ့ဘဝမှာ သုံးစွဲတဲ့ နိုင်ငံရဲ့ အခြေအနေပေါ်မှာ၊ ရာသီဥတုပေါ်မှာမူတည်ပြီးတော့ အနည်းငယ်ချို့ယွင်းမှုများ ဖြစ်ပေါ်လာတတ်ပါတယ်။ ၎င်းအခြေအနေကိုလည်း စက်မှုဝန်ကြီးဌာနမှာရှိသောသင်တန်းကျောင်း အသီးသီး၊ တခြားမိတ်ဖက်ကုမ္ပဏီများ၊ ပုဂ္ဂလိကကုမ္ပဏီများအသီးသီးနှင့် ပူးပေါင်းပြီးတော့ Workshop တွေမှာ ကျယ်ကျယ်ပြန့်ပြန့်ပညာပေးပြီးတော့ စစ်ဆေးလျက်ရှိပါတယ်။ နောက်ပြီး Field Record ခေါ်တဲ့ မော်တော်ယာဉ်များရဲ့ အသုံးပြုတဲ့အခါမှာ ပြင်ဆင်နေရတဲ့စနစ်တွေရဲ့ ချို့ယွင်းချက် တွေကိုလည်း မှတ်တမ်းတင်လျက်ရှိပြီးတော့ သက်ဆိုင်ရာကုမ္ပဏီတွေကိုလည်း အကြောင်းကြားရမှာ ဖြစ်ပါတယ်။ ဒီလိုအကြောင်းကြားခဲ့လို့လည်း ယခင်ကအတွေ့အကြုံ အရ Air Condition မကောင်းသောစနစ်များ၊ အခြားအခြား ဘရိတ်ချို့ယွင်းမှုများကိုလည်း သက်ဆိုင်ရာကုမ္ပဏီတွေကို တင်ပြတောင်းခံတဲ့အခါမှာ သက်ဆိုင်ရာကုမ္ပဏီက ပြန်လည်ပြင်ဆင်ရပါတယ်။ ဒါက မြန်မာနိုင်ငံမှာ အဖြစ်နည်းသော်လည်း အခြားနိုင်ငံများမှာတော့ Factory Recall ခေါ်ရတဲ့အဆင့်ထိရှိခဲ့ပါတယ်။ ဒါတွေကိုလည်း အခု ကမ္ဘာတစ်ဝန်းမှာ ကွန်ပျူတာစနစ်ကျယ်ကျယ်ပြန့်ပြန့်အသုံးပြု နိုင်ရန်ဖြစ်တဲ့ အတွက် အချိန်မရွေး ကမ္ဘာတစ်ခုလုံးရဲ့ Network မှာရှိသောအခက်အခဲများကိုပါ မြန်မာနိုင်ငံမှ သိရှိပြီးတော့ မြန်မာနိုင်ငံမှ အခက်အခဲကိုလည်း ကမ္ဘာကသိရှိနိုင်မှာဖြစ်ပါတယ်။ ဒီအတွက်ကိုလည်း သက်ဆိုင်ရာကုမ္ပဏီတွေနဲ့ အစဉ်မပြတ်ဆက်သွယ်ညှိနှိုင်းလျက်ရှိပြီးတော့ အရည်သွေးထိန်းသိမ်း ပေးနေပါတယ်။ တင်ပြလိုတာကတော့ မြန်မာနိုင်ငံရှိ Workshop ငယ်များတွင် တွေ့ရှိနေရသော ပြဿနာများကို စက်မှုဝန်ကြီးဌာနနှင့်ပူးပေါင်းအဖွဲ့မှ အစဉ်အမြဲလေ့လာဆန်းစစ်လျက်ရှိပြီးတော့ ယနေ့အထိတော့ ကြီးမားသောပြစ်ချက်များမတွေ့ရသေးကြောင်း တင်ပြလိုပါတယ်။ သို့သော် ဆက်လက်ပြီးတော့လည်း စုံစမ်းနေပြီးတော့ အခက်အခဲများမှားယွင်းစွာရှိခဲ့လို့ရှိရင် သက်ဆိုင်ရာကုမ္ပဏီများနှင့် ပေါင်းစပ်ညှိနှိုင်းပြီးတော့ ပြုပြင်ရမှာဖြစ်ပါတယ်။ အဲဒါကိုလည်း ပြည်သူတွေကို အကုန်လုံးအသိပေးရမှာဖြစ်ပါတယ်။ နောက်တစ်ချက်ကတော့ မော်တော်ယာဉ်ရဲ့ အတွင်းပိုင်းတွင် ဝါယာကြိုးတွေတပ်ဆင်မှု အင်မတန်ခက်ခဲပါတယ်။ ကားရဲ့ အမျိုးအစား၊ Model အမျိုးအစား၊ ဖြစ်မှုပေါ်မှာမူတည်ပြီးတော့ အခက်အခဲတွေဆိုတာက တိကျမှုအများကြီးလိုပါတယ်။ ဒီနေရာမှာ မြန်မာနိုင်ငံမှာ အဆင်သင့်မဖြစ်သေးတဲ့စနစ်တွေကို ယနေ့မြန်မာနိုင်ငံမှာ ချက်ချင်းတပ်ဆင်အသုံးပြု လို့ မရသေးပါဘူး။ ဥပမာဆိုလို့ရှိရင် မော်တော်ကားရဲ့ ရှေ့လေကာမှန်မှာ ရေကျလာခဲ့ရင် မိုးရွာတဲ့ အခါမှာ အလိုအလျောက် မော်တာတွေကလည်ပတ်ပြီးတော့ ရေသုတ်တံကသုတ်ပေးရပါတယ်။ ဒီလိုစနစ်တွေဟာဆိုလို့ရှိရင်လည်း မှန်မှာအာရုံခံစနစ်တွေမျိုးစုံတပ်ဆင်ထားပါတယ်။ ဒီလိုမှန်မျိုးကို ဥပမာပေးပြီးတော့ ဒီလိုမှန်တွေကို Report ဖြင့်သာ စက်ရုပ်နဲ့ တည်ဆောက်နိုင်တဲ့အချိန်မှာ မြန်မာနိုင်ငံမှာ ပုံမှန်ပစ်ကပ်ကားများသကဲ့သို့ တပ်ဆင်၍မရနိုင်ကြောင်း တင်ပြလိုပါတယ်။ ဒီလိုအတွက်ကိုလည်း သက်ဆိုင်ရာအခွန်အကောက်တပ်ဆင်မှု မှန်ဟာဒီမှာ တပ်ဆင်တာနဲ့ ပြည်ပမှာ တပ်ဆင်လာတွေ ဘယ်လိုကွာလဲဆိုတာကအစ အခွန်အကောက်မှာပါ ပြန်လည်ပြီးတော့ ထိန်းချုပ် ပေးရမှာဖြစ်ပါတယ်။ အဲဒီအတွက်ကိုလည်း အားလုံးကစနစ်တကျရောင်းသော သေချာပြုစုပြီးထား ပြီးတော့ Pendity တွေပေးရမှာလည်းရှိပါတယ်။ ဒါမျိုးတွေအတွက်ကိုလည်း ကျွန်တော်တို့အများကြီး စီစဉ်ဆောင်ရွက်လျက်ရှိကြောင်း တင်ပြလိုပါတယ်။ Safety အတွက်ကလည်း မော်တော်ယာဉ်က တည်ငြိမ်မှု၊ ကောင်းမွန်မှုကိုလည်း စစ်ဆေးတဲ့နေရာမှာ ယနေ့မြန်မာနိုင်ငံမှာ ခလုတ်နှင့်မော်တော် ယာဉ်များသည် စက်ရုံရဲ့အနေအထား၊ ပတ်ဝန်းကျင်အနေအထား၊ အကျယ်အဝန်းအနေအထား တွေကြောင့် စက်ကိုတကယ်တပ်ဆင်မောင်းနှင်တဲ့အခါမှာ Approving Touch Ground ကျယ်ကျယ်ပြန့်ပြန့်မရှိပါဘူး။ ဒီအတွက် စမ်းသပ်စစ်ဆေးတဲ့အခါမှာ ကျဉ်းမြောင်းသောစက်ရုံ အတွင်းမှာပဲ စစ်ဆေးနေရတာဖြစ်ပါတယ်။ အလားတူပဲ စက်ဖြင့်ပဲ မော်တော်ယာဉ်ကိုလမ်းပေါ် တက်မမောင်းဘဲနဲ့ စက်ပေါ်မှာပင် မောင်းနေကြတာတွေလည်းရှိသလို ၎င်းအချက်အလက်များကို လည်း မှန်ကန်မှုရှိ/မရှိကို တန်ပြန်ပြီးတော့ အချိန်နှင့်အလိုက် စစ်ဆေးဖို့ လိုအပ်ပါတယ်။ ဒီအတွက်လည်း ကျွန်တော်တို့ ယခင်ကအတွေ့အကြုံတွေ အများကြီးရှိခဲ့ပါတယ်။ ယခုလည်း ပညာရှင်များနှင့် ပေါင်းစပ်ပြီးတော့ စက်ရုံတွေကို ရှောင်တခင်စစ်ဆေးပြီးတော့ စက်ရုံတွေမှာရှိသောအားနည်းချက်တွေ ၎င်းတို့ရဲ့ Inspection Certificdte မည်မျှပင်ကောင်းသည်ဟု ပြောသော်လည်း စက်၏မှန်ကန်မှုတကယ်တိကျမှုရှိ/မရှိကိုလည်း ကျွန်တော်တို့ အမှတ်မထင် ဝင်ရောက်စစ်ဆေးခဲ့တာလည်း လက်တွေ့ပဲရှိပါတယ်။ မကြာမကြာ ကျွန်တော်တို့ Surprise Check လုပ်ပါတယ်။ ဒီလိုလုပ်တဲ့အတွက်လည်း တွေ့ရှိချက်တွေအများကြီးကို သက်ဆိုင်ရာကုမ္ပဏီကို သတိပေးပြီးတော့ ပြုပြင်စေခဲ့ပါတယ်။ ဒီအတွက်လည်း Quality နှင့် ပတ်သက်လို့တော့ Safety အတွက်ရော အားလုံးကို ကျွန်တော်တို့ ပူးပေါင်းအဖွဲ့နဲ့ စက်မှုဝန်ကြီးဌာနမှ ကမကထပြုပြီးတော့ သက်ဆိုင်ရာ ဝန်ကြီးဌာနနှင့်ပူးပေါင်းဆောင်ရွက်လျက်ရှိကြောင်း တင်ပြရင်းနိဂုံးချုပ်အပ်ပါတယ်။ အားလုံးကိုကျေးဇူးတင်ပါတယ်ခင်ဗျား။</speech>
<title>ဒိုက်ဦးမြို့နယ် ယခင်စက်မှု(၁)ပိုင် ကော်မှုန့်စက်ရုံ(၃)ထပ် အဆောက်အဦကို ပြန်လည်မွမ်းမံပြင်ဆင်၍ အစိုးရစက်မှုလက်မှု အထက်တန်းကျောင်းအသစ်(ဒိုက်ဦး)အဖြစ် ဖွင့်လှစ်ပေးနိုင်ခြင်းရှိ/မရှိနှင့် စပ်လျဉ်းသည့်မေးခွန်း</title>
<speech type='speaker'>ဒိုက်ဦးမဲဆန္ဒနယ်မှ ဦးဘုန်းမြင့်အောင် မေးမြန်းဖို့ ဖြစ်ပါတယ်</speech>
<speech><mp id='196'>ဦးဘုန်းမြင့်အောင်(ဒိုက်ဦးမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌ ကြီးနှင့် ပြည်ထောင်စုအဆင့်အဖွဲ့အစည်းဝင်များ၊ ပြည်သူ့လွှတ်တော်ကိုယ်စားလှယ်များနှင့် ဧည့်သည်တော်များအားလုံး စိတ္တသုခ၊ ကာယသုခ နှစ်ဖြာသောသုခနဲ့ပြည့်စေလိုကြောင်း ဦးစွာ နှုတ်ခွန်းဆက်သဂါရဝပြုရင်း မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ ပဲခူး တိုင်းဒေသကြီး၊ ဒိုက်ဦးမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးဘုန်းမြင့်အောင် ဖြစ်ပါတယ်။ ကျွန်တော် ဒီနေ့ မေးမြန်းလိုတဲ့ ကြယ်ပွင့်ပြမေးခွန်းကတော့ ဒိုက်ဦးမြို့နယ် ယခင်စက်မှု(၁) ကော်မှုန့် စက်ရုံ သုံးထပ်အဆောက်အဦကို ပြန်လည်မွမ်းမံပြင်ဆင်၍ အစိုးရစက်မှုလက်မှုအထက်တန်းကျောင်း အသစ်(ဒိုက်ဦး)အဖြစ် ဖွင့်လှစ်ပေးနိုင်ခြင်းရှိ/မရှိနှင့်စပ်လျဉ်းသည့်မေးခွန်းကို မေးမြန်းသွားမှာဖြစ်ပါ တယ်။ ဥက္ကဌကြီးခင်ဗျား။ နိုင်ငံတော်ကို ခေတ်မီဖွံ့ဖြိုးတိုးတက်သော နိုင်ငံအဖြစ်တည်ဆောက်ရာမှာ ဦးစားပေးကဏ္ဍအဖြစ် ပညာရေးကဏ္ဍဟာ အရမ်းအရေးကြီးသောကဏ္ဍတစ်ခုဖြစ်ပါတယ်။ ပညာရေး ကိုအမှီသဟဲပြု၍ နည်းပညာပိုင်းဆိုင်ရာဖွံ့ဖြိုးတိုးတက်ဖို့ အသက်မွေးဝမ်းကျောင်းပညာဖွံ့ဖြိုး တိုးတက်ဖို့လည်း လိုအပ်ပါတယ်။ ဒီလိုပဲ နိုင်ငံသားများ၏ လူနေမှုအဆင့်အတန်းမြင့်မားရေးအတွက် ပထမတန်းစားနည်းပညာနှင့် သက်မွေးပညာရေးစနစ်ဖြစ်လာစေရန် ဆောင်ရွက်ဖို့ လိုအပ်နေတဲ့ အချိန်အခါလည်းဖြစ်ပါတယ်။ နည်းပညာနှင့် သက်မွေးပညာရေးစနစ်ဖွံ့ဖြိုးတိုးတက်လာစေရန် ကြိုးပမ်းအကောင်အထည်ဖော်ဆောင်ရွက်နေတာကိုလည်း တွေ့မြင်နေရပါတယ်။ တိုင်းပြည်၏ လူမှုစီးပွားဘဝဖွံ့ဖြိုးတိုးတက်လာစေရန် အဓိကအချက်သည် တိုင်းပြည်၏ လူ့စွမ်းအားအရင်းအမြစ် ဖွံ့ဖြိုးတိုးတက်ရေးမှာ အဓိကအခန်းကဏ္ဍတွင် ပါဝင်နေပါတယ်။ လူ့စွမ်းအားအရင်းအမြစ်ဖွံ့ဖြိုး တိုးတက်ရေးဆောင်ရွက်ရာမှာ ကျွမ်းကျင်သောနည်းပညာရှင်များ၊ အတတ်ပညာရှင်များပေါ်ထွန်းလာ စေရန် လေ့ကျင့်ပေးရန်နှင့် ပြုစုပျိုးထောင်ပေးနိုင်ရန်လည်း အရေးကြီးလွန်းလှပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ပညာရေးကဏ္ဍဖွံ့ဖြိုးတိုးတက်စေရန်အတွက် အမျိုးသားပညာရေးမဟာဗျူဟာစီမံကိန်း (၂၀၁၆-၂၀၂၁)အား ရေးဆွဲချမှတ်ခဲ့ပြီး အဆင့်မြှင့်ပညာ ကဏ္ဍ၊ အခြေခံပညာကဏ္ဍ၊ နည်းပညာနှင့် သက်မွေးပညာကဏ္ဍတို့မှာ ဟန်ချက်ညီညီ ဖွံ့ဖြိးတိုးတက် လာစေရန် အရှိန်အဟုန်မြှင့် ကြိုးပမ်းဆောင်ရွက်ဖို့ လိုအပ်ပါတယ်။ နည်းပညာနှင့် သက်မွေးပညာရပ် များ သင်ယူလျက်ရှိတဲ့ ကျောင်းသားကျောင်းသူများအနေဖြင့် သီအိုရီဖြင့် လက်တွေ့ပေါင်းစပ်ပြီး စီးပွားရေးအတွေးအမြင်များ၊ ဗဟုသုတများ၊ နည်းပညာနှင့် သက်မွေးပညာရပ်များကို လက်တွေ့ အသုံးချဆောင်ရွက်နိုင်မှာဖြစ်ပါတယ်။ ကျွန်တော်တို့ဟာ လူငယ်တွေကို အနာဂတ်မှာ နိုင်ငံ့တာဝန်များ ကျေပွန်စွာထမ်းဆောင်နိုင်တဲ့ လူသားကောင်းတွေဖြစ်ဖို့ လေ့ကျင့်မွေးထုတ်ပေးရမယ့် သမိုင်းပေး တာဝန်ရှိပါတယ်။ တကမ္ဘာလုံးရဲ့ လိုအပ်ချက်၊ ကျွန်တော်တို့မြန်မာနိုင်ငံရဲ့ လိုအပ်ချက်အရ သက်မွေး ဝမ်းကျောင်းပညာကို အားပေးဖို့လည်း လိုပါတယ်။ သက်မွေးဝမ်းကျောင်းပညာဆိုတာ ဒုတိယတန်းစား ပညာမဟုတ်ပါဘူး။ သင်ယူသူတွေအတွက်သာမက နိုင်ငံ့အတွက်၊ ကမ္ဘာ့အတွက် တန်ဖိုးရှိလှတာကြောင့် ယနေ့ခေတ်ရဲ့ လိုအပ်ချက်နှင့်အညီ သက်မွေးပညာရေးကို မြှင့်တင်ပေးဖို့ လိုအပ်နေတဲ့အချိန် လည်း ဖြစ်ပါတယ်။ ဒါကြောင့်မို့ ကျွန်တော့်မေးခွန်းမှာပါတဲ့ ဒိုက်ဦးမြို့နယ်ထဲမှာရှိသော ရန်ကုန်မြို့နှင့် ၇၂ မိုင်ခန့်ကွာဝေး၍ ပဲခူးမြို့နှင့် ၂၂ မိုင်ခန့်အကွာမှာရှိသော ဒိုက်ဦးမြို့ ရဲ့ တောင်ဘက် ၁၂ မိုင်မှာရှိတဲ့ ယခင် စက်မှု(၁)ပိုင် ယခု စက်မှုဝန်ကြီးဌာနပိုင် အသုံးမချတော့သော ကော်မှုန့်စက်ရုံကြီးရှိပါတယ်။ ဒီစက်ရုံကြီးအတွင်းမှာ RC သုံးထပ် အလျား ၃၆၀ ပေ x အနံ ၄၀ ပေရှိသော အဆောက်အဦဟောင်း ကြီးကို ပြန်လည်မွမ်းမံပြင်ဆင်၍ နိုင်ငံတော်ရဲ့ လူသားအရင်းအမြစ် (Human Resource)တွေ ဖွံ့ဖြိုးတိုးတက်စေဖို့အတွက် အစိုးရစက်မှုလက်မှုအထက်တန်းကျောင်းအသစ်(ဒိုက်ဦး)အဖြစ် ဖွင့်လှစ်ဆောင်ရွက်ပေးပါက အမှန်တကယ်လိုအပ်နေပါကြောင်းနှင့် ဖွင့်လှစ်ဆောင်ရွက်ပေးမည်ဆိုပါက နိုင်ငံတော်နှင့် နိုင်ငံသားများ၏အကျိုး များစွာကောင်းမွန်စေမှာဖြစ်ပါတယ်။ သို့ပါသောကြောင့် နိုင်ငံတော်နှင့် နိုင်ငံသူနိုင်ငံသားများ၏အကျိုးကို မျှော်တွေးရှေးရှုပြီး ဒေသခံမဲဆန္ဒနယ်ရှင် ပြည်သူများ၏ကိုယ်စား ဥက္ကဋ္ဌကြီးမှတစ်ဆင့် လေးစားစွာဖြင့် ဒီမေးခွန်းကို မေးမြန်းရခြင်းဖြစ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>သဘောတူစက်မှုဝန်ကြီးဌာနက ဖြေကြားရန် ဖြစ်ပါတယ်။</speech>
<speech><agency id='23'>ဦးခင်မောင်ချို (ပြည်ထောင်စုဝန်ကြီး၊ စက်မှုဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များအားလုံး မင်္ဂလာပါလို့ နှုတ်ခွန်း ဆက်သအပ်ပါတယ်။ ကျွန်တော်ကတော့ စက်မှုဝန်ကြီးဌာန ပြည်ထောင်စုဝန်ကြီး ဦးခင်မောင်ချို ဖြစ်ပါတယ်ခင်ဗျား။ ကျွန်တော့်အနေနဲ့ ပဲခူးတိုင်းဒေသကြီး၊ ဒိုက်ဦးမဲဆန္ဒနယ် ပြည်သူ့လွှတ်တော် ကိုယ်စားလှယ် ဦးဘုန်းမြင့်အောင်ရဲ့ မေးခွန်းနဲ့စပ်လျဉ်းပြီး ဖြေကြားသွားမှာဖြစ်ပါတယ်။ Power Point ဖြင့် ရှင်းလင်းတင်ပြခွင့်ပြုပါခင်ဗျား။ စက်မှုဝန်ကြီးဌာန၊ မြန်မာ့ဆေးဝါးလုပ်ငန်းမှာရှိတဲ့ ဒိုက်ဦး ကော်မှုန့်စက်ရုံဟာ ပဲခူးတိုင်းဒေသကြီး၊ ဒိုက်ဦးမြို့နယ် ကျိုက်စကောကျေးရွာရဲ့ အနောက်ဘက် ၁ မိုင်ခွဲအကွာ ရန်ကုန်-မန္တလေးကားလမ်းမကြီးရဲ့ဘေးမှာ တည်ရှိပါတယ်။ အဲဒီစက်ရုံမှာဆိုရင် စက်ရုံ တည်ဆောက်တဲ့မြေ ၁၇၀.၄၈ ဧကနဲ့ ပီလောပီနံစိုက်ကွင်းမြေ ၃၃၉၅.၇ ဧကဆိုပြီးတော့ စုစုပေါင်း မြေဧရိယာ ၃၅၆၆.၁၈ ဧကရှိနေပါတယ်။ ၁၉၈၄ ခုနှစ်မှာ ဒိုက်ဦးအချိုမှုန့်စက်ရုံနှင့် ပီလောပီနံကော်မှုန့်စက်ရုံတို့ကို စက်ရုံမြေဧရိယာ ၁၇၀.၄၈ ဧကပေါ်မှာ စတင်တည်ဆောက်ဖွင့်လှစ်ခဲ့ပါတယ်။ ၁၉၉၈-၁၉၉၉ ခုနှစ်မှာတော့ ဈေးကွက် အခြေအနေအရ အချိုမှုန့်ထုတ်လုပ်မှုလုပ်ငန်းအဖြစ်ရပ်ဆိုင်းခဲ့ပြီးတော့ ဒိုက်ဦးကော်မှုန့်စက်ရုံအဖြစ်ပြောင်းလဲထုတ်လုပ်ခဲ့ပါတယ်။ အဲဒီစက်ရုံကို ပုဂ္ဂလိကနဲ့အကျိုးတူပူးပေါင်းဆောင်ရွက်နေတဲ့အနေနဲ့ ၁-၁၀-၂၀၁၁ ရက်နေ့မှာ Fortune International Limited သို့ ငှားရမ်းခဲ့ရာမှာ သတ်မှတ်ကာလ ငါးနှစ်တာ ၃၀-၉-၂၀၁၆ ရက်နေ့မှာ ကုန်ဆုံးခဲ့ပြီး ကုမ္ပဏီအနေနဲ့ ငှားရမ်းထားခဲ့စဉ်ကာလအတွင်း တိုးတက်မှုရရှိအောင် ဆောင်ရွက်နိုင်ခြင်းမရှိတာကြောင့် သက်တမ်းတိုးမြှင့်မှုမပြုတော့ဘဲ စာချုပ် ရပ်စဲရေးကိစ္စကို ပြည်ထောင်စုအစိုးရအဖွဲ့သို့ တင်ပြခွင့်ပြုချက်ရယူပြီး ၁၁-၄-၂၀၁၈ ရက်နေ့မှာ အကျိုးတူပူးပေါင်းဆောင်ရွက်မှုကို ရပ်ဆိုင်းခဲ့ပါတယ်။ ယခုအခါမှာ ဒိုက်ဦးကော်မှုန့်စက်ရုံနဲ့ ပီလောပီနံစိုက်ကွင်းမြေ ၃၃၉၅.၇ ဧကကို နိုင်ငံတော် အတွက် ပိုမိုအကျိုးရှိစေမည့်လုပ်ငန်းများ၊ ဒေသဖွံ့ဖြိုးရေးနှင့် အလုပ်အကိုင်အခွင့်အလမ်းများဖော်ထုတ်ရေးတို့အတွက် စိုက်ပျိုးမွေးမြူရေးအခြေခံစက်မှုဇုန်(ဒိုက်ဦး) Industrial Complex and Agriculture and Livestock Zone (Daik U) အဖြစ် တည်ထောင်နိုင်ရေး စီစဉ်ဆောင်ရွက်လျက် ရှိရာမှာ စီမံကိန်းနှင့် ဘဏ္ဍာရေးဝန်ကြီးဌာနရဲ့ Project Bank မှာ Project Proposdl အဖြစ် တင်ပြပြီး ညှိနှိုင်းစိစစ်လျက်ရှိကြပါတယ်။ အဆိုပါစိုက်ကွင်းမှာရှိတဲ့ မြေ ၁၈၀၀ ဧကခန့်ဟာဆိုရင် လျှိုမြောင်များ၊ ဆည်မြောင်းများနဲ့ လမ်းများဖြစ်နေတာကြောင့် အသုံးပြုနိုင်တဲ့ ၁၅၉၅ ဧကခန့် အတွင်းမှာပဲ စိုက်ပျိုးမွေးမြူရေးအခြေခံစက်မှုဇုန်တစ်ခုအဖြစ် စနစ်တကျတည်ဆောက်အကောင် အထည်ဖော်နိုင်ရေးအတွက် လုပ်ထုံးလုပ်နည်းနှင့်အညီ ဆောင်ရွက်သွားရမှာဖြစ်ပါတယ်။ လိုအပ်တဲ့ ရေကို ပျဉ်ပုံကြီးဆည်မှ ရယူအသုံးပြုနိုင်ခြင်း၊ လျှပ်စစ်ဓာတ်အားကို လက်ရှိသုံးစွဲနေတဲ့ အေးသုခ ဓာတ်အားခွဲရုံကနေ ထပ်မံ၍ရယူသုံးစွဲနိုင်ခြင်းတို့ကြောင့် လိုအပ်ချက်များအပေါ်မူတည်၍ သက်ဆိုင်ရာဝန်ကြီးဌာနနှင့် ညှိနှိုင်းဆောင်ရွက်လျက်ရှိပါတယ်။ မြန်မာနိုင်ငံရဲ့ စီးပွားရေးတိုးတက်မှုမှာ အဓိကမောင်းနှင်အားဖြစ်တဲ့ MSME လုပ်ငန်းများ ဖွံ့ဖြိုးတိုးတက်ဖို့အတွက် စက်မှုဝန်ကြီးဌာနအနေနဲ့ တစိုက်မတ်မတ်အကောင်အထည်ဖော် ဆောင်ရွက်လျက်ရှိရာမှာ လုပ်ငန်းရှင်များအား နည်းပညာ၊ အရင်းအနှီးနဲ့ ဈေးကွက်ရရှိရေးတို့အတွက် နိုင်ငံတကာအဖွဲ့အစည်းများနဲ့ ချိတ်ဆက်ကာ အဆင့်မြှင့်တင်ဆောင်ရွက်ပေးလျက်ရှိပါတယ်။ ဒေသထွက်ကုန်ဖြစ်တဲ့ ပီလောပီနံစိုက်ပျိုးထုတ်လုပ်မှုမှ ပြည်ပပို့ကုန်အဖြစ် ဈေးကွက်တိုးချဲ့ရရှိရေး အတွက် ပြည်ပမှကျွမ်းကျင်ပညာရှင်များကိုဖိတ်ခေါ်ပြီးတော့ အသိပညာတိုးတက်ပြန့်ပွားရေးဆောင်ရွက်လျက်ရှိပါတယ်။ အခုဆိုရင် ရန်ကုန်မြို့၊ မင်းဓမ္မလမ်းမှာရှိတဲ့ MSME Centre မှာ ပီလော ပီနံကနေ Vdlue Added Products တွေကို ထုတ်လုပ်တဲ့နည်းပညာတွေရရှိစေဖို့ နယ်သာလန် နိုင်ငံမှ ပညာရှင်တွေဖိတ်ခေါ်ပြီး ပညာပေးလုပ်ငန်းများ ဆောင်ရွက်လျက်ရှိပါတယ်။ အလားတူပဲ ဩစတြေးလျနိုင်ငံမှလည်း ပညာရှင်များ မကြာမီရောက်ရှိဖို့ ရှိပါတယ်။ ဒိုက်ဦးဒေသဟာဆိုရင် ပီလောပီနံစိုက်ပျိုးဖြစ်ထွန်းတဲ့ဒေသတစ်ခုဖြစ်လို့ ခေတ်မီစိုက်ပျိုးရေး နည်းစနစ်တွေ၊ နည်းပညာတွေ၊ ခေတ်မီစက်ကိရိယာတွေအသုံးပြုပြီး Value Added Productsတွေကိုသာ အဆင့်မီမီထုတ်လုပ်နိုင်မယ်ဆိုရင် အဲဒီဒေသအတွက် အကျိုးကျေးဇူးများစွာရရှိမှာ ဖြစ်ပါတယ်။ ဒါ့အပြင် ဘေးထွက်ပစ္စည်းများဖြစ်တဲ့ By Products တွေကိုလည်း တိရစ္ဆာန်စာအဖြစ် အသုံးပြုနိုင်ခြင်း၊ မွေးမြူရေးလုပ်ငန်းတွေမှာ အကျိုးရှိရှိအသုံးပြုနိုင်ခြင်းတို့အပြင် ပီလောပီနံကနေစားသောက်ကုန်နဲ့ မုန့်မျိုးစုံထုတ်လုပ်နိုင်ခြင်းတို့ကြောင့် ယခုအခါမှာ ပီလောပီနံတန်ဖိုးမြှင့် ထုတ်ကုန်တွေကို ဩစတြေးလျ၊ ဥရောပနဲ့ တရုတ်နိုင်ငံများသို့ ဖြန့်ဖြူးရောင်းချနေတဲ့ ကုမ္ပဏီတွေများစွာက ပူးပေါင်းဆောင်ရွက်ဖို့အတွက် ကမ်းလှမ်းလာကြပါတယ်။ ဒါ့အပြင် စက်မှုဝန်ကြီးဌာနမှာရှိတဲ့ မြန်မာ့ဆေးဝါးလုပ်ငန်းဟာ ဆေးဝါးသုံးအရက်ပြန်တွေကို (100ml/500ml)ပုလင်းတွေနဲ့ တစ်နှစ်လျှင် ပုလင်းပေါင်း သိန်း ၂၀ ခန့် ထုတ်လုပ်ရောင်းချလျက်ရှိပြီး နှစ်စဉ် ပုလင်း သိန်း ၃၀ ခန့်အထိ ပိုမိုတိုးမြှင့်ထုတ်လုပ်နိုင်ဖို့အတွက် လိုအပ်လျက်ရှိနေပါတယ်။ ထုတ်လုပ်မှုအရည်အသွေးပြည့်မီဖို့အတွက်ကတော့ ဒိုက်ဦးကော်မှုန့်စက်ရုံမှာရှိတဲ့ ယခင်က အရက်ပြန်ထုတ်လုပ်ခဲ့တဲ့ ပင်မကုန်ထုတ် သုံးထပ်အဆောက်အဦကိုပင် ပြန်လည်ပြင်ဆင်မွမ်းမံပြီး အသုံးပြု သွားဖို့ ပြင်ဆင်ထားပါတယ်။ အဲဒီအတွက်ကိုလည်း ဆေးဝါးစက်ရုံ(အင်းစိန်)မှာ တစ်နာရီလျှင် ပုလင်း ၁၈၀၀ ထုတ်လုပ်နိုင်တဲ့ အရက်ပြန်ထုတ်လုပ်မှုစက်လိုင်းတစ်လိုင်းလုံးကို ဈေးကွက်လိုအပ်ချက် အရ စတင်ပြောင်းရွှေ့ရန် စက်ရုံအား ပြင်ဆင်လျက်ရှိနေပါတယ်။ အဲဒီစက်ရုံမှာ အရက်ပြန်ထုတ်လုပ်မှုအတွေ့အကြုံ ရှိခဲ့တဲ့ ဝန်ထမ်း ၆၈ ဦးကိုလည်း ဆေးဝါးသုံး အရက်ပြန်ထုတ်လုပ်မှုနဲ့ ဆေးဆီ၊ ဆေးရည်ထုတ်လုပ်မှုတွေမှာ တာဝန်ပေးအပ်သွားဖို့ဖြစ်ပြီး လုပ်အား များကိုလည်း အပြည့်အဝအသုံးချနိုင်မှာဖြစ်ပါတယ်။ ဒါအတွက်ကြောင့် အဲဒီအဆောက်အဦရဲ့ မြေညီထပ်မှာ အရက်ပြန်ထုတ်လုပ်မှုဌာန၊ လိမ်းဆေးရည်ထုတ်လုပ်မှုဌာနနဲ့ ရောင်းချဖြန့်ဖြူးရေးဌာန များ၊ ပထမထပ်မှာ ဆေးမှုန့်ထုတ်လုပ်ရေးဌာနနဲ့ စီမံအုပ်ချုပ်မှုဆိုင်ရာဌာနများ၊ ဒုတိယအဆင့်မှာတော့ အရည်အသွေးစစ်ဆေးရေးဌာနနဲ့ မှတ်တမ်းထိန်းသိမ်းရေးဌာနများ ထားရှိသွားဖို့အတွက် စီမံ ဆောင်ရွက်လျက်ရှိနေပါတယ်။ ဆက်လက်ပြီးတော့ ပညာရေးဝန်ကြီးဌာနရဲ့ သဘောထားပြန်ကြားချက်ကို တင်ပြလိုတာ ကတော့ ပဲခူးတိုင်းဒေသကြီးမှာ ခရိုင်လေးခုရှိတဲ့အနက် တောင်ငူခရိုင်၊ အစိုးရနည်းပညာအထက်တန်းကျောင်း(တောင်ငူ)၊ ပြည်ခရိုင်မှာ အစိုးရနည်းပညာအထက်တန်းကျောင်း(ပြည်)နဲ့ သာယာဝတီခရိုင် မှာ အစိုးရစက်မှုလက်မှုသိပ္ပံ(လက်ပံတန်း)တို့ကို ဖွင့်လှစ်သင်ကြားပေးလျက်ရှိပြီးတော့ ပဲခူးခရိုင်မှာ အစိုးရစက်မှုလက်မှုသိပ္ပံ(ပဲခူး)ကို ထပ်မံဖွင့်လှစ်နိုင်ရေး စီစဉ်ဆောင်ရွက်လျက်ရှိနေကြောင်းဖော်ပြထားပါတယ်။ ဒါ့အပြင် နည်းပညာ၊ သက်မွေးပညာနှင့် လေ့ကျင့်ရေးဦးစီးဌာနအနေနဲ့ အစိုးရ နည်းပညာအထက်တန်းကျောင်းများ၊ အစိုးရစက်မှုလက်မှုသိပ္ပံကျောင်းများကို တိုင်းဒေသကြီးနဲ့ ပြည်နယ်များမှာရှိတဲ့ ခရိုင်မြို့ကြီးများမှာသာ ဦးစားပေးတည်ထောင်ဖွင့်လှစ်ဖို့ စီမံဆောင်ရွက်လျက်ရှိ တာကြောင့် ဒိုက်ဦးကော်မှုန့်စက်ရုံကိုလည်း ပြန်လည်မွမ်းမံပြင်ဆင်ပြီး အစိုးရနည်းပညာအလယ်တန်း ကျောင်းအဖြစ် လတ်တလောဖွင့်လှစ်ပေးနိုင်ခြင်းမရှိပါကြောင်း ဖြေကြားထားပါတယ်။ သို့ဖြစ်ပါ၍ စက်မှုဝန်ကြီးဌာနအနေဖြင့် ဒိုက်ဦးကော်မှုန့်စက်ရုံနဲ့ ပင်မကုန်ထုတ် သုံးထပ် အဆောက်အဦကို ဆေးဝါးသုံးအရက်ပြန်များနဲ့ ဆေးဆီ၊ ဆေးရည်များ ပြောင်းလဲထုတ်လုပ်သွားရန် စီစဉ်ထားရှိတာကြောင့် ပညာရေးဝန်ကြီးဌာနနှင့် ပဲခူးတိုင်းဒေသကြီးအစိုးရအဖွဲ့တို့အနေဖြင့်လည်း ဒိုက်ဦးကော်မှုန့်စက်ရုံ၏ သုံးထပ်အဆောက်အဦကို အစိုးရစက်မှုလက်မှုအထက်တန်းကျောင်းအဖြစ် အသစ်ဖွင့်လှစ်ပေးနိုင်ရန် အစီအစဉ်မရှိသေးပါကြောင်း ပြန်ကြားချက်အရ နိုင်ငံတော်အတွက် လက်တွေ့ကျသော စိုက်ပျိုးရေးအခြေခံစက်မှုလုပ်ငန်းများ ပြောင်းလဲထုတ်လုပ်နိုင်ရေးကိုသာလျှင် လုပ်ထုံးလုပ်နည်းနှင့်အညီ တင်ပြညှိနှိုင်းဆောင်ရွက်သွားရမှာဖြစ်ပါကြောင်း ရှင်းလင်းတင်ပြအပ်ပါ တယ်ခင်ဗျား။ အားလုံးကို ကျေးဇူးတင်ပါတယ်။</speech>
<title>ရခိုင်ပြည်နယ်၊ သံတွဲခရိုင် ပြည်သူ့ဆေးရုံကြီးအား ခုတင် ၁၀၀ ဆံ့ဆေးရုံမှ ခုတင် ၂၀၀ ဆံ့ဆေးရုံ အဖြစ်သို့ တိုးမြှင့်ပေးပါရန် အစီအစဉ်ရှိ/မရှိနှင့်စပ်လျဉ်းသည့်မေးခွန်း</title>
<speech type='speaker'>သံတွဲမဲဆန္ဒနယ်မှ ဦးမင်းကြည် မေးမြန်းဖို့ ဖြစ်ပါတယ်</speech>
<speech><mp id='335'>ဦးမင်းကြည်(သံတွဲမဲဆန္ဒနယ်)</mp>လေးစားရပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်ထောင်စုအဆင့်အဖွဲ့အစည်းဝင်များ၊ ပြည်သူ့လွှတ်တော်ကိုယ်စားလှယ်များနှင့် ဧည့်သည်တော် များအားလုံး မင်္ဂလာပါ။ ကျွန်တော်ကတော့ ရခိုင်ပြည်နယ်၊ သံတွဲမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးမင်းကြည် ဖြစ်ပါတယ်။ လေးစားရသော ဥက္ကဋ္ဌကြီးခင်ဗျား။ ကျွန်တော်တို့ သံတွဲ ခရိုင်မှာရှိတဲ့ ခုတင် ၁၀၀ ဆံ့ဆေးရုံကို ခုတင် ၂၀၀ ဆံ့ဆေးရုံအထိ အဆင့်တိုးမြှင့်ပေးပါရန် ကျွန်တော် မေးခွန်းမေးသွားမှာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ကျွန်တော်တို့ သံတွဲခရိုင်ဆေးရုံကြီးကို ၁၇-၆-၁၉၆၈ ခုနှစ်က စတင်ဖွင့်လှစ်ခဲ့ပြီး ခုတင် ၁၀၀ ဆံ့ဆေးရုံအဖြစ် ၂၀၀၄ ခုနှစ်မှာ အဆင့်မြှင့်တင်နိုင်ခဲ့ပါတယ်။ ခွင့်ပြု ခုတင် ၁၀၀ ဖြစ်သော်လည်း ယခုအခါ အသုံးချခုတင် ၁၉၀ ကျော်ဖြင့် ကျန်းမာရေး စောင့်ရှောက်မှုကိုပေးလျက်ရှိပါတယ်။ ယခင်က လူနာထားရန်အဆောင်အခက်အခဲရှိသော်လည်း ယခုအခါ တိုးချဲ့နှစ်ထပ်ဆောင်သစ်များဖွင့်လှစ်ပြီးဖြစ်လို့ လူနာများကို ပိုမိုထားရှိနိုင်တဲ့အပြင် အတွင်းလူနာကုသမှုမှာများလည်း နေ့စဉ်တိုးလျက်ရှိပါတယ်။ ကျွန်တော်တို့ခရိုင်ဆေးရုံကြီးကို တောင်ကုတ်မြို့နယ်၊ ဂွမြို့နယ်နှင့် သံတွဲမြို့နယ်မှ လူဦးရေသုံးသိန်းကျော်မှ အားထားရတဲ့ဆေးရုံကြီး တစ်ခု ဖြစ်ပါတယ်။ ဥက္ကဋ္ဌကြီးခင်ဗျား။ Power Point အသုံးပြုခွင့်ပြုပါရန် တင်ပြအပ်ပါတယ်။ ဒါကတော့ ခရိုင် ဆေးရုံကြီးရဲ့ စနစ်ပုံဖြစ်ပါတယ်။ ဒါကတော့ ကျွန်တော်တို့ သံတွဲခရိုင်က ဆေးရုံကြီးပါ။ ဒါလည်း သံတွဲ ခရိုင်ဆေးရုံကြီးပါခင်ဗျား။ ဒါကတော့ ၂၀၁၈-၂၀၁၉ ရန်ပုံငွေနဲ့ဆောက်လုပ်ပြီးစီးသွားတဲ့ နှစ်ထပ် ဆေးရုံသစ်ကြီးဖြစ်ပါတယ်ခင်ဗျား။ ဒါကတော့ အရေးပေါ်လူနာ လက်ခံကုသရေးဌာနဖြစ်ပါတယ်။ နှစ်ထပ်ဆောင်အသစ်မှာ လူနာခုတင်တွေမှာ လူနာတွေနဲ့ပြည့်နေတဲ့ပုံဖြစ်ပါတယ်။ ဒါကတော့ ခွဲစိတ် ကုသဆောင်ပါ။ ဒါကတော့ ဖျားနာဆောင်ပါခင်ဗျား။ ဒါကတော့ သားဖွားမီးယပ်ဆောင်ဖြစ်ပါတယ်။ ဥက္ကဌကြီးခင်ဗျား။ သံတွဲမြို့ ငပလီကမ်းခြေဟာ ခရီးသွားလုပ်ငန်းဖွံ့ဖြိုးတိုးတက်လာသည်နှင့် အမျှ ပြည်တွင်းပြည်ပခရီးသွားများအတွက် ကျန်းမာရေးစောင့်ရှောက်မှုနဲ့ အရေးပေါ်ကုသမှုကို လိုအပ်လာခြင်းကြောင့်လည်းကောင်း ခုတင် ၂၀၀ ဆံ့ဆေးရုံကြီးကို ဖြစ်ပေါ်လာခဲ့လို့ရှိရင် အထူးကု ဆရာဝန်ကြီးများနဲ့ ခေတ်မီစက်ကိရိယာများ ပိုမိုထောက်ပံ့မှာဖြစ်တဲ့အတွက်ကြောင့် ဒေသခံပြည်သူ အတွက် ကျန်းမာရေးစောင့်ရှောက်မှုအရည်အသွေးဟာ အဆင့်အတန်းပိုမိုတိုးတက်လာမှာ ဖြစ်ပါ တယ်။ ဒါကြောင့် ရန်ကုန်သို့အရေးပေါ်လူနာများ လွှဲပြောင်းရခြင်းနည်ပါးသွားနိုင်တဲ့အတွက် ဒေသခံ ပြည်သူတွေအတွက် ငွေကုန်ကြေးကျ၊ အချိန်ကုန် လူပင်ပန်းဖြစ်ရခြင်းမှ အထိုက်အလျောက်ကာကွယ် ပေးနိုင်မှာဖြစ်ပါတယ်။ အရေးပေါ်လူနာလွှဲပြောင်းမှုလည်း ၂၀၁၆ ခုနှစ်မှာ ၈၇ ဦး၊ ၂၀၁၇ ခုနှစ်မှာ ၁၅၂ ဦးနဲ့ ၂၀၁၈ ခုနှစ်မှာ ၁၅၉ ဦးတို့ လွှဲပြောင်းပေးခဲ့ရပါတယ်။ ထို့အပြင် ကျောက်ဖြူမြို့နယ်၊ မာန်အောင်မြို့နယ်များမှ လူနာများလည်း သံတွဲဆေးရုံသို့ အမြဲလာရောက်ကုသလျက်ရှိတာကို ဆေးမှတ်တမ်းများအရ သိရှိရပါတယ်။ သို့ဖြစ်ပါ၍ သံတွဲခရိုင် ပြည်သူ့ဆေးရုံကြီးအား ခုတင် ၁၀၀ ဆံ့ ဆေးရုံမှ ခုတင် ၂၀၀ ဆေးရုံကြီးအဖြစ်သို့ တိုးမြှင့်ပေးပါရန် လေးစားစွာဖြင့် ဥက္ကဋ္ဌကြီးမှတစ်ဆင့် ဒေသခံပြည်သူများကိုယ်စား တင်ပြအပ်ပါတယ်ခင်ဗျား။</speech>
<speech type='speaker'>ကျန်းမာရေးနှင့် အားကစားဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='20'>ဒေါက်တာစိန်မြအေး(ဒုတိယဝန်ကြီး၊ ကျန်းမာရေးနှင့်အားကစားဝန်ကြီးဌာန)</agency>လေးစား အပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော် ကိုယ်စားလှယ်ကြီးများ အားလုံး ကိုယ်၏ကျန်းမာခြင်း၊ စိတ်၏ချမ်းသာခြင်းဖြင့် ပြည့်စုံပါစေကြောင်း ဦးစွာပထမဆုမွန်ကောင်း တောင်းအပ်ပါတယ်။ ကျွန်မကတော့ ကျန်းမာရေးနှင့်အားကစားဝန်ကြီးဌာနမှ ဒုတိယဝန်ကြီး ဒေါက်တာမြလေးစိန် ဖြစ်ပါတယ်ရှင်။ ရခိုင်ပြည်နယ်၊ သံတွဲခရိုင် ခုတင် ၁၀၀ ဆံ့ ပြည်သူ့ဆေးရုံအား ခုတင် ၂၀၀ ဆံ့ ပြည်သူ့ဆေးရုံကြီးအဖြစ် တိုးမြှင့်ပေးပါရန်အစီအစဉ်ရှိ/မရှိနှင့် ရှိပါက မည်သည့် ဘဏ္ဍာရေးနှစ်တွင် ထည့်သွင်းရေးဆွဲအကောင်အထည်ဖော် ဆောင်ရွက်ပေးပါမည်၊ မရှိပါက အဘယ်ကြောင့်နှင့်စပ်လျဉ်းသည့် ကြယ်ပွင့်ပြမေးခွန်းနှင့်ပတ်သက်၍ ပြန်လည်ဖြေကြားသွားမှာဖြစ်ပါ တယ်။ ရခိုင်ပြည်နယ်၊ သံတွဲမြို့တွင် ကျန်းမာရေးစောင့်ရှောက်မှုအနေဖြင့် ခုတင် ၁၀၀ ဆံ့ ပြည်သူ့ ဆေးရုံတစ်ရုံ၊ ၂၅ ခုတင်ဆံ့ ငပလီ(လင်းသာ)ဆေးရုံ၊ ရွှေလှေတိုက်နယ်ဆေးရုံ၊ ကွင်းဝိုင်းတိုက်နယ် ဆေးရုံနှင့် ကျောက်ကြီးတိုက်နယ်ဆေးရုံ စုစုပေါင်း ဆေးရုံငါးရုံဖွင့်လှစ်ထားရှိပြီးဖြစ်ပါတယ်။ သံတွဲမြို့ ပြည်သူ့ဆေးရုံအား ၁၁-၃-၂၀၁၄ ရက်နေ့တွင် အရာထမ်းရာထူး ၃၈ ဦး၊ အမှုထမ်းရာထူး ၁၆၅ နေရာ စုစုပေါင်းဝန်ထမ်း ၂၀၃ နေရာပါဝင်သည့် ခုတင် ၁၀၀ ဆံ့ ပြည်သူ့ဆေးရုံ ဖွဲ့စည်းပုံပြင်ဆင်ဖွင့်လှစ်ပေး ခဲ့ပါတယ်။ သံတွဲမြို့ ပြည်သူ့ဆေးရုံတွင် ကျွမ်းကျင်ဆရာဝန်ကြီးများနှင့် ဝန်ထမ်းများအနေဖြင့် အထူးကု ဆရာဝန်၊ သားဖွားမီးယပ်ဆရာဝန်၊ ကလေးဆရာဝန်၊ ဓာတ်မှန်ဆရာဝန်၊ လက်ထောက်ဆရာဝန် (ခွဲစိတ်)၊ လက်ထောက်ဆရာဝန်(မျက်စိ) ခန့်ထားပေးပြီးဖြစ်ပါတယ်။ လစ်လပ်လျက်ရှိသော လက်ထောက်ဆရာဝန်များအားလည်း ၂၀၁၉ ခုနှစ် မတ်လကုန် သစ်လွင်များအားလည်း ၂၀၁၉ ခုနှစ် မတ်လကုန် သစ်လွင်လက်ထောက်များခန့်ထားချိန်တွင် လုပ်သက်ရလက်ထောက်ဆရာဝန် ၁၀ ဦးအား ထပ်မံဖြည့်စွက်ခန့်ထားပေးသွားမည်ဖြစ်ပါတယ်။ သူနာပြုများအနေဖြင့် သူနာပြုကြီးသုံးဦး၊ အထက်တန်းသူနာပြု ၂၁ ဦး၊ သူနာပြု ၃၂ ဦး တိုးမြှင့်ခန့်ထားပေးပြီးဖြစ်ပါတယ်။ သံတွဲမြို့ ပြည်သူ့ဆေးရုံအတွက် ဆေးဝါးနှင့်ဆေးပစ္စည်းကိရိယာထောက်ပံ့မှုအနေဖြင့် ဗဟို ဆေးသိုလှောင်ရေးဌာနမှ ၁-၁-၂၀၁၆ ရက်နေ့မှ ၁၁-၁-၂၀၁၉ ရက်နေ့ထိ တန်ဖိုးငွေ ၂၇၆ သန်းဖိုး အထိ ထောက်ပံ့ပေးထားပါတယ်။ သံတွဲမြို့ ပြည်သူ့ဆေးရုံ၏ ဆေးရုံလုပ်ငန်းဆောင်ရွက်ချက် ငါးနှစ်တာစာမျက်နှာမှာ တစ်နေ့ပျမ်းမျှအတွင်း လူနာဦးရေ ၁၂၂ ဦး၊ ဆေးရုံခွင့်ပြု ခုတင်အသုံးချမှု ရာခိုင်နှုန်း ၁၂၁.၆၂ ရာခိုင်နှုန်း၊ ဆေးရုံခွင့်ပြု ခုတင်အသုံးချမှုရာခိုင်နှုန်း ငါးနှစ်တာပျမ်းမျှ ၁၂၁.၆၂ ရခိုင်နှုန်းနဲ့ ဆေးရုံခုတင်အသုံးချမှုရာခိုင်နှုန်းမှာ ကျန်းမာရေးနှင့် အားကစားဝန်ကြီးဌာန၏ လုပ်ငန်း ညှိနှိုင်းအစည်းအဝေးအမှတ်စဉ်(၄/၂၀၁၆)ဆုံးဖြတ်ချက်ဖြစ်သော ခုတင်အဆင့်မြှင့်တင်ရန် ခွင့်ပြု ခုတင်အသုံးချမှုရာခိုင်နှုန်းအနည်းဆုံး ၁၅၀ ရှိရမည့်အချက်နှင့် ပြည့်စုံရန်လိုအပ်လျက်ရှိပါကြောင်း တွေ့ရှိရပါတယ်။ သို့ဖြစ်ပါ၍ ခွင့်ပြု ခုတင်အသုံးချမှုရာခိုင်နှုန်းပြည့်မီပြီး ကျန်းမာရေး လူ့စွမ်းအား အရင်းအမြစ်ပြည့်စုံပါက တိုးမြှင့်ဖွင့်လှစ်ဖို့အတွက် ဆောင်ရွက်ပေးသွားမည်ဖြစ်ပါကြောင်း ပြည်သူ့ လွှတ်တော် ဥက္ကဌကြီးမှတစ်ဆင့် ဖြေကြားအပ်ပါတယ်ရှင်။ ကျေးဇူးတင်ပါတယ်။</speech>
<title>လေရှီးမြို့နယ်ရှိ ပန်ဆပ်၊ မွန်းကိုင်လင်နှင့် မသော်ရီကျေးရွာ ကျေးလက်ကျန်းမာရေးဌာနများတွင် စံကိုက်အဆောက်အဦ ဆောက်လုပ်ပေးရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း</title>
<speech type='speaker'>လေရှီးမဲဆန္ဒနယ်မှ ဦးကျော်ဌေး မေးမြန်းဖို့ ဖြစ်ပါတယ်</speech>
<speech><mp id='368'>ဦးကျော်ဌေး(လေရှီးမဲဆန္ဒနယ်)</mp>အားလုံးပဲ မင်္ဂလာပါခင်ဗျား။ လေးစားအပ်တဲ့ ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများနှင့် ဧည့်သည်တော်များအားလုံး ကိုယ်စိတ်နှစ်ဖြာ ရွှင်လန်းချမ်းမြေ့ကြပါစေကြောင်း နှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ လေရှီးမဲဆန္ဒနယ်မှ ဦးကျော်ဌေး ဖြစ်ပါတယ်။ ဒီနေ့ ကျွန်တော်မေးမြန်းလိုတဲ့ မေးခွန်းကတော့ လေရှီးမြို့နယ်ရှိ ပန်ဆပ်ကျေးရွာ၊ မယ်ရီကျေးရွာနှင့် မွန်းကိုင်လင်ကျေးရွာမှာရှိတဲ့ ကျေးလက်ကျန်းမာရေးဌာနများမှာ စံကိုက်အဆောက်အဦ ဆောက်လုပ် ပေးရန်အစီအစဉ်ရှိ/မရှိ သိရှိလိုတဲ့ မေးခွန်းဖြစ်ပါတယ်။ ဥက္ကဌကြီးခင်ဗျား။ စစ်ကိုင်းတိုင်းဒေသကြီး၊ နာဂကိုယ်ပိုင်အုပ်ချုပ်ခွင့်ရဒေသ လေရှီးမြို့နယ် အတွင်းမှာရှိတဲ့ ပန်ဆပ်ကျေးလက်ကျန်းမာရေးဌာနနှင့် မွန်းကိုင်လင်ကျေးလက်ကျန်းမာရေးဌာနများ ဟာ ယခင်က ပျဉ်ထောင်ပျဉ်ခင်းသွပ်မိုးဖြင့် ဆောက်လုပ်ထားတဲ့ အဆောက်အဦဖြစ်ပါတယ်။ ကျွန်တော်တို့ဒေသရဲ့ ကြမ်းတမ်းတဲ့ရာသီဥတုဒဏ်ကြောင့် ယခုအခါဆိုလို့ရှိရင်တော့ အဲဒီဆေးခန်းများ ဟာ ပျက်စီးယိုယွင်းနေပြီဖြစ်ပါတယ်။ ဒါကြောင့်မို့လို့ ဆေးခန်းအတွက် လုံခြုံမှုမရှိခြင်း၊ လက်ရှိ ဝန်ထမ်းအင်အားနဲ့ ညီမျှတဲ့ အဆောက်အဦအိမ်ရာမရှိခြင်းတို့ကြောင့် ကျေးလက်ကျန်းမာရေးဌာနနှင့် ညီမျှတဲ့စံကိုက်အဆောက်အဦနှင့် အခြားလိုအပ်ချက်များကို အသစ်ဆောက်လုပ်ပေးဖို့ လိုအပ်နေပြီ ဖြစ်ပါတယ်။ အလားတူ မသော်ရီကျေးရွာကျေးလက်ကျန်းမာရေးဌာနမှာဆိုရင် နယ်စပ်ရေးရာဝန်ကြီး ဌာနရန်ပုံငွေဖြင့် ဆောက်လုပ်ထားတဲ့ဆေးခန်းတစ်ခုတည်းရှိပြီးတော့ အခြားလိုအပ်တဲ့စံကိုက် သတ်မှတ်ချက်ဖြည့်ဆည်းပေးဖို့ လိုအပ်နေတာဖြစ်ပါတယ်။ ကျွန်တော်သိရသလောက်ပြောရမယ်ဆိုလို့ ရှိရင်တော့ ပေးတာကစံကိုက်ပေးတာဖြစ်ပါတယ်။ သို့သော်လည်းပဲ ငွေမလုံလောက်လို့ ဆေးခန်းပဲ ဆောက်ခဲ့တယ်လို့ သိရှိရပါတယ်။ ကျန်းမာရေးနှင့်အားကစားဝန်ကြီးဌာနအနေနဲ့ ကျေးလက် ကျန်းမာရေးဌာနနှင့် ဌာနခွဲများမှာ စံကိုက်ခွင့်ပြုငွေချပေးတဲ့အခါမှာ ဒေသစရိတ်အမှန်ကုန်ကျငွေ ခွင့်ပြု ပေးဖို့လိုအပ်မှာဖြစ်ပါတယ်။ ဘာကြောင့်လဲဆိုတော့ ပြည်သူ့လွှတ်တော်မှာ ကျွန်တော့်ရဲ့ တင်ပြချက်အပေါ်ဖြေကြားခဲ့တဲ့ ကတိကဝတ်အရ ကျွန်တော်တို့မြို့နယ်မှာ ကျေးလက်ကျန်းမာရေးဌာန ခွဲသုံးခုကို ဝန်ကြီးဌာနက စံကိုက်ခွင့်ပြုပေးခဲ့ပါတယ်။ ဒါပေမဲ့လို့ ခွင့်ပြု ငွေက ပြည်မမှာပေးထားတဲ့ နှုန်းထားပဲပေးတဲ့အခါကျတော့ ဘယ်ကုမ္ပဏီမှ တင်ဒါမဆွဲခဲ့လို့ ခွင့်ပြုတဲ့ဘဏ္ဍာနှစ်မှာ မဆောက်လုပ် နိုင်ခဲ့ပါဘူး။ ယခု ၂၀၁၈-၂၀၁၉ ဘဏ္ဍာရေးနှစ်မှာ ဆောင်ရွက်ဆဲလုပ်ငန်းအဖြစ် ပြောင်းလဲပြီးတော့ဆောင်ရွက်နေတာတွေ့ရှိရပါတယ်။ ဒါပေမဲ့ ခွင့်ပြုငွေနှုန်းထားက မပြင်ပေးထားတဲ့အတွက်ကြောင့် မို့လို့ မူလပထမကပေးတဲ့ ခွင့်ပြုငွေပဲပေးတဲ့အခါမှာ နာဂကိုယ်ပိုင်အုပ်ချုပ်ခွင့်ရဒေသဦးစီးအဖွဲ့ရဲ့ သဘောထားမှတ်ချက်နဲ့ဆေးခန်းတစ်ခုတည်းသာ ဆောက်လုပ်နေပါတယ်။ ဝန်ထမ်းအိမ်ရာ မပါတော့ ဘူးဖြစ်နေပါတယ်။ ဒါကြောင့်အလျဉ်းသင့်လို့ ပြောရမယ်ဆိုလို့ရှိရင် ဝန်ကြီးဌာနအနေနဲ့ စံကိုက်ပေးတဲ့ အခါမှာ ဒေသတစ်ခုနှင့်တစ်ခု မတူညီတဲ့ဒေသပေါက်ဈေးများကို အခြေခံပြီးတော့ ခွင့်ပြုငွေပေးဖို့ လိုအပ်မှာဖြစ်ပါတယ်။ ဘာကြောင့်လဲဆိုတော့ ယခုကျွန်တော်တင်ပြတဲ့ကျေးရွာများရှိ ကျေးလက် ကျန်းမာရေးဌာနသုံးခုဟာလည်းပဲ ဒေသပေါက်ဈေးစံကိုက်ပေးတာမဟုတ်တဲ့အတွက်ကြောင့်မို့လို့ လိုအပ်ချက်တွေရှိနေတာဖြစ်ပါတယ်။ ဒါကြောင့် ဖော်ပြပါကျေးရွာများရှိ ကျန်းမာရေးဌာနများမှာ စံကိုက်အဆောက်အဦအပါအဝင် အခြားသတ်မှတ်ချက်များကို အစောဆုံးဘဏ္ဍာနှစ်မှာ ဆောက်လုပ် ပေးရန်အစီအစဉ်ရှိ/မရှိ သိရှိလိုတဲ့အတွက် ပြည်သူ့လွှတ်တော်ဥက္ကဋ္ဌကြီးမှတစ်ဆင့် ၎င်းဒေသမှာရှိတဲ့ ပြည်သူများ၏ကိုယ်စား လေးစားစွာဖြင့် မေးမြန်းအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>ကျန်းမာရေးနှင့်အားကစားဝန်ကြီးဌာနက ဖြေကြားပေးရန် ဖြစ်ပါတယ်</speech>
<speech><agency id='20'>ဒေါက်တာဒေါ်မြလေးစိန်(ဒုတိယဝန်ကြီး၊ ကျန်းမာရေးနှင့်အားကစားဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်ကြီးများရှင်။ စစ်ကိုင်း တိုင်းဒေသကြီး၊ လေရှီးမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးကျော်ဌေး၏ လေရှီးမြို့နယ်ရှိ ပန်ဆပ်၊ မွန်းကိုင်လင်နှင့် မသော်ရီ ကျေးလက်ကျန်းမာရေးဌာနတို့အား စံကိုက်အဆောက်အဦ ဆောက်လုပ်ပေးနိုင်ခြင်း ရှိ/မရှိနှင့်စပ်လျဉ်း၍ ပြန်လည်ဖြေကြားသွားမှာဖြစ်ပါတယ်။ စစ်ကိုင်းတိုင်း ဒေသကြီး၊ လေရှီးမြို့နယ်တွင် ကျေးရွာစုစုပေါင်း ၆၇ ရွာ၊ အိမ်ခြေစုစုပေါင်း ၃၃၄၉ အိမ်၊ လူဦးရေ စုစု ပေါင်း ၁၉၁၁၃ ဦးရှိပါတယ်။ လေရှီးမြို့နယ်တွင် ကျေးလက်ကျန်းမာရေးဌာန လေးဌာန၊ ကျေးလက် ကျန်းမာရေးဌာနခွဲ ၂၃ ဌာန၊ မိခင်နှင့်ကလေးကျန်းမာရေးဌာန ဌာနတစ်ခုဖွင့်လှစ်ပြီး ကျန်းမာရေး ဝန်ထမ်းများအဖြစ် လက်ထောက်ကျန်းမာရေးမှူးက်ဦး၊ မြို့နယ်သူနာပြုအဆင့်တစ်ဦး၊ ကျန်းမာရေး ကြီးကြပ်တစ်ဦး၊ အမျိုးသမီးကျန်းမာရေးဆရာမနှစ်ဦး၊သွားဖွားဆရာမ ၂၆ ဦး၊ ကျန်းမာရေးကြီးကြပ်(၂) ၃၃ ဦးတို့မှ ကျန်းမာရေးစောင့်ရှောက်မှုလွှမ်းခြုံပေးလျက်ရှိပါတယ်။ လေရှီးမြို့နယ်တွင် ကျေးလက် ကျန်းမာရေးစံကိုက်တစ်ခု ဆောက်လုပ်ပြီးစီးပြီး ကျေးလက်ကျန်းမားရေးဌာနခွဲကိုးခု စံကိုက်ဆောက် လုပ်ဆဲဖြစ်ပါတယ်။ စစ်ကိုင်းတိုင်းဒေသကြီး၊ လေရှီးမဲဆန္ဒနယ်မှ ပြည်သူ့လွှတ်တော်ကိုယ်စားလှယ် တင်ပြထားသော ပန်ဆပ်၊ မွန်းကိုင်လင်နှင့် မသော်ရီ ကျေးလက်ကျန်းမာရေးဌာနတို့မှ စံကိုက် ကျေးလက်ကျန်းမာရေးဌာနအဆောက်အဦ ဆောက်လုပ်ရန် အမှန်တကယ်လိုအပ်လျက်ရှိပါကြောင်း စစ်ကိုင်းတိုင်းဒေသကြီး ပြည်သူ့ကျန်းမာရေးဦးစီးဌာနမှူးမှ ထောက်ခံတင်ပြထားသော်လည်း ကျန်းမာရေးဌာနပိုင် မြေစာရင်းပုံစံ(၁၀၅)၊ (၁၀၆)မရှိသေးပါကြောင်း မြို့နယ်ပြည်သူ့ကျန်းမာရေးဦးစီး ဌာနမှ ၁၁-၂-၂၀၁၉ ရက်စွဲပါစာအမှတ်၊ ၀၉၅/(အစရ-၅)၅/ထွေဖြင့် တင်ပြလာသည့်အပေါ် စစ်ကိုင်း တိုင်းဒေသကြီး ပြည်သူ့ကျန်းမာရေးဦးစီးဌာနမှလည်း ၁၁-၂-၂၀၁၉ ရက်စွဲပါစာအမှတ်၊၀၄၃၈(အစရ - ၅)ထွေဖြင့် လက်ရှိမြေစာရင်းပုံစံ-၁၀၅၊ ၁၀၆ ဆောင်ရွက်ထားနိုင်ခြင်းမရှိသေးပါကြောင်း တင်ပြထား ပါတယ်။ ၂၀၁၈ ခုနှစ်၊ နိုဝင်ဘာလ ၁၄ ရက်နေ့ စာအမှတ်၊ ၇၆၁(အစရ-၅)၄၂ မြို့နယ်ကျန်းမာရေး ဦးစီးဌာနမှူးရုံးမှ ဦးစီးမှူး၊ မြို့နယ်လယ်ယာမြေစီမံခန့်ခွဲရေးနှင့် စာရင်းအင်းဦးစီးဌာန လေရှီးမြို့သို့မြေစာရင်းပုံစံ(၁၀၅)၊(၁၀၆) ရရှိရေးအတွက် ကူညီဆောင်ရွက်ပေးပါရန် ကျေးလက်ကျန်းမာရေးဌာနခွဲ ၂၆ ခုအမည်ဖြင့် မေတ္တာရပ်ခံထားရာ ကိုယ်စားလှယ်တော်ကြီးမေးမြန်းထားသော ကျေးလက်ကျန်းမာရေး ဌာနသုံးခုလည်း ပါဝင်လျက်ရှိနေပါတယ်။ သို့ဖြစ်ပါ၍ ပန်ဆပ်၊ မွန်းကိုင်လင်နှင့် မသော်ရီကျေးလက် ကျန်းမာရေးဌာနတို့တွင် ကျန်းမာရေးဌာနပိုင်မြေအမည်ပေါက် မြေစာရင်းပုံစံ(၁၀၅)၊(၁၀၆) ရရှိသည့်နေ့မှစ၍ အနီးစပ်ဆုံးဘဏ္ဍာရေးနှစ်တွင် ဒေသပေါက်ဈေးနှင့် ရန်ပုံငွေရရှိရေးအတွက် ဦးစားပေး အစီ အစဉ်ဖြင့် တင်ပြဆောင်ရွက်သွားမည်ဖြစ်ပါကြောင်း ပြည်သူ့လွှတ်တော်ဥက္ကဋ္ဌကြီးမှတစ်ဆင့် လေးစား စွာဖြေကြားအပ်ပါတယ်။ ကျေးဇူးတင်ပါတယ်။</speech>
<title>မြောက်ဥက္ကလာပပြည်သူ့ဆေးရုံကြီးအတွက် လိုအပ်ချက်များနှင့် ခုတင်(၁၅၀၀)ဖွဲ့စည်းပုံ အဆင့်မြှင့်နိုင် ရန် ဆောင်ရွက်ပေးနိုင်ခြင်းရှိ/မရှိနှင့်စပ်လျဉ်းသည့် မေးခွန်း</title>
<speech type='speaker'>မြောက်ဥက္ကလာပမဲဆန္ဒနယ်မှ ဒေါက်တာသန်းဝင်း မေးမြန်းဖို့ ဖြစ်ပါတယ်</speech>
<speech><mp id='470'>ဒေါက်တာသန်းဝင်း(မြောက်ဥက္ကလာပမဲဆန္ဒနယ်)</mp>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးခင်ဗျား။ မြောက်ဥက္ကလာပမဲဆန္ဒနယ်က ကျွန်တော် ဒေါက်တာသန်းဝင်းအနေနဲ့ မြောက်ဥက္ကလာပပြည်သူ့ဆေးရုံကြီးနဲ့ပတ်သက်တဲ့မေးခွန်းကို မေးမြန်းမှာဖြစ်ပါတယ်။ ဥက္ကဌကြီးခင်ဗျား။ ပထမအကြိမ် လွှတ်တော်သက်တမ်း ၂၀၁၂ ခုနှစ် နှစ်စပိုင်းမှာ ဒီလွှတ်တော်ကြီးထဲမှာ ကျွန်တော့်အနေနဲ့ အဲဒီအချိန်တုန်းက မြောက်ဥက္ကလာပပြည်သူ့ဆေးရုံကြီးရဲ့ cõsadajodeoplyson Guard Work qusi Oxygen Plant š. Elevator on yoscoss[:cogs မေးခွန်းမေးမြန်းခြင်းကနေတစ်ဆင့် ရလဒ်ကောင်းတွေရရှိခဲ့ပါတယ်။ ဥက္ကဋ္ဌကြီးခင်ဗျား။ မြောက်ဥက္ကလာပပြည်သူ့ဆေးရုံကြီးဟာဆိုလို့ရှိရင် ရန်ကုန်ဆေးတက္ကသိုလ်(၂)ရဲ့ Teaching Hospital သင်ကြားရေးဆေးရုံကြီးတစ်ခု ဖြစ်ပါတယ်။ ရန်ကုန်တိုင်းဒေသကြီးတစ်ခုတည်းသာမက ဧရာဝတီတိုင်းဒေသကြီး၊ ပဲခူးတိုင်းဒေသကြီးနဲ့တကွ တခြားသောဒေသများမှ မြို့နယ်တချို့မှာရှိတဲ့ တိုင်းရင်းသားလူမျိုးစုံပြည်သူများ လာရောက်အားထားကုသမှုခံယူလျက်ရှိကြတဲ့ အထွေထွေရောဂါကု ဆေးရုံကြီးဖြစ်ပါတယ်။ နေ့စဉ်ပြင်ပလူနာ ၁၂၀၀ ခန့်ရှိပြီး အတွင်းလူနာ ၁၃၀၀ အထက် ကုသပေးနေ ရပါတယ်။ ၂၀၀၆ ခုနှစ်မှာ ခုတင်(၈၀၀)ဆံ့ဆေးရုံကြီးဖြစ်ခဲ့သော်လည်း လူနာများအလွန်များပြားသည့် အလျောက် ခုတင်(၁၅၀၀) ဖွဲ့စည်းပုံအမြန်ချထားပေးရန် လိုအပ်လျက်ရှိနေပါတယ်။ ခွဲစိတ်ခန်းများ အနက် Main OT ခန်းများ ဟောင်းနွမ်းနေပြီးတော့ ပြုပြင်ရန်ခက်ခဲတဲ့အခြေအနေမှာ ရှိပါတယ်။ သင်ကြားရေးဆေးရုံကြီးဖြစ်သည်နှင့်အညီ ခွဲစိတ်သောဌာနများ၊ အထွေထွေခွဲစိတ်၊ သားဖွားမီးယပ် ခွဲစိတ်၊ မျက်စိခွဲစိတ်၊ နား၊ နှာခေါင်း၊ လည်ချောင်း၊ ဦးခေါင်းနှင့် လည်ပင်းခွဲစိတ်၊ နှလုံးခွဲစိတ်၊ အရိုး ခွဲစိတ်၊ ဦးနှောက်နှင့်အာရုံကြောခွဲစိတ်၊ မျက်နှာ၊ မေးရိုး၊ ခံတွင်းခွဲစိတ်မှုများပြားသဖြင့် လက်ရှိအခြေ အနေမှာ ခွဲစိတ်ခန်းအရေအတွက်က အလွန်နည်းပါးနေတာကို တွေ့ရှိရပါတယ်။ သုံးနှစ်ကျော်ကြာပြီ ဖြစ်တဲ့ တည်ဆောက်ဆဲ OT Complex ကို ယခုလာမယ့် ဘတ်ဂျက်တွင် အမြန်ပြီးစီးရန်လိုအပ်သော ငွေကြေးသုံးစွဲပြီး OT ဆောက်လုပ်မှုကျွမ်းကျင်သောအဖွဲ့များနှင့် ချိတ်ဆက်လုပ်ဆောင်ရန် လိုအပ်လျက်ရှိပါတယ်။ လူနာများအလွန်များပြားတဲ့အလျောက် အလွန်ကြပ်တည်းလျက်ရှိသဖြင့် အဆောက်အဦများထပ်မံ လိုအပ်လျက်ရှိနေပါတယ်။ ဆောက်လုပ်ရေးအဆောက်အဦဦးစီးဌာန အထူးအဖွဲ့ (၁)က ဆောက်လုပ်နေသော OG နှင့် SCBU (Specid Care Baby Unit) အဆောက်အဦကလည်းပဲ ယခုဘတ်ဂျက်နှစ်မှာ ကျပ်သန်း ၈၀၀ ရရှိသဖြင့် ပြီးစီးရန် ကျပ်သန်း ၁၄၀၀ လိုအပ်နေပါတယ်။ ဥက္ကဌကြီးခင်ဗျား။ မြောက်ဥက္ကလာပပြည်သူ့ဆေးရုံကြီးပြင်ပလူနာဌာနမှာ လောလောဆယ် အရေးကြီးလိုအပ်ချက်တစ်ခုကတော့ Rabies Vaccine များ မကြာခဏပြတ်လပ်နေခြင်းပဲ ဖြစ်ပါ တယ်။ ခွေးကိုက်ခံရတဲ့လူနာများအနက် ချို့တဲ့တဲ့ပြည်သူများအနေနဲ့ ပြင်ပမှာဈေးကြီးပေးပြီး ဆေးမထိုးနိုင်သဖြင့် များစွာအခက်ကြုံတွေ့နေကြရပါတယ်။ မြောက်ဥက္ကလာပပြည်သူ့ဆေးရုံကြီးမှာ တာဝန်ထမ်းဆောင်နေကြတဲ့ဆရာဝန်တွေ၊ သူနာပြုများ၊ ကျွမ်းကျင်ဝန်ထမ်းများ၊ အငယ်တန်းဝန်ထမ်း များအတွက် ဝန်ထမ်းအိမ်ရာများလည်း လိုအပ်လျက်ရှိနေပါတယ်။ သို့ဖြစ်ပါ၍ အထက်ဖော်ပြပါ မြောက်ဥက္ကလာပပြည်သူ့ဆေးရုံကြီးအတွက် လိုအပ်ချက်များနှင့်တကွ ခုတင်(၁၅၀၀)ဖွဲ့စည်းပုံ အဆင့်မြှင့်တင်ပေးနိုင်ရန် ဆောင်ရွက်ပေးနိုင်ခြင်းရှိ/မရှိကို ပြည်သူ့လွှတ်တော်ဥက္ကဋ္ဌကြီးကတစ်ဆင့် လေးစားစွာမေးမြန်းအပ်ပါတယ်ခင်ဗျား။ ကျေးဇူးတင်ပါတယ်ခင်ဗျား။</speech>
<speech type='speaker'>သဘောတူကျန်းမာရေးနှင့်အားကစားဝန်ကြီးဌာနက ဖြေကြားရန် ဖြစ်ပါတယ်။</speech>
<speech><agency id='20'>ဒေါက်တာမြလေးစိန်(ဒုတိယဝန်ကြီး၊ ကျန်းမာရေးနှင့်အားကစားဝန်ကြီးဌာန)</agency>လေးစား အပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များရှင်။ ရန်ကုန် တိုင်းဒေသကြီး၊ မြောက်ဥက္ကလာပပြည်သူ့ဆေးရုံကြီးအတွက် လိုအပ်ချက်များနှင့် ခုတင်(၁၅၀၀)ဆံ့ ဖွဲ့စည်းပုံအဆင့်မြှင့်တင်နိုင်ရန် ဆောင်ရွက်ပေးနိုင်ခြင်းရှိ/မရှိ သိရှိလိုခြင်းနှင့်စပ်လျဉ်းသည့် ကြယ်ပွင့်ပြမေးခွန်းနဲ့ပတ်သက်၍ ဖြေကြားသွားမှာ ဖြစ်ပါတယ်။ ရန်ကုန်တိုင်းဒေသကြီး ခုတင်(၈၀၀) ဆုံ မြောက်ဥက္ကလာပသင်ကြားရေးနှင့် အထွေထွေဆေးရုံကြီး၏ ဆေးရုံလုပ်ငန်းဆောင်ရွက်ချက် ငါးနှစ်စာတွင် တစ်နေ့ပျမ်းမျှအတွင်းလူနာ ၈၆၂ ဦး၊ တစ်နေ့ပျမ်းမျှပြင်ပလူနာဦးရေ ၈၀၃ ဦး၊ ဆေးရုံ ခွင့်ပြု ခုတင်အသုံးချမှုရာခိုင်နှုန်း ၁၀၇.၇၆ ရာခိုင်နှုန်း တစ်နေ့ထက်တစ်နေ့တိုးတက်များပြားလာကြောင်း စိစစ်တွေ့ရှိရပါတယ်။ ၂၀၁၈ ခုနှစ် တစ်နေ့ပျမ်းမျှအတွင်းလူနာ ၁၀၅၉ ဦးနှင့် ပျမ်းမျှပြင်ပ လူနာဦးရေ ၁၁၅၉ ဦးရှိကြောင်းကိုလည်း တွေ့ရှိရပါတယ်။ စာရင်းအင်းများအရ ဆေးရုံခွင့်ပြု ခုတင် အသုံးချမှုရာခိုင်နှုန်းမှာ ကျန်းမာရေးနှင့်အားကစားဝန်ကြီးဌာန၏လုပ်ငန်းညှိနှိုင်းအစည်းအဝေး အမှတ်စဉ်(၄/၂၀၁၆)မှဆုံးဖြတ်ချက်ဖြစ်သော ခုတင်အဆင့်မြှင့်တင်ရန် ခွင့်ပြုခုတင်အသုံးချမှုနှုန်း ရာခိုင်နှုန်း ၁၅၀ ပြည့်ရမည့်အချက်နှင့်ပြည့်မီရန် လိုအပ်နေကြောင်း တွေ့ရှိရပါတယ်။ သို့ပါသော် လည်း မြောက်ဥက္ကလာပပြည်သူ့ဆေးရုံကြီးတွင် ကျောက်ကပ်ခွဲစိတ်ကုဌာန၊ ရင်ခေါင်းခွဲစိတ်ကုဌာန၊ ဓာတ်ရောင်ခြည်ဆေးကုဌာန၊ အစာအိမ်နှင့်အူလမ်းကြောင်းဆေးကုဌာနများအတွက် အဆောက်အဦ၊ လူနာဆောင်များ သီးခြားမပေးနိုင်သဖြင့် အထူးကုဆရာဝန်ကြီးများမှာ ပြင်ပလူနာကြည့်ရက်များတွင် သာ လူနာကြည့်ရှုပြီး အတွင်းလူနာဆေးရုံတက်ရန် လိုအပ်ပါက လူနာများကို ရန်ကုန်ပြည်သူ့ဆေးရုံ ကြီး၊ ခုတင်(၅၀၀)ဆံ့အထူးကုဆေးရုံကြီးနှင့် သင်္ဃန်းကျွန်းပြည်သူ့ဆေးရုံကြီးများသို့ လွှဲအပ်၍ ဆေးကုသမှုပေးလျက်ရှိပါတယ်။ မြောက်ဥက္ကလာပပြည်သူ့ဆေးရုံကြီးအင်အားသည် အဆိုပါဆေးရုံ ကြီးများ၌ အတွင်းလူနာကြည့်ပေးနေရခြင်း၊ ဖွဲ့စည်းပုံတွင်မပါဝင်သော နား၊ နှာခေါင်း၊ လည်ချောင်း၊ မျက်စိဌာနလုပ်ငန်းများ ဆောင်ရွက်ရခြင်း၊ ဆေးတက္ကသိုလ်(၂)၏သင်ကြားရေးဆေးရုံဖြစ်နေခြင်းတို့ ကြောင့် ပြည်ထောင်စုဝန်ကြီးမှ ၂၀၁၉-၂၀၂၀ ဘဏ္ဍာရေးနှစ်တွင် ခုတင်(၁၅၀၀)ဆံ့ဆေးရုံ ပြည်သူ့ ဆေးရုံကြီးအဖြစ် ဖွဲ့စည်းပုံတိုးမြှင့်ရန် ညွှန်ကြားထားပြီးဖြစ်ပါတယ်။ မြောက်ဥက္ကာလပပြည်သူ့ဆေးရုံကြီးမှာ ရန်ကုန်အပြည်ပြည်ဆိုင်ရာလေဆိပ်နှင့်လည်းကောင်း၊ အောင်မင်္ဂလာအဝေးပြေးကားဂိတ်နှင့်လည်းကောင်း နီးကပ်လျက်ရှိတဲ့အတွက်ကြောင့် တိုင်းဒေသကြီး၊ ပြည်နယ်များမှ လူနာများလာရောက်၍ ဆေးကုသမှုခံယူလျက်ရှိကြောင်း တွေ့ရှိရပါတယ်။ ခွဲစိတ်ခန်း များအနေဖြင့် မြောက်ဥက္ကလာပပြည်သူ့ဆေးရုံကြီးတွင် လက်ရှိခွဲစိတ်ခန်းမှာ Main Data သုံးခန်း၊ Emergency Data öö:a$al OG Data :ašai Abortion . Minor Data oodassi Accident Emergency Data poașii Neurosurgical şdəšol Cardiac Surgical OT şeəş:1 Cardiac Medical Unit Cathlab şdəš: qq6cl?: o2 əş: gepolosafn 6a05oqqdað OT Complex ပြီးစီးပါက ခွဲစိတ်ခန်း ၁၀ ခန်း ထပ်မံရရှိမှာဖြစ်ပါတယ်။ စုစုပေါင်းခွဲစိတ်ခန်း ၂၇ ခန်း ရှိမည်ဖြစ်ပါတယ်။ OT Complex လေးထပ်ဆောင်ဆောက်လုပ်ခြင်းလုပ်ငန်းသည် ၂၀၁၅-၂၀၁၆ ဘဏ္ဍာရေးနှစ်ကာလမှစတင်၍ စီမံကိန်းတန်ဖိုး ၂၁၀၁.၂၇၉၄ ကျပ်သန်းဖြင့် San Su ကုမ္ပဏီဆောက်လုပ်ရေးမှ တာဝန်ယူတည်ဆောက်နေသော လုပ်ငန်းဖြစ်ပါတယ်။ လုပ်ငန်း စတင်သည့်နှစ်မှစ၍ ၂၀၁၈ ခုနှစ် ခြောက်လဘဏ္ဍာရေးနှစ်အထိ ကုမ္ပဏီအား ပေးချေပြီးရန်ပုံငွေမှာ ၁၈၇၀.၁၃၈၇ သန်း ဖြစ်ပါကြောင်းနှင့် လက်ရှိဆောင်ရွက်မှုပြီးစီးတဲ့အခြေအနေမှာ ၉၂ ရာခိုင်နှုန်း ဖြစ်ပါတယ်။ OT Complex လေးထပ်အဆောက်အဦဆောက်လုပ်ရာတွင် နည်းပညာဆိုင်ရာလုပ်ငန်း များပါဝင်မှုအရ ညှိနှိုင်းဆောင်ရွက်ရခြင်းရှိပါသော်လည်း ကျန်လုပ်ငန်းများမှာ အမြန်ပြီးစီးနိုင်ရေးကို ဆက်လက်တွန်းအားပေးဆောင်ရွက်လျက်ရှိနေပါတယ်။ ပေးချေရန်တန်ဖိုးငွေ ၂၃၁.၁၄၀၇ သန်းကို ၂၀၁၈-၂၀၁၉ ခုနှစ် ဖြည့်စွက်ရန်ပုံငွေနှင့် ၂၀၁၉-၂၀၂၀ ဘဏ္ဍာရေးနှစ်ကာလတွင် တင်ပြဆောင်ရွက်နိုင် ရေးအတွက် စီစဉ်ဆောင်ရွက်ထားပါတယ်။ OG နှင့် SCBU Complex ခြောက်ထပ်အဆောက်အဦ ဆောက်လုပ်ခြင်းလုပ်ငန်းကို ၂၀၁၆-၂၀၁၇ ဘဏ္ဍာရေးနှစ်ကာလမှစတင်၍ စီမံကိန်းတန်ဖိုး ၅၀၀၅.၀၈၂ သန်းဖြင့် ဆောက်လုပ်ရေးဝန်ကြီးဌာန၊ ဆောက်လုပ်ရေးအထူးအဖွဲ့ (၂)မှ တာဝန်ယူ ဆောက်လုပ်နေသောလုပ်ငန်းဖြစ်ပါတယ်။ လုပ်ငန်းစတင်ခဲ့သောနှစ်မှစ၍ ၂၀၁၈ ခုနှစ် ခြောက်လ ဘဏ္ဍာရေးနှစ်အထိ ပေးချေရန်ပုံငွေမှာ ၂၇၃၀.၀၀ သန်းဖြစ်ပါကြောင်းနှင့် လက်ရှိဆောင်ရွက်ပြီးစီးမှု အခြေအနေမှာ ၅၉ ရာခိုင်နှုန်းဖြစ်ပါတယ်။ ၂၀၁၈-၂၀၁၉ ဘဏ္ဍာရေးနှစ်တွင် ခွင့်ပြုရန်ပုံငွေ ၈၀၀ ကျပ်သန်းပါရှိပြီး OG နှင့် SCBU Complex ခြောက်ထပ်အဆောက်အဦးဆောက်လုပ်ခြင်းလုပ်ငန်း အမြန်ဆုံးပြီးစီးရေးအတွက် လုပ်ငန်းဆောင်ရွက်ခြင်းတိုးတက်မှုအရ လိုအပ်ရန်ပုံငွေ ၁၄၇၅.၀၈၂၈ သန်းအား ဖြည့်စွက်ရန်ပုံငွေနှင့် ၂၀၁၉-၂၀၂၀ ဘဏ္ဍာရေးနှစ်ကာလတွင် ဆောလျင်စွာပြီးစီးနိုင်ရေး အတွက် အဆောက်အဦဦးစီးဌာနနှင့် ညှိနှိုင်းဆောင်ရွက်လျက်ရှိပါတယ်။ ဝန်ထမ်းအိမ်ရာလိုအပ်ချက်အနေနဲ့ ၂၀၁၇-၂၀၁၈ ဘဏ္ဍာရေးနှစ်ကာလတွင် ရှစ်ခန်းတွဲ လေးထပ်ဝန်ထမ်းအိမ်ရာတစ်လုံးအား စီမံကိန်းတန်ဖိုး ၁၀၃၉.၉၉ ကျပ်သန်းဖြင့် ဆောက်လုပ်ရေးဝန်ကြီးဌာန၊ အဆောက်အဦဦးစီးဌာန၊ အဆောက်အဦအထူးအဖွဲ့(၂)မှ တာဝန်ယူဆောက်လုပ်လျက် ရှိနေပါတယ်။ ၂၀၁၈-၂၀၁၉ ဘဏ္ဍာရေးနှစ်ကာလတွင် ခြောက်ခန်းတွဲငါးထပ်ဝန်ထမ်းအိမ်ရာတစ်လုံးအား စီမံကိန်းတန်ဖိုး ၇၅၃.၀၀ ကျပ်သန်းခွင့်ပြုပါရှိ၍ တင်ဒါခေါ်ယူဆောင်ရွက်လျက်ရှိနေပြီ ဖြစ်ပါတယ်။ ၂၀၁၉-၂၀၂၀ ဘဏ္ဍာရေးနှစ်ကာလတွင် ဆေးရုံကြီးအတွက်အထပ်မြင့်ဝန်ထမ်းအိမ်ရာ များအား ဘဏ္ဍာငွေရရှိမှုအပေါ် မူတည်၍ ဖြည့်ဆည်းဆောင်ရွက်ပေးနိုင်ရေးအစီအစဉ်များဆောင်ရွက်လျက်ရှိပါတယ်။ သို့ဖြစ်ပါ၍ မြောက်ဥက္ကလာပပြည်သူ့ဆေးရုံကြီးသည် သင်ကြားရေး ဆေးရုံကြီးဖြစ်ခြင်း၊ ပြင်ပလူနာနှင့် အတွင်းလူနာဦးရေများ နှစ်စဉ်တိုးတက်များပြားလျက်ရှိခြင်း၊ တိုင်းဒေသကြီး၊ ပြည်နယ်များမှ လွှဲပြောင်းလာသော လူနာများအား ကျန်းမာရေးစောင့်ရှောက်မှုကို အပြည့်အဝပေးနိုင်ရန်အတွက် ၂၀၁၉-၂၀၂၀ ဘဏ္ဍာရေးနှစ်တွင် ခုတင်(၁၅၀၀)ဆံ့ ပြည်သူ့ဆေးရုံကြီး ဖွဲ့စည်းပုံသို့ တိုးမြှင့်ရန်အတွက် စီစဉ်ဆောင်ရွက်ပေးသွားမည်ဖြစ်ပါကြောင်း ဖြေကြားအပ်ပါတယ်။ တစ်ဆက်တည်း မြောက်ဥက္ကလာပပြည်သူ့ဆေးရုံကြီးတွင် ခွေးကိုက်လူနာအခြေအနေနှင့် ခွေးရူးရောဂါကာကွယ်ဆေးရရှိမှုအခြေအနေအား ဖြေကြားခွင့်ပြုပါရှင်။ မြောက်ဥက္ကလာပပြည်သူ့ ဆေးရုံကြီးတွင် ၂၀၁၇ ခုနှစ် ခွေးကိုက်လူနာပေါင်း ၇၂၈၅ ဦးရှိပြီး ခွေးရူးပြန်ရောဂါကာကွယ်ဆေး ၁၂၅၀၀ လုံး ထောက်ပံ့ပေးခဲ့ပါတယ်။ ၂၀၁၈ ခုနှစ် ခွေးကိုက်လူနာပေါင်း ၁၈၈၆၈ ဦးအထိရှိလာခဲ့ပြီး ခွေးရူးပြန်ရောဂါကာကွယ်ဆေး ၈၄၀၀ လုံးအထိ ထောက်ပံ့ပေးခဲ့ပါတယ်။ နောက်ဆုံး ၁၀-၁-၂၀၁၉ ရက်နေ့တွင် ခွေးရူးပြန်ကာကွယ်ဆေး အလုံး ၃၀၀ ထုတ်ပေးခဲ့ပြီးနောက် ပြတ်လပ်ခဲ့ခြင်း ဖြစ်ပါတယ်။ ယခု အရေးပေါ်အသုံးပြုနိုင်ရန်အတွက် ခွေးရူးပြန်ရောဂါကာကွယ်ဆေးအလုံးရေ ၁၀၀ အား ဖြန့်ဖြူး ပေးရန် စီစဉ်ဆောင်ရွက်ထားပြီးဖြစ်ပါတယ်။ ၂၀၁၇ ခုနှစ် ဖေဖော်ဝါရီလ ဒုတိယအတ်နှင့် နောက်ဆုံး အပတ်များတွင် ခွေးရူးကာကွယ်ဆေးများ လုံလောက်စွာရရှိလာမည်ဖြစ်ပါ၍ ဆက်လက်ပြီး လုံလောက်စွာထောက်ပံ့ပေးရန် စီစဉ်ဆောင်ရွက်လျက်ရှိပါတယ်။ ခွေးကိုက်လူနာအရေအတွက်သည် တစ်နိုင်ငံလုံးအနေဖြင့် ၂၀၁၇ ခုနှစ်တွင် ၁၈၃၆၇ ဦးမှ ၂၀၁၈ ခုနှစ်တွင် ၁၉၂၆၁၉ ဦးထိရှိခဲ့ကြောင်းနှင့် မြောက်ဥက္ကလာပပြည်သူ့ဆေးရုံကြီးသို့ ကုသမှုဦးရေပေါင်း လူဦးရေမှာ သုံးဆနီးပါးရှိလာကြောင်း တွေ့ရှိခဲ့ရပါတယ်။ ဆေးရုံများတွင် ခွေးရူးကာကွယ်ဆေးလုံလောက်မှုရှိစေရေးအတွက် အသားတွင်း ထိုးသွင်းသည့်နည်းလမ်း Intro muscular regimen အစား အရေပြားကိုသာထိုးသွင်းရသည့် နည်းလမ်း Introdermal regimen ဖြင့် ထိုးနှံပေးရန်လည်း မြောက်ဥက္ကလာပပြည်သူ့ဆေးရုံကြီးသို့ ညွှန်ကြားထားပြီးဖြစ်ပါကြောင်း ဖြေကြားအပ်ပါတယ်ရှင်။</speech>
<title>ကသာပြည်သူ့ဆေးရုံကြီးသို့ မေ့ဆေးအထူးကုဆရာဝန် ခန့်ထားပေးရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း</title>
<speech type='speaker'>ကသာမဲဆန္ဒနယ်မှ ဦးမြင့်ကြည် မေးမြန်းဖို့ ဖြစ်ပါတယ်</speech>
<speech><mp id='342'>ဦးမြင့်ကြည်(ကသာမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် အားလုံးကျန်းမာချမ်းသာခြင်းသုခများနှင့် ပြည့်စုံကြပါစေလို့ ဦးစွာပထမ ကျွန်တော် ဆုတောင်းအပ်ပါတယ်။ ကျွန်တော်ကတော့ ကသာမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးမြင့်ကြည်ဖြစ်ပြီးတော့ ကသာဆေးရုံကြီးမှာ ကာလအတော်ကြာပြတ်လပ်နေတဲ့ မေ့ဆေးဆရာဝန် အခုထိမရောက်သေးတဲ့ကိစ္စလေးကို ကျွန်တော်က ဒါကို မေးမြန်းသွားမှာဖြစ်ပါတယ်။ ဥက္ကဋ္ဌကြီး ခင်ဗျား။ ကျွန်တော်တို့ကသာဆေးရုံဟာ ခရိုင်အဆင့်ဆေးရုံဖြစ်ပြီး နီးစပ်ရာမြို့နယ်တွေဖြစ်တဲ့ အင်းတော်၊ ဗန်းမောက်၊ ထီးချိုင့်က လူမမာတွေအပြင် နယ်ချင်းဆက်နေတဲ့ ရှမ်းပြည်တချို့နေရာဒေသ က လူမမာတွေပါ နီးစပ်ရာ အားကိုးအားထားနဲ့လာပြီးတော့မှ တက်ရောက်ကုသကြတဲ့ ဆေးရုံဖြစ်ပါ တယ်။ ပထမဦးဆုံး ကျွန်တော် ကသာဆေးရုံမှာ လက်ရှိအနေအထားမှာ သမားတော်ရှိပါတယ်။ ခွဲစိတ် ရှိတယ်။ ဓာတ်မှန်ရှိတယ်။ အရိုးအကြောရှိတယ်။ ကလေးရှိတယ်။ သားဖွားမီးယပ်ရှိတယ်စသဖြင့် အထူးကုတွေ ဒီလိုပြည့်ပြည့်စုံစုံရှိထားပေးတဲ့အတွက်လည်း သက်ဆိုင်ရာဝန်ကြီးဌာနကို ကျေးဇူးတင်ပါ တယ်လို့ ကျွန်တော် ဒီနေရာကနေပြီးတော့မှ ကသာပြည်သူလူထုကိုယ်စား ပြောပါရစေ။ သို့သော် တစ်ခု ကျွန်တော်လိုနေတာက မေ့ဆေးဆရာဝန်ပါပဲ။ မေ့ဆေးဆရာဝန် ကသာမှာမရောက်တာ လေးနှစ် လောက်ရှိပါပြီ။ ကျွန်တော်လည်းတောင်းပါတယ်။ သက်ဆိုင်ရာဝန်ကြီးရော၊ ဒုတိယဝန်ကြီးရော ကျွန်တော်တွေ့တိုင်း ပူဆာပါတယ်။ သို့သော်လည်း ကနေ့မနက် ကျွန်တော်ဖုန်းဆက်တဲ့အထိ မရောက် သေးပါဘူး။ ၂၀၁၆ ခုနှစ်လောက်တုန်းကတော့ ကျွန်တော်တောင်းလို့ မေ့ဆေးဆရာဝန် တစ်ခေါက် ရောက်ဖူးပါတယ်။ သို့သော်လည်း ခန့်စာသာရောက်လာတယ်။ လူကမရောက်လာဘူး။ လူကပျောက် သွားတယ်။ အဲဒီပျောက်သွားတဲ့ကိစ္စဟာ အခုထိကို မရောက်လာသေးပါဘူး။ အခုလောလောဆယ် ကလည်း ကျွန်တော်တို့ သတင်းလေးကြားတာကတော့ မေ့ဆေးဆရာဝန်ကတော့ ကသာကို ပို့တော့မယ်ဆိုပြီးတော့မှ သတင်းကြားပါတယ်။ သို့သော်လည်း ကျွန်တော် ကနေ့မနက်အထိ ကျွန်တော်စုံစမ်းတော့ ခန့်စာလည်းမရောက်သေးဘူး။ လူလည်းမရောက်သေးဘူး။ အဲဒီလို ဖြစ်တယ် လို့တွေ့ရပါတယ်။ အဲ့တော့ ကျွန်တော်တို့ မေ့ဆေးဆရာဝန်မရှိတော့ ကျန်တဲ့ကုသတဲ့ဆရာဝန်တွေဟာ အရေးပေါ်ကိစ္စတွေ၊ အသက်လုရတဲ့ကိစ္စတွေမှာ ကသာဆေးရုံမှာ တကယ်လုပ်နိုင်ရဲ့ သားနဲ့ မေ့ဆေး ဆရာဝန်မရှိတဲ့အခါကျတော့ မန္တလေးဆေးရုံကို ကျွန်တော်တို့ Refers လုပ်ရပါတယ်။ ပို့ရတယ်။ ပို့တော့ဘာဖြစ်သွားသလဲဆို မန္တလေးနဲ့ကသာဟာ ရထားလမ်းနဲ့ကို မိုင် ၂၁၀၊ ကားလမ်းနဲ့ဆို မိုင် ဒီထက်ပိုဝေးပါတယ်။ အဲဒီတော့ ဒီလမ်းကလည်း အခု လမ်းအရည်အသွေးကလည်း ပြင်ဆဲ၊ ပြင်ထိန်းများနေတော့ အရေးပေါ်လူမမာတင်သွားတဲ့ ဒီကားတွေပေါ်လိုက်သွားတဲ့လူမမာလည်း မသက်သာဘူး။ တစ်ခါတလေ လမ်းမှာတင် အသက်ဆုံးရှုံးရတာတို့ ဖြစ်လာရတာပေါ့လေ။ အဲဒီတော့ ဒီကိစ္စတွေဟာ အကယ်၍ မေ့ဆေးဆရာဝန်ရှိခဲ့သည်ရှိသော် ကသာဆေးရုံမှာတင်ကုသနိုင်တဲ့၊ ကယ်တင်နိုင်တဲ့ အနေအထားအများကြီးရှိခဲ့ပေမဲ့ မေ့ဆေးဆရာဝန်မရှိတော့ အသက်ဆုံးရှုံးခံလိုက်ရတဲ့ လူမမာတွေလည်း အများကြီးရှိပါတယ်။ လမ်းကလည်း အခုထက်ထိ ကားသွားရင်လည်း ၁၂ ပေသာ ကျယ်တဲ့နေရာတွေလည်း အများကြီးရှိတော့ ကားတွေ အရေးပေါ်ကျော်တက်တာတို့ကအစ အများကြီးအခက်အခဲရှိနေပါတယ်။ အဲဒီတော့ အားလုံး အချိန်လည်းကုန်တယ်။ လူလည်းပမ်းတယ်။ အားမလိုအားမရတွေလည်းဖြစ်ကြတယ်။ အဲဒီတော့ အဓိကကတော့ ဆေးရုံ၊ ကျန်းမာရေး၊ ကုသရေး အပိုင်းတို့ဘာတို့နဲ့ ကျွန်တော်တို့ပြောကြည့်တော့လည်း မေ့ဆေးဆရာဝန်ဟာအရေးကြီးတယ်။ မေ့ဆေးဆရာဝန်ရောက်အောင်၊ ရအောင် ကျွန်တော်တို့ ရောက်လာနိုင်ရင်တော့ ဒီကိစ္စတွေ အတော် များများ၊ တကယ့် အင်မတန် Serious ဖြစ်တဲ့ကိစ္စတွေကလွဲပြီးတော့ ကျန်တဲ့ကိစ္စတွေတော့ ကသာမှာ တင် အဆင်ပြေနိုင်တယ်ဆိုတဲ့ ဖြေကြားချက်ကို ရပါတယ်။ အဲဒီတော့ ကျွန်တော်တို့ကသာလူထု ကတော့ လောလောဆယ်မေ့ဆေးဆရာဝန်တောင့်တနေတာက ကမ္ဘာဦးလူတို့ နေနဲ့လကိုတောင့်တတာ ထက်တောင် ပိုပြီးတော့ဆိုးမယ်။ ပိုပြီးတော့ လေးနက်မယ်နဲ့တူပါတယ်။ အဲဒီတော့ ကျွန်တော် နိဂုံးချုပ်အနေနဲ့ မေတ္တာရပ်ခံချင်တာကတော့ ကသာဆေးရုံကို ကျွန်တော်တို့မရောက်တာ လေးနှစ်၊ လစ်လပ်နေတာ လေးနှစ်နီးပါးရှိတဲ့ မေ့ဆေးဆရာဝန်ပို့ပေးပါ။ ပို့ပေးတဲ့နေရာမှာလည်း ၂၀၁၆ ခုနှစ်က လို ခန့်စာသာရောက်လာပြီး လူရောက်မလာတဲ့အဖြစ်မျိုးတွေလည်း မဖြစ်အောင် သက်ဆိုင်ရာဝန်ကြီး ဌာနကနေပြီးတော့မှ ကျွန်တော်တို့ကသာလူထုကို ငဲ့ညှာသောအားဖြင့် ဆောင်ရွက်ပေးပါလို့ပြောရင်းနဲ့ ကျွန်တော် နိဂုံးချုပ်ပါတယ်ခင်ဗျား။</speech>
<speech type='speaker'>ကျန်းမာရေးနှင့်အားကစားဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='20'>ဒေါက်တာဒေါ်မြလေးစိန်(ဒုတိယဝန်ကြီး၊ ကျန်းမာရေးနှင့်အားကစားဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များရှင်။ ကသာပြည်သူ့ဆေးရုံကြီးသို့ မေ့ဆေးအထူးကုဆရာဝန် ချမှတ်ခန့်ထားပေးရန် အစီအစဉ်ရှိ/မရှိနှင့် စပ်လျဉ်းသည့် ကြယ်ပွင့်ပြမေးခွန်းနှင့်ပတ်သက်၍ ပြန်လည်ဖြေကြားသွားမှာဖြစ်ပါတယ်။ ကျန်းမာရေး နှင့်အားကစားဝန်ကြီးဌာန၊ ကုသရေးဦးစီးဌာနသည် တစ်နိုင်ငံလုံးအတိုင်းအတာဖြင့် မေ့ဆေးဆရာဝန် အင်အားမှာ ပါမောက္ခဌာနမှူးအဆင့်မှ အထူးကုလက်ထောက်ဆရာဝန်အဆင့်အထိ ခွင့်ပြု ၃၂၁ ဦး၊ ခန့်ထား ၂၁၉ ဦးရှိပြီး ဗဟိုအဆင့်ဆေးရုံကြီးများနှင့် အထူးကုဆေးရုံများတွင် ခွဲစိတ်ခန်းများ စွမ်းရည် ပြည့်ဝစွာလည်ပတ်နိုင်ရေးအတွက် မေ့ဆေးဆရာဝန်များ ဖြည့်တင်းခန့်ထားပေးခဲ့သော်လည်း လုံလောက်ခြင်းမရှိသေးပါ။ ပြည်သူ့ဆေးရုံ (ကသာမြို့)မှ အထူးကုဆရာဝန်(မေ့ဆေး)တစ်ဦးကို ဗဟိုအမျိုးသမီးဆေးရုံကြီး ရန်ကုန်သို့ ပြောင်းရွှေ့ပြီးသည့်နောက် လက်ထောက်မေ့ဆေးဆရာဝန် တစ်ဦးအား ကုသရေးဦးစီးဌာန၏ ၂၂-၅-၂၀၁၇ ရက်စွဲပါအမိန့်စာဖြင့် ခန့်ထားပေးခဲ့သော်လည်း အဆိုပါဆရာဝန်မှာ ပြောင်းရွှေ့ တာဝန်ထမ်းဆောင်နိုင်ခြင်းမရှိသောကြောင့် လေးနှစ်ခန့် မေ့ဆေး အထူးကု လစ်လပ်လျက်ရှိကြောင်း တွေ့ရှိရပါတယ်။ ယခုအခါ အထူးကုဆရာဝန်(မေ့ဆေး)တစ်ဦးကို ကျန်းမာရေးနှင့်အားကစားဝန်ကြီးဌာန၏ ၅-၂-၂၀၁၉ ရက်စွဲပါ အမိန့်ကြော်ငြာစာအမှတ်(၃-မက)က ၂၀၁၉-၄ ဖြင့် ပြည်သူ့ဆေးရုံ(ကသာမြို့)သို့ ခန့်ထားပေးပြီးဖြစ်ပါတယ်။ အကယ်၍ ၎င်းမေ့ဆေး ဆရာဝန်သည် တာဝန်ထမ်းဆောင်နိုင်ခြင်းမရှိကြောင်း ယခင်ကဲ့သို့ဖြစ်လာပါက ၂၀၁၉ ခုနှစ် မတ်လ ကုန်၌ သင်ကြားရေးဆေးရုံကြီးများမှ လုပ်သက်ရလက်ထောက်ဆရာဝန်(မေ့ဆေး)များအား ပြည်နယ် နှင့်တိုင်းဒေသကြီးရှိ လုပ်ငန်းလိုအပ်ချက်ရှိသော ဆေးရုံများသို့ ပြောင်းရွှေ့ တာဝန်ချထားသည့်အခါ တွင် လက်ထောက်ဆရာဝန်(မေ့ဆေး)တစ်ဦးအား ထပ်မံမဖြစ်မနေ ခန့်ထားပေးမည်ဖြစ်ပါကြောင်း ပြည်သူ့လွှတ်တော်ဥက္ကဋ္ဌကြီးမှတစ်ဆင့် ဖြေကြားအပ်ပါတယ်ရှင်။ ကျေးဇူးတင်ပါတယ်ရှင်။</speech>
''<title>နမ့်ဆန်မြို့နယ်ရှိ ၂၅ ရာခိုင်နှုန်းဖောက်လုပ်ပြီးစီးပြီဖြစ်သော ဘောလုံးကွင်းနှင့် မိုးလုံလေလုံ အားကစားကွင်းအား ၁၀၀ ရာခိုင်နှုန်းအပြီး လုပ်ဆောင်နိုင်ရန်အတွက် ကျန်ရှိသော ဘဏ္ဍာငွေ ၇၅ ရာခိုင်နှုန်း ကျပ် ၁၀၃၂,၃၄ဝ သန်းအား ယခုနှစ်ဖြည့်စွက်ရန်ပုံငွေမှ စတင်ကာ ခွင့်ပြုရန်ပုံငွေ ပြန်လည်ခွဲဝေချထားပေး၍ အကောင်အထည်ဖော်ဆောင်ရွက်ပေးရန် အစီအစဉ်ရှိ/မရှိနှင့်စပ်လျဉ်း သည့်မေးခွန်း</title>
<speech type='speaker'>နမ့်ဆန်မဲဆန္ဒနယ်မှ ဦးဝင်းထူး မေးမြန်းဖို့ ဖြစ်ပါတယ်</speech>
<speech><mp id='389'>ဦးဝင်းထူး(နမ့်ဆန်မဲဆန္ဒနယ်)</mp>လေးစားအပ်ပါတဲ့ ပြည်သူ့လွှတ်တော်ဥက္ကဋ္ဌကြီးနှင့် အားလုံးမင်္ဂလာပါခင်ဗျား။ ကျွန်တော်ကတော့ ပလောင်ကိုယ်ပိုင်အုပ်ချုပ်ခွင့်ရဒေသ နမ့်ဆန်မဲဆန္ဒ နယ်က ပြည်သူ့လွှတ်တော်ကိုယ်စားလှယ် ဦးဝင်းထူး(ခ)ဦးမိုင်းဝင်းထူး ဖြစ်ပါတယ်။ ကျွန်တော် ပလောင်ကိုယ်ပိုင်အုပ်ချုပ်ခွင့်ရဒေသ နမ့်ဆန်မြို့နယ်ရဲ့ မိုးလုံလေလုံအားကစားကွင်းနဲ့ ဘောလုံးကွင်း အကြောင်းကို မေးမြန်းသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော်တို့ နမ့်ဆန်မြို့က တောင်ပေါ်မြို့ တစ်မြို့ဖြစ်တဲ့အတွက်ကြောင့် ဒီလိုဘောလုံးကွင်းတစ်ကွင်းအတွက် နေရာရဖို့ရှာတာအင်မတန်မှခက်ခဲတဲ့နေရာလည်း ဖြစ်ပါတယ်။ ကျွန်တော်တို့မြို့လေးဟာ တောင်ပေါ်မြို့လေးဖြစ်တဲ့ အတွက်ကြောင့်မို့လို့ ဒေသခံလူငယ်တွေဟာ အားကစားလုပ်ချင်တဲ့အခါမှာ နေရာအင်မတန်မှ ရှားရှား ပါးပါး ရှာရတဲ့အနေအထားတွေဖြစ်ပါတယ်။ စာသင်ကျောင်းတွေမှာဆိုရင်လည်း စာသင်ကျောင်း ဆောက်ဖို့အတွက်ကိုပဲ နေရာထားပေးနေရတာဖြစ်တဲ့အတွက်ကြောင့် ဒီလိုအားကစားကွင်းလုပ်ပေးဖို့ အတွက် အင်မတန်မှ အခက်အခဲရှိနေတာကို ကျွန်တော် တွေ့ရပါတယ်။ ကျွန်တော် နမ့်ဆန် မဲဆန္ဒနယ်ကို ပြန်တိုင်းပြန်တိုင်းမှာဆိုလည်း လူငယ်တွေကော၊ မိဘပြည်သူတွေကော ကျွန်တော်တို့ ဘောလုံးကွင်းကြီးက ဘယ်အချိန်ပြီးမလဲ၊ ဆက်ကောလုပ်ကြအုံးမလားဆိုတဲ့ ပုံစံမျိုး ခဏခဏ လာပြီးမေးမြန်းတဲ့အခါမှာ ကျွန်တော် အင်မတန်မှပဲ မျက်နှာပူရပါတယ်။ ကျွန်တော်တို့ ဒီဘောလုံးကွင်း ဟာဆိုရင်လည်း ပြီးခဲ့တဲ့ ပထမအကြိမ် လွှတ်တော်ကတည်းက ကတိပြုထားပြီးတော့မှ လုပ်ဆောင် ထားတဲ့လုပ်ငန်းလည်းဖြစ်ပြီးတော့မှ အခုဆိုရင်လည်း ၂၅ ရာခိုင်နှုန်း လုပ်ဆောင်ပြီးထားတဲ့ အနေအထားမှာလည်း ဖြစ်ပါတယ်။ ဒီကောင်ကိုလည်း ဆက်လုပ်စေချင်တဲ့အနေအထားဖြစ်ပါတယ်။ ကျွန်တော်ကိုယ်တိုင်လည်း သွားကြည့်တဲ့အခါမှာ တချို့ဆိုရင် မြေတွေက နည်းနည်းမိုးရေ တိုက်စားတဲ့ အနေအထားမျိုးတွေလည်းရှိတာကို ကျွန်တော့်အနေနဲ့ တွေ့ရပါတယ်။ ဆိုတော့ ဒီဟာကို နည်းနည်းလေး ကျယ်ကျယ်ပြန့်ပြန့်နဲ့ ထင်သာမြင်သာဖြစ်အောင်လို့ ကျွန်တော့်ကို Power Point နဲ့ အသုံးပြုပြီးတော့မှ တင်ပြခွင့်ပြုပါခင်ဗျား။ ယခင်မှာတော့ ကျွန်တော်တို့ နမ့်ဆန်မြို့နယ်မှာ ရှိတဲ့လူထုလူငယ်တွေက ဘောလုံးကစားဖို့နေရာအတွက် ကွင်းတစ်ကွင်းတော့ရှိခဲ့ဖူးပါတယ်။ ဒါပေမဲ့ ယခုအခြေအနေမှာ ကျွန်တော်တို့က နမ့်ဆန်မြို့ရဲ့ လျှပ်စစ်မီးရရှိရေးအတွက် လိုအပ်တဲ့ လျှပ်စစ် လုပ်ငန်းတွေကို လုပ်ဆောင်နိုင်ဖို့အတွက် အဲဒီမြေနေရာကိုပေးလိုက်ရတာဖြစ်တဲ့အတွက်ကြောင့်မို့လို့ ယခု ကျွန်တော်တို့ နမ့်ဆန်မြို့မှာရှိတဲ့လူငယ်တွေက ဒီရဲ့ဘောလုံးအားကစားကို လုပ်ဆောင်ဖို့ နေရာမရှိလောက်တဲ့အနေအထားမျိုးမှာ ဖြစ်သွားတာကို ကျွန်တော်တို့ တွေ့ရပါတယ်။ ဒါကတော့ ကျွန်တော်တို့ နမ့်ဆန်မြို့နယ် ဘောလုံးကွင်း ရန်ပုံငွေရရှိမှုနှင့်ပတ်သက်ပြီးတော့မှ တင်ပြထားမှု ဖြစ်ပါ တယ်။ ၂၀၁၅-၂၀၁၆ ဘဏ္ဍာနှစ်မှာဆိုရင်လည်း သန်း ၁၃၉.၂၆၊ ၂၀၁၆-၂၀၁၇ ဘဏ္ဍာရေးနှစ်မှာဆို ရင်လည်း ၂၂၁ သန်း အဲဒီလိုရန်ပုံငွေချထားပြီးတော့မှ လုပ်ဆောင်သွားတာမျိုးတွေ ရှိပါတယ်။ အခုအချိန်မှာဆိုရင်လည်း ဒီဥစ္စာကြီးက ဆက်လက်ပြီးတော့မှ ရန်ပုံငွေချထားပြီးတော့မှ လုပ်ဆောင်မပေးတာဆိုရင် နှစ်နှစ်ကျော်ကျော်လောက်မှာရှိသွားတဲ့အခါမှာ ကျွန်တော်တို့ လူထုတွေက အင်မတန်မှ မျှော်လင့်တောင့်တနေတာ ဖြစ်ပါတယ်ခင်ဗျာ။ ဒါကတော့ ကျွန်တော်တို့ ဒီရဲ့ နမ့်ဆန်မြို့နယ်မှာရှိတဲ့ ဘောလုံးကွင်းနဲ့ မိုးလုံလေလုံအားကစားကွင်းပေါ့။ ဒါနမ့်ဆန်မြို့နယ်ဆိုပေမယ့် လည်း ဒါက ကျွန်တော်တို့ ပလောင်ကိုယ်ပိုင်အုပ်ချုပ်ခွင့်ရဒေသအဆင့်လုပ်ဆောင်ပေးထားတာဖြစ်တဲ့ အတွက်ကြောင့်မို့လို့ ဒီရဲ့ ဘောလုံးကွင်းကို စနစ်တကျပြန်လည်ပြီးတော့မှ ရန်ပုံငွေချထားပြီးတော့မှ လုပ်ဆောင်ပေးနိုင်ဖို့အတွက် ကျွန်တော်တို့ ဒေသဦးစီးဥက္ကဋ္ဌကနေပြီးတော့မှ ပြီးခဲ့တဲ့နှစ် ၂၀၁၈ ခုနှစ် မှာ ရန်ပုံငွေပြန်လည်ချထားရရှိနိုင်ဖို့အတွက် ၂၀၁၇ ခုနှစ်နှင့် ၂၀၁၈ ခုနှစ်မှာ ပြည်နယ်ဝန်ကြီးချုပ်ရဲ့ ကိုယ်စား လူမှုရေးဝန်ကြီးက ဖြေကြားမေးမြန်းပေးထားတဲ့ စာတွေနဲ့အတူ ထောက်ခံတင်ပြပြီးတော့မှ ကျွန်တော်တို့ နမ့်ဆန်မြို့နယ် ပလောင်ကိုယ်ပိုင်အုပ်ချုပ်ခွင့်ရဒေသ ဦးစီးဥက္ကဋ္ဌကနေပြီးတော့မှ ရန်ပုံငွေရရှိရေးအတွက် တင်ပြထားတာဖြစ်ပါတယ်။ တင်ပြထားပေမယ့်လည်း ကျွန်တော်တို့ ဒီ Main Budget မှာလည်းပါဝင်ခဲ့ခြင်းမရှိဘဲနဲ့ ဒီလုပ်ငန်းကို ဆက်လက်ဆောင်ရွက်ပေးထားနိုင်ခြင်း မရှိသေးတဲ့အခြေအနေတွေနဲ့ ရင်ဆိုင်နေရတာဖြစ်ပါတယ်ခင်ဗျား။ ဒါက ကျွန်တော်တို့ လက်ရှိဘောလုံးကွင်းအတွက် သတ်မှတ်ထားတဲ့ မြေနေရာဖြစ်ပါ တယ်။ ဒါ ဘောလုံးကွင်းချပေးထားတဲ့ ရန်ပုံငွေချပေးထားတဲ့ ၂၅ ရာခိုင်နှုန်းနဲ့ လုပ်ဆောင်ထားတဲ့ အနေအထား ဖြစ်ပါတယ်။ ဒီနေရာတစ်ခုတည်းသာ နမ့်ဆန်အတွက် ဘောလုံးကွင်း လုပ်ဖို့အတွက် သင့်တော်တဲ့ နေရာလည်း ဖြစ်တဲ့အနေအထားလို့ ကျွန်တော်တို့ ဖြစ်ပါတယ်။ မြေထိုးထားတဲ့အနေအထားလေးတွေ ဖြစ်ပါတယ်။ အခု ဒီဘက်အက်ကွဲနေတဲ့မြေတွေဆိုရင် မိုးရေတိုက်စားမှုကြောင့် ဖို့မြေတွေ မိုးရေတွေနဲ့ ပါသွားတဲ့ အနေအထားဖြစ်ပါတယ်။ ဟိုဘက်ပြန့်ကတော့ ဒီအမာခံမြေသားဖြစ်ပါတယ်။ ဒီ ၂၅ ရာခိုင်နှုန်းကတော့ မြေထိုးတဲ့လုပ်ငန်းတောင်မှ တိတိကျကျ ပြီးစီးသေးတာမရှိသေးပါဘူးခင်ဗျား။ ဟုတ်ကဲ့။ ဒါကတော့ ဘောလုံးကွင်းလုပ်ဆောင်ပြီးထားမှု အခြေအနေကို အပေါ်ကနေ ကြည့်မြင်နိုင်တဲ့ အနေအထားဖြစ်ပါတယ်။ ပြန့်အနေအထားဖြစ်ပါတယ်။ ဆက်လက်ပြီးတော့မှ ဒီမြေသားထိုးတဲ့ လုပ်ငန်းကိုပဲ ဆက်လက်ပြီးတော့မှ အများကြီးလုပ်ဆောင်နေရအုံးမယ့် အနေအထား ဖြစ်ပါတယ်။ အကယ်၍သာ ကျွန်တော်တို့ ဒီလုပ်ငန်းကို ဆက်လက်လုပ်ဆောင်မှုမရှိဘဲနဲ့ ဒီအတိုင်း ထားထား အုံးမယ်ဆိုရင် ကျွန်တော်တို့နိုင်ငံရဲ့ ရန်ပုံငွေမြှုပ်နှံထားတဲ့အနေအထားကလည်း အလကားနေ အလဟဿပြုန်းတီးဆုံးရှုံးသွားမှာလည်း စိုးရိမ်ပါတယ်။ အဲဒါကြောင့်မို့လို့ ဒီရဲ့ လုပ်ငန်းတွေကို စနစ်တကျ ကောင်းကောင်းမွန်မွန်ပြီးစီးနိုင်အောင်လည်း ဝန်ကြီးဌာနအနေနဲ့ လုပ်ဆောင်ပေးစေချင် ပါတယ်ခင်ဗျား။ ကျွန်တော်တို့ ယခင် ယခင်ကဆိုရင်လည်း ကျန်းမာရေးဝန်ကြီး ဒေါက်တာမြင့်ထွေးက</speech>
<speech type='speaker'>နိဂုံးချုပ်ပါ။</speech>
<speech type='speaker'>ကျန်းမာရေးနှင့် အားကစားဝန်ကြီးဌာနက ဖြေကြားရန် ဖြစ်ပါတယ်</speech>
''<speech><agency id='20'>ဒေါက်တာဒေါ်မြလေးစိန်(ဒုတိယဝန်ကြီး၊ ကျန်းမာရေးနှင့် အားကစားဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များရှင်။ ရှမ်းပြည်နယ် ပလောင်ကိုယ်ပိုင်အုပ်ချုပ်ခွင့်ရဒေသ နမ့်ဆန်မြို့နယ်နေ လူထုအတွက် လိုအပ်သည့် ၂၅ ရာခိုင်နှုန်းတစ်ဝက်တစ်ပျက် ဖောက်လုပ်ပြီးစီးပြီဖြစ်သော နမ့်ဆန်မြို့နယ်ဘောလုံးကွင်းနှင့် မိုးလုံလေလုံအားကစားကွင်းအား ၁၀၀ ရာခိုင်နှုန်းအပြီး ဆောက်လုပ်ပေးနိုင်ရန်အတွက် ကျန်ရှိသော ဘဏ္ဍာငွေ ၇၅ ရာခိုင်နှုန်း ကျပ် ၁၀၃၂.၃၄၀ သန်းအား ယခုနှစ် ဖြည့်စွက်ရန်ပုံငွေမှစတင်ကာ ခွင့်ပြု ရန်ပုံငွေပြန်လည်ခွဲဝေချထားပေး၍ အကောင်အထည်ဖော်ဆောင်ရွက်ပေးနိုင်ခြင်းရှိ/မရှိနှင့် စပ်လျဉ်း သည့် မေးခွန်းနှင့်ပတ်သက်၍ ပြန်လည်ဖြေကြားသွားမှာ ဖြစ်ပါတယ်။ ရှမ်းပြည်နယ် ပလောင်ကိုယ်ပိုင် အုပ်ချုပ်ခွင့်ရဒေသ နမ့်ဆန်မြို့နယ် အားကစားကွင်း ဖော်ထုတ်ခြင်းလုပ်ငန်းအတွက် ၂၀၁၄-၂၀၁၅ ဘဏ္ဍာရေးနှစ် ရှမ်းပြည်နယ် ဘတ်ဂျက်ဖြည့်စွက် ရန်ပုံငွေစာရင်းမှာ ငွေကျပ် ၁၃၉.၂၆၀ သန်းဖြင့်လည်းကောင်း၊ ၂၀၁၆-၂၀၁၇ ဘဏ္ဍာရေးနှစ် ရှမ်းပြည်နယ်ငွေလုံးငွေရင်း ခွင့်ပြုရန်ပုံငွေစာရင်းမှာ ကျပ် ၂၂၁.၀၀ သန်းဖြင့်လည်းကောင်း ခွင့်ပြုချက်ရရှိ၍ လုပ်ငန်းများဆောင်ရွက်ခဲ့ရာ ၂၅ ရာခိုင်နှုန်း ဖောက်လုပ်ပြီးစီးနေပြီးဖြစ်ကြောင်း သိရှိရပါတယ်။ ကျန်းမာရေးနှင့် အားကစားဝန်ကြီးဌာနသို့ ၄-၁-၂၀၁၉ ရက်နေ့တွင် ရှမ်းပြည်နယ် အစိုးရအဖွဲ့ လူမှုရေးဝန်ကြီးမှ နမ့်ဆန်မြို့နယ် အားကစားကွင်းဖောက်လုပ်ရန် ကျန်ရှိသည့် လုပ်ငန်း ၇၅ ရာခိုင်နှုန်းအား ဆောင်ရွက်နိုင်ရန်အတွက် ငွေကျပ် ၁၀၃၂,၃၄၀ သန်းအား ၂၀၁၉-၂၀၂၀ ဘဏ္ဍာရေးနှစ် ပြည်ထောင်စုဘဏ္ဍာရန်ပုံငွေသို့ တင်ပြတောင်းခံမည်ဖြစ်ပါကြောင်း ပေးပို့လာသဖြင့် ၂၀၁၉-၂၀၂၀ ပြည်ထောင်စုရန်ပုံငွေစာရင်းတွင် ထည့်သွင်းလျာထားပြီး ခွင့်ပြုချက်ရရှိပါက လုပ်ငန်းများ ဆောင်ရွက်ပေးသွားမည်ဖြစ်ပါကြောင်း ပြည်သူ့လွှတ်တော်ဥက္ကဋ္ဌကြီးမှတစ်ဆင့် လေးစား စွာဖြေကြားအပ်ပါတယ်။ ကျေးဇူးတင်ပါတယ်ရှင်။</speech>
<speech type='speaker'>မိုက်ပေးပါ။</speech>
<speech><mp id='389'>ဦးဝင်းထူး(နမ့်ဆန်မဲဆန္ဒနယ်)</mp>ဆက်စပ်မေးခွန်း မေးခွင့်ပြုပါခင်ဗျား။ ကျွန်တော်တို့ ဝန်ကြီးက လွှတ်တော်ထဲမှာ ဒီလိုဖြေကြားပေးတဲ့အတွက် ကျေးဇူးတင်ပါတယ်။ ဒါပေမဲ့ ကျွန်တော့် အနေနဲ့ ပြောချင်တာကတော့ အစောတုန်းကစကားကိုပဲ ဆက်ပြောရမယ်ဆိုရင် ကျွန်တော်တို့ဝန်ကြီးက အမြဲတမ်း ကျွန်တော်တို့အထဲမှာလာဖြေရင် အားကစားတွေများများလုပ်နိုင်မှ ဆေးရုံမှာ လူနာတွေ နည်းမယ်ဆိုတဲ့စကားကို ကျွန်တော်ပြန်ကောက်ချင်ပါတယ်။ ဝန်ကြီးကဖြေသွားတဲ့ ခွင့်ပြုချက်ရပါက ဆိုတဲ့ဟာထက် ကျွန်တော့်အနေနဲ့ ဒေသမှာရှိတဲ့လူထုတွေ၊ လူငယ်တွေအတွက် တိကျတဲ့အဖြေလေးကို ပေးစေချင်ပါတယ်ခင်ဗျား။ ခွင့်ပြုချက်မရဘူးဆိုရင် မလုပ်ပေးဘူးဆိုရင် ကျွန်တော်တို့ ဒီကောင်က ဒီအတိုင်းပဲပစ်ထားပါမယ်ဆိုရင် ကျွန်တော်တို့နိုင်ငံရဲ့ အရင်းအနှီးလုပ်ထားတဲ့ ပိုက်ဆံတွေလည်း ဆုံးရှုံးပါမယ်။ ကျွန်တော်တို့ လူငယ်တွေအတွက်လည်း အားကစားလေ့ကျင့်တဲ့နေရာတွေ၊ အားကစား လုပ်ဆောင်ရမယ့်နေရာတွေ မရှိတဲ့အတွက်ကြောင့်မို့ မရှိဘဲဖြစ်နေတာဖြစ်တဲ့အတွက်ကြောင့်မို့လို့ ဒီထက်တိကျတဲ့အဖြေလေးတွေကို ပေးစေချင်ပါတယ်ခင်ဗျား။ ကျေးဇူးပါ။</speech>
<speech type='speaker'>ကျန်းမာရေးနှင့် အားကစားဝန်ကြီးဌာနက ဖြေကြားနိုင်က ဖြေကြားပေးပါ</speech>
<speech><agency id='20'>ဒေါက်တာဒေါ်မြလေးစိန်(ဒုတိယဝန်ကြီး၊ ကျန်းမာရေးနှင့် အားကစားဝန်ကြီးဌာန)</agency>ကိုယ်စားလှယ်တော်ကြီးပြောတဲ့ တိကျတဲ့ အဖြေကတော့ ကျွန်မတို့ ၂၀၁၉-၂၀၂၀ ဘဏ္ဍာရေးနှစ် ပြည်ထောင်စုဘဏ္ဍာရန်ပုံငွေစာရင်းမှာ ထည့်သွင်းထားပြီး ဖြစ်ပါတယ်။ ဒါကြောင့် ဘဏ္ဍာငွေကို ပြည်ထောင်စုရန်ပုံငွေခေါင်းစဉ်က ခွင့်ပြုချက်ရရှိပါက ဆက်လက်ဆောင်ရွက်ပေးသွားမည် ဖြစ်ပါ တယ်ရှင်။ ကျေးဇူးတင်ပါတယ်။</speech>
<speech type='speaker'>လွှတ်တော်ကိုယ်စားလှယ်များခင်ဗျား။ ဒီနေ့အတွက် မေးခွန်းများ မေးမြန်း၊ ဖြေကြားခြင်း အစီအစဉ် ပြီးပါပြီ</speech>
<speech type='speaker'>လွှတ်တော်ကိုယ်စားလှယ်များခင်ဗျား။ အစည်းအဝေးကို ၃၀ မိနစ်ခန့် ခေတ္တရပ်နားမှာ ဖြစ်ပါတယ်</speech>
<speech type='mc'>ပြည်သူ့လွှတ်တော်ဥက္ကဋ္ဌ ပြန်လည်ထွက်ခွာပါပြီခင်ဗျား။</speech>
<speech type='mc'>အားလုံးထွက်ခွာနိုင်ပါပြီခင်ဗျား။</speech>
<p>အစည်းအဝေးကို မိနစ် ၃၀ ခန့်ရပ်နားပါသည်။</p>
</QASection>
<BillSection>
<speech type='mc'>ပြည်သူ့လွှတ်တော်ဥက္ကဋ္ဌ ကြွရောက်လာပါပြီခင်ဗျား။</speech>
<speech type='mc'>အားလုံးထိုင်နိုင်ပါပြီခင်ဗျား။</speech>
<title>အမျိုးသားလွှတ်တော်က ပြင်ဆင်ချက်ဖြင့် ပြန်လည်ပေးပို့သော စားသုံးသူကာကွယ်ရေး ဥပဒေကြမ်းနှင့် စပ်လျဉ်း၍ အမျိုးသားလွှတ်တော်၏ ပြင်ဆင်ချက်များကို လွှတ်တော်သို့တင်ပြခြင်း နှင့်လွှတ်တော်၏အဆုံးအဖြတ်ရယူခြင်း</title>
<speech type='speaker'>အစီအစဉ် ၆ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်သူ့ လွှတ်တော်မှာ စတင်ဆွေးနွေးပြီး ပြင်ဆင်ချက်ဖြင့် အတည်ပြုခဲ့တဲ့ စားသုံးသူကာကွယ်ရေးဥပဒေကြမ်း ကို အမျိုးသားလွှတ်တော်သို့ ပေးပို့ခဲ့ပါတယ်။ ဒီဥပဒေကြမ်းကို အမျိုးသားလွှတ်တော်က ပြင်ဆင်ချက် ဖြင့်အတည်ပြုခဲ့ပြီး ပြန်လည်ပေးပို့လာတဲ့အတွက် ဒုတိယအကြိမ် ပြည်သူ့လွှတ်တော် (၁၁)ကြိမ် မြောက် ပုံမှန်အစည်းအဝေး ပထမနေ့ (၂၁-၁-၂၀၁၉ ရက်နေ့)တွင် ၂၀၁၃ ခုနှစ်၊ ပြည်သူ့လွှတ်တော် ဆိုင်ရာနည်းဥပဒေ ၁၉၃ နည်းဥပဒေခွဲ(က)အရ လွှတ်တော်သို့အသိပေး၍ ပြင်ဆင်ချက်မိတ္တူ ကို လည်း ကိုယ်စားလှယ်များထံ ဖြန့်ဝေပေးခဲ့ပါတယ်။ ဒီဥပဒေကြမ်းနှင့်စပ်လျဉ်းပြီး အမျိုးသား လွှတ်တော်၏ ပြင်ဆင်ချက်များအပေါ် အဆိုတင်သွင်းဆွေးနွေးလိုတဲ့ ကိုယ်စားလှယ်များအနေနဲ့ မိမိ ဆွေးနွေးလိုသည့် အပိုဒ်၊ အပိုဒ်ခွဲ၊ အကြောင်းအရာ၊ အချက်အလက်တို့ကို တိကျစွာရေးသားဖော်ပြ၍ ၂၃-၁-၂၀၁၉ ရက်နေ့ နောက်ဆုံးထားပြီး အမည်စာရင်းတင်သွင်းရန် တောင်းခံခဲ့ရာ ကိုယ်စားလှယ် နှစ်ဦးကအမည်စာရင်း တင်သွင်းလာပါတယ်။ ယင်းဥပဒေကြမ်းနှင့်စပ်လျဉ်းပြီး ဥပဒေကြမ်းကော်မတီ၊ နိုင်ငံသားများ၏ မူလအခွင့်အရေးဆိုင်ရာကော်မတီ၊ စီးပွားရေးနှင့်ဘဏ္ဍာရေးဖွံ့ဖြိုးတိုးတက်ရေး ကော်မတီ ပြင်ဆင်ချက်အဆို တင်သွင်းတဲ့ လွှတ်တော်ကိုယ်စားလှယ်များနှင့် သက်ဆိုင်ရာဌာနများမှ တာဝန်ရှိပုဂ္ဂိုလ်တို့က ပြန်လည်စိစစ်ခဲ့ကြပါတယ်။ လွှတ်တော်ကိုယ်စားလှယ်များခင်ဗျား။ ယင်းဥပဒေကြမ်းနှင့် စပ်လဉ်းပြီး ဥပဒေကြမ်းကော်မတီ က အမျိုးသားလွှတ်တော်၏ ပြင်ဆင်ချက်များအနက် (၁၆) ချက်ကိုသဘောတူသင့်ကြောင်းနဲ့ (၇) ချက် နှင့် စပ်လျဉ်းပြီး သဘောကွဲလွဲကြောင်းတင်ပြလာပါတယ်။ စားသုံးသူကာကွယ်ရေးဥပဒေကြမ်းနှင့် စပ်လျဉ်း၍ အမျိုးသားလွှတ်တော်၏ ပြင်ဆင်ချက်များအနက် သဘောတူသင့်သည့် (၁၆) ချက်ကို တင်ပြဖို့ဥပဒေကြမ်းကော်မတီကို ဖိတ်ခေါ်ပါတယ်။</speech>
<speech><mp id='455'>ဦးနေမျိုးထွန်း(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများအားလုံး မင်္ဂလာပါ ခင်ဗျား။ ကျွန်တော်ကတော့ ရန်ကုန်တိုင်းဒေသကြီး၊ ထန်းတပင်မဲဆန္ဒနယ် ပြည်သူ့လွှတ်တော် ကိုယ်စားလှယ် ပြည်သူ့လွှတ်တော် ဥပဒေကြမ်းကော်မတီအဖွဲ့ဝင် ဦးနေမျိုးထွန်းဖြစ်ပါတယ်။ ပြည်သူ့ လွှတ်တော်ဥပဒေကြမ်းကော်မတီ၏ တာဝန်ပေးချက်အရ စားသုံးသူကာကွယ်ရေးဥပဒေကြမ်းနှင့် စပ်လျဉ်း၍ အမျိုးသားလွှတ်တော်၏ ပြင်ဆင်ချက်များအပေါ် ပြည်သူ့လွှတ်တော် ဥပဒေကြမ်းကော်မတီ၏ စိစစ်တင်ပြချက်အား လွှတ်တော်သို့ တင်ပြပြီး လွှတ်တော်၏အဆုံးအဖြတ်ရယူသွားမှာ ဖြစ်ပါတယ်။ လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးခင်ဗျား။ ပြည်ထောင်စုအစိုးရဖွဲ့ရုံးက ပေးပို့သော စားသုံးသူကာကွယ်ရေးဥပဒေကြမ်းကို ဒုတိယအကြိမ် ပြည်သူ့လွှတ်တော် နဝမပုံမှန် အစည်းအဝေး (၁၈)ရက်မြောက်နေ့ဖြစ်သည့် ၁၇-၉-၂၀၁၈ ရက် (တနင်္လာနေ့)တွင် ပြင်ဆင်ချက်များ နှင့်အတည်ပြုခဲ့ပြီးနောက် အမျိုးသားလွှတ်တော်သို့ ပေးပို့ခဲ့ပါတယ်။ အမျိုးသားလွှတ်တော်မှ ၁၉-၁၂၂၀၁၈ ရက် (ဗုဒ္ဓဟူးနေ့)၌ကျင်းပသော အမျိုးသားလွှတ်တော်ပုံမှန်အစည်းအဝေးတွင် ပြင်ဆင်ချက် များဖြင့် သဘောတူပါကြောင်း ပြည်သူ့လွှတ်တော်သို့ ပြန်လည်ပေးပို့လာပါတယ်။ အမျိုးသား လွှတ်တော်၏ ပြင်ဆင်ချက်များကို ဒုတိယအကြိမ် ပြည်သူ့လွှတ်တော် (၁၁)ကြိမ်မြောက် ပုံမှန်အစည်း အဝေး ပထမနေ့ဖြစ်တဲ့ ၂၁-၁-၂၀၁၉ ရက်(တနင်္လာနေ့)တွင် လွှတ်တော်သို့အသိပေးတင်ပြခဲ့ပြီး ပြင်ဆင်ချက်အဆို တင်သွင်းဆွေးနွေးလိုသူများသည် ၂၃-၁-၂၀၁၉ ရက်(ဗုဒ္ဓဟူးနေ့) နောက်ဆုံးထား၍ တင်သွင်းနိုင်ကြောင်း ကြေညာခဲ့သဖြင့် ဦးရန်လင်း၊ ကျိုက်လတ်မဲဆန္ဒနယ်နှင့် ဒေါ်ခင်စန်းလှိုင်၊ ပုလဲ မဲဆန္ဒနယ်တို့မှ လွှတ်တော်ကိုယ်စားလှယ်များက ဆွေးနွေးရန်အဆိုများ တင်သွင်းလာပါတယ်။ ပြည်သူ့လွှတ်တော် ဥပဒေကြမ်းကော်မတီသည် ဆွေးနွေးရန်အဆို တင်သွင်းသူ အထက်ဖော် ပြပါ ပြည်သူ့လွှတ်တော်ကိုယ်စားလှယ်များ၊ ပြည်သူ့လွှတ်တော် နိုင်ငံသားများ၏ မူလအခွင့်အရေး ဆိုင်ရာကော်မတီ၊ စီးပွားရေးနှင့်ဘဏ္ဍာရေးဖွံ့ဖြိုးတိုးတက်ရေးကော်မတီ၊ စီးပွားရေးနှင့်ကူးသန်းရောင်း ဝယ်ရေးဝန်ကြီးဌာန၊ ပြည်ထောင်စုရှေ့နေချုပ်ရုံးနှင့် ပြည်ထောင်စုလွှတ်တော် ဥပဒေရေးရာနှင့် အထူး ကိစ္စရပ်များလေ့လာဆန်းစစ်သုံးသပ်ရေးကော်မရှင်တို့မှ တာဝန်ရှိပုဂ္ဂိုလ်များနှင့်အတူ ၃၁-၁-၂၀၁၉ ရက်(ကြာသပတေးနေ့)တွင် ညှိနှိုင်းအစည်းအဝေး ကျင်းပပြုလုပ်ခဲ့ပါတယ်။ ထိုညှိနှိုင်းအစည်းအဝေး ၏ သဘောတူဆုံးဖြတ်ချက်အရ ပြည်သူ့လွှတ်တော်ဥပဒေကြမ်းကော်မတီသည် အမျိုးသားလွှတ်တော် က ပြင်ဆင်အတည်ပြုခဲ့သည့်အချက်များအနက် ကန့်လန့်ဖြတ်ဇယားဖြင့်ဖြန့်ဝေထားသည့် အချက် (၁၆) ချက်ကို အမျိုးသားလွှတ်တော်၏ ပြင်ဆင်ချက်အတိုင်း သဘောတူလက်ခံခဲ့ပါတယ်။ ထို့အတွက် အထက်ဖော်ပြပါ အမျိုးသားလွှတ်တော်၏ ပြင်ဆင်အတည်ပြုချက် (၁၆) ချက်ကို လွှတ်တော်က အတည်ပြု ပေးနိုင်ပါရန် လေးစားစွာတင်ပြအပ်ပါတယ်ခင်ဗျား။</speech>
<speech type='speaker'>စီးပွားရေးနှင့်ကူးသန်းရောင်း ဝယ်ရေးဝန်ကြီးဌာနရဲ့ သဘောထားပြောပါ</speech>
<speech><agency id='13'>ဒေါက်တာသန်းမြင့်(ပြည်ထောင်စုဝန်ကြီး၊ စီးပွားရေးနှင့်ကူးသန်းရောင်းဝယ်ရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် အစည်းအဝေးသို့ တက်ရောက်လာကြသည့် လွှတ်တော်ကိုယ်စားလှယ်ကြီးများ၊ ဧည့်သည်တော်များ မင်္ဂလာအပေါင်းနှင့် ပြည့်စုံပါစေကြောင်း ဆုတောင်းရင်း ဂါရဝပြုနှုတ်ခွန်းဆက်သအပ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ကျွန်တော် စီးပွားရေးနှင့်ကူးသန်းရောင်းဝယ်ရေးဝန်ကြီးဌာန ပြည်ထောင်စုဝန်ကြီး ဒေါက်တာသန်းမြင့် က ပြည်ထောင်စုအစိုးရအဖွဲ့ ကိုယ်စား စားသုံးသူကာကွယ်ရေးဥပဒေကြမ်းနှင့်ပတ်သက်၍ တင်ပြလို ပါတယ်။ စီးပွားရေးနှင့်ကူးသန်းရောင်းဝယ်ရေးဝန်ကြီးဌာနအနေဖြင့် ပြည်သူ့လွှတ်တော် ဥပဒေကြမ်းကော်မတီနှင့် အသေးစိတ်ညှိနှိုင်းထားပြီးဖြစ်တဲ့အတွက် ဤပြဋ္ဌာန်းချက်ကို သဘောတူကြောင်း လေးစားစွာတင်ပြအပ်ပါတယ်။ အားလုံးကို ကျေးဇူးတင်ပါတယ်ခင်ဗျား။</speech>
<speech type='speaker'>လွှတ်တော်ကိုယ်စားလှယ်များခင်ဗျား။ စားသုံးသူကာကွယ်ရေးဥပဒေကြမ်းနှင့် စပ်လျဉ်းပြီး ဥပဒေကြမ်းကော်မတီက သဘောတူသင့်ကြောင်း တင်ပြသွားတဲ့ အမျိုးသားလွှတ်တော်၏ ပြင်ဆင်ချက် (၁၆) ချက်ကို အတည်ပြုရန် လွှတ်တော်က သဘောတူပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type='speaker'>သဘောမတူတဲ့သူရှိပါသလားခင်ဗျား။ သဘောမတူသူမရှိတဲ့အတွက် ဥပဒေကြမ်းကော်မတီက သဘောတူသင့်ကြောင်း တင်ပြသွားတဲ့အချက် (၁၆) ချက်ကို အမျိုးသား လွှတ်တော်၏ ပြင်ဆင်ချက်များအတိုင်း သဘောတူကြောင်းနှင့် ဤဥပဒေကြမ်း၏ အစိတ်အပိုင်း ဖြစ်ကြောင်း အတည်ပြုကြေညာပါတယ်</speech>
<speech type='speaker'>လွှတ်တော်ကိုယ်စားလှယ်များခင်ဗျား။ စားသုံးသူကာကွယ်ရေးဥပဒေကြမ်းနှင့် စပ်လျဉ်းပြီး အမျိုးသားလွှတ်တော်၏ ပြင်ဆင်ချက်များအပေါ် သဘောမတူတဲ့အချက် (၇) ချက်ကို တင်ပြဖို့ ဥပဒေကြမ်းကော်မတီကို ဖိတ်ခေါ်ပါတယ်</speech>
<speech><mp id='455'>ဦးနေမျိုးထွန်း(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော လွှတ်တော် ဥက္ကဋ္ဌကြီးခင်ဗျား။ ကျွန်တော်အထက်တွင် တင်ပြခဲ့သည့် ညှိနှိုင်းအစည်းအဝေး၏ သဘောတူ ဆုံးဖြတ်ချက်အရ အမျိုးသားလွှတ်တော်၏ ပြင်ဆင်ချက်အတိုင်း သဘောမတူဘဲ ပြည်သူ့လွှတ်တော် ၏ အတည်ပြုချက်အတိုင်းထားရှိရန် သဘောတူညီသည့်အချက်(၇)ချက်မှာ လွှတ်တော်ကိုယ်စားလှယ် များထံ ကန့်လန့်ဖြတ်ဇယားဖြင့် ဖြန့်ဝေထားရှိပြီးဖြစ်ပါသည်။ ထို့အတွက် အမျိုးသားလွှတ်တော်၏ ပြင်ဆင်ချက်အတိုင်း သဘောမတူဘဲ ပြည်သူ့လွှတ်တော်၏ အတည်ပြုချက်အတိုင်း ထားရှိမည့် ၇ ချက်ကို လွှတ်တော်ကအတည်ပြုပေးနိုင်ပါရန် လေးစားစွာတင်ပြအပ်ပါတယ်ခင်ဗျား။</speech>
<speech type='speaker'>စီးပွားရေးနှင့်ကူးသန်းရောင်း ဝယ်ရေးဝန်ကြီးဌာနရဲ့ သဘောထားပြောပါ</speech>
<speech><agency id='13'>ဒေါက်တာသန်းမြင့်(ပြည်ထောင်စုဝန်ကြီး၊ စီးပွားရေးနှင့်ကူးသန်းရောင်းဝယ်ရေးဝန်ကြီးဌာန)</agency>လေးစားအပ်ပါသော ဥက္ကဋ္ဌကြီးနှင့် ကိုယ်စားလှယ်ကြီးများခင်ဗျား။ ကျွန်တော် စီးပွားရေးနှင့်ကူးသန်း ရောင်းဝယ်ရေးဝန်ကြီးဌာန ပြည်ထောင်စုဝန်ကြီး ဒေါက်တာသန်းမြင့်က ပြည်ထောင်စုအစိုးရအဖွဲ့ ကိုယ်စား စားသုံးသူကာကွယ်ရေးဥပဒေကြမ်းနှင့်ပတ်သက်၍ တင်ပြအပ်ပါတယ်။ စီးပွားရေးနှင့် ကူးသန်းရောင်းဝယ်ရေးဝန်ကြီးဌာနအနေဖြင့် ပြည်သူ့လွှတ်တော် ဥပဒေကြမ်းကော်မတီနှင့် အသေး စိတ်ညှိနှိုင်းထားပြီးဖြစ်တဲ့အတွက် ဤပြဋ္ဌာန်းချက်ဖြစ်ပါက သဘောတူညီချက်ကို လက်ခံကြောင်း လေးစားစွာတင်ပြအပ်ပါတယ်ခင်ဗျား။</speech>
<speech type='speaker'>လွှတ်တော်ကိုယ်စားလှယ်များခင်ဗျား။ စားသုံးသူကာကွယ်ရေးဥပဒေကြမ်းနှင့် စပ်လျဉ်းပြီး အမျိုးသားလွှတ်တော်၏ ပြင်ဆင်ချက် (၇) ချက်ကို သဘောမတူဘဲ ပြည်သူ့လွှတ်တော်၏ ယခင်အတည်ပြုထားသည့်အတိုင်း အတည်ပြုရန် လွှတ်တော်က သဘောတူပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type='speaker'>သဘောမတူတဲ့သူရှိပါသလားခင်ဗျား။ သဘောမတူသူ မရှိတဲ့အတွက် စားသုံးသူကာကွယ်ရေး ဥပဒေကြမ်းနှင့်စပ်လျဉ်းပြီး အမျိုးသားလွှတ်တော်၏ ပြင်ဆင်ချက်(၇)ချက်ကို သဘောမတူဘဲ ပြည်သူ့ လွှတ်တော်၏ ယခင်အတည်ပြုချက်အတိုင်း လွှတ်တော်ကအတည်ပြုကြောင်း ကြေညာပါတယ်။ (ဩဘာသံများ)</speech>
<title>အမျိုးသားလွှတ်တော်က ပြင်ဆင်ချက်ဖြင့် ပြန်လည်ပေးပို့သော စားသုံးသူကာကွယ်ရေး ဥပဒေကြမ်းနှင့်စပ်လျဉ်း၍ လွှတ်တော်နှစ်ရပ်သဘောကွဲလွဲမှုရှိပါက ပြည်ထောင်စုလွှတ်တော်တွင် ဆွေးနွေးဆုံးဖြတ်ရန် တင်ပြသင့်ကြောင်း ကိုယ်စားလှယ်တစ်ဦးက အဆိုတင်သွင်းခြင်းနှင့် လွှတ်တော်၏အဆုံးအဖြတ်ရယူခြင်း</title>
<speech type='speaker'>အစီအစဉ် ၇ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အမျိုးသား လွှတ်တော်က ပြင်ဆင်ချက်ဖြင့် ပြန်လည်ပေးပို့သော စားသုံးသူကာကွယ်ရေးဥပဒေကြမ်းနှင့် စပ်လျဉ်း ၍ အမျိုးသားလွှတ်တော်ရဲ့ ပြင်ဆင်ချက်(၇)ချက်ကို သဘောမတူဘဲ ပြည်သူ့လွှတ်တော်၏ ယခင် အတည်ပြုချက်အတိုင်း လွှတ်တော်က အတည်ပြုပြီးဖြစ်ပါတယ်။ ဒါကြောင့် ၂၀၁၃ ခုနှစ်၊ ပြည်သူ့ လွှတ်တော် ဆိုင်ရာနည်းဥပဒေ ၁၉၅ နည်းဥပဒေခွဲ(က)အရ ထိုသို့သဘောကွဲလွဲခြင်းကို ပြည်ထောင်စု လွှတ်တော်တွင် ဆွေးနွေးဆုံးဖြတ်ရန် တင်ပြသင့်ကြောင်းအဆို တင်သွင်းရန်ဖြစ်တဲ့အတွက် အဆို တင်သွင်းဖို့ ဖိတ်ခေါ်ပါတယ်။</speech>
<speech><mp id='481'>ဒေါက်တာဝေဖြိုးအောင်(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် ပြည်ထောင်စုဝန်ကြီး၊ လွှတ်တော်ကိုယ်စားလှယ်များ၊ ဧည့်သည်တော်များ အားလုံး မင်္ဂလာပါ။ ကျွန်တော်ကတော့ သာကေတမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာဝေဖြိုးအောင် ဖြစ်ပါတယ်။ ဥပဒေကြမ်းကော်မတီရဲ့ အဖွဲ့ဝင်တစ်ဦးလည်း ဖြစ်ပါတယ်။ စားသုံးသူကာကွယ်ရေးဥပဒေကြမ်းနှင့်စပ်လျဉ်း၍ အမျိုးသားလွှတ်တော်မှ ပြင်ဆင်ချက်များဖြင့် ပေးပို့ လာခြင်းအပေါ် သဘောထားကွဲလွဲသည့် အချက်(၇)ချက်ကို ပြည်ထောင်စုလွှတ်တော်၏အဆုံးအဖြတ် ရယူပေးနိုင်ပါရန် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၉၅ နည်းဥပဒေခွဲ(က)အရ အဆိုတင်သွင်းသွားမှာဖြစ်ပါတယ်။ အထက်အကြောင်းအရာပါကိစ္စနှင့်စပ်လျဉ်း၍ ပြည်ထောင်စု အစိုးရအဖွဲ့ရုံးကပေးပို့သော စားသုံးသူကာကွယ်ရေးဥပဒေကြမ်းကို ဒုတိယအကြိမ် ပြည်သူ့လွှတ်တော် နဝမပုံမှန်အစည်းအဝေး (၁၈)ရက်မြောက်နေ့ဖြစ်သည့် ၁၇-၉-၂၀၁၈ ရက်နေ့တွင် ပြင်ဆင်ချက်များ ဖြင့် အတည်ပြုခဲ့ပြီးနောက် အမျိုးသားလွှတ်တော်သို့ ပေးပို့ခဲ့ပါတယ်။ ယင်းဥပဒေကြမ်းကို ၁၉-၁၂-၂၀၁၈ ရက်နေ့၌ အမျိုးသားလွှတ်တော်အစည်းအဝေးတွင် ပြည်သူ့လွှတ်တော်၏အတည်ပြုချက်များအပေါ် ပြင်ဆင်ချက်များဖြင့် သဘောတူပါကြောင်း အမျိုးသားလွှတ်တော်မှ ရည်ညွှန်းပါစာဖြင့် ပေးပို့လာပါတယ်။ အမျိုးသားလွှတ်တော်မှ ပြင်ဆင်ချက် များဖြင့်ပေးပို့လာသည့် ပြင်ဆင်ချက်များအနက် အမျိုးသားလွှတ်တော်၏ ပြင်ဆင်ချက်များအတိုင်း သဘောမတူဘဲ ပြည်သူ့လွှတ်တော်၏ အတည်ပြုချက်အတိုင်း ထားရှိမည့်အချက်(၇)ချက်သည် ပြည်သူ့လွှတ်တော်နှင့် အမျိုးသားလွှတ်တော်တို့ သဘောထားကွဲလွဲသည့်အတွက် ကန့်လန့်ဖြတ်ဇယား ဖြင့် ပြည်သူ့လွှတ်တော်ကိုယ်စားလှယ်များထံလည်း ဖြန့်ဝေထားပြီးဖြစ်ပါတယ်။ သို့ဖြစ်ပါ၍ ထိုသို့သဘောထားကွဲလွဲသည့်အချက် (၇)ချက်ကို ပြည်ထောင်စုလွှတ်တော်သို့ တင်ပြ၍ အဆုံးအဖြတ်ရယူသင့်ပါကြောင်း ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၉၅ နည်းဥပဒေခွဲ(က)အရ အဆိုတင်သွင်းအပ်ပါတယ်ခင်ဗျား။ အားလုံးကိုကျေးဇူးတင်ပါတယ်။</speech>
<speech type='speaker'>လွှတ်တော်ကိုယ်စားလှယ်များခင်ဗျား။ တင်ပြခဲ့တဲ့အချက်(၇)ချက်နှင့်စပ်လျဉ်း၍ သဘောကွဲလွဲခြင်းကို ပြည်ထောင်စုလွှတ်တော်တွင် ဆွေးနွေးဆုံးဖြတ်ရန်တင်ပြမည်ဖြစ်ကြောင်းနှင့် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၉၅ နည်းဥပဒေခွဲ(က)နဲ့(ခ)တို့အရ ဆက်လက် ဆောင်ရွက်သွားမည်ဖြစ်ကြောင်းကြေညာပါတယ်။ (ဩဘာသံများ)</speech>
<speech type='speaker'>စီးပွားရေးနှင့်ကူးသန်းရောင်းဝယ်ရေးဝန်ကြီးဌာန၊ ပြည်ထောင်စုဝန်ကြီး ပြန်လည်ထွက်ခွာနိုင်ပါပြီ</speech>
</BillSection>
<MotionSection>
<title>ဒေါက်တာစိန်မြအေး၊ ဒလမဲဆန္ဒနယ်က တင်သွင်းသည့် နိုင်ငံတော်၏ မျိုးဆက်သစ်လူငယ်များအား ကျန်းမာလန်းဆန်းဖြောင့်မတ်သောမျိုးဆက်သစ်များအဖြစ် ကြီးပြင်းလာကြစေရေး၊ လုပ်ငန်းခွင်ရောက်ပြည်သူများ၏ ကာယစိတ္တဖွံ့ဖြိုးတိုးတက်စေရေးနှင့် သက်ကြီးနိုင်ငံသားများ ကျန်းမာနုပျိုစေရေးတို့နှင့်အတူ မူးယစ်ဆေးဝါးနှင့် အခြားမလိုလား အပ်သောအာရုံများမှ ကင်းလွတ်သက်သာစေနိုင်သည့်အားကစားကဏ္ဍကို စီမံကိန်းနှင့်ရန်ပုံငွေများချမှတ်၍ တိုက်တွန်းအားပေးဖော်ဆောင်ပေးနိုင်ပါရန် ပြည်ထောင်စုအစိုးရအားတိုက်တွန်းကြောင်း အဆိုကိုလွှတ်တော်ကိုယ်စားလှယ်များက ဆွေးနွေးခြင်း</title>
<speech type='speaker'>အစီအစဉ် ၈ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒေါက်တာစိန်မြအေး၊ ဒလမဲဆန္ဒနယ်က ဒုတိယအကြိမ် ပြည်သူ့လွှတ်တော် (၁၁)ကြိမ်မြောက်ပုံမှန် အစည်းအဝေး စတုတ္ထနေ့ (၂၅-၁-၂၀၁၉ ရက်နေ့)တွင် တင်သွင်းသွားတဲ့ နိုင်ငံတော်၏မျိုးဆက်သစ် လူငယ်များအား ကျန်းမာလန်းဆန်း ဖြောင့်မတ်သော မျိုးဆက်သစ်များအဖြစ် ကြီးပြင်းလာကြစေရေး လုပ်ငန်းခွင်ရောက်ပြည်သူများ၏ ကာယစိတ္တဖွံ့ဖြိုးတိုးတက်စေရေးနဲ့သက်ကြီးနိုင်ငံသားများ ကျန်းမာ နုပျို စေရေးတို့နဲ့အတူ မူးယစ်ဆေးဝါးနှင့် အခြားမလိုလားအပ်သောအာရုံများမှ ကင်းလွတ်သက်သာ စေနိုင်သည့်အားကစားကဏ္ဍကို စီမံကိန်းနှင့် ရန်ပုံငွေများချမှတ်၍ တိုက်တွန်းအားပေးဖော်ဆောင်ပေး နိုင်ပါရန် ပြည်ထောင်စုအစိုးရအား တိုက်တွန်းကြောင်းအဆိုကို ၂၀၁၃ ခုနှစ်၊ ပြည်သူ့လွှတ်တော် ဆိုင်ရာနည်းဥပဒေ ၁၇၀ အရ ဆောင်ရွက်သွားမှာ ဖြစ်ပါတယ်။ ယင်းအဆိုနှင့်စပ်လျဉ်းပြီး ဆွေးနွေးမယ့်ကိုယ်စားလှယ် ၁၅ ဦးရှိပါ တယ်</speech>
<speech type='speaker'>ပထမဦးစွာ မြောက်ဥက္ကလာပမဲဆန္ဒနယ်မှ ဒေါက်တာသန်းဝင်း ဆွေးနွေးဖို့ ဖြစ်ပါတယ်</speech>
<speech><mp id='470'>ဒေါက်တာသန်းဝင်း(မြောက်ဥက္ကလာပမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဌကြီးခင်ဗျား။ မြောက်ဥက္ကလာပမဲဆန္ဒနယ်က ဒေါက်တာသန်းဝင်းအနေနဲ့ အဆိုကိုထောက်ခံသွား မှာ ဖြစ်ပါတယ်။ မြန်မာနိုင်ငံလွတ်လပ်ရေးရပြီးစ ပါလီမန်ဒီမိုကရေစီအစိုးရများလက်ထက်နဲ့ ၎င်းအစိုးရများ၊ ခေတ်လွန်ကာလများမှာ မြန်မာ့အားကစားဟာ အရှေ့တောင်အာရှမှာ ထိပ်ဆုံးအဆင့် တိုင်ရပ်တည်နိုင်ခဲ့ပြီးတော့ အာရှအဆင့်ထိ ထိုးဖောက်တက်လှမ်းနိုင်ခဲ့ပါတယ်။ ထို့နောက်ပိုင်းမှာ တိုင်းပြည်ရဲ့ အခြေအနေအရပ်ရပ်ကျဆင်းလာတာနဲ့အမျှ မြန်မာ့အားကစားလောကဟာလည်း အဘက်ဘက်က ကျဆင်းခဲ့ရတာ ယနေ့ထိတိုင်ဖြစ်ပါတယ်။ ဥက္ကဌကြီးခင်ဗျား။ တစ်နိုင်ငံလုံးအတိုင်းအတာနဲ့ အားကစားကွင်းနေရာများ၊ အားကစားရုံများ၊ မြေလွတ်နေရာများ၊ အားကစားအထောက်အကူပစ္စည်းများ တဖြည်းဖြည်းနည်းပါးလာတာနှင့်အမျှ တစ်ဖက်ကလည်း အထူးသဖြင့် မြို့ကြီးများမှာ အရက်ဆိုင်များ၊ ဂိမ်းဆိုင်များ၊ ကာရာအိုကေဆိုင်များ၊ ကျူးကျော်အဆောက်အအုံများ တစ်နေ့တခြား တိုးတက်များပြားလာတာတွေ့မြင်နေရပါတယ်။ကိုယ်လက်လှုပ်ရှားအားကစားများလုပ်ဆောင်ရန် အခွင့်အလမ်းနည်းလာတာနှင့်အမျှ လူငယ်လူရွယ် များအနေနဲ့ မူးယစ်ဆေးဝါး၊ အရက်၊ စီးကရက်၊ ကွမ်း၊ အင်တာနက်သုံးစွဲမှုများ အထူးများပြား လာခြင်းများ၏အကျိုးဆက်အဖြစ်လည်းကောင်း၊ အစားအသောက်မှားယွင်းခြင်းနှင့် တခြားသော အကြောင်းများကြောင့်လည်းကောင်း မြန်မာနိုင်ငံဟာ ကမ္ဘာပေါ်မှာ အသည်းကင်ဆာအပါအဝင် ကင်ဆာရောဂါအဖြစ်အများဆုံးနိုင်ငံ သွေးတိုး၊ နှလုံးရောဂါများ၊ ဆီးချို၊ သွေးချို၊ လေဖြတ်ရောဂါများ အထူးများပြားလာသောနိုင်ငံအဖြစ်သို့ ရောက်ရှိနေပြီး ကျန်းမာရေးအသုံးစရိတ်နှစ်စဉ် မည်မျှပင် တိုးတက်ပေးစေကာမူ လုံလောက်ခြင်းမရှိသည့်အခြေအနေများကို တွေ့ကြုံ နေရပြီဖြစ်ပါတယ်။ ဥက္ကဌကြီးခင်ဗျား။ အဆိုရဲ့ ရည်ရွယ်ချက်များနဲ့ အဆိုရဲ့ အဓိကအကြောင်းအရာတို့ဟာ ပြည်သူ တစ်ရပ်လုံးရဲ့ ကျန်းမာရေးအတွက် အကျိုးဖြစ်ထွန်းစေပြီး အလွန်ကောင်းမွန်တာကို တွေ့ရှိရပါတယ်။ ဒီရည်ရွယ်ချက်၊ အကြောင်းအရာတို့ကို အချိန်တိုတိုနဲ့ ထိထိရောက်ရောက်ပြည့်စုံအောင်မြင်ဖို့ဆိုရင် လိုအပ်ချက်တစ်ခုကတော့ အမျိုးသားအားကစားဥပဒေကို အမြန်ဆုံးအကောင်အထည်ဖော် အတည် ပြုနိုင်ဖို့အရေးကြီးပါတယ်။ အမျိုးသားအားကစားဥပဒေကို ပထမနဲ့ ဒုတိယအကြိမ် လွှတ်တော် နှစ်ဆက်လုံးမှာ ကျွန်တော်တို့ ပါဝင်ဆောင်ရွက်ဆွေးနွေးခဲ့ပါတယ်။ ယခု ဒုတိယအကြိမ် လွှတ်တော် သက်တမ်းအတွင်းမှာလည်း လွန်ခဲ့သောနှစ်နှစ်ကျော်ကတည်းက ကျန်းမာရေးနှင့် အားကစားဖွံ့ဖြိုး တိုးတက်ရေးကော်မတီနှင့် သက်ဆိုင်ရာဝန်ကြီးဌာနတို့ အကြိမ်ကြိမ်ညှိနှိုင်းဆွေးနွေးခဲ့ပြီးဖြစ်သော် လည်း ဒီနေ့အထိ ဤလွှတ်တော်ကြီးအတွင်းသို့ ရောက်ရှိလာခြင်းမရှိသေးပါ။ ဒီဥပဒေကို အတည်ပြု နိုင်ပြီး နည်းဥပဒေများပါ အမြန်ဆုံးပေါ်ထွက်လာခဲ့ပါက အားကစားစီမံကိန်းတွေ၊ ၎င်းစီမံကိန်းများ အကြောင်းပြုပြီး ဘတ်ဂျက်လျာထားတောင်းခံခြင်းများ၊ ရရှိခြင်းများ ဖြစ်ပေါ်လာမှာ ဖြစ်ပါတယ်။ အခြေခံပညာကျောင်းပေါင်းစုံအားကစားပြိုင်ပွဲတွေ၊ တက္ကသိုလ်ပေါင်းစုံအားကစားပြိုင်ပွဲတွေ၊ ဝန်ကြီးဌာနအားကစားပြိုင်ပွဲတွေ၊ ရပ်ကွက်/ကျေးရွာအဆင့်မှ ပြည်ထောင်စုအဆင့်အထိ အားကစားပြိုင်ပွဲ အမျိုးမျိုးကို ဤဥပဒေနှင့်အညီ အရှိန်အဟုန်ကောင်းကောင်းနဲ့ကျင်းပနိုင်မှာဖြစ်တယ်လို့ ကျွန်တော့် အနေနဲ့ မမှိတ်မသုန် ယုံကြည်ပါတယ်။ ဥက္ကဋ္ဌကြီးခင်ဗျား။ မြန်မာပြည်သူလူထုတစ်ရပ်လုံးဟာ မြန်မာ့အားကစားကို ရာစုနှစ်ပေါင်း များစွာ စဉ်ဆက်မပြတ် တစ်ခဲနက် အားပေးမြဲအားပေးလျက်ရှိကြပါတယ်။ မြန်မာအမျိုးသားဘောလုံး လက်ရွေးစင်အသင်း နှစ်ပေါင်းများစွာရှုံးပွဲများဆက်တိုက်ကြုံတွေ့နေသည့်တိုင် မြန်မာပြည်သူ လူထုကြီးတစ်ရပ်လုံးအနေနဲ့ နိုင်ငံတကာပွဲများ သွားရောက်ယှဉ်ပြိုင်တိုင်း ယနေ့ထက်တိုင် တစ်ခဲနက် အားပေးမြဲအားပေးလျက်ရှိပါတယ်။ ကျွန်တော့်မဲဆန္ဒနယ်မြေဖြစ်တဲ့ လူဦးရေ ၄၅၀၀၀၀ ကျော်ရှိတဲ့ မြောက်ဥက္ကလာပမြို့နယ်မှာ နှစ်ပေါင်း ၄၀ ကြာမျှမြို့နယ်အဆင့်အားကစားကွင်းပျောက်ဆုံးနေခဲ့ရာမှ မြို့နယ်အဆင့်မဏ္ဍိုင်ကွင်းကြီးကို စာချုပ်ပိုင်ရှင် ဟံသာဝတီ FC ထံမှ ခေတ္တခဏအသုံးပြုခွင့်ရ၍လောလောလတ်လတ် ယခုတစ်ပတ်၊ နှစ်ပတ်အတွင်းမှာ ရပ်ကွက်ပေါင်းစုံအားကစားပြိုင်ပွဲကြီးများကို ခြိမ့်ခြိမ့်သဲကျင်းပနိုင်ပြီး မြို့နယ်ပြည်သူလူထုတစ်ရပ်လုံးကလည်း အိုးစည်ဗုံမောင်းနဲ့ တစ်ခဲနက် အားပေးခဲ့ကြပါတယ်။ ဒီအချက်များကို ထောက်ချင့်ရင် ပြည်သူများဘက်က ဘယ်လောက်ထိ မြန်မာ့ အားကစားအပေါ်မှာ သံယောဇဉ်ကြီးတိုးတက်စေချင်တာ၊ အားပေးတာ ထင်ရှားပါတယ်။ ဥက္ကဋ္ဌကြီးခင်ဗျား။ နိဂုံးချုပ်အနေနဲ့ ဒေါက်တာစိန်မြအေး တင်သွင်းတဲ့အဆိုရဲ့ရည်ရွယ်ချက် တွေ ပြီးမြောက်အောင်မြင်ဖို့ လိုအပ်ချက်ဖြစ်တဲ့အမျိုးသားအားကစားဥပဒေ အမြန်ဆုံးအတည်ပြု ပြဋ္ဌာန်းနိုင်ရေးအတွက် ပြည်ထောင်စုကျန်းမာရေးနှင့် အားကစားဝန်ကြီးဌာနနှင့် သက်ဆိုင်ရာ အဖွဲ့အစည်းများ အထူးအလေးထားဦးစားပေးပူးပေါင်းဆောင်ရွက်ဖို့လိုအပ်ပါကြောင်း ပြောကြားရင်း ဒေါက်တာစိန်မြအေး တင်သွင်းတဲ့အဆိုကို ထောက်ခံဆွေးနွေးအပ်ပါတယ်ခင်ဗျား။ ကျေးဇူးတင်ပါ တယ်။</speech>
<speech type='speaker'>သဘောတူဥတ္တရသီရိမဲဆန္ဒနယ်မှ ဦးကျော်မင်းလှိုင် ဆွေးနွေးဖို့ ဖြစ်ပါတယ်။</speech>
<speech><mp id='439'>ဦးကျော်မင်းလှိုင်(ဥတ္တရသီရိမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဌကြီး၊ ပြည်သူ့လွှတ်တော်ကိုယ်စားလှယ်များ၊ ပြည်ထောင်စုအဆင့်အဖွဲ့အစည်းဝင်များနှင့် ဧည့်သည်တော်များအားလုံး မင်္ဂလာပါခင်ဗျား။ ကျွန်တော့်ကတော့ ဥတ္တရသီရိမြို့နယ် ပြည်သူ့ လွှတ်တော်ကိုယ်စားလှယ် ဦးကျော်မင်းလှိုင်ဖြစ်ပါတယ်။ အဆိုကို ထောက်ခံဆွေးနွေးသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော်တို့နိုင်ငံဟာ နိုင်ငံတကာနှင့်ယှဉ်ရင် နောက်ကျနေတဲ့ အတွက် ဘက်ပေါင်းစုံမှ ဖွံ့ဖြိုးတိုးတက်အောင် ဆောင်ရွက်နေရတာဖြစ်ပါတယ်။ အဆိုရှင်တင်ပြထား တဲ့အချက်များနှင့် ဆက်စပ်တဲ့ဝန်ကြီးဌာနကို လေ့လာကြည့်ရင် မူဝါဒတွေ၊ ရည်မှန်းချက်တွေနဲ့ ချမှတ်ပြီး ဆောင်ရွက်နေတာရှိတာ တွေ့ရပါတယ်။ ကျန်းမာရေးနှင့် အားကစားဝန်ကြီးဌာန ၂၀၁၈၂၀၁၉ ဘဏ္ဍာရေးနှစ် အမျိုးသားစီမံကိန်းမှာပါတဲ့ မူဝါဒ(၁၂)ချက်ရဲ့ နံပါတ်(၁၂)မှာဆိုရင် နိုင်ငံတော် ဖွံ့ဖြိုးတိုးတက်ရေးလုပ်ငန်းများ အကောင်အထည်ဖော်ဆောင်ရွက်ရာတွင် အထောက်အကူဖြစ်စေရေးအတွက် တစ်မျိုးသားလုံးကျန်းမာကြံ့ခိုင်စေရန် အမျိုးသားအားကစားလှုပ်ရှားမှုကို နှစ်အလိုက် အဆင့်ဆင့်တိုးမြှင့်ဆောင်ရွက်ရေးဆိုတဲ့အချက်ပါပါတယ်။ အဆိုရှင်က ဒီအချက်ကို အားနည်းချက်များ ရှိနေတဲ့အတွက် ပိုပြီးအောင်မြင်စေရန် စီမံကိန်းနှင့် ရန်ပုံငွေချမှတ်ပြီး အားပေးဖော်ဆောင်ဖို့ တိုက်တွန်းထားတာတွေ့ရပါတယ်။ ဥက္ကဌကြီးခင်ဗျား။ မူဝါဒတွေ၊ ရည်မှန်းချက်တွေ စာရွက်ပေါ်မှာ ဖတ်လို့ကောင်းနေရုံနဲ့ မပြီးဘဲ တကယ့်လက်တွေ့မှာ အကောင်အထည်ဖော်ဆောင်ရွက်နိုင်ဖို့ လိုအပ်နေပါတယ်။ ကျန်းမာရေးနှင့် အားကစားဝန်ကြီးဌာနရဲ့ ရည်မှန်းချက်များကိုကြည့်ရင် မြန်မာ့အားကစားအဆင့်အတန်းမြင့်မားရေး စံချိန်စံညွှန်းကောင်းများရရှိရေးကို ထိရောက်လျော်ညီစွာဆောင်ရွက်ပြီး အရှေ့တောင်အာရှအားကစား ပြိုင်ပွဲများ၊ အာရှအားကစားပြိုင်ပွဲများတွင် အောင်မြင်မှုရစေရန်နှင့် ဌာနလုပ်ငန်းစဉ်များထဲမှလည်း တမျိုးသားလုံး ကျန်းမာကြံ့ခိုင်ရေးနှင့် အားကစားဖွံ့ဖြိုးတိုးတက်အောင် ကြိုးပမ်းဆောင်ရွက်မည်။ နိုင်ငံ့ဂုဏ်ဆောင်ထူးချွန်ထက်မြက်သော အားကစားသမားများ ပေါ်ထွက်လာစေရေးအတွက် ခေတ်မီ အားကစားပစ္စည်းများအသုံးပြု၍ နိုင်ငံတကာအဆင့်မီ လေ့ကျင့်ရေးနည်းစနစ်များနှင့် ပြုစုပျိုးထောင် လေ့ကျင့်ပေးမည်။ အားကစားနှင့် ကာယသိပ္ပံမှ အရည်အချင်းမီသူများ၊ အုပ်ချုပ်သူနည်းပြများ၊ ထူးချွန်အားကစားသမားများ မွေးထုတ်ပေးမည်။ အားကစားအဖွဲ့ချုပ်အလိုက် အားကစားအဆင့် အတန်းတိုးတက်မြင့်မားအောင် ဆောင်ရွက်မည်။ အပြည်ပြည်ဆိုင်ရာအိုလံပစ်ကော်မတီအပါအဝင် နိုင်ငံတကာအားကစားအဖွဲ့အစည်းများနှင့် ဆက်သွယ်ပူးပေါင်းဆောင်ရွက်ရမည်ဆိုတဲ့ ရည်ရွယ်ချက် ကောင်းတွေ ချမှတ်ထားတာတော့ တွေ့ရပါတယ်။ ဥက္ကဋ္ဌကြီးခင်ဗျား။ တမျိုးသားလုံးကျန်းမာကြံ့ခိုင်ပြီး ပညာရည်ဖွံ့ဖြိုးတိုးတက်ဖို့ဆိုရင် တိုင်းဒေသကြီး/ ပြည်နယ်အလိုက် အားကစားသိပ္ပံများကို ဖွင့်လှစ်ပေးခြင်းနဲ့ မြို့နယ်အလိုက် အားကစားပွဲများ၊ အားကစားရုံများ ဖွင့်လှစ်ပေးနိုင်ဖို့ လိုအပ်နေပါတယ်။ အခြေခံကျောင်းများတွင် လည်း အားကစားကွင်း၊ အားကစားရုံများနှင့် အားကစားတစ်ခုချင်းအလိုက် အမှန်တကယ်ထူးချွန်တဲ့ ကာယဆရာတွေကို ခန့်ထားပေးနိုင်ဖို့ လိုအပ်ပါတယ်။ အရေးကြီးတဲ့အချက်ဖြစ်တဲ့ ကျွန်တော်တို့ အားကစားလုပ်ဖို့အတွက် ဦးဆောင်ညွှန်ပြသူနှင့် စံပြပုဂ္ဂိုလ်များ (Mentd gnd Role Model) တွေ လည်း အဓိကလိုအပ်ပါတယ်။ ကလေးတွေကို လှုပ်ရှားပေးနိုင်မယ့်သူတွေက ဒီ Attitude ကောင်းတဲ့ လက်ရွေးစင်အားကစားသမားတွေဖြစ်ပါတယ်။ ဥက္ကဌကြီးခင်ဗျား။ နိုင်ငံဖွံ့ဖြိုးတိုးတက်ဖို့ နိုင်ငံတိုင်းကြိုးစားရာမှာ လူ့စွမ်းအားကို ရင်းနှီးမြှုပ်နှံ လာကြပါတယ်။ ပညာရေးဝန်ကြီးဌာနဟာဆိုရင် နိုင်ငံရဲ့ လူသားအရင်းအမြစ်ဖွံ့ဖြိုးဖို့အတွက် အဓိက မောင်းနှင်ရတဲ့ ဌာနဖြစ်ပါတယ်။ တွေးခေါ်ကြံဆဝေဖန်ပိုင်းခြားနိုင်သော အသိဉာဏ်ရှိပြီး ဗလငါးတန် ပြည့်စုံတဲ့ နိုင်ငံ့သားကောင်းတွေဖြစ်ထွန်းရေးကို ဦးတည်ပြီး လေ့ကျင့်ပေးနိုင်ဖို့ လိုအပ်ပါတယ်။ အားကစားကို အားပေးမြှင့်တင်ခြင်းဖြင့် ကျောင်းကျန်းမာရေးလုပ်ငန်းများကို စနစ်တကျအကောင် အထည်ဖော်ဆောင်ရွက်နိုင်ဖို့ဆိုရင် ကျောင်းတိုင်းမှာ အားကစားကွင်း၊ အားကစားရုံတွေလိုအပ် ပါတယ်။ အားကစားထူးချွန်တဲ့ကလေးများကို မြို့နယ်၊ ခရိုင်၊ တိုင်းဒေသကြီးအလိုက် အားကစား ထူးချွန်မှုအမှတ်များပေး၍ Findi Exam လိုမျိုးမှာ ထည့်ပေါင်းတဲ့စနစ်ကို ဆောင်ရွက်ခြင်းဖြင့် ကျောင်းသားတွေရဲ့ အားကစားကြိုးစားချင်စိတ်ကို မြှင့်တင်ပေးဖို့ လိုအပ်ပါတယ်။ အားကစားသိပ္ပံမှ ထူးချွန်သူများကို ပညာအရည်အချင်းအဆင့်အလိုက် မူလတန်း၊ အလယ်တန်း၊ အထက်တန်း အဆင့်တိုင်းမှာ ကာယဆရာများအဖြစ် ညှိနှိုင်းခန့်ထားပေးဖို့ လိုအပ်ပါတယ်။ အလယ်တန်းမှစပြီးတော့ မှ ကာယဆရာတွေ ခန့်ထားတယ်ဆိုပေမဲ့ ကျွန်တော့်မဲဆန္ဒနယ်ရဲ့ ကျောင်းမှာတစ်မြို့နယ်လုံးမှာ ကာယဆရာရှိတဲ့ကျောင်း တစ်ကျောင်းသာရှိတာကို တွေ့ရပါတယ်။ အားကစားကိုမြှင့်တင်ဖို့ဆိုရင် အထက်ပါအခြေခံလိုအပ်ချက်တွေကိုစိစစ်ပြီး ဖြည့်ဆည်းဆောင်ရွက်ပေးရမှာဖြစ်ပါတယ်။ ဝန်ကြီးဌာန များကိုလည်း အားကစားထူးချွန်သူများ၊ အားကစားသိပ္ပံဆင်းများကို အလုပ်ခန့်ထားပေးပြီး အားကစားကို မြှင့်တင်ဆောင်ရွက်ပေးဖို့ လိုအပ်ပါတယ်။ မြန်မာ့အားကစားကဏ္ဍ မြန်ဆန်ဖွံ့ဖြိုး တိုးတက်ဖို့ဆိုရင် အခြေခံကျတဲ့မြို့နယ်နဲ့ ကျေးလက်ဒေသများမှာ အားကစားကွင်းများ ဖော်ထုတ် ပေးခြင်း၊ လိုအပ်ချက်များကို ထောက်ပံ့ခြင်း၊ နည်းပညာ အကူအညီပေးခြင်းများလည်း ဆောင်ရွက် ပေးဖို့ လိုအပ်ပါတယ်။ ကျွန်တော်တို့ ဥတ္တရသီရိမြို့နယ်မှာဆိုရင် ၂၀၁၆ ခုနှစ် အစိုးရသစ်လက်ထက် မှာပဲ အားကစားကွင်းကို နေပြည်တော်စည်ပင်သာယာရေးကော်မတီက ပေးခဲ့ပါတယ်။ အားကစားကွင်းချပေးပြီးတော့မှ အားကစားနှင့် ကာယပညာဦးစီးဌာနကို မလွှဲရသေးတဲ့အတွက် အားကစားကွင်းအဖြစ် မြှင့်တင်ဆောင်ရွက်ဖို့ လိုအပ်နေပါတယ်။ ဒါကို သက်ဆိုင်ရာဝန်ကြီးဌာနနှင့် နေပြည်တော်စည်ပင်သာယာရေးကော်မတီနှင့် ညှိနှိုင်းပြီးတော့မှ အမြန်ဆုံးအကောင်အထည်ဖော် ပေးဖို့လည်း လိုအပ်နေပါတယ်။ မြို့နယ်၊ ခရိုင်၊ တိုင်းဒေသကြီးနှင့် ပြည်နယ်အလိုက် အားကစား ပြိုင်ပွဲများမှာလည်း ထိရောက်တဲ့ထောက်ပံ့မှုတွေပေးပြီးတော့မှ ထူးချွန်တဲ့ အားကစားသမားများ၊ အသင်းများကိုလည်း ထိုက်တန်တဲ့ဆုတွေချသင့်ပါတယ်။ ဥက္ကဋ္ဌကြီးခင်ဗျား။ တစ်မျိုးသားလုံးကျန်းမာသန်စွမ်းရေး၊ ပညာရည်ဖွံ့ဖြိုးတိုးတက်စေရေး အတွက် ကိုယ်လက်လှုပ်ရှားမှုလေ့ကျင့်ခန်းများ လုပ်ဆောင်နိုင်ရန် အထောက်အကူကိရိယာများမပါတဲ့ canjčak: Freedom Exercise 61298Codesyop:80%co:@Out of Fitness Equipment များ ဦးစားပေးရွေးချယ်သတ်မှတ်၍တပ်ဆင်ပေးခြင်း၊ နယ်မြေအလိုက် သတ်မှတ်ထား သောအားကစားကွင်း၊ အားကစားရုံများ၌ အားကစားနည်းများကို ပြည်သူလူထုအခမဲ့ကစားခွင့်ရရှိ နိုင်ရေးနဲ့ အားကစားနဲ့ပတ်သက်ပြီး ပြည်သူလူထုကျယ်ပြန့်စွာသိရှိနိုင်ရေးတို့ကို စီစဉ်ဆောင်ရွက် ပေးဖို့လိုအပ်ပါတယ်။ သို့မှသာအဆိုရှင်ရဲ့ ရည်ရွယ်ချက်ဖြစ်တဲ့လူငယ်များ၊ ကျန်းမာကြံ့ခိုင်ဖြောင့်မတ် သောလူငယ်များအဖြစ်ကြီးပြင်းရေး၊ လုပ်ငန်းခွင်ရောက်ပြည်သူများ ကာယစိတ္တဖွံ့ဖြိုးတိုးတက်ရေးနှင့် သက်ကြီးနိုင်ငံသားများကျန်းမာနုပျိုစေရေးနှင့် မူးယစ်ဆေးဝါးနှင့် အခြားမလိုအပ်သောအာရုံများမှ ကင်းလွတ်သက်သာစေနိုင်မှာဖြစ်တဲ့အတွက် ဒလမဲဆန္ဒနယ်မှ ဒေါက်တာစိန်မြအေးရဲ့ အားကစား ကဏ္ဍကို စီမံကိန်းနှင့် ရန်ပုံငွေချမှတ်ပြီး တိုက်တွန်းအားပေးဖော်ဆောင်ပေးနိုင်ဖို့ အစိုးရကို တိုက်တွန်းကြောင်းအဆိုကို ထောက်ခံကြောင်းဆွေးနွေးရင်း နိဂုံးချုပ်ပါတယ်ခင်ဗျား။ အားလုံးကျေးဇူးတင်ပါ တယ်။</speech>
<speech type='speaker'>ကသာမဲဆန္ဒနယ်မှ ဦးမြင့်ကြည် ဆွေးနွေးဖို့ ဖြစ်ပါတယ်</speech>
<speech><mp id='342'>ဦးမြင့်ကြည်(ကသာမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဌကြီးနှင့် အားလုံးကျန်းမာချမ်းသာကြပါစေလို့ ကျွန်တော်ဆုတောင်းမေတ္တာပို့သအပ်ပါတယ်။ ကျွန်တော်က တော့ ကသာမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးမြင့်ကြည့် ဖြစ်ပြီးတော့မှ ဒလမဲဆန္ဒနယ်က ဒေါက်တာစိန်မြအေး တင်သွင်းတဲ့အဆိုကို ပြည်သူ့လွှတ်တော်ကြီးက အတည်ပြုပေး ပါလို့ ကျွန်တော်မေတ္တာရပ်ခံရင်းနဲ့ ထောက်ခံဆွေးနွေးသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ တစ်ချိန်က မြန်မာ့အားကစားလောကကို ကြည့်လိုက်လို့ရှိရင် နိုင်ငံတကာ အဆင့်မဟုတ်ပေမဲ့ အာရှအဆင့်၊ အရှေ့တောင်အာရှအဆင့် ဒီလိုအများကြီးဆုတွေရခဲ့ဖူးတာရှိပါတယ်။ ဥပမာ လွန်ခဲ့တဲ့နှစ် ၅၀ ကျော်လောက်တုန်းက တင်မောင်နီ(ရေကူး) ဂျပန်အားကစားသမားတွေကို ကျော်ပြီးတော့ ရွှေတံဆိပ်ရပါတယ်။ လက်ဝှေ့မှာ တင်ထွန်း၊ သိန်းမြင့် အာရှမှာ ရွှေတံဆိပ်တွေရပါ တယ်။ ၁၉၆၆ ခုနှစ်၊ အာရှအိုလံပစ်မြန်မာဘောလုံးအသင်း ရွှေတံဆိပ်တွေရတဲ့အပြင် အာရှ လက်ရွေးစင်အဖြစ် ဗဟာဒူးတင်အေး၊ မောင်မောင်၊ လှဌေး၊ ခင်မောင်ထွန်း၊ တင်အောင် စသည်ဖြင့်ကျွန်တော်မှတ်မိသလောက် ဒီလောက်အထိ တက်လှမ်းနိုင်ခဲ့ပါတယ်။ တစ်ခါ အရှေ့တောင်အာရှ အားကစားပွဲမှာလည်း တစ်ချိန်ကမြောက်မြားစွာ အောင်မြင်မှုတွေရပြီးတော့မှ ဆုတွေရခဲ့ဖူးပါတယ်။ ကျွန်တော်တို့ကသာမြို့ ကလည်း ကသာမြို့ သားစစ်စစ် အားကစားသမားတွေ အုံလိုက်၊ ကျင်းလိုက် အရှေ့တောင်အာရှအားကစားပွဲတွေမှာ ဆုတွေရခဲ့ဖူးပါတယ်။ ဒါက ဘာနဲ့သွားဆက်စပ်သလဲဆိုတော့ သူ့အဆိုမှာပါတဲ့ အားကစားကွင်းကိစ္စတွေပါပါတယ်။ အားကစားကွင်းတွေက တစ်ချိန်က တော်တော် ကောင်းခဲ့ပါတယ်။ ကသာမြို့ပေါ်မှာရှိတဲ့ မီတာ ၂၀၀ ကွင်းဆိုရင်လည်း ဟိုတုန်းက စစ်မဖြစ်ခင် ကတည်းက အင်္ဂလိပ်သစ်တောဝန်မစ္စတာကာစတန်နီက အင်္ဂလန်ကမြက်မျိုးတွေကို မှာပြီးတော့မှ သေချာလုပ်ထားတဲ့အတွက် အင်မတန်ကောင်းပြီးတော့ ကစားချင်စရာ၊ ဒီထဲမှာကို ကစားချင်နေ ကြတာ။ အဲဒီတော့ ဒီအထဲမှာ လေ့ကျင့်ရင်းနဲ့ နိုင်ငံ့ဂုဏ်ဆောင်လက်ရွေးစင်တွေ အများကြီးထွက်လာ ပါတယ်။ ဥက္ကဋ္ဌကြီးခင်ဗျား။ ကျွန်တော့်ကို Power Point သုံးခွင့်ပြုပါခင်ဗျား။ တစ်ချိန်တုန်းအခါက အရှေ့တောင်အာရှကျွန်းဆွယ်အားကစားပြိုင်ပွဲတွင် ရွှေ၊ ငွေ၊ ကြေးဆုများ ဆွတ်ခူးပေးပြီး နိုင်ငံ့ ဂုဏ်မြှင့်တင်ပေးခဲ့သော ကသာမြို့မှ အားကစားသမားများ ရှင်ဗေးဂမ်ပါ နာမည်ကြီးပုဂ္ဂိုလ်ကြီး ဖြစ်ပါတယ်။ သူရတဲ့ဆုတံဆိပ်တွေ၊ သူရတဲ့အောင်မြင်မှုတွေပါ။ ပထမအကြိမ် ၁၉၅၉ ခုနှစ်၊ ၁၉၆၁ ခုနှစ်၊ ၁၉၆၅ ခုနှစ်၊ ၁၉၆၇ ခုနှစ်၊ ၁၉၆၉ ခုနှစ် မီတာ ၁၀၀၀၀၊ မီတာ ၅၀၀၀ မာရသွန် ရွှေ၊ ငွေ စသည်ဖြင့်။ ဒါက ကိုကျောင်းအောင် အလျားခုန်ပါ။ ဒါက ၁၉၆၉ ခုနှစ် ရန်ကုန်မှာလုပ်တဲ့ SEAP Games calolosusu sdiqqe:meospu Sea Game ocotes:0loptu sdgos sacop:afos ရွှေရပါတယ်။ မနုနုရီ(ကသာ)။ ဒါက သူရတဲ့ ရွှေတံဆိပ်တွေပါ။ ၁၉၆၉ ခုနှစ်၊ ၁၉၇၁ ခုနှစ်၊ ၁၉၇၃ ခုနှစ်။ အဲဒီမှာ မီတာ ၈၀၀ ရွှေ၊ ငွေစသဖြင့် ၁၉၇၃ ခုနှစ်မှာ စံချိန်သစ်ပါ တင်နိုင်ခဲ့ပါတယ်။ ဒါကျွန်တော်တို့ မီတာ ၄၀၀။ လက်ဆင့်ကမ်းနှင့် တစ်ဦးချင်း မှာ ရွှေရခဲ့ပါတယ်။ ဒါက ဦးအောင်သန်း ဖြစ်ပါတယ်။ သူရတဲ့ဆုတံဆိပ်အမျိုးမျိုးပါ။ ၁၉၇၁ ခုနှစ်၊ ၁၉၇၃ ခုနှစ်၊ ၁၉၇၅ ခုနှစ်၊ ၁၉၇၇ ခုနှစ်၊ ၁၉၇၉ ခုနှစ် ရွှေ၊ ငွေ၊ ကြေးတွေ၊ စံချိန်သစ်တွေလည်း တင်နိုင် တဲ့အခါ တင်နိုင်ခဲ့ပါတယ်။ ဒါက သန်းမြင့်ဆွေ(တပ်မတော်လေ)ထဲဝင်ရောက်သွားတာဖြစ်ပါတယ်။ ၁၉၈၉ ခုနှစ်မှာ သူခေတ်ကတော့ Sea Game ဖြစ်သွားပါပြီ။ မီတာ ၃၀၀၀။ အဲဒီလို ကသာမြို့ သား စစ်စစ်တွေပေါ့လေ။ ဒီလို ရွှေတံဆိပ် တွေ၊ ငွေတံဆိပ်တွေ၊ နိုင်ငံ့ဂုဏ်ဆောင်လုပ်နိုင်တဲ့ကိစ္စဟာ တစ်ချိန်ကအားကစားကွင်း အင်မတန် ကောင်းခဲ့ပါတယ်။ နောက်ပိုင်းကျတော့ အဲဒီအားကစားကွင်း ၂၀၁၂ ခုနှစ်၊ ကသာဈေး မီးလောင်တော့အဲဒီကွင်းထဲမှာ ချထားပေးလိုက်တဲ့အခါကျတော့ ကွင်းက လုံးဝပျက်စီးသွားပါတယ်။ လက်ရှိမီတာ ၂၀၀ သူတို့မွေးထုတ်ပေးလိုက်တဲ့အားကစားကွင်းပါ။ အားကစားကွင်း စိတ်မသက်သာရာမြင်ကွင်း။ ကသာအားကစားလောကကို သူကျောခိုင်းသွားချေပြီးကောဆိုပြီးတော့ အပေါ်စီးကမြင်ရတဲ့ကွင်း အခြေအနေ ဖြစ်ပါတယ်။ ဒါက အပေါ်စီးကမြင်ရတဲ့ ထောင့်တစ်နေရာကပါ။ အဲဒီမှာကွင်းပတ်လည် မှာ တိုင်းဒေသကြီးရန်ပုံငွေထဲမှာဝင်ပါတယ်။ ဆိုင်ခန်းလေးတွေရှိပါတယ်။ ကွင်းနဲ့ ကစားလို့လွတ်တဲ့ အနေအထားရှိပေမဲ့ တစ်ခု၊ နှစ်ခုကတော့ မျဉ်းဝါလေးတွေ ပြထားတဲ့အတိုင်းပဲ ကွင်းထဲကို နည်းနည်း ကျူးနေတဲ့ကိစ္စလေးတွေရှိပါတယ်။ ဒါ လက်ရှိအင်မတန်ကောင်းတဲ့ ကသာကွင်းရဲ့ မြင်ကွင်းပါပဲ။ ပျက်စီးသွားတဲ့မြင်ကွင်းပါ။ အဲဒီလိုပျက်စီးသွားပြီးတော့ ကွင်းထဲကို နည်းနည်းကျူးနေတဲ့ အပိုင်းလေး တွေပေါ့။ ဒီလိုလေးတွေ တစ်ဦးစ၊ နှစ်ဦးစ ရှိပါတယ်။ အဲဒီတော့ ကျွန်တော်ဆိုလိုတာက ဒီကွင်းကို တစ်ချိန်က နိုင်ငံ့ဂုဏ်ဆောင်အားကစားသမားတွေ အများကြီးမွေးထုတ်ပေးခဲ့တဲ့ ဒီကွင်းကို ပြင်ဖို့ အတွက် မြို့လူထုကလည်း အင်မတန်လိုလားနေ ကြပါတယ်။ ကျွန်တော်တို့ကိုယ်၌ကလည်း ဒီကွင်းကို သာသာယာယာ ဟိုတုန်းကလို လုပ်ပေးနိုင်မယ်ဆိုလို့ရှိရင် နောက်ထပ်အားကစားသမားတွေ အများကြီး မွေးထုတ်ပေးစရာအကြောင်းရှိပါတယ်။ အားကစားကွင်းဆိုတာ အစီရင်ခံခဲ့သလိုပဲ။ ကစားချင်စဖွယ်လည်းဖြစ်အောင် အရေးကြီးပါတယ်။ အဲဒီတော့ နိဂုံးချုပ်အနေနဲ့ အားကစားကွင်းတွေ ကောင်းဖို့အတွက်ရယ် ပါပါတယ်။ ဒေါက်တာစိန်မြအေး တင်ပြတဲ့ မူးယစ်ဆေးဝါးနှင့်အခြား မလိုလားအပ်သောအာရုံများမှ ကင်းလွတ်သက်သာစေနိုင်သည့် အားကစားကဏ္ဍကို စီမံကိန်းနှင့် ရန်ပုံငွေများချမှတ်၍ တိုက်တွန်းအားပေးဖော်ဆောင်ပေးနိုင်ပါရန် ပြည်ထောင်စုအစိုးရကို တိုက်တွန်းကြောင်းအဆိုကို လေးလေးနက်နက်ထောက်ခံပြီးတော့မှ ဆွေးနွေးအပ်ပါတယ်။ ကျေးဇူးတင်ပါတယ် ခင်ဗျား။</speech>
<speech type='speaker'>တပ်မတော်သားပြည်သူ့လွှတ်တော်ကိုယ်စားလှယ် ဒုတိယဗိုလ်မှူးကြီး စိုင်းအိုက်လှ ဆွေးနွေးဖို့ ဖြစ်ပါတယ်</speech>
<speech><mp id='000'>ဒုတိယဗိုလ်မှူးကြီးစိုင်းအိုက်လှ(တပ်မတော်သားကိုယ်စားလှယ်)</mp>လေးစားအပ်ပါ သော ဥက္ကဋ္ဌကြီးနှင့် အားလုံးမင်္ဂလာပါ။ ကျွန်တော်ကတော့ တပ်မတော်သားကိုယ်စားလှယ် ဒုတိယ ဗိုလ်မှူးကြီးစိုင်းအိုက်လှ ဖြစ်ပါတယ်။ ဒလမဲဆန္ဒနယ်က ဒေါက်တာစိန်မြအေးရဲ့အဆိုကို အကြံပြု ဆွေးနွေးသွားမှာဖြစ်ပါတယ်။ Power Point ဖြင့် တင်ပြခွင့်ပြုပါခင်ဗျား။ နိုင်ငံရဲ့ အားကစားကဏ္ဍ တိုးတက်အောင်ဆောင်ရွက်ရာမှာ အားကစားလုပ်ခြင်းဟာ ကျန်းမာရေးကောင်းမွန်စေတယ်ဆိုတဲ့ Mind-set ကို အရင်ဆုံးပြည်သူတစ်ဦးတစ်ယောက်ချင်းစီက ခံယူမှသာ အောင်မြင်နိုင်မှာ ဖြစ်ပါတယ်။ တစ်ဦးတစ်ယောက်မှ ၎င်း၏မိသားစု၊ ၎င်းမှ လူ့အဖွဲ့အစည်းများ၊ ၎င်းမှ တစ်နိုင်ငံလုံးအတိုင်းအတာ အထိ ဆောင်ရွက်နိုင်မှ တိုးတက်မှုရမှာ ဖြစ်ပါတယ်။ ဒါကြောင့် ကျောင်းနေအရွယ်ကလေးသူငယ်များ တတ်သိစအရွယ်ကပင် ဒီ Mind-set ကို ထည့်သွင်းစွဲမြဲသွားအောင် နည်းလမ်းရှာရမှာ ဖြစ်ပါတယ်။ အားကစားလုပ်ရာမှာ ရရှိနိုင်တဲ့အကျိုးကျေးဇူးကို လူတိုင်းသိရှိနားလည်မှသာ လုပ်ဆောင်ဖို့ စိတ်ကူး ရှိလာကြမှာ ဖြစ်ပါတယ်။ အကျိုးကျေးဇူးများစွာရှိတဲ့အနက် အနည်းငယ်တင်ပြလိုပါတယ်။ တင်ပြပါ အသက်အရွယ်နှင့် လှုပ်ရှားမှုအမျိုးအစားအတိုင်းလုပ်ဆောင်လျှင် ကောင်းကျိုးအနေဖြင့် ခြောက်နှစ်မှ ၁၃ နှစ်အတွက် ဉာဏ်ရည်ထက်မြက်စေခြင်း၊ အခြားအုပ်စုများအတွက် ကင်ဆာဖြစ်ပွားနှုန်းကျစေ ခြင်း၊ စိတ်ကျရောဂါဖြစ်ပွားမှုလျှော့ကျခြင်း၊ အိပ်စက်မှုကို အထောက်အကူပြုခြင်း၊ အသက်ကြီးသူများ အတွက် ချော်လဲရာမှာဖြစ်ပွားသောဆိုးကျိုးများ ဥပမာ- ပေါင်ကျိုးခြင်းများစွာလျှော့ကျသွားပြီး လှုပ်ရှားမှုမလုပ်သူများနှင့်စာရင် အုပ်စုအားလုံးမှာ သေဆုံးမှုလျှော့နည်းခြင်းဆိုတဲ့ အကြီးဆုံးဆုလာဒ် ကို ရရှိစေမှာဖြစ်ပါတယ်။ WHO 2016 စာရင်းအရ ကမ္ဘာမှာ သေဆုံးမှုအားလုံးရဲ့ ၇၁ ရာခိုင်နှုန်းဖြစ်တဲ့ ၄၀.၅ သန်းဟာ Non Communicable disease လို့ခေါ်တဲ့ မကူးစက်နိုင်သောရောဂါများကြောင့် 62020: bqulosasi malệconsorcios National Strategic Plan For Prevention and Control of NCDs(2017-2021)ကိုရေးဆွဲပြီး ဖြစ်ပါတယ်။ NCDs ဖြစ်စေသောအကြောင်းရင်းများ အနက် တင်ပြပါစာရင်းဇယားအရ လှုပ်ရှားမှုနည်းသူ ၂၀၀၉ ခုနှစ်မှာ ၁၂.၇၂ ရာခိုင်နှုန်း၊ ၂၀၁၄ ခုနှစ် မှာ ၁၅.၇ ရာခိုင်နှုန်းရှိကြောင်းတွေ့ရှိရပြီး ရာခိုင်နှုန်းများလာတာကို တွေ့ရှိနိုင်ပါတယ်။ မြန်မာနိုင်ငံ အနေဖြင့် မြန်မာ့အားကစားကဏ္ဍအောင်မြင်ရေးအတွက် အာဟာရဓာတ်ဟာ အလွန်အရေးပါပါတယ်။ ယခင်အစိုးရ သမ္မတဦးသိန်းစိန်က နွားနို့တိုက်ကျွေးရန် လမ်းညွှန်ခဲ့သော်လည်း ပြည်သူများက အလေးမထားခဲ့ပါ။ ယခု နိုင်ငံတော်၏ အတိုင်ပင်ခံပုဂ္ဂိုလ်ကိုယ်တိုင်ကပင် နွားနို့တိုက်ကျွေးရေး လမ်းညွှန်လျက်ရှိပါတယ်။ အချို့ လွှတ်တော် ကိုယ်စားလှယ်များက ကျန်းမာရေးအာဟာရပြည့်ရန် အားကြိုးမာန်တက် ပဲနို့တိုက်သင့်ကြောင်းဆွေးနွေးတာ တွေ့ရှိနေရပါတယ်။ ယခုအဆိုအရ နိုင်ငံတော်အဆင့်အနေဖြင့် ဆောင်ရွက်ခြင်းဟာ သင့်မြတ်ကောင်းမွန်တာကို ကြိုဆိုရမှာ ဖြစ်ပါတယ်။ အစားအသောက်ဟာ အခြေခံအမျိုးအစားခြောက်မျိုးဖြင့် တည်ဆောက်ထား ရာ Dietition လို့ခေါ်တဲ့ အာဟာရပညာရှင်များနှင့် တိုင်ပင်ပြီး လိုအပ်သောအာဟာရအမျိုးအစားများကို ဖြည့်ဆည်းပေးနိုင်မှသာ အားကစားသမားတွေရဲ့ အမြင့်မားဆုံးသောစွမ်းဆောင်ရည်များကို ရရှိနိုင်မှာဖြစ်ပါတယ်။ ဒါကြောင့် အားကစားသမားများအတွက် Athlete's Diet ခေါ် သင့်လျော်သော အစားအသောက်ပုံစံများကို စနစ်တကျအကြံဉာဏ်ပေးနိုင်မည့်ပညာရှင်များ လိုအပ်ပါတယ်။ လက်ရှိ မှာ ၎င်းပညာရှင်များ အလွန်ရှားပါးနေသဖြင့် ပညာရှင်များကို မွေးထုတ်နိုင်မည့် နည်းလမ်း၊ မူဝါဒများ ချမှတ်နိုင်ရန် အလွန်အရေးကြီးလှပါတယ်။ မည်သည့်အားကစားသမားအတွက် မည်သည့်အချိုး၊ မည်သည့်အချိန်၊ ဘယ်လို၊ မည်သည့်အမျိုးအစား၊ မည်သည့်အတိုင်းအတာအထိ စားသုံးရန် ပညာရှင်များကသာ လမ်းညွှန်ပေးနိုင်မှာ ဖြစ်ပါတယ်။ ပြိုင်ပွဲချိန်တစ်ဝိုက်မှာ Physical၊ Mental နှင့် Emotiond Strdins များတက်နေချိန်မှာ မည်သည့်အစားအစာမျိုးကို စားသုံးရမယ်ဆိုတာ ကို လမ်းညွှန်ပေးနိုင်မည့်ပညာရှင်များ များစွာလိုအပ်လျက်ရှိပါတယ်။ ဒါကြောင့် Sports Medicine နှင့် Nutritious လို့ခေါ်တဲ့ ပညာရှင်များမမွေးထုတ်နိုင်သေးမီ ပညာရှင်များငှားရမ်းခြင်းဖြင့် အာဟာရ ပြည့်ဝလုံလောက်စွာ စားသောက်လေ့ကျင့်ခြင်းကို ဆောင်ရွက်စေသင့်ပါကြောင်း အကြံပြုအပ် ပါတယ်။ သင်တန်းသားအားကစားသမားတစ်ဦးလျှင် လက်ရှိ ၃၀၀၀ ကျပ်နှုန်းဖြင့် ကျွေးမွေးနေခြင်း ကို ပြန်လည်သုံးသပ်သင့်ပါကြောင်း တင်ပြလိုပါတယ်။ Sports Medicine ဟူသော သီးခြား ဘာသာရပ်တစ်ခုဖြစ်ထွန်းပေါ်ပေါက်လာစေရေး ဆောင်ရွက်သင့်ပါတယ်။ ဒဏ်ရာရအားကစားသမား များအား စနစ်တကျကုသခြင်း၊ ကြွက်သားများဖြေလျှော့ရေးအတွက် Sports Massage ဘာသာရပ် တတ်ကျွမ်းသူများက ပြုစုခြင်းစသဖြင့် သိပ္ပံနည်းကျ အဘက်ဘက်မှပြည့်စုံအောင် ဆောင်ရွက်ခြင်းဖြင့် အများအကျိုးများအောင်လုပ်ဆောင်နိုင်သူက မလုပ်ဆောင်နိုင်သူထက်စာလျှင် ရလဒ်များစွာ ကွာခြား သွားမည်ဖြစ်ကြောင်း သိသာပါသဖြင့် အမြန်ဆောင်ရွက်သင့်ပါကြောင်း တင်ပြအပ်ပါတယ်။ ဥက္ကဋ္ဌကြီးခင်ဗျား။ B.Sc(Sports) Degree Programme ကို ရန်ကုန်ရှိ ဒဂုံတက္ကသိုလ်နှင့် မန္တလေး၊ ရတနာပုံတက္ကသိုလ်၌ ၂၀၁၃-၂၀၁၄ ပညာသင်နှစ်မှာ ၅၀ ယောက်စီ စတင်နေပြီဖြစ်ပါတယ်။ အခြားနိုင်ငံများနည်းတူသီးခြားရပ်တည်သော တက္ကသိုလ်အဖြစ် ဆောင်ရွက်နိုင်ပါက ပိုမိုသင့်လျော်ပြီး အုပ်ချုပ်မှုကိစ္စရပ်များ ပိုမိုလွယ်ကူစွာဆောင်ရွက်နိုင်မည်ဖြစ်ကြောင်း အကြံပြု တင်ပြအပ်ပါတယ်။ နိုင်ငံတကာမှာ အားကစားပညာရပ်ကို ဘာသာရပ်တစ်ခုအနေဖြင့် သင်ကြားခြင်း၊ ၎င်းဘာသာရပ် မအောင်မြင်ပါက အတန်းမတက်စေခြင်းစသဖြင့် အားကစားဘာသာရပ်ကို ဦးစားပေးသင်ကြား ကြကြောင်း သိရှိရပါတယ်။ အားကစားထူးချွန်ပါက တက္ကသိုလ်များရဲ့ ဦးစားပေးအစီအစဉ်များတွင် ထည့်သွင်းစဉ်းစားသည့်အခြေအနေတစ်ရပ်ထားရှိပေးပါက အားကစားသမားများအတွက် Incentive တွန်းအားမက်လုံးတစ်ခုဖြစ်လာနိုင်ကြောင်း အကြံပြု တင်ပြအပ်ပါတယ်။ ငယ်စဉ်တောင်ကျေးဘဝက ပင် အားကစားဘာသာရပ်ကို စနစ်တကျတတ်ကျွမ်းလာပါက မည်သူတစ်ဦးတစ်ယောက်အတွက် ကျန်းမာရေးအရလည်းကောင်း၊ ဦးနှောက်ဉာဏ်ရည်ဖွံ့ဖြိုးမှုအတွက်လည်းကောင်း၊ စိတ်ပိုင်းဆိုင်ရာ တိုးတက်မှုအတွက်လည်းကောင်း အထောက်အကူပြုပြီး ပြည်သူပြည်သားများစိတ်ရောကိုယ်ပါ ကျန်းမာသန်စွမ်းမှ ကုန်ထုတ်လုပ်မှုစွမ်းအားတိုးတက်ထုတ်လုပ်နိုင်မည့်အပြင် ကာကွယ်နိုင်သော ကိုယ်လက်လှုပ်ရှားမှုနည်းခြင်းကြောင့်ဖြစ်လာသည့်ရောဂါမျိုးအတွက် ကုန်ကျမည့်ကျန်းမာရေးဆိုင်ရာ ဘတ်ဂျက်များစွာကိုလည်း ချွေတာနိုင်မည်ဖြစ်သဖြင့် နိုင်ငံတော်အဆင့်မှ တစ်နိုင်ငံလုံးအားကစား ဖွံ့ဖြိုးရေးအတွက် မူဝါဒတစ်ရပ်ချမှတ်ဆောင်ရွက်ပြီး အဘက်ဘက်မှ ခြုံငုံပြည့်စုံသော မြန်မာနိုင်ငံ အမျိုးသားအားကစားဥပဒေတစ်ရပ် ဖြစ်ပေါ်လာရေး အမြန်တွန်းအားပေးဆောင်ရွက်သင့်ပါကြောင်း တင်ပြရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>လွိုင်ကော်မဲဆန္ဒနယ်မှ ဒေါက်တာဒေါ်ခင်စည်သူ ဆွေးနွေးဖို့ ဖြစ်ပါတယ်</speech>
<speech><mp id='249'>ဒေါက်တာဒေါ်ခင်စည်သူ(လွိုင်ကော်မဲဆန္ဒနယ်)</mp>လေးစားအပ်ပါတဲ့ ပြည်သူ့ လွှတ်တော်ဥက္ကဋ္ဌနှင့် အားလုံးကို မင်္ဂလာပါလို့ နှုတ်ခွန်းဆက် ဂါရဝပြု ပါတယ်ရှင်။ ကျွန်မကတော့ လွိုင်ကော်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဒေါက်တာဒေါ်ခင်စည်သူ ဖြစ်ပါတယ်။ ကျွန်မကတော့ ဒလမဲဆန္ဒနယ်က ဒေါက်တာစိန်မြအေး တင်သွင်းတဲ့အဆိုကို ထောက်ခံအကြံပြု ဆွေးနွေးသွားမှာဖြစ်ပါတယ်။ အဆိုရှင်က မျိုးဆက်သစ်လူငယ်တွေ၊ လုပ်ငန်းခွင်ရောက်နေတဲ့ ပြည်သူတွေ၊ သက်ကြီး နိုင်ငံသားတွေကို ကျန်းမာနုပျိုစေရေး၊ နောက်ပြီးတော့ မူးယစ်ဆေးဝါးအာရုံကို ပြောင်းစေရေးအတွက်၊ ကင်းလွတ်ဖို့အတွက် အားကစားကဏ္ဍကို စီမံကိန်းတစ်ရပ်အနေနဲ့ပုံဖော်ပြီး ရန်ပုံငွေများချမှတ်ပေးဖို့ တိုက်တွန်းတဲ့အဆို ဖြစ်ပါတယ်။ ဥက္ကဌကြီးရှင်။ လူငယ်များဟာ နိုင်ငံရဲ့ အဖိုးမဖြတ်နိုင်တဲ့ လူ့စွမ်းအားအရင်းအမြစ်ဖြစ်သလို နောင်တစ်ချိန်မှာ နိုင်ငံရဲ့ တာဝန်များကို ပခုံးပြောင်းတာဝန်ယူရမယ့်၊ အနာဂတ် နိုင်ငံတော်ကို ပုံဖော်မယ့်သူတွေဖြစ်တဲ့အတွက် လူငယ်တွေရဲ့ ကျန်းမာသန်စွမ်းခံနိုင်ရည်ရှိမှုက အရေးတကြီးလိုအပ်နေပါတယ်။ အဲဒါအတွက် အားကစားကဏ္ဍဟာ အခြေခံအထောက်အပံ့ဖြစ်သလို မြန်မာနိုင်ငံရဲ့အားကစားကို ကမ္ဘာ့အဆင့်အတန်းမီအောင်၊ ကမ္ဘာ့အလယ်မှာ မြန်မာ့ဂုဏ်ကို ဆောင်ကြဉ်းနိုင်အောင် အားကစားအခန်းကဏ္ဍက အရမ်းအရေးကြီး ပါတယ်။ ဒါကြောင့် မြန်မာ့အားကစားကို လူငယ်တွေနဲ့ ဘယ်လိုအဆင့်အတန်းမှာရှိခဲ့တယ်။ အခုဘယ်လိုရှိနေတယ်ဆိုတာကို ကျွန်မတင်ပြချင်ပါတယ်ရှင်။ အရှေ့တောင်အာရှ အားကစား ပြိုင်ပွဲကြီးဟာ ကျွန်းဆွယ်ပြိုင်ပွဲအနေနဲ့ ၁၉၅၉ ခုနှစ်ကနေ ၁၉၇၅ ခုနှစ်အထိ နှစ်နှစ်တစ်ခါ ကျင်းပ ပါတယ်။ ၁၉၇၇ ခုနှစ်ကနေ ယခုအချိန်အထိ အရှေ့တောင်အာရှအားကစားပြိုင်ပွဲအနေနဲ့ နှစ်နှစ်တစ်ခါကျင်းပပါတယ်။ ၁၉၆၁ ခုနှစ်နဲ့ ၁၉၆၉ ခုနှစ်မှာ ကျွန်မတို့မြန်မာနိုင်ငံက အိမ်ရှင်နိုင်ငံ အဖြစ် ကျင်းပပါတယ်။ အဲဒီနှစ်နှစ်စလုံးမှာ မြန်မာနိုင်ငံက ပထမအဆင့်မှာရှိသလို ရွှေတံဆိပ်တွေ ကလည်း နှစ်နှစ်စလုံးမှာ များစွာရခဲ့ပါတယ်။ ၁၉၇၉ ခုနှစ်မှာကျတော့ ဂျာကာတာနိုင်ငံက အိမ်ရှင်နိုင်ငံအနေနဲ့ လက်ခံပြီးကျင်းပတဲ့အခါမှာ မြန်မာနိုင်ငံက အဆင့်လျော့သွားပါတယ်ရှင်။ ရွှေ ၂၆ ခုပဲရပြီးတော့ တတိယအဆင့်မှာဖြစ်ပါတယ်။ ၁၉၈၁ ခုနှစ်ကနေ ၂၀၁၁ ခုနှစ်အထိ ပထမ၊ ဒုတိယ၊ တတိယအဆင့်မှာ မရှိတော့ပါဘူး။ ၂၀၁၁ ခုနှစ်မှာကတော့ နံပါတ် ၇ ရခဲ့ပါတယ်။ ဒါပေမဲ့လို့ ၂၀၁၃ ခုနှစ်မှာ နေပြည်တော်မှာ ကျွန်မတို့မြန်မာနိုင်ငံ အိမ်ရှင်နိုင်ငံအနေနဲ့ ကျင်းပတဲ့အခါမှာကျတော့ ရွှေ ၈၄ ခုနဲ့ ပထမအဆင့်ကိုရပါတယ်။ ဒါပေမဲ့လို့ မြန်မာနိုင်ငံဟာ ရိုးရာအားကစားနည်းတွေ ထည့်သွင်းတာများလို့ ဒီ ရွှေတံဆိပ်တွေများပြီး ပထမအဆင့်ရပါတယ်ဆိုတာကို ကျွန်မတို့ တခြားနိုင်ငံတွေရဲ့ စွပ်စွဲတာတွေ ခံရပါတယ်ရှင်။ ၂၀၁၅ ခုနှစ်မှာ စင်ကာပူမှာ ကျင်းပတဲ့ အခါမှာ မြန်မာနိုင်ငံက နံပါတ် ၇ ပြန်ရပါတယ်။ ဒါကြောင့် တချို့ သုံးသပ်တာကတော့ ဒီ နံပါတ် ၇ ဟာ မြန်မာအားကစားရဲ့ ပကတိအခြေအနေပေါ်လွင်နေတယ်လို့ ပြောကြပါတယ်။ ဥက္ကဌကြီးရှင်။ အာရှတိုက်မှာလည်း အကြီးဆုံးအာရှအားကစားအနေနဲ့ လေးနှစ်တစ်ကြိမ် ကျင်းပပါတယ်။ အဲဒီမှာ ၂၀၁၈ ခုနှစ်မှာ မြန်မာနိုင်ငံက ဝင်ပြိုင်ပါတယ်။ မြန်မာနိုင်ငံက ရွှေတံဆိပ်တွေ များစွာမှန်းထားပေမဲ့ ကြေးတံဆိပ်နှစ်ခုသာရရှိပြီးတော့ အဆင့်က ၃၆ မှာ ရပ်တည်ခဲ့ရပါတယ်။ ကျွန်မတို့ရဲ့ မြန်မာနိုင်ငံအောက်မှာဆိုလို့ရှိရင် အာဖဂန်နစ္စတန်တစ်ခုပဲ ရှိပါတော့တယ်။ ၁၉၉၄ ခုနှစ် နောက်ပိုင်း ၂၄ နှစ်အတွင်းမှာ အဆိုးဆုံးရပ်တည်မှုဆိုတာ မီးမောင်းထိုးပြနေသလိုဖြစ်ပါတယ်။ ဥက္ကဌကြီးရှင်။ မြန်မာနိုင်ငံရဲ့ လူငယ်အားကစားအခြေအနေကို မြင့်မားလာအောင် ဖော်ဆောင်ရွက်ဖို့ အရမ်းအရေးကြီးလာပါပြီ။ တချိန်ကအနိုင်ရလာတဲ့ မြန်မာနိုင်ငံ မြန်မာ့ဂုဏ်ဆောင်အားကစားသမား များကလည်း ထိုက်ထိုက်တန်တန်နဲ့ ဆုချီးမြှင့်ခြင်းမခံရသလို ဘဝအာမခံချက်လည်း မရခဲ့ပါဘူး။ အခု နောက်ဆုံးရလဒ်တွေကိုကြည့်လို့ရှိရင် ရှုံးလာတဲ့အတွက် အပြစ်တင်ခံရတာတွေပဲ ကြားနေရပါတယ်။ ဒါကြောင့်မို့လို့ အနေအထိုင်၊ လေ့ကျင့်မှု၊ အစားအသောက်၊ ထောက်ပံ့မှုအစစအရာရာ ကွဲပြားခြားနား တဲ့ပြိုင်ဘက်နိုင်ငံတွေကို မနိုင်မှန်းသိလျက်နဲ့ ကြိုးစားယှဉ်ပြိုင်ရတဲ့အတွက် အိမ်ပြန်ခရီးမှာ အပြစ်တင် ခံရတာဖြစ်တဲ့အတွက် သူတို့ ရွှေရင်ဆို့ခဲ့ရပါတယ်။ ကုန်ကြမ်းကောင်းကောင်းမသုံးလို့ ကုန်ချော ကောင်းကောင်းထွက်မလာတာကို သိပြီဖြစ်တဲ့အတွက် အားကစားကဏ္ဍကို စီမံကိန်းတစ်ရပ်အနေနဲ့ အမျိုးသားဥပဒေ ဖော်ဆောင်ပြီးတော့မှ ဆောင်ရွက်ပေးပါလို့ ကျွန်မပြောရင်း နိဂုံးချုပ်ပါတယ်။ ကျေးဇူးတင်ပါတယ်။</speech>
<speech type='speaker'>လွှတ်တော်ကိုယ်စားလှယ်များခင်ဗျား။ နေ့လယ်စာသုံးဆောင်နိုင်ရန်အတွက် အစည်းအဝေးကို တစ်နာရီခန့် ရပ်နားမှာဖြစ်ပါတယ်။</speech>
<speech type='mc'>ပြည်သူ့လွှတ်တော်ဥက္ကဋ္ဌ ပြန်လည်ထွက်ခွာပါပြီခင်ဗျား။</speech>
<speech type='mc'>အားလုံးထွက်ခွာနိုင်ပါပြီခင်ဗျား။</speech>
<p>အစည်းအဝေးကို တစ်နာရီခန့် ရပ်နားပါသည်။</p>
<speech type='mc'>ပြည်သူ့လွှတ်တော်ကိုယ်စားလှယ်များနှင့် ဧည့်သည်တော်များခင်ဗျား။ အစည်းအဝေးပြန်လည်စတင်တော့မှာဖြစ်ပါတယ်</speech>
<speech type='mc'>ပြည်သူ့လွှတ်တော်ဥက္ကဋ္ဌ ကြွရောက်လာပါပြီခင်ဗျား။</speech>
<speech type='mc'>အားလုံးထိုင်နိုင်ပါပြီခင်ဗျား။</speech>
<speech type='speaker'>လွှတ်တော်ကိုယ်စားလှယ်များခင်ဗျား။ အစီအစဉ် ၈ ကို ဆက်လက်ဆောင်ရွက် သွားပါမယ်။ ဒက္ခိဏသီရိမဲဆန္ဒနယ်မှ ဦးသန့်ဇင်ထွန်း ဆွေးနွေးဖို့ ဖြစ်ပါတယ်</speech>
<speech><mp id='435'>ဦးသန့်ဇင်ထွန်း(ဒက္ခိဏသီရိမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီး နှင့် ပြည်ထောင်စုအဆင့်အဖွဲ့အစည်းဝင်များ၊ ဧည့်သည်တော်များအားလုံး မင်္ဂလာပါ။ ကျွန်တော် ကတော့ ဒက္ခိဏသီရိမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးသန့်ဇင်ထွန်းဖြစ်ပြီး ဒလ မဲဆန္ဒနယ် လွှတ်တော်ကိုယ်စားလှယ် ဒေါက်တာစိန်မြအေးရဲ့ အဆိုကို ထောက်ခံဆွေးနွေးမှာ ဖြစ်ပါတယ်။ လေးစားအပ်ပါသော လွှတ်တော်ဥက္ကဋ္ဌကြီးခင်ဗျား။ အားကစားလုပ်ဆောင်ခြင်းဟာ မိမိတို့ အချင်းချင်းချစ်ခင်ရင်းနှီးမှုနှင့် မိမိတို့ရဲ့ ကျန်းမာရေးကို တိုးတက်ကောင်းမွန်မှုကို ရရှိစေပါတယ်။ နေ့စဉ် ကိုယ်ကာလလေ့ကျင့်ခန်းများ၊ မိမိတို့နှင့်သက်ဆိုင်သော၊ မိမိနှစ်သက်သော အားကစားများ ပြုလုပ်လေ့ကျင့်သူများအနေနဲ့ ဆိုးဝါးပြင်းထန်တဲ့ နှလုံးရောဂါဖြစ်ပွားမှုနှုန်းမှ လျှော့ချပေးနိုင်ခြင်း၊ လိုအပ်တဲ့ခန္ဓာကိုယ်ဝိတ်အလေးချိန်ကို ထိန်းညှိပေးနိုင်ကာ လှပကျစ်လျစ်သည့်ခန္ဓာကိုယ်အချိုးအစား ကို ရရှိစေခြင်း၊ သွေးထဲတွင် ကိုယ်လက်ထရောမြင့်တက်နေမှုကို လျှော့ချပေးနိုင်ခြင်း၊ ဆီးချို ရောဂါ၊ ဆီးလွန်ရောဂါများမဖြစ်ပွားအောင် တားဆီးလျှော့ချပေးနိုင်ခြင်း၊ အမျိုးမျိုးသော ကင်ဆာရောဂါများ ကြီးထွားဖြစ်ပွားမှုကိုလျှော့ချပေးနိုင်ခြင်း၊ သွေးပေါင်တက်မှုကိုလျှော့ချပေးနိုင်ခြင်း၊ အရိုးနှင့်ကြွက်သား များကို တောင့်တင်းသန်မာစေပြီး အရိုးဆတ်ခြင်း၊ အရိုးပွခြင်းရောဂါများကို လျှော့ချပေးနိုင်ခြင်း၊ ဆောင်းဦးရာသီများတွင် ဖြစ်လေ့ဖြစ်ထရှိတဲ့ရောဂါများ ဖြစ်မလာအောင် တားဆီးပေးနိုင်ခြင်း၊ စွမ်းအင် များပိုမိုရရှိကာ စိတ်ပိုင်းဆိုင်ရာကောင်းမွန်မှုရှိခြင်းနှင့် စိတ်အပန်းပြေခြင်း၊ နှစ်ခြိုက်ကောင်းမွန်စွာ အိပ်စက်ရခြင်းစတဲ့ အကျိုးကျေးဇူးကောင်းများကို ရရှိစေပါတယ်။ လေးစားအပ်ပါသော လွှတ်တော်ဥက္ကဋ္ဌကြီးခင်ဗျား။ အားကစားကြောင့် ပြည်သူ့ကျန်းမာရေး မြှင့်တင်ပေးနိုင်သလို မူးယစ်ဆေးဝါးသုံးစွဲမှု၊ လိင်ကိစ္စဖောက်ပြန်မှားယွင်းမှု၊ လောင်းကစား၊ အင်တာနက်ဂိမ်းစတဲ့ အကျိုးမဲ့အချိန်ဖြုန်းမှုနဲ့ ထိုကိစ္စများရဲ့ နောက်ဆက်တွဲဆိုးကျိုးများကို လျှော့ချ တားဆီးနိုင်မှာဖြစ်ပါတယ်။ အမျိုးဂုဏ်၊ ဇာတိဂုဏ်မြင့်မားစေရန်နှင့် နိုင်ငံသားများရဲ့ လူ့သက်တမ်း တိုးတက်မြင့်မားလာစေရေးအတွက် အားကစားကဏ္ဍဖွံ့ဖြိုးတိုးတက်စေရန် အမျိုးသားစီမံကိန်းဖြင့် ရင်းနှီးမြှုပ်နှံမှုများ တိုးမြှင့်ဆောင်ရွက်ပေးဖို့လိုပါတယ်။ ရိုးရာအားကစားနည်းများ ပြန်လည်ဖော်ထုတ် ပေးရန်နှင့် အားကစားကဏ္ဍဖွံ့ဖြိုးတိုးတက်ရေးစီမံကိန်းများကို အခြေခံပညာကျောင်းများနှင့် ရပ်/ကျေးအဆင့်များထိ တိုးချဲ့ ဆောင်ရွက်ပေးဖို့လိုပါတယ်။အားကစားကဏ္ဍဖွံ့ဖြိုးတိုးတက်စေရန် ကျွန်တော်ကိုယ်တိုင်လည်း မဲဆန္ဒနယ်မြေအတွင်း၌ နေပြည်တော်စည်ပင်သာယာရေးကော်မတီ ရန်ပုံငွေဖြင့် ရပ်ကွက်ဘောလုံးကွင်းတစ်ကွင်း၊ ပြည်ထောင်စုလွှတ်တော်ဖွံ့ဖြိုးရေးရန်ပုံငွေဖြင့် ကျောင်းဘောလုံးကွင်းများ၊ ကျေးရွာဘောလုံးကွင်း စသည်တို့ကို စီမံကိန်းရေးဆွဲအကောင်အထည်ဖော်ခဲ့ပါတယ်။ ရပ်မိရပ်ဖများ၊ ကျောင်းဆရာ ဆရာမများ၊ အားကစားသမားအဟောင်းများနှင့် ပြည်သူများက အားကစားကဏ္ဍဖွံ့ဖြိုးတိုးတက်ရေးကို စိတ်အားထက်သန်စွာနဲ့ ပူးပေါင်းပါဝင်ဆောင်ရွက်မှုများ၊ အားပေးကူညီမှုများရှိနေပါတယ်။ ကျွန်တော် နေထိုင်ရာဇာတိဖြစ်တဲ့ သာစည်ကျေးရွာအုပ်စု ဘောလုံးကွင်းမှာ ၂၀၁၃ ခုနှစ်ကစပြီး လွတ်လပ်ရေးနေ့အထိန်းအမှတ် အားကစားပြိုင်ပွဲများ၊ ပျော်ရွှင်ပွဲအားကစားပြိုင်ပွဲများကို ရပ်မိရပ်ဖ အဖွဲ့၊ အုပ်ချုပ်ရေးအဖွဲ့၊ အခြေခံပညာကျောင်းများ၊ ဌာနဆိုင်ရာများ၊ မိခင်နှင့်ကလေး စောင့်ရှောက်ရေးအဖွဲ့၊ ဗြဟ္မစိုရ်နှလုံးသားလူမှု ကူညီရေးအသင်းနှင့် ပြည်သူများစုပေါင်းပြီး ကျောင်းပေါင်းစုံအားကစားပြိုင်ပွဲများ၊ အရပ်သားအားကစားပြိုင်ပွဲများနှင့် ပျော်ရွှင်ဖွယ်ကစားပြိုင်ပွဲ များကို ပြည်သူလူထုရဲ့ ထည့်ဝင်ကူညီထောက်ပံ့ငွေများနဲ့ နှစ်စဉ်ကျင်းပခဲ့ပါတယ်။ မြန်မာနိုင်ငံမှာ နှစ်စဉ်လူဦးရေ ၆၄၀၀၀ ခန့်ဟာ ဆေးလိပ်နှင့်ဆေးရွက်ကြီးထွက်ပစ္စည်းသောက်သုံးမှုများမှတစ်ဆင့် ဖြစ်ပွားသောရောဂါများကြောင့် အသက်ဆုံးရှုံးနေရခြင်း၊ မကူးစက်တတ်သောရောဂါများဖြစ်တဲ့ သွေးတိုး၊ နှလုံး၊ ဆီးချို၊ လေငန်း၊ လေဖြတ်၊ ကင်ဆာ စတဲ့ရောဂါများကြောင့် နိုင်ငံတော်မှ ကျန်းမာရေးစောင့်ရှောက်မှုစရိတ် ကြီးမြင့်စွာသုံးစွဲနေရခြင်းနှင့် နိုင်ငံသားများရဲ့ အလုပ်အကိုင်နှင့် ဝင်ငွေထိခိုက်နေခြင်း၊ နိုင်ငံရဲ့ အနာဂတ်ကိုခြိမ်းခြောက်နေတဲ့ မူးယစ်ဆေးဝါးအန္တရာယ်နှင့် ကမ္ဘာပေါ်မှာ ဆေးလိပ်ကင်းစင်တဲ့မြို့တော်များဖြစ်ပေါ်ရေး ကြိုးစားလှုပ်ရှားနေကြခြင်းတို့ကြောင့် ယခုနှစ်လွတ်လပ်ရေးနေ့အထိန်းအမှတ် အားကစားပြိုင်ပွဲများ၊ ပျော်ရွှင်ဖွယ် ကစားပြိုင်ပွဲများအပြင် မူးယစ်ဆေးဝါးနှင့်ဆေးလိပ်ကင်းစင်ရေးလှုပ်ရှားမှုကို ကျောင်းသားကျောင်းသူ အင်အား ၃၀၀ ကျော်နဲ့ဆောင်ရွက်ခဲ့ပါတယ်။ အငြိမ့်သဘင်ဖျော်ဖြေပွဲလည်း ကျင်းပခဲ့ပါတယ်။ Power Point အသုံးပြုခွင့်ပေးပါခင်ဗျား။ ဒါကတော့ ဖွင့်ပွဲအခမ်းအနားခေါင်းစဉ်နဲ့ နောက်ခံ Vinyl ပဲဖြစ်ပါတယ်။ ဒါကတော့ KG ကျောင်းသားကျောင်းသူလေးများရဲ့ တာဝန်ကိုယ်စီသီချင်းနဲ့ တေးသရုပ်ဖော်ကပြဖျော်ဖြေနေတာဖြစ်ပါတယ်။ ဒါကတော့ မူးယစ်ဆေးဝါးနှင့်ဆေးလိပ်ကင်းစင်ရေး ဆောင်ရွက်မှုလှုပ်ရှားမယ့် ကျောင်းသားကျောင်းသူများ နေရာယူထားတာပါ။ ဒါကတော့ နေပြည်တော် ကောင်စီဝင် ဦးအေးမောင်စိန်က အဖွင့်အမှာစကားပြောနေတာပါ။ ဒါကတော့ ကျွန်တော်က ကျေးဇူး တင်စကားနဲ့ ကျောင်းသားကျောင်းသူများကို အမှာစကားပြောကြားနေတာပါ။ ဒါကတော့ ကျန်းမာရေး ဝန်ကြီးဌာနက လွှတ်တော်ကိုယ်စားလှယ်တွေကို ပေးလိုက်တဲ့ DVD အခွေထဲမှာပါတဲ့ Zumbd Fitness Dance အကနဲ့ ကျောင်းသူလေးများက မူးယစ်ဆေးဝါးနှင့် ဆေးလိပ်ကင်းစင်ရေးလှုပ်ရှားမှုဆောင်ရွက်နေတာဖြစ်ပါတယ်။ သို့ဖြစ်ပါသောကြောင့် အဆိုအား ဤပြည်သူ့လွှတ်တော်ကြီးက အတည်ပြု ပေးနိုင်ပါရန် ထောက်ခံဆွေးနွေးအပ်ပါတယ်။ ကျေးဇူးတင်ပါတယ်။</speech>
<speech type='speaker'>လောင်းလုံးမဲဆန္ဒနယ်မှ ဒေါ်ခင်စန္ဒီ ဆွေးနွေးဖို့ ဖြစ်ပါတယ်</speech>
<speech><mp id='430'>ဒေါ်ခင်စန္ဒီ(လောင်းလုံးမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် ပြည်သူ့လွှတ်တော်ကိုယ်စားလှယ်များ မင်္ဂလာပါရှင်။ ကျွန်မကတော့ တနင်္သာရီ တိုင်းဒေသကြီး၊ လောင်းလုံးမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်ခင်စန္ဒီ ဖြစ်ပါတယ်။ ရန်ကုန်တိုင်းဒေသကြီး၊ ဒလမဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါက်တာစိန်မြအေး တင်သွင်းတဲ့အဆိုကို ထောက်ခံဆွေးနွေးသွားမှာဖြစ်ပါတယ်။ ဥက္ကဌကြီးရှင်။ ကျွန်မအနေဖြင့် ပထမဆုံး ဆွေးနွေးချင်တာကတော့ ပြောင်းလဲတိုးတက်လာတဲ့ လူနေမှုဘဝတွေပဲ ဖြစ်ပါတယ်။ ယခင် ဆယ်စုနှစ် တွေက လူကိုယ်တိုင်လှုပ်ရှားသွားလာရတဲ့ အလုပ်တွေ၊ လုပ်ငန်းခွင်အခြေအနေတွေကနေ ယနေ့ခေတ် မှာတော့ ခေတ်မီစက်ကိရိယာပစ္စည်းတွေနဲ့ လုပ်ကိုင်ကြရတဲ့ လုပ်ငန်းခွင်တွေအဖြစ် ပြောင်းလဲ တိုးတက်လာပါတယ်။ ဒါကြောင့် လူတွေရဲ့ နေ့စဉ်ဘဝမှာ ကိုယ်လက်လှုပ်ရှားမှုနည်းပါးလာပြီး ကျန်းမာ တဲ့ခန္ဓာကိုယ်ကို ဆုံးရှုံးလာကြပါတယ်။ WHO ရဲ့မှတ်တမ်းများအရ ပြည်သူများနေ့စဉ်လုပ်ငန်းခွင်တွင် ငါးနာရီထက်ပိုပြီး အလုပ်လုပ်ရတဲ့အတွက် မကူးစက်နိုင်သောရောဂါများပိုမိုဖြစ်ပွားလာပြီး အရွယ် မတိုင်မီသေဆုံးမှုနှုန်းမြင့်မားလာတာကိုလည်း တွေ့မြင်ရပါတယ်။ ကမ္ဘာပေါ်မှာနှစ်စဉ်လူဦးရေ ၃၆ သန်းဟာ မကူးစက်နိုင်သောရောဂါများဖြစ်တဲ့ သွေးတိုးရောဂါ၊ နှလုံးရောဂါ၊ ဆီးချို ရောဂါ၊ ကင်ဆာ ရောဂါနှင့် နာတရှည်အဆုပ်ရောဂါတို့ကြောင့် သေဆုံးကြရပါတယ်။ ကျွန်မတို့နိုင်ငံမှာလည်း သေဆုံးသူ ၅၉ ရာခိုင်နှုန်းဟာ အဆိုပါမကူးစက်နိုင်တဲ့ရောဂါတွေကြောင့် သေဆုံးရတယ်လို့သိရပါ တယ်။ ဒါကြောင့် အသက်အရွယ်မရွေး ကျန်းမာရေးကောင်းမွန်လာစေရန် ကိုယ်လက်လှုပ်ရှား အားကစားပြုလုပ်ပေးဖို့ လိုအပ်လာပါတယ်။ ပြည်သူများ ကျန်းမာကြံ့ခိုင်ပြီး ရောဂါကြိုတင်ကာကွယ် နိုင်ရန်နှင့် ရောဂါဖြစ်ပွားမှုနှုန်းလျော့ချနိုင်ရန်အတွက် အားကစားကဏ္ဍဟာ အလွန်အရေးကြီးတဲ့ ကဏ္ဍတစ်ရပ်ဖြစ်လာပါတယ်။ အဆိုရှင်တင်ပြသလို မျိုးဆက်သစ်လူငယ်များ လုပ်ငန်းခွင်မှာရှိတဲ့ လူလတ်ပိုင်းများအပါအဝင် သက်ကြီးအရွယ်များပါ ကိုယ်လက်လှုပ်ရှားအားကစားခြင်းကို စိတ်ပါဝင် စားစွာပါဝင်လာဖို့ သက်ဆိုင်ရာဝန်ကြီးဌာနနှင့် နိုင်ငံတော်အစိုးရမှ စီမံချက်ချမှတ်ပြီး စနစ်တကျ အကောင်အထည်ဖော်ဆောင်ရွက်ပေးဖို့ လိုအပ်နေတဲ့အချိန်ဖြစ်ပါတယ်။ ဥက္ကဋ္ဌကြီးရှင်။ ကျွန်မတို့နိုင်ငံရဲ့ ထူးချွန်ထက်မြက်တဲ့ မျိုးဆက်သစ်အားကစားသမားများ ပေါ်ထွက်လာနိုင်ရေးအတွက် အားကစားကဏ္ဍမှာ ရင်းနှီးမြှုပ်နှံဖို့လိုအပ်ပါတယ်။ အားကစားလှုပ်ရှား မှုကိုအခြေခံပညာကျောင်းများမှ စတင်၍ လေ့ကျင့်ပျိုးထောင်ပေးရမှာလည်း ဖြစ်ပါတယ်။ ကျောင်း အတွင်းကာလအချိန်တွေမှာ ကိုယ်လက်လှုပ်ရှားအားကစားခြင်းကို သင်ကြားပေးနိုင်ရန် ခွင့်ပြု ပေးရ မှာ ဖြစ်ပါတယ်။ အားကစားကွင်းများ၊ အားကစားအထောက်အကူပြုပစ္စည်များ၊ နည်းပြဆရာများ စတဲ့ လိုအပ်ချက်များကိုလည်း ဖြည့်ဆည်းပေးဖို့လိုအပ်ပါတယ်။ ကျောင်းပေါင်းစုံအားကစားပြိုင်ပွဲများ ကျင်းပပေးခြင်း၊ အခြေခံအားကစားသင်တန်းများ စဉ်ဆက်မပြတ်ဖွင့်လှစ်ဆောင်ရွက်ပေးခြင်းများ ပြု လုပ်ရမှာဖြစ်ပါတယ်။ အခြေခံအားကစားသင်တန်းများကို နွေရာသီကျောင်းပိတ်ရက်တွေမှာ ဖွင့်လှစ်သင်ကြားပေးခြင်းဖြင့် ကျောင်းသားလူငယ်များ ဝါသနာပါတဲ့ အားကစားနည်းတစ်မျိုးမျိုးကို လေ့ကျင့်သင်ကြားနိုင်မှာဖြစ်ပါတယ်။ ဒီလိုသင်တန်းတွေကို ရန်ကုန်နဲ့နေပြည်တော်မှာ ဖွင့်လှစ် သင်ကြားနေတယ်လို့လည်း သိရပါတယ်။ ကျန်တဲ့တိုင်းဒေသကြီးနှင့်ပြည်နယ်များမှာလည်း ကျယ်ကျယ်ပြန့်ပြန့် ဖွင့်လှစ်ဆောင်ရွက်ပေးဖို့ စီမံဆောင်ရွက်ထားသင့်ကြောင်း အကြံပြုလိုပါတယ် ရှင်။ အကျိုးဆက်အနေဖြင့် မြန်မာ့အားကစားလောကမှာ နိုင်ငံ့ဂုဏ်ဆောင်တဲ့ မျိုးဆက်သစ် အားကစားသမားများ ပေါ်ထွက်လာမှာဖြစ်ပါတယ်။ ဥက္ကဌကြီးရှင်။ ယခုဆိုရင် မြို့နယ်အသီးသီးမှာ အားကစားလှုပ်ရှားမှုများကို တက်တက်ကြွကြွ လုပ်ဆောင်လာကြတာကိုလည်း တွေ့မြင်ရပါတယ်။ ဒီဇင်ဘာလူထုလမ်းလျှောက်ပွဲများ၊ လွတ်လပ်ရေး နေ့အထိမ်းအမှတ်အားကစားပြိုင်ပွဲများ၊ ပြည်ထောင်စုနေ့အထိမ်းအမှတ် အားကစားပြိုင်ပွဲများအပြင် ကျေးရွာအဆင့်ထိ စိတ်ပါဝင်စားစွာ ကျင်းပလာကြပါတယ်။ ဒါပေမဲ့ ပြိုင်ပွဲတွေကျင်းပတဲ့အခါမှာ အခက်အခဲများစွာရှိပါတယ်။ အများပြည်သူ ကိုယ်လက်လှုပ်ရှားနိုင်တဲ့အားကစားကွင်းများ မရှိခြင်း၊ စံကိုက်ဘောလုံးကွင်းများအဖြစ် အဆင့်မမီခြင်း၊ ပြိုင်ပွဲကျင်းပနိုင်ရန်အတွက် ဘဏ္ဍာငွေလိုအပ်ခြင်း တို့ကြောင့် ဖြစ်ပါတယ်။ ဒါကြောင့် အားကစားမှာ တိုးတက်သင့်သလောက် မတိုးတက်လာတာဖြစ်ပါ တယ်။ ဥက္ကဌကြီးရှင်။ ကျွန်မမဲဆန္ဒနယ်ရဲ့ အခြေအနေကို တင်ပြချင်ပါတယ်။ ကျွန်မမဲဆန္ဒနယ်မှာ အဆိုရှင်တင်ပြခဲ့သလို ပြည်သူတွေရဲ့ အဓိကတောင်းဆိုချက်တွေထဲမှာ ကျေးရွာဘောလုံးကွင်းတွေ ပြုပြင်ပေးဖို့နဲ့ စံကိုက်ကွင်းများအဖြစ် အဆင့်မြှင့်တင်ပေးဖို့ဆိုတဲ့အချက်က အမြဲပါဝင်ပါတယ်။ ဒါကြောင့် လွှတ်တော်ကိုယ်စားလှယ်များ စီမံခန့်ခွဲခွင့်ရှိတဲ့ ပြည်ထောင်စုလွှတ်တော် ဖွံ့ဖြိုးရေးရန်ပုံငွေ နဲ့ ပြည်သူထည့်ဝင်ငွေပူးပေါင်းပြီး ၂၀၁၆-၂၀၁၇ ဘဏ္ဍာရေးနှစ်မှာ ဘောလုံးကွင်းငါးကွင်းနဲ့ ၂၀၁၇၂၀၁၈ ဘဏ္ဍာရေးနှစ်မှာ ဘောလုံးကွင်းလေးကွင်းတို့ကို ပြုပြင်နိုင်ခဲ့ပါတယ်။ ယခု ၂၀၁၈-၂၀၁၉ ဘဏ္ဍာရေးနှစ်မှာလည်း ဘောလုံးကွင်းခြောက်ကွင်းကို ပြင်ဆင်ဆောင်ရွက်နိုင်ရန် အတည်ပြု ထားပြီး ဖြစ်ပါတယ်။ ပြည်ထောင်စုလွှတ်တော် ဖွံ့ဖြိုးရေးရန်ပုံငွေက အကန့်အသတ်ရှိတဲ့အတွက် စံကိုက် ဘောလုံးကွင်းများအဖြစ် မပြုပြင်နိုင်ခဲ့ပါဘူး။ လေ့ကျင့်နိုင်ရုံ၊ ပြိုင်ပွဲကျင်းပနိုင်ရုံလောက်ပဲရှိတဲ့ ကွင်းများအဖြစ်သာ ဆောင်ရွက်နိုင်ခဲ့ပါတယ်။ ခေတ်မီအားကစားကွင်းများပေါ်ပေါက်လာစေရန်နှင့် ရပ်/ကျေး၊ မြို့နယ်၊ ခရိုင်၊ တိုင်းဒေသကြီးအဆင့်ဆင့်အထိ ပြိုင်ပွဲများ ကျင်းပနိုင်ဖို့အတွက်ဆိုရင် ကျန်းမာရေးနှင့်အားကစားဝန်ကြီးဌာနတစ်ခုတည်း မလုပ်ဆောင်နိုင်ပါဘူး။ ဆက်စပ်ဝန်ကြီးဌာနများ၊ တိုင်းဒေသကြီးနှင့်ပြည်နယ်အစိုးရများ၊ စီးပွားရေးလုပ်ငန်းရှင်များ၊ အားကစားဝါသနာရှင်များ၊ အရပ်ဘက်အဖွဲ့အစည်းများ၊ သတင်းမီဒီယာများနှင့် ပြည်သူများအားလုံး ပူးပေါင်းဆောင်ရွက်မှသာ အောင်မြင်နိုင်မှာဖြစ်ပါတယ်ရှင်။ နိဂုံးချုပ်အနေဖြင့် အားကစားကဏ္ဍမှာ ရင်းနှီးမြှုပ်နှံခြင်းဖြင့် ကျန်းမာကြံ့ခိုင်တဲ့၊ အားကစားစိတ်ဓာတ်ကိုအခြေခံတဲ့ ကျွန်မတို့နိုင်ငံရဲ့ အနာဂတ်မျိုးဆက်သစ်လူငယ် များ ပေါ်ထွန်းလာပြီး စွမ်းရည်အပြည့်အဝရှိတဲ့ ကာယ၊ ဉာဏပညာရှင်များဖြင့် ဝန်ထမ်းကောင်းများ ထွက်ပေါ်လာမှာဖြစ်တဲ့အပြင် သက်ကြီးနိုင်ငံသားများသည်လည်း ရောဂါဘယကင်းဝေးပြီး သက်တမ်းစေ့နေနိုင်တဲ့အထိ အကျိုးပြုနိုင်မှာဖြစ်ပါတယ်။ ဒါကြောင့် ဆက်စပ်ဝန်ကြီးဌာနများ အနေဖြင့် အားကစားကဏ္ဍအတွက် လိုအပ်တဲ့ဘဏ္ဍာငွေကို ပိုမိုတိုးမြှင့်သုံးစွဲသင့်ပါကြောင်း အကြံပြု ဆွေးနွေးရင်း ဒေါက်တာစိန်မြအေးတင်သွင်းတဲ့အဆိုကို ထောက်ခံဆွေးနွေးရင်း နိဂုံးချုပ်ပါတယ်။ အားလုံး ကျေးဇူးတင်ပါတယ်ရှင်။</speech>
<speech type='speaker'>ပြည်မဲဆန္ဒနယ်မှ ဒေါက်တာဒေါ်ခင်စိုးစိုးကြည် ဆွေးနွေးဖို့ ဖြစ်ပါတယ်</speech>
<speech><mp id='199'>ဒေါက်တာဒေါ်ခင်စိုးစိုးကြည်(ပြည်မဲဆန္ဒနယ်)</mp>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် အားလုံးပဲ မင်္ဂလာပါရှင်။ ကျွန်မကတော့ ပဲခူးတိုင်းဒေသကြီး၊ ပြည်မဲဆန္ဒနယ် မှ ပြည်သူ့လွှတ်တော်ကိုယ်စားလှယ် ဒေါက်တာဒေါ်ခင်စိုးစိုးကြည် ဖြစ်ပါတယ်။ ဒလမဲဆန္ဒနယ်မှ ဒေါက်တာစိန်မြအေးရဲ့အဆိုကို အကြံပြု ထောက်ခံဆွေးနွေးသွားမှာ ဖြစ်ပါတယ်။ ဥက္ကဋ္ဌကြီးရှင်။ အဆိုရှင်က ကျွန်မတို့ နိုင်ငံသူ နိုင်ငံသားများအားလုံးကို အရွယ်သုံးပါးမှာ ကျန်းမာခြင်းဆိုတဲ့ ဆုလာဘ်နှင့်ပြည့်စုံစေဖို့ ဒီအဆိုကို တင်သွင်းခဲ့တာလို့ ဦးစွာ ဆွေးနွေးလိုပါတယ်။ လူတိုင်းဟာ သက်ရှည်ကျန်းမာဖို့ဆိုရင် ကလေးဘဝနှင့် ဆယ်ကျော်သက်အရွယ်ကစပြီး ကာယ လေ့ကျင့်ခန်းများကို ပုံမှန်ပြုလုပ်ကြဖို့လိုအပ်ပါတယ်။ ဒါကြောင့်မို့လို့ ကျွန်မက Physicd Education လို့ ခေါ်တဲ့ ကာယပညာရေးကို အခြေခံပြီးတော့ ဆွေးနွေးသွားမှာ ဖြစ်ပါတယ်။ အမေရိကန်နိုင်ငံ The US Department of Health and Human Service က ထုတ်ပြန်တဲ့ ကိုယ်ကာယလှုပ်ရှားမှုဆိုင်ရာ လမ်းညွှန်စာအုပ်မှာ အသက် ၆ နှစ်က ၁၇ နှစ်အတွင်း ကလေးတွေဟာ တစ်ရက်မှာ မိနစ် ၆၀ ထက်ပို ပြီး ကိုယ်ကာယလေ့ကျင့်ခန်းလုပ်သင့်တယ်လို့ အကြံပြု ထားတာကို တွေ့ရပါတယ်။ အေရိုးဘစ်ကစား ခြင်း၊ ကြွက်သားနှင့်အရိုးတွေကို သန်မာစေတဲ့လေ့ကျင့်ခန်းတွေကို တစ်ပတ်မှာ သုံးရက်စီအလှည့်ကျ ကစားပေးစေသင့်တယ်လို့လည်း ပါရှိပါတယ်။ အကျိုးဆက်အနေနဲ့ ဒီကလေးတွေရဲ့ သက်တမ်း တစ်လျှောက်မှာ ကျန်းမာကြံ့ခိုင်ပြီး မကူးစက်နိုင်တဲ့ရောဂါများ ဖြစ်ပွားခြင်းကို လျော့ကျစေတယ်လို့ လည်း ဖော်ပြထားပါတယ်။ ယခုလို အကျိုးကျေးဇူးများရှိတဲ့အတွက် နိုင်ငံတကာရဲ့ အခြေခံပညာသင်ရိုးတွေမှာ Physical Education လို့ခေါ်တဲ့ ကာယပညာရေးမူဝါဒကို မပါမဖြစ်ထည့်သွင်းရေးဆွဲကြရတာ ဖြစ်ပါတယ်။ ကျောင်းတွေမှာ ကလေးငယ်တွေ ကိုယ်ကာယလေ့ကျင့်ခန်းပုံမှန်လုပ်ခြင်းအားဖြင့် ကျောင်းတက်မှန်စေ ခြင်း၊ အမှတ်တွေပိုကောင်းလာခြင်း၊ ပိုမိုထိုးထွင်းသိမြင်ပြီး အသိဉာဏ်ကောင်းစေခြင်း၊ စာသင်ခန်း တွင်းလှုပ်ရှားမှုတွေမာ တက်ကြွစွာပါဝင်လာခြင်း၊ စည်းကမ်းစနစ်ကျစွာ နေထိုင်တတ်လာခြင်း၊ မိမိကိုယ်မိမိယုံကြည်မှုပိုရှိလာပြီး စိတ်ဖိစီးအားများမှုနဲ့ စိတ်ခြောက်ချားမှုများကို လျော့ကျစေခြင်း စတဲ့ကောင်းကျိုးတွေ ရရှိနိုင်ပါတယ်။ ဒါကြောင့်မို့လို့ ကျွန်မတို့မြန်မာနိုင်ငံရဲ့ အခြေခံပညာရေးမူဝါဒ ရည်ရွယ်ချက်မှာ ကာယပညာရေးမှတစ်ဆင့် အားကစားသမားကောင်းများ ပေါ်ထွန်းလာစေရန်ဆိုတဲ့ အချက်ကိုလည်း ထည့်သွင်းရေးဆွဲထားတာကို တွေ့ရပါတယ်။ နိုင်ငံတကာမှာလည်း ကာယပညာရေး ရဲ့အချိန်ကို တစ်နိုင်ငံနှင့်တစ်နိုင်ငံ အနီးစပ်ဆုံး တူအောင်ပြဋ္ဌာန်းထားတာကို တွေ့ပါတယ်။ ကျွန်မတို့ မြန်မာနိုင်ငံမှာတော့ ကာယချိန်များကို မူလတန်းမှာ စာသင်နှစ်တစ်နှစ်ဆိုရင် ၄၈ နာရီမှ ၇၂ နာရီ၊ အလယ်တန်းအဆင့်မှာ ၅၄ နာရီ သတ်မှတ်ထားတာကို တွေ့ရပါတယ်။ ဒီလိုရေးဆွဲ သတ်မှတ်ထားတဲ့အတိုင်းလည်း ကျောင်းသူကျောင်းသားများ အမှန်တကယ်လုပ်ဆောင်စေဖို့ စီမံဆောင်ရွက်ပေးကြရမှာဖြစ်ပါတယ်။ ဒါကြောင့် ထပ်လယ်မူကျောင်းတိုင်းမှာ ကလေးတွေကစားဖို့ ကစားကွင်းတွေကိုလည်း ဖန်တီးပေးသင့်ပါတယ်။ လိုအပ်တဲ့အားကစားပစ္စည်းတွေနဲ့ ကာယဆရာများ ကို တိုးချဲ့ခန့်ထားပေးဖို့ ပညာရေးဝန်ကြီးဌာနကို အကြံပြု တိုက်တွန်းလိုပါတယ်။ လူ့သက်တမ်း တစ်လျှောက်လုံး ကျန်းမာစေဖို့ အခြေခံအကျဆုံးဖြစ်တဲ့အတွက် အလေးထားဆောင်ရွက်ပေးစေလို ခြင်းပဲ ဖြစ်ပါတယ်။ လေးစားရပါသော ဥက္ကဋ္ဌကြီးရှင်။ ဆက်လက်ပြီး ဆွေးနွေးလိုတာကတော့ အလုပ်လုပ်နိုင်တဲ့ လူလတ်ပိုင်းနှင့် သက်ကြီးများအတွက်ပဲ ဖြစ်ပါတယ်။ မျက်မှောက်ခေတ်ကာလမှာ နိုင်ငံတစ်နိုင်ငံရဲ့ အားကစားကဏ္ဍဆိုတာ ပြိုင်ပွဲတွေမှာ ယှဉ်ပြိုင်အနိုင်ရရေးထက် ပိုမိုကျယ်ဝန်းတဲ့အဓိပ္ပာယ်များစွာ ပါဝင်ပါတယ်။ နိုင်ငံတစ်နိုင်ငံမှာ ကိုယ်လက်လှုပ်ရှားအားကစား လိုက်စားမှုတွေများလာတယ်ဆိုရင် ရောဂါဖြစ်ပွားမှုတွေကို လျော့ကျစေမယ်။ ကျန်းမာရေးအသုံးစရိတ်တွေ လျော့သွားမယ်။ နိုင်ငံသား တွေဟာ ရွှင်လန်းတက်ကြွပြီး ကုန်ထုတ်စွမ်းအားတွေ တိုးတက်လာပါမယ်။ ဇွဲရှိတဲ့သူတွေ၊ စည်းကမ်း လိုက်နာတဲ့ နိုင်ငံသားကောင်းတွေလည်း ပေါ်ထွက်လာကြမှာ ဖြစ်ပါတယ်။ ဒါကြောင့် နိုင်ငံအများစု ဟာ နိုင်ငံသားအားလုံး ကိုယ်လက်လှုပ်ရှားအားကစားမှာ ပါဝင်စေဖို့အတွက် စီမံချက်တွေ ချမှတ် အကောင်အထည်ဖော်နေတာကို တွေ့ရပါတယ်။ ဥပမာအနေနဲ့ တင်ပြရမယ်ဆိုရင် စင်္ကာပူနိုင်ငံမှာ Active Singpore ဆိုပြီးတော့ စီမံချက်ချမှတ်ဆောင်ရွက်နေပါတယ်။ ဒီအစီအစဉ်မှာ စတင်ပါဝင် လာတဲ့သူတွေကို စင်္ကာပူဒေါ်လာ ၁၀၀ ထောက်ပံ့ပေးခြင်းမျိုး အားကစားပြုလုပ်မယ့်နေရာတွေကို အလွယ်တကူလာရောက်နိုင်ရန် စီစဉ်ပေးတာမျိုးတွေ လုပ်ပြီးတော့ ဆွဲဆောင်တာတွေကို တွေ့ရပါတယ်။ တချို့နိုင်ငံတွေမှာတော့ ငွေကြေးထောက်ပံ့တာမျိုးမဟုတ်ဘဲ ဒီအစီအစဉ်တွေမှာ ပုံမှန်ပါဝင်သူ တွေကို သူတို့ရဲ့ကျောင်းတွေ၊ လုပ်ငန်းခွင်တွေမှာ အဆင့်သတ်မှတ်ချက်တစ်ခုခုပေးပြီး ဆွဲဆောင်တာကို လည်း တွေ့ရပါတယ်။ ကျွန်မတို့နိုင်ငံအနေနဲ့ သက်ဆိုင်တဲ့ဝန်ကြီးဌာနတွေဟာ ဒီလိုစီမံချက်တွေကို စနစ်တကျချမှတ်ဆောင်ရွက်သင့်တယ်လို့လည်း အကြံပြု တိုက်တွန်းလိုပါတယ်။ နောက်တစ်ချက် တင်ပြလိုတာကတော့ ပြည်သူတွေဟာ အားကစားမှာ စိတ်ပါဝင်စားဖို့အတွက်ဆိုလို့ရှိရင် အားကစား ပြိုင်ပွဲတွေကိုလည်းပဲ ကျွန်မတို့ဟာ ကျင်းပပေးရပါမယ်။ ဒီကနေပြီးမှ ထူးချွန်သူတွေဟာလည်း ထွက်ပေါ်လာမှာ ဖြစ်ပါတယ်။ ဒါကြောင့်မို့လို့ ပညာရေးဝန်ကြီးဌာနအနေနဲ့ အခြေခံပညာ ကျောင်းသားပွဲတော်တွေ၊ အဆင့်မြင့်ပညာကျောင်းသားပွဲတော်တွေကိုလည်းပဲ ကျင်းပပေးသင့်ပါ တယ်။ ကျောင်းအဆင့်၊ မြို့နယ်အဆင့်၊ ခရိုင်အဆင့်၊ တိုင်းဒေသကြီးအဆင့် အားကစားပွဲတွေကိုလည်း စနစ်တကျကျင်းပဖို့ တိုက်တွန်းပါတယ်။ ရပ်ကွက်နှင့် ကျေးရွာအုပ်စုပြိုင်ပွဲတွေ၊ ဝန်ကြီးဌာနပေါင်းစုံ ပြိုင်ပွဲတွေကိုလည်း စဉ်ဆက်မပြတ် နှစ်စဉ်ပြန်လည်ပြုလုပ်ပေးရမှာ ဖြစ်ပါတယ်။ ဒါ့အပြင် အားကစား သမားတွေကို ဒီဝန်ကြီးဌာနတွေမှာ ပြန်လည်အလုပ်ခန့်ထားပေးဖို့လည်း လိုအပ်ပါတယ်။ အားကစား နည်းမျိုးစုံကို စနစ်တကျကစားနိုင်ဖို့အတွက် နည်းပြများ၊ ဒိုင်များဟာလည်း အလွန်လိုအပ်ပါတယ်။ ဒါကြောင့်မို့လို့ အဖွဲ့ချုပ်အလိုက် သင်တန်းများဖွင့်လှစ်ဆောင်ရွက်ပေးစေလိုပါတယ်။ အားကစား ဖွံ့ဖြိုးတိုးတက်အောင် ဆောင်ရွက်ဖို့ဆိုရင် ဘဏ္ဍာငွေကြေးဆိုတာ မဖြစ်မနေလိုအပ်မှာပါ။ ဒါကို သက်ဆိုင်ရာဝန်ကြီးဌာနအလိုက် တွက်ချက်တင်ပြတောင်းခံပြီး စိတ်ပါဝင်စားတဲ့ ပြည်သူတွေ၊ လုပ်ငန်းရှင်တွေ၊ ဝါသနာရှင်တွေနဲ့ အစိုးရမဟုတ်တဲ့အဖွဲ့အစည်းအားလုံး ပူးပေါင်းဆောင်ရွက်ကြရမှာဖြစ်ပါတယ်။ သက်ကြီးကဏ္ဍအတွက်ကိုတော့ ကျန်းမာရေးနှင့် အားကစား ဝန်ကြီးဌာနရဲ့ elderly care အစီအစဉ် ဆောင်ရွက်နေတာမို့လို့ အကြယ်တံမဆွေးနွေးတော့ ပါဘူး။ နိဂုံးချုပ်အားဖြင့် ကျွန်မတို့နိုင်ငံရဲ့ အားကစားကဏ္ဍဖွံ့ဖြိုးတိုးတက်ပြီးတော့ ထူးချွန်အားကစား သမားများ ပေါ်ထွက်လာဖို့အတွက်ရယ် နိုင်ငံသူ နိုင်ငံသားတွေဟာ ကျန်းမာကြံ့ခိုင်အရည်အသွေး ပြည့်တဲ့သူတွေ ဖြစ်လာဖို့အတွက်ကို ကျွန်မတို့ သက်ဆိုင်ရာဝန်ကြီးဌာနတွေက ထိရောက်တဲ့စီမံချက်တွေ ချမှတ်ဆောင်ရွက်ပေးဖို့နှင့် လိုအပ်တဲ့ဘဏ္ဍာရန်ပုံငွေကို တွက်ချက်တင်ပြတောင်းခံတဲ့နေရာမှာ စီမံဘဏ္ဍာဝန်ကြီးဌာန၊ ဘဏ္ဍာရေးကော်မရှင်နဲ့ ပြည်သူ့လွှတ်တော်ကြီးမှလည်း ဖြတ်တောက်ခြင်းမရှိ သင့်လျော်သလို စိစစ်ခွင့်ပြုပေးပါရန် အလေးအနက်တိုက်တွန်းရင်း ဒေါက်တာစိန်မြအေးရဲ့အဆိုကို ထောက်ခံဆွေးနွေးလိုက်ရပါတယ်။ အားလုံးကို ကျေးဇူးတင်ပါတယ်ရှင်။</speech>
<speech type='speaker'>တပ်မတော်သားပြည်သူ့လွှတ်တော်ကိုယ်စားလှယ် ဒုတိယဗိုလ်မှူးကြီး ဇော်မျိုးထက် ဆွေးနွေးဖို့ ဖြစ်ပါတယ်</speech>
<speech><mp id='000'>ဒုတိယဗိုလ်မှူးကြီးဇော်မျိုးထက်(တပ်မတော်သားပြည်သူ့လွှတ်တော်ကိုယ်စားလှယ်)</mp>အားလုံး မင်္ဂလာပါခင်ဗျား။ ကျွန်တော်ကတော့ ဒုတိယဗိုလ်မှူးကြီးဇော်မျိုးထက် ဖြစ်ပါတယ်။ ဒလမဲဆန္ဒနယ်က ဒေါက်တာစိန်မြအေး တင်သွင်းခဲ့တဲ့အဆိုကို အကြံပြုဆွေးနွေးသွားမှာဖြစ်ပါတယ်။ Power Point သုံးစွဲခွင့်ပြုနိုင်ပါရန် တင်ပြအပ်ပါတယ်ခင်ဗျား။ ဥက္ကဌကြီးခင်ဗျား။ နိုင်ငံတစ်နိုင်ငံ ဖွံ့ဖြိုးတိုးတက်ရေးအတွက် အဓိကအခန်းကဏ္ဍက ပါဝင်တဲ့အချက်ကတော့ လူ့စွမ်းအားအရင်းအမြစ် ဖွံ့ဖြိုးတိုးတက်ဖို့ဖြစ်ပြီး နိုင်ငံသားတိုင်းကျန်းမာကြံ့ခိုင်ဖို့ လိုအပ်ပါတယ်။ ဘဝတစ်သက်တာလုံး အသက်အရွယ်နဲ့လိုက်ဖက်တဲ့ အားကစားနည်းများကို ရွေးချယ်ကစားနိုင်ဖို့လည်း အရေးကြီးပါတယ်။ ဒီလိုကျန်းမာကြံ့ခိုင်မှုကို အလေးထားတဲ့ လူ့အဖွဲ့အစည်းကသာ ကျန်းမာသန်စွမ်းတဲ့ မျိုးဆက်သစ် လူငယ်များကို မွေးထုတ်နိုင်မှာဖြစ်ပြီး အနာဂတ်မျိုးဆက်သစ်များအတွက်လည်း ကျန်းမာကြံ့ခိုင်မှုနဲ့ ပတ်သက်တဲ့ အလေ့အကျင့်ကောင်းများကို လက်ဆင့်ကမ်းအမွေပေးခဲ့နိုင်မှာဖြစ်ပါတယ်။ ဒီလို ရည်ရွယ်ချက်တွေနဲ့ ကမ္ဘာ့နိုင်ငံအသီးသီးဟာ နိုင်ငံတွင်း၊ ဒေသတွင်းနဲ့ နိုင်ငံတကာအဆင့် အားကစား ပြိုင်ပွဲများကို ကျင်းပပြုလုပ်ပေးလျက်ရှိပါတယ်။ အားကစားကို လူတန်းစားအလွှာအသီးသီး ကစား နိုင်အောင်ဖန်တီးပေးပြီး ကျန်းမာသောလူသားအရင်းအမြစ်များဖြစ်ပေါ်လာအောင် ဆောင်ရွက် ပေးရာမှ စွမ်းရည်ပြည့်ဝသော အားကစားသမားများထွက်ပေါ်လာကာ နိုင်ငံ့ဂုဏ်ဆောင် အားကစား မားများအဆင့်မှ ကျော်လွန်ပြီး ဝင်ငွေကောင်းသောအလုပ်အကိုင်အခွင့်အလမ်းများအဖြစ်သို့ ရောက်ရှိလာပါတယ်။ နိုင်ငံအချင်းချင်းယှဉ်ပြိုင်မှုမှ နိုင်ငံချစ်စိတ်များဖြစ်ပေါ်လာကာ မိမိတို့နိုင်ငံအား အခြားနိုင်ငံများထက် အသာရလိုသောစိတ်ဓာတ်များဖြစ်ပေါ်လာပြီး နိုင်ငံတော်ဖွံ့ဖြိုးတိုးတက်ရေး အတွက် စွမ်းစွမ်းတမံကြိုးပမ်းဆောင်ရွက်ကြသော နိုင်ငံ့သားကောင်းသားသမီးကောင်းများ ပေါ်ထွန်း ထားကြောင်း တွေ့ရပါတယ်။ မြန်မာနိုင်ငံသမိုင်းမှတ်တမ်းများအရ ရှေးဘုရင်များလက်ထက်ကပင် အားကစားပြိုင်ပွဲများကိုပြုလုပ်ခဲ့ပြီး ကိုလိုနီခေတ်ကလည်း အားကစားပြိုင်ပွဲများကျင်းပပြုလုပ်ရာမှ နိုင်ငံချစ်စိတ်၊ မျိုးချစ်စိတ်များ နိုးကြားလာကာ လွတ်လပ်ရေးကြိုးပမ်းမှုများဖြစ်ပေါ်ခဲ့ကြောင်း လေ့လာတွေ့ရှိရပါတယ်။ အစိုးရအဆက်ဆက်ကလည်း အားကစားကဏ္ဍကို အားပေးဆောင်ရွက်မှု များရှိခဲ့ပါတယ်။ ဥက္ကဌကြီးခင်ဗျား။ ကျွန်တော်တို့နိုင်ငံရဲ့ အားကစားကဏ္ဍမှာ တပ်မတော်အနေနဲ့ တစ်ဖက် တစ်လမ်းက ပါဝင်ဆောင်ရွက်လျက်ရှိကြောင်း တင်ပြလိုပါတယ်။ ၁၉၆၂ ခုနှစ်မှာ တပ်မတော် ကစားခုန်စားအဖွဲ့ကို ဖွဲ့စည်းခဲ့ပြီး ၁၉၉၁ ခုနှစ်မှာ တပ်မတော်အားကစားနဲ့ ကာယပညာအုပ်ချုပ်ရေး အဖွဲ့အဖြစ် ပြောင်းလဲဖွဲ့စည်းကာ အားကစားပြိုင်ပွဲများကို ကျင်းပပေးခဲ့တဲ့အတွက် မြန်မာ့အားကစား ရွှေခတ်ကာလများမှာ တပ်မတော်သားများဖြစ်ကြတဲ့ ဘောလုံးအားကစားထဲမှ ဗဟာဒူး၊ ကျော်သောင်း၊ တင်အေး၊ မောင်မောင်၊ တင်ညွန့်၊ ဘပု၊ အေးမောင်လေး၊ အလေးမအားကစားထဲမှ ဗိုလ်ကြီးစန်းမြင့်၊ လက်ဝှေ့အားကစားထဲမှ သိန်းမြင့်၊ ဒေါ်လာ၊ လှရွှေ၊ သေနပ်ပစ်အားကစားထဲမှ ဗိုလ်မှူးမြင့်စိုး၊ ဗိုလ်ကြီးဒေါ်ခင်စိုးသိုက် စသဖြင့် နိုင်ငံဂုဏ်ဆောင်အားကစားသမားများ ပေါ်ထွက်ခဲ့ပြီး ကျန်အားကစားနည်းများကလည်း အာရှန့်အရှေ့တောင်အာရှအားကစားပြိုင်ပွဲများမှာ ရွှေတံဆိပ်နဲ့ အခြားဆုတံဆိပ်များစွာရရှိအောင် စွမ်းဆောင်နိုင်ခဲ့ကြပါတယ်။ နိုင်ငံတော်အစိုးရအဆက်ဆက် အနေဖြင့်လည်း အားကစားအဆင့်အတန်း ပိုမိုမြင့်မားစေရေးအတွက် အားကစားသိပ္ပံများတိုးချဲ့ ဖွင့်လှစ်ခဲ့ပြီး မျိုးဆက်သစ်လူငယ်အားကစားသမားများကို မွေးထုတ်ပေးနေကြောင်း တွေ့ရပါတယ်။ ယခုအခါ အားကစားသိပ္ပံခြောက်ခုဖွင့်လှစ်ထားကာ အားကစားသိပ္ပံဘွဲ့ (B.Sc Sport)ပါပေးနိုင်ရေး စီမံဆောင်ရွက်ထားကြောင်း တွေ့ရှိရပါတယ်။ တပ်မတော်အနေဖြင့် တပ်မတော်ကာကွယ်ရေး ဦးစီးချုပ်ဒိုင်း အားကစားပြိုင်ပွဲများကို နှစ်စဉ်ကျင်းပပြုလုပ်ပေးပြီး ယခုနှစ်တွင် အားကစားနည်း ၂၁ မျိုးကျင်းပပေးခဲ့ကာ အားကစားကဏ္ဍဖွံ့ဖြိုးတိုးတက်ရေး ဆောင်ရွက်ပေးလျက်ရှိပါတယ်။ ထို့အပြင် မသန်စွမ်းအားကစားပြိုင်ပွဲများကို တစ်ပါတည်းကျင်းပပေးလျက်ရှိပါတယ်။ တပ်မတော်က နိုင်ငံတော် ရဲ့လိုအပ်ချက်ကို အထောက်အကူပြုရန်အတွက် တပ်မတော်ဘောလုံးအကယ်ဒမီ ဖွင့်လှစ်ထားပြီး အသက် ၁၁ နှစ်နဲ့ ၁၃ နှစ်အောက် တပ်မိသားစုဝင် သင်တန်းသား ၅၀ ဦးအား လေ့ကျင့်ပေးလျက် ရှိပါတယ်။ တပ်မတော်မှ ကျင်းပပေးတဲ့ပြိုင်ပွဲများ စနစ်တကျအဆင့်မတန်းမီစွာ ယှဉ်ပြိုင်နိုင်ရေး အတွက် အားကစားကော်မတီများဖွဲ့စည်းပြီး လိုအပ်သောလေ့ကျင့်ရေးကွင်းများ၊ စံချိန်မီအားကစား ကွင်းများ၊ လေ့ကျင့်ရေးအထောက်အကူပစ္စည်းများ၊ အားကစားဝတ်စုံများနှင့် အင်အားဖြည့်စားသုံး နိုင်ရန်အတွက် ရန်ပုံငွေများ စီစဉ်ဆောင်ရွက်ပေးလျက်ရှိပါတယ်။ တရုတ်နိုင်ငံတပ်မတော်တွင် ဖွင့်လှစ်သော ကိုယ်ခံပညာနှင့်အားကစားသင်တန်းများသို့လည်း နှစ်စဉ်တက်ရောက်စေလျက် ရှိပါတယ်။ နိုင်ငံတကာတပ်မတော်များနှင့်လည်း ချစ်ကြည်ရေးအားကစားပြိုင်ပွဲများ အပြန်အလှန် သွားရောက်ယှဉ်ပြိုင်လျက်ရှိပြီး အပြည်ပြည်ဆိုင်ရာတပ်မတော်အားကစားကောင်စီ(CISM)၏ ၁၃၅ နိုင်ငံမြောက် အဖွဲ့ဝင်နိုင်ငံအဖြစ် ဝင်ရောက်ခဲ့ပါတယ်။ တပ်မတော်သားများအားလုံး ကိုယ်ခံပညာနှင့် အားကစားတစ်မျိုးမျိုး ကစားနိုင်ရေးအတွက် တပ်မတော်ကိုယ်ခံပညာနှင့် အားကစားသိပ္ပံကို ၁၉၉၀ ခုနှစ်က စတင်ဖွင့်လှစ်သင်ကြားပေးလျက်ရှိပါတယ်။ ၎င်းကျောင်းမှ မွေးထုတ်လိုက်တဲ့ အားကစား သမား ၁၃၀၆၆ ဦးရှိပြီး အားကစားနည်းအမျိုးမျိုးမှ မြန်မာ့လက်ရွေးစင် ၂၆၀ ဦးမွေးထုတ်ထားကာ အရှေ့တောင်အာရှပြိုင်ပွဲများတွင် ရွှေတံဆိပ်ဆုများ ဆွတ်ခူးပေးလျက်ရှိပါတယ်။ ထူးချွန်အားကစား သမားများ စဉ်ဆက်မပြတ်ပေါ်ထွက်လာစေရေးအတွက်လည်း ထူးချွန်အားကစားသမားများနဲ့ နည်းပြ များကို ထိုက်တန်စွာဂုဏ်ပြုချီးမြှင့်ခြင်း၊ ဂုဏ်ထူးဆောင်လက်မှတ်ချီးမြှင့်ခြင်းနှင့် ရာထူးအဆင့် တိုးမြှင့်ပေးခြင်းများကို အခမ်အနားကြီးများပြုလုပ်၍ တပ်မတော်ကာကွယ်ရေးဦးစီးချုပ်ကိုယ်တိုင် တက်ရောက်ပြီး ချီးမြှင့်ဂုဏ်ပြု ပေးလျက်ရှိပါတယ်။ ဥက္ကဋ္ဌကြီးခင်ဗျား။ နိဂုံးချုပ်အနေနဲ့ အကြံပြု တင်ပြလိုတာကတော့ အားကစားကဏ္ဍဖွံ့ဖြိုး တိုးတက်ရေးအတွက် နိုင်ငံတော်အဆင့် လက်တွေ့ကျသော စီမံချက်များချမှတ်ကာ နိုင်ငံသားအားလုံး၊ အဖွဲ့အစည်းအားလုံးပါဝင်၍ အကောင်အထည်ဖော်ဆောင်ရွက်ရန် နိုင်ငံသားအားလုံး အားကစား လုပ်ကိုင်လိုစိတ်များဖြစ်ပေါ်လာအောင် အသိပညာကြွယ်ဝလာအောင် စည်းရုံးလှုံ့ဆော်နိုင်ရေးအတွက် နိုင်ငံတော်အစိုးရနှင့်အားကစားအဖွဲ့ချုပ်များ နည်းကပ်စွာပူးပေါင်းဆောင်ရွက်ပြီး လိုအပ်ချက်များကို အတတ်နိုင်ဆုံးဖြည့်ဆည်းပေးရန်၊ အားကစားနည်းစနစ်များ ဖွံ့ဖြိုးတိုးတက်ရေး အတွက် နိုင်ငံတကာနှင့်ပူးပေါင်းဆောင်ရွက်ကာ အားကစားပညာအား အသက်မွေးဝမ်းကျောင်း ပညာရပ်တစ်ခုအဖြစ် ဖွံ့ဖြိုးလာအောင် ဆောင်ရွက်ပေးရန်နှင့် မျိုးဆက်သစ်လူငယ်၊ လူရွယ် အားကစားသမားများရရှိရေးအတွက် အခြေခံပညာကျောင်းများမှ ကျောင်းသူကျောင်းသားများ ပါဝင်လာရေး၊ ကျန်းမာရေးနှင့်အားကစားဝန်ကြီးဌာန၊ ပညာရေးဝန်ကြီးဌာနနှင့် ကျောင်းသားမိဘများ ပူးပေါင်းပြီးအဖြေရှာရန်တို့ဖြစ်ပါတယ်။ ဖွံ့ဖြိုးတိုးတက်နေသော အားကစားကဏ္ဍမှ စွမ်းရည်မြင့်မား သော လူ့စွမ်းအားအရင်းအမြစ်များ မွေးထုတ်ပေးနိုင်မည်ဖြစ်ပါသဖြင့် ယခုအဆိုအား ထောက်ခံအကြံ ပြုဆွေးနွေးလိုက်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>ဖရူဆိုမဲဆန္ဒနယ်မှ ဦးပဲ့ဒူ ဆွေးနွေးဖို့ ဖြစ်ပါတယ်</speech>
<speech><mp id='244'>ဦးပဲ့ဒူ(ဖရူဆိုမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌ၊ ပြည်သူ့လွှတ်တော်ကိုယ်စားလှယ်တော်ကြီးများ၊ ပြည်ထောင်စုဝန်ကြီးများနှင့် ဧည့်သည်တော်များ အားလုံးမင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ ကယားပြည်နယ်၊ ဖရူဆို မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးပဲ့ဒူဖြစ်ပြီး ဒလမဲဆန္ဒနယ်က ဒေါက်တာစိန်မြအေးရဲ့ အဆိုကို ထောက်ခံဆွေးနွေးသွားမှာဖြစ်ပါတယ်။ ဥက္ကဌကြီးခင်ဗျား။ အဆိုရှင်အနေဖြင့် လွှတ်တော် ကိုယ်စားလှယ်များရဲ့ မဲဆန္ဒနယ်အသီးသီးမှာ ပြည်သူတွေဟာ အားကစားကဏ္ဍကို တိုးမြှင့်ရန် စိတ်အားထက်သန်နေကြခြင်း၊ အားကစားကဏ္ဍကို တိုးမြှင့်ခြင်းအားဖြင့် လူနာအရေအတွက်ကို လျှော့ချနေခြင်း၊ အားကစားကြောင့် ကျန်းမာရေးမြှင့်တင်ခြင်းသာမက မူးယစ်ဆေးဝါးအပျော်အပါး ကိစ္စရပ်များ၊ လူငယ်တွေမှာ မြင်တွေ့နေရတတ်တဲ့ လိင်ဖောက်ပြန်မှုကိစ္စတွေ၊ မှားယွင်းမှုကိစ္စတွေ၊ အင်တာနက်၊ ဂိမ်းနဲ့ လောင်းကစားဖြင့် အကျိုးမဲ့ အချိန်ဖြုန်းနေတဲ့ ယင်းတို့ရဲ့ နောက်ဆက်တွဲ ဆိုးကျိုးများကို လျှော့ချနိုင်ရန်အတွက် ရည်ရွယ်ပြီး ဤအဆိုကို တင်သွင်းရခြင်းဖြစ်ကြောင်း တွေ့ရမှာ ပဲဖြစ်ပါတယ်။ ဥက္ကဌကြီးခင်ဗျား။ ဖွံ့ဖြိုးတိုးတက်တဲ့နိုင်ငံကို တည်ဆောက်တဲ့နေရာမှာ ကျန်းမာသန်စွမ်းပြီး ဉာဏ်ရည်ထက်မြက်တဲ့ နိုင်ငံသားများကို လိုအပ်မှာပဲဖြစ်ပါတယ်။ ဉာဏ်ရည်ထက်မြက်ဖို့အတွက် ကျန်းမာဖို့ လိုအပ်ပါမယ်။ ကျန်းမာဖို့ အားကစားကို လေ့လာလိုက်စားရန် လိုအပ်ပါလိမ့်မယ်။အားကစားကို လေ့လာလိုက်စားရန်အတွက် အားကစားကို စိတ်ပါဝင်စားရန် လိုအပ်ပါလိမ့်မယ်။ ယနေ့ မြန်မာနိုင်ငံသားဟာ ဘာတွေကို စိတ်ဝင်စားပါသလဲလို့ မေးမယ်ဆိုရင်တော့ လူကြီးတွေက လောင်းကစား၊ လူငယ်တွေက မူးယစ်ဆေးဝါးလို့ ဖြေရမလိုဖြစ်နေပါပြီ။ ယနေ့ အသက်အရွယ်ကြီးလာ ပြီဖြစ်ကြတဲ့ အသက်ကြီးနိုင်ငံသားအချို့တွေဟာ လောင်းကစားမှာ အတော်ဝါသနာထုံကြတာကိုလည်းတွေ့ရပါလိမ့်မယ်။ တစ်လုံး၊ နှစ်လုံး၊ သုံးလုံးကိစ္စနဲ့ပတ်သက်လို့ ပါဝါ ၊ နက္ခတ်၊ အပူ၊ အခွ စတဲ့ စကားတွေကို တွင်တွင်ကြီးပြောနေတာမကဘူး။ စာမတတ်တဲ့ အသက်ကြီး နိုင်ငံသားများပင်လျှင် Jack ၊ Queen ၊ King ဆိုတဲ့ ဝေါဟာရတွေကိုကျတော့ တွင်တွင်ကြီးသုံးနိုင်ကြပြန်တယ်။ လောင်းကစားဖြင့် အချိန်ဖြုန်းပြီးမှ ဘဝပျက်နေကြမယ့်အစား ပြည်သူတွေကြားမှာ သဲတစ်ပွင့်၊ အလင်းရောင်တစ်ခုအဖြစ်နဲ့ ရပ်တည်ပေးနေဖို့ အရေးကြီးလှပါတယ်။ အသက်ကြီးပေမဲ့ မပျက်စီးသေး ဘူး။ အသက်ကြီးတော့ တစ်နည်းသာဆိုတဲ့ စကားဟာ အသက်ကြီးနိုင်ငံသားများအနေနဲ့ တိုင်းပြည်ကို တည်ဆောက်တဲ့နေရာမှာ အင်အားအပြည့်ရှိနေသေးကြောင်း မှန်ကန်စွာခံယူရမှာပဲဖြစ်ပါတယ်။ ဥက္ကဋ္ဌကြီးခင်ဗျား။ ယနေ့ အားကောင်းမောင်းသန် လူငယ်လူရွယ်များနဲ့ပတ်သက်လို့ အနည်းငယ်ဆွေးနွေးသွားမှာဖြစ်ပါတယ်။ ယနေ့ လူငယ်တွေဟာ မူးယစ်ဆေးဝါးနှင့် ယဉ်ပါးနေတယ် ဆိုတာ ဝန်ခံရမှာပဲဖြစ်ပါတယ်။ အဲဒီလို မူးယစ်ဆေးဝါးနဲ့ အကျွမ်းတဝင်ဖြစ်နေပြီးတော့ မူးယစ်ဆေးဝါး ရဲ့ သားကောင်များအဖြစ် မွေ့လျော်နေမယ်ဆိုရင်တော့ မြန်မာနိုင်ငံရဲ့ အနာဂတ်ဟာ ရင်လေးဖွယ်ရာနဲ့ ကြုံ တွေ့ဖွယ်ရာနဲ့ ကြုံတွေ့ရပါလိမ့်မယ်။ လူငယ်တွေဟာ သက်ကြီးပုဂ္ဂိုလ်များရဲ့ နေရာမှာ ပုခုံးပြောင်း တာဝန်ယူကြမှာပဲဖြစ်ပါတယ်။ နေရာတစ်ခုအတွက် အခွင့်အရေးတစ်ခုပေါ်လာပြီဆိုရင်တော့ အဲဒီ အခွင့်အရေးနှင့် ထိုက်တန်တဲ့အရည်အချင်းတစ်ရပ်ကိုရရှိဖို့ လိုအပ်ပါလိမ့်မယ်။ တိုင်းပြည်ကို ဖျက်ဆီးဖို့ အရည်အချင်းမဟုတ်ဘဲ တိုင်းပြည်ကိုတည်ဆောက်ဖို့ အရည်အချင်းကိုသိရှိအောင် နိုင်ငံတော်အနေနဲ့ လမ်းကြောင်းမှန်ပေါ်ရောက်အောင် တွန်းပို့ပေးဖို့လည်း လိုအပ်ပါလိမ့်မယ်။ ယနေ့ မိမိတို့နေထိုင်တဲ့ ဒေသမှာ G Family ဆိုတဲ့ လူငယ်အဖွဲ့အစည်းတစ်ခုပေါ်ပေါက်လာပါတယ်။ အဲဒီအဖွဲ့အစည်းဟာ ဘယ်လိုရည်ရွယ်ချက်နဲ့ ဖွဲ့စည်းထားတယ်ဆိုတာတော့ မသိပါ။ သို့သော်လည်းပဲ လူစုလူဝေးနဲ့ ပွဲလမ်းသဘင်တွေမှာကျတော့ အခြားသောလူငယ်တွေကို ရန်ဆောင်ခြင်း၊ ရန်မူခြင်း၊ စိန်ခေါ်ခြင်း စတဲ့ လုပ်ဆောင်ချက်များကို လုပ်နေကြောင်း သိမြင်ရပါတယ်။ ရပ်မိရပ်ဖတွေအနေနဲ့ကတော့ အဲဒီလူငယ် အဖွဲ့အစည်းကို လူမှုရေးလုပ်ငန်းတွေမှာ ဖြစ်နေကြတဲ့ သွေးလှူရှင်အသင်းတို့၊ အမှိုက်ကောက်တဲ့ အသင်းတို့အဖြစ်နဲ့ ရပ်တည်ပေးဖို့အတွက်ကို သိမ်းသွင်းလုပ်ဆောင်နေကြောင်းလည်း ကြားသိနေရပါတယ်။ ဤကဲ့သို့ လူငယ်များကို စည်းရုံးသိမ်းသွင်းနေတဲ့ ရပ်မိရပ်ဖကိုလည်းပဲ ကျေးဇူးတင်ပါကြောင်း TV ဖန်သားပြင်ကနေပြီးတော့မှ ပြောကြားလိုပါတယ်။ အားကစားကိုစိတ်ဝင်စားပြီး အားကစား လောကမှာ ထူးချွန်ထက်မြက်သော လူငယ်လူရွယ်များအဖြစ် စည်းရုံးလှုံ့ဆော်ပညာပေးလေ့ကျင့်ရေး အစီအစဉ်သတ်မှတ်ပေးသင့်ပါကြောင်း အကြံပြုလိုပါတယ်။ ဥက္ကဋ္ဌကြီးခင်ဗျား။ ယခင်အစိုးရလက်ထက်က အမျိုးသားရေးအားမာန်ကို တက်ကြွစေတဲ့ ကြွေးကြော်သံတစ်ခုပေါ်ပေါက်လာခဲ့ပါတယ်။ အဲဒီကြွေးကြော်စာကတော့ မြန်မာ့အားကစားကမ္ဘာကို လွှမ်းစေရမည်ဆိုတဲ့ ကြွေးကြော်သံပါပဲ။ အဲဒီကြွေးကြော်သံဟာ ရည်ရွယ်ချက်ကောင်းခဲ့ပေမဲ့ လုပ်ဆောင်ချက်အားနည်းခဲ့တဲ့အတွက် အဲဒီကြွေးကြော်သံဟာ စိတ်ကူးယဉ်အိပ်မက်အဖြစ်သာ ကျန်ရစ်ခဲ့ရပါတယ်။ ယခုအခါမှာတော့ စိတ်ကူးယဉ်အိပ်မက်သက်သက်မဟုတ်ဘဲ စိတ်ကူးယဉ် အိပ်မက်ကို အကောင်အထည်ဖော်ဖို့၊ စိတ်ကူးယဉ်အိပ်မက်ကို နိုးထလာဖို့အချိန် ကျရောက်လာပါပြီ။ မြန်မာနိုင်ငံသားတွေဟာ မြန်မြန်ပြေး၊ မြင့်မြင့်ခုန်၊ ဝေးဝေးပစ်ရမယ့်အစား နှေးနှေးပြေး၊ နိမ့်နိမ့်ခုန်၊ နီးနီးပစ်ရတဲ့ဘဝကို နှစ်အတော်ကြာရပ်တည်ခဲ့ရတဲ့အချိန်ကာလကို ငြီးငွေ့လှပါပြီ။ မြန်မာနိုင်ငံမှာ အောင်လအန်ဆန်း ကဲ့သို့သော၊ ဘယ်လိုနီကာ ကဲ့သို့သော အားကစားကောင်းများ ကမ္ဘာနဲ့ရင်ပေါင် တန်းနိုင်တဲ့ နောက်ထပ်အားကစားသမားကောင်းများ ပေါ်ပေါက်လာမယ်ဆိုခဲ့ရင်တော့ ပြည်သူတွေ တီးတဲ့ လက်ခုပ်သံဟာ ပြည်ထောင်စုကြီးတစ်ခုလုံး တုန်ဟီးသွားပါလိမ့်မယ်။ ဥက္ကဋ္ဌကြီးခင်ဗျား။ အားကစားမြှင့်တင်ခြင်းသည် နိုင်ငံတော်ကို ကာကွယ်စောင့်ရှောက်နေခြင်း ဖြစ်ပါသည်ဆိုတဲ့ စကားကလည်းပဲ လူငယ်တွေရဲ့ နှလုံးသဲပွတ် သိမ်းဆည်းထားပြီး မှတ်သားထား ဖို့ လိုအပ်လှပါတယ်။ အားကစားကို မြှင့်တင်ခြင်းဖြင့် နိုင်ငံတော်ကိုကာကွယ်စောင့်ရှောက်လို့တဲ့ စိတ်ဓာတ်၊ တိုင်းပြည်ကိုတည်ဆောက်တဲ့နေရာမှာ အုတ်တစ်ချပ်၊ သဲတစ်ပွင့်နဲ့ ပါဝင်လိုတဲ့စိတ်ဓာတ်၊ လှပတဲ့မြန်မာနိုင်ငံပန်းချီကားကို ရေးဆွဲတဲ့နေရာမှာ စုတ်တံတစ်ချောင်း၊ ဆေးမှင်တစ်စက်အဖြစ်နဲ့ ပါဝင်လိုတဲ့စိတ်။</speech>
<speech type='speaker'>နိဂုံးချုပ်ပါ</speech>
<speech type='speaker'>တွံတေးမဲဆန္ဒနယ်မှ ဦးမြင့်လွင် ဆွေးနွေးဖို့ ဖြစ်ပါတယ်</speech>
<speech><mp id='451'>ဦးမြင့်လွင်(တွံတေးမဲဆန္ဒနယ်)</mp>အားလုံးမင်္ဂလာပါ။ ကျွန်တော်ကတော့ ရန်ကုန်တိုင်း ဒေသကြီး၊ တွံတေးမဲဆန္ဒနယ်က ဦးမြင့်လွင် ဖြစ်ပါတယ်။ လေးစားအပ်ပါတဲ့ ပြည်သူ့လွှတ်တော်ဥက္ကဋ္ဌ ကြီးခင်ဗျား။ ကျွန်တော်တို့နိုင်ငံရဲ့ အားကစားက မြန်မာ့အားကစား ကမ္ဘာကိုလွှမ်းရမည်လို့အော်ရင်းနဲ့ပဲ အခုအချိန်မှာတော့ မော်ရီရာမင်းတို့၊ ဆယ်လီကော့တက်တို့လို အသက်ကယ်ဆေးတွေတိုက်ရမယ့် အခြေအနေကို ရောက်နေပါပြီ။ ဒီအခြေအနေကို ခိုင်မာစေဖို့အတွက် Power Point သုံးပြီးတော့ တင်ပြခွင့်ပြုပါခင်ဗျား။ ဒါကတော့ ဒေသတွင်းမှာ အကြီးကျယ်ဆုံးပြိုင်ပွဲဖြစ်တဲ့ အရှေ့တောင်အာရှ အားကစားပြိုင်ပွဲမှာ ကျွန်တော်တို့နိုင်ငံရပ်တည်ခဲ့တဲ့အဆင့်တွေပါ။ ဒီ Slide မှာ ကျွန်တော်တို့နိုင်ငံက ချန်ပီယံနှစ်ကြိမ်ဖြစ်ခဲ့တာကို တွေ့မှာပါ။ သိပ်တော့ဝမ်းသာလို့မရပါဘူး။ ဘာလို့ဆိုတော့ ကျွန်တော်တို့ အိမ်ရှင်နိုင်ငံအဖြစ် ကျင်းပခဲ့တဲ့အချိန်မှာသာ ချန်ပီယံဖြစ်ခဲ့တာပါ။ နောက် slide တစ်ခုကိုပြပါ။ ဒီ Slide မှာကတော့ ပါဝင်ယှဉ်ပြိုင်တဲ့နိုင်ငံအရေအတွက်များလာလေလေ ကျွန်တော်တို့နိုင်ငံရဲ့ အဆင့်အတန်းဟာ ကျလာလေလေဆိုတာကို တွေ့မြင်ရပါတယ်။ ဒီ Slide မှာလည်း ကျွန်တော်တို့နိုင်ငံ က ခုနစ်နဲ့၊ ရှစ်နဲ့ အဲဒီနေရာနှစ်ခုကိုပဲ သည်းသည်းမည်းမည်းဖက်တွယ်ထားတာကို တွေ့ရမှာပါ။ ဒါကတော့ အိမ်ရှင်နိုင်ငံနဲ့ ချန်ပီယံဖြစ်တဲ့နိုင်ငံပါ။ အင်ဒိုနီးရှားက လေးကြိမ်မှာ ၁၀ ကြိမ်ဖြစ်ပါတယ်။ မြန်မာက အိမ်ရှင်သုံးကြိမ်မှာ နှစ်ကြိမ်ချန်ပီယံဖြစ်ပြီးတော့ မလေးရှားက ခြောက်ကြိမ်မှာ နှစ်ကြိမ်၊ ဖီလစ်ပိုင်က သုံးကြိမ်မှာ တစ်ကြိမ်၊ ဗီယက်နမ်က တစ်ကြိမ်မှာ တစ်ကြိမ်၊ ထိုင်းနဲ့ အင်ဒိုနီးရှားက အအောင်မြင်ဆုံးဆိုတာကို တွေ့ရမှာပါ။ ကျွန်တော်တို့နိုင်ငံကတော့ အခြေအနေသိပ်မကောင်းပါဘူး။ Power Point ကိုပိတ်လို့ရပါပြီ။ ကျွန်တော်တို့နိုင်ငံက အခုအချိန်မှာ စီးပွားရေးအနေအထားကလည်း ရုန်းကန်နေရတဲ့အနေအထားဖြစ်ပါတယ်။ ဒါကြောင့်မို့လို့ စီးပွားရေးမကောင်းတဲ့အခါကျတော့ ကျန်တဲ့ ကဏ္ဍတွေအားလုံးကိုလည်း ထောက်ပံ့ပေးနိုင်မှုက အားနည်းပါတယ်။ သို့သော်လည်း ကျွန်တော်တို့ မြို့နယ်မှာတော့ လွှတ်တော်ကိုယ်စားလှယ် အမျိုးသား၊ ပြည်သူ့၊ တိုင်းဒေသကြီး၊ ပြည်နယ် လေးယောက်စလုံးက အားကစားကိုလည်း အထူးစိတ်ပါဝင်စားတဲ့အခါကျတော့ ကျွန်တော်တို့ကတော့ ကိုယ့်ရဲ့ အားနဲ့ကိုယ်ကိုးပြီးတော့ ကိုယ့်အရင်းအမြစ်နဲ့ကိုအားထုတ်ပြီးတော့ ကျွန်တော်တို့ကတော့ အားကစားပွဲလေးတွေကို အမြဲတမ်းလုပ်ပေးနေပါတယ်။ အဲဒီတော့ Power Point လေးတစ်ခု ထပ်ပြီးတော့ပြပါရစေ။ ဒါကတော့ ကျွန်တော်တို့အမြဲတမ်းမျက်ရည်နဲ့ပဲအဆုံးသတ်ရတဲ့ မြန်မာဘောလုံး ပရိသတ်တွေရဲ့ မြင်ကွင်းတစ်ခုဖြစ်ပါတယ်။ ဒါကလည်း မြန်မာဘောလုံးပရိသတ်တွေပါ။ အင်မတန် ကြေကွဲဖို့ကောင်းပါတယ်။ အားပေးတဲ့နေရာမှာ ဒီလောက်အားပေးပေမဲ့ အမြဲတမ်းတက်ခေါက်ပြီးပဲ အဆုံးသတ်ရပါတယ်။ ဒါကတော့ ကျွန်တော်တို့ လွှတ်တော်ကိုယ်စားလှယ်များ ဖလားဘောလုံးပြိုင်ပွဲ မှာ တိုင်းဒေသကြီးကဝန်ကြီးတစ်ပါး လာရောက်ပြီးတော့ အားပေးချီးမြှင့်ခဲ့တဲ့ပုံဖြစ်ပါတယ်။ ဒါကတော့ကျွန်တော်တို့ ပထမအကြိမ် ကျောင်းသားအားကစားပွဲတော် ကျွန်တော်တို့မြို့မှာလုပ်ပါတယ်။ အဲဒီအချိန်မှာ အသင်းတွေချီတက်အလေးပြုနေကြတဲ့ပုံဖြစ်ပါတယ်။ ဒါကလည်း ကျွန်တော်တို့မြို့နယ် က ပန်းပွားအကနဲ့ဖျော်ဖြေနေတာဖြစ်ပါတယ်။ ဒါကတော့ မြန်မာနိုင်ငံသိုင်းအဖွဲ့ချုပ်က လာရောက်ပြီး တော့ ပူးပေါင်းပါဝင်ပြီးတော့ သရုပ်ပြနေတဲ့ပုံဖြစ်ပါတယ်။ ဒါကတော့ ကျွန်တော်တို့မြို့နယ်က ကျောင်းသူလေးတွေ၊ ကျောင်းသားလေးတွေက ကရင်ရိုးရာဒုံးရိမ်းအကနဲ့ဖျော်ဖြေနေတာ ဖြစ်ပါတယ်။ ဒါကလည်း ဒုတိယအကြိမ် ကျောင်းသားအားကစားပွဲတော်မှာ တိုင်းဒေသကြီးလွှတ်တော် ကိုယ်စားလှယ်တွေ လာရောက်အားပေးတာဖြစ်ပါတယ်။ ဒီပွဲကိုတက်ရောက်ချီးမြှင့်ဖို့ ပညာရေးနှင့် ကျန်းမာရေးဝန်ကြီးလေးပါးစလုံးကို ဖိတ်ခေါ်ခဲ့ပါတယ်။ တစ်ပါးမှ ကြွရောက်ချီးမြှင့်နိုင်ခဲ့ခြင်းမရှိပါ ဘူး။ ဒါက ကျွန်တော်တို့ ဒုတိယအကြိမ် ကျောင်းသားအားကစားပွဲတော်ဖွင့်ပွဲကျင်းပနေတာ ဖြစ်ပါ တယ်။ ဒါက ကျွန်တော်တို့ကို လာရောက်ပြီးတော့ကူညီတဲ့လုပ်ငန်းရှင်တစ်ယောက်က ၁၀ သိန်းလှူဒါန်းတဲ့အတွက်ကြောင့်မို့လို့ ကျွန်တော်တို့က ဂုဏ်ပြု လက်မှတ်ပြန်ပြီးတော့ပေးနေတဲ့ပုံ ဖြစ်ပါ တယ်။ ဒါကလည်း ဒုတိယအကြိမ် ကျောင်းသားအားကစားပွဲတော်ကျင်းပနေတဲ့အချိန်မှာ မြို့နယ်က ကျွန်တော်တို့ရဲ့ မြို့နယ်ဝန်ထမ်းအကြီးအကဲတွေအားလုံး လာရောက်အားပေးနေကြတဲ့ပုံဖြစ်ပါတယ်။ ဒါကလည်း ခုနက ဘောလုံးပွဲကို ချီတက်အလေးပြုနေတာဖြစ်ပါတယ်။ ဒါကတော့ ဖူဆယ်ဘောလုံး ကွင်းမှာ ဖူဆယ်ဘောလုံးပြိုင်ပွဲလေးတစ်ခု ကျင်းပပေးနေတာဖြစ်ပါတယ်။ ဒီမှာ ဖူဆယ်ဘောလုံး အားကစားသမားတွေကို လိုက်လံနှုတ်ဆက်နေတာဖြစ်ပါတယ်။ ဒါက ဖူဆယ်အသင်းမှာ ချန်ပီယံ တံခွန်စိုက်ရသွားတဲ့အသင်းကို ဆုဖလားချီးမြှင့်တဲ့ပုံဖြစ်ပါတယ်။ ဒါက ကျွန်တော်တို့ရဲ့ မိုးရာသီ အမျိုးသားဘောလုံးပြိုင်ပွဲကျင်းပတဲ့အခါ အားပေးနေတဲ့ပုံဖြစ်ပါတယ်။ ဒါကတော့ ကျွန်တော်တို့ ၂၁ နှစ်အောက် ဝန်ကြီးချုပ်ဖလားဘောလုံးပွဲမှာ လွှတ်တော်ကိုယ်စားလှယ် သုံးယောက်စလုံးသွား အားပေးတဲ့ပုံ ဖြစ်ပါတယ်။ ဒါက တွံတေးမြို့နယ်က ပရိသတ်တွေလိုက်ပါအားပေးကြတဲ့ပုံ ဖြစ်ပါတယ်။ အားကစားသမားလေးတွေကို အလှူရှင်တစ်ယောက်ကနေပြီးတော့ ကျွေးမွေးနေတဲ့ပုံဖြစ်ပါတယ်။ ဒါကတော့ ရွက်ပုန်းသီးလေးတွေဖော်ထုတ်ဖို့ ဆိုတဲ့ရည်ရွယ်ချက်နဲ့ကျေးရွာပေါင်းစုံဘောလုံးပွဲတစ်ခု ကျေးရွာမှာသွားပြီးတော့ ကျင်းပနေတဲ့ပုံဖြစ်ပါတယ်။ အားလုံးကျေးဇူးတင်ပါတယ်။ အဲဒီတော့ ကျွန်တော်တို့ကတော့ တတ်နိုင်တဲ့အရင်းအမြစ်ကလေးနဲ့ ကြိုးစားပြီးတော့ မြို့နယ်က နိုင်ငံတော်ရဲ့ အားကစားကို ချီးမြှင့်ဖို့လုပ်နေပါတယ်။ အခုအချိန်မှာ ဒုတိယဝန်ကြီးကလည်း အားကစားသမား တစ်ယောက်၊ မြန်မာ့လက်ရွေးစင်ကြက်တောင်ရိုက်ချန်ပီယံ တစ်ယောက်ဖြစ်နေလို့ ကျွန်တော်တို့ အင်မတန်အားတက်ရပါတယ်။ အဲဒီတော့ ကျွန်တော်တို့ ဒီက ပြည်သူ့လွှတ်တော်ကိုယ်စားလှယ် ဒေါက်တာစိန်မြအေး တင်သွင်းတဲ့အဆိုကလည်း အခုအချိန်မှာ အင်မတန်ကို လိုအပ်နေတဲ့အဆို ဖြစ်တဲ့အတွက်ကြောင့် ဒီအဆိုကို အတည်ပြုပေးဖို့ ထောက်ခံဆွေးနွေး ရင်းနဲ့ကျွန်တော့်ရဲ့ ဆွေးနွေးချက်ကို နိဂုံးချုပ်ပါတယ်။ အားလုံးကိုကျေးဇူးတင်ပါတယ်။</speech>
<speech type='speaker'>သံတောင်ကြီးမဲဆန္ဒနယ်မှ ဦးစောဗစ်တာခလိုက် ဆွေးနွေးဖို့ ဖြစ်ပါတယ်</speech>
<speech><mp id='256'>ဦးစောဗစ်တာခလိုက်(သံတောင်ကြီးမဲဆန္ဒနယ်)</mp>ချစ်ခင်လေးစားရပါသော ပြည်သူ့ လွှတ်တော်ဥက္ကဋ္ဌကြီးနှင့် ဒုတိယဝန်ကြီးများနှင့် ဧည့်သည်တော်များ၊ ပြည်သူ့လွှတ်တော်ကိုယ်စားလှယ် များခင်ဗျား။ မင်္ဂလာပါလို့ ဦးစွာနှုတ်ခွန်းဆက်သအပ်ပါတယ်။ ကျွန်တော်ကတော့ ကရင်ပြည်နယ်၊ သံတောင်ကြီးမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးစောဗစ်တာခလိုက် ဖြစ်ပါတယ်။ ကျွန်တော့်အနေနဲ့ ဒလမဲဆန္ဒနယ်မှ ဒေါက်တာဦးစိန်မြအေးအဆိုကို ထောက်ခံဆွေးနွေးသွားမှာ ဖြစ်ပါ တယ်။ လေးစားရပါသော ဥက္ကဋ္ဌကြီးခင်ဗျား။ အဆိုရှင်က နိုင်ငံတော်အစိုးရအား ကျန်းမာရေးကဏ္ဍနဲ့ ပတ်သက်ပြီးတော့ စီမံကိန်းနှင့် ရန်ပုံငွေများ ရေးဆွဲချမှတ်ပေးရန် တိုက်တွန်းတဲ့အဆို ဖြစ်ပါတယ်။ ၎င်းအဆိုကို လေ့လာတဲ့အခါမှာ အားကစားနည်းပညာအားဖြင့်သော်လည်းကောင်း၊ နည်းစနစ်များ အားဖြင့်သော်လည်းကောင်း ပြည်သူတစ်ရပ်လုံးအတွက် အဓိကလိုအပ်တဲ့ ကျန်းမာသန်စွမ်းကြံ့ခိုင်တဲ့ စိတ်ဓာတ်နဲ့ အကျင့်သိက္ခာကောင်းမွန်သော အရွယ်စုံ၊ တိုင်းပြည်အကျိုးပြု ပြည်သူပြည်သားကောင်း များ၊ နိုင်ငံသားကောင်းများ ပေါ်ထွက်လာရန်အတွက် တင်သွင်းတဲ့အဆိုဖြစ်ပါတယ်။ ထိုနည်းတူ မူးယစ်ဆေးဝါးသုံးစွဲခြင်းမှ ရှောင်ကြဉ်နိုင်ရန်အတွက်ဆိုတဲ့အဆိုဖြစ်တဲ့အတွက်ကြောင့် အချက်သုံးချက် အပေါ်မူတည်ပြီးတော့ ထောက်ခံဆွေးနွေးသွားမှာဖြစ်ပါတယ်။ ပထမအချက်အနေနဲ့ အားကစားကဏ္ဍ မှာ အားကစားအမျိုးမျိုးကို နည်းစနစ်မှန်မှန်နဲ့ လေ့ကျင့်နိုင်ရန်အတွက် ပြိုင်ပွဲများ ကျင်းပနိုင်ရန် အတွက် အဓိကလိုအပ်တဲ့အရာတွေကတော့ အားကစားကွင်းများ၊ အားကစားရုံများ၊ အားကစားပြု လုပ်နိုင်သော နေရာကွက်လပ်များ၊ အားကစားနည်းမျိုးစုံပြုလုပ်နိုင်သော အားကစား Centre များ၊ အားကစားသင်တန်းကျောင်းများကို တကယ့်လိုအပ်တဲ့ဒေသတွေမှာ စီမံ၊ တည်ဆောက်၊ သတ်မှတ်၊ ဖော်ထုတ်၊ ဆောင်ရွက်ဖို့ရန်အတွက် အထူးလိုအပ်ပါတယ်။ အထူးသဖြင့် ကျွန်တော်တို့ တောင်ပေါ် ဒေသတွေမှာ အားကစားကွင်းမရှိပါဘူး။ ကျွန်တော်တို့က သံတောင်ကြီးမြို့နယ်မှာ ဘောလုံးကွင်း တစ်ကွင်းတောင် မတည်ဆောက်နိုင်သေးတဲ့အနေအထားမှာ ရှိပါတယ်။ ဒါကြောင့် အခြားနေရာဒေသတွေမှာလည်း ထိုနည်းတူ အားကစားကွင်း တည်ဆောက်ဖို့ရန်အတွက် အထူးလိုအပ်လျက်ရှိပါတယ်။ အသက်အရွယ်အလိုက် မိမိဝါသနာပါတဲ့ အားကစားများကို လေ့ကျင့်နိုင်ရန်အတွက် အားကစား ကွင်းများ တည်ဆောက်ပေးနိုင်ဖို့အတွက် အကြံပြု ဆွေးနွေးရပါတယ်။ ထိုနည်းတူ မူးယစ်ဆေးဝါး သုံးစွဲမှုရဲ့ အကြောင်းအချက်တစ်ချက်ကို ပြန်ကြည့်လိုက်တဲ့အခါမှာ အားကစားလှုံ့ဆော်မှု၊ ကူညီအားပေးပံ့ပိုးမှုအားနည်းတဲ့အချက်တစ်ချက်မှာ ပါဝင်ကြောင်းဆိုတာကို အဲဒါကို ကျွန်တော်တို့ သိမှတ်နားလည်ထားဖို့လိုအပ်ပါတယ်။ ဒုတိယအချက်အနေနဲ့ အားကစားကဏ္ဍအလိုက် နည်းဥပဒေ၊ စည်းကမ်း၊ စည်းစနစ်များ ကျယ်ကျယ်ပြန့်ပြန့် နည်းမှန်လမ်းမှန် ပြန့်ပွားရန် အထူးလိုအပ်ပါတယ်။ ဒါကြောင့် ထူးချွန်ကျွမ်းကျင်တဲ့ စည်းနားလည်တဲ့ သင်တန်းဆရာများ၊ နည်းပြများ၊ သရု်ပြများ၊ ဒိုင်လူကြီးများကို အဆင့်ဆင့် မွေးထုတ်ဖို့ရန်အတွက် အထူးလိုအပ်ပါတယ်။ ထိုနည်းတူ ကျွမ်းကျင်သူ လူသားအရင်းအမြစ်များ မွေးထုတ်ပြီးတော့ အားကစားနည်းမျိုးစုံ ပြန့်ပွားနိုင်ရန်အတွက် အထူးဆောင်ရွက်ပေးဖို့ရန် လိုအပ်ပါတယ်။ အားကစားနှင့် ကျန်းမာရေးဝန်ကြီးဌာနအောက်မှာ အားကစား အဖွဲ့ချုပ် ၄၉ ဖွဲ့ရှိပါတယ်။ အဲဒီ ၄၉ ဖွဲ့မှာဆိုရင် ၄၅ ဖွဲ့က ယာယီမှတ်ပုံတင်ထားပြီးကြောင်း သိရပါ တယ်။ ဒါကြောင့် အဲဒီ အားကစားအဖွဲ့ချုပ်များအား ကျယ်ကျယ်ပြန့်ပြန့်နဲ့ အားကစားနည်းစနစ်များကို ပြန့်ပွားနိုင်ရန်အတွက် သက်ဆိုင်ရာ ကဏ္ဍအသီးသီးမှ လုပ်ဆောင်သွားဖို့ လိုပါတယ်။ ဒါမှသာလျှင် နည်းစနစ်မှန်ကန်စွာဖြင့် လေ့ကျင့်လုပ်ဆောင်သွားတဲ့အခါမှာ ထူးချွန်တဲ့အားကစားသမားတွေ ပေါ်ထွက်လာမှာဖြစ်ပါတယ်။ ဥက္ကဋ္ဌကြီးခင်ဗျား။ တတိယအချက်အနေနဲ့ အားကစားပွဲများကို အချိန်အခါနှင့်အညီ ပြိုင်ပွဲများ ကျင်းပခြင်းနှင့် အားကစားအသုံးအဆောင်ပစ္စည်းများ ထောက်ပံ့ပေးဖို့ အထူးလိုအပ်ပါတယ်။ သက်ဆိုင်ရာ အားကစားကဏ္ဍအလိုက် အားကစားပွဲများကို ကျင်းပပေးသော်လည်း အောက်ခြေအထိ ကျယ်ကျယ်ပြန့်ပြန့်လုပ်ဆောင်နိုင်ခြင်း မရှိသေးပါ။ ထိုနည်းအတူ လိုအပ်တဲ့ အထောက်အကူ အားကစားပစ္စည်းများကိုလည်း လုံလောက်စွာ ထောက်ပံ့ပေးနိုင်ခြင်း မရှိတာကို တွေ့ရှိရပါတယ်။ ဥက္ကဋ္ဌကြီးခင်ဗျား။ အားကစားပွဲများ၊ ပျော်ပွဲရွှင်ပွဲများ၊ ရိုးရာအားကစားပွဲများ ကျင်းပပေးတဲ့အတွက်ကြောင့် ပြည်သူများနှင့်တကွ ယှဉ်ပြိုင်တဲ့အားကစားသမားများအတွက် ဘယ်လိုကျေးဇူးတွေကို ရရှိသလဲဆိုရင် ပြန်လည်သုံးသပ်ကြည့်တဲ့အခါမှာ ပျော်ရွှင်မှုကို ဖြစ်ပေါ်စေတယ်။ လွတ်လပ်မှုရဲ့ အရသာကို ခံစားရရှိပါတယ်။ ကျန်းမာကြံ့ခိုင်မှုကိုလည်း ဖြစ်ပေါ်စေပါတယ်။ မိမိတို့ရဲ့ ဂုဏ်သိက္ခာ ရှိမှုကိုလည်း သိရှိနားလည်လာပါတယ်။ ဒီထက်မက မမြင်နိုင်တဲ့ အဓိကအချက်ကတော့ အားကစား စိတ်ဓာတ်ပဲဖြစ်ပါတယ်။ အားကစားစိတ်ဓာတ်ဟာ အနိုင်မခံ အရှုံးမပေးတဲ့စိတ်ဓာတ် ဖြစ်ပါတယ်။ အားကစားစိတ်ဓာတ်ကြောင့် ဇွဲ၊ လုံ့လ၊ ဝီရိယ ကြိုးစားအားထုတ်မှုကို ဖြစ်ပေါ်စေပါတယ်။ အဲဒါကနေ စွမ်းရည်၊ အရည်အချင်း၊ အရည်အသွေး မြင့်တက်လာစေပါတယ်။ ၎င်းစိတ်ဓာတ်တွေကြောင့် အချိန်ကို လေးစားမယ်။ နည်းစနစ်မှန်ကန်စွာဖြင့် အားကစားလေ့ကျင့်မှုများကို လုပ်ဆောင်သွားပါတယ်။ အဲဒီ အပြင် အဲဒီစိတ်ဓာတ်တွေကြောင့် ရိုးသားဖြောင့်မတ်တဲ့ ကျန်းမာသန်စွမ်းတဲ့ အားကစားသမားတွေ ဖြစ်ပေါ်လာတာကို တွေ့ရပါတယ်။ ဒါကြောင့် လူသားတို့ရဲ့ လွဲမှားတဲ့စိတ်ဓာတ်များကို အားကစား စိတ်ဓာတ်ဖြင့် ပြန်လည်ပြုပြင်ပြောင်းလဲနိုင်တယ်ဆိုတာကို ယုံကြည်လက်ခံရမှာဖြစ်ပါတယ်။ နိဂုံးချုပ် အနေနဲ့ ဒေါက်တာဦးစိန်မြအေးရဲ့အဆိုကို နိုင်ငံတော်အစိုးရမှ အကောင်အထည်ဖော် ဆောင်ရွက်ပေး နိုင်ရန်အတွက် ပြည်သူ့လွှတ်တော်ဥက္ကဋ္ဌမှတစ်ဆင့် ထောက်ခံဆွေးနွေး အကြံပြုအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type='speaker'>တပ်မတော်သားပြည်သူ့လွှတ်တော်ကိုယ်စားလှယ် ဗိုလ်မှူးကျော်ကျော် ဆွေးနွေးဖို့ဖြစ်ပါတယ်</speech>
<speech><mp id='000'>ဗိုလ်မှူးကျော်ကျော်(တပ်မတော်သားကိုယ်စားလှယ်)</mp>မင်္ဂလာပါခင်ဗျား။ ကျွန်တော်က ဗိုလ်မှူးကျော်ကျော် ပါခင်ဗျား။ ဒလမဲဆန္ဒနယ်မှ ဒေါက်တာစိန်မြအေး၏အဆိုကို ဘဏ္ဍာငွေခွဲဝေသုံးစွဲ မှုရှုထောင့်ကနေ အကြံပြု ဆွေးနွေးမှာဖြစ်ပါတယ်။ Power Point သုံးစွဲခွင့်ပြုပါခင်ဗျား။ ဥက္ကဌကြီး ခင်ဗျား။ နိုင်ငံတကာရဲ့ အလယ်မှာ ကိုယ်နိုင်ငံရဲ့ အလံကို လွင့်ထူပြီး ကိုယ်နိုင်ငံတော်သီချင်းနဲ့ ဂုဏ်ပြုခံ ရတာဆိုလို့ နိုင်ငံတော်အကြီးအကဲတွေရယ်၊ တရားဝင်အလည်အပတ်ခရီးစဉ်နဲ့ အားကစားပြိုင်ပွဲများ အနိုင်ရရှိတဲ့အခါတွေမှာလည်း ရှိပါတယ်။ ဒါကြောင့် အားကစားကို နိုင်ငံ့ဂုဏ်ဆောင်လို့ သတ်မှတ် ထားကြတာဖြစ်ပါတယ်။ ကျွန်တော်တို့နိုင်ငံရဲ့ အားကစားကဏ္ဍဟာ တစ်ချိန်တစ်ခါက ဒေသတွင်းနှင့် အာရှအဆင့်မှာ ရွှေခေတ်၊ ငွေခေတ်ကို ပိုင်ဆိုင်ခဲ့ဖူးပါတယ်။ ထူးချွန်ထက်မြက်တဲ့ အားကစားသမား တချို့ဟာ ပြိုင်ပွဲကာလတစ်ခုတည်းမှာကိုပဲ ရွှေတံဆိပ်လေးငါးခုအထိရခဲ့ပါတယ်။ ယခုအချိန်မှာ အကြောင်းအမျိုးမျိုးကြောင့် အားကစားကဏ္ဍနိမ့်ကျလာတာကို တင်ပြပါ Slide များအရ တွေ့ရမှာ ဖြစ်ပြီး ၂၀၁၈ ခုနှစ် အာရှအားကစားပြိုင်ပွဲမှာ ကြေးတံဆိပ်နှစ်ခုသာ ရခဲ့ပါတယ်။ ဥက္ကဋ္ဌကြီးခင်ဗျား။ အားကစားကဏ္ဍနိမ့်ကျလာမှုဟာ အခြေအနေအကြောင်းအမျိုးမျိုးကြောင့် ဖြစ်ပေမဲ့လည်း အဓိကကျတဲ့ ဘဏ္ဍာငွေသုံးစွဲမှုကိစ္စကို အကြံပြု လိုပါတယ်။ ၂၀၁၁ ခုနှစ်နောက်ပိုင်း ကစလို့ အားကစားကဏ္ဍရဲ့ ဘဏ္ဍာငွေခွဲဝေရရှိမှုကိုကြည့်ရင် တင်ပြပါအတိုင်း တွေ့ရမှာ ဖြစ်ပါတယ်။ အဲဒီစာရင်းထဲမှာ ၂၀၁၃-၂၀၁၄ ခုနှစ် အရှေ့တောင်အာရှအားကစားပြိုင်ပွဲကျင်းပတဲ့ကာလကလွဲလို့ ကျန်ကာလတွေမှာ ဘီလီယံ ၂၀ ပတ်ဝန်းကျင်သာအသုံးပြု ထားပြီး ၂၀၁၈-၂၀၁၉ ဘဏ္ဍာရေးနှစ်မှာပဲ ၄၂ ဘီလီယံကျော်ရှိတာကို တွေ့ရမှာဖြစ်ပါတယ်။ ပြည်ထောင်စုအသုံးစရိတ်မှာ အားကစားကဏ္ဍ အတွက် သုံးစွဲမှုဟာ တစ်ရာခိုင်နှုန်းကနေ ၀.၁ ရာခိုင်နှုန်းအထိ အလွန်နည်းပါးစွာသုံးစွဲခဲ့ကြောင်း တွေ့ရှိရပါတယ်။ ၂၀၁၅-၂၀၁၆ ဘဏ္ဍာရေးနှစ်မှာ ကျန်းမာရေးနှင့်အားကစားဝန်ကြီးဌာနဟူ၍ ပြင်ဆင်ဖွဲ့စည်းခဲ့ပြီး ဘဏ္ဍာငွေတိုးမြှင့်ချထားပေးခဲ့ပေမဲ့လည်း အားကစားနှင့်ကာယပညာဦးစီးဌာနရဲ့ ဘဏ္ဍာငွေရရှိမှုဟာ တိုးတက်မလာကြောင်းကို တင်ပြပါ Slide များအရ တွေ့ရှိရမှာဖြစ်ပါတယ်။ အားကစားနှင့်ကာယပညာဦးစီးဌာနရဲ့ အသုံးစရိတ်ဟာ ဝန်ကြီးဌာနတစ်ခုလုံးရဲ့ ၂ ရာခိုင်နှုန်းမှ ၃ ရာခိုင်နှုန်းသာရှိကြောင်း တွေ့ရှိရပါတယ်။ ဝန်ကြီးဌာနရဲ့ လုပ်ပိုင်ခွင့်ထဲကနေ အားကစားနှင့်ကာယ ပညာဦးစီးဌာနကို ဘဏ္ဍာငွေခွဲဝေပေးခဲ့တယ်ဆိုပေမဲ့လည်း ဝန်ကြီးဌာနတစ်ခုလုံးရဲ့နှစ်အလိုက် ပိုလျှံ ဘဏ္ဍာငွေ ပြန်လည်အပ်နှံမှုဟာ အားကစားကဏ္ဍတစ်ခုလုံးက ရရှိတဲ့အသုံးစရိတ်စုစုပေါင်းထက် များပြားနေတာ တွေ့ရမှာဖြစ်ပါတယ်။ အားကစားရဲ့ ဘတ်ဂျက် ၂၂ ဘီလီယံလောက်နေချိန်မှာ ဝန်ကြီးဌာနရဲ့ ပိုလျှံအပ်ငွေဟာ ၂၆၃ ဘီလီယံဖြစ်ကြောင်း တွေ့ရှိနိုင်ပါတယ်။ ယခင်ကာလများတွင် အားကစားကဏ္ဍအတွက် ဘတ်ဂျက်ခြိုးခြံသုံးစွဲနေရတဲ့အချိန်မှာ ဝန်ကြီးဌာနတွေဟာ အားကစား သမားတွေကို မွေးမြူပြီး အားကစားကဏ္ဍဖွံ့ဖြိုးတိုးတက်ဖို့အတွက် တစ်ဖက်တစ်လမ်းမှ ပံ့ပိုးပေးခဲ့ပါ တယ်။ ဘောလုံးမှာဆိုရင် ဘဏ္ဍာ/အခွန်၊ ဆောက်လုပ်ရေးမှာ ဖူဆယ်၊ ဘောလီဘောမှာ ပို့/ဆက်၊ ဘဏ္ဍာ/အခွန် စတဲ့ ဝန်ကြီးဌာနတွေဟာ ထူးချွန်တဲ့နိုင်ငံ့ဂုဏ်ဆောင်အားကစားသမားများ မွေးထုတ် ပေးခဲ့ပါတယ်။ ယခုအချိန်မှာတော့ ဝန်ကြီးဌာနတွေက အားကစားကို အားပေးမှုကျဆင်းလာကြောင်း တွေ့ရတဲ့အတွက် နိုင်ငံတော်အနေနဲ့ သင့်တော်တဲ့နည်းလမ်းများနဲ့တွန်းအားပေးဖို့ လိုအပ်လျက်ရှိ ကြောင်း တွေ့ရမှာဖြစ်ပါတယ်။ ဥက္ကဋ္ဌကြီးခင်ဗျား။ ကျန်းမာသန်စွမ်းတဲ့နိုင်ငံသားတွေဖြစ်ဖို့အတွက် ပြည်သူလူထုတစ်ရပ်လုံးက အားကစားကို စိတ်ပါဝင်စားဖို့ အထူးပဲလိုအပ်လှသလို ဆွဲဆောင်စည်းရုံးမှုကိုတော့ နိုင်ငံတော်အစိုးရ အနေနဲ့ လုပ်ဆောင်ရမှာဖြစ်ပါတယ်။ ပြည်သူလူထုက အားကစားကိုတော့ စိတ်ဝင်စားတယ်။ ဒါပေမဲ့ အားကစားလုပ်ရမယ့်နေရာမရှိဘူးဆိုရင်လည်း ထိရောက်နိုင်မှာမဟုတ်ပါဘူး။ ကျွန်တော်တို့ရဲ့ ပတ်ဝန်းကျင်နိုင်ငံတွေမှာတော့ လူအများစုပေါ်းအားကစားလုပ်နိုင်တဲ့နေရာတွေကို အစိုးရက ဖန်တီး ပေးထားပြီး ပြည်သူလူထုကလည်း ဆောင်ရွက်ကြပါတယ်။ ဒါကြောင့်မို့ နိုင်ငံတော်အစိုးရအနေနဲ့ အများပြည်သူအားကစားလုပ်နိုင်မယ့် Public Area တွေ ထိန်းသိမ်းဖော်ထုတ်ပေးဖို့အကြံပြုအပ်ပါ တယ်။ နိုင်ငံ့ကိုယ်စားပြု အားကစားသမားတွေဟာ ပျိုမျစ်နုရွယ်တဲ့အချိန်မှာပဲ နိုင်ငံ့ဂုဏ်ကို ဆောင်နိုင် ပြီး အချိန်ကာလတစ်ခုရောက်တဲ့အခါမှာတော့ မျိုးဆက်သစ်တွေကို မလွှဲမသွေနေရာဖယ်ပေးရမှာပါ။ အဲဒီအချိန်မှာ သူတို့ရဲ့ အသုံးဝင်မှုဟာ ပျောက်ကွယ်မသွားဖို့ အထူးပဲ လိုအပ်ပါတယ်။ တစ်နည်းအား ဖြင့် နိုင်ငံ့ဂုဏ်ဆောင်ခဲ့တဲ့အားကစားသမားတွေအတွက် ဘဝလုံခြုံမှုလိုအပ်ပါတယ်။ အာဆီယံနိုင်ငံ ဖြစ်တဲ့ မလေးရှားနဲ့ အာဆီယံနိုင်ငံတချို့မှာ နိုင်ငံ့ဂုဏ်ဆောင်အားကစားသမားတွေကို ဂုဏ်ပြုချီးမြှင့် တဲ့အစီအစဉ်တွေရှိကြပါတယ်။ SEA Game၊ အာရှအားကစားပြိုင်ပွဲ၊ ကမ္ဘာ့အိုလံပစ်မှာ ရွှေ၊ ငွေ၊ ကြေး ဆုရရင် ဘယ်လောက်ဆိုတာသတ်မှတ်ပြီး အားကစားသမားအသက် ၆၀ ပြည့်တဲ့အထိ ဒါမှမဟုတ် သေဆုံးတဲ့အထိ လစဉ်ချီးမြှင့်ကြောင်း လေ့လာသိရှိရပါတယ်။ အဲဒီလိုလုပ်ဆောင်တဲ့အတွက် အားကစားသမားတွေရဲ့ ဘဝနောင်ရေး လုံခြုံ စိတ်ချပြီး စိတ်ဓာတ်ခွန်အားမြင့်မားလာတဲ့အတွက် ပြိုင်ပွဲ တွေမှာ စွမ်းဆောင်ရည်တိုးတက်လာမှာ မလွဲမသွေဖြစ်ပါတယ်။ ဒါကြောင့်မို့ ကျွန်တော်တို့နိုင်ငံမှာ လည်း ကိုယ်တတ်နိုင်တဲ့အတိုင်းအတာအတွင်းကနေ ပြိုင်ပွဲအဆင့်အမျိုးမျိုးမှာ ဂုဏ်ဆောင်နိုင်တဲ့ အားကစားသမားတွေကို ဂုဏ်ပြုချီးမြှင့်သင့်ကြောင်း အကြံပြု အပ်ပါတယ်။ ကျွန်တော်တို့နိုင်ငံကဲ့သို့ အားကစားကဏ္ဍမှာ ဘတ်ဂျက်ငွေသုံးစွဲမှုအကန့်အသတ်ရှိတယ်။ ဖွံ့ဖြိုးဆဲနိုင်ငံများတွင် ကျင့်သုံးတဲ့ နည်းလမ်းတစ်ခုကို အကြံပြုတင်ပြချင်ပါတယ်။ အဲဒီနိုင်ငံတွေရဲ့ FDI Law မှာ လာရောက်ရင်းနှီးမြှုပ်နှံ မယ့်ကုမ္ပဏီကြီးတွေအနေနဲ့ အားကစားနည်းတစ်မျိုးမျိုးအား အရှေ့တောင်အာရှအဆင့်၊ အာရှအဆင့် အထိ လိုအပ်သော အထောက်အပံ့အကူအညီပေးရန်ဆိုတဲ့အချက်ကို ထည့်သွင်းထားကြောင်း သိရှိရ ပါတယ်။ အဲဒီလိုလုပ်ခြင်းအားဖြင့် နိုင်ငံတော်ရဲ့ ဘတ်ဂျက်ကို ခြိုးခြံချွေတာရာရောက်သလို လိုအပ်မှုတွေကိုလည်း ဖြည့်ဆည်းပေးရာရောက်တဲ့အတွက် အားကစားကဏ္ဍကို တစ်ဖက်တစ်လမ်းမှ အထောက်အကူရရှိလာမှာဖြစ်ပါတယ်။ ဒါကြောင့်မို့လို့ သက်ဆိုင်ရာဝန်ကြီးဌာနတွေနဲ့ ညှိနှိုင်းပူးပေါင်း ဆောင်ရွက်ဖို့အကြံပြုအပ်ပါတယ်။ ဥက္ကဌကြီးခင်ဗျား။ နိုင်ငံတော်ခေတ်မီဖွံ့ဖြိုးတိုးတက်စေဖို့ ယခုအချိန်မှာ ပညာရေးနှင့် ကျန်းမာရေးကဏ္ဍတွေကို ဘဏ္ဍာငွေခွဲဝေပေးတာဟာ အလွန်ကောင်းမွန်တဲ့အစီအစဉ်ဖြစ်ပါတယ်။ ကျန်းမာရေးနှင့်အားကစားဝန်ကြီးဌာနမှ ဘဏ္ဍာငွေပိုမိုရရှိလာတာနှင့်အမျှ ကျန်းမာကြံ့ခိုင်စေဖို့ အဓိကအချက်ဖြစ်တဲ့ အားကစားကဏ္ဍကို ဘဏ္ဍာငွေအချိုးကျခွဲဝေပေးနိုင်ရင် ကျွန်တော်တို့မျှော်မှန်း တဲ့ ကျန်းမာသန်စွမ်းပြီး နိုင်ငံ့ဂုဏ်ဆောင်နိုင်မယ့် နိုင်ငံသားတွေ ပေါ်ထွက်လာမှာဖြစ်ကြောင်း ပြောကြားရင်းနိဂုံးချုပ်အပ်ပါတယ်။ ကျေးဇူးတင်ပါတယ်ခင်ဗျား။</speech>
<speech type='speaker'>ကျောင်းကုန်းမဲဆန္ဒနယ်မှ ဦးသိန်းထွန်း ဆွေးနွေးဖို့ ဖြစ်ပါတယ်</speech>
''<speech><mp id='165'>ဦးသိန်းထွန်း(ကျောင်းကုန်းမဲဆန္ဒနယ်)</mp>လေးစားအပ်တဲ့ ပြည်သူ့လွှတ်တော်ဥက္ကဋ္ဌကြီး နှင့် လွှတ်တော်ကိုယ်စားလှယ်များ၊ ဧည့်သည်တော်များအားလုံး မင်္ဂလာအပေါင်းနှင့်ပြည့်စုံကြပါစေ။ ကျွန်တော်ကတော့ ဧရာဝတီတိုင်းဒေသကြီး၊ ကျောင်းကုန်းမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးသိန်းထွန်းဖြစ်ပါတယ်။ ကျွန်တော့်အနေနဲ့ အဆိုရှင်က နိုင်ငံတော်၏မျိုးဆက်သစ် လူငယ်များ ကျန်းမာကြံ့ခိုင်ဖို့၊ လုပ်ငန်းခွင်ရောက်ပြည်သူများ ကာယစိတ္တဖွံ့ဖြိုးဖို့၊ သက်ကြီးနိုင်ငံသား များ ကျန်းမာနုပျိုဖို့နှင့် မူးယစ်ဆေးဝါးနှင့် အခြားမလိုလားအပ်တဲ့ အာရုံများမှ ကင်းလွတ်သက်သာ စေရန် အားကစားကဏ္ဍကို စီမံကိန်းနှင့်ရန်ပုံငွေများ ချမှတ်ပေးရန်တိုက်တွန်းကြောင်းအဆိုကို ကျွန်တော့်အနေနဲ့ အကြံပြု သုံးသပ်သွားမှာဖြစ်ပါတယ်။ လေးစားအပ်တဲ့ ဥက္ကဋ္ဌကြီးခင်ဗျား။ မျိုးဆက်သစ်လူငယ်များ အပိုင်းကိုကြည့်ရင်း အခြေခံ ပညာကျောင်းများနှင့် အဆင့်မြင့်ပညာကျောင်းများမှာ တွေ့ရမှာဖြစ်ပါတယ်။ လုပ်ငန်းခွင်ရောက် ပြည်သူများအပိုင်းမှာ အစိုးရဝန်ထမ်းများနှင့် ပြင်ပဝန်ထမ်းများဖြစ်ကြပါတယ်။ သက်ကြီးနိုင်ငံသား များကတော့ အသက် ၆၀ ကျော်များဖြစ်ကြပါတယ်။ ဒီအဆိုကိုမတင်ခင်မှာလည်း အားကစားနှင့် ပတ်သက်လို့ မြင့်မားစွာဆောင်ရွက်ဖို့၊ အားကစားပြက္ခဒိန်အလိုက် ကစားဖို့အဆိုတင်ပြရာမှာ ဝန်ကြီး ကိုယ်တိုင်ပဲ အားကစား Calendar ကိုဖြန့်ပြပြီး တကယ်လုပ်နေပါတယ်ဆိုပြီး ပြောခဲ့ပါတယ်။ ဒါပေမဲ့ နိုင်ငံ့အားကစားကို လူတိုင်းလိုလိုစိတ်ဝင်စားမှုဖြစ်အောင်၊ အားကစားစံချိန်များတိုးတက်အောင် မလုပ် နိုင်ကြသေးပါဘူး။ လေးစားအပ်တဲ့ဥက္ကဋ္ဌကြီးခင်ဗျား။ ကျွန်တော့်အနေနဲ့ မျိုးဆက်သစ်လူငယ်များနှင့် အားကစား ကဏ္ဍကို ဦးစားပေးဆွေးနွေးသွားမှာ ဖြစ်ပါတယ်။ မျိုးဆက်သစ်လူငယ်များရဲ့ အခန်းကဏ္ဍဟာ အခြေခံပညာနှင့်အဆင့်မြင့်ပညာကျောင်းထဲမှာပဲ အများစုရှိနေကြပါတယ်။ အမေရိကန်နိုင်ငံရဲ့ အားသာချက်ကို ကြည့်မယ်ဆိုရင် ကျောင်းတိုင်းမှာ စာကြည့်တိုက်ကောင်းကောင်း ရှိပါတယ်။ အားကစားကွင်း၊ အားကစားခန်းမပြည့်စုံစွာထားရှိပြီး နှစ်သက်ရာအားကစားဘာသာရပ်ကို မယူမနေရယူရကာ ညနေပိုင်းမှာ အားကစားကို မလုပ်မနေရစနစ်ပြဋ္ဌာန်းထားပါတယ်။ ကလေးများအတွက် လိုအပ်တဲ့အာဟာရကို အာဟာရဗေဒပညာရှင်နှင့်တွက်ချက်ပြီး ကျွေးမွေးပါတယ်။ ဒါကြောင့်မို့ သူတို့ဆီမှာ အခြေခံပညာ ပြီးဆုံးသွားတာနှင့် ကျန်းမာသန်စွမ်းပြီး ပညာတော်တဲ့ လူငယ်များပေါ်ပေါက်စေခဲ့ပါတယ်။ မြန်မာနိုင်ငံမှာ ယခင်က ကျောင်းတိုင်းမှာ ဘောလုံး၊ ဘော်လီဘော၊ ဘတ်စကပ်ဘော၊ ပင်ပေါင်၊ ကြက်တောင်၊ ပိုက်၊ ဘက်တန်ကအစ ဖြန့်ဝေပေးခဲ့ပါတယ်။ ယခုအဲ့ဒီစနစ်မရှိသလောက်ပါပဲ။ အထက်၊ အလယ်ကျောင်းတိုင်းမှာ ကာယဆရာဆရာမများရှိသော် လည်း အားကစားကို ထိရောက်စွာ သင်ကြားဆောင်ရွက်ခွင့် မရကြပါ။ အချိန်မရသည်ကတစ်ပိုင်း၊ ကျောင်းသင်ဘာသာရပ်မရှိသည်ကတစ်ပိုင်း ဖြစ်ပါတယ်။ ကျောင်းတွင်းအားကစားပြိုင်ပွဲများလည်း ကျယ်ကျယ်ပြန့်ပြန့်မဆောင်ရွက်နိုင်တော့ပါ။ ကျောင်းသားအားကစားပွဲတော်များလည်း ကျင်းပပေး နိုင်မှု အားနည်းလာခဲ့ပါတယ်။ ယခင်က ရပ်ကွက်/ကျေးရွာအုပ်စုအဆင့်၊ မြို့နယ်အဆင့်၊ ခရိုင်အဆင့်၊ ပြည်နယ်နှင့်တိုင်းအဆင့်ပြိုင်ပွဲများ၊ ဝန်ကြီးဌာနပေါင်းစုံ ပြိုင်ပွဲများ၊ ပထမတန်း၊ ဒုတိယတန်း Class ပြိုင်ပွဲများ၊ ကျောင်းသားအားကစားပွဲတော်၊ အမျိုးသား အားကစားပွဲတော်၊ တပ်မတော်ကြည်း၊ ရေ၊ လေပြိုင်ပွဲများ စဉ်ဆက်မပြတ် ကျင်းပပေးနိုင်မှုကြောင့် ဘောလုံး၊ ပြေးခုံပစ်အပါအဝင် အားကစား မျိုးစုံဟာ စံချိန်များချိုးနိုင်ခဲ့ပြီး See Game ပြိုင်ပွဲ၊ အာရှပြိုင်ပွဲ၊ မာရေကား၊ ပတ်ချုံဟီးဖလားစတဲ့ ပြိုင်ပွဲတွေမှာ မြန်မာနိုင်ငံဟာ ဆုတံဆိပ်များမြောက်များစွာ ရရှိခဲ့ပါတယ်။ တက္ကသိုလ်ဒေသ ကောလိပ်ပြိုင်ပွဲဆို ကျွန်တော်တို့ ခေတ်တုန်းက ၃၅ ကျောင်းပြိုင်ကြရ ပါတယ်။ အလွန်စည်ကားတဲ့ ပြိုင်ပွဲဖြစ်သလို ကျောင်းသားအချင်းချင်းလည်း ချစ်ကြည်ရင်းနှီးမှုရရှိခဲ့ ပါတယ်။ ဒီနေ့တက်ရောက်နေ တဲ့ ဒုတိယဝန်ကြီးဆိုရင် အသိဆုံးပဲဖြစ်ပါတယ်။ ယခုနောက်ပိုင်မှာတော့ အားကစားဟာ တဖြည်းဖြည်း ကျဆင်းလာပြီး ပြိုင်ပွဲကျင်းပမှုကအစ နည်းပါးလာသလိုကစားတဲ့သူတိုင်း နည်းပါးလာတာတွေ့ရပါ တယ်။ ယခင်ကဆိပ်ကမ်းစိုးဝင်းက မီတာ ၁၀၀ ကို ၁၀.၅ စက္ကန့်စံချိန်ချိုးထားသော်လည်း ယခုနှစ် ပေါင်း ၄၀ ကျော်တဲ့အထိ သူ့ရဲ့ စံချိန်ကို မြန်မာက တစ်ယောက်မှမချိုးနိုင်သေးပါဘူး။ ဒါပေမဲ့ ကမ္ဘာမှာ တော့ မီတာ ၁၀၀ ကို ၉.၅၄ စက္ကန့်အထိ တစ်နှစ်ပြီးတစ်နှစ် စံချိန်ချိုးနေပါတယ်။ အလားတူ တပ်မတော်က ဘဇွန်းလှံတန်ပစ်ကာ ပေ ၂၀၀ ကျော်စံချိန်တင်ထားသော်လည်း သူ့ရဲ့ စံချိန်ကို အခုထိ မြန်မာမှာ မချိုးနိုင်သေးပါဘူး။ ဒါပေမဲ့ ကမ္ဘာမှာတော့ ပေ ၃၀၀ ကျော်တဲ့အထိ စံချိန်တင် ထားပါပြီ။ သံလုံးသံပြားမှာ ဂျနီဖာတင်လေး၊ ဆာလောလ မီတာ ၈၀၀ မှာ ဂျေမီတို့ရဲ့ စံချိန်များဟာ လည်း အခုထိ မြဲနေတုန်းပါပဲ။ အခုဆိုရင် ပြေးခုန်ပစ်နယ်ပယ်တစ်ခုလုံးဟာ ကျဆင်းနေပါပြီ။ နိုင်ငံတကာမှာ အမြင့်ခုန်ကို နောက်ပြန်ခုန်နည်းစနစ်ဖြင့် စံချိန်ချိုးနေသော်လည်း မြန်မာမှအမြင့်ခုန်မှာ ဖွဲအိတ်အခင်းနှင့်ပဲ ခုန်နေရတုန်းနေပါတယ်။ တန်းကျော်ပြေးကစားနည်းဟာလည်း နယ်မှာမတွေ့ရ တော့ပါဘူး။ အလားတူ ဘော်လီဘော၊ ဘတ်စကပ်ဘောတွေလည်း နယ်မှာ မကစားတော့ပါဘူး။ အားကစားလောကကြီးကိုကြည့်ရင် တာဝါတိုင်ကို ဇောက်ထိုးစိုက်ထားသိလို ဖြစ်နေပါတယ်။ အပေါ် မှာ အားကစားအဖွဲ့ချုပ်များ များစွာရှိကြသော်လည်း အောက်ခြေမှာအဖြစ်အနေနဲ့သာ ကစားနေကြ ပါတယ်။ တကယ်အားကစားကို လူတိုင်းပါဝင်လာဖို့၊ အားကစားစံချိန်စံညွှန်းများမြင့်တက်လာဖို့ဆိုရင် အခြေခံအဆင့်ကို ဦးစားပေးဆောင်ရွက်ပေးနိုင်မှသာ အောင်မြင်လာနိုင်မယ်လို့ အကြံပြုအပ်ပါတယ်။ လေးစားအပ်တဲ့ ဥက္ကဋ္ဌကြီးခင်ဗျား။ အားကစားကိုလူတိုင်းပါဝင်ဖို့၊ အားကစားစံချိန်စံညွှန်များ တိုးတက်လာဖို့ဆိုရင် အခြေခံပညာကျောင်းများမှ စတင်ဆောင်ရွက်ရမှာဖြစ်ပါတယ်။ အထက်၊ အလယ်ကျောင်းများမှာလည်း ကာယဆရာဆရာမများ ရှိနေကြတဲ့အတွက် ဆရာဆရာမများကို အားကစားစွမ်းရည်မြင့်မားအောင်၊ အားကစားမွမ်းမံသင်တန်းများ ပို့ချပေးဖို့လိုပါတယ်။ အထက်၊ လယ်၊ မူကျောင်းများမှာ အားကစားကွင်း၊ အားကစားရုံ၊ အားကစားပစ္စည်းများ ပြည့်စုံအောင်ဆောင်ရွက်ပေးဖို့လိုပါတယ်။ အားကစားကို ကျောင်းသင်ဘာသာရပ်အဖြစ် ပြဋ္ဌာန်းပြီး မိမိကြိုက်နှစ် ရာ အားကစားဘာသာရပ်တစ်ခု မဖြစ်မနေယူဖို့လိုအပ်ပါတယ်။ အားကစားတက္ကသိုလ်များ ဖွင့်လှစ် ဆောင်ရွက်ပေးဖို့လိုပါတယ်။ အားကစားပြိုင်ပွဲများကို စဉ်ဆက်မပြတ်ကျင်းပနိုင်ရေး ဆောင်ရွက်ပေး ရမှာဖြစ်ပါတယ်။ နိုင်ငံတော်အနေနဲ့ အားကစားထူးချွန်သူများ၊ ဘဝအာမခံချက်ရရှိရေးကို အထူး ဦးစားပေးအနေနဲ့ဆောင်ရွက်ဖို့လိုပါတယ်။ ကျောင်းတိုင်းမှာလည်း အားကစားဘတ်ဂျက်များကို ချထားဆောင်ရွက်ပေးရန်လိုအပ်ပါတယ်။ ဒီအချက်တွေကိုကြည့်မယ်ဆိုရင် အဆိုရှင်ဆွေးနွေးသလို Law to Plan, Plan to Budget olòn saimmeo? QEėsosssao:ql o$ 63:g?$ops လွှတ်တော်များမှာ တာဝန်ရှိပါတယ်။ အစီမံကောင်းတွေလုပ်တတ်ဖို့လိုပါတယ်။ အခြေခံပညာ ကျောင်းသားတွေဟာ ကျောင်းပြီးသွားတာနှင့် အားကစားပညာရပ်ကို ကောင်းမွန်စွာသိရှိနားလည်ပြီး မိမိရဲ့ ဘဝ ကျင်လည်ရာတစ်လျှောက် အားကစားစိတ်ဓာတ်ပြည့်ဝစွာနှင့် အားကစားကိုစဉ်ဆက်မပြတ်ဆောင်ရွက်စေခြင်းဖြင့် မိမိကိုယ်ကိုမိမိ ကျန်းမာသန်စွမ်းတဲ့သူအဖြစ် ဆက်လက်ရှင်သန်သွားမှာ ဖြစ်သလို တစ်မျိုးသားလုံးလည်း အားကစားလှုပ်ရှားစေခြင်းဖြင့် ကျန်းမာရေးကိုအထောက်အကူပြု ကြောင်း သိရှိနားလည်လာမှာဖြစ်ပါတယ်။ လေးစားအပ်တဲ့ ဥက္ကဋ္ဌကြီးခင်ဗျား။ အားကစားဟာ ဖုတ်ပူမီးတိုက်လုပ်လို့မရပါဘူး။ ရေရှည် သွားရမှာဖြစ်ပါတယ်။ စဉ်ဆက်မပြတ်ဆောင်ရွက်သွားရမှာဖြစ်ပါတယ်။ အားကစားသမားများအတွက် ပြင်ဆင်မှုကာလ(Preparation)၊ ပြိုင်ပွဲဝင်ကာလ(Competition)၊ အသွင်ကူးပြောင်းကာလ (Transition) əộo sao?:cozma Gozmjégszosao Training Program (g°377:quo vějšop: တိုးတက်လာသလို ကျန်းမာရေးလိုက်စားသူများအနေဖြင့်လည်း မိမိနှင့်သင်လျော်တဲ့ အားကစားနည်း ကို အစီအစဉ်တကျ စဉ်ဆက်မပြတ် ဆောင်ရွက်သွားဖို့လိုအပ်ပါတယ်။ ဒါကြောင့်မို့ လူတိုင်းအတွက် အားကစားကွင်း၊အားကစားရုံများရှိနေဖို့လိုပါတယ်။ လူတိုင်းကစားကြမှသာ အခြားမလိုလားအပ်တဲ့။</speech>
<speech type='speaker'>ဂွမဲဆန္ဒနယ်မှ ဦးမြင့်ဝေ ဆွေးနွေးဖို့ ဖြစ်ပါတယ်</speech>
<speech><mp id='322'>ဦးမြင့်ဝေ(ဂွမဲဆန္ဒနယ်)</mp>လေးစားအပ်တဲ့ ပြည်သူ့လွှတ်တော်ဥက္ကဋ္ဌကြီးနှင့် လွှတ်တော် ကိုယ်စားလှယ်များ၊ ပြည်ထောင်စုအဆင့်အဖွဲ့အစည်းဝင်ပုဂ္ဂိုလ်များ၊ ဧည့်သည်တော်များ အားလုံးကို မင်္ဂလာပါလို့ နှုတ်ခွန်းဆက်ဂါရဝပြု အပ်ပါတယ်။ ကျန်းမာ၊ ချမ်းသာစေကြောင်းလည်း ဆုတောင်း မေတ္တာပို့သလိုက်ပါတယ်။ ကျွန်တော်ကတော့ ရခိုင်ပြည်နယ်၊ ဂွမဲဆန္ဒနယ်မှ ဦးမြင့်ဝေ ဖြစ်ပါတယ်။ ရန်ကုန်တိုင်းဒေသကြီး၊ ဒလမဲဆန္ဒနယ်မှ ဒေါက်တာစိန်မြအေး တင်သွင်းတဲ့ နိုင်ငံတော်၏ မျိုးဆက်သစ် လူငယ်များအား ကျန်းမာလန်းဆန်းဖြောင့်မတ်သော မျိုးဆက်သစ်များအဖြစ် ကြီးပြင်းလာကြစေရေး၊ လုပ်ငန်းခွင်ရောက်ပြည်သူများ၏ ကာယစိတ္တဖွံ့ဖြိုးတိုးတက်စေရေးနှင့် သက်ကြီးနိုင်ငံသားများ ကျန်းမာနုပျို စေရေးတို့နှင့်အတူ မူးယစ်ဆေးဝါးနှင့် အခြားမလိုလားအပ်သော အာရုံများမှ ကင်းလွတ် သက်သာစေနိုင်သည့် အားကစားကဏ္ဍကို စီမံကိန်းနှင့်ရန်ပုံငွေများချမှတ်၍ တိုက်တွန်းအားပေး ဖော်ဆောင်ပေးနိုင်ပါရန် ပြည်ထောင်စုအစိုးရအား တိုက်တွန်းကြောင်းအဆိုကို ထောက်ခံဆွေးနွေး သွားမှာဖြစ်ပါတယ်။ ဥက္ကဋ္ဌကြီးနှင့် လွှတ်တော်ကိုယ်စားလှယ်တော်ကြီးများခင်ဗျား။ ကမ္ဘာမှာ မြန်မာလူမျိုးများဟာ ခန္ဓာကိုယ်အရွယ်အစားအားဖြင့် မကြီးလွန်း၊ မငယ်လွန်း။ အသားအရောင်အားဖြင့် မဖြူလွန်း၊ မမည်းလွန်း။ ရုပ်ရည်လည်းလှပ၊ ဉာဏ်ရည်ဉာဏ်သွေးလည်းထက်မြက်တဲ့လူမျိုးများဖြစ်ကြပါတယ်။ ကျန်းမာရေးကောင်းမွန်တဲ့လူမျိုးများအဖြစ် အသိများကြပါတယ်။ လူ့သက်တမ်းလည်းရှည်တဲ့ထဲမှာပဲ ပါပါတယ်။ လက်ရှိအခြေအနေမှာတော့ မြန်မာလူမျိုးအများစုဟာ ဆေးလိပ်သောက်ခြင်း၊ ကွမ်းစား ခြင်း၊ အရက်သောက်ခြင်း၊ လှုပ်ရှားသွားလာမှုအလွန်နည်းပါးခြင်းစသည့် အလေ့အထဆိုးများ စွဲကပ် နေတာကြောင့် ကိုယ်ရည်ကိုယ်သွေးလည်းကျ၊ ကျန်းမာသန်စွမ်းမှုလည်းကျဆင်းကာ လူ့သက်တမ်း မစေ့သေးခင်မှာ သေနေကြတာလည်းတွေ့မြင်နေရပါတယ်။ ဒီလိုမကောင်းတဲ့ အလေ့အထတွေ၊ မကောင်းတဲ့အကျိုးဆက်တွေကို ကာကွယ်တားဆီးတွန်းလှန်နိုင်ဖို့အတွက် အားကစားကဏ္ဍကို တိုက်တွန်းအားပေးဖော်ဆောင်ပေးမယ်ဆိုရင် အနာနှင့်ဆေးတည့်အောင်ပေး ဆိုသလိုပါပဲ။ အင်မတန် မှသင့်တော်လှပါတယ်။ ကမ္ဘာ့ကျန်းမာရေးအဖွဲ့ချုပ်(WHO)ရဲ့ သုတေသနစစ်တမ်းတစ်ခုအရ လူ့အများသေဆုံးရသည့်အကြောင်းအရင်းများအနက် အထိုင်များကာ လှုပ်ရှားသွားလာမှု အလွန် နည်းပါးလာသည့်အတွက် သေရခြင်းသည် နံပါတ်(၄)နေရာတွင် ရပ်တည်လျက်ရှိကြောင်း သိရပါ တယ်။ အထိုင်များကာ အညောင်းခံခြင်းရဲ့ ဆန့်ကျင်ဘက်ကတော့ ကိုယ်လက်လှုပ်ရှား အားကစား လုပ်ခြင်းပဲဖြစ်ပါတယ်။ ကိုယ်လက်လှုပ်ရှားအားကစားလုပ်ခြင်းသည် သွေးလည်ပတ်မှု လည်းကောင်း အသက်ရှူလမ်းကြောင်းလည်းရှင်း၊ ခန္ဓာကိုယ်ကြွက်သားများလည်း နိုးကြားတက်ကြွကာ ကျန်းမာ သန်စွမ်းမှုကိုဖြစ်စေပါတယ်။ အားကစားသမားတို့ရဲ့ သဘာဝ ဆေးလိပ်၊ ကွမ်းယာ၊ အရက်၊ ဘီယာ များကိုလည်း သက်လုံကောင်းအောင် ရှောင်ကြဉ်ရတာကြောင့် ကိုယ်ရည်ကိုယ်သွေး ကိုလည်း မြင့်တက်စေပါတယ်။ ဒါကြောင့်မို့လို့ ဆေးပညာရှင်များကလည်း Exercise is Medicine အားကစားသည်ဆေးဝါး။ ကိုယ်လက်လှုပ်ရှားဆေးတစ်ပါးလို့ ဟောကြပြောကြတာမှတ်သားဖူး ပါတယ်။ ရောဂါအားလုံးရဲ့ ကြိုတင်ကာကွယ်ဆေးဟာ အားကစားပဲဖြစ်ပါတယ်။ ချမ်းသာဖို့ထက်ကျန်းမာဖို့က ပိုမိုအရေးကြီးပါတယ်။ လူတစ်ဦးနဲ့တစ်ဦး၊ နိုင်ငံတစ်နိုင်ငံနှင့်တစ်နိုင်ငံ စီးပွားရေး၊ ပညာရေးများနှိုင်းယှဉ်ကြသလို ကျန်းမာရေးနဲ့လူ့သက်တမ်းကိုလည်း နှိုင်းယှဉ်ဖို့လိုအပ်ပါတယ်။ ဒီလို နှိုင်းယှဉ်နိုင်ဖို့အတွက် ကိုယ်လက်လှုပ်ရှားမှုနှင့် အားကစားကဏ္ဍကို မဖြစ်မနေမြှင့်တင်ပေးဖို့ လိုအပ် ပါတယ်။ မြန်မာနိုင်ငံရဲ့ အားကစားသမားများလောကကို ပြန်လည်လေ့လာကြည့်မယ်ဆိုရင် အများ အားဖြင့် အသက်အရွယ် ၄၀ ကျော်ကျော်လောက်မှာ ရပ်နားသွားကြတာတွေ့ရတာများပါတယ်။ ပြိုင်ပွဲမှာ ချီးမြှင့်ပေးတဲ့ဆုကိုရရှိရေးကိုသာ ဦးတည်အလေးပေးနေသလိုဖြစ်နေပါတယ်။ တကယ်တော့ ပြိုင်ပွဲမှာရတဲ့ဆုထက် အားကစားလုပ်လို့ရတဲ့ ကျန်းမာခြင်းဆိုတဲ့ဆုလာဘ်က အလွန်အင်မတန် တန်ဖိုးကြီးလှပါတယ်။ တန်ဖိုးဖြတ်လို့မရနိုင်ပါဘူး။ အားကစားလုပ်နေသရွေ့ လည်း ရရှိနေတာဖြစ်ပါ တယ်။ အသက် အရွယ်ကြီးရင့်သည်ထိ ကစားသင့်ပါတယ်။ မြန်မာ့အလေးမချန်ပီယံကြီးလည်းဖြစ်၊ ကာယဗလမောင် ဗမာကြီးလည်းဖြစ်ခဲ့ဖူးတဲ့ ဦးဇော်ဝိတ်ကတော့ အသက် ၉၀ ထိ အလေးမအားကစားကို ကစားခဲ့ကြောင်းသိရပါတယ်။ ဘဝတစ်လျှောက်လုံးလည်း ကျန်းမာသန်စွမ်းခဲ့ကြောင်း မှတ်သားဖူးပါတယ်။ နိုင်ငံတစ်နိုင်ငံအနေနဲ့ လူတစ်ဦးချင်းအားကစားနှင့် အသင်းအဖွဲ့အားကစားကို ကမ္ဘာ့အဆင့်မီ နိုင်ငံ့ဂုဏ်ဆောင်အားကစားသမားများ များများပေါ်ပေါက်လာအောင် အားပေးမြှင့်တင်ပေးဖို့ လိုအပ် သလို တစ်နိုင်ငံလုံးကျန်းမာရေးကောင်းဖို့အတွက် လူထုအားကစားကိုလည်း အားပေးလုပ်ဆောင်သင့် ပါတယ်။ ကနေဒါနိုင်ငံမှာတော့ အပတ်စဉ် တနင်္ဂနွေနေ့တိုင်း မနက် ၆ နာရီမှ ၈ နာရီအထိ နိုင်ငံသား အားလုံး လေ့ကျင့်ခန်းလုပ်ရမယ်ဆိုတဲ့မူဝါဒကိုချမှတ်ပြီး အကောင်အထည်ဖော်ကျင့်သုံးဆောင်ရွက် နေပြီဖြစ်ပါတယ်။ အားကျအတုယူစရာကောင်းလှပါတယ်။ အားကစားမြှင့်တင်ခြင်းသည် နိုင်ငံတော်ကို ကာကွယ်စောင့်ရှောက်နေခြင်းဖြစ်ပါသည်ဆိုတဲ့ ဆောင်ပုဒ်အတိုင်း ရန်ကုန်တိုင်းဒေသကြီး၊ ဒလ မဲဆန္ဒနယ်မှ ဒေါက်တာဦးစိန်မြအေးရဲ့ အဆိုဟာ နိုင်ငံတော်ကိုကာကွယ်စောင့်ရှောက်ပေးမယ့်အဆို ဖြစ်တဲ့အတွက်ကြောင့် အတည်ပြု သင့်ပါကြောင်းနှင့် ပြည်ထောင်စုလွှတ်တော် ဖွံ့ဖြိုးရေးရန်ပုံငွေမှ လည်း ဥပဒေတစ်ရပ်ပြင်ဆင်ရေးဆွဲ၍ ခေါင်းစဉ်တစ်ရပ်ဖွင့်လှစ်ပြီး နှစ်စဉ်ပံ့ပိုးသုံးစွဲပေးသင့်ပါကြောင်း အကြံပြု တိုက်တွန်းရင်း ထောက်ခံဆွေးနွေးလိုက်ရပါတယ်။ အားလုံးကိုကျေးဇူးတင်ပါတယ် ခင်ဗျား။</speech>
<title>ဒေါက်တာစိန်မြအေး၊ ဒလမဲဆန္ဒနယ်က တင်သွင်းသွားတဲ့အဆိုနှင့်စပ်လျဉ်း၍ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်က ပြန်လည်ရှင်းလင်းဆွေးနွေးခြင်းနှင့် လွှတ်တော်၏အဆုံးအဖြတ်ရယူခြင်း</title>
<speech type='speaker'>အစီအစဉ် ၉ ဖြစ်ပါတယ်။ ကျန်းမာရေးနှင့် အားကစားဝန်ကြီးဌာနက ပြန်လည် ရှင်းလင်းဆွေးနွေးရန် ဖြစ်ပါတယ်</speech>
<speech><agency id='16'>ဒေါက်တာဒေါ်မြလေးစိန်(ဒုတိယဝန်ကြီး၊ ကျန်းမာရေးနှင့်အားကစားဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော် ကိုယ်စားလှယ်များအားလုံး ကိုယ်၏ကျန်းမာခြင်း၊ စိတ်၏ချမ်းသာခြင်းနှင့် ပြည့်စုံပါစေကြောင်း ဦးစွာပထမ ဆုမွန်ကောင်းတောင်း အပ်ပါတယ်။ ရန်ကုန်တိုင်းဒေသကြီး၊ ဒလမဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါက်တာ စိန်မြအေးရဲ့ အဆိုအား ပြန်လည်ဖြေကြားသွားမှာဖြစ်ပါတယ်။ ကျန်းမာရေးနှင့်အားကစားဝန်ကြီးဌာန က ခုနကိုယ်စားလှယ်တော်ကြီးများပြောခဲ့သလိုပဲ ၁၉၅၀ ခုနှစ်၊ အောက်တိုဘာလ ၉ ရက်နေ့ကစပြီးတော့ အမျိုးသားကိုယ်လက်ကြံ့ခိုင်ရေးကောင်စီအဖြစ်နဲ့ ဖွဲ့စည်းပြီးတော့ တာဝန်ပေးအပ်ခဲ့ပါတယ်။ အားကစားလုပ်ငန်းများကို ဆောင်ရွက်တဲ့အခါမှာ တစ်နိုင်ငံလုံး ခရိုင်စည်းရုံးရေးမှူးများခန့်ပြီး တာဝန် ပေးဆောင်ရွက်ခဲ့တဲ့အခါမှာ အဓိကကတော့ ကိုယ်စားလှယ်ကြီး များတင်ပြသွားသလို National Fitness လို့ခေါ်တဲ့ အမျိုးသားကိုယ်လက်ကြံ့ခိုင်ရေးကို အဓိကထားပြီးတော့ ဆောင်ရွက်ခဲ့ကြတာ ဖြစ်ပါတယ်။ ၁၉၆၄ ခုနှစ်၊ မေလ ၁၆ ရက်နေ့မှာတော့ အမျိုးသားကိုယ်လက်ကြံ့ခိုင်ရေးကောင်စီကို ရုပ်သိမ်းပြီးတော့ ခေတ်စနစ်နဲ့လျော်ညီစွာရှိမယ့် မြန်မာနိုင်ငံ အားကစားနဲ့ကာယပညာကော်မတီကို ၁၉၆၄ ခုနှစ်၊ မေလ ၂၇ ရက်နေ့မှာ စတင်ဖွဲ့စည်းပြီးတော့ တာဝန်ပေးအပ်ခဲ့ပါတယ်။ ဒေသဆိုင်ရာ အားကစားနဲ့ ကာယပညာလုပ်ငန်းများကို တာဝန်ယူဆောင်ရွက်သွားဖို့အတွက် ပြည်နယ်/ တိုင်းဒေသကြီး/ခရိုင်/မြို့နယ်တွေမှာ အားကစားနှင့်ကာယပညာ ကော်မတီများကို အဆင့်ဆင့်ဖွဲ့စည်း တာဝန်ပေးအပ်ခဲ့ပြီးတော့ ခရိုင်အားကစားမှူး၊ မြို့နယ်အားကစားမှူးများကို သင်တန်းများဖွင့်လှစ် လေ့ကျင့်သင်ကြားပေးခဲ့ပါတယ်။ ၁၉၇၂ ခုနှစ်မှာတော့ အားကစားနှင့် ကာယပညာကော်မတီကို ဖျက်သိမ်းပြီး အားကစားနှင့်ကာယပညာဦးစီးဌာနကို ကျန်းမာရေးဝန်ကြီးဌာနလက်အောက်တွင် ဖွဲ့စည်းတာဝန်ပေးအပ်ခဲ့ပါတယ်။ ၁၉၉၃ ခုနှစ်မှာတော့ ဇူလိုင်လမှာ အားကစားနှင့်ကာယပညာ ဦးစီးဌာနကို ကျန်းမာရေးဝန်ကြီးဌာနလက်အောက်မှ ဝန်ကြီးချုပ်ရုံးလက်အောက်သို့ ပြောင်းရွှေ့ဖွဲ့စည်း တာဝန်ပေးအပ်ခဲ့ပါတယ်။ ၁၉၉၆ ခုနှစ် ဒီဇင်ဘာလတွင် အားကစားဝန်ကြီးဌာနအဖြစ် တိုးမြှင့်ဖွဲ့စည်း ခဲ့ရာ အားကစားနှင့်ကာယပညာဦးစီးဌာနကို ဝန်ကြီးချုပ်ရုံးအောက်မှ အားကစားဝန်ကြီးဌာနအဖြစ် လွှဲပြောင်းဖွဲ့စည်းတာဝန်ပေးအပ်ခဲ့ပါတယ်။ ၂၀၁၆ ခုနှစ် ဧပြီလတွင် အားကစားဝန်ကြီးဌာနနှင့် ကျန်းမာရေးဝန်ကြီးဌာနတို့ကိုပေါင်းစပ်၍ ကျန်းမာရေးဝန်ကြီးဌာနအဖြစ် အမည်ပြောင်းဖွဲ့စည်းခဲ့ ပါတယ်။ ၂၀၁၆ ခုနှစ် မေလမှာတော့ ကျန်းမာရေးဝန်ကြီးဌာနကို ကျန်းမာရေးနှင့်အားကစားဝန်ကြီး ဌာနအဖြစ် အမည်ပြောင်းလဲပြင်ဆင်ဖွဲ့စည်းခဲ့ပါတယ်။ ကျန်းမာရေးနှင့်အားကစားဝန်ကြီးဌာနအနေနဲ့ ကိုယ်စားလှယ်တော်ကြီးများတင်ပြသွားတဲ့ မူဝါဒများနဲ့ အကောင်အထည်ဖော်နေပါတယ်။ အဲဒီလို အကောင်အထည်ဖော်တဲ့အခါမှာ အဓိက Vision ကတော့ ပြည်သူတစ်ရပ်လုံးကျန်းမာကြံ့ခိုင်ရေး၊ ကျန်းမာရေးအဆင့်အတန်း တိုးတက်ကောင်းမွန်လာစေရေး၊ ပြည်သူလူထုစိတ်လက်အပန်းဖြေ ပျော်ရွှင်စေနိုင်ရေး၊ ပြည်တွင်းပြည်ပအားကစားပြိုင်ပွဲများတွင် အားကစားလှုပ်ရှားမှုများပြုလုပ်ဆောင်ရွက်နိုင်ရေးဆိုပြီးတော့ သုံးချက်နဲ့ ကျွန်မတို့ဆောင်ရွက်နေကြပါတယ်။ မြန်မာ့အားကစား Vision ကို တစ်မျိုးသားလုံးကျန်းမာကြံ့ခိုင်ရေးလို့ သတ်မှတ်ထားတဲ့ အတွက်ကြောင့် ပြည်သူ တစ်ရပ်လုံး အားကစားလှုပ်ရှားမှုအကျိုးကျေးဇူးကို သိရှိနားလည်စေပြီး ကျယ်ကျယ်ပြန့်ပြန့်ပါဝင် လှုပ်ရှားစေရန်အတွက် ဆောင်ရွက်လာခဲ့ကြပါတယ်။ နှစ်စဉ် ဒီဇင်ဘာ လူထုအားကစားလှုပ်ရှားမှုများ၊ နိုင်ငံတော်အစိုးရရဲ့ လမ်းညွှန်မှုဖြင့် ၁၉၉၈ ခုနှစ်မှ ၂၀၀၁ ခုနှစ် ကာလအတွင်း ဒီဇင်ဘာအားကစား လှုပ်ရှားမှုများကို ဇန်နဝါရီလကစတင်ပြီးတော့ ဖေဖော်ဝါရီလအထိ အပတ်စဉ် စနေနေ့များမှာ လူထုလှုပ်ရှားမှုများပြုလုပ်ခဲ့ပါတယ်။ ၂၀၀၂ ခုနှစ်မှစတင်၍ တိုင်းဒေသကြီးနှင့်ပြည်နယ်/ခရိုင်/ မြို့နယ်/ရပ်ကွက်/ကျေးရွာများနဲ့အတူ အားကစားအဖွဲ့ချုပ်များ ဝန်ကြီးဌာနများ၊ ကျောင်းသား ကျောင်းသူများ၊ လူငယ်လူရွယ်များ၊ ပြည်သူတစ်ရပ်လုံး အပတ်စဉ် စနေနေ့တိုင်း လမ်းလျှောက်ပွဲများ၊ ရိုးရာအားကစားပွဲများ၊ လူများပါဝင်ကစားနိုင်သော အားကစားနည်းများဖြင့် ဆောင်ရွက်ခဲ့ပါတယ်။ အင်တိုက်အားတိုက်လည်း ဆောင်ရွက်ခဲ့ကြပါတယ်။ ကျန်းမာရေးနှင့်အားကစားဝန်ကြီးဌာနက အားကစားနှင့်ပညာရေးပူးပေါင်းဆောင်ရွက်မှုဦးစီးကော်မတီတို့ရဲ့ လမ်းညွှန်မှုနဲ့ ကျောင်းသားလူငယ် များအတွ်း နွေရာသီကျောင်းပိတ်ရက်အားလပ်ချိန်များကို အကျိုးရှိရှိအသုံးချတတ်စေရေး၊ ဗလငါးတန်ဖွံ့ဖြိုးတိုးတက်လာစေရေး၊ မှန်ကန်သောအားကစား နည်းစနစ်များပြန့်ပွားအသုံးချတတ် စေရေး၊ ကျန်းမာကြံ့ခိုင်၍ ဉာဏ်ရည်ဉာဏ်သွေးတိုးတက်လာ စေရေးနှင့် လူငယ်သွေးသစ်အားကစား သမားများ ပေါ်ထွက်လာစေရေးနှင့် မျိုးဆက်သစ်လူငယ်များ ကျန်းမာလန်းဆန်းဖြောင့်မတ်၍ မူးယစ်ဆေးဝါးနှင့် အခြားအာရုံများမှ ကင်းလွတ်သက်သာစေရန်အတွက် နှစ်စဉ်နွေရာသီအားကစား သင်တန်းများနှင့် မိုးရာသီအဆင့်မြင့်အားကစားသင်တန်းများကို အခြေခံပညာကျောင်းများနှင့် ညှိနှိုင်းပြီးတော့ ဆောင်ရွက်ခဲ့ပါတယ်။ အဲဒီလိုဆောင်ရွက်တဲ့အခါမှာ နေပြည်တော်နှင့်ရန်ကုန်မြို့ နှစ်ခု တည်းမဟုတ်ဘဲနဲ့ တိုင်းဒေသကြီး/ ပြည်နယ်ကြီး(၁၄)ခုတို့များမှာလည်း ဆောင်ရွက်လျက်ရှိပါတယ်။ ရန်ကုန်မြို့ တွင်နွေရာသီအခြေခံအားကစားသင်တန်း၊ မိုးရာသီအဆင့်မြင့်သင်တန်းများကို သက်ဆိုင်ရာ အားကစားအဖွဲ့ချုပ်များနှင့်ညှိနှိုင်းပြီးတော့ စီမံချက်များ ချမှတ်ဖွင့်လှစ်ပေးလျက်ရှိပါတယ်။ ရန်ကုန်မြို့ မှာ အားကစားနည်း ၃၃ နည်း၊ နေပြည်တော်တွင် အားကစားနည်းရှစ်နည်း၊ တိုင်းဒေသကြီး/ ပြည်နယ်များတွင် အားကစားနည်းခုနစ်နည်း၊ ခရိုင်များတွင် အားကစားနည်းငါးနည်း၊ မြို့နယ်များတွင် အားကစားနည်းသုံးနည်း၊ ၂၀၁၆ ခုနှစ်တွင် သင်တန်းသားဦးရေ ၇၃၉၂၀၊ ၂၀၁၇ ခုနှစ်တွင် ၇၆၃၈၅ ဦးနဲ့ ၂၀၁၈ ခုနှစ်တွင် ၁၂၁၃၇၅ အထိ တက်ရောက်ခဲ့တာကို တွေ့ရှိရပါတယ်။ ဒါကိုကြည့်ခြင်းအားဖြင့် လူငယ်လူရွယ်များနဲ့ ဒေသမှာရှိသော ပြည်နယ်/တိုင်းဒေသကြီးတွေမှာ အားကစားနဲ့ပတ်သက်ပြီးတော့ အလွန်ပဲစိတ်ဝင်စားလာတာကို တွေ့ရှိကြရတာဖြစ်ပါတယ်။ နွေရာသီအားကစားသင်တန်းများကို တစ်နိုင်ငံလုံးရှိ ကျောင်းသူ ကျောင်းသားများ တစ်နှစ်ထက်တစ်နှစ် ပိုမိုဒီထက်စိတ်ပါဝင်စားလာစေရန် ကျွန်မတို့အနေနဲ့ တွန်းအားပေးပြီးတော့ ဆောင်ရွက်ကြဖို့လိုအပ်နေတာဖြစ်ပါတယ်။ နွေရာသီအခြေခံ အားကစားသင်တန်းများမှာ အားကစားနည်းများနဲ့ အားကစားသမားအင်အားတိုးချဲ့ဖွင့်လှစ်နိုင်ရေး အတွက် ပညာရေးဝန်ကြီးဌာနနဲ့ ဆက်လက်ညှိနှိုင်းပြီးတော့ ဆောင်ရွက်သွားမှာဖြစ်ပါတယ်။ ပညာရေး ကဏ္ဍမှာလည်း အခြေခံပညာကျောင်းများမှာ နေ့စဉ်ကာယအချိန်ကို မူလတန်းအဆင့်မှာ တစ်ပတ် လေးကြိမ်နှုန်းနှင့် တစ်နှစ်လျှင် ၁၄၄ ကြိမ်၊ နာရီပေါင်း ၈၄ နာရီ၊ အလယ်တန်းအဆင့်တွင် တစ်ပတ် နှစ်ကြိမ်နှုန်းဖြင့် တစ်နှစ်လျှင် ၇၂ ကြိမ်၊ နာရီပေါင်း ၅၄ နာရီအထက်တန်းအဆင့်တွင် တစ်ပတ် တစ်ကြိမ်နှုန်းဖြင့် တစ်နှစ်လျှင် ၃၆ ကြိမ်၊ နာရီပေါင်း ၂၇ နာရီသတ်မှတ်ထားတာတွေ့ရပါတယ်။ တစ်နိုင်ငံလုံးအနေဖြင့် အခြေခံပညာကျောင်း ပေါင်းစုံအားကစားပြိုင်ပွဲ၊ အခြေခံအားကစားနည်း ခြောက်နည်း နှစ်စဉ်ကျင်းပပေးနေတာ တွေ့ရပါတယ်။ ၂၀၁၉ ခုနှစ် အသက် ၁၆ နှစ်အောက် တိုင်းဒေသကြီး/ပြည်နယ် အခြေခံပညာအားကစား ပြိုင်ပွဲများကို ကျင်းပပြု လုပ်နိုင်ရေးအတွက် စီမံချက်များရေးဆွဲဆောင်ရွက်လျက်ရှိပါတယ်။ ကျောင်းပေါင်းစုံအားကစားပြိုင်ပွဲများ ကျင်းပပြုလုပ် ရာတွင် အားကစားနှင့် ကာယပညာဦးစီးဌာနမှ အားကစားကွင်းရုံများတွင် ကျင်းပနိုင်ရန်လည်း ခွင့်ပြု ပေးသလို ပြည်သူလူထုအနေနဲ့လည်း အားကစားကွင်း၊ အားကစားရုံများမှာ လွတ်လွတ်လပ်လပ် လာရောက် ကစားနိုင်အောင်လည်း ခွင့်ပြု ပေးလျက်ရှိပါတယ်။ အားကစားနှင့်ကာယပညာဦးစီးဌာနမှ တာဝန်ရှိပုဂ္ဂိုလ်များကလည်း အခြေခံပညာကျောင်းများသို့သွားရောက်ပြီး အားကစားဆိုင်ရာ ဗဟုသုတများဟောပြောခြင်း၊ အားကစားသရုပ်ပြခြင်း၊ အားကစားပစ္စည်းများပေးအပ်ခြင်းတို့ကို စဉ်ဆက်မပြတ် ဆောင်ရွက်နေကြပါတယ်။ နှစ်စဉ်ပညာရေးဝန်ကြီးဌာနနှင့် မြန်မာနိုင်ငံဘောလုံး အဖွဲ့ချုပ်ပူးပေါင်း၍ အသက် ၁၂ နှစ် အောက်၊ ၁၃ နှစ်အောက်၊ ၁၄ နှစ်အောက် တိုင်းဒေသကြီး/ ပြည်နယ်ဘောလုံးပွဲများကိုလည်း ရန်ကုန်မြို့မှာ ကျင်းပနေပါတယ်။ တစ်မျိုးသားလုံး ကျန်းမာ ကြံ့ခိုင်ရေးအတွက် အားကစားနှင့်ကာယပညာလုပ်ငန်းများ အကောင်အထည်ဖော်ဆောင်၍ ထူးချွန် ထက်မြက်သည့် သွေးသစ်လူငယ်များ စဉ်ဆက်မပြတ် ပေါ်ထွက်လာစေရေးအတွက် အားကစားနှင့် ကာယပညာပေါင်းစပ်သင်တန်း၊ အားကစားနှင့်ကာယ ပညာသိပ္ပံကျောင်းများကိုလည်း ရန်ကုန်၊ မန္တလေး၊ တောင်ကြီး၊ မော်လမြိုင်၊ မုံရွာ၊ လွိုင်ကော်များ တွင်ဖွင့်လှစ်ခဲ့ပြီး အားကစားနည်း ၂၃ နည်းကို သင်တန်းသားသင်တန်းသူစုစုပေါင်း ၁၇၉၇ ဦး တက်ရောက် သင်ကြားလျက်ရှိပါတယ်။ ဆက်လက်၍ စစ်တွေ၊ ဟားခါး၊ ပုသိမ်မြို့များတွင် အားကစားနှင့်ကာယပညာသိပ္ပံကျောင်းများ ဖွင့်လှစ်အကောင် အထည်ဖော်နိုင်ရေးကို ဆက်လက်ဆောင်ရွက်နေပါကြောင်း အသိပေးအပ်ပါတယ်။ အားကစားနှင့် ကာယပညာသိပ္ပံကျောင်းများတွင် ရွေးချယ်ခံရသော သင်တန်းသားသင်တန်းသူများအတွက် နိုင်ငံတော်မှ ခရီးစရိတ်၊ ဝတ်စုံစရိတ်၊ စားစရိတ်၊ ပညာသင်ကြားစရိတ်၊ ကျန်းမာရေးစောင့်ရှောက်မှု စရိတ်များအပြင် သီးခြားထောက်ပံ့ကြေးများကိုပါ အကုန်အကျခံခွင့်ပြုလျက်ရှိသည့်အပြင် ခေတ်မီအားကစားနည်းစနစ်များကို နိုင်ငံတကာအဆင့်မီ အားကစားအထောက်အကူပစ္စည်းများဖြင့် ပြည်တွင်းပြည်ပနည်းပြများဖြင့် စနစ်တကျ လေ့ကျင့်ပေးလျက်ရှိနေပါတယ်။ မြန်မာ့အားကစားအဆင့် အတန်း တိုးတက်မြင့်မားလာစေရေးနဲ့ နိုင်ငံတကာပြိုင်ပွဲများမှာ အောင်မြင်မှုရရှိစေရေးအတွက်လည်း ဗဟိုမှကျင်းပတဲ့ တိုင်းဒေသကြီး/ ပြည်နယ်အားကစားပြိုင်ပွဲများမှာ အဆင့်အတန်းမြင့်မားစွာပါဝင် ယှဉ်ပြိုင်နိုင်ရေးအတွက်လည်း ဆောင်ရွက်လျက်ရှိပါတယ်။ တိုင်းဒေသကြီးနှင့် ပြည်နယ်အနှံ့ လူငယ်လူရွယ်များ အားကစားကို စိတ်ဝင်စားပြီး အားကစားကို လေ့လာနိုင်ရေးအတွက် အားကစား နည်းအလိုက် ထူးချွန်ထက်မြက် သောအားကစားသမားများပေါ်လာစေရန် ၂၀၀၅ ခုနှစ်မှစ၍ အားကစားနှင့်ကာယပညာဦးစီးဌာန၏ ဦးဆောင်မှု၊ တိုင်းဒေသကြီးနှင့် ပြည်နယ်အားကစားနှင့် ကာယပညာဦးစီးဌာနများ၏ စည်းရုံးဆောင်ရွက်မှုဖြင့် အားကစား Club များ ဖွဲ့စည်းဆောင်ရွက်ခဲ့ ပါတယ်။ မူဝါဒနှင့်ကိုက်ညီပြီး အမြဲတစေဖွဲ့စည်းထားသော အားကစား Club များကို ၂၀၁၈ ခုနှစ်တွင် ပြန်လည်စိစစ်ခဲ့ရာ အားကစားနည်း ၁၇ နည်း၊ ကာယဗလ၊ ကြက်တောင်၊ လက်ဝှေ့၊ ဘတ်စကတ်ဘော၊ ဘောလုံး၊ ပိုက်ကျော်ခြင်း၊ စားပွဲတင်တင်းနစ်၊ ကရာတေးဒို၊ တိုက်ကွမ်ဒို၊ ဘိလိယက်စနူကာ၊ သိုင်း၊ ရိုးရာခြင်းလုံး၊ တင်းနစ်၊ စစ်တုရင်၊ ဖူဆယ်၊ ဝူရှူး၊ ဘောလီဘောဖြင့် အားကစား Club ပေါင်း ၁၀၂၀ ကို ဖွင့်လှစ်နိုင်ခဲ့ကြောင်း တွေ့ရှိရပါတယ်။ အားကစား Club များ ပုံမှန်သက်ဝင်စေရေးအတွက် လိုအပ်သော နည်းပြစရိတ်များ၊ အထောက်အကူပစ္စည်းများပံ့ပိုးခြင်း၊ ပြည်နယ်/တိုင်းဒေသကြီး အားကစားပြိုင်ပွဲ များတွင် အဆိုပါ Club များမှ အသင်းသားများပါဝင်ပါက အားကစား Club တာဝန်ရှိသူနည်းပြများ ဆုချီးမြှင့်ခြင်းတို့ကို ဆက်လက်ဆောင်ရွက်သွားမှာ ဖြစ်ပါတယ်။ အားကစား Club များ အရှိန်အဟုန် မြှင့်တင်နိုင်ရန်နှင့် ရှင်သန်အောင်မြင်နိုင်ရေးအတွက် အားကစားနှင့် ကာယပညာဦးစီးဌာနမှ တာဝန်ရှိသူများက စည်းရုံးပေါင်းစပ်ဆောင်ရွက်သွားမှာ ဖြစ်ပါတယ်။ ကျောင်းပြင်ပမှာရှိတဲ့ မျိုးဆက်လူငယ်များ ကျန်းမာကြံ့ခိုင်ရေးနှင့် အားကစားကို စိတ်ပါဝင်စားလာ 69:99030 Township Sports Development Program(TSDP) soszogsaq တိုင်းဒေသကြီး/ပြည်နယ်တစ်ခုလျှင် ပထမဦးစားပေးမြို့နယ်ငါးမြို့နယ်စီဖြင့် စုစုပေါင်း မြို့နယ် ၇၀ အတွက် အားကစားနည်းခုနစ်နည်း၊ ဘောလုံး၊ ဘောလီဘော သို့မဟုတ် ဘတ်စကတ်ဘော၊ ပိုက်ကျော်ခြင်း၊ ပြေးခုန်ပစ်၊ အလေးမနှင့် တိုက်ကွမ်ဒို သို့မဟုတ် ကရာတေးဒိုအားကစားနည်းတစ်မျိုး ကို တစ်နှစ်လျှင်နှစ်ကြိမ် ကျင်းပပြုလုပ်လျက်ရှိပါတယ်။ မြန်မာနိုင်ငံမှာရှိတဲ့ အားကစားအဖွဲ့ချုပ် များအား ခေတ်နှင့်လျော်ညီစွာ ပြန်လည်ဖွဲ့စည်းပြီးဖြစ်တဲ့အတွက် မြန်မာ့အားကစားအဆင့်အတန်း တိုးတက်မြင့်မားလာစေရေးအတွက် ကျန်းမာရေးနှင့်အားကစားဝန်ကြီးဌာနနှင့် အားကစားအဖွဲ့ချုပ် များ ပူးပေါင်းဆောင်ရွက်လျက်ရှိနေပါတယ်။ ကျန်းမာရေးနှင့် အားကစားဝန်ကြီးဌာနနဲ့ အားကစားအဖွဲ့ချုပ်များပူးပေါင်း၍ အားကစား ပြက္ခဒိန်များကိုရေးဆွဲပြီး ဆောင်ရွက်လျက်ရှိနေပါတယ်။ မြန်မာ့အားကစားရဲ့ Vision ကို တစ်မျိုးသားလုံး ကျန်းမာကြံ့ခိုင်ရေး သတ်မှတ်ထားတာဖြစ်တဲ့အတိုင်း မြန်မာ့အားကစားဖွံ့ဖြိုးတိုးတက်ရေးအတွက် ကျန်းမာရေးနှင့် အားကစားဝန်ကြီးဌာနအနေဖြင့် နိုင်ငံသားတိုင်းကျန်းမာကြံ့ခိုင်မှုရှိစေရေးအတွက် Healthy Myanmgr Seminar ကို ၂-၁၀-၂၀၁၇ ရက်နေ့မှ ၃-၁၀-၂၀၁၇ ရက်နေ့ထိလည်းကောင်း၊ Nationd Sport Seminar ကို ၂၈-၃-၂၀၁၈ မှ ၂၉-၃-၂၀၁၈ ရက်နေ့ထိသော်လည်းကောင်း နေပြည်တော်၌ ကျင်းပပြုလုပ်ခဲ့ပါတယ်။ ဒီ Seminor ရဲ့ဆွေးနွေးညှိနှိုင်းချက်အရ တစ်မျိုးသားလုံး ကျန်းမာကြံ့ခိုင်ရေးနှင့် မြန်မာ့အားကစားတိုးတက်မြင့်မားရေးရည်မှန်းချက်ကို ပြည့်ဝစွာ အကောင်အထည်ဖော်နိုင်ရန် နိုင်ငံတော်သမ္မတရုံးမှ ၂၁-၁၁-၂၀၁၇ ခုနှစ် ရက်စွဲပါစာအမှတ်၊ ၇၁၇(၁)၁၄-သမ္မတရုံးဖြင့် လုပ်ငန်းခုနစ်ရပ်ကို အမျိုးသားရေးတာဝန်တစ်ရပ်အနေဖြင့် အလေးထားဆောင်ရွက်သွားရန် အကြောင်းကြားခဲ့ပါတယ်။ အဆိုပါလုပ်ငန်းခုနစ်ရပ်နှင့်ပတ်သက်၍ ကျန်းမာ ရေးနှင့် အားကစားဝန်ကြီးဌာနအနေဖြင့် လုပ်ငန်းဆောင်ရွက်ထားရှိမှုများကို တင်ပြသွားမှာ ဖြစ်ပါ တယ်။ Seminar မှရရှိလာသောလုပ်ငန်းဆောင်ရွက်မှုအရ Framework နဲ့ Strategy များကို တိုင်းဒေသကြီးနှင့် ပြည်နယ်များအလိုက် အကောင်အထည်ဖော်ဆောင်ရွက်ရာ၌ သက်ဆိုင်ရာအစိုးရ အဖွဲ့များ၏လူမှုရေးဝန်ကြီးများက ဥက္ကဋ္ဌတာဝန်နှင့် တိုင်းဒေသကြီး/ပြည်နယ် အားကစားနှင့် ကာယ ပညာဦးစီးဌာန ညွှန်ကြားရေးမှူးများက အတွင်းရေးမှူးတာဝန်ယူ၍ ဆောင်ရွက်ရန် အကောင်အထည် ဖော်ဆောင်ရွက်ပြီးဖြစ်ပါတယ်။ ကျန်းမာရေးနှင့် အားကစားဝန်ကြီးဌာန၊ အားကစားနှင့် ကာယပညာ ဦးစီးဌာနမှ ဒုတိယညွှန်ကြားရေးမှူးချုပ်များကလည်း ၎င်းတို့ခွဲဝေသတ်မှတ်ထားသောနယ်မြေဒေသ အကောင်အထည်ဖော်မည့်အားကစားလုပ်ငန်းရပ်များကို ပေါင်းစပ်ဆောင်ရွက်ပေးနိုင်ရေးအစီအမံ များရေးဆွဲပြဌာန်းထားရန်နှင့် ကျန်းမာရေးနှင့် အားကစားဝန်ကြီးဌာနအနေဖြင့် Myanmar Fitness Dance ကိုလည်း တိုင်းဒေသကြီး/ပြည်နယ်များ၊ နည်းပြသင်တန်းများဖွင့်လှစ်ခြင်း၊ Outdoor Fitness များတွင် ပြည်သူများလာရောက်ကစားစေရန်၊ ပြည်သူများကစားနိုင်မည့်နေရာများတပ်ဆင်ရေး အတွက် ဒေသအာဏာပိုင်များ၊ လွှတ်တော်ကိုယ်စားလှယ်များ၊ ဒေသခံများနှင့် ပေါင်းစပ်ဆောင်ရွက် ခြင်း၊ အားကစား Club များအောင်မြင်စေရေးအတွက် ပေါင်းစပ်ဆောင်ရွက်ခြင်း၊ Club အသစ်များ ပေါ်ထွက်လာရေးအတွက် စည်းရုံးဆောင်ရွက်ခြင်း၊ အားကစားကွင်းရုံထိန်းသိမ်းပြုပြင်ခြင်း၊ ပြည်သူ များစည်းကမ်းတကျလာရောက်ကစားတက်စေရေးအတွက် စည်းရုံးဆောင်ရွက်ခြင်း၊ ကျေးရွာရပ်ကွက် များ အားကစားပြိုင်ပွဲများကျင်းပရေးအတွက် ဒေသခံများစည်းရုံး၍ လွှတ်တော်ကိုယ်စားလှယ်များ၊ ဌာနဆိုင်ရာများနှင့်ပေါင်းစပ်ခြင်း၊ ကျောင်းသားထုအတွင်း အားကစားစိတ်ပါလာစေရေး အားကစား ပွဲများပြုလုပ်ခြင်း၊ အားကစားသင်တန်းများဖွင့်လှစ်ခြင်း၊ ကျောင်းသားအားကစားပြိုင်ပွဲများ ပေါင်းစပ်ဆောင်ရွက်ပေးခြင်း၊ Township Sports Development Program များ မြို့နယ်အဆင့်ပြိုင်ပွဲများ သတ်မှတ်ပေးခြင်း စသည်တို့ကို ဆောင်ရွက်ပေးလျက်ရှိပါတယ်။ လုပ်ငန်းများကျယ်ပြန့်စွာ ဖော်ဆောင်နိုင်ရေးအတွက် ပြည်ထောင်စုဝန်ကြီးဌာနများ၊ ဦးစီးဌာနများနှင့် တိုင်းဒေသကြီး/ပြည်နယ် အစိုးရအဖွဲ့များအနေဖြင့် ၂၀၁၈-၂၀၁၉ ဘဏ္ဍာရေးနှစ်မှစ၍ အားကစားဆိုင်ရာဘတ်ဂျက်တိုးမြှင့် ရရှိ နိုင်ရေး စီစဉ်ဆောင်ရွက်သွားရန်ကိစ္စနှင့်ပတ်သက်ပြီး ကျန်းမာရေးနှင့် အားကစားဝန်ကြီးဌာန၊ အားကစားနှင့် ကာယပညာဦးစီးဌာနအနေဖြင့် ကိုယ်စားလှယ်တော်ကြီး တင်ပြသွားတဲ့အတိုင်းရရှိတဲ့ ဘတ်ဂျက်က အင်မတန်မှနည်းပါတယ်။ သန်း ၂၀ ကျော်ပဲရရှိထားတာဖြစ်ပါတယ်။ ၂၀၁၈-၂၀၁၉ မှာတော့ ၄၂၉ ၂၈.၈၈၇ သန်းဖြင့် ဘတ်ဂျက်ကိုတိုးမြှင့်ပြီးတော့ ရရှိခဲ့တာဖြစ်ပါတယ်။ ဒီဘတ်ဂျက် ကတော့ အားကစားဆိုင်ရာအဆောက်အအုံများဆောက်လုပ်ခြင်းနဲ့ ဝန်ထမ်းများအတွက် နေအိမ်များ ဆောက်လုပ်ခြင်းကို တွေ့ရှိနေရပါတယ်။ အားကစားနည်းနယ်မြေအလိုက် သတ်မှတ်ထားတဲ့ ကွင်းတွေ၊ ရုံတွေမှာ အားကစားနှင့် ကာယပညာဦးစီးဌာနမှခွင့်ပြုထားတဲ့အားကစားနည်းကို အချိန်သတ်မှတ်ပြီး ပြည်သူလူထုအခမဲ့ဝင်ရောက်ကစားဖို့ ဆောင်ရွက်ပေးလျက်ရှိနေပါတယ်။ နိုင်ငံပိုင်သတင်းစာများက တစ်ဆင့် ကွင်းရုံများမှာ သတ်မှတ်ချိန်အတွင်း အခမဲ့ကစားနိုင်ကြောင်း ကျယ်ပြန့်စွာအသိပေးလျက် ရှိပါတယ်။ ကိုယ်လက်လှုပ်ရှားလေ့ကျင့်ခန်းများ လွတ်လပ်စွာလုပ်ဆောင်နိုင်ရန် အထောက်အကူပြု လေ့ကျင့်ခန်းများမပါတဲ့ Outdoor Fitness Equipment များကိုလည်း တပ်ဆင်နိုင်ရေးအတွက် စီစဉ်ဆောင်ရွက်ပေးလျက်ရှိပါတယ်။ တစ်မျိုးသားလုံးကျန်းမာကြံ့ခိုင်ရေးကို ဦးစားပေးတဲ့အနေနဲ့ outdoor Fitness များကို ဆက်လက်ဖြန့်ဝေသွားမည်ဖြစ်ပါကြောင်း တင်ပြလိုပါတယ်။ ပြည်ထောင်စုအဆင့်အဖွဲ့အစည်းများ၊ ပြည်ထောင်စုဝန်ကြီးဌာနများ၊ တိုင်းဒေသကြီး/ပြည်နယ် အစိုးရအဖွဲ့များ၊ ရုံးဌာနများ၊ အားကစားမှူးနေရာများခန့်ထားနိုင်ရေးအတွက် သက်ဆိုင်ရာဝန်ကြီး ဌာနများနဲ့ ပေါင်းစပ်ညှိနှိုင်းဆောင်ရွက်ရန်နှင့် ၎င်းရာထူးများအတွက် B.Sc Sports ဘွဲ့ရလူငယ်များ ဦးစားပေးခန့်ထားရန်အတွက် ကျွန်မတို့ ဆောင်ရွက်လျက်ရှိနေပါတယ်။ တိုင်းဒေသကြီးနှင့် ပြည်နယ်လက်ရွေးစင်ဘွဲ့ရအားကစားသမားများ၊ ပြည်ထောင်စုရာထူးဝန် အဖွဲ့က ခေါ်ယူရွေးချယ်သော အားကစားနည်းခန့်ထားခြင်းများတွင်လည်း လက်ရွေးစင်အားကစား သမားများအတွက် သီးခြားဆောင်ရွက်ပေးရန်အတွက် ၁၀ တန်းမအောင်ပါကလည်း ပညာအရည် အချင်း လျှော့ပေါ့ပေးနိုင်ရန် ဆွေးနွေးတိုင်ပင်ဆောင်ရွက်လျက်ရှိနေပါတယ်။ အားကစားဆိုင်ရာ နည်းစနစ်များ၊ သတင်းအချက်အလက်များနှင့်ပတ်သက်ပြီး ပြည်သူလူထုကျယ်ကျယ်ပြန့်ပြန့် သိရှိနိုင်ရန် ဆိုရှယ်မီဒီယာများကိုလည်း အသုံးပြုပြီးတော့ ဆောင်ရွက်လျက်ရှိပါတယ်။ ကျွန်မတို့ အနေနဲ့ Fitness Dance လှုပ်ရှားမှုကို မြန်မာနိုင်ငံအမျိုးသမီးအားကစားအဖွဲ့ချုပ်နှင့် ၂၀၁၈ ခုနှစ် မတ်လမှစ၍ ရန်ကုန်တိုင်းဒေသကြီး၊ ကရင်ပြည်နယ်၊ မွန်ပြည်နယ်၊ မန္တလေးတိုင်းဒေသကြီး၊ စစ်ကိုင်းတိုင်းဒေသကြီး၊ ကယားပြည်နယ်၊ ရှမ်းပြည်နယ်မှာ အကောင်အထည်ဖော် ဆောင်ရွက်လျက် ရှိပါတယ်။ နည်းပြ၊ ဒိုင်သင်တန်းများကိုလည်း စဉ်ဆက်မပြတ်ဆောင်ရွက်ပေးနေပါတယ်။ ကျန်းမာရေး နှင့် အားကစားဝန်ကြီးဌာန ဝန်ထမ်းများအနေနဲ့ Physicd Fitness Dance များကိုလည်း ရုံးပိတ်ရက်များမှအပ ညနေပိုင်းမှာ ပို့ချပေးလျက်ရှိနေပါတယ်။ အမျိုးသားလွှတ်တော်၊ ပြည်သူ့လွှတ်တော် အမျိုးသမီးလွှတ်တော်ကိုယ်စားလှယ်များ၊ ကာကွယ်ရေးဦးစီးချုပ်ကြီးမှ အရာရှိ၊ အရာခံ၊ အကြပ်တပ်သားနှင့် မိသားစုများ၊ အစားအသောက် ဆေးဝါးကွပ်ကဲရေးဦးစီးဌာနများ၊ ဝန်ကြီးဌာနများကိုလည်း ကျွန်မတို့ သင်တန်းများပို့ချပေးပြီးတော့ Healthy Lifestyle ရရှိဖို့အတွက် ဆောင်ရွက်ပေးလျက်ရှိပါတယ်။ ကိုယ်စားလှယ်တော်ကြီးများ တင်ပြသွားတဲ့အတိုင်းပဲ ငါးနာရီထက်ကျော်ပြီးတော့ ထိုင်နေတဲ့အခါမှာ In Activity ဟာ နိုင်ငံတကာ မှာ killer အဖြစ်နဲ့ တည်ရှိနေတာဖြစ်ပါတယ်။ ဒါကြောင့် ဒီလိုမျိုး ထိုင်တာသိပ်များလာတဲ့အခါမှာ ကျွန်မတို့အနေနဲ့ တစ်ယောက်နှင့်တစ်ယောက် မကူးစက်သော်လည်း ရောဂါများရရှိနိုင်တဲ့အရာများ ဥပမာအားဖြင့် သွေးတိုးရောဂါ၊ ဆီးချို ရောဂါ၊ အဝလွန်ရောဂါများ၊ စိတ်ဓာတ်ကျဆင်းခြင်းရောဂါများ၊ အရိုးပွရောဂါများစသည့် ကင်ဆာရောဂါများဖြစ်လာတာကို တွေ့နေကြတာဖြစ်တဲ့အတွက်ကြောင့် Yo E: sər:M09:95loE6069:90020s Sport For Health Sport For All Programi Sport For Hedth Programကို ကျွန်မတို့အနေနဲ့ အင်တိုက်အားတိုက် ဆောင်ရွက်ဖို့လိုအပ်နေတာ ဖြစ်ပါတယ်။ ခုနကလည်း ကိုယ်စားလှယ်တော်ကြီးများက ကျွန်မကိုပြောကြပါတယ်။ ကျွန်မကတော့ မြန်မာ့လက်ရွေးစင်အားကစားသမားအဖြစ်နဲ့ ၁၀ နှစ်သမီးတည်းက အားကစားကို စတင်ကစားခဲ့တာ ဖြစ်ပါတယ်။ ကွင်းတွေ၊ ရုံတွေက အမှန်တကယ်လိုအပ်လျက်ရှိပါတယ်။ ကွင်းတွေ၊ ရုံတွေတစ်ရုံတည်း ရှိတာနဲ့ပဲမြန်မာ့လက်ရွေးစင်အားကစားသမားများ အများကြီးထွက်ပေါ်လာတာ ဖြစ်ပါတယ်။ ဒါကြောင့် ကျန်းမာနုပျို ကာယစိတ်ဓာတ်ဖွံ့ဖြိုးပြီးတော့ မျိုးဆက်သစ်လူငယ်၊ လုပ်ငန်းခွင် ရောက်ပြည်သူ၊ သက်ကြီးနိုင်ငံသား၊ မူးယစ်ဆေးဝါးနှင့် အခြားမလိုလားအပ်တဲ့အရာများမှ ကင်းလွတ် နိုင်ရေးအတွက် အားကစားကဏ္ဍကို စီမံကိန်းနှင့်ရန်ပုံငွေချမှတ် တိုက်တွန်းအားပေးဖော်ဆောင်ခြင်းကို ကျွန်မအနေနဲ့ ဆက်လက်ထောက်ခံပြီးတော့ ဆွေးနွေးလိုပါတယ်။ လူငယ်များဟာ ငါးနှစ်နဲ့ ၁၇ နှစ် အတွင်းကို လူငယ်လို့သတ်မှတ်ပြီး၊ လုပ်ငန်းခွင်ရောက်ပြည်သူကတော့ ၁၈ နှစ်ကနေ ၆၄ နှစ်၊ သက်ကြီးနိုင်ငံသား ၆၅ နှစ်အထက်က WHO ရဲ့ Physicd Activity for Health မှာဖော်ပြထားတဲ့ အညွှန်းတွေဖြစ်ပါတယ်။ မြန်မာနိုင်ငံမှာ Life Expectancy ဟာ အမျိုးသားဟာ ၆၅ နှစ်၊ အမျိုးသမီးဟာ ၆၉ နှစ်၊ ငါးနှစ်အောက်ကလေးသေဆုံးမှုကလည်း မြင့်မားနေပါတယ်။ ဒါကြောင့် ကျွန်မတို့အနေနဲ့ Research Project တွေကို ပထဦးစွာ ဆောင်ရွက်ဖို့လိုအပ်မှာဖြစ်ပါတယ်။ Research Project တွေကတစ်ဆင့် ရရှိလာတဲ့အဖြေတွေကို မူတည်ပြီးတဲ့အခါမှာ ကျွန်မတို့ နိုင်ငံအတွက် လိုအပ်သောစီမံကိန်းများ၊ ပေါ်လစီများကို ချမှတ်ဆောင်ရွက်ဖို့ လိုအပ်မှာ ဖြစ်ပါတယ်။ ကျန်းမာရေးနှင့် အားကစားဝန်ကြီးဌာန၊ အားကစားနှင့်ကာယပညာဦးစီးဌာနဟာ Research Project ကို WHO နဲ့တွဲပြီးတော့ ပြည်နယ်နှင့်တိုင်းဒေသကြီး ၁၄ ခုမှာ Hilly region၊ Delta Region၊ Plain Rdgion ခွဲပြီးတော့ လူငယ်များ၏ ကျန်းမာရေးကို Study လုပ်ခဲ့တာ ၂၀၁၃ ခုနှစ်ရောက်တဲ့ အခါမှာ ပြည်နယ်နှင့်တိုင်းဒေသကြီး ချင်းပြည်နယ်တစ်ခုပဲ ကျန်ပြီးတော့ ကျန်တဲ့ပြည်နယ် တိုင်းဒေသကြီးအားလုံးကို ဆောင်ရွက်ပြီးစီးခဲ့ပြီး ဖြစ်ပါတယ်။ ဒီ Data များကို ကျွန်မတို့ WHO Moo:qulosofin Physical Health 6921 Mental Health 69 maloog Gaouegmoos:8:gclosusu səšněcəgmosssalos Psychologist Department ကနေပြီးတော့ ကျွန်မတို့ကို ပေးထားတဲ့ မေးခွန်းတွေနဲ့ ဆောင်ရွက်ခဲ့တာ ဖြစ်ပါတယ်။ အခုအချိန်မှာကိုယ်စားလှယ်တော်ကြီးများ တင်ပြသွားသလို ကျန်းမာရေးဟာအဓိကဖြစ်တယ်။ ကျန်းမာရေးအတွက် sə7:003:00 E quafon og sopys WHOI UNi United Nationi International Olympic Committee၊ နိုင်ငံတကာမှာရှိတဲ့ Fitness Council များ၊ International Federation နှင့် ပူးပေါင်းပြီး Sport For Health Program ကို တောက်လျှောက်ဆောင်ရွက် လျက်ရှိနေပါတယ်။ ဘာကြောင့်လဲဆိုတော့ ကိုယ်စားလှယ်တော်ကြီးများ တင်ပြသွားတဲ့ non-communicable disease ဟာ တစ်ကမ္ဘာလုံးရဲ့ burden အနေနဲ့ ဖြစ်လာတဲ့အတွက်ကြောင့် ဖြစ်ပါတယ်ရှင်။ Asean Ministerial Level Meeting socups: Asean Fitness Indicator op:0cə::8:com အာဆီယံအတွင်းမှာ တူညီသော Fitness Indicator များနဲ့ လူငယ်လူရွယ်များကို Study လုပ်ဖို့ အတွက် ကျွန်မတို့ ဆောင်ရွက်လျက်ရှိနေတယ်ဆိုတာကိုလည်း တင်ပြလိုပါတယ်။</speech>
<speech type='speaker'>အကျဉ်းချုံးပြီး ပြောပေးပါ</speech>
<speech><agency id='20'>ဒေါက်တာဒေါ်မြလေးစိန်(ဒုတိယဝန်ကြီး၊ ကျန်းမာရေးနှင့် အားကစားဝန်ကြီးဌာန)</agency>တောင်းပန်ပါတယ်။ ကျွန်မ ၁၅ ယောက်ဖြစ်နေလို့ပါ။</speech>
<speech type='speaker'>ဟုတ်ကဲ့။ ဟုတ်ကဲ့</speech>
<speech><agency id='20'>ဒေါက်တာဒေါ်မြလေးစိန်(ဒုတိယဝန်ကြီး၊ ကျန်းမာရေးနှင့် အားကစားဝန်ကြီးဌာန)</agency>Sport for all Program အနေနဲ့တော့ ပိုမိုပါဝင်နိုင်စေရေးတွက် ကျွန်မတို့ ပြိုင်ပွဲအားကစားကို အလေးမထားဘဲနဲ့ ပြည်သူလူထုပါဝင်လာစေတဲ့ အားကစားနည်းများအတွက်ကို မဟာဗျူဟာ နည်းဗျူဟာများချမှတ်ပြီးတော့ ဆောင်ရွက်ဖို့လိုအပ်ပါတယ်။ Rerectional Sport ကျွန်မတို့ကိုလည်းဆောင်ရွက်ဖို့လိုအပ်တာဖြစ်ပါတယ်။ မြို့ပြအိမ်ရာများ ဖွံ့ဖြိုးမှုဖော်ဆောင်တဲ့အခါမှာ ကိုယ်ကာယ ကြံ့ခိုင်မှုလေ့ကျင့်စေရန်နေရာများ များများဖော်ဆောင်ပေးရန်နှင့် ကွင်းရုံများ လေ့ကျင့်နိုင်တဲ့နေရာ များ လွယ်ကူသက်သာမြန်ဆန်စွာ သွားနိုင်ရေးအတွက် အလေးပေးဆောင်ရွက်ဖို့ လိုပါတယ်။ ကျောင်းများနှင့် လုပ်ငန်းခွင်များမှာ ငါးနာရီအထက်ထိုင်တဲ့ဝန်ထမ်းများအတွက်လည်း ပူးပေါင်းပြီး တော့လည်း ဆောင်ရွက်ဖို့ လိုအပ်မှာ ဖြစ်ပါတယ်။ PE teacher များအနေနဲ့လည်း ခုနပြောသလိုပဲ နိုင်ငံတစ်နိုင်ငံတည်ဆောက်တဲ့အခါမှာ PE မပါလျှင် အုတ်တစ်ချပ်လပ်နေတာဖြစ်ပြီးတော့ တိုင်းပြည်ဟာ တဖြည်းဖြည်းချင်းပြို ကျနိုင်တာကို သတိပြုဖို့လိုအပ်တာ ဖြစ်ပါတယ်ရှင်။ ဒါကြောင့် ကျွန်မတို့ အနေနဲ့ အားကစားလေ့ကျင့်ခြင်းဟာ နိုင်ငံတော်ကို ကာကွယ်စောင့်ရှောက်ခြင်းဖြစ်တာနဲ့အညီကျွန်မတို့အနေနဲ့ ကာကွယ်စောင့်ရှောက်နိုင်ဖို့အတွက် လိုအပ်တဲ့ organizction များ၊ နိုင်ငံတော်ရဲ့ policy များ၊ လိုအပ်သောဘတ်ဂျက်များ၊ လိုအပ်သောနည်းပြဆရာများနှင့် ဆောင်ရွက်ရမှာ ဖြစ်တယ် ဆိုတဲ့အကြောင်းကို တင်ပြလိုပါတယ်။ ဒါကြောင့် Human Capacity Building ကို ဦးစားပေးပြီးတော့ တည်ဆောက်ဖို့ လိုပါလိမ့်မယ်။ Sport Mediciner Sport Psychology အားလုံးဟာ Specidity သွားနေကြပြီဖြစ်ပါတယ်။ အောင်မြင်နေတဲ့အချိန်တုန်းမှာ ကြည့်လိုက်လို့ရှိရင် အောင်မြင် ခဲ့တဲ့အချိန်တုန်းသည် အဲဒီအချိန်မှာရှိသော နည်းပြများသည် ဂျာမနီ၊ ပြင်သစ်၊ ရုရှား၊ အမေရိကပြန်တွေ ဖြစ်ကြပါတယ်။ အဲဒီလိုပြန်ပြီးတဲ့အခါမှာ အဲဒီဆရာတွေကို အခုချိန်ထိသုံးနေရပါတယ်။ နောက်ပိုင်းမှာ Human Capicity Building ကိုတည်ဆောက်တာ အားနည်းလာတဲ့အတွက် အရည်အသွေးရှိတဲ့ နည်းပြ ဆရာများကိုရရှိဖို့ အတော်လေးခက်ခဲသွားတာဖြစ်တယ်လို့ ကျွန်မအနေနဲ့တင်ပြလိုပါတယ်။ ဒါကြောင့် လူငယ်လူရွယ်များကိုပြောတဲ့အခါမှာ ကျား/မလူလတ်ပိုင်းများ၊ သက်ကြီးရွယ်အိုများ နိုင်ငံသားများဟာ ကျားနဲ့မ မတူတဲ့ လေ့ကျင့်ခန်းများရှိပါတယ်။ ရောဂါရှိသူ၊ မရှိသူနဲ့ဆိုင်တဲ့ လေ့ကျင့်ခန်းတွေရှိပါတယ်။ ကျောင်းနေသူနှင့် ကျောင်းပြင်ပလူငယ်များ၊ ကိုယ်အင်္ဂါမသန်စွမ်းသူများ၊ ကိုယ်အင်္ဂါချို့တဲ့ သူများ၊ ဉာဏ်ရည်မသန်စွမ်းသူများ၊ ဉာဏ်ရည်ချို့တဲ့သူများ၊ ကိုယ်ဝန်ဆောင်မိခင် များ၊ မွေးဖွားပြီးတဲ့ မိခင်များ၊ တပ်မတော်သားများ၊ ပြည်သူ့ရဲများ၊ မူးယစ်ဆေးဝါးစွဲ၍ ပြန်လည် ထူထောင်ရေးလုပ်ငန်းများလုပ်နေသူများ၊ လုပ်ငန်းခွင်ပြည်သူများ၊ စစ်ဘေးရှောင်များစသဖြင့် အုပ်စုများစွာရှိသည့်အတွက် ၎င်းတို့အတွက် မတူညီသော၊ လိုက်လျောညီထွေသော အားကစား လုပ်ငန်းများနှင့် ပြည်သူများအလွယ်တကူ သွားရောက်လေ့ကျင့်နိုင်သော မိမိအိမ်နှင့်မဝေးသော နေရာများမှာ ကိုယ်လက်လှုပ်ရှား လေ့ကျင့်ခန်းနေရာများ စီစဉ်ပေးခြင်းဖြင့် ကျွန်မတို့ ကိုယ်စားလှယ် တော်ကြီးတင်ပြတဲ့ ကျန်းမာနုပျို ကာယစိတ္တဖွံ့ဖြိုးတဲ့ လူငယ်လူရွယ်များ တိုင်းပြည်အတွက် ရရှိလာ မယ်လို့ ကျွန်မအနေနဲ့မျှော်လင့်ပြီး ကိုယ်စားလှယ်တော်ကြီးရဲ့ အဆိုကို စိတ်ရောကိုယ်ပါ အင်မတန်မှကို ထောက်ခံပြီးတော့ ဆွေးနွေးပါတယ်ရှင်။ ကျေးဇူးတင်ပါတယ်။</speech>
<speech type='speaker'>ဒုတိယဝန်ကြီးခင်ဗျား။ အဲဒီအဆိုကို အတည်ပြု ရမလား။ ဘယ်လိုသဘောရှိ</speech>
<speech><agency id='20'>ဒေါက်တာဒေါ်မြလေးစိန်(ဒုတိယဝန်ကြီး၊ ကျန်းမာရေးနှင့်အားကစားဝန်ကြီးဌာန)</agency>လှိုက်လှိုက်လှဲလှဲကို အတည်ပြုပါတယ်ရှင်။</speech>
<speech type='speaker'>အဆိုရှင်ရဲ့ သဘောထားပြောပါ</speech>
<speech><mp id='461'>ဒေါက်တာစိန်မြအေး(ဒလမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌ၊ ဒုတိယဥက္ကဋ္ဌနှင့် လွှတ်တော်ကိုယ်စားလှယ်များ၊ ပြည်ထောင်စုအဆင့်မှ ကျန်မာရေးနှင့်အားကစား ဝန်ကြီးဌာန ဒုတိယဝန်ကြီးနှင့် ပုဂ္ဂိုလ်များအားလုံးကို မင်္ဂလာပါလို့ နှုတ်ခွန်းဆက်သအပ်ပါတယ်။ ဒီအဆိုနှင့်ပတ်သက်ပြီးတော့ တင်ပြဆွေးနွေးသွားတဲ့ မြန်မာပြည်ဒေသအနှံ့မှ လွှတ်တော်ကိုယ်စားလှယ် ၁၅ ဦး၊ ဒီအဆိုကို အတည်ပြုဖို့အတွက် သဘောထားပေးသွားတဲ့၊ ပြည့်စုံစွာ စိတ်ရှည်လက်ရှည် ပြန်လည်ရှင်းလင်းဆွေးနွေးသွားတဲ့ ပြည်ထောင်စု ဒုတိယဝန်ကြီးကိုလည်း အထူးကျေးဇူးတင်ကြောင်း ထပ်လောင်းပြောကြားလိုပါတယ်။ ကျွန်တော့်အနေနဲ့ သဘောထားပြောရမယ်ဆိုရင်တော့ ဒီအဆိုဟာ ကျွန်တော်တို့နိုင်ငံအတွက် အားကစားကဏ္ဍနိမ့်ကျနေတာကို မြှင့်တင်ဖို့အတွက် ကျွန်တော်တို့ခေတ်ကို ရောက်ရင် ကျွန်တော်တို့သမိုင်းမရိုင်းရအောင် တစ်နည်းအားဖြင့်ပြောမယ်ဆိုရင် ဘတ်ဂျက်တောင်း တာထက် ကျွန်တော်တို့က နှောင့်နှေးနေတဲ့အမျိုးသားအားကစားဥပဒေ အရင်တည်ဆောက်ပြီးတော့ စီမံကိန်းကို စနစ်တကျချ AI Inclusive အားလုံးပါဝင်တဲ့ ဘတ်ဂျက်စနစ်တကျသုံးစွဲပြီးတော့ လုပ်စေလိုတဲ့ စေတနာနဲ့ ကျွန်တော်တို့အနေနဲ့ တင်ပြသွားတာဖြစ်ပါတယ်။ ဒါပေမဲ့ ဘာပဲဖြစ်ဖြစ် ကျန်းမာရေးနှင့် အားကစားဝန်ကြီးဌာနအနေနဲ့ ဒီအဆိုကို အတည်ပြု သွားတဲ့အတွက် အထူးကျေးဇူး တင်ရမှာဖြစ်ပါတယ်။ ကျွန်တော့်အနေနဲ့လည်းပဲ အဆိုကို အတည်ပြု စေလိုပါတယ်။ ဒါကြောင့်မို့လို့ ပြည်သူ့လွှတ်တော်ကြီးမှ အတည်ပြု ပေးပါရန် ဥက္ကဋ္ဌကြီးမှတစ်ဆင့် တင်ပြအပ်ပါတယ်ခင်ဗျား။ ကျေးဇူးတင်ပါတယ်။</speech>
<speech type='speaker'>လွှတ်တော်ကိုယ်စားလှယ်များခင်ဗျား။ ဒေါက်တာစိန်မြအေး၊ ဒလမဲဆန္ဒနယ်က တင်သွင်းသွားတဲ့အဆိုကို ကိုယ်စားလှယ် ၁၅ ဦးက ဆွေးနွေးပြီး ကျန်းမာရေးနှင့် အားကစားဝန်ကြီး ဌာနက အဆိုအား အတည်ပြု သင့်ကြောင့် ရှင်းလင်းခဲ့ပါတယ်။ အဆိုရှင်ကလည်း အတည်ပြု ပေးရန် ရှင်းလင်းပြောကြားသွားပါတယ်။ ဒါကြောင့် ဒီအဆိုနှင့်စပ်လျဉ်းပြီး အတည်ပြုရန် လွှတ်တော်က သဘောတူပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type='speaker'>သဘောမတူတဲ့သူရှိပါသလားခင်ဗျား။ သဘောမတူသူမရှိတဲ့အတွက် ဒေါက်တာစိန်မြအေး တင်သွင်းသွားတဲ့အဆိုကို လွှတ်တော်က အတည်ပြုကြောင်း ကြေညာပါတယ်။ (ဩဘာသံများ)</speech>
</MotionSection>
</discussion>
<postface>
<title>ဒုတိယအကြိမ် ပြည်သူ့လွှတ်တော်(၁၁)ကြိမ်မြောက်ပုံမှန်အစည်းအဝေး (၁၁)ရက်မြောက်နေ့ ရပ်နားကြောင်းနှင့် အစည်းအဝေး(၁၂)ရက်မြောက်နေ့ ဆက်လက်ကျင်းပမည့်နေ့ရက်နှင့်အချိန်ကို ကြေညာခြင်း</title>
<speech type='speaker'>အစီအစဉ် ၁၀ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်သူ့လွှတ်တော် (၁၁)ကြိမ်မြောက်ပုံမှန်အစည်းအဝေး (၁၁)ရက်မြောက်နေ့ကို ရပ်နားပါမယ်။ ဒုတိယအကြိမ် ပြည်သူ့လွှတ်တော် (၁၁) ကြိမ်မြောက်ပုံမှန်အစည်းအဝေး (၁၂)ရက်မြောက်နေ့ကို ၂၀၁၉ ခုနှစ်၊ ဖေဖော်ဝါရီလ ၁၄ ရက်(ကြာသပတေးနေ့) နံနက် ၁၀ နာရီ အချိန်မှာ ဆက်လက်ကျင်းပမည်ဖြစ်ကြောင်းနဲ့ ယနေ့အစည်းအဝေးပြီးဆုံးကြောင်း ကြေညာပါတယ်။ (ဩဘာသံများ)</speech>
<speech type='mc'>ပြည်သူ့လွှတ်တော်ဥက္ကဋ္ဌ ပြန်လည်ထွက်ခွာပါပြီခင်ဗျား။</speech>
<speech type='mc'>အားလုံး ထွက်ခွာနိုင်ပါပြီခင်ဗျား။</speech>
<p>ဒုတိယအကြိမ် ပြည်သူ့လွှတ်တော် (၁၁) ကြိမ်မြောက်ပုံမှန်အစည်းအဝေး (၁၁)ရက်မြောက်နေ့ ကို ၁၅၀၅ နာရီအချိန်တွင် ရပ်နားပါသည်။</p>
</postface>
</transcript>
</doc>
