<doc>
<docinfo>
<docno>02-06-16.xml</docno>
<term value='02'>ဒုတိယအကြိမ်</term>
<session value='06'/>
<sittingday value='16'> </sittingday>
<legislature value='lower'>ပြည်သူ့လွှတ်တော်</legislature>
<title>
ပြည်ထောင်စုသမ္မတမြန်မာနိုင်ငံတော် ။ ဒုတိယအကြိမ် ပြည်သူ့လွှတ်တော် ဆဋ္ဌမပုံမှန်အစည်းအဝေး (၁၆)ရက်မြောက်နေ့မှတ်တမ်း
</title>
<date>
၁၃၇၉ ခုနှစ်၊ နတ်တော်လဆန်း ၅ ရက် (၂ဝ၁၇ ခုနှစ်၊ နိုဝင်ဘာလ ၂၃ ရက်) (ကြာသပတေးနေ့)
</date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ဒုတိယအကြိမ် ပြည်သူ့လွှတ်တော် ဆဋ္ဌမပုံမှန်အစည်းအဝေး (၁၆)ရက်မြောက်နေ့ကို နံနက် ၁၀ နာရီအချိန်၌ စတင်ကျင်းပပါသည်။ ပြည်သူ့လွှတ်တော်အစည်းအဝေးကို ကြီးကြပ်ကွပ်ကဲသူအဖြစ် ပြည်သူ့လွှတ်တော်ဥက္ကဋ္ဌ ဦးဝင်းမြင့် က ဆောင်ရွက်ပြီး၊ အခမ်းအနားမှူးအဖြစ် ဦးတင်ဝင်းအောင်၊ ညွှန်ကြားရေးမှူးချုပ်၊ ပြည်သူ့လွှတ်တော်ရုံးက ဆောင်ရွက်ပါသည်။</p>
<title>ပြည်သူ့လွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်း ကြေညာခြင်း</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီကနေ့ကျင်းပတဲ့ ဒုတိယအကြိမ် ပြည်သူ့လွှတ်တော် ဆဋ္ဌမပုံမှန်အစည်းအဝေး (၁၆)ရက်မြောက်နေ့မှာ ပြည်သူ့လွှတ်တော် လွှတ်တော် အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်သူ့လွှတ်တော် ကိုယ်စားလှယ် ၄၃၅ ဦးရှိတဲ့အနက် ၄၀၆ ဦး တက်ရောက်ပါတယ်။ အစည်းအဝေးသို့ တက်ရောက် ခွင့်ရှိသူဦးရေ စုစုပေါင်းရဲ့ ၉၃.၃၃ ရာခိုင်နှုန်းရှိတဲ့အတွက် အစည်းအဝေးအထမြောက်ကြောင်းနှင့် စတင်ကျင်းပကြောင်း ကြေညာပါတယ်။ (ဩဘာသံများ)
</speech>
<p>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</p>
<speech type='speaker'>
လွှတ်တော်ကိုယ်စားလှယ်များခင်ဗျား။ အစီအစဉ်များကို ကြိုတင်ဖြန့်ဝေထားတဲ့ အတိုင်း ဆက်လက်ဆောင်ရွက်သွားပါမယ်။
</speech>
<leave>
<title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type='speaker'>
ယခု အစည်းအဝေးမတက်ရောက်နိုင်တဲ့ လွှတ်တော်ကိုယ်စားလှယ်များအတွက် ခွင့်ပန်ကြားရန်ဖြစ်ပါတယ်။
</speech>
<speech><mp id='193'>ဒေါက်တာမြင့်သိန်း(အဖွဲ့ဝင်၊ လွှတ်တော်အခွင့်အရေးကော်မတီ)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ယနေ့ ၂၀၁၇ ခုနှစ်၊ နိုဝင်ဘာလ ၂၃ ရက်နေ့ ဒုတိယအကြိမ် ပြည်သူ့လွှတ်တော် ဆဋ္ဌမပုံမှန်အစည်းအဝေး (၁၆) ရက်မြောက်နေ့သို့ မတက်ရောက်နိုင်ပါသဖြင့် ခွင့်ပန်ကြားသူ လွှတ်တော်ကိုယ်စားလှယ်များ၏ကိုယ်စား ပြည်သူ့လွှတ်တော် လွှတ်တော်အခွင့်အရေး ကော်မတီအဖွဲ့ဝင် ကျွန်တော် ဒေါက်တာမြင့်သိန်း၊ ညောင်လေးပင်မဲဆန္ဒနယ်က ကိုယ်စားခွင့်ပန်ကြား သွားမှာဖြစ်ပါတယ်ခင်ဗျား။ ပြည်သူ့လွှတ်တော်မှာ ယနေ့တက်ရောက်ခွင့်ရှိသော ကိုယ်စားလှယ် ၄၃၅ ဦးရှိပြီး တက်ရောက်သူကိုယ်စားလှယ် ၄၀၆ ဦးရှိကာ ယနေ့ခွင့်ပန်ကြားသူ ၇ ဦးရှိပါတယ်။ ခွင့်ပန်ကြား သူ ကိုယ်စားလှယ်များကတော့ (၁) နောင်မွန်းမဲဆန္ဒနယ်မှ ဦးဂျီဖုန်ဆားရ် ခွင့် ၁ ရက်၊ (၂) မချမ်းဘောမဲဆန္ဒနယ်မှ ဦးနန်မွန်ထင် ခွင့် ၁ ရက်၊ (၃) ကိုကိုးကျွန်းမဲဆန္ဒနယ်မှ သူရဦးသက်ဆွေ ခွင့် ၁ ရက်၊ (၄) တွန်းဇံမဲဆန္ဒနယ်မှ ဦးခမ်ခန့်ထန် ခွင့် ၁ ရက်၊ (၅) မက်မန်းမဲဆန္ဒနယ်မှ ဦးတင်အေး ခွင့် ၁ ရက်၊ ပင်လောင်းမဲဆန္ဒနယ်မှ ဦးခွန်မောင်သောင်း ခွင့် ၁ ရက်နှင့် သုံးခွမဲဆန္ဒနယ်မှ ဒေါ်စုစုလွင် ခွင့် ၁ ရက်တို့ဖြစ်ကြပါတယ်ခင်ဗျား။ ယခင် ခွင့်ပန်ကြား သူ ၂၂ ဦး၊ ယနေ့ခွင့်ပန်ကြားသူ ၇ ဦး စုစုပေါင်း ခွင့်ပန်ကြားသူ ၂၉ ဦး ဖြစ်ပါတယ်။ ခွင့်မဲ့ ပျက်ကွက်သူမရှိပါကြောင်းနှင့် အထက်ပါကိုယ်စားလှယ်များ၏ ခွင့်ပန်ကြားမှုအား ခွင့်အဖြစ် ခွင့်ပြုပေးပါရန် လေးစားစွာဖြင့် ပန်ကြားအပ်ပါတယ်ခင်ဗျား။</speech>
<speech type='speaker'>ခွင့်ပန်ကြားသူအားလုံးကို ခွင့်ပြုပါတယ်။</speech>
<title>
ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို မှတ်တမ်းတင်ခြင်း
</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီကနေ့ အစည်းအဝေးမှာ တက်ရောက်ခွင့် ရှိတဲ့ လွှတ်တော်ကိုယ်စားလှယ် ၄၃၅ ဦး၊ ယခင်က ခွင့်ပန်ကြား၍ ခွင့်ပြု ထားသူ ၂၂ ဦး၊ ယနေ့ ခွင့်ပြု ထားသူ ၇ ဦးဖြစ်၍ လွှတ်တော်က ခွင့်ပြု ထားသူ စုစုပေါင်း ၂၉ ဦးဖြစ်ပါတယ်။ ခွင့်မဲ့ ပျက်ကွက်သူမရှိပါ။ ယခု လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို လွှတ်တော်ရဲ့ အတည်ပြုချက်ရယူပါမယ်။ ပြည်သူ့လွှတ်တော်ကိုယ်စားလှယ်များ အစည်းအဝေး တက်ရောက်မှု အခြေအနေတင်ပြချက်ကို အတည်ပြုမှတ်တမ်းတင်ရန် လွှတ်တော်က သဘောတူပါ သလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'>
လွှတ်တော်က သဘောတူတဲ့အတွက် ကိုယ်စားလှယ်များ အစည်းအဝေး တက်ရောက်မှုအခြေအနေကို အတည်ပြုမှတ်တမ်းတင်ကြောင်း ကြေညာပါတယ်။ (ဩဘာသံများ)
</speech>
</leave>
</preface><discussion>
<QASection>
<title>
ကြယ်ပွင့်ပြထားသည့်မေးခွန်းများကို လွှတ်တော်ကိုယ်စားလှယ်များက မေးမြန်းခြင်းနှင့် သက်ဆိုင်ရာပြည်ထောင်စုအဆင့် အဖွဲ့အစည်းဝင်က ဖြေကြားခြင်း
</title>
<speech type='speaker'>
လွှတ်တော်ကိုယ်စားလှယ်များခင်ဗျား။ မေးခွန်းများ မေးမြန်းခြင်း၊ ဖြေကြားခြင်း အစီအစဉ် စတင်ဆောင်ရွက်ပါမယ်။
</speech>
<Q-A>
<title>
လမ်းတံတားများကို အကောင်အထည်ဖော်ရာတွင် လုပ်ငန်းခွင်နှင့်အင်ဂျင်နီယာ၊ စက်ယန္တရားပြည့်စုံမှု၊ ကျွမ်းကျင်အလုပ်သမားကိစ္စ၊ အချိန်မီပြီးစီးနိုင်ရေးနှင့် သတ်မှတ်အရည်အသွေးအတိုင်း ပြည့်မီရေးတို့ အတွက် မည်ကဲ့သို့စီမံဆောင်ရွက်နေသည်ကို သိလိုခြင်းနှင့်စပ်လျဉ်းသည့်မေးခွန်း
</title>
<speech type='speaker'>
ပထမဦးစွာ ဘီးလင်းမဲဆန္ဒနယ်မှ ဦးတင်ကိုကိုဦး မေးမြန်းဖို့ဖြစ်ပါတယ်။
</speech>
<speech><mp id='314'>ဦးတင်ကိုကိုဦး(ဘီးလင်းမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ကြွရောက်လာကြသော ပြည်ထောင်စုဝန်ကြီးများ၊ ဒုတိယဝန်ကြီးများ၊ ပြည်သူ့လွှတ်တော် ကိုယ်စားလှယ်များနှင့် ကြွရောက်လာသူအားလုံး မင်္ဂလာပါလို့ နှုတ်ခွန်းဆက်ပါတယ်။ ကျွန်တော် ကတော့ မွန်ပြည်နယ်၊ ဘီးလင်းမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးတင်ကိုကိုဦး ဖြစ်ပါတယ်။ ကျွန်တော် ဒီနေ့မေးမယ့်မေးခွန်းကတော့ လမ်း၊ တံတားများကို အကောင်အထည်ဖော်တဲ့ နေရာမှာ လုပ်ငန်းခွင်နှင့် အင်ဂျင်နီယာ၊ စက်ယန္တရားပြည့်စုံမှု၊ ကျွမ်းကျင်အလုပ်သမားကိစ္စ၊ အချိန်မီ ပြီးစီးနိုင်ရေးနှင့် သတ်မှတ်အရည်အသွေးအတိုင်းပြည့်မီရေးတို့အတွက် မည်ကဲ့သို့စီမံဆောင်ရွက် နေသည်ကို သိလိုတဲ့အတွက်ကြောင့် မေးမြန်းရခြင်းဖြစ်ပါတယ်ခင်ဗျား။ ကျွန်တော်တို့ လမ်း၊ တံတားတွေအကောင်အထည်ဖော်တဲ့နေရာမှာ ဌာနဆိုင်ရာကလုပ်တာ ရှိတယ်။ တင်ဒါတွေကနေဆောင်ရွက်တာတွေရှိတယ်။ အဲဒီလို လုပ်ငန်းတွေကို ၂၀၁၆-၂၀၁၇ ဘဏ္ဍာရေးနှစ်မှာ စစ်ဆေးတဲ့အခါကျတော့ ဘာတွေတွေ့ရလဲဆိုတော့ အရည်အသွေးမပြည့်တာတွေ တွေ့ရတယ်။ အထူးသဖြင့် ဆောက်လုပ်ရေးကလုပ်တဲ့လုပ်ငန်းတွေမှာလည်း အရည်အသွေးမပြည့်တာ တွေတွေ့ရတယ်။ အဲဒီလိုတွေ့တဲ့အခါကျတော့ တည်ဆောက်ရေးကိုကြည့်တဲ့အခါကျတော့ SAE တွေက အဓိကတည်ဆောက်တာတွေ့ရပါတယ်။ အဲဒီအခါကျတော့ ကျွန်တော်တို့က မြို့နယ်အင်ဂျင်နီယာတွေ ဖြစ်တဲ့ AE တွေနဲ့ လိုက်ကြည့်ပါတယ်။ လိုက်ကြည့်တဲ့အခါကျတော့ အဆင်မပြေတဲ့အခါကျရင် ကျွန်တော်တို့ပြောတဲ့အခါမှာ AE တွေကလည်း CE ကို ပြည်နယ်အင်ဂျင်နီယာမှူးကို ဖြေဖို့ပြောပါ တယ်။ အဲဒီအခါကျတော့ ကျွန်တော်တို့က ဘာကြောင့်လဲဆိုပြီးတော့ ဒီအခြေအနေတွေအားလုံး ပြည့်စုံအောင်ဆိုပြီးကြည့်တဲ့အခါကျတော့ လုပ်ငန်းခွင်နဲ့ အင်ဂျင်နီယာရွေးချယ်မှုက အဓိကဖြစ်နေ ပါတယ်။ ဘာဖြစ်လို့လဲဆိုတော့ လုပ်ငန်းခွင်နဲ့အင်ဂျင်နီယာကို တင်ဒါလိုမဟုတ်ဘဲ ဝန်ကြီးဌာန အတွင်းမှာ ဘယ်လိုစီမံခန့်ခွဲလဲဆိုတဲ့အခါကျတော့ ပြည်နယ်ကအင်ဂျင်နီယာ CE တွေက အဓိက လုပ်ငန်းကို အင်ဂျင်နီယာနဲ့ တွဲဖက်ပြီးတော့ချပေးတာဖြစ်ပါတယ်။ အဲဒီအခါကျတော့ ချပေးတဲ့သူက CE(ပြည်နယ်အင်ဂျင်နီယာ) တည်ဆောက်တဲ့သူက SAE။ ဒါဆိုရင် ဒီအရည်အသွေးမပြည့်တာကို ဒီမြို့နယ်အင်ဂျင်နီယာ၊ ခရိုင်အင်ဂျင်နီယာဖြစ်တဲ့ AE နဲ့ EE တို့ကပြောလို့ အဆင်ပြေပါ့မလားဆိုတဲ့ ဟာ က ကျွန်တော်တို့စဉ်းစားစရာဖြစ်လာပါတယ်။ အဲဒီအခါကျတော့ ဒီကြားထဲ ဝန်ထမ်းအချင်းချင်း ကြားထဲမှာ ပါဝါတအားကြီးတဲ့ ပုံစံဖြစ်နေတယ်။ အဲဒီအတွက်ကြောင့် ကျွန်တော်က ဒီမေးခွန်းကို ဒီကိစ္စကို လေ့လာဆန်းစစ်နိုင်ဖို့အတွက် ကျွန်တော်ထပ်ပြီးတော့ စုံစမ်းပါတယ်။ စုံစမ်းပြီးတော့ ကျွန်တော် ဒါကို မေးခွန်းမေးဖို့လုပ်တဲ့ အချိန်မှာ (၁/၂၀၁၇)ဆိုတာ သမ္မတရုံးက ထွက်လာပါတယ်။ အဲဒီမှာတော့ အစိုးရဌာနအဖွဲ့အစည်းများရဲ့ တည်ဆောက်ခြင်း၊ ပစ္စည်းဝယ်ယူခြင်း၊ ဝန်ဆောင်မှုရယူ ခြင်း၊ ငှားရမ်းခြင်းများဆောင်ရွက်ရာတွင် လိုက်နာရမည့်တင်ဒါလုပ်ထုံးလုပ်နည်း ဆိုပြီးတော့ထွက်လာ ပါတယ်။ အဲဒီမှာ ရည်ရွယ်ချက်တွေကတော့ နိုင်ငံတော်ရဲ့ ဘဏ္ဍာရန်ပုံငွေတွေကို လေလွင့်ဆုံးရှုံးမှုမရှိဖို့၊ အဂတိလိုက်စားမှုမရှိဖို့၊ တင်ဒါကို မှန်ကန်မျှတတဲ့ယှဉ်ပြိုင်မှုဖြစ်ဖို့၊ ပွင့်လင်းမြင်သာဖို့၊ တာဝန်ယူမှု၊ တာဝန်ခံမှုရှိဖို့ဆိုပြီးတော့ ရည်ရွယ်ပြီးတော့ထုတ်လာတာ တွေ့ရှိရပါတယ်။ အဲဒီအပြင်ကို ပြည်သူတွေ ရဲ့အမြင်မှာလည်း သံသယကင်းရှင်းဖို့အတွက် တင်ဒါအောင်မြင်တဲ့ လုပ်ငန်းရှင်ကုမ္ပဏီတွေက သက်ဆိုင်ရာပြည်ထောင်စုဝန်ကြီး အကြီးအကဲတွေ၊ နောက်တိုင်းဒေသကြီး ပြည်နယ်ဝန်ကြီးချုပ်၊ အစိုးရအဖွဲ့တွေရဲ့ မိသားစုတွေနဲ့ လူမှုရေးအရ၊ စီးပွားရေးအရ၊ လုပ်ငန်းအရ ပတ်သက်ခြင်းတို့ရှိပါက ပြည်ထောင်စုအစိုးရအဖွဲ့သို့ တင်ပြခွင့်ပြုချက်ရယူရမည်ဆိုပြီးတော့ပါပါတယ်။ နောက်တော့ တင်ဒါရွေးချယ်တဲ့နေရာမှာလည်း မလျော်သြဇာသုံး၊ တစ်နည်းနည်းဖြင့် လွှမ်းမိုးဆောင်ရွက်ခြင်းများကို လည်းလက်မခံဘဲ တရားမျှတစွာဖြင့် ပွင့်လင်းမြင်သာစွာဆောင်ရွက်ဖို့ဆိုပြီးတော့ ရေးထားတာ တွေ့ရပါတယ်။ နောက်ဆုံးအချက်မှာဆိုရင် ပြည်ထောင်စုတိုင်းဒေသကြီးနဲ့ ပြည်နယ်အစိုးရဌာန အဖွဲ့အစည်းများအနေဖြင့် တည်ဆောက်ခြင်း၊ ပစ္စည်းဝယ်ယူခြင်း၊ ဝန်ဆောင်မှုရယူခြင်း၊ ငှားရမ်းခြင်း နှင့် ရောင်းချခြင်းတင်ဒါများကို လုပ်ထုံးလုပ်နည်းများနှင့်အညီ တိကျစွာလိုက်နာ ဆောင်ရွက်ကြရန် ဖြစ်ပါသည်ဆိုပြီးတော့ လမ်းညွှန်ထားတာတွေ့ရပါတယ်။ ဒါပေမဲ့ ကျွန်တော်တို့က စောစောတုန်း ကပြောသလို အရည်အသွေးမပြည့်တာတွေက (၁/၂၀၁၇)ထွက်လာတဲ့အခါကျတော့ ဒီရည်ရွယ်ချက် တွေနဲ့ လုပ်ထုံးလုပ်နည်းတွေလည်းပါလာတဲ့အခါကျတော့ ကျွန်တော်တို့ရဲ့ ဘဏ္ဍာငွေသုံးတဲ့အခါမှာ အဆင်ပြေလာပြီဆိုပြီးတော့ တွက်တဲ့အချိန်မှာ အခုကျွန်တော်တို့လက်ရှိအခြေအနေထိ (၁/၂၀၁၇)ကို ဘယ်လောက်လိုက်နာပြီးတော့ အကောင်အထည်ဖော်နေလဲဆိုတာက မေးခွန်းထုတ်စရာ ဖြစ်လာပါ တယ်။ ဘာလို့လဲဆိုတော့ အခု (၁/၂၀၁၇)အတိုင်းပဲ မလုပ်တဲ့လုပ်ငန်းတွေ တွေ့ရှိလာပါတယ်။ အဲဒီအတွက်ကြောင့် ကျွန်တော်အဓိကမေးချင်တာကတော့ အခု ကျွန်တော်တို့ (၁/၂၀၁၇) ညွှန်ကြား ချက်၊ နောက်တစ်ခုက ကျွန်တော်တို့ကန်ထရိုက်စနစ်နဲ့ လုပ်ငန်းများတည်ဆောက်ရာတွင် လိုက်နာ ကျင့်သုံးရမယ့်လုပ်ငန်းလမ်းညွှန်။ ဒါတွေအပေါ်ကို လိုက်နာမှုမရှိတဲ့ဝန်ထမ်း။ အဲဒီလိုမဟုတ်ရင်လည်း ကုမ္ပဏီတွေကို ထိထိရောက်ရောက်အရေးယူဖို့ အစီအစဉ်ရှိ/မရှိကိုသိလိုတဲ့အဖြေအတွက် ပြည်သူ့ လွှတ်တော်ဥက္ကဋ္ဌကြီးမှတစ်ဆင့် မေးမြန်းရခြင်းဖြစ်ပါတယ်။ အားလုံးကျေးဇူးတင်ပါတယ်။</speech>
<speech type='speaker'>ဆောက်လုပ်ရေးဝန်ကြီးဌာနက ဖြေကြားရန်ဖြစ်ပါတယ်။</speech>
<speech><agency id='14'>ဦးကျောင်လင်း(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ဖိတ်ကြားထားတဲ့ ဧည့်သည် တော်များအားလုံး မင်္ဂလာအပေါင်းနှင့်ပြည့်စုံကြပါစေလို့ ဆုမွန်ကောင်းတောင်းရင်း နှုတ်ခွန်းဆက်သ အပ်ပါတယ်။ ကျွန်တော်ကတော့ ဆောက်လုပ်ရေးဝန်ကြီးဌာန ဒုတိယဝန်ကြီး ဦးကျော်လင်း ဖြစ်ပါ တယ်။ ကျွန်တော့်အနေဖြင့် မွန်ပြည်နယ်၊ ဘီးလင်းမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးတင်ကိုကိုဦးမှ မေးမြန်းထားတဲ့ ဆောက်လုပ်ရေးဝန်ကြီးဌာနမှ လမ်း၊ တံတားများကို အကောင် အထည်ဖော်ရာတွင် လုပ်ငန်းခွင်နှင့်အင်ဂျင်နီယာ၊ စက်ယန္တရားပြည့်စုံမှု၊ ကျွမ်းကျင်အလုပ်သမားကိစ္စ၊ အချိန်မီပြီးစီးနိုင်ရေးနှင့် သတ်မှတ်အရည်အသွေးအတိုင်းပြည့်မီရေးတို့အတွက် မည်ကဲ့သို့ စီမံ ဆောင်ရွက်နေသည်ကိုသိရှိလိုခြင်းနှင့် စပ်လျဉ်းတဲ့မေးခွန်းအား ရှင်းလင်းဖြေကြားသွားမှာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ဆောက်လုပ်ရေးဝန်ကြီးဌာနမှ နှစ်စဉ်လမ်း၊ တံတား တည်ဆောက်ခြင်းနှင့်ပြုပြင်ထိန်းသိမ်းခြင်းလုပ်ငန်းများ ဆောင်ရွက်နိုင်ရန်အတွက် စီမံကိန်းများကို လျာထားရွေးချယ်ရာတွင် သက်ဆိုင်ရာမြို့နယ်/ခရိုင်/တိုင်းဒေသကြီး/ ပြည်နယ်လမ်းဦးစီးဌာနများမှ အဆင့်ဆင့် ကွင်းဆင်းစစ်ဆေးပြီး ဒေသဖွံ့ဖြိုးရေးနှင့် ပြည်သူလူထု၏ လိုအပ်ချက်အရဆောင်ရွက်ရန် လိုအပ်သည့်လုပ်ငန်းများ၊ ငါးနှစ်စီမံကိန်းတွင်ပါဝင်တဲ့လုပ်ငန်းများ၊ လွှတ်တော်ကတိကဝတ်တွင်ပါဝင် သောလုပ်ငန်းများနှင့် နယ်မြေလုံခြုံရေးအရ မဖြစ်မနေဆောင်ရွက် ပေးရမည့်လုပ်ငန်းများအပေါ် အခြေခံ၍ သက်ဆိုင်ရာ တိုင်းဒေသကြီး/ပြည်နယ်အစိုးရအဖွဲ့တို့၏ သဘောတူညီချက်တို့ဖြင့် ဘဏ္ဍာနှစ်အသစ်အတွက် ရန်ပုံငွေများကိုလျာထားရေးဆွဲပါတယ်။ ။ လမ်း၊ တံတားလုပ်ငန်းများကို အကောင်အထည်ဖော်ရာမှာ လုပ်ငန်းခွင်နှင့်အင်ဂျင်နီယာ အင်အားမျှတပြည့်စုံစေရန်အတွက် ဖွဲ့စည်းပုံအရခန့်ထားရမည့် အင်ဂျင်နီယာများကို ဝန်ထမ်း အင်အားစာရင်းအရ ပြည်စုံမှုရှိရန်ဆောင်ရွက်ထားရှိပါတယ်။ လုပ်ငန်းတာဝန်များ ခွဲဝေသတ်မှတ် ရာတွင်ဆောင်ရွက်ရမည့်လုပ်ငန်းအလိုက် လမ်း၊ တံတားအထူးအဖွဲ့များကို တာဝန်ပေးအပ်ဆောင်ရွက် စေခြင်းဖြင့်လည်းကောင်း၊ ခရိုင်များမှဆောင်ရွက်တဲ့ လုပ်ငန်းများနှင့်ပတ်သက်၍ တိုင်းဒေသကြီး/ ပြည်နယ်ညွှန်ကြားရေးမှူး(မြို့ပြ)များ၏အစီအစဉ်ဖြင့် လုပ်ငန်းပမာဏများပြားသော မြို့နယ်များသို့ အခြားမြို့နယ်မှအင်ဂျင်နီယာများကို တွဲဖက်တာဝန်ချထားပေးခြင်းတို့ဖြင့်လည်းကောင်း၊ လုပ်ငန်း ပမာဏနှင့်ကြီးကြပ်ဆောင်ရွက်ရသည့် အင်ဂျင်နီယာအင်အားမျှတစေရန် စီမံဆောင်ရွက်ထားရှိ ပါတယ်။ စက်ယန္တရားပြည့်စုံမှုနှင့်ပတ်သက်၍ ဌာနမှပိုင်ဆိုင်သည့် စက်ယန္တရားများကို ရုံးချုပ်မှ တိုက်ရိုက်စီမံခန့်ခွဲပြီး စီစဉ်ဆောင်ရွက်လျက်ရှိပါတယ်။ လုပ်ငန်းများသတ်မှတ်ချိန်အမီ ပြီးစီးရေး အတွက် ဌာနပိုင်စက်ယန္တရားများနှင့်လုံလောက်မှုမရှိပါက ပြင်ပမှစက်ယန္တရားများကို တင်ဒါခေါ်ယူ ငှားရမ်းသုံးစွဲလျက်ရှိပါတယ်။ ကျွမ်းကျင်အလုပ်သမားပြည့်စုံမှုနှင့်ပတ်သက်၍ လမ်းလုပ်ငန်းများ အတွက်လိုအပ်သည့်အလုပ်သမားများနှင့် ကျွမ်းကျင်အလုပ်သမားများကိုလည်း လုပ်ငန်းဆောင်ရွက် သည့်အချိန်တွင်အသင့်ရှိနေစေရန် မြို့နယ်အလိုက်စုစည်းထားရှိပြီး ထပ်မံလိုအပ်ပါက အချိန်မီ ခေါ်ယူနိုင်ရေးကို စီစဉ်ဆောင်ရွက်ထားရှိပါတယ်။ တံတားလုပ်ငန်းများအတွက်လည်း ကျွမ်းကျင် တံတားအဖွဲ့များကိုခန့်ထားပြီးတော့ လိုအပ်ပါကကျွမ်းကျင်အဖွဲ့များအား ပုတ်ပြတ်စနစ်ဖြင့် ငှားရမ်း သုံးစွဲပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ လမ်း၊ တံတားတည်ဆောက်ခြင်းလုပ်ငန်းများကို သတ်မှတ်ချိန်အတွင်း အချိန်မီပြီးစီးစေရေးအတွက် ဆောင်ရွက်မည့်ပစ္စည်းစုဆောင်းမှုအစီအစဉ်များ၊ လုပ်ငန်းစတင်သည့်ရက်နှင့်ပြီးစီးမည့်ရက်များကို Work Programme များရေးဆွဲပြီး အချိန်မီပြီးစီး ရေးအတွက် ကြိုးပမ်းဆောင်ရွက်လျက်ရှိပါတယ်။ လုပ်ငန်းများအရည်အသွေး ပြည့်မီစေရေးနှင့် ပတ်သက်၍လုပ်ငန်းခွင်အင်ဂျင်နီယာများအား ဗဟိုသင်တန်းကျောင်း(သုဝဏ္ဏ)တွင် အရည်အသွေး စမ်းသပ်တိုင်းတာကွပ်ကဲခြင်းသင်တန်းများကို အဆင့်အလိုက်သင်ကြားပို့ချကာ အင်ဂျင်နီယာများ၏ အရည်အသွေးကို မြှင့်တင်ဆောင်ရွက်ပေးလျက်ရှိပြီး လုပ်ငန်းများဆောင်ရွက်ရာတွင် အရည်အသွေး ပြည့်ဝစေရန်တာဝန်ယူဆောင်ရွက်စေခြင်း၊ တိုင်းဒေသကြီး/ ပြည်နယ် ညွှန်ကြားရေးမှူး(မြို့ပြ)ရုံးများ တွင် Mini Ldb များထားရှိ၍ စမ်းသပ်ဆောင်ရွက်စေခြင်းတို့ဖြင့် ကြပ်မတ်ဆောင်ရွက်လျက်ရှိပြီး ခရိုင်အဆင့် Mini Ldb များပါထားရှိနိုင်ရန် ဆက်လက်ဆောင်ရွက်သွားမှာ ဖြစ်ပါတယ်။ ထို့အပြင် သက်ဆိုင်ရာခရိုင်နှင့် တိုင်းဒေသကြီး/ပြည်နယ် လမ်းဦးစီးဌာနမှ တာဝန်ရှိသူအဆင့်ဆင့်မှ အနီးကပ် ကြီးကြပ်ဆောင်ရွက်ခြင်း၊ ရုံးချုပ်မှတာဝန်ရှိသူများမှ အခါအားလျော်စွာ ကြီးကြပ်ဆောင်ရွက်ခြင်း အပြင် နောက်ဆုံးအဆင့်အနေဖြင့် ရုံးချုပ်ရှိလမ်းဦးစီးဌာနနှင့် တံတားဦးစီးဌာနတို့မှ အရည်အသွေး ထိန်းသိမ်းရေး(Qudity Control)အဖွဲ့များက ထပ်မံစစ်ဆေးစေခြင်းတို့ဖြင့် လမ်း၊ တံတားလုပ်ငန်း များအား အရည်အသွေးပြည့်မီစေရေး အထူးကြပ်မတ်ဆောင်ရွက်လျက်ရှိပါတယ်။ ဆောက်လုပ်ရေးဝန်ကြီးဌာနအနေဖြင့် လမ်း၊ တံတားလုပ်ငန်းများဆောင်ရွက်ရာတွင် အကောင် အထည်ဖော်ဆောင်ရွက်သောအဖွဲ့များနှင့် လုပ်ငန်းသုံးပစ္စည်းများ အရည်အသွေးပြည့်မီစေရန် အရည်အသွေးစစ်ဆေးရေးဌာနခွဲ(Quality Control) အဖွဲ့များကို သီးသန့်ဖွဲ့စည်းထားရှိပြီး စစ်ဆေး ဆောင်ရွက်ပါတယ်။ ထိုသို့ ဌာနမှသီးခြားစစ်ဆေးခြင်းအပြင် စာရင်းစစ်ချုပ်ရုံးမှလည်း စာရင်းစစ်ဆေး ခြင်း၊ မြေပြင်မျက်မြင်စစ်ဆေးခြင်းများကို ဆောင်ရွက်လျက်ရှိပါတယ်။ ၂၀၁၇-၂၀၁၈ ဘဏ္ဍာရေးနှစ်မှ စတင်ပြီးတော့ Third Party စနစ်ဖြင့် စတင်အကောင်အထည်ဖော်ဆောင်ရွက်နိုင်ရန်အတွက် တိုင်းဒေသကြီး/ ပြည်နယ်ဝန်ကြီးချုပ်များထံ ညှိနှိုင်းအကြောင်းကြားစာ ပေးပို့ထားပြီးဖြစ်ပါတယ်။ လက်ရှိအခြေအနေမှာ Third Party စနစ်ဆောင်ရွက်နိုင်ဖို့အတွက် ခိုင်မာတဲ့ Institution များ မရှိသေး၍ မြန်မာနိုင်ငံအင်ဂျင်နီယာအသင်း(MES)လက်အောက်မှာရှိတဲ့ Chqpter ခွဲများမှာရှိတဲ့ MICEG အဖွဲ့များအား တာဝန်ပေးအပ်နိုင်ကြောင်းကို ဝန်ကြီးချုပ်များအား အကြောင်းကြားထားပြီး ဖြစ်ပါတယ်။ ထို့အပြင် ပစ္စည်းများအချိန်မီရရှိစေရေး၊ အရည်အသွေးမှန်ကန်ရေးနှင့် လုပ်ငန်းခွင် အပြည့်အဝအသုံးပြု ရေးတို့ကိုလည်း ကော်မတီများဖွဲ့စည်းလျက် တာဝန်ရှိသူအဆင့်ဆင့်မှ စိစစ် ကြပ်မတ်ဆောင်ရွက်လျက်ရှိပါတယ်။ အခုတင်ပြသွားတဲ့အချက်တစ်ချက် အထက်မှာပါရှိပါတယ်။ ကျွန်တော်တို့ CE များကနေ SAE များ တိုက်ရိုက်ကြီးကြပ်တာဝန်ပေးတဲ့အတွက် AE များ၊ EE များက Control လုပ်ရတယ်ဆိုတဲ့နေရာမှာ တကယ်တော့ တစ်နိုင်ငံလုံးမှာ သက်ဆိုင်ရာ CE ပြီးလို့ရှိရင် TSE ၊ TSE ပြီးရင် EE ၊ EE အောက်မှာ AE စသည်ဖြင့် အဆင့်အလိုက်စီမံအုပ်ချုပ်ဆောင်ရွက်သွားတာပဲဖြစ်ပါတယ်။ ဒါကြောင့်မို့လို့ တကယ် လို့များ ဒီစနစ်သည် မွန်ပြည်နယ်မှာအားနည်းနေတယ်ဆိုလို့ရှိရင်လည်း ကျွန်တော့်အနေနဲ့မွန်ပြည်နယ် ကို သွားရောက်ပြီး သီးခြားစီမံဆောင်ရွက်သွားမှာဖြစ်ပါတယ်။ စီမံကွပ်ကဲဆောင်ရွက်သွားဖို့အတွက် သီးခြားဆောင်ရွက်သွားပါမယ်။ နောက် (၁/၂၀၁၇)ကို လိုက်နာဆောင်ရွက်ဖို့ကလည်း တစ်နိုင်ငံလုံးကို မှားကြားပြီးဖြစ်ပါတယ်။ ဒီနေရာမှာလည်း ကျွန်တော်တို့သည် ပြင်ပကုမ္ပဏီများကို တင်ဒါပေးမယ် ဆိုရင် (၁/၂၀၁၇)အတိုင်း လိုက်နာဆောင်ရွက်ဖို့ ဆောက်လုပ်ရေးဝန်ကြီးဌာနမှ ခေါ်ယူတဲ့ သဲ၊ ကျောက်စသည့် လုပ်ငန်းခွင်သုံးပစ္စည်းများကိုလည်းပဲ (၁/၂၀၁၇)အတိုင်း တင်ဒါခေါ်ယူဆောင်ရွက် သွားဖို့အတွက် လမ်းညွှန်ချက်များကို တိကျစွာမှာကြားထားပြီးဖြစ်ပါတယ်။ အဲဒါကြောင့်မို့လို့ ကိုယ်စားလှယ်တော်ကြီးများအနေနဲ့ ကျွန်တော်တို့ဝန်ထမ်းများသည် မလိုလားအပ်တဲ့မသမာမှုများ တွေ့ရှိတယ်ဆိုလို့ရှိရင် ကျွန်တော်တို့ထံကို လာရောက်ပြီးသတင်းပို့တိုင်ကြားနိုင်ပါတယ်။ ကျွန်တော်တို့ အနေနဲ့လည်း တိကျစွာဖော်ထုတ်အရေးယူဆောင်ရွက်သွားမှာဖြစ်ပါတယ်။ လေးစားအပ်ပါသော ဥက္ကဌကြီးခင်ဗျား။ ဆောက်လုပ်ရေးဝန်ကြီးဌာနအနေဖြင့် လမ်း/တံတား လုပ်ငန်းများဆောင်ရွက်တဲ့နေရာမှာ လုပ်ငန်းဆောင်ရွက်ခြင်းမပြုမီ လမ်းဦးစီးဌာနနှင့် တံတားဦးစီး ဌာနတို့မှ ဒီဇိုင်းအဖွဲ့များက ကွင်းဆင်းတိုင်းတာပုံထုတ်လျက်ရှိတဲ့ ဒီဇိုင်းများအရသာ လုပ်ငန်းများကို ဆောင်ရွက်လျက်ရှိပြီး တာဝန်ခံအင်ဂျင်နီယာများအနေနှင့် မိမိတို့ဆောင်ရွက်သည့်လုပ်ငန်း၏ ရန်ပုံငွေ စာရင်း၊ ခန့်မှန်းခြေစာရင်း၊ ဒီဇိုင်းများကို စစ်ဆေးခံပြသနိုင်ရေးအတွက် စီမံဆောင်ရွက်ထားရှိရန် ညွှန်ကြားထားပါကြောင်း ရှင်းလင်းဖြေကြားအပ်ပါတယ်။ ကျေးဇူးတင်ရှိပါတယ်ခင်ဗျား။</speech>
</Q-A>
<Q-A>
<title>
ထီးချိုင့်မြို့နယ်အတွင်းရှိ ကွမ်းတုံ-ရွှေကျောင်း-ကွမ်းဘောင်-အောင်ချမ်းသာ ကျေးလက်လမ်းအား ရာသီ မရွေးသွားနိုင်သောလမ်းအဖြစ် ဆောင်ရွက်ပေးနိုင်ရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း
</title>
<speech type='speaker'>
ထီးချိုင့်မဲဆန္ဒနယ်မှ ဦးမောင်မောင် မေးမြန်းဖို့ဖြစ်ပါတယ်။
</speech>
<speech><mp id='351'>ဦးမောင်မောင်(ထီးချိုင့်မဲဆန္ဒနယ်)</mp> လေးစားအပ်တဲ့ လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ကြွရောက်လာတဲ့ပြည်ထောင်စုဝန်ကြီးများနှင့် ဧည့်သည်တော်များ အားလုံး မင်္ဂလာပါလို့ နှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ စစ်ကိုင်းတိုင်း ဒေသကြီး၊ ကသာခရိုင်၊ ထီးချိုင့်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးမောင်မောင် ဖြစ်ပါ တယ်။ ကျွန်တော်မေးမြန်းမှာက ထီးချိုင့်မြို့နယ်အတွင်း ကွမ်းတုံ-ရွှေကျောင်း-ကွမ်းတောင်-အောင်ချမ်း သာ ကျေးလက်လမ်းနှင့်စပ်လျဉ်းတဲ့မေးခွန်းဖြစ်ပါတယ်။ လေးစားအပ်တဲ့ဥက္ကဌကြီးခင်ဗျား။ စစ်ကိုင်း တိုင်းဒေသကြီး၊ ကသာခရိုင်၊ ထီးချိုင့်မြို့နယ်အတွင်းရှိ ကွမ်းတုံ-ရွှေကျောင်း-ကွမ်းတောင်- အောင်ချမ်း သာ ကျေးလက်လမ်းဟာ စုစုပေါင်း ၉ မိုင်ရှည်လျားပြီး ထီးချိုင့်မြို့နယ် နယ်နိမိတ်ရဲ့ အစွန်ဘက် အကျဆုံး လီဆူတိုင်းရင်းသားကျေးရွာများနဲ့ မန္တလေး-ဗန်းမော်ပြည်ထောင်စုကားလမ်းမကြီး၊ ရွှေဘိုမြစ်ကြီးနား ပြည်ထောင်စုကားလမ်းမကြီးတွေနဲ့ ဆက်သွယ်ထားတဲ့ကျေးလက်လမ်းဖြစ်ပါတယ်။ တောင်တန်းနှစ်ဖက်ကြားက လွင်ပြင်လမ်းဖြစ်ပြီး ချင်းနှုတ်ခမ်းအတိုင်း ဖောက်လုပ်ထားတဲ့အတွက် လမ်းတလျှောက်ကျေးရွာများဟာ မိုးတွင်းမှာ သွားရေးလာရေးအတွက် အခြား ကွင်းပြီးသွားစရာ လုံးဝမရှိတဲ့ တစ်ခုတည်းသော အားထားရတဲ့လမ်းဖြစ်ပါတယ်။ ၂၀၁၅-၂၀၁၆ ဘဏ္ဍာရေးနှစ်မှာ ကွမ်းတောင်ကျေးရွာအနီးမှစတင်ပြီး ဟိုဘက်မရောက်၊ ဒီဘက်မရောက် လမ်းအလယ်ခုလတ်ကနေ ကျောက်ချောလမ်းနှစ်မိုင်ခင်းထားပြီးဖြစ်ပါတယ်။ ကွမ်းတောင်ကျေးရွာကို ဗဟိုပြုပြီး ဟိုဘက်တစ်မိုင်၊ ဒီဘက်တစ်မိုင်ခင်းထားတာပါ။ ကွမ်းတုံ-ရွှေကျောင်း-ကွမ်းဘောင်အကြား အတွင်းဘက်လမ်းမကြီး ဘက်ကို လေးမိုင်နဲ့ ကွမ်းဘောင်နဲ့ အောင်ချမ်းသာပြီး အပြင်ဘက် သုံးမိုင် စုစုပေါင်း မြေသားလမ်း ၇ မိုင်ကျန်ပါသေးတယ်။ လမ်းခင်းရန်အတွက် လမ်းကြမ်း ၇ မိုင်ကျန်ရှိပါသေးတယ်။ အဆိုပါလမ်းပိုင်း ကောင်းမွန်ပါက လီဆူတိုင်းရင်းသားကျေးရွာများအထိ ကြားမှာအသုံးပြု ကျေးရွာပေါင်း ၁၀ ရွာ၊ အိမ်ခြေပေါင်း ၁၀၁၈ နဲ့လူဦးရေပေါင်း ၅၀၀၀ ကျော်တို့ရဲ့ လူမှုရေး၊ စီးပွားရေး၊ ကျန်းမာရေးတို့ကို အကျိုးပြုနိုင်မှာဖြစ်ပါတယ်။ သို့ပါ၍ ကျွန်တော်မေးမြန်းလိုတာက နိုင်ငံတော်မှ ကျေးလက်ပြည်သူ လူထုရဲ့ အဓိကအားထားရာဖြစ်တဲ့ ထီးချိုင့်မြို့နယ်အတွင်းရှိ ကွမ်းတုံ-ရွှေကျောင်း-ကွမ်းဘောင် အောင်ချမ်းသာ ကျေးလက်လမ်းအား ရာသီမရွေးသွားလာနိုင်တဲ့ မြေပေါင်တွေ ကျောက်ချောလမ်း ခင်းပေးနိုင်ရန် အစီအစဉ်ရှိ/မရှိ ပြည်သူ့လွှတ်တော်ဥက္ကဋ္ဌကြီးမှတစ်ဆင့် လေးစားစွာမေးမြန်းအပ်ပါ တယ်။ အားလုံးကို ကျေးဇူးတင်ပါတယ်။</speech>
<speech type='speaker'>ဆောက်လုပ်ရေးဝန်ကြီးဌာနက ဖြေကြားရန်ဖြစ်ပါတယ်။</speech>
<speech><agency id='14'>ဦးကျော်လင်း(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>လေးစားအပ်ပါသော ဥက္ကဋ္ဌကြီးခင်ဗျား။ ကျွန်တော့်အနေဖြင့် စစ်ကိုင်းတိုင်းဒေသကြီး၊ ထီးချိုင့်မဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးမောင်မောင်မှ မေးမြန်းထားတဲ့ စစ်ကိုင်းတိုင်းဒေသကြီး၊ ထီးချိုင့်မြို့နယ် အတွင်း ကွမ်းတုံ-ရွှေကျောင်း-ကွမ်းဘောင်-အောင်ချမ်းသာ ဆက်သွယ်ထားသော မြေသားလမ်းကို ကျောက်ချောလမ်းအဖြစ် အဆင့်တိုးမြှင့်ပေးရန် အစီအစဉ်ရှိ/မရှိနှင့် စပ်လျဉ်းတဲ့မေးခွန်အား ရှင်းလင်းဖြေကြားသွားမှာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ လွှတ်တော်ကိုယ်စားလှယ်တော်ကြီးမှ မေးမြန်းထားတဲ့ စစ်ကိုင်းတိုင်းဒေသကြီး၊ ထီးချိုင့်မြို့နယ်အတွင်းရှိ ကွမ်းတုံ-ရွှေကျောင်း-ကွမ်းဘောင်-အောင်ချမ်းသာ ဆက်သွယ်ထားသောလမ်းသည် အရှည် ကိုးမိုင်ရှိပါတယ်။ လက်ရှိလမ်းအခြေအနေက ကျောက်ချော လမ်းနှစ်မိုင်နှင့် မြေသားလမ်းခုနစ်မိုင်ဖြစ်ပါတယ်။ မြေသားလမ်းခုနစ်မိုင်အား မြေသားတာပေါင် တင်ခြင်းနှင့် ရာသီမရွေးသွားလာနိုင်သော ကျောက်ချောလမ်းခင်းခြင်းလုပ်ငန်းများ ဆောင်ရွက်ရန် လိုအပ်မှာဖြစ်ပါတယ်။ အဆိုပါထီးချိုင့်မြို့နယ်၊ ကွမ်းတုံ-ရွှေကျောင်း-ကွမ်းဘောင်-အောင်ချမ်းသာ ကျေးလက်လမ်း အား ၂၀၁၈-၂၀၁၉ ဘဏ္ဍာရေးနှစ် ပြည်ထောင်စုရန်ပုံငွေတွင် ထည့်သွင်းလျာထားတင်ပြသွားမည် ဖြစ်ပါကြောင်းနှင့် ရန်ပုံငွေခွဲဝေရရှိမှုအပေါ်မှာမူတည်ပြီးတော့ ဆောင်ရွက်ပေးသွားမည်ဖြစ်ပါကြောင်း ဖြေကြားအပ်ပါတယ်ခင်ဗျာ။ ကျေးဇူးတင်ပါတယ်။</speech>
</Q-A>
<Q-A>
<title>
စေတုတ္တရာမြို့နယ်၊ ဖျင်ကြီးကျေးရွာမှ ငဖဲ-စေတုတ္တရာ-ဆောခရိုင်ချင်းဆက်လမ်းသို့ ရာသီမရွေး သွားလာနိုင်သော မြေသားလမ်းဖောက်လုပ်ပေးရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း
</title>
<speech type='speaker'>
စေတုတ္တရာမဲဆန္ဒနယ်မှ ဦးကျော်အောင်လွင် မေးမြန်းဖို့ဖြစ်ပါတယ်။
</speech>
<speech><mp id='262'>ဦးကျော်အောင်လွင်(စေတုတ္တရာမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌ ကြီးနှင့် လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများနှင့် ဧည့်သည်တော်များအားလုံးပဲ မင်္ဂလာပါ။ ကျွန်တော်ကတော့ မကွေးတိုင်းဒေသကြီး၊ စေတုတ္တရာမဲဆန္ဒနယ် ပြည်သူ့လွှတ်တော် ကိုယ်စားလှယ် ဦးကျော်အောင်လွင်မှ စေတုတ္တရာမြို့နယ် ဖျင်ကြီးကျေးရွာသို့ လမ်းဖောက်လုပ်ပေးရန် အစီအစဉ်ရှိ/မရှိနှင့်ပတ်သက်ပြီးတော့ မေးမြန်းသွားမှာ ဖြစ်ပါတယ်။ ဖျင်ကြီးကျေးရွာဟာ စေတုတ္တရာ မြို့ရဲ့ မြောက်ဘက် ၃၂ မိုင်အကွာ ဆောမြို့နယ်အစပ်မှာတည်ရှိပြီးတော့ လမ်းပန်းဆက်သွယ်ရေး အလွန်ခက်ခဲပါတယ်။ ဖျင်ကြီးကျေးရွာဝန်းကျင်မှာ အပေါ၊ ဆင်းချောင်း-လုံးကြီးစတဲ့ကျေးရွာ ၁၀ ရွာ၊ အိမ်ထောင်စု ၄၀၅ စု၊ လူဦးရေ ၁၆၇၇ ဦးရှိပြီးတော့ ရိုးသားအေးချမ်းတဲ့ ချင်းတိုင်းရင်းသားပြည်သူ တွေ နေထိုင်ကြပါတယ်။ စီးပွားရေး၊ လူမှုရေး၊ ပညာရေး၊ ကျန်းမာရေး၊ လမ်းပန်းဆက်သွယ်ရေး၊ အဖက်ဖက်က နိမ့်ကျဆင်းရဲတဲ့တောင်ပေါ်ဒေသလေးဖြစ်ပါတယ်။ တစ်နှစ်မှာ နွေရာသီ လေးလခန့် သာ ကားများသွားရောက်နိုင်ပြီးတော့ မိုးရာသီတစ်လျှောက်လုံး သွားလာရေးအလွန်ခက်ခဲကာ ခြေလျင်သာသွားလာကြရပါတယ်။ မိုးတွင်းအခါ အရေးပေါ်ကျန်းမာရေးကိစ္စ၊ မီးဖွားကိစ္စများရှိပါက လူတန်းနှင့် ၂၅ မိုင်ခန့်ဝေးကွာတဲ့ လောင်းရှည်တိုက်နယ်ဆေးရုံကို ၁၀ နာရီခန့် ခြေလျင်သွားရောက် ကြရပြီးတော့ အသက်ဆုံးရှုံးမှုများဖြစ်ပွားကြရပါတယ်။ အကယ်၍ ဖျင်ကြီးကျေးရွာမှ ငဖဲ-စေတုတ္တရာ ဆာ ခရိုင်ချင်းဆက်လမ်း မိုင်တိုင်အမှတ် ၄၂ မိုင် ၅ ဖာလုံသို့ ခုနစ်မိုင်ခန့်အကွာအဝေးကို ရာသီမရွေး သွားလာနိုင်တဲ့မြေသားလမ်းဖောက်လုပ်ပေးပါက ဒေသခံပြည်သူများအတွက် အထူးအကျိုးကျေးဇူး ရှိမှာဖြစ်ပါတယ်။ စေတုတ္တရာမြို့နယ်မှာ ကျေးရွာ ၁၁၅ ရွာရှိတဲ့အနက် ကျေးရွာ ၆၀ ကျော်ဟာ လမ်းပန်းဆက်သွယ်ရေးအလွန်ခက်ခဲပြီး မိုးတွင်းကာလတစ်လျှောက်လုံး သွားလာမရတဲ့ဒေသတွေဖြစ် ပါတယ်။ ကျေးလက်ဒေသဖွံ့ဖြိုးဖို့၊ ဆင်းရဲမှုလျှော့ချဖို့၊ ကျေးလက်မြို့ပြကွာဟမှုလျှော့ချဖို့အတွက် ဖွံ့ဖြိုးမှုနည်းပါးတဲ့ဒေသတွေကို ဦးစားပေးဖော်ဆောင်သင့်ပေမဲ့ ဒီနှစ်ဘတ်ဂျက်မှာ ကျေးလက်လမ်း တစ်လမ်းမှမပါဝင်တဲ့အတွက် အတော်စိတ်မကောင်းဖြစ်ကြရပါတယ်။ ဒါကြောင့် ကျွန်တော့်အနေနဲ့ မေးမြန်းလိုတဲ့မေးခွန်းကတော့ မကွေးတိုင်းဒေသကြီး၊ စေတုတ္တရာမြို့နယ် ဖျင်ကြီးကျေးရွာမှ ငဖဲစေတုတ္တရာ-ဆော ခရိုင်ချင်းဆက်လမ်း မိုင်တိုင်အမှတ် ၄၂ မိုင် ၅ ဖာလုံသို့ ရာသီမရွေးသွားလာနိုင် သော မြေသားလမ်းဖောက်လုပ်ပေးရန် အစီအစဉ်ရှိ/မရှိနဲ့ အစီအစဉ်ရှိပါက မည်သည့်အချိန်တွင် ဖောက်လုပ်ပေးမည်ကို သိလိုပါ၍ ပြည်သူ့လွှတ်တော်ဥက္ကဋ္ဌကြီးမှတစ်ဆင့် လေးစားစွာမေးမြန်းအပ်ပါ တယ်။ အားလုံးကိုယ်စိတ်နှစ်ဖြာ ကျန်းမာချမ်းသာကြပါစေ။</speech>
<speech type='speaker'>ဆောက်လုပ်ရေးဝန်ကြီးဌာနက ဖြေကြားရန်ဖြစ်ပါတယ်။</speech>
<speech><agency id='14'>ဦးကျော်လင်း(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>စေတုတ္တရာမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးကျော်အောင်လွင်မှ မေးမြန်းထားတဲ့ မကွေးတိုင်းဒေသကြီး၊ စေတုတ္တရာမြို့နယ်အတွင်း ဖျင်ကြီးကျေးရွာနှင့် ငဖဲ-စေတုတ္တရာ-ဆာ ခရိုင်ချင်းဆက်လမ်းသို့ ဆက်သွယ်တဲ့ ရာသီမရွေးသွားလာနိုင်သော မြေသား လမ်းဖောက်လုပ်ပေးရန် အစီအစဉ်ရှိ/မရှိ နှင့်စပ်လျဉ်းတဲ့မေးခွန်းအား ရှင်းလင်းဖြေကြားသွားမှာ ဖြစ်ပါတယ်။ လေးစားအပ်ပါသောဥက္ကဋ္ဌကြီး ခင်ဗျား။ လွှတ်တော်ကိုယ်စားလှယ်ကြီးမှ မေးမြန်းထားတဲ့ မကွေးတိုင်းဒေသကြီး၊ စေတုတ္တရာမြို့နယ် ဖျင်ကြီးကျေးရွာနှင့် ခရိုင်ချင်းဆက်လမ်းသို့ ဆက်သွယ်ထားတဲ့လမ်းမှာ စေတုတ္တရာမြို့နယ်တွင် ၁ မိုင် ၁ ဖာလုံနှင့် ဆောမြို့နယ်တွင် ၅ မိုင် ၁ ဖာလုံ စုစုပေါင်း အရှည် ၆ မိုင် ၂ ဖာလုံရှိပြီး လမ်း၏ လက်ရှိအခြေအနေမှာ နုန်းမြေအမျိုးအစားဖြစ်သဖြင့် မြေသားလမ်းဆောင်ရွက်မည်ဆိုပါက နုန်းမြေ များအား ဖယ်ထုတ်ပြီး ပြင်ပမှသယ်ယူ၍ ဆောင်ရွက်ရမှာဖြစ်တဲ့အတွက် ကုန်ကျစရိတ်များပြားမှာ ဖြစ်ပါတယ်။ လမ်းအရှည် ၆ မိုင် ၂ ဖာလုံအား ဂျင်း ၄ လက်မထု မြေသားလမ်းနှင့် Box Culvert သုံးစင်းထည့်သွင်းတည်ဆောက်ရမှာ ဖြစ်ပါတယ်။ ။ လေးစားအပ်ပါသောဥက္ကဋ္ဌကြီးခင်ဗျား။ ကျေးလက်လမ်း၊ တံတားများအတွက် ရန်ပုံငွေ လျာထားတောင်းခံရာတွင် ဒေသန္တရလမ်း၊ တံတားဖွံ့ဖြိုးတိုးတက်ရေး ဗဟိုကော်မတီမှ အတည်ပြု သတ်မှတ်ထားတဲ့ စံချိန်စံညွှန်းများနှင့်အညီ လျာထားအကောင်အထည်ဖော်ဆောင်ရွက်သွားမည် g88.com? National Strategy For Rural Roads and Access ulq::G_8qsəësogsaq လမ်း၊ တံတားလုပ်ငန်းများအတွက် တိုင်းဒေသကြီး/ ပြည်နယ်များမှ ရေးဆွဲတင်ပြလာတဲ့လုပ်ငန်းများ အပေါ်မှာစိစစ်ပြီး ၂၀၁၈-၂၀၁၉ ဘဏ္ဍာရေးနှစ်မှစတင်ပြီး တင်ပြသွားမည်ဖြစ်ပါကြောင်းနှင့် ရန်ပုံငွေ ရရှိမှုအပေါ်မည်တည်ပြီးတော့ ဆောင်ရွက်ပေးသွားမည်ဖြစ်ပါကြောင်း ရှင်းလင်းဖြေကြားအပ်ပါ တယ်။ ကျေးဇူးတင်ပါတယ်ခင်ဗျား။</speech>
<speech><mp id='262'>ဦးကျော်အောင်လွင်(စေတုတ္တရာမဲဆန္ဒနယ်)</mp> ဟုတ်ကဲ့ပါခင်ဗျား။ ယခုလိုအပြည့်အစုံ ဖြေကြားပေးသွားတဲ့ ဒုတိယဝန်ကြီးကိုလည်း အထူးပဲကျေးဇူးတင်ရှိပါတယ်။ ကျွန်တော့်အနေနဲ့ တစ်ဆက်တစ်စပ်တည်းမေးခွင့်ပြုပါခင်ဗျာ။ ကျွန်တော့်အနေနဲ့ ဒေသခံပြည်သူတွေရဲ့ လိုအပ်ချက် အတွက် လမ်းဖောက်ပေးဖို့ တောင်းဆိုတဲ့အခါမှာ နိုင်ငံတော်ရဲ့ ဘတ်ဂျက်အခြေအနေပေါ်ကြည့်ပြီး တော့မှ ကတ္တရာလမ်း၊ ကွန်ကရစ်လမ်း၊ ကျောက်ခင်းလမ်းတွေကို မတောင်းခံဘဲနဲ့ ဒေသခံတွေအတွက် အရေးတကြီးလိုအပ်နေတာဖြစ်တဲ့အတွက် ရာသီမရွေးသွားလာနိုင်တဲ့ မြေသားလမ်းသာဖောက်လုပ် ပေးဖို့ ကျွန်တော့်အနေနဲ့ပြည်သူများကိုယ်စား တောင်းဆိုရခြင်းဖြစ်ပါတယ်။ ဒါကြောင့် လာမယ့် ဘတ်ဂျက်နှစ်မှာ ဆောင်ရွက်ပေးနိုင်ခြင်းမရှိဘူးဆိုရင်တောင်မှ မည်သည့် ဘဏ္ဍာနှစ်တွင် ဆောင်ရွက် ပေးနိုင်မည်ကို မဲဆန္ဒရှင်ပြည်သူများကိုယ်စား ပြည်သူ့လွှတ်တော်ဥက္ကဋ္ဌကြီးမှတစ်ဆင့် လေးစားစွာ တစ်ဆက်တစ်စပ်မေးမြန်းအပ်ပါတယ်။ ကျေးဇူးတင်ပါတယ်။</speech>
<speech type='speaker'>ပြန်လည်ဖြေကြားပေးပါ။</speech>
<speech><mp id='262'>ဦးကျော်အောင်လွင်(စေတုတ္တရာမဲဆန္ဒနယ်)</mp> လေးစားအပ်ပါသော ဥက္ကဌကြီးခင်ဗျား။ 60?]:COMOSI dio):602620p@godio 6$9295 malecos son sac$£m Class A, Class B, Class C ဆိုပြီးတော့ ခွဲခြားပြီးတော့ ဦးစားပေးအလိုက် ကျွန်တော်တို့က ဆောင်ရွက်ပေးသွားမှာ ဖြစ်ပါတယ်။ ဒီနေရာမှာလည်းပဲ ကျွန်တော်တို့ရဲ့ Strategy က ၂၀၃၀ ကျလို့ရှိရင်တော့ ကျေးလက် လမ်းတွေအားလုံးသည် ရာသီမရွေးသွားလာနိုင်တဲ့ လမ်းတွေအားလုံးဖြစ်ဖို့အတွက် ရည်ရွယ်ပါတယ်။ ဒါကြောင့်မို့လို့ ဒီနေရာမှာ ကိုယ်စားလှယ်တော်ကြီး မေးမြန်းထားတဲ့လမ်းဟာလည်းပဲ အရေးကြီးတဲ့ လမ်းတစ်လမ်းဖြစ်တဲ့အတွက် ၂၀၁၈-၂၀၁၉ မှာ ဘဏ္ဍာငွေစတင်တင်ပြသွားမှာဖြစ်ပြီးတော့၊ ရန်ပုံငွေ ရရှိမှုပေါ်မှာမူတည်ပြီးတော့ နှစ်အလိုက် ဆောင်ရွက်ပေးသွားမှာဖြစ်ပါတယ်။</speech>
</Q-A>
<Q-A>
<title>
လမ်းတံတားကြေး ကောက်ယူခွင့်ရ ကုမ္ပဏီအဖွဲ့အစည်းများ၏ စာချုပ်ပါစည်းကမ်းနှင့်အညီ ဆောင်ရွက်မှုရှိ/မရှိ၊ စည်းကမ်းနှင့်မညီ လုပ်ဆောင်မှုကို မည်သို့အရေးယူဆောင်ရွက်ပြီး ကြီးကြပ် ကွပ်ကဲရန် တာဝန်ပျက်ကွက်သော တာဝန်ရှိဝန်ထမ်းအဖွဲ့ကို မည်သို့အရေးယူရန် စီစဉ်ဆောင်ရွက် လျက်ရှိသည်နှင့် စပ်လျဉ်းသည့်မေးခွန်း
</title>
<speech type='speaker'>
သံဖြူဇရပ်မဲဆန္ဒနယ်မှ ဦးဉာဏ်ဟိန်း မေးမြန်းဖို့ ဖြစ်ပါတယ်။
</speech>
<speech><mp id='318'>ဦးဉာဏ်ဟိန်း(သံဖြူဇရပ်မဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဌကြီး နှင့် အစည်းအဝေးခန်းမအတွင်းမှာရှိကြတဲ့ ဂုဏ်သရေရှိပုဂ္ဂိုလ်များအားလုံး မင်္ဂလာပါ။ ကျွန်တော် ကတော့ သံဖြူဇရပ်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဉာဏ်ဟိန်း ဖြစ်ပါတယ်။ ကျွန်တော်မေးလိုတဲ့ မေးခွန်းမှာ လမ်းတံတားကြေးကောက်ယူလုပ်ပိုင်ခွင့်ရတဲ့ ကုမ္ပဏီအဖွဲ့အစည်း များ၏ပဋိညာဉ်စာချုပ်ပါစည်းမျဉ်းစည်းကမ်းနှင့်အညီ လုပ်/မလုပ်ကို ဘယ်လိုကြပ်မတ်စစ်ဆေးတယ်။ စည်းကမ်းနှင့်မညီဘူးဖြစ်ပါက မည်သို့အရေးယူတယ်။ တစ်ခါကြီးကြပ်ကွပ်ကဲရမယ့် တာဝန်ပျက်သည့် တာဝန်ရှိဝန်ထမ်းကိုရော ဘယ်လိုအရေးယူပြုပြင်ကုစားပါသလဲဆိုပြီးဖြစ်ပါတယ်။ ဥက္ကဋ္ဌကြီးခင်ဗျား။ ဒီမေးခွန်း မေးမြန်းရခြင်းက ပြီးခဲ့သောမိုးတွင်းကာလမှာ AK ကုမ္ပဏီလုပ်ပိုင်ခွင့်ရတဲ့ ကျွန်တော်တို့ မုဒုံမြို့နဲ့ သံဖြူဇရပ်ကြား ပြည်ထောင်စုကားလမ်းပိုင်းဟာ ကျင်း၊ ချိုင့်များစွာ ဖြစ်ပေါ်ပြီးတော့ ယာဉ်များ အန္တရာယ်ဖြစ်သည်အထိကို ပျက်စီးခဲ့တဲ့အတွက် မဲဆန္ဒရှင်များက ပဉ္စမပုံမှန်အစည်းအဝေး ကာလအတွင်းမှာ ဖုန်းဆက်တင်ပြကြပါတယ်။ ကျွန်တော် မွန်ပြည်နယ်လွှတ်တော်မှတစ်ဆင့် အမြန် ချိတ်ဆက်ပြီးတော့ အစိုးရအစီအစဉ်ဖြင့် လမ်းများကို အမြန်လိုက်လံဖာခဲ့ကြရပါတယ်။ အချို့ လူမှုကွန်ရက်ကတစ်ဆင့် လမ်းအခြေအနေသိရအောင်ဆိုပြီးတော့မှ ဓာတ်ပုံများဖြင့် ပြည်သူလူထုက တင်ပြကြ၊ သရော်ကြပါတယ်။ Power Point ဖြင့်ပြပေးပါ။ ကျွန်တော်တို့ ကိုယ်စားလှယ်များရှုထောင့် ကနေပြီးတော့ နောင်ဒီလိုမဖြစ်ဖို့ကို ဘာကြောင့်ဖြစ်ရတယ်ဆိုတဲ့အကြောင်းရင်းကို ပြင်ဆင်နိုင်ဖို့ အတွက် စိစစ်စုံစမ်းပါတယ်။ စာချုပ်ကို ဆောက်လုပ်ရေးဝန်ကြီးဌာနနှင့် AK ကုမ္ပဏီတို့ချုပ်ဆိုတဲ့ အချက်ကိုလေ့လာစမ်းစစ်ကြည့်ပါတယ်။ ၂၇-၁၂-၂၀၁၁ ရက်နေ့ကစပြီးတော့ စာချုပ်ချုပ်ခဲ့တယ်။ နှစ် ၄၀ လုပ်ပိုင်ခွင့်ပေးထားကာ နှစ်စေ့လျှင် သက်တမ်းသုံးကြိမ်တိုးခွင့် ၅ နှစ်စီပေးတဲ့အတွက် ၅၅ နှစ်တိုင် လုပ်ပိုင်ခွင့်ပေးခဲ့တာ တွေ့ရပါတယ်။ ဒါကြောင့် လမ်း၊ တံတား စံမမှီခင်းခဲ့မယ်ဆိုရင် ကျွန်တော်တို့ မိဘ၊ ဘိုးဘွား အမွေပေးပြီးတော့ ပေးစားနေသလိုဖြစ်နေပါတယ်။ စပေါ်ငွေကိုလည်းပဲ အာမခံစနစ် မှာကြည့်တော့ ရင်းနှီးမြှုပ်နှံငွေရဲ့ ၁ ရာခိုင်နှုန်းကိုသာ တင်ခိုင်းထားတာတွေ့ပါတယ်။ အခု ၆ နှစ်တာ ကောက်ခဲ့ပြီးသားငွေသည် ၁ ရာခိုင်နှုန်းမကတော့ပါဘူး။ ဒါကြောင့် ဒီ အာမခံစနစ် အားနည်းတယ်လို့ သိရှိရပါတယ်။ ဒီနှုန်းနဲ့ကတော့ အချိန်မရွေး စည်းကမ်းဖောက်ရဲပါတယ်။ နောက် အရည်အသွေးပိုင်း သတ်မှတ်မှုကြည့်တော့ အလွန်တရာကောင်းပါတယ်။ ဥပမာ- ရေပိတ်လွှာခင်းခြင်းဆိုတဲ့ ခေါင်းစဉ် အောက်မှာ ၃ လက်မသိပ်သည်းပြီး ကတ္တရာအလွှာစခင်းရမယ်။ ပြီးရင် အဲဒီပေါ်မှာမှ ၁.၅ လက်မရှိတဲ့ ကတ္တရာစီးဝင်လွှာကို ထပ်ခင်းပြီးတော့ နှစ်ကြိမ်ခင်းရမယ်လို့ ပါရှိတဲ့အတွက် ၁ ချက်၊ နောက်(၂) (ဌ)မှာလည်းပဲ ယာဉ်နှင့်ကုန်အလေးချိန် တန် ၆၀ ရှိသော ခံနိုင်ဝန်ရှိလမ်းဖြစ်ရမယ်လို့ ဖော်ပြထားတဲ့ အတွက် စံချိန်စံညွှန်းသတ်မှတ်ချက်မှာတော့ အလွန်ကောင်းပါတယ်။ သို့သော်လည်းပဲ လမ်းခင်းပေးရ မယ့်သူကရော အဲဒီအတိုင်းခင်းခဲ့ရဲ့လား။ မခင်းဘူးဆိုလို့ရှိရင် စစ်ဆေးကြီးကြပ်ရန် တာဝန်ရှိတဲ့ သူကရော စေ့စပ်စွာ စစ်ဆေး ကြီးကြပ်ခဲ့ရဲ့လားဆိုတာကို ဆန်းစစ်ကြည့်တဲ့အခါမှာ တာဝန်ပျက်ခဲ့ကြလို့ ပဲ မိုးရွာတာနဲ့ လမ်းမကြီးမှာ ကျောက်ပေါက်မရောဂါတွေ ဖြစ်ခဲ့တာဟာ သက်သေထင်ရှား ဖြစ်ပါ တယ်။ အဲဒီတော့ နောင်ဒီလိုမဖြစ်အောင် ကျွန်တော်တို့က တစ်နိုင်ငံလုံးကိုခြုံပြီးတော့ စာချုပ်တွေ ပြန်စိစစ်ပြင်ဆင်ဖို့လိုပါတယ်။ ကျွန်တော်လေ့လာချက်အရ အကြံပြု တိုက်တွန်းချင်တာကတော့ အချက်(၅)ချက်ရှိပါတယ်။ (၁) အခြေခံ Data တွေကို အကြံပြုစုစေလိုပါတယ်။ ကျွန်တော်တို့ဒေသမှာ စာချုပ်ထားတာ တစ်နေ့ပျမ်းမျှအစီးရေ ၂၅၀ ဖြတ်က ၁၈ ပေကျယ်မှ ၂၄ ပေကျယ်လမ်းကို ခင်းပေး ရမယ်။ ဘယ်အဖွဲ့၊ ဘယ်သူစစ်ဆေးနေတယ်တော့ မသိပါဘူး။ တစ်ခါ အစီးရေ ၂၀၀၀ ကျော်လို့ရှိရင် ကွန်ကရစ်ကတ္တရာ ၂၄ ပေခင်းရမယ်လို့ ရေးထားပါတယ်။ ကျိုက္ခမီဘုရားပွဲနဲ့ သင်္ကြန်ကာလဖြတ်တဲ့ ကားအစီးရေဟာ ၇ မိုင်အရှည်လောက်ကို ယာဉ်ကြောပိတ်ဆို့မှုဖြစ်လောက်အောင် များပါတယ်။ ဒါကြောင့်မို့လို့ ပြည်သူလူထုကလည်းပဲ ကျွန်တော်တို့ဒေသခံတွေက နိုင်လွန်ကတ္တရာလောက်တော့ ခင်းပေးဖို့သင့်နေပြီလို့ တောင်းဆိုကြတာဖြစ်ပါတယ်။ (၂) ဒေသစားသောက်ကုန်တင်ယာဉ်နဲ့ အစိုးရ တာဝန်ကြီးကြပ်တဲ့ ထုတ်ကုန်များနဲ့ပတ်သက်ရင် လျှော့ပေါ့ကောက်ရမယ်လို့ပါပါတယ်။ ဒါကို ဘယ်နှရာခိုင်နှုန်းလျှော့မယ်လို့လည်း တိတိကျကျ မချုပ်ဆိုထားပါဘူး။ လူထုလည်းမသိရပါဘူး။ ဒါကြောင့် သိအောင်ဖော်ပြသင့်ပါတယ်။ (၃) ငါးနှစ်တစ်ကြိမ်အစိုးရလဲတဲ့အတွက် အစိုးရတိုင်းကို လည်း နှစ်စဉ်စာချုပ်တွေအသိပေးပါ။ (၄) လမ်းအရည်အသွေးပိုင်းစစ်ဆေးမှုကို ဌာနဝန်ထမ်းလောက် နဲ့မလုံလောက်ပါဘူး။ လူထုပါဝင်တဲ့အဖွဲ့နဲ့ ဖွဲ့စည်းပြီး စစ်ဆေးသင့်ပါတယ်။ (၅) အခုဖြစ်သမျှအပြီးမှာ လည်းပဲ စံချိန်စံညွှန်း စည်းကမ်းနဲ့မညီတဲ့ကုမ္ပဏီကို အရေးယူမှုတွေလုပ်ဖို့အတွက် လိုကြောင်းနှင့် ကျွန်တော်တို့ မေးခွန်းဒီလိုမေးရတာက ဖြစ်ပြီးတာကို ကျွန်တော်တို့ အပြစ်မပြောပါဘူး။ လက်ရှိမဖြစ် ဖို့နဲ့ နောင်မဖြစ်ဖို့အတွက်ကို ပြင်ဆင်လိုတဲ့စေတနာနဲ့ မေးမြန်းရခြင်းဖြစ်ကြောင်း တင်ပြရင်းနဲ့ နိဂုံးချုပ်အပ်ပါတယ်။</speech>
<speech type='speaker'>ဆောက်လုပ်ရေးဝန်ကြီးဌာနက ဖြေကြားရန်ဖြစ်ပါတယ်။</speech>
<speech><agency id='14'>ဦးကျော်လင်း(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>လေးစားအပ်ပါသော ဥက္ကဋ္ဌကြီး ခင်ဗျား။ ကျွန်တော့်အနေဖြင့် မွန်ပြည်နယ်၊ သံဖြူဇရပ်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဉာဏ်ဟိန်းမှ မေးမြန်းထား တဲ့ လမ်း/တံတားကြေး ကောက်ယူခွင့်ရကုမ္ပဏီအဖွဲ့အစည်းများ၏ စာချုပ်ပါစည်းကမ်းနှင့်အညီ ဆောင်ရွက်မှုရှိ/မရှိကို မည်သို့ ကြီးကြပ်ကွပ်ကဲစစ်ဆေးပြီး စည်းကမ်းနှင့် မညီလုပ်ဆောင်မှုကို မည်သို့အရေးယူဆောင်ရွက်၍ ကြီးကြပ်ကွပ်ကဲဆောင်ရွက်ရန် တာဝန်ပျက်ကွက် သောဝန်ထမ်းများကို မည်သို့အရေးယူရန် အစီအစဉ်ရှိပါသည်နှင့်စပ်လျဉ်းတဲ့မေးခွန်းအား ရှင်းလင်း ဖြေကြားသွားမှာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ဆောက်လုပ်ရေးဝန်ကြီးဌာနမှ B.O.T စနစ်ဖြင့် ဆောင်ရွက်ခွင့်ပြု ထားသော လမ်းပိုင်းများတွင် လမ်းတံတားအသုံးပြုခ ကောက်ခံ ခွင့်ပြုထားတဲ့ B.O.T ကုမ္ပဏီများအား ပဋိညာဉ်စာချုပ်တွင်ပါရှိသည့် စံချိန်စံညွှန်းများအတိုင်း ပြည့်မီ အောင်ဆောင်ရွက်သွားရန် သက်ဆိုင်ရာတိုင်းဒေသကြီး/ပြည်နယ်များရှိ လမ်းဦးစီးဌာန၊ ညွှန်ကြားရေး မှူး(မြို့ပြ)များမှ အနီးကပ် ကြပ်မတ်ဆောင်ရွက်လျက်ရှိသည့်အပြင် လမ်းဦးစီးဌာန၊ B.O.T Task Force အဖွဲ့များမှ တိုင်းဒေသကြီး/ပြည်နယ်များအလိုက် ကွင်းဆင်းစစ်ဆေး၍ ကြပ်မတ်ဆောင်ရွက် လျက်ရှိပါတယ်။ ထိုသို့ စီမံကွပ်ကဲဆောင်ရွက်တဲ့နေရာမှာ B.O.T ကုမ္ပဏီများမှ စာချုပ်ပါစည်းကမ်း များအတိုင်း လိုက်နာဆောင်ရွက်ခြင်းမရှိသည်ကို စစ်ဆေးတွေ့ရှိရပါက ပထမဦးစွာ သတိပေးခြင်း(၃) ကြိမ် ပြုလုပ်မည်ဖြစ်ပြီးတော့ ယင်းနောက် လိုက်နာမှုမရှိလို့ရှိရင် လမ်းတံတားအသုံးပြုခ ကောက်ခံ ခွင့်အား ရပ်ဆိုင်းခြင်းကို ဆက်လက်၍ လိုက်နာမှုမရှိလို့ရှိရင် လုပ်ငန်းရုပ်သိမ်းတဲ့အထိ အရေးယူ ဆောင်ရွက်သွားမှာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ယခု ကိုယ်စားလှယ်တော်ကြီး တင်ပြတဲ့အချက်နဲ့ပတ်သက်ပြီးတော့ လက်ရှိဆောင်ရွက်နေတဲ့အခြေအနေတွေကို ဆက်စပ်ရှင်းလင်း တင်ပြသွားမှာဖြစ်ပါတယ်။ Aye Ko မိသားစုဆောက်လုပ်ရေးကုမ္ပဏီလီမီတက်အနေဖြင့် လုပ်ငန်း ဆောင်ရွက်မှုတွေ များစွာအားနည်းတဲ့အကြောင်း စစ်ဆေးတွေ့ရှိရတဲ့အတွက် ၈-၈-၂၀၁၇ ရက်နေ့မှာ ကုမ္ပဏီကို သတိပေးစာထုတ်ပြန်ခဲ့ပြီးဖြစ်ပါတယ်။ ၎င်းအပြင် ကရင်လက်နက်ကိုင်တပ်ဖွဲ့များရဲ့ ဒေသဖွံ့ဖြိုးမှု အကောင်အထည်ဖော်ရေးကော်မတီကလည်း လမ်းလုပ်ငန်းတွေ ဆောင်ရွက်ချက် အားနည်းတယ်ဆိုပြီးတော့ အရေးယူဆောင်ရွက်ပေးဖို့ ၁၇-၈-၂၀၁၇ ရက်စွဲပါစာဖြင့် ဆောက်လုပ်ရေး ဝန်ကြီးဌာနသို့ တင်ပြလာခဲ့တဲ့အတွက် ဆောက်လုပ်ရေးဝန်ကြီးဌာနအနေဖြင့် ၁၈-၈-၂၀၁၇ ရက်နေ့မှာ ကုမ္ပဏီမှ တာဝန်ရှိသူတွေကိုခေါ်ယူပြီးတော့ အဆိုပါနေ့မှာပဲ နောက်ဆုံးအကြိမ် သတိပေးစာ ထုတ်ပြန်ခဲ့ပြီးဖြစ်ပါတယ်။ ထိုသို့ထုတ်ပြန်ချက်အရ AK မိသားစုဆောက်လုပ်ရေးကုမ္ပဏီမှ အောက်ပါ အတိုင်း လုပ်ကိုင်ဆောင်ရွက်သွားမည်ဖြစ်ပါကြောင်း ဝန်ခံကတိပြု လက်မှတ် ရေးထိုးခဲ့ပါတယ်။ မော်လမြိုင်-မုဒုံ-သံဖြူဇရပ်လမ်းပိုင်း ၃၇ မိုင်အနက်မှာ မိုင်တိုင် ၈/၀ မှ ၁၄/၀၊ ၁၉/၀ မှ ၂၇/၀၊ ၃၂/o မှ ၃၅/၀ ၊ ၃၆/၆ မှ ၃၉/၆ အထိ မိုင် ၂၀ အား ၂၄ ပေအကျယ် AC ခင်းခြင်းလုပ်ငန်းကို ၂၀၁၈ ခုနှစ် ဇွန်လမှာအပြီး ဆောင်ရွက်သွားမှာဖြစ်ပါတယ်။ မိုင်တိုင် ၂/၆ မှ ၂/၈ အထိ ၁၄/၀ မှ ၁၉/၀၊ ၂၇/၀ မှ ၃၂/၆ ၊ ၃၅/၆ မှ ၃၆/၆ အထိ ၁၇ မိုင်အား ၂၄ ပေအကျယ် AC ခင်းခြင်းလုပ်ငန်းကို ၂၀၁၉ ခုနှစ် ဇွန်လမှာအပြီး ဆောင်ရွက်သွားမှာဖြစ်ပါတယ်။ ဝန်ခံကတိပြုတဲ့အတိုင်း ၎င်းတို့ဆောင်ရွက်နိုင်ခြင်း မရှိလျှင် ရင်းနှီးမြှုပ်နှံမှုငွေများအပေါ် တစ်စုံတစ်ရာတောင်းခံမှုမပြုဘဲ လုပ်ငန်းကို ဆောက်လုပ်ရေး ဝန်ကြီးဌာနသို့ ပြန်လည်အပ်နှံပါမည်ဆိုပြီးတော့ ဝန်ခံကတိထိုးသွားပြီးဖြစ်ပါတယ်။ AK မိသားစု ဆောက်လုပ်ရေးကုမ္ပဏီလိမိတက်အနေဖြင့် ဝန်ခံကတိပြုထားတဲ့အချက်များအတိုင်း သတ်မှတ်ထားတဲ့ ကာလအတွင်း အပြီးဆောင်ရွက်ခြင်းမရှိလို့ရှိရင် ဆောက်လုပ်ရေးဝန်ကြီးဌာနအနေဖြင့် လုပ်ငန်းအား ပြန်လည်သိမ်းယူသွားမယ့်အဆင့်ထိ ကျွန်တော်တို့အရေးယူဆောင်ရွက်သွားမှာဖြစ်ပါတယ်။ ဒီနေရာမှာ ကိုယ်စားလှယ်တော်ကြီးတင်ပြသွားတဲ့ အချက် ၅ ချက်ထဲက Traffic Sell Self ကောက်ခြင်းကို လည်းပဲ ကျွန်တော်တို့က တစ်လတစ်ကြိမ် ကျွန်တော်တို့ဆီက ဝန်ထမ်းများနဲ့ကောက်ယူလျက် ရှိပါတယ်။ ဒီနေရာမှာအကြံပြုတဲ့အတိုင်းပဲ ကျွန်တော်တို့ ကိုယ်စားလှယ်တော်ကြီးများအကြံပြုထားတဲ့ အတိုင်း ဒေသခံပြည်သူများပါဝင်တဲ့ Traffic Sell Self ကောက်လုပ်ခြင်းလုပ်ငန်းများကိုလည်း ပေါင်းစပ်ဆောင်ရွက်သွားပါမယ်။ နောက် ၅ နှစ်တစ်ကြိမ် အစိုးရများလဲတဲ့ပေါ်မှာ ဒီစာချုပ်တွေကို အစိုးရအပြီးပေးပါဆိုတဲ့အတိုင်းလည်း အခုလက်ရှိလည်း ဝန်ကြီးချုပ်များကို စာချုပ်များအားလုံးကို အသိပေး၊ မိတ္တူပေးပို့တင်ပြထားပါတယ်။ နောက်ပြီးတော့ ဒီထဲမှာ အချက် ၄ က တော်တော်ကောင်းတဲ့ အချက်ဖြစ်ပါတယ်။ ခုန ကိုယ်စားလှယ်တော်ကြီးပြောတာက ဒီနေရာမှာစစ်ဆေးတဲ့အခါမှာ ဌာန ဝန်ထမ်းသာ စစ်ဆေးလို့ရှိရင် Correction တွေဖြစ်နိုင်သလို အရည်အသွေးလည်းမကောင်းနိုင် ပါဘူး။ ဒါကြောင့်မို့လို့ လူထုတွေလည်းပါဝင်လိုပါတယ်။ ကျန်တဲ့အဖွဲ့အစည်းတွေဆိုတဲ့အတွက် ဒီနေရာမှာ အင်မတန်ကောင်းတဲ့အကြံပြုချက်ဖြစ်ပါတယ်။ ဒီနေရာမှာလည်း တွေ့ရှိရတာက ဒီလိုကုမ္ပဏီတွေအနေနဲ့ ဆောင်ရွက်တဲ့နေရာမှာ ပြည်သူ့လွှတ်တော်ကိုယ်စားလှယ်၊ အမျိုးသား လွှတ်တော်ကိုယ်စားလှယ်ကြီးတွေ ပါဝင်လာတယ်ဆိုလို့ရှိရင် သူတို့တွေဟာ ပြည်သူ့ကိုယ်စားလှယ် တွေဖြစ်တဲ့အတွက် တော်တော်လေးအလေးအနက်ထားတာ တွေ့ရပါတယ်။ ဒါကြောင့်မို့လို့ အခုလိုမျိုး လွှတ်တော်ပိတ်ရက်မှာ ကျွန်တော်တို့ လွှတ်တော်ကိုယ်စားလှယ်ကြီးများပါဝင်တဲ့၊ မြို့မိမြို့ဖတွေလည်း ပါဝင်တဲ့၊ ဝန်ထမ်းတွေလည်းပါဝင်တဲ့အဖွဲ့နဲ့ ဒီလုပ်ငန်းတွေကို စစ်ဆေးဖို့အတွက် ကျွန်တော်တို့ စီစဉ်ဆောင်ရွက်ပေးသွားပါမယ်။ လေးလေးနက်နက်စိစစ်ဆောင်ရွက်သွားမှာဖြစ်ပါတယ်။ လက်ရှိ အခြေအနေမှာတော့ ဆောက်လုပ်ရေးဝန်ကြီးဌာန၊ လမ်းဦးစီးဌာနမှ B.O.T စနစ်ဖြင့် ခွင့်ပြုထားတဲ့ လမ်းပိုင်းများအား စာချုပ်ပါ စည်းကမ်းများနှင့်အညီ လိုက်နာဆောင်ရွက်စေရေးအတွက် B.O.T ကုမ္ပဏီများသို့ ကြပ်မတ်ညွှန်ကြားဆောက်ရွက်လျက်ရှိပါကြောင်း ရှင်းလင်းဖြေကြားအပ်ပါတယ် ခင်ဗျား။ ကျေးဇူးတင်ရှိပါတယ်ခင်ဗျား။</speech>
</Q-A>
<Q-A>
<title>
ချင်းတွင်းမြစ် အရှေ့ဘက်ကမ်း မုံရွာ-မော်လိုက်-ဖောင်းပြင်-ဟုမ္မလင်း လမ်းမကြီးအား မည်သည့် စီမံကိန်းရည်မှန်းချက်များ၊ မည်သို့သော အစီအမံများဖြင့် ဆောင်ရွက်နေခြင်း၊ မည်သည့်အချိန်တွင် ပြီးစီးမည်ကို သိလိုခြင်းနှင့် စပ်လျဉ်းသည့်မေးခွန်း
</title>
<speech type='speaker'>
မော်လိုက်မဲဆန္ဒနယ်မှ ဒေါ်ချိုချိုဝင်း မေးမြန်းဖို့ ဖြစ်ပါတယ်။
</speech>
<speech><mp id='363'>ဒေါ်ချိုချိုဝင်း(မော်လိုက်မဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီး နှင့် အားလုံးပဲမင်္ဂလာပါရှင်။ ကျွန်မကတော့ စစ်ကိုင်းတိုင်းဒေသကြီး၊ မော်လိုက်မဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဒေါ်ချိုချိုဝင်း ဖြစ်ပါတယ်ရှင်။ ကျွန်မမေးမြန်းလိုတဲ့ အကြောင်းအရာက တော့ လွန်ခဲ့တဲ့နှစ်ပေါင်း ၃၀ ကျော်က စတင်ဖောက်လုပ်အသုံးပြုခဲ့တဲ့ မုံရွာ-ရေဦး-ကလေးဝမော်လိုက်-ဖောင်းပြင်-ဟုမ္မလင်း ကားလမ်းမကြီးနဲ့ပတ်သက်ပြီး ဆွေးနွေးမေးမြန်းသွားမှာဖြစ်ပါတယ်ရှင်။ ဥက္ကဌကြီးရှင်။ Power Point ဖြင့် ဆွေးနွေးခွင့်ပြုပါရှင်။ ပုံမှာဖော်ပြထားတဲ့ အပြာလိုင်းနဲ့ ဟာကတော့ ချင်းတွင်းမြစ်ကြောင်း ဖြစ်ပါတယ်။ အနီရောင်နဲ့ဖော်ပြထားတာကတော့ ချင်းတွင်းမြစ်ရဲ့ အရှေ့ဘက်ကမ်းမှာရှိတဲ့ မုံရွာ-ဟုမ္မလင်း-ခန္တီးလမ်းမကြီး ဖြစ်ပါတယ်ရှင်။ ဒေသအခေါ်ကတော့ မဟာမြိုင်လမ်းလို့လည်း ခေါ်ပါတယ်။ ဗျူဟာလမ်းလို့လည်း ခေါ်ဝေါ်ကြပါတယ်ရှင်။ ဒါကတော့ ချင်းတွင်းမြစ်ရဲ့ မိုင်အရှည် ဖြစ်ပါတယ်။ မုံရွာကနေ ဟုမ္မလင်းအထိ ၃၃၃ မိုင်ရှိပြီး ဟုမ္မလင်းကနေ ခန္တီး အထိ ၁၃၂ မိုင် ဖြစ်ပါတယ်။ စုစုပေါင်း ရေမိုင်ဟာဆိုလို့ရှိရင် ၄၆၅ မိုင် ဖြစ်ပါတယ်။ ဒါကတော့ မုံရွာ - ဟုမ္မလင်းကားလမ်းမကြီးရဲ့ မိုင်အရှည်ဖြစ်ပါတယ်။ မုံရွာကနေ ဟုမ္မလင်းကို ၄၃၀ မိုင်၊ ဟုမ္မလင်းကနေ ခန္တီးကို ၁၃၁ မိုင် ဖြစ်ပါတယ်။ စုစုပေါင်း ၄၇၀ ကုန်းမိုင်ဖြစ်ပါတယ်ရှင်။ ချင်းတွင်းမြစ်ရဲ့ အထက်ပိုင်း ဝဲယာမှာရှိတဲ့မြို့နယ်ပေါင်းဟာဆိုလို့ရှိရင် ၁၂ မြို့နယ်ရှိပြီးတော့ ကျေးရွာပေါင်းဟာ ဆိုလို့ရှိရင် ၁၅၀၀ ရှိပါတယ်။ လူဦးရေ ၁၀ သိန်းကျော် မှီတင်းနေထိုင်ကြတာဖြစ်ပါတယ်ရှင်။ ချင်းတွင်းမြစ်အထက်ပိုင်း မှာရှိတဲ့ ဒေသခံပြည်သူလူထုတွေဟာဆိုလို့ရှိရင် အဓိကရေလမ်းခရီးကိုသာ အသုံးပြု နေကြရပါတယ်။ အဲဒီအခါမှာ ခရီးသွားတွေနဲ့ ကုန်စည်စီးဆင်းတဲ့အခါ၊ ရောင်းဝယ်ဖောက်ကားတဲ့ နေရာမှာဆိုလို့ရှိရင် စက်တပ်ယာဉ်ကြီးတွေကို အလွန်အကျွံအသုံးပြုလာကြတာကို တွေ့ရှိရပါတယ်။ အဲဒီလို အလွန်အကျွံ အသုံးပြု လာတဲ့အတွက်ကြောင့်မို့လို့ ချင်းတွင်းမြစ်ဟာဆိုလို့ရှိရင် နွေအခါမှာဆိုလို့ရှိရင် ရေခန်းတယ်။ သောင်ထွန်းတယ်။ မိုးအခါမှာဆိုလို့ရှိရင် ရေလျှံတယ်။ စက်တပ်ယာဉ်တွေဟာဆိုလို့ရှိရင် စည်းမဲ့ ကမ်းမဲ့မောင်းနှင်တာတွေလည်းပြုတဲ့အခါမှာ ကမ်းနားမှာ ကျေးရွာတွေနားကိုဖြတ်ပြီးတော့မှ၊ ကပ်ပြီး တော့မှ ဆန်တဲ့အခါမှာဆိုလို့ရှိရင်လည်း မြေပြို၊ ကမ်းပြို တာတွေဖြစ်ပါတယ်။ အဲဒီအတွက်ကြောင့် မို့လို့ ချင်းတွင်းမြစ်တစ်လျှောက်မှာဆိုလို့ရှိရင် ကမ်းပါးပြိုကျမှုတွေဟာဆိုလို့ရှိရင်လည်း တစ်နှစ်ထက် တစ်နှစ်ဆိုးဆိုးရွားရွားပေါ်လာတာကို တွေ့ရှိရပါတယ်ရှင်။ ဥက္ကဋ္ဌကြီးရှင်။ အနီရောင်လိုင်းနဲ့ပြထားတဲ့ မုံရွာ-ဟုမ္မလင်းကားလမ်းမကြီးဟာဆိုလို့ရှိရင် လွန်ခဲ့တဲ့နှစ်ပေါင်း ၃၀ ကျော်ကတည်းက အသုံးပြုခဲ့တဲ့လမ်းဖြစ်ပါတယ်။ ယခုအချိန်အထိ ပြည်သူ့ ဘဏ္ဍာငွေတွေဟာလည်း အများကြီး ဘီလီယံနဲ့ချီပြီးတော့မှ သုံးစွဲခဲ့ပြီး ဖြစ်ပါတယ်။ သို့သော်လည်းပဲ ယခုအချိန်အထိ ဒီကားလမ်းမကြီးဟာဆိုလို့ရှိရင် အချိန်ရာသီမရွေးသွားလာနိုင်တဲ့လမ်းမဖြစ်သေးပါ ဘူး။ မဖြစ်သေးတဲ့အတွက်ကြောင့်မို့လို့ ရေလမ်းကိုသာ အဓိကအားထားရပါတယ်။ ရေလမ်းကို အဓိကအားထားရတဲ့အခါမှာဆိုလို့ရှိရင်လည်း ခရီးသည်တွေဟာ အန္တရာယ်အမျိုးမျိုးနဲ့ ကြုံတွေ့နေရ ပါတယ်။ ကုန်မော်တော်တွေ မှောက်တယ်။ လူစီးအမြန်ယာဉ်တွေ မှောက်တယ်။ ခရီးသည်တွေဟာ လည်း၊ ပြည်သူလူထုကလည်း ဒီရေလမ်းကိုပဲ အားထားရတဲ့အတွက်ကြောင့်မို့လို့ မတန်တဆလူတင် တာတို့၊ ဘာတို့တွေ၊ ကုန်အနင့်တင်တာတွေ ဖြစ်လာပါတယ်။ တကယ်လို့သာ မုံရွာ-ဟုမ္မလင်း ကားလမ်းမကြီးကိုသာ ရာသီမရွေးသွားလာနိုင်တဲ့ စနစ်တကျတည်ဆောက်ပြီးတော့မှ အရည်အသွေး မြင့်မြင့်နဲ့ လုံခြုံ စိတ်ချရတဲ့၊ ပြည်သူလူထုအတွက် Save ဖြစ်တဲ့ လမ်းတစ်ခုအဖြစ်သာ တည်ဆောက် ပေးနိုင်မယ်ဆိုလို့ရှိရင် ရေလမ်းအသုံးပြုမှုကိုလည်း လျော့နည်းလာမှာဖြစ်ပြီးတော့ မြစ်ကြောင်း ထိန်းသိမ်းရာလည်း ရောက်ပါတယ်။ နောက် ပြည်သူ့ဘဏ္ဍာတွေကိုလည်း ဘာပဲပြောပြော ချွေတာရာ ရောက်ပါတယ်ရှင်။ နောက် အချိန်အားဖြင့်လည်း အများကြီးသက်သာနိုင်မှာ ဖြစ်ပါတယ်။ ဒါကြောင့် မို့လို့ လမ်းမကြီးကို အဆင့်မြင့်တဲ့ ရာသီမရွေးသွားလာနိုင်တဲ့လမ်းဖြစ်ဖို့က အရေးတကြီးလိုအပ်နေ တာဖြစ်ပါတယ်ရှင်။ ဒါကတော့ ချင်းတွင်းမြစ် နွေရာသီမှာ သောင်ထွန်းပြီးတော့မှ ခရီးသွားလာရန် အရမ်းခက်ခဲကြန့်ကြာတဲ့လမ်း ဖြစ်ပါတယ်။ ဒါလည်း ချင်းတွင်းမြစ်ရဲ့ပျက်စီးနေမှုအနေအထား ဖြစ်ပါ တယ်။ ဒါကတော့ မဟာမြိုင်လမ်းမကြီးဟာ အခုအချိန်အထိ ကောင်းမွန်ခြင်းမရှိသေးဘဲနဲ့ သွားလာရ ခက်ခဲရတဲ့ အနေအထားလေးတွေ ဖြစ်ပါတယ်။ ဒါလည်း ခရီးသွားတဲ့အခါမှာ စမ်းတဝါးဝါးနဲ့ လမ်းဆိုး တဲ့အတွက်ကြောင့်မို့လို့ စမ်းသပ်ပြီးတော့ သွားနေရတဲ့ အနေအထားဖြစ်ပါတယ်။ အဓိက ကျွန်မ ပြောချင်တာကတော့ ကျွန်မတို့မေးမြန်းချင်တဲ့ အကြောင်းအရာကတော့ ဒေသခံတွေ မျှော်လင့် စောင့်စားနေတဲ့ မုံရွာ-ဟုမ္မလင်းကားလမ်းမကြီးကို မည်သည့်စီမံကိန်းရည်ရွယ်ချက်များနဲ့ ဆောက်လုပ် နေပါသလဲ။ မည်သည့်အစီအမံများဖြင့် တည်ဆောက်နေပါသလဲ။ မည်သည့်အချိန်မှာ ပြီးမှာလဲဆိုတာ ကိုသိလို၍ ဥက္ကဋ္ဌကြီးမှတစ်ဆင့် မေးမြန်းရခြင်း ဖြစ်ပါတယ်ရှင်။ ကျေးဇူးတင်ပါတယ်။</speech>
<speech type='speaker'>ဆောက်လုပ်ရေးဝန်ကြီးဌာနက ဖြေကြားရန်ဖြစ်ပါတယ်။</speech>
<speech><agency id='14'>ဦးကျော်လင်း(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>လေးစားအပ်ပါသော ဥက္ကဌကြီးခင်ဗျား။ ကျွန်တော့်အနေဖြင့် စစ်ကိုင်းတိုင်းဒေသကြီး၊ မော်လိုက်မဲဆန္ဒနယ် ပြည်သူ့ လွှတ်တော်ကိုယ်စားလှယ် ဒေါ်ချိုချိုဝင်းမှ မေးမြန်းထားတဲ့ ချင်းတွင်းမြစ် အရှေ့ဘက်ကမ်း မုံရွာမော်လိုက်-ဖောင်းပြင်-ဟုမ္မလင်းတောက်လျှောက် ဖောက်လုပ်ထားသော အရပ်ခေါ် မဟာမြိုင်လမ်းမကြီး အား မည်သည့်စီမံကိန်းရည်မှန်းချက်များနှင့် မည်သို့သောအစီအမံများဖြင့် ဆောင်ရွက်နေပါသလဲ။ မည်သည့်အချိန်တွင် ပြီးစီးပါမည်လဲကို သိရှိလိုခြင်းနှင့် စပ်လျဉ်းတဲ့မေးခွန်းအား ရှင်းလင်းဖြေကြား သွားမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ စစ်ကိုင်းတိုင်းဒေသကြီးအတွင်း ချင်းတွင်းမြစ် အရှေ့ဘက်ကမ်း မုံရွာ၊ မော်လိုက်၊ ဖောင်းပြင်၊ ဟုမ္မလင်း တောက်လျှောက်ဖောက်လုပ်ထားတဲ့ အရပ် အခေါ် မဟာမြိုင်လမ်းမကြီးမှာ မုံရွာ-ရေဦးလမ်းပိုင်း ၅၄ မိုင် ၁ ဖာလုံ၊ ရေဦး-သက္ကယ်ကျင်းအပိုင်း ၈၃ မိုင်နဲ့ သက္ကယ်ကျင်း-ဖောင်းပြင်-ဟုမ္မလင်း-ခန္တီးလမ်း မိုင် ၃၃၀ တို့ပါဝင်ပါတယ်။ မုံရွာ-ရေဦးလမ်းပိုင်း ၅၄ မိုင် ၁ ဖာလုံရှိတဲ့အနက် ၄၇ မိုင်ကို ဆုထူးပန်ဆောက်လုပ်ရေးကုမ္ပဏီ မှ BOT စနစ်နဲ့ တာဝန်ယူ ဆောင်ရွက်လျက်ရှိပြီး ၇ မိုင် ၁ ဖာလုံကတော့ လမ်းဦးစီးဌာနမှ တာဝန်ယူဆောင်ရွက်လျက်ရှိပါတယ်။ ပြည်ထောင်စုအစိုးရအဖွဲ့မှ စီမံခန့်ခွဲတဲ့လမ်းဖြစ်ပြီးတော့ လက်ရှိလမ်းအခြေအနေကတော့ ကတ္တရာ လမ်း ၅၄ မိုင် ၁ ဖာလုံဖြစ်ပါတယ်။ ရေဦး-သက္ကယ်ကျင်းအပိုင်း ၈၃ မိုင်ရှည်လျားပြီးတော့ ပြည်ထောင်စုအစိုးရအဖွဲ့မှ စီမံခန့်ခွဲတဲ့လမ်းဖြစ်ပါတယ်။ လက်ရှိလမ်းအခြေအနေကတော့ ကတ္တရာ ကွန်ကရစ်လမ်း ၁ မိုင်၊ ကတ္တရာလမ်း ၆၀ မိုင် ၁.၅ ဖာလုံ၊ ကွန်ကရစ်လမ်း ၁ မိုင်၊ ကျောက်လမ်း ၁၄ မိုင်၊ အမာခံလမ်း ၆ မိုင် ၅ ဖာလုံ စုစုပေါင်း ၈၃ မိုင် ဖြစ်ပါတယ်။ သက္ကယ်ကျင်း-ဖောင်းပြင်-ဟုမ္မလင်းခန္တီးလမ်းဟာ ၃၃၀ မိုင်ရှည်လျားပြီးတော့ စစ်ကိုင်းတိုင်းဒေသကြီးအစိုးရအဖွဲ့မှ စီမံခန့်ခွဲတဲ့လမ်း ဖြစ်ပါတယ်။ လက်ရှိလမ်းအခြေအနေကတော့ ကွန်ကရစ်လမ်း ၉ မိုင်၊ ကတ္တရာလမ်း ၂ မိုင် ၃.၅ ဖာလုံ၊ အမာခံလမ်း ၂၉၉ မိုင် ၂.၅ ဖာလုံနဲ့ မြေလမ်း ၁၉ မိုင် ၂ ဖာလုံ စုစုပေါင်း ၃၃၀ မိုင်ဖြစ်ပါတယ်။ မုံရွာရေဦးလမ်းပိုင်းဟာ ဒုတိယကမ္ဘာစစ် မဖြစ်မီကာလက တည်ဆောက်ခဲ့တဲ့လမ်း ဖြစ်ပါတယ်။ ၁၉၉၂ ခုနှစ်အထိ ပြင်ဆင်ထိန်းသိမ်းခြင်းလုပ်ငန်းများဆောင်ရွက်ခဲ့ပြီးတော့ ၁၉၉၃-၁၉၉၄ ခုနှစ်မှစ၍ တိုးတက်ပြုပြင်ခြင်းလုပ်ငန်းများကို စတင်ဆောင်ရွက်ခဲ့ပါတယ်။ ရေဦး-သက္ကယ်ကျင်းလမ်းအပိုင်းကို တော့ ၁၉၇၀ ခုနှစ်မှာ ဖောက်လုပ်ပြီးစီးခဲ့ပြီးတော့ ၁၉၈၂-၁၉၈၃ ခုနှစ်မှ ယနေ့အထိ တစ်ဆင့်ပြီး တစ်ဆင့် တိုးတက်ပြုပြင်ခဲ့ပါတယ်။ သက္ကယ်ကျင်း-ဖောင်းပြင်-ဟုမ္မလင်း-ခန္တီးလမ်းကတော့ ၄-၂-၁၉၈၂ ရက်နေ့မှာပြုလုပ်တဲ့ ဆောက်လုပ်ရေးဝန်ကြီးဌာန၊ ပြည်သူ့ဆောက်လုပ်ရေးလုပ်ငန်းအစည်းအဝေးမှာ မဟာဗျူဟာလမ်းအဖြစ် သတ်မှတ်ခဲ့ပြီးတော့ ၁-၃-၁၉၈၇ ရက်နေ့မှာ စတင်ဆောက်လုပ်ခဲ့တာ ဖြစ်ပါတယ်။ စီမံကိန်းရည်ရွယ်ချက်ကတော့ မုံရွာ-ရေဦး-သက္ကယ်ကျင်း-ဖောင်းပြင်-ဟုမ္မလင်း-ခန္တီးလမ်း စုစုပေါင်း ၄၆၇ မိုင် ၁ ဖာလုံရှည်လျားပြီးတော့ လမ်းတစ်လျှောက် ဖြတ်သန်းသွားတဲ့မြို့ပေါင်း ရှစ်မြို့နဲ့ ကျေးရွာပေါင်း ၃၅၈ ရွာ၊ လူဦးရေစုစုပေါင်း သုံးသိန်းကျော်ကို အကျိုးပြု နေတဲ့ လမ်းမကြီးတစ်ခုဖြစ်ပါ တယ်။ ဒါ့အပြင် ဒီလမ်းမကြီးနဲ့ဆက်စပ်ပြီးတော့ လဟယ်-နန်းယွန်းလမ်းမှတစ်ဆင့် နာဂဒေသတစ်ခုလုံး လူဦးရေ ၁၉၀၀၀၀ ကျော်နဲ့ ကလေးမြို့မှတစ်ဆင့် ချင်းပြည်နယ်လူဦးရေရဲ့ တစ်ဝက်လောက်ဟာ ဒီလမ်းမကြီးကို အားထားပြီး သွားလာနေရပါတယ်။ အဆိုပါလမ်းမကြီးကို ၂၀၃၀ ခုနှစ်မှာ တစ်လမ်းလုံး Paved Road ဖြစ်ရေးနှင့် တံတားတွေအားလုံး ကွန်ကရစ်တံတားဖြစ်ရေးအတွက် စီမံကိန်ရေးဆွဲထားတဲ့ မဟာဗျူဟာလမ်းမကြီးတစ်ခု ဖြစ်ပါတယ်။ လေးစားအပ်ပါသော ဥက္ကဌကြီးခင်ဗျား။ မုံရွာ-ရေဦး-သက္ကယ်ကျင်း-ဖောင်းပြင်-ဟုမ္မလင်း-ခန္တီး လမ်းပိုင်းမှာ ၂၀၁၁-၂၀၁၂ ဘဏ္ဍာရေးနှစ်မှ ၂၀၁၅-၂၀၁၆ ဘဏ္ဍာရေးနှစ်အထိ ငါးနှစ်တာကာလ အတွင်း ပြည်ထောင်စုတိုင်းဒေသကြီး ငွေလုံးငွေရင်း၊ ပြင်ဆင်ထိန်းသိမ်းခြင်းရန်ပုံငွေ စုစုပေါင်း ၃၅.၆ ဘီလီယံနှင့် ၂၀၁၆-၂၀၁၇ ဘဏ္ဍာရေးနှစ်မှာ ပြည်ထောင်စု/တိုင်းဒေသကြီး ငွေလုံးငွေရင်းနဲ့ ပြင်ဆင်ထိန်းသိမ်းခြင်း ရန်ပုံငွေ ၁၃.၄၃ ဘီလီယံတို့ဖြင့် လမ်းအဆင့်မြှင့်တင်ခြင်းနဲ့ ပြင်ဆင် ထိန်းသိမ်းခြင်းလုပ်ငန်းများကို ဆောင်ရွက်ခဲ့ပါတယ်။ မုံရွာ-ရေဦးလမ်းပိုင်းမှာတော့ ၂၀၁၇-၂၀၁၈ ဘဏ္ဍာရေးနှစ်မှာ ပြည်ထောင်စုငွေလုံးငွေရင်း ရန်ပုံငွေ ၃၈၇ သန်းနဲ့ ကတ္တရာထပ်ပိုးလွှာခင်းခြင်း၊ တံတားနှင့် ရေပြွန်တည်ဆောက်ခြင်း လုပ်ငန်းများကို ဆောင်ရွက်ခဲ့ပါတယ်။ ရေဦး-သက္ကယ်ကျင်း လမ်းပိုင်းမှာတော့ ၂၀၁၇-၂၀၁၈ ဘဏ္ဍာရေးနှစ် ပြည်ထောင်စုတိုင်းဒေသကြီး ငွေလုံးငွေရင်းနဲ့ ပြင်ဆင်ထိန်းသိမ်းခြင်းရန်ပုံငွေများဖြင့် ကတ္တရာလမ်းချဲ့ခြင်း ၁ မိုင် ၅ ဖာလုံ၊ ကွန်ကရစ်လမ်းခင်းခြင်း ၇ မိုင် ၅ ဖာလုံ၊ ကတ္တရာထပ်ပိုးလွှာခင်းခြင်း ၃ မိုင် ၄ ဖာလုံ၊ လမ်းအနိမ့်အမြင့်ညှိ၍ ကတ္တရာခင်းခြင်း၊ မြေကာနံရံတည်ဆောက်ခြင်း၊ တံတားနဲ့ ရေပြွန်တည်ဆောက်ခြင်း ၃၁ စင်းနဲ့ တံတားချဉ်းကပ်လမ်းနဲ့ Bank Protection တည်ဆောက်ခြင်း ပေ၂၀၀ စတဲ့လုပ်ငန်းများ ဆောင်ရွက်လျက်ရှိပါတယ်။ သက္ကယ်ကျင်း-ဖောင်းပြင်-ဟုမ္မလင်း-ခန္တီးလမ်းမှာ ၂၀၁၇-၂၀၁၈ ဘဏ္ဍာရေးနှစ် ပြည်ထောင်စု ငွေလုံး ငွေရင်း/တိုင်းဒေသကြီးရန်ပုံငွေဖြင့် လမ်းတာဘောင်ချဲ့ခြင်းနဲ့ ကျောက်ရောမြေ အမာခံလမ်းခင်းခြင်း ၈၃ မိုင် ၅ ဖာလုံ၊ ကွန်ကရစ်လမ်းခင်းခြင်း ၂ မိုင် ၄ ဖာလုံ၊ ကွန်ကရစ်မြေကာနံရံတည်ဆောက်ခြင်း ၈၀ ပေ၊ ကွန်ကရစ်တံတား တည်ဆောက်ခြင်း ၁၂၄ စင်း၊ Box Culvert တည်ဆောက်ခြင်း နှစ်စင်း၊ တံတားချဉ်းကပ်လမ်းတည်ဆောက်ခြင်း ၂၉ စင်း၊ တံတားကြမ်းခင်းရေပိတ်လွှာလောင်းခြင်း နှစ်စင်း၊ ကွန်ကရစ်ရေကျော်တည်ဆောက်ခြင်း တစ်စင်း စတဲ့လုပ်ငန်းများ ဆောင်ရွက်လျက်ရှိပါတယ်။ အဆိုပါလုပ်ငန်းများ ဆောင်ရွက်ပြီးစီးပါက ၂၀၁၇-၂၀၁၈ ဘဏ္ဍာရေးနှစ်ကုန်မှာရှိမယ့် လမ်းအခြေ အနေကတော့ ကွန်ကရစ်လမ်း ၁၁ မိုင် ၄ ဖာလုံ၊ ကတ္တရာလမ်း ၂ မိုင် ၃.၅ ဖာလုံနဲ့ အမာခံလမ်း ၃၁၆ မိုင် ၁.၅ ဖာလုံ ရှိမှာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ မုံရွာမှ သက္ကယ်ကျင်းအထိ လမ်းပိုင်းဟာ ရာသီမရွေး သွားလာနိုင်တဲ့လမ်းပိုင်းဖြစ်ပြီးတော့ ကျန်ရှိတဲ့ သက္ကယ်ကျင်း-ဖောင်းပြင်-ဟုမ္မလင်း-ခန္တီးလမ်းအပိုင်းကို ရာသီမရွေးသွားလာနိုင်တဲ့ လမ်းအဖြစ် အဆင့်မြှင့်တင်တည်ဆောက်ရန် ၂၀၁၈-၂၀၁၉ ဘဏ္ဍာရေးနှစ် မှစတင်ပြီးတော့ စီမံချက်များ ရေးဆွဲထားရှိပြီးတော့ ဘဏ္ဍာရေးနှစ်အလိုက် ရန်ပုံငွေရရှိမှုအပေါ် မူတည်ပြီးတော့ ဦးစားပေးလုပ်ငန်းများကို အကောင်အထည်ဖော်ဆောင်ရွက်ပေးသွားမှာဖြစ်ပါ ကြောင်း ရှင်းလင်းဖြေကြားအပ်ပါတယ်။ ကျေးဇူးတင်ပါတယ်ခင်ဗျား။</speech>
<speech type='speaker'> မိုက်ပေးပါ။</speech>
<speech><mp id='363'>ဒေါ်ချိုချိုဝင်း(မော်လိုက်မဲဆန္ဒနယ်)</mp> ဥက္ကဌကြီးရှင်။ တစ်ဆက်တစ်စပ်တည်း မေးခွန်း လေးမေးခွင့်ပြုပါရှင်။ အပြည့်အစုံဖြေသွားပေးသော ဒုတိယဝန်ကြီးကိုလည်း ကျေးဇူးအများကြီး တင်ပါတယ်။ ဝန်ကြီးပြောပြသွားတဲ့အထဲမှာ ကျွန်မတို့ကလည်း ဒေသခံတွေဖြစ်တဲ့အတွက်ကြောင့် ဒီလမ်းဟာဆိုလို့ရှိရင် နှစ်စဉ်နှင့်အမျှ ဘတ်ဂျက်တွေချပြီးတော့မှ တည်ဆောက်နေတဲ့လမ်းဖြစ်ပါ တယ်။ ဒါပေမဲ့လို့ ကျွန်မတို့ဟာ အခုအချိန်အထိ ရာသီမရွေးသွားလာလို့ မြေပြင်မှာ မရသေးပါဘူး ရှင်။ အခုချင်းတွင်းမြစ်ကူးတံတား(ကလေးဝ)ပြီးတဲ့အတွက်ကြောင့်မို့လို့သာလျှင် ရေကြောင်းအရမ်း ကြပ်တဲ့အချိန်မှာ၊ မြစ်ရေအရမ်းလျှံတက်တဲ့အချိန်မှာသာ ကလေးဝနှင့် ရေဦးလမ်းကို သွားနေတာ ဖြစ်ပါတယ်။ ဒါပေမဲ့ အဲဒီသွားတဲ့နေရာမှာလည်း တကယ့်အန္တရာယ်ကြားကနေပြီးတော့မှ ပြည်သူ လူထုဟာ မဖြစ်မနေသွားနေရမှာဖြစ်ပါတယ်။ ဒါကြောင့်မို့လို့ ဟုမ္မလင်း-ဖောင်းပြင်ဘက်ကဆိုရင် လာရတာအတော်လေးကို မလာသလောက်ရှိပါတယ်။ မိုးရာသီမှာဆိုလို့ရှိရင်။ ကျွန်မပြောချင်တာက တော့ လမ်းတံတားတွေ တည်ဆောက်တဲ့နေရာမှာ မြေပြင်အနေအထား၊ မြေရဲ့ အနေအထား၊ ရေစီး ရေလာ၊ တောင်ပေါ်လမ်းဖြစ်တဲ့အတွက်ကြောင့်မို့လို့ ရေစီးရေလာကအစ ဒီလိုရှေ့ပြေးစမ်းသပ်မှုတွေ လုပ်ပါသလား။ ဒီလိုလုပ်တဲ့အတိုင်းပဲ ဖြစ်နိုင်၏၊ မဖြစ်နိုင်၏အပေါ်မှာမူတည်ပြီးတော့မှ တည်ဆောက် ရေးလုပ်ငန်းတွေကို ဆောင်ရွက်မှုရှိပါသလားဆိုတာလေးကိုလည်း သိချင်ပါတယ်ရှင်။</speech>
<speech type='speaker'>ပြန်လည်ဖြေကြားပေးပါ။</speech>
<speech><agency id='14'>ဦးကျော်လင်း(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>လေးစားအပ်ပါသော ဥက္ကဌကြီးခင်ဗျား။ ယခု ကိုယ်စားလှယ်တော်ကြီးမေးသွားတဲ့ မဟာမြိုင်လမ်းမကြီးဆိုတာ မိုင် ၃၃၀ လောက်ရှိပါတယ်။ ဒီလမ်းဟာလည်း တောကြီးမျက်မည်းထဲမှာ ဖောက်လုပ်ထားတဲ့လမ်းဖြစ်ပါတယ်။ နောက်တစ်ချက်က မေးမြန်းသွားတဲ့ လမ်းရဲ့ ဖြစ်နိုင်တဲ့ လမ်းပုံစံ၊ တံတားပုံစံ စသည်များကို ဖြစ်နိုင်၏။ မဖြစ်နိုင်၏ ချင့်ချိန်ပြီးတော့ တည်ဆောက်ဖို့ဆိုတဲ့ကိစ္စလေးကို ဖြေကြားရမယ်ဆိုရင်တော့ ကျွန်တော် ကိုယ်တိုင်သည်ပင်လျှင် ဒီဒေသမှာ ကျွန်တော်ရာထူးငယ်စဉ်ကာလမှာ အဲဒီဒေသမှာ တာဝန် ထမ်းဆောင်ခဲ့ပြီးတော့ လမ်းတံတားများ ဆောက်လုပ်ခဲ့တဲ့ အင်ဂျင်နီယာတစ်ယောက်ဖြစ်ပါတယ်။ ဒီဒေသအကြောင်း ကျွန်တော်ကောင်းကောင်းသိပါတယ်ခင်ဗျား။ ဒီဒေသဟာ တော်တော်လေးခက်ခဲ ပါတယ်။ လမ်းအနေအထားလည်း ခက်ခဲတယ်။ မြေသားကလည်း မကောင်းပါဘူး။ ဒါကြောင့်မို့လို့ မြေသားကောင်းတဲ့မြေသားကို ဂျင်းတောင်လိုဟာမျိုးကို တော်တော်လေးရှာယူရပါတယ်။ ရှာယူပြီး တော့မှ အဲဒီကနေ ရအောင်ရှာယူဖောက်လုပ်ရတာဖြစ်ပါတယ်။ ဒါကြောင့်မို့လို့ အခု ကျွန်တော်တို့ အနေနဲ့ ဒီလမ်း အရေးကြီးကြောင်းလည်းသိပါတယ်။ ဒါကြောင့်မို့လို့ မဟာဗျူဟာလမ်းအဖြစ်နဲ့ သတ်မှတ်ထားခြင်းဖြစ်ပါတယ်။ သို့သော်လည်းပဲ ဒီလမ်းကြီးက မိုင် ၃၃၀ ရှည်လျားတဲ့လမ်းကြီး။ ဒါကြီး တစ်ခုလုံးကို သုံးနှစ်အတွင်းမှာ မပြီးနိုင်တဲ့အတွက် အခုလတ်တလော စီစဉ်ထားတဲ့အစီအစဉ်ကတော့ လတ်တလော အထက်ဘက်မှာ ဖောင်းပြင်နဲ့ ဟုမ္မလင်းမှာ လူဦးရေများပါတယ်ခင်ဗျား။ ဖောင်းပြင် အောက်ဆင်းလာတဲ့အခါကျတော့ ဒီလမ်းပေါ်မှာ အိမ်ခြေနည်းပါတယ်ခင်ဗျား။ ဒါကြောင့်မို့လို့ အောင်စိုးမိုးကျော်ရေယာဉ်နစ်မြုပ်ပြီးသွားတဲ့အချိန်မှာ စစ်ကိုင်းတိုင်းဒေသကြီးဝန်ကြီးချုပ်နဲ့တိုင်ပင် ပြီးတော့ ကျွန်တော်တို့အနေနဲ့ ဒီသုံးနှစ်အတွင်းမှာ ဖောင်းပြင်ကနေ ပင်လည်ဘူးလမ်းကို ၂၉ မိုင်ကို ချက်ချင်းပေါက်အောင် အခုဖောက်နေပါတယ်။ ဖောက်သွားတယ်ဆိုရင်တော့ ဖောင်းပြင်၊ ဟုမ္မလင်း ဘက်က ပြည်သူတွေဟာ ပင်လည်ဘူးကနေတစ်ဆင့် ရွှေဘိုဘက်ကို မော်တော်ကားနဲ့ ချင်းတွင်း မြစ်ကြီးကို စက်လှေနဲ့စုန်ဆင်းမယ့်အစား မော်တော်ကားနဲ့ လာနိုင်တယ်။ ဘတ်စ်ကားတွေ ပြေးနိုင်တဲ့ အနေအထားဖြစ်အောင် အခုသုံးနှစ်အတွင်းမှာ ချက်ချင်းဆောင်ရွက်လျက်ရှိပါတယ်။ ဒီလမ်းမကြီး တစ်လမ်းလုံးကတော့ မိုင် ၃၃၀ လုံးကို အစအဆုံး Paved Road ဖြစ်ဖို့ကတော့ ဘီလီယံ ၂၈၀ လောက်ကုန်မှာဖြစ်တဲ့အတွက် ဒီသုံးနှစ်မှာတော့ ကျွန်တော်တို့ကတော့ မလုပ်နိုင်သေးပါဘူး။ ပြီးစီးတဲ့ အထိ မလုပ်နိုင်သေးပါဘူး။ တစ်ဆင့်ချင်းတစ်ဆင့်ခြင်း ဆောင်ရွက်ပေးသွားမှာ ဖြစ်ပါတယ်ခင်ဗျား။ ဒါကြောင့်မို့လို့ ပြည်သူများအတွက်ကို ဆောင်ရွက်ပေးထားတဲ့ ပင်လည်ဘူး-ဖောင်းပြင်လမ်း အခြေအနေရယ်၊ ဒီလမ်းကြီးကို တစ်ဆင့်ချင်း ဆောင်ရွက်ပေးသွားမယ်ဆိုတဲ့အကြောင်း ရှင်းလင်း တင်ပြအပ်ပါတယ်ခင်ဗျား။ ကျေးဇူးတင်ပါတယ်။</speech>
</Q-A>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီနေ့အတွက် မေးခွန်းများ မေးမြန်းခြင်း၊ ဖြေကြားခြင်း အစီအစဉ်ပြီးပါပြီ။ မေးခွန်းများ ဖြေကြားပြီးတဲ့ ဆောက်လုပ်ရေးဝန်ကြီးဌာန ဒုတိယ ဝန်ကြီး ပြန်လည်ထွက်ခွာနိုင်ပါတယ်။
</speech>
</QASection>
<MotionSection>
<motion><new_section>
<title>
ဒေါက်တာဒေါ်သက်သက်ခိုင်၊ ဒဂုံမဲဆန္ဒနယ်က တင်သွင်းသည့် မြန်မာနိုင်ငံက ၂၀၁၄ ခုနှစ်၊ ဇူလိုင်လမှာ အကြိုအဖွဲ့ဝင် (Candidate)အနေဖြင့် ဝင်ရောက်ခဲ့သည့် Extractive industries Transparency Initiative(EITI) ဆိုသည့် သဘာဝသယံဇာတတူးဖော်ထုတ်လုပ်ခြင်းဆိုင်ရာ ပွင့်လင်းမြင်သာမှုရှိရေး၊ ဆောင်ရွက်နေသည့်အဖွဲ့ကြီး၏ တိုက်တွန်းချက်နှင့်အညီ သဘာဝ သယံဇာတတူးဖော်ထုတ်လုပ်ခြင်းကဏ္ဍမှရရှိသည့် နိုင်ငံတော်၏ဝင်ငွေများကို နိုင်ငံသားများသို့ ပွင့်လင်းမြင်သာစွာချပြပြီး ပြည်ထောင်စုဘဏ္ဍာရန်ပုံငွေသို့ အလုံးစုံဝင်ရောက်နိုင်ရေး အစီအစဉ်များ ချမှတ်ဆောင်ရွက်ပေးပါရန် ပြည်ထောင်စုအစိုးရအား တိုက်တွန်းကြောင်း အဆိုကို လွှတ်တော်ကိုယ်စားလှယ်များက ဆွေးနွေးခြင်း
</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒေါက်တာဒေါ်သက်သက်ခိုင်၊ ဒဂုံ မဲဆန္ဒနယ်က ဒုတိယအကြိမ် ပြည်သူ့လွှတ်တော် ဆဋ္ဌမပုံမှန်အစည်းအဝေး ဒုတိယနေ့ (၁၉-၁၀-၂၀၁၇ ရက်နေ့)တွင် တင်သွင်းတဲ့ မြန်မာနိုင်ငံက ၂၀၁၄ ခုနှစ်၊ ဇူလိုင်လမှာ အကြို အဖွဲ့ဝင်(Candidate) အနေဖြင့် ဝင်ရောက်ခဲ့သည့် Extractive industries Transparency Initiative (EITI) ဆိုသည့် သဘာဝသယံဇာတတူးဖော်ထုတ်လုပ်ခြင်းဆိုင်ရာ ပွင့်လင်းမြင်သာမှုရှိရေး၊ ဆောင်ရွက်နေသည့် အဖွဲ့ ကြီး၏တိုက်တွန်းချက်နှင့်အညီ သဘာဝသယံဇာတတူးဖော်ထုတ်လုပ်ခြင်းကဏ္ဍမှ ရရှိသည့် နိုင်ငံတော် ၏ဝင်ငွေများကို နိုင်ငံသားများသို့ ပွင့်လင်းမြင်သာစွာချပြပြီး ပြည်ထောင်စုဘဏ္ဍာရန်ပုံငွေသို့ အလုံးစုံ ဝင်ရောက်နိုင်ရေးအစီအစဉ်များ ချမှတ်ဆောင်ရွက်ပေးပါရန် ပြည်ထောင်စုအစိုးရအား တိုက်တွန်း ကြောင်းအဆိုကို ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၇၀ အရ ဆောင်ရွက်သွားမှာ ဖြစ်ပါတယ်။ ယင်းအဆိုနှင့်စပ်လျဉ်းပြီး ဆွေးနွေးမယ့်ကိုယ်စားလှယ်ခုနစ်ဦးရှိပါတယ်။
</speech>
<speech type='speaker'>
ပထမဦးစွာ နွားထိုးကြီးမဲဆန္ဒနယ်မှ ဦးနိုင်ထူးအောင် ဆွေးနွေးဖို့ ဖြစ်ပါတယ်။
</speech>
<speech><mp id='292'>ဦးနိုင်ထူးအောင်(နွားထိုးကြီးမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌ ကြီးနှင့် အားလုံးပဲမင်္ဂလာပါ။ ကျွန်တော်ကတော့ နွားထိုးကြီးမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးနိုင်ထူးအောင်ဖြစ်ပြီး ဒဂုံမဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါက်တာဒေါ်သက်သက်ခိုင်ရဲ့အဆိုကို ထောက်ခံဆွေးနွေးသွားမှာဖြစ်ပါတယ်။ Power Point အသုံး ပြုခွင့်ပြုပါရှင်။ လွှတ်တော်ဥက္ကဋ္ဌကြီးခင်ဗျား။ ကျွန်တော်တို့နိုင်ငံဟာ သယံဇာတပေါကြွယ်ဝတဲ့နိုင်ငံ တစ်နိုင်ငံဖြစ်ပါတယ်။ ယေဘုယျအားဖြင့် သယံဇာတပေါကြွယ်ဝရင် အဲဒီနိုင်ငံချမ်းသာမှာပဲလို့ မှတ်ယူ ဖွယ်ရှိပေမဲ့ လက်တွေ့မှာတော့ သယံဇာတပေါကြွယ်ဝပေမဲ့ စီမံခန့်ခွဲမှုညံ့ဖျင်းလို့ သဘာဝသယံဇာတ ကျိန်စာတွေသင့်ကာ ဆင်းရဲတွင်းနက်နေတဲ့နိုင်ငံတွေ အများအပြားရှိပါတယ်။ ကောင်းမွန်တဲ့စီမံခန့်ခွဲမှု ရှိမှသာလျှင် သယံဇာတတွေဆီကအကျိုးအမြတ်ကို နိုင်ငံတော်နှင့် နိုင်ငံသားတွေရရှိနိုင်မှာဖြစ်ပါ တယ်။ လွှတ်တော်ဥက္ကဋ္ဌကြီးခင်ဗျား။ နိုင်ငံက သယံဇာတအားလုံးရဲ့ ပိုင်ရှင်ဟာ နိုင်ငံသားများပဲဖြစ်ပါ တယ်။ ဒါကြောင့် သဘာဝသယံဇာတနှင့်ပတ်သက်တဲ့ကိစ္စရပ်အားလုံးကို ပြည်သူတွေသိအောင် ပွင့်လင်းမြင်သာစွာချပြဖို့လိုသလို၊ ပြည်သူတွေအကျိုးအများဆုံးရရှိအောင် စီမံခန့်ခွဲဖို့လည်း လိုပါ တယ်။ လက်ရှိအနေနဲ့ သဘာဝသယံဇာတတူးဖော်ထုတ်လုပ်ခြင်းဟာ ကျွန်တော်တို့နိုင်ငံရဲ့ စီးပွားရေး မှာ များစွာအရေးပါနေဆဲဖြစ်ပြီး ၂၀၁၅-၂၀၁၆ ဘဏ္ဍာရေးနှစ်မှာ ရေနံနှင့်တွင်းထွက်တူးဖော်ရေး ဆိုင်ရာနိုင်ငံပိုင်လုပ်ငန်းများရဲ့ ရငွေဟာ ပြည်သူ့ဘဏ္ဍာဝင်ငွေရဲ့ ၂၀ ရာခိုင်နှုန်းရှိခဲ့ပြီး သုံးငွေမှာတော့ ပြည်သူ့ဘဏ္ဍာအသုံးစရိတ်ရဲ့ ၁၅ ရာခိုင်နှုန်းအထိရှိတာကို တွေ့ရပါတယ်။ ဒါကြောင့် ဒီကဏ္ဍမှာ ကောင်းမွန်ပြီး ပွင့်လင်းမြင်သာတဲ့စီမံခန့်ခွဲမှုရှိဖို့ဆိုတာ ကျွန်တော်တို့နိုင်ငံအတွက် အထူးအရေးကြီးလှ ပါတယ်။ လွှတ်တော်ဥက္ကဋ္ဌကြီးခင်ဗျား။ ဒီအဆိုမှာ အဆိုရှင်ဟာ သဘာဝသယံဇာတတူးဖော်ထုတ်လုပ် ခြင်းဆိုင်ရာကိစ္စတွေကို EITI အဖွဲ့ကြီးရဲ့ စံချိန်စံညွှန်းလမ်းညွှန်ချက်၊ တိုက်တွန်းချက်၊ လုပ်ရန်တာဝန် များနှင့်အညီ ဆောင်ရွက်ဖို့တိုက်တွန်းထားတာဖြစ်ပြီး အဆိုမှာအပိုင်းနှစ်ပိုင်းပါပါတယ်။ ပထမပိုင်းက တော့ သဘာဝသယံဇာတတူးဖော်ထုတ်လုပ်ခြင်းကဏ္ဍကို ယခုထက်ပိုပြီး ပွင့်လင်းမြင်သာစွာ ဆောင်ရွက်ဖို့ဖြစ်ပါတယ်။ ၂၀၁၃ ခုနှစ် Resources Governance Index မှာ မြန်မာနိုင်ငံက အမှတ် ၁၀၀ မှာ လေးမှတ်သာရရှိခဲ့ပြီး အဆင့်သတ်မှတ်မှုမှာ နောက်ဆုံး ဖြစ်ခဲ့ပါတယ်။ ၂၀၁၃ ခုနှစ် Resources Governance Index မှာလည်း ၈၉ နိုင်ငံနဲ့ အဆင့်(၈၃)မှာသာရှိခဲ့ကာ Fdiling လို့ပဲ သတ်မှတ်ခံခဲ့ရပါတယ်။ အိမ်နီးချင်းနိုင်ငံတွေနဲ့နှိုင်ယှဉ်ကြည့်မယ်ဆိုရင်လည်း များစွာနိမ့်ကျနေတာကို တွေ့ရပါတယ်။ ဒါကြောင့် ယခုထက်ပိုပြီး ပွင့်လင်းမြင်သာမှုရှိတဲ့စနစ်တစ်ခုကို တည်ဆောက်ဖို့လိုအပ် နေပြီဖြစ်ပါတယ်။ လွှတ်တော်ဥက္ကဋ္ဌကြီးခင်ဗျား။ ဒုတိယပိုင်းကတော့ သဘာဝသယံဇာတတူးဖော်ထုတ်လုပ်ခြင်းမှ ရရှိတဲ့ဝင်ငွေများကို နိုင်ငံသားများသို့ ပွင့်လင်းမြင်သာစွာချပြပြီး ပြည်ထောင်စုဘဏ္ဍာရန်ပုံငွေသို့ အလုံးစုံဝင်ရောက်နိုင်ရေး အစီအစဉ်များချမှတ်ဖို့ဖြစ်ပါတယ်။ ဒီကိစ္စမှာ နိုင်ငံတော်ထည့်ဝင်ငွေ အများ ဆုံးထည့်ဝင်တဲ့ မြန်မာ့ရေနံနဲ့သဘာဝဓာတ်ငွေ့လုပ်ငန်း(MOGE) ကို အဓိကထားပြီး ဥပမာအဖြစ် ဆွေးနွေးသွားမှာဖြစ်ပါတယ်။ လက်ရှိအနေအထားမှာ ရေနံနှင့်သဘာဝဓာတ်ငွေ့ကရတဲ့ဝင်ငွေရဲ့ အများစုကို MOGE ကရနေတယ်ဆိုတာ အခု Power Point မှာ တွေ့နိုင်ပါတယ်။ MOGE ကနေ ရသွားတဲ့ငွေဟာ နိုင်ငံပိုင်စီးပွားရေးလုပ်ငန်းရဲ့ ဝင်ငွေတွေပဲဖြစ်လို့ နိုင်ငံတော်ဘဏ္ဍာရန်ပုံငွေထဲကို ပြန်လည်ဝင်ရောက်လာမှာပဲလို့ ထင်ရပေမဲ့ တကယ်တမ်းမှာတော့ MOGE ကရလာတဲ့အမြတ်ငွေရဲ့ ၄၅ ရာခိုင်နှုန်းခန့်သာ နိုင်ငံတော်ဘဏ္ဍာရန်ပုံငွေထဲရောက်ရှိပြီး ကျန် ၅၅ ရာခိုင်နှုန်းကတော့ MOGE ရဲ့ Other Account ထဲကို ရောက်ရှိသွားပါတယ်။ လက်ရှိလုပ်ထုံးလုပ်နည်းတွေအရ ဒီလို Other Account cömempezzo:odec6ozquos bolqê opfò Budget Law op:ącsaps :00 ပဲပြောပြော ပြည်ထောင်စုဘဏ္ဍာရန်ပုံငွေစာရင်းကြီးထဲမှာ အလုံးစုံပါဝင်ပြီးသားပဲဆိုဆို ပွင့်လင်း မြင်သာမှုအတော်နည်းတာကိုတွေ့ရသလို Other Account တွေဟာ လွှတ်တော်ရဲ့ ကြပ်မတ် ထိန်းကျောင်းနိုင်မှုရဲ့ အဝေးကိုလည်း ရောက်ရှိလို့နေပါတယ်။ ဒါ့အပြင် လိုငွေကိုယာယီဖြည့်ဆည်းပေး နိုင်တာကလွဲလို့ ပြည်သူတွေအတွက်အကျိုးရှိတဲ့အခြားလုပ်ငန်းတွေမှာသုံးဖို့ ခက်ခဲသွားပါတယ်။ Other Account moposao:odecoomov omposaos: Coop:65:olosan EITI Report အရ ၂၀၁၃-၂၀၁၄ ဘတ်ဂျက်မှာ ဒေါ်လာ ၁.၃ ဘီလီယံလောက်ထိရှိပြီး အဲဒီနှစ် ပညာရေး၊ ကျန်းမာရေး အသုံးစရိတ်တွေထက်ပိုများပါတယ်။ MOGE ရဲ့ Other Account ထဲမှာလက်ရှိရှိနေတဲ့ ငွေပမာဏဟာ NRG ရဲ့ ခန့်မှန်းမှုအရ မြန်မာငွေကျပ် ၄.၆ ထီလီယံလောက်ထိ ရှိနေပြီး ဒီထက်လည်း များကောင်းများနိုင်ပါတယ်။ ဒီပမာဏဟာ ၂၀၁၇-၂၀၁၈ RE ဘတ်ဂျက်ရဲ့ လိုငွေပြမှုထက်ပိုများနေတဲ့ အပြင် ကျန်းမာရေးနှင့် ပညာရေးအသုံးစရိတ်နှစ်ခုပေါင်းထက်ရော၊ နိုင်ငံတကာက ချေးငွေနဲ့ အကူအညီရရှိငွေစုစုပေါင်းထက်ရော ပိုများနေတယ်ဆိုတာတွေ့ရပါတယ်။ ဒီငွေပမာဏကို ကျေးလက် လမ်းတွေဖောက်ဖို့သုံးမယ်ဆိုရင် ကတ္တရာလမ်းမိုင် ၃၀၀၀၀ ကျော်ဖောက်နိုင်မှာဖြစ်ပြီး ကျောင်းဆောင် တွေဆောက်မယ်ဆိုရင် ကျောင်းပေါင်း ၁၀၀၀၀၀ ကျော်ဖောက်နိုင်မှာဖြစ်ပါတယ်။ ကျေးလက်မီးလင်း ရေးအတွက်သုံးမယ်ဆိုရင်တော့ ကျေးရွာ ၇၅၀၀၀ ကျော်ကိုမီးပေးနိုင်မှာဖြစ်ပါတယ်။ လက်ရှိမှာတော့ ဒီလောက်များတဲ့ငွေပမာဏတွေနဲ့ပတ်သက်ပြီး နိုင်ငံသားတွေမပြောနဲ့ လွှတ်တော်ကတောင် ကိန်းဂဏန်းအချို့ ကလွဲလို့ ဘာမှရေရေရာရာမသိရဘူးဖြစ်နေပါတယ်။ လွှတ်တော်ဥက္ကဋ္ဌကြီးခင်ဗျား။ နိုင်ငံပိုင်စီးပွားရေးလုပ်ငန်းများကို စီးပွားရေးဆန်ဆန်ဆောင်ရွက် နိုင်စေရေးနဲ့ နိုင်ငံတော်ရဲ့ ဘဏ္ဍာရေး ဝင်ထုပ်ဝင်ပိုးလျော့နည်းစေဖို့ရည်ရွယ်ပြီး ၂၀၁၂ ခုနှစ်ကစလို့ မိမိတို့ လုပ်ငန်းကရတဲ့သာမန်ရငွေတွေကို UFAOA Account သို့ပေးသွင်းစေပြီး ကိုယ်ပိုင်ရန်ပုံငွေ စာရင်းက ကျခံသုံးစွဲစေခဲ့တယ်လို့သိရပါတယ်။ လက်ရှိကျင့်သုံးနေတာတွေဟာ တကယ်ရော ရည်ရွယ်ချက်ကို အောင်မြင်စေပါ့မလားဆိုတာနဲ့ ကောင်းကျိုးနဲ့ဆိုးကျိုးဘယ်ဟာကပိုများသလဲဆိုတာ ကို ဆန်းစစ်ဖို့ လိုနေပါပြီ။ အထူးသဖြင့် နိုင်ငံပိုင်စီးပွားရေးလုပ်ငန်းအချို့မှာ ဝင်ငွေဟာထွက်ငွေထက် များစွာပိုများနေပါလျက်နဲ့ အခြားသောထူးခြားတဲ့စီးပွားရေးတာဝန်တွေမရှိပါဘဲနဲ့ ဘာကြောင့်ပိုငွေ တွေအများကြီးကို Other Account ထဲကို စီးဆင်းနေစေသလဲဆိုတာ အတော်နားလည်ရခက်တာ ကြောင့် ဒီကိစ္စကို အမြန်ဆုံးပြန်လည်သုံးသပ်စေလိုပါတယ်။ ဒါ့အပြင် Other Account တွေကနေ ဘဏ္ဍာငွေအသုံးပြုမှုတွေကို ပြင်ပစာရင်းစစ်များနဲ့စစ်ဆေးဖို့လိုသလို ဝင်ငွေရရှိမှု၊ စုဆောင်းထားရှိမှု၊ လုပ်ငန်းဆောင်ရွက်မှုတွေနဲ့ပတ်သက်ပြီး လွှတ်တော်ကိုရှင်းလင်းတိကျစွာနဲ့ အစီရင်ခံဖို့လည်းလိုပါ တယ်။ လွှတ်တော်ဥက္ကဌကြီးခင်ဗျား။ နိဂုံးချုပ်အနေနဲ့ပြောရရင် နိုင်ငံတော်ရဲ့ စီးပွားရေးဖွံ့ဖြိုးတိုးတက် စေရေးနဲ့နိုင်ငံတော်ရဲ့ ဂုဏ်သိက္ခာမြင့်မားစေရေးအတွက် သဘာဝသယံဇာတတူးဖော်ထုတ်လုပ်ခြင်း တွေကို ပွင့်လင်းမြင်သာစွာနဲ့ဆောင်ရွက်ဖို့လိုမှာဖြစ်ပြီး သယံဇာတများကို တူးဖော်ထုတ်လုပ်ခြင်းက ရလာတဲ့ဝင်ငွေကိုလည်း နိုင်ငံသားများအမှန်လိုအပ်တဲ့နေရာတွေမှာ သုံးစွဲဖို့လိုပါတယ်။ ဒါကြောင့် နိုင်ငံတော်နှင့်နိုင်ငံသားများအကျိုးကို ရှေးရှုကာ ဒဂုံမဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါက်တာဒေါ်သက်သက်ခိုင်ရဲ့အဆိုကို ထောက်ခံအပ်ပါတယ်ခင်ဗျာ။ အားလုံးကိုကျေးဇူးတင်ပါ တယ်။ (ဩဘာသံများ)</speech>
<speech type='speaker'> ချောက်မဲဆန္ဒနယ်မှ ဦးဘိုကြီး ဆွေးနွေးဖို့ဖြစ်ပါတယ်။</speech>
<speech><mp id='258'>ဦးဘိုကြီး(ချောက်မဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီး၊ ပြည်သူ့လွှတ်တော်ကိုယ်စားလှယ်များ၊ ပြည်ထောင်စုအဆင့်ဝန်ကြီးများနှင့် ဧည့်သည်တော်အားလုံး မင်္ဂလာပါဟု ဂါရဝပြုနှုတ်ခွန်းဆက်သအပ်ပါတယ်။ ဒေါက်တာဒေါ်သက်သက်ခိုင်၊ ဒဂုံမဲဆန္ဒနယ်က တင်သွင်းတဲ့အဆိုကို ထောက်ခံဆွေးနွေးသွားမယ့် မကွေးတိုင်းဒေသကြီး၊ ချောက်မဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးဘိုကြီး ဖြစ်ပါတယ်။ အဆိုရှင်၏တိုက်တွန်းချက်တွင် EITI အဖွဲ့ကြီး၏ တိုက်တွန်းချက်နှင့်အညီ ရရှိသည့်နိုင်ငံတော်၏ဝင်ငွေများကို နိုင်ငံသားများသို့ ပွင့်လင်းမြင်သာစွာ ချပြရေးအပိုင်းနှင့် ပြည်ထောင်စုဘဏ္ဍာရန်ပုံငွေသို့ အလုံးစုံဝင်ရောက်ရေးအစီအစဉ်များ ချမှတ် ဆောင်ရွက်ရန်အပိုင်းအဖြစ် နှစ်ပိုင်းတွေ့ရပါတယ်။ ပထမပိုင်းဖြစ်တဲ့ ပထမအကြိမ် မြန်မာနိုင်ငံ EITI အစီရင်ခံစာအနှစ်ချုပ်တွင်ပါဝင်တဲ့အချက်အချို့ကို တင်ပြပါ့မယ်။ မြန်မာနိုင်ငံအနေနဲ့ အဖွဲ့ဝင် လောင်းလျှောက်ထားမှုကို လက်ခံအတည်ပြုခဲ့ပြီး EITI တင်းပြည့်အဖွဲ့ဝင်နိုင်ငံစစ်များဖြစ်နိုင်ရန် အတွက် EITI စံနှုန်းလိုအပ်ချက်ခုနစ်ချက် ပြည့်မီစေရေးဆောင်ရွက်သွားရန် အစိုးရ၊ အရပ်ဘက် လူ့အဖွဲ့အစည်းများနှင့် ပုဂ္ဂလိကကုမ္ပဏီများမှ ကိုယ်စားလှယ် ၂၁ ဦးပါဝင်တဲ့ သုံးပွင့်ဆိုင် ညွန့်ပေါင်း အဖွဲ့ (MSG)ဖြင့် ကြီးကြပ်ဆောင်ရွက်စေခဲ့ပါတယ်။ သုံးပွင့်ဆိုင်ညွန့်ပေါင်းအဖွဲ့မှ ပထမဆုံးအကြိမ် EITI အစီရင်ခံစာကို ဒီစာအုပ်ကို ပထမဆုံးအကြိမ် ထုတ်ပြန်ခဲ့ပါတယ်။ ပထမအချက်အနေနဲ့ နိုင်ငံပိုင် စီးပွားရေးလုပ်ငန်းများသို့ ဝင်သွားတဲ့ဝင်ငွေများမှာ ရေနံနှင့်သဘာဝဓာတ်ငွေ့မှ အသားတင်ရငွေ၊ ကျောက်စိမ်းနှင့်ကျောက်မျက်မှ အသားတင်ရငွေနှင့် အခြားသတ္တုတွင်းများမှ အသားတင်ရငွေ စုစုပေါင်း မြန်မာကျပ်သန်းပေါင်း ၁၅၄၂၆၃၅ ဖြစ်ပါတယ်။ ၎င်းငွေကို နိုင်ငံပိုင်စီးပွားရေးလုပ်ငန်းများ ၏ ကိုယ်ပိုင်ဘဏ္ဍာရန်ပုံငွေလုပ်ငန်းရင်းနှီးငွေ SOE Other Account နှင့် ထိန်းသိမ်းထားပါတယ်။ အသားတင်အကျိုးအမြတ်၏ ၅၅ ရာခိုင်နှုန်းကို လုပ်ငန်းသုံးရင်းနှီးငွေအတွက် ကိုယ်ပိုင်ဘဏ္ဍာ ရန်ပုံငွေအဖြစ် လာမယ့်ဘဏ္ဍာရေးနှစ်သို့ သယ်ဆောင်သွားနိုင်ပါတယ်။ ထိုလုပ်ငန်း၏ရင်းနှီးငွေအား စီမံဘဏ္ဍာဝန်ကြီးဌာန၏ ဘဏ္ဍာရေးစည်းမျဉ်းနှင့်အညီ အစိုးရအဖွဲ့နှင့်ပြည်ထောင်စုလွှတ်တော်၏ သဘောတူညီချက်ဖြင့် သုံးစွဲနိုင်သည်ဟု ဖော်ပြပါရှိပါတယ်။ ဒုတိယအချက်အနေနဲ့ နိုင်ငံတော်၏ ဘဏ္ဍာငွေအရအသုံးစာရင်းဘတ်ဂျက်တွင် ဖော်ပြထားသော ငွေသားဖြင့်ရရှိခြင်း၊ In Cash ပစ္စည်းဖြင့် ကောက်ခံရရှိခြင်း၊ In Cash အစရှိတဲ့တွင်းထွက်သယံဇာတတူးဖော်ရေးဝင်ငွေများကို ဖော်ပြရပါမယ်။ အကယ်၍ တွင်းထွက်သယံဇာတကဏ္ဍမှရရှိသောဝင်ငွေများသည် နိုင်ငံတော်၏ဘဏ္ဍာငွေအရအသုံး စာရင်းဘတ်ဂျက်တွင် ထည့်သွင်းမှတ်တမ်းတင်ခြင်းမပြုပါက ထိုငွေများကို မည်သို့ခွဲဝေသုံးစွဲကြောင်း ရှင်းလင်းတင်ပြရမည်ဟု ပါရှိပါတယ်။ နံပါတ်(၃)အချက်အနေနဲ့ နိုင်ငံတော်၏ ဘဏ္ဍာငွေအရအသုံး စာရင်းဘတ်ဂျက်လုပ်ငန်းများ ပိုမိုပွင့်လင်းမြင်သာမှုရှိစေရန်နှင့် ကျယ်ပြန့်စွာပါဝင်လာနေစေရန် စီမံဘဏ္ဍာဝန်ကြီးဌာနသည် တွင်းထွက်သယံဇာတပစ္စည်း တူးဖော်ထုတ်လုပ်ရေးလုပ်ငန်းမှရရှိသည့် ဝင်ငွေကို သီးခြားခွဲထုတ်ပြီး သာမန်ဘတ်ဂျက်ခေါင်းစဉ်(Normd Budget) အနေဖြင့် ဖော်ပြနိုင်ရန် နှင့် ဘတ်ဂျက်မှအခြားငွေစာရင်းများနှင့်ပတ်သက်၍ သတင်းအချက်အလက်များ ပိုမိုထုတ်ပြန်ပေးရန် အကြံပြု တိုက်တွန်းထားတဲ့အတိုင်းလုပ်ဆောင်သင့်ပါတယ်။ ဒုတိယပိုင်းအနေနဲ့ ပြည်ထောင်စုဘဏ္ဍာရန်ပုံငွေအလုံးစုံဝင်ရောက်နိုင်ရေးကို ရှင်းလင်းတင်ပြ ဆွေးနွေးပါမယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ပြည်ထောင်စုဘဏ္ဍာ ရန်ပုံငွေအားလုံး အလုံးစုံဝင်ရောက်ပေးရာမှ နိုင်ငံတော်အဖွဲ့အစည်းများ၏စာရင်းသို့ ယခင် ငါးနှစ် ကာလက ဝင်ရောက်သွားပုံကို ရှင်းလင်းတင်ပြဆွေးနွေးပါမယ်။ ၂၀၁၂-၂၀၁၃ ဘဏ္ဍာရေးနှစ်မတိုင်မီ နိုင်ငံနှင့် နိုင်ငံတော်စီးပွားရေးအဖွဲ့အစည်းများ၏ ရငွေသုံးငွေအားလုံးကို နိုင်ငံတော်ဘဏ္ဍာ ရန်ပုံငွေ အစီအစဉ်ဖြင့် ဆောင်ရွက်ကြပြီး ရငွေအားလုံးကို နိုင်ငံတော်ဘဏ္ဍာရန်ပုံငွေသို့ပေးသွင်းရ၍ အသုံးစရိတ်အားလုံးကို ဘတ်ဂျက်ခွင့်ပြု လျာထားချက်အတိုင်း နိုင်ငံတော်ဘဏ္ဍာရန်ပုံငွေမှ ထုတ်ယူ သုံးစွဲခဲ့ပါတယ်။ ၂၀၁၂-၂၀၁၃ ဘဏ္ဍာရေးနှစ်တွင် နိုင်ငံတော်ပိုင်စီးပွားရေးအဖွဲ့အစည်းများသည် 966qgwoulm UFA Other Account of coppen soộol UFA Other Account oog ငွေများမှ လုပ်ငန်းသုံးရင်းနှီးငွေအဖြစ် လျာထားသတ်မှတ်ထားသောဘောင်အတွင်းရှိ အသုံးစရိတ်များ ကို ထုတ်ယူသုံးစွဲပါတယ်။ ကျခံသုံးစွဲရန်မလုံလောက်ပါက လုပ်ငန်းသုံးရင်းနှီးငွေ Working Capitd အဖြစ် နိုင်ငံတော်ဘဏ်မှ ချေးငွေများရယူ၍ ဆောင်ရွက်ရန်နှင့် အတိုးနှုန်း လေးရာခိုင်နှုန်းဘဏ်တိုး ပေးဆောင်ရပါတယ်။ ကျန်သာမန်အသုံးစရိတ်များ နိုင်ငံတော်ထည့်ဝင်ငွေနဲ့ ဝင်ငွေတို့ကို ပြည်ထောင်စုဘဏ္ဍာရန်ပုံငွေမှ ကျခံပေးခဲ့ရပါတယ်။ ကုန်သွယ်မှုစာရင်းအရ ရရှိလာတဲ့အမြတ်ငွေ အပေါ် ဝင်ငွေခွန်ဥပဒေအရ ဝင်ငွေခွန်ပေးဆောင်ရန်နှင့် အမြတ်၏ ၂၀ ရာခိုင်နှုန်းကို နိုင်ငံတော်သို့ ထည့်ဝင်ပြီး ကျန်ငွေအားလုံးကို နိုင်ငံပိုင်စီးပွားရေးအဖွဲ့ အစည်းများက ရယူသွားပါတယ်။ ။ လေးစားအပ်ပါသော လွှတ်တော်ဥက္ကဋ္ဌကြီးခင်ဗျား။ အချိန်မရ၍ အတိုချုံတင်ပြခွင့်ပြုပါ။ ၂၀၁၃-၂၀၁၄၊ ၂၀၁၄-၂၀၁၅၊ ၂၀၁၅-၂၀၁၆၊ ၂၀၁၆-၂၀၁၇ ခုဘဏ္ဍာနှစ်တွေမှာ ငွေကြေးစီမံခန့်ခွဲမှု စနစ်မှာ နိုင်ငံတော်စီးပွားရေးအဖွဲ့အစည်းများထက် ရငွေများပိုမိုရရှိသွားပြီးတော့ ပြည်သူ့ဘဏ္ဍာငွေ များမှာတော့ နည်းသည်ထက်နည်းသွားပါတယ်။ အထက်တင်ပြပါ သယံဇာတတူးဖော်ထုတ်လုပ်ခြင်း ကဏ္ဍအပါအဝင် နိုင်ငံတော်အဖွဲ့အစည်းများရဲ့ Other Account စာရင်းများကို ပြည်ထောင်စု စာရင်းစစ်ချုပ်ရုံးမှလည်း စာရင်းများမစစ်ဆေးနိုင်ခဲ့ပါ။ အဲဒီလိုမစစ်ရတဲ့အတွက် အဲဒီအဖွဲ့အစည်းတွေ ရဲ့ ငွေကြေးအခြေအနေ၊ ဘဏ်လက်ကျန်တွေကို ပြည်ထောင်စုလွှတ်တော်သို့ မတင်ပြနိုင်ခဲ့ပါဘူး။ ထို့အတူ ပြည်သူများမှလည်း လုံးဝမသိခဲ့ရပါဘူး။ လေးစားအပ်သောလွှတ်တော်ဥက္ကဋ္ဌကြီးခင်ဗျား။ ပြည်ထောင်စုဘဏ္ဍာရန်ပုံငွေသို့ အလုံးစုံ ပြန်လည်ဝင်ရောက်ရေးမှာ ဆောင်ရွက်ရန်မခက်ပါဟု ယူဆပါတယ်။ ၂၀၁၂-၂၀၁၃ ဘဏ္ဍာနှစ်မတိုင်မီ မူအတိုင်း ပြန်လည်အသက်ဝင်စေရန် ဝိုင်းဝန်းဆောင်ရွက်လျှင်ရပါတယ်။ ကျွန်တော်တို့တိုင်းပြည်ရဲ့ ပြည်သူ့ငွေများ၊ ပြည်သူ့ဘဏ္ဍာသို့ အားလုံးဝင်ရောက်လျှင် တိုင်းပြည်၏စီးပွားရေးလျင်မြန်စွာ တိုးတက်လာမယ်၊ လိုငွေပြဘတ်ဂျက်များလည်း မဖြစ်နိုင်တော့ကြောင်းနှင့် ဒေါက်တာဒေါ်သက်သက်ခိုင်၊ ဒဂုံမဲဆန္ဒနယ်ကတင်သွင်းတဲ့အဆိုကို အတည်ပြု ပေးပါရန်အရေးကြီးကြောင်း ထောက်ခံဆွေးနွေး အပ်ပါတယ်။ အားလုံးကိုကျေးဇူးတင်ပါတယ်။ (ဩဘာသံများ)</speech>
<speech type='speaker'>
လွိုင်ကော်မဲဆန္ဒနယ်မှ ဒေါက်တာဒေါ်ခင်စည်သူ ဆွေးနွေးဖို့ဖြစ်ပါတယ်။
</speech>
<speech><mp id='249'>ဒေါက်တာဒေါ်ခင်စည်သူ(လွိုင်ကော်မဲဆန္ဒနယ်)</mp> လေးစားအပ်ပါတဲ့ ပြည်သူ့လွှတ်တော် ဥက္ကဌကြီးနှင့် အားလုံးကိုမင်္ဂလာပါလို့ နှုတ်ခွန်းဆက်ဂါရဝပြု ပါတယ်ရှင့်။ ကျွန်မကတော့ လွိုင်ကော် မဲဆန္ဒနယ်က ပြည်သူ့ လွှတ်တော်ကိုယ်စားလှယ် ဒေါက်တာဒေါ်ခင်စည်သူ ဖြစ်ပါတယ်။ ဥက္ကဋ္ဌကြီးရှင်။ လက်ရှိမြန်မာနိုင်ငံဟာ ကမ္ဘာ့ဖွံ့ဖြိုးမှုအနည်းဆုံးနိုင်ငံ သို့မဟုတ် အဆင်းရဲဆုံးနိုင်ငံထဲက တစ်နိုင်ငံဖြစ် နေတာ နှစ် ၃၀ ကြာမြင့်နေသလို ကျွန်မတို့ရဲ့ ကယားပြည်နယ်ဟာလည်း မြန်မာနိုင်ငံထဲက ဖွံ့ဖြိုးမှု အနည်းဆုံးပြည်နယ်သုံးခုထဲက တစ်ခုဖြစ်တဲ့အတွက် ဒေါ်သက်သက်ခိုင်ရဲ့ အဆိုကို ထောက်ခံဆွေးနွေး ရခြင်းဖြစ်ပါတယ်။ မြန်မာနိုင်ငံသားအားလုံးဟာ ဆင်းရဲမွဲတေမှုကနေ လွတ်မြောက်ချင်ကြပါတယ်။ သဘာဝသယံဇာတဟာ ဆင်းရဲမွဲတေမှုကို ပပျောက်စေနိုင်ပါတယ်။ လူမှုစီးပွားရေးကိုလည်း တည်ငြိမ် စေပါတယ်။ ကယားပြည်နယ်အပါအဝင် ပြည်နယ်နှင့်တိုင်းဒေသကြီးတော်တော်များများက အဖိုးတန် တဲ့သယံဇာတတွေ အသီးသီးပိုင်ဆိုင်ကြလို့ ကံကောင်းခြင်းတစ်ခုလို့ဆိုရပေမဲ့ တွင်းထွက်ကဏ္ဍကရတဲ့ အကျိုးအမြတ်များကို အမိအရချုပ်ကိုင်နိုင်တဲ့ဘဏ္ဍာရေးစနစ်ပုံစံ ပွင့်လင်းမြင်သာမှုနှင့် စောင့်ကြည့် ထိန်းကွပ်ခြင်းမရှိခဲ့လို့ ကျိန်စာသင့်ပြီး ဆင်းရဲနေရပါတယ်။ လူမှုစီးပွားရေးမတည်ငြိမ်မှုများ ခံစားနေရ ပါတယ်။ Naturd Resource Governance Institute က ထုတ်ပြန်တဲ့ ၂၀၁၁ ခုနှစ် Resource Governance Index ကလည်း သဘာဝသယံဇာတတူးဖော်ခြင်းကရရှိလာတဲ့ အကျိုးကျေးဇူးတွေ ကို မြန်မာနိုင်ငံသားတွေ ခံစားမှုအနည်းဆုံးနိုင်ငံထဲမှာ ပါဝင်နေတာ ဖော်ပြထားပါတယ်။ မြန်မာ EITI ၂၀၁၆ ခုနှစ်က အစီရင်ခံစာအရ သဘာဝသယံဇာတ တူးဖော်ထုတ်လုပ်မှုကဏ္ဍကရတဲ့ဝင်ငွေရဲ့ တစ်ဝက်ကျော်ကျော်ပဲ ပြည်ထောင်စုဘဏ္ဍာရန်ပုံငွေထဲဝင်ပြီး ကျန်တစ်ဝက်နီးပါက သက်ဆိုင်ရာ နိုင်ငံတော်ပိုင်စီးပွားရေးလုပ်ငန်းရဲ့ အခြားဝင်ငွေကိုလည်း ရောက်သွားမှုဟာ မြန်မာနိုင်ငံရဲ့ ဘဏ္ဍာရေးစနစ်လျော့ရဲမှု၊ ပွင့်လင်းမြင်သာမရှိမှု၊ ဥပဒေကြောင်းအရအားနည်းမှု၊ လိုက်နာကျင့်သုံးမှု နည်းမှုနှင့် ဆောင်ရွက်နေတယ်ဆိုတာ ငြင်းလို့မရပါဘူး။ ဒါကြောင့် ဒီကိစ္စမှာလည်း အထက်က ဆွေးနွေးသွားတဲ့ကိုယ်စားလှယ်လိုပါပဲပြင်ပက Third Party တွေနဲ့ စစ်ဆေးဖို့လိုပါတယ်။ ဘဏ္ဍာရေး ပြဋ္ဌာန်းချက်များကို တိကျခိုင်မာတဲ့ ဥပဒေပြုခြင်းနှင့် ဆောင်ရွက်နိုင်ပါမှ ပွင့်လင်းမြင်သာမှုနှင့် တာဝန်ခံမှုကို ပိုမိုမြင့်မားစေနိုင်ပါတယ်။ ဒီ Other Account မှာ ငွေများမြောက်မြားစွာထားလိုက် တဲ့အတွက် သယံဇာတတွေ ထွက်တဲ့ပြည်နယ်များအနေနဲ့ကလည်း ခွဲဝေမှုမှာ အားနည်းပြီးတော့ ငြိမ်းချမ်းရေးတွေမရလာပါဘူး။ စာချုပ်ဖွင့်ဆိုမှုကလည်း အစိုးရနှင့်ကုမ္ပဏီကြားမှာ ချုပ်ဆိုခြင်းကို ဖွင့်ပြရမှာဖြစ်ပြီး နိုင်ငံကိုလည်းနစ်နာကြောင်း၊ နိုင်ငံစီးပွားရေးကိုလည်း နစ်နာကြောင်း သမိုင်း တစ်လျှောက်မှာမရှိခဲ့ပါဘူး။ ပွင့်လင်းမြင်သာပါက နိုင်ငံတကာကုမ္ပဏီများ တဖွဲဖွဲဝင်ရောက်ပြီး နိုင်ငံရဲ့ ဖွံ့ဖြိုးရေးအတွက် များစွာအကျိုးရှိလာမှာဖြစ်ပါတယ်။ စာချုပ်ပေါ်ထိန်းချုပ်နိုင်တဲ့ ခိုင်မာကျစ်လျစ်တဲ့ ဥပဒေရှိဖို့လိုပါတယ်။ ပွင့်လင်းမြင်သာမှုထက် တသမတ်တည်းရှိဖို့က နိုင်ငံရဲ့ ရပ်တည်ချက်အတွက် အားကောင်းစေပါတယ်။ အခု ဥပဒေများ၊ အထူးပုဒ်မများ၊ ပြဋ္ဌာန်းချက်နှင့် ရင်းနှီးမြှုပ်နှံမှုမြှင့်တင်ရေး ဥပဒေကို ပညာရှင်၊ အစိုးရ၊ CBO၊ လွှတ်တော်ကိုယ်စားလှယ်များက ပူးပေါင်းပြီးဆွဲသင့်ပါတယ်။ တွင်းထွက်အရင်းအမြစ်များ ထုတ်ယူသုံးစွဲပါက နောင်တစ်ချိန်မှာ ထုတ်မရနိုင်တော့တဲ့အတွက် နိုင်ငံနှင့်ပြည်နယ်ကို နစ်နာကြေးပေးသင့်ပါတယ်။ အခွန်တော်သတ်မှတ်ထားလိုက်ပါက စီမံကိန်းအရှုံး ပေါ်တဲ့တိုင်အောင် နိုင်ငံကမနစ်နာပါဘူး။ မြန်မာနိုင်ငံဟာ တွင်းထွက်ကဏ္ဍ၊ ကဏ္ဍတူးဖော်ရေးလိုင်စင် စီမံကိန်းစာချုပ်နှင့်ပတ်သက်တဲ့ သတင်းအချက်အလက်များကို တိတိကျကျထုတ်ပြန်ခြင်းမရှိတဲ့နိုင်ငံ ဖြစ်ပါတယ်။ EITI အဖွဲ့ဝင်ဖြစ်လာပြီဖြစ်တဲ့အတွက် EITI ရဲ့ စံသတ်မှတ်ချက်များကိုလည်း မလွဲမသွေ လိုက်နာဖို့တိုက်တွန်းပါတယ်။ သယံဇာတခွဲဝေမှုအပေါ်မှာ နိုင်ငံပြုပြင်ပြောင်းလဲရေး၊ ဘဏ္ဍာရေး ဆိုင်ရာ ဗဟိုဦးစီးမှုလျှော့ချရေး၊ ပွင့်လင်းမြင်သာမှုရှိပြီး ငြိမ်းချမ်းရေးလုပ်ငန်းစဉ်မှာ အဓိက အကြောင်းအရာဖြစ်ပါတယ်။ တရားဝင်စနစ်နဲ့ မခွဲဝေနိုင်ရင် ကျွန်မတို့မှာ ပဋိပက္ခတွေဖြစ်လာပါ တယ်။ စနစ်တစ်ခုဖွဲ့စည်းပုံနှင့်လိုက်ပြီး သယံဇာတခွဲဝေမှုဟာ ဖွံ့ဖြိုးရေးရလဒ်တိုးတက်ခြင်း၊ ပြည်သူ့ ဘဏ္ဍာရင်းနှီးမြှုပ်နှံမှုအရည်အသွေးတိုးတက်ခြင်း၊ အရည်အသွေးမြင့်တဲ့ပုဂ္ဂလိက ရင်းနှီးမြှုပ်နှံသူ တွေကို ဆွဲဆောင်နိုင်ပြီး ခိုင်မာတဲ့ငြိမ်းချမ်းရေးပေါ်ပေါက်လာမှာဖြစ်ပါတယ်။ နိုင်ငံသားအားလုံးက အကျိုးခံစားလာရတဲ့အခါ Resource Governance Index ကလည်း အကောင်းဘက်ကို ပြောင်းလဲလာမှာဖြစ်ပါတယ်။ ဝင်ငွေခွဲဝေမှုစနစ်တိုင်းဟာ မျှတရမယ်၊ ပွင့်လင်းရမယ်၊ ထိထိရောက်ရောက်ရှိရပါမယ်။ ဝင်ငွေခွဲဝေရရှိတဲ့အချက်အပေါ်မှာ သဘောတူသင့်ပါတယ်။ ဥပမာတူးဖော်မှုကြောင့်ဖြစ်ပေါ်လာတဲ့ အဆိုးသက်ရောက်ခံစားရတဲ့ ဒေသခံများကိုနစ်နာကြေးအဖြစ်ပေး ပါရန်၊ အကြမ်းဖက်မှုပဋိပက္ခလျှော့ချရန်၊ ကာကွယ်ရန် ဒေသထွက်အကျိုးအမြတ် ဒေသခံများပိုင်ဆိုင် ခံစားသင့်တယ်လို့ ယူဆချက်အပေါ် အခြေပြုပြီးဖြစ်ပေါ်လာတဲ့ ဒေသခံများ၏တောင်းဆိုမှုများ ဖြည့်ဆည်းပေးရန် သယံဇာတထွက်တဲ့ဒေသနှင့်မထွက်တဲ့ဒေသကြားမှာ ဝင်ငွေတန်းတူဖြစ်ရေးကို မြှင့်တင်ပေးရန်တို့ ဖြစ်ပါတယ်။ ထွက်ကုန်အခြေခံအဖြစ် သယံဇာတထွက်တဲ့ဒေသကို ဝေစုများများ ပေးပြီး အညွှန်းကိန်းအခြေခံလိုအပ်ချက် ဝင်ငွေရှာဖွေနိုင်တဲ့ စွမ်းဆောင်ရည် ဥပမာ- လူဦးရေ GDP အလိုက် ဝင်ငွေခွဲဝေသင့်တဲ့ ပြည်နယ်များအား ခွဲဝေပေးလိုက်ပါကြောင်း အကြံပြု ဆွေးနွေးလိုက်ပါ တယ်။ အားလုံးကို ကျေးဇူးတင်ပါတယ်။</speech>
<speech type='speaker'>
ဖားကန့်မဲဆန္ဒနယ်မှ ဦးတင့်စိုး ဆွေးနွေးဖို့ ဖြစ်ပါတယ်။
</speech>
<speech><mp id='232'>ဦးတင့်စိုး(ဖားကန့်မဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများနှင့် ကြွရောက်လာတဲ့ ဧည့်သည်တော်များ အားလုံးကို မင်္ဂလာပါလို့ နှုတ်ခွန်းဆက်သဂါရဝပြုအပ်ပါတယ်။ ကျွန်တော်ကတော့ ဒဂုံမဲဆန္ဒနယ်မှ လွှတ်တော်ကိုယ်စားလှယ် ဒေါက်တာဒေါ်သက်သက်ခိုင်ရဲ့ အဆိုကို ထောက်ခံဆွေးနွေးသွားမယ့် ဖားကန့်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးတင့်စိုး ဖြစ်ပါတယ်။ ဥက္ကဌကြီးခင်ဗျား။ အဆိုရှင်က မြန်မာနိုင်ငံဟာ ၂၀၁၄ ခုနှစ် ဇူလိုင်လမှာအကြိုအဖွဲ့ဝင်(Candidate)အဖြစ် ဝင်ရောက် ခဲ့တဲ့ EITI ဆိုတဲ့ သဘာဝသယံဇာတ တူးဖော်ထုတ်လုပ်ခြင်းဆိုင်ရာ ပွင့်လင်းမြင်သာမှုရှိရေးဆောင်ရွက် နေတဲ့ အဖွဲ့အစည်းရဲ့ တိုက်တွန်းချက်နှင့်အညီ သဘာဝသယံဇာတတူးဖော်ထုတ်လုပ်ခြင်းကဏ္ဍမှ ရရှိတဲ့ နိုင်ငံတော်ရဲ့ ဝင်ငွေများကို နိုင်ငံသားများသို့ ပွင့်လင်းမြင်သာစွာချပြပြီး ပြည်ထောင်စုဘဏ္ဍာ ရန်ပုံငွေသို့ အလုံးစုံဝင်ရောက်နိုင်ရေးအစီအစဉ်များ ချမှတ်ဆောင်ရွက်ပေးပါရန် ပြည်ထောင်စုအစိုးရ ကို တိုက်တွန်းခဲ့ပါတယ်။ သဘာဝသယံဇာတတူးဖော်ထုတ်လုပ်ရာမှာ ပွင့်လင်းမြင်သာမှုရှိဖို့လိုတယ်လို့ EITI က ဆိုပါတယ်။ ဒီအဆိုကို ကျွန်တော့်၏မဲဆန္ဒနယ်ဖြစ်တဲ့ ဖားကန့်၏ကျောက်စိမ်းတူးဖော်မှု အဆင့်ဆင့်အခြေအနေများနှင့် နှိုင်းယှဉ်တင်ပြသွားမှာဖြစ်ပါတယ်။ ဥက္ကဌကြီးခင်ဗျား။ Power Point အသုံးပြုခွင့်ပေးပါခင်ဗျား။ ပထမဆုံး ကျွန်တော့်အနေနဲ့ တင်ပြချင်တာက လုပ်ကွက်များရယူပိုင်ဆိုင်မှုအနေအထားဖြစ်ပါတယ်။ Power Point မှာဖော်ပြထား တဲ့ လုပ်ကွက်များရယူပိုင်ဆိုင်ထားတဲ့ ကုမ္ပဏီများ၊ ပိုင်ရှင်များနှင့် စတင်ထုတ်ပေးတဲ့နေ့စွဲ၊ နောက် သက်တမ်းကုန်ဆုံးသည့်ကာလတို့ ဖြစ်ပါတယ်။ အဓိကတင်ပြလိုတာကတော့ ၂၀၁၅ ခုနှစ် ရွေးကောက် ပွဲပြီးလို့ ကျွန်တော်တို့ NLD အနိုင်ရရှိပြီး ကိုယ်စားလှယ်တွေတောင် လွှတ်တော်ထဲရောက်ရှိပြီးတဲ့အချိန် NLD အစိုးရအဖွဲ့ ဖွဲ့စည်းခါနီးမှာ လုပ်ကွက်တွေကိုကပ်ပြီးတော့မှ ၂၀၁၉ -၂၀၂၁ အထိချထားပေး သွားတာဖြစ်ပါတယ်။ ဒါတွေဟာ ပြည်သူအများသိရှိအောင်ချပြပေးတာမရှိဘဲနဲ့ မြို့အဖြစ်သာ သတ်မှတ်ထားတာဖြစ်ပါတယ်။ ဒါကြောင့်မို့လို့ သာမန်ပြည်သူတွေမပြောနဲ့ ကျွန်တော်တို့ လွှတ်တော် ကိုယ်စားလှယ်တွေတောင်မှ သိခွင့်မရဘူးဆိုရင် ကျွန်တော်တို့ ဘယ်လိုထိန်းကျောင်းကြမှာလဲ။ ပြီးတော့ ကုမ္ပဏီရဲ့နာမည်တွေဟာလည်းပဲ အမြဲတမ်းလိုလို ပြောင်းလဲပြီးတော့မှ အသုံးပြု နေတာ ဖြစ်တဲ့အတွက် ကျွန်တော်တို့ မျက်ခြေပြတ်သွားတာတွေ ရှိပါတယ်။ ဒါကြောင့်မို့လို့ လုပ်ကွက်ရဲ့ အကျယ်အဝန်း၊ အရေအတွက်၊ နယ်နိမိတ်၊ လုပ်ကွက်စတင်တူးဖော်ခြင်းနှင့် လုပ်ကွက်ရဲ့ သက်တမ်း ကုန်ဆုံးချိန်တို့ကို အများပြည်သူမြင်သာအောင် လုပ်ကွက်တွေရဲ့ ရှေ့မှာ ဆိုင်းဘုတ်တွေနဲ့ ရေးဆွဲပြီးမှ ပြဋ္ဌာန်းထားသင့်တယ်လို့ ကျွန်တော့်အနေနဲ့ အကြံပြု တင်ပြလိုပါတယ်။ နောက် နံပါတ်(၂)အချက်အနေနဲ့ တင်ပြလိုတာကတော့ အသုံးပြုတဲ့ယန္တရားယာဉ်နဲ့ စက်အင်အားဖြစ်ပါတယ်။ ဥက္ကဋ္ဌကြီးခင်ဗျား။ အခုအချိန်မှာ ၂၀၁၇ ခုနှစ် ကျောက်မျက်ရတနာဥပဒေ ဟာလည်း အတည်ပြု ပြဋ္ဌာန်းနိုင်ခြင်းမရှိသေးပါဘူး။ ဒါကြောင့် ကျောက်စိမ်းတူးဖော်ရာမှာအသုံးပြုတဲ့ စက်ယန္တရားတွေကိုလည်း ကြပ်ကြပ်မတ်မတ်ထိန်းကျောင်းစစ်ဆေးနိုင်ခြင်းမရှိပါဘူး။ အသုံးပြုတဲ့ စက်ယန္တရားတွေဟာ အလွန်စွမ်းရည်မြင့်မားပြီးတော့မှ အလုပ်ပြီးမြောက်မှု လျင်မြန်မြန်ဆန်ပါတယ်။ တစ်နည်းပြောရရင် အသုံးပြုသင့်တဲ့ စက်အင်အားထက် ပိုမိုအသုံးပြုတဲ့အတွက် သဘာဝပတ်ဝန်းကျင် ပျက်စီးမှုနှင့် ရတနာနယ်မြေတွေဟာ အလျင်အမြန်ကုန်ဆုံးလျက်ရှိနေပါတယ်။ ဒါကြောင့် ကျောက်မျက်ဥပဒေကြီးကိုလည်း အတည်ပြုပြဋ္ဌာန်းလို့လည်းပြီးရော မြေပြင်မှာကျောက်စိမ်းတူးစရာ နေရာမရှိတော့ဘူးဖြစ်တော့မယ်လို့ ဒေသခံတွေက ပြောနေကြပါတယ်။ ဒါကြောင့်မို့လို့ အသုံးပြုတဲ့ စက်ယန္တရားတွေကို သေသေချာချာကြပ်မတ်ထိန်းကျောင်းသင့်သလို ကျောက်မျက်ဥပဒေကိုလည်း အမြန်ဆုံးပြီးစီးအောင် စိစစ်အတည်ပြု သင့်ပြီလို့ ဒီနေရာကနေ အကြံပြု တင်ပြလိုပါတယ်။ နံပါတ်(၃)အချက်အနေနဲ့ တင်ပြလိုတာက မြေစာစွန့်ပစ်ခြင်းပဲ ဖြစ်ပါတယ်။ ကျောက်စိမ်းတူး ဖော်ရာကနေ စွန့်ပစ်မြေစာတွေများစွာ ထွက်ရှိလာပါတယ်။ အကြမ်းဖျင်းပြောရရင် လုပ်ကွက်တစ်ဧက ရှိလို့ရှိရင် မြေစာပစ်ဖို့ နှစ်ဧက လိုအပ်လာပါတယ်။ အဲဒီတော့ လုပ်ကွက်ပေါင်းသောင်းနဲ့ချီရှိရင် ကျွန်တော်တို့ နှစ်ဆဆိုတွက်ကြည့်လိုက်ပါ။ တူးဖော်ရတဲ့လုပ်ကွက်တွေဟာ နက်လေလေ မြေစာပိုထွက် လေလေဖြစ်ပြီးတော့မှ မြေစာပုံတွေကလည်း ပေ ၄၀၀၊ ၅၀၀ အထိ မြင့်အောင်ပုံကြပါတယ်။ နောက်ဆက်တွဲဆိုးကျိုးကတော့ စွန့်ပစ်မြေစာပုံမှာ ရေမဆေးရှာဖွေကြသူတွေ၊ မြေစာပုံပြိုကျပြီး မကြာ ခဏအသက်ဆုံးရှုံးမှုဖြစ်ရပါတယ်။ အထင်အရှားဆုံး သာဓကကတော့ လုံးခင်းအုပ်စုရဲ့ ခံမြေစာပုံ ပြိုကျမှုဖြစ်ပါတယ်။ အခုပြတဲ့နေရာမှာပါ။ လူဦးရေ ၁၀၀၊ ၁၀၀ ကျော်၊ ၁၁၃ လောင်း အလောင်းရရှိ တယ်။ သေတဲ့လူကဒီထက်မက ပိုများပါတယ်။ မြေစာပုံပုံရာမှာ တချို့မြေစာပုံတွေဟာဆိုလို့ရှိရင် ဒါသဘာဝရှိနေတဲ့ သစ်တောတွေအပေါ်မှာ စုပုံထားတာဖြစ်တဲ့အတွက်ကြောင့်မို့လို့ သစ်ပင်ပေါင်း မြောက်မြားစွာဟာ ပြုန်းတီးသွားပါတယ်။ အဲဒီနေရာမှာ သစ်ပင်အနည်းငယ်သာ အစိုက်ပြပြီးတော့မှ အဲဒီမြေကွက်တွေကို သူတို့ပဲ ဆက်လက်ပိုင်ဆိုင်သွားပါတယ်။ ကုမ္ပဏီတွေကပဲ။ လူနေကျေးရွာ ရပ်ကွက်တွေနဲ့နီးတဲ့မြေစာပုံတွေဆိုရင် မြေစာပုံပြီးသွပ်များနှင့် အခိုင်အမာကာရံပြီး ကုမ္ပဏီတွေကပဲ ဆက်လက်ပိုင်ဆိုင်ကြပါတယ်။ ဖားကန့်ဒေသမှာ စွန့်ပစ်မြေစာပုံဖို့သတ်မှတ်ထားတဲ့နေရာ ၁၁ ခုရှိပါ တယ်။ နောက်တစ်ခုတင်ပြချင်တာက ဥရုချောင်းကိုဖြတ်ကျော်ပြီး မြေစာပစ်နေတဲ့ ယာယီတံတား များအခြေအနေဖြစ်ပါတယ်။ ဥက္ကဋ္ဌကြီးခင်ဗျား။ လုပ်ကွက်ကနေ မြေစာပုံသို့ မြေစာပြန်ပို့တဲ့ ယန္တရား ကြီးတွေဟာ အများပြည်သူအသုံးပြု တဲ့လမ်းတွေကို ဖြတ်သန်းအသုံးပြု ကြရပါတယ်။ ရာထောင်ချီတဲ့ ယန္တရားကြီးတွေဟာ အများပြည်သူနေထိုင်ရန် ရပ်ကွက်၊ ကျေးရွာလမ်းတွေကို ၂၄ နာရီဖြတ်သန်းတဲ့ အခါ ယန္တရားတွေက ထွက်ပေါ်လာတဲ့ဆူညံသံတွေဟာ ပြည်သူလူထုကို ထိခိုက်စေသလို ဖြတ်သန်း သွားလာသူတွေနဲ့ မကြာခဏထိခိုက်ရင်ဆိုင်မှုတွေ အများအပြားရှိခဲ့ပါတယ်။ အချို့သောလုပ်ကွက် တွေဟာ မြေစာစွန့်ပစ်တဲ့နေရာမှာ ဥရုချောင်းကိုဖြတ်ကျော်ပြီး ပုံမှာပါတဲ့အတိုင်း ယာယီတံတားထိုးပြီး စွန့်ပစ်ရပါတယ်။ ဥရုချောင်းကို ဧရာမကျောက်တုံးကြီးတွေ အောက်ဆုံးကချပြီး အကြီးအသေးအလိုက် ရေထွက်ပေါက်တွေဟာ ချန်ပြီးဖို့ထားတဲ့ တည်ဆောက်ထားတဲ့ဆည်၊ တမံတွေကလုပ်ထားတဲ့ တံတားတွေဖြစ်ပါတယ်။ မနှစ်က ရှစ်ခုခွင့်ပြုခဲ့ပါတယ်။ အဲဒီချောင်းကူတံတားတွေကြောင့်မို့လို့လည်း သီးနှံစိုက်ခင်းတွေ၊ ရေနစ်မြုပ်မှုတွေ၊ ချောင်းကြမ်းပြင်မြင့်တက်မှုတွေရှိပါတယ်။ ဥရု ချောင်းကြမ်းပြင် မြင့်တက်မှုကို CSR ရန်ပုံငွေနှင့် ကုမ္ပဏီများပူးပေါင်းဆောင်ရွက်နေပေမဲ့လည်း အောင်မြင်မှုမရသေး ပါဘူး။ ဒီနှစ်ဆိုရင် လုပ်ငန်းပိုင်းက ခြောက်ကြိမ်ရေကြီးရေလျှံမှုဖြစ်ခဲ့ပါတယ်။ ဆုံးရှုံးမှုအတွက် လျော်ကြေးရရှိခြင်းမရှိပါဘူး။ နောက်တစ်ခုက ကျွန်တော်အဓိကပြောချင်တာက ကျောက်မျက်ဥပဒေကိစ္စနဲ့ပတ်သက်လို့ပဲ ဖြစ်ပါတယ်။ ဥက္ကဋ္ဌကြီးခင်ဗျား။ ကျောက်စိမ်းတူးဖော်တဲ့ ကုမ္ပဏီမြောက်မြားစွာရှိပေမဲ့ အဲဒီကုမ္ပဏီ ကချမှတ်ထားတဲ့ဥပဒေ၊ စည်းမျဉ်း၊ စည်းကမ်းတွေကို ချိုးဖောက်လို့အရေးယူတယ်ဆိုတာ မကြားဖူး သလောက်ဖြစ်နေပါတယ်။ ဒေသခံကျောက်ဝိုင်းအရောင်းအဝယ်လုပ်သူများနဲ့ ရေမဆေးများကတော့ လိုရင်လိုသလို၊ မလိုရင်မလိုသလို ကျောက်မျက်ဥပဒေပုဒ်မ ၄၂ ပုဒ်မခွဲ(က)နဲ့အရေးယူခံနေကြရ သူများ ဖားကန့်အချုပ်ခန်းထဲမှာ ယနေ့တိုင်များစွာ ရှိနေပါတယ်။ ကျောက်မျက်ဥပဒေဟာ ကုမ္ပဏီများ အတွက် အဓိကအကာအကွယ်ပေးရေးဆွဲထားသလိုဖြစ်နေပြီး သိန်းနဲ့ချီတဲ့ ဒေသခံပြည်သူတွေအတွက် ထည့်သွင်းရေးဆွဲနေကြတယ်လို့ ဒေသခံပြည်သူတွေက ပြောကြပါတယ်။ အချုပ်အားဖြင့်ပြောရမယ် ဆိုလို့ရှိရင် EITI အဖွဲ့ကြီးက ချမှတ်ထားတဲ့စံချိန်စံညွှန်းစည်းကမ်းတွေကို မြန်မာနိုင်ငံသယံဇာတ ထုတ်လုပ်ရေးလုပ်ငန်းတွေမှာ အပြည့်အဝလိုက်နာဆောင်ရွက်သင့်ပါကြောင်း အကြံပြု တင်ပြရင်းနဲ့ အဆိုရှင် ဒေါက်တာဒေါ်သက်သက်ခိုင်ရဲ့အဆိုကို လေးလေးနက်နက်ထောက်ခံအပ်ပါတယ်။ အားလုံး ကိုကျေးဇူးတင်ပါတယ်။(ဩဘာသံများ)</speech>
<speech type='speaker'>
မြောက်ဦးမဲဆန္ဒနယ်မှ ဦးဦးလှစော ဆွေးနွေးဖို့ ဖြစ်ပါတယ်။
</speech>
<speech><mp id='330'>ဦးဦးလှစော(မြောက်ဦးမဲဆန္ဒနယ်)</mp> ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ် အားလုံးကို လေးစားပါတယ်။ ကျွန်တော်က ဒေါက်တာဒေါ်သက်သက်ခိုင်ရဲ့အဆိုကို ကျွန်တော်တို့ရဲ့ Grand Mission ဖြစ်တဲ့ ဒီမိုကရေစီနှင့် ဖက်ဒရယ်အခြေခံပြည်ထောင်စုတည်ဆောက်ရေးနှင့် ဆက်စပ်ပြီး ဆွေးနွေးချင်ပါတယ်။ ဒုတိယပင်လုံမှာလည်းပဲ ဒီ Mission နဲ့ပတ်သက်ပြီးတော့ နိုင်ငံရေး မူဝါဒ သဘောတူညီချက်တစ်ရပ်အနေနဲ့ အတည်ပြုပြီးသားဖြစ်ပါတယ်။ ဥက္ကဋ္ဌကြီးခင်ဗျား။ EITI ဟာ ကျွန်တော်တို့ ၂၀၁၁-၂၀၁၂ မှာ နိုင်ငံရေးလောကနှင့် အင်မတန်စိမ်းပါတယ်။ အဲဒီတုန်းက ၂၀၁၂ ခုနှစ်မှာ ပြည်ထောင်စုဝန်ကြီးတစ်ယောက်က နော်ဝေနိုင်ငံ အော်စလိုကိုသွားပြီးတော့ အပြန်မှာ အဲဒီဝေါဟာရဟာ ကျွန်တော်တို့ မြန်မာ့နိုင်ငံရေးထဲဝင်လာပါတယ်။ နိုင်ငံရေးပါတီရယ်၊ အရပ်ဘက် လူ့အဖွဲ့အစည်းရယ်၊ လွှတ်တော်၊ အစိုးရပူးပေါင်းပြီးတော့ ဒီဟာကို ဆွေးနွေးပွဲတွေလုပ်ရင်းနဲ့ ၂၀၁၄ ခုနှစ်မှာ EITI အဖွဲ့ဝင်ထဲကို လျှောက်ထားခဲ့ပါတယ်။ တကယ်တော့ EITI ဟာ သယံဇာတစီမံခန့်ခွဲမှု ညံ့ဖျင်းတဲ့ သယံဇာတကျိန်စာသင့်နေတဲ့ နိုင်ငံအားလုံးအတွက် အင်မတန်တန်ဖိုးရှိတဲ့ အဖွဲ့အစည်း တစ်ခုဖြစ်ပါတယ်။ ဒေါက်တာဒေါ်သက်သက်ခိုင်ရဲ့အဆို အပိုဒ် ၃ မှာ နိုင်ငံဟာ သယံဇာတကြွယ်ဝ ပါလျက် ပြည်သူတွေဟာ ကြွယ်ဝခြင်းအကျိုးစီးပွားကို မခံစားရဘူး။ ကမ္ဘာ့ဖွံ့ဖြိုးမှုအနည်းဆုံးနိုင်ငံ အဖြစ် နှစ် ၃၀ ရှိခဲ့တယ်ဆိုတာ ဒါဟာ ကျွန်တော်တို့ အင်မတန်ကြေကွဲစရာကောင်းတဲ့၊ မငြင်းနိုင်တဲ့ အမှန်တရားတစ်ခုဖြစ်ပါတယ်။ ကျွန်တော်တို့ ရခိုင်အတွေ့အကြုံ ဟာဆိုလို့ရှိရင် ကျွန်တော်တို့ဆီက သဘာဝဓာတ်ငွေ့တွေထွက်တယ်။ ပိုက်လိုင်းကြီးတွေနဲ့ တရုတ်ပြည်ဆီရောက်သွားတယ်။ အရှေ့ အလယ်ပိုင်းက ရေနံတင်သင်္ဘောကြီးတွေနဲ့ ကျောက်ဖြူရေနက်ဆိပ်ကမ်းမှာဆိုက်တယ်။ တရုတ်ပြည် ကိုပို့တယ်။ ကျွန်တော်တို့ဆီမှာ ကျွန်းတောကိုပို့တယ်။ ကျွန်တော်တို့ ပင်လယ်ကမ်းဝေးငါးဖမ်းကွက် တွေရှိတယ်။ ဒါပေမဲ့ ကျွန်တော်တို့ဟာ ခါးသီးတဲ့အတွေ့အကြုံတွေခံစားရပြီးတော့ ကျွန်တော်တို့ ရခိုင်ပြည်နယ် ပြည်သူတွေအပါအဝင် ဆင်းရဲဒေသက တော်တော်များများဟာ ဆင်းရဲတွင်းထဲက မလွတ်မြောက်နိုင်သေးပါဘူး။ အဲဒီတော့ ကျွန်တော်တို့အနေနဲ့ ဒီစီမံခန့်ခွဲမှုညံ့ဖျင်းလို့၊ အကျင့်ပျက် ခြစားလို့ တင်းကြပ်တဲ့ ဗဟိုချုပ်ကိုင်မှုစနစ်ကြောင့် ကျွန်တော်တို့ တိုင်းပြည်နစ်နာဆုံးရှုံးခဲ့ရတာကို သင်ခန်းစာယူပြီးတော့ ဒီခေတ်သစ်မှာ ကျွန်တော်တို့ ရှေ့ကို ရဲရဲရင့်ရင့်သွားဖို့ လိုတယ်ဆိုတာ ဆွေးနွေး လိုပါတယ်။ EITI ဟာ နိုင်ငံတည်ဆောက်ရေးရဲ့ ဒီမိုကရေစီအခြေခံအုတ်မြစ်ဖြစ်ပါတယ်။ ကျွန်တော်တို့ တည်ဆောက်လိုတဲ့နိုင်ငံဟာ တကယ့်တိုင်းရင်းသားပေါင်းစုံ တန်းတူချစ်ကြည်စည်းလုံးတဲ့ တကယ့်ကို ရင်ထဲအသဲထဲကကို ချစ်ချစ်ခင်ခင်နေကြတဲ့ ဖက်ဒရယ်ပြည်ထောင်စုတစ်ခုဖြစ်ပါတယ်။ ဖက်ဒရယ် GaScoobaqa s26282060000393:9Power Sharing, Resource Sharing, Revenue Sharing တွေပါပါတယ်။ အဲဒီတော့ ပွင့်လင်းမြင်သာတဲ့ သယံဇာတတူးဖော်ရေးလုပ်ငန်းတွေမရှိဘဲနဲ့ ပွင့်လင်းမြင်သာတဲ့ အခွန်ခွဲဝေမှုစနစ်တွေမရှိဘဲနဲ့ ဖက်ဒရယ်ဒီမိုကရက်တစ် Institution တွေ တည်ဆောက်ဖို့ဆိုတာ အင်မတန်ခက်ခဲပါတယ်။ ကျွန်တော်တို့ သယံဇာတခွဲဝေတဲ့နေရာမှာလည်း ဖက်ဒရယ်နိုင်ငံတွေမှာတောင်မှ Model တွေမတူကြပါဘူး။ ဥပမာဆိုကြပါစို့ ကျွန်တော်တို့ဟာ အကုန်လုံး Concept ၁၁ ခုနဲ့ ကျွန်တော်တို့မြန်မာနိုင်ငံမှာ ၄၀ ရာခိုင်နှုန်း Model ကို ကျင့်သုံး နေတယ်ဆိုပါတော့ အဲဒီတော့ ကျင့်သုံးတဲ့အခါမှာ ဒီအဆိုထဲမှာပါသလို ဘဏ္ဍာငွေထဲကို အပြည့်အဝ သာ မရောက်ခဲ့ဘူးဆိုလို့ရှိရင် ကျွန်တော်တို့ရဲ့ ၄၀ ရာခိုင်နှုန်းဟာ ၄ ရာခိုင်နှုန်းတောင်မှဖြစ်မှာ မဟုတ်ပါဘူး။ အဲဒီတော့ ကျွန်တော်တို့ဟာ အပြည့်အဝရောက်ရှိရေး အဲဒီ EITI မူဝါဒနှင့်အညီ ပြည်နယ်လွှတ်တော်၊ ပြည်ထောင်စုလွှတ်တော်အစိုးရဟာ ရှင်သန်ဖို့ဆိုတာ အင်မတန်အရေးကြီးတဲ့ အတွက်ကြောင့် ဒီအဆိုကို ထောက်ခံရခြင်းဖြစ်ပါတယ်။ ကျွန်တော် ရှမ်းပြည်နယ်အတွေ့အကြုံတစ်ခုကို တင်ပြလိုပါတယ်။ ၂၀၁၂ ခုနှစ် ပြည်နယ် လွှတ်တော်မှာ ရှမ်းပြည်နယ်အတွင်းဖြတ်သန်းသွားတဲ့ Gas ပိုက်လိုင်းတွေအတွက် Gas ရောင်းရငွေ ရဲ့အမြတ်ရာခိုင်နှုန်းကို အဆိုတင်ခဲ့ပါတယ်။ အဲဒါကို ရှမ်းပြည်နယ်လွှတ်တော်က အတည်ပြုခဲ့ပါတယ်။ ဒါပေမဲ့ ၂၀၁၇ ခုနှစ် ပြည်သူ့လွှတ်တော်ထဲမှာ ပြည်သူ့လွှတ်တော်ကိုယ်စားလှယ် ဒေါ်နန်းခမ်းအေး က အဲဒီအဆိုနှင့်ပတ်သက်ပြီး မေးခွန်းထပ်မေးတဲ့အခါမှာ အဲဒီရရှိငွေတွေဟာ အကုန်လုံး ပြည်ထောင်စု ဘတ်ဂျက်ထဲကိုပဲရောက်သွားတယ်။ ဒါဟာ ဖွဲ့စည်းပုံအခြေခံဥပဒေပုဒ်မ ၂၃၀ အရဖြစ်တယ်ဆိုတာကို ဝန်ကြီးကပဲဖြေခဲ့ပါတယ်။ အဲဒီတော့ ကျွန်တော်တို့ ပြည်ထောင်စုနိုင်ငံထဲမှာ အခွန်တွေကလည်း အပြည့်အဝရောက်မလာဘူး။ ရောက်လာတဲ့အထဲမှာ Percentage နည်းနည်းတောင်မှမခံစားဘူး ဆိုလို့ရှိရင် ကျွန်တော်တို့ ဒေသဖွံ့ဖြိုးရေးအတွက် အများကြီးနစ်နာပါတယ်။ အဲဒီတော့ ကျွန်တော်တို့ ဟာ အဲဒီလို ဗဟိုချုပ်ကိုင်မှုတွေများနေပြီး ပွင့်လင်းမြင်သာမှုလည်းမရှိဘူးဆိုရင် တန်းတူအရေးကို မခံစားရနိုင်ပါဘူး။ အဲဒီလို တန်းတူအရေးကို မခံစားဘူးဆိုရင် ယုံကြည်မှုတည်ဆောက်ဖို့ဆိုတာ အင်မတန်ခက်ခဲပါတယ်။ အဲဒီတော့ ညီအစ်ကိုတွေအချင်းချင်းဟာ သံသယဝင်္ကပါထဲမှာပဲ တဝဲလည်လည်နဲ့ ကျွန်တော်တို့ ရင်ထဲမှာတမ်းတနေတဲ့ ငြိမ်းချမ်းတဲ့ ရွှေပြည်တော်ခရီးဟာ မျှော်တိုင်းဝေးမြဲဝေးနေပါလိမ့်မယ်။ အဲဒီတော့ ကျွန်တော် နောက်ဆုံးအနေနဲ့ ဆွေးနွေးချင်တာကတော့ အရင်အစိုးရလက်ထက်မှာ Multi - Stakeholder Group 8:60? malscosso quši 529800 obsah saopS:603qusi ပုဂ္ဂလိကရယ်ဖွဲ့ပြီးတော့ သုံးပွင့်ဆိုင်ဖွဲ့ထားတဲ့အဖွဲ့အစည်းရှိပါတယ်။ အဲဒီထဲမှာ ဘဏ္ဍာရေး ဒုတိယဝန်ကြီး ဒေါက်တာမောင်မောင်သိမ်းက ဥက္ကဋ္ဌအနေနဲ့လုပ်ပြီးတော့ ကျွန်တော်တို့ အရပ်ဘက် လူ့အဖွဲ့အစည်းတွေက စိမ်းလန်းအမိမြေက ဦးဝင်းမျိုးသူတို့၊ ပေါင်းကူးက ဒေါက်တာကျော်သူတို့ ပါပါတယ်။ ကျွန်တော်တို့ အခု ပြည်သူ့လွှတ်တော်ကိုယ်စားလှယ်ထဲကလည်းပဲ ဦးတင်သစ်တို့ ပါပါတယ်။ ရခိုင်လည်းနှစ်ဦးပါပါတယ်။ ဒီအဖွဲ့အစည်းဟာ နိုင်ငံရေးပါတီတွေနဲ့ အရပ်ဘက် လူ့အဖွဲ့အစည်းတွေနဲ့ ဆွေးနွေးမှုတွေလုပ်ခဲ့ပါတယ်။ အဲဒီတော့ ဒီအဖွဲ့အစည်းလိုဟာမျိုးကို ဆက်လက် ရှင်သန်ပြီးတော့ EITI ရဲ့ မူဝါဒတွေရှင်သန်ဖို့အတွက် ကျွန်တော်တို့ ဆွေးနွေးပွဲတွေလုပ်ဖို့လိုအပ်တယ် ဆိုတာကို ကျွန်တော်အကြံပြုလိုပါတယ်။ နောက် ဒီဟာအတွက် လွှတ်တော်ထဲမှာရှိတဲ့ သယံဇာတ ကော်မတီနဲ့လည်း ဒီတာဝန်ကိုယူပြီးတော့ EITI ရဲ့မူဝါဒ၊ သဘောတရားတွေဟာ ပြည်သူတွေကြားထဲ မှာ အရပ်ဘက်လူ့အဖွဲ့အစည်းကြားထဲမှာ၊ နိုင်ငံရေးပါတီကြားထဲမှာ ရှင်သန်ဖို့အတွက် လုပ်ဆောင် သင့်တယ်လို့မြင်ပါတယ်။ ဒါကြောင့် ကျွန်တော့်အနေနဲ့ နောက်ဆုံးပြောလိုတာကတော့ ဒေါက်တာ ဒေါ်သက်သက်ခိုင်ရဲ့အဆိုဟာ ဖက်ဒရယ်နိုင်ငံတော်တည်ဆောက်ရေးအတွက် အုတ်မြစ်တစ်ခု ဖြစ်တယ်။ ကျွန်တော်တို့ ဒီခေတ်ကာလနဲ့ အင်မတန်လျော်ညီတဲ့အတွက် ဒီလွှတ်တော်က အတည်ပြု ပေးသင့်ကြောင်းကို ဥက္ကဌကြီးမှတစ်ဆင့် လေးစားစွာတင်ပြခြင်းဖြစ်ပါတယ်။ အားလုံးကို လေးစားပါ တယ်ခင်ဗျား။ (ဩဘာသံများ)</speech>
<speech type='speaker'> မိုက်ပိတ်ပါ။</speech>
<speech type='speaker'>
သန်လျင်မဲဆန္ဒနယ်မှ ဦးလွင်ကိုလတ် ဆွေးနွေးဖို့ ဖြစ်ပါတယ်။
</speech>
<speech><mp id='480'>ဦးလွင်ကိုလတ်(သန်လျင်မဲဆန္ဒနယ်)</mp> ဥက္ကဌကြီးနှင့် အားလုံးမင်္ဂလာပါ။ ကျွန်တော် ကတော့ သန်လျင်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးလွင်ကိုလတ် ဖြစ်ပါတယ်။ အဆိုရှင်ရဲ့ အဆိုကို အကြံပြုပြီးတော့ ဆွေးနွေးသွားမှာဖြစ်ပါတယ်။ ပထမဦးဆုံးအနေနဲ့ သဘာဝ အရင်းအမြစ် တွေနဲ့ပတ်သက်ပြီးတော့ ကျွန်တော်တို့လူထုမှာဖြစ်နေတဲ့ အမြင်လေးကိုပြောချင်ပါတယ်။ ကျွန်တော်တို့ ဖွံ့ဖြိုးဆဲနိုင်ငံတွေဟာ သဘာဝသယံဇာတအရင်းအမြစ်တွေကို အခြေခံတဲ့လုပ်ငန်းတွေ ကို မတည်ဆောက်ဘဲနဲ့ အရှိန်အဟုန်နဲ့ဖွံ့ဖြိုးဖို့လည်း မဖြစ်နိုင်ဘူး။ နောက်တစ်ခုကကျတော့လည်း ဒီလို လုပ်ငန်းတွေကိုလုပ်တဲ့အခါမှာလည်း ကောင်းမွန်မှန်ကန်တဲ့ စီမံခန့်ခွဲမှုတွေမရှိဘူးဆိုရင်လည်း ဒီလုပ်ငန်းတွေလုပ်တဲ့အခါမှာ အနှောင့်အယှက်ဖြစ်နိုင်တယ်။ နောက်တစ်ခုကကျတော့ သဘာဝ သယံဇာတဆိုတာက ကျွန်တော်တို့နိုင်ငံမှာရှိတဲ့ နိုင်ငံသူနိုင်ငံသားအားလုံး မျှဝေပိုင်ဆိုင်တဲ့အရာ ဖြစ်ပါတယ်။ ဒီအပေါ်မှာအခြေပြုပြီး လုပ်တဲ့လုပ်ငန်းတွေမှာ ပြည်သူတွေရဲ့ အမြင်မှာက ဒီလုပ်ငန်းရှင် တွေအတွက် အကျိုးအမြတ်ရသွားတယ်။ အစိုးရထဲတော့ ဘဏ္ဍာအခွန်ငွေတွေ ဝင်သွားတယ်။ ဒါပေမဲ့ သဘာဝသယံဇာတပျက်စီးဆုံးရှုံးမှုတွေကျတော့ သူတို့ကတိုက်ရိုက်ခံစားရတယ်ဆိုတဲ့အမြင်မျိုးသာ ရှိနေမယ်ဆိုလို့ရှိရင် ဒီလုပ်ငန်းစဉ်တွေနဲ့ပတ်သက်ပြီးတော့ ပြည်သူတွေရဲ့ ပူးပေါင်းဆောင်ရွက်မှုက အမြဲတမ်းနည်းနေမှာဖြစ်ပါတယ်။ ဒါဆိုလို့ရှိရင် ကျွန်တော်တို့က ဒီသဘာဝသယံဇာတအရင်းအမြစ် နဲ့ပတ်သက်ပြီးတော့ စီမံခန့်ခွဲတဲ့ကိစ္စတွေမှာ ကျွန်တော်တို့ ဒီသဘာဝသယံဇာတကို သုံးလိုက်တဲ့ အတွက် ရလာတဲ့အကျိုးအမြတ်တွေနဲ့ပတ်သက်ပြီးတော့ ပြည်သူကို ပွင့်လင်းမြင်သာစွာချပြဖို့ လိုပါတယ်။ ပွင့်လင်းမြင်သာမှုဆိုတာက တာဝန်ယူမှု၊ တာဝန်ခံမှုရဲ့ တံခါးပေါက်လည်း ဖြစ်ပါတယ်။ ဒီ EITI လုပ်ငန်းစဉ် တွေနဲ့ပတ်သက်ပြီးတော့ လုပ်ငန်းစဉ်အားဖြင့် ရှစ်ခုရှိပါတယ်။ ဒီလုပ်ငန်းစဉ်ရှစ်ခုမှာ ပထမအဆင့် တွေဖြစ်တဲ့ တူးဖော်ဖို့ဆုံးဖြတ်ချက်ချတာတွေ၊ ကုမ္ပဏီရွေးတာတွေ၊ စာချုပ်ညှိနှိုင်းတာ တွေ၊ အခွန်အခကောက်ခံဖို့လုပ်တာတွေထက် ဒီရေရှည်လုပ်ငန်းစဉ်တွေအပိုင်းက စီမံခန့်ခွဲမှုအပိုင်းပါ။ နောက်အပိုင်းသုံးခုကကျတော့ ဝင်ငွေအခွန်ကို စီမံခန့်ခွဲတာနဲ့ အသုံးစရိတ်စီမံခန့်ခွဲတာ။ ပြီးတော့ ဒီစီမံခန့်ခွဲမှုတွေလေ့လာစောင့်ကြည့်တယ်ဆိုတဲ့ နောက်ထပ်အပိုင်းသုံးပိုင်းရှိပါတယ်။ ဒီအပိုင်းသုံးပိုင်းမှာ ပထမတူးဖော်ဖို့ဆုံးဖြတ်တဲ့ မူဝါဒချမှတ်တာကလည်း အရေးကြီးသလိုပဲ ကုမ္ပဏီ တွေကို ရွေးချယ်မှုနဲ့ပတ်သက်ပြီးတော့လည်းပဲ ပွင့်လင်းမြင်သာမှုရှိဖို့ အင်မတန်အရေးကြီးပါတယ်။ ဒါနဲ့ပတ်သက်ပြီးတော့ ကျွန်တော်တို့မြန်မာနိုင်ငံဟာ ၂၀၁၄ ခုနှစ်၊ ဇူလိုင်လ ၂ ရက်နေ့မှာ မက်စကို နိုင်ငံမှာပြုလုပ်တဲ့ အစည်းအဝေးမှာ ယာယီအဖွဲ့ဝင်နိုင်ငံအဖြစ် အသိအမှတ်ပြု ခံရပါတယ်။ အဲဒီ ကာလမှာထွက်လာတဲ့ ဒီ Report တွေထဲမှာဆိုလို့ရှိရင် ဘာတွေပါလဲဆိုလို့ရှိရင် စွမ်းအင်ဝန်ကြီးဌာန ကနေပြီးတော့ သဘာဝဓာတ်ငွေ့လုပ်ကွက် ၁၆ ကွက်ကို ၂၀၁၃ ခုနှစ် အောက်တိုဘာလမှာ တိတ်တဆိတ် ချထားတယ်လို့ ဖော်ပြပါတယ်။ ၂၀၁၄ ခုနှစ် မတ်လမှာ ကမ်းလွန်ရေနံလုပ်ကွက် ၂၀ ကိုလည်းပဲ ဘယ်သူမှမသိအောင်ချထားပေးခဲ့တယ်လို့ အဲဒီလိုမျိုးပါထားတာလည်း ရှိပါတယ်။ အဲဒီတော့ ကျွန်တော်တို့က ဒီနေရာမှာ EITI နဲ့ပတ်သက်ရင် ကျွန်တော်တို့ မဖြစ်မနေ အဓိကပြောရမှာက ပွင့်လင်း မြင်သာမှုပဲ ဖြစ်ပါတယ်။ ပွင့်လင်းမြင်သာမှုသာ မရှိဘူးဆိုလို့ရှိရင် ကျွန်တော်တို့က ဘယ်တုန်းက ဘာတွေလုပ်ခဲ့လဲမသိဘူး။ လက်ရှိ ဒီဘက်တွေမှာလည်းပဲ ဘယ်လိုအပြောင်းအလဲတွေရှိတယ်ဆိုတာ လည်း မသိဘူး။ ဒါဆိုရင် ဒီဘက်မှာ ဘယ်လိုပဲအပြောင်းအလဲလုပ်လုပ်၊ ပြည်သူကတော့ အရင်အတိုင်း လို့ပဲ ထင်နေတာမျိုးတွေဖြစ်မှာပါ။ ဒါကြောင့်မို့လို့ အမြဲတမ်း ကျွန်တော် Highlight လုပ်ပြီးပြောချင် တာက ပွင့်လင်းမြင်သာမှုရှိရေးပဲဖြစ်ပါတယ်။ ဒီ EITI လုပ်ငန်းတွေနဲ့ပတ်သက်ပြီးတော့ အခုဆိုရင် Other Account ကိစ္စတွေပေါ်လာပါတယ်။ Other Account တွေနဲ့ပတ်သက်မယ်ဆိုလို့ရှိရင်တော့ ဒီ Other Account တွေဖြစ်ပေါ်လာတဲ့အခြေအနေလေးကို သုံးသပ်ကြည့်ချင်ပါတယ်။ နိုင်ငံအကျိုး စီးပွားအတွက် SEE တွေကို အကျိုးအမြတ်ရရှိရေးကို အလေးထားဆောင်ရွက်ရန်ရည်ရွယ်ပြီးတော့ စီးပွားရေးဆန်ဆန်ဆောင်ရွက်ရေးစနစ်ကို ၂၀၁၂ ခုနှစ်မှာစပြီးတော့ ကျင့်သုံးပါတယ်။ အဲဒီလိုစပြီး ကျင့်သုံးတဲ့အချိန်တုန်းက ၂၅ ရာခိုင်နှုန်းကိုတော့ ဒီအဖွဲ့အစည်းတွေရဲ့ အသားတင်အမြတ်ရဲ့ ၂၅ ရာခိုင်နှုန်းကို Cooperate ဝင်ငွေအဖြစ်နဲ့ ကျွန်တော်တို့ ပြည်တွင်းအခွန်ဦးစီးဌာနကို သွားပါတယ်။ ၂၀ ရာခိုင်နှုန်းကိုတော့ နိုင်ငံတော်ထည့်ဝင်ငွေအဖြစ်နဲ့ ငွေတိုက်ဦးစီးဌာန (Treasury Department) ကို သွားပါတယ်။ ကျန် ၅၅ ရာခိုင်နှုန်းကိုတော့ OA မှာ ထည့်ပြီးတော့ထားတာကို တွေ့ရပါတယ်။ လက်ရှိအခြေအနေကိုကြည့်မယ်ဆိုလို့ရှိရင် အမြတ်ရနေတဲ့ SEE တွေအပါအဝင် SEE အားလုံးရဲ့ လုပ်ခ လစာ၊ အတိုးပေးရဝင်ငွေ၊ ငွေလုံးငွေရင်းနဲ့ ကြွေးမြီစရိတ်အားလုံးကို ပြည်ထောင်စုဘဏ္ဍာရန်ပုံငွေ ကနေပြီးတော့ ကျခံပေးရတဲ့အပြင် အရှုံးပေါ်နေတဲ့ SEE တွေရဲ့ အသုံးစရိတ်ကိုလည်း ပြည်ထောင်စု ဘဏ္ဍာရန်ပုံငွေကနေ စိုက်ထုတ်ပေးနေရပါတယ်။ နိုင်ငံ့ဘဏ္ဍာရန်ပုံငွေကနေပြီး ငွေကြေးအမြောက် အမြား စိုက်ထုတ်ကျခံပေးနေရတဲ့ တစ်ချိန်တည်းမှာပဲ SEE တွေရဲ့ ကိုယ်ပိုင်ရန်ပုံငွေမှာရှိနေတဲ့ ဒီ Other Account ထဲမှာရှိနေတဲ့ လက်ကျန်ငွေစာရင်းကတော့ တစ်နှစ်ထက်တစ်နှစ် ပိုတိုးနေတာ ကိုလည်း တွေ့ရပါတယ်။ အမြတ်အစွန်းများစွာရှိတဲ့ SEE တွေအနေနဲ့ လုပ်ခ၊ လစာနဲ့ အတိုးပေးရငွေ မပါတဲ့ သာမန်အသုံးစရိတ်ကိုသာ ကျခံရတဲ့အလျှောက် ၎င်းတို့ရဲ့ Other Account တွေကို ပိုငွေ တွေကို တစ်နှစ်၊ တစ်နှစ် အစိုးရကတော့ ကျခံပေးရတယ်။ သူတို့ရဲ့ Account တွေထဲမှာကျတော့ တစ်နေ့၊ တစ်နေ့ပိုပိုလာနေတယ်ဆိုတာကိုလည်း တွေ့ရပါတယ်။ ဒီပိုလာတဲ့ဝင်ငွေတွေကိုကြည့်မယ် ဆိုရင် အပိုင်းနှစ်ပိုင်းရှိပါတယ်။ တစ်ခုကျတော့ ဘာလဲဆိုလို့ရှိရင် ဒီသဘာဝသယံဇာတဆိုင်ရာ SEE တွေရဲ့ ဝင်ငွေတွေဟာ လုပ်ငန်းဆောင်ရွက်မှုက ရတဲ့ဝင်ငွေဆိုတဲ့ အပိုင်းတစ်ပိုင်းနဲ့ ငှားရမ်းခတွေ၊ လုပ်ကွက်တွေချပေးတာ ကနေပြီး ရတဲ့ဝင်ငွေဆိုပြီး အပိုင်းနှစ်ပိုင်းရှိပါတယ်။ အဲဒီအပိုင်းနှစ်ပိုင်းရှိတဲ့အခါမှာလည်းပဲ ငှားရမ်းခ တွေ၊ လုပ်ခတွေချပေးတဲ့ Passive Rent Review က ပိုများနေတာကိုလည်း ကျွန်တော်တို့ လေ့လာ တွေ့ရှိရပါတယ်။ ဒါပေမဲ့ ၂၀၁၇ ခုနှစ် ဘတ်ဂျက်ဥပဒေမှာတော့ SEE တွေနဲ့ပတ်သက်ပြီးတော့ ပြုပြင်ပြောင်းလဲခဲ့တာကို ကျွန်တော်တို့ လေ့လာတွေ့ရှိရပါတယ်။ သာမန်အသုံးစရိတ်နဲ့ ဒီငွေလုံး ငွေရင်းအသုံးစရိတ်တွေအားလုံးကို မိမိကိုယ်ပိုင်ဘဏ္ဍာရန်ပုံငွေနဲ့ ကျခံသုံးစွဲပြီးတော့ ကြွေးမြီ အသုံးစရိတ်ကိုသာ ပြည်ထောင်စုဘဏ္ဍာရန်ပုံငွေက ကျခံပေးတဲ့ SEE ရှစ်ဖွဲ့ ဖြစ်သွားပါတယ်။ နောက်တစ်ခုကကျတော့ သာမန်အသုံးစရိတ်များနှင့် လစာ၊ အသုံးစရိတ်၊ လုပ်ခ၊ ပင်စင်၊ ချေးငွေတွေအပေါ် အတိုးပေးငွေများ၊ ငွေလုံးငွေရင်းအသုံးစရိတ်နှင့် ကြွေးမြီစရိတ်အားလုံးကို ပြည်ထောင်စုဘဏ္ဍာရန်ပုံငွေက ကျခံပေးပြီးတော့ ကျန်သာမန်အသုံးစရိတ်တွေကို မိမိကိုယ်ပိုင် ဘဏ္ဍာရန်ပုံငွေနဲ့ ကျခံသုံးစွဲရမယ့် SEE အဖွဲ့က ၁၀ ဖွဲ့တွေ့ပါတယ်။ နောက်တစ်ခုကျတော့ ငွေလုံး ငွေရင်းအသုံးစရိတ်နှင့် ကြွေးမြီအသုံးစရိတ်အားလုံးကို ပြည်ထောင်စုဘဏ္ဍာရန်ပုံငွေကနေ ကျခံနေရဆဲဖြစ်တဲ့ SEE နှစ်ခုဖြစ်တာကို တွေ့ရပါတယ်။ ဒါကတော့ တိုးတက်ကောင်းမွန်လာတဲ့ ပြုပြင် ပြောင်းလဲမှုလို့ ကျွန်တော်တို့ ယူဆရမှာဖြစ်ပါတယ်။ ပြီးတော့ ဒီ ၂၀၁၂ ခုနှစ်ကနေပြီးတော့ ကိုယ်ပိုင် ဘဏ္ဍာရန်ပုံငွေထဲမှာ လက်ကျန်ငွေတွေက အင်မတန်အမြောက်အမြားရှိနေတာကို တွေ့ရပါတယ်။ ဒီနေရာမှာ စောစောက ကိုယ်စားလှယ်ကြီး ပြောသွားတုန်းကကျတော့ 4.3 Trillion လို့ မြန်မာ ကျပ်ငွေ ပြောပါတယ်။ ဒါပေမဲ့ ကျွန်တော် လေ့လာတွေ့ရှိရသလောက် ၂၀၁၂ ခုနှစ် ဇန်နဝါရီလမှာဆိုရင် ၁၁.၉ Trillion ဖြစ်တယ်ဆိုတာကို တွေ့ရပါတယ်။ ဒီလို ကျွန်တော်တို့ကိုယ်စားလှယ်တွေတောင် ကွဲလွဲမှုရှိနေ တယ်ဆိုလို့ရှိရင် ပွင့်လင်းမြင်သာမှုအားနည်းနေတယ်ဆိုတာ တွေ့ပါတယ်။ ဒီငွေတွေကို စီမံခန့်ခွဲရတဲ့ အခါမှာ တိုင်းပြည်အတွက် မဟာဗျူဟာတွေကိုချမှတ်ပြီး စီမံခန့်ခွဲဖို့လိုတယ်။ ချင့်ချင့်ချိန်ချိန်နဲ့ ဆောင်ရွက်ဖို့လိုတယ်လို့ ပြောကြားရင်းနဲ့ နိဂုံးချုပ်ပါတယ်။ ကျေးဇူးတင်ပါတယ်။ (ဩဘာသံများ)</speech>
<speech type='speaker'> သရက်မဲဆန္ဒနယ်မှ ဦးကံမြင့် ဆွေးနွေးဖို့ ဖြစ်ပါတယ်။</speech>
<speech><mp id='280'>ဦးကံမြင့်(သရက်မဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် အားလုံးပဲမင်္ဂလာပါ။ ကျွန်တော်ကတော့ မကွေးတိုင်းဒေသကြီး၊ သရက်မဲဆန္ဒနယ်က ပြည်သူ့ လွှတ်တော်ကိုယ်စားလှယ် ဦးကံမြင့်ဖြစ်ပါတယ်။ ကျွန်တော့်အနေနဲ့ ရန်ကုန်တိုင်းဒေသကြီး၊ ဒဂုံ မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာဒေါ်သက်သက်ခိုင်ရဲ့ အဆိုအား ထောက်ခံ ဆွေးနွေးသွားမှာဖြစ်ပါတယ်။ အဆိုရှင်အနေနဲ့ မြန်မာနိုင်ငံမှာ EITI လမ်းညွှန်ချက်နှင့်အညီ သဘာဝ သယံဇာတတူးဖော်ထုတ်လုပ်ခြင်း ကဏ္ဍကြီးတစ်ခုလုံးရေရှည်တိုးတက်စေပြီး တိုင်းပြည်ဝင်ငွေ တိုးတက်လာသည်နှင့်အမျှ နိုင်ငံသူနိုင်ငံသားများ ဖွံ့ဖြိုးတိုးတက်လာနိုင်မှာဖြစ်ကြောင်း ရရှိလာတဲ့ ဝင်ငွေများ ပြည်ထောင်စုဘဏ္ဍာရန်ပုံငွေထဲသို့ တစ်လုံးတစ်စည်းတည်း ဝင်ရောက်၍ တိုင်းပြည် အတွက် အမှန်တကယ်အကျိုးရှိအောင် ပွင့်လင်းမြင်သာစွာ တာဝန်ယူမှု၊ တာဝန်ခံမှုအဖြစ် ဆောင်ရွက် နိုင်မှာဖြစ်ကြောင်း စေတနာအပြည့်ဖြင့် တိုက်တွန်းထားကြောင်း တွေ့ရှိရပါတယ်။ တစ်နည်းအားဖြင့် EITI ၏ အစီအစဉ်နှင့်ရည်ရွယ်ချက်များမှာလည်း အစိုးရအဖွဲ့အစည်းများနှင့် သယံဇာတလုပ်ငန်း အဖွဲ့အစည်းများ လိုက်နာကျင့်သုံးသည့်စနစ်များကို ပြည့်စုံအားကောင်းလာစေရန် တိုက်ဆိုင်စစ်ဆေး မှုပြုလုပ်ပေးခြင်းဖြစ်ပါတယ်။ အဲဒီလိုနဲ့ အများပြည်သူသို့ သတင်းအချက်အလက်များ အသိပေး ထုတ်ပြန်နိုင်မည့်အပြင် ယုံကြည်မှုလည်း တိုးပွားစေရန် ရည်ရွယ်ပါတယ်။ EITI အစီအစဉ်ကို အကောင်အထည်ဖော် ဆောင်ရွက်ရာမှာ အစိုးရသယံဇာတလုပ်ငန်းအဖွဲ့အစည်းများနှင့် လူမှုအဖွဲ့ အစည်းများ သုံးဦးသုံးဖလှယ် ပူးပေါင်းဆောင်ရွက်ကြမှာဖြစ်ပါတယ်။ မြန်မာနိုင်ငံဟာ ၂၀၁၂ ခုနှစ် နောက်ပိုင်းမှာ EITI အဖွဲ့ဝင်အဖြစ် စတင်လျှောက်ထားခဲ့ပြီး ၂၀၁၄ ခုနှစ် ဇူလိုင်လမှာ အဖွဲ့ဝင် လောင်းအဖြစ် EITI ဘုတ်အဖွဲ့က သတ်မှတ်ပေးခဲ့ပါတယ်။ မြန်မာနိုင်ငံရဲ့ ပထမဆုံးသော EITI 5289ảoɔ Myanmar Extractive Industries Transparency Initiative Report os joog ခုနှစ်၊ ဇန်နဝါရီလ ၂ ရက်နေ့တွင် ထုတ်ပြန်ခဲ့တဲ့ ၂၀၁၃-၂၀၁၄ ဘဏ္ဍာရေးနှစ်အစီရင်ခံစာတွေမှာ တွင်းထွက်သယံဇာတလုပ်ငန်းများမှရရှိသည့် ဝင်ငွေပေါင်းမှာ ကျပ်သန်း ၃၀၁၀၂၈၃ ဖြစ်ပြီး၊ ရေနံနှင့် သဘာဝဓာတ်ငွေ့လုပ်ငန်းမှရငွေ ၈၅ ရာခိုင်နှုန်း၊ ကျောက်မျက်နှင့်ကျောက်စိမ်းလုပ်ငန်းမှရငွေ ၁၃ ရာခိုင်နှုန်း၊ အခြားသယံဇာတများမှရငွေ ၂ ရာခိုင်နှုန်းရရှိပါတယ်။ ၂၀၁၃-၂၀၁၄ ဘဏ္ဍာရေးနှစ် အတွက် MEITI အစီရင်ခံစာပါအချက်အလက်များ မြန်မာ့အကောက်အခွန်ဌာနနှင့် ဗဟိုစာရင်းရုံးတို့မှ ထုတ်ပြန်သောအချက်အလက်များ ကွဲလွဲနေကြောင်းတွေ့ရပါတယ်။ MEITI အစီရင်ခံစာတွင် ကျောက်မျက်ကာရက်ပေါင်း ၂၃၆၁၁၇၂ နှင့် ကျောက်စိမ်းတန်ချိန် ၆၂၄၅ ရောင်းချခဲ့ကြောင်း ဒေါ်လာ ၁၀၀၁၅၃၁.၆၁ သန်းသာရှိကြောင်းနှင့် မြန်မာ့ကျောက်မျက်လုပ်ငန်းရဲ့ ဖော်ပြချက်အရ ပြည်ပသို့တင်ပို့ ရောင်းချသော ကျောက်မျက်တန်ဖိုးမှာ အမေရိကန်ဒေါ်လာ ၆.၅၆ သန်းသာရှိပြီး၊ ကျောက်စိမ်း ပြည်ပသို့ တင်ပို့ရောင်းချမှုဒေါ်လာ ၁၄၄၄.၁၇ သန်းရှိကြောင်း တွေ့ရပါတယ်။ အကောက်အခွန် ဌာနက ပြည်ပတင်ပို့ တန်ဖိုးပေါင်း အမေရိကန်ဒေါ်လာ ၉၂၄.၂ သန်းရှိကြောင်း ဖော်ပြထား သော်လည်း ဗဟိုစာရင်းရုံးရဲ့ ဖော်ပြချက်မှာ ဒေါ်လာ ၁၁၁၁.၆ သန်းရှိကြောင်း ကွဲလွဲစွာဖော်ပြထား ပါတယ်။ အခြားကျောက်မျက်များ ပြည်ပတင်ပို့မှုပမာဏကို အကောက်အခွန်ဌာနက အမေရိကန် ဒေါ်လာ ၂.၄ သန်းရှိကြောင်း ဖော်ပြထားသော်လည်း ဗဟိုစာရင်းရုံးမှ မှတ်တမ်းများတွင် လုံးဝဖော်ပြ ထားမှုမရှိကြောင်း တွေ့ရပါတယ်။ အခြားသတင်းအရင်းအမြစ်များမှာတော့ ၂၀၁၅ ခုနှစ် ဇွန်လအတွက် ထုတ်ပြန်သော Myanmar Business Update အစီရင်ခံစာက တရုတ်နိုင်ငံ၏ကျောက်စိမ်းနှင့် ကျောက်မျက် တင်သွင်းမှုကို ကိုးကားဖော်ပြရာတွင် ၂၀၁၄ ခုနှစ်အတွင်း တင်သွင်းမှုပမာဏမှာ အမေရိကန်ဒေါ်လာ ၁၂.၃ ဘီလီယံရှိကြောင်း ဖော်ပြထားပါတယ်။ ဒါ့အပြင် ၂၀၁၅ ခုနှစ် အောက်တိုဘာလအတွင်း ထုတ်ပြန်ခဲ့သော Globd Witness စစ်တမ်းအဖွဲ့၏ အစီရင်ခံစာအရ ၂၀၁၄ ခုနှစ်အတွင်း မြန်မာနိုင်ငံ၏ ကျောက်စိမ်းထုတ်လုပ်မှုပမာဏမှာ အမေရိကန်ဒေါ်လာ ၃၀.၈၅၉ ဘီလီယံရှိသည်ဟု ခန့်မှန်းရကြောင်းဖော်ပြခဲ့ကာ ထိုပမာဏမှာ မြန်မာနိုင်ငံ၏ ကျန်းမာရေးအသုံးစရိတ်ထက် ၄၆ ဆခန့် ရှိပြီး ပြည်တွင်းထုတ်ကုန်ပမာဏ GDP ၏ ၄၈ ရာခိုင်နှုန်းမျှရှိသည်ဟု ဖော်ပြခဲ့ပါတယ်။ ကျွန်တော်တို့ Natural Resources Governance Institute oso opostosoo Myanmar State Aware in Mining Enterprise အစီရင်ခံစာမှာတော့ ကျွန်တော်တို့ ၂၀၁၃-၂၀၁၆ ဘဏ္ဍာရေးနှစ်တစ်နှစ်တည်း မှာပင် ဒီကျောက်စိမ်းရယ်၊ ကျောက်မျက်ရယ် နောက် ဓာတ်သတ္တု က တူးဖော်ရရှိတဲ့ဥစ္စာတွေ ၁.၆ ဘီလီယံ Other Account တွေထဲကို ဝင်သွားတာ တွေ့ပါတယ်။ နောက်တခါ EITI ရဲ့ ပထမ အစီရင်ခံစာမှာလည်း ကုန်ကြမ်းထုတ်လုပ်တဲ့ ကုမ္ပဏီကြီးငါးခုဟာ သူတို့ရတဲ့ Other Account ထဲကို ဝင်တဲ့ဝင်ငွေဟာ ကျန်းမာရေးအသုံးစရိတ် ဒေါ်လာ ၇၅၀ သန်းနှင့် ပညာရေးအသုံးစရိတ် ၁.၁ သန်း ရှိတာတောင်မှ သူတို့ Other Account ထဲကို ပိုဝင်သွားပါတယ်။ နောက်တခါ MATA အဖွဲ့ကလည်း ထိုနည်းတူပါပဲ။ ရေနံနှင့် သဘာဝဓာတ်ငွေ့ ကုမ္ပဏီ ၁၃ ခုဟာ သူတို့ရဲ့ Other Account ထဲမှာ ၅၁ ရာခိုင်နှုန်းထည့်ပြီးတော့ စီမံဘဏ္ဍာဝန်ကြီးဌာနကို ၄၉ ရာခိုင်နှုန်းပဲ သွင်းထားတာ တွေ့ပါတယ်။ အဲဒီတော့ ကျွန်တော်တို့ အရင်တုန်းက ဒီဟာတွေဟာ ဒီလိုဖြစ်တဲ့အတွက် ကျွန်တော်တို့ Regular Annud Budget Process မှာ လုံးဝမသက်ဆိုင်ဘူးဖြစ်နေပါတယ်။ အဲဒီတော့ ကျွန်တော်တို့ အရင်တုန်းက အလုပ်ထဲမှာလုပ်နေတုန်းက Union Consolidated Fund ပေါ့ ပြည်ထောင်စုရဲ့ တစ်လုံးတစ်စည်းတည်း ဘဏ္ဍာရန်ပုံငွေပါ ကျွန်တော်တို့ ထည့်ရပါတယ်။ အဲဒီတော့ ကျွန်တော် အချိန်တိုတိုနှင့် အချိန်မရတဲ့အတွက် ကျွန်တော်တို့က Accounting Concept တွေ၊ Accounting Principle တွေအရ ကျွန်တော်တို့ ဒီစာရင်းတစ်ခုတည်းမှာ အရကိုထည့်ပြီး စာရင်းတစ်ခုတည်းကို အသုံးပြရပါတယ်။ အဲဒီတော့ အခုရတဲ့ငွေတွေကိုကျတော့ ကျွန်တော်တို့ Other Account တွေမှာ ဦးစီးဌာနတွေကရတယ်။ အရှုံးတွေကျတော့ နိုင်ငံတော်က ကြွေးမြီတွေခံနေရတယ်။ ဒါတွေကို တစ်စုတစ်ပေါင်း ပြည်ထောင်စုဝန်ကြီးကလည်း ပြောသွားတာရှိပါတယ်။ Other Account တွေကို ကျွန်တော်တို့ လျှော့ချဖို့ဆိုတာ ဒါလွယ်လွယ်လေးပါ။ ဒီ Other Account တွေကို လျှော့မှ ကျွန်တော်တို့ရဲ့ ဒီဘတ်ဂျက်လိုငွေတွေကို အထိုက်အလျောက်လျှော့ချနိုင်မှာဖြစ်တဲ့အတွက်ကြောင့် ဒေါ်သက်သက်ခိုင် ရဲ့ အဆိုကို ကျွန်တော် ထောက်ခံအပ်ပါတယ်။ (ဩဘာသံများ)</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီအဆိုဟာ နိုင်ငံတော်နှင့် နိုင်ငံသူ နိုင်ငံသားတွေအတွက် အရေးကြီးတဲ့အဆိုတစ်ခုဖြစ်သလို အမျိုးသားအကျိုးစီးပွားနှင့်လည်း တိုက်ရိုက် ပတ်သက်နေပါတယ်။ ဒါကြောင့်မို့လို့ သက်ဆိုင်ရာဝန်ကြီးဌာနက ပြန်ရှင်းတဲ့အခါမှာကော၊ အဆိုရှင်ရဲ့ သဘောထားပြောတဲ့အခါမှာကော ကိုယ်စားလှယ်များကိုယ်တိုင် လေ့လာသုံးသပ်နိုင်ရန် သေသေ ချာချာလေး အာရုံစိုက်ပြီးနားထောင်ပေးဖို့ ကျွန်တော့်အနေနဲ့ ပြောကြားလိုပါတယ်။
</speech>
</new_section>
<new_section>
<title>ဒေါက်တာဒေါ်သက်သက်ခိုင်၊ ဒဂုံမဲဆန္ဒနယ်က တင်သွင်းသည့် အဆိုနှင့်စပ်လျဉ်း၍ သက်ဆိုင်ရာ ပြည်ထောင်စုအဆင့် အဖွဲ့အစည်းဝင်များက ပြန်လည်ရှင်းလင်း ဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type='speaker'>
သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာနက ပြန်လည် ရှင်းလင်းဆွေးနွေးရန် ဖြစ်ပါတယ်။
</speech>
<speech><agency id='26'>ဦးအုန်းဝင်း(ပြည်ထောင်စုဝန်ကြီး၊ သယံဇာတနှင့်သဘာဝပတ်ဝန်းကျင်ထိန်းသိမ်းရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော် ကိုယ်စားလှယ်တော်ကြီးများ၊ ပြည်ထောင်စုဝန်ကြီးများ၊ ဖိတ်ကြားထားတဲ့ဧည့်သည်တော်များ ကိုယ်၏ ကျန်းမာခြင်း၊ စိတ်၏ချမ်းသာခြင်းနှင့် ပြည့်စုံပါစေကြောင်း ဆုတောင်းမေတ္တာပို့သရန် နှုတ်ခွန်းဆက်သ ဂါရဝပြုအပ်ပါတယ်ခင်ဗျား။ ကျွန်တော်ကတော့ သယံဇာတနှင့်သဘာဝပတ်ဝန်းကျင် ထိန်းသိမ်းရေး ဝန်ကြီးဌာနက ပြည်ထောင်စုဝန်ကြီး ဦးအုန်းဝင်း ဖြစ်ပါတယ်။ ရန်ကုန်တိုင်းဒေသကြီး၊ ဒဂုံမဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါက်တာဒေါ်သက်သက်ခိုင်၏ မြန်မာနိုင်ငံက ၂၀၁၄ ခုနှစ် ဇူလိုင်လမှာ အကြိုအဖွဲ့ဝင်(Candidate)အနေဖြင့် ဝင်ရောက်ခဲ့သည့် Extractive Industries Turnsparency Initidtive(EITI)ဆိုသည့် သဘာဝသယံဇာတ တူးဖော်ထုတ်လုပ်ခြင်းဆိုင်ရာ ပွင့်လင်းမြင်သာမှုရှိရေး ဆောင်ရွက်နေသည့်အဖွဲ့ကြီး၏ တိုက်တွန်းချက်နှင့်အညီ သဘာဝသယံဇာတ တူးဖော်ထုတ်လုပ်ခြင်းကဏ္ဍမှ ရရှိသည့် နိုင်ငံတော်၏ဝင်ငွေများကို နိုင်ငံသားများသို့ ပွင့်လင်းမြင်သာ စွာချပြပြီး ပြည်ထောင်စုဘဏ္ဍာရန်ပုံငွေသို့ အလုံးစုံဝင်ရောက်နိုင်ရေးအစီအစဉ်များ ချမှတ်ဆောင်ရွက် ပေးပါရန် ပြည်ထောင်စုအစိုးရအား တိုက်တွန်းကြောင်းအဆိုနှင့်စပ်လျဉ်းပြီး ကျွန်တော် ဖြေကြားသွား မှာဖြစ်ပါတယ်။ ကျွန်တော့်အား အချိန်အနည်းငယ်ပို၍ပေးပါရန် လေးစားစွာတင်ပြအပ်ပါတယ်။ ကျွန်တော်တို့အစီရင်ခံစာမှာ နှစ်ပိုင်းရှိပါတယ်။ ပထမအစီရင်ခံစာနဲ့ပတ်သက်ပြီးသွားတော့ ဒီအဆိုရှင် ကိုယ်တိုင်သော်လည်းကောင်း၊ အဆိုရှင်ကို ပြီးခဲ့တဲ့အပတ်ကဆွေးနွေးတဲ့ ကိုယ်စားလှယ်တော်ကြီးရယ် ယနေ့ဆွေးနွေးတဲ့ ချောက်မဲဆန္ဒနယ် ဦးဘိုကြီး၊ မြောက်ဦးမဲဆန္ဒနယ် ဦးဦးလှစော၊ သန်လျင်မဲဆန္ဒနယ် ဦးလွင်ကိုလတ်၊ သရက်မဲဆန္ဒနယ် ဦးကံမြင့်တို့က ပထမအစီရင်ခံစာနှင့်ပတ်သက်ပြီးတော့ ပြည့်စုံစွာ ဆွေးနွေးပြီးတဲ့အတွက်ကြောင့်မို့လို့ ကျွန်တော့်အနေနဲ့ ယခုရေးဆွဲနေသော ဒုတိယအစီရင်ခံစာပဲ ကျွန်တော် တင်ပြပါမယ်ခင်ဗျား။ ကျွန်တော်တို့ဟာ အဖွဲ့ဝင်လောင်းအဖြစ်ကတော့ နိုင်ငံကတော့ ဖြစ်ပါပြီ။ ဒုတိယအစီရင်ခံစာကို ကျွန်တော်တို့အခု ဆက်လက်ပြီးတော့ ရေးဆွဲနေပါတယ်။ ဒုတိယ အစီရင်ခံစာမှာတော့ အစီရင်ခံစာကို IA လို့ခေါ်တဲ့ လူရဲ့ IA ကနေပြီးတော့ စာရင်းတိုက်ဆိုင်စစ်ဆေး ရာမှ ရရှိလာတဲ့တွေ့ရှိချက်များကို ဖော်ပြထားမှာဖြစ်တဲ့အပြင် အများပြည်သူသိရှိနိုင်ရန် စာနယ်ဇင်း ရှင်းလင်းပွဲများပြုလုပ်ပြီး အများပြည်သူသို့ ပွင့်လင်းမြင်သာစွာချပြသွားပြီးဖြစ်ပြီး အကြံပြုချက်များကို လက်ခံရယူကာ သဘောထားအပြုသဘောဆောင်တဲ့ ပြုပြင်ပြောင်းလဲမှုများကို ဆောင်ရွက်သွားမှာ goulosusil calçcos sav: Power Point GaGlolacop:1 EITI International Board အနေနဲ့လည်း ယခုတင်ပြမယ့် ဒုတိယအစီရင်ခံစာမှာ အပြု သဘောဆောင်တဲ့ တိုးတက်မှုများပါတဲ့ အစီရင်ခံစာများတင်ပြနိုင်မှသာလျှင် စံချိန်မီအဖွဲ့ဝင်နိုင်ငံ Compliance Country အဖြစ် သတ်မှတ်မှာဖြစ်ပါတယ်။ တစ်နည်းအားဖြင့် စံချိန်မီမတင်ပြလို့ရှိရင်ကတော့ Compliance Country အဖြစ် ဖြစ်ခွင့်မရှိဘူးလို့ ဆိုတာဖြစ်ပါတယ်ခင်ဗျား။ ဒုတိယအကြိမ် EITI ဖော်ဆောင်ရေးဦးဆောင်မှု ကော်မတီကို ကျွန်တော် Power Point မှာတင်ပြထားတဲ့အတိုင်းပါပဲ ၁၉-၁၂-၂၀၁၆ ရက်နေ့မှာ စီမံကိန်းနှင့်ဘဏ္ဍာရေးဝန်ကြီးဌာန၊ ပြည်ထောင်စုဝန်ကြီးဥက္ကဋ္ဌအဖြစ်နဲ့ အားလုံးအဖွဲ့ဝင်ငါးဦး ပါဝင်ပါတယ်။ အဲဒီမှာ ညှိနှိုင်းတာဝန်ခံ Coordinator အဖြစ် Renaissance Institute ကို တာဝန်ပေးခဲ့ပါတယ်။ အဲဒီအပြင် EITI လုပ်ငန်းများ အကောင်အထည်ဖော်နိုင်ရန် လုပ်ငန်းကော်မတီ ကို ၁၂-၁-၂၀၁၇ ရက်နေ့မှာလည်းပဲ စီမံကိန်းနှင့်ဘဏ္ဍာရေးဝန်ကြီးဌာန ဒုတိယဝန်ကြီးက ဥက္ကဋ္ဌ အဖြစ်နဲ့ အဖွဲ့ဝင်အားလုံး ခြောက်ဦးပါပြီးတော့ Renaissance Institute က အမှုဆောင် ညွှန်ကြားရေးမှူးကနေပြီးတော့ အတွင်းရေးမှူးအဖြစ် ပါဝင်ပါတယ်။ EITI လုပ်ငန်းစဉ်များကို EITI စံချိန် စံသတ်မှတ်ချက်များနှင့်အညီ သတ်မှတ်ဆောင်ရွက်နိုင်ရန် ကျွန်တော်တို့ (Multi Stakeholder Group- MSC) ကိုဖွဲ့စည်းခဲ့ပါတယ်။ အဲဒီမှာအစိုးရကိုယ်စားလှယ်ခုနစ်ဦး၊ ပုဂ္ဂလိကကဏ္ဍမှ ကိုယ်စားလှယ်ခုနစ်ဦး၊ အရပ်ဘက်အဖွဲ့အစည်းမှ ကိုယ်စားလှယ်ကိုးဦးအားလုံး ၂၃ ဦးပါဝင်ပြီးတော့ စီမံကိန်းနှင့်ဘဏ္ဍာရေးဝန်ကြီးဌာန ဒုတိယဝန်ကြီးက ဥက္ကဋ္ဌအဖြစ်လည်းကောင်း၊ သယံဇာတ နှင့်သဘာဝပတ်ဝန်းကျင်ထိန်းသိမ်းရေးဌာနမှ ညွှန်ကြားရေးမှူးချုပ်(ငြိမ်း) ကျွမ်းကျင်သူတစ်ဦးအား လည်းကောင်း ဒုတိယဥက္ကဋ္ဌအဖြစ် တာဝန်ယူပြီးတော့ ဆောင်ရွက်လျက်ရှိပါတယ်။ ဒုတိယအကြိမ် အစီရင်ခံစာကိုတော့ ၂၀၁၈ ခုနှစ် မတ်လမှာ နောက်ဆုံးတင်သွင်းရမှာဖြစ်ပြီးတော့ အဲဒီအစီရင်ခံစာမှာ အောက်ပါအကြောင်းအရာများကို အဓိကထားပြီးတော့ ဖော်ပြသွားမှာဖြစ်ပါတယ်။ အားလုံးလေးချက် ရှိပါတယ်။ (က) ဒုတိယအကြိမ် အစီရင်ခံစာမှ ၂၀၁၄-၂၀၁၅ နှင့် ၂၀၁၅-၂၀၁၆ ဘဏ္ဍာနှစ်များရဲ့ ဝင်ငွေများကို ဖော်ပြသွားရမှာ ဖြစ်ပါတယ်။ (ခ) ရေနံနှင့်သဘာဝဓာတ်ငွေ့ ကဏ္ဍ၊ သတ္တု ကဏ္ဍနှင့် ကျောက်စိမ်းကျောက်မျက်ကဏ္ဍများကို ဆက်လက်ဖော်ပြသွားမည်ဖြစ်ပြီး ပထမအကြိမ် အစီရင်ခံစာ မှာ ကျောက်စိမ်းကျောက်မျက်နှင့်စပ်လျဉ်းပြီး Emporium ကရရှိသည့် အချက်အလက်များကိုသာ ဖော်ပြခဲ့သော်လည်း ယခု ဒုတိယအကြိမ် အစီရင်ခံစာမှာ တွင်းဝခွန်အပါအဝင် ကျောက်စိမ်း၊ ကျောက်မျက်ကဏ္ဍရဲ့ ဝင်ငွေအားလုံးကိုဖော်ပြရန်၊ (ဂ) သစ်တောကဏ္ဍရဲ့ ဝင်ငွေနှင့် လုပ်ငန်း ဆောင်ရွက်မှုများကို Scoping Study ပြုလုပ်သွားမည်ဖြစ်ပြီး အချိန်မီပြီးစီးနိုင်ပါက ဒုတိယအကြိမ် အစီရင်ခံစာတွင် နောက်ဆက်တွဲဖြင့် ထည့်သွင်းဖော်ပြသွားရန်၊ (ဃ)မြန်မာ့ပုလဲထုတ်လုပ်ရေးနှင့် ရောင်းဝယ်ရေးလုပ်ငန်း၏ အချက်အလက်များအား ကနဦးလေ့လာချက်အဖြစ် နောက်ဆက်တွဲဖြင့် ထည့်သွင်း ဖော်ပြရေးဆောင်ရွက်သွားရန်ဆိုပြီးတော့ အားလုံးလေးချက်ရှိပါတယ်ခင်ဗျား။ ၂၀၁၆ EITI စံသတ်မှတ်ချက်နှင့်အညီ အန္တိမအကျိုးအမြတ်ရရှိမှု (Benificid Ownership)ဆိုင်ရာ အဓိပ္ပာယ် ဖွင့်ဆိုချက်များနှင့် ဆက်လက်ဆောင်ရွက်မည့် လုပ်ကွက်များကိုတော့ နိုင်ငံတကာအတွင်းရေးမှူး ချုပ်ရုံးကို ၂၀၁၆ ခုနှစ် ဒီဇင်ဘာလနောက်ဆုံးပတ်မှာ ကျွန်တော်တို့ တင်ပြနိုင်ခဲ့ပါတယ်။ သို့ဖြစ်ပါ၍ EITI လုပ်ငန်းများနှင့်ပတ်သက်ပြီး ဒုတိယအကြိမ် အစီရင်ခံစာများကို ၂၀၁၈ ခုနှစ် မတ်လတွင် အချိန်မီတင်ပြနိုင်ရေး ဆောင်ရွက်လျက်ရှိပါကြောင်း အဆိုပါအစီရင်ခံစာကို အတည်ပြုပြီးပါက စာနယ်ဇင်းရှင်းလင်းပွဲများ ပြုလုပ်ကာ အများပြည်သူသို့ ပွင့်လင်းမြင်သာစွာ ချပြသွားမှာဖြစ်ပြီး အကြံပြု ဆွေးနွေးချက်များကို လက်ခံရယူ၍ ဆောင်ရွက်သွားမည်ဖြစ်ပါကြောင်းနှင့် ၂၀၁၆ ခုနှစ် EITI Standard ပါ စံချိန်စံညွှန်း သတ်မှတ်ချက်များနှင့်အညီ ဆောင်ရွက်သွားမှာဖြစ်တဲ့အတွက် ကိုယ်စားလှယ် တော်ကြီးရဲ့ အဆိုကို မှတ်တမ်းတင်ထားရှိပေးပါရန် လေးစားစွာ ရှင်းလင်းဖြေကြားအပ်ပါတယ်။ အားလုံးကို ကျေးဇူးတင်ပါတယ်ခင်ဗျား။</speech>
<speech type='speaker'>
စီမံကိန်းနှင့် ဘဏ္ဍာရေးဝန်ကြီးဌာနက ရှင်းလင်းဆွေးနွေးရန်ဖြစ်ပါတယ်။
</speech>
<speech><agency id='27'>ဦးမောင်မောင်ဝင်း(ဒုတိယဝန်ကြီး၊ စီမံကိန်းနှင့်ဘဏ္ဍာရေးဝန်ကြီးဌာန)</agency>လေးစား အပ်ပါသော ဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ပြည်ထောင်စုအဆင့်ပုဂ္ဂိုလ်များ အားလုံး မင်္ဂလာပါ။ ကျွန်တော်ကတော့ စီမံကိန်းနှင့် ဘဏ္ဍာရေးဝန်ကြီးဌာန ဒုတိယဝန်ကြီး ဦးမောင်မောင်ဝင်း ဖြစ်ပါတယ်။ ရန်ကုန်တိုင်းဒေသကြီး၊ ဒဂုံမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာ ဒေါ်သက်သက်ခိုင် တင်သွင်းတဲ့အဆိုနှင့်စပ်လျဉ်းပြီး စီမံကိန်းနှင့် ဘဏ္ဍာရေးဝန်ကြီးဌာနကိုယ်စား ပြန်လည်ရှင်းလင်းတင်ပြမှာဖြစ်ပါတယ်။ တချို့နေရာများတွင် Power Point အသုံးပြုခွင့်ပြုပါရန် ပြန်ကြားတင်ပြအပ်ပါတယ်။ ပြည်ထောင်စုလွှတ်တော်က နှစ်စဉ်အတည်ပြုပြဋ္ဌာန်းတဲ့ ပြည်ထောင်စုရဲ့ ဘဏ္ဍာငွေအရအသုံးဆိုင်ရာဥပဒေမှာ ပြည်ထောင်စုဝန်ကြီးဌာနများအလိုက်သာ ရငွေ၊ သုံးငွေများကို ဖော်ပြထားခြင်းဖြစ်တဲ့အတွက် တွင်းထွက်သယံဇာတတူးဖော်ရေးကဏ္ဍကရရှိတဲ့ဝင်ငွေကို သီးခြား အသေးစိတ်ခေါင်းစဉ်များဖြင့် ဖော်ပြထားခြင်းမရှိသော်လည်း အဆိုပါရငွေများဟာ ပြည်ထောင်စုရဲ့ ရငွေမှာ သက်ဆိုင်ရာဝန်ကြီးဌာနအလိုက် ရငွေများအဖြစ်နဲ့ပါဝင်ပြီး ဖြစ်ပါတယ်။ တွင်းထွက် သယံဇာတအရင်းအမြစ် တူးဖော်ထုတ်လုပ်တဲ့လုပ်ငန်းများနဲ့ပတ်သက်တဲ့ နိုင်ငံတော်ပိုင်စီးပွားရေး အဖွဲ့အစည်းများရဲ့ ရငွေ၊ သုံးငွေများကို ဘတ်ဂျက်ပွင့်လင်းမြင်သာမှုရှိစေရန် ရည်ရွယ်ပြီးထုတ်ဝေတဲ့ နိုင်ငံသားများအတွက် ဘတ်ဂျက်စာစောင်ဖြစ်တဲ့ Citizen Budget မှာ ဖော်ပြပေးထားပါတယ်။ ဒီစာစောင်ကို လွှတ်တော်အပါအဝင် နယ်ပယ်အသီးသီးကိုလည်း ဖြန့်ဝေထားတဲ့အပြင် ဝန်ကြီးဌာနရဲ့ Website မှာလည်း လွှင့်တင်ထားပါတယ်။ ကျွန်တော်တို့ ဒီမှာ Power Point မှာ တင်ပြထားတဲ့ စာစောင်ဖြစ်ပါတယ်။ ဒီ Citizen Budget မှာ ခေါင်းစဉ်လေးတွေခွဲပြီးတော့ သက်ဆိုင်ရာတွင်းထွက် သယံဇာတနဲ့ပတ်သက်တဲ့ ဝန်ကြီးဌာနများရဲ့ အဖွဲ့အစည်းများရဲ့ ဝင်ငွေများကို ဖော်ပြထားခြင်းဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ မြန်မာနိုင်ငံရဲ့ ပထမအကြိမ် EITI အစီရင်ခံစာထဲမှာ ပါရှိတဲ့ ကျောက်မျက်ကဏ္ဍမှရငွေများဟာ အခြားသီးခြားလွတ်လပ်တဲ့အဖွဲ့အစည်းများရဲ့ ခန့်မှန်း ထားတဲ့ပမာဏထက်များစွာ လျော့နည်းနေတယ်ဆိုတဲ့အချက်နဲ့ပတ်သက်ပြီးတော့ ပထမအကြိမ် အစီရင်ခံစာထုတ်ပြန်နိုင်ဖို့အတွက် နယ်ပယ်သတ်မှတ်လေ့လာမှု(Scope Study) ပြုလုပ်ခဲ့စဉ်က တိကျခိုင်မာတဲ့ကိန်းဂဏန်းအချက်အလက်များကို ဖော်ပြနိုင်မယ့် ကျောက်မျက်အရောင်းခန်းမမှာ ရောင်းချရရှိတဲ့ရငွေများကိုသာ ဖော်ပြဖို့ အစိုးရ၊ ကုမ္ပဏီနဲ့ အရပ်ဘက်ကိုယ်စားပြု ကိုယ်စားလှယ်များ ပါဝင်တဲ့သုံးပွင့်ဆိုင်ညွန့်ပေါင်းအဖွဲ့ရဲ့ဆုံးဖြတ်ချက်နဲ့ ကျောက်မျက်အရောင်းခန်းမမှာ ရောင်းချရရှိတဲ့ ရငွေများကိုသာ ဖော်ပြခဲ့တဲ့အတွက်ဖြစ်ရပ်တွေကိုတွေ့ရပါတယ်။ အစီရင်ခံစာမှာပါဝင်တဲ့ ကျောက်မျက်ကုမ္ပဏီများကို ရွေးချယ်ရာမှာ သတ်မှတ်တဲ့ကိန်းဂဏန်းသတ်မှတ်မှုပမာဏအဖြစ်နဲ့ ၁၀ ဘီလီယံနှင့်အထက် ရောင်းရငွေရှိတဲ့ကုမ္ပဏီ ၃၀ ကိုပဲ ထည့်သွင်းဖော်ပြခဲ့သည်ဟုသိရှိရပါတယ်။ သို့ရာတွင် ယခုတတိယအကြိမ် အစီရင်ခံစာမှာ ၂၀၁၄-၂၀၁၅ ခုနှစ်နဲ့ ၂၀၁၅-၂၀၁၆ ခုနှစ် နှစ်နှစ်စာ ပေါင်းပြီးတော့ ထုတ်ပြန်ရမှာဖြစ်တဲ့အတွက်ကြောင့် ၂၀၁၄-၂၀၁၅ ဘဏ္ဍာရေးနှစ်အတွက်ကို ကုမ္ပဏီ ၇၂ ခုနဲ့ ၂၀၁၅-၂၀၁၆ ဘဏ္ဍာရေးနှစ်အတွက်ကို ကုမ္ပဏီ ၅၂ ခု ရွေးချယ်ထားပြီး ဆောင်ရွက်လျက်ရှိ ပါတယ်။ သီးခြားလွတ်လပ်တဲ့အဖွဲ့အစည်းများရဲ့ ခန့်မှန်းပမာဏထက် ပထမအကြိမ် အစီရင်ခံစာမှာ ပါရှိတဲ့ ပမာဏကများစွာလျော့နည်းနေရခြင်းရဲ့ တခြားအကြောင်းတွေကတော့ ဒီသီးခြားအဖွဲ့အစည်း များအနေနဲ့ကတော့ မြန်မာနိုင်ငံရဲ့ ပြည်တွင်းထုတ်လုပ်မှုပမာဏအပြင်ကို ပြည်ပမှာ မြန်မာနိုင်ငံထွက် ကျောက်စိမ်း၊ ကျောက်မျက်ရတနာပြပွဲတွေကနေရရှိတဲ့ ကိန်းဂဏန်းအချက်အလက်တွေကိုလည်း ထည့်သွင်းဖော်ပြနိုင်ပါတယ်။ ကျောက်မျက်၊ ကျောက်စိမ်းအချောထည်ထုတ်လုပ်ပြီးတော့ ကုန်ချော အဖြစ် ဖြစ်သည့်အဆင့်မှာရောင်းချခြင်းက ရရှိတဲ့ဝင်ငွေများကိုလည်းပဲ ဖော်ပြနိုင်မှာဖြစ်ပါတယ်။ ပြည်ပကို တရားမဝင်နည်းလမ်းနဲ့ ရောက်သွားတဲ့ကျောက်စိမ်း၊ ကျောက်မျက်များရဲ့ တန်ဖိုးများကို လည်း ထည့်သွင်းဖော်ပြနိုင်တဲ့အနေအထားရှိပါတယ်။ ဒါတွေကြောင့် ဖြစ်ရတယ်လို့ယူဆပါတယ်။ ဆက်လက်ပြီး နိုင်ငံတော်ပိုင်စီးပွားရေးအဖွဲ့အစည်းများရဲ့ငွေကိစ္စဖြစ်ပါတယ်။ ကျွန်တော့် အနေနဲ့ ၂၇-၇-၂၀၁၆ ရက်နေ့မှာ ကျင်းပတဲ့အမျိုးသားလွှတ်တော်မှာလည်း တစ်ကြိမ်ရှင်းလင်းပြီး ဖြစ်ပါတယ်။ ၂၀၁၂-၂၀၁၃ ဘဏ္ဍာရေးနှစ်ကစပြီးတော့ နိုင်ငံတော်ပိုင်စီးပွားရေးအဖွဲ့အစည်းများကို စီးပွားရေးဆန်ဆန်ဆောင်ရွက်ရေးနဲ့ မိမိတို့ရဲ့ ငွေကြေးအင်အားအပေါ်မှာ မိမိတို့ရပ်တည်နိုင်ရေး အတွက်ရည်ရွယ်ပြီးတော့ ၎င်းတို့ရဲ့ လုပ်ငန်းများ ဆောင်ရွက်လို့ရလာတဲ့ သာမန်ရငွေများကို ပြည်ထောင်စုဘဏ္ဍာရန်ပုံငွေစာရင်းရဲ့ အခြားစာရင်းရှင် UFA, OA Account ဖွင့်လှစ်ပြီးတော့ ပေးသွင်းစေခဲ့ပါတယ်။ ပြည်ထောင်စုရဲ့ ဘဏ္ဍာငွေရသုံးဆိုင်ရာဥပဒေမှာပါတဲ့ ၎င်းတို့အတွက် လျာထား သတ်မှတ်ပေးတဲ့ အသုံးစရိတ်အချို့ကို အဆိုပါ UFA, OA Account ထဲရှိငွေဖြင့် လုပ်ငန်းသုံး ရင်းနှီးငွေ Working Capital များဖြင့် ထုတ်ယူသုံးစွဲစေခဲ့ပါတယ်။ သို့ဖြစ်ပါ၍ SOE များဟာ OA Account လက်ကျန်များကို မိမိတို့သဘောနှင့် မိမိတို့ထုတ်ယူသုံးစွဲလို့မရပါကြောင်း တင်ပြအပ်ပါ တယ်။ ၎င်းတို့ရဲ့လုပ်ငန်းဆောင်ရွက်မှုမှ ရငွေများသည် UFA, OA စာရင်းကို ဝင်ရောက်တဲ့အတွက် ကြောင့် တစ်နည်းအားဖြင့် ပြည်ထောင်စုဘဏ္ဍာရန်ပုံငွေသို့သာ ပေးသွင်းခြင်းဖြစ်ပါကြောင်း ထပ်လောင်းတင်ပြအပ်ပါတယ်။ UFA, OA Account လက်ကျန်များကို ဘဏ္ဍာရေးနှစ်ကုန်တဲ့အခါမှာ စာရင်းစစ်ချုပ်ရုံးက စစ်ဆေးအတည်ပြုပြီးပါက ပြည်ထောင်စုအစိုးရအဖွဲ့ရဲ့ သဘောတူခွင့်ပြုချက်နှင့် မိမိကိုယ်ပိုင်ဘဏ္ဍာရန်ပုံငွေအဖြစ်ကို ရှေ့ ဘဏ္ဍာရေးနှစ်ကို ဆက်လက်သယ်ဆောင်ခွင့်ပြုထားပါတယ်။ ဒီလိုသယ်ဆောင်ခွင့်ပြုထားတာကလည်းပဲ ကိုယ်ပိုင်သီးသန့်စာရင်းမှာ ကျွန်တော်တို့ထားရှိပြီးတော့ သုံးစွဲရန်မဟုတ်ဘဲနဲ့ စာရင်းသဘောအရပဲ ဆက်လက်သယ်ဆောင်ခွင့်ရှိခြင်းဖြစ်ပြီးတော့ သက်ဆိုင်ရာ အဖွဲ့အစည်းရဲ့ အမည်နဲ့ မြန်မာ့စီးပွားရေးဘဏ်မှာထားရှိတဲ့ ပြည်ထောင်စုဘဏ္ဍာရန်ပုံငွေစာရင်းရဲ့ UFA, OA Account ထဲမှာပဲ ရှိနေခြင်းဖြစ်ပါတယ်။ စီမံကိန်းနှင့်ဘဏ္ဍာရေးဝန်ကြီးဌာနရဲ့ ခွင့်ပြုချက်တစ်စုံတစ်ရာမရှိဘဲနဲ့ ကျွန်တော်တို့ ထုတ်ယူ သုံးစွဲလို့မရပါဘူး။ တင်ပြပါ Slide မှာ တင်ပြထားတဲ့အတိုင်း ၂၀၁၇-၂၀၁၈ ဘဏ္ဍာရေးနှစ်မှာ ပြည်ထောင်စုရငွေစုစုပေါင်းရဲ့ ၄၂ ရာခိုင်နှုန်းသည် နိုင်ငံတော်ပိုင် စီးပွားရေးအဖွဲ့အစည်းများ၊ SOE များ၊ နိုင်ငံပိုင်ဘဏ်များနှင့် မြန်မာနိုင်ငံတော်ဗဟိုဘဏ်တို့ရဲ့ ရငွေဖြစ်ပြီးတော့ Citizen ဘတ်ဂျက် စာစောင်မှာ ဖော်ပြထုတ်ပြန်ပြီးဖြစ်ပါတယ်။ အဆိုပါ ၄၂ ရာခိုင်နှုန်းကို ထပ်မံခွဲခြမ်းစိတ်ဖြာမယ်ဆိုလို့ ရှိရင် ၈၀ ရာခိုင်နှုန်းကတော့ နိုင်ငံတော်ပိုင်စီးပွားရေးအဖွဲ့အစည်းများရဲ့ UFA, OA စာရင်းကို ပေးသွင်းတဲ့ရငွေများဖြစ်ပါတယ်။ သို့ဖြစ်ရာ ပြည်ထောင်စု စုစုပေါင်းရငွေရဲ့ ၃၄ ရာခိုင်နှုန်းသည် SOE များရဲ့ UFA, OA စာရင်းသို့ ပေးသွင်းရမည့် ရငွေများဖြစ်ပါတယ်။ အလားတူ ၂၀၁၇-၂၀၁၈ ဘဏ္ဍာရေးနှစ်မှာ ပြည်ထောင်စုရဲ့ အသုံးစရိတ်စုစုပေါင်းရဲ့ ၃၆ ရာခိုင်နှုန်းက နိုင်ငံတော်ပိုင်စီးပွားရေး အဖွဲ့အစည်းများ၊ SOE များ၊ နိုင်ငံပိုင်ဘဏ်များနှင့် မြန်မာနိုင်ငံတော်ဗဟိုဘဏ်တို့ရဲ့ အသုံးစရိတ် ဖြစ်ပါတယ်။ အဆိုပါ ၃၆ ရာခိုင်နှုန်းမှာ UFA, OA စာရင်းက ကျခံသုံးစွဲခွင့်ပြုထားတဲ့ လုပ်ငန်းသုံး ရင်းနှီးငွေ စုစုပေါင်းက ၄၇ ရာခိုင်နှုန်းဖြစ်တဲ့အတွက်ကြောင့် ပြည်ထောင်စုစုစုပေါင်းအသုံးစရိတ်ရဲ့ ၁၇ ရာခိုင်နှုန်းသည် SOE များရဲ့ UFA, OA စာရင်းက ကျခံခွင့်ပြုထားတဲ့အသုံးစရိတ်များဖြစ်ပါတယ်။ လေးစားအပ်ပါသော ဥက္ကဌကြီးခင်ဗျား။ ဘတ်ဂျက်လိုငွေတွက်ရာမှာ အဆိုပါ UFA, OA စာရင်းများကိုပါ ကျွန်တော်တို့ ထည့်သွင်းတွက်ချက်ထားပြီးဖြစ်ပါတယ်။ ၂၀၁၇-၂၀၁၈ ဘဏ္ဍာရေးနှစ် အတွက် ပြည်ထောင်စုရဲ့ ဘဏ္ဍာရန်ပုံငွေလိုငွေနဲ့ GDP အချိုးဟာ ၄.၃၇ ရာခိုင်နှုန်းဖြစ်ကြောင်း ကျွန်တော်တို့ တင်ပြထားပါတယ်။ အကယ်၍ SOE များရဲ့ UFA, OA အရအသုံးများ ထည့်သွင်း တွက်ချက်ခြင်းမပြုပါက လိုငွေနဲ့ GDP အချိုးက ၆.၆၉ ရာခိုင်နှုန်းအထိ ရှိနိုင်မှာဖြစ်ပါတယ်။ သို့ဖြစ်ပါ၍ SOE များရဲ့ ၂၀၁၇-၂၀၁၈ ဘဏ္ဍာရေးနှစ် UFA, OA စာရင်း ရငွေ ၅၆၅၃ ဘီလီယံရှိပြီး ၎င်းစာရင်းမှသုံးငွေသည် ၃၅၃၂ ဘီလီယံရှိပါတယ်။ ပြည်ထောင်စုဘဏ္ဍာရန်ပုံငွေထဲကို ဝင်ရောက်ပြီး တော့ ပြည်ထောင်စုဘဏ္ဍာရန်ပုံငွေကပဲ ပြန်လည်ထုတ်ယူသုံးစွဲရခြင်းဖြစ်ပါတယ်။ ပြည်ထောင်စု ဘဏ္ဍာရန်ပုံငွေစာရင်းလည်ပတ်နေတဲ့အထဲမှာ နိုင်ငံတော်ပိုင်စီးပွားရေးအဖွဲ့အစည်းရဲ့ UFA, OA ရငွေ၊ သုံးငွေများပါဝင်ပြီးတော့ နိုင်ငံတော်ရဲ့ ပိုငွေ၊ လိုငွေဖြစ်ပေါ်မှုကို အထောက်အကူပြု လျက်ရှိ ပါတယ်။ လေးစားအပ်ပါသော ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ပြည်ထောင်စု ဘဏ္ဍာ ရန်ပုံငွေစာရင်း Union Fund Account နဲ့ ဘတ်ဂျက်ဟာတစ်ထပ်တည်းမကျပါဘူး။ ဘတ်ဂျက်သည် ပြည်ထောင်စုဘဏ္ဍာရန်ပုံငွေရဲ့ အစိတ်အပိုင်းတစ်ခုသဖွယ်ဖြစ်ပါကြောင်း တင်ပြ အပ်ပါတယ်။ ဆက်လက်ပြီး ဦးရည်မွန် ဆွေးနွေးထားတဲ့ OA စာရင်းများ စိစစ်သုံးသပ်ခဲ့တဲ့ကိစ္စ တင်ပြလိုပါတယ်။ အစိုးရဌာနအဖွဲ့အစည်းများသည် လုပ်ငန်းလိုအပ်ချက်အရ ငွေထုတ်စာရင်းက တစ်ဆင့် လွှဲပြောင်းသုံးစွဲရတဲ့ကိစ္စတွေ၊ ဒါမှမဟုတ် အခြားစာရင်းရှင်းရှင် OA ဖွင့်လှစ်ဆောင်ရွက်ဖို့ လိုအပ်တဲ့ကိစ္စတွေ၊ ခွင့်ပြုချက်အရ ရန်ပုံငွေတွေထူထောင်ပြီးတော့မှ ရရှိတဲ့ရငွေနဲ့သုံးငွေများကို သီးခြားထိန်းသိမ်းပြီးတော့ ဆောင်ရွက်ရမယ့်ကိစ္စတွေစသည့်ဖြင့် ဒီလိုကိစ္စတွေမျိုးတွေအတွက်ကို စီမံကိန်းနှင့်ဘဏ္ဍာရေးဝန်ကြီးဌာနရဲ့ ခွင့်ပြုချက်ရယူပြီးတော့မှ UFAOA စာရင်းများကို ဖွင့်လှစ်နိုင်ပါတယ်။ လုပ်ငန်းသဘာဝအရ ဒီ OA စာရင်းများကို ဘတ်ဂျက်မှာပါဝင်တဲ့စာရင်းများနဲ့ ဘတ်ဂျက်မှာမပါဝင်တဲ့ စာရင်းများလို့လည်း ခွဲခြားနိုင်ပါတယ်။ ဘတ်ဂျက်မှာပါဝင်တဲ့စာရင်းများကို ဥပမာ တင်ပြရမယ်ဆိုရင် နိုင်ငံတော်ပိုင်စီးပွားရေးအဖွဲ့အစည်းများ ယခုကျွန်တော်တင်ပြခဲ့တဲ့ UFAI OA လို့ခေါ်တဲ့ SOE တွေကဖွင့်ထားတဲ့ OA တွေဖြစ်ပါတယ်။ နောက် ကာကွယ်ရေးဝန်ကြီးဌာနမှ တပ်ရင်းရန်ပုံငွေတွေ၊ တပ်ဆောင်ငွေတွေကို နေရာဒေသအနေအထားအရ ထုတ်ယူအသုံးပြုနိုင်ဖို့ အတွက်ကို ဖွင့်လှစ်ပေးရတဲ့ OA များလည်းရှိပါတယ်။ နောက် လွှတ်တော်ဖွံ့ဖြိုးရေးရန်ပုံငွေတို့၊ ကျေးလက်ဒေသဖွံ့ဖြိုးရေးရန်ပုံငွေတို့ရှိတဲ့ဟာမှာလည်း ဖွင့်လှစ်ပေးရတဲ့ OA စာရင်းများရှိပါတယ်။ နောက် ပြည်ပချေးယူရငွေ၊ ပြည်ပအကူအညီရငွေများကို နိုင်ငံတကာစာရင်းစစ်ဆေးရေးအဖွဲ့တွေက စာရင်းစစ်ဆေးရာမှာ လွယ်ကူစေဖို့နဲ့ ရငွေများကို သီးခြားထိန်းသိမ်းပြီးတော့ ထိုရငွေများထဲက ပြန်လည်ထုတ်ယူသုံးစွဲဖို့အတွက်ကို လွယ်ကူစေရန်ဖွင့်လှစ်ပေးရတဲ့ OA စာရင်းများလည်း ရှိပါတယ်။ ဒါတွေက ဘတ်ဂျက်မှာ ပါဝင်ပါတယ်။ ဘတ်ဂျက်မှာမပါတဲ့ OA စာရင်းတွေလည်းရှိပါတယ်။ ဒါတွေက ဥပမာ - အလုပ်သမားလျော်ကြေးငွေတွေ၊ အကျဉ်းသားများပိုင်တဲ့ငွေတွေကို သီးခြားထိန်းသိမ်းပေး ထားတဲ့ငွေတွေ၊ လူ့စွမ်းအားအရင်းအမြစ်ဖွံ့ဖြိုးမှုသင်တန်းများ၊ စရိတ်မျှပေး၊ ကျန်းမာရေးအစီအစဉ်ကို အကောင်အထည်ဖော်ရန်အတွက် လှူဒါန်းငွေများအတွက် ဖွင့်လှစ်ရတဲ့စာရင်းများစသည်တို့ဖြစ်ပါ တယ်။ ဒီ OA စာရင်းများကို ဖွင့်လှစ်ဆောင်ရွက်ခြင်းဟာ စာရင်းထိန်းသိမ်းမှုစနစ်တကျရှိစေရန် ရည်ရွယ်ချက်နဲ့ ဘဏ္ဍာရေးစည်းမျဉ်းနဲ့အညီ Accounting Purpose အရ ဆောင်ရွက်ရခြင်းဖြစ်ပါ တယ်။ လုပ်ငန်းသဘောသဘာဝအရ အဝင်/အထွက်စာရင်းများကို ဌာနဆိုင်ရာငွေထုတ်စာရင်း တစ်ခုတည်းကနေ အဝင်/အထွက်လုပ်နေမယ်ဆိုရင် စာရင်းများရှုပ်ထွေးနိုင်တဲ့အတွက်ကြောင့် ယင်းသို့ ဆောင်ရွက်ရခြင်းဖြစ်ပါတယ်။ ၎င်းစာရင်းများသည် ပြည်ထောင်စုတိုင်းဒေသကြီး/ပြည်နယ် စသည်ဖြင့် ဘဏ္ဍာရန်ပုံငွေများရဲ့အောက်မှာသာ ဖွင့်လှစ်ခွင့်ပြုထားခြင်းဖြစ်သဖြင့် သက်ဆိုင်ရာ ဘဏ္ဍာရန်ပုံငွေဖြစ်တဲ့ (Union Bank Account State and Region) Bank Account အောက်မှာသာ တစ်စုတစ်စည်းထဲရှိပါကြောင်း တင်ပြအပ်ပါတယ်။ လကုန်ဆုံးတဲ့အချိန်၊ နှစ်ကုန်ဆုံးတဲ့ အချိန်များမှ OA စာရင်းများရဲ့ စာရင်းပိတ်ငွေသားလက်ကျန်များရှိနေလို့ရှိရင် ပြည်ထောင်စုအစိုးရ အပ်ငွေစာရင်းရဲ့ လိုငွေကို သက်သာစေမှာဖြစ်ပါတယ်။ OA စာရင်းများကို စိစစ်သုံးသပ်နိုင်ဖို့အတွက် စီမံကိန်းနှင့်ဘဏ္ဍာရေးဝန်ကြီးဌာန၊ ဘဏ္ဍာရေးဦးစီးဌာနမှာ OA စာရင်းများ စိစစ်သုံးသပ်ရေးအဖွဲ့ကို ဖွဲ့စည်းထားပြီးတော့မှ ၃၁-၈-၂၀၁၆ ရက်နေ့ထိ အခြေအနေတွေကို ပထမစိစစ်ခဲ့ပါတယ်။ ဒီစိစစ်ပြီးတဲ့ အခါမှာ ဆက်လက်ပြီးတော့ ဖွင့်လှစ်သင့်တဲ့စာရင်း၊ မဖွင့်လှစ်သင့်တဲ့စာရင်းများကို ခွဲခြားခဲ့ပါတယ်။ အထက်မှာ ဆွေးနွေးခဲ့သကဲ့သို့ နိုင်ငံတော်အတွက် လိုအပ်တဲ့စာရင်းများ ဆက်လက်ပြီးတော့ ဖွင့်ပေးရန်လိုနေတဲ့ စာရင်းများကိုတော့ စုစုပေါင်း ၆၁၀၈ ခုကို ဆက်လက်ဖွင့်လှစ်ခွင့်ပြုခဲ့ပါတယ်။ အထုတ်အသွင်းပြု လုပ်ခြင်းမရှိတော့ဘဲနဲ့ ဆက်လက်ပြီးတော့လည်း ဖွင့်လှစ်ရန်မလိုအပ်တော့တဲ့ စာရင်းများစုစုပေါင်း ၃၀၄၅ ခုကိုလည်း ပိတ်သိမ်းစေခဲ့ပြီးဖြစ်ပါတယ်။ ဆက်လက်ပြီး ဒီ OA စာရင်းများနဲ့ပတ်သက်လို့ ပြည်ထောင်စုအစိုးရအဖွဲ့တင်ပြပြီးတော့ ရှေ့လုပ်ငန်းစဉ်များကို သုံးသပ် ဆောင်ရွက်ဖို့လည်း ဆောင်ရွက်လျက်ရှိပါတယ်။ UFA၊ OA စာရင်းများအားလုံးဟာ ပြည်ထောင်စု စာရင်းစစ်ချုပ်ရုံး ဒါမှမဟုတ် ကာကွယ်ရေးဝန်ကြီးဌာန ငွေစာရင်းရုံးတို့ရဲ့ စာရင်းစစ်ဆေးမှုကို ပုံမှန်ခံယူရပါတယ်။ လုပ်ငန်းများဆောင်ရွက်ပြီးစီးပါက ၎င်း UFA၊ OA စာရင်းများကို ပိတ်သိမ်း coqulown wassəlos UFAI OA 05q8:op:quošus:cos? Standard Operating Procedure လို့ခေါ်တဲ့ SOP ကိုလည်း ရေးဆွဲထားပြီးဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ သို့ဖြစ်ပါ၍ အဆိုတင်သွင်းသူ ဒေါက်တာ ဒေါ်သက်သက်ခိုင်နှင့် အကြံပြုဆွေးနွေးကြသူ လွှတ်တော်ကိုယ်စားလှယ်ကြီးများကို ကျေးဇူးတင်ရှိ ပါကြောင်း ဆွေးနွေးချက်များအပေါ်မှာလည်း မှတ်သားထားပြီးတော့ ဆောင်ရွက်ဖွယ်ရာလုပ်ငန်း အစီအစဉ်များကို ဆက်လက်ဆောင်ရွက်သွားမည်ဖြစ်ပါကြောင်း တင်ပြလိုပါတယ်။ နိုင်ငံတော်ရဲ့ ဝင်ငွေများကို သဘာဝသယံဇာတတူးဖော်ထုတ်လုပ်ခြင်းမှရရှိတဲ့ ဝင်ငွေများကို နိုင်ငံသားများကို ပွင့်လင်းမြင်သာစွာချပြလျက်ရှိပါတယ်။ ထိုဝင်ငွေများသည် ပြည်ထောင်စုဘဏ္ဍာရန်ပုံငွေသို့သာ အပြည့်အဝပေးသွင်းရန် ဆောင်ရွက်လျက်ရှိပါတယ်။ UFA၊ OA ကို ၎င်းတို့သဘောဖြင့် ထုတ်ယူသုံးစွဲ မှုမပြုရပါဘူး။ နိုင်ငံတကာ EITI အဖွဲ့အစည်းကိုလည်းပဲ တင်းပြည့်အဖွဲ့ဝင်နိုင်ငံအဖြစ်နဲ့ ဝင်ရောက် နိုင်ဖို့အတွက်ကို Second Report မကြာမီ ၂၀၁၈ ခုနှစ် မတ်လမှာ တင်နိုင်ဖို့အတွက် ကျွန်တော်တို့ ကော်မတီတွေအသီးသီးဖွဲ့ပြီးတော့ ဆောင်ရွက်လျက်ရှိပါတယ်။ စတဲ့ဒီလိုအကြောင်းများကြောင့် ဒေါက်တာဒေါ်သက်သက်ခိုင်ရဲ့ တိုက်တွန်းကြောင်းအဆိုနဲ့စပ်လျဉ်းပြီး ပြည်ထောင်စုအစိုးရက ဆောင်ရွက်လျက်ရှိသည့် အစီအစဉ်များဖြစ်ပါသဖြင့် အဆိုကိုလွှတ်တော်က မှတ်တမ်းတင်ထားပေးရန် တင်ပြအပ်ပါတယ်။ ကျေးဇူးတင်ပါတယ်။</speech>
<speech type='speaker'> အဆိုရှင်ရဲ့ သဘောထားပြောပါ။</speech>
<speech><mp id='460'>ဒေါက်တာဒေါ်သက်သက်ခိုင်(ဒဂုံမဲဆန္ဒနယ်)</mp> ကျွန်မအနေနဲ့ ဒီအဆိုကို တင်သွင်းခဲ့တာ သည် နှစ် သန်းချီပြီးကြာမှရရှိတဲ့ သဘာဝသယံဇာတတွေကို ကျွန်မတို့က အချိန်တိုတိုနဲ့ စည်းမဲ့ ကမ်းမဲ့ထုတ်လုပ်ပြီးတော့ ပြီးလို့ရှိရင်လည်း ဒီဘဏ္ဍာရန်ပုံငွေတွေကို သေချာအသုံးမချလို့ရှိရင် နောင်လာနောက်သားတွေရဲ့ အကျိုးအတွက်ကို လက်ရှိမြန်မာနိုင်ငံသူ၊ နိုင်ငံသားအကုန်လုံးရဲ့ အကျိုးအတွက်ကို တင်သွင်းတာဖြစ်တဲ့အတွက် ကျွန်မအနေနဲ့တော့ ကျွန်မအဆိုကို အတည်ပြုပေးဖို့ ကျွန်မ တောင်းဆိုချင်ပါတယ်ရှင့်။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒေါက်တာဒေါ်သက်သက်ခိုင်၊ ဒဂုံမဲဆန္ဒနယ်က တင်သွင်းတဲ့အဆိုကို ကိုယ်စားလှယ်ခုနစ်ဦးက ဆွေးနွေးပြီး သယံဇာတနှင့် သဘာဝ ပတ်ဝန်းကျင်ထိန်းသိမ်းရေးဝန်ကြီးဌာနနှင့် စီမံကိန်းနှင့်ဘဏ္ဍာရေးဝန်ကြီးဌာနတို့က အဆိုအား မှတ်တမ်းတင်သင့်ကြောင်း ရှင်းလင်းခဲ့ပါတယ်။ အဆိုရှင်ကလည်း အတည်ပြုပေးရန် ရှင်းလင်း ပြောကြားခဲ့ပါတယ်။ ဒါကြောင့် ဒီအဆိုနဲ့စပ်လျဉ်းပြီး လွှတ်တော်ရဲ့ သဘောထားရယူရန် စက်ခလုတ် အသုံးပြု၍ ဆန္ဒမဲပေးတဲ့နည်းလမ်းနဲ့ ဆုံးဖြတ်သွားမှာဖြစ်ပါတယ်။
</speech>
<speech type='speaker'>
ယခုဆန္ဒမဲပေးလို့ပြီးပါပြီ။ ရရှိတဲ့ ဆန္ဒမဲစာရင်းကို ကြေညာပါ့မယ်။ ထောက်ခံဆန္ဒမဲပေါင်း ၃၂၅ မဲ၊ ကန့်ကွက်ဆန္ဒမဲပေါင်း ၆၈ မဲ၊ ကြားနေဆန္ဒမဲပေါင်း ၃ မဲဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ထောက်ခံတဲ့ ကိုယ်စားလှယ်ဦးရေကများတဲ့အတွက် ဒေါက်တာဒေါ်သက်သက်ခိုင် တင်သွင်းတဲ့အဆိုကို လွှတ်တော်က အတည်ပြုကြောင်း ကြေညာ ပါတယ်။ (ဩဘာသံများ)
</speech>
</new_section></motion>
</MotionSection>
<order>
<title>
ပြည်သူ့လွှတ်တော်ဥက္ကဋ္ဌက နိဂုံးချုပ်အမှာစကားပြောကြားခြင်း
</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်သူ့လွှတ်တော် ဆဋ္ဌမပုံမှန်အစည်းအဝေးဟာ ဒီနေ့ပြီးဆုံးမှာဖြစ်ပါတယ်။ ၁၇-၁၀-၂၀၁၇ ရက်နေ့က စတင်ကျင်းပခဲ့တဲ့ ဆဋ္ဌမပုံမှန်အစည်းအဝေးဟာ ဒီကနေ့ဆိုရင် (၁၆)ရက်မြောက်ရှိပြီဖြစ်ပါတယ်။ အစည်းအဝေးကာလ အတွင်းမှာ ကြယ်ပွင့်ပြမေးခွန်း ၈၈ ခု မေးမြန်းဖြေကြားခြင်း၊ ကြယ်ပွင့်မပြမေးခွန်း ၂၀၈ ခု ဖြေကြား ခြင်းများ ဆောင်ရွက်နိုင်ခဲ့ပါတယ်။ အဆို ရှစ်ခုတင်သွင်းနိုင်ခဲ့ပြီး အတည်ပြု အဆိုလေးခု၊ မှတ်တမ်းတင် အဆိုသုံးခုနဲ့ ဆက်လက်ဆွေးနွေးရန်ကျန် အဆိုတစ်ခုတို့ဖြစ်ကြပါတယ်။ ဥပဒေကြမ်းများအနေနဲ့ ဆွေးနွေးဆောင်ရွက်ခဲ့တဲ့ဥပဒေကြမ်း ၂၃ ခုရှိပြီး ဥပဒေကြမ်းခုနစ်ခုကို အတည်ပြုနိုင်ခဲ့ပါတယ်။ အတည်ပြု နိုင်ခဲ့တဲ့ဥပဒေကြမ်းတွေထဲမှာ နိုင်ငံတော်စီးပွားရေးဖွံ့ဖြိုးတိုးတက်မှုကို တစ်ဖက်တစ်လမ်း ကအထောက်အကူပြုနိုင်တဲ့ မြန်မာနိုင်ငံကုမ္ပဏီများဥပဒေကြမ်းကို အတည်ပြုနိုင်ခဲ့ခြင်းဟာ ကျွန်တော်တို့လွှတ်တော်အခန်းကဏ္ဍအတွက် သမိုင်းမှတ်တမ်းတစ်ခုလို့ဆိုရမှာဖြစ်ပါတယ်။ ဆက်လက် ဆောင်ရွက်ရန်ကျန်ဥပဒေကြမ်းများအနေနဲ့ ၁၆ ခုကျန်ရှိပါတယ်။ ယခုအစည်းအဝေးကာလအတွင်းမှာ တပ်မတော်သားပြည်သူ့လွှတ်တော်ကိုယ်စားလှယ်ရှစ်ဦး အပြောင်းအလဲရှိပါတယ်။ ၎င်းတို့ကို ကတိ သစ္စာပြုခြင်း၊ အစိုးရ၏အာမခံချက်များ၊ ကတိများနှင့် တာဝန်ခံချက်များနှင့် စိစစ်ရေးကော်မတီတို့တွင် တပ်မတော်သားပြည်သူ့လွှတ်တော်ကိုယ်စားလှယ်တစ်ဦးစီကို အစားထိုးဖွဲ့စည်းခြင်း၊ ပို့ဆောင်ရေး၊ ဆက်သွယ်ရေးနှင့် ဆောက်လုပ်ရေးဆိုင်ရာကော်မတီနဲ့ ပညာရေးမြှင့်တင်မှုကော်မတီတို့တွင် တပ်မတော်သားပြည်သူ့လွှတ်တော်ကိုယ်စားလှယ်နှစ်ဦးကို လေ့လာသူများအဖြစ် အစားထိုးတာဝန် ပေးအပ်ခြင်းများဆောင်ရွက်နိုင်ခဲ့ပါတယ်။ ပြည်သူ့လွှတ်တော် ပုံမှန်အစည်းအဝေးများကို ကိုယ်စားလှယ်များအားလုံးက ဝိုင်းဝန်းပူးပေါင်းဆောင်ရွက်ခဲ့ကြတဲ့အတွက် ယခုလိုအောင်မြင်စွာ ကျင်းပနိုင်ခဲ့ကြသလို ဥက္ကဋ္ဌအနေနဲ့ မှတ်တမ်းတင်ဂုဏ်ပြုအပ်ပါတယ်။ ပြည်သူ့လွှတ်တော်ကိုယ်စားလှယ်များခင်ဗျား။ ဒီမိုကရေစီအသွင်ကူးပြောင်းရေးကာလတွင် ဥပဒေပြုရေးမဏ္ဍိုင်ရဲ့ အခန်းကဏ္ဍဟာ အလွန်အရေးကြီးပါတယ်။ ကျွန်တော်တို့ ဥပဒေပြုရေး လုပ်ငန်းစဉ်များဟာ ဒီမိုကရေစီစံချိန်စံညွှန်းများနှင့်အညီ ကျင့်သုံးဆောင်ရွက်ကြရမှာဖြစ်ပါတယ်။ နိုင်ငံတော်မှ လောကပါလတရားများ ထွန်းကားဖို့အတွက် တရားဥပဒေတွေ အခိုင်အမာပြဋ္ဌာန်းနိုင်ကြ ဖို့လိုအပ်ပါတယ်။ ဒီမိုကရေစီရဲ့ အသက်သွေးကြောဖြစ်တဲ့ လွှတ်တော်ရဲ့ လုပ်ငန်းစဉ်များ မှန်ကန်စွာ လည်ပတ်နိုင်ဖို့နဲ့ အပြန်အလှန်ထိန်းညှိနိုင်ဖို့အတွက် ကျွန်တော်တို့ကိုယ်စားလှယ်များရဲ့ စွမ်းဆောင် ရည်ရှိမှုအပေါ်မှာမူတည်နေပါတယ်။ ကျွန်တော်တို့ဟာ ပြည်သူတွေကို ကိုယ်စားပြုပြီး ဒီမိုကရေစီနဲ့ လူ့အခွင့်အရေးများ ထွန်းကားအောင်ဆောင်ရွက်ခွင့်ရရှိနေကြတာဖြစ်ပါတယ်။ ဒါကြောင့် အစည်း အဝေးရပ်နားစဉ်ကာလအတွင်းမှာလည်း လွှတ်တော်အတွေ့အကြုံ ရှင်းလင်းပေးခြင်း၊ ဆောင်ရွက်သင့် ဆောင်ရွက်ထိုက်တဲ့ ပြည်သူကိုဗဟိုပြုတဲ့၊ ပြည်သူကိုအကျိုးပြုတဲ့ ဒေသဖွံ့ဖြိုးရေးနဲ့ လယ်ယာမြေနဲ့ အခြားမြေများ ပြန်လည်စိစစ်ရေးစတဲ့လုပ်ငန်းတွေကို လွှတ်တော်ကိုယ်စားလှယ်များအနေနဲ့ ဦးစားပေး ဆောင်ရွက်ကြဖို့ တိုက်တွန်းမှာကြားလိုပါတယ်။ ပြည်သူ့လွှတ်တော်ကိုယ်စားလှယ်များခင်ဗျား။ နိဂုံးချုပ်အနေနဲ့ မှာကြားလိုတာကတော့ မဲဆန္ဒရှင်ပြည်သူလူထုထံ ပြန်လည်ရောက်ရှိတဲ့အခါမှာ ပြည်သူကြားကို ထဲထဲဝင်ဝင်သွားရောက်ကြပြီး ပြည်သူ့အသံနဲ့ ပြည်သူ့ဆန္ဒ၊ ပြည်သူ့သဘောထားတွေကို အလေးအနက်ထားမှတ်သားနားထောင် ပေးကြပါ။ ပြည်သူလူထုက အားကိုးယုံကြည်ရတဲ့ လွှတ်တော်ကိုယ်စားလှယ်များဖြစ်အောင် ကြိုးပမ်း ဆောင်ရွက်ပေးကြပါ။ ပြည်သူ့ဆန္ဒသဘောထားတွေကို အကောင်အထည်ဖော်နိုင်အောင် စိတ်ကောင်း စေတနာမှန်နဲ့ ကြိုးစားဆောင်ရွက်ပေးကြပါ။ ရပ်ရွာအေးချမ်းသာယာရေး၊ တရားဥပဒေစိုးမိုးရေး၊ အမျိုးသားရင်ကြားစေ့ရေး၊ ပြည်တွင်းငြိမ်းချမ်းရေးပျက်ပြားစေတဲ့ အန္တရာယ်များကိုလည်း မျက်ခြေ မပျက် သတိချပ်ကြပါ။ ဒီမိုကရေစီအသွင်ကူးပြောင်းရေး၊ ဒီမိုကရေစီဖက်ထရယ်ပြည်ထောင်စု နိုင်ငံတော်တည်ဆောက်ရေးတို့အတွက် အနှောင့်အယှက်အဟန့်အတားများကိုလည်း ကာကွယ်ပေး ကြပါ။ လွှတ်တော်ကိုယ်စားလှယ်များဟာ ဥပဒေပြုရေးမဏ္ဍိုင်ရဲ့ Identity များဖြစ်ကြတဲ့အတွက် ဆင်ခြင်တုံ တရားလက်ကိုင်ထားပြီး ပြောဆိုဆက်ဆံဆောင်ရွက်ကြပါလို့ အသိပေးနှိုးဆော်လိုပါတယ်။ ကိုယ်စားလှယ်များအားလုံး သွားလမ်းသာလို့ လာလမ်းဖြောင့်ကြပါစေ။ မိမိတို့လိုရာခရီးကို အန္တရာယ် ကင်း၊ ဘေးရှင်းစွာနဲ့ ချောချောမောမောပြန်လည်ရောက်ရှိကြပါစေ။ နောင်ကျင်းပမယ့် ပြည်သူ့ လွှတ်တော်သတ္တမပုံမှန်အစည်းအဝေးများမှာလည်း ကျန်းမာရွှင်လန်းစွာနဲ့ ပြန်လည်ဆုံစည်းနိုင်ကြ ပါစေလို့ ဆုတောင်းရင်းနိဂုံးချုပ်အပ်ပါတယ်ခင်ဗျား။ အားလုံးကိုကျေးဇူးတင်ပါတယ်။ (ဩဘာသံများ)
</speech>
</order>
</discussion><postface>
<title>ဒုတိယအကြိမ် ပြည်သူ့လွှတ်တော် ဆဋ္ဌမပုံမှန်အစည်းအဝေး (၁၆)ရက်မြောက်နေ့ ရပ်နားကြောင်းနှင့် ဒုတိယအကြိမ် ပြည်သူ့လွှတ်တော် ဆဋ္ဌမပုံမှန်အစည်းအဝေး ပြီးစီးကြောင်း ကြေညာခြင်း</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်သူ့လွှတ်တော် ဆဋ္ဌမပုံမှန်အစည်းအဝေး (၁၆)ရက်မြောက်နေ့ အစည်းအဝေးရပ်နားကြောင်းနဲ့ ဒုတိယအကြိမ် ပြည်သူ့လွှတ်တော် ဆဋ္ဌမပုံမှန်အစည်းအဝေး အောင်မြင်စွာကျင်းပပြီးဆုံးကြောင်း ကြေညာပါတယ်။ (ဩဘာသံများ)
</speech>
</postface>
</transcript>
</doc>