<doc>
<docinfo>
<docno>02-03-03.xml</docno>
<term value='02'>ဒုတိယအကြိမ်</term>
<session value='03'/>
<sittingday value='03'> </sittingday>
<legislature value='lower'>ပြည်သူ့လွှတ်တော်</legislature>
<title>
ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်သူ့လွှတ်တော် တတိယပုံမှန်အစည်းအဝေး တတိယနေ့မှတ်တမ်း
</title>
<date>
၁၃၇၈ ခုနှစ်၊ တန်ဆောင်မုန်းလပြည့်ကျော် ၄ ရက် (၂ဝ၁၆ ခုနှစ်၊ နိုဝင်ဘာလ ၁၈ ရက်) (သောကြာနေ့) ။
</date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ဒုတိယအကြိမ် ပြည်သူ့လွှတ်တော် တတိယပုံမှန်အစည်းအဝေး တတိယနေ့ကို နံနက် ၁၀း၀၀ နာရီအချိန်၌ စတင်ကျင်းပပါသည်။ ပြည်သူ့လွှတ်တော်အစည်းအဝေးကို ကြီးကြပ်ကွပ်ကဲသူအဖြစ် ပြည်သူ့လွှတ်တော်ဥက္ကဋ္ဌ ဦးဝင်းမြင့် က ဆောင်ရွက်ပြီး၊ အခမ်းအနားမှူးအဖြစ် ဦးတင်ဝင်းအောင်၊ ညွှန်ကြားရေးမှူးချုပ်၊ ပြည်သူ့လွှတ်တော်ရုံးက ဆောင်ရွက်ပါသည်။</p> 
<title>ပြည်သူ့လွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်း ကြေညာခြင်း</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီကနေ့ကျင်းပတဲ့ ဒုတိယအကြိမ် ပြည်သူ့ လွှတ်တော် တတိယပုံမှန်အစည်းအဝေး တတိယနေ့မှာ ပြည်သူ့လွှတ်တော် လွှတ်တော်အခွင့်အရေး ကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်သူ့လွှတ်တော် ကိုယ်စားလှယ် ၄၂၆ ဦးရှိတဲ့အနက် ၃၈၈ ဦး တက်ရောက်ပါတယ်။ အစည်းအဝေးသို့ တက်ရောက်ခွင့် ရှိသူဦးရေ စုစုပေါင်းရဲ့ ၉၁.၀၈ ရာခိုင်နှုန်းရှိတဲ့အတွက် အစည်းအဝေး အထမြောက်ကြောင်းနှင့် စတင်ကျင်းပကြောင်း ကြေညာပါတယ်။ (ဩဘာသံများ)
</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type='speaker'>
လွှတ်တော်ကိုယ်စားလှယ်များခင်ဗျား။ အစီအစဉ်များကို ကြိုတင်ဖြန့်ဝေထားတဲ့ အတိုင်း ဆက်လက်ဆောင်ရွက်သွားပါမယ်။
</speech>
<leave>
<title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type='speaker'>
ယခု အစည်းအဝေးမတက်ရောက်နိုင်တဲ့ လွှတ်တော်ကိုယ်စားလှယ်များအတွက် ခွင့်ပန်ကြားရန်ဖြစ်ပါတယ်။
</speech>
<speech><mp id='296'>ဦးသောင်းဌေးလင်း(အဖွဲ့ဝင်၊ လွှတ်တော်အခွင့်အရေးကော်မတီ)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ယနေ့ ၂၀၁၆ ခုနှစ်၊ နိုဝင်ဘာလ ၁၈ ရက်နေ့ ဒုတိယအကြိမ် ပြည်သူ့လွှတ်တော် တတိယပုံမှန်အစည်းအဝေး တတိယနေ့သို့ မတက်ရောက်နိုင်ပါသဖြင့် ခွင့်ပန်ကြားသူ လွှတ်တော်ကိုယ်စားလှယ်များ၏ကိုယ်စား ပြည်သူ့လွှတ်တော် လွှတ်တော်အခွင့်အရေး ကော်မတီအဖွဲ့ဝင် ကျွန်တော် ဦးသောင်းဌေးလင်း၊ ပုသိမ်ကြီးမဲဆန္ဒနယ်က စုစည်းတင်ပြသွားမှာ ဖြစ်ပါတယ်။ ပြည်သူ့လွှတ်တော်မှာ ယနေ့ တက်ရောက်ခွင့်ရှိသော ကိုယ်စားလှယ် ၄၂၆ ဦးရှိပြီး တက်ရောက်သူကိုယ်စားလှယ် ၃၈၈ ဦးရှိကာ ယနေ့ ခွင့်ပန်ကြားသူ ၁၄ ဦးရှိပါတယ်။ ၎င်းတို့ကတော့ (၁) ချီဖွေမဲဆန္ဒနယ်မှ ဦးဇုံတိန့် ခွင့် ၁ ရက်၊ (၂) ဇေယျာသီရိမဲဆန္ဒနယ်မှ ဦးလှဌေးဝင်း ခွင့် ၁ ရက်၊ (၃) ကိုကိုးကျွန်းမဲဆန္ဒနယ်မှ သူရဦးသက်ဆွေ ခွင့် ၆ ရက်၊ (၄) မိုင်းဖြတ်မဲဆန္ဒနယ်မှ ဦးလင်းဇော်ထွန်း ခွင့် ၁ ရက်၊ (၅) လားရှိုးမဲဆန္ဒနယ်မှ ဒေါက်တာစိုင်းမောက်ခမ်း ခွင့် ၁ ရက်၊ (၆) မာန်အောင်မဲဆန္ဒနယ်မှ ဦးတင်နု(ခ) ဦးတင်နုအောင် ခွင့် ၁ ရက်၊ (၇) နောင်ချို မဲဆန္ဒနယ်မှ ဦးထွန်းအောင်(ခ)ဦးထွန်းထွန်းဟိန် ခွင့် ၁ ရက်၊ (၈) အိမ်မဲ မဲဆန္ဒနယ်မှ ဒေါ်သန္တာ ခွင့် ၁ ရက်၊ (၉) သုံးခွမဲဆန္ဒနယ်မှ ဒေါ်စုစုလွင် ခွင့် ၁ ရက်၊ (၁၀) အောင်မြေသာစံမဲဆန္ဒနယ်မှ ဒေါက်တာလှမိုး ခွင့် ၁ ရက်၊ (၁၁) သာကေတမဲဆန္ဒနယ်မှ ဒေါက်တာဝေဖြိုးအောင် ခွင့် ၁ ရက်၊ (၁၂) ကျောက်တော်မဲဆန္ဒနယ်မှ ဦးဦးထွန်းဝင်း ခွင့် ၁ ရက်၊ (၁၃) ယင်းမာပင်မဲဆန္ဒနယ်မှ ဦးအောင်စိုး ခွင့် ၁ ရက်နှင့် (၁၄) တပ်မတော်သားကိုယ်စားလှယ် ဗိုလ်မှူးချုပ်စိုးမြင့် ခွင့် ၁ ရက်တို့ဖြစ်ကြပါတယ်။ ယခင် ခွင့်ပန်ကြားသူ ၂၄ ဦး၊ ယနေ့ခွင့်ပန်ကြားသူ ၁၄ ဦး စုစုပေါင်း ခွင့်ပန်ကြားသူ ၃၈ ဦး ဖြစ်ပါတယ်။ ခွင့်မဲ့ပျက်ကွက်သူမရှိပါကြောင်းနှင့် အထက်ပါ ကိုယ်စားလှယ်များ၏ ခွင့်ပန်ကြားမှုအား ခွင့်အဖြစ် ခွင့်ပြုပေးပါရန် လေးစားစွာဖြင့် ပန်ကြားအပ်ပါတယ် ခင်ဗျား။</speech>
<speech type='speaker'>ခွင့်ပန်ကြားသူအားလုံးကို ခွင့်ပြုပါတယ်။</speech>
<title>
ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို မှတ်တမ်းတင်ခြင်း
</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီကနေ့ အစည်းအဝေးမှာ တက်ရောက်ခွင့် ရှိတဲ့ လွှတ်တော်ကိုယ်စားလှယ် ၄၂၆ ဦး၊ ယခင်က ခွင့်ပန်ကြား၍ ခွင့်ပြုထားသူ ၂၄ ဦး၊ ယနေ့ ခွင့်ပြုထားသူ ၁၄ ဦးဖြစ်၍ လွှတ်တော်က ခွင့်ပြု ထားသူ စုစုပေါင်း ၃၈ ဦးဖြစ်ပါတယ်။ ခွင့်မဲ့ ပျက်ကွက်သူမရှိပါ။ ယခု လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေကို လွှတ်တော်ရဲ့ အတည်ပြုချက်ရယူပါမယ်။ ပြည်သူ့လွှတ်တော် ကိုယ်စားလှယ်များ အစည်းအဝေး တက်ရောက်မှုအခြေအနေ တင်ပြချက်ကို အတည်ပြု မှတ်တမ်းတင်ရန် လွှတ်တော်က သဘောတူပါ သလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'>
လွှတ်တော်က သဘောတူတဲ့အတွက် ကိုယ်စားလှယ်များ အစည်းအဝေး တက်ရောက်မှုအခြေအနေကို အတည်ပြုမှတ်တမ်းတင်ကြောင်း ကြေညာပါတယ်။ (ဩဘာသံများ)
</speech>
</leave>
</preface><discussion>
<QASection>
<title>
ကြယ်ပွင့်ပြထားသည့်မေးခွန်းများကို လွှတ်တော်ကိုယ်စားလှယ်များက မေးမြန်းခြင်းနှင့် သက်ဆိုင်ရာပြည်ထောင်စုအဆင့် အဖွဲ့အစည်းဝင်က ဖြေကြားခြင်း
</title>
<speech type='speaker'>
လွှတ်တော်ကိုယ်စားလှယ်များခင်ဗျား။ မေးခွန်းများ မေးမြန်းခြင်း၊ ဖြေကြားခြင်း အစီအစဉ် စတင်ဆောင်ရွက်ပါမယ်။
</speech>
<Q-A>
<title>
ကွန်ဟိန်းမြို့နယ်အတွင်းရှိ ကာလိမြို့နယ်ခွဲနှင့် ရပ်ကွက်၊ ကျေးရွာများသို့ လျှပ်စစ်ဓာတ်အားအလုံ အလောက်ဖြန့်ဖြူးပေးရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း
</title>
<speech type='speaker'>
ပထမဦးစွာ ကွန်ဟိန်းမဲဆန္ဒနယ်မှ ဒေါ်နန်းခင်စော မေးမြန်းဖို့ဖြစ်ပါတယ်။
</speech>
<speech><mp id='378'>ဒေါ်နန်းခင်စော(ကွန်ဟိန်းမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဋ္ဌ နှင့် အားလုံး မင်္ဂလာပါရှင်။ ကွန်ဟိန်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်နန်းခင်စော ဖြစ်ပါတယ်။ ရှမ်းပြည်နယ်(တောင်ပိုင်း)၊ လွိုင်လင်ခရိုင်၊ ကွန်ဟိန်းမြို့နယ်အတွင်းရှိ ကာလိမြို့ဟာ ယခင်က ကျေးရွာအဆင့်ဖြစ်ပြီး စီးပွားရေး၊ လူမှုရေးဖွံ့ဖြိုးတိုးတက်လာတဲ့အတွက် မြို့နယ်ခွဲအဆင့်သို့ ၂၀၁၀ ခုနှစ်တွင် တိုးမြင့်လာခဲ့ပါတယ်။ ဒါကြောင့် လျှပ်စစ်စွမ်းအားအသုံးပြုမှု လိုအပ်ချက်များကို ဒေသခံပြည်သူများရဲ့ လိုလားတောင့်တချက်အရ ပုဂ္ဂလိကရေအားလျှပ်စစ်ဓာတ်အားထုတ်လုပ်ဖြန့်ဖြူး ခြင်းလုပ်ငန်းကို ၂၀၀၈ ခုနှစ်တွင် ထရန်စဖော်မာရှစ်လုံး စံနှုန်းမီ ၄၀၀ ဗို့ဓာတ်အားလိုင်းများဖြင့် စနစ်တကျတပ်ဆင်ပြီး ဖြန့်ဖြူးသုံးစွဲလျက်ရှိနေပါတယ်။ ကာလိမြို့ပေါ်တွင် ခြောက်ရပ်ကွက်ရှိပြီး အိမ်ထောင်စု ၁၄၈၅ ရှိရာမှာ လျှပ်စစ်မီတာတပ်ဆင်အသုံးပြုခွင့်ရရှိသူမှာ ၅၄၁ အိမ်သာဖြစ်ပါ တယ်။ တိုးတက်လာတဲ့လူဦးရေနှင့်အတူ ဓာတ်အားသုံးစွဲရန်လိုအပ်ချက်များလည်း မြင့်တက်လာပါ တယ်။ စီးပွားရေးဖွံ့ဖြိုးတိုးတက်လာသည့်အတွက် လျှပ်စစ်ဓာတ်အားလိုအပ်ချက်လည်း မြင့်တက်လာ ပါတယ်။ ယခု သုံးစွဲလျက်ရှိတဲ့ ပုဂ္ဂလိကရေအားလျှပ်စစ်စက်ရုံဟာ စိုက်ပျိုးရာသီ လယ်ရေသွင်းချိန်မှာ ရေအားမလုံလောက်ခြင်းကြောင့် ဇွန်လမှ သြဂုတ်လအထိ စက်လည်ပတ်မှုအား လုံးဝရပ်ဆိုင်းထားရပါ တယ်။ ထို့အပြင် မီးသုံးစွဲလိုအား အလျင်အမြန်မြင့်တက်လာနေတဲ့အတွက် ဒေသခံပြည်သူများအတွက် အခက်အခဲပိုမိုကြီးမားနေပါတယ်။ လျှပ်စစ်ဓာတ်အား လုံလောက်မှုမရှိခြင်းနှင့်ပတ်သက်ပြီးတော့ ပထမအကြိမ် ပြည်သူ့လွှတ်တော်အစည်းအဝေးကာလမှာ လျှပ်စစ်စွမ်းအင်ဝန်ကြီးဌာန ဒုတိယဝန်ကြီး မှ ရှမ်းပြည်နယ်၊ ကွန်ဟိန်းမြို့နယ်၊ ကာလိမြို့နှင့် တာကော်မြို့တို့ကို နိုင်ငံတော်ဓာတ်အားစနစ်မှ လျှပ်စစ်ဓာတ်အားဆက်သွယ်ပေးနိုင်ရန်အတွက် ၃၃ ကေဗွီ ဓာတ်အားခွဲစက်ရုံတည်ဆောက်ခြင်းကို ၂၀၁၅-၂၀၁၆ ဘဏ္ဍာရေးနှစ် ပြည်ထောင်စုရန်ပုံငွေတွင် လျာထားထည့်သွင်းခဲ့ပါတယ်။ ပထမအကြိမ် ပြည်သူ့လွှတ်တော်သက်တမ်းကာလတွင် လုပ်ငန်းပြီးစီးနိုင်မှုမရှိသဖြင့် ပြည်ထောင်စုအဆင့် အဖွဲ့အစည်းမှ စီမံကိန်းကိုပယ်ဖျက်ခဲ့ပြီး လာမည့်ဘဏ္ဍာရေးနှစ်များတွင် ထပ်မံထည့်သွင်းလျာထား မည်ဖြစ်ကြောင်း ရန်ပုံငွေရရှိပါက ဆောင်ရွက်ပေးသွားမည်ဖြစ်ကြောင်း သိရှိရပါတယ်။ လွှတ်တော် အတွင်း ဖြေဆိုထားမှုသည် ကတိကဝတ်ပင်ဖြစ်ပါတယ်။ သို့သော်လည်း ၂၀၁၆-၂၀၁၇ ဘဏ္ဍာရေးနှစ် ငွေလုံး ငွေရင်းတွင် ထည့်သွင်းလျာထားပေးသည်ကို မတွေ့ရပါ။ သို့ဖြစ်ပါ၍ ကာလိမြို့နယ်ခွဲနှင့် ရပ်ကွက်၊ ကျေးရွာများသို့ လျှပ်စစ်ဓာတ်အားအလုံအလောက်ဖြန့်ဖြူးပေးနိုင်ရန်အတွက် မည်ကဲ့သို့ ဆောင်ရွက်ပေးနိုင်မည်ကို ပြည်သူများ၏ကိုယ်စား လွှတ်တော်ဥက္ကဋ္ဌကြီးမှတစ်ဆင့် တင်ပြမေးမြန်းအပ် ပါတယ်ရှင်။</speech>
<speech type='speaker'>
လျှပ်စစ်နှင့် စွမ်းအင်ဝန်ကြီးဌာနက ဖြေကြားရန်ဖြစ်ပါတယ်။
</speech>
<speech><agency id='17'>ဒေါက်တာထွန်းနိုင်(ဒုတိယဝန်ကြီး၊ လျှပ်စစ်နှင့် စွမ်းအင်ဝန်ကြီးဌာန)</agency>လေးစားအပ်ပါ သော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များအားလုံး မင်္ဂလာအပေါင်း နှင့်ပြည့်စုံကြပါစေလို့ ဆုမွန်ကောင်းတောင်းရင်း နှုတ်ခွန်းဆက်သအပ်ပါတယ်။ ရှမ်းပြည်နယ်၊ ကွန်ဟိန်းမဲဆန္ဒနယ်၊ ပြည်သူ့လွှတ်တော်ကိုယ်စားလှယ် ဒေါ်နန်းခင်စော မေးမြန်းသည့် ရှမ်းပြည်နယ် (တောင်ပိုင်း)၊ လွိုင်လင်ခရိုင်၊ ကွန်ဟိန်းမြို့နယ်အတွင်းရှိ ကာလိမြို့နယ်ခွဲနှင့် ရပ်ကွက်၊ ကျေးရွာများသို့ လျှပ်စစ်ဓာတ်အားအလုံအလောက်ဖြန့်ဖြူးပေးနိုင်ရန် ၂၀၁၆-၂၀၁၇ ခုနှစ် ဖြည့်စွက်ရန်ပုံငွေနှင့် အခြားရန်ပုံငွေဖြင့် ဆောင်ရွက်ပေးနိုင်ရန်ရှိ/မရှိ၊ မရှိပါက မည်သည့်ဘဏ္ဍာနှစ်တွင် ဆောင်ရွက်ပေး နိုင်မည်ကို သိရှိလိုပါကြောင်းနှင့်စပ်လျဉ်းသည့် ကြယ်ပွင့်ပြမေးခွန်းအပေါ်မှာ ကျွန်တော် လျှပ်စစ်နှင့် စွမ်းအင်ဝန်ကြီးဌာန ဒုတိယဝန်ကြီး ဒေါက်တာထွန်းနိုင်က ရှင်းလင်းဖြေကြားသွားမှာဖြစ်ပါတယ်။ မြေပုံနှင့်တကွ ရှင်းလင်းတင်ပြခွင့်ပြုပါရန် ခွင့်ပန်ကြားအပ်ပါတယ်။ ရှမ်းပြည်နယ်(တောင်ပိုင်း)၊ လွိုင်လင်ခရိုင်၊ ကွန်ဟိန်းမြို့နယ်အတွင်းရှိ ကာလိမြို့ဟာ ယခင်ကျေးရွာအဆင့်မှ မြို့နယ်ခွဲအဆင့်သို့ ၂၀၁၀ ခုနှစ်မှာ တိုးမြှင့်ခဲ့ပါတယ်။ အဆိုပါမြို့နယ်ခွဲသို့ ဓာတ်အားစနစ်မှ ဓာတ်အားဖြန့်ဖြူးပေးနိုင်ခြင်း မရှိသေးတဲ့အတွက် ပုဂ္ဂလိကလုပ်ငန်းရှင်မှ နောင်ခမ်းကျေးရွာမှာ အသေးစားရေအားလျှပ်စစ်စက်ရုံ ၇၀၀ ကီလိုဝပ်ထွက်တဲ့ စက်နှစ်လုံးတပ်ဆင်ကာ ထိုစက်ရုံမှထုတ်လုပ်သော လျှပ်စစ်ဓာတ်အားကို ၂၀၀၈ ခုနှစ်မှာ ထရန်စဖော်မာရှစ်လုံးနှင့် ၄၀၀ ဗို့ဓာတ်အားလိုင်းများ တည်ဆောက်ကာ မီတာ ၁၀၂၆ လုံး တပ်ဆင်ကာ မီးသုံးစွဲခအဖြစ် တစ်ယူနစ်လျှပ် ၁၅၀ ကျပ်ဖြင့် ထုတ်လုပ်ဖြန့်ဖြူးပေးလျက်ရှိပါတယ်။ ရှမ်းပြည်နယ်(တောင်ပိုင်း)၊ လွိုင်လင်ခရိုင်၊ ကွန်ဟိန်းမြို့နယ်အတွင်းရှိ ကာလိမြို့နယ်ခွဲနှင့် ရပ်ကွက်၊ ကျေးရွာများအပါအဝင် တာကော်မြို့ကို ဓာတ်အားစနစ်မှ လျှပ်စစ်ဓာတ်အားဖြန့်ဖြူးပေးနိုင် ရန်အတွက် ကွန်ဟိန်းဓာတ်အားခွဲရုံမှ ၆၆/၃၃ ကေဗွီ၊ ၁၀ အမ်ဗွီအေ ထရန်စဖော်မာတစ်လုံး တပ်ဆင် ခြင်းကို ဆောင်ရွက်ရမှာဖြစ်ပါတယ်။ တင်ပြပါမြေပုံမှာ တြိဂံပုံအစိမ်းရောင်ဖြင့် ဖော်ပြထားတဲ့နေရာ ဟာ ကွန်ဟိန်းမှာ ၆၆/၃၃ ကေဗွီ၊ ၁၀ အမ်ဗွီအေထရန်စဖော်မာတစ်လုံး တပ်ဆင်ရမယ့်နေရာ ဖြစ်ပါတယ်။ ဆက်လက်ပြီး ကွန်ဟိန်းမြို့နယ်(ကာလိမြို့နယ်ခွဲ)တွင် ၃၃/၁၁ ကေဗွီ၊ ၅ အမ်ဗွီအေ ဓာတ်အားခွဲရုံတစ်ရုံ ဒါလည်း တင်ပြပါပုံတွင် အဝါရောင်တြိဂံပုံနှင့် ခွဲရုံတစ်ရုံတည်ဆောက်ရန် ဖော်ပြ ထားတာ ဖြစ်ပါတယ်။ ၃၃ ကေဗွီ ကွန်ဟိန်း-ကာလိ ဓာတ်အားလိုင်း ၁၂ မိုင် တည်ဆောက်ခြင်း ဒီဥစ္စာ (က)မှာတည်ရှိတဲ့ခွဲရုံနှင့် (ခ)မှာတည်ရှိတဲ့ခွဲရုံအကြား ၃၃ ကေဗွီတည်ဆောက်ရန် တင်ပြထားတာ ဖြစ်ပါတယ်။ (ဃ)မှာ ကာလိမြို့နယ်ခွဲ(တာကော်)တွင် ၃၃ ကေဗွီ ကာလိ-တာကော်ဓာတ်အားလိုင်း ၂၂ မိုင်နှင့် ၃၃/၀.၄ ကေဗွီ ခွဲရုံနှစ်ရုံတည်ဆောက်ခြင်းလုပ်ငန်းများ တည်ဆောက်ရမှာဖြစ်ပါတယ်။ အဆိုပါတည်ဆောက်ရေး လုပ်ငန်းများကို ဆောင်ရွက်နိုင်ရန်အတွက် စုစုပေါင်း ဘတ်ဂျက်ရန်ပုံငွေက ကျပ်သန်းပေါင်း ၄၆၂၇.၃၄၉ ကုန်ကျမှာဖြစ်ကြောင်း ခန့်မှန်းတွက်ချက်ထားရှိပါတယ်။ ယခင် လျှပ်စစ်စွမ်းအားဝန်ကြီးဌာနအနေဖြင့် ကွန်ဟိန်းမြို့နယ်အတွင်းရှိ ကာလိမြို့နယ်ခွဲနှင့် ရပ်ကွက် ခြောက်ခု၊ ကျေးရွာအုပ်စုငါးခုရှိ ကျေးရွာစုစုပေါင်း ၇၄ ရွာအပါအဝင် တာကော်မြို့နေပြည်သူများ လျှပ်စစ်ဓာတ်အား ၂၄ နာရီ ရရှိသုံးစွဲနိုင်ရန် အဆိုပါလုပ်ငန်းများအတွက် လိုအပ်တဲ့ဘတ်ဂျက် ရန်ပုံငွေကို ၂၀၁၅-၂၀၁၆ ဘဏ္ဍာရေးနှစ်မှာ ထည့်သွင်းလျာထားခဲ့သော်လည်း ဘဏ္ဍာငွေရရှိမှုအရ ၂၀၁၅-၂၀၁၆ ခုနှစ် ပထမအကြိမ် ပြည်သူ့လွှတ်တော်သက်တမ်းကာလတွင် အကောင်အထည်ဖော် ဆောင်ရွက်ပေးနိုင်ခြင်း မရှိတာကြောင့် လွှတ်တော်ကတိကဝတ်စာရင်းမှ အဆိုပါစီမံကိန်းကိုတင်ပြကာ ပယ်ဖျက်ခဲ့ရကြောင်း တွေ့ရှိရပါတယ်။ ထို့ပြင် အဆိုပါစီမံကိန်းကို ဆောင်ရွက်နိုင်ရန်အတွက် ၂၀၁၆ ၂၀၁၇ ဘဏ္ဍာရေးနှစ်တွင် ဘဏ္ဍာငွေ ထပ်မံထည့်သွင်းလျာထားတင်ပြခဲ့သော်လည်း ဘတ်ဂျက်ငွေ ကန့်သတ်မှု အခြေအနေအရ ပါဝင်ခဲ့ခြင်းမရှိခဲ့တာ တွေ့ရပါတယ်။ မိမိတို့ဝန်ကြီးဌာနအနေဖြင့် လွှတ်တော်ကိုယ်စားလှယ်ကြီး မေးမြန်းထားတဲ့ ရှမ်းပြည်နယ် (တောင်ပိုင်း)၊ လွိုင်လင်ခရိုင်၊ ကွန်ဟိန်းမြို့နယ်အတွင်းရှိ ကာလိမြို့နယ်ခွဲနှင့် ရပ်ကွက်၊ ကျေးရွာများ အပါအဝင် တာကော်မြို့ ကို ဓာတ်အားစနစ်မှ ဓာတ်အားဖြန့်ဖြူးနိုင်ရေး နှစ်စဉ်နှစ်စဉ်ဘတ်ဂျက် လျာထားတောင်းခံခဲ့ပါသော်လည်း မရရှိခဲ့တဲ့အတွက်ကြောင့် ယခုလည်းပဲ လိုအပ်တဲ့တည်ဆောက်ရေး လုပ်ငန်းများ ဆောင်ရွက်ပေးနိုင်ရန် ၂၀၁၇-၂၀၁၈ ဘဏ္ဍာရေးနှစ်နှင့် ၂၀၁၈-၂၀၁၉ ဘဏ္ဍာရေးနှစ် များတွင် ခွဲဝေလျာထားထည့်သွင်းတင်ပြတောင်းခံသွားမှာဖြစ်ပြီး ဘဏ္ဍာငွေရရှိမှုအပေါ်မူတည်ကာ ကာလိမြို့နယ်ခွဲ မီးလင်းနိုင်ရေးအတွက် ကြိုးစားအကောင်အထည်ဖော် ဆောင်ရွက်ပေးသွားမည် ဖြစ်ပါကြောင်း ရှင်းလင်းတင်ပြအပ်ပါတယ်။ အားလုံးကို ကျေးဇူးတင်ရှိပါတယ်။</speech>
</Q-A>
<Q-A>
<title>
သိန္နီမြို့နယ်၊ ရွှေလီရေအားလျှပ်စစ် မဟာဓာတ်အားလိုင်းမှတစ်ဆင့် ကွမ်းလုံမြို့ သို့ လျှပ်စစ်ဓာတ်အား လိုင်းသွယ်တန်းဖြန့်ဖြူးပေးရန် အစီအစဉ်ရှိ/မရှိနှင့်စပ်လျဉ်းသည့်မေးခွန်း
</title>
<speech type='speaker'>
ကွမ်းလုံမဲဆန္ဒနယ်မှ ဦးယန်ကျင်းကန် မေးမြန်းဖို့ ဖြစ်ပါတယ်။
</speech>
<speech><mp id='379'>ဦးယန်ကျင်းကန်(ကွမ်းလုံမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီး နှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုအစိုးရအဖွဲ့ဝင် ဝန်ကြီးများ၊ ဧည့်သည်တော် များအားလုံး ကျန်းမာချမ်းသာကြပါစေကြောင်း ဆုတောင်းမေတ္တာပို့သရင်း နှုတ်ခွန်းဆက် ဂါရဝပြု အပ် ပါတယ်။ ကျွန်တော်ကတော့ ကွမ်းလုံမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးယန်ကျင်းကန် ဖြစ်ပြီး မဲဆန္ဒနယ်ပြည်သူများကိုယ်စား မေးခွန်းမေးမြန်းသွားမှာဖြစ်ပါတယ်။ ဥက္ကဌကြီးခင်ဗျား။ နိုင်ငံတော်မှဆောင်ရွက်လျက်ရှိသည့် တစ်နိုင်ငံလုံးမီးလင်းရေးစီမံချက်အရ ကွမ်းလုံမြို့နယ် တိုင်းရင်း သားပြည်သူများ၏ လူမှုဘဝကို မြှင့်တင်နိုင်ရန် ရွှေလီရေအားလျှပ်စစ်မဟာဓာတ်အားလိုင်း သွယ်တန်း ရောက်ရှိရာ သိန္နီမြို့နယ်မှတစ်ဆင့် ကွမ်းလုံမြို့ သို့ လျှပ်စစ်ဓာတ်အားလိုင်း သွယ်တန်းဖြန့်ဖြူးပေးရန် အစီအစဉ်ရှိ/မရှိ မေးမြန်းလိုခြင်းဖြစ်ပါတယ်။ မေးမြန်းရသည့်ရည်ရွယ်ချက်မှာ မြို့နယ်တွင်းနေပြည်သူ များ၏ ဆန္ဒသဘောထားအရနှင့် ကွမ်းလုံမြို့နယ်၏ဖြစ်ထွန်းလာနိုင်သည့် နိုင်ငံရေး၊ လူမှုရေး၊ စီးပွားရေးအခြေအနေအရပ်ရပ်အပေါ် နိုင်ငံတော်အစိုးရမှ ဆန်းစစ်သုံးသပ်နိုင်စေရန်ဖြစ်ပါတယ်။ အလျဉ်းသင့်လို့ ကွမ်းလုံမြို့၏ ပထဝီသမိုင်းကြောင်းကို အနည်းငယ်တင်ပြရလျှင် ကွမ်းလုံမြို့ တွင် ဖြတ်သန်းစီးဆင်းလျက်ရှိသော သံလွင်မြစ်ကြီးသည် မြောက်မှတောင်သို့စီးဆင်းနေရာမှ ကွမ်းလုံမြို့အနီးတွင် နန့်တစ်ချောင်းနှင့်ပေါင်းဆုံကာ အနောက်မှအရှေ့သို့ ဆက်လက်စီးဆင်းနေပါ သဖြင့် ဤသို့မြစ်နှင့်ချောင်းဆုံရာနေရာတွင် ဖြစ်ပေါ်လျက်ရှိသည့် ကျွန်းကြီးကိုအစွဲပြု၍ ကွမ်းလုံဟု ခေါ်ဆိုခဲ့ကြောင်း ရှေးကြားစကားအရသိရပါတယ်။ ကွမ်းလုံဆိုသည့်ဝေါဟာရမှာ ရှမ်းဘာသာစကား ဖြစ်ပြီး ကျွန်းကြီးဟုအဓိပ္ပာယ်ရသဖြင့် ကျွန်းကြီးမြို့ဟု မှတ်ယူနိုင်ပါတယ်။ ဥက္ကဋ္ဌကြီးခင်ဗျား။ ယခုအခါ ပြောင်းလဲလာသော နိုင်ငံတော်၏ အခြေအနေများအရ ကွမ်းလုံ မြို့ သည် နယ်စပ်ကုန်သွယ်မှုပမာဏ တတိယအများဆုံးဖြစ်သည့် နယ်စပ်ကုန်သွယ်ရေးစခန်း ချင်းရွှေဟော်နှင့် ၁၃ မိုင်ခန့်သာကွာဝေးပြီး နယ်စပ်ကုန်သွယ်ရေးစခန်းသို့ ကုန်ပစ္စည်းများ ဖြတ်သန်း စီးဆင်းရာ လမ်းကြောင်းပေါ်တွင် တည်ရှိနေသည့်မြို့လည်း ဖြစ်ပါတယ်။ စီးပွားရေးအရ နယ်စပ် ကုန်သွယ်ရေးစခန်းနဲ့နီးကပ်စွာတည်ရှိပြီး အစိုးရ၏ဌာနဆိုင်ရာများ စုံလင်စွာဖွင့်လှစ်ထားသည့်အပြင် နိုင်ငံတော်လုံခြုံရေးအရ စစ်မြေပြင်အခြေချဗျူဟာ တပ်စွဲထားတဲ့မြို့လည်းဖြစ်ပါတယ်။ ဒီလို စီးပွား ရေး၊ လူမှုရေး၊ နိုင်ငံရေးအရ အရေးပါသည့်မြို့အတွက် လိုအပ်ချက်တစ်ခုဖြစ်သည့် လျှပ်စစ်ဓာတ်အား ရရှိရေးကို ပုဂ္ဂလိကကုမ္ပဏီတစ်ခုသည် တစ်ဖက်နိုင်ငံမှဝယ်ယူဖြန့်ဖြူးပေးနေရသဖြင့်၊ ပြည်သူများ အနေဖြင့် လျှပ်စစ်ဓာတ်အားသုံးစွဲခ ဝန်ထုပ်ဝန်ပိုးဖြစ်နေသည့်အပြင် ဌာနဆိုင်ရာများ၊ ဆေးရုံများ၊ ကျောင်းများတွင်လည်း လျှပ်စစ်ဓာတ်အားသုံးစွဲမှု အဆင်မပြေမှုများစွာ ကြုံတွေ့နေရတာရှိပါတယ်။ သို့ဖြစ်၍ မေးမြန်းလိုသည်မှာ ဒေသနေပြည်သူများ၏ လူမှုဘဝဝန်ထုပ်ဝန်ပိုးလျှော့ချစေနိုင်ရေး၊ မြို့နယ်အတွင်း လူမှုရေး၊ စီးပွားရေး၊ အုပ်ချုပ်ရေးကဏ္ဍများတွင် အထောက်အကူဖြစ်စေရေးအတွက် သိန္နီမြို့ သို့ သွယ်တန်းရောက်ရှိနေသည့် ရွှေလီရေအားလျှပ်စစ်မဟာဓာတ်အားလိုင်းမှတစ်ဆင့် ကွမ်းလုံမြို့ သို့ လျှပ်စစ်ဓာတ်အားလိုင်းသွယ်တန်းဖြန့်ဖြူးပေးရန် အစီအစဉ်ရှိ/မရှိ ပြည်သူ့လွှတ်တော် ဥက္ကဋ္ဌကြီးမှတစ်ဆင့် လေးစားစွာမေးမြန်းအပ်ပါတယ်ခင်ဗျား။ အားလုံးကိုကျေးဇူးတင်ရှိပါတယ်။</speech>
<speech type='speaker'>
လျှပ်စစ်နှင့် စွမ်းအင်ဝန်ကြီးဌာနက ဖြေကြားရန်ဖြစ်ပါတယ်။
</speech>
<speech><agency id='17'>ဒေါက်တာထွန်းနိုင်(ဒုတိယဝန်ကြီး၊ လျှပ်စစ်နှင့် စွမ်းအင်ဝန်ကြီးဌာန)</agency>လေးစားအပ် ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလျယ်များအားလုံး မင်္ဂလာ အပေါင်းနှင့် ပြည့်စုံကြပါစေလို့ ဆုမွန်ကောင်းတောင်းရင်း ထပ်မံနှုတ်ခွန်းဆက်သအပ်ပါတယ်။ ရှမ်းပြည်နယ်၊ ကွမ်းလုံမဲဆန္ဒနယ်၊ ပြည်သူ့လွှတ်တော်ကိုယ်စားလှယ် ဦးယန်ကျင်းကန် မေးမြန်းသည့် သိန္နီမြို့နယ်၊ နမ့်စလပ်ကျေးရွာသို့ သွယ်တန်းရောက်ရှိနေသည့် ရွှေလီရေအားလျှပ်စစ် မဟာ ဓာတ်အားလိုင်းမှတစ်ဆင့် ကွမ်းလုံမြို့သို့ လျှပ်စစ်ဓာတ်အားလိုင်း သွယ်တန်းဖြန့်ဖြူးပေးရန် အစီအစဉ် ရှိ/မရှိသိရှိလိုခြင်းနှင့်စပ်လျဉ်းသည့် ကြယ်ပွင့်ပြမေးခွန်းအပေါ် ကျွန်တော် လျှပ်စစ်နှင့် စွမ်းအင် ဝန်ကြီးဌာန၊ ဒုတိယဝန်ကြီး ဒေါက်တာထွန်းနိုင်က ရှင်းလင်းတင်ပြသွားမှာဖြစ်ကာ မြေပုံအသုံးပြု၍ ရှင်းလင်းခွင့်ပြုပါရန် တင်ပြအပ်ပါတယ်။ လွှတ်တော်ကိုယ်စားလှယ်ကြီးမေးမြန်းတဲ့ ကွမ်းလုံမြို့ သို့ လျှပ်စစ်ဓာတ်အားရရှိရေးဟာ လက်ရှိ ဓာတ်အားဖြန့်ဖြူးပေးလျက်ရှိတဲ့ ၁၁ ကေဗွီ သိန္နီ-နမ့်စလစ် ဓာတ်အားလိုင်းဟာ ၂၃ မိုင်အရှည်ရှိနေ ပြီးဖြစ်ကာ ၎င်းလိုင်းမှတစ်ဆင့် ၃၄ မိုင် ထပ်မံတည်ဆောက်ဖို့ လိုအပ်လာမှာဖြစ်ပါတယ်။ ထိုကဲ့သို့ တည်ဆောက်ပါက စုစုပေါင်း ၁၁ ကေဗွီ ၅၇ မိုင် အရှည်ရှိလာမှာဖြစ်ပြီး နည်းပညာအရ ဗို့အားအထူးကျဆင်းခြင်းနှင့် ဓာတ်အားပျောက်ဆုံးမှု အလွန်များပြားခြင်းတို့ ဖြစ်ပေါ်ကာ ဓာတ်အားပြည့်ဝစွာ ဖြန့်ဖြူးပေးနိုင်မည် မဟုတ်ပါ။ ၁၁ ကေဗွီဗို့အားစနစ်ဖြင့် နည်းစနစ်တကျ ဓာတ်အားဖြန့်ဖြူးပေးရမယ်ဆိုရင် လှိုင်းမိုင်အရှည် ၁၀ မိုင်ခန့်အထိသာ ဓာတ်အားပေးမှ နိုင်ငံတကာ စံနှုန်းနှင့် ဓာတ်အားပျောက်ဆုံးမှုကို ထိန်းသိမ်းနိုင်မှာဖြစ်ပါတယ်။ ။ ကွမ်းလုံမြို့သို့ ဓာတ်အားစနစ်မှ ဓာတ်အားဖြန့်ဖြူးပေးနိုင်ရေးအတွက် ယခင်ကစီစဉ် ဆောင်ရွက်ခဲ့သည့်ဖြစ်စဉ်အားလည်း ရှင်းလင်းတင်ပြလိုပါတယ်။ ကနဦးအဆင့်ဖြစ်သော ၆၆ ကေဗွီ သိန္နီ-တာမိုးည်-လောက်ကိုင်ဓာတ်အားလိုင်း ၇၈ မိုင်နှင့် ဓာတ်အားခွဲရုံစီမံကိန်းများအား တည်ဆောက် နိုင်ရန် ၂၀၁၁-၂၀၁၂ ဘဏ္ဍာရေးနှစ် ခွင့်ပြုရန်ပုံငွေဖြင့် လိုအပ်သောပစ္စည်းများအား ဝယ်ယူထားရှိ ခဲ့ပြီးဖြစ်ပါတယ်။ ပထမအဆင့်အနေဖြင့် ၆၆ ကေဗွီ သိန္နီ-ကွတ်ခိုင်-တာမိုးည် ဓာတ်အားလိုင်း ၂၃ မိုင် နှင့် ၆၆ ကေဗွီ ကွပ်ခိုင်နှင့် တာမိုးည်ဓာတ်အားခွဲရုံတို့အား ၂၀၁၂ ခုနှစ် သြဂုတ်လမှာ တည်ဆောက်ပြီးစီးခဲ့တာဖြစ်ပါတယ်။ ထပ်မံ၍ တာမိုးည်ခွဲရုံမှ လောက်ကိုင်ခွဲရုံသို့ ၆၆ ကေဗွီလိုင်း ၅၅ မိုင် ဆက်လက်တည်ဆောက်ရမှာဖြစ်ပြီး လောက်ကိုင်ခွဲရုံမှတစ်ဆင့် ၃၃ ကေဗွီ လောက်ကိုင်-ချင်းရွှေ ဟော်ဓာတ်အားလိုင်း ၂၁ မိုင်နှင့် ချင်းရွှေဟော်တွင် ၃၃/၁၁ ကေဗွီ၊ ၅ အမ်ဗွီအေဓာတ်အားခွဲရုံ တည်ဆောက်ကာ ထိုမှတစ်ဆင့် ၁၁ ကေဗွီ ချင်းရွှေဟော်- ကွမ်းလုံဓာတ်အားလိုင်း ၁၂ မိုင်တို့ကို တည်ဆောက်ရန် လျာထားဆောင်ရွက်ခဲ့တာ ဖြစ်ပါတယ်။ သို့ရာတွင် တင်ပြပါမြေပုံမှာဖော်ပြထားတဲ့ အစိမ်းရောင် Dash Line များနဲ့ဖော်ပြထားတဲ့အတိုင်းကို ကျွန်တော်တို့တည်ဆောက်သွားမှာဖြစ်ပြီး ထိုအစိမ်းရောင် Dash Line များမှတစ်ဆင့် မြေပုံရဲ့ ညာဘက်အခြမ်းမှာရှိတဲ့ အဝါရောင်ဓာတ်အား လိုင်းများကို ဆက်လက်တည်ဆောက်သွားရမယ်လို့ တင်ပြရှင်းလင်းတာဖြစ်ပါတယ်ခင်ဗျား။ သို့ရာတွင် ထိုစဉ်ကာလက ဘတ်ဂျက်ဖြင့်ပစ္စည်းများဝယ်ယူခဲ့သော်လည်း နယ်မြေလုံခြုံရေးအခြေအနေ မမျှော်လင့်သည့်အခြေအနေများ ဖြစ်ပေါ်လာတဲ့အတွက် ကြောင့် ၆၆ ကေဗွီ တာမိုးည်-လောက်ကိုင် ဓာတ်အားလိုင်းအား တည်ဆောက်သွယ်တန်းရန် သင့်တော်တဲ့အချိန် မဖြစ်တဲ့အတွက်ကြောင့် ကျွန်တော်တို့ ဆောင်ရွက်နိုင်ခြင်းမရှိခဲ့တာဖြစ်ပါတယ်။ ဒုတိယမြေပုံလေးနဲ့ ကျွန်တော် ဆက်လက်တင်ပြရှင်းလင်းလိုပါတယ်။ ယခုအခါ ၆၆ ကေဗွီ သိန္နီ-ကွမ်းလုံဓာတ်အားလိုင်း ၅၃ မိုင် သွယ်တန်း၍ ဓာတ်အားဖြန့်ဖြူးရန် ဆက်လက်ဆောင်ရွက်လျက် ရှိပါတယ်။ သို့ပါ၍ ၁၁ ကေဗွီ သိန္နီ-နမ့်စလစ် ဓာတ်အားလိုင်းမှတစ်ဆင့် ဓာတ်အားဖြန့်ဖြူးမည့်အစား ယခုတင်ပြတဲ့မြေပုံမှာ အောက်တွင်ဖော်ပြထားတဲ့ အစိမ်းရောင် မျဉ်းဖြတ်လိုင်းများနှင့် သိန္နီမှတစ်ဆင့် ကွမ်းလုံကိုတည်ဆောက်မယ့်ဓာတ်အားလိုင်း ၅၃ မိုင်ကို ပြောင်းလဲတည်ဆောက်ကာ ကွမ်းလုံတွင် ၆၆/၃၃ ကေဗွီ၊ ၃၀ အမ်ဗွီအေ ဓာတ်အားခွဲရုံ တည်ဆောက်ခြင်းလုပ်ငန်းများကို ဆောင်ရွက်ရန်အတွက် စုစုပေါင်းကုန်ကျစရိတ် ကျပ် ၈၈၉၀ သန်း လိုအပ်သည့်အနက် ကျပ် ၁၁၈၉.၉၅၁ သန်းအား ၂၀၁၇၂၀၁၈ ဘဏ္ဍာရေးနှစ် ပြည်ထောင်စုဘတ်ဂျက်တွင် ထည့်သွင်းလျာထားတောင်းခံသွားမည်ဖြစ်ပြီး ဘဏ္ဍာငွေရရှိမှုပေါ်မူတည်၍ ကြိုးစားဆောင်ရွက်ပေးမည်ဖြစ်ပါကြောင်း လေးစားစွာဖြေကြားအပ်ပါ တယ်။ အားလုံးကို ကျေးဇူးတင်ရှိပါတယ်။</speech>
</Q-A>
<Q-A>
<title>
ကျေးရွာ ကိုယ့်အားကိုယ်ကိုး လျှပ်စစ်မီးလင်းရေးကော်မတီများအား ခိုင်မာတိကျသော ဖွဲ့စည်းပုံ၊ တာဝန်၊ လုပ်ပိုင်ခွင့်နှင့် စည်းမျဉ်း၊ စည်းကမ်းများ စနစ်တကျရေးဆွဲပြဋ္ဌာန်းပေးရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း
</title>
<speech type='speaker'>
ခရမ်းမဲဆန္ဒနယ်မှ ဒေါက်တာအေးမင်း မေးမြန်းဖို့ ဖြစ်ပါတယ်။
</speech>
<speech><mp id='447'>ဒေါက်တာအေးမင်း(ခရမ်းမဲဆန္ဒနယ်)</mp> လေးစားရပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများ၊ ဧည့်သည်တော်များ စိတ်၏ချမ်းသာ ခြင်း၊ ကိုယ်၏ကျန်းမာခြင်းများနှင့်ပြည့်စုံကြပါစေ။ ကျွန်တော်ကတော့ ရန်ကုန်တိုင်းဒေသကြီး၊ ခရမ်း မဲဆန္ဒနယ်မှ ဒေါက်တာအေးမင်းဖြစ်ပါတယ်။ ပြည်သူ့လွှတ်တော်ဥက္ကဋ္ဌကြီးမှတစ်ဆင့် ကျေးရွာ ကိုယ့်အားကိုယ်ကိုးလျှပ်စစ်မီးလင်းရေးကော်မတီများနှင့် ပတ်သက်ပြီးတော့ မေးခွန်းများမေးမြန်းလို ပါတယ်။ အချက်အလက်များမြင်သာထင်သာစေရန် Power Point အသုံးပြုခွင့်ပေးပါခင်ဗျား။ ကျွန်တော် မေးလိုတဲ့မေးခွန်းတွေကတော့ ကျေးရွာကိုယ့်အားကိုယ်ကိုးလျှပ်စစ်မီးလင်းရေးကော်မတီ များကို ခိုင်မာတိကျတဲ့ဖွဲ့စည်းပုံ၊ တာဝန်၊ လုပ်ပိုင်ခွင့်နှင့် စည်းမျဉ်း၊ စည်းကမ်းများ စနစ်တကျရေးဆွဲ ပြဋ္ဌာန်းပေးရန်အစီအစဉ်ရှိ/မရှိ၊ ၎င်းစည်းမျဉ်း၊ စည်းကမ်းများနှင့်အညီ ကော်မတီများအား စနစ်တကျ အသစ်ပြန်လည်ဖွဲ့စည်းပေးရန် အစီအစဉ်ရှိ/မရှိ၊ ၎င်းကော်မတီများအနေနဲ့ လျှပ်စစ်သုံးစွဲသူများ လိုက်နာရန်ချမှတ်ထားတဲ့ စည်းမျဉ်း၊ စည်းကမ်းများကိုသော်လည်းကောင်း၊ မီးလင်းရေးဆိုင်ရာ ကတိဝန်ခံချက်ကိုသော်လည်းကောင်း ချိုးဖောက်ခြင်းနှင့် အသုံးစရိတ်များကို ပရမ်းပတာသုံးစွဲခဲ့ခြင်း အပေါ် မည်ကဲ့သို့အရေးတယူဆောင်ရွက်မည်ကို သိရှိလိုခြင်း၊ နိုင်ငံတော်ပိုင်လျှပ်စစ်မီးကို မိမိတို့ သဘောနှင့်မိမိတို့ စီမံဖြန့်ဖြူးနေတဲ့ ကိုယ့်အားကိုယ်ကိုးမီးလင်းရေးကော်မတီများအား မည်သည့် အဖွဲ့အစည်းက တာဝန်ယူတာဝန်ခံမည်ကို သိရှိလိုခြင်းတို့ဖြစ်ပါတယ်ခင်ဗျား။ ဥက္ကဋ္ဌကြီးခင်ဗျား။ ရန်ကုန်တိုင်းဒေသကြီး၊ ခရမ်းမြို့နယ်မှာ ကျေးရွာပေါင်း ၁၆၄ ရွာရှိတဲ့ အနက် ရွာပေါင်း ၆၂ ရွာခန့်မှာ ကျေးရွာကိုယ့်အားကိုယ်ကိုးမီးလင်းရေးကော်မတီများဖွဲ့ပြီးတော့ နိုင်ငံတော်မှ ခရမ်းမြို့ သို့ပို့လွှတ်ထားတဲ့လျှပ်စစ်မီးကို သွယ်တန်းအသုံးပြုလျက်ရှိသည်မှာ ၂၀၁၂ ပတ်ဝန်းကျင်ကာလကတည်းက ဖြစ်ပါတယ်ခင်ဗျား။ ၎င်းကော်မတီများကို အောက်ပါအတိုင်း လေ့လာ တွေ့ရှိရပါတယ်။ မီးသုံးစွဲလိုသူများက ဒီမိုကရေစီနည်းလမ်းတကျ ရွေးချယ်ဖွဲ့စည်းထားသူများ မဟုတ် ခြင်း၊ ကတိကဝတ်ပြုထားတဲ့ ယခင်လျှပ်စစ်စွမ်းအားဝန်ကြီးဌာန၊ ဝန်ကြီးရုံးရဲ့ မီးလင်းရေးဆိုင်ရာ ကတိ ဝန်ခံချက်ကိုချိုးဖောက်ပြီးတော့ လုပ်ငန်းများဆောင်ရွက်ခဲ့ခြင်း၊ အသုံးစရိတ်များမှာ ဧည့်ခံစရိတ်၊ အထွေထွေစရိတ်၊ ကန်တော့ငွေများ၊ လမ်းစရိတ်များ၊ အမျိုးအမည်မသေချာတဲ့အသုံးစရိတ်များ အဆမတန်သုံးစွဲထားခြင်းနှင့် ထိုသို့သုံးစွဲမှုများကြောင့် ကုန်ကျစရိတ်များပြားလာတဲ့အခါမှာ မီးသုံးစွဲ သူများထံမှ ငွေကြေးများထပ်ခါထပ်ခါကောက်ခံခြင်း၊ မီးသွယ်မည့်သူများကို မူလကပြောကြားထားတဲ့ မီတာတစ်လုံးကုန်ကျငွေထက် အဆမတန်ပိုမိုလာမှုကြောင့် ထပ်မံကောက်ခံငွေမထည့်နိုင်သူများနှင့် အကြောင်းကြောင်းကြောင့် ငွေထည့်ရန်နောက်ကျသူများကို ကော်မတီက တရားစွဲဆိုခြင်း၊ လျှပ်စစ် ဌာနတာဝန်ရှိသူ၊ လျှပ်စစ်ကျွမ်းကျင်မဟုတ်သူကို လျှပ်စစ်မီးတိုင်ပေါ်တက်၍ မီးဖြတ်တောက်စေခြင်း၊ ဇွဲပလန်ကျေးရွာမီးလင်းရေးကော်မတီမှ ကုန်ကျငွေစာရင်းရှင်းပြီးတော့ စုစုပေါင်းထည့်ဝင်ငွေမှ ကော်မတီထံမှာ လက်ကျန်ငွေရှိသေးသော်လည်း လိုငွေပြ၍ တစ်ဦးလျှင် ၂၅၀၀၀၀ ထပ်မံကောက်ခံ ခြင်းတို့ကိုတွေ့ရပါတယ်။ ဒါကတော့ ဇွဲပလန်ကျေးရွာမီးလင်းရေးကော်မတီမှ ငွေစာရင်းကို ကောက်နုတ်ဖော်ပြခြင်းဖြစ်ပါတယ်။ ဒီမှာစုစုပေါင်း ၁၅၃ သိန်းရပါတယ်။ ကုန်ကျငွေ ၁၄၈ သိန်းရပါ တယ်။ ကော်မတီလက်ကျန် ၄၅၀၀၀၀ ကျန်ပေမယ့် မီးသွယ်သူတစ်ဦးလျှင် ၂၅၀၀၀၀ ထပ်မံကောက်ခံ ထားတာကို တွေ့ရပါတယ်။ ဒါကတော့ ခရမ်းမြို့နယ်၊ ပေါက်ပင်ကျေးရွာမှာ မီးလင်းရေးကော်မတီကသုံးစွဲထားတဲ့စာရင်း ဖြစ်ပါတယ်။ ဒီမှာ အမျိုးအမည်မသိဘဲနဲ့ တန်ဖိုးဆိုပြီးတော့ ၂၇ သိန်း၊ ဧည့်ခံစရိတ်၊ အထွေထွေစရိတ် တွေ၊ ဆိုင်ကယ်ဆီဖိုးတွေ၊ EI စစ်ကုန်ငွေဆိုတာတွေ ပြထားပါတယ်။ ဒီမှာလည်း အမည်တစ်ခု ခေါင်းစဉ်ပြပြီးတော့ ၁၀၀၀၀၀၊ အရက်ဖိုး ၇၅၀၀၀၊ ဧည့်ခံစရိတ်၊ နောက်ပြီးတော့ ဧည့်ခံကျွေးမွေး စရိတ်၊ လူမှုရေးစရိတ် ဒါတွေများနေတာတွေ့ရပါတယ်။ အဲဒီတော့ မီးလင်းရေးကော်မတီများရဲ့ ကုန်ကျငွေစာရင်းများမှာဖော်ပြထားတဲ့ ကိန်းဂဏန်းများမှ ရငွေ/သုံးငွေများကိုက်ညီမှုရှိခြင်း/မရှိခြင်း ကိုပြောဆိုလိုခြင်းထက် ကုန်ကျငွေများရဲ့အကြောင်းအရာခေါင်းစဉ်များ မရေရာခြင်း၊ သဘာဝ မကျခြင်း၊ ငွေထည့်ဝင်ထားတဲ့မီးသုံးစွဲသူများကို မထီမဲ့မြင်ပြု သလိုဖြစ်ပြီးတော့ ထင်တိုင်းကြဲသလိုဖြစ် နေခြင်းနှင့် စားစရိတ်၊ ခရီးစရိတ်၊ ဧည့်ခံစရိတ် အဆမတန်များပြားနေခြင်းကို ဖော်ပြလိုခြင်းဖြစ်ပါ တယ်။ ဒါကတော့ ပေါက်ပင်ကျေးရွာမှာ မီးလင်းရေးကော်မတီရဲ့ ခိုင်းစေမှုကြောင့် ရွာသားတစ်ဦးက မီးတက်ဖြတ်နေပုံဖြစ်ပါတယ်။ ဒါကတော့ ကမာကလူကျေးရွာမှာ မီးတက်ဖြတ်နေပုံဖြစ်ပါတယ်။ ဒါတွေ က သာမန်ရွာသူရွာသား မလုပ်အပ်တဲ့ကိစ္စဖြစ်ပါတယ်။ အဲဒီတော့ တစ်ရွာနှင့်တစ်ရွာ နှစ်မိုင်ခန့်သာ ကွာဝေးတဲ့ရွာမှာ ထရန်စဖော်မာနှင့်ဆက်စပ်ပစ္စည်းကုန်ကျငွေ သိန်း ၅၀ ကွာတာကလည်း ဒါဟာ သံသယဖြစ်စရာဖြစ်ပါတယ်။ အဲဒီတော့ ဒီမေးခွန်းမေးရခြင်းရဲ့ အဓိကရည်ရွယ်ချက်ဟာ ကျေးရွာ မီးလင်းရေးကိစ္စများကို နိုင်ငံတော်ရဲ့ လျှပ်စစ်နှင့်စွမ်းအင်ဝန်ကြီးဌာနမှ အလုံးစုံတာဝန်မယူနိုင်ခင်မှာ မီးလင်းရေးကော်မတီများအနေနဲ့ ကျေးရွာနေပြည်သူလူထုရဲ့ လျှပ်စစ်မီးလိုအပ်ချက်နဲ့ ပတ်သက် ပြီးတော့ နည်းစနစ်မှန်ကန်စွာ တာဝန်ယူ၊ တာဝန်ခံတတ်စေရန် ရည်ရွယ်ခြင်းဖြစ်ပါတယ်ခင်ဗျား။ အားလုံးကိုကျေးဇူးတင်ပါတယ်။</speech>
<speech type='speaker'>
လျှပ်စစ်နှင့် စွမ်းအင်ဝန်ကြီးဌာနက ဖြေကြားရန်ဖြစ်ပါတယ်။
</speech>
<speech><agency id='17'>ဒေါက်တာထွန်းနိုင်(ဒုတိယဝန်ကြီး၊ လျှပ်စစ်နှင့်စွမ်းအင်ဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များအားလုံး မင်္ဂလာအပေါင်းနှင့် ပြည့်စုံကြပါစေလို့ ဆုမွန်ကောင်းတောင်းရင်း နှုတ်ခွန်းဆက်သအပ်ပါတယ်။ ရန်ကုန်တိုင်းဒေသကြီး၊ ခရမ်းမဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါက်တာအေးမင်း မေးမြန်းသည့် ရန်ကုန်တိုင်း ဒေသကြီး၊ ခရမ်းမြို့တွင် ၂၀၁၂ ခုနှစ်မှစတင်ကာ ကျေးရွာအချို့၌ ကိုယ့်အားကိုယ်ကိုးလျှပ်စစ်မီးလင်း ရေးကော်မတီများဖွဲ့၍ နိုင်ငံပိုင်လျှပ်စစ်မီးများကို သွယ်တန်းသုံးစွဲလျက်ရှိသည်မှာ ယခုဆိုလျှင် ရွာပေါင်း ၆၁ ရွာရှိပြီဟုသိရပြီး ကျေးရွာကိုယ့်အားကိုယ်ကိုးလျှပ်စစ်မီးလင်းရေးကော်မတီများအား ခိုင်မာတိကျသော ဖွဲ့စည်းပုံ၊ တာဝန်၊ လုပ်ပိုင်ခွင့်နှင့် စည်းမျဉ်း၊ စည်းကမ်းများ စနစ်တကျရေးဆွဲ ပြဋ္ဌာန်းပေးရန် အစီအစဉ်ရှိ/မရှိ၊ ၎င်းစည်းမျဉ်း၊ စည်းကမ်းများနှင့်အညီ ကော်မတီများအား စနစ်တကျ အသစ်ပြန်လည်ဖွဲ့စည်းရန် အစီအစဉ်ရှိ/မရှိ၊ လျှပ်စစ်သုံးစွဲသူများ လိုက်နာရမည့် စည်းမျဉ်း၊ စည်းကမ်းများကိုလည်းကောင်း၊ မီးလင်းရေးဆိုင်ရာ ကတိခံဝန်ချက်များကိုလည်းကောင်း ချိုးဖောက် ခြင်းနှင့် အသုံးစရိတ်များကို ပရမ်းပတာသုံးစွဲခဲ့ခြင်းအပေါ် မည်သို့အရေးယူဆောင်ရွက်မည်ကို သိရှိ လိုခြင်း၊ နိုင်ငံပိုင်လျှပ်စစ်မီးကို မိမိတို့သဘောနှင့်မိမိတို့ စီမံဖြန့်ဖြူးနေသော ကိုယ့်အားကိုယ်ကိုး မီးလင်းရေးကော်မတီများအား မည်သည့်အဖွဲ့အစည်းက တာဝန်ယူတာဝန်ခံမည်ကို သိရှိလိုခြင်းနှင့် စပ်လျဉ်းသည့် ကြယ်ပွင့်ပြမေးခွန်းနှင့်ပတ်သက်၍ ကျွန်တော် လျှပ်စစ်နှင့်စွမ်းအင်ဝန်ကြီးဌာန ဒုတိယ ဝန်ကြီး ဒေါက်တာထွန်းနိုင်က ရှင်းလင်းဖြေကြားသွားမှာဖြစ်ပါတယ်။ လျှပ်စစ်နှင့်စွမ်းအင်ဝန်ကြီးဌာနအနေဖြင့် ကျေးရွာကိုယ့်အားကိုယ်ကိုးလျှပ်စစ်မီးလင်းရေး ကော်မတီများ ဖွဲ့စည်းဆောင်ရွက်ရာတွင် အဖွဲ့အစည်းခိုင်မာမှုမရှိခြင်း၊ ငွေကြေးကိစ္စများဖြေရှင်း ရခြင်း၊ တည်ဆောက်မှုစနစ် လိုအပ်ချက်များရှိနိုင်ခြင်းတို့ကို ကြိုတင်တွက်ဆကာ လျှပ်စစ်မီးလင်းရေး ကိစ္စရပ်များ စနစ်တကျစီစဉ်ဆောင်ရွက်နိုင်ရန် လိုက်နာဆောင်ရွက်ရမည့် အချက် ၂၄ ချက်ကို မူလက သတ်မှတ်ပေးခဲ့တာဖြစ်ပါတယ်။ ထိုသို့ အချက် ၂၄ ချက်သတ်မှတ်ပေးခဲ့တဲ့အတွက်ကြောင့် ကျေးရွာ မီးလင်းရေးလုပ်ငန်းများအနက် ကိုယ်စားလှယ်များထံကနေပြီးတော့ အဆိုပါ စည်းကမ်းချက် ၂၄ ချက် မှာ များပြားလွန်းသည်ဟု တင်ပြကြသည့်အတွက် မဖြစ်မနေလိုအပ်သော အချက် ၁၂ ချက်ကို ဝန်ကြီးဌာနက လျှော့ချပြင်ဆင်သတ်မှတ်ပေးခဲ့ရတာဖြစ်ပါတယ်။ ကျေးရွာမီးလင်းရေးကော်မတီကို သက်ဆိုင်ရာမြို့နယ်အုပ်ချုပ်ရေးမှူးအပါအဝင် ဒေသအာဏာပိုင်များကကြီးမှူး၍ ကျေးရွာများတွင် ဒီမိုကရေစီနည်းလမ်းတကျ ဖွဲ့စည်းနိုင်ခွင့်ရှိပြီးဖြစ်ပါတယ်။ လက်ရှိအချိန်တွင် ကျေးလက်ဒေသ မီးလင်းရေးကော်မတီများအတွက် သီးခြားဥပဒေနှင့်နည်းဥပဒေများ ပြဋ္ဌာန်းဆောင်ရွက်နိုင်ခြင်းမရှိပါ။ တစ်နိုင်ငံလုံးတွင် ကျေးရွာပေါင်းမြောက်မြားစွာတည်ရှိနေပြီး တည်ရှိရာဒေသတို့ရဲ့ ဓလေ့ထုံးစံ၊ ယဉ်ကျေးမှု၊ အစဉ်အလာတို့ များစွာကွဲပြားခြားနားသည့်အတွက် ကျေးရွာမီးလင်းရေးကော်မတီ၏ ဖွဲ့စည်းပုံကို တိတိကျကျပြဋ္ဌာန်းလျှင် ကော်မတီဖွဲ့စည်းနိုင်ရန် များစွာပိုမိုခက်ခဲကာ အဆင်မပြေမှုများ ဖြစ်ပေါ်လာနိုင်မှာဖြစ်ပါတယ်။ ကျေးရွာမီးလင်းရေးကော်မတီများ အသစ်ပြန်လည်ဖွဲ့စည်းလိုပါက ကျေးရွာလူထု၏ အများဆန္ဒသဘောတူညီချက်ဖြင့် မြို့နယ်အထွေထွေအုပ်ချုပ်ရေးမှူး၏ ခွင့်ပြုချက် ရယူကာ အချိန်မရွေး ဒီမိုကရေစီနည်းလမ်းတကျ အသစ်ရွေးချယ်ဖွဲ့စည်းနိုင်ခွင့်ရှိပြီးဖြစ်ပါတယ်။ ယခင် အမှတ်(၁)စက်မှုဝန်ကြီးဌာန၏ ၁-၇-၁၉၈၅ ရက်နေ့ ရက်စွဲပါအမိန့်ကြော်ငြာစာအမှတ်-၆၃/၈၅ ဖြင့် ထုတ်ပြန်ထားသည့် လျှပ်စစ်ဥပဒေဆိုင်ရာလုပ်ထုံးလုပ်နည်းများ၊ လျှပ်စစ်နှင့်စွမ်းအင်ဝန်ကြီး ဌာန၏ လျှပ်စစ်ဥပဒေ(၂၀၁၄)နှင့် လုပ်ထုံးလုပ်နည်းများအရလည်းကောင်း၊ ဒေသအာဏာပိုင်တို့၏ အုပ်ချုပ်ရေးနည်းလမ်းများအရလည်းကောင်း ကြီးကြပ်ဆောင်ရွက်ပေးနေတာဖြစ်ပါတယ်။ နိုင်ငံ တစ်ဝှမ်းမှာ ကျေးရွာမီးလင်းရေးကိစ္စများကို မီးလင်းရေးကော်မတီဖွဲ့စည်း၍ ဆောင်ရွက်သော ရွာပေါင်း ၂၀၁၅ ခုနှစ်အထိ ၆၄၆၅ ရွာ ဆောင်ရွက်ခဲ့ပြီးဖြစ်ပါတယ်။ အဆင်ပြေချောမောစွာ ဆောင်ရွက်နိုင်သောရွာပေါင်း များစွာရှိပါတယ်။ သို့သော် အချို့သောရွာများတွင် မီးလင်းရေး ကော်မတီအဖွဲ့က ရန်ပုံငွေကောက်ခံစဉ် ကာယကံရှင်တို့၏ဆန္ဒအလျောက် ရန်ပုံငွေထည့်ဝင်ရန် ဆောင်ရွက်ခဲ့ခြင်းမရှိသူများက ရန်ပုံငွေထည့်ဝင်ခဲ့သော အခြားအိမ်များ မီးလင်းလာကာမှ ၎င်းတို့ မီးမရ၍ တိုင်ကြားခြင်း၊ အများသူငါကဲ့သို့ ထည့်ဝင်ကြေး တန်းတူရည်တူမထည့်ဝင်လိုဘဲ ရန်ပုံငွေ အနည်းငယ်သာ ထည့်ဝင်ခွင့်ရရန် တိုင်ကြားခြင်းများရှိသကဲ့သို့ မီးလင်းရေးကော်မတီများ၏ မမှန်မကန်ဆောင်ရွက်မှုအချို့ကြောင့် တိုင်ကြားမှုများလည်း ရှိတတ်ပါတယ်။ တစ်ရွာတည်း နေသော်လည်း ပုဂ္ဂိုလ်ရေးကိစ္စများကို အကြောင်းပြု၍ မီးလင်းရေးကိစ္စအားလည်း ဦးတည် တိုင်တန်းမှုများလည်းရှိပါတယ်။ ဥပမာတင်ပြရရင် ရှမ်းပြည်နယ်တစ်ခွင်မှာ ကျေးရွာမီးလင်းရေး ကော်မတီများဖွဲ့စည်းပြီး မီးလင်းရေးဆောင်ရွက်ပြီးစီးမှုမှာ အထူးအားကောင်းကာ ရွာပေါင်းများစွာ အောင်မြင်လျက်ရှိကြောင်းလည်း တွေ့ရနိုင်ပါတယ်။ ကျေးရွာမီးလင်းရေးကိစ္စသည် ကျေးရွာပြည်သူ များ၏ စုပေါင်းရန်ပုံငွေဖြင့် လျှပ်စစ်မီးရရှိရေးကိစ္စများ၊ ဓာတ်အားဖြန့်ဖြူးရေးကိစ္စရပ်များ၊ ငွေကြေး ဆိုင်ရာကိစ္စများကို မီးလင်းရေးကော်မတီက စီမံခန့်ခွဲပြီး ကော်မတီသုံးငွေစာရင်းနှင့်ပတ်သက်၍ မပြေလည်မှုများပေါ်ပေါက်လာပါကလည်း သက်ဆိုင်ရာအုပ်ချုပ်ရေးအဖွဲ့များက တရားဥပဒေအရ ဖြေရှင်းဆောင်ရွက်ခွင့်ရှိပါတယ်။ ဖြေရှင်းဆောင်ရွက်ပေးလျက်လည်း ရှိပါတယ်။ မိမိတို့၏ဝန်ကြီးဌာနမှ ဝန်ထမ်းများက ငွေကြေးပါဝင်ပတ်သက်မှုရှိပါက ဌာနဆိုင်ရာစုံစမ်း စစ်ဆေးရေးအဖွဲ့များ ဖွဲ့စည်းစစ်ဆေးကာ လုပ်ထုံးလုပ်နည်းများနှင့်အညီ တိတိကျကျ အရေးယူ ဆောင်ရွက်ကာ ထိန်းကျောင်းပေးလျက်ရှိပါတယ်။ နိုင်ငံတော်ပိုင်လျှပ်စစ်မီးကို မည်သည့်အဖွဲ့အစည်း ကိုမှ မိမိသဘောနှင့် စီမံဖြန့်ဖြူးခွင့်အား လျှပ်စစ်နှင့်စွမ်းအင်ဝန်ကြီးဌာနက ခွင့်ပြုထားခြင်းမရှိပါ။ ကျေးရွာမီးလင်းရေးကိစ္စများကိုဆောင်ရွက်ရန် ကော်မတီများကို သက်ဆိုင်ရာ မြို့နယ်အုပ်ချုပ်ရေးမှူး အပါအဝင် ဒေသအာဏာပိုင်များမှ ကြီးမှူးဖွဲ့စည်းပေးထားခြင်း ဖြစ်ပါကြောင်းနှင့် မည်သည့် အဖွဲ့အစည်းကိုမှ တာဝန်ယူစီမံခန့်ခွဲခွင့်ပေးထားခြင်းမရှိပါ။ ကျေးရွာမီးလင်းရေးကော်မတီကို ကျေးရွာ နေပြည်သူများက အများဆန္ဒအရသာ ရွေးချယ်ဖွဲ့စည်းဆောင်ရွက်ရသည့်ကိစ္စ ဖြစ်ပါကြောင်းနှင့် အများဆန္ဒဟုဆိုသည့်တိုင်အောင်လည်း သဘောထားကွဲလွဲမှုများဟာ ရှိနေနိုင်တာဖြစ်ပါတယ်။ မိမိတို့ရဲ့ မဲဆန္ဒနယ်မြေအတွင်းမှာရှိတဲ့ ပြည်သူများ မီးလင်းရေးရန်ပုံငွေများကို စနစ်တကျကောက်ခံ သုံးစွဲရေး၊ စနစ်တကျ စာရင်းမှန်မှန်ကန်ကန်ရှင်းလင်းရေးနှင့် ကျေးရွာပြည်သူများကလည်း စည်းစည်း လုံးလုံးဆောင်ရွက်ရေးတို့ကို ရွေးကောက်ခံကိုယ်စားလှယ်ကြီးများအနေနဲ့လည်း စည်းရုံးဟောပြော ပေးပါက ကျေးရွာမီးလင်းရေးလုပ်ငန်းများဟာ ယခုထက်ပို၍ အောင်မြင်လာမည်ဖြစ်ပါကြောင်း၊ ယုံကြည်မိပါကြောင်းနှင့် ကူညီဆောင်ရွက်ပေးပါရန်လည်းတင်ပြရင်း ရှင်းလင်းဖြေကြားအပ်ပါတယ်။ အားလုံးကို ကျေးဇူးတင်ရှိပါတယ်ခင်ဗျား။ </speech>
<speech><mp id='447'>ဒေါက်တာအေးမင်း(ခရမ်းမဲဆန္ဒနယ်)</mp> ထပ်ဆင့်မေးခွန်း မေးခွင့်ပြုပါခင်ဗျား။ အခုလို လျှပ်စစ်ဝန်ကြီးဌာနကနေပြီးတော့ ကျွန်တော်တို့ကို အကျယ်တဝင့်လာပြီးတော့ ဖြေကြားပေးသွားတဲ့ အတွက် အထူးကျေးဇူးတင်ပါတယ်။ ကျွန်တော် ဒီမှာ မေးတဲ့မေးခွန်းထဲမှာ အဓိကက ငွေရေးကြေးရေး နဲ့ပတ်သက်ပြီးတော့ တော်တော်ကိုသံသယဖြစ်စရာကောင်းတဲ့ မမှန်မကန်ကိစ္စတွေ ခေါင်းစဉ်တပ်ပြီး သုံးစွဲထားတာကို ကျွန်တော်တို့တွေ့ရပါတယ်။ အဲဒီတော့ အဲဒါနဲ့ပတ်သက်ပြီးတော့ ကျွန်တော်တို့က မြို့နယ်အဆင့် တာဝန်ရှိပုဂ္ဂိုလ်တွေကို အားလုံးကို ကျွန်တော်တို့ဖွင့်ပြောပြီးတော့၊ အစည်းအဝေးတွေ မှာ ချပြပြီးတော့ ဒါတွေကိုဘယ်လိုလုပ်မလဲလို့ပြောတဲ့အခါကျတော့ သူတို့အနေနဲ့ ဘယ်လိုမှ လုပ်မပေးနိုင်ပါဘူး။ ကျွန်တော်တို့ သုံး၊ လေးကြိမ်ပြောပေမယ့်လည်း လျှပ်စစ်ဌာနကကော၊ အထွေထွေအုပ်ချုပ်ရေးဦးစီးဌာနကရော နောက်ပြီးတော့ စာရင်းစစ်ဆေးတဲ့ဌာနကပါ ဒါတွေကို သူတို့ ဘယ်လိုမှမဖြေရှင်းပေးနိုင်ပါဘူး။ ဒါကြောင့်မို့လို့လည်း ဒီမေးခွန်းဟာ ဒီရောက်လာရခြင်းဖြစ်ပါတယ်။ အဲတော့ ဒီကိစ္စနှင့်ပတ်သက်ပြီးတော့ ငွေကြေးနဲ့ပတ်သက်ပြီးတော့ ဖြစ်ပေါ်လာတဲ့ကိစ္စတွေကို လျှပ်စစ် မီးလင်းရေးကော်မတီနဲ့ ကျေးရွာမှာဖြစ်နေတဲ့ ငွေကြေးဆိုင်ရာပြဿနာတွေကို ဘယ်ဌာနတွေကို ဆက်ပြီးတော့ ကျွန်တော်တို့ တိုင်ကြားရမလဲဆိုတာ သိချင်ပါတယ်ခင်ဗျား။ ကျေးဇူးတင်ပါတယ်။</speech>
<speech type='speaker'>ပြန်လည်ဖြေကြားပေးပါ။</speech>
<speech><agency id='17'>ဒေါက်တာထွန်းနိုင်(ဒုတိယဝန်ကြီး၊ လျှပ်စစ်နှင့်စွမ်းအင်ဝန်ကြီးဌာန)</agency>လွှတ်တော် ကိုယ်စားလှယ်ကြီးရဲ့ ထပ်ဆင့်မေးခွန်းအပေါ်မှာ ရှင်းလင်းဖြေကြားရမယ်ဆိုရင် မီးလင်းရေးကော်မတီ များက မိမိတို့ရဲ့ကျေးရွာအလိုက် မီးလင်းရေးရန်ပုံငွေကောက်ခံရရှိတဲ့ စာရင်းအင်းများကို စနစ်တကျ မိမိကျေးရွာနေပြည်သူများကို ပြန်လည်ပြီးတော့ ရှင်းလင်းတင်ပြရန်တာဝန်ရှိပါတယ်။ ဒီအတွက်လည်း မူလချမှတ်ထားခဲ့တဲ့ ကတိခံဝန်ချက်တွေထဲမှာ ပါရှိပြီးဖြစ်ပါတယ်။ အဆိုပါငွေရေးကြေးရေးစီမံခန့်ခွဲမှု ကိစ္စရပ်များအပေါ်မှာ မိမိတို့လျှပ်စစ်နှင့်စွမ်းအင်ဝန်ကြီးဌာနက ဝန်ထမ်းများ၊ သက်ဆိုင်ရာ မီးလင်း ရေးကျေးရွာနဲ့ ဆက်စပ်နေတဲ့မြို့နယ်များမှာရှိတဲ့ ဝန်ထမ်းများအနေနဲ့ ပါဝင်ပတ်သက်ခြင်းနှင့် စီမံ ခန့်ခွဲခွင့်မရှိပါခင်ဗျား။ ထို့အတွက်ကြောင့် မိမိတို့ရဲ့ မြို့နယ်မှာရှိတဲ့ လျှပ်စစ်ဝန်ထမ်းများအနေနဲ့ အဆိုပါကိစ္စရပ်များအပေါ်မှာ စာရင်းရှင်းလင်းနိုင်ခွင့်လည်း သူတို့မရှိပါခင်ဗျား။ အကယ်၍ သက်ဆိုင်ရာကျေးရွာမီးလင်းရေးကော်မတီများရဲ့ ငွေရေးကြေးရေးဆောင်ရွက်ထားမှုများနှင့် စာရင်း အင်းရှင်းလင်းဖော်ပြထားချက်များအပေါ်မှာ သက်ဆိုင်ရာဒေသခံပြည်သူများက ကျေနပ်မှုမရှိပါက တရားဥပဒေနည်းလမ်းများအရ ဖြေရှင်းဆောင်ရွက်နိုင်ပါကြောင်း ရှင်းလင်းဖြေကြားအပ်ပါတယ် ခင်ဗျား။ အားလုံးကို ကျေးဇူးတင်ရှိပါတယ်။</speech>
<speech type='speaker'>
ဒီနေရာမှာ ကျေးရွာမီးလင်းရေးကော်မတီဟာ ကျေးရွာပြည်သူလူထုရဲ့ အများ ဆန္ဒနဲ့ ဖွဲ့စည်းထားတဲ့ကော်မတီဖြစ်တယ်။ အဲဒီကော်မတီရဲ့ ခုနကစာရင်းအင်းတွေအရ လုပ်တာကိုင် တာ အလွဲသုံးစားမှုတွေရှိတယ်ဆိုရင်၊ စာရင်းကိုသေသေချာချာ ကျေးရွာပြည်သူလူထုကို ရှင်းမပြနိုင် ဘူးဆိုရင် ရှင်းပြရမယ့်တာဝန်ရှိတယ်။ မရှိဘူးဆိုရင် အလွဲသုံးစားမှုနဲ့ဖွင့်လို့ရတယ်။ အများပိုင်ပစ္စည်း သုံးစွဲတဲ့အခါမှာ ဒီလိုချို့ယွင်းနေတယ်ဆိုလို့ရှိရင်လည်း အပက(၃) အများပိုင်ပစ္စည်းကာကွယ် လုံးကို ကျေးဇူးရှင်းဆောင်ရွက်လေသခံပြည်သူများ စောင့်ရှောက်တဲ့ဥပဒေ ပုဒ်မ ၃ နဲ့လည်း စွဲလို့ရတယ်။ အဲဒီလို ကိုယ့်ဘက်က အထောက်အထားခိုင်လုံ ပြီးတော့ ထိန်းကျောင်းတဲ့သဘောနဲ့လုပ်မယ်ဆိုရင် လုပ်နိုင်ပါတယ်။ တကယ်တော့ ဒီမေးခွန်းဟာ ကျေးရွာကလူထုက ကိုယ့်သဘောနဲ့ကိုယ့်ဆန္ဒနဲ့ ဖွဲ့ထားတဲ့အဖွဲ့အစည်းတွေဖြစ်တဲ့အခါကျတော့ ဒီထိ တောင်တက်လာဖို့ဆိုတဲ့အနေအထားဟာ မသင့်ပါဘူး။ ဒါပေမဲ့ ကိုယ်စားလှယ်တွေ အခွင့်အရေး မဆုံးရှုံးအောင် ကျွန်တော်တို့ ပေးခဲ့တာဖြစ်ပါတယ်။ ကိုယ့်မဲဆန္ဒနယ်မှာ ကိုယ်ကြပ်မတ်လို့ရနိုင်တဲ့ဟာ တွေကို ကျွန်တော်တို့ကိုယ်စားလှယ်တွေအနေနဲ့ကလည်း ဒီလိုအလွဲသုံးစားမှုတွေမဖြစ်အောင်၊ ဒီလို ဥပဒေချိုးဖောက်မှုတွေမဖြစ်အောင် ကြပ်မတ်ပေးစေလိုပါတယ်။
</speech>
<speech type='speaker'>
မေးခွန်းများဖြေကြားပေးတဲ့ ပြည်ထောင်စုဒုတိယဝန်ကြီး ပြန်လည်ထွက်ခွာနိုင် ပါတယ်။
</speech>
</Q-A>
<Q-A>
<title>
ကျေးရွာဥယျာဉ်ခြံမြေအဖြစ်သာ အမည်ပေါက်နေသော သံဖြူဇရပ်မြို့ကို ပိုင်ဆိုင်မှုခိုင်မာသော မြို့ အိမ်ခြံမြေဂရန်ရရှိရေး အထူးစီမံချက်ချမှတ်၍ ဆောင်ရွက်ပေးရန် အစီအစဉ်ရှိ/မရှိနှင့်စပ်လျဉ်းသည့် မေးခွန်း
</title>
<speech type='speaker'>
သံဖြူဇရပ်မဲဆန္ဒနယ်မှ ဦးဉာဏ်ဟိန်း မေးမြန်းဖို့ဖြစ်ပါတယ်။
</speech>
<speech><mp id='318'>ဦးဉာဏ်ဟိန်း(သံဖြူဇရပ်မဲဆန္ဒနယ်)</mp> လေးစားရပါသော ပြည်သူ့လွှတ်တော်ဥက္ကဌကြီး နှင့် အစည်းအဝေးခန်းမအတွင်းရောက်ရှိနေသော ဂုဏ်သရေရှိပုဂ္ဂိုလ်များအားလုံးကို မင်္ဂလာပါလို့ ပဏာမနှုတ်ခွန်းဆက်သအပ်ပါတယ်။ ကျွန်တော်ကတော့ မွန်ပြည်နယ်၊ သံဖြူဇရပ်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးဉာဏ်ဟိန်း ဖြစ်ပါတယ်။ ယခု ကျွန်တော်မေးမယ့်မေးခွန်းကတော့ နိုင်ငံတော်မှ ပြန်တမ်းထုတ်ပြန်ပြီး မြို့နယ်မြို့သက်တမ်း ၅၂ နှစ်လည်းရှိပြီး ကျွန်တော်တို့ သံဖြူဇရပ် မြို့သူမြို့ သားတို့ရဲ့ ဆန္ဒလည်းဖြစ်သည့် ပိုင်ဆိုင်မှုခိုင်မာသော မြို့အိမ်ခြံမြေဂရန်ရရှိရေးကို အထူးစီမံ ချက်ချမှတ်၍ ဆောင်ရွက်ပေးနိုင်စွမ်းရှိ/မရှိကို သိရှိလိုပါကြောင်း ဖြစ်ပါတယ်ခင်ဗျား။ ဥက္ကဋ္ဌကြီးခင်ဗျား။ သံဖြူဇရပ်မြို့ သည် ၁၉၆၄ ခုနှစ်၌ တိုက်နယ်ကျေးရွာအဆင့်မှ မြို့နယ်မြို့ အဆင့်သို့ တိုးမြှင့်တည်ထောင်၍ ပြန်တမ်းထုတ်ပြန်ပြီးဖြစ်ပါတယ်။ သို့သော်လည်း ရွာမြေကို အခြား နည်းအသုံးပြုမြေလောက်တောင်မှ ထုတ်ပေးထားခြင်း မတွေ့ရှိရပါဘူး။ မြို့လူထုသည် ၅၂ နှစ်ကျော် ကာလအတွင်းမှာ တော်လှန်ရေးကောင်စီမှ ယခု ပါတီစုံဒီမိုကရေစီဆိုသည့် ခေတ်ငါးခေတ်တိုင်အောင် အစိုးရအဆက်ဆက်နှင့် တွေ့ကြုံရာတွင် ကိုယ့်အားကိုယ်ကိုးကျောင်းအချို့၊ လမ်းတံတားအချို့၊ မြို့တွင်းပလက်ဖောင်း၊ နာရီစင်၊ စရိတ်မျှပေးဆေးရုံ၊ ဓာတ်မှန်ခန်း၊ ရေကန်၊ မီးသတ်ကား၊ မီးသဂြိုလ် စက်၊ လျှပ်စစ်ဓာတ်အားလိုင်း၊ ထရန်စဖော်မာ၊ နှင်းခွဲမီးနှင့် ခလရ(၆၂)ယာယီတပ်စခန်းစသည့် လုပ်ငန်းများကို အစိုးရများသို့ လှူဒါန်းပံ့ပိုးပေးခဲ့ပါတယ်။ အလွန်စေတနာကောင်းတဲ့ မြို့သားများလို့ လည်း ဆိုနိုင်ပါတယ်။ သို့သော် ယခုတိုင် မည်သည့်အစိုးရကမှ ပိုင်ဆိုင်မှုခိုင်မာစေပြီး မြို့ အိမ်ခြံ မြေဂရန်လုပ်ပေးခဲ့ခြင်း မရှိပါဘူး။ မြို့ သားတစ်ဦးအနေဖြင့်လည်း ကျွန်တော်တို့ နက်နက်နဲနဲခံစားရပါ တယ်။ မြို့ဧရိယာ ၂၀၇၈ ဧက၊ အိမ်ထောင်စုပေါင်း ၅၈၅၉ နှင့် ရပ်ကွက် ၁၀ ခုဖြင့် ဖွဲ့စည်းထားရာတွင် မြို့ကွက်သစ်ဖြစ်သော အောင်သာယာတစ်ရပ်ကွက်တည်းသာလျှင် အခြားမြေအသုံးပြုခွင့် ချထားပေး နိုင်သည်ကို တွေ့ရှိရပါတယ်။ ပထမအကြိမ် လွှတ်တော်အစိုးရလက်ထက်က မြေဂရန်လျှောက်ထားနိုင် သည်ဆိုငြား ငွေကြေးချမ်းသာသောသူအချို့နှင့် ဘဏ်ချေးငွေချေးလိုသူအချို့ သာ ဂရန်မြေလျှောက်ရန် ကြိုးစားကြပြီးတော့ လုပ်ငန်းစဉ်နှစ်ခုရှိကြောင်း ပထမအဆင့်အနေဖြင့် မြေကိုအခြားနည်းအသုံးပြုခွင့် ကျရန် ၁၅ သိန်းကျပ်ခန့်ကုန်ကျကြောင်း၊ ဒုတိယအဆင့်ဂရန်ကိုမူ မရသေးကြောင်း လူထုကြားမှာ သတင်းပြန့်နှံ့လျက်ရှိပါတယ်။ လုပ်နည်းလုပ်ဟန်များကို မိမိမှလေ့လာဆန်းစစ်ရာတွင် ပထမအဆင့် အနေဖြင့် လယ်မြေစီမံခန့်ခွဲမှုစာရင်းအင်းရုံးသို့ မြေပုံကြမ်းထုတ်ပေးရန် ပုံစံ(၁၀၃) ဖြင့် တောင်းခံရပါ တယ်။ မြေပုံကြမ်းရပြီးလို့ရှိရင် အခြားနည်းထုတ်နုတ်သုံးစွဲခွင့်ရဖို့အတွက် ပုံစံ(၁၀၅)ရရန် ရပ်ကွက်၊ မြို့နယ်၊ ခရိုင်၊ ပြည်နယ်၊ ဝန်ကြီး၊ ဝန်ကြီးချုပ်၊ စားပွဲအသီးသီးသို့ အမှုတွဲကိုတင်ပြ စိစစ်ခံခြင်းလုပ် ရပါတယ်။ အဲဒီလိုလုပ်လို့ ရပြီးမှသာလျှင် သတ်မှတ်စကေး ၆၄.၁ မိုင်နှုန်းနဲ့ မြေပုံချောထုတ်ပေးရန် လျှောက်ထားရပြန်ပါတယ်။ မြေပုံချောရပြီးရင် ဂရန်လျှောက်ရတဲ့အဆင့်ရောက်ပါပြီ။ ပထမအကျော့ အတိုင်းပဲ ရပ်ကွက်ကနေပြီးတော့ ဝန်ကြီးချုပ်ဆီအထိတိုင်အောင် စိစစ်ခံတင်ပြရပြန်ပါတယ်။ နောက်ဆုံးမှ ဗဟိုမြေ/စီရဲ့ အမိန့်ဖြင့် ဂရန်ချပေးကြောင်းကို တွေ့ရှိရပါတယ်။ နဂိုကဂရန်မရှိလို့ လျှောက်ထားတဲ့ လုပ်ငန်းစဉ်မှာ အိမ်ခြံမြေအရောင်းအဝယ်စာချုပ် တရားဝင်စာချုပ်ဖြစ်ရမယ်လို့ စည်းကမ်းသတ်မှတ်ထားသည့်အတွက်ကြောင့်လည်းပဲ နားလည်မှုရယူရန် အခွင့်သာနေခြင်း၊ စားပွဲ တိုင်းတင်ပြရာတွင် အချိန်ကာလသတ်မှတ်ပေးထားခြင်းမရှိတဲ့အတွက် အမြန်ကြေးတောင်းရန် အခွင့် သာခြင်း၊ အဆင့်များမလိုအပ်ဘဲများနေပြီးတော့ လာဘ်ပေးလာဘ်ယူဖြစ်စေနိုင်သော ကြိုးနီစနစ် ဟောင်းကြီးဖြစ်နေခြင်းကြောင့် မြို့ လူထုက ဂရန်ရလိုစိတ်ပြင်းပြသော်လည်း လျှောက်ထားရန် ဝန်လေးကုန်ကြကြောင်း သိရှိရပါတယ်။ ဖွဲ့စည်းပုံအခြေခံဥပဒေပုဒ်မ ၃၇ ပုဒ်မခွဲ(ဂ)၊ ပုဒ်မ ၃၅၆၊ ပုဒ်မ ၃၅၇ တို့တွင် ဖော်ပြချက်အရ မိမိလုံးလဖြင့်ရှာဖွေထားသော ရွှေ့ပြောင်းနိုင်သောပစ္စည်း၊ မရွှေ့ပြောင်း နိုင်သောပစ္စည်းများ ပိုင်ဆိုင်မှု၊ လုံခြုံမှုနှင့် အမွေဆက်ခံရေးတို့ကို နိုင်ငံတော်က နိုင်ငံသားတို့အား ဥပဒေအရ အကာအကွယ်ပေးရမှာ ဖြစ်ပါတယ်။ လက်ရှိမူ ခြံမြေရှိသော်လည်း ဂရန်မရှိတဲ့ အတွက်ကြောင့် ကျွန်တော်တို့ မြို့သူမြို့သားများဟာ ဘဏ်မှာငွေချေးငှားလို့ မရပါဘူး။ ယခုအခါမှာ ထိုသို့မြေဂရန်ချမှတ်ပေးရေးမလုပ်ဘဲနဲ့ ကျေးရွာဂရန် တစ်နှစ်တစ်ရွာနှုန်း လုပ်ပေးနေတယ်လို့ ပြန်လည်ဖြေကြားပါတယ်။ ဝန်ထမ်းအင်အားလည်း မနိုင်ပါဘူးလို့ အကြောင်း ပြထားပါတယ်။ ထိုစီမံချက်သည်လည်း ၄၁ ရပ်ရှိတဲ့ ကျွန်တော်တို့မြို့နယ်အဖို့ အားလုံးပြီးဖို့အတွက် ၄၁ နှစ်ကြာမယ့်သဘောရှိပါတယ်။ ဒါကြောင့် ဒီဂရန်ရခြင်းအားဖြင့် ငွေချေးငှားပြီးတော့ ------ ။</speech>
<speech type='speaker'>နိဂုံးချုပ်ပါ။</speech>
<speech type='speaker'>ပြည်ထဲရေးဝန်ကြီးဌာနက ဖြေကြားရန်ဖြစ်ပါတယ်။</speech>
<speech><agency id='21'>ဗိုလ်ချုပ်အောင်စိုး(ဒုတိယဝန်ကြီး၊ ပြည်ထဲရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်တော်များ၊ ဧည့်သည်တော်များ အားလုံးမင်္ဂလာအပေါင်းနှင့်ပြည့်စုံပါစေလို့ နှုတ်ခွန်းဆက်သအပ်ပါတယ်။ ကျွန်တော်ကတော့ ပြည်ထဲရေးဝန်ကြီးဌာနမှ ဒုတိယဝန်ကြီး ဗိုလ်ချုပ်အောင်စိုး ဖြစ်ပါတယ်။ မွန်ပြည်နယ်၊ သံဖြူဇရပ် မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဉာဏ်ဟိန်း မေးမြန်းတဲ့ ကြယ်ပွင့်ပြမေးခွန်းအပေါ် ပြန်လည်ရှင်းလင်းဖြေကြားသွားမှာဖြစ်ပါတယ်။ မွန်ပြည်နယ်၊ သံဖြူဇရပ်မြို့ကို ပြည်ထဲရေးနှင့် သာသနာရေးဝန်ကြီးဌာနရဲ့ ၁၉၇၂ ခုနှစ်၊ ဇူလိုင်လ ၇ ရက်နေ့ရက်စွဲပါစာအမှတ်၊ ၁၀၃/၃၃/စိတ် ၁ နှင့် ရပ်ကွက် ၈ ရပ်ကွက်ဖြင့် စတင်ဖွဲ့စည်းခဲ့ပါတယ်။ ၁၉၉၁ ခုနှစ်၊ မေလ ၁၅ ရက်နေ့မှာတော့ မွန် ပြည်နယ် ငြိမ်ဝပ်ပိပြားမှုတည်ဆောက်ရေးအဖွဲ့မှ သံဖြူဇရပ်မြို့နယ်၊ ဖောင်စိန်ကျေးရွာအုပ်စုအတွင်း မှာရှိတဲ့ မြေဧရိယာ ၁၆၂ ဧကကို အောင်သာယာရပ်ကွက် အိမ်ရာမြေအဖြစ်အသုံးပြုရန် လယ်ယာမြေ အခြားနည်းအသုံးပြုခွင့် လ/န ၃၉ ခွင့်ပြုပေးခဲ့ပါတယ်။ ပြည်ထဲရေးဝန်ကြီးဌာနရဲ့ ၁၉၉၇ ခုနှစ်၊ စက်တင်ဘာလ ၂၆ ရက်နေ့မှာတော့ အဆိုပါ လ/န ၃၉ ခွင့်ပြုချက်ရရှိခဲ့တဲ့ မြေဧရိယာ ၁၆၂ ဧကကို အောင်သာယာရပ်ကွက်အဖြစ် တိုးချဲ့ဖွဲ့စည်းရန် သံဖြူဇရပ်မြို့အတွင်းသို့ ထည့်သွင်းပြင်ဆင်သတ်မှတ် ခဲ့ပါတယ်။ ဒါ့အပြင် ပြည်ထဲရေးဝန်ကြီးဌာနရဲ့ ၂၀၁၅ ခုနှစ်၊ မတ်လ ၃၀ ရက်နေ့ အမိန့်ကြော်ငြာ စာအမှတ်(၃၅၈/၂၀၁၅)အရ ဖောင်စိန်ရပ်ကွက်ကို ထပ်မံထည့်သွင်းဖွဲ့စည်းခဲ့တဲ့အတွက် ယခုအခါ သံဖြူဇရပ်မြို့ဟာ ရပ်ကွက် ၁၀ ရပ်ကွက်ရှိပြီး အိမ်ခြေ ၅၈၅၉ အိမ်ရှိကြောင်း တွေ့ရှိရပါတယ်။ မွန် ပြည်နယ်၊ သံဖြူဇရပ်မြို့နယ်အတွင်းမှာ မြို့မြေတိုင်းတာခြင်းလုပ်ငန်းတွေကို ၁၉၇၃-၁၉၇၄ ခုနှစ်မှာ အမှတ်(၁)မြေတိုင်းဦးစီးဌာနမှ တိုင်းတာဆောင်ရွက်ခဲ့သော်လည်း ရပ်ကွက် ၁၀ ရပ်ကွက်ရှိတဲ့အနက် ၉ ရပ်ကွက်မှာ လယ်ယာမြေအခြားနည်းအသုံးပြုခွင့် လ/န ၃၉ ရရှိထားခြင်းမရှိကြောင်းလည်း တွေ့ရှိ ရပါတယ်။ မြို့စတင်ဖွဲ့စည်းစဉ်ကပါရှိတဲ့ ရပ်ကွက် ၈ ခုကို မြို့နယ်ငြိမ်ဝပ်ပိပြားမှုတည်ဆောက်ရေး အဖွဲ့ရဲ့ ၁၉၉၀ ခုနှစ်၊ စက်တင်ဘာလ ၁၁ ရက်နေ့ မြို့မြေပိုင်ဆိုင်မှုစာရင်းကောက်ယူရေးအဖွဲ့များ ဖွဲ့စည်းပြီး မြေယာပိုင်ဆိုင်မှုစာရင်းများ ကောက်ယူခဲ့သော်လည်း ပြီးစီးအောင် ဆောင်ရွက်နိုင်ခဲ့ခြင်း မရှိကြောင်းတွေ့ရှိရပါတယ်။ ဒါကြောင့် မြေစာရင်းမှတ်တမ်းတွေမှာ လယ်ယာမြေ၊ ဥယျာဉ်မြေ၊ ရွာပါ မြေဟု မှတ်တမ်းတင်ထားရှိတဲ့အတွက် ရပ်ကွက်တစ်ခုချင်းအလိုက်စုစည်းပြီး မြေအမျိုးအစား ပြန်လည်စိစစ်ပြီး လယ်ယာမြေဥပဒေပုဒ်မ ၃ဝ အရ လယ်ယာမြေအခြားနည်းအသုံးပြုခွင့်ကို လယ်ယာ မြေစီမံခန့်ခွဲမှုအဆင့်ကို အဖွဲ့အဆင့်ဆင့်သို့ လျှောက်ထားတင်ပြဆောင်ရွက်သွားရမှာ ဖြစ်ပါတယ်။ ဒီလိုဆောင်ရွက်ရာမှာ လယ်ယာမြေကို အခြားနည်းဖြင့်အသုံးပြုခွင့်ရရှိရေးဆောင်ရွက်ခြင်း၊ မြန်မာ နိုင်ငံတော်နယ်နိမိတ်သတ်မှတ်ရေးအက်ဥပဒေနှင့်အညီ Demarcotion Officer နှင့် Boundary Officer များခန့်အပ်ပြီး မြေပိုင်ဆိုင်မှုအထောက်အထားများရရှိရန် စာရင်းကောက်ယူပြုစုခြင်း၊ မြို့မြေ များတိုင်းတာခြင်း၊ မြို့မြေစာရင်းမှတ်တမ်း ပြုစုရေးဆွဲခြင်း၊ အရပ်ရပ်ဆိုင်ရာ ကြေညာချက်များ ထုတ်ဆင့်ကြေညာခြင်း၊ ကန့်ကွက်မှုနှင့် အငြင်းပွားမှုများဖြစ်ပေါ်လာလျှင် စိစစ်ပြီး အပြီးသတ်အမိန့် ထုတ်ပြန်၍ မြေပိုင်ဆိုင်မှုကို စိစစ်အတည်ပြုခြင်းစတဲ့ လုပ်ငန်းစဉ်အဆင့်ဆင့်ကိုလည်း ဆောင်ရွက် သွားရမှာဖြစ်ပါတယ်။ အထက်ပါလုပ်ငန်းစဉ်များ ဆောင်ရွက်ပြီးပါက ၁၈၉၈ ခုနှစ်၊ အောက်မြန်မာ နိုင်ငံ၊ မြို့နှင့်ကျေးရွာမြေများအက်ဥပဒေအရ မြေငှားဂရန်ရရှိလိုသူဟာ လယ်ယာမြေစီမံခန့်ခွဲရေး နှင့်စာရင်းဦးစီးဌာနမှ မြေစာရင်းပုံစံ(၁၀၅)၊ မြေပုံ၊ မြေစာရင်းရာဇဝင်၊ မြေစာရင်းပုံစံ(၁၀၆) ရေးကူးပြီး သက်ဆိုင်ရာ ခရိုင်အထွေထွေအုပ်ချုပ်ရေးဦးစီးဌာနသို့ မြေငှားဂရန်လျှောက်ထားရယူရမှာ ဖြစ်ပါ တယ်။ သို့ဖြစ်ပါ၍ လုပ်ငန်းစဉ်များဆောင်ရွက်နိုင်ဖို့အတွက် လိုအပ်တဲ့မြေပုံတွေကို ပြုစုရေးဆွဲပြီး ဖြစ်တဲ့အတွက် မြို့နယ်အုပ်ချုပ်ရေးမှူးကို Boundary Officer နှင့် မြို့နယ်လယ်ယာမြေစီမံခန့်ခွဲရေး နှင့် စာရင်းဦးစီးဌာန၊ ဦးစီးမှူးကို Demarcation Officer အဖြစ် ခန့်အပ်ပေးနိုင်ရေးအတွက်ကို မွန်ပြည်နယ်အစိုးရအဖွဲ့က စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနသို့ တင်ပြနိုင်ရေး Sodcasqmaymesmoê:was: sqqulosufu Boundary Officer şč Demarcation Officer တွေခန့်အပ်ပြီးပါက သံဖြူဇရပ်မြို့၊ မြေငှားဂရန်ရရှိရေးအတွက် မြို့မြေသတ်မှတ်စဉ် တည်ရှိ ခဲ့သော မူလမြေအမျိုးအစားကို ပြောင်းလဲသတ်မှတ်နိုင်ဖို့အတွက် ၂၀၁၂ ခုနှစ်၊ လယ်ယာမြေ ဥပဒေ နှင့်အညီ လယ်ယာမြေအခြားနည်းအသုံးပြုခွင့် လျှောက်ထားဆောင်ရွက်ခြင်းတွေကို မွန်ပြည်နယ် အစိုးရအဖွဲ့ရဲ့ ကြီးကြပ်မှုနှင့် အစီအမံချမှတ်ပြီးဆက်လက်ဆောင်ရွက်သွားမှာဖြစ်ကြောင်း လည်းသိရှိ ရပါတယ်။ အဆိုပါကိစ္စရပ်များအဆင့်ဆင့်ဆောင်ရွက်ပြီးချိန်မှာ မြေငှားဂရမ်လျှောက်ထားလိုသူမှ လုပ်ထုံးလုပ်နည်းများနှင့်အညီ လျှောက်ထားလာပါက ၁၈၉၈ ခုနှစ်၊ အောက်မြန်မာနိုင်ငံ၊ မြို့နှင့် ကျေးရွာမြေများအက်ဥပဒေနှင့် မြို့နှင့်ကျေးရွာမြေများနည်းဥပဒေများအရ မြေငှားဂရမ်ထုတ်ပေးနိုင် မည်ဖြစ်ပါကြောင်း မွန်ပြည်နယ်အစိုးရအဖွဲ့ရဲ့ ညှိနှိုင်းဖြေကြားချက်အရ ပြန်လည်ရှင်းလင်းဖြေကြား အပ်ပါတယ်။ အားလုံးကျေးဇူးတင်ပါတယ်။ </speech>
<speech><mp id='318'>ဦးဉာဏ်ဟိန်း(သံဖြူဇရပ်မဲဆန္ဒနယ်)</mp> လေးစားရပါသော ပြည်သူ့လွှတ်တော်ဥက္ကဋ္ဌကြီး နှင့် ပြန်လည်ဖြေကြားပေးသော ပြည်ထဲရေးဝန်ကြီးတို့ကို အထူးပဲကျေးဇူးတင်ရှိပါတယ်။ ဒါပေမဲ့ ကျွန်တော်တို့ လုပ်ထုံးလုပ်နည်းများမှာ ကြိုးနီစနစ်တွေပါနေပါတယ်လို့ ကျွန်တော်ထည့်ပြောသွားပါ တယ်။ အဲဒီမှာမှ ဂရမ်လျှောက်တဲ့အဆင့်ရောက်တဲ့အချိန်မှာ တရားဝင်စာချုပ်စာတမ်းဖြစ်ရမယ်လို့ စည်းကမ်းသတ်မှတ်ချက်ရှိကြောင်း သိရှိရပါတယ်။ မြို့မြေဂရန်မရှိတဲ့ ကျွန်တော်တို့မြို့ကို တရားဝင် စာချုပ်စာတမ်းဆိုတာ အလွန်တရာမှ ထူးဆန်းတဲ့စည်းကမ်းသတ်မှတ်ချက်တွေ ဖြစ်နေပါတယ်။ အဲဒီတော့ ဒါလေးကိုများ ဖြေလျှော့ပေးဖို့ အစီအစဉ်ရှိ/မရှိကိုလည်း မြို့လူထုကိုယ်စား ဒီနေရာကနေ ပြီးတော့ လေးစားစွာမေးမြန်းအပ်ပါတယ်။ ကျေးဇူးတင်ပါတယ်။</speech>
<speech type='speaker'>ပြန်လည်ဖြေကြားပေးပါ။</speech>
<speech><agency id='21'>ဗိုလ်ချုပ်အောင်စိုး(ဒုတိယဝန်ကြီး၊ ပြည်ထဲရေးဝန်ကြီးဌာန)</agency>ထပ်ဆင့်မေးခွန်းနှင့် ပတ်သက်ပြီး ကျွန်တော်ရှင်းလင်းဖြေကြားပါမယ်။ သံဖြူဇရပ်မြို့ရဲ့ မြို့မြေဖြစ်ရေးအတွက်ကို ကျွန်တော် ဖြေဆိုချက်မှာတင်ပြထားတဲ့အတိုင်း ပြည်နယ်အစိုးရအနေနဲ့လည်း ဆောင်ရွက်ရမည့် လုပ်ငန်းစဉ်အဆင့်ဆင့်အတွက်ကို မေးခွန်းတွေရကတည်းက စတင်ပြီးဆောင်ရွက်ခဲ့တာဖြစ်ပါတယ်။ ဒါကြောင့်လည်းကျွန်တော်တို့ လိုအပ်တဲ့မြေပုံပြုစုခြင်းတွေအဆင့်ထိလည်း ဆောင်ရွက်ပေးပြီးဖြစ်ပါ တယ်။ ဒါကြောင့် မြေငှားဂရန်လျှောက်ထားမှုအတွက် လိုအပ်တဲ့ မြို့မြေဖြစ်ရေးဟာ ပထမအဆင့် လိုအပ်ချက်ဖြစ်တဲ့အတွက် ပြည်နယ်အစိုးရအနေနဲ့ဒါကို စတင်အကောင်အထည်ဖော် ဆောင်ရွက် လျက်ရှိပါတယ်။ တရားဝင်စာချုပ်စာတမ်းရှိရေးနဲ့ ပတ်သက်လို့ကတော့ ဂရန်လျှောက်ထားမှု လုပ်ငန်း စဉ်တွေကို စတင်ပြီးတော့ ဂရန်လျှောက်ထားမှုမှာတော့ သက်ဆိုင်ရာ ပြဌာန်းထားတဲ့ဥပဒေ၊ နည်းဥပဒေများအရ ဂရန်လျှောက်ထားလိုတဲ့ ပုဂ္ဂိုလ်က မိမိအစီအစဉ်နှင့်စတင်လျှောက်ထားရတာ ဖြစ်ပါတယ်။ ဒီလျှောက်ထားမှုအချိန်တွေမှာ ဂရန်ထုတ်ပေးနိုင်ဖို့အတွက် လိုအပ်တဲ့စိစစ်မှုတွေကိုတော့ သက်ဆိုင်ရာပြည်နယ်အစိုးရရဲ့ စီမံခန့်ခွဲမှုနှင့် ဆောင်ရွက်သွားနိုင်မှာဖြစ်ပါကြောင်း ပြန်လည်ဖြေကြား အပ်ပါတယ်။ အားလုံးကျေးဇူးတင်ပါတယ်။</speech>
</Q-A>
<Q-A>
<title>
စာပေဟောပြောပွဲများ၊ တရားပွဲများကျင်းပနိုင်ရေး ခွင့်ပြုချက်တောင်းခံရာတွင် လွယ်ကူလျင်မြန် အဆင်ပြေမှုမရှိသော ကြိုးနီစနစ်အား ဖျက်သိမ်းပေးရန် အစီအစဉ်ရှိ/မရှိနှင့်စပ်လျဉ်းသည့်မေးခွန်း
</title>
<speech type='speaker'>
တွံတေးမဲဆန္ဒနယ်မှ ဦးမြင့်လွင် မေးမြန်းဖို့ ဖြစ်ပါတယ်။
</speech>
<speech><mp id='451'>ဦးမြင့်လွင်(တွံတေးမဲဆန္ဒနယ်)</mp> အားလုံးမင်္ဂလာပါ။ ကျွန်တော်ကတော့ ရန်ကုန်တိုင်းဒေသကြီး၊ တွံတေးမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးမြင့်လွင် ဖြစ်ပါတယ်။ ကျွန်တော့်အနေနဲ့ အစိုးရဌာနတွေမှာ ကြိုးနီစနစ် ဆက်လက်ပြီးတော့ ထွန်းကားနေတဲ့ကိစ္စနဲ့ပတ်သက် ပြီးတော့ မေးခွန်းမေးမြန်းသွားမှာဖြစ်ပါတယ်။ ကျွန်တော်တို့နိုင်ငံဟာ အားလုံးသိတဲ့အတိုင်း ဒီမိုကရေစီ စနစ်ကို အကောင်အထည်ဖော် ကျင့်သုံးနေပါတယ်။ ဒီမိုကရေစီနိုင်ငံ၊ ဒီမိုကရေစီစနစ်ဆိုတာကတော့ အစိုးရဟာ သူတို့ကိုရွေးချယ်တင်မြှောက်ပေးလိုက်တဲ့ ပြည်သူလူထုရဲ့ ဆန္ဒကို အတတ်နိုင်ဆုံး ဖြည့်ဆည်းပေးတဲ့စနစ်ဖြစ်ပါတယ်။ ပြည်သူလူထုတွေကို စိတ်ချမ်းသာပျော်ရွှင်ဖို့ အတတ်နိုင်ဆုံးဖန်တီး ပေးတဲ့စနစ်ဖြစ်ပါတယ်။ ကျွန်တော်တို့ ပြည်သူတွေကို လွတ်လည်းလွတ်လပ်တယ်။ လုံလည်းလုံခြုံ တယ်။ စည်ပင်သာယာဝပြောမှုလည်းရှိတဲ့ စနစ်တစ်ခုကို ကျွန်တော်တို့အစိုးရက ဖန်တီးပေးဖို့ဖြစ်ပါ တယ်။ ဒါပေမဲ့ ကျွန်တော်တို့ ဒီစနစ်နဲ့ဆန့်ကျင်တဲ့ အာဏာရှင်စနစ်မှာတော့ ဒါဟာ လုံခြုံ ရေးကို အဓိက ထားပြီးတော့ အစိုးရနဲ့ပြည်သူတွေရဲ့ ဆက်ဆံရေးကြားမှာ တည်ဆောက်ထားတာဖြစ်ပါတယ်။ လုံခြုံရေးဆိုတဲ့နေရာမှာ နိုင်ငံတော်လုံခြုံ ရေးလို့တော့ နာမည်တပ်ထားတာတော့ ရှိပါတယ်။ အဲဒါ ကြောင့်မို့လို့ အစိုးရနဲ့ပြည်သူတွေ ဆက်ဆံတဲ့အခါမှာ အဆင့်တွေအများကြီးကို ဖန်တီးထားတာရှိပါ တယ်။ အဆင့်တွေအများကြီးဖန်တီးထားတဲ့အတွက်ကြောင့်မို့လို့ ဒါလုံခြုံရေးကတော့ ရှိကောင်းရှိပါ လိမ့်မယ်။ သို့သော်လည်း ဒီအဆင့်တွေကို ဖြတ်သန်းရတဲ့အခါမှာ ပြည်သူတွေဟာ ကြီးစွာသော စိတ်မသက်မသာဖြစ်မှုတွေ ကြုံ ရပါတယ်။ အဲဒီတော့ အဆင့်ဆင့်သောအဆင့်တွေကို ဖြတ်သန်းရတဲ့ အခါမှာ လာဘ်ပေးလာဘ်ယူမှုတွေ ပေါ်လာတယ်။ ထိပ်ဆုံးက နိုင်ငံတော်အစိုးရကတော့ လုံခြုံ ရေး ဆိုပြီးတော့ ဒီအဆင့်တွေကို ဖန်တီးထားပေမဲ့ အောက်အဆင့်မှာ အဆင့်ဆင့်သော ပညာပြမှုတွေ ပြည်သူတွေခံစားရတယ်။ ပြည်သူတွေဟာ လူစင်စစ်ကနေ ဘော်လီဘောတွေဖြစ်လာတယ်။ အပုတ်ခံရ တယ်။ အဲဒီလို အနေအထားမျိုးတွေဖြစ်ပါတယ်။ ဒါတွေကို အထင်ရှားဆုံးနေရာတစ်ခုကတော့ စာပေ ဟောပြောပွဲတွေ၊ တရားပွဲတွေလျှောက်တဲ့ စည်းရုံးကျင်းပတဲ့လူတွေ ကြုံတွေ့ရတဲ့အခက်အခဲတွ ဖြစ်ပါတယ်။ အဲဒီလိုစာပေဟောပြောပွဲတွေ၊ တရားဟောပြောပွဲတွေလုပ်ဖို့ လျှောက်ထားတဲ့အခါမှာ အဆင့်ဆင့်သောဌာနဆိုင်ရာတွေကို ဖြတ်သန်းရတဲ့အတွက်ကြောင့်မို့လို့ ဟိုလူ့လက်မှတ်ယူပါအုံး။ ဒီလူ့ လက်မှတ်ယူပါအုံး။ ဟိုလူ့ထောက်ခံစာယူပါအုံး။ အဲဒါတွေအတွက်ကြောင့်မို့လို့ စည်းရုံးကျင်းပတဲ့ လူတွေဟာ စိတ်ဆင်းရဲခြင်းကြီးစွာ ဖြစ်ကြရပါတယ်။ ဒါကြောင့်မို့လို့ ဒီအနေအထားဟာ အာဏာရှင် စနစ်မှာရှိခဲ့တယ်ဆိုပေမဲ့ အခုအချိန်အထိဆက်ပြီးတော့ ဒါတွေဟာဖြစ်ပွားနေတာကို တွေ့ရပါတယ်။ ဒါဟာ ကျွန်တော်တို့ပြောင်းလဲချိန်တန်ပြီဆိုတဲ့ ကျွန်တော်တို့ကြွေးကြော်သံနဲ့ ပြည်သူလူထုက ရွေးချယ် တင်မြှောက်ပေးလိုက်တဲ့ အစိုးရတစ်ခုလက်ထက်မှာ ဒါမဖြစ်သင့်တော့တဲ့ အနေအထားဖြစ်ပါတယ်။ ဒါကြောင့်မို့လို့ ကျွန်တော်တို့ ဒီစာပေဟောပြောပွဲတွေ၊ တရားပွဲတွေကျင်းပတဲ့အခါမှာ ဒီလိုအဆင့်တွေ အများကြီးမဖြတ်သန်းရဘဲနဲ့ လွယ်လွယ်ကူကူနဲ့ ပြည်သူတွေစည်းရုံးကျင်းပတဲ့သူတွေ စိတ်ချမ်းသာ စွာနဲ့ မြန်မြန်ဆန်ဆန်လွယ်လွယ်ကူကူ လျှောက်ထားနိုင်ဖို့ ဖြစ်ပေါ်လာစေဖို့အတွက် အဲဒီလို အဆင့် တွေကိုလျှော့ချပေးဖို့ အဲဒီကြိုးနီစနစ်ကို ဖျက်သိမ်းပေးဖို့ ပြည်ထောင်စုအစိုးရမှ အစီအစဉ်ရှိ/မရှိ ကျွန်တော့်အနေနဲ့ ပြည်သူများရဲ့ ကိုယ်စား လေးစားအပ်တဲ့ ပြည်သူ့လွှတ်တော်ဥက္ကဋ္ဌကြီးမှတစ်ဆင့် မေးမြန်းအပ်ပါတယ်။ ကျေးဇူးတင်ပါတယ်။</speech>
<speech type='speaker'>ပြည်ထဲရေးဝန်ကြီးဌာနက ဖြေကြားရန်ဖြစ်ပါတယ်။</speech>
<speech><agency id='21'>ဗိုလ်ချုပ်အောင်စိုး(ဒုတိယဝန်ကြီး၊ ပြည်ထဲရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ရန်ကုန်တိုင်း ဒေသကြီး၊ တွံတေးမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးမြင့်လွင်မေးမြန်းတဲ့ ကြယ်ပွင့်ပြ မေးခွန်းအပေါ်မှာ ရှင်းလင်းဖြေကြားသွားမှာဖြစ်ပါတယ်။ တည်ဆဲဥပဒေများဖြစ်သော ၂၀၁၂ ခုနှစ်၊ ရပ်ကွက် သို့မဟုတ် ကျေးရွာအုပ်စုအုပ်ချုပ်ရေး ဥပဒေပုဒ်မ ၁၃ ပုဒ်မခွဲ(စ)နှင့် ရပ်ကွက် သို့မဟုတ် ကျေးရွာအုပ်စု အုပ်ချုပ်ရေးဆိုင်ရာ နည်းဥပဒေ ၁၄(က)(၁)တို့အရ စာပေဟောပြောပွဲများ၊ တရားပွဲ များ ကျင်းပနိုင်ရေးအတွက် သက်ဆိုင်ရာရပ်ကွက် သို့မဟုတ် ကျေးရွာအုပ်စုအုပ်ချုပ်ရေးမှူးမှစ၍ သက်ဆိုင်ရာခရိုင်အုပ်ချုပ်ရေးမှူးအဆင့်အထိ အဆင့်ဆင့်ထောက်ခံချက်များဖြင့် တင်ပြခွင့်ပြုချက် ရယူ၍ ဆောင်ရွက်လျက်ရှိပါတယ်။ ဒီလိုထောက်ခံချက်များ ရယူနိုင်ရေးအတွက်မှာလည်း ပိုမိုလွယ်ကူ လာစေရန် ၂၀၁၅ ခုနှစ်မှစ၍ မြို့နယ်အလိုက် OSS ရုံးများ ဖွင့်လှစ်ဆောင်ရွက်ပေးလျက်ရှိပါတယ်။ သို့ရာတွင် ယခုအခါ ၂၀၁၂ ခုနှစ်၊ ရပ်ကွက် သို့မဟုတ် ကျေးရွာအုပ်စုအုပ်ချုပ်ရေးဥပဒေကို တတိယ အကြိမ် ပြင်ဆင်သည့်ဥပဒေ(မူကြမ်း)ကို အတည်ပြုပြဋ္ဌာန်းနိုင်ရေးအတွက် ပြည်သူ့လွှတ်တော်နှင့် အမျိုးသားလွှတ်တော်တို့တွင် ဆွေးနွေးအတည်ပြုပြီး ပြည်ထောင်စုလွှတ်တော်၌ ဆက်လက်ဆွေးနွေး ဆောင်ရွက်လျက်ရှိပါတယ်။ အဆိုပါ ဥပဒေ(မူကြမ်း)ရဲ့ ပုဒ်မ ၁၃ ပုဒ်မခွဲ(စ)ဟာ အများပြည်သူဖျော်ဖြေ သည့် ပွဲများ၊ ပြပွဲများ၊ ရိုးရာဓလေ့အရကျင်းပခြင်းနှင့်စပ်လျဉ်း၍ ရပ်ကွက် သို့မဟုတ် ကျေးရွာအုပ်စု အုပ်ချုပ်ရေးမှူးမှ သက်ဆိုင်ရာမြို့နယ်အုပ်ချုပ်ရေးမှူးထံ အသိပေးတင်ပြပြီး တာဝန်ယူတာဝန်ခံ၍ ကျင်းပစေခြင်းဟု ဖော်ပြထားရှိပါတယ်။ သို့ပါ၍ အဆိုပါဥပဒေ(မူကြမ်း)ကို အတည်ပြုပြဋ္ဌာန်းပြီးပါက အဆင့်ဆင့်ထောက်ခံချက်ရယူတင်ပြရန် မလိုအပ်တော့တဲ့အတွက် ပိုမိုလွယ်ကူလျင်မြန်စွာ ဆောင်ရွက် နိုင်မည်ဖြစ်ပါကြောင်း ပြန်လည်ရှင်းလင်းတင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
</Q-A>
<Q-A>
<title>
နိုင်ငံတော်သမ္မတသည် အမျိုးသားလုံခြုံရေးကောင်စီ၏ ထောက်ခံချက်ဖြင့် အကျဉ်းသူ၊ အကျဉ်းသား များအား လွတ်ငြိမ်းချမ်းသာခွင့်ပေးရန် အစီအစဉ်ရှိ/မရှိနှင့်စပ်လျဉ်းသည့်မေးခွန်း
</title>
<speech type='speaker'>
ကော့သောင်းမဲဆန္ဒနယ်မှ ဦးခင်ဇော် မေးမြန်းဖို့ဖြစ်ပါတယ်။
</speech>
<speech><mp id='423'>ဦးခင်ဇော်(ကော့သောင်းမဲဆန္ဒနယ်)</mp> လေးစားအပ်တဲ့ ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများနှင့် ဧည့်သည်တော်များကို မင်္ဂလာပါလို့ ကျွန်တော့်အနေနဲ့ နှုတ်ခွန်းဆက်သလိုက်ပါတယ်။ ကျွန်တော်က တနင်္သာရီတိုင်းဒေသကြီး၊ ကော့သောင်းမဲဆန္ဒနယ်က ပြည်သူ့ လွှတ်တော်ကိုယ်စားလှယ် ဦးခင်ဇော် ဖြစ်ပါတယ်။ ကျွန်တော် မေးလိုတဲ့မေးခွန်းကတော့ ပြည်ထောင်စုငြိမ်းချမ်းရေးညီလာခံ (၂၁)ရာစုပင်လုံကျင်းပခြင်းကို ကြိုဆို သောအားဖြင့် အကျဉ်းသားအကျဉ်းသူများကို (၁) နိုင်ငံတော်သမ္မတတစ်ဦးတည်း၏ သဘောဆန္ဒ အလျောက် ပြစ်ဒဏ်မှနေပြီးတော့ လွတ်ငြိမ်းချမ်းသာခွင့်ပေးရန်အစီအစဉ်ရှိ/မရှိနဲ့ (၂) ဖွဲ့စည်းပုံ အခြေခံဥပဒေပုဒ်မ ၂၀၄ အရ နိုင်ငံတော်သမ္မတက အမျိုးသားကာကွယ်ရေးနှင့် လုံခြုံရေးကောင်စီရဲ့ ထောက်ခံချက်ဖြင့် လွတ်ငြိမ်းချမ်းသာခွင့်ပေးရန် အစီအစဉ်ရှိ/မရှိကို သိလိုတဲ့အတွက် မေးမြန်းရခြင်း ဖြစ်ပါတယ်။ ပြည်သူ့လွှတ်တော်ဥက္ကဋ္ဌကြီးခင်ဗျား။ ပြည်ထောင်စုငြိမ်းချမ်းရေးညီလာခံ (၂၁)ရာစုပင်လုံကို ၃၁-၈-၂၀၁၆ ရက်နေ့ကနေပြီးတော့ ၃-၉-၂၀၁၆ ရက်နေ့အထိ ကျင်းပပြီးစီးခဲ့ပြီဖြစ်ပါတယ်။ ယနေ့ ကျွန်တော်တို့ မြန်မာနိုင်ငံရဲ့ သမိုင်းကိုလေ့လာလို့ရှိရင် ခေတ်အဆက်ဆက် နိုင်ငံတော်အစိုးရများက နေ့ထူးနေ့မြတ်များမှာ ပြစ်ဒဏ်ကျခံနေရတဲ့ ထောင်တွင်းက အကျဉ်းသားအကျဉ်းသူများကို အကြောင်းအမျိုးမျိုးဖြင့် ပြစ်ဒဏ်ကနေပြီးတော့ လွတ်ငြိမ်းချမ်းသာခွင့်ပေးခဲ့ကြောင်းကို ကျွန်တော်တို့ တွေ့ရပါတယ်။ မြန်မာနိုင်ငံမှာ ပြစ်ဒဏ်ကလွတ်ငြိမ်းချမ်းသာခွင့်ပေးတဲ့ကာလများကတော့ ၂၀၁၁ ခုနှစ် ကနေပြီးတော့ ၂၀၁၂ ခုနှစ်အထိ လွတ်ငြိမ်းချမ်းသာခွင့် နှစ်ကြိမ်၊ ၂၀၁၃ ခုနှစ်ကနေပြီးတော့ ၂၀၁၄ ခုနှစ်အထိ လွတ်ငြိမ်းချမ်းသာခွင့် နှစ်ကြိမ်နဲ့ နောက် နိုင်ငံတော်သမ္မတရုံးရဲ့ ၂၉-၇-၂၀၁၅ ရက်နေ့စွဲနဲ့ လွတ်ငြိမ်းချမ်းသာခွင့်အမိန့်မှာ အကျဉ်းသားအကျဉ်းသူစုစုပေါင်း ၆၇၆၈ ဦးကို ပြစ်မှုဆိုင်ရာကျင့်ထုံး ဥပဒေပုဒ်မ ၄၀၁ ပုဒ်မခွဲ(၁)နဲ့အညီ လွတ်ငြိမ်းချမ်းသာခွင့်ပေးခဲ့ကြောင်းကို သိရပါတယ်။ ၃၁-၈-၂၀၁၆ ရက်နေ့နဲ့ ၃-၉-၂၀၁၆ ရက်နေ့မှာ ကျင်းပခဲ့တဲ့ ပြည်ထောင်စုငြိမ်းချမ်းရေးညီလာခံ (၂၁)ရာစုပင်လုံဟာ နှစ်ပေါင်း ၇၀ နီးပါး လက်နက်စွဲကိုင်ခဲ့တဲ့တိုင်းရင်းသားများကို ငြိမ်းချမ်းရေးရရှိအောင် ဆွေးနွေး ညှိနှိုင်းခဲ့တဲ့ နေ့ထူးနေ့မြတ်တစ်ခုလည်းဖြစ်ပါတယ်။ ဒါကြောင့်မို့လို့ ပြည်ထောင်စု ငြိမ်းချမ်းရေး ညီလာခံကို ကြိုဆိုထောက်ခံသောအားဖြင့် အကျဉ်းထောင်အတွင်းမှာရှိတဲ့ အကျဉ်းကျနေတဲ့ အကျဉ်းသားအကျဉ်းသူများကို (၁) နိုင်ငံတော်သမ္မတတစ်ဦးတည်း၏ သဘောဆန္ဒဖြင့် လွတ်ငြိမ်း ချမ်းသာခွင့်ပေးရန်အစီအစဉ်ရှိ/မရှိနဲ့ (၂) ဖွဲ့စည်းပုံအခြေခံဥပဒေပုဒ်မ ၂၀၄ အရ နိုင်ငံတော် သမ္မတက အမျိုးသားကာကွယ်ရေးနှင့် လုံခြုံရေးကောင်စီရဲ့ ထောက်ခံချက်ဖြင့် လွတ်ငြိမ်းချမ်းသာ ခွင့်ပေးရန် အစီအစဉ်ရှိ/မရှိကို ပြည်သူ့လွှတ်တော်ဥက္ကဋ္ဌကြီးမှတစ်ဆင့် မေးမြန်းရခြင်း ဖြစ်ပါတယ်။</speech>
<speech type='speaker'>ပြည်ထဲရေးဝန်ကြီးဌာနက ဖြေကြားရန်ဖြစ်ပါတယ်။</speech>
<speech><agency id='21'>ဗိုလ်ချုပ်အောင်စိုး(ဒုတိယဝန်ကြီး၊ ပြည်ထဲရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ တနင်္သာရီတိုင်း ဒေသကြီး၊ ကော့သောင်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးခင်ဇော် မေးမြန်းတဲ့ ကြယ်ပွင့်ပြမေးခွန်းအပေါ် ကျွန်တော် ပြည်ထဲရေးဝန်ကြီးဌာန ဒုတိယဝန်ကြီး ဗိုလ်ချုပ်အောင်စိုးမှ ဆက်လက်ဖြေကြားသွားမှာဖြစ်ပါတယ်။ နိုင်ငံတော်အေးချမ်းသာယာရေးနှင့် တရားဥပဒေစိုးမိုးရေး အတွက် တည်ဆဲဥပဒေများကို ကျူးလွန်ဖောက်ဖျက်ခဲ့သူများကို တရားဥပဒေနှင့်အညီ ပြစ်ဒဏ်များ စီရင်ချမှတ်ခဲ့ပါတယ်။ ထိုသို့ ပြစ်ဒဏ်ချမှတ်ခြင်းခံရတဲ့ အကျဉ်းသားများအနက် နိုင်ငံတော်သမ္မတဟာ ၂၀၀၈ ခုနှစ်၊ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေပုဒ်မ ၂၀၄ ပုဒ်မခွဲ(က)နှင့် ပုဒ်မခွဲ(ခ)တို့အရ အကျဉ်းသူအကျဉ်းသားများကို ပြစ်ဒဏ်မှလွတ်ငြိမ်းချမ်းသာခွင့်များ ပေးပိုင်ခွင့် ရှိပါတယ်။ ဒါ့အပြင် နိုင်ငံတော်သမ္မတဟာ ပြစ်မှုဆိုင်ရာကျင့်ထုံးဥပဒေပုဒ်မ ၄၀၁ ပုဒ်မခွဲ(၁)အရ နောက်တစ်ကြိမ် ပြစ်မှုထပ်မံကျူးလွန်ပါက ၎င်းပြစ်ဒဏ်အပြင် ယခုကျခံရန်ကျန်ရှိသော ပြစ်ဒဏ်များ ကိုပါ ဆက်လက်ကျခံပါမည်ဟူသော စည်းကမ်းချက်ထား၍လည်းကောင်း သို့မဟုတ် စည်းကမ်းချက် မထား၍လည်းကောင်း အကျဉ်းသူအကျဉ်းသားများကျခံလျက်ရှိတဲ့ ပြစ်ဒဏ်များအပေါ်မှာလည်း လျော့ပေါ့ပြီး လွတ်ငြိမ်းသက်သာခွင့်များပေးနိုင်ပါတယ်။ သို့သော် ပြည်ထောင်စုငြိမ်းချမ်းရေးညီလာခံ (၂၁)ရာစုပင်လုံကို ၂၀၁၆ ခုနှစ်၊ သြဂုတ်လ ၃၁ ရက်နေ့မှာ စတင်ကျင်းပခဲ့ပြီးဖြစ်ပါသဖြင့် ယခုအချိန်တွင် ကြိုဆိုသောအားဖြင့် လွတ်ငြိမ်းချမ်းသာခွင့်ပေးရန် အစီအစဉ်မရှိသေးပါကြောင်း ပြည်ထောင်စုအစိုးရအဖွဲ့ကိုယ်စား ပြန်လည်ရှင်းလင်းတင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
</Q-A>
<speech type='speaker'>
မေးခွန်းများဖြေကြားပြီးတဲ့ ပြည်ထဲရေးဝန်ကြီးဌာန၊ ဒုတိယဝန်ကြီး ပြန်လည် ထွက်ခွာနိုင်ပါတယ်။
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီနေ့အတွက် မေးခွန်းများ မေးမြန်းခြင်း၊ ဖြေကြားခြင်း အစီအစဉ်ပြီးပါပြီ။
</speech>
</QASection>
<MotionSection>
<motion><new_section>
<title>ဦးအောင်ကျော်ကျော်ဦး၊ လှိုင်မဲဆန္ဒနယ်က ပြည်ထောင်စုတစ်ဝန်း အရက်ချက်စက်ရုံများ မှထွက်ရှိသည့် စွန့်ပစ်ရေဆိုးများအား ပြည့်စုံသည့်သန့်စင်စနစ်တပ်ဆင်ပြီး ဥပဒေပြဋ္ဌာန်းချက်ပါ စံချိန်စံညွှန်းများနှင့်အညီစွန့်ပစ်မှသာ ထုတ်လုပ်ခွင့်ပြုရန် ပြည်ထောင်စုအစိုးရအား တိုက်တွန်းကြောင်းအဆိုတင်သွင်းခြင်းနှင့် လက်ခံဆွေးနွေးရန် သင့်/မသင့်အဆုံးအဖြတ်ရယူခြင်း</title>
<speech type='speaker'>
လွှတ်တော်ကိုယ်စားလှယ်များခင်ဗျား။ လှိုင်မဲဆန္ဒနယ်မှ ဦးအောင်ကျော်ကျော်ဦးက အဆိုတစ်ရပ်တင်သွင်းထားပါတယ်။ ဦးအောင်ကျော်ကျော်ဦးအား အဆိုတင်သွင်းဖို့ ဖိတ်ခေါ်ပါတယ်။
</speech>
<speech><mp id='477'>ဦးအောင်ကျော်ကျော်ဦး(လှိုင်မဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဋ္ဌကြီး၊ ပြည်သူ့လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများနှင့် ဧည့်သည်တော်များ အားလုံး မင်္ဂလာပါလို့နှုတ်ခွန်းဆက်သအပ်ပါတယ်။ ကျွန်တော်ကတော့ လှိုင်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအောင်ကျော်ကျော်ဦး ဖြစ်ပါတယ်။ ဒီနေ့ ကျွန်တော်တင်သွင်း မယ့်အဆိုကတော့ ပြည်ထောင်စုတစ်ဝန်း အရက်ချက်စက်ရုံများမှထွက်ရှိတဲ့ စွန့်ပစ်ရေဆိုးများအား ပြည့်စုံသည့်သန့်စင်စနစ်တပ်ဆင်ပြီး ဥပဒေပြဋ္ဌာန်းချက်ပါ စံချိန်စံညွှန်းများနှင့်အညီ စွန့်ပစ်မှသာ ထုတ်လုပ်ခွင့်ပြုပါရန် ပြည်ထောင်စုအစိုးရအား တိုက်တွန်းကြောင်းအဆိုဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ပြည်ထောင်စုသမ္မတမြန်မာနိုင်ငံ တစ်ဝန်းမှာရှိတဲ့ အရက်ချက်စက်ရုံများမှထုတ်လုပ်တဲ့ အရက်ပမာဏဟာ တစ်ရက်ကို ဂါလန် တစ်သိန်း ကျော်ထွက်ရှိပါတယ်။ အရက်ချက်လုပ်ရာမှာ စွန့်ပစ်ရေဆိုးအား ချက်လုပ်တဲ့နည်းစဉ်များအရ ၁၀ ဆမှ ၁၅ ဆထိ ထွက်ရှိပါသဖြင့် တစ်ရက်လျှင်စွန့်ပစ်ရေဆိုးပမဏဟာ ဂါလန် တစ်သန်းမှ တစ်သန်းခွဲထိ ထွက်ရှိပါတယ်။ အဆိုပါ စွန့်ပစ်ရေဆိုး ဂါလန်တစ်သန်းကျော်ဟာ ပြည့်စုံတဲ့၊ သန့်စင်တဲ့စနစ်ဖြင့် သန့်စင်ခြင်းမရှိဘဲ နေ့စဉ်မြန်မာပြည် မြစ်၊ ချောင်း၊ အင်းအိုင်၊ လယ်ယာမြေ၊ စားကျက်မြေ၊ မြေအောက် ရေနှင့် လူနေထိုင်ရာပတ်ဝန်းကျင်များကို ပျံ့နှံ့ရောက်ရှိသွားပါတယ်။ sobộol gę.udemao:ep:9océsasəjoš[good Bio Oxygen Demand Goooo PPMI poznosačajosi 69%EyEngadajos[good Chemical Oxygen Demand pgoooi အမှုန်အမွှားပါဝင်မှု ၁၆၀၀၀ PH က 4.5 ကနေ 5 လောက်ထိ ရှိပါတယ်။ အပူချိန်က ၆၀ ဒီဂရီ စင်တီဂရိတ်ကျော်ရှိပါတယ်။ ပါဝင်ပါတယ်။ ကျွန်တော်တို့သောက်သုံးတဲ့ သောက်ရေသန့်က 1 PPM ပဲ ရှိပါတယ်။ ဒါကိုနှိုင်းယှဉ်ကြည့်ရင် သဘာဝပတ်ဝန်းကျင်ကို အများကြီးထိခိုက်နိုင်တယ်ဆိုတာ ထင်ထင်ရှားရှားတွေ့နိုင်ပါတယ်။ အရက်ချက်စက်ရုံများမှ စွန့်ပစ်ရေဆိုးများ မြစ်ချောင်းများကို စွန့်ပစ်တာကြောင့် လေးမိုင် ပတ်လည်မှာရှိတဲ့ ရေသတ္တဝါအားလုံးကို သေစေနိုင်ပါတယ်။ မျိုးသုဉ်းစေနိုင်ပါတယ်။ ကျွန်တော်တို့ မြန်မာပြည်က မြစ်၊ ချောင်းများမှာ ငါး၊ ပုစွန်ရှားပါးသွားတဲ့အကြောင်းတစ်ရပ်လည်းဖြစ်ပါတယ်။ စွန့်ပစ်ရေဆိုးရောက်ရှိပျံ့နှံ့တဲ့မြေဟာ အက်ဆစ်ဓာတ်ကြောင့် အချဉ်ပေါက်ပြီး ဘာပင်မှပေါက်ရောက် ရှင်သန်ခြင်းမရှိနိုင်တော့ပါဘူး။ လယ်ယာမြေတွေဟာ ထွန်ယက်စိုက်ပျိုးနိုင်ခြင်းမရှိဘဲ လုံးဝပျက်စီး သွားပါတယ်။ ကန်ကြီးများတူးပြီး စွန့်ပစ်ရေကိုသိုလှောင်ထားရင်လည်း မြေအောက်ကိုစိမ့်ဝင်ပြီး မြေအောက်ရေတွေကို ပျက်စီးစေပါတယ်။ လူနေရပ်ကွက်နဲ့နီးတဲ့ မြစ်၊ ချောင်းတွေကို စွန့်ပစ်တဲ့အခါ အနံ့အသက်များနှင့် ပတ်ဝန်းကျင်ညစ်ညမ်းမှုကြောင့် ကျန်းမာရေးကို ဆိုးရွားစွာထိခိုက်စေနိုင်ပါတယ်။ Power Point အသုံးပြုခွင့်ပြုပါခင်ဗျား။ ကျွန်တော်တို့ Power Point မှာတော့ စွန့်ပစ်ရေဆိုး တွေကို သန့်စင်ခြင်းမရှိဘဲနဲ့ တိုက်ရိုက်စွန့်ပစ်နေတဲ့ပုံနှင့် ပြည့်စုံတဲ့ရေဆိုးသန့်စင်စနစ်တစ်ခုကို တင်ပြ ထားတာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ကျွန်တော်လေ့လာတွေ့ရှိရတာကတော့ စွန့်ပစ်ရေဆိုးတွေကို သန့်စင်ခြင်းမရှိဘဲ တိုက်ရိုက်စွန့်ပစ်နေတာ တွေ့မြင်နေရပါတယ်။ တွံတေး အရက်ချက်စက်ရုံက တွံတေးတူးမြောင်းထဲကို စွန့်ပစ်ပါတယ်။ ထန်းတပင်အရက်ချက်စက်ရုံကတော့ ကန်ကြီးများတူးပြီးတော့ သိုလှောင်ထားပြီးတော့ ရေတက်ချိန်မှာကန်ဖောက်ချပြီး ပန်းလှိုင်မြစ်ထဲ စွန့်ပစ်ပါတယ်။ ဆားမလောက်အရက်ချက်စက်ရုံကတော့ ပန်းလှိုင်မြစ်ထဲကို စွန့်ပစ်ပါတယ်။ စွန့်ပစ်တာကြောင့် ကျေးရွာပေါင်း ၂၀ ကျော်က ဒေသခံပြည်သူတွေက အဆုတ်ရောဂါ၊ ကင်ဆာရောဂါ၊ ကိုယ်ဝန်အဆိပ်တက်ခြင်း၊ ပျက်ကျခြင်းစတာတွေကို ဖြစ်ပွားနေတာ တွေ့ရပါတယ်။ စစ်ကိုင်းတိုင်းဒေသကြီး၊ ကသာခရိုင်၊ ထီးချိုင့်မြို့နယ် မောင်းကုန်းကျေးရွာအုပ်စုအတွင်းမှာ ရှိတဲ့ Grote Wall သကြားစက်နှင့် Ethanol စက်ရုံကထွက်တဲ့ စွန့်ပစ်ရေဆိုးတွေကို ဧရာဝတီမြစ်ထဲ ကို စွန့်ပစ်ပါတယ်။ စက်ရုံအတွင်းမှာရှိတဲ့ ရေဆိုးကန်များကြောင့် အနံ့အသက်များ ဆိုးဆိုးရွားရွား ဖြစ်ပေါ်တဲ့အတွက် ငါး၊ ပုစွန်ဖမ်းဆီးရရှိမှုမှာလည်း သိသိသာသာလျော့နည်းသွားကြောင်း ဒေသခံတွေ ထံမှသိရှိရပါတယ်။ ဒေသခံပြည်သူများရဲ့ ကိုယ်စား ဦးစိန်လှဆိုတဲ့သူက ၂၀၁၂ ခုနှစ်၊ ၂၀၁၄ ခုနှစ်မှာ စက်ရုံကိုတရားစွဲဆိုခဲ့ပြီး ၂၀၁၆ ခုနှစ်မှာ လူ ၁၀၀ ကျော်လောက်နှင့် ဆန္ဒပြခဲ့ပါတယ်။ မန္တလေးစက်မှုဇုန်က စက်ရုံ ၉၀ ကျော်က ထွက်တဲ့ရေဆိုးတွေကို ပိုက်လိုင်းနှင့်သွယ်တန်းပြီး ၂၄ နာရီပတ်လုံး ဒုတ္ထဝတီမြစ် ထဲကို စွန့်ပစ်တာကြောင့် မြစ်အောက်ပိုင်းမှာရှိတဲ့ကျေးရွာတွေမှာ သောက်သုံးရေအခက်အခဲနှင့် ကျန်းမာရေးပြဿနာများ ကြုံတွေ့နေရပါတယ်။ ၂၀၁၅ ခုနှစ် ဧပြီလဆန်းပိုင်းမှာလည်း တောင်သမန် အင်းမှာ စွန့်ပစ်ရေဆိုးများကြောင့် ငါးများအဆက်မပြတ်သေဆုံးမှုဖြစ်ပေါ်ခဲ့ပါတယ်။ တောင်သမန် အင်းထဲကိုစီးဝင်တဲ့ ပီယောချောင်းဘေးက အရက်ချက်စက်ရုံက စွန့်ပစ်တဲ့ရေဆိုးများကြောင့်ဖြစ်တယ် လို့စစ်ဆေးတွေ့ရှိခဲ့ရပါတယ်။ ရန်ကုန်တိုင်းဒေသကြီး ရွှေပြည်သာနှင့် လှိုင်သာယာစက်မှုဇုန်ကို ခြောက်လကြာတိုင်းတာစစ်ဆေးခဲ့ရာမှာ ဥပဒေပြဋ္ဌာန်းချက်ပါ စံချိန်စံညွှန်းများထက် အဆ ၁၀၀၀ ကျော် ပိုမိုများပြား နေတာကို တွေ့ရှိရပါတယ်။ လေးစားအပ်ပါသော ဥက္ကဌကြီးခင်ဗျား။ ပတ်ဝန်းကျင်ထိန်းသိမ်းရေးဥပဒေကို ပြည်ထောင်စု လွှတ်တော်က ၂၀၁၂ ခုနှစ်၊ မတ်လ ၃၀ ရက်နေ့မှာ ပြဋ္ဌာန်းခဲ့ပါတယ်။ ပတ်ဝန်းကျင်ထိန်းသိမ်းရေး ဥပဒေ အခန်း(၆) ပတ်ဝန်းကျင်အရည်အသွေးစံချိန်စံညွှန်းများ အခန်း(၁၀)မှာ မြေအောက်ရေ၊ မြေပေါ်ရေ၊ လေထု၊ အသံ၊ အခိုးအငွေ့၊ စွန့်ပစ်အရည်၊ စွန့်ပစ်အစိုင်အခဲနှင့် အခြားပတ်ဝန်းကျင် အရည်အသွေးစံချိန်စံညွှန်းများကို ပြည်ထောင်စုဝန်ကြီးဌာနနှင့် ကော်မတီက သတ်မှတ်နိုင်တယ်လို့ ပြဋ္ဌာန်းထားပါသဖြင့် ပတ်ဝန်းကျင်အရည်အသွေး စံချိန်စံညွှန်းများကို သတ်မှတ်ထားပါတယ်။ ပတ်ဝန်းကျင်ထိန်းသိမ်းရေးဥပဒေအခန်း(၇) အပိုဒ် ၁၅ မှာ ညစ်ညမ်းမှုကိုစတင်ဖြစ်ပေါ်စေသည့် လုပ်ငန်း၊ ပစ္စည်း သို့မဟုတ် နေရာတစ်ခုခု၏ပိုင်ရှင် သို့မဟုတ် လက်ရှိဖြစ်သူသည် ပတ်ဝန်းကျင် ညစ်ညမ်းမှုကို စောင့်ကြပ်ကြည့်ရှုရန်၊ ထိန်းချုပ်ရန်၊ စီမံခန့်ခွဲရန်၊ လျော့ချရန် သို့မဟုတ် ပပျောက် စေရန် လုပ်ငန်းခွင်အထောက်အကူပစ္စည်း သို့မဟုတ် ထိန်းချုပ်ရေးကိရိယာကို တပ်ဆင်ခြင်း သို့မဟုတ် သုံးစွဲခြင်းပြုရမည်။ ယင်းသို့မဆောင်ရွက်နိုင်ပါက စွန့်ပစ်ပစ္စည်းများကို ပတ်ဝန်းကျင်ကို မထိခိုက်စေသောနည်းလမ်းများနှင့်အညီ စွန့်ပစ်ရန်စီစဉ်ထားရမယ်လို့ ပြဋ္ဌာန်းထားပါတယ်။ စွန့်ပစ် ရေဆိုးများကို စွန့်ပစ်တဲ့နေရာမှာ Biological Treatment ဖြင့် စွန့်ပစ်တဲ့စနစ်ရှိသလို၊ Zero Discharge လို့ခေါ်တဲ့ ရေကိုအငွေ့ပျံပြီး အပျစ်အခဲပြု လုပ်ကာ ဓာတ်မြေသြဇာကဲ့သို့ အကျိုးပြု ပစ္စည်းများထုတ်လုပ်ပြီး စွန့်ပစ်စရာမလိုတဲ့ နည်းပညာများလည်းရှိတယ်ဆိုတာ လေ့လာတွေ့ရှိရပါ တယ်။ ဒီနည်းဟာ လောင်စာအလွန်အကျွံအသုံးပြု ရလို့ စွမ်းအင်ချွေတာရေးကို ထိခိုက်စေပါတယ်။ နောက်တစ်နည်းက အချို့တိုင်းပြည်များမှာ မြေဧက ၁၀၀၀၊ ၁၀၀၀၀ ရှိတဲ့ စိုက်ခင်းတွေ တည်ထောင်ပြီးတော့ စွန့်ပစ်ရေတွေကိုဖြန်းပြီး မြေသြဇာပြုပြင်စိုက်ပျိုးတာတွေ တွေ့ရပါတယ်။ ဒီနည်းကလည်း မိုင် ၂၀ ၊ မိုင် ၃၀ ပတ်ဝန်းကျင်မှာ အနံ့ဆိုးတွေဖြစ်ပေါ်လို့ ဒီဧရိယာအတွင်းမှာ လူတွေ နေထိုင်လို့မရပါဘူး။ ဒီစိုက်ခင်းထဲမှာ အလုပ်လုပ်တဲ့ လုပ်သားတွေ၊ ပညာရှင်တွေရဲ့ ကျန်းမာရေးကို အထူးကြပ်မတ်စစ်ဆေးပြီး ကာကွယ်မှုပြု ပေးရပါတယ်။ လုပ်အားခကိုလည်း အထူးနှုန်းနဲ့ပေးချေရပါ တယ်။ မြန်မာပြည်မှာတော့ အသုံးပြုလို့မကိုက်ညီနိုင်တာကိုလည်း လေ့လာတွေ့ရှိပါတယ်။ Biological Treatment Plans op: desossomosoz. šalë: Efficiency :em:o အတွက်လည်း ထိရောက်မှုရှိတာကို ကျွန်တော်တို့တွေ့ရှိရပါတယ်။ မြန်မာနိုင်ငံမှာ အချို့စက်ရုံများမှာ စမ်းသပ်လည်ပတ်လို့ အတော်အသင့်အောင်မြင်နေတာကိုလည်း လေ့လာတွေ့ရှိရပါတယ်။ ဒါကြောင့် ထိရောက်မှုရှိတဲ့၊ သင့်တော်တဲ့၊ စွမ်းအင်သုံးစွဲမှုနည်းပါးတဲ့ Biological Treatment ကိုသာ လက်ခံ ဆောင်ရွက်ခြင်းအားဖြင့် Methane ဓာတ်ငွေ့လည်းရကာ လောင်စာဆီသုံးစွဲမှုကိုလည်း လျှော့ချ ပြီးသားဖြစ်ပါတယ်။ သယံဇာတနှင့်သဘာပတ်ဝန်းကျင်ထိန်းသိမ်းရေးဥပဒေ၊ နည်းဥပဒေများလည်း ပြဋ္ဌာန်းထားပြီး ညွှန်ကြားချက်များလည်း ထုတ်ပေးထားပါတယ်။ သို့သော်လည်း ဥပဒေပြဋ္ဌန်းချက်များကို မလိုက်နာ၊ ဌာနဆိုင်ရာများရဲ့ ညွှန်ကြားချက်များကို မလိုက်နာဘဲ ယခုအချိန်ထိ ထိရောက်မှန်ကန်တဲ့နည်းစနစ်များ နှင့် စွန့်ပစ်ရေဆိုးများ သန့်စင်စနစ်တပ်ဆင်တည်ဆောက်ခြင်းမရှိတာကို တွေ့ရပြီး အယောင်ဆောင် သာမန်သန့်စင်မှုအားပြု လုပ်၍ လှည့်စားနေသောစက်ရုံများကို လိုင်စင်ထုတ်ပေးခြင်းမပြုဘဲ ယာယီ ရပ်ဆိုင်းထားဖို့လိုအပ်နေပါပြီ။ ပြည်ထဲရေးဝန်ကြီးဌာနက ယစ်မျိုးလိုင်စင်များ၊ နောက်နှစ် ၂၀၁၇ ခုနှစ် အတွက် လိုင်စင်ချထားပေးခြင်းကို မှန်ကန်သောရေဆိုးသန့်စင်စနစ် Biological Treatment Plans သို့မဟုတ် Zero Discharge နှင့်ပြုလုပ်ထားတဲ့စက်ရုံများကိုသာ ထုတ်ပေးသင့်ပါတယ်။ ဥက္ကဋ္ဌကြီးခင်ဗျား။ အရက်ချက်စက်ရုံများမှထွက်ရှိတဲ့ စွန့်ပစ်ရေဆိုးများကို ပတ်ဝန်းကျင်မထိခိုက် စေဘဲ ဥပဒေနှင့်အညီ ပြည့်စုံတဲ့ စွန့်ပစ်ရေဆိုးသန့်စင်တဲ့စနစ် Waste Water Treatment Plan တပ်ဆင်တည်ဆောက်ပြီးမှသာ ထုတ်လုပ်ခွင့်ပေးသင့်ပါတယ်။ တစ်ရက်ကို ဂါလန် ၁၀၀၀၀ ဝန်းကျင် ထုတ်လုပ်တဲ့စက်ရုံများအတွက် ပြည့်စုံတဲ့စွန့်ပစ်ရေဆိုးစနစ်အတွက် ကနဦးကုန်ကျငွေဟာ သိန်း ၂၀၀၀၀ ပတ်ဝန်းကျင်ရှိနိုင်ပါတယ်။ ဒီပမာဏဟာ လုပ်ငန်းရှင်တွေအတွက် သုံးလမှ ငါးလစာ အမြတ်ငွေပမာဏသာရှိလို့ ရင်းနှီးစိုက်ထုတ်နိုင်ပါတယ်။ ဆန်ကွဲတစ်တန်ကနေပြီးတော့ အရက်ဂါလန် ၁၀၀ ထုတ်လုပ်နိုင်ပြီးတော့ အရက်ဂါလန် ၁၀၀၀၀ ထုတ်လုပ်ရင် အမြတ်ငွေ သိန်း ၂၀၀ ခန့် နေ့စဉ် ရရှိနိုင်ပါတယ်။ ကနဦးကုန်ကျစရိတ်များသော်လည်း Waste Water Treatment ပြုလုပ်ခြင်း အားဖြင့် အခြားထွက်ကုန်များဖြစ်တဲ့ တိရစ္ဆာန်အစာ၊ စားသောက်ကုန်နှင့် ဂဟေဆော်လုပ်ငန်းတို့ အတွက် ကာဗွန်ဒိုင်အောက်ဆိုဒ်၊ မြေဩဇာနှင့်စွမ်းအင်အတွက် Methane ဓာတ်ငွေ့တွေကို ပြန်လည် ရရှိမှာဖြစ်ပါတယ်။ ဒါကြောင့် ရေရှည်ကိုအကျိုးများစေမှာဖြစ်ပြီးတော့ ရေအရင်းအမြစ်များ၊ ရေသတ္တဝါများ၊ မြေဆီလွှာများ၊ စိုက်ပျိုးသီးနှံများ လူတို့၏ကျန်းမာရေးအတွက် ထိခိုက်မှာမဟုတ်တော့ပါဘူး။ ပတ်ဝန်းကျင်ကိုလည်း ထိန်းသိမ်းသွားမှာပဲဖြစ်ပါတယ်။ ဥက္ကဋ္ဌကြီးခင်ဗျား။ အရက်ချက်စက်ရုံများမှ ထွက်တဲ့စွန့်ပစ်ရေဆိုးများကို သန့်စင်ပြီးစွန့်ပစ်ဖို့အတွက် သက်ဆိုင်ရာဌာနများက ကြီးကြပ်ခြင်း၊ ညွှန်ကြားခြင်း၊ စစ်ဆေးခြင်း ထိထိရောက်ရောက်ဆောင်ရွက်ခြင်းမရှိတာကိုလည်း တွေ့ရပါတယ်။ ဥပမာ-ရန်ကုန်မြို့တော် စည်ပင်သာယာရေးကော်မတီ ပတ်ဝန်းကျင်ထိန်းသိမ်းရေးနှင့် သန့်ရှင်းရေး ဌာနမှ အရက်ချက်စက်ရုံတစ်ခုကို PH လျော့အောင် ထုံးရောဂါ၊ အပူချိန်လျော့အောင် စွန့်ပစ်ပါ ဆိုပြီးတော့ မဖြစ်နိုင်တဲ့နည်းလမ်းတွေကို ညွှန်ကြားတာကိုလည်း တွေ့ရှိရပါတယ်။ အရက်ဂါလန် ၁၀၀၀၀ ကျော်ထွက်တဲ့စက်ရုံမှာ စွန့်ပစ်ရေဆိုးဂါလန် ၁၀၀၀၀၀ ကျော်ကို PH လျော့ဖို့ဆိုရင် ထုံးတွေ အများကြီးလိုအပ်မှာဖြစ်ပါတယ်။ ဒီလိုအယောင်ပြမမှန်မကန် ရေဆိုးသန့်စင်စနစ်များပြုလုပ်ပြီးတော့ ထုတ်လုပ်ခွင့်ပြု နေတာကိုလည်း တွေ့ရပါတယ်။ ဥက္ကဋ္ဌကြီးခင်ဗျား။ အရက်ထုတ်လုပ်ရောင်းချသူများနှင့် လာဘ်လာဘရယူပြီး ထုတ်လုပ်ခွင့်ပြုသူများ သာ ကြီးပွားချမ်းသာစေပြီး နိုင်ငံတော်ရဲ့ ရေသယံဇာတ၊ မြေသယံဇာတနှင့် သဘာဝပတ်ဝန်းကျင်ကို ထိခိုက်စေတဲ့ ပြည်သူများရဲ့ ကျန်းမာရေးကို ထိခိုက်စေတဲ့အဖြစ်မျိုး ထပ်မံကြုံတွေ့ခြင်းမရှိရ လေအောင် ထုတ်လုပ်ရောင်းချသူရော၊ နိုင်ငံတော်ရော၊ ပြည်သူရော ရေရှည်အကျိုးစီးပွားဖြစ်ထွန်းစေ ဖို့အတွက် ပြည်ထောင်စုတစ်ဝန်း အရက်ချက်စက်ရုံများမှထွက်ရှိတဲ့ စွန့်ပစ်ရေဆိုးများအား ပြည့်စုံတဲ့ သန့်စင်စနစ်နှင့်သန့်စင်ပြီး ဥပဒေပါ ပြဋ္ဌာန်းချက်ပါ သတ်မှတ်စံချိန်စံညွှန်းများနှင့်အညီ စွန့်ပစ်မှသာ ထုတ်လုပ်ခွင့်ပြုပါရန် ပြည်ထောင်စုအစိုးရအား တိုက်တွန်းကြောင်းအဆိုကို ပြည်သူ့လွှတ်တော် ဥက္ကဌကြီးမှတစ်ဆင့် တင်သွင်းအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။ (ဩဘာသံများ)</speech>
<speech type='speaker'>
ဦးအောင်ကျော်ကျော်ဦး တင်သွင်းတဲ့အဆိုကို ထောက်ခံမယ့် လွှတ်တော် ကိုယ်စားလှယ်တစ်ဦးအား ဖိတ်ခေါ်ပါတယ်။
</speech>
<speech><mp id='201'>ဦးအေးမင်းအောင်(ခ) ဦးမင်းမင်း (ပေါင်းတည်မဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်ထောင်စုဝန်ကြီးများ၊ ပြည်သူ့လွှတ်တော်ကိုယ်စားလှယ်များ၊ ဧည့်သည်တော်များအားလုံး မင်္ဂလာပါ။ ကျွန်တော်ကတော့ ပဲခူးတိုင်းဒေသကြီး၊ ပေါင်းတည် မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအေးမင်းအောင်(ခ) ဦးမင်းမင်းဖြစ်ပါတယ်။ ကျွန်တော့်အနေနဲ့ လှိုင်မဲဆန္ဒနယ်မှ ဦးအောင်ကျော်ကျော်ဦးတင်သွင်းသည့် ပြည်ထောင်စုတစ်ဝန်း အရက်ချက်စက်ရုံများမှထွက်ရှိသည့် စွန့်ပစ်ရေဆိုးများအား ပြည့်စုံသည့်သန့်စင်စနစ်တပ်ဆင်ပြီး ဥပဒေပြဋ္ဌာန်းချက်ပါ စံချိန်စံညွှန်းများနှင့်အညီ စွန့်ပစ်မှသာထုတ်လုပ်ခွင့်ပြုရန် ပြည်ထောင်စုအစိုးရ အား တိုက်တွန်းကြောင်းအဆိုကို ထောက်ခံဆွေးနွေးသွားမှာဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ စက်မှုလက်မှုလုပ်ငန်းများ၊ သတ္တု တူးဖော်ရေးလုပ်ငန်းများ စက်ရုံအလုပ်ရုံများမှထွက်ရှိသော သဘာဝပတ်ဝန်းကျင်ညစ်ညမ်းစေသည့် ပစ္စည်းနှင့် စွန့်ပစ်ပစ္စည်းများကို အန္တရာယ်ကင်းစေရန်ပြုပြင်စေပြီးမှ စွန့်ပစ်ရန်လိုအပ်ပါတယ်။ အဆိုရှင်တင်ပြသွားတဲ့ မြန်မာတစ်နိုင်ငံလုံးမှာ တစ်ရက်မှာအရက်ဂါလန်တစ်သိန်းကျော်ထုတ်လုပ်ရာ မှာ ထွက်ရှိတဲ့ စွန့်ပစ်ရေဆိုးဂါလန် တစ်သန်းခွဲခန့်ကို အန္တရာယ်ကင်းစေရန်ပြုပြင်ပြီးမှ စွန့်ပစ်သင့်ပါ တယ်။ ပြုပြင်ပြီးမှမစွန့်ပစ်ဘဲ တိုက်ရိုက်နေ့စဉ်မြစ်ချောင်း၊ အင်းအိုင်များ၊ လယ်ယာမြေများနှင့် အခြား မြေများသို့ စွန့်ပစ်နေခြင်းကြောင့် မြန်မာနိုင်ငံရဲ့ သဘာဝပတ်ဝန်းကျင်နဲ့ ပြည်သူလူထုရဲ့ ကျန်းမာရေး ကို ကြီးစွာထိခိုက်စေပါတယ်။ ဒီစွန့်ပစ်ရေဆိုးများကြောင့် အနီးအနားဝန်းကျင်မှာရှိတဲ့ ပြည်သူများဟာ အနံ့ဆိုးများကို နေ့စဉ်ရှူရှိုက်နေရခြင်း၊ မြစ်ချောင်း၊ အင်းအိုင်များမှာနေတဲ့ ရေနေသတ္တဝါများ၊ အပင် များမျိုးသုဉ်းပျက်စီးခြင်း၊ ဂေဟစနစ်ပျက်စီးခြင်း၊ ငါး၊ ပုစွန်များရှားပါးလာခြင်းတို့ကို ကြုံတွေ့နေရပြီ ဖြစ်ပါတယ်။ မြေဆီလွှာများပျက်စီးခြင်း၊ မြေအောက်ရေများညစ်ညမ်းခြင်းကိုလည်း တွေ့ရှိနေရပြီဖြစ်ပါ တယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ အရက်ချက်စက်ရုံများမှ စွန့်ပစ်တဲ့ ရေဆိုးများသာမကဘဲ ထွက်ရှိတဲ့မီးခိုးများကြောင့်လည်း လေထုညစ်ညမ်းမှုဖြစ်ပေါ်စေပါတယ်။ လေထု ညစ်ညမ်းမှုကြောင့် အဆုတ်ရဲ့ လုပ်ဆောင်ချက်တွေချို့ယွင်းပြီး အောက်ဆီဂျင်ကောင်းစွာမရရှိခြင်း၊ အသက်ရှူလမ်းကြောင်းရောဂါဖြစ်ခြင်း၊ စွမ်းအင်ခွန်အားဆုတ်ယုတ်ခြင်း၊ ခေါင်းကိုက်ခြင်း၊ မူးဝေခြင်း၊ အာရုံပျက်စီးခြင်းနှင့် စောစီးစွာသေဆုံးနိုင်ခြင်းတို့ကို ဖြစ်စေပါတယ်။ ဒီအရက်ချက်စက်ရုံတွေကနေ ထွက်ရှိတဲ့ စွန့်ပစ်ရေဆိုးများကြောင့်လည်း ရေထုညစ်ညမ်းမှုဖြစ်ပေါ်စေပြီးတော့ ရေထုညစ်ညမ်းမှု ကြောင့် အူရောင်ငန်းဖျားရောဂါ၊ ဝမ်းရောဂါ၊ အသည်းရောင်အသားဝါရောဂါ၊ အသက်ရှူ လမ်းကြောင်းမှာပိုးဝင်တဲ့ရောဂါ စသည့်ရောဂါများကိုလည်း ဖြစ်ပွားစေပါတယ်။ ခုနက အဆိုရှင်တင်ပြ သွားတဲ့အထဲမှာ မန္တလေးစက်မှုဇုန်မှာရှိတဲ့ စက်ရုံ ၉၀ ကျော်ကနေပြီးတော့ ဒီဒုတ္ထဝတီမြစ်ထဲကို ၂၄ နာရီပတ်လုံး စွန့်ပစ်နေတဲ့ရေဆိုးတွေကြောင့် စွန့်ပစ်ရေဆိုးတွေထဲမှာဆိုရင် Arsenic ပါဝင်မှုဟာ သတ်မှတ်စံနှုန်းထက် အဆ ၄၅၀ ခန့်ပိုမိုများပြားလျက်ရှိကြောင်း တွေ့ရှိရပါတယ်။ ဒီဒုတ္ထဝတီမြစ်ရေ အရည်အသွေးတိုင်းတာစစ်ဆေးမှုများအရ အလူမီနီယံ၊ Arsenic နှင့် သံဓာတ်များပါဝင်မှုများပြားနေ ကြောင်း၊ နောက် အဆီနဲ့အဆီအများဆုံးပါဝင်နေတဲ့ သတ်မှတ်စံနှုန်းထက် အဆ ၆၀ ခန့်၊ အမှုန်အမွှား ပါဝင်မှုဟာဆိုရင် သတ်မှတ်စံနှုန်းထက် ၈၈ ဆ ပိုမိုများပြားနေကြောင်းကို အစီရင်ခံစာတွေမှာ တွေ့ရှိ ရပါတယ်။ သဘာဝပတ်ဝန်းကျင်ညစ်ညမ်းမှုကြောင့် ရောဂါဖြစ်ပွားမှုတွေဟာ နှစ်ပေါင်းများစွာကြာမှ ရောဂါလက္ခဏာများဖြစ်တတ်တဲ့အတွက် ရောဂါဖြစ်ပွားတဲ့အချိန်မှာ ကုသနိုင်ရန်အချိန်နှောင်းနေပြီး တော့၊ နာတာရှည်ရောဂါများဖြစ်ပြီးတော့ သေဆုံးသူများလည်း ရှိပါတယ်။ ဘေးထွက်ဆိုးကျိုးများကို ဖြစ်သလိုစွန့်ပစ်တဲ့အတွက် လူအများရောဂါများခံစားနေရတာ တွေ့ရှိနေရတာဖြစ်ပါတယ်။ ဒီအရက်ချက်စက်ရုံတွေဟာ အမြတ်အစွန်းများစွာရရှိပေမဲ့ ပြီးပြည့်စုံတဲ့ရေဆိုးသန့်စင်တဲ့ Waste Water Treatment Plan များ တည်ဆောက်ပြီးမှ စွန့်ပစ်သင့်ပါတယ်။ ဒီလိုတည်ဆောက်ဖို့ အတွက် ကနဦးကုန်ကျစရိတ်များသော်လည်းပဲ သဘာဝပတ်ဝန်းကျင်ရော ပြည်သူလူထုရဲ့ ကျန်းမာရေး ကိုပါ ထိန်းသိမ်းနိုင်မှာဖြစ်တဲ့အတွက် မဖြစ်မနေဆောင်ရွက်သင့်ပါတယ်။ သက်ဆိုင်ရာဌာနတွေ ကလည်း ဥပဒေပါပြဋ္ဌာန်းချက်အတိုင်း စံချိန်စံညွှန်းများနှင့်အညီ တိတိကျကျလိုက်နာဆောင်ရွက်ရန် အဂတိ မလိုက်စားဘဲကြပ်မတ်ဖို့ လိုအပ်ပါတယ်။ သို့သော် ယခုအချိန်ထိ ဒီအရက်ချက်စက်ရုံများအား သက်ဆိုင်ရာဌာနများက တိတိကျကျကြပ်မတ်စစ်ဆေးမှုများမရှိခြင်း၊ ဒီစက်ရုံများအနေနဲ့လည်းပဲ ဟန်ပြသန့်စင်မှုများကိုသာ ပြုလုပ်ပြီးတော့ တိုက်ရိုက်စွန့်ပစ်လျက်ရှိပါတယ်။ လိုအပ်လျှင် ရှောင်တခင် ဝင်ရောက်စစ်ဆေးမှုမျိုးကို မကြာခဏဆောင်ရွက်သင့်ပါတယ်ခင်ဗျား။ ပြည်သူလူထုရဲ့ ကျန်းမာရေး ထိခိုက်မှုကို လျစ်လျူရှုပြီးတော့ အရက်ချက်လုပ်ရာမှာ အရက်ပိုမိုထွက်ရှိရန်အတွက်ဆိုပြီးတော့ ဥပဒေပါရည်ကျော်ဦးတင်သွင်းသနစ်တပ်ဆင်ပြီး ဥပမက်တွန်းကြောင်း ခေတ်မီစက်ရုံကြီးတွေကို ငွေကြေးအကုန်အကျခံ ရင်းနှီးမြှုပ်နှံနေသော်လည်းပဲ တကယ့်ပြည့်စုံတဲ့ ရေဆိုးသန့်စင်စနစ်မတပ်ဆင်လျှင် ထုတ်လုပ်ခွင့်မပြုရန်သင့်ပါတယ်ခင်ဗျား။ ဥက္ကဌကြီးခင်ဗျား။ သဘာဝပတ်ဝန်းကျင်ထိန်းသိမ်းရေးဥပဒေအခန်း(၂) ပုဒ်မ ၅ မှာဆိုရင် ပစ္စုပ္ပန်နဲ့ အနာဂတ်မျိုးဆက်များ၏အကျိုးအတွက် ကောင်းမွန်ပြီးသန့်ရှင်းသည့် ပတ်ဝန်းကျင်ဖြစ်ပေါ် လာစေရန်နှင့် သဘာဝနှင့်ယဉ်ကျေးမှုအမွေအနှစ်များကို ထိန်းသိမ်းစောင့်ရှောက်ရန် ပုဒ်မခွဲ(ဂ)မှာဆို ရင် ဆုတ်ယုတ်ပျောက်ကွယ်စဖြစ်နေသော ဂေဟစနစ်များဖြစ်နိုင်သမျှပြန်လည်ဖော်ထုတ်ရန်၊ ပုဒ်မ ၅ မှာဆိုရင် သဘာဝသယံဇာတအရင်းအမြစ်များ လျော့နည်းဆုံးပါးမှုကို တားဆီးရေးနှင့် စဉ်ဆက်မပြတ် အကျိုးရှိစွာအသုံးပြု နိုင်ရေးအတွက် စီမံဆောင်ရွက်ရန်လို့ ရည်ရွယ်ချက်မှာ ပြဋ္ဌာန်းထားပါတယ်။ ဒါကြောင့် ဥပဒေပါရည်ရွယ်ချက်များအတိုင်း အကောင်အထည်ဖော်ဆောင်ရွက်နိုင်ရန်အတွက် လှိုင်မဲဆန္ဒနယ်မှ ဦးအောင်ကျော်ကျော်ဦးတင်သွင်းသည့် ပြည်ထောင်စုတစ်ဝန်းအရက်ချက်စက်ရုံများ မှ ထွက်ရှိသည့်စွန့်ပစ်ရေဆိုးများအား ပြည့်စုံသည့်သန့်စင်စနစ်တပ်ဆင်ပြီး ဥပဒေပြဋ္ဌာန်းချက်ပါ စံချိန် စံညွှန်းများနှင့်အညီ စွန့်ပစ်မှသာ ထုတ်လုပ်ခွင့်ပြုရန် ပြည်ထောင်စုအစိုးရအား တိုက်တွန်းကြောင်း အဆိုကို လွှတ်တော်မှ လက်ခံဆွေးနွေးသင့်ပါကြောင်း လေးလေးနက်နက်ထောက်ခံအပ်ပါတယ် ခင်ဗျား။ အားလုံးကိုကျေးဇူးတင်ပါတယ်။ (ဩဘာသံများ)</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ လှိုင်မဲဆန္ဒနယ်မှ ဦးအောင်ကျော်ကျော်ဦး တင်သွင်းတဲ့အဆိုကို လွှတ်တော်ကိုယ်စားလှယ်တစ်ဦးက ထောက်ခံပါတယ်။ ဒီအဆိုနှင့်စပ်လျဉ်းပြီး ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၆၈ နည်းဥပဒေခွဲ(ခ) နည်းဥပဒေခွဲငယ် ၃ အရ လက်ခံဆွေးနွေးရန်သင့်/မသင့် လွှတ်တော်ရဲ့ ဆန္ဒရယူပါမယ်။ ဦးအောင်ကျော်ကျော်ဦးတင်သွင်းတဲ့ အဆိုကို လက်ခံဆွေးနွေးရန်လွှတ်တော်က သဘောတူပါသလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'> သဘောမတူတဲ့သူရှိပါသလားခင်ဗျား။</speech>
<speech type='speaker'>
သဘောမတူသူမရှိတဲ့အတွက် ဦးအောင်ကျော်ကျော်ဦး၊ လှိုင်မဲဆန္ဒနယ်ကတင်သွင်းသော ပြည်ထောင်စုတစ်ဝန်း အရက်ချက်စက်ရုံ များမှထွက်ရှိသည့် စွန့်ပစ်ရေဆိုးများအား ပြည့်စုံသည့်သန့်စင်စနစ်တပ်ဆင်ပြီး ဥပဒေပြဋ္ဌာန်းချက်ပါ စံချိန်စံညွှန်းများနှင့်အညီ စွန့်ပစ်မှသာ ထုတ်လုပ်ခွင့်ပြုရန် ပြည်ထောင်စုအစိုးရအား တိုက်တွန်း ကြောင်းအဆိုကို လက်ခံဆွေးနွေးရန်ဆုံးဖြတ်ကြောင်း ကြေညာပါတယ်။ (ဩဘာသံများ)
</speech>
</new_section>
<new_section>
<title>ဦးအောင်ကျော်ကျော်ဦး၊ လှိုင်မဲဆန္ဒနယ်က တင်သွင်းသောအဆိုနှင့်စပ်လျဉ်း၍ ဆွေနွေးလိုသည့် လွှတ်တော်ကိုယ်စားလှယ်များရှိလျှင် အမည်စာရင်းတင်သွင်းနိုင်ကြောင်း ဥက္ကဋ္ဌကကြေညာခြင်း</title>
<speech type='speaker'>
ယင်းအဆိုနှင့်စပ်လျဉ်းပြီး ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၆၈ နည်းဥပဒေခွဲ(ခ) နည်းဥပဒေခွဲငယ် ၅ အရ ဆွေးနွေးမယ့်လွှတ်တော်ကိုယ်စားလှယ်များအနေနဲ့ ၂၁-၁၁-၂၀၁၆ ရက် (တနင်္လာနေ့) ညနေ ၄ နာရီနောက်ဆုံးထားပြီး ပြည်သူ့လွှတ်တော်ရုံး၊ ညွှန်ကြားရေးမှူးချုပ်ထံ အမည်စာရင်းတင်သွင်းကြရန်ဖြစ်ပါတယ်။
</speech>
</new_section></motion></MotionSection>
<BillSection>
<bill>
<title>လျှပ်စစ်နှင့် စွမ်းအင်ဝန်ကြီးဌာနက တင်သွင်းသည့် ရေနံလက်ယက်တွင်းဆိုင်ရာဥပဒေကြမ်းနှင့် စပ်လျဉ်း၍ တင်သွင်းထားသည့် ပြင်ဆင်ချက်အဆိုအား ဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type='speaker'>
လွှတ်တော်ကိုယ်စားလှယ်များခင်ဗျား။ လျှပ်စစ်နှင့်စွမ်းအင်ဝန်ကြီးဌာနက တင်သွင်းသော ရေနံလက်ယက်တွင်းဆိုင်ရာဥပဒေကြမ်းကို ဒုတိယအကြိမ် ပြည်သူ့လွှတ်တော် ဒုတိယပုံမှန်အစည်းအဝေး (၁၅)ရက်မြောက်နေ့ (၁၆-၈-၂၀၁၆ ရက်နေ့)မှာ ဥပဒေကြမ်းကော်မတီက အစီရင်ခံစာဖတ်ကြားရှင်းလင်းခြင်းပြုလုပ်ခဲ့ပါတယ်။ ဒီဥပဒေကြမ်းနှင့်စပ်လျဉ်းပြီး ပြင်ဆင်ချက်အဆို တင်သွင်းဆွေးနွေးလိုတဲ့ လွှတ်တော်ကိုယ်စားလှယ်များအနေနဲ့ မိမိပြင်ဆင်လိုတဲ့ အပိုဒ်၊ အပိုဒ်ခွဲ၊ အကြောင်းအရာ၊ အချက်အလက်များကို တိကျစွာ ရေးသားဖော်ပြ၍ ၁၈-၈-၂၀၁၆ ရက် နောက်ဆုံး ထားပြီး အမည်စာရင်းတင်သွင်းရန် တောင်းခံခဲ့ရာ ကိုယ်စားလှယ်ကိုးဦးတို့က အမည်စာရင်း တင်သွင်းလာပါတယ်။ ယင်းဥပဒေကြမ်းနှင့်စပ်လျဉ်းပြီး ဆွေးနွေးအတည်ပြုခြင်းများ ဆောင်ရွက် ပါ့မယ်။ ဒီလိုဆွေးနွေးရာမှာ ဥပဒေကြမ်းရဲ့ခေါင်းစဉ်၊ နိဒါန်းမှအစ အပိုဒ်၊ အပိုဒ်ခွဲများနှင့် ဥပဒေကြမ်းတစ်ခုလုံးပါဝင်မှာဖြစ်ပါတယ်။ အပိုဒ်၊ အပိုဒ်ခွဲ၊ အစဉ်လိုက် အတည်ပြုနိုင်ရေး ဆောင်ရွက်ရာမှာ ပြင်ဆင်ချက်မရှိပါက မူလအဆိုပြု ပြဋ္ဌာန်းချက်အတိုင်း အတည်ပြုနိုင်ရေး တင်ပြဆောင်ရွက်သွားမှာဖြစ်ပါတယ်။ ပြင်ဆင်ချက်ရှိသော အပိုဒ်၊ အပိုဒ်ခွဲများအတွက် ပြင်ဆင်ချက် အဆိုတင်သွင်းထားတဲ့ ဥပဒေကြမ်းကော်မတီနဲ့ လွှတ်တော်ကိုယ်စားလှယ်တို့က သက်ဆိုင်ရာအပိုဒ်၊ အပိုဒ်ခွဲအလိုက် ဆွေးနွေးခြင်းများပြလုပ်ပြီး လွှတ်တော်ရဲ့ ဆန္ဒသဘောထားရယူ၍ ဆုံးဖြတ် အတည်ပြု သွားမှာဖြစ်ပါတယ်။
<speech type='speaker'>
လွှတ်တော်ကိုယ်စားလှယ်များခင်ဗျား။ ၂၀၁၃ ခုနှစ်၊ ပြည်သူ့လွှတ်တော်ဆိုင်ရာ နည်းဥပဒေ ၁၉၀ နည်းဥပဒေခွဲ(ဃ)အရ ရေနံလက်ယက်တွင်းဆိုင်ရာဥပဒေကြမ်းနှင့်စပ်လျဉ်းပြီး ဥပဒေကြမ်းကော်မတီက ပြင်ဆင်ချက်(၄၈)ချက်ကို တင်သွင်းဖို့ဖြစ်ပါတယ်။ ဥပဒေကြမ်းကော်မတီကို ဖိတ်ခေါ်ပါတယ်။
</speech>
<speech><mp id='195'>ဦးဇော်ဝင်း(အဖွဲ့ဝင်၊ ဥပဒေကြမ်းကော်မတီ)</mp> လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ကြွရောက်လာသောဧည့်သည်တော်များအားလုံး စိတ်၏ချမ်းသာခြင်း၊ ကိုယ်၏ချမ်းမာခြင်းနှင့် ပြည့်စုံပါစေလို့ ဆုမွန်ကောင်းတောင်းအပ်ပါတယ်။ ကျွန်တော်ကတော့ ပဲခူးတိုင်းဒေသကြီး၊ ထန်းတပင်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးဇော်ဝင်း ဖြစ်ပါတယ်။ ဥပဒေကြမ်းကော်မတီရဲ့ တာဝန်ပေးချက်အရ ရေနံလက်ယက်တွင်း ဆိုင်ရာဥပဒေကြမ်းနှင့်စပ်လျဉ်းပြီး လွှတ်တော်မှ အတည်ပြု ပေးနိုင်ပါရန် အဆိုတင်သွင်းသွားမှာဖြစ်ပါ တယ်။ ၂၀၁၆ ခုနှစ်၊ နိုဝင်ဘာလ ၁၇ ရက် ပြည်ထောင်စုအစိုးရအဖွဲ့က ပေးပို့လာသော ရေနံ လက်ယက်တွင်းဆိုင်ရာဥပဒေကြမ်းကို ပြည်ထောင်စုလွှတ်တော်ရုံးက ပြည်ထောင်စုလွှတ်တော်ဆိုင်ရာ နည်းဥပဒေ ၈၀ နည်းဥပဒေခွဲ(က)အရ ပြည်သူ့လွှတ်တော်တွင် ဆွေးနွေးနိုင်ရန် ပေးပို့လာပါတယ်။ ယင်းဥပဒေကြမ်းကို ဒုတိယအကြိမ် ပြည်သူ့လွှတ်တော် ဒုတိယပုံမှန်အစည်းအဝေး (၁၅)ရက်မြောက် နေ့ဖြစ်သည့် ၁၆-၈-၂၀၁၆ ရက်နေ့တွင် လွှတ်တော်သို့ ပြည်သူ့လွှတ်တော် ဥပဒေကြမ်းကော်မတီ၏ လေ့လာတွေ့ရှိချက်အစီရင်ခံစာကို တင်ပြခဲ့ပြီး ပြင်ဆင်ချက်အဆိုများကို ၁၈-၈-၂၀၁၆ ရက်နေ့ နောက်ဆုံးထားပြီး တင်သွင်းနိုင်ကြောင်း ကြေညာခဲ့သဖြင့် အောက်ဖော်ပြပါ။ ပြည်သူ့လွှတ်တော် ကိုယ်စားလှယ်များမှ ဆွေးနွေးရန်နှင့် ပြင်ဆင်ချက်အဆိုများ တင်သွင်းလာပါသည်။ (က) ဦးကျော်ကြီး (ခ)ဦးအုန်းခင် (မင်းလှမဲဆန္ဒနယ်)၊ (ခ) ဦးအောင်ခင်ဝင်း(မြိုင်မဲဆန္ဒနယ်)၊ (ဂ) ဦးပိုက်ကို(ပခုက္ကူ မဲဆန္ဒနယ်)၊ (ဃ) ဦးကံမြင့်(သရက်မဲဆန္ဒနယ်)၊ (င) ဦးရည်မွန် (ခ) မောင်တင်သစ် (ပုဗ္ဗသီရိမဲဆန္ဒနယ်)၊ (စ) ဦးရဲထွန်းဝင်း(ပေါက်မဲဆန္ဒနယ်)၊ (ဆ) ဒေါ်ခင်စန်းလှိုင်(ပုလဲမဲဆန္ဒနယ်)၊ (ဇ) ဦးတင်ထွန်းနိုင် (ဆိပ်ကြီးခနောင်တိုမဲဆန္ဒနယ်)၊ (ဈ) ဒေါ်ချိုချိုဝင်း (မော်လိုက်မဲဆန္ဒနယ်)။ ပြည်သူ့လွှတ်တော် ဥပဒေကြမ်းကော်မတီသည် ရေနံလက်ယက်တွင်းဆိုင်ရာဥပဒေကြမ်းနှင့်စပ်လျဉ်း၍ ပြင်ဆင်ချက် အဆိုတင်သွင်းသူ ပြည်သူ့လွှတ်တော်ကိုယ်စားလှယ်များ၊ ပြည်ထောင်စုလွှတ်တော် ဥပဒေရေးရာ နှင့်အထူးကိစ္စရပ်များ လေ့လာဆန်းစစ်သုံးသပ်ရေးကော်မရှင်အဖွဲ့ဝင်များ၊ ပြည်သူ့လွှတ်တော် သယံဇာတနှင့် သဘာဝပတ်ဝန်းကျင်ထိန်းသိမ်းရေးဆိုင်ရာကော်မတီမှ အဖွဲ့ဝင်များ၊ ပြည်ထောင်စု ရှေ့နေချုပ်ရုံး၊ လျှပ်စစ်နှင့် စွမ်းအင်ဝန်ကြီးဌာနတို့မှ တာဝန်ရှိပုဂ္ဂိုလ်များနှင့်အတူ ၂၀-၉-၂၀၁၆ ရက်နေ့နှင့် ၂၇-၉-၂၀၁၆ ရက်နေ့တို့တွင်လည်းကောင်း၊ ၉-၁၁-၂၀၁၆ ရက်နေ့တွင် လျှပ်စစ်နှင့် စွမ်းအင်ဝန်ကြီးဌာနမှ တာဝန်ရှိပုဂ္ဂိုလ်များနှင့်လည်းကောင်း ညှိနှိုင်းအစည်းအဝေးများ ကျင်းပပြုလုပ် ခဲ့ပါတယ်။ ယင်းညှိနှိုင်းအစည်းအဝေးများ၏ သဘောတူဆုံးဖြတ်ချက်များအရ ပြည်သူ့လွှတ်တော် ဥပဒေကြမ်းကော်မတီ၏ ပြင်ဆင်ရန်တင်ပြချက်(၄၈)ချက်မှာ အောက်ပါအတိုင်းဖြစ်ပြီးတော့ ပြင်ဆင်ရန်တင်ပြချက်ဇယားများကို ပြည်သူ့လွှတ်တော်ကိုယ်စားလှယ်များထံ ဖြန့်ဝေထားပြီးဖြစ်ပါ တယ်။ သို့ဖြစ်ပါ၍ အထက်ဖော်ပြပါ ပြည်သူ့လွှတ်တော် ဥပဒေကြမ်းကော်မတီ၏ ပြင်ဆင်ရန် တင်ပြချက်(၄၈)ချက်ကို လွှတ်တော်က အတည်ပြုပေးနိုင်ပါရန် တင်ပြအပ်ပါတယ်ခင်ဗျား။</speech>
<speech type='speaker'> လျှပ်စစ်နှင့်စွမ်းအင်ဝန်ကြီးဌာနရဲ့ သဘောထားပြောပါ။</speech>
<speech><agency id='17'>ဒေါက်တာထွန်းနိုင်(ဒုတိယဝန်ကြီး၊ လျှပ်စစ်စွမ်းအင်ဝန်ကြီးဌာန)</agency>ဥပဒေကြမ်း ကော်မတီက တင်သွင်းတဲ့အဆိုကို ကျွန်တော်တို့ဝန်ကြီးဌာနက လက်ခံနိုင်ပါတယ်။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ရေနံလက်ယက်တွင်းဆိုင်ရာဥပဒေ ကြမ်းနှင့်စပ်လျဉ်းပြီး ဥပဒေကြမ်းကော်မတီရဲ့ ပြင်ဆင်ချက်(၄၈)ချက်အား အတည်ပြုရန် လွှတ်တော် က သဘောတူပါသလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'> သဘောမတူတဲ့သူရှိပါသလားခင်ဗျား။</speech>
<speech type='speaker'>
သဘောမတူသူမရှိတဲ့အတွက် ရေနံ လက်ယက်တွင်းဆိုင်ရာဥပဒေကြမ်းနှင့်စပ်လျဉ်းပြီး ပြင်ဆင်ချက်(၄၈)ချက်ကို ဥပဒေကြမ်းကော်မတီရဲ့ အပြင်ဆင်ချက်များတိုင်း ဤဥပဒေကြမ်း၏အစိတ်အပိုင်းဖြစ်ကြောင်း အတည်ပြု ကြေညာပါတယ်။
<speech type='speaker'>
လွှတ်တော်ကိုယ်စားလှယ်များခင်ဗျား။ ရေနံလက်ယက်တွင်းဆိုင်ရာဥပဒေကြမ်း နှင့်စပ်လျဉ်းပြီး ပြင်ဆင်ချက်အဆို တင်သွင်းထားတဲ့ ဥပဒေကြမ်းကော်မတီနဲ့ လွှတ်တော်ကိုယ်စားလှယ် များက ပြင်ဆင်ချက်လေးချက်ကို တင်သွင်းဆွေးနွေးသွားမှာဖြစ်ပါတယ်။ ယင်းပြင်ဆင်ချက်နှင့်စပ်လျဉ်း ပြီး ယခု စတင်ဆောင်ရွက်ပါမယ်။
</speech>
အပိုဒ် ၂ အပိုဒ်ခွဲ(ဂ)နှင့်စပ်လျဉ်းပြီး ပြင်ဆင်ချက်အဆိုတင်သွင်းဖို့ ဥပဒေကြမ်းကော်မတီကို ဖိတ်ခေါ်ပါတယ်။
</speech>
<speech><mp id='195'>ဦးဇော်ဝင်း (အဖွဲ့ဝင်၊ ဥပဒေကြမ်းကော်မတီ)</mp> လေးစားအပ်ပါသော ပြည်သူ့လွှတ်တော် ဥက္ကဌကြီးခင်ဗျား။ အပိုဒ် ၂ အပိုဒ်ခွဲ(ဂ)နှင့်စပ်လျဉ်းပြီးတော့ ကျွန်တော်တို့ ဥပဒေကြမ်းကော်မတီက နေပြီးတော့ မူလအစီရင်ခံစာတင်သွင်းစဉ်မှာ ရေနံလက်ယက်တွင်းဆိုသည်မှာ လိုင်စင်ပါစည်းကမ်းချက် များနှင့်အညီ လူအင်အား သို့မဟုတ် စက်အင်အား သို့မဟုတ် အင်အားနှစ်ရပ်စလုံးဖြင့် အနက်ပေ ၁၀၀၀ ထက်မပိုသော ရေနံတူးဖော်ထုတ်လုပ်သည့်တွင်းကိုဆိုသည်ဟု ကျွန်တော်တို့ ပြင်ဆင်ထားတာ ရှိပါတယ်။ ဒီပြင်ဆင်ချက်အဆို တင်သွင်းပြီးတဲ့နောက်ပိုင်းမှာ ကျွန်တော်တို့ ဆွေးနွေးဖို့ ဖိတ်ခေါ်ပြီးတဲ့ အခါမှာ ဆွေးနွေးမယ့်ကိုယ်စားလှယ်တွေနဲ့ သက်ဆိုင်ရာအဖွဲ့အစည်းအတွေနဲ့ ကျွန်တော်တို့ ဥပဒေကြမ်းကော်မတီ၏ရုံးမှာ ကျွန်တော်တို့ ညှိနှိုင်းအစည်းအဝေးကျင်းပပြုလုပ်ခဲ့ပါတယ်။ အဲဒီ ညှိနှိုင်းအစည်းအဝေးမှာကျတော့ ကျွန်တော်တို့ရဲ့ ပြင်ဆင်ချက်တင်သွင်းတဲ့ ကိုယ်စားလှယ်တွေဘက်က နေပြီးတော့ ပြောတာကတော့ ရေနံလက်ယက်တွင်း တကယ်လုပ်ကိုင်နေတဲ့နေရာတွေမှာ လုပ်ကိုင်သူ တွေဟာ အနက်ပေ ၁၀၀၀ နှင့်အထက် လုပ်မှသာလျှင် သူတို့အတွက် အကျိုးရှိနိုင်တယ်။ ပေ ၁၀၀၀ သတ်မှတ်ပေးရင် ဘယ်လိုမှ မလုပ်ကိုင်နိုင်ဘူးလို့ ကိုယ်စားလှယ်တွေရဲ့ ပြောပြချက်အရ ကျွန်တော်တို့ သိရပါတယ်။ နောက် ကျွန်တော်တို့က ဒီဒေသမှာရှိတဲ့ဒေသခံအများစုကလည်း ရေနံတူးဖော်ခြင်း လုပ်ငန်းနဲ့ အသက်မွေးဝမ်းကျောင်းပြုလုပ်နေကြတယ်ဆိုတာလည်း ကျွန်တော်တို့ သိရပါတယ်။ လက်ရှိ မှာလည်း ပေ ၁၈၅၀၊ ၂၀၀၀ နီးပါးမှာ လုပ်ကိုင်နေရကြောင်းလည်း ကျွန်တော်တို့ သိရှိရပါတယ်။ ဒါပေမဲ့ တစ်ဖက်က ဝန်ကြီးဌာနကပြောတာကတော့ အနက်ပေ ၁၀၀၀ ထက်ကျော်ပြီးလုပ်မယ်ဆိုရင် အန္တရာယ် ရှိနိုင်ပါတယ်လို့ ပြောပါတယ်။ ဘာဖြစ်လို့လဲဆိုတော့ အနက်ပေ နက်လာတာနှင့်အမျှ Pressure များလာတဲ့အတွက်ကြောင့် လက်ရှိမှာလုပ်ကိုင်တဲ့ စက်ပစ္စည်း တန်ဆာပလာတွေဟာ ခေတ်မီမှုမရှိတာ ရယ်၊ နောက် နည်းစနစ်ပိုင်းခေတ်မီမှုမရှိတာတွေကြောင့် လျှပ်စစ်နှင့် စွမ်းအင်ဝန်ကြီးဌာနကနေပြီးတော့ အန္တရာယ်ရှိတယ်လို့ ဒီလို ဆွေးနွေးထားတာရှိပါတယ်။ အဲဒီတော့ ဒီမှာ ကိုယ်စားလှယ်နဲ့ ဝန်ကြီးဌာန ကြားထဲမှာ သဘောထားကွဲလွဲချက်တွေဖြစ်ပေါ်ပါတယ်။ ဒီသဘောထားကွဲလွဲချက်နဲ့စပ်လျဉ်းပြီးတော့ ကျွန်တော်တို့ ပြည်သူ့လွှတ်တော် ဥပဒေကြမ်းကော်မတီအနေနဲ့ကတော့ လွှတ်တော်ရဲ့ အဆုံးအဖြတ်ကိုပဲ ခံယူသွားမှာဖြစ်ပါကြောင်း တင်ပြအပ်ပါတယ်ခင်ဗျား။</speech>
<speech type='speaker'>
ဥပဒေကြမ်းကော်မတီကို ကျွန်တော်ပြောပါမယ်။ ဥပဒေကြမ်းကော်မတီအနေနဲ့ ဒီမှာပြင်ထားတာ ၁၀၀၀ ထက်မပိုသော ရေနံတူးဖော်ထုတ်လုပ်သည့်တွင်းကိုဆိုလိုသည်။ ပြင်ဆင်ချက် အဆိုတင်သွင်းထားတဲ့ ဦးကျော်ကြီး (ခ) ဦးအုန်းခင်က ၂၀၀၀ ထက်မပိုသော ရေနံတူးဖော်ထုတ်လုပ် သည့်တွင်းကိုဆိုသည်။ အဲဒီတော့ ဥပဒေကြမ်းကော်မတီရဲ့ သဘောထားပြောပါဆိုရင် ဥပဒေကြမ်း ကော်မတီရဲ့ သဘောထားကို ရှင်းအောင်ပြောပါ။ ပြီးလို့ရှိရင် ပြင်ဆင်ချက်အဆိုတင်သွင်းတဲ့ ပုဂ္ဂိုလ်ရဲ့ သဘောထားကို အဲဒီပုဂ္ဂိုလ်ကပြောပါလိမ့်မယ်။ ပြီးလို့ရှိရင် ပြောပါမယ်။ သက်ဆိုင်ရာဝန်ကြီးဌာနရဲ့ ပြောပါဆိုရင် သက်ဆိုင်ရာဝန်ကြီးဌာနရဲ့ သဘောထားကို အဲဒီပုဂ္ဂိုလ်ကပြောပါလိမ့်မယ်။ ဥပဒေကြမ်း ကော်မတီရဲ့ သဘောထားပြောပါဆိုတော့ ဥပဒေကြမ်းကော်မတီက ဒီမှာ အနက်ပေ ၁၀၀၀ ထက် မပိုသော ရေနံတူးဖော်ထုတ်လုပ်သည့်တွင်းကိုဆိုသည်လို့ ပြင်ဆင်ထားပြီးတော့ အခုနက ၂၀၀၀ ဘက်က အဆိုကိုလည်း ပြင်ဆင်တာကိုလည်းပြောတယ်။ ပြီးတော့ ဝန်ကြီးဌာနရဲ့ သဘောထားကိုလည်း ပြောတယ်။ ပြီးတော့မှ ကိုယ့်ပြင်ဆင်ချက်အဆိုလည်းမပါဘဲနဲ့ လွှတ်တော်ရဲ့ အဆုံးအဖြတ်ခံယူမယ် ဆိုတာကတော့ နဂိုကတည်းက ဥပဒေကြမ်းကော်မတီကပြင်မယ်ဆို ကိုယ့်အဆိုကိုယ်ပြတ်အောင်ပြော လွှတ်တော်ရဲ့ သဘောထားခံယူရမှာကတော့ ခံယူရမှာပဲ။ ဘယ်သူက ဘယ်လိုပဲပြင်ပြင်၊ ဘယ်သဘောထားပဲပေးပေး။ ဒါရှင်းအောင်ပြောထားတာ။ အဲဒီလို ဒီမှာတော့ ရှင်းရှင်းလင်းလင်း ၁၀၀၀ ထက်မပိုသောလို့ ပြင်ထားပြီးတော့မှ နောက်ပြီးတော့မှ ဟိုလိုဒီလိုတော့မပြောနဲ့ ဥပဒေကြမ်းကော်မတီ တစ်ခါတည်း ပြတ်အောင်ပြော။ အပိုဒ် ၂ အပိုဒ်ခွဲ(ဂ)နှင့်စပ်လျဉ်းပြီး ပြင်ဆင်ချက်အဆိုတင်သွင်းဖို့ မင်းလှမဲဆန္ဒနယ်မှ ဦးကျော်ကြီး (ခ) ဦးအုန်းခင်ကို ဖိတ်ခေါ်ပါတယ်။
</speech>
<speech><mp id='275'>ဦးကျော်ကြီး (ခ) ဦးအုန်းခင်(မင်းလှမဲဆန္ဒနယ်)</mp> လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် တက်ရောက်လာကြသော ပြည်ထောင်စုဝန်ကြီးများ၊ လွှတ်တော်ကိုယ်စားလှယ် များအားလုံး မင်္ဂလာပါလို့ နှုတ်ခွန်းဆက်သပါရစေ။ ကျွန်တော်ကတော့ မကွေးတိုင်းဒေသကြီး၊ မင်းလှ မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးကျော်ကြီး (ခ) ဦးအုန်းခင် ဖြစ်ပါတယ်။ ကျွန်တော့် အနေနဲ့ ရေနံလက်ယက်တွင်းဆိုင်ရာဥပဒေကြမ်းမှာ အခန်း(၁) အပိုဒ် ၂ အပိုဒ်ခွဲ(ဂ)မှာ လျှပ်စစ်နှင့် စွမ်းအင်ဝန်ကြီးဌာနက ဥပဒေပြဋ္ဌာန်းထားတဲ့ ပြဋ္ဌာန်းချက်မှာ ရေနံလက်ယက်တွင်းဆိုသည်မှာ လိုင်စင် ပါစည်းကမ်းချက်များနှင့်အညီ လူအင်အား သို့မဟုတ် စက်အင်အား သို့မဟုတ် အင်အားနှစ်ရပ်စလုံး ဖြင့် အနက်ပေ ၁၀၀၀ အထိနှင့် ယင်းအနက်ပေထက်မပိုသော ရေနံတူးဖော်ထုတ်လုပ်သည့်တွင်းကို ဆိုသည်လို့ ပြဋ္ဌာန်းပါတယ်။ အဲဒီပြဋ္ဌာန်းချက်ကို ကျွန်တော့်အနေနဲ့ ယခုလို ပြင်ဆင်ရန်တင်ပြချင် ပါတယ်။ ရေနံလက်ယက်တွင်းဆိုသည်မှာ လိုင်စင်ပါစည်းကမ်းချက်များနှင့်အညီ လူအင်အား သို့မဟုတ် စက်အင်အား သို့မဟုတ် အင်အားနှစ်ရပ်စလုံးဖြင့် အနက်ပေ ၂၀၀၀ ထက်မပိုသော ရေနံတူးဖော် ထုတ်လုပ်သည့်တွင်းကိုဆိုသည်လို့ ကျွန်တော် ပြင်ဆင်ချင်ပါတယ်။ ဘာကြောင့်လဲဆိုတော့ ကျွန်တော်တို့ ဒီရေနံတူးဖော်တဲ့လုပ်ငန်းဟာ လွန်ခဲ့တဲ့ ၂၀၀၅ ခုနှစ်က ဒေသဖွံ့ဖြိုးရေးလို့ဆိုကာ ရေနံလက်ယက်တွင်း လုပ်ကွက်များကို စွမ်းအင်ဝန်ကြီးဌာနက အမိန့်ကြော်ငြာစာများဖြင့် ခွင့်ပြု လုပ်ကိုင်ခဲ့ပါတယ်။ လုပ်ကိုင်ခွင့်ပြုခဲ့ပါတယ်။ အဲဒီလိုပြု တဲ့အခါမှာ ကျွန်တော်တို့ မင်းလှမဲဆန္ဒနယ်မြေမှာ လုပ်ကွက်ပေါင်း ၄၁ ကွက်ရှိပြီး မကွေးတိုင်းဒေသကြီးအတွင်းမှာ ကျွန်တော်တို့မြို့ဟာ လုပ်ကွက်အများဆုံးမြို့ဖြစ်ပါတယ်။ အဲဒီလို ဒေသခံပြည်သူများ စတင်လုပ်ကိုင်တဲ့အခါမှာ ပေ ၄၀၀၊ ၅၀၀ ကနေ စတင်တူးပြီးတော့ လူအင်အားနဲ့တူးဖော်ပြီးတော့ တဖြည်းဖြည်းနဲ့ ၂၀၁၀ ခုနှစ်လောက်အရောက်မှာ ပေ ၁၈၀၀၊ ၂၀၀၀ အထိ တူးနိုင်တဲ့ စက်ယန္တရားတွေ တီထွင်ဖန်တီးပြီးတော့ ကျွန်တော်တို့ တူးဖော်နိုင်ခဲ့ပါတယ်။ အဲဒီလို တူးဖော်ခြင်းအားဖြင့် ရရှိလာတဲ့ရေနံများကို ဒေသဖွံ့ဖြိုးရေးနှင့် အလုပ်အကိုင်ရရှိရေးအကျိုးများ ရရှိခဲ့ပြီး အခွန်ငွေနှင့် ဒေသဆိုင်ရာရန်ပုံငွေများ ပေးဆောင်ခဲ့ကြပါတယ်။ ပြည်သူတွေဟာ မိမိ ဘာသာမိမိ အကုန်အကျခံပြီး မိမိရင်းနှီးငွေဖြင့် ရသည်လည်းရှိ၊ ရှုံးသည်လည်းရှိ တူးဖော်ခဲ့ကြရပါ တယ်။ အဲဒီလိုတူးဖော်ပြီး နိုင်ငံတော်ကို အခွန်နှင့် ဒေသဆိုင်ရာရန်ပုံငွေများ ထမ်းဆောင်ခဲ့ပါတယ်။ ယခု ဆိုလျှင် ရေနံတွင်းပေါင်းဟာ ကျွန်တော့် မင်းလှမဲဆန္ဒနယ်မြေအတွင်းမှာ ငါးသိန်းခန့်ရှိပြီး ဒီလုပ်ငန်းကို မှီခိုသူ ပြည်သူလူထု လက်လုပ်လက်စား စုစုပေါင်းဟာ ၂၅၀၀၀၀ ခန့်ရှိပါတယ်။ အဲဒီလူတွေဟာ ဒီလုပ်ငန်းတွေကို မှီခိုပြီးတော့ အလုပ်အကိုင်ရရှိနေတာဖြစ်ပါတယ်။ တစ်နေ့ကို ရေနံ ပီပါ ၂၀၀၀ ခန့် ထွက်နေပါတယ်။ ဒီလိုတူးဖော်ခြင်းအားဖြင့် ဒီလို ပေ ၁၈၀၀၊ ၁၉၀၀ အထိ တူးခဲ့သော်လည်းပဲ ဒီငါးနှစ် အတွင်းမှာ မည်သည့်အန္တရာယ်မှ ကြုံ တွေ့တာမတွေ့ခဲ့ရပါဘူး။ ဥက္ကဌကြီးခင်ဗျား။ ဒါကြောင့်မို့လို့ ဥပဒေတစ်ခုကို ပြဋ္ဌာန်းမယ်ဆိုရင် အများပြည်သူ အမှန် တကယ်လိုက်နာနိုင်ဖို့ လိုအပ်ပါတယ်။ ကျွန်တော်တို့ လက်ရှိအခြေအနေမှာ လက်ယက်တွင်းတူးနေတဲ့ ပြည်သူတွေဟာ ပေ ၁၀၀၀ ဥပဒေကို လိုက်နာနိုင်ခြင်းမရှိတဲ့အပြင် ယခုကိုပဲ ပေ ၁၈၀၀၊ ၂၀၀၀ နီးပါး ရောက်နေတဲ့အခြေအနေဖြစ်ပါတယ်။ ဒါကို ပေ ၁၀၀၀ နဲ့ကန့်သတ်လိုက်မယ်ဆိုရင် လက်ရှိလုပ်နေတဲ့ ရေနံလက်ယက်တွင်းတွေမှာလုပ်နေတဲ့ ပြည်သူလူထုအားလုံးဟာ တရားခံဘဝကိုရောက်ရှိသွားမှာ ဖြစ်သလို လိုက်နာနိုင်ခြင်းရှိမှာမဟုတ်တဲ့အတွက် မင်းတို့မလုပ်နဲ့ ငါတို့သိမ်းတယ်လို့ မပြောရုံတမယ်ဘဲ ဖြစ်ပါလိမ့်မယ်ခင်ဗျား။ ဒါကြောင့်မို့လို့ ပေ ၁၀၀၀ ပြဋ္ဌာန်းပါက မလိုလားအပ်သော အခြေအနေ များဖြစ်ပွားလာနိုင်ပါသဖြင့် ပေ ၂၀၀၀ ပြဋ္ဌာန်းပေးသင့်ပါကြောင်း ဥက္ကဋ္ဌကြီးမှတစ်ဆင့် တင်ပြအပ် ပါတယ်ခင်ဗျား။ ကျေးဇူးတင်ပါတယ်။</speech>
<speech type='speaker'> လျှပ်စစ်နှင့်စွမ်းအင်ဝန်ကြီးဌာနရဲ့ သဘောထားပြောပါ။</speech>
<speech><agency id='17'>ဒေါက်တာထွန်းနိုင်(ဒုတိယဝန်ကြီး၊ လျှပ်စစ်နှင့် စွမ်းအင်ဝန်ကြီးဌာန)</agency>ပြည်သူ့လွှတ်တော် ဥက္ကဌကြီးနှင့် ပြည်သူ့လွှတ်တော်ကိုယ်စားလှယ်များအားလုံးကို မင်္ဂလာပါလို့ ဦးစွာနှုတ်ခွန်းဆက်သ အပ်ပါတယ်။ ယခု ရေနံလက်ယက်တွင်းဆိုင်ရာဥပဒေကြမ်း၏ အပိုဒ် ၂ အပိုဒ်ခွဲ(ဂ)ပါ အနက်ပေ သတ်မှတ်ချက်နှင့်ပတ်သက်၍ ကျွန်တော်ရှင်းလင်းတင်ပြအပ်ပါတယ်။ ရေနံမြေများတွင် အနက်ပေ ၁၀၀၀ ထက်ကျော်လွန်ပြီး တူးဖော်လာပါက ပေအနက်ပိုများလာသည်နှင့်အမျှ ရေနံ သာမက သဘာဝဓာတ်ငွေ့များပါ ထွက်ရှိလာနိုင်မှာဖြစ်ပါတယ်။ ဒီလိုဖြစ်စဉ်များဟာ မြန်မာနိုင်ငံရဲ့ ကုန်းတွင်းမှာရှိတဲ့ ထောက်ရှာပင်ရေနံမြေမှာ ဒီလိုကိစ္စရပ်တွေ ရရှိထားတာဖြစ်ပါတယ်။ တွင်းရဲ့ အနက်ပေတွေများလာရင် မြေအောက်ထဲမှာရှိတဲ့ အပူချိန်များမြင့်မားပြီးတော့ ဖိအားအလွန်များတဲ့ ကိစ္စရပ်တွေဖြစ်တဲ့အတွက်ကြောင့် တွင်းတွေကနေတစ်ဆင့် ပြင်းထန်တဲ့ Pressure နဲ့ တွန်းကန်အား တွေကို ပေါက်ကွဲမှုတွေဖြစ်ပေါ်လာနိုင်တဲ့အတွက်ကြောင့် စနစ်တကျဆောင်ရွက်ရတဲ့ကိစ္စရပ်များမှာ ဆိုရင် Blowout Preventer လို့ခေါ်တဲ့ ဖိအားထိန်းပစ္စည်းများနဲ့ စနစ်တကျတပ်ဆင်ရန်လိုအပ်ပါ တယ်။ ထိုသို့မတင်ဆင်ထားနိုင်ဘူးဆိုရင် မမျှော်လင့်တဲ့အချိန်မှာ ပြင်းထန်တဲ့ပေါက်ကွဲမှုတွေဖြစ်ပေါ် လာပြီးတော့ လူ့အသက်အန္တရာယ်နဲ့ နိုင်ငံသားတို့ရဲ့ ဥစ္စာပစ္စည်းပေါင်း မြောက်မြားစွာ ဆုံးရှုံးပျက်စီး သွားမှာဖြစ်ပါတယ်။ ထိုသို့ဖြစ်ရပ်မျိုးကို ရေနံလက်ယက်တွင်းများလုပ်ကိုင်နေရာဖြစ်တဲ့ ထန်းကိုင်း၊ ဒဟတ်ပင် ရေနံမြေဒေသများမှ အနက်ပေ ၁၀၀၀ ထက်ကျော်လွန်၍ တရားမဝင် တူးဖော်မှုများကြောင့် မီးလောင်မှုများ မကြာခဏဖြစ်ပွားခဲ့တဲ့ဖြစ်ရပ်များ၊ ဖြစ်စဉ်များရှိခဲ့ပြီးဖြစ်ပါတယ်။ အနက်ပေ ၂၀၀၀ ထိ တူးဖော်ခွင့်ပေးမည်ဆိုပါက နည်းပညာဆိုင်ရာအားနည်းမှု ဘေးအန္တရာယ်ကာကွယ်ရေးစနစ်များ ပြည့်ပြည့်ဝဝဆောင်ရွက်နိုင်မှုမရှိခြင်းကြောင့် ပိုမိုဆိုးရွားတဲ့ ဘေးအန္တရာယ်များကျရောက်ကာ သဘာဝ ပတ်ဝန်းကျင်ဆိုးဆိုးရွားရွား ပျက်စီးမှုများ ဖြစ်ပေါ်လာနိုင်မှာဖြစ်ပါတယ်။ ထို့အပြင် နိုင်ငံတော်နှင့်နိုင်ငံသားများအတွက် အလွန်တစ်ရာတန်ဖိုးရှိတဲ့ မြေအောက် သယံဇာတများဖြစ်တဲ့ ရေနံနှင့်သဘာဝဓာတ်ငွေ့များကို အကျိုးရှိရှိထုတ်ယူနိုင်မယ့် အခွင့်အလမ်းများ လည်း ပျောက်ပျက်သွားမှာဖြစ်ပါတယ်။ လက်ယက်တွင်းရေနံတွေကိုထုတ်လုပ်တဲ့အခါမှာ နည်းစနစ် မှန်ကန်မှုအားနည်းခြင်းနဲ့ ဖြစ်တဲ့အတွက်ကြောင့် လက်ရှိရေနံထုတ်လုပ်နေတဲ့ဟာက သဲကျောများ အတွင်းမှာ ခိုအောင်းနေတဲ့ ရေနံတွေကို ထုတ်ယူရတာဖြစ်ပြီး ရေနံထုတ်လုပ်မှု ကျဆင်းသွားမှာ ဖြစ်ပါတယ်။ အကယ်၍ ပေ ၂၀၀၀ အထိ ထုတ်ယူနေမယ်ဆိုရင် မတော်တဆ သဘာဝဓာတ်ငွေ့ ခိုအောင်းနေတဲ့သိုက်ကို သွားရောက်တူးဖော်မိပါက သဘာဝဓာတ်ငွေ့များဆုံးရှုံးသွားမှာဖြစ်ပါတယ်။ ထိုကဲ့သို့ ထိခိုက်မှုအခြေအနေတွေဖြစ်ပေါ်လာနိုင်ခြေရှိတဲ့ ရေနံမြေလုပ်ကွက်များကိုလည်း နိုင်ငံတကာရင်းနှီးမြှုပ်နှံမှုများကို ဖိတ်ခေါ်ပြီး လုပ်ကိုင်မယ်ဆိုရင် ထိုအဖွဲ့များက ထိုအခြေအနေများ ပေါ်မှာ သုံးသပ်ပြီး လာရောက်ရင်းနှီးမြှုပ်နှံမှုတွေ နောက်ဆုတ်သွားမှာဖြစ်တဲ့အတွက်ကြောင့် နိုင်ငံအတွက် ဆုံးရှုံးနစ်နာမှုတွေ ထပ်မံဖြစ်ပေါ်လာမှာဖြစ်ပါတယ်။ နိုင်ငံမှာ ပြည်ပရင်းနှီးမြှုပ်နှံမှုများနဲ့ ရေနံနှင့်သဘာဝဓာတ်ငွေ့လုပ်ငန်းက ရရှိတဲ့ ဝင်ငွေနဲ့အခွန်အခများဟာ တိကျမှန်ကန်စွာနှင့် နိုင်ငံတော်ကို ပြည့်ပြည့်ဝဝရရှိနေပြီး ထိုရရှိတဲ့အခွန်အခများ လျှော့နည်းသွားမယ်ဆိုရင် နိုင်ငံတော်ရဲ့ ရေရှည်လုပ်ကိုင်ရမယ့်စီမံကိန်းလုပ်ငန်းများမှာ ထိခိုက်သွားမှာဖြစ်ပါတယ်။ ထို့အတွက် အနက်ပေ ၁၀၀၀ ထက် ကျော်လွန်၍ တူးဖော်ခြင်းအား မသင့်ပါကြောင်း လျှပ်စစ်နှင့် စွမ်းအင်ဝန်ကြီးဌာနရဲ့ သဘောထားကို လေးစားစွာ တင်ပြအပ်ပါတယ်ခင်ဗျား။ အားလုံးကို ကျေးဇူးတင်ရှိပါတယ်။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ယခုဆွေးနွေးတဲ့ ဥပဒေကြမ်းရဲ့ အပိုဒ် ၂ အပိုဒ်ခွဲ(ဂ)နှင့်စပ်လျဉ်းပြီး ဥပဒေကြမ်းကော်မတီနှင့် ဦးကျော်ကြီးတို့က ပြင်ဆင်ချက်အဆိုများ တင်သွင်းထားပါတယ်။ ဥပဒေကြမ်းကော်မတီက ပြင်ဆင်ထားတဲ့ ပြင်ဆင်ချက်အဆိုက ရေနံလက်ယက်တွင်းဆိုသည်မှာ လိုင်စင်ပါစည်းကမ်းချက်များနှင့်အညီ လူအင်အား သို့မဟုတ် စက်အင်အား သို့မဟုတ် အင်အားနှစ်ရပ်စလုံးဖြင့် အနက်ပေ ၁၀၀၀ ထက်မပိုသော ရေနံတူးဖော် ထုတ်လုပ်သည့်တွင်းကိုဆိုသည်လို့ တရားဝင်စာမှာ ဒီလို ပြင်ဆင်ချက်တင်ထားပါတယ်။ သို့သော် လည်း သဘောထားကိုပြောတဲ့အခါ၊ ဆိုတဲ့အခါကျတော့ လွှတ်တော်ရဲ့ အဆုံးအဖြတ်ကိုခံယူမယ်လို့ ဖြေကြားသွားပါတယ်။ ဝန်ကြီးဌာနရဲ့ သဘောထားကိုမေးတဲ့အခါကျတော့ ဝန်ကြီးဌာနရဲ့ သဘောထား ကိုမမေးခင် ဦးကျော်ကြီး(ခ)ဦးအုန်းခင်ပြင်ဆင်ထားတာကတော့ ရေနံလက်ယက်တွင်းဆိုသည်မှာ လိုင်စင်ပါစည်းကမ်းချက်များနှင့်အညီ လူအင်အား သို့မဟုတ် စက်အင်အား သို့မဟုတ် အင်အား နှစ်ရပ်စလုံးဖြင့် အနက်ပေ ၂၀၀၀ ထက်မပိုသော ရေနံတူးဖော်ထုတ်လုပ်သည့်တွင်းကိုဆိုသည်ဆိုပြီး ပြင်ပါတယ်။ ဝန်ကြီးဌာနရဲ့ သဘောထားကို မေးတဲ့အခါမှာ ဒီလို ပေ ၂၀၀၀ ထိပေးမယ်ဆိုရင် လူ့အသက်အန္တရာယ်တွေဆုံးရှုံးနိုင်တယ်။ ပစ္စည်းဥစ္စာတွေ ဆုံးရှုံးသွားနိုင်တယ် ဖြေကြားခဲ့ပါတယ်။ ဒါ့အပြင် တိုင်းပြည်ရဲ့ ထုတ်လုပ်နိုင်ခွင့်ကိုပါ ပျောက်ကွယ်သွားနိုင်တယ်။ ရေနံထုတ်လုပ်မှုတွေလည်း ကျဆင်းသွားနိုင်တယ်။ သဘာဝဓာတ်ငွေ့တွေလည်း ဆုံးရှုံးသွားနိုင်တယ်။ နိုင်ငံအတွက် ထိခိုက် ဆုံးရှုံးနစ်နာမှုကြီးမားပါတယ်ဆိုပြီး သဘောထားပေးထားပါတယ်။ ဒါ့ကြောင့် ဥပဒေကြမ်းကော်မတီရဲ့ ပြင်ဆင်ချက်ကိုမူတည်၍ မဲခွဲဆုံးဖြတ်ပါမယ်။ ဥပဒေကြမ်းကော်မတီရဲ့ ပြင်ဆင်ချက်ကို ထောက်ခံမဲ များလျှင် ဥပဒေကြမ်းကော်မတီရဲ့ ပြင်ဆင်ချက်က အတည်ဖြစ်ပါမယ်။ ကန့်ကွက်မဲများလျှင် ဦးကျော်ကြီးရဲ့ ပြင်ဆင်ချက်က အတည်ဖြစ်ပါမယ်။ ယခုဆွေးနွေးတဲ့အချက်နှင့်စပ်လျဉ်းပြီး စက်ခလုတ် အသုံးပြု၍ ဆန္ဒမဲပေးတဲ့နည်းလမ်းနဲ့ မဲခွဲဆုံးဖြတ်သွားမှာဖြစ်ပါတယ်။ ဆန္ဒမဲပေးဖို့ အသင့်ဖြစ်စေ လိုပါတယ်။ ဆန္ဒမဲပေးနိုင်ပါပြီ။
</speech>
<speech type='speaker'>
ယခု ဆန္ဒမဲပေးလို့ပြီးပါပြီ။ ရရှိတဲ့ဆန္ဒမဲစာရင်းကိုကြေညာပါမယ်။ ထောက်ခံ ဆန္ဒမဲပေါင်း ၃၃၁ မဲ၊ ကန့်ကွက်ဆန္ဒမဲပေါင်း ၃၈ မဲ၊ ကြားနေဆန္ဒမဲပေါင်း ၁၃ မဲဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ထောက်ခံဆန္ဒမဲကများတဲ့အတွက် အပိုဒ် ၂ အပိုဒ်ခွဲ(ဂ)သည် ဥပဒေကြမ်းကော်မတီရဲ့ ပြင်ဆင်ချက်အတိုင်း ဤဥပဒေကြမ်း၏အစိတ်အပိုင်းဖြစ်ကြောင်း အတည်ပြု ကြေညာပါတယ်။ (ဩဘာသံများ)
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ အပိုဒ် ၉ နှင့်စပ်လျဉ်းပြီး ပြင်ဆင်ချက် အဆိုတင်သွင်းဖို့ ဥပဒေကြမ်းကော်မတီကို ဖိတ်ခေါ်ပါတယ်။
</speech>
<speech><mp id='195'>ဦးဇော်ဝင်း(အဖွဲ့ဝင်၊ ဥပဒေကြမ်းကော်မတီ)</mp> လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးခင်ဗျား။ အပိုဒ် ၉ နှင့်စပ်လျဉ်းပြီးတော့ ဥပဒေကြမ်းကော်မတီက ပြင်ဆင်ထား သည်မှာ ပုဒ်မ ၈ အရ ဝန်ကြီးဌာန၏တင်ပြချက်ကို ပြည်ထောင်စုအစိုးရအဖွဲ့က သဘောတူညီလျှင် ဝန်ကြီးဌာနသည် ယင်းလုပ်ကွက်နှင့်စပ်လျဉ်းသည့် တစ်နှစ်သက်တမ်းရှိသောလိုင်စင်ကို လျှောက် ထားသူအား ထုတ်ပေးရမည်ဟု ပြင်ဆင်ထားပါတယ်။ ဒီပြင်ဆင်ချက်နဲ့ပတ်သက်လို့ ကျွန်တော်တို့ ဥပဒေကြမ်းကော်မတီရဲ့ ပြင်ဆင်ရန် တင်ပြချက်အပေါ်မှာ လွှတ်တော်က အတည်ပြု ပေးနိုင်ပါရန် လေးစားစွာ တင်ပြအပ်ပါတယ်ခင်ဗျား။</speech>
<speech type='speaker'>
အပိုဒ် ၉ နှင့်စပ်လျဉ်းပြီး ပြင်ဆင်ချက်အဆိုတင်သွင်းဖို့ မြိုင်မဲဆန္ဒနယ်မှ ဦးအောင်ခင်ဝင်းကို ဖိတ်ခေါ်ပါတယ်။
</speech>
<speech><mp id='277'>ဦးအောင်ခင်ဝင်း(မြိုင်မဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် အားလုံးပဲ မင်္ဂလာပါလို့ ကျွန်တော်နှုတ်ခွန်းဆက်သပါတယ်။ ကျွန်တော်ကတော့ မကွေးတိုင်းဒေသကြီး၊ မြိုင်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအောင်ခင်ဝင်း ဖြစ်ပါတယ်။ ရေနံလက်ယက် တွင်းဆိုင်ရာဥပဒေကြမ်းနှင့်ပတ်သက်ပြီး ကျွန်တော်ပြင်ဆင် လိုတာကတော့ ဒီကန့်လန့်ဖြတ်ဇယား စာမျက်နှာ ၆ အမှတ်စဉ် ၁၈ အခန်း(၄) ပုဒ်မ ၉ မှာ ပုဒ်မ ၈ အရ ဝန်ကြီးဌာန၏ တင်ပြချက်ကို ပြည်ထောင်စုအစိုးရအဖွဲ့က သဘောတူညီလျှင် ဝန်ကြီးဌာနသည် ယင်းလုပ်ကွက်နှင့်စပ်လျဉ်း၍ တစ်နှစ်သက်တမ်းရှိသောလိုင်စင်ကို လျှောက်ထားသူအား ထုတ်ပေးရမည်လို့ ပါပါတယ်။ အဲဒီအစား ကျွန်တော်ပြင်ဆင်လိုတာကတော့ အပိုဒ် ၉ မှာ ပုဒ်မ ၈ အရ ဝန်ကြီးဌာန၏တင်ပြချက်ကို ပြည်ထောင်စု အစိုးရအဖွဲ့က သဘောတူညီလျှင် ဝန်ကြီးဌာနသည် ယင်းလုပ်ကွက်နှင့်စပ်လျဉ်း၍ နှစ်နှစ်သက်တမ်း ရှိသောလိုင်စင်ကို လျှောက်ထားသူအား ထုတ်ပေးရမည်လို့ ပြင်ဆင်ချင်တာဖြစ်ပါတယ်။ ဘာလို့လဲဆို တော့ ကျွန်တော်က တစ်နှစ်အစား နှစ်နှစ်လို့တိုးချင်ပေမယ့်လို့ တစ်နှစ်သက်တမ်းရှိတဲ့ နိုင်ငံတော်ကို ပေးဆောင်ရမယ့် အခွန်အခအပေါ်မှာ နှစ်နှစ်တိုးချင်တာမဟုတ်ပါဘူး။ နှစ်နှစ်တကယ်လို့ ပေးခဲ့ရင်လည်း တစ်နှစ်တာဆောင်ရမယ့်အခွန်အခအစား နှစ်ဆပေးဆောင်ပြီး လုပ်ရမယ်ဆိုတာ ကျွန်တော်တို့ လက်ခံထားပြီးသားပါ။ ဒါပေမဲ့ ဒီနှစ်နှစ်ကိုပြောင်းချင်ရတဲ့ အဓိကရည်ရွယ်ချက်တွေက တော့ တူးဖော်ရာမှာ ကျွန်တော်တို့ ကျောက်များခံ၍ ကျောက်မဖောက်နိုင်ခြင်း၊ ပိုက်များပျက်ကျခြင်း၊ စိန်သွားများပြုတ်ကျခြင်း၊ ခဲများပြုတ်ကျ၍ ပိုက်များညှပ်နေခြင်း၊ တွင်းတူးစက်ချို့ယွင်းခြင်း၊ နောက် ရေနံမတွေ့ရှိခြင်း၊ ရေများပေါက်ခြင်းတို့ ဖြစ်တတ်ပါတယ်။ အဲဒီလိုဖြစ်လို့ တစ်ခုမဟုတ် တစ်ခုဖြစ်နေ ရင် တစ်တွင်းကနေတစ်တွင်း တစ်နေရာကနေတစ်နေရာပြောင်းရွှေ့ တူးရပါတယ်။ အဲဒီလိုတူးတဲ့နေရာ မှာ တချို့ဆိုလို့ရှိရင် ၉ လ ၁၀ လကြာသည်အထိ ရေနံမရရှိဘဲ စမ်းသပ်ပြီးလိုက်ပြီး နေရာအနှံတူးနေ ရတဲ့ သဘောတွေရှိတဲ့အတွက် တစ်နှစ်တည်းကိုပေးလျှင် လုံလောက်မှုမရှိတာကို တွေ့ရပါတယ်။ ဒါကြောင့်မို့ နိုင်ငံတော်အခွန်အခကိုလည်း ကျွန်တော်တို့ မနစ်နာအောင် တစ်နှစ်ရဲ့ နှစ်ဆ နှစ်နှစ်စာ ဆောင်ပြီးတော့ နှစ်နှစ်ကိုပိုတိုးပေးပါဆိုတာကို ပြင်ဆင်လိုခြင်းဖြစ်ပါတယ်။ အဲဒီပြင်ဆင်ချက်ကို ကျွန်တော့်အနေနဲ့ လွှတ်တော်ရဲ့ အဆုံးအဖြတ်ကို ခံယူမည်ဖြစ်ပါတယ်။ အားလုံးကျေးဇူးတင်ပါတယ်။</speech>
<speech type='speaker'> လျှပ်စစ်နှင့်စွမ်းအင်ဝန်ကြီးဌာနရဲ့ သဘောထားပြောပါ။</speech>
<speech><agency id='17'>ဒေါက်တာထွန်းနိုင်(ဒုတိယဝန်ကြီး၊ လျှပ်စစ်နှင့်စွမ်းအင်ဝန်ကြီးဌာန)</agency>ပြည်သူ့လွှတ်တော် ဥက္ကဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ရေနံလက်ယက်တွင်းဥပဒေဆိုင်ရာ ဥပဒေကြမ်းရဲ့ အပိုဒ် ၉ မှာပါရှိတဲ့ ရေနံလက်ယက်တွင်းလိုင်စင်ကာလသက်တမ်း သတ်မှတ်ခြင်းနှင့် ပတ်သက်ပြီးတော့ နောက်ခံအကြောင်းတရားလေးကို ဦးစွာရှင်းလင်းတင်ပြချင်ပါတယ်။ လက်ယက် တွင်းရေနံလုပ်ငန်းဆိုသည်မှာ ရေရှည်လုပ်ငန်းမဟုတ်ဘဲနဲ့ ကာလတိုဆောင်ရွက်ရတဲ့ လုပ်ငန်းသာ ဖြစ်ပါတယ်။ ကျွန်တော်တို့နိုင်ငံအတွက် အလွန်အရေးပါတဲ့ ရေနံနှင့်သဘာဝဓာတ်ငွေ့ လုပ်ငန်းများကို အဆိုပါရေနံမြေများမှာ စူးစမ်းတိုင်းတာခြင်းလုပ်ငန်းတွေ ထိထိရောက်ရောက် တကယ်လုပ်ကိုင် မယ်ဆိုရင် ထိုစူးစမ်းတိုင်းတာမယ့်လုပ်ငန်းခွင်နဲ့ အလွန်နီးကပ်တဲနေရာမှာ ရေနံလက်ယက်တွင်းတွေ ကတူးဖော်လုပ်ကိုင်နေလို့ရှိရင် ထိုလုပ်ငန်းများကနေ ဖြစ်ပေါ်လာတဲ့ တုန်ခါမှုအသံလှိုင်းများက ရေနံသိုက်တွေ၊ သဘာဝဓာတ်ငွေ့သိုက်တွေရှိ/မရှိ စမ်းသပ်တိုင်းတာတဲ့ Instrument များအပေါ်မှာ မှားယွင်းတဲ့ရလဒ်တွေ ဖြစ်ပေါ်လာစေတာ ဖြစ်ပါတယ်။ ဒါကြောင့် မူလလက်ယက်တွင်းများကို ခွင့်ပြု ထားတဲ့နေရာမှာ တကယ့်နည်းစနစ်တကျနဲ့တိုင်းတာရေးလုပ်ငန်းများ လုပ်ဆောင်တော့မယ်ဆို လို့ရှိရင် မူလခွင့်ပြုထားသူတွေကို လုပ်ငန်းရပ်ဆိုင်းဖို့ရာလိုအပ်လာပါတယ်။ အကယ်၍ နှစ်နှစ် လုပ်ကိုင်ခွင့်ပေးထားမယ်ဆို ခဲ့လို့ရှိရင် သူတို့အတွက်လည်း ရပ်ဆိုင်းရန်အချိန်ကာလတွေ အများကြီး ကြာပြီး တစ်ဖက်မှာလည်း နိုင်ငံတော်နှင့် နိုင်ငံသားများအကျိုးအတွက် ထိရောက်စွာ ရေနံနှင့် သဘာဝဓာတ်ငွေ့တွေရှာဖွေ စူးစမ်းတိုင်းတာမယ့်လုပ်ငန်းများအတွက် နှောင့်နှေးကြန့်ကြာသွားမယ့် အခြေအနေများလည်း ဖြစ်ပေါ်လာမှာ ဖြစ်ပါတယ်။ လွှတ်တော်ကိုယ်စားလှယ်တော်ကြီးတင်ပြသလို ရေနံလက်ယက်တွင်းများကို ရှာဖွေစမ်းသပ်တူးဖော်သူက ရှစ်လ၊ ခြောက်လ၊ ကိုးလစသည်အားဖြင့် ကြာမြင့်သည့်တိုင် ရှာဖွေမတွေ့ရှိသေးရင် ဆက်လက်ရှာဖွေနိုင်ရန်ဟာလည်း တစ်နှစ်သက်တမ်းပေး ထားတဲ့အတွက်ကြောင့် အကန့်အသတ် မဖြစ်ပေါ်ကြောင်း တင်ပြလိုပါတယ်။ ၎င်းတို့ရဲ့ တစ်နှစ် သက်တမ်းကုန်ခါနီးမှာ သက်ဆိုင်ရာစည်းမျဉ်းစည်းကမ်းသတ်မှတ်ချက်များနှင့်အညီ လျှပ်စစ်နှင့် စွမ်းအင်ဝန်ကြီးဌာနကို ဆက်လက်တင်ပြလျှောက်ထားမယ်ဆိုလို့ရှိရင် ၎င်းတို့အား နောက်ထပ် တစ်နှစ်တစ်နှစ် နှစ်စဉ်သက်တမ်းတိုးသွားပေး တာဖြစ်တဲ့အတွက်ကြောင့် ၎င်းတို့ရဲ့ လုပ်ငန်းများဟာ လည်း ရပ်ဆိုင်းသွားစရာ အကြောင်းမရှိပါခင်ဗျား။ သို့ပါ၍ လျှပ်စစ်နှင့်စွမ်းအင်ဝန်ကြီးဌာနအနေနဲ့ ရေနံလက်ယက်တွင်းလိုင်စင်ကာလ သက်တမ်းအား တစ်နှစ်သာ သတ်မှတ်ပေးသင့်ပါကြောင်း ရှင်းလင်းတင်ပြရင်းနဲ့ လွှတ်တော်ရဲ့ အဆုံးအဖြတ်ကို ခံယူသွားမှာဖြစ်ပါတယ်ခင်ဗျား။ အားလုံးကို ကျေးဇူးတင်ရှိပါတယ်။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ယခုဆွေးနွေးတဲ့ ဥပဒေကြမ်းရဲ့ အပိုဒ် ၉ နှင့်စပ်လျဉ်းပြီး ဥပဒေကြမ်းကော်မတီနှင့် ဦးအောင်ခင်ဝင်းတို့က ပြင်ဆင်ချက်အဆိုများ တင်သွင်း ထားပါတယ်။ ဒါကြောင့် ပြည်သူ့လွှတ်တော်ဥပဒေကြမ်းကော်မတီရဲ့ ပြင်ဆင်ချက်ကိုမူတည်၍ မဲခွဲ ဆုံးဖြတ်ပါ့မယ်။ ဥပဒေကြမ်းကော်မတီရဲ့ ပြင်ဆင်ချက်ကို ထောက်ခံမဲများလျှင် ဥပဒေကြမ်းကော်မတီရဲ့ ပြင်ဆင်ချက်က အတည်ဖြစ်ပါ့မယ်။ ကန့်ကွက်မဲများလျှင် ဦးအောင်ခင်ဝင်းရဲ့ ပြင်ဆင်ချက်က အတည်ဖြစ်ပါ့မယ်။ ယခုဆွေးနွေးတဲ့အချက်နှင့်စပ်လျဉ်းပြီး စက်ခလုတ်အသုံးပြု၍ ဆန္ဒမဲပေးတဲ့ နည်းလမ်းနှင့်မဲခွဲဆုံးဖြတ်သွားမှာဖြစ်ပါတယ်။ ဆန္ဒမဲပေးဖို့ အသင့်ဖြစ်စေလိုပါတယ်။ ဆန္ဒမဲပေး နိုင်ကြပါပြီ။
</speech>
<speech type='speaker'>
ယခုဆန္ဒမဲပေးလို့ပြီးပါပြီ။ ဆန္ဒမဲစာရင်းကို ကြေညာပါ့မယ်။ ထောက်ခံဆန္ဒမဲပေါင်း ၃၅၃ မဲ၊ ကန့်ကွက်ဆန္ဒမဲပေါင်း ၂၂ မဲ၊ ကြားနေဆန္ဒမဲပေါင်း ၃ မဲဖြစ်ပါတယ်။ လွှတ်တော် ကိုယ်စားလှယ်များခင်ဗျား။ ထောက်ခံဆန္ဒမဲကများတဲ့အတွက် အပိုဒ် ၉ သည် ဥပဒေကြမ်း ကော်မတီရဲ့ ပြင်ဆင်ချက်များအတိုင်း ဤဥပဒေကြမ်း၏အစိတ်အပိုင်းဖြစ်ကြောင်း အတည်ပြု ကြေညာ ပါတယ်။ (ဩဘာသံများ)
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ အပိုဒ် ၁၂ အပိုဒ်ခွဲ(က)နှင့်စပ်လျဉ်းပြီး ပြင်ဆင်ချက်အဆိုတင်သွင်းဖို့ ဥပဒေကြမ်းကော်မတီကို ဖိတ်ခေါ်ပါတယ်။
</speech>
<speech><mp id='195'>ဦးဇော်ဝင်း(အဖွဲ့ဝင်၊ ဥပဒေကြမ်းကော်မတီ)</mp> လေးစားအပ်ပါသော ပြည်သူ့လွှတ်တော် ဥက္ကဌကြီးခင်ဗျား။ အပိုဒ် ၁၂ အပိုဒ်ခွဲ(က)နှင့်ပတ်သက်လို့ ဥပဒေကြမ်းကော်မတီက ပြင်ဆင် ထားသည်မှာ ဝန်ကြီးဌာနသည် သက်တမ်းတိုးလျှောက်ထားချက်ကိုစိစစ်၍ (က) သတ်မှတ်ချက် များနှင့်ညီညွတ်မှုရှိပါက လျှောက်ထားသူအား တစ်နှစ်သက်တမ်းရှိသည့်လိုင်စင်ကို ထုတ်ပေးရမည်ဟု ပြင်ဆင်ထားပါတယ်။ သို့ဖြစ်ပါ၍ ကျွန်တော်တို့ ဥပဒေကြမ်းကော်မတီရဲ့ ပြင်ဆင်ချက်က ပြင်ဆင်ရန် တင်ပြချက်ပေါ်မှာ လွှတ်တော်မှအတည်ပြုပေးနိုင်ပါရန် လေးစားစွာ တင်ပြအပ်ပါတယ်ခင်ဗျား။</speech>
<speech type='speaker'>
အပိုဒ် ၁၂ အပိုဒ်ခွဲ(က)နှင့်စပ်လျဉ်းပြီး ပြင်ဆင်ချက်အဆိုတင်သွင်းဖို့ ပေါက်မဲဆန္ဒနယ်မှ ဦးရဲထွန်းဝင်းကို ဖိတ်ခေါ်ပါတယ်။
</speech>
<speech><mp id='271'>ဦးရဲထွန်းဝင်း(ပေါက်မဲဆန္ဒနယ်)</mp> ပြည်သူ့လွှတ်တော်ဥက္ကဋ္ဌကြီးနှင့် ကြွရောက်လာ ကြတဲ့ပြည်ထောင်စုအဆင့်ဝန်ကြီးနှင့် လွှတ်တော်ကိုယ်စားလှယ်များအားလုံးကို မင်္ဂလာပါလို့ နှုတ်ခွန်းဆက်ပါတယ်ခင်ဗျား။ အဲဒီတော့ ကျွန်တော်တို့အနေနဲ့ မကွေးတိုင်းဒေသကြီးမြို့နယ်ငါးခုမှာ ကျွန်တော်တို့ ရေနံလက်ယက်တွင်းလုပ်ငန်းတွေ ကျယ်ကျယ်ပြန့်ပြန့်ဆောင်ရွက်နေတာဖြစ်ပါတယ်။ အဲဒီမှာ ကျွန်တော်တို့ ဘာကိုတွေ့ရသလဲဆိုတဲ့အခါကျတော့ လက်ရှိအနေအထားမှာ ရေနံမြေတိုင်း ရေနံမြေတိုင်းဟာ ပေ ၁၀၀၀ ကျော်နေတာကို ကျွန်တော်တို့ ဥပဒေကြမ်းကော်မတီအနေနဲ့ လည်းဆွေးနွေးခဲ့ပါတယ်။ ဆိုင်ရာဝန်ကြီးဌာနကတာဝန်ရှိသူတွေနဲ့လည်း ဆွေးနွေးခဲ့ပါတယ်။ အဲဒီမှာ ကျွန်တော်တို့ ဝန်ကြီးဌာန တာဝန်ရှိသူများက ပေ ၁၀၀၀ ကျော်နေတယ်ဆိုတာကိုလည်း သူတို့ သိပါတယ်တဲ့။ ဒါကြောင့် ဥပဒေက ဒါကျွန်တော်တို့ အနေအထားက ဒီလူတန်းစားအလွှာတစ်ခုက ပေ ၁၀၀၀ ရဲ့ အောက်မှာ လုပ်ရမယ် ဆိုလို့ရှိရင် ဒီလုပ်ငန်းရှင်တွေရဲ့ ကွယ်ပျောက်သွားမှာ ဖြစ်တယ်။ ဒါကြောင့်မို့လို့ လက်ရှိမြေပြင် ပကတိမှာလည်း ပေ ၂၀၀၀ အောက်အထိကို ဆောင်ရွက်နေကြတာ ဖြစ်တဲ့အတွက် ဒါတကယ်လို့ အခု ပေ ၁၀၀၀ က အတည်ဖြစ်သွား။</speech>
<speech type='speaker'>
ဆွေးနွေးပြီးသား၊ ဆုံးဖြတ်ပြီးသားကို ပြန်လည်ဆွေးနွေးခွင့်မရှိပါဘူး။ တစ်နှစ် လား၊ နှစ်နှစ်လား ကိစ္စပဲ ဆွေးနွေးပါ။
</speech>
<speech><mp id='271'>ဦးရဲထွန်းဝင်း(ပေါက်မဲဆန္ဒနယ်)</mp> ဟုတ်ကဲ့။ အခုကျွန်တော်ရဲ့ နှစ်နှစ်သက်တမ်း လိုင်စင်ကို ထုတ်ပေးရမည်ဆိုတာကို ပြန်လည်ရုပ်သိမ်းပါတယ်ခင်ဗျား။</speech>
<speech type='speaker'> လျှပ်စစ်နှင့်စွမ်းအင်ဝန်ကြီးဌာနရဲ့ သဘောထားပြောပါ။</speech>
<speech><agency id='17'>ဒေါက်တာထွန်းနိုင်(ဒုတိယဝန်ကြီး၊ လျှပ်စစ်နှင့် စွမ်းအင်ဝန်ကြီးဌာန)</agency>ဤဥပဒေကြမ်း ၏ အပိုဒ် ၉ တွင် မူလကနဦးခွင့်ပြု သည့် လုပ်ငန်းသက်တမ်းကို တစ်နှစ်ခွင့်ပြုထားသည့်အတိုင်း လုပ်ငန်းကာလ သက်တမ်းကုန်ဆုံးတဲ့အချိန်မှာ လိုင်စင်တိုးလျှောက်ထားလာပါက မိမိတို့အနေနဲ့ စိစစ် ပြီး တစ်နှစ်သက်တမ်း ထပ်မံတိုးပေးမည်ဖြစ်ပါကြောင်းကို ကျွန်တော်တို့ ဝန်ကြီးဌာနရဲ့ သဘောထား ဖြစ်ပါကြောင်းနှင့် လွှတ်တော်ရဲ့ အဆုံးအဖြတ်ကို ခံယူမည်ဖြစ်ပါကြောင်း ရှင်းလင်းတင်ပြအပ်ပါတယ်။</speech>
<speech type='speaker'>
ကျွန်တော်အခုနက ပြောတဲ့ ဆွေးနွေးပြီးသား၊ ဆုံးဖြတ်ပြီးသားကို ပြန်လည် ဆွေးနွေးခွင့်၊ ဆုံးဖြတ်ခွင့်မရှိဘူးဆိုတာ ပေါက်မဲဆန္ဒနယ်မှ ဦးရဲထွန်းဝင်း သိစေလိုတာက ပေ ၁၀၀၀၊ ၂၀၀၀ ကိစ္စကို ဆွေးနွေးလို့ ကျွန်တော်ပြောတာ။ ပေ ၁၀၀၀၊ ၂၀၀၀ ကိစ္စက ဆွေးနွေးပြီးပြီ။ အခု ကိုယ့် ပြင်ဆင်ချက်အဆိုမှာက နှစ်နှစ်သက်တမ်းတိုးချင်တယ်။ တစ်နှစ်သက်တမ်းတိုးချင်တယ်။ ဒါကိုပြောတာ မဟုတ်ဘူး။ ဒါကိုတော့ ရှင်းရှင်းလင်းလင်းသိစေချင်တယ်။ ပေ ၁၀၀၀၊ ၂၀၀၀ ကိစ္စက ပေ ၁၀၀၀ ထိ ပေးမယ်၊ ၂၀၀၀ ထိ ပေးမယ်ကိစ္စက ဆုံးဖြတ်ပြီးသွားပြီ။ ဦးရဲထွန်းဝင်း ဆွေးနွေးတဲ့အခါမှာ အဲဒီကိစ္စ ဘာမှမပါဘူး။ တစ်နှစ်၊ နှစ်နှစ်ကိစ္စပဲ ဆွေးနွေးရမှာကို ပေ ၁၀၀၀၊ ၂၀၀၀ ကိစ္စပဲ ဆွေးနွေးတယ်။ ဒါကို ကျွန်တော်ပြောတာ။ အဲဒီတော့ နှစ်နှစ်ကိစ္စကို ဆွေးနွေးချင်ရင် ကျွန်တော်ဆွေးနွေးခွင့်ပေးမယ်။
</speech>
<speech><mp id='271'>ဦးရဲထွန်းဝင်း(ပေါက်မဲဆန္ဒနယ်)</mp> နှစ်နှစ်ကိစ္စကို ကျွန်တော်ရုပ်သိမ်းပါတယ်ခင်ဗျား။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ယခုဆွေးနွေးတဲ့ ဥပဒေကြမ်းရဲ့ အပိုဒ် ၁၂ အပိုဒ်ခွဲ(က)နှင့်စပ်လျဉ်းပြီး ဥပဒေကြမ်းကော်မတီနဲ့ ဦးရဲထွန်းဝင်းတို့က မူလတုန်းက ပြင်ဆင်ချက် အဆိုတင်သွင်းထားပါတယ်။ ဥပဒေကြမ်းကော်မတီရဲ့ ပြင်ဆင်ချက်ကတော့ သတ်မှတ်ချက်များနဲ့ ညီညွတ်မှုရှိပါက လျှောက်ထားသူအား တစ်နှစ်သက်တမ်းရှိသည့်လိုင်စင်ကိုထုတ်ပေးရမည် ဖြစ်ပါ တယ်။ ဦးရဲထွန်းဝင်း မူလပြင်ဆင်ထားတာက သတ်မှတ်ချက်များနှင့် ညီညွတ်မှုရှိပါက လျှောက်ထား သူအား နှစ်နှစ်သက်တမ်းရှိသည့် လိုင်စင်ကိုထုတ်ပေးရမည် ဖြစ်ပါတယ်။ သို့သော် ပေါက်မဲဆန္ဒနယ်မှ ဦးရဲထွန်းဝင်းအနေနဲ့ နှစ်နှစ်သက်တမ်းရှိတဲ့လိုင်စင်ထုတ်ပေးရမည်ဆိုတဲ့ဟာကို ပြန်လည်ရုပ်သိမ်းပြီး ဖြစ်ပါတယ်။ ဒါကြောင့် ဥပဒေကြမ်းကော်မတီရဲ့ ပြင်ဆင်ချက်ကို လွှတ်တော်က သဘောတူပါသလား ခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'> သဘောမတူသူတဲ့သူ ရှိပါသလားခင်ဗျား။</speech>
<speech type='speaker'>
သဘောမတူသူမရှိတဲ့အတွက် ဥပဒေကြမ်းကော်မတီရဲ့ ပြင်ဆင်ချက်ကို အတည်ပြုကြောင်း ကြေညာပါတယ်။ (ဩဘာသံများ)
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ အပိုဒ် ၁၄ နှင့်စပ်လျဉ်းပြီး ပြင်ဆင်ချက်အဆိုတင်သွင်းဖို့ မော်လိုက်မဲဆန္ဒနယ်မှ ဒေါ်ချိုချိုဝင်း ကိုဖိတ်ခေါ်ပါတယ်။
</speech>
<speech><mp id='363'>ဒေါ်ချိုချိုဝင်း(မော်လိုက်မဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုအဆင့်ဝန်ကြီးများ အားလုံးပဲ မင်္ဂလာပါရှင်။ ကျွန်မကတော့ စစ်ကိုင်းတိုင်းဒေသကြီး၊ မော်လိုက်မဲဆန္ဒနယ်မှ ဒေါ်ချိုချိုဝင်း ဖြစ်ပါတယ်။ ကျွန်မ အနေနဲ့ ပြင်ဆင်ချင်တဲ့အချက်ကတော့ မူလအဆိုပြုချက် ဝန်ကြီးဌာနသည် နိုင်ငံတော်အစိုးရက အများ ပြည်သူအကျိုးစီးပွားအလို့ငှာ လိုအပ်၍ လုပ်ငန်းလုပ်ကိုင်ခွင့်ရှိသူ ဆောင်ရွက်နေသော လုပ်ကွက် မြေဧရိယာအားလုံးကိုဖြစ်စေ၊ တစ်စိတ်တစ်ပိုင်းကိုဖြစ်စေ တည်ဆဲဥပဒေနှင့်အညီ ပြန်လည်သိမ်းယူ သည့်အခါ လုပ်ငန်းလုပ်ကိုင်ခွင့်ရသူသည် အခြားသင့်လျော်သည့် နေရာတစ်ခုခုကို အစားထိုးလုပ်ကိုင် ခွင့်ရရှိနိုင်ရန် ပြန်လည်လျှောက်ထားလာပါက စိစစ်ခွင့်ပြုနိုင်သည်ဟု အခန်း(၄) ဝန်ကြီးဌာန၏ တာဝန်နှင့် လုပ်ပိုင်ခွင့်များဆိုတဲ့နေရာမှာ ပါဝင်ပါတယ်။ အခုက ကျွန်မပြင်ဆင်ချင်တဲ့အချက်ကတော့ ဝန်ကြီးဌာနသည် နိုင်ငံတော်အစိုးရက အများပြည်သူအကျိုးစီးပွားအလို့ငှာ လိုအပ်၍ လုပ်ငန်း လုပ်ကိုင်ခွင့်ရသူ ဆောင်ရွက်နေသော လုပ်ကွက်မြေဧရိယာအားလုံးကိုဖြစ်စေ၊ တစ်စိတ်တစ်ပိုင်းကို ဖြစ်စေ တည်ဆဲဥပဒေနှင့်အညီ လုပ်ငန်းလုပ်ကိုင်သူကို နစ်နာမှုမရှိစေဘဲ ပြန်လည်သိမ်းယူနိုင်သည်ဟု ကျွန်မအနေနဲ့ ပြင်ဆင်ချက်အဆိုတင်သွင်းထားတာဖြစ်ပါတယ်ရှင်။ ဒီအရာနှင့်ပတ်သက်ပြီး ကျွန်မ ရှင်းလင်းချင်တာကတော့ မူလအဆိုပြုချက်နဲ့ ဥပဒေကြမ်းကော်မတီက အတည်ပြုထားတဲ့ ဝန်ကြီးဌာန ဆိုတာနဲ့ နိုင်ငံတော်အစိုးရဆိုတာကို ကျွန်မအနေနဲ့ ခွဲခြားပြီးတော့မှ အနည်းငယ်ရှင်းပြချင်ပါတယ်။ ကျွန်မတို့ ဒီရေနံလက်ယက်တွင်းဆိုင်ရာဥပဒေကြမ်း အခန်း(၁) အပိုဒ် ၂ မှာပါပါတယ်။ အပိုဒ် ၂ က ဤဥပဒေတွင်ပါရှိသော စကားရပ်များသည် ဖော်ပြပါအတိုင်း အဓိပ္ပာယ်သက်ရောက်စေရမည်ဟု ပါပါ တယ်။ (က) နိုင်ငံတော်ဆိုသည်မှာ ပြည်ထောင်စုသမ္မတမြန်မာနိုင်ငံတော်ကို ဆိုသည်၊ (ခ) ဝန်ကြီးဌာန ဆိုသည်မှာ ပြည်ထောင်စုအစိုးရ လျှပ်စစ်နှင့်စွမ်းအင်ဝန်ကြီးဌာနကို ဆိုသည်ဟု အခန်း(၁) အပိုဒ် ၂ မှာ အဓိပ္ပာယ် ဖွင့်ဆိုထားပါတယ်။ ဒါကြောင့်မို့လို့ ကျွန်မတို့သည် အခန်း(၄) အပိုဒ် ၁၄ မှာပါရှိတဲ့ ဝန်ကြီးဌာနနှင့် နိုင်ငံတော်အစိုးရဆိုသည်မှာ ခွဲခြားလို့မရပါဘူး။ ပြည်ထောင်စုအစိုးရဆိုတာလည်း နိုင်ငံတော်အစိုးရဟာ ပြည်ထောင်စုအစိုးရလို့ပါပါတယ်။ ဝန်ကြီးဌာနဟာလည်း ပြည်ထောင်စုအစိုးရ ဖြစ်ပါတယ်။ ဒါကြောင့်မို့လို့ ဒီမြေဧရိယာကို သိမ်းယူတဲ့အခါမှာ နိုင်ငံတော်အစိုးရကပဲသိမ်းသိမ်း၊ ဝန်ကြီးဌာနကပဲ သိမ်းသိမ်း အဓိပ္ပာယ်ဟာ အတူတူပဲဖြစ်တယ်လို့ ယူဆရပါတယ်ရှင်။ နောက်တစ်ခုက ဒီဥပဒေဟာ ရေနံလက်ယက်တွင်းဥပဒေကြမ်းကို ဝန်ကြီးဌာနက ရေးဆွဲပြီးတော့မှ ကျွန်မတို့ လွှတ်တော်က အတည်ပြုရမှာဖြစ်ပါတယ်။ ဒီဥပဒေဟာ၊ ကျွန်မတို့ဟာ နိုင်ငံတော်မှာ တစ်နိုင်တစ်ပိုင် လုပ်ကိုင်စားသောက်နေတဲ့ ကျွန်မတို့ရဲ့ ပြည်သူလူထုလုပ်ငန်းရှင်၊ အသေးစားလုပ်ငန်းရှင်လေးတွေရဲ့ အကျိုးစီးပွား သူတို့လည်း စနစ်တကျလုပ်ငန်းလုပ်ကိုင်နိုင်အောင်၊ ကျွန်မတို့နိုင်ငံတော်ကလည်း အခွန် အကောက်နှင့် ပတ်သက်ပြီးတော့မှ တိတိကျကျမှန်မှန်ကန်ကန်ရရှိနိုင်အောင် အားလုံးဟာ ပြည်သူ လူထုနဲ့ တိုင်းပြည်ရဲ့ အကျိုးစီးပွားအတွက်ကို ရည်ရွယ်ပြီးတော့မှ ရေးဆွဲထားတာဖြစ်ပါတယ်။ ဒါပေမဲ့ ဒီဥပဒေတစ်ခုလုံးကို ပြန်လည်သုံးသပ်ကြည့်တဲ့အခါမှာဆိုလို့ရှိရင် လုပ်ငန်းလုပ်ကိုင်နေတဲ့ တစ်နိုင် တစ်ပိုင်လုပ်ကိုင်စားသောက်နေတဲ့ ပြည်သူလူထုရဲ့ အကျိုးစီးပွားကို အာမခံထားတဲ့၊ ကာကွယ်ပေးထား တဲ့ အာမခံချက်တစ်ခုမှ ပါဝင်ခြင်းမရှိတာကို ကျွန်မတို့ တွေ့မြင်ရမှာဖြစ်ပါတယ်။ အဲဒီတော့ ဒီဥပဒေမှာ ရေးဆွဲထားတာက လုပ်ကွက်အားလုံးကိုဖြစ်စေ၊ တစ်စိတ်တစ်ပိုင်းဖြင့် တည်ဆဲဥပဒေဖြင့်သိမ်းယူတဲ့ အခါဆိုတော့ သူတို့ဟာ အများပြည်သူရဲ့အကျိုးစီးပွားလို့ စကားလုံးကို သုံးနှုန်းထားပေမဲ့ သူတို့သိမ်း ချင်တဲ့အချိန်မှာ သိမ်းလို့ရတယ်ဆိုတဲ့ အဓိပ္ပာယ်ကို သက်ရောက်စေပါတယ်။ ဒါကြောင့်မို့လို့ ကျွန်မတို့ ဟာ အများပြည်သူဆိုတဲ့နေရာမှာ တစ်နိုင်တစ်ပိုင်လုပ်ကိုင်စားသောက်တဲ့ အသေးစားလုပ်ငန်းရှင်တွေ လည်း ပါဝင်ပါတယ်။ သူတို့ရဲ့ အကျိုးစီးပွားကိုလည်း ကျွန်မတို့က ကာကွယ်စောင့်ရှောက်ရမှာ ဖြစ်ပါ တယ်။ နောက်တစ်ခုက လုပ်ငန်းလုပ်ကိုင်ခွင့်ရသူသည် အခြားသင့်လျော်သည့်နေရာတစ်ခုခုကို အစား ထိုးလုပ်ကိုင်ခွင့်ရရှိရန် ပြန်လည်လျှောက်ထားပါက စီးနင်းခွင့်ပြုနိုင်သည်ဆိုတဲ့ဟာက မူလအဆိုပြု ချက်အခန်း(၇) အပိုဒ် ၁၇ အပိုဒ်ခွဲငယ်(ဇ)မှာလည်း လုပ်ငန်းလုပ်ကိုင်သူများ လိုက်နာရမယ့်စည်းမျဉ်း စည်းကမ်းများမှာလည်း ပါဝင်ပြီးဖြစ်ပါတယ်ရှင့်။ ဒီအချက်နှစ်ခုဟာဆိုလို့ရှိရင် သူတို့ဟာ ထပ်နေတာ ဖြစ်ပါတယ်။ နောက်တစ်ခုက ဒီဥစ္စာ နည်းဥပဒေမှာလည်း ကျွန်မတို့က ထည့်သွင်းရေးဆွဲလို့ရမှာ ဖြစ်ပါတယ်။ နောက်တစ်ခုက ကျွန်မတို့ လုပ်ငန်းလုပ်ကိုင်နေသူရဲ့ နစ်နာမှုကို မူလဥပဒေမှာ ကျွန်မတို့က ထည့်သွင်းမပြဌာန်းဘူးဆိုလို့ရှိရင် ကျွန်မတို့က နည်းဥပဒေဆိုတာ မူလဥပဒေကို ကျော်လွန်ပြီးတော့မှ ရေးဆွဲလို့မရတဲ့အတွက်ကြောင့်မို့လို့ မူလဥပဒေမှာပဲ ကျွန်မတို့ဟာ အကျိုးစီးပွား ကာကွယ်ပေးတဲ့အချက်တစ်ခုခုကို ပါဝင်ထည့်သွင်းရမှာဖြစ်ပါတယ်။ ဒါကြောင့်မို့လို့ ကျွန်မကပြင်ဆင် ချက်အဆို၊ ပြီးတဲ့အခါကျတော့ ကျွန်မက နစ်နာမှုမရှိစေဘဲဆိုတဲ့နေရာမှာ လုပ်ငန်းလုပ်ကိုင်နေတဲ့သူ တွေဟာ ဒီနေရာမှာ ရင်းနှီးမြှုပ်နှံပြီးတော့မှ သူတို့ရဲ့ အရင်းအနှီးတွေကို စိုက်ထုတ်ထားပြီးသား ဖြစ်ပါ တယ်။ အဲဒီစိုက်ထုတ်ထားပြီးသားဖြစ်တဲ့အချိန်မှာ နိုင်ငံတော်ကနေပြီးတော့မှ နိုင်ငံတော်အကျိုးဆိုပြီး တော့ သိမ်းယူလိုက်တဲ့အခါမှာ သူတို့ရဲ့ ကုန်ကျစရိတ်တွေကို လုံးဝထည့်သွင်းစဉ်စားခြင်းမရှိပါဘူး။ သင့်တော်တဲ့မြေနေရာကို တောင်းခံလာတဲ့အခါမှာ စိစစ်ခွင့်ပြုနိုင်သည်လို့ပါပေမယ့် သူတို့ဟာ အရင်း အနှီးကို မူလကနေစတင်ပြီးတော့မှ ပြန်လည်စတင်ရမှာ ဖြစ်ပါတယ်။ ဒါကြောင့်မို့လို့ ဒီလုပ်ငန်းလုပ် ကိုင်နေသူတွေရဲ့ အသေးစားလုပ်ငန်းရှင်လေးတွေရဲ့၊ ပြည်သူလူထုရဲ့ အကျိုးစီးပွားကို ကာကွယ်ချင်တဲ့ အတွက်ကြောင့်မို့လို့ နိုင်ငံတော်ကလည်း နစ်နာမှုမရှိစေဘဲဆိုတဲ့နေရာမှာ သူတို့ညှိနှိုင်းပြီးတော့မှ ဆောင်ရွက်လို့ရနိုင်တဲ့အတွက်ကြောင့်မို့လို့ ကျွန်မက ဒီပြင်ဆင်ချက်အဆိုကို တင်သွင်းရခြင်းဖြစ်ပါ တယ်ရှင်။ ဒါကြောင့်မို့လို့ လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များအားလုံးက ပြည်သူ လူထုလုပ်ငန်းရှင်လေးတွေရဲ့ အကျိုးစီးပွားကို ရှေးရှုပြီးတော့မှ ကျွန်မရဲ့ ပြင်ဆင်ချက်အဆိုအား လွှတ်တော်မှ အတည်ပြု ပေးပါရန် လေးစားစွာတင်ပြအပ်ပါတယ်ရှင်။</speech>
<speech type='speaker'>ဥပဒေကြမ်းကော်မတီရဲ့ သဘောထားပြောပါ။</speech>
<speech><mp id='195'>ဦးဇော်ဝင်း(အဖွဲ့ဝင်၊ ဥပဒေကြမ်းကော်မတီ)</mp> လေးစားရပါသော ပြည်သူ့လွှတ်တော် ဥက္ကဋ္ဌကြီးခင်ဗျား။ ကျွန်တော်တို့ ဥပဒေကြမ်းကော်မတီကနေပြီးတော့ ဒီအပိုဒ် ၁၄ နဲ့ပတ်သက်ပြီးတော့ အဆိုပြုပြဋ္ဌာန်းချက်အတိုင်း ကျွန်တော်တို့လက်ခံထားပါတယ်။ အဆိုပြု ပြဋ္ဌာန်းချက်မှာပါတာကတော့ ဝန်ကြီးဌာနသည် နိုင်ငံတော်အစိုးရက အများပြည်သူအကျိုးစီးပွားအလို့ငှာ လိုအပ်၍ လုပ်ငန်း လုပ်ကိုင်ခွင့်ရပြီးဆောင်ရွက်နေသော လုပ်ကွက်မြေဧရိယာအားလုံးကိုဖြစ်စေ၊ တစ်စိတ်တစ်ပိုင်းကို ဖြစ်စေ တည်ဆဲဥပဒေနှင့်အညီ ပြန်လည်သိမ်းယူသည့်အခါ လုပ်ငန်းလုပ်ကိုင်ခွင့်ရသူသည် အခြားသင့်လျော်သည့်နေရာတစ်ခုကို အစားထိုးလုပ်ကိုင်ခွင့်ရရှိနိုင်ရန် ပြန်လည်လျှောက်ထားလာပါ က စိစစ်ခွင့်ပြုနိုင်သည်ဟု အဆိုပြုပြဋ္ဌာန်းချက်မှာ ဖော်ပြထားပါတယ်။ သို့ဖြစ်ပါ၍ ကျွန်တော်တို့ ဥပဒေကြမ်းကော်မတီရဲ့ ပြင်ဆင်ရန်တင်ပြချက်အပေါ်မှာ လွှတ်တော်မှအတည်ပြု ပေးနိုင်ပါရန် လေးစားစွာတင်ပြအပ်ပါတယ်ခင်ဗျာ။</speech>
<speech type='speaker'> လျှပ်စစ်နှင့်စွမ်းအင်ဝန်ကြီးဌာနရဲ့ သဘောထားပြောပါ။</speech>
<speech><agency id='17'>ဒေါက်တာထွန်းနိုင်(ဒုတိယဝန်ကြီး၊ လျှပ်စစ်နှင့်စွမ်းအင်ဝန်ကြီးဌာန)</agency>ပြည်သူ့လွှတ်တော် ဥက္ကဋ္ဌနှင့် ပြည်သူ့လွှတ်တော်ကိုယ်စားလှယ်များခင်ဗျား။ ရေနံလက်ယက်တွင်း လုပ်ကွက် မြေဧရိယာအား နိုင်ငံတော်၏လိုအပ်ချက်အရ ပြန်လည်သိမ်းယူခြင်းတွင် လုပ်ငန်းလုပ်ကိုင်သူအား လျော်ကြေး သို့မဟုတ် နစ်နာကြေးပေးရန်ကိစ္စနှင့်ပတ်သက်၍ ဆွေးနွေးလာသည့်ကိစ္စအား ပြန်လည် ရှင်းလင်းတင်ပြလိုပါတယ်။ နိုင်ငံတော်က အများပြည်သူရဲ့ အကျိုးစီးပွားအတွက် လုပ်ကွက် မြေဧရိယာ တစ်စိတ်တစ်ပိုင်း သို့မဟုတ် အားလုံးကို ပြန်လည်ရယူပြီး အခြားသင့်လျော်ရာလုပ်ငန်း တစ်ခုခုကို စီမံကိန်းတစ်ခုခုကို ဒါ ရေနံနှင့်သဘာဝဓာတ်ငွေ့လုပ်ငန်းလည်း ဖြစ်ချင်ဖြစ်ပါမယ်။ အခြားသောဝန်ကြီးဌာနများရဲ့ စီမံကိန်းလုပ်ငန်းကြီးများအတွက်လည်း ဖြစ်ချင်ဖြစ်နိုင်ပါတယ်။ ဒီအတွက် ဒီမြေကို ပြန်လည်အသုံးချရန် လိုအပ်လာတာလည်း ဖြစ်နိုင်ပါတယ်။ ထိုကဲ့သို့ ဆောင်ရွက်ရာမှာ ထိုမြေပေါ်မှာရေနံလက်ယက်တွင်းလုပ်ကိုင်နေ သူအား လျော်ကြေး သို့မဟုတ် နစ်နာကြေးပေးရန်ဆိုတာ မူဝါဒအရသော်လည်းကောင်း၊ အစဉ်အလာ အရသော်လည်းကောင်းဆောင်ရွက်ခဲ့ဖူးခြင်းမရှိပါဘူး။ ထိုသို့ကိစ္စရပ်များမှာ မြန်မာနိုင်ငံမှာလာရောက် ရင်းနှီးမြှုပ်နှံတဲ့ ပြည်ပရင်းနှီးမြှုပ်နှံမှုကုမ္ပဏီများ အပေါ်မှာလည်းပဲ မည်ကဲ့သို့ ဆောင်ရွက်ပေးရတဲ့ အခြေအနေမရှိပါ။ ရေနံနှင့် သဘာဝဓာတ်ငွေ့လုပ်ငန်းများ တူးဖော်ဆောင်ရွက်ခြင်းလုပ်ငန်းဆိုသည် မှာ လုပ်ငန်း၏သဘာဝအလျောက် မြေအောက်မှာရှိတဲ့ ရေနံနှင့် သဘာဝဓာတ်ငွေ့ကို တွေ့သည်ဖြစ် စေ၊ မတွေ့သည်ဖြစ်စေ စွန့်စားရှာဖွေရတဲ့လုပ်ငန်းသဘာဝဖြစ်ပါတယ်။ မတွေ့ခဲ့သည်ရှိသော် မိမိရဲ့ ရင်းနှီးမြှုပ်နှံမှုတွေ ဆုံးရှုံးရတယ်ဆိုတာဟာ ဒါသဘာဝတစ်ခုလည်း ဖြစ်ပါတယ်။ ထို့အတွက်ကြောင့် ကျွန်တော်တို့ နိုင်ငံခြားရင်းနှီးမြှုပ်နှံမှုများ လာရောက်လုပ်ကိုင်တဲ့အချိန်မှာ မိမိတို့နိုင်ငံက မည်သည့် ရင်းနှီးမြှုပ်နှံမှုမှာပါဝင်ရန်မလိုဘဲ ၎င်းတို့ရဲ့ ကြီးမားတဲ့အရင်းအနှီးများနဲ့ ရှာဖွေတွေ့ရှိပြီးတဲ့ နောက်မှ သာ တကယ်ကိုစစ်စစ်မှန်မှန်ထွက်ရှိလာတဲ့ ရေနံနှင့် သဘာဝဓာတ်ငွေ့အပေါ်မှာသာ ကျွန်တော်တို့ နိုင်ငံရဲ့ အကျိုးအမြတ်အတွက် ခွဲဝေခံစားတဲ့စနစ်ကို ကျင့်သုံးတာဖြစ်ပါတယ်။ မိမိတို့လျှပ်စစ်နှင့် စွမ်းအင်ဝန်ကြီးဌာနအနေနဲ့ ရေနံလက်ယက်တွင်းများလုပ်ကိုင်သူများအပေါ်မှာ လိုင်စင်ကြေး ကျပ် တစ်သိန်းနဲ့ သက်တမ်းတိုးကြေး ကျပ်ငါးသောင်းကိုသာ အခကြေးအဖြစ် ရယူတာဖြစ်ပြီး မည်သည့် အခကြေးငွေမှ ရယူထားခြင်းမရှိပါ။ နိုင်ငံခြားရင်းနှီးမြှုပ်နှံမှုလုပ်ငန်းများ လာရောက်ဆောင်ရွက်တယ်ဆိုလို့ရှိရင် ကနဦးစာချုပ်ချုပ် ဆိုသည်နှင့်တစ်ပြိုင်နက် နိုင်ငံတော်ကို ဒေါ်လာသန်းပေါင်းများစွာ ပေးသွင်းရတာ ဖြစ်ပါတယ်။ ထိုကဲ့သို့ လုပ်ငန်းများအပေါ်မှာတောင်မှ မိမိတို့ဝန်ကြီးဌာနများအနေနဲ့ ဒီလိုနစ်နာကြေးတွေ ပြန်ပြီး ပေးရရိုးထုံးစံ မရှိပါခင်ဗျား။ ဝန်ကြီးဌာနနဲ့ စာချုပ်ချုပ်ဆိုလုပ်ကိုင်တဲ့ ရေနံလုပ်ကွက်ကိစ္စရပ်များမှာ နိုင်ငံခြားရေနံကုမ္ပဏီများရဲ့ လုပ်ကွက်များကိုလည်း နိုင်ငံတော်ရဲ့ လိုအပ်ချက်အနေနဲ့ ပြန်လည်သိမ်းယူ ခဲ့လို့ရှိရင် နိုင်ငံတော်က လျော်ကြေးပေးခြင်းမရှိဘဲ အစားထိုးသင့်လျော်တဲ့ မြေကိုသာညှိနှိုင်းပြီး ပြန်လည်ခွင့်ပြုခဲ့တာ ဖြစ်ပါတယ်။ အကယ်၍ ဒီလက်ယက်တွင်းလုပ်ကွက်များအတွက် လျော်ကြေး နစ်နာကြေးကိစ္စရပ်တွေ ထည့်သွင်းလာမယ်ဆိုခဲ့ပါက နိုင်ငံခြားရေနံကုမ္ပဏီများက လည်းအဆိုပါ အချက်ကို ထောက်ပြပြီး လျော်ကြေး၊ နစ်နာကြေးတွေ တောင်းခံလာမယ်ဆိုလို့ရှိရင် ၎င်းတို့အတွက် ပေးရမယ့် လျော်ကြေး၊ နစ်နာကြေးများအား အင်မတန်များပြားတဲ့ပမာဏတွေဖြစ်ပေါ်လာပြီး နိုင်ငံတော်အတွက် အလွန်တရာကြီးမားနစ်နာဆုံးရှုံးမှုဖြစ်ကာ ထိုငွေများဟာလည်း နိုင်ငံသား များရဲ့ ဘဏ္ဍာရန်ပုံငွေများဖြစ်ပြီး ဖွံ့ဖြိုးရေးလုပ်ငန်းများအတွက် နှောင့်နှေးသွားမှာဖြစ်ပါတယ်။ ထိုအချက် များကို ထောက်ရှုဖို့ အလေးအနက်ထောက်ရှုဖို့ လိုအပ်မှာဖြစ်ပါတယ်။ ထို့အပြင် ထိုရေနံလက်ယက် တွင်းများကို လုပ်ကိုင်တဲ့မြေများဟာ လက်ယက်တွင်းလုပ်ကိုင်သူများရဲ့ ပိုင်ဆိုင်မှုမြေများလည်း မဟုတ်ပါခင်ဗျား။ ထို့အတွက်ကြောင့် နိုင်ငံတော်ရဲ့ မြေကို နိုင်ငံတော်ရဲ့ ကြီးမားတဲ့စီမံကိန်းများ ဆောင်ရွက်ရန်အတွက် လိုအပ်လာပါက ပြန်လည်ပြီးသိမ်းယူရတဲ့ကိစ္စကို တင်ပြတာဖြစ်ပါတယ်။ ထို့အပြင် ထိုသို့သိမ်းယူပါက လုပ်ကိုင်သူကို အစားထိုးနေရာလုပ်ကိုင်ခွင့် ပြန်လည်လျှောက် ထားပါက စိစစ်ခွင့်ပြုနိုင်သည်ဆိုတဲ့အချက်ဟာ အဘယ်ကြောင့်စိစစ်ရတယ်ဆိုတာတွေလည်း ပြန်လည်ရှင်းလင်းတင်ပြလိုပါတယ်။ တောင်းခံလာတဲ့လုပ်ကွက်ဟာ အခြားသူကိုချပေးထားခြင်း ရှိ/မရှိ။ တောင်းခံလာတဲ့ မြေကွက်ဟာ နိုင်ငံခြားရင်းနှီးမြှုပ်နှံမှုလုပ်ငန်းများအတွက် စာချုပ်ချုပ်ဆိုထား ခြင်းရှိ/မရှိ။ ဤကဲ့သို့သော အရေးပါတဲ့အချက်လေးများကို ကျွန်တော်တို့ဝန်ကြီးဌာနအနေနဲ့ မလွဲ မသွေစိစစ်ရမှာဖြစ်တဲ့အတွက်ကြောင့် အစားထိုးလျှောက်လာတဲ့ လုပ်ကိုင်ခွင့်ကိုလည်း စိစစ်ရန် လိုအပ်ပါတယ်လို့ ဒီအပိုဒ်မှာ ထည့်သွင်းရေးသားထားတာ ဖြစ်ပါတယ်။ သို့ပါ၍ ရေနံလက်ယက် တွင်းဥပဒေမှာပါရှိတဲ့ အဆိုပါအပိုဒ်နှင့်ပတ်သက်ပြီး လျှပ်စစ်နှင့်စွမ်းအင်ဝန်ကြီးဌာနအနေနဲ့ မူလ ကနဦးအဆိုပြုပြဋ္ဌာန်းထားတဲ့အတိုင်း ဆက်လက်အတည်ပြုပြဋ္ဌာန်းပေးပါရန် ပြည်သူ့လွှတ်တော်သို့ လေးစားစွာတင်ပြရင်း လွှတ်တော်ရဲ့ အဆုံးအဖြတ်ကို ခံယူအပ်ပါတယ်ခင်ဗျား။ ကျေးဇူးတင်ပါတယ်။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ယခုဆွေးနွေးတဲ့ဥပဒေကြမ်းရဲ့ အပိုဒ် ၁၄ နှင့်စပ်လျဉ်းပြီး ဥပဒေကြမ်းကော်မတီက အဆိုပြု ပြဋ္ဌာန်းချက်အတိုင်း ထားရှိရန် ဆွေးနွေးခဲ့ ပါတယ်။ ဒေါ်ချိုချိုဝင်းကလည်း ပြင်ဆင်ချက်အဆို တင်သွင်းထားပါတယ်။ လျှပ်စစ်နှင့်စွမ်းအင်ဝန်ကြီး ဌာနသဘောထားကလည်း မူလအဆိုပြု ပြဋ္ဌာန်းချက်အတိုင်းထားရှိရန် ဆွေးနွေးသွားတာ အကျယ် တဝင့် ကြားသိရပြီးဖြစ်ပါတယ်။ ဒါကြောင့်ဥပဒေကြမ်းကော်မတီရဲ့ အဆိုပြုချက်ကို မူတည်၍ မဲခွဲဆုံးဖြတ်ပါမယ်။ ဥပဒေကြမ်းကော်မတီရဲ့ အဆိုပြုချက်ကို ထောက်ခံမဲများလျှင် ဥပဒေကြမ်း ကော်မတီရဲ့ အဆိုပြုချက်က အတည်ဖြစ်ပါမယ်။ ကန့်ကွက်မဲများလျှင် ဒေါ်ချိုချိုဝင်းရဲ့ ပြင်ဆင်ချက်က အတည်ဖြစ်ပါမယ်။ ယခု ဆွေးနွေးတဲ့အချက်နဲ့စပ်လျဉ်းပြီး စက်ခလုတ်အသုံးပြု၍ ဆန္ဒမဲပေးတဲ့ နည်းလမ်းနဲ့ မဲခွဲဆုံးဖြတ်သွားမှာ ဖြစ်ပါတယ်။
</speech>
<speech type='speaker'>
ဆန္ဒမဲပေးဖို့ အသင့်ဖြစ်စေလိုပါတယ်။ ဆန္ဒမဲပေးနိုင်ပါပြီ။
</speech>
ဆန္ဒမဲပေးလို့ ပြီးပါပြီ။ ရရှိတဲ့ ဆန္ဒမဲစာရင်းကို ကြေညာပါ့မယ်။ ထောက်ခံဆန္ဒမဲပေါင်း ၃၄၉၊ ကန့်ကွက်ဆန္ဒမဲပေါင်း ၃၀၊ ကြားနေ ဆန္ဒမဲပေါင်း ၆ မဲ ဖြစ်ပါတယ်။
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ထောက်ခံဆန္ဒမဲက များတဲ့အတွက် အပိုဒ် ၁၄ သည် ဥပဒေကြမ်းကော်မတီရဲ့ အဆိုပြု ပြဋ္ဌာန်းချက်အတိုင်း ဤဥပဒေကြမ်း၏ အစိတ် အပိုင်းဖြစ်ကြောင်း အတည်ပြုကြေညာပါတယ်။ (ဩဘာသံများ)
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ လျှပ်စစ်နှင့်စွမ်းအင်ဝန်ကြီးဌာနက တင်သွင်းသော ရေနံလက်ယက်တွင်းဆိုင်ရာဥပဒေကြမ်းကို ဥပဒေကြမ်းကော်မတီနှင့် လွှတ်တော် ကိုယ်စားလှယ်များက ပြင်ဆင်ချက်အဆို တင်သွင်းခြင်း၊ ဆွေးနွေးဆုံးဖြတ်ခြင်းများ ပြုလုပ်ခဲ့ပြီး ဖြစ်ပါ တယ်။ ဒီလိုဆောင်ရွက်ရာမှာ လွှတ်တော်ရဲ့ ပြင်ဆင်ချက်၊ အတည်ပြုချက်များကြောင့် ပြောင်းလဲသွားတဲ့ အပိုဒ်၊ အပိုဒ်ခွဲ၊ အမှတ်စဉ်များကိုလည်း တစ်ပါတည်းအတည်ပြုချက်ရယူမှာဖြစ်ပါတယ်။ ဒါကြောင့် ရေနံလက်ယက်တွင်းဆိုင်ရာဥပဒေကြမ်းတစ်ရပ်လုံးကို ပြင်ဆင်ထားတဲ့ အပိုဒ်၊ အပိုဒ်ခွဲအတိုင်း အတည်ပြုရန် လွှတ်တော်က သဘောတူပါသလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'> သဘောမတူတဲ့သူရှိပါသလားခင်ဗျား။</speech>
သဘောမတူသူ မရှိတဲ့အတွက် လျှပ်စစ်နှင့် စွမ်းအင်ဝန်ကြီးဌာနက တင်သွင်းသော ရေနံလက်ယက်တွင်းဆိုင်ရာဥပဒေကြမ်းတစ်ရပ် လုံးကို ပြင်ဆင်ထားတဲ့ အပိုဒ်၊ အပိုဒ်ခွဲများအတိုင်း အတည်ပြုကြောင်းနှင့် ၂၀၁၃ ခုနှစ်၊ ပြည်သူ့ လွှတ်တော်ဆိုင်ရာနည်းဥပဒေ ၁၉၁ အရ ဆက်လက်ဆောင်ရွက်သွားမည်ဖြစ်ကြောင်း ကြေညာပါ တယ်။ (ဩဘာသံများ)
</bill></BillSection>
</discussion><postface>
<title>ဒုတိယအကြိမ် ပြည်သူ့လွှတ်တော် တတိယပုံမှန်အစည်းအဝေး တတိယနေ့ ရပ်နားကြောင်းနှင့် အစည်းအဝေး စတုတ္ထနေ့ ဆက်လက်ကျင်းပမည့်နေ့ရက်နှင့် အချိန်ကိုကြေညာခြင်း</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ယခု ဒုတိယအကြိမ် ပြည်သူ့ လွှတ်တော်တတိယပုံမှန်အစည်းအဝေး တတိယနေ့ ရပ်နားပါမယ်။ ဒုတိယအကြိမ် ပြည်သူ့လွှတ်တော် တတိယပုံမှန်အစည်းအဝေး စတုတ္ထနေ့ကို ၂၀၁၆ ခုနှစ်၊ နိုဝင်ဘာလ ၂၁ ရက်(တနင်္လာနေ့) နံနက် ၁၀း၀၀ နာရီအချိန်မှာ ဆက်လက်ကျင်းပမှာဖြစ်ကြောင်းနဲ့ ယနေ့အစည်းအဝေး ပြီးဆုံးကြောင်း ကြေညာပါတယ်။ (ဩဘာသံများ)
</speech>
</postface>
</transcript>
</doc>