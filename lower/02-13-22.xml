<doc>
<docinfo>
<docno>02-13-22.xml</docno>
<term value='02'>ဒုတိယအကြိမ်</term>
<session value='13' />
<sittingday value='22' />

<legislature value='lower'>ပြည်သူ့လွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး (၂၂)ရက်မြောက်နေ့မှတ်တမ်း</title>
<date value='18-09-2019'>၁၃၈၁ ခုနှစ်၊ တော်သလင်းလပြည့်ကျော် ၅ ရက် (၂၀၁၉ ခုနှစ်၊ စက်တင်ဘာလ ၁၈ ရက်) (ဗုဒ္ဓဟူးနေ့)</date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ဒုတိယအကြိမ် ပြည်သူ့လွှတ်တော် (၁၃) ကြိမ်မြောက်ပုံမှန်အစည်းအဝေး (၂၂)ရက်မြောက်နေ့ကို နံနက် ၁၀း၀၀ နာရီအချိန်၌ စတင် ကျင်းပပါသည်။ ပြည်သူ့လွှတ်တော်အစည်းအဝေးကို ကြီးကြပ်ကွပ်ကဲသူအဖြစ် ပြည်သူ့လွှတ်တော် ဒုတိဥက္ကဋ္ဌ ဦးထွန်းအောင်(ခ)ဦးထွန်းထွန်းဟိန်က ဆောင်ရွက်ပြီး၊ အခမ်းအနားမှူးအဖြစ် ဦးတင်ဝင်းအောင်၊ ညွှန်ကြားရေးမှူးချုပ်၊ ပြည်သူ့လွှတ်တော်ရုံးက ဆောင်ရွက်ပါသည်။</p>
<speech type='mc'>လေးစားအပ်ပါသော ပြည်သူ့လွှတ်တော်ကိုယ်စားလှယ်များနှင့် ဧည့်သည်တော်များခင်ဗျား။ ယခုအချိန်ကစပြီး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး (၂၂)ရက်မြောက်နေ့အစီအစဉ် စတင်ပါတော့ မယ်</speech>
<title>ပြည်သူ့လွှတ်တော်ဥက္ကဋ္ဌနေရာယူခြင်း</title>
<speech type='mc'>ပြည်သူ့ လွှတ်တော် ဒုတိယဥက္ကဋ္ဌ ကြွရောက်လာပါပြီခင်ဗျား။</speech>
<p>ပြည်သူ့လွှတ်တော် ဒုတိယဥက္ကဋ္ဌသည် ဥက္ကဋ္ဌအတွက်သတ်မှတ်ထားသည့် စင်မြင့်ပေါ်သို့ ကြွရောက် နေရာယူပါသည်။</p>
<speech type='vicespeaker'>အားလုံးမင်္ဂလာပါခင်ဗျာ။ ကိုယ်စားလှယ်များ။ ။မင်္ဂလာပါ</speech>
<speech type='mc'>အားလုံးထိုင်နိုင်ပါပြီခင်ဗျား။</speech>
<title>ပြည်သူ့လွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type='vicespeaker'>လွှတ်တော်ကိုယ်စားလှယ်များခင်ဗျား။ ဒီကနေ့ကျင်းပတဲ့ ဒုတိယ အကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး (၂၂)ရက်မြောက်နေ့မှာ ပြည်သူ့ လွှတ်တော် လွှတ်တော်အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်သူ့လွှတ်တော်ကိုယ်စားလှယ် ၄၃၃ ဦးရှိသည့်အနက် ၃၈၉ ဦး တက်ရောက်ပါတယ်။ အစည်းအဝေး သို့ တက်ရောက်ခွင့်ရှိသူဦးရေ စုစုပေါင်းရဲ့ ၈၉.၈၄ ရာခိုင်နှုန်းရှိတဲ့အတွက် အစည်းအဝေးအထ မြောက်ကြောင်းနှင့်စတင်ကျင်းပကြောင်း ကြေညာအပ်ပါတယ်။ (ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type='vicespeaker'>အစီအစဉ် ၃ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အစီအစဉ်များကို ကြို တင်ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်။</speech>
<leave><title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type='vicespeaker'>အစီအစဉ် ၄ ဖြစ်ပါတယ်။ ယခု အစည်းအဝေးကို မတက်ရောက်နိုင်တဲ့ လွှတ်တော်ကိုယ်စားလှယ်များအတွက် ခွင့်ပန်ကြားရန် ဖြစ်ပါတယ်။</speech>
<speech><mp id='309'>ဒေါက်တာလှမိုး(အတွင်းရေးမှူး၊ လွှတ်တော်အခွင့်အရေးကော်မတီ)</mp>လေးစားအပ်ပါ သော ပြည်သူ့လွှတ်တော် ဒုတိယဥက္ကဋ္ဌကြီးခင်ဗျား။ ယနေ့ ၂၀၁၉ ခုနှစ်၊ စက်တင်ဘာလ ၁၈ ရက်နေ့ ဒုတိယအကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး (၂၂)ရက်မြောက်နေ့သို့ မတက်ရောက်နိုင်ပါသဖြင့် ခွင့်ပန်ကြားသူ လွှတ်တော်ကိုယ်စားလှယ်များ၏ကိုယ်စား ပြည်သူ့လွှတ်တော် လွှတ်တော် အခွင့်အရေးကော်မတီအတွင်းရေးမှူး ကျွန်တော် ဒေါက်တာလှမိုး၊ အောင်မြေသာစံ မဲဆန္ဒနယ်က ကိုယ်စားခွင့်ပန်ကြားသွားမှာ ဖြစ်ပါတယ်။ ပြည်သူ့လွှတ်တော်မှာ ယနေ့တက်ရောက်ခွင့် ရှိသော ကိုယ်စားလှယ် ၄၃၃ ဦးရှိပြီး တက်ရောက်သူကိုယ်စားလှယ် ၃၈၉ ဦးရှိကာ ယနေ့ခွင့်ပန်ကြားသူ ၂၅ ဦးရှိပါတယ်။ ခွင့်ပန်ကြားသူကိုယ်စားလှယ်များကတော့(၁) ဇလွန်မဲဆန္ဒနယ်မှ ဦးအောင်မင်း ခွင့် ၁ ရက်၊ (၂) သရက်မဲဆန္ဒနယ်မှ ဦးကံမြင့် ခွင့် ၁ ရက်၊ (၃) တပ်ကုန်းမဲဆန္ဒနယ်မှ ဦးကျော်တင့် ခွင့် ၁ ရက်၊ (၄) ပေါက်ခေါင်းမဲဆန္ဒနယ်မှ ဒေါ်နီနီဒွန်း ခွင့် ၁ ရက်၊ (၅) တောင်သာမဲဆန္ဒနယ်မှ ဦးစစ်အေး ခွင့် ၁ ရက်၊ (၆) မော်လိုက်မဲဆန္ဒနယ်မှ ဒေါ်ချိုချိုဝင်း ခွင့် ၁ ရက်၊ (၇) တောင်ငူမဲဆန္ဒနယ်မှ ဦးခင်မောင်သန်း ခွင့် ၁ ရက်၊ (၈) စမ်းချောင်းမဲဆန္ဒနယ်မှ ဦးဘိုဘိုဦး ခွင့် ၁ ရက်၊ (၉) မြောက်ဥက္ကလာပမဲဆန္ဒနယ်မှ ဒေါက်တာသန်းဝင်း ခွင့် ၂ ရက်၊ (၁၀) ရေကြည်မဲဆန္ဒနယ်မှ ဒေါက်တာစံရွှေဝင်း ခွင့် ၁ ရက်၊ (၁၁) ဇေယျာသီရိမဲဆန္ဒနယ်မှ ဦးလှဌေးဝင်း ခွင့် ၁ ရက်၊ (၁၂) ကျေးသီးမဲဆန္ဒနယ်မှ ဦးစိုင်းအောင်ကျော် ခွင့် ၃ ရက်၊ (၁၃) လားရှိုးမဲဆန္ဒနယ်မှ ဒေါက်တာစိုင်းမောက်ခမ်း ခွင့် ၃ ရက်၊ (၁၄) လသာမဲဆန္ဒနယ်မှ ဒေါ်ခင်မို့မို့အောင် ခွင့် ၁ ရက်၊ (၁၅) ကျောက်တံတားမဲဆန္ဒနယ်မှ ဦးနေမျိုးထက် ခွင့် ၃ ရက်၊ (၁၆) ဥတ္တရသီရိမဲဆန္ဒနယ်မှ ဦးကျော်မင်းလှိုင် ခွင့် ၁ ရက်၊ (၁၇) ကွမ်းခြံကုန်းမဲဆန္ဒနယ်မှ ဦးစိုးသူရထွန်း ခွင့် ၁ ရက်၊ (၁၈) ကျောက်တော်မဲဆန္ဒနယ်မှ ဦးဦးထွန်းဝင်း ခွင့် ၁ ရက်၊ (၁၉) ရွှေကျင်မဲဆန္ဒနယ်မှ ဦးစောသလေးစော ခွင့် ၁ ရက်၊ (၂၀) ပန်းတောင်းမဲဆန္ဒနယ်မှ ဒေါ်ခင်နှင်းသစ် ခွင့် ၁ ရက်၊ (၂၁) မတူပီမဲဆန္ဒနယ်မှ ဦးပါထန်း ခွင့် ၁ ရက်၊ (၂၂) ခင်ဦးမဲဆန္ဒနယ်မှ ဒေါက်တာဝင်းအောင် ခွင့် ၁ ရက်၊ ယနေ့ ခွင့်ပြုထားသူ ၂၁ (၂၃) ဂန့်ဂေါမဲဆန္ဒနယ်မှ ဒေါ်ယဉ်မင်းလှိုင် ခွင့် ၁ ရက်၊ (၂၄) အုတ်တွင်းမဲဆန္ဒနယ်မှ ဒေါ်ချိုချို ခွင့် ၁ ရက်နှင့် (၂၅) သာကေတမဲဆန္ဒနယ်မှ ဒေါက်တာဝေဖြိုးအောင် ခွင့် ၁ ရက်တို့ဖြစ်ကြပါတယ်။ ယခင် ခွင့်ပန်ကြားသူ ၁၉ ဦး၊ ယနေ့ခွင့်ပန်ကြားသူ ၂၅ ဦး စုစုပေါင်း ခွင့်ပန်ကြားသူ ၄၄ ဦး ဖြစ်ပါတယ်။ ခွင့်မဲ့ပျက်ကွက်သူမရှိပါကြောင်းနှင့် အထက်ပါကိုယ်စားလှယ်များ၏ ခွင့်ပန်ကြားမှုအား ခွင့်အဖြစ် ခွင့်ပြုပေးပါရန် လေးစားစွာဖြင့် ပန်ကြားအပ်ပါတယ်ခင်ဗျား။</speech>
<speech type='vicespeaker'>ခွင့်ပန်ကြားသူအားလုံးကို ခွင့်ပြုပါတယ်။</speech>
<title>ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကိုမှတ်တမ်းတင်ခြင်း</title>
<speech type='vicespeaker'>လွှတ်တော်ကိုယ်စားလှယ်များခင်ဗျား။ ဒီကနေ့အစည်းအဝေးကို တက်ရောက်ခွင့်ရှိတဲ့ လွှတ်တော်ကိုယ်စားလှယ် ၄၃၃ ဦး၊ ယခင်က ခွင့်ပန်ကြား၍ ခွင့်ပြုထားသူ ၁၉ ဦး၊ ယနေ့ ခွင့်ပြု ထားသူ ၂၅ ဦးဖြစ်၍ လွှတ်တော်က ခွင့်ပြု ထားသူ စုစုပေါင်း ၄၄ ဦးဖြစ်ပါတယ်။ ခွင့်မဲ့ပျက်ကွက်သူမရှိပါ။ ယခုလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေ ကို လွှတ်တော်ရဲ့ အတည်ပြုချက်ရယူပါမယ်။ ပြည်သူ့လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေတင်ပြချက်ကို အတည်ပြုမှတ်တမ်းတင်ရန် လွှတ်တော်က သဘောတူပါ သလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type='vicespeaker'>လွှတ်တော်က သဘောတူတဲ့အတွက် လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေကို အတည်ပြု မှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</leave></preface>
<discussion>
<section value = 'QA'>
<title>ကြယ်ပွင့်ပြထားသည့် မေးခွန်းများကို သက်ဆိုင်ရာလွှတ်တော် ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<speech type='vicespeaker'>အစီအစဉ် ၅ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ မေးခွန်းများ မေးမြန်းခြင်း၊ ဖြေကြားခြင်း အစီအစဉ် စတင်ဆောင်ရွက်ပါမယ်။</speech>
<title>မင်းဘူး-စလင်းလမ်းမကြီးနှင့် အမှတ်(၄)အထည်စက်ရုံ၊ စိုက်ပျိုးရေးဝါတပ်သို့ ဖောက်လုပ်ထားသော ကတ္တရာလမ်းအား ပြင်ဆင်မည်ဆိုပါက မည်သည့်ဘဏ္ဍာရေးနှစ်တွင် ပြင်ဆင်မည်ကိုသိလိုခြင်းနှင့် စပ်လျဉ်းသည့်မေးခွန်း</title>
<speech type='vicespeaker'>ပထမဦးစွာ ပွင့်ဖြူမဲဆန္ဒနယ်မှ ဦးထွန်းထွန်း မေးမြန်းဖို့ ဖြစ်ပါတယ်</speech>
<speech><mp id='270'>ဦးထွန်းထွန်း(ပွင့်ဖြူမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဒုတိယဥက္ကဋ္ဌကြီး နှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုအဆင့်ဝန်ကြီးများနှင့် ဧည့်သည်တော် အားလုံးမင်္ဂလာပါလို့ ဦးစွာပဏာမဂါရဝပြုနှုတ်ခွန်းဆက်သအပ်ပါတယ်။ ကျွန်တော်ကတော့ မကွေး တိုင်းဒေသကြီး၊ ပွင့်ဖြူမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးထွန်းထွန်း ဖြစ်ပြီး မင်းဘူးစလင်းလမ်းမကြီးနှင့် အမှတ်(၄)အထည်စက်ရုံ၊ စိုက်ပျိုးရေးဝါတပ်သို့ ဖောက်လုပ်ထားသော ကတ္တရာ လမ်းအား မည်သည့်ဝန်ကြီးဌာနမှ တာဝန်ယူထိန်းသိမ်းပြင်ဆင်ဆောင်ရွက်မည်နည်း။ ပြင်ဆင်မည် ဆိုပါက မည်သည့်ဘဏ္ဍာရေးနှစ်တွင် ပြင်ဆင်မည်ကို သိရှိလိုပါသဖြင့် လွှတ်တော်ဒုတိယဥက္ကဋ္ဌကြီးမှ တစ်ဆင့် ရိုသေစွာမေးမြန်းသွားမှာ ဖြစ်ပါတယ်။ ဒုတိယဥက္ကဋ္ဌကြီးခင်ဗျား။ မင်းဘူး-စလင်းလမ်းမကြီးနှင့် စက်မှု(၁) အမှတ်(၄)အထည်စက်ရုံ တပ်မတော်စိုက်ပျိုးရေးဝါတပ်သို့ ဆက်သွယ်ဖောက်လုပ်ထားသောလမ်းမှာ ကတ္တရာလမ်းဖြစ်ပြီး အရှည် ၅.၄ မိုင်ခန့်ရှိပါတယ်။ ဒီလမ်းကို စက်မှု(၁) အမှတ်(၄)အထည်စက်ရုံမှ ဝန်ထမ်းဖယ်ရီကား များ၊ ဝန်ထမ်းဆိုင်ကယ်များ၊ တပ်မတော်ဝါတပ်မှ ကျောင်းပို့၊ ကျောင်းကြို ဖယ်ရီကားများအပြင် ဒေသခံ ပြည်သူများ ပညာရေး၊ ကျန်းမာရေး၊ စီးပွားရေး၊ လူမှုရေး အားကိုးအားထားပြု နေသော လမ်းတစ်လမ်း ဖြစ်ပါတယ်။ သို့သော်လည်း ယခုကျွန်တော်မေးမြန်းသောလမ်းဟာ အက်ကွဲပျက်စီးပြီး အချို့နေရာ များတွင် ချိုင့်ခွက်များဖြစ်နေပါပြီ။ ဒုတိယဥက္ကဋ္ဌကြီးခင်ဗျား။ ကျွန်တော့်ကို Power Point သုံးစွဲခွင့်ပြုပါရန် တောင်းခံအပ်ပါ တယ်။ ပုံမှာမြင်တွေ့ရတဲ့အတိုင်း လမ်းဟာ အက်ကွဲကြောင်းရာများဖြစ်ပေါ်နေပြီး အချို့နေရာများတွင် ဆိုင်ကယ်ဘီးများကျပြီး ဆိုင်ကယ်များ တိမ်းမှောက်နိုင်၍ အင်မတန်မှ အန္တရာယ်ကြီးမားပါတယ်။ တချို့နေရာများတွင် ချိုင့်ခွက်များ၊ ကျင်းများ ဖြစ်နေပါပြီ။ ဒုတိယဥက္ကဋ္ဌကြီးခင်ဗျား။ ဒီလမ်းဟာ စက်မှု(၁)က တာဝန်ယူပြင်ဆင်ဖို့လိုလို၊ ဆောက်လုပ်ရေးဝန်ကြီးဌာနကပဲ တာဝန်ယူဖို့လိုလို၊ ကာကွယ်ရေးဝန်ကြီးဌာနကပဲ တာဝန်ယူပြင်ဆင်ဖို့လိုလိုနှင့် သခင်မဲ့နေသောလမ်းတစ်လမ်းဖြစ်ပါတယ်။ ဒီလမ်းကို ဝန်ကြီးဌာနတစ်ခုခုက တာဝန်ယူထိန်းသိမ်းဖို့လိုအပ်နေပါတယ်။ ဘာကြောင့်လဲ ဆိုတော့ လမ်းဧရိယာ၊ လမ်းနယ်နိမိတ်များကို စနစ်တကျသတ်သတ်မှတ်မှတ်ထားဖို့လည်း လိုပါတယ်။ လမ်းမိုင်တိုင်၊ လမ်းညွှန်များလည်း ဘာတစ်ခုမှမရှိပါ။ ဝန်ကြီးဌာနတစ်ခုမှ သတ်သတ်မှတ်မှတ် တာဝန်ယူဆောင်ရွက်မည်ဆိုပါက အချိန်မီပြုပြင်ထိန်းသိမ်းနိုင်မည်ဖြစ်ပြီး လမ်းမှာလည်း ပိုမိုဆိုးရွားစွာ ပျက်စီးတော့မည်မဟုတ်ပါ။ ဒါ့အပြင် တိုင်းပြည်ဘဏ္ဍာများလည်း ပိုမိုသုံးစွဲရန်မလိုသလို လမ်းဧရိယာ၊ လမ်းနယ်နိမိတ်များ၊ မိုင်တိုင်လမ်းညွှန်များ စိုက်ထူထားမည်ဆိုပါက ကျူးကျော်ဝင်ရောက် နေထိုင်လုပ်ကိုင်ကြမည် မဟုတ်တော့ပါ။ သို့ဖြစ်ပါ၍ လွှတ်တော်ဒုတိယဥက္ကဋ္ဌကြီးမှတစ်ဆင့် အထက်ပါမေးခွန်းကို ရိုသေစွာမေးမြန်းအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='vicespeaker'>ကာကွယ်ရေးဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='15'>ဗိုလ်ချုပ်မြင့်နွယ်(ဒုတိယဝန်ကြီး၊ ကာကွယ်ရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော် ဒုတိယဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်တော်ကြီးများခင်ဗျား။ မင်္ဂလာအပေါင်းနှင့်ပြည့်စုံပါစေကြောင်း ဆုတောင်းမေတ္တာပို့သနှုတ်ခွန်းဆက်သအပ်ပါတယ်။ ကျွန်တော်ကတော့ ကာကွယ်ရေးဝန်ကြီးဌာနမှ ဒုတိယဝန်ကြီး ဗိုလ်ချုပ်မြင့်နွယ် ဖြစ်ပါတယ်။ မကွေးတိုင်းဒေသကြီး၊ ပွင့်ဖြူမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးထွန်းထွန်း၏ မကွေး တိုင်းဒေသကြီး၊ ပွင့်ဖြူမြို့နယ်၊ မင်းဘူး-စလင်းလမ်းမကြီးနှင့် အမှတ်(၄) အထည်စက်ရုံ၊ ဝါစိုက်ပျိုးရေး တပ်သို့ ဖောက်လုပ်ထားသောကတ္တရာလမ်းအား မည်သည့်ဝန်ကြီးဌာနမှ တာဝန်ယူထိန်းသိမ်းပြင်ဆင်ဆောင်ရွက်မည်နည်း၊ ပြင်ဆင်မည်ဆိုပါက မည်သည့်ဘဏ္ဍာရေးနှစ်တွင် ပြင်ဆင်မည်ကို သိရှိလိုခြင်း ကိစ္စ ကြယ်ပွင့်ပြမေးခွန်းနှင့်ပတ်သက်ပြီး ကာကွယ်ရေးဝန်ကြီးဌာနအနေဖြင့် ရှင်းလင်းတင်ပြသွားမှာ ဖြစ်ပါတယ်။ ကျွန်တော့်အား Power Point ဖြင့် ရှင်းလင်းတင်ပြခွင့်ပြုပါရန် တင်ပြအပ်ပါတယ်။ မကွေးတိုင်းဒေသကြီး၊ ပွင့်ဖြူမြို့နယ်ရှိ မင်းဘူး-စလင်းလမ်းမကြီးဟာ ဆောက်လုပ်ရေး ဝန်ကြီးဌာန၊ ပြည်သူ့ဆောက်လုပ်ရေးလုပ်ငန်း၊ လမ်းဦးစီးဌာနမှ ယခင်ဖောက်လုပ်ခဲ့သည့် အလျား ၃၈ မိုင်ရှိ ကတ္တရာလမ်းအမျိုးအစားဖြစ်ပြီး ဆောက်လုပ်ရေးဝန်ကြီးဌာနအနေဖြင့် ၂၀၁၀ ပြည့်နှစ်မှစ၍ မကွေးမြို့ရှိ ကောင်းမွန်ကုမ္ပဏီသို့ B.O.T စနစ်ဖြင့် ငှားရမ်းထားသောလမ်းပိုင်း ဖြစ်ပါတယ်။ Power Point မှာတော့ အနီရောင်ဖြင့်ဖော်ပြထားသော လမ်းမကြီးဖြစ်ပါတယ်။ မင်းဘူး-စလင်းလမ်းမကြီးမှ စက်မှုဝန်ကြီးဌာနအောက်ရှိ အမှတ်(၄)အထည်စက်ရုံနှင့် တပ်မတော်ဝါစိုက်ပျိုးရေးတပ်သို့ ဖောက်လုပ် ထားသော တပ်အဝင်လမ်း အလျား ၃၁၆၈၀ ပေ၊ အကျယ် ၁၈ ပေအား ကတ္တရာလမ်းအဖြစ် ၂၀၁၃၂၀၁၄ ဘဏ္ဍာရေးနှစ်တွင် တပ်မတော်မှ တာဝန်ယူဖောက်လုပ်ခဲ့ပါတယ်။ Power Point မှာတော့ အဝိုင်းဝိုင်း၊ အစက်စက်နဲ့ ဖော်ပြထားတဲ့လမ်းပိုင်းပဲ ဖြစ်ပါတယ်။ တပ်မတော်ဝါစိုက်ပျိုးရေးတပ် အဝင်လမ်းပိုင်းတွင် ၂၀၁၆ ခုနှစ်၊ သြဂုတ်လ ၂၄ ရက်နေ့၌ လှုပ်ခတ်ခဲ့သော မြေငလျင်ဒဏ်၊ မုန်းချောင်းတံတားဆောက်လုပ်ခဲ့စဉ် ဆောက်လုပ်ရေးလုပ်ငန်းသုံး ဝန်တင်ယာဉ်ကြီးများ ဖြတ်သန်းမှု နှင့် ဒေသဖွံ့ဖြိုးရေးလမ်းများဖောက်လုပ်စဉ် လုပ်ငန်းသုံးယာဉ်များ ဖြတ်သန်းသွားလာမှုတို့ကြောင့် အဆိုပါ တပ်အဝင်လမ်းတစ်လျှောက်နေရာများမှာ လမ်း၏ခံနိုင်ဝန်အားအရ ပျက်စီးမှုများဖြစ်ပေါ် လျက်ရှိသဖြင့် အလျား ၁၅၀၀ ပေ၊ အကျယ် ၁၈ ပေအား ကတ္တရာထပ်ပိုးလွှာခင်းရန်နှင့် အလျား ၂၄၅၀ ပေ၊ အကျယ် ၁၈ ပေအား အပေါက်ဖာထေး ပြုပြင်ရန် လိုအပ်လျက်ရှိပါတယ်။ သို့ဖြစ်ပါ၍ လွှတ်တော်ကိုယ်စားလှယ်၏ မေးခွန်းနှင့်စပ်လျဉ်း၍ စက်မှုဝန်ကြီးဌာနအောက်ရှိ အမှတ်(၄)အထည်စက်ရုံနှင့် တပ်မတော်ဝါစိုက်ပျိုးရေးတပ်သို့ ဖောက်လုပ်ထားသော ကတ္တရာလမ်း အရှည် ၃၁၆၈၀ ပေ၊ အကျယ် ၁၈ ပေမှာ ပျက်စီးလျက်ရှိသည့် ကတ္တရာထပ်ပိုးလွှာ ခင်းခြင်း၊ အလျား ၁၅၀၀ ပေ၊ အကျယ် ၁၈ ပေ၊ အပေါက်ဖာထေးပြုပြင်ခြင်း အလျား ၂၄၅၀ ပေ၊ အကျယ် ၁၈ ပေ စုစုပေါင်း အလျား ၃၉၅၀ ပေ၊ အကျယ် ၁၈ ပေအား ၂၀၁၉-၂၀၂၀ ဘဏ္ဍာရေးနှစ်တွင် ပြုပြင် ဆောင်ရွက်ပေးသွားမည်ဖြစ်ပါကြောင်း ရှင်းလင်းဖြေကြားအပ်ပါတယ်။ အားလုံးကိုကျေးဇူးတင်ပါတယ်။</speech>
<speech type='vicespeaker'>ကာကွယ်ရေးဝန်ကြီးဌာနမှ ဒုတိယဝန်ကြီး ပြန်လည်ထွက်ခွာနိုင်ပါပြီ</speech>
<title>မက်မန်းမြို့နယ်အတွင်းရှိ ဒေသခံ ဝ(လွယ်လ)၊ လားဟူ၊ ရှမ်းတိုင်းရင်းသားများ၏ ပညာရေးတိုးတက် ဖွံ့ဖြိုးလာစေရန် နိုင်ငံတော်မှ လူငယ်သင်တန်းကျောင်းတစ်ကျောင်း ဖွင့်လှစ်ပေးရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း</title>
<speech type='vicespeaker'>မက်မန်းမဲဆန္ဒနယ်မှ ဦးတင်အေး မေးမြန်းဖို့ ဖြစ်ပါတယ်</speech>
<speech><mp id='394'>ဦးတင်အေး(မက်မန်းမဲဆန္ဒနယ်)</mp>အားလုံးမင်္ဂလာပါခင်ဗျား။ ကျွန်တော်ကတော့ မက်မန်းမဲဆန္ဒနယ်မှ ပြည်သူ့လွှတ်တော်ကိုယ်စာလှယ် ဦးတင်အေး ဖြစ်ပါတယ်။ လေးစားရပါသော ပြည်သူ့လွှတ်တော် ဒုတိယဥက္ကဋ္ဌကြီးခင်ဗျား။ မက်မန်းမြို့နယ်မှာ လွယ်လ၊ လားဟူ၊ ရှမ်းတိုင်းရင်းသား များ အများစုနေထိုင်ကြပြီး တောနှင့်တောင်တန်းများထူထပ်ပြီးတော့ လမ်းပန်းဆက်သွယ်ရေး ခက်ခဲတဲ့အတွက် ဒေသခံတိုင်းရင်းသားများရဲ့ ပညာရေး၊ ကျန်းမာရေး၊ စီးပွားရေးတို့ဟာ နိမ့်ကျလျက် ရှိပါတယ်။ ပညာရေးကဏ္ဍမှာ မက်မန်းမြို့ပေါ်မှာရှိတဲ့ အခြေခံပညာအထက်တန်းကျောင်းကိုသာ အားကိုးပြီးသင်ကြားနေရတာ ဖြစ်ပါတယ်။ ဒေသခံပြည်သူများဟာ တောင်ယာလုပ်ငန်းဖြင့် အသက်မွေးကြသူများဖြစ်သဖြင့် မြို့ပေါ်လာရောက်ပြီးပညာသင်ကြားနိုင်ဖို့ဆိုရင် အစစအရာရာ အခက်အခဲများရှိတဲ့အတွက် အခြေခံပညာအဆင့်မှာပဲ ကျောင်းကထွက်ပြီးတော့ တောင်ယာလုပ်ငန်း လုပ်ကိုင်နေသူတွေ များပြားလာတာကိုတွေ့ရှိရပါတယ်။ မြို့နယ်အတွင်း တိုင်းရင်းသားများရဲ့ ပညာရေး တိုးတက်အောင်မြင်စေရေးအတွက် မက်မန်းမြို့ပေါ်မှာရှိတဲ့ ပညာဒီပဘုန်းတော်ကြီးကျောင်း သာသနာပြု ဆရာတော်ဘဒ္ဒန္တစန္ဒသီရိဟာဆိုရင် ကျေးရွာများမှ ဆင်းရဲနွမ်းပါးတဲ့ ဝ၊ ရှမ်း၊ လားဟူ ကျောင်းသား ၁၀၃ ဦး၊ ကျောင်းသူ ၅၄ ဦးတို့အား ဘုန်းတော်ကြီးကျောင်းတွင် အဆောင်များစီစဉ်၍ စားသောက်နေထိုင်ရေးတို့ကို တာဝန်ယူပညာသင်ကြားပေးလျက်ရှိပြီးတော့ လစဉ်ဒေသခံနှင့်ဌာန ဆိုင်ရာများရဲ့ ပံ့ပိုးငွေများထောက်ပံ့မှုများဖြင့် ပညာသင်ကြားနေတာကိုလည်း တွေ့ရှိရသလို အချို့ဆင်းရဲနွမ်းပါးတဲ့ ကျောင်းသား ၄၀ ကျော်နဲ့ ကျောင်းသူ ၂၀ ကျော်တို့ဟာလည်း ၂၀၀၅ ခုနှစ်က တပ်မတော်မှတည်ဆောက်ပေးထားတဲ့ အဆောင်နှစ်ဆောင်မှာနေထိုင်ပြီးတော့ ပညာသင်ကြားနေတာ ကိုလည်း တင်ပြလိုပါတယ်။ ဒီကျောင်းသူကျောင်းသား ၆၀ ကျော်တို့ကိုလည်း စစ်ဘက်၊ အရပ်ဘက် ဌာနဆိုင်ရာများရဲ့ လစဉ် ဆန်၊ ဆီ ပံ့ပိုးမှုများနှင့် ပညာသင်ကြားနိုင်ရေးကိုလည်း ဆောင်ရွက်လျက် ရှိပါတယ်။ အထက်ဖော်ပြပါအခက်အခဲများကို ရေရှည်တွင် ကျောင်းသားကျောင်းသူများပြားလာ နိုင်ခြင်း၊ လက်ရှိတာဝန်ယူပညာသင်ကြားပေးနေတဲ့ ဆရာတော်နှင့် ဌာနဆိုင်ရာများမှာ ဝန်ထုပ်ဝန်ပိုး များဖြစ်လာပါက ဆင်းရဲနွမ်းပါးတဲ့ဒေသခံတိုင်းရင်းသားများရဲ့ ပညာရေးဟာ ခက်ခဲမှုများဖြစ်ပေါ်လာ နိုင်တာကိုလည်း တင်ပြလိုပါတယ်။ ဥက္ကဌကြီးခင်ဗား။ Power Point အသုံးပြုခွင့်ပြုပါ။ ဒါကတော့ခရိုင်ရုံးမှ သက်ဆိုင်ရာ အထက်ဌာနကိုတင်ပြတဲ့ စာဖြစ်ပါတယ်။ ဒါကတော့ မြေနေရာရရှိရေး အချက်အလက်တွေကို သက်ဆိုင်ရာအထက်ဌာနကို တင်ပြတဲ့စာဖြစ်ပါတယ်။ ဒါကတော့ ၅.၀၀ ဧကမြေရာဇဝင် စစ်ဆေးချက် တင်ပြတဲ့စာဖြစ်ပါတယ်။ Google ကနေထုတ်ထားတဲ့ပုံဖြစ်ပါတယ်။ ဒါမြေပုံအကြမ်း ဖြစ်ပါတယ်။ လူငယ်သင်တန်းကျောင်းဖွင့်လှစ်မယ့် မြေနေရာအတွက် ၁၃-၉-၂၀၁၉ ရက်နေ့က အထက်ဌာနကို တင်ပြတဲ့စာဖြစ်ပါတယ်။ သို့ဖြစ်ပါ၍ မက်မန်းခရိုင် မက်မန်းမြို့နယ်အတွင်း ဆင်းရဲ နွမ်းပါးတဲ့ ဒေသခံတိုင်းရင်းသားများရဲ့ ပညာရေးတိုးတက်ဖွံ့ဖြိုးလာစေရန်အတွက် နိုင်ငံတော်မှ လူငယ်သင်တန်းကျောင်းတစ်ကျောင်း ဖွင့်လှစ်ဆောင်ရွက်ပေးနိုင်ပါက ဆင်းရဲနွမ်းပါးတဲ့ဒေသခံ တိုင်းရင်းသားများအတွက် များစွာအကျိုးရှိမှာဖြစ်ပါတယ်။ ၎င်းကျောင်းဖွင့်လှစ်နိုင်ရေးအတွက် လိုအပ်မယ့်မြေငါးဧကကိုလည်း လျာထားပြီးဖြစ်တဲ့အတွက် မက်မန်းခရိုင် မက်မန်းမြို့နယ်အတွင်းရှိ ဒေသခံ ဝ၊ လွယ်လ၊ လားဟူ၊ ရှမ်းတိုင်းရင်းသားများရဲ့ ပညာရေးတိုးတက်ဖွံ့ဖြိုးလာစေရန် နိုင်ငံတော်မှ လူငယ်သင်တန်းကျောင်းတစ်ကျောင်း ဖွင့်လှစ်ပေးနိုင်ရန်အစီအစဉ်ရှိ/မရှိနဲ့ အစီအစဉ်ရှိပါက မည်သည့်ဘဏ္ဍာရေးနှစ်တွင် ဆောင်ရွက်ပေးမည်ကိုသိရှိလိုပြီး အစီအစဉ်မရှိပါကလည်း မည်သည့် အတွက်ကြောင့် မရှိသည်ကို သိရှိလိုသည့်အတွက် ဒေသခံတိုင်းရင်းသားပြည်သူလူထုများကိုယ်စား ပြည်သူ့လွှတ်တော်ဒုဥက္ကဋ္ဌကြီးမှတစ်ဆင့် မေးခွန်းဖြင့်မေးမြန်းအပ်ပါတယ်။ ကျေးဇူးတင်ပါတယ်။</speech>
<speech type='vicespeaker'>ပညာရေးဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='16'>ဦးဝင်းမော်ထွန်း(ဒုတိယဝန်ကြီး၊ ပညာရေးဝန်ကြီးဌာန)</agency>ရိုသေလေးစားအပ်ပါသော ပြည်သူ့လွှတ်တော်ဒုတိယဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်ကြီးများခင်ဗျား။ ကျွန်တော် ပညာရေးဝန်ကြီးဌာန ဒုတိယဝန်ကြီး ဦးဝင်းမော်ထွန်းပါ။ ရှမ်းပြည်နယ်မက်မန်းမဲဆန္ဒနယ် ပြည်သူ့ လွှတ်တော်ကိုယ်စားလှယ်ကြီး ဦးတင်အေး၏ မေးခွန်းဖြစ်သော မက်မန်းခရိုင် မက်မန်းမြို့နယ် အတွင်းရှိ ဒေသခံ ဝ၊ လွယ်လ၊ လားဟူ၊ ရှမ်းတိုင်းရင်းသားများ၏ ပညာရေးတိုးတက်ဖွံ့ဖြိုးလာစေရန် နိုင်ငံတော်မှလူငယ်သင်တန်းကျောင်းတစ်ကျောင်း ဖွင့်လှစ်ပေးရန်အစီအစဉ်ရှိ/မရှိဆိုတဲ့ မေးခွန်းနဲ့ စပ်လျဉ်းပြီး ဖြေကြားတင်ပြမှာဖြစ်ပါတယ်။ ရိုသေလေးစားအပ်ပါသော ပြည်သူ့လွှတ်တော်ဒုတိယဥက္ကဋ္ဌကြီးနှင့် ပြည်သူ့လွှတ်တော် ကိုယ်စားလှယ်ကြီးများခင်ဗျား။ ကျွန်တော်တို့ပညာရေးဝန်ကြီးဌာနအနေနဲ့ အမျိုးသားပညာရေး ဥပဒေပါ ပညာရေးအမျိုးအစားများကို တာဝန်ယူပြီးတော့ ကျောင်းများဖွင့်လှစ်ဆောင်ရွက်လျက် ရှိပါကြောင်းဦးစွာ တင်ပြအပ်ပါတယ်။ ကျွန်တော်တို့ပညာရေးဝန်ကြီးဌာန နည်းပညာနှင့်သက်မွေး ပညာနှင့်လေ့ကျင့်ရေးဦးစီးဌာနအနေနဲ့ ရှမ်းပြည်နယ် တောင်ကြီးခရိုင်မှာ အစိုးရနည်းပညာ အထက်တန်းကျောင်း (တောင်ကြီး)၊ အစိုးရနည်းပညာအထက်တန်းကျောင်း(ပင်းပက်)၊ အစိုးရ နည်းပညာအထက်တန်းကျောင်း(ပင်လုံ)၊ အစိုးရနည်းပညာအထက်တန်းကျောင်း(လားရှိုး)၊ အစိုးရ နည်းပညာအထက်တန်းကျောင်း(ကျိုင်းတုံ)တို့ကိုဖွင့်လှစ်ပြီး ဒေသလိုအပ်ချက်နဲ့ကိုက်ညီတဲ့ သက်မွေး ဖြစ်ကြောင်း တစ်ကျောင်းတစ်ကျောင်း ဘဏ္ဍာရေးနှစ်မှာ ပညာသင်တန်းများ လေ့ကျင့်ဆောင်ရွက်ပေးလျက်ရှိပါကြောင်း တင်ပြအပ်ပါတယ်။ ဆက်လက်ပြီး ရှေ့လုပ်ငန်းများအနေနဲ့ ၂၀၁၉-၂၀၂၀ ဘဏ္ဍာရေးနှစ်မှာ တောင်ကြီးခရိုင် တောင်ကြီးမြို့မှာ စက်မှုလက်မှုသိပ္ပံကျောင်းတစ်ကျောင်း၊ လားရှိုးခရိုင် လားရှိုးမြို့၊ ကျိုင်းတုံခရိုင် ကျိုင်းတုံမြို့တို့မှာ အစိုးရစက်မှုလက်မှုသိပ္ပံနှစ်ကျောင်း၊ ၂၀၂၂-၂၀၂၃ ဘဏ္ဍာရေးနှစ်မှာ ကျောက်မဲခရိုင်ကျောက်မဲမြို့မှာ အစိုးရစက်မှုလက်မှုသိပ္ပံကျောင်းတစ်ကျောင်း ထပ်မံဖွင့်လှစ်နိုင်ရေးအတွက် ဆောင်ရွက်သွားမှာ ဖြစ်ကြောင်း တင်ပြအပ်ပါတယ်။ ကိုယ်စားလှယ်တော်ကြီးတင်ပြတဲ့ လူငယ်သင်တန်းကျောင်းအနေနဲ့ ကတော့ ဒီလူမှုဝန်ထမ်းကယ်ဆယ်ရေးနှင့် ပြန်လည်နေရာချထားရေးဝန်ကြီးဌာနမှ ဆောင်ရွက်စီစဉ် ပါကြောင်း တင်ပြအပ်ပါတယ်။ ကိုယ်စားလှယ်တော်ကြီးရဲ့ မေးခွန်းနဲ့စပ်လျဉ်းပြီး ကျွန်တော်တို့ လူမှုဝန်ထမ်းကယ်ဆယ်ရေးနှင့် ပြန်လည်နေရာချထားရေးဝန်ကြီးဌာနကို ညှိနှိုင်းခဲ့ရာဒီဝန်ကြီးဌာနရဲ့ ပေါင်းစပ်ဖြေကြားချက်ကို ကျွန်တော်အနေနဲ့ ဆက်လက်တင်ပြအပ်ပါတယ်။ ကိုယ်စားလှယ်တော်ကြီး တင်ပြသကဲ့သို့ လူငယ်သင်တန်းကျောင်းများကို ရန်ကုန်တိုင်းဒေသကြီးမှာငါးကျောင်း၊ မန္တလေးတိုင်း ဒေသကြီးမှာ နှစ်ကျောင်း၊ ဧရာဝတီတိုင်းဒေသကြီးမှာတစ်ကျောင်း၊ ရှမ်းပြည်နယ်မြောက်ပိုင်းမှာ တစ်ကျောင်း၊ မွန်ပြည်နယ်မှာတစ်ကျောင်း၊ လက်ရှိလူမှုဝန်ထမ်းဝန်ကြီးဌာနမှ ဆောင်ရွက်လျက် ရှိကြောင်း ဒါတင်ပြထားတာရှိပါတယ်။ ကိုယ်စားလှယ်တော်ကြီး တင်ပြသလိုပဲ ဝကိုယ်ပိုင် အုပ်ချုပ်ခွင့်ရတိုင်းအတွင်း မက်မန်းခရိုင် မက်မန်းမြို့နယ်မှာ တိုင်းရင်းသားလူငယ်များ ပညာရေးနှင့် ဖွံ့ဖြိုးတိုးတက်ရေးအတွက် သင်တန်းကျောင်းဖွင့်လှစ်ရန် လိုအပ်သောမြေနေရာ ၅.၀၀ ဧကရရှိရေး အတွက် ၃၁-၁-၂၀၁၉ ရက်နေ့မှာပြုလုပ်တဲ့ ရှမ်းပြည်နယ်အစိုးရအဖွဲ့ လုပ်ငန်းညှိနှိုင်းအစည်းအဝေး အမှတ်စဉ်(၁/၂၀၁၉)ဆုံးဖြတ်ချက်အမှတ် အပိုဒ် (၅) အပိုဒ်ခွဲ (၁)(ခ) အရလိုအပ်သောမြေနေရာ ရရှိရန် လုပ်ထုံးလုပ်နည်းနှင့်အညီ ရှမ်းပြည်နယ်အစိုးရနှင့် ပေါင်းစပ်ဆောင်ရွက်လျက်ရှိပါကြောင်း လိုအပ်တဲ့နေရာကိုရရှိပါက သင်တန်းကျောင်းဆောက်လုပ်နိုင်ရေးအတွက် ဒီလူငယ်သင်တန်းကျောင်းဆောင်ရွက်ရန် လူမှုဝန်ထမ်းဦးစီးဌာနရဲ့ ၂၀၂၀-၂၀၂၁ ဘဏ္ဍာရေးနှစ်တွင် ဘဏ္ဍာငွေ ထည့်သွင်းလျာထားဆောင်ရွက်ပြီးဖြစ်ပါကြောင်း ရိုသေစွာတင်ပြအပ်ပါတယ်။ ကျေးဇူးတင်ပါတယ်။</speech>
<speech type='vicespeaker'>ပညာရေးဝန်ကြီးဌာန ဒုတိယဝန်ကြီး ပြန်လည်ထွက်ခွာနိုင်ပါပြီ</speech>
<title>ရွာငံမြို့နယ်၊ လင်းဝေးကျေးရွာနှင့် သိမ်ကုန်းကျေးရွာချင်းဆက်လမ်းအား ၂၀၂၀-၂၀၂၁ ဘဏ္ဍာရေးနှစ် တွင် အဆင့်မြှင့်တင်ဆောင်ရွက်ပေးရန် အစီအစဉ်ရှိ/မရှိနှင့်စပ်လျဉ်းသည့်မေးခွန်း</title>
<speech type='vicespeaker'>ရွာငံမဲဆန္ဒနယ်မှ ဦးအောင်စိုးမင်း မေးမြန်းဖို့ ဖြစ်ပါတယ်</speech>
<speech><mp id='412'>ဦးအောင်စိုးမင်း(ရွာငံမဲဆန္ဒနယ်)</mp>လေးစားရပါသော ပြည်သူ့လွှတ်တော် ဒုတိယဥက္ကဋ္ဌ ကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုအဆင့်အဖွဲ့အစည်းဝင်များနှင့် ဧည့်သည်တော်များအားလုံးမင်္ဂလာပါ။ ကျွန်တော်ကတော့ ရှမ်းပြည်နယ်(တောင်ပိုင်း)၊ ဓနုကိုယ်ပိုင်အုပ်ချုပ်ခွင့်ရ ဒေသ ရွာငံမြို့နယ်မှ ပြည်သူ့လွှတ်တော်ကိုယ်စားလှယ် ဦးအောင်စိုးမင်း ဖြစ်ပါတယ်။ ကျွန်တော့်အနေ နဲ့ ဒီနေ့မေးမယ့်မေးခွန်းကတော့ ရွာငံမြို့နယ်၊ လင်းဝေးကျေးရွာနှင့် သိမ်ကုန်းကျေးရွာ ကျေးရွာချင်း ဆက်လမ်းအား အဆင့်မြှင့်တင်ပေးနိုင်ပါရန် မေးခွန်းမေးမြန်းသွားမှာဖြစ်ပါတယ်။ လေးစားရပါသော ပြည်သူ့လွှတ်တော်ဒုတိယဥက္ကဋ္ဌကြီးခင်ဗျား။ ရှမ်းပြည်နယ်၊ ဓနုကိုယ်ပိုင် အုပ်ချုပ်ခွင့်ရဒေသ ရွာငံမြို့နယ်၊ လင်းကျေးရွာအုပ်စုဟာဆိုရင် ကျေးရွာငါးရွာနဲ့ဖွဲ့စည်းထားပြီး တော့ အိမ်ထောင်စုပေါင်း ၅၃၉ စု၊ လူဦးရေပေါင်း ၂၆၂၈ ဦးရှိပါတယ်။ ရွာငံမြို့နဲ့ ၁၃ မိုင်ကွာဝေးပြီး တော့ တောင်ပေါ်ဒေသဖြစ်တဲ့အတွက် မိုးတွင်းကာလတွေမှာ ဒေသခံပြည်သူတွေလမ်းပန်းဆက်သွယ် ရေးအင်မတန်မှ ခက်ခဲပါတယ်။ ရွာငံမြို့ရဲ့ မြောက်ဘက်ခြမ်းမှာ ကျေးရွာချင်းဆက်လမ်းတွေဟာ နယ်စပ်ရေးရာဝန်ကြီးဌာန (နတလ)ဘတ်ဂျက်နဲ့ ဆောင်ရွက်ရတာဖြစ်ပါတယ်။ အဲဒီတော့ ဓနုကိုယ်ပိုင် အုပ်ချုပ်ခွင့်ရဒေသမှာ ရွာငံရယ်၊ ပင်းတယရယ် နှစ်မြို့ရှိပါတယ်။ ဒီ နတလဘတ်ဂျက်တွေ မှန်မှန် ကန်ကန် မျှမျှတတခွဲဝေဖို့လိုပါတယ်။ ဘာဖြစ်လို့လဲဆိုတော့ မမျှမတတဲ့ဘတ်ဂျက်တွေ တွေ့ရှိနေရပါ တယ်။ ဒုတိယဥက္ကဋ္ဌကြီးခင်ဗျား။ ကျွန်တော်တို့တောင်ပေါ်ဒေသတွေရဲ့ ကျေးရွာတွေမှာ ဖွံ့ဖြိုးတိုးတက် ဖို့ဆိုရင် လမ်းပန်းဆက်သွယ်ရေးက အင်မတန်မှအရေးကြီးပါတယ်။ ဒါကြောင့်မို့လို့ နတလ ဘတ်ဂျက်တွေကို မှန်မှန်ကန်ကန် မျှမျှတတဆောင်ရွက်ပေးဖို့ ဒုတိယဥက္ကဋ္ဌကြီးမှတစ်ဆင့် တင်ပြလိုပါ တယ်။ လေးစားရပါသော ပြည်သူ့လွှတ်တော်ဒုတိယဥက္ကဋ္ဌကြီးခင်ဗျား။ လင်းဝေး-သိမ်ကုန်းကျေးရွာ ချင်းဆက်လမ်းဟာ ၂၀၁၄-၂၀၁၅ ဘဏ္ဍာရေးနှစ်မှာ မြေသားလမ်းအဖြစ်ဖောက်လုပ်ထားပြီးတော့ ယနေ့အချိန်ထိ အဆင့်မြှင့်တင်နိုင်ခြင်းမရှိသေးပါဘူး။ ဒါကြောင့်မို့လို့ ဒေသခံပြည်သူတွေအတွက် သွားရေးလာရေးအင်မတန်မှခက်ခဲပါတယ်။ ဒါကြောင့်မို့လို့ ဒီလမ်းကိုအဆင့်မြှင့်တင်ပေးမယ်ဆိုလို့ ရှိရင် ဒေသခံတွေက သတ်မှတ်လမ်းပေအကျယ်ကိုလည်း ပေးလှူမယ်ဆိုတာ ဒုတိယဥက္ကဋ္ဌကြီးမှ တစ်ဆင့် တင်ပြလိုပါတယ်။ သို့ဖြစ်ပါ၍ ရွာငံမြို့နယ်၊ လင်းဝေး-သိမ်ကုန်းကျေးရွာချင်းဆက်လမ်း ငါးမိုင်၊ မြေသားလမ်း ငါးမိုင်အား ၂၀၂၀-၂၀၂၁ ဘဏ္ဍာရေးနှစ်မှာ အဆင့်မြှင့်တင်ဆောင်ရွက်ပေးနိုင်ခြင်းရှိ/မရှိ သိရှိလို၍ မဲဆန္ဒရှင်ပြည်သူများကိုယ်စား ပြည်သူ့လွှတ်တော်ဒုတိယဥက္ကဋ္ဌကြီးမှတစ်ဆင့် လေးစားစွာမေးမြန်းအပ် ပါတယ်။ ကျေးဇူးတင်ပါတယ်။</speech>
<speech type='vicespeaker'>နယ်စပ်ရေးရာဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='12'>ဗိုလ်ချုပ်သန်းထွဋ်(ဒုတိယဝန်ကြီး၊ နယ်စပ်ရေးရာဝန်ကြီးဌာန)</agency>လေးစားအပ်ပါတဲ့ ပြည်သူ့ လွှတ်တော်ဥက္ကဋ္ဌကြီးနှင့် ပြည်ထောင်စုအဆင့်ပုဂ္ဂိုလ်များ၊ လွှတ်တော်ကိုယ်စားလှယ်များ၊ ဖိတ်ကြားထားတဲ့ဧည့်သည်တော်များအားလုံး မင်္ဂလာပါ။ ကျွန်တော်ကတော့ နယ်စပ်ရေးရာဝန်ကြီးဌာန ဒုတိယဝန်ကြီး ဗိုလ်ချုပ်သန်းထွဋ် ဖြစ်ပါတယ်။ ခုနက လွှတ်တော်ကိုယ်စားလှယ်ကြီးမေးမြန်းသွားတဲ့ ရှမ်းပြည်နယ်၊ ရွာငံမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးအောင်စိုးမင်းရဲ့ ရွာငံမြို့နယ်၊ လင်းဝေးကျေးရွာနှင့် သိမ်ကုန်းကျေးရွာချင်းဆက်လမ်းအား ၂၀၂၀-၂၀၂၁ ဘဏ္ဍာရေးနှစ်မှာ အဆင့် မြှင့်တင်ဆောင်ရွက်ပေးနိုင်ရန် အစီအစဉ်ရှိ/မရှိသိလိုခြင်းမေးခွန်းအပေါ်မှာ ပြန်လည်ဖြေကြားသွားမှာ ဖြစ်ပါတယ်။ လွှတ်တော်ကိုယ်စားလှယ်မေးမြန်းထားတဲ့ ရွာငံမြို့နယ်၊ လင်းဝေးကျေးရွာနှင့် သိမ်ကုန်း ကျေးရွာ ဆက်သွယ်တဲ့လမ်းအား သိမ်ကုန်း-လင်းဝေး-ဆင်ဆာပြား (၅/၇)မိုင်လမ်းကြောင်းပေါ်မှာ ပါဝင်ပါတယ်။ သိမ်ကုန်းကနေပြီးတော့လင်းဝေးအထိက(၃/၅)မိုင်နှင့် လင်းဝေးမှဆင်ဆာပြားအထိ (၂/၂)မိုင်ရှိပါကြောင်းလည်း သိရပါတယ်။ အဆိုပါလမ်းပိုင်းဟာ နယ်စပ်ဒေသဖွံ့ဖြိုးရေးရန်ပုံငွေဖြင့်ဆောင်ရွက်ခဲ့တဲ့ ရေဦး(ကျောက်မြောင်း)-သိမ်ကုန်း-အင်းကြီး-ငွေတောင် ကတ္တရာလမ်းမကြီးနှင့် ဆက်စပ်လျက်ရှိတဲ့လမ်းကြောင်းဖြစ်ပြီးတော့ အဆိုပါကတ္တရာလမ်းမကြီးပေါ်ရှိ သိမ်ကုန်းကျေးရွာမှ စတင်၍ သိမ်ကုန်း-လင်းဝေး-ဆင်ဆာပြား(၅/၇)မိုင်ကို ၂၀၁၄-၂၀၁၅ ဘဏ္ဍာရေးနှစ်မှာ ကျေးလက် ဒေသဖွံ့ဖြိုးတိုးတက်ရေးဦးစီးဌာန ရန်ပုံငွေဖြင့် မြေသားလမ်းဆောင်ရွက်ပေးခဲ့ပြီးကြောင်းနှင့် ယခုအခါလမ်းများပျက်စီးမှုဖြစ်ပေါ်နေကြောင်းကိုလည်း စစ်ဆေးချက်အရတွေ့ရှိရပါတယ်။ လွှတ်တော်ကိုယ်စားလှယ်မေးမြန်းထားတဲ့ ရွာငံမြို့နယ်၊ သိမ်ကုန်း-လင်းဝေးလမ်းပိုင်း(၃/၅)မိုင် အနက်တစ်မိုင်ခန့်ဟာ လမ်းအကျယ်(၁၆ x ၁၈ ပေ)ခန့်သာရှိပြီးတော့ အချို့နေရာတွေက ကျောက်ဆောင်တွေဖြစ်နေတဲ့အတွက် သတ်မှတ်လမ်းအကျယ်ရရှိအောင် လမ်းချဲ့ထွင်ခြင်းလုပ်ငန်းကို ဆောင်ရွက်ရမှာ ဖြစ်ပါတယ်။ နယ်စပ်ရေးရာဝန်ကြီးဌာနအနေနဲ့ကတော့ နယ်စပ်ဒေသဖွံ့ဖြိုးရေး ရန်ပုံငွေဖြင့် ဆောင်ရွက်လိုတဲ့စီမံကိန်းလုပ်ငန်းများကို တင်ပြတောင်းခံတဲ့နေရာမှာ လုပ်ငန်းနှင့် စီမံကိန်းအဆိုပြုလွှာပုံစံများကို တိုင်းဒေသကြီး/ ပြည်နယ်အစိုးရအဖွဲ့သို့လည်း ဖြန့်ဝေထားပြီး ဖြစ်ပါ တယ်။ ဒါကြောင့်မို့လို့ ရွာငံမြို့နယ်၊ လင်းဝေးကျေးရွာနှင့် သိမ်ကုန်းကျေးရွာချင်းဆက်လမ်းအား ကျောက်ချောလမ်းအဆင့်မြှင့်တင်နိုင်ရေးနှင့်ပတ်သက်၍ ဦးစွာပထမသတ်မှတ်လမ်းကျယ်ရရှိရေး မြေယာကိစ္စရပ်များ၊ ကျောက်ဆောင်မိုင်းခွဲလမ်းချဲ့ထွင်ခြင်းအတွက် ဆောင်ရွက်ရမယ့်လုပ်ငန်းပမာဏ၊ ခန့်မှန်းတွက်ချက်မှု စသည်တို့ကို ဓနုကိုယ်ပိုင်အုပ်ချုပ်ခွင့်ရဒေသဦးစီးအဖွဲ့ကို ကွင်းဆင်းလေ့လာစိစစ် စေပါမယ်။ စိစစ်စေပြီးတော့ ရှမ်းပြည်နယ်အစိုးရအဖွဲ့ကို တင်ပြဖို့လိုပါမယ်။ ရှမ်းပြည်နယ်အစိုးရအဖွဲ့ အနေနှင့် သတ်မှတ်စီမံကိန်းအဆိုပြုလွှာပုံစံများဖြင့် ပြည့်ပြည့်စုံစုံ စိစစ်ထောက်ခံတင်ပြလာပါက ၂၀၂၀-၂၀၂၁ ဘဏ္ဍာရေးနှစ်မှာ ရန်ပုံငွေရရှိမှုအပေါ်မူတည်၍ အဆိုပြု လျာထားဆောင်ရွက်ပေးမည် ဖြစ်ပါကြောင်း ရှင်းလင်းဖြေကြားအပ်ပါတယ်။</speech>
<title>ဖားဆောင်းမြို့နယ်၊ ကယားလူမျိုးစုအများဆုံးနေထိုင်သော ဝမ်းအောင်(ကယား)၊ ချီးတွဲ၊ ဆောင်းလောကျေးရွာများကိုသွားသော ပေ ၄၀၀ အရှည်ရှိ ပွန်ချောင်းတံတားတစ်စင်းတည်ဆောက်ပေးရန် အစီအစဉ်ရှိ/မရှိနှင့်စပ်လျဉ်းသည့်မေးခွန်း</title>
<speech type='vicespeaker'>ဖားဆောင်းမဲဆန္ဒနယ်မှ ဒေါ်နန်းထွေးသူ မေးမြန်းဖို့ ဖြစ်ပါတယ်</speech>
<speech><mp id='245'>ဒေါ်နန်းထွေးသူ(ဖားဆောင်းမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဒုတိယဥက္ကဋ္ဌကြီးနှင့် အားလုံးမင်္ဂလာပါလို့ ဦးစွာနှုတ်ခွန်းဆက်သ ဂါရဝပြု အပ်ပါတယ်။ ကျွန်မကတော့ ကယားပြည်နယ်၊ ဖားဆောင်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်နန်းထွေးသူ ဖြစ်ပါ တယ်။ ကျွန်မမဲဆန္ဒနယ်မှ ကယားလူမျိုးစု အများဆုံးနေထိုင်သော ဝမ်းအောင်(ကယား)ကျေးရွာ၊ ချီးတွဲဆောင်းလောကျေးရွာများသို့သွားသော ပေ ၄၀၀ အရှည် ပွန်ချောင်းတံတားတစ်စင်း တည်ဆောက်ပေး ရန်အစီအစဉ်ရှိ/မရှိ မေးခွန်းကို မေးမြန်းသွားမှာဖြစ်ပါတယ်။ ဒုတိယဥက္ကဋ္ဌကြီးရှင်။ ကျွန်မမဲဆန္ဒနယ် ရှိ ဝမ်းအောင်ကျေးရွာအုပ်စု၊ ဝမ်းအောင်ကယားကျေးရွာသည် ကယားလူမျိုးကိုးမျိုးအနက် ယင်းတလဲ လူမျိုးစုအများဆုံးနေထိုင်ရာကျေးရွာတစ်ရွာလည်းဖြစ်ပါတယ်။ ယင်းတလဲလူမျိုးစုသည် ကယား မျိုးစုတွင် အနည်းဆုံးသောလူနည်းစုတွင် ပါဝင်လျက်ရှိပြီး မျိုးနွယ်စုများမပျောက်ပျက်ရလေအောင် ထိန်းသိမ်းကာကွယ်စောင့်ရှောက်သင့်သော တိုင်းရင်းသားလူမျိုးများလည်း ဖြစ်ပါတယ်။ ကျွန်မတို့ လွှတ်တော်ကိုယ်စားလှယ်များ ဝမ်းအောင်ကယားကျေးရွာကို ကွင်းဆင်း၍ ကျေးရွာလူထုတွေ့ဆုံသည့် အချိန်မှာလည်း ကျေးရွာလူထုမှာ မိမိတို့အနေဖြင့် ကျန်းမာရေး၊ လူမှုရေး၊ ပညာရေး၊ စီးပွားရေးကိစ္စ များနှင့်ပတ်သက်လာလျှင် လမ်းပန်းဆက်သွယ်ရေးအနေဖြင့် သံလွင်မြစ်ကြောင်းကိုသာအသုံးပြု၍ စက်လှေဖြင့်သာချိတ်ဆက်ဆောင်ရွက်ရပါတယ်။ အရေးပေါ်လူနာများပေါ်ပေါက်လာချိန်တွင် လူနာ အား မြစ်ဆိပ်သို့ ထမ်းပို့ရခြင်း၊ စက်လှေမောင်းသူအားရှာဖွေရခြင်းစတဲ့ အခက်အခဲများကြောင့် လူနာဟာဝေဒနာကို ပိုမိုခံစားရခြင်း၊ လမ်းခုလတ်တွင် အသက်ဆုံးပါးရခြင်းများ မကြာခဏကြုံတွေ့ နေရတဲ့အတွက် ကျေးရွာနှင့်အနီးဆုံးဖြစ်တဲ့ ဖားဆောင်းမြို့သို့ ဆေးကုသမှုခံယူနိုင်ရန်အတွက် ပွန်ချောင်းကူးတံတားတည်ဆောက်ပေးနိုင်ရန် တင်ပြတောင်းဆိုခဲ့ပါတယ်။ ၂၀၁၈-၂၀၁၉ ခုနှစ် စီမံကိန်းတွင် မြို့နယ်ဖွံ့ဖြိုးမှုကြီးကြပ်ရေးရုံးမှာ ဝမ်းအောင်ကယားကျေးရွာမှာ ပွန်ချောင်း ၄၀၀ ပေရှည် တံတားထိသုံးမိုင်အား ၂၄ ပေအကျယ် မြေလမ်းဖောက်လုပ်ခြင်းလုပ်ငန်းကို ကျပ် ၇၃.၅၄၁ သန်းဖြင့် လည်းကောင်း၊ ဝမ်းအောင်ကယားကျေးရွာ ပွန်ချောင်းကူး ၄၀၀ ပေကြိုးတံတားတစ်စင်းကို ကျပ် ၆၅၀ သန်းဖြင့်လည်းကောင်း၊ ဝမ်းအောင်ကယားပေ ၄၀၀ တံတားမှ ဖားဆောင်း-မယ်နဲ့ ကတ္တရာလမ်းသို့ သွားသော လမ်းနှစ်မိုင်ကျောက်ခင်းခြင်းလုပ်ငန်းကို ကျပ် ၂၆.၉ သန်းဖြင့်လည်းကောင်း၊ ပြည်နယ် ဘဏ္ဍာရန်ပုံငွေဖြင့်ဆောင်ရွက်ရန် ဘဏ္ဍာငွေရရှိခဲ့ပါတယ်။ ဒုတိယဥက္ကဋ္ဌကြီးရှင်။ Power Point အသုံးပြုခွင့်ပေးပါရှင်။ ဒီပုံကတော့ ၂၀၁၈-၂၀၁၉ ပြည်နယ်ရန်ပုံငွေနှင့် ဝမ်းအောင်ကယားကျေးရွာကနေ ပွန်ချောင်းပေး ၄၀၀ တံတားထိ ၃ မိုင် ၂၄ ပေ အကျယ် မြေလမ်းဖောက်လုပ်ထားခြင်းလုပ်ငန်းပဲ ဖြစ်ပါတယ်။ ၇၃.၅၄၁ သန်းဖြင့် အကုန်အကျခံပြီးမှ ဆောက်လုပ်ပြီးစီးထားတဲ့ပုံပဲ ဖြစ်ပါတယ်။ ဒီပုံကလည်း ပြည်နယ်ရန်ပုံငွေဖြင့် ဝမ်းအောင်ကယား ပေ ၄၀၀ တံတားကနေ ဖားဆောင်း-မယ်နဲ့ကတ္တရာလမ်းကိုသွားတဲ့ လမ်းနှစ်မိုင်ကျောက်ခင်းခြင်းလုပ်ငန်းပဲ ဖြစ်ပါတယ်။ ၂၆.၉ သန်း အကုန်အကျခံပြီးမှ ဖောက်လုပ်ထားပြီးတာ ဖြစ်ပါတယ်။ ဒီပုံကတော့ တံတား အထူးအဖွဲ့(၆)ကနေ တံတားတည်ဆောက်မည့်နေရာတွေကို ကွင်းဆင်းစစ်ဆေးနေတဲ့ပုံပဲ ဖြစ်ပါတယ်။ ဒီပုံကလည်း တံတားအထူးအဖွဲ့(၆)ကနေ ပွန်ချောင်းတံတားတည်ဆောက်မည့်နေရာတွေကို ကွင်းဆင်း စမ်းသပ်ပြီးမှ စမ်းသပ်မြေစမ်းနေတဲ့ပုံပဲ ဖြစ်ပါတယ်။ ဒီပုံကလည်း တံတားအထူးအဖွဲ့(၆)ကပဲ ပွန်ချောင်းတံတားတည်ဆောက်မည့်နေရာတွေကို ကွင်းဆင်းစမ်းသပ်မည့်ပုံပဲ ဖြစ်ပါတယ်။ ဒီပုံက တံတားအထူးအဖွဲ့ (၆)ကနေ ကွင်းဆင်းတိုင်းတာမှုတွေပြုလုပ်ပြီးမှ တံတားဆောက်လုပ်ဖို့အတွက် နောက်ဆုံးဒီဇိုင်းထွက်ရှိထားမှု အခြေအနေပဲ ဖြစ်ပါတယ်။ ဒုတိယဥက္ကဋ္ဌကြီးရှင်။ အဆိုပါလုပ်ငန်းများနှင့်ပတ်သက်၍ မြေသားလမ်းနှင့်ကျောက်ချောလမ်း နှစ်ခုမှာ ဆောင်ရွက်ပြီးစီးခဲ့သော်လည်း ဝမ်းအောင်ကယားကျေးရွာ ပွန်ချောင်းကူးပေ ၄၀၀ ရှည်တံတား တစ်စင်းအား တံတားအထူးအဖွဲ့မှ ဆောက်လုပ်မည်ဖြစ်ရာ မြို့နယ်သို့လာရောက်ကွင်းဆင်းဆောင် ရွက်သည့်အချိန်တွင် အဆိုပါဘဏ္ဍာငွေဖြည့် လုံလောက်မှုမရှိခြင်းကြောင့် တံတားတည်ဆောက်မည့် လုပ်ငန်းအားဆောင်ရွက်နိုင်မှုမရှိဘဲ ဘဏ္ဍာငွေကျပ် ၆၅၀ သန်းအား ပြန်လည်အပ်နှံခဲ့ရပါတယ်။ ဒုတိယဥက္ကဋ္ဌကြီးရှင်။ ၎င်းတံတားကို အကြောင်းပြု၍ ဖောက်လုပ်ထားသော မြေသားလမ်းနှင့် ကျောက်ချောလမ်းဆောင်ရွက်ထားရှိမှုအပေါ် အမှန်တကယ် အကျိုးရှိရှိ အသုံးပြုနိုင်ရန်အတွက် မဖြစ်မနေ ပွန်ချောင်းတံတားတစ်စင်းတည်ဆောက်ပေးခြင်းဖြင့် ကျေးရွာသုံးရွာကိုလည်း အကျိုးပြုနိုင် မှာဖြစ်ပါတယ်။ သို့ဖြစ်ပါ၍ ဝမ်းအောင်ကယားကျေးရွာ ပေ ၄၀၀ ရှည် ပွန်ချောင်းတံတားတစ်စင်းအား ၂၀၂၀-၂၀၂၁ ဘဏ္ဍာရေးနှစ်တွင် ပြည်ထောင်စုဘဏ္ဍာငွေဖြင့် ပြန်လည်တည်ဆောက်ပေးနိုင်ရန် အစီအစဉ်ရှိ/မရှိကို ပြည်သူ့လွှတ်တော် ဒုတိယဥက္ကဌကြီးမှတစ်ဆင့် ဒေသခံမဲဆန္ဒရှင်ပြည်သူများ ကိုယ်စား ရိုသေလေးစားစွာဖြင့် မေးမြန်းအပ်ပါတယ်ရှင်။</speech>
<speech type='vicespeaker'>နယ်စပ်ရေးရာဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='12'>ဗိုလ်ချုပ်သန်းထွဋ်(ဒုတိယဝန်ကြီး၊ နယ်စပ်ရေးရာဝန်ကြီးဌာန)</agency>လေးစားအပ်ပါ တဲ့ ပြည်သူ့လွှတ်တော်ဒုတိယဥက္ကဋ္ဌကြီးခင်ဗျား။ ကယားပြည်နယ်၊ ဖားဆောင်းမဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဒေါ်နန်းထွေးသူရဲ့ ဖားဆောင်းမြို့နယ်၊ ကယားလူမျိုးစု အများဆုံးနေထိုင် တဲ့ ဝမ်းအောင်(ကယား) ကျေးရွာ၊ ချီးတွဲ၊ ဆောင်းလောကျေးရွာများသို့သွားသော ပေ ၄၀၀ အရှည်ရှိ ပွန်ချောင်းတံတားတစ်စင်းတည်ဆောက်ပေးရန် အစီအစဉ်ရှိ/မရှိ မေးခွန်းအပေါ်မှာ ရှင်းလင်းဖြေကြား သွားပါမယ်။ ကျွန်တော်တို့ ကယားပြည်နယ်အစိုးရအဖွဲ့အနေဖြင့် ဖားဆောင်းမြို့နယ်၊ ပွန်ချောင်းနှင့် သံလွင်မြစ်ဆုံရာနေရာမှာ ပေ ၄၀၀ အရှည် ခံနိုင်ဝန် ၁၃ တန်ရှိ ၁၂ ပေအကျယ် ကြိုးတံတား တည်ဆောက်ရန်အတွက် ၂၀၁၈-၂၀၁၉ ဘဏ္ဍာရေးနှစ်မှာ ကယားပြည်နယ်အစိုးရအဖွဲ့ရဲ့ ပြည်နယ် ရန်ပုံငွေကျပ် ၆၅၀ သန်းဖြင့် ဆောက်လုပ်ရေးဝန်ကြီးဌာန၊ တံတားဦးစီးဌာနအစီအစဉ်ဖြင့် လုပ်ငန်း အပ်နှံဆောင်ရွက်ပြီး ညှိနှိုင်းခဲ့ကြောင်းသိရှိရပါတယ်။ သို့ရာတွင်တံတားအထူးအဖွဲ့(၆)မှ ကွင်းဆင်းတိုင်းတာစစ်ဆေးတဲ့အခါမှာ ကြိုးတံတား၏ ခန့်မှန်းခြေတန်ဖိုးမှာ ငွေကျပ် ၁၈၀၀ သန်းခန့်ဖြစ်သောကြောင့် ကယားပြည်နယ်အစိုးရအဖွဲ့၏ အစည်းအဝေးအမှတ်စဉ်(၁၂/၂၀၁၉)မှ (၁၃)တန်ခံနိုင်ဝန် ကြိုးတံတားအစား တန်(၂၀)ခံနိုင်ဝန်ရှိတဲ့ ကွန်ကရစ်တံတားဒီဇိုင်းပြန်လည်ရေးဆွဲတွက်ချက်တင်ပြရန် ဆုံးဖြတ်ခဲ့ပါတယ်။ ထိုသို့ ဆုံးဖြတ်ခဲ့တာ နှင့်အညီ တံတားဦးစီးဌာနမှ ပေ ၄၀၀ အရှည်တန်(၂၀)ခံနိုင်ဝန်ရှိတဲ့ တစ်လမ်းသွား သံကူကွန်ကရစ် တံတားအတွက် ခန့်မှန်းကုန်ကျစရိတ်မှာ ပင်မတံတားအတွက် ငွေကျပ် ၁၄၀၀ သန်းနှင့် တံတား ချဉ်းကပ်လမ်းအတွက် ငွေကျပ် ၆၃ သန်း စုစုပေါင်းငွေကျပ် ၁၄၆၃ သန်း ကုန်ကျမည်ဖြစ်ကြောင်း တွက်ချက်တင်ပြလာခဲ့ပါတယ်။ ၂၀၁၈-၂၀၁၉ ဘဏ္ဍာရေးနှစ်မှာ ခွင့်ပြထားတဲ့ ရန်ပုံငွေကျပ် ၆၅၀ သန်းကို ၂၂-၃-၂၀၁၉ ရက်နေ့မှာ ကျင်းပပြုလုပ်တဲ့ ကယားပြည်နယ်အစိုးရအဖွဲ့ရဲ့ အစည်းအဝေး အမှတ်စဉ်(၆/၂၀၁၉) ဆုံးဖြတ်ချက်အရ ပြန်လည်အပ်နှံခဲ့ပါသည်။ အဆိုပါပွန်ချောင်းတံတား တည်ဆောက်နိုင်ပေးရန်နှင့် စပ်လျဉ်းပြီးတော့ ကယားပြည်နယ်အစိုးရအဖွဲ့အနေဖြင့် ၁၂-၄-၂၀၁၉ ရက်နေ့မှာ ကျင်းပပြုလုပ်တဲ့ ကယားပြည်နယ်အစိုးရအဖွဲ့ရဲ့ အစည်းအဝေးအမှတ်စဉ်(၉/၂၀၁၉) ဆုံးဖြတ်ချက်အရ ၂၀၂၀-၂၀၂၁ ဘဏ္ဍာရေးနှစ်မှာ အကောင်အထည်ဖော်ဆောင်ရွက်ပေးနိုင်ရေး လျာထားစီမံသွားမည်ဖြစ်ပါကြောင်း ကယားပြည်နယ်အစိုးရအဖွဲ့၏ ဖြေရှင်းချက်အရ ရှင်းလင်း ဖြေကြားအပ်ပါတယ်။</speech>
<title>တမူးမြို့နယ်အတွက် လိုအပ်နေသော အိမ်တွင်းမှုသင်တန်းကျောင်း ဖွင့်လှစ်ပေးရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း</title>
<speech type='vicespeaker'>တမူးမဲဆန္ဒနယ်မှ ဦးနိုင်နိုင်ဝင်း မေးမြန်းဖို့ ဖြစ်ပါတယ်</speech>
<speech><mp id='350'>ဦးနိုင်နိုင်ဝင်း(တမူးမဲဆန္ဒနယ်)</mp>ရိုသေလေးစားရပါသော ပြည်သူ့လွှတ်တော် ဒုတိယဥက္ကဋ္ဌကြီးနှင့် ပြည်ထောင်စုအဆင့်အဖွဲ့အစည်းဝင်ပုဂ္ဂိုလ်များ၊ လွှတ်တော်ကိုယ်စားလှယ်များ နှင့် ဧည့်သည်တော်များအားလုံး မင်္ဂလာပါ။ ကျွန်တော်ကတော့ စစ်ကိုင်းတိုင်းဒေသကြီး၊ တမူး မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးနိုင်နိုင်ဝင်း ဖြစ်ပါတယ်။ ကျွန်တော့်အနေနဲ့ တမူး ဦးနိုင်နိုင်ဝင်း(တမှူး အ ဆင့်အဖွဲ့အစည်းဝင်ပု စစ်ကိုင်းတိုင်းဒေသကြီး၊ မြို့နယ်အတွက် လိုအပ်နေတဲ့ အိမ်တွင်းမှုသင်တန်းကျောင်းဖွင့်လှစ်ပေးရန် အစီအစဉ်ရှိ/မရှိကို မေးမြန်းသွားမှာ ဖြစ်ပါတယ်။ ဒုတိယဥက္ကကြီးခင်ဗျာ။ ကျွန်တော်တို့ တမူးမြို့နယ်ဟာ မြန်မာနိုင်ငံရဲ့ အနောက်မြောက်ဒေသ အိန္ဒိယ-မြန်မာနယ်စပ်အနီးမှာတည်ရှိပြီးမှ လူဦးရေ ၁၂၇၀၀၀ ကျော်ရှိပါတယ်။ ကျွန်တော်တို့ မြို့နယ်အတွင်းမှာနေထိုင်တဲ့ လူတွေက စိုက်ပျိုးရေးနှင့် နယ်စပ်ကုန်သွယ်ရေးကို အဓိကအားထား လုပ်ကိုင်နေကြပါတယ်။ လူငယ်တွေ၊ အမျိုးသမီးတွေ၊ ကျေးလက်နေပြည်သူတွေရဲ့ လူမှုဘဝဖွံ့ဖြိုး တိုးတက်စေဖို့ ကိုယ်ပိုင်ရပ်တည်နိုင်တဲ့ အသက်မွေးဝမ်းကျောင်းပညာတွေ တတ်မြောက်ထားဖို့ လိုအပ် ပါတယ်။ အထူးသဖြင့် ကျွန်တော်တို့မြို့နယ်မှာရှိတဲ့ အမျိုးသမီးတွေအတွက် ဘဝအာမခံချက်ရှိတဲ့ ခိုင်မာတဲ့အလုပ်အကိုင် အသက်မွေးဝမ်းကျောင်းပညာတွေကို သင်ကြားပေးလိုပါတယ်။ သို့ဖြစ်ပါ သောကြောင့် ပြည်သူ့လွှတ်တော် ဒုတိယဥက္ကဌကြီးမှတစ်ဆင့် မေးမြန်းလိုတာကတော့ တမူးမြို့နယ် အတွက်လိုအပ်နေတဲ့ အိမ်တွင်းမှုသင်တန်းကျောင်းတစ်ကျောင်း ဖွင့်လှစ်ပေးရန်သိရှိလို၍ မေးမြန်းရ ခြင်းဖြစ်ပါတယ်။ အားလုံးကို ကျေးဇူးတင်ပါတယ်။</speech>
<speech type='vicespeaker'>နယ်စပ်ရေးရာဝန်ကြီးဌာနက ဖေကြားရန် ဖြစ်ပါတယ်</speech>
<speech><agency id='12'>ဗိုလ်ချုပ်သန်းထွဋ်(ဒုတိယဝန်ကြီး၊ နယ်စပ်ရေးရာဝန်ကြီးဌာန)</agency>လေးစား အပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ စစ်ကိုင်းတိုင်းဒေသကြီး၊ တမူးမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးနိုင်နိုင်ဝင်း၏ စစ်ကိုင်းတိုင်းဒေသကြီး၊ တမူးမြို့နယ်အတွက် လိုအပ်တဲ့ အိမ်တွင်းမှုသင်တန်းကျောင်းဖွင့်လှစ်ပေးရန် အစီအစဉ်ရှိ/မရှိ မေးခွန်းနဲ့ပတ်သက်ပြီးတော့ နယ်စပ်ရေးရာဝန်ကြီးဌာနအနေဖြင့် နယ်စပ်ရေးရာဝန်ကြီးဌာနမှာ ပညာရေးနှင့်လေ့ကျင့်ရေးဦးစီး ဌာနအနေဖြင့် စစ်ကိုင်းတိုင်းဒေသကြီး၊ ကလေးမြို့ ကသာမြို့၊ ခန္တီးမြို့၊ ယင်းမာပင်မြို့၊ ပုလဲမြို့၊ ဆားလင်းကြီးမြို့တို့တွင် အမျိုးသမီး အိမ်တွင်းမှုသက်မွေးလုပ်ငန်းပညာသင်တန်းကျောင်း ခြောက်ကျောင်းဖွင့်လှစ်၍ ဒေသမှာရှိတဲ့ အမျိုးသမီးငယ်များအတွက် အလုပ်အကိုင်အခွင့်အလမ်းများ ဖန်တီးဖော်ဆောင်ပေးလျက်ရှိပြီးတော့ ဟုမ္မလင်းမြို့နယ်တွင်လည်း အိမ်တွင်းမှုသင်တန်းကျောင်း တစ်ကျောင်း ထပ်မံဖွင့်လှစ်ရန် လျာထားစီစဉ်ဆောင်ရွက်လျက်ရှိပါတယ်။ လွှတ်တော်ကိုယ်စားလှယ် မေးမြန်းထားတဲ့ တမူးမြို့နယ်မှာ အိမ်တွင်းမှုသင်တန်းကျောင်းဖွင့်လှစ်ပေးရန်နှင့် စပ်လျဉ်း၍ပညာရေးနှင့်လေ့ကျင့်ရေးဦးစီးဌာနရဲ့ အမျိုးသားဘက်စုံဖွံ့ဖြိုးတိုးတက်ရေးမှုစီမံကိန်း(၂၀၁၁-၂၀၁၂ ခုနှစ် မှ ၂၀၃၀-၂၀၃၁ ခုနှစ်အထိ) တွင်လျာထားပါဝင်မှုမရှိခြင်းကြောင့် တမူးမြို့နယ်တွင် အမျိုးသမီး အိမ်တွင်းမှုသက်မွေးလုပ်ငန်းပညာသင်တန်းကျောင်း ဖွင့်လှစ်ပေးနိုင်ခြင်းမရှိပါကြောင်းနှင့် တမူး မြို့နယ်အတွင်းရှိ အိမ်တွင်းမှုသင်တန်းတက်ရောက်ရန် စိတ်ပါဝင်စားသည့် အမျိုးသမီးငယ်များ အနေဖြင့် တမူးမြို့နယ်မှ ၈၁ မိုင်ခန့်ကွာဝေးတဲ့အိမ်တွင်းမှုသင်တန်းကျောင်း (ကလေးမြို့နယ်)တွင် ကျောင်းအိပ်ကျောင်းစားအဖြစ် တက်ရောက်သင်ကြားနိုင်ပါကြောင်း ရှင်းလင်းဖြေကြားအပ်ပါတယ်။</speech>
<title>ပြည်ထောင်စုတိုင်းရင်းသားလူမျိုးများ ဖွံ့ဖြိုးရေးတက္ကသိုလ် သင်တန်းသားသင်တန်းသူများကို ယခု လက်ရှိအရေအတွက်ထက်ပိုပြီး ခေါ်ယူပေးရန်အစီအစဉ်ရှိ/မရှိနှင့် စပ်လျဉ်းသည့်မေးခွန်း</title>
<speech type='vicespeaker'>ဖရူဆိုမဲဆန္ဒနယ်မှ ဦးပဲ့ဒူ မေးမြန်းဖို့ ဖြစ်ပါတယ်</speech>
<speech><mp id='244'>ဦးပဲ့ဒူ(ဖရူဆိုမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဒုတိယဥက္ကဋ္ဌနှင့် အားလုံးပဲ မင်္ဂလာပါခင်ဗျား။ ကျွန်တော်ကတော့ ကယားပြည်နယ်၊ ဖရူဆိုမဲဆန္ဒနယ်က ပြည်သူ့ လွှတ်တော်ကိုယ်စားလှယ် ဦးပဲ့ဒူဖြစ်ပြီး ကျွန်တော်မေးမြန်းလိုတဲ့ မေးခွန်းကတော့ ပြည်ထောင်စု တိုင်းရင်းသားလူမျိုးများ ဖွံ့ဖြိုးရေးတက္ကသိုလ် သင်တန်းသားသင်တန်းသူများကို ယခု လက်ရှိထက် အရေအတွက်ပိုမိုပြီးမှ တိုးမြှင့်ခေါ်ယူပေးနိုင်ပါရန် အစီအစဉ်ရှိ/မရှိ မေးခွန်းပဲဖြစ်ပါတယ်။ ဒုတိယ ဥက္ကဌကြီးခင်ဗျား။ စစ်ကိုင်းတိုင်းဒေသကြီး၊ စစ်ကိုင်းမြို့နယ်၊ ရွာသစ်ကြီးမှာဖွင့်လှစ်ထားတဲ့ ပြည်ထောင်စုတိုင်းရင်းသားလူမျိုးများဖွံ့ဖြိုးရေးတက္ကသိုလ်ဟာ ပြည်ထောင်စုတိုင်းရင်းသား လူမျိုးများ ဖွံ့ဖြိုးရေးသိပ္ပံမှတစ်ဆင့် ပေါက်ဖွားလာတဲ့ တက္ကသိုလ်တစ်ခုဖြစ်ပါတယ်။ ယင်းဖွံ့ဖြိုးရေးကျောင်းသည် ၁၉၆၃ ခုနှစ်၊ ကယားပြည်နယ်၊ လွိုင်ကော်မြို့မှာကျင်းပတဲ့ ပြည်ထောင်စုနေ့မှာ သန္ဓေတည်ခဲ့ပြီး ၁၉၆၄ ခုနှစ်၊ မန္တလေးတိုင်းဒေသကြီး၊ မန္တလေးမြို့မှာပြုလုပ်တဲ့ ပြည်ထောင်စုနေ့မှာ မွေးဖွားလာခဲ့တဲ့ သိပ္ပံကျောင်းတစ်ခုဖြစ်ပါတယ်။ ယခင်ဖွံ့ဖြိုးရေးသိပ္ပံ၊ ယခုဖွံ့ဖြိုးရေးတက္ကသိုလ်ဟာ အသွင်သဏ္ဌာန် အားဖြင့် ကြည့်မယ်ဆိုရင်တော့ တစ်နိုင်ငံလုံးမှာရှိနေတဲ့ တိုင်းရင်းသားလူငယ်မောင်မယ်များကို တစ်နေရာတည်းမှာစုစည်းပြီး ဘက်စုံပညာဘာသာရပ်များကို သင်ကြားပို့ချပေးနေသော ကျောင်းဟု ထင်မြင်ယူဆရသော်လည်းပဲ အနှစ်သာရမှာကတော့ တိုင်းရင်းသားစည်းလုံးညီညွတ်ရေးပဲ ဖြစ်ပါ တယ်။ ဒုတိယဥက္ကဋ္ဌကြီးခင်ဗျား။ မတူညီကွဲပြားသော တိုင်းရင်းသားလူမျိုးများနဲ့ ဖွဲ့စည်းထားတဲ့ နိုင်ငံ တစ်နိုင်ငံဟာ ခေတ်တွေ၊ စနစ်တွေ မည်သို့ပင်ပြောင်းလဲသွားစေကာမူ ယင်းနိုင်ငံမှာ မှီတင်းနေထိုင် ကြတဲ့ တိုင်းရင်းသားလူမျိုးပေါင်းစုံရဲ့ စည်းလုံးညီညွတ်ရေးသည် အစဉ်အမြဲလိုအပ်နေမှာပဲ ဖြစ်ပါ တယ်။ တိုင်းရင်းသားစည်းလုံးညီညွတ်ရေးသည် ညီရင်းအစ်ကို၊ မောင်ရင်းနှမစိတ်ဓာတ်ကို အခြေခံပြီး ပြည်တွင်းငြိမ်းချမ်းရေးကို အထောက်အကူပြုပါတယ်။ ပြည်တွင်းငြိမ်းချမ်းရေးဆိုတာကလည်းပဲ နိုင်ငံ တော်ဖွံ့ဖြိုးတိုးတက်ရေးရဲ့ အခြေခံအုတ်မြစ်ဖြစ်တယ်ဆိုတာ အားလုံးအသိပဲဖြစ်ပါတယ်။ ဒါကြောင့် နိုင်ငံတော်ဖွံ့ဖြိုးတိုးတက်ရေးအတွက် အလိုအပ်ဆုံးဖြစ်သော ပြည်တွင်းငြိမ်းချမ်းရေးကို ညီအစ်ကို နှမစိတ်ဓာတ်နဲ့ အခြေခံထားတဲ့ တိုင်းရင်းသားစည်းလုံးညီညွတ်ရေးအားနဲ့ တည်ဆောက်သွားရမှာပဲ ဖြစ်ပါတယ်။ သို့ဖြစ်ပါ၍ တိုင်းရင်းသားလူမျိုးများရဲ့ ရင်နှင့်သည်းခြာ သားငယ်သမီးငယ်များအား ဖွံ့ဖြိုးရေးတက္ကသိုလ်မှာ ဘူမိနတ်သံနေရာမြေအဖြစ်ခံယူကာ ညီရင်းအစ်ကို၊ မောင်ရင်းနှမကဲ့သို့ မရှိအတူ၊ ရှိအတူ အေးအတူပူအမျှ၊ ကောင်းတူဆိုးဖက် အတူတကွပူးပေါင်းနေထိုင်ကြကာ ပညာရှာမှီး ကြရင်း တိုင်းရင်းသားစည်းလုံးညီညွတ်ရေးရဲ့ အခြေခံအုတ်မြစ်ကို ကိုယ်တိုင်ကိုယ်ကျ တည်ဆောက် ကြပြီး ပြည်ထောင်စုစိတ်ဓာတ်ကို ပိုမိုခိုင်မြဲလာစေရန်အတွက် ရည်ရွယ်ချက်ကောင်းများအဖြစ် ထူထောင်ထားသော ပြည်ထောင်စု တိုင်းရင်းသားလူမျိုးများဖွံ့ဖြိုးရေးတက္ကသိုလ်အား အဆောက်အဦ များတိုးချဲ့ခြင်း၊ ဆရာဆရာမဝန်ထမ်းအင်အားများ တိုးမြှင့်ဖွဲ့စည်းခြင်းနဲ့အတူ သင်တန်းသားသင်တန်း သူများကို ယခု လက်ရှိအရေအတွက်ထက် ပိုမိုတိုးမြှင့်ခေါ်ယူလေ့ကျင့်မွေးထုတ်ပေးနိုင်ပါရန် အစီအစဉ်ရှိ/မရှိ ဒုတိယဥက္ကဋ္ဌမှတစ်ဆင့် မေးမြန်းအပ်ပါတယ်ခင်ဗျာ။ ကျေးဇူးတင်ပါတယ်။</speech>
<speech type='vicespeaker'>နယ်စပ်ရေးရာဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='12'>ဗိုလ်ချုပ်သန်းထွဋ်(ဒုတိယဝန်ကြီး၊ နယ်စပ်ရေးရာဝန်ကြီးဌာန)</agency>လေးစားအပ်ပါတဲ့ ဒုတိယဥက္ကဋ္ဌကြီးခင်ဗျား။ ကယားပြည်နယ်၊ ဖရူဆိုမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးပဲ့ဒူရဲ့ ပြည်ထောင်စုတိုင်းရင်းသားလူမျိုးများ ဖွံ့ဖြိုးရေးတက္ကသိုလ် သင်တန်းသားသင်တန်းသူများကို ယခု လက်ရှိအရေအတွက်ထက်ပိုပြီး ခေါ်ယူပေးရန်အစီအစဉ်ရှိ/မရှိ မေးခွန်းနှင့်ပတ်သက်၍ နယ်စပ်ရေးရာဝန်ကြီးဌာနအနေနဲ့ကတော့ ပြည်ထောင်စုတိုင်းရင်းသားလူမျိုးများ ဖွံ့ဖြိုးရေး တက္ကသိုလ်မှာ တိုင်းရင်းသားလူမျိုးများ စုံလင်စွာပညာသင်ကြားနိုင်ရေးအတွက် တိုင်းဒေသကြီး/ ဝင်ဆံ့နိုင်မှုကို မူတည်ပြီးတော့သောအင်အားအရေအတွက်ကို အင်အားခွဲဝေ ပြည်နယ်များအလိုက် ကျောင်းသားကျောင်းသူများကိုရွေးချယ်ပြီးတော့ ကျောင်းတက်ရောက်နိုင်ရေး စုစည်းဆောင်ရွက်ရာမှာ တက္ကသိုလ်များမှာရှိတဲ့ ကျောင်းသားအိပ်ဆောင်နှင့် စာသင်ဆောင်များရဲ့ ဝင်ဆံ့နိုင်မှုကို မူတည်ပြီးတော့လည်းကောင်း၊ တက်ရောက်ဆဲတိုင်းရင်းသားလူမျိုး စုံလင်စွာပါဝင်မှုကို မူတည်၍လည်းကောင်း လိုအပ်သောအင်အားအရေအတွက်ကို စုစည်းရွေးချယ်ပေးပါရန် သက်ဆိုင်ရာတိုင်းဒေသကြီး/ပြည်နယ်များနှင့် ကိုယ်ပိုင်အုပ်ချုပ်ခွင့်ရဒေသများကို အင်အားခွဲဝေ ပေးပြီးတော့ ခေါ်ယူလျက်ရှိပါတယ်။ လက်ရှိမှာတော့ ၂၀၁၈-၂၀၁၉ ပညာသင်နှစ်မှာ မဟာပညာရေးဘွဲ့ (M.Ed) အမှတ်စဉ် (၁၈/၁၉)နဲ့ ပညာရေးဘွဲ့ (B.Ed) အမှတ်စဉ်(၃)မှ(၇)ထိမှာ ကျောင်းသားကျောင်းသူ ၁၅၃၉ ဦး တက်ရောက်သင်ကြားနေပါတယ်။ ထို့အတူပဲ ဆရာအတတ်သင် ဒီပလိုမာတစ်နှစ်သင်တန်း သင်တန်း အမှတ်စဉ်(၁၀)မှာ ကျောင်းသားကျောင်းသူ ၇၄ ဦး စုစုပေါင်း ကျောင်းသားကျောင်းသူ ၁၆၁၃ ဦးတို့ကို လက်ခံသင်ကြားပေးလျက်ရှိပြီးတော့ တက္ကသိုလ်မှာရှိတဲ့ ကျောင်းသားကျောင်းသူအိပ်ဆောင်၊ စာသင်ခန်း၊ လက်တွေ့ခန်း၊ စားရိပ်သာအရေအတွက်များအရသော်လည်းကောင်း၊ ဆရာဆရာမ အင်အားနှင့် ကျောင်းသားကျောင်းသူအင်အားအချိုးအစားအရသော်လည်းကောင်း လက်ရှိ ပညာသင် နှစ်မှာ ကျောင်းသားဝင်ဆံ့မှုအများဆုံးနဲ့ ကျွန်တော်တို့ဝန်ကြီးဌာနက လက်ခံသင်ကြားပေးလျက် ရှိပါတယ်။ လွှတ်တော်ကိုယ်စားလှယ်မေးမြန်းထားတဲ့ ပြည်ထောင်စုတိုင်းရင်းသားလူမျိုးများ ဖွံ့ဖြိုးရေး တက္ကသိုလ်မှာ သင်တန်းသားသင်တန်းသူများကို ယခုလက်ရှိအရေအတွက်ထက်ပိုပြီး ခေါ်ယူပေးနိုင် ရေးနှင့်စပ်လျဉ်း၍ ဘဏ္ဍာရေးနှစ်အလိုက် အဆောက်အဦများကိုဆောက်လုပ်ခြင်း၊ အဆောက်အဦ ဟောင်းများကို ပြုပြင်ခြင်း၊ စီမံသင်ကြားရေးဌာနများ ဖွဲ့စည်းပုံတိုးချဲ့ခြင်း၊ ဆရာဆရာမများ ခန့်အပ်ရေးကိစ္စရပ်များကို လျာထားတင်ပြလျက်ရှိပါကြောင်းနှင့် ခွင့်ပြုမိန့်ရရှိမှုအပေါ်မူတည်၍ကျောင်းသားကျောင်းသူများ တိုးမြှင့်ခေါ်ယူနိုင်ရေး ဆောင်ရွက်ပေးသွားမည်ဖြစ်ပါကြောင်း ရှင်းလင်း ဖြေကြားအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='vicespeaker'>နယ်စပ်ရေးရာဝန်ကြီးဌာနမှ ဒုတိယဝန်ကြီး ပြန်လည်ထွက်ခွာနိုင်ပါပြီ</speech>
<title>လဲချားမြို့နယ်၊ အမှတ်(၄)ရပ်ကွက်အတွင်းရှိ လျှပ်စစ်ဓာတ်အားခွဲရုံတည်ဆောက်ရန် သိမ်းဆည်းခဲ့သော မြေ ၂.၅ ဧကအား မြို့နယ်လူမှုဖွံ့ဖြိုးရေးကိစ္စရပ်များတွင် အသုံးပြုနိုင်ရေးအတွက် ပြန်လည်စွန့်လွှတ် ပေးရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း</title>
<speech type='vicespeaker'>လဲချားမဲဆန္ဒနယ်မှ ဦးစိုင်းဥက္ကာ မေးမြန်းဖို့ ဖြစ်ပါတယ်</speech>
<speech><mp id='1142'>ဦးစိုင်းဥက္ကာ(လဲချားမဲဆန္ဒနယ်)</mp>လေးစားအပ်ပါသော လွှတ်တော်ဒုတိယဥက္ကဋ္ဌကြီး နှင့် ဝန်ကြီးများ၊ ဧည့်သည်တော်များအားလုံး မင်္ဂလာပါ။ကျွန်တော်ကတော့ ရှမ်းပြည်နယ်(တောင်းပိုင်း) လဲချားမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးစိုင်းဥက္ကာ ဖြစ်ပါတယ်။ ဒီနေ့ ကျွန်တော် မေးမယ့်မေးခွန်းကတော့ လဲချားမြို့ အမှတ်(၄)ရပ်ကွက်အတွင်းရှိ လျှပ်စစ်ဓာတ်အားခွဲရုံ တည်ဆောက် ရန် သိမ်းဆည်းခဲ့သောမြေ ၂.၅ ဧကအား မြို့နယ်လူမှုဖွံ့ဖြိုးရေးကိစ္စများတွင် အသုံးပြုရန်အတွက် ပြန်လည်စွန့်လွှတ်ပေးပါရန် အစီအစဉ် ရှိ/မရှိ စပ်လျဉ်းသည့်မေးခွန်းကို ပြည်သူ့လွှတ်တော် ဒုတိယ ဥက္ကဌကြီးမှတစ်ဆင့် မေးမြန်းသွားမှာ ဖြစ်ပါတယ်။ လေးစားအပ်ပါသော ဒုတိယဥက္ကဋ္ဌကြီးခင်ဗျား။ ရှမ်းပြည်နယ်(တောင်ပိုင်း)၊ လွိုင်လင်ခရိုင်၊ လဲချားမြို့နယ်၊ အမှတ်(၄) ရပ်ကွက်အတွင်းရှိ လျှပ်စစ် စွမ်းအင်ဝန်ကြီးဌာနမှ ၆၆ ကေဗွီအေ လျှပ်စစ်ဓာတ်အားခွဲရုံတစ်ရုံ တည်ဆောက်ရန်အတွက် ဧရိယာ အကျယ်အဝန်း ၂.၅၀ ဧကရှိသော မြေကွက်အားသိမ်းယူခဲ့သော်လည်း ၎င်းနေရာတွင် ဓာတ်အားခွဲရုံကို မတည်ဆောက်ဖြစ်ဘဲ လက်ရှိတည်ဆောက်ထားသော ဧရိယာအကျယ် ၅.၅၀ ဧက မြေကွက်ပေါ်တွင်ပြောင်းရွှေ့ တည်ဆောက်ခဲ့ပါတယ်။ မူလမြေကွက်အား ဓာတ်အားခွဲရုံအဖြစ် ဌာနမှအသုံးပြုခြင်း မရှိပါက ပြန်လည်စွန့်လွှတ်ပေးမည်ဟု ပြည်သူလူထုအား ကတိပေးခဲ့သော်လည်း ယနေ့တိုင် ပြန်လည် စွန့်လွှတ်ခြင်းမရှိသေးပါ။ လဲချားမြို့ လျှပ်စစ်ဌာနအနေဖြင့် ယခုလျှပ်စစ်ဓာတ်အားခွဲရုံနေရာ ၅.၅၀ ဧက၊ လျှပ်စစ်ဝန်ထမ်း အိမ်ရာ ၃.၈၂ ဧက၊ မြို့နယ်လျှပ်စစ်အင်ဂျင်နီယာရုံး ၀.၉၅ ဧက၊ ယခုလျှပ်စစ်ဓာတ်အားခွဲရုံ မတည်ဆောက်ဖြစ်သောမြေနေရာ ၂.၅၀ ဧက စုစုပေါင်းမြေဧက ၁၂.၇၇ ဧကကို ရရှိထားပါတယ်။ ယခုအခါ လဲချားမြို့တွင်းရှိလူငယ်များ မူးယစ်ဆေးဝါးအန္တရာယ်မကျရောက်စေရန်နှင့် ပြည်နယ် ကိုယ်စားပြု ထူးချွန်အားကစားသမားများ ပေါ်ထွက်လာစေရန်အတွက် မြို့နယ်အားကစားရုံတစ်ရုံ တည်ဆောက်ပေးပါရန် လိုအပ်လျက်ရှိပါတယ်။ လက်ရှိမြို့နယ်အားကစားကွင်းမှာ အားကစားရုံ တည်ဆောက်ရန်မြေနေရာ လုံလောက်ခြင်းမရှိတဲ့အတွက် ဖော်ပြပါမြေကွက်အား ပြန်လည်စွန့်လွှတ်ပေးပါက လဲချားမြို့နယ် လူငယ်များအတွက် များစွာအကျိုးရှိမှာဖြစ်ပါတယ်။ Power Point အသုံးပြု ခွင့် တောင်းခံအပ်ပါတယ်။ ဒါကတော့ 66 KVA ဓာတ်အားခွဲရုံဖြစ်ပါတယ်။ ဒါက မြို့နယ်လျှပ်စစ် အင်ဂျင်နီယာရုံးဖြစ်ပါတယ်။ ဒါကတော့ ရေအားလျှပ်စစ်နှင့် ဝန်ထမ်းအိမ်ရာဖြစ်ပါတယ်။ ဒါကတော့ လက်ရှိ ၂.၅၀ ဧက ကျွန်တော်တို့တောင်းထားတဲ့မြေဖြစ်ပါတယ်။ ဒါကလည်း တောင်းထားတဲ့မြေဖြစ်ပါတယ်။ ကျေးဇူးတင်ပါတယ်။ သို့ဖြစ်ပါ၍ မိဘပြည်သူများကိုယ်စား မေးမြန်းလိုသည်မှာ လဲချားမြို့နယ် အမှတ်(၄)ရပ်ကွက်အတွင်းရှိ လျှပ်စစ်စွမ်းအင်ဝန်ကြီးဌာနမှ လျှပ်စစ်ဓာတ်အားခွဲရုံ တည်ဆောက်ရန် အတွက် ယခင်က သိမ်းဆည်းခဲ့သော ဧရိယာ ၂.၅၀ ဧကရှိ မြေနေရာအား မြို့နယ်လူငယ်ဖွံ့ဖြိုးရေး ကိစ္စရပ်များတွင် အသုံးပြုနိုင်ရန်အတွက် ပြန်လည်စွန့်လွှတ်ပေးနိုင်ခြင်းရှိ/မရှိကို သိရှိလိုပါသဖြင့် ဒုတိယဥက္ကဋ္ဌကြီးမှတစ်ဆင့် မေးမြန်းအပ်ပါတယ်။ ဒုတိယ</speech>
<speech type='speaker'>လျှပ်စစ်နှင့် စွမ်းအင်ဝန်ကြီးဌာနက ဖြေကြားရန် ဖြစ်ပါတယ်။</speech>
<speech><agency id='17'>ဒေါက်တာထွန်းနိုင်(ဒုတိယဝန်ကြီး၊ လျှပ်စစ်နှင့်စွမ်းအင်ဝန်ကြီးဌာန)</agency>လေးစားအပ်ပါ သော ပြည်သူ့လွှတ်တော် ဒုတိယဥက္ကဋ္ဌကြီး၊ ပြည်သူ့လွှတ်တော်ကိုယ်စားလှယ်များနှင့် ဖိတ်ကြားထား သော ဧည့်သည်တော်များအားလုံး မင်္ဂလာပါလို့ နှုတ်ခွန်းဆက်သအပ်ပါတယ်။ ရှမ်းပြည်နယ်၊ လဲချားမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးစိုင်းဥက္ကာ မေးမြန်းသည့် လဲချားမြို့နယ် အမှတ်(၄) ရပ်ကွက်အတွင်းရှိ လျှပ်စစ်နှင့်စွမ်းအင်ဝန်ကြီးဌာနပိုင် မြေဧရိယာ ၂.၅ ဧကအား ပြန်လည်စွန့်လွှတ်ပေးနိုင်ခြင်းရှိ/မရှိ ကြယ်ပွင့်ပြမေးခွန်းနှင့်ပတ်သက်ပြီး ရှမ်းပြည်နယ်အစိုးရအဖွဲ့၏ ဖြေကြားချက်ပါ ပေါင်းစပ်၍ လျှပ်စစ်နှင့်စွမ်းအင်ဝန်ကြီးဌာနမှ ကျွန်တော် ဒုတိယဝန်ကြီး ဒေါက်တာထွန်းနိုင်က ရှင်းလင်းဖြေကြားသွားမှာ ဖြစ်ပါတယ်။ လေးစားအပ်ပါသော ပြည်သူ့လွှတ်တော် ဒုတိယဥက္ကဋ္ဌကြီးခင်ဗျား။ လွိုင်လင်ခရိုင်၊ လဲချားမြို့နယ်၊ အမှတ်(၄) ရပ်ကွက် ၊ ကွင်းအမှတ်(၁၆)၊ မင်္ဂလာကွက်သစ်ကွင်း၊ ဦးပိုင်အမှတ်(၁၈၄) မြေဧရိယာ ၂.၅၀ ဧကအနက်မှ ၀.၅၁၆ ဧကပေါ်တွင် စက်သုံးဆီအရောင်းဆိုင်နှင့် စားသောက်ကုန် ရောင်းဝယ် ဖြန့်ဖြူးရေးဆိုင် ဖွင့်လှစ်လိုပါသဖြင့် မြေအသုံးချခွင့်ပေးပါရန် ဦးစိုင်းဥက္ကာ၊ လဲချားမြို့၊ ရပ်ကွက်(၂)နေသူမှ လျှောက်ထားလာသဖြင့် ရှမ်းပြည်နယ်အစိုးရအဖွဲ့က ၃-၁-၂၀၁၇ ရက်နေ့တွင် ကျင်းပပြုလုပ်သော ရှမ်းပြည်နယ်အစိုးရအဖွဲ့ ပုံမှန်အစည်းအဝေးအမှတ်စဉ်(၁-၁/၂၀၁၇) ဆုံးဖြတ်ချက် အပိုဒ် ၅(ဇ)အရ စက်သုံးဆီအရောင်းဆိုင်ဖွင့်လှစ်ရန် လျှောက်ထားလာခြင်းကို ခွင့်မပြုကြောင်း ကာယကံရှင်ထံ အသိပေးအကြောင်းကြားထားပါကြောင်း သိရှိရပါတယ်။ အဆိုပါမြေဧရိယာ ၂.၅၀ ဧကအား ဌာနက နှစ်(၃၀)ဂရန် လျောက်ထားပြီးဖြစ်ပါတယ်။ ၆၆/၁၁ ကေဗွီ နမ့်စန်-လွိုင်လင်-လဲချားမိုင်းကိုင် ဓာတ်အားလိုင်းဖြင့် စုစုပေါင်း ၆၈.၈ မိုင် ကွာဝေးသော လွိုင်လင်-လဲချား-မိုင်းကိုင်မိုင်းနောင်-မိုင်းရှူး-ကျေးသီးမြို့များကို စဉ်ဆက်မပြတ် လျှပ်စစ်ဓာတ်အားပေးလျက်ရှိပြီး အဆိုပါ ဓာတ်အားလိုင်းမှာ ထိုဒေသနေပြည်သူများအတွက် အရေးကြီးသော ဓာတ်အားလိုင်းဖြစ်ပါတယ်။ နောင်မှာလည်းပဲ လျှပ်စစ်ဓာတ်အား သုံးစွဲလာသူ များပြားလာမှာ ဖြစ်ပါတယ်။ အဆိုပါ ၆၆/၁၁ ကေဗွီ ဓာတ်အားလိုင်းထိန်းသိမ်းပြုပြင်နိုင်ရန်အတွက် မဟာဓာတ်အားလိုင်းပြုပြင်ထိန်းသိမ်းရေးစခန်းခွဲရုံး တည်ဆောက်ရန် လိုအပ်လျက်ရှိပါတယ်။ လက်ရှိ အဆိုပါစခန်းခွဲရုံးကို တည်ဆောက်ပြီးတဲ့အခါမှာ ဓာတ်အားလိုင်းပြုပြင်ထိန်းသိမ်း ရန်အတွက်လိုအပ်သော ကျောက်တိုင်၊ ဓာတ်ကြိုး၊ ကြွေသီး၊ အရန်ပစ္စည်းများထားရှိရန် စတိုရုံးများ လည်း ဆက်လက်တည်ဆောက်ပြီး ဓာတ်အားလိုင်းထိန်းသိမ်းရေးစခန်းခွဲမှာ တာဝန်ထမ်းဆောင်မယ့် ဝန်ထမ်းများအတွက် ဝန်ထမ်းအိမ်ရာများလည်း ဆက်လက်တည်ဆောက်သွားရမှာ ဖြစ်ပါတယ်။ လက်ရှိအခြေအနေမှာ ဌာနအနေနဲ့ရရှိတဲ့ ဘတ်ဂျက်ပေါ်မှာ မူတည်ပြီးတော့ ဦးစားပေးတည်ဆောက် ရသော နေရာများမှာ တည်ဆောက်နေတဲ့အတွက်ကြောင့် လက်ရှိနေရာမှာ လိုအပ်တဲ့ မဟာဓာတ်အား လိုင်းထိန်းသိမ်းရေးစခန်းခွဲရုံးကို တည်ဆောက်နိုင်ခြင်းမရှိသေးသော်လည်း ထိုဒေသနေပြည်သူများ အတွက်လိုအပ်တဲ့ လျှပ်စစ်ဓာတ်အားလိုင်းပြုပြင်ထိန်းသိမ်းရန် စခန်းခွဲရုံးများတည်ဆောက်ရန် လိုအပ် ပါသောကြောင့် အဆိုပါမြေနေရာအား ဝန်ကြီးဌာနက ပြန်လည်စွန့်လွှတ်ပေးနိုင်ခြင်းမရှိပါကြောင်းလေးစားစွာရှင်းလင်းဖြေကြားအပ်ပါတယ်ခင်ဗျား။ ကျေးဇူးတင်ပါတယ်။</speech>
<title>မုံရွာမြို့နယ်ရှိ ကျောက္ကာရွာရေနံချက်ဖိုများနှင့် ဖန်ခါးကျင်းနယ်မြေ ရေနံချက်ဖိုများအပါအဝင် စစ်ကိုင်းတိုင်းဒေသကြီးတစ်ခုလုံးရှိ ရေနံချက်ဖိုများကို ပိုမိုအဆင့်မြင့်သော ရေနံချက်စက်ရုံများအဖြစ် မြေဧရိယာနှစ်ဧကဖြင့် တည်ဆောက်ခွင့်ပြုပေးနိုင်ခြင်းရှိ/မရှိနှင့် စပ်လျဉ်းသည့်မေးခွန်း</title>
<speech type='vicespeaker'>မုံရွာမဲဆန္ဒနယ်မှ ဦးညွန့်အောင် မေးမြန်းဖို့ ဖြစ်ပါတယ်</speech>
<speech><mp id='1129'>ဦးညွန့်အောင်(မုံရွာမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဒုတိယ ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများ၊ ဧည့်သည်တော်များအားလုံး စိတ်၏ချမ်းသာခြင်း၊ ကိုယ်၏ကျန်းမာခြင်းနှင့် ပြည့်စုံကြပါစေကြောင်း ဂါရဝပြုနှုတ်ခွန်း ဆက်သအပ်ပါတယ်။ ကျွန်တော်ကတော့ မုံရွာမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးညွန့်အောင်ဖြစ်ပြီး မုံရွာမြို့နယ်၊ ကျောက္ကာရွာရေနံချက်ဖိုများ၊ ဖန်ခါးကျင်းရေနံချက်ဖိုများအပါအဝင် ရေနံချက်ဖိုများကို ပိုမိုအဆင့်မြင့်သော ရေနံချက်စက်ရုံများအဖြစ် မြေဧရိယာနှစ်ဧကဖြင့် တည်ဆောက်ခွင့်ပြုပေးနိုင်ခြင်းရှိ/မရှိနှင့် စပ်လျဉ်းသည့်မေးခွန်းကို ပြည်သူ့လွှတ်တော် ဒုတိယ ဥက္ကဋ္ဌကြီးမှတစ်ဆင့် မေးမြန်းသွားမှာဖြစ်ပါတယ်။ ပြည်သူ့လွှတ်တော်ဒုတိယဥက္ကဋ္ဌကခင်ဗျား။ Power Point အသုံးပြုခွင့်ပေးပါခင်ဗျား။ မြန်မာတစ်နိုင်ငံလုံးမှာ တရားဝင်လိုင်စင်ထုတ်ပေးထားတဲ့ ရေနံချက်ဖိုပေါင်း ၄၄၆ ဖိုရှိပါတယ်။ လုပ်ငန်းရှင်ပေါင်း ၁၄၇ ဦးရှိကြောင်းလည်း သိရပါတယ်။ စစ်ကိုင်းတိုင်းဒေသကြီးမှာ အများဆုံးဖြစ်ပြီး ၃၇၉ ခုရှိကြောင်း သိရပါတယ်။ ဒီရေနံချက်ဖိုတွေအားလုံးဟာ ထင်းကိုပဲ လောင်စာအဖြစ် အသုံးပြု နေရပါသေးတယ်။ ပေပါ ၂၀၀ ခန့် ရေနံချက်ဖိုဟာ သုံးရက် ခန့် ထင်းမီးထိုးပေးရပါတယ်။ သစ်ပင်အကြီးတွေဆို သုံး၊ လေးပင်လောက်၊ သစ်ပင်အငယ်ဆို အပင် ၂၀၊ ၃၀ ခန့် လောင်စာအဖြစ် အသုံးပြု ကြရပါတယ်။ ထင်းအသုံးမပြုတဲ့ချက်ဖိုဟာ ရှားပါတယ်။ အနီးနား ရှိ သစ်တော၊ သစ်ပင်တွေကတော့ ကုန်လှပါပြီ။ ပြီးတော့ ပေပါ ၂၀၀ ခန့် ရေနံချက်ဖိုဟာ ချက်ပြီးသား ရေနံချေးကို ချေးချွတ်ဖို့ ဆာလ်ဖျူရစ်အက်ဆစ် ငါးဂါလန်ပုံ ငါးလုံးခန့်လည်း သုံးကြရပါတယ်။ ဒီကထွက်တဲ့ ကတ္တရာချေးတွေဟာလည်း နီးစပ်ရာမြေသဘာဝပတ်ဝန်းကျင်ကို ပျက်စီးစေပါတယ်။ ဒါတွေဟာ ရေနံချက်ဖိုတွေဖြစ်လို့ မီးအန္တရာယ်ကြုံရတာလည်း အခါခါရှိပါပြီ။ မီးလောင်မှု မကြာမကြာ ဖြစ်ရပါတယ်။ ဒါကြောင့် ဒီရေနံချက်ဖိုတွေကို အဆင့်မြှင့်ပေးဖို့ လိုပါတယ်။ ထင်းအသုံးမပြု ရသော၊ ကတ္တရာမထွက်သော၊ မီးအန္တရာယ်နည်းပါးသောအဆင့်သို့ ပြောင်းလဲပေးဖို့ လိုပါတယ်။ ရေနံချက်ဖို ပိုင်ရှင်တွေဟာလည်း ပြောင်းလဲလိုကြပါတယ်။ ဒီလုပ်ငန်းကြောင့် သဘာဝ ပတ်ဝန်းကျင်ကို ပျက်စီးရသော်လည်းပဲ ဒေသအလုပ်အကိုင်ဖန်တီးနိုင်ခြင်း၊ နိုင်ငံခြားသွင်းကုန်သက်သာ ခြင်းစတဲ့အကျိုးရလဒ်တွေရတဲ့အတွက်ကြောင့် ကောင်းကျိုးများပြီး ဆိုးကျိုးနည်းတဲ့အဆင့်ကို တစ်ဆင့် ချင်းတစ်ဆင့်ချင်း ပြောင်းလဲသွားစေချင်ပါတယ်။ ကျွန်တော်သိရသလောက်တော့ ဝန်ကြီးဌာနက လုပ်ငန်းရှင်တွေကို အစည်းအဝေးခေါ်ယူခဲ့ပြီး ရေနံချက်စက်ရုံအသေးစား တည်ဆောက်ခြင်းဆိုင်ရာ စည်းကမ်းချက်များ ထုတ်ပေးခဲ့ပါတယ်။ အဲဒီအထဲမှာ မြေအကျယ်အဝန်းကို တစ်ဧကလို့ ဖော်ပြခဲ့ ပါတယ်။ နောက်ဌာန Website မှာ နှစ်ဧကလို့ တင်ခဲ့ပြန်ပါတယ်။ နောက်တော့ လေးဧကဖြစ်သွား ပါတယ်။ တရားဝင်လိုင်စင်လုပ်ချင်သော လုပ်ငန်းရှင်များအတွက် အခက်အခဲဖြစ်ကြရပါတယ်။ ရေနံချက်ဖိုနေရာအသစ်များ ဖော်ထုတ်ရာမှာ ဖြစ်နိုင်သော်လည်းပဲ ရေနံချက်ဖိုအဟောင်းနေရာတွေ မှာတော့ ထိုမြေအကျယ်အဝန်းကို မရရှိနိုင်ပါဘူး။ စီးပွားရေးလုပ်ငန်းရှင်တွေကို လွယ်ကူချောမွေ့စေ ချင်ပါတယ်။ အချို့ကလည်း ဌာနနဲ့တရားဝင်မဆက်သွယ်တော့ဘဲ စက်ရုံများ ဆောက်ကြရပါတော့ တယ်။ ဥပဒေအပြင်ဘက်ကို တွန်းပို့နေသလို ဖြစ်ရပါတယ်။ သို့ဖြစ်ပါ၍ လုပ်ငန်းရှင်များ၊ အလုပ်သမား၊ နိုင်ငံတော် အားလုံးအဆင်ပြေချောမွေ့စေရန်၊ အသေးစားရေနံချက်ရုံတည်ဆောက်ခြင်းကို မြေ အကျယ်အဝန်းနှစ်ဧကဖြင့် ခွင့်ပြု လိုင်စင်ထုတ်ပေးနိုင်ခြင်းရှိ/မရှိ၊ အစီအစဉ်ရှိပါက မည်ကဲ့သို့ ပြုလုပ်ပေးပါမည်လဲ။ အစီအစဉ်ရှိပါက အဘယ်ကြောင့်ဟု သိရှိလိုပါသဖြင့် မဲဆန္ဒရှင်ပြည်သူတို့ရဲ့ ကိုယ်စား ပြည်သူ့လွှတ်တော် ဒုတိယဥက္ကဋ္ဌကြီးမှတစ်ဆင့် လေးစားစွာ မေးမြန်းအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type='vicespeaker'>လျှပ်စစ်နှင့်စွမ်းအင်ဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='17'>ဒေါက်တာထွန်းနိုင်(ဒုတိယဝန်ကြီး၊ လျှပ်စစ်နှင့်စွမ်းအင်ဝန်ကြီးဌာန)</agency>လေးစားအပ် ပါသော ပြည်သူ့လွှတ်တော်ဒုတိယဥက္ကဌကြီးခင်ဗျား။ စစ်ကိုင်းတိုင်းဒေသကြီး၊ မုံရွာမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးညွန့်အောင် မေးမြန်းသည့် စစ်ကိုင်းတိုင်းဒေသကြီး၊ မုံရွာမြို့နယ်ရှိ ကျောက္ကာရွာရေနံချက်ဖိုများနှင့် ဖန်ခါးကျင်းနယ်မြေ ရေနံချက်ဖိုများ အပါအဝင် ရေနံချက်ဖိုများကို ပိုမိုအဆင့်မြင့်သော ရေနံချက်စက်ရုံများအဖြစ် မြေဧရိယာ နှစ်ဧကဖြင့် တည်ဆောက်နိုင်ပါရန် ခွင့်ပြု ပေးနိုင်ခြင်းရှိ/မရှိကြယ်ပွင့်ပြမေးခွန်းအား ဆက်လက်ရှင်းလင်းဖြေကြားသွားမှာဖြစ်ပါတယ်။ လျှပ်စစ် နှင့်စွမ်းအင်ဝန်ကြီးဌာနဟာ ဒေသတွင်းထွက်ရှိတဲ့ ရေနံလက်ယက်တွင်းများမှ ထုတ်လုပ်သော ရေနံစိမ်းများကိုအသုံးပြု၍ ချက်လုပ်ကြသည့် မိရိုးဖလာရေနံချက်ဖိုများကို ထုတ်လုပ်နည်းစနစ် စနစ် တကျဖြင့် ဆောင်ရွက်လာကြစေရန်ရည်ရွယ်ကာ ဒေသန္တရရေနံချက်လုပ်ခြင်းလုပ်ငန်းများ လုပ်ကိုင်ဆောင်ရွက်ခွင့် ခွင့်ပြုမိန့်အတွက် အမိန့်ကြော်ငြာစာ(၆/၂၀၁၅)ကို ၆-၃-၂၀၁၅ ရက်နေ့မှာ ထုတ်ပြန်ခဲ့ ပေးပါတယ်။ မိရိုးဖလာနည်းလမ်းများဖြင့် ရေနံချက်ဖိုများကဆောင်ရွက်တဲ့ ရေနံချက်လုပ်ငန်းများအား စနစ်တကျနည်းလမ်းများဖြင့်ဆောင်ရွက်သည့် အသေးစားရေနံချက်လုပ်ခြင်းလုပ်ငန်း(Mini Refinery) သို့ အဆင့်မြှင့်တင်ဆောင်ရွက်နိုင်ရန်အတွက် ယခင်ကထုတ်ပြန်ခဲ့သော အမိန့်ကြော်ငြာစာ(၆/၂၀၁၅) ကို ပြင်ဆင်သည့် ဒေသန္တရရေနံချက်လုပ်ခြင်းနှင့် အသေးစားရေနံချက်လုပ်ခြင်းဆိုင်ရာ အမိန့်ကြော်ငြာစာအမှတ်(၂၁၁/၂၀၁၉)ကို ၂၃-၅-၂၀၁၉ ရက်နေ့မှာ ထုတ်ပြန်ပေးခဲ့တာဖြစ်ပါတယ်။ ရေနံချက်စက်ရုံ(Mini Refinery) တည်ဆောက်မယ့်မြေနေရာအတွက် မြေလွတ်၊ မြေလပ်နှင့် မြေရိုင်း ဖြစ်ပါက မြေလွတ်၊ မြေလပ်နှင့် မြေရိုင်းများစီမံခန့်ခွဲရေးဥပဒေနှင့်အညီ ခွင့်ပြုမိန့်ရယူဆောင်ရွက် သွားရမှာဖြစ်ပါတယ်။ မြေပိုင်ဆိုင်မှုနှင့်ပတ်သက်ပြီး ခွင့်ပြု မိန့်တွေရရှိရင် စက်ရုံတည်ဆောက်မယ့် Layout Plan g Design Detail Drawing op:şệsao? oe:630 3:sao:qsadla. 20609003: မှတ်ချက်ဦးစွာ လျှောက်ထားရပါတယ်။ ထို့နောက် မီးသတ်ဦးစီးဌာန၊ ပတ်ဝန်းကျင်ထိန်းသိမ်းရေးဦးစီးဌာန၊ မြန်မာ့ရေနံထွက်ပစ္စည်း ရောင်းဝယ်ရေးလုပ်ငန်းနဲ့ စက်မှုကြီးကြပ်ရေးနဲ့ စစ်ဆေးရေးဦးစီးဌာန၊ ခရိုင်၊ မြို့နယ်စီမံခန့်ခွဲရေး ကော်မတီတို့ရဲ့ သဘောထားမှတ်ချက်များနှင့်အတူ ဝန်ကြီးဌာနကို ဆက်လက်လျှောက်ထားရတာ ဖြစ်ပါတယ်။ ယခုအခါမှာ တစ်ရက်လျှင် ရေနံစိမ်းဂါလန် ၃၀၀၀၀ အထိ ချက်လုပ်မယ့် အသေးစား ရေနံချက်လုပ်ငန်း(Mini Refinery)အတွက် ဘေးအန္တရာယ်ကင်းရှင်းရေးနဲ့ အဆိုပါလုပ်ငန်းခွင် အတွင်းမှာ ကုန်ကြမ်းဖြစ်တဲ့ရေနံစိမ်းများ၊ ကုန်ချောဖြစ်တဲ့ ဓာတ်ဆီ၊ ဒီဇယ်ထုတ်လုပ်ပြီး FO များ အသီးသီးကိုသိုလှောင်နိုင်မယ့် သိုလှောင်ကန်အဝန်းအဝိုင်းတည်ဆောက်ရန်၊ ရေနံချက်လုပ်မယ့် စက်တန်းဧရိယာနဲ့ အဆိုပါစက်များကို ထိန်းချုပ်မယ့် ပင်မ Control ခန်း၊ ထိန်းချုပ်ခန်းများ၊ ရေနံစိမ်း အပူပေးမီးဖို၊ အဆိုပါရေနံချက်လုပ်ငန်းအတွင်း မတော်တဆမီးဘေးအန္တရာယ်ကျရောက်လာလို့ရှိရင် အသင့်ငြိမ်းသတ်နိုင်ဖို့အတွက် မီးသတ်ရေကန်၊ မီးသတ်အဆောက်အဦ၊ ၎င်းတို့အတွက် Pump House များနဲ့ ရေနံချက်စက်တန်းမှာအသုံးပြုရန်အတွက် အအေးခံရေသိုလှောင်ကန်၊ အသုံးပြုပြီး ရေများစွန့်ပစ်တဲ့နေရာ၊ အရန်မီးစက်ထားရန်နေရာ၊ ရေနံစိမ်းများသယ်လာတဲ့အချိန်မှာ ဆီတင်ရန်နှင့် ချက်လုပ်ပြီးရေနံနဲ့ဓာတ်ဆီများ၊ ဒီဇယ်များကို ပြန်လည်တင်ရန်အတွက် အသုံးပြုမည့် Pump House များ၊ ပြန်လည်ဖြန့်ဖြူးမည့် Filling Station၊ ရုံးခန်း၊ ဝန်ထမ်းနားနေဆောင်၊ စွန့်ပစ်ပစ္စည်းများ Treatment System တွေအတွက်ကို လိုအပ်သောမြေနေရာများ စတဲ့ကိစ္စရပ်အသီးသီးအတွက် လိုအပ်တဲ့နေရာတွေကို စနစ်တကျလျာထားဆောင်ရွက်ရန် သတ်မှတ်ထားတာဖြစ်ပါတယ်။ မုံရွာမြို့နယ်အတွင်း ကျောက္ကာကျေးရွာမှာရှိတဲ့ ရေနံချက်ဖိုများနဲ့ ဖန်းခါးကျင်းနယ်မြေမှာရှိတဲ့ ရေနံချက်ဖိုများဟာ ချက်ဖိုတစ်ခုနဲ့တစ်ခု တစ်ဆက်တည်း တစ်တန်းတည်း အလွန်နီးကပ်စွာတည်ရှိတဲ့ အတွက်ကြောင့် ဘေးအန္တရာယ်တစ်စုံတစ်ရာဖြစ်ပေါ်လာလို့ရှိရင် လုံလောက်တဲ့ အန္တရာယ်ကင်း အကွာအဝေးမရှိတဲ့အနေအထားမှာ ဖြစ်ပေါ်နေတာဖြစ်ပါတယ်။ ဒီအတွက်လည်း ရေနံချက်ဖိုတွေ အပါအဝင် တစ်တိုင်းလုံးမှာရှိတဲ့ ရေနံချက်ဖိုများကို ပိုမိုအဆင့်မြင့်တဲ့ ရေနံချက်စက်ရုံများ တည်ဆောက်နိုင်ဖို့အတွက်ကို Mini Refinery အတွက် လုံလောက်တဲ့လုပ်ငန်းဧရိယာကို ကန့်သတ် သတ်မှတ် ပေးထားခြင်းဖြစ်ပါတယ်။ မတော်တဆမီးလောင်လာလို့ရှိရင် ဘေးပတ်ဝန်းကျင်တစ်ခုလုံး၊ အခြား ရင်းနှီးမြှုပ်နှံသူများအားလုံး ပျက်စီးဆုံးရှုံးခြင်းကြုံတွေ့ရနိုင်တာဖြစ်ပါတယ်။ ဒီအတွက်ကြောင့် အသေးစားရေနံချက်လုပ်ငန်းများရဲ့ လုပ်ငန်းဧရိယာအကျယ်အဝန်းဟာ စုစုပေါင်းစတုရန်းပေ အားဖြင့် ၁၇၄၂၄၀ စတုရန်းပေ၊ ဧကအားဖြင့် လေးဧကဟု သတ်မှတ်ထားခြင်းဖြစ်ပါတယ်။ လက်ရှိ ရေနံချက်ဖိုများအတွက်ကို Mini Refinery အတွက် ကန့်သတ်ထားတဲ့ဧရိယာအကျယ်အဝန်းဟာ ရင်းနှီးမြှုပ်နှံသူအတွက် မတော်တဆဘေးအန္တရာယ်ဖြစ်လာခဲ့လို့ရှိရင် အနီးအနားမှာထပ်မံတည်ရှိ နေတဲ့ နေထိုင်သူများအပါအဝင် အခြားသောရေနံချက်ဖိုများရဲ့ ပစ္စည်းဆုံးရှုံးမှုများ မဖြစ်ပွားစေရေး အတွက် ထိခိုက်ဆုံးရှုံးမှုနည်းပါးစေရန် လုံလောက်တဲ့ Safety Distance များရရှိစေရန် နိုင်ငံတကာရဲ့ လုပ်ထုံးလုပ်နည်းများနှင့်ကိုက်ညီအောင် သတ်မှတ်ပေးထားခြင်းဖြစ်တဲ့အတွက်ကြောင့် မြေဧက နှစ်ဧကဖြင့် ခွင့်ပြု ပေးနိုင်ခြင်းမရှိပါကြောင်း ရှင်းလင်းဖြေကြားအပ်ပါတယ်။ ကျေးဇူးတင်ပါတယ်။</speech>
<speech type='vicespeaker'>မိုက်ပေးပါ</speech>
<speech><mp id='1129'>ဦးညွန့်အောင်(မုံရွာမဲဆန္ဒနယ်)</mp>ဒုတိယဥက္ကဋ္ဌကြီးခင်ဗျား။ ဆက်စပ်မေးခွန်းမေးခွင့် ပြုပါခင်ဗျား။ ကျွန်တော့်ရဲ့ Power Point မှာလည်း ဖော်ပြထားပါတယ်။ သဘာဝပတ်ဝန်းကျင် ပျက်စီးတာတွေ၊ နောက် စက်ရုံအသစ်တည်ဆောက်နေကြတာတွေလည်း ဖော်ပြထားပါတယ်။ Power Point လေး ပြန်ပြပေးပါခင်ဗျား။ Power Point နံပါတ်(၁၆)၊ (၁၇)ပြပေးပါခင်ဗျား။ ကျွန်တော်တို့ ဒါတွေဟာဆိုလို့ရှိရင် ခွင့်ပြုမိန့်မကျဘဲနဲ့ လုပ်ခဲ့တဲ့ရေနံချက်ဖိုတွေဖြစ်ပါတယ်။ အဲဒီတော့ ဒီလို ခွင့်ပြုမိန့်မကျဘဲနဲ့ တည်ဆောက်ခဲ့တဲ့ရေနံချက်ဖိုတွေအတွက် ဝန်ကြီးဌာနတွေက ချမှတ်ထားတဲ့ စည်းမျဉ်းစည်းကမ်းတွေနဲ့ ဘယ်လိုဆောင်ရွက်ဖို့အစီအစဉ်ရှိပါသလဲလို့ ကျွန်တော့်အနေနဲ့ ဆက်စပ် မေးခွန်းမေးမြန်းလိုပါတယ်ခင်ဗျား။</speech>
<speech type='vicespeaker'>ကိုယ်စားလှယ်ကြီး ဆက်စပ်မေးခွန်းဆိုတဲ့ဥစ္စာက Trend တစ်ခုတည်း သွားရတယ်။ ကျွန်တော်ပြောတာက။ အခု ကိုယ်စားလှယ်တော်ကြီး ပထမဆုံးမေးထားတဲ့ဥစ္စာက နှစ်ဧကအပေါ်မှာ ဆောက်လို့ရ/မရဆိုတာ ဝန်ကြီးကိုမေးထားတာဖြစ်တယ်။ ဝန်ကြီးက ဘာဖြစ်လဲ ဆိုလို့ရှိရင် နှစ်ဧကနဲ့ဆောက်လို့မရဘူး။ လေးဧကမှဆောက်လို့ရမယ်လို့ ဖြေထားပြီးသားရှိတယ် လေးဧကထက်နည်းပြီးတော့လည်း သူကလိုင်စင်မပေးနိုင်ဘူးလို့ ပြောထားပြီးသားရှိတယ်။ အဲဒီ ယခင်ဆောက်ထားတဲ့ဥစ္စာတွေကို ဘယ်လိုလုပ်မလဲလို့ထပ်မေးတဲ့ဥစ္စာကတော့ လိုင်းမတူတော့ဘူး။ ဆက်စပ်မေးခွန်းမဟုတ်ပါဘူး။ ဆက်စပ်မေးခွန်းက ပုဒ်မ ၁၄၄ မှာသေချာပြထားပါတယ်။ အဲဒီတော့ ကိုယ်စားလှယ်တော်ကြီးပြောတဲ့ဥစ္စာက ဆက်စပ်မေးခွန်းနဲ့လွဲနေတဲ့အတွက်ကြောင့် အဲဒါပါ။</speech>
<title>လွိုင်လင်မြို့နယ်အတွင်းရှိ တောင်နောက်ကျေးရွာအုပ်စု၊ ပန်ဝိုကျေးရွာအုပ်စု၊ ကုန်းယောကျေးရွာအုပ်စု၊ နမ့်ထမိုကျေးရွာအုပ်စု၊ ပင်လုံအရှေ့ကျေးရွာအုပ်စုနှင့် နောင်လိုင်ကျေးရွာအုပ်စုများတွင် ၂၄ နာရီ လျှပ်စစ်မီးလင်းနိုင်ရေးအတွက် မည်သို့စီစဉ်ဆောင်ရွက်ပေးမည်ကို သိလိုခြင်းနှင့်စပ်လျဉ်းသည့် မေးခွန်း</title>
<speech type='vicespeaker'>လွိုင်လင်မဲဆန္ဒနယ်မှ ဦးခင်မောင်သီ မေးမြန်းဖို့ ဖြစ်ပါတယ်</speech>
<speech><mp id='414'>ဦးခင်မောင်သီ(လွိုင်လင်မဲဆန္ဒနယ်)</mp>လေးစားအပ်ပါသော ဒုတိယဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ဖိတ်ကြားထားသော ပြည်ထောင်စုဒုတိယဝန်ကြီးများ၊ ဧည့်သည်တော် များအားလုံး ကိုယ်စိတ်နှစ်ဖြာကျန်းမာချမ်းသာပါစေကြောင်း ဆုတောင်းမေတ္တာပို့သရင်းနဲ့ မင်္ဂလာပါ လို့ နှုတ်ခွန်းဆက်သအပ်ပါတယ်။ ကျွန်တော်ကတော့ ရှမ်းပြည်နယ်(တောင်ပိုင်း)၊ လွိုင်လင်မဲဆန္ဒနယ် က ပြည်သူ့လွှတ်တော်ကိုယ်စားလှယ် ဦးခင်မောင်သီ ဖြစ်ပါတယ်။ လေးစားအပ်ပါသော ပြည်သူ့ လွှတ်တော်ဒုတိယဥက္ကဌကြီးခင်ဗျား။ ရှမ်းပြည်နယ်(တောင်ပိုင်း)၊ လွိုင်လင်မြို့နယ် တောင်နောက် ကျေးရွာအုပ်စု၊ လွိုင်မွတ်ရွာ ဘုန်းတော်ကြီးကျောင်းမှာ ဒေသခံမဲဆန္ဒနယ် မိဘပြည်သူများနဲ့ တွေ့ဆုံ၍ လွှတ်တော်အတွေ့အကြုံရှင်းလင်းခြင်း၊ ဒေသဖွံ့ဖြိုးရေးလုပ်ငန်းများ ဆွေးနွေးခြင်းတို့ကို အခု ၂၀၁၉ ခုနှစ်၊ ဇွန်လ ၂၅ ရက်နေ့မှာ ဆောင်ရွက်ခဲ့ပါကြောင်း တင်ပြပါတယ်။ ဒေသခံမိဘပြည်သူများမှ တင်ပြ ဆွေးနွေးရာတွင် ကျေးရွာများ ၂၄ နာရီ လျှပ်စစ်မီးလင်းရေး ပထမဦးစားပေးဆောင်ရွက်ပေးနိုင်ပါရန် တင်ပြကြပါတယ်။ ထိုနည်းတူစွာပဲ ကုန်းယောကျေးရွာ ဘုန်းတော်ကြီးကျောင်းနဲ့ ပျော့ကြိမ်ကျေးရွာဘုန်းတော်ကြီး ကျောင်းများတွင် မိဘပြည်သူများနှင့် ဒေသဖွံ့ဖြိုးရေးဆွေးနွေးခဲ့ရာတွင်လည်း ကျေးရွာများ ၂၄ နာရီ လျှပ်စစ်မီးလင်းနိုင်ရေးအတွက် သက်ဆိုင်ရာဌာနသို့ တင်ပြဆောင်ရွက်ပေးနိုင်ပါရန် တင်ပြလာသဖြင့် လျှပ်စစ်မီးလင်းနိုင်ရေးအတွက် လွိုင်လင်မြို့နယ်၊ တောင်နောက်ကျေးရွာအုပ်စု နောင်ယာဆိုင်း ကျေးရွာ၊ လုံဖီကျေးရွာ၊ ဆန်ခတ်ကျေးရွာ၊ လွိုင်မွတ်ကျေးရွာ၊ ပန်ဝိုကျေးရွာအုပ်စု ပန်ဦးရွာ၊ ဟွေဟမ် ကျေးရွာ၊ ကုန်းယောကျေးရွာအုပ်စု ကုန်းယောရွာ၊ နမ့်ထမိုကျေးရွာအုပ်စု ပန်လင်းရွာ၊ ပင်လုံအရှေ့ ကျေးရွာအုပ်စု ဟွေကြိမ်ရွာ၊ နောင်လိုင်ကျေးရွာအုပ်စု ဝမ်နောင်ရွာ၊ ဝမ်နောင်ကုန်းရွာ လျှပ်စစ်မီးလင်း နိုင်ရန်အတွက် သက်ဆိုင်ရာဌာနသို့ လေးစားအပ်ပါသော ပြည်သူ့လွှတ်တော် ဒုတိယဥက္ကဋ္ဌမှတစ်ဆင့် ဒေသခံမဲဆန္ဒရှင် မိဘပြည်သူများကိုယ်စား အောက်ပါကြယ်ပွင့်ပြမေးခွန်းကို မေးမြန်းအပ်ပါတယ်။ ရှမ်းပြည်နယ်(တောင်ပိုင်း)၊ လွိုင်လင်မြို့နယ်၊ တောင်နောက်ကျေးရွာအုပ်စု နောင်ယာဆိုင်းကျေးရွာ၊ လုံဖီကျေးရွာ၊ ဆန်ခတ်ကျေးရွာ၊ လွိုင်မွတ်ကျေးရွာ၊ ပန်ဝိုကျေးရွာအုပ်စု ပန်ဝိုကျေးရွာ၊ ဟေဟမ် ကျေးရွာ၊ ကုန်းယောကျေးရွာအုပ်စု ကုန်းယောကျေးရွာ၊ နမ့်ထမိုကျေးရွာအုပ်စု ပန်လင်းကျေးရွာ၊ ပင်လုံအရှေ့ကျေးရွာအုပ်စု ဟွေကြိမ်ကျေးရွာ၊ နောင်လိုင်ကျေးရွာအုပ်စု ဝမ်နောင်ရွာ၊ ဝမ်ကုန်းရွာ တို့တွင် ၂၄ နာရီ လျှပ်စစ်မီးလင်းနိုင်ရေးတို့အတွက် မည်ကဲ့သို့စီစဉ်ဆောင်ရွက်ပေးနိုင်ပါမည်နည်း၊ မည်သည့်အချိန်ကာလတွင် ပြီးစီးအောင်ဆောင်ရွက်ပေးမည်ကို သိလိုပါ၍ မေးမြန်းအပ်ပါတယ် ခင်ဗျား။ အားလုံးကိုကျေးဇူးတင်ပါတယ်။</speech>
<speech type='vicespeaker'>လျှပ်စစ်နှင့်စွမ်းအင်ဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='17'>ဒေါက်တာထွန်းနိုင်(ဒုတိယဝန်ကြီး၊ လျှပ်စစ်နှင့်စွမ်းအင်ဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဒုတိယဥက္ကဋ္ဌကြီးခင်ဗျား။ ရှမ်းပြည်နယ်၊ လွိုင်လင်မဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးခင်မောင်သို့ မေးမြန်းသည့် ကြယ်ပွင့်ပြမေးခွန်းအား ကျွန်တော်က ဆက်လက် ရှင်းလင်းဖြေကြားသွားမှာဖြစ်ပါတယ်။ လွိုင်လင်မြို့နယ်၊ တောင်နောက်ကျေးရွာအုပ်စု နောင်ယာဆိုင်းကျေးရွာ၊ ပန်ဝိုကျေးရွာအုပ်စု ပန်ဝိုကျေးရွာနှင့် ပင်လုံအရှေ့ကျေးရွာအုပ်စု ဟွေကြိမ်ကျေးရွာ လျှပ်စစ်ဓာတ်အားရရှိရန်အတွက် ၁၁ ကေဗွီ ဓာတ်အားလိုင်း ၇.၁၂ မိုင်၊ ၁၁/၀.၄ ကေဗွီ ၂၀၀ ကေဗွီအေ ထရန်စဖော်မာ တစ်လုံး၊ ၁၀၀ ကေဗွီ ထရန်စဖော်မာ နှစ်လုံးနှင့် ၄၀၀ ဗို့ဓာတ်အားလိုင်းသုံးမိုင် တည်ဆောက်ပေးရမှာ ဖြစ်ပါတယ်။ ၄၀၀ ဗို့ဓာတ်အားလိုင်းမှအပ ကျန်တည်ဆောက်ရေးလုပ်ငန်းများကို ဂျာမနီနိုင်ငံ KFW ချေးငွေစီမံကိန်းဖြင့် ဆောင်ရွက်မယ့်လုပ်ငန်းများမှာ ပါရှိပြီးဖြစ်ပါတယ်။ တောင်နောက်ကျေးရွာအုပ်စု အတွင်းရှိ ကျန်ကျေးရွာများဖြစ်သော လုံဖီကျေးရွာ၊ ဆန်ခတ်ကျေးရွာ၊ လွိုင်မွတ်ကျေးရွာများ လျှပ်စစ် ဓာတ်အားရရှိရေးအတွက် KFW စီမံကိန်းဖြင့်ဆောင်ရွက်မည့် နောင်ယာဆိုင်းကျေးရွာမှ ဆက်လက်ပြီး တည်ဆောက်ရမှာ ဖြစ်ပါတယ်။ အလားတူ ပန်ဝိုကျေးရွာအုပ်စုအတွင်းရှိ ဟေဟွမ်ကျေးရွာ လျှပ်စစ် ဓာတ်အားရရှိရေးအတွက်လည်း KFW ချေးငွေဖြင့် ဆောင်ရွက်သွားမည့် ပန်ဝိုကျေးရွာ လျှပ်စစ် ဓာတ်အားရရှိလာလို့ရှိရင် ပန်ဝိုကျေးရွာမှတစ်ဆင့် အဆိုပါကျေးရွာကို ဆက်လက်ဆောင်ရွက်သွား ရမှာ ဖြစ်ပါတယ်။ ဒီအတွက်ကြောင့် နောင်ယာဆိုင်းကျေးရွာနှင့် ပန်ဝိုကျေးရွာများ KFW စီမံကိန်းအရ လျှပ်စစ်ဓာတ်အားရရှိပြီးလာတဲ့အချိန်မှာ ထပ်မံလိုအပ်လာမယ့် ၁၁ ကေဗွီဓာတ်အားလိုင်းနှင့် ၁၁/၀.၄ ကေဗွီထရန်စဖော်မာများ တည်ဆောက်ခြင်းလုပ်ငန်းများကို ရှမ်းပြည်နယ်အစိုးရအဖွဲ့ရဲ့ ဘတ်ဂျက် ရန်ပုံငွေမှာ နှစ်အလိုက်လျာထားပြီး ရန်ပုံငွေရရှိမှုအရ ဆောင်ရွက်ပေးသွားမှာဖြစ်ပါကြောင်း ရှင်းလင်း ဖြေကြားအပ်ပါတယ်။ ကုန်းယောကျေးရွာအုပ်စု ကုန်းယောကျေးရွာနှင့် နမ့်ထမိုကျေးရွာအုပ်စု ပန်လင်းကျေးရွာ လျှပ်စစ်ဓာတ်အားရရှိရေးအတွက် ၁၁ ကေဗွီ ဓာတ်အားလိုင်း ၁၁ မိုင်၊ ၁၁/၀.၄ ကေဗွီ ၂၀၀ ကေဗွီအေ ထရန်စဖော်မာ တစ်လုံး၊ ၁၀၀ ကေဗွီအေ ထရန်စဖော်မာ တစ်လုံးနှင့် ၄၀၀ ဗို့ဓာတ်အားလိုင်း ၃.၅ မိုင် တည်ဆောက်ပေးရမှာဖြစ်ပြီးတော့ ရှမ်းပြည်နယ်အစိုးရအဖွဲ့က ၂၀၂၀-၂၀၂၁ ဘဏ္ဍာရေးနှစ်မှ စတင်ကာ ပြည်နယ်အစိုးရရဲ့ ဘတ်ဂျက်ရန်ပုံငွေမှာ ထည့်သွင်းလျာထားကာ ရန်ပုံငွေခွဲဝေရရှိမှုရှိပါက ဆောင်ရွက်ပေးသွားမှာဖြစ်ပါတယ်။ နောင်လိုင်ကျေးရွာအုပ်စု ဝမ်နောင်ကျေးရွာနှင့် ဝမ်ကုန်းကျေးရွာ လျှပ်စစ်ဓာတ်အားရရှိရန်အတွက် ၁၁ ကေဗွီ ဓာတ်အားလိုင်း ၅ မိုင်ကျော်နဲ့ ၁၁/၀.၄ ကေဗွီ ၁၀၀ ကေဗွီအေ ထရန်စဖော်မာ နှစ်လုံး၊ ၄၀၀ ဗို့ ဓာတ်အားလိုင်း ၁.၆ မိုင်ထိ လိုအပ်ပါတယ်။ ၄၀၀ ဗို့ ဓာတ်အားလိုင်းမှအပ ကျန်တည်ဆောက်ရေးလုပ်ငန်းများကို ဂျာမနီနိုင်ငံရဲ့ (KFW) ချေးငွေစီမံကိန်းဖြင့်ဆောင်ရွက်မယ့်လုပ်ငန်းစာရင်းထဲမှာ ပါဝင်ပြီးဖြစ်ကြောင်း ရှင်းလင်းဖြေကြားအပ်ပါတယ်။ (KFW) ချေးငွေစီမံကိန်းပါ လုပ်ငန်းများအတွက် ဓာတ်အားလိုင်းနှင့် ဓာတ်အားခွဲရုံ ပစ္စည်းတွေဝယ်ယူနိုင်ရန် နိုင်ငံတကာဖိတ်ခေါ်တင်ဒါခေါ်ယူနိုင်ရေးအတွက် တင်ဒါ Specification နှင့် တင်ဒါခေါ်ယူမယ့် စာရွက်စာတမ်းများကို အတိုင်ပင်ခံအင်ဂျင်နီယာအဖွဲ့နှင့်ပေါင်းစပ်ကာ ပြုစုဆောင်ရွက်လျက် ရှိပါတယ်။ Project Schedule အရ တည်ဆောက်ရေးလုပ်ငန်းများကို ၂၀၂၀ ခုနှစ်အတွင်းမှာ စတင်ဆောင်ရွက်သွားနိုင်ရန် လျာထားဆောင်ရွက်လျက်ရှိပါကြောင်းနှင့် ရှမ်းပြည်နယ်အစိုးရအဖွဲ့ရဲ့ ရန်ပုံငွေနဲ့ကျခံမယ့်လုပ်ငန်းများကို နှစ်အလိုက်ဘဏ္ဍာငွေခွင့်ပြုချက်ရရှိမှုအပေါ်မူတည် ဆောင်ရွက် ပေးသွားမှာဖြစ်ပါကြောင်း လွှတ်တော်ဒုတိယဥက္ကဋ္ဌကြီးမှတစ်ဆင့် ရှင်းလင်းဖြေကြားအပ်ပါတယ်။ ကျေးဇူးတင်ပါတယ်။</speech>
<title>ကန်ပက်လက်မြို့အတွင်း ဓာတ်အားဖြန့်ဖြူးရေး အဆင်ပြေလုံလောက်စေရန်အတွက် ၆၆ KV ဓာတ်အားခွဲရုံတစ်ရုံ တည်ဆောက်ပေးရန် အစီအစဉ်ရှိ/မရှိနှင့်စပ်လျဉ်းသည့်မေးခွန်း</title>
<speech type='vicespeaker'>ကန်ပက်လက်မဲဆန္ဒနယ်မှ ဦးညွန့်ဝင်း မေးမြန်းဖို့ ဖြစ်ပါတယ်</speech>
<speech><mp id='1151'>ဦးညွန့်ဝင်း(ကန်ပက်လက်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဒုတိယဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုအဆင့်ဒုတိယဝန်ကြီးများ၊ ဧည့်သည်တော်များအားလုံးမင်္ဂလာပါခင်ဗျား။ ကျွန်တော်ကတော့ ချင်းပြည်နယ်၊ ကန်ပက်လက် မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးညွန့်ဝင်း ဖြစ်ပါတယ်။ ဒီနေ့ ကျွန်တော်မေးမြန်းလိုတဲ့ မေးခွန်းကတော့ ချင်းပြည်နယ်၊ ကန်ပက်လက်မြို့နယ် ဓာတ်အားဖြန့်ဖြူးရာမှာ ပိုမိုအဆင်ပြေပြည့်စုံ လုံလောက်နိုင်ဖို့အတွက် ၆၆/၁၁ ကေဗွီအေ ဓာတ်အားခွဲရုံတစ်ရုံတည်ဆောက်ပေးဖို့အစီအစဉ်ရှိ/မရှိ မေးခွန်းနှင့်ပတ်သက်ပြီး မေးမြန်းသွားမှာ ဖြစ်ပါတယ်။ လေးစားအပ်တဲ့ ပြည်သူ့လွှတ်တော်ဒုတိယဥက္ကဋ္ဌကြီးခင်ဗျား။ လက်ရှိ ပြည်သကတင်မြှောက်တဲ့ ပြည်သူ့အစိုးရလက်ထက်မှာ မြန်မာနိုင်ငံတစ်ဝန်းလုံးမှာရှိတဲ့အိမ်ထောင်စုတွေ ရာနှုန်းပြည့်လျှပ်စစ် ဓာတ်အားရရှိဖို့အတွက် အမျိုးသားလျှပ်စစ်ပင်မစီမံကိန်း(Nationd Electrification Master Plan)ကို ရေးဆွဲပြီး မြန်မာပြည်မှာ ၂၀၃၀ ခုနှစ်အတွင်း တစ်နိုင်ငံလုံးလျှပ်စစ်မီးအပြည့်အဝသုံးစွဲ နိုင်ရေးမျှော်မှန်းချက်နှင့် အားသွန်ခွန်စိုက် စီမံကိန်းတွေချမှတ်အကောင်အထည်ဖော်ဆောင်ရွက် နေတာဖြစ်ပါတယ်။ လက်ရှိအစိုးရသက်တမ်းကာလအတွင်းမှာ တိုင်းရင်းသားဒေသတွေအတွက် အထူးဦးစားပေးအစီအစဉ်တွေနဲ့ ကျေးလက်မီးလင်းရေး၊ NEP ဆိုလာမီးလင်းရေးစီမံကိန်းတွေဆောင်ရွက်ပေးနေတာတွေကလည်း တိုင်းရင်းသားတွေအတွက် အားရကျေနပ်ဖွယ်ရာကောင်းလှပါ တယ်။ ခေတ်အဆက်ဆက် ကျွန်တော်တို့ချင်းတောင်ဒေသမှာ ချင်းတိုင်းရင်းသားတွေအနေနဲ့ မဟာ ဓာတ်အားလိုင်းကနေ ၂၄ နာရီလျှပ်စစ်မီးရရှိဖို့ အိပ်မက်တောင် မမက်ရဲခဲ့ပါဘူး။ အခုလက်ရှိ ပြည်သူ့ အစိုးရလက်ထက်မှာပဲ အိပ်မက်ကနေ လန့်နိုးရသလို လက်တွေ့ချင်းတောင်တန်းတစ်လျှောက် ဟိုဘက်ကမ်းက မီးထိန်ထိန်၊ ဒီဘက်ကမ်းက မီးထိန်ထိန် လျှပ်စစ်မီးထိန်ထိန်လင်းတဲ့ ကျွန်တော်တို့ သွေးချင်းတွေရဲ့ အိမ်လို့တောင် ပြောရလောက်အောင် လင်းထိန်လာခဲ့ပါပြီ။ လေးစားအပ်ပါတဲ့ ပြည်သူ့လွှတ်တော် ဒုတိယဥက္ကဋ္ဌကြီးခင်ဗျား။ ကန်ပက်လက်မြို့နယ်ရဲ့ လက်ရှိလျှပ်စစ်ဓာတ်အားဖြန့်ဖြူးရေးကို မကွေးတိုင်းဒေသကြီး၊ ဆောမြို့ လျှပ်စစ်ဓာတ်အားခွဲရုံကနေတစ်ဆင့် သွယ်တန်းရယူကြရပါတယ်။ ဆောမြို့နှင့် ကန်ပက်လက်မြို့ဟာ ၁၂ မိုင်ဝေးကွာပြီး ရေရှည် လျှပ်စစ်ဓာတ်အားခွဲဝေဖြန့်ဖြူးရာမှာ နှစ်မြို့နယ်လုံးအတွက် အဆင်မပြေမှုတွေ ဖြစ်ပေါ်လာနိုင်ပါ တယ်။ ချင်းပြည်နယ်၊ ကန်ပက်လက်မြို့နယ်ဟာ အာဆီယံအမွေအနှစ်စာရင်းဝင် ပြည်တွင်းပြည်ပ ခရီးသွားတွေ အပန်းဖြေခရီးလာရောက်လည်ပတ်ရာ၊ သဘာဝတောတောင်အလှအပတွေ စုစည်းရာ ခေါ်နူးစုမ်တောင် တည်ရှိတဲ့မြို့ဖြစ်တာနှင့်အညီ ရေရှည်ခရီးသွားလုပ်ငန်းဖွံ့ဖြိုးရေးအတွက် ချင်းပြည်နယ် တစ်ပြည်နယ်လုံးမှာ အလားအလာအကောင်းဆုံးမြို့ ဖြစ်ပါတယ်။ ဟိုတယ်ဇုန်တွေ၊ မိသားစုတစ်နိုင်တစ်ပိုင်တည်းခိုခန်းတွေနဲ့ မြို့နယ်အတွင်း ကျေးလက်ဒေသတွေအထိ ဓာတ်အား ဖြန့်ဖြူးပေးရာမှာ ဓာတ်အားလုံလောက်စွာရရှိဖို့ လိုအပ်မှာ ဖြစ်ပါတယ်။ ဒေသအတွင်း ဓာတ်အားခွဲဝေ ဖြန့်ဖြူးရေးအဆင်ပြေစေဖို့အတွက် ကန်ပက်လက်မြို့မှာ ၆၆/၁၁ ကေဗွီအေဓာတ်အားခွဲရုံတစ်ရုံ မဖြစ်မနေတည်ဆောက်ပေးဖို့ အထူးလိုအပ်နေပါတယ်။ ၆၆/၁၁ ကေဗွီအေဓာတ်အားခွဲရုံ တည်ဆောက်မယ့် လုံလောက်တဲ့မြေနေရာကိုလည်း သတ်မှတ်လျာထားရရှိပြီးလည်း ဖြစ်ပါတယ်။ ဒါကြောင့် ချင်းပြည်နယ်၊ ကန်ပက်လက်မြို့နယ်အတွင်း ဓာတ်အားဖြန့်ဖြူးရေးအတွက် အဆင်ပြေစေဖို့ နဲ့ မလိုလားအပ်တဲ့ ဓာတ်အားလေလွင့်ဆုံးရှုံးမှုတွေ မဖြစ်ပေါ်စေဖို့ ၆၆/၁၁ ကေဗွီအေဓာတ်အားခွဲရုံ တစ်ရုံတည်ဆောက်ပေးရန် အစီအစဉ်ရှိ/မရှိမေးခွန်းကို ကန်ပက်လက်မြို့နေပြည်သူလူထုများ ကိုယ်စား ပြည်သူ့လွှတ်တော် ဒုတိယဥက္ကဋ္ဌကြီးမှတစ်ဆင့် လေးစားစွာဖြင့် မေးမြန်းအပ်ပါတယ်ခင်ဗျား။ ကျေးဇူးတင်ပါတယ်။</speech>
<speech type='vicespeaker'>လျှပ်စစ်နှင့်စွမ်းအင်ဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='17'>ဒေါက်တာထွန်းနိုင်(ဒုတိယဝန်ကြီး၊ လျှပ်စစ်နှင့်စွမ်းအင်ဝန်ကြီးဌာန)</agency>လေးစားအပ်ပါသော ပြည်သူ့လွှတ်တော် ဒုတိယဥက္ကဋ္ဌကြီးခင်ဗျား။ ချင်းပြည်နယ်၊ ကန်ပက်လက်မဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးညွန့်ဝင်း မေးမြန်းသည့် ကန်ပက်လက်မြို့နယ်အတွင်း ဓာတ်အား ဖြန့်ဖြူးရေး အဆင်ပြေလုံလောက်စေရန် ၆၆ ကေဗွီဓာတ်အားခွဲရုံတစ်ရုံ တည်ဆောက်ပေးရန် အစီ အစဉ်ရှိ/မရှိကြယ်ပွင့်ပြမေးခွန်းအား ကျွန်တော်က ဆက်လက်ရှင်းလင်းဖြေကြားသွားမှာ ဖြစ်ပါတယ်။ ကန်ပက်လက်မြို့နယ်အတွင်း လက်ရှိလျှပ်စစ်ဓာတ်အားကိုတော့ ၁၁ ကေဗွီဓာတ်အားလိုင်းနဲ့ ဓာတ်အားဖြန့်ဖြူးပေးထားတာ ဖြစ်ပါတယ်။ ကန်ပက်လက်မြို့နယ်အပါအဝင် ပတ်ဝန်းကျင်ကျေးရွာများအား တိုးတက်ပြီး ဓာတ်အားဖြန့်ဖြူးပေးနိုင်ရန် ၆၆ ကေဗွီ၊ ဆာဓာတ်အားခွဲရုံမှ ကန်ပက်လက်မြို့ သို့ ၆၆ ကေဗွီဓာတ်အားလိုင်း ကိုးမိုင်ခန့်နှင့် ကန်ပက်လက်မြို့တွင် ၆၆/၁၁ ကေဗွီ၊ ၅ အမ်ဗွီအေ ဓာတ်အားခွဲရုံတစ်ရုံတည်ဆောက်ခြင်းလုပ်ငန်းများကို ၂၀၂၀-၂၀၂၁ ဘဏ္ဍာရေးနှစ်တွင် ပြည်ထောင်စု ဘဏ္ဍာရန်ပုံငွေတွင် ဆောင်ရွက်ရန် စီမံလျာထားပါကြောင်းနှင့် ဘဏ္ဍာငွေအတည်ပြုချက်ရရှိပါက အကောင်အထည်ဖော်ဆောင်ရွက်ပေးသွားမှာဖြစ်ပါကြောင်း လေးစားစွာ ရှင်းလင်းဖြေကြားအပ်ပါ တယ်ခင်ဗျား။ ကျေးဇူးတင်ပါတယ်။</speech>
<speech type='vicespeaker'>လျှပ်စစ်နှင့်စွမ်းအင်ဝန်ကြီးဌာနမှ ဒုတိယဝန်ကြီး ပြန်လည်ထွက်ခွာ နိုင်ပါပြီ</speech>
<speech type='vicespeaker'>လွှတ်တော်ကိုယ်စားလှယ်များခင်ဗျား။ ဒီနေ့အတွက် မေးခွန်းများ မေးမြန်းခြင်းနှင့် ဖြေကြားခြင်းအစီအစဉ် ပြီးဆုံးပါပြီ</speech>
</section>
<Billsection>
<title>အမျိုးသားလွှတ်တော်က ပြင်ဆင်ချက်ဖြင့် အတည်ပြု၍ ပေးပို့လာသော သွင်းကုန်ပမာဏ မြင့်တက်ခြင်းမှ ကာကွယ်ပေးမှုဥပဒေကြမ်းကို လက်ခံရရှိကြောင်း လွှတ်တော်သို့အသိပေးခြင်း၊ ဥပဒေကြမ်းကော်မတီက အစီရင်ခံစာတင်သွင်းခြင်းနှင့် ပြင်ဆင်ချက်အဆိုတင်သွင်းလိုသည့်ကိုယ်စားလှယ်များ အမည်စာရင်းတင်သွင်းနိုင်ကြောင်း လွှတ်တော်သို့တင်ပြခြင်း</title>
<speech type='vicespeaker'>အစီအစဉ် ၆ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အမျိုးသားလွှတ်တော်တွင် စတင်တင်သွင်းပြီး ပြင်ဆင်ချက်ဖြင့် အတည်ပြု၍ ပေးပို့လာသော သွင်းကုန်ပမာဏမြင့်တက်ခြင်းမှ ကာကွယ်ပေးမှုဥပဒေကြမ်းကို ၂၂-၈-၂၀၁၉ ရက်နေ့တွင် လက်ခံ ရရှိခဲ့ပါတယ်။ လွှတ်တော်ကိုယ်စားလှယ်ကြီးများ လေ့လာနိုင်ရန် ဥပဒေကြမ်းမိတ္တူကိုလည်း ဖြန့်ဝေ ထားပြီးဖြစ်ပါတယ်။ ယင်းဥပဒေကြမ်းနှင့်စပ်လျဉ်းပြီး ပြည်သူ့လွှတ်တော် ဥပဒေကြမ်းကော်မတီက အစီရင်ခံစာတင်သွင်းဖို့ ဖြစ်ပါတယ်။</speech>
<speech type='speaker'>အစီရင်ခံစာတင်သွင်းရန် ဥပဒေကြမ်းကော်မတီကို ဖိတ်ခေါ် ပါတယ်။</speech>
<speech><mp id='295'>ဦးကျော်စိုးလင်း(အတွင်းရေးမှူး၊ ဥပဒေကြမ်းကော်မတီ)</mp>လေးစားအပ်ပါသော ပြည်သူ့လွှတ်တော် ဒုတိယဥက္ကဋ္ဌကြီးနှင့် လွှတ်တော်ကိုယ်စားလှယ်များအားလုံး မင်္ဂလာပါလို့ ဦးစွာ နှုတ်ခွန်းဆက်သပါတယ်။ ကျွန်တော်ကတော့ မန္တလေးတိုင်းဒေသကြီး၊ ပြည်ကြီးတံခွန်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဥပဒေကြမ်းကော်မတီ အတွင်းရေးမှူး ဦးကျော်စိုးလင်း ဖြစ်ပါတယ်။ လေးစားအပ်ပါသော ပြည်သူ့ လွှတ်တော် ဒုတိယဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ သွင်းကုန်ပမာဏမြင့်တက်ခြင်းမှ ကာကွယ်ပေးမှုဥပဒေကြမ်းနှင့်စပ်လျဉ်း၍ ပြည်သူ့လွှတ်တော် ဥပဒေ ကြမ်းကော်မတီ၏ လေ့လာတွေ့ရှိချက် အစီရင်ခံစာကို ဥပဒေကြမ်းကော်မတီ၏ကိုယ်စား တင်သွင်း သွားမှာဖြစ်ပါတယ်။ လေးစားအပ်ပါသော ပြည်သူ့လွှတ်တော် ဒုတိယဥက္ကဋ္ဌကြီးနှင့် လွှတ်တော် ကိုယ်စားလှယ်များခင်ဗျား။ ၁။ ပြည်ထောင်စုအစိုးရအဖွဲ့ရုံးက ပေးပို့လာသော သွင်းကုန်ပမာဏမြင့်တက်ခြင်းမှ ကာကွယ် ပေးမှုဥပဒေကြမ်းကို အမျိုးသားလွှတ်တော်၌ ၅-၆-၂၀၁၉ ရက်နေ့တွင် စတင်တင်သွင်းခဲ့ပြီး ၂၂-၈၂၀၁၉ ရက်နေ့ အမျိုးသားလွှတ်တော် အစည်းအဝေး၌ ပြင်ဆင်ချက်များဖြင့် အတည်ပြုခဲ့ပြီး ပြည်သူ့ လွှတ်တော်တွင် ဆွေးနွေးရန်နှင့် ပြန်လည်ပေးပို့လာခဲ့ပါတယ်။ ၂။ သွင်းကုန်ပမာဏမြင့်တက်ခြင်းမှ ကာကွယ်ပေးမှုဥပဒေကြမ်းအား စီးပွားရေးနှင့်ကူးသန်း ရောင်းဝယ်ရေးဝန်ကြီးဌာနက ရည်ရွယ်ချက်သုံးချက်ကို အခြေခံပြီး ရေးဆွဲလာခြင်းဖြစ်ကြောင်း လေ့လာတွေ့ရှိခဲ့ရပါတယ်(၁) ကုန်စည်တစ်မျိုး၏ သွင်းကုန်ပမာဏမြင့်တက်ခြင်းကြောင့် ပြည်တွင်းရှိအလားတူကုန်စည် သို့မဟုတ် တိုက်ရိုက်ယှဉ်ပြိုင်နိုင်သည့် ကုန်စည်ထုတ်လုပ်သူများအပေါ် ပြင်းထန်သော ထိခိုက်နစ်နာမှု သို့မဟုတ် ယင်းသို့ဖြစ်စေရန် ခြိမ်းခြောက်မှုတို့ ဖြစ်ပေါ်လာပါက ကာကွယ်မှုနှင့်ကုစားမှုပေးနိုင်မည့် အစီအမံ များကို ကျင့်သုံးနိုင်စေရန်၊ (၂) အချိန်ကာလတစ်ခုအတွင်း ပြည်တွင်းကုန်စည် ထုတ်လုပ်သူများ၏ ယှဉ်ပြိုင်နိုင်မှုကို မြင့်တက်နိုင်စေရန်၊ (၃) ဖြစ်ပေါ်လာသည့် ထိခိုက်နစ်နာမှုသည် သွင်းကုန်ပမာဏမြင့်တက်မှုနှင့် ကျိုးကြောင်းဆက်စပ်မှုရှိပါက ယင်းထိခိုက်နစ်နာမှုကို ကာကွယ်ပေးနိုင်ရန်နှင့် ကုစားပေးနိုင်ရန် အတွက် အဆိုပါသွင်းကုန်အပေါ် လုံလောက်သော ကာကွယ်မှုအခွန်ကိုစည်းကြပ်ရန် တို့ပဲ ဖြစ်ပါတယ်။ ၃။ လေးစားအပ်ပါသော ပြည်သူ့လွှတ်တော် ဒုတိယဥက္ကဋ္ဌကြီးနှင့် လွှတ်တော်ကိုယ်စားလှယ်များ ခင်ဗျား။ ပြည်သူ့လွှတ်တော် ဥပဒေကြမ်းကော်မတီဟာ ၅-၉-၂၀၁၉ ရက် (ကြာသပတေးနေ့)၊ ၉-၉၂၀၁၉ ရက် (တနင်္လာနေ့)၊ ၁၀-၉-၂၀၁၉ ရက် (အင်္ဂါနေ့)နှင့် ၁၂-၉-၂၀၁၉ ရက် (ကြာသပတေးနေ့)တို့မှာ ပြည်သူ့လွှတ်တော် နိုင်ငံသားများ၏ မူလအခွင့်အရေးဆိုင်ရာကော်မတီ၊ စီးပွားရေးနှင့် ဘဏ္ဍာရေးဖွံ့ဖြိုးတိုးတက်ရေးကော်မတီ၊ စီးပွားရေးနှင့် ကူးသန်းရောင်းဝယ်ရေးဝန်ကြီးဌာနနှင့် ပြည်ထောင်စုရှေ့နေချုပ်ရုံးတို့မှ တာဝန်ရှိပုဂ္ဂိုလ်များနှင့်အတူ ညှိနှိုင်းအစည်းအဝေးများ ကျင်းပခဲ့ပြီး ၂၀၁၃ ခုနှစ်၊ ပြည်သူ့လွှတ်တော်ဆိုင်ရာ နည်းဥပဒေ ၅၉ အရ အခြေခံရမည့်မူ ၁၂ ချက်နှင့်အညီ အမျိုးသားလွှတ်တော်၏ ပြင်ဆင်အတည်ပြုချက်များကို စိစစ်လေ့လာခဲ့ရာ တွေ့ရှိချက်များနှင့် ပြင်ဆင်ရန် တင်ပြချက်များကို ပြည်သူ့လွှတ်တော် ကိုယ်စားလှယ်များထံ ဖြန့်ဝေထားခဲ့ပြီး ဖြစ်ပါတော်။ သို့ဖြစ်ပါသောကြောင့် သွင်းကုန်ပမာဏမြင့်တက်ခြင်းမှ ကာကွယ်ပေးမှုဥပဒေကြမ်းကို လွှတ်တော်က အတည်ပြု ပေးနိုင်ပါရန် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၆၁ အရ စိစစ်ခဲ့ပြီး နည်းဥပဒေ ၆၃ နှင့်အညီ ပြည်သူ့လွှတ်တော်သို့ ဥပဒေကြမ်းကော်မတီ၏ လေ့လာတွေ့ရှိချက် အစီရင်ခံစာကို လွှတ်တော်သို့လေးစားစွာအစီရင်ခံ တင်ပြအပ်ပါတယ်ခင်ဗျား။ အားလုံးကို အထူးပဲ ကျေးဇူးတင်ရှိပါတယ်။ အစီရင်ခံစာအပြည့်အစုံမှအောက်ပါအတိုင်းဖြစ်ပါသည်။] ပြည်ထောင်စုသမ္မတမြန်မာနိုင်ငံတော် ပြည်သူ့လွှတ်တော် ဥပဒေကြမ်းကော်မတီ စာအမှတ်၊၀၅/ပသ -ဥပဒေကြမ်း/၂၀၁၉- ၁၅၉ ရက် စွဲ ၊ ၂၀၁၉ ခုနှစ်၊ စက်တင်ဘာလ ၁၆ ရက် ဥက္ကဋ္ဌ ပြည်သူ့လွှတ်တော် အကြောင်းအရာ။ သွင်းကုန်ပမာဏ မြင့်တက်ခြင်းမှ ကာကွယ်ပေးမှု ဥပဒေကြမ်းနှင့် စပ်လျဉ်း၍ပြည်သူ့လွှတ်တော် ဥပဒေကြမ်းကော်မတီ၏ လေ့လာတွေ့ရှိချက် အစီရင်ခံစာ တင်ပြခြင်း ရည်ညွှန်း ချက်။ အမျိုးသားလွှတ်တော်၏ ၂၂-၈-၂၀၁၉ ရက်စွဲပါ စာအမှတ်၊ ၁/အမ (ကော်မတီ-၁) ၁/၂၀၁၉ - ၃၉၉ ၁။ ပြည်ထောင်စုအစိုးရအဖွဲ့ရုံးက ပေးပို့သော သွင်းကုန်ပမာဏမြင့်တက်ခြင်းမှ ကာကွယ် ပေးမှု ဥပဒေကြမ်း ကို အမျိုးသားလွှတ်တော်၌ ၅-၆-၂၀၁၉ ရက်နေ့တွင် စတင်တင်သွင်းခဲ့ပြီး ၂၂-၈၂၀၁၉ ရက်နေ့ အမျိုးသားလွှတ်တော် အစည်းအဝေး၌ ပြင်ဆင်ချက်များဖြင့် အတည်ပြုခဲ့ပြီး ပြည်သူ့လွှတ်တော်တွင် ဆွေးနွေးနိုင်ရန် အထက်ရည်ညွှန်းပါစာဖြင့် ပေးပို့လာပါသည်။ ၂။ သွင်းကုန်ပမာဏမြင့်တက်ခြင်းမှ ကာကွယ်ပေးမှု ဥပဒေကြမ်းအား စီးပွားရေးနှင့် ကူးသန်း ရောင်းဝယ်ရေးဝန်ကြီးဌာနက အောက်ဖော်ပြပါ ရည်ရွယ်ချက်များကို အခြေခံ၍ ရေးဆွဲလာခြင်းဖြစ် ကြောင်း လေ့လာတွေ့ရှိရပါသည်(က) ကုန်စည်တစ်မျိုး၏ သွင်းကုန်ပမာဏ မြင့်တက်ခြင်းကြောင့် ပြည်တွင်းရှိအလားတူ ကုန်စည် သို့မဟုတ် တိုက်ရိုက်ယှဉ်ပြိုင်နိုင်သည့် ကုန်စည်ထုတ်လုပ်သူများအပေါ် ပြင်းထန်သော ထိခိုက်နစ်နာမှု သို့မဟုတ် ယင်းသို့ဖြစ်စေရန် ခြိမ်းခြောက်မှုတို့ ဖြစ်ပေါ်လာပါက ကာကွယ်မှုနှင့် ကုစားမှုပေးနိုင်မည့် အစီအမံများကို ကျင့်သုံးနိုင် စေရန်၊ (ခ) အချိန်ကာလတစ်ခုအတွင်း ပြည်တွင်းကုန်စည် ထုတ်လုပ်သူများ၏ ယှဉ်ပြိုင် နိုင်မှုကို မြင့်တက်နိုင်စေရန်၊ (ဂ) ဖြစ်ပေါ်လာသည့် ထိခိုက်နစ်နာမှုသည် သွင်းကုန်ပမာဏ မြင့်တက်မှုနှင့် ကျိုးကြောင်းဆက်စပ်မှုရှိပါက ယင်းထိခိုက်နစ်နာမှုကို ကာကွယ်ပေးနိုင်ရန်နှင့် ကုစားနိုင်ရန် အတွက် အဆိုပါသွင်းကုန်အပေါ် လုံလောက်သော ကာကွယ်မှုအခွန်ကို စည်းကြပ် ၃။ ပြည်သူ့လွှတ်တော် ဥပဒေကြမ်းကော်မတီသည် ၅-၉-၂၀၁၉ ရက်(ကြာသပတေးနေ့)၊ ၉-၉၂၀၁၉ ရက် (တနင်္လာနေ့)၊ ၁၀-၉-၂၀၁၉ ရက် (အင်္ဂါနေ့)နှင့် ၁၂-၉-၂၀၁၉ ရက် (ကြာသပတေးနေ့) တို့တွင် ပြည်သူ့လွှတ်တော် နိုင်ငံသားများ၏ မူလအခွင့်အရေးဆိုင်ရာကော်မတီ၊ စီးပွားရေးနှင့် ဘဏ္ဍာရေးဖွံ့ဖြိုးတိုးတက်ရေး ကော်မတီ၊ စီးပွားရေးနှင့် ကူးသန်းရောင်းဝယ်ရေးဝန်ကြီးဌာနနှင့် ပြည်ထောင်စုရှေ့နေချုပ်ရုံးတို့မှ တာဝန်ရှိပုဂ္ဂိုလ်များနှင့်အတူ ညှိနှိုင်းအစည်းအဝေးများ ကျင်းပခဲ့ပြီး ၂၀၁၃ ခုနှစ်၊ ပြည်သူ့လွှတ်တော်ဆိုင်ရာ နည်းဥပဒေ ၅၉ အရ အခြေခံရမည့်မူ ၁၂ ချက်နှင့်အညီ အမျိုးသားလွှတ်တော်၏ ပြင်ဆင်အတည်ပြုချက်များကို စိစစ်လေ့လာခဲ့ရာ တွေ့ရှိချက်များနှင့် ပြင်ဆင်ရန် တင်ပြချက်များမှာ အောက်ပါအတိုင်းဖြစ်ပါသည်(က) သွင်းကုန်ပမာဏမြင့်တက်ခြင်းမှ ကာကွယ်ပေးမှု ဥပဒေကြမ်းတွင် အခန်း (၁၂) ခန်းနှင့် အပိုဒ်ပေါင်း ၅၃ ပိုဒ် ပါရှိပါသည်။ (ခ) အမျိုးသားလွှတ်တော်၏ ပြင်ဆင်အတည်ပြုချက်များအနက် အချက် (၅၂) ချက်ကို သဘောတူလက်ခံပါသည်။ (ဂ) အခန်း (၁) အပိုဒ် ၂ အပိုဒ်ခွဲ (ခ) ကို အောက်ပါအတိုင်း ပြင်ဆင်ပါသည်(ခ) ဝန်ကြီးဌာနဆိုသည်မှာ ပြည်ထောင်စုအစိုးရ စီးပွားရေးနှင့် ကူးသန်းရောင်းဝယ် ရေးဝန်ကြီးဌာနကို ဆိုသည်။ (ဃ) အပိုဒ် ၂ အပိုဒ်ခွဲ (င) ရှိ တိုက်ရိုက်ယှဉ်ပြိုင်နိုင်သည့် ဆိုသည့် စကားရပ်ကို တိုက်ရိုက် ယှဉ်ပြိုင်နိုင်သောဟုပြင်ဆင်ပါသည်။ (င) အပိုဒ် ၂ အပိုဒ်ခွဲ (စ) ရှိ ကာကွယ်ပေးရန်နှင့်ကုစားမှုပေးရန်ဆိုသည့် စကားရပ်ကို ကာကွယ်ကုစားပေးရန်ဟုပြင်ဆင်ပါသည်။ (စ) အပိုဒ် ၂ အပိုဒ်ခွဲ (ဆ) ကို အောက်ပါအတိုင်း ပြင်ဆင်ပါသည်(ဆ)ယာယီကာကွယ်ပေးမှု အကောက်ခွန် ဆိုသည်မှာ စုံစမ်းစစ်ဆေးမှု ဆောင်ရွက်စဉ် ကာလအတွင်း ပြည်တွင်း ကုန်စည်ထုတ် လုပ်သူများအပေါ် ပြင်းထန်သော ထိခိုက်နစ်နာမှုကိုဖြစ်စေ၊ ယင်းသို့ ထိခိုက်နစ်နာစေရန် ခြိမ်း ခြောက်မှုကိုဖြစ်စေ ယာယီကာကွယ်ကုစားပေးရန် အကောက်ခွန်ဥပဒေအရ ကောက်ခံသည့် အကောက်ခွန်အပါအဝင် ယာယီထပ်တိုးစည်းကြပ်သည့် အကောက်ခွန်ကို ဆိုသည်။ (ဆ) အပိုဒ် ၂ အပိုဒ်ခွဲ (ဇ) ကို အောက်ပါအတိုင်း ပြင်ဆင်ပါသည်(ဇ) ကာကွယ်ပေးမှုအကောက်ခွန် ဆိုသည်မှာ စုံစမ်းစစ်ဆေးမှု အပြီးသတ်ပြီး နောက်ဆုံးဆုံးဖြတ်ချက်အရ ပြည်တွင်းကုန်စည် ထုတ်လုပ်သူများအပေါ်ပြင်းထန်သော ထိခိုက်နစ်နာမှုကိုဖြစ်စေ၊ ယင်းသို့ထိခိုက် နစ်နာစေရန် ခြိမ်းခြောက်မှုကိုဖြစ်စေ ကာကွယ်ကုစားပေးရန် အကောက်ခွန်ဥပဒေအရ ကောက်ခံသည့်အကောက်ခွန် အပါအဝင် အချိန်ကာလတစ်ခုအထိ ထပ်တိုး စည်းကြပ်သည့် အကောက်ခွန်ကိုဆိုသည်။ (ဇ) အပိုဒ် ၂ အပိုဒ်ခွဲ (ဈ) ကို အောက်ပါအတိုင်း ပြင်ဆင်ပါသည်(ဈ) သွင်းကုန်ပမာဏကန့်သတ်ခြင်း ဆိုသည်မှာ စုံစမ်းစစ်ဆေးမှု အပြီးသတ်ပြီး နောက်ဆုံး ဆုံးဖြတ်ချက်အရ ပြည်တွင်းကုန်စည် ထုတ်လုပ်သူများအပေါ် ပြင်းထန်သော ထိခိုက်နစ်နာမှုကိုဖြစ်စေ၊ ယင်းသို့ ထိခိုက်နစ်နာစေရန် ခြိမ်းခြောက်မှုကိုဖြစ်စေ ကာကွယ်ကုစားပေးရန် စုံစမ်းစစ်ဆေးခြင်းခံရသည့် ကုန်စည်၏ တင်သွင်းမှုပမာဏကို အချိန်ကာလတစ်ခုအထိ ကန့် သတ်ခြင်းကို ဆိုသည်။ (ဈ) အပိုဒ် ၂ အပိုဒ်ခွဲ (ည) ကို အောက်ပါအတိုင်း ပြင်ဆင်ပါသည်(ည) ပြည်တွင်းကုန်စည် ထုတ်လုပ်သူဆိုသည်မှာ အောက်ပါ ထုတ်လုပ်သူကို ဆိုသည်(၁) ပြည်တွင်း အလားတူကုန်စည် ထုတ်လုပ်သူ သို့မဟုတ် တိုက်ရိုက် ယှဉ်ပြိုင် နိုင်သော ကုန်စည်ထုတ်လုပ်သူ၊ (၂) ပြည်တွင်းအလားတူကုန်စည် သို့မဟုတ် တိုက်ရိုက်ယှဉ်ပြိုင်နိုင်သော ကုန်စည် အချိုးအစားများစွာ ပါဝင်သည့် ကုန်စည်ထုတ်လုပ်သူ။ (ည) အပိုဒ် ၂ အပိုဒ်ခွဲ (ဌ) နှင့် (၃) တို့ရှိ စစ်ဆေးခြင်းခံရသည့် ကုန်စည်ဆိုသည့် စကားရပ်ကို စုံစမ်းစစ်ဆေးခြင်းခံရသည့် ကုန်စည်ဟု ပြင်ဆင်ပါသည်။ (ဋ) အပိုဒ် ၂ အပိုဒ်ခွဲ (တ) ရှိ ပါဝင်သည့်နိုင်ငံကိုဆိုလိုသည်ဆိုသည့်စကားရပ်ကို ပါဝင်သည့်နိုင်ငံကို ဆိုသည်ဟု ပြင်ဆင်ပါသည်။ (ဌ) အပိုဒ် ၂ အပိုဒ်ခွဲ (ဏ) အပိုဒ်ခွဲငယ် (၁) (၂) (၃) (၄) နှင့် (၅) တို့ကို အောက်ပါ အတိုင်း ပြင်ဆင်ပါသည်(၁) စုံစမ်းစစ်ဆေးခြင်းခံရသည့် ကုန်စည်ကို ပြည်ပမှတင်ပို့သူ သို့မဟုတ် ထုတ်လုပ် (၂) စုံစမ်းစစ်ဆေးခြင်း ခံရသည့် ကုန်စည်ကို ပြည်တွင်းသို့ တင်သွင်းသူ၊ (၃) ပုဒ်မခွဲငယ် (၁) သို့မဟုတ် (၂) ပါ ပုဂ္ဂိုလ်အများစု ပါဝင်ဖွဲ့စည်းထားသော ကုန် သွယ်ရေးနှင့် စီးပွားရေးဆိုင်ရာအသင်းအဖွဲ့၊ (၄) စုံစမ်းစစ်ဆေးခြင်းခံရသည့် ကုန်စည်ကို တင်ပို့သော နိုင်ငံ၏ အစိုးရ၊ (၅) ပြည်တွင်းကုန်စည် ထုတ်လုပ်သူ၊ (၆) ပြည်တွင်းကုန်စည် ထုတ်လုပ်သူများဖြင့် ဖွဲ့စည်းထားသည့် ကုန်သွယ်ရေးနှင့် စီးပွားရေးဆိုင်ရာအသင်းအဖွဲ့။ (၃) အခန်း (၂) အပိုဒ် ၃ အပိုဒ်ခွဲ (က) ကို အောက်ပါအတိုင်း ပြင်ဆင်ပါသည်(က)ကုန်စည်တစ်မျိုး၏ သွင်းကုန်ပမာဏ မြင့်တက်ခြင်းကြောင့် ပြည်တွင်း ကုန်စည် ထုတ်လုပ်သူများကို ပြင်းထန်သော ထိခိုက်နစ်နာမှု သို့မဟုတ် ယင်းသို့ ထိခိုက်နစ်နာစေရန် ခြိမ်းခြောက်မှုများ ဖြစ်ပေါ်လာပါက စနစ်တကျ စုံစမ်း စစ်ဆေးနိုင်ရန်၊ (ပ) အပိုဒ် ၃ အပိုဒ်ခွဲ (ဂ) ကို အောက်ပါအတိုင်း ပြင်ဆင်ပါသည်(ဂ) ဖြစ်ပေါ်လာသည့် ထိခိုက်နစ်နာမှု သို့မဟုတ် ယင်းသို့ ထိခိုက်နစ်နာစေရန် ခြိမ်းခြောက်မှုသည် သွင်းကုန်ပမာဏမြင့်တက်မှုနှင့် ကျိုးကြောင်းဆက်စပ်မှု ရှိပါက ယင်းထိခိုက်နစ်နာမှုကို ကာကွယ်ကုစားနိုင်ရန် ယင်းသွင်းကုန်အပေါ်လုံလောက်သော ကာကွယ်ပေးမှုအစီအမံကျင့်သုံးနိုင်စေရန်။ (ဏ) ဤဥပဒေကြမ်းတွင် ပါရှိသော ဘေးခေါင်းစဉ်များကို ပယ်ဖျက်ပါသည်။ (တ) အခန်း (၃) အပိုဒ် ၄ အပိုဒ်ခွဲ (က) ခြေဆင်းရှိ အောက်ဖော်ပြပါပုဂ္ဂိုလ်များဖြင့် ဆိုသည့်စကားရပ်ကို အောက်ပါပုဂ္ဂိုလ်များဖြင့်ဟုပြင်ဆင်ပါသည်။ (ထ) အပိုဒ် ၄ အပိုဒ်ခွဲ (က) အပိုဒ်ခွဲငယ် (၃) ကို အောက်ပါအတိုင်း ပြင်ဆင်ပါသည်(က) (၃) သက်ဆိုင်ရာ အစိုးရဌာန၊ အစိုးရ အဖွဲ့အစည်းများမှ အဖွဲ့ဝင်များညွှန်ကြားရေးမှူးချုပ် ရာထူးအောက်မနိမ့်သော ပုဂ္ဂိုလ်များ (ဒ) အပိုဒ် ၄ အပိုဒ်ခွဲ (ဂ) ရှိ လိုအပ်သလို ဆိုသည့် စကားရပ်ကို လိုအပ်ပါကဟု ပြင်ဆင်ပါသည်။ (ဓ) အပိုဒ် ၅ အပိုဒ်ခွဲ (ခ) ကို အောက်ပါအတိုင်း ပြင်ဆင်ပါသည်(ခ) စုံစမ်းစစ်ဆေးခြင်းနှင့် အကြံပြု သုံးသပ်ချက်များ ဆောင်ရွက်ရန် စုံစမ်းစစ် ဆေးရေးအဖွဲ့ကို ဖွဲ့စည်းတာဝန်ပေးအပ်ခြင်း၊ (န) အပိုဒ် ၅ အပိုဒ်ခွဲ (င) ကို အောက်ပါအတိုင်း ပြင်ဆင်ပါသည်(င) ကာကွယ်ပေးမှုအစီအမံများကို နှောင့်နှေးကြန့်ကြာမှု မရှိစေဘဲ ဆောင်ရွက် ခြင်း၊ (ပ) အပိုဒ် ၅ အပိုဒ်ခွဲ (စ) နှင့် (ဆ) တို့ရှိ အကောင်အထည် ဖော်ဆောင်ရွက်နိုင်ရန် အတွက်ဆိုသည့် စကားရပ်ကို အကောင်အထည်ဖော်ရန်ဟု ပြင်ဆင်ပါသည်။ (ဖ) အပိုဒ် ၅ အပိုဒ်ခွဲ (ဇ) ကို အောက်ပါအတိုင်း ပြင်ဆင်ပါသည်(ဇ) မိမိ၏ လုပ်ပိုင်ခွင့်တစ်ရပ်ရပ်ကို ဦးစီးဌာန သို့မဟုတ် စုံစမ်းစစ်ဆေးရေး အဖွဲ့အား တာဝန်ပေး ဆောင်ရွက်စေခြင်း၊ (ဗ) အခန်း (၄) ခေါင်းစဉ်ကို ဦးစီးဌာန၏ တာဝန်နှင့် လုပ်ပိုင်ခွင့်ဟုပြင်ဆင်ပါ သည်။ (ဘ) အမျိုးသားလွှတ်တော်၏ အတည်ပြုချက် အပိုဒ် ၆ ကို အထွေထွေအခန်း အပိုဒ် ၅၈ အဖြစ် ပြင်ဆင်၍ အဆိုပြု ပြဌာန်းချက်အတိုင်း ထားရှိပါသည်။ (မ) အပိုဒ် ၇ အပိုဒ်ခွဲ (က) ကို အပိုဒ် ၆ အပိုဒ်ခွဲ (က) အဖြစ် အောက်ပါအတိုင်း ပြင်ဆင် ပါသည်(က)ကာကွယ်ပေးမှု အစီအမံ ကျင့်သုံးရန် လျှောက်ထားခြင်းအား သတ်မှတ် အထောက် အထားပြည့်စုံမှု ရှိ မရှိ စိစစ်၍ ကော်မတီ သို့ တင်ပြခြင်း၊ (ဃ) အပိုဒ် ၇ အပိုဒ်ခွဲ (ဃ) ကို အပိုဒ် ၆ အပိုဒ်ခွဲ (ဃ) အဖြစ် ပြင်ဆင်ပြီး ယင်းအပိုဒ်ခွဲရှိ အမြန်ဆုံး စိစစ်ဆုံးဖြတ်နိုင်ရန်အလို့ငှာဆိုသည့် စကားရပ်ကို အမြန်ဆုံး စိစစ်ဆုံးဖြတ် နိုင်ရန်ဟု ပြင်ဆင်ပါသည်။ (ရ) အပိုဒ် ၇ အပိုဒ်ခွဲ (ဆ) ကို အပိုဒ် ၆ အပိုဒ် (ဆ) အဖြစ် ပြင်ဆင်ပြီး ယင်းအပိုဒ်ခွဲရှိ အခြားသောဆိုသည့် စကားရပ်ကို ပယ်ဖျက်ပါသည်။ (လ) အခန်း (၅) အပိုဒ် ၈ ကို အပိုဒ် ၇ အဖြစ် အောက်ပါအတိုင်း ပြင်ဆင်ပါသည်၇။ သွင်းကုန်ပမာဏ မြင့်တက်ခြင်းကြောင့် ပြင်းထန်သော ထိခိုက်နစ်နာမှု သို့မဟုတ် ယင်းသို့ ထိခိုက်နစ်နာစေရန် ခြိမ်းခြောက်မှုခံရသော ပြည်တွင်း ကုန်စည် ထုတ်လုပ်သူ သို့မဟုတ် ယင်း၏ ကိုယ်စားလှယ်သည် ကာကွယ်ကုစားနိုင်ရေး အတွက် စုံစမ်းစစ်ဆေးပေးရန် သတ်မှတ်ချက်များနှင့်အညီကော်မတီသို့ လျှောက်ထားရမည်။ လျှောက်လွှာ မိတ္တူကို ဦးစီးဌာနသို့ ပေးပို့ရမည်။ (၀) အပိုဒ် ၉ ကို အပိုဒ် ၈ အဖြစ် အောက်ပါအတိုင်း ပြင်ဆင်ပါသည်၈။ ဦးစီးဌာနသည် လျှောက်လွှာလက်ခံရရှိသည့်နေ့မှစ၍ တရားဝင်ရုံးပိတ်ရက် မပါ ငါးရက်အတွင်း စုံစမ်းစစ်ဆေးရန် သတ်မှတ်အထောက်အထား ပြည့်စုံမှု ရှိ/မရှိ ကနဦး စိစစ်၍ ကော်မတီသို့ တင်ပြရမည်။ (သ) အပိုဒ် ၁၀ ခြေဆင်းနှင့် အပိုဒ်ခွဲ (က) တို့ကို အပိုဒ် ၉ ခြေဆင်းနှင့် အပိုဒ်ခွဲ (က) တို့အဖြစ် အောက်ပါအတိုင်း ပြင်ဆင်ပါသည်၉။ ကော်မတီသည် ပုဒ်မ ၈ အရ တင်ပြချက်အပေါ် အောက်ပါအတိုင်း ဆောင် ရွက်ရမည်(က) သတ်မှတ်အထောက်အထား ပြည့်စုံမှုမရှိကြောင်း တွေ့ရှိပါက ပြန်လည် ပြင်ဆင်တင်ပြစေရန် ညွှန်ကြားခြင်း၊ သို့မဟုတ် (ဟ) အပိုဒ် ၁၁ ကို အပိုဒ် ၁၀ အဖြစ် အောက်ပါအတိုင်း ပြင်ဆင်ပါသည်၁၀။ စုံစမ်းစစ်ဆေးပေးရန် လျှောက်ထားချက်နှင့်စပ်လျဉ်း၍ ပြင်ဆင်တင်ပြစေရန် ဦးစီးဌာနက ညွှန်ကြားလျှင် လျှောက်ထားသူသည် ပြည့်စုံစွာ ဆောင်ရွက်ပြီး သတ်မှတ် ကာလအတွင်း ပြန်လည်တင်ပြရမည်။ (၉) အပိုဒ် ၁၂ ကို အပိုဒ် ၁၁ အဖြစ် အောက်ပါအတိုင်း ပြင်ဆင်ပါသည်၁၁။ ကော်မတီက စုံစမ်းစစ်ဆေးခြင်းမပြုရန် ဆုံးဖြတ်ကြောင်း ညွှန်ကြားလျှင် ဦးစီး ဌာနသည် လျှောက်ထားသူထံ ဆောလျင်စွာ စာဖြင့် အကြောင်းကြားရမည်။ (အ) အခန်း (၆) အပိုဒ် ၁၃ ကို အပိုဒ် ၁၂ အဖြစ် အောက်ပါအတိုင်း ပြင်ဆင်ပါသည်၁၂။ ကော်မတီသည် စုံစမ်းစစ်ဆေးခြင်းပြုရန် ဆုံးဖြတ်ပါက ဦးစီးဌာနမှ ဘာသာ ရပ်ဆိုင်ရာ ကျွမ်းကျင်သော အရာထမ်းများဖြင့်ဖြစ်စေ၊ ဦးစီးဌာနမှ ဘာသာရပ် ဆိုင်ရာကျွမ်းကျင်သော အရာထမ်းက ဦးဆောင်၍ သက်ဆိုင်ရာဌာနများမှ ကျွမ်းကျင်သူများဖြင့်ဖြစ်စေ စုံစမ်းစစ်ဆေးရေးအဖွဲ့ကို ဖွဲ့စည်းတာဝန်ပေးအပ်ရ (-) အပိုဒ် ၁၄ ကို အပိုဒ် ၁၃ အဖြစ် အောက်ပါအတိုင်း ပြင်ဆင်ပါသည်၁၃။ စုံစမ်းစစ်ဆေးရေးအဖွဲ့သည်(က) စုံစမ်းစစ်ဆေးခြင်း လုပ်ငန်းများကို တာဝန်ပေးအပ်သည့်နေ့မှစ၍ စတင်ဆောင်ရွက်ရမည်။ (ခ) ယင်းသို့ စုံစမ်းစစ်ဆေးမှု စတင်မည်ဖြစ်ကြောင်းကို လျှောက်ထားသူ အပါအဝင် အကျုံးဝင် ဆက်နွှယ်သူများထံ အကြောင်းကြားရမည်။ (-) အပိုဒ် ၁၅ ကို အပိုဒ် ၁၄ အဖြစ် ပြင်ဆင်ပြီး ယင်းအပိုဒ်ရှိ ကော်မတီ၏ ခွင့်ပြုချက်ဖြင့်သက်ဆိုင်ရာဌာန၊ အဖွဲ့အစည်းများထံမှ ဖြစ်စေဆိုသည့်စကားရပ်ကို သက်ဆိုင်ရာဌာန၊ အဖွဲ့အစည်းများထံမှဖြစ်စေ ကော်မတီ၏ ခွင့်ပြုချက်ဖြင့်ဟု ပြင်ဆင်ပါသည်။ (-) အပိုဒ် ၁၆ ကို အပိုဒ် ၁၅ အဖြစ် ပြင်ဆင်ပြီး ယင်းအပိုဒ်ရှိ အကျုံးဝင်ဆက်နွှယ် သူများထံသို့ မေးခွန်းများပေးပို့မေးမြန်းခြင်းဆိုသည့် စကားရပ်ကို အကျုံးဝင် ဆက်နွယ်သူများထံ မေးခွန်းများမေးမြန်းခြင်းဟုပြင်ဆင်ပါသည်။ (-) အပိုဒ် ၁၈ ကို အပိုဒ် ၁၇ အဖြစ် ပြင်ဆင်ပြီး ယင်းအပိုဒ်ရှိ သတင်းအချက်အလက် များကိုဆိုသည့် စကားရပ်ကို စာရင်းဇယား၊ အချက်အလက်နှင့် သက်သေ အထောက် အထားများကိုဟုပြင်ဆင်ပါသည်။ ။(-) အပိုဒ် ၁၉ ကို အပိုဒ် ၁၈ အဖြစ် အောက်ပါအတိုင်း ပြင်ဆင်ပါသည်၁၈။ ကော်မတီ၊ဦးစီးဌာနနှင့် စုံစမ်းစစ်ဆေးရေးအဖွဲ့သည် လျှို့ဝှက်အဆင့် သတ်မှတ်ထားသော စာရင်းဇယား၊ အချက်အလက်နှင့် သက်သေအထောက် အထား များကို ဤဥပဒေပါ ရည်ရွယ်ချက်များ အကောင်အထည်ဖော်သည့် ကိ္စရပ်များမှ တစ်ပါး သက်ဆိုင်သူ၏ ခွင့်ပြုချက်မရှိဘဲ အခြားကိစ္စရပ်များတွင် အသုံးမပြုရ။ (-) အပိုဒ် ၂၀ ကို အပိုဒ် ၁၉ အဖြစ် အောက်ပါအတိုင်း ပြင်ဆင်ပါသည်၁၉။ သက်ဆိုင်သူက စာရင်းဇယား၊ အချက်အလက်နှင့် သက်သေအထောက် အထားများကို လျှို့ဝှက်အဆင့် ထားရှိပေးရန် တင်ပြလာပါက စုံစမ်းစစ်ဆေးရေး အဖွဲ့သည် အလုံးစုံခြုံငုံ နားလည်စေနိုင်သည့် လျှို့ဝှက်မဟုတ်သော အနှစ်ချုပ်ကိုပါ တင်ပြရန်နှင့် ထိုသို့ တင်ပြနိုင်ခြင်းမရှိပါက ခိုင်လုံသော အကြောင်းပြချက်ကို ဖော်ပြရန် သက်ဆိုင်သူထံ တောင်းခံရမည်။ (-) အပိုဒ် ၂၁ ကို အပိုဒ် ၂၀ အဖြစ် အောက်ပါအတိုင်း ပြင်ဆင်ပါသည်၂၀။ စုံစမ်းစစ်ဆေးရေးအဖွဲ့သည် စုံစမ်းစစ်ဆေးမှုပြု ရာတွင် အောက်ပါစာရင်း ဇယား၊ အချက်အလက်၊ သက်သေအထောက်အထား တစ်ရပ်ရပ်ကို ထည့်သွင်း စဉ်းစားခြင်းမပြုဘဲ နေနိုင်သည်(က) လျှို့ဝှက်အဆင့် ထားရှိပေးရန် ယုံကြည်ရန် အကြောင်းမရှိသော စာရင်း ဇယား၊ အချက်အလက်၊ သက်သေအထောက်အထားများ၊ (ခ) အများပြည်သူသို့ အသိပေးဖြန့်ဝေရန် သက်ဆိုင်သူက ခွင့်ပြုခြင်းမရှိ သော လျှို့ဝှက်မဟုတ်သည့် အနှစ်ချုပ်ပုံစံဖြင့် တင်ပြလာသည့် စာရင်း ဇယား၊ အချက်အလက်၊ သက်သေအထောက်အထားများ။ (-) အခန်း (၇) ခေါင်းစဉ်ကို ပြင်းထန်သော ထိခိုက်နစ်နာမှုကို စိစစ်အကဲဖြတ်ခြင်းနှင့် ယာယီကာကွယ်ပေးမှု အကောက်ခွန်စည်းကြပ်ခြင်းဟု ပြင်ဆင်ပါသည်။ (-) အပိုဒ် ၂၂ ကို အပိုဒ် ၂၁ အဖြစ် ပြင်ဆင်ပြီး ယင်းအပိုဒ်ရှိ အောက်ဖော်ပြပါ အချက် အလက်များ အပါအဝင်ဆိုသည့် စကားရပ်ကို အောက်ပါအချက်အလက်များအပါအဝင်ဟု ပြင်ဆင်ပါသည်။ (-) အပိုဒ် ၂၄ ကို အပိုဒ် ၂၃ အဖြစ် အောက်ပါအတိုင်း ပြင်ဆင်ပါသည်၂၃။ စုံစမ်းစစ်ဆေးရေးအဖွဲ့သည် အခြားသော အကြောင်းတစ်ရပ်ရပ်ကြောင့် ပြည်တွင်း ကုန်စည်ထုတ်လုပ်သူ၏ လုပ်ငန်းကို ပြင်းထန်သော ထိခိုက်နစ်နာမှု သို့မဟုတ် ယင်းသို့ထိခိုက်နစ်နာစေရန် ခြိမ်းခြောက်မှု ဖြစ်ပေါ်စေသည်ဟု စိစစ် တွေ့ရှိပါက သွင်းကုန်ပမာဏ မြင့်တက်ခြင်းကြောင့် ထိခိုက်နစ်နာသည်ဟု သုံးသပ် တင်ပြခြင်းမပြုရ။ (-) အပိုဒ် ၂၅ ကို အပိုဒ် ၂၄ အဖြစ် အောက်ပါအတိုင်း ပြင်ဆင်ပါသည်၂၄။ စုံစမ်းစစ်ဆေးရေးအဖွဲ့သည် ပြည်တွင်း ကုန်စည်ထုတ်လုပ်သူ၏ လုပ်ငန်း ထိခိုက်နစ်နာမှုသည် ပြန်လည်ရပ်တည်နိုင်ရန် ခက်ခဲသော အရေးပေါ်အခြေအနေ ပေါ်ပေါက်ကြောင်း ပဏာမစိစစ် အကဲဖြတ်ချက်အရ စိစစ်တွေ့ရှိပါက စုံစမ်း စစ်ဆေးမှုဆောင်ရွက်နေသည့် ကာလအတွင်း တင်သွင်းလာသည့် ကုန်စည်အပေါ် ယာယီကာကွယ်ပေးမှု အကောက်ခွန်စည်းကြပ်ခြင်းပြုနိုင်ရန် ဦးစီးဌာနမှတစ်ဆင့် ကော်မတီသို့ တင်ပြရမည်။ (-) အပိုဒ် ၂၆ ကို အပိုဒ် ၂၅ အဖြစ် အောက်ပါအတိုင်း ပြင်ဆင်ပါသည်၂၅။ ကော်မတီသည်(က) အပြီးသတ်ဆုံးဖြတ်ချက်မတိုင်မီ ပုဒ်မ ၂၄ အရယာယီကာကွယ်ပေးမှု အကောက်ခွန် စည်းကြပ်ခြင်းပြုရန် ဆုံးဖြတ်နိုင်သည်။ (ခ) ယာယီကာကွယ်ပေးမှု အကောက်ခွန် စည်းကြပ်ခြင်းကို အများဆုံး ရက်ပေါင်း ၂၀၀ အထိ ခွင့်ပြုနိုင်သည်။ (-) အခန်း (၈) အပိုဒ် ၂၈ ကို အပိုဒ် ၂၇ အဖြစ် အောက်ပါအတိုင်း ပြင်ဆင်ပါသည်၂၇။ ကော်မတီသည် သွင်းကုန်ပမာဏ မြင့်တက်ခြင်း၊ ပြင်းထန်သော ထိခိုက် နစ်နာခြင်း သို့မဟုတ် ယင်းသို့ ထိခိုက်နစ်နာစေရန် ခြိမ်းခြောက်ခြင်း မရှိကြောင်း အပြီးသတ်စိစစ်ချက်အရ တွေ့ရှိပါက ယာယီကာကွယ်ပေးမှု အကောက်ခွန် စည်းကြပ်ခြင်းကို ရပ်စဲရန် ဆုံးဖြတ်ရမည်။ (-) အပိုဒ် ၂၉ ခြေဆင်းနှင့် အပိုဒ်ခွဲ (က) တို့ကို အပိုဒ် ၂၈ ခြေဆင်းနှင့် အပိုဒ်ခွဲ (က) တို့အဖြစ် အောက်ပါအတိုင်း ပြင်ဆင်ပါသည်၂၈။ ကော်မတီသည် သွင်းကုန်ပမာဏမြင့်တက်ခြင်းနှင့် ယင်းကြောင့် ပြင်းထန် သော ထိခိုက်နစ်နာမှု သို့မဟုတ် ယင်းသို့ ထိခိုက်နစ်နာစေရန် ခြိမ်းခြောက်မှု ဖြစ်ပွားကြောင်း အပြီးသတ်စိစစ်ချက်အရ တွေ့ရှိပါက စုံစမ်းစစ်ဆေးခြင်းခံရသည့် ကုန်စည်အပေါ် အောက်ပါကာကွယ်ပေးမှု အစီအမံတစ်ခုဖြစ်စေ၊ တစ်ခု ထက်ပို၍ ဖြစ်စေ စည်းကြပ်ကျင့်သုံးရန် ဆုံးဖြတ်နိုင်သည်(က) ကာကွယ်ပေးမှု အကောက်ခွန် စည်းကြပ်ခြင်း၊ (-) အပိုဒ် ၃၀ ကို အပိုဒ် ၂၉ အဖြစ် အောက်ပါအတိုင်း ပြင်ဆင်ပါသည်၂၉။ ကော်မတီသည် ပုဒ်မ ၂၈ အရ ကာကွယ်ပေးမှု အစီအမံကို ဆုံးဖြတ်ရာတွင် ပြည်တွင်း ကုန်စည်ထုတ်လုပ်သူများ၏ လုပ်ငန်းပြန်လည်တိုးတက်ရေး ပြင်ဆင်ဆောင်ရွက်နိုင်စေရန်နှင့် ယင်းတို့၏ ထိခိုက်နစ်နာမှုများကို ကာကွယ်ကုစားပေးရန် လိုအပ်သည့်အတိုင်းအတာ အထိသာ သတ်မှတ်ရမည်။ (-) အပိုဒ် ၃၁ ကို အပိုဒ် ၃၀ အဖြစ် အောက်ပါအတိုင်း ပြင်ဆင်ပါသည်၃၀။ ကော်မတီသည် ပုဒ်မ ၂၈၊ ပုဒ်မခွဲ (ခ) အရ သွင်းကုန်ပမာဏ ကန့်သတ် ရာတွင် စုံစမ်းစစ်ဆေးခြင်းခံရသည့် ကုန်စည်နှင့်စပ်လျဉ်း၍ လွန်ခဲ့သည့် သုံးနှစ် အတွင်း တင်သွင်းခဲ့သော စာရင်းကို အခြေခံ၍ ယင်းကုန်စည်၏ ပျမ်းမျှသွင်းကုန် ပမာဏအောက် လျော့နည်းသော ပမာဏကို သတ်မှတ်ခြင်းမပြုရ။ သို့ရာတွင် ပြင်းထန်သော ထိခိုက်နစ်နာမှု သို့မဟုတ် ယင်းသို့ ထိခိုက်စေရန် ခြိမ်းခြောက်မှုကို ကာကွယ်ကုစားပေးရန် လုံလောက်သော ကျိုးကြောင်းဖော်ပြချက် တွေ့ရှိပါက ပျမ်းမျှသွင်းကုန်ပမာဏအောက် လျော့နည်းသော ပမာဏကို သတ်မှတ်နိုင်သည်။ (-) အမျိုးသားလွှတ်တော်၏ အတည်ပြုချက်အပိုဒ် ၃၂ ကို ပယ်ဖျက်ပါသည်။ (-) အပိုဒ် ၃၃ ကို အပိုဒ် ၃၁ အဖြစ် အောက်ပါအတိုင်း ပြင်ဆင်ပါသည်၃၁။ ကော်မတီသည်(က) စုံစမ်းစစ်ဆေးခြင်းခံရသည့် ကုန်စည်ကိုတင်ပို့သော ပြည်ပနိုင်ငံ တစ်နိုင်ငံထက်ပိုပါက ယင်းနိုင်ငံ အသီးသီးအတွက် သွင်းကုန် ပမာဏကို ခွဲဝေသတ်မှတ်ရမည်။ (ခ) ပုဒ်မခွဲ (က) အရ ခွဲဝေသတ်မှတ်ရာတွင် ယင်းကုန်စည်ကို ပြည်တွင်းသို့တင်ပို့ရောင်းချခြင်းဖြင့် အကျိုးစီးပွား အမြောက်အမြား ရရှိသည့်ယင်းနိုင်ငံများနှင့် ဆွေးနွေးညှိနှိုင်း သဘောတူညီချက် ရယူရမည်။ (-) အပိုဒ် ၃၄ ကို အပိုဒ် ၃၂ အဖြစ် အောက်ပါအတိုင်း ပြင်ဆင်ပါသည်၃၂။ ပုဒ်မ ၃၁ အရ သွင်းကုန်ပမာဏကို ခွဲဝေသတ်မှတ်ခြင်းနှင့်စပ်လျဉ်း၍ သဘောတူညီမှု မရရှိပါက ကော်မတီသည် ယင်းနိုင်ငံများက လွန်ခဲ့သော သုံးနှစ် အတွင်း ပြည်တွင်းသို့ ယင်းကုန်စည်ကို တင်သွင်းခဲ့သည့် စုစုပေါင်းပမာဏ သို့မဟုတ် တန်ဖိုး၏အချိုးအပေါ် မူတည်၍ ပမာဏကို ကန့်သတ်ခွဲဝေသတ်မှတ် ရမည်။ (-) အပိုဒ် ၃၅ ခြေဆင်းကို အပိုဒ် ၃၃ ခြေဆင်းအဖြစ် အောက်ပါအတိုင်း ပြင်ဆင်ပါသည်၃၃။ စုံစမ်းစစ်ဆေးခြင်းခံရသည့် ကုန်စည်သည် ဖွံ့ဖြိုးဆဲနိုင်ငံများမှ ပြည်တွင်းသို့ တင်သွင်းလာသည့် ကုန်စည်ဖြစ်ပြီး အောက်ပါအခြေအနေ တစ်ရပ်ရပ်နှင့် ကိုက်ညီမှု ရှိပါက ကော်မတီသည် ယင်းနိုင်ငံများအပေါ် ကာကွယ်ပေးမှုအစီအမံကို ကျင့်သုံး ခြင်း မပြုရ (-) အပိုဒ် ၃၆ ခြေဆင်းကို အပိုဒ် ၃၄ ခြေဆင်းအဖြစ် ပြင်ဆင်ပြီး ယင်းခြေဆင်းရှိ အောက်ဖော်ပြပါ ဆုံးဖြတ်ချက်တစ်ရပ်ရပ်ကို ချမှတ်ပါကဆိုသည့် စကားရပ်ကို အောက်ပါဆုံးဖြတ်ချက် တစ်ရပ်ရပ်ကိုချမှတ်လျှင်ဟု ပြင်ဆင်ပါသည်။ ။(-) အပိုဒ် ၃၆ အပိုဒ်ခွဲ (ခ) ကို အပိုဒ် ၃၄ အပိုဒ်ခွဲ (ခ) အဖြစ် ပြင်ဆင်ပြီး ယင်းအပိုဒ်ခွဲရှိ ပုဒ်မ ၂၈ အရ ယာယီကာကွယ်ပေးမှု အစီအမံ ချမှတ်ပါကဆိုသည့် စကားရပ်ကို ပုဒ်မ အရ ယာယီကာကွယ်ပေးမှု အကောက်ခွန် စည်းကြပ်ခြင်းကိုဟုပြင်ဆင်ပါသည်။ (-) အခန်း (၉) အပိုဒ် ၃၇ ခြေဆင်းကို အပိုဒ် ၃၅ ခြေဆင်းအဖြစ် အောက်ပါအတိုင်း ပြင်ဆင်ပါသည်၃၅။ ကော်မတီ၏ အောက်ပါဆုံးဖြတ်ချက်များကို ဦးစီးဌာနသည် သက်ဆိုင်သည့် အချက်အလက်များ ဖော်ပြ၍ လျှောက်ထားသူနှင့် အကျုံးဝင် ဆက်နွယ်သူများထံ သတ်မှတ်သည့် ကာလအတွင်း အကြောင်းကြားရမည့်အပြင် အများပြည်သူသိရှိရန် ထုတ်ပြန်ရမည်(-) အပိုဒ် ၃၈ ကို အပိုဒ် ၃၆ အဖြစ် အောက်ပါအတိုင်း ပြင်ဆင်ပါသည်၃၆။ ကော်မတီသည် စုံစမ်းစစ်ဆေးမှုစတင်ရန် ဆုံးဖြတ်ခြင်း၊ ကာကွယ်ပေးမှု အစီအမံတစ်ခုခုကို ကျင့်သုံးခြင်း၊ သက်တမ်းတိုးခြင်း သို့မဟုတ် ရပ်စဲခြင်းတို့နှင့် စပ်လျဉ်းသည့် အပြီးသတ်ဆုံးဖြတ်ချက်ကို နှောင့်နှေးကြန့်ကြာမှုမရှိဘဲဝန်ကြီးဌာနမှတစ်ဆင့် ကမ္ဘာ့ကုန်သွယ်ရေးအဖွဲ့သို့ အကြောင်းကြားပေးပို့ရမည်။ (-) အပိုဒ် ၃၉ ကို အပိုဒ် ၃၇ အဖြစ် ပြင်ဆင်ပြီး ယင်းအပိုဒ်ရှိ တောင်းခံနိုင်သည်ဆိုသည့်စကားရပ်ကို ဝန်ကြီးဌာနမှတစ်ဆင့် တောင်းခံနိုင်သည်ဟု ပြင်ဆင်ပါသည်။ (-) အပိုဒ် ၄၀ ကို အပိုဒ် ၃၈ အဖြစ် ပြင်ဆင်ပြီး ယင်းအပိုဒ်ရှိ ပုဒ်မ ၃၉ အရဆိုသည့်စကားရပ်ကို ပုဒ်မ ၃၇ အရဟုပြင်ဆင်ပါသည်။ (-) အပိုဒ် ၄၁ ကို အပိုဒ် ၃၉ အဖြစ် အောက်ပါအတိုင်း ပြင်ဆင်ပါသည်၃၉။ အကျုံးဝင်ဆက်နွယ်သူများသည် စုံစမ်းစစ်ဆေးရေးအဖွဲ့က အနှစ်ချုပ်ပုံစံ ဖြင့် တင်ပြရန် တောင်းခံသော လျှို့ဝှက်စာရင်းဇယား၊ အချက်အလက်နှင့် သက်သေ အထောက်အထားများကို တင်ပြရမည်။ ထိုသို့တင်ပြနိုင်ခြင်း မရှိပါက ခိုင်လုံသော အကြောင်းပြချက်ကို တင်ပြရမည်။ (-) အခန်း (၁၀) အပိုဒ် ၄၂ ကို အပိုဒ် ၄၀ အဖြစ် အောက်ပါအတိုင်း ပြင်ဆင်ပါသည်၄၀။ ပုဒ်မ ၂၈ အရ ကာကွယ်ပေးမှုအစီအမံ ကျင့်သုံးသည့်ကာလသည် ပြည်တွင်း ကုန်စည်ထုတ်လုပ်သော လုပ်ငန်း၏ ထိခိုက်နစ်နာမှုကို ကာကွယ်ကုစားပေးရန်နှင့် လုပ်ငန်းအခြေအနေ ပြန်လည်တိုးတက်ရန် လိုအပ်သော အချိန်ကာလအထိသာ ဖြစ်ရမည်။ (-) အပိုဒ် ၄၄ ကို အပိုဒ် ၄၂ အဖြစ် အောက်ပါအတိုင်း ပြင်ဆင်ပါသည်၄၂။ ပြည်တွင်းကုန်စည် ထုတ်လုပ်သူသည်(က) ပုဒ်မ ၂၈ အရ ကျင့်သုံးသည့် ကာကွယ်ပေးမှုအစီအမံကို သက်တမ်း တိုးပေးရန် လျှောက်ထားလိုပါက မူလသက်တမ်း မကုန်ဆုံးမီ အနည်း ဆုံး ခြောက်လကြို တင်၍ ကော်မတီသို့ လျှောက်ထားရမည်။ လျှောက် လွှာမိတ္တူကို ဦးစီးဌာနသို့ ပေးပို့ရမည်။ (ခ) ပုဒ်မခွဲ(က)အရ လျှောက်ထားရာတွင် မိမိ၏လုပ်ငန်းပြန်လည် တိုးတက်ရန် ဆောင်ရွက်နေသော သက်သေ အထောက်အထားများကို သတ်မှတ် ချက်များနှင့်အညီ တင်ပြရမည်။ (-) အပိုဒ် ၄၅ ကို အပိုဒ် ၄၃ အဖြစ် အောက်ပါအတိုင်း ပြင်ဆင်ပါသည်၄၃။ သက်တမ်းတိုးရန် သင့်မသင့်ကိစ္စနှင့် စပ်လျဉ်း၍ စုံစမ်းစစ်ဆေးရေးအဖွဲ့ သည် ဤ ဥပဒေနှင့်အညီ စိစစ်သုံးသပ်၍ ကော်မတီသို့ တင်ပြရမည်။ (-) အပိုဒ် ၄၆ ကို အပိုဒ် ၄၄ အဖြစ် အောက်ပါအတိုင်း ပြင်ဆင်ပါသည်၄၄။ ကော်မတီသည် ပုဒ်မ ၄၂ အရ လျှောက်ထားမှုနှင့်စပ်လျဉ်း၍ ကာကွယ် ပေးမှုအစီအမံ ကျင့်သုံးသည့်ကာလကို သက်တမ်းတိုးမြှင့်ပေးနိုင်သည်။ ယင်း သက်တမ်းတိုး ကာလအတွင်း ကျင့်သုံးသည့် အစီအမံသည် လက်ရှိကျင့်သုံးနေသည့် အစီအမံထက် ကျော်လွန်ခြင်း မပြုရ။ (-) အပိုဒ် ၄၇ ကို အပိုဒ် ၄၅ အဖြစ် ပြင်ဆင်ပြီး ယင်းအပိုဒ်ရှိ အောက်ဖော်ပြပါ အခြေအနေများဆိုသည့်စကားရပ်ကို အောက်ပါအခြေအနေများဟု ပြင်ဆင်ပါသည်။ (-) အပိုဒ် ၄၈ ကို အပိုဒ် ၄၆ အဖြစ် ပြင်ဆင်ပြီး ယင်းအပိုဒ်ရှိ ပုဒ်မ ၃၀ အရဆိုသည့်စကားရပ်ကို ပုဒ်မ ၂၉ အရဟု ပြင်ဆင်ပါသည်။ (-) အပိုဒ် ၄၉ ကို အပိုဒ် ၄၇ အဖြစ် ပြင်ဆင်ပြီး ယင်းအပိုဒ်ရှိ အစီအမံနှင့် ပတ်သက်၍ဆိုသည့်စကားရပ်ကို အစီအမံနှင့်စပ်လျဉ်း၍ဟုလည်းကောင်း၊ ကော်မတီသို့ဆိုသည့် စကားရပ်ကို ဦးစီးဌာနမှတစ်ဆင့် ကော်မတီသို့ဟုလည်းကောင်း အသီးသီး ပြင်ဆင်ပါသည်။ (-) အပိုဒ် ၅၀ ကို အပိုဒ် ၄၈ အဖြစ် အောက်ပါအတိုင်း ပြင်ဆင်ပါသည်၄၈။ ကော်မတီက ကာကွယ်ပေးမှုအစီအမံ ဆက်လက်ကျင့်သုံးမည်ဖြစ်ကြောင်း သို့မဟုတ် ဖြေလျှော့မည်ဖြစ်ကြောင်း သို့မဟုတ် ကျင့်သုံးရန် ဆက်လက် လိုအပ်ခြင်း မရှိတော့ကြောင်း ဆုံးဖြတ်ပါက ဝန်ကြီးဌာနသည် ယင်းဆုံးဖြတ်ချက်အား အမိန့်ကြော်ငြာစာ သို့မဟုတ် ညွှန်ကြားချက်ဖြင့် ဆောလျင်စွာ ထုတ်ပြန်ရမည်ဖြစ်ပြီး အကောက်ခွန်ဦးစီးဌာန အပါအဝင် သက်ဆိုင်သည့် ဌာနများ၊ အကျုံးဝင် ဆက်နွယ် သူများကို အကြောင်းကြားအသိပေးရမည်။ (-) အပိုဒ် ၅၁ ကို အပိုဒ် ၄၉ အဖြစ် ပြင်ဆင်ပြီး ယင်းအပိုဒ်ရှိ ပုဒ်မ ၂၆ သို့မဟုတ် ပုဒ်မ အရ ကာကွယ်ပေးမှုအစီအမံကိုဆိုသည့်စကားရပ်ကို ပုဒ်မ ၂၅ သို့မဟုတ် ပုဒ်မ အရ ကာကွယ်ပေးမှုအစီအမံကိုဟုပြင်ဆင်ပါသည်။ (-) အပိုဒ် ၅၃ ကို အပိုဒ် ၅၁ အဖြစ် ပြင်ဆင်ပြီး ယင်းအပိုဒ်ရှိ အချက်အလက် အထောက် အထားများကိုဆိုသည့်စကားရပ်ကို စာရင်းဇယား၊ အချက်အလက်၊ အထောက် အထားများကိုဟုပြင်ဆင်ပါသည်။ ။(-) အပိုဒ် ၅၄ ကို အပိုဒ် ၅၂ အဖြစ် ပြင်ဆင်ပြီး ယင်းအပိုဒ်ရှိ သွင်းကုန်ပမာဏ ကန့်သတ်မှု အကောင်အထည်ဖော်ခြင်းနှင့်ဆိုသည့် စကားရပ်ကို သွင်းကုန်ပမာဏ ကန့်သတ်ခြင်းနှင့်ဟုပြင်ဆင်ပါသည်။ (-) အခန်း (၁၁) အပိုဒ် ၅၇ ကို အပိုဒ် ၅၅ အဖြစ် အောက်ပါအတိုင်း ပြင်ဆင်ပါသည်၅၅။ ပုဒ်မ ၂၅၊ ပုဒ်မခွဲ (က) နှင့် ပုဒ်မ ၂၈၊ ပုဒ်မခွဲ (က) ပါ အ ကောက်ခွန် ကောက်ခံခြင်းတို့နှင့် ပုဒ်မ ၃၄ ပါ အခွန်ငွေပြန်အမ်းခြင်းတို့အား သက်ဆိုင်ရာ အခွန် ဥပဒေနှင့်အကောက်ခွန်ဥပဒေ၊ စည်းမျဉ်း စည်းကမ်း၊ လုပ်ထုံးလုပ်နည်း များနှင့်အညီကျင့်သုံးဆောင်ရွက်ရမည်။ (-) အပိုဒ် ၅၉ ကို အပိုဒ် ၅၇ အဖြစ် ပြင်ဆင်ပြီး ယင်းအပိုဒ်ရှိ တင်ပြလျှောက်ထားသူထံမှဆိုသည့်စကားရပ်ကို လျှောက်ထားသူထံမှဟုပြင်ဆင်ပါသည်။ ၄။ သို့ဖြစ်ပါ၍ သွင်းကုန်ပမာဏ မြင့်တက်ခြင်းမှ ကာကွယ်ပေးမှု ဥပဒေကြမ်းကို လွှတ်တော်က အတည်ပြုပေးနိုင်ပါရန် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာ နည်းဥပဒေ ၆၁ အရ စိစစ်ခဲ့ပြီး နည်းဥပဒေ ၆၃ နှင့်အညီ ပြည်သူ့ လွှတ်တော် ဥပဒေကြမ်းကော်မတီ၏ လေ့လာတွေ့ရှိချက် အစီရင် ခံစာကို လွှတ်တော်သို့ အစီရင်ခံ တင်ပြအပ်ပါသည်။</speech>
<speech type='vicespeaker'>လွှတ်တော်ကိုယ်စားလှယ်များခင်ဗျား။ သွင်းကုန်ပမာဏမြင့်တက်ခြင်း မှကာကွယ်ပေးမှုဥပဒေကြမ်းနှင့်စပ်လျဉ်း၍ ပြင်ဆင်ချက်အဆိုတင်သွင်းဆွေးနွေးလိုသူများသည် ပြင်ဆင်လိုသည့် ဥပဒေကြမ်း၏ အပိုဒ်၊ အပိုဒ်ခွဲ၊ အကြောင်းအရာကို တိတိကျကျ ဖော်ပြ၍ ၂၀-၉-၂၀၁၉ ရက်(သောကြာနေ့) ညနေ ၄ နာရီနောက်ဆုံးထားပြီး ပြည်သူ့လွှတ်တော်ရုံး၊ ညွှန်ကြားရေးမှူးချုပ်ထံ အမည်စာရင်းတင်သွင်းရန်ဖြစ်ကြောင်း အသိပေးကြေညာအပ်ပါတယ်</speech>
<speech type='vicespeaker'>စီးပွားရေးနှင့်ကူးသန်းရောင်းဝယ်ရေးဝန်ကြီးဌာနမှ ဒုတိယဝန်ကြီး ပြန်လည်ထွက်ခွာနိုင်ပါပြီ</speech>
</Billsection>
<section value = 'Report'>
<title>ပြည်သူ့လွှတ်တော် ပညာရေးမြှင့်တင်မှုကော်မတီ၏ မျိုးဆက်သစ်များ၏ ပညာရေး အတွက် အခြေခံဆရာဆရာမများ၏ ကျွမ်းကျင်မှုများနှင့်လေ့ကျင့်သင်ကြားမှုများ ဆိုင်ရာစုံစမ်း လေ့လာမှုအစီရင်ခံစာတင်ပြခြင်း</title>
<speech type='vicespeaker'>အစီအစဉ် ၇ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်သူ့လွှတ်တော် ပညာရေးမြှင့်တင်မှုကော်မတီက မျိုးဆက်သစ်များ၏ ပညာရေးအတွက် အခြေခံဆရာဆရာမများ၏ ကျွမ်းကျင်မှုများနှင့် လေ့ကျင့်သင်ကြားမှုများဆိုင်ရာ စုံစမ်းလေ့လာမှု အစီရင်ခံစာ ကို တင်ပြဖို့ ဖြစ်ပါတယ်။ ပညာရေးမြှင့်တင်မှုကော်မတီကို ဖိတ်ခေါ်ပါတယ်။</speech>
''<speech><mp id='282'>ဒေါက်တာတင်အောင်(ဥက္ကဋ္ဌ၊ပညာရေးမြှင့်တင်မှုကော်မတီ)</mp>လေးစားအပ်ပါသော ပြည်သူ့ လွှတ်တော် ဒုတိယဥက္ကဋ္ဌနှင့် ပြည်သူ့လွှတ်တော်ကိုယ်စားလှယ်များ၊ ဧည့်သည်တော်များ မင်္ဂလာလို့ နှုတ်ခွန်းဆက်သအပ်ပါတယ်။ ကျွန်တော်ကတော့ မန္တလေးတိုင်းဒေသကြီး၊ ကျောက်ဆည်မဲဆန္ဒနယ် ပြည်သူ့လွှတ်တော်ကိုယ်စားလှယ်၊ ပညာရေးမြှင့်တင်မှုကော်မတီဥက္ကဋ္ဌ ဒေါက်တာတင်အောင် ဖြစ်ပါတယ်။ ပြည်သူ့လွှတ်တော် ပညာရေးမြှင့်တင်မှုကော်မတီက တင်သွင်းမယ့် မျိုးဆက်သစ်များရဲ့ ပညာရေးအတွက် အခြေခံဆရာဆရာမများ၏ ကျွမ်းကျင်မှုများနှင့် လေ့ကျင့်သင်ကြားမှုများဆိုင်ရာ စုံစမ်းလေ့လာမှုအစီရင်ခံစာပဲဖြစ်ပါတယ်။ ဒုတိယဥက္ကဋ္ဌကြီးခင်ဗျား။ Power Point သုံးခွင့်ပြုပါရန် တောင်းခံအပ်ပါတယ်။ နိဒါန်းအနေနဲ့ ပြည်သူ့လွှတ်တော် ပညာရေးမြှင့်တင်မှုကော်မတီဟာ ပညာရေးဝန်ကြီးဌာနရဲ့ KG Grade-1၊ Grade-2 အတန်းများရဲ့ မျိုးဆက်သစ်ပညာရေးအတွက် အခြေခံဆရာဆရာမများ၏ ကျွမ်းကျင်မှု များနှင့် လေ့ကျင့်သင်ကြားမှုဆိုင်ရာ စုံစမ်းလေ့လာမှုကို ၂၀၁၈ ခုနှစ် နိုဝင်ဘာလကစပြီးတော့ ၁၀ လကြာ စုံစမ်းလေ့လာမှုလုပ်ခဲ့ပါတယ်။ ပြည်သူ့လွှတ်တော် ပညာရေးမြှင့်တင်မှုကော်မတီရဲ့ စုံစမ်း လေ့လာမှုလုပ်ငန်းများမှာ Westminster Foundation ရဲ့ ပံ့ပိုးကူညီခဲ့ပါတယ်။ WFD ဟာ ပြည်ထောင်စုလွှတ်တော်များ လွှတ်တော်တွင်းကျင့်ထုံးများနှင့် လုပ်ထုံးလုပ်နည်းများ ပိုမိုကောင်းမွန် လာစေရန်နှင့် လွှတ်တော်ဆိုင်ရာလုပ်ငန်းများကို တိုးတက်စေရန် ရည်ရွယ်ချက်ဖြင့် အစီအစဉ်များ ချမှတ်၍ ပံ့ပိုးကူညီလျက်ရှိပါတယ်။ ဒီ slide ကိုကြည့်လိုရှိရင် WFD နဲ့ ပညာရေးမြှင့်တင်မှုကော်မတီ ဆွေးနွေးနေတဲ့ Slide ပဲဖြစ်ပါတယ်။ စုံစမ်းလေ့လာမှုကော်မတီ လွှတ်တော်မှာရှိတဲ့ ကော်မတီအသီးသီး က ဘာကြောင့်လုပ်နေကြသလဲလို့ မေးရင်တော့ စုံစမ်းလေ့လာမှုဟာ လွှတ်တော်ကော်မတီများအနေနဲ့ သက်ဆိုင်ရာဝန်ကြီးဌာနများက ဆောင်ရွက်နေတဲ့လုပ်ငန်းများ၊ အကောင်အထည်ဖော်နေတဲ့မူဝါဒများ ပိုမိုကောင်းမွန်စွာဆောင်ရွက်နိုင်ရန်အတွက် ပြည်သူလူထုနဲ့ သက်ဆိုင်ရာကဏ္ဍမှအဖွဲ့အစည်းများနှင့် ဆွေးနွေးတိုင်ပင်မှုများ ပြုလုပ်ပြီးတော့ ဝန်ကြီးဌာနများကို အကြံပေးနိုင်ရန် ဆောင်ရွက်တဲ့လုပ်ငန်းစဉ် တစ်ခုဖြစ်ပါတယ်။ စုံစမ်းလေ့လာမှုဟာ လွှတ်တော်ရဲ့ စောင့်ကြည့်ထိန်းညှိခြင်းအခန်းကဏ္ဍကို ပိုမို ထိရောက်စွာ ဆောင်ရွက်နိုင်မယ့် နည်းလမ်းတစ်ခုဖြစ်ပါတယ်။ ကျွန်တော်တို့ ပညာရေးမြှင့်တင်မှု ကော်မတီအနေနဲ့ ဒီစုံစမ်းလေ့လာမှုကို အဓိကနယ်ပယ်ကြီးငါးရပ်နဲ့ ဆောင်ရွက်ခဲ့ပါတယ်။ ဆရာဆရာမများခန့်ထားမှုနဲ့ လေ့ကျင့်သင်ကြားမှုဆိုတဲ့ ပထမဦးဆုံးနယ်ပယ်တစ်ခုပါ။ ဒုတိယ နယ်ပယ်အနေနဲ့ ဆရာဆရာမများရဲ့ လုပ်ငန်းပိုင်းဆိုင်ရာ ကျွမ်းကျင်မှုတစ်ခုဖြစ်ပါတယ်။ နောက်တစ်ခု အနေနဲ့ သင်ကြားသင်ယူမှုဆိုင်ရာ သဘောတရားများနဲ့ နည်းလမ်းများ၊ ကျောင်းများစီမံခန့်ခွဲမှုနဲ့ စွမ်းဆောင်ရည်အပိုင်းဖြစ်ပါတယ်။ စတုတ္ထတစ်ချက်အနေနဲ့ သင်ကြားသင်ယူမှုဖြစ်စဉ်မှာ တွေ့ကြုံ ရတဲ့ စိန်ခေါ်မှုအပိုင်းများပဲ ဖြစ်ပါတယ်။ နောက်ဆုံးပိုင်းအနေနဲ့ မိဘဆရာအသင်း၊ ကျောင်းအကျိုး ဆောင်အဖွဲ့၊ ကျောင်းသားမိဘ သို့မဟုတ် အုပ်ထိန်းသူများနဲ့ ရပ်/ရွာလူထုအဖွဲ့အစည်းများ ပူးပေါင်း ဆောင်ရွက်မှုဆိုတဲ့ နယ်ပယ်ငါးရပ်နဲ့ ကျွန်တော်တို့ကော်မတီက စုံစမ်းလေ့လာခဲ့ပါတယ်။ အဲဒီလို စုံစမ်းလေ့လာတဲ့အချိန်မှာ အဓိကတွေ့ရှိရတဲ့အချက်ခြောက်ချက်ကို ကျွန်တော်အနည်းငယ် တင်ပြပါ စုံစမ်းလေ့လာမှုလုပ်တဲ့အခါမှာ ဘာတွေကိုအဓိကထားပြီး တွေ့ရှိရလဲလို့ဆိုရင်တော့ ကျောင်းတွေမှာ ဆရာ၊ ကျောင်းသားအချိုးညီညွတ်မျှတမှုရှိရန် လိုအပ်နေသေးတယ်ဆိုတာကို တွေ့ရ ပါတယ်။ နောက်တစ်ချက်အနေနဲ့ ဆရာဆရာမများအားလုံး လမ်းညွှန်စာအုပ်များကို သေချာ နားလည်၍ အသုံးချရန်လိုအပ်နေသေးတယ်ဆိုတဲ့အချက်ကိုလည်း တွေ့ရှိရပါတယ်။ ဆရာဆရာမများ အတွက် စဉ်ဆက်မပြတ်သင်ယူနိုင်ခွင့် လိုအပ်နေသေးတာကိုလည်း တွေ့ရပါတယ်။ နောက်တစ်ချက် အနေနဲ့ ကျောင်း၊ စာသင်ခန်းစီမံခန့်ခွဲမှုများ တိုးတက်ကောင်းမွန်စေရေးအတွက် စစ်ဆေးအကဲဖြတ်မှု များလည်း ပိုမိုမြှင့်တင်ဆောင်ရွက်ရန် လိုအပ်နေသေးတယ်ဆိုတာကိုလည်း တွေ့ရပါတယ်။ KG+12 ပညာရေးစနစ်အား ဆရာဆရာမများ၊ မိဘအုပ်ထိန်းသူများ နားလည်သဘောပေါက်မှု အားနည်းနေ သေးတယ်ဆိုတာကိုလည်း တွေ့ရှိရပါတယ်။ နောက်ဆုံးတစ်ချက်အနေနဲ့ ၂၁ ရာစု ပညာရေး ကျွမ်းကျင်မှုလေးမျိုးနဲ့ ဗလငါးတန်ပါဝင်တဲ့ သင်ယူမှုရလဒ်များ လိုအပ်နေသေးတယ်ဆိုတဲ့ ဒီအချက် ခြောက်ချက်ကို စုံစမ်းလေ့လာမှုကနေ အဓိကတွေ့ရှိရတဲ့ အချက်ခြောက်ချက်ဖြစ်ပါတယ်။ ကျွန်တော်တို့ကော်မတီအနေနဲ့ စုံစမ်းလေ့လာမှုကို နည်းလမ်းသုံးသွယ်နဲ့ လုပ်လိုက်တဲ့အချိန်မှာ အထောက်အထားမြောက်မြားစွာ ရရှိခဲ့ပါတယ်။ အဲဒီအထောက်အထားနဲ့ အကြံပြုချက်များကိုလည်း စာတမ်းမှာ အသေးစိတ်ထည့်သွင်းဖော်ပြပြီးဖြစ်လို့ အချိန်ကို ငဲ့ညှာသောအားဖြင့် ဒီနေရာမှာ ရှင်းလင်း ခြင်းမပြုတော့ပါဘူး။ အဲဒီစုံစမ်းလေ့လာမှုကို လုပ်တဲ့နေရာမှာ အဓိကတွေ့ရှိရတဲ့ အချက်ကြီး(၁၀)ချက် အနေနဲ့ကတော့ ပထမဆုံးအချက်အနေနဲ့ ဖွံ့ဖြိုးရေးဘာသာရပ်၊ ဆရာဆရာမများကိစ္စ အထောက် အထားတွေရရှိခဲ့ပါတယ်။ ဒုတိယက သင်ထောက်ကူပစ္စည်းများကိစ္စ၊ နောက်တစ်ချက် ကျောင်းနှင့် စာသင်ခန်းစီမံခန့်ခွဲမှုကိစ္စ၊ နောက် ဆရာဆရာမများရဲ့ ကျွမ်းကျင်မှုအားနည်းတဲ့ကိစ္စ၊ ကျောင်းတွင်း၊ အတန်းတွင်းမှာ ဆရာ၊ ကျောင်းသားအချိုးမညီမျှတဲ့ကိစ္စ၊ နောက်တစ်ချက်အနေနဲ့ ဆရာဆရာမတွေကို ၁၀ ရက် သို့မဟုတ် ၁၄ ရက်ပဲ စနစ်သစ်ပညာရေးမှာ သင်ရိုးရော၊ သင်နည်းစနစ်ရော ပြောင်းလဲ သော်လည်းပဲ ပို့ချတဲ့အချိန်နည်းတဲ့အတွက်ကြောင့် သင်တန်းတက်ရတဲ့အချိန်က အင်မတန်မှ နည်းနေသေးတယ်။ ဒါကြောင့် ကျွမ်းကျင်မှုလိုအပ်တဲ့အတွက် စဉ်ဆက်မပြတ် လုပ်ငန်းခွင်ဆရာ အတတ်ပညာ ဖွံ့ဖြိုးတိုးတက်ရေးဆိုတဲ့ Continuous Professional Development (CPT) ဆိုတာ ကိုလည်း လုပ်ဖို့လိုအပ်တယ်ဆိုတဲ့ဟာလေးလည်း တွေ့ရပါတယ်။ နောက် ကျောင်းတွေမှာ စီမံခန့်ခွဲမှုအပိုင်းက တော်တော်အားနည်းပါတယ်။ ဘာသာရပ် မကိုက်ညီတဲ့ကိစ္စတွေ၊ ဆရာဆရာမတွေ အတန်းခွဲတဲ့ကိစ္စတွေ၊ ဒါတွေသည်သက်ဆိုင်ရာကျောင်းအုပ် ကြီး ဘာသာရပ်ခေါင်းဆောင်တွေရဲ့ စီမံခန့်ခွဲမှုညံ့ဖျင်းတယ်၊ အားနည်းတယ်ဆိုတဲ့အကြောင်းကိုလည်း တွေ့ရှိရပါတယ်။ ဒါကြောင့် ဒီလိုစီမံခန့်ခွဲမှုတွေကိုကောင်းလာအောင် စဉ်ဆက်မပြတ် အကဲဖြတ်ဖို့ လိုအပ်တယ်ဆိုတဲ့အကြောင်းလည်း တွေ့ရှိထားပါတယ်။ လွှတ်တော်ကိုယ်စားလှယ်ကြီးများအားလုံးတောင်းဆိုနေကြတဲ့ အခြေခံပညာကျောင်းများမှာ အခြေခံအဆောက်အဦတွေကတော့ အင်မတန်မှ လိုအပ်နေသေးတယ်။ စာသင်ခန်းတွေက Partition မရှိဘူး။ Hall ကြီးထဲမှာသင်ရတယ်ဆိုတဲ့ အချက်အလက်တွေအားလုံး အထောက်အထားခိုင်ခိုင်လုံလုံနဲ့ တွေ့ရှိထားပါတယ်။ နောက်ဆုံးတစ်ချက်အနေနဲ့ မိဘများရဲ့ အခန်းကဏ္ဍပါ။ မိဘများသည် မိမိရဲ့ သားသမီး အပေါ်မှာ စိတ်ဝင်စားမှု၊ ပညာရေးရဲ့ ကျောင်းကိုလွှတ်လိုက်တာကလွဲလို့ မိမိသားသမီးတွေရဲ့ ကျောင်းတက်ရောက်နေမှုအခြေအနေ၊ လေ့လာသင်ယူနေတဲ့အခြေအနေပါ စိတ်ဝင်စားမှု တော်တော် လေးနည်းတာကို တွေ့ရပါတယ်။ ဒါ့အပြင်ကျောင်းမှသင်တဲ့ ကျောင်းအုပ်ကြီးနှင့် ဆရာဆရာမတွ ကလည်း မိဘတွေနှင့် ပူးပေါင်းဆောင်ရွက်မှုအင်မတန်မှ နည်းနေသေးတယ်ဆိုတာ တွေ့ရတယ်။ ဒါကြောင့် ဒီအချက်ကိုလည်းပဲ လေ့လာဆန်းစစ်တဲ့နေရာမှာ အထောက်အထားခိုင်ခိုင်လုံလုံနဲ့ တွေ့ရှိ ကြပါတယ်။ ကျွန်တော်တို့ ပြည်သူ့လွှတ်တော် ပညာရေးမြှင့်တင်မှုကော်မတီအနေနဲ့ စုံစမ်းလေ့လာမှု ကို ပြုလုပ်တဲ့နေရာမှာ ခိုင်လုံတိကျတဲ့ အထောက်အထားတွေကို ရရှိစေဖို့အတွက် စောစောက ကျွန်တော်ပြောခဲ့သလိုပဲ နည်းလမ်းသုံးသွယ်နဲ့ စုံစမ်းလေ့လာမှုကို လုပ်ခဲ့ပါတယ်။ ပထမနည်းလမ်း အနေနဲ့ ပြည်သူ့လွှတ်တော် ပညာရေးမြှင့်တင်မှုကော်မတီမှာရှိတဲ့ ရွေးကောက်ခံကိုယ်စားလှယ်များက မိမိတို့ရဲ့ မြို့နယ်ကို လွှတ်တော်နားရက်မှာ ကွင်းဆင်းပြီးတော့ သက်ဆိုင်ရာကျောင်းတွေမှာ ကျောင်းသားတွေ၊ ကျောင်းသားမိဘတွေ၊ ဆရာဆရာမတွေနှင့် တွေ့ဆုံမေးမြန်းခဲ့ပါတယ်။ အဲဒီ တွေ့ဆုံမေးမြန်းခဲ့တဲ့ ပထမနည်းလမ်းတွေနဲ့ ကျောင်းတွေမှာကျောင်းသား ၅၆၄ ဦး၊ ကျောင်းအုပ် အပါ အဝင် ဆရာ ၅၈၇ ဦး၊ မိဘ ၅၇၉ ဦးတို့ကို လွှတ်တော်ကိုယ်စားလှယ်တွေက မိမိတို့ရဲ့ မဲဆန္ဒနယ်မှာ ကွင်းဆင်းပြီးတော့ လေ့လာစုံစမ်းမှုပြုလုပ်ခဲ့ပါတယ်။ အခုပုံကတော့ ပြည်သူ့လွှတ်တော် ပညာရေး မြှင့်တင်မှုကော်မတီက လွှတ်တော်ကိုယ်စားလှယ်တစ်ဦးက မိမိရဲ့ မြို့နယ်မှာ စုံစမ်းလေ့လာမှုလုပ်နေတဲ့ ပုံပဲဖြစ်ပါတယ်။ ဒုတိယနည်းလမ်းတစ်ခုဖြစ်တဲ့ ကျွန်တော်တို့ကော်မတီဟာ စုံစမ်းလေ့လာမှုကို ဆောင်ရွက် နေပါတယ်။ ဒါကြောင့်မို့လို့ အကြံပြုလွှာများပေးပို့ကြပါဆိုပြီးတော့ ကော်မတီရဲ့ Facebook Website moşg:concup: czegɔcu:00¢ sky net Education Channel MwS: Gę ထုတ်ပြီးတော့ အကြံပြု စာတွေကို တောင်းခံခဲ့ပါတယ်။ အဲဒီလို တောင်းခံလိုက်တဲ့အတွက်ကြောင့် အကြံပြု လွှာစုစုပေါင်း ၁၄ ခု ရရှိခဲ့ပါတယ်။ ဒါက ဒုတိယနည်းလမ်းနဲ့ စုံစမ်းလေ့လာမှုလုပ်ခဲ့တာ ဖြစ်ပါတယ်။ တတိယနည်းလမ်းအနေနဲ့တော့ သင်ရိုးသစ်အကောင်အထည်ဖော်ဆောင်ရွက်နေကြတဲ့ ပညာရေးဝန်ထမ်းများ၊ ကျောင်းသားမိဘများနှင့် အရပ်ဘက်ပညာရေးဆိုင်ရာအဖွဲ့အစည်းများမှ ပုဂ္ဂိုလ် ၃၀ ဦးကို ပြည်သူ့လွှတ်တော်ရေးရာဆောင်မှာ ခေါ်ယူတိုင်ပင်ဆွေးနွေးခဲ့ပါတယ်။ အခုပုံကတော့ ကျွန်တော်တို့ရဲ့ ပညာရေးမြှင့်တင်မှုကော်မတီဆောင် -13 မှာ ခေါ်ယူဆွေးနွေးတဲ့ပုံပဲဖြစ်ပါတယ်။ ဒါ့အပြင် ကျွန်တော်တို့ရရှိတဲ့ အထောက်အထားများဟာ ခိုင်လုံမယ်၊ တိကျနိုင်ဖို့အတွက် ဒီစုံစမ်းလေ့လာမှု နည်းလမ်းသုံးသွယ်နဲ့ မလုပ်ခင်ကတည်းက ကျွန်တော်တို့အတွက် အထောက်အကူဖြစ်စေဖို့အတွက် WFD ရဲ့ အကူအညီနဲ့ပဲ အခြေခံပညာရေးဆိုင်ရာ နှီးနှောဖလှယ်ပွဲကို နေပြည်တော် Park Roydi Hotel မှာ ကျင်းပခဲ့ပါတယ်။ ဒီနှီးနှောဖလှယ်ပွဲကို ပြည်ထောင်စုအဆင့် လွှတ်တော်ကိုယ်စားလှယ်များသာမက တိုင်းဒေသကြီးနှင့် ပြည်နယ်များမှ လွှတ်တော်ကိုယ်စားလှယ်များ၊ လွှတ်တော်ဝန်ထမ်းများ၊ ပညာရေးဝန်ကြီးဌာနမှ တာဝန်ရှိသူများ၊ ပညာရေးနှင့်သက်ဆိုင်တဲ့ အခြားအဖွဲ့အစည်းများနှင့် စိတ်ပါဝင်စားသူများ တက်ရောက်ခဲ့ကြပြီးတော့ အခြေခံပညာရေး ဆိုင်ရာဗဟုသုတများ၊ အတွေ့ အကြုံများ၊ စိန်ခေါ်မှုများနဲ့ အခွင့်အလမ်းများကိုလည်း ဆွေးနွေးခဲ့ကြပါသေးတယ်။ ဒီလက်ရှိ ပြထားတဲ့ပုံကတော့ Park Royd Hotel မှာ အခြေခံပညာဆိုင်ရာ နှီးနှောဖလှယ်ပွဲကျင်းပနေတဲ့ပုံပဲ ဖြစ်ပါတယ်။ ပြည်သူ့လွှတ်တော် ဒုတိယဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ကျွန်တော်တို့ကော်မတီဟာ ဆောင်ရွက်ချက်ကို နိဂုံးချုပ်အားဖြင့်ပြောရမယ်ဆိုရင် အမျိုးသားပညာ ရေးမဟာဗျူဟာစီမံကိန်း(၂၀၁၆-၂၀၂၁)ကို အကောင်အထည်ဖော်ရာမှာ အခြေခံပညာရေးအဆင့် မြင့်မားမှုဟာ အဓိကကဏ္ဍကပါဝင်နေတယ်ဆိုတာ အားလုံးအသိပဲဖြစ်ပါတယ်။ ဒါကြောင့်မို့လို့ အခြေခံဆရာဆရာမများရဲ့ လက်ရှိသင်ကြားသင်ယူမှုပြုလုပ်ရာမှာ အားနည်းချက်၊ အားသာချက်များ ကို လေ့လာဆန်းစစ်၍ ပညာရေးဝန်ကြီးဌာနသို့ အကြံပြုရန်နှင့် ယင်းအကြံပြုချက်များ ဆက်လက် အကောင်အထည်ဖော်နိုင်မှုအတွက် တိုက်တွန်းနိုင်မှာဖြစ်ပြီး ဆရာဆရာမများရဲ့ သင်ကြားသင်ယူမှု အရည်အသွေးကို မြှင့်တင်နိုင်မယ်လို့ ယုံကြည်ရပါတယ်။ ဒါကြောင့်မို့လို့ ပြည်သူ့လွှတ်တော် ပညာရေးမြှင့်တင်မှုကော်မတီအနေနဲ့ ဒီစာတမ်းကို ပြည်သူ့လွှတ်တော်ကြီးအား တင်သွင်းပါကြောင်း အစီရင်ခံအပ်ပါတယ်။ အားလုံးကို ကျေးဇူးတင်ပါတယ်။ အစီရင်ခံစာအပြည့်အစုံမှာ အောက်ပါအတိုင်းဖြစ်ပါသည်။] ပြည်သူ့လွှတ်တော်၊ ပညာရေးမြှင့်တင်မှုကော်မတီ ဖွဲ့စည်းခြင်း ၁။ ပညာရေးမြှင့်တင်မှုကော်မတီကို ပြည်သူတို့၏ပညာရေးတိုးတက်စေရန်အတွက် ပညာရေး မြှင့်တင်မှုလုပ်ငန်းများ ကူညီဆောင်ရွက်ရန်နှင့် သက်ဆိုင်ရာဝန်ကြီးဌာနများမှ ထုတ်ပြန်လိုက်သည့် နည်းဥပဒေများ၊ စည်းမျဉ်းစည်းကမ်း၊ အမိန့်ကြော်ငြာစာ၊ အမိန့်ညွှန်ကြားချက်နှင့် လုပ်ထုံးလုပ်နည်း များကို ဥပဒေများနှင့်ညီညွတ်မှုရှိအောင် စောင့်ကြည့်ထိန်းညှိရန် ဖွဲ့စည်းခဲ့ခြင်းဖြစ်ပါသည်။ အဖွဲ့ဝင်များ ၂။ ပညာရေးမြှင့်တင်မှုကော်မတီကို ဥက္ကဋ္ဌအပါအဝင်အဖွဲ့ဝင် (၁၈) ဦး၊ လေ့လာသူ (၁) ဦးဖြင့် ဖွဲ့စည်းထားပါသည်(က) ဒေါက်တာတင်အောင် ကျောက်ဆည်မဲဆန္ဒနယ် ဥက္ကဋ္ဌ အဖွဲ့ဝင် (ခ) ဒေါက်တာဆလိုင်းရီးယန်းဗဲလ် ဖလမ်း မဲဆန္ဒနယ် (ခ) ဆလိုင်းရန်းဗယ် (ဂ) ဒေါက်တာမောင်သင်း မိတ္ထီလာ မဲဆန္ဒနယ် အဖွဲ့ဝင် အဖွဲ့ဝင် အဖွဲ့ဝင် (ဃ) ဦးစောကျော်ဝင်းမောင် ကျိုက်မရောမဲဆန္ဒနယ် အဖွဲ့ဝင် (င) ဦးတင်လှ ဓနုဖြူမဲဆန္ဒနယ် အဖွဲ့ဝင် (စ) ဦးရွှေလှ(ခ) ဦးရွှေလှဝင်း သင်္ဃန်းကျွန်း မဲဆန္ဒနယ် အဖွဲ့ဝင် (ဆ) ဦးမျိုးညွန့် ဟုမ္မလင်း မဲဆန္ဒနယ် အဖွဲ့ဝင် (ဇ) ဦးစိန်ဟန် ကံမ မဲဆန္ဒနယ် (ဈ) ဦးဝင်းအောင် မိုးမောက် မဲဆန္ဒနယ် အဖွဲ့ဝင် (ည) ဦးမြင့်ထွန်း တန့်ဆည် မဲဆန္ဒနယ် အဖွဲ့ဝင် (၎) ဦးမြင့်ဆွေ ကျောက်ကြီး မဲဆန္ဒနယ် အဖွဲ့ဝင် (ဌ) ဦးနန်မွန်ထင် မချမ်းဘော မဲဆန္ဒနယ် အဖွဲ့ဝင် (၃) ဦးကျော်ရွှေ ရမ်းဗြဲ မဲဆန္ဒနယ် (ပ) ဗိုလ်မှူးချုပ်နေဝင်း တပ်မတော်သားကိုယ်စားလှယ် အဖွဲ့ဝင် (ဏ) ဦးခင်မောင်ရီ ဟင်္သာတ မဲဆန္ဒနယ် အဖွဲ့ဝင် (တ) ဦးသန်းအောင် ငပုတော မဲဆန္ဒနယ် အဖွဲ့ဝင် (ထ) ဦးစိုင်းအောင်ကျော် ကျေးသီး မဲဆန္ဒနယ် အဖွဲ့ဝင် (၁) ဦးခမ်ခန့်ထန် တွန်းဇံ မဲဆန္ဒနယ် အတွင်းရေးမှူး (န) ဒုတိယဗိုလ်မှူးကြီး တပ်မတော်သားကိုယ်စားလှယ် လေ့လာသူ အောင်ကျော်မိုး ကော်မတီ၏လုပ်ပိုင်ခွင့် ၃။ ကော်မတီသည် လုပ်ငန်းတာဝန်များဆောင်ရွက်ရာတွင် လိုအပ်ပါက အစိုးရဌာနများ၊ အစိုးရ မဟုတ်သော ပြည်တွင်းအဖွဲ့အစည်းများမှ တာဝန်ရှိပုဂ္ဂိုလ်များကို ဖိတ်ကြားဆွေးနွေးနိုင်ပြီး သတင်း အချက်အလက်များ ရယူနိုင်ပါသည်။ ထို့ပြင် သက်ဆိုင်ရာ ဌာနအဖွဲ့အစည်းများနှင့် ဆက်စပ်လျက် ရှိသည့် တိုင်ကြားစာများ၊ အသနားခံစာများ၊ တင်ပြချက်များကိုစိစစ်၍ လွှတ်တော်ဥက္ကဋ္ဌမှတစ်ဆင့် လွှတ်တော်သို့ တင်ပြအစီရင်ခံရသည်။ ကော်မတီအဖွဲ့ဝင်များသည် အလုပ်ရုံဆွေးနွေးပွဲများ၊ စာတမ်း ဖတ်ပွဲများကိုလည်း ဥက္ကဋ္ဌ၏ခွင့်ပြုချက်ဖြင့် တက်ရောက်နိုင်သည်။ ကော်မတီ၏ လုပ်ပိုင်ခွင့် အသေးစိတ်များကို ပြည်သူ့လွှတ်တော် website ရှိ ကော်မတီ webpage တွင်ဖတ်ရှုနိုင်ပါသည်။ နိဒါန်း ၄။ ပြည်ထောင်စုသမ္မတမြန်မာနိုင်ငံတော်ရှိ လွှတ်တော်အသီးသီးသည် ဖွံ့ဖြိုးတိုးတက်ရေး မိတ်ဖက်အဖွဲ့အစည်းများနှင့်ပူးပေါင်း၍ လွှတ်တော်၏အခန်းကဏ္ဍ ပိုမိုမြင့်မားလာအောင် ဆောင်ရွက် လျက်ရှိပါသည်။ ထိုအဖွဲ့အစည်းများအနက်မှတစ်ခုဖြစ်သည့် ဝက်စ်မင်းစတား ဒီမိုကရေစီ 66563:98: (Westminster Foundation For Democracy-WFD) 3008 GoScoobq3=20 လွှတ်တော်များအား လွှတ်တော်တွင်းကျင့်ထုံးများနှင့် လုပ်ထုံးလုပ်နည်းများ ပိုမိုကောင်းမွန်လာစေရန် နှင့် လွှတ်တော်ဆိုင်ရာလုပ်ငန်းများ တိုးတက်လာစေရန် ရည်ရွယ်ချက်ဖြင့် အစီအစဉ်များချမှတ်၍ ပံ့ပိုးကူညီလျက်ရှိပါသည်။ ထိုအစီအစဉ်၏ အစိတ်အပိုင်းတစ်ခုအနေဖြင့် ပြည်သူ့လွှတ်တော်၊ ပညာရေးမြှင့်တင်မှုကော်မတီက ပညာရေးဝန်ကြီးဌာန၏ KG Grade 1 Grade 2 သင်ရိုးသစ်များ လက်တွေ့အကောင်အထည် ဖော်နေမှုအပေါ် စုံစမ်းလေ့လာမှုတစ်ခုကို ၂၀၁၈ ခုနှစ်၊ နိုဝင်ဘာလတွင် စတင်ဆောင်ရွက်ခဲ့ပါသည်။ စုံစမ်းလေ့လာမှုပြုလုပ်ခြင်း ၅။ စုံစမ်းလေ့လာမှုဆိုသည်မှာ လွှတ်တော်ကော်မတီများအနေဖြင့် သက်ဆိုင်ရာဝန်ကြီးဌာန များက ဆောင်ရွက်နေသောလုပ်ငန်းများ၊ အကောင်အထည်ဖော်နေသောမူဝါဒများ ပိုမိုကောင်းမွန်စွာ ဆောင်ရွက်နိုင်ရန်အတွက် ပြည်သူလူထုနှင့် သက်ဆိုင်ရာကဏ္ဍမှ အဖွဲ့အစည်းများနှင့် ဆွေးနွေး တိုင်ပင်မှုများပြုလုပ်၍ ဝန်ကြီးဌာနများကို အကြံပေးနိုင်ရန် ဆောင်ရွက်သည့် လုပ်ငန်းစဉ်တစ်ခု ဖြစ်သည်။ စုံစမ်းလေ့လာမှုသည် လွှတ်တော်၏စောင့်ကြည့်ထိန်းညှိခြင်း အခန်းကဏ္ဍကို ပိုမို ထိရောက်စွာ ဆောင်ရွက်နိုင်သည့်နည်းလမ်းလည်း ဖြစ်ပါသည်။ ၆။ စုံစမ်းလေ့လာမှုတွင် အောက်ပါတို့ကို အဓိကထား၍ လေ့လာစိစစ်ခဲ့ပါသည်(က) ဆရာ၊ ဆရာမများ ခန့်ထားမှုနှင့်လေ့ကျင့်သင်ကြားပေးမှုများ၊ (ခ) ဆရာ၊ ဆရာမများ၏ လုပ်ငန်းပိုင်းဆိုင်ရာ ကျွမ်းကျင်မှု၊ (ဂ) သင်ကြားသင်ယူမှုဆိုင်ရာ သဘောတရားများနှင့်နည်းလမ်းများ၊ ကျောင်းများစီမံ ခန့်ခွဲမှုနှင့်စွမ်းဆောင်ရည်၊ (ဃ) သင်ကြားသင်ယူမှုဖြစ်စဉ်တွင် တွေ့ကြုံရသည့်စိန်ခေါ်မှုများ၊ (င) မိဘဆရာအသင်း၊ ကျောင်းအကျိုးဆောင်အဖွဲ့၊ ကျောင်းသားမိဘ သို့မဟုတ် အုပ်ထိန်း သူများနှင့် ရပ်ရွာလူထုအဖွဲ့အစည်းများပူးပေါင်းပါဝင်ဆောင်ရွက်မှုများ။ ၇။ စုံစမ်းလေ့လာမှုကို အဆင့်(၁၁)ဆင့်ဖြင့် (၁၀) လကြာမျှဆောင်ရွက်ခဲ့ပါသည်။ စုံစမ်းလေ့လာမှု ကို အထောက်အကူပြုစေရန်နှင့် ကော်မတီက သတင်းအချက်အလက် ပြည့်စုံစွာဖြင့် အကြံပြုချက် ကောင်းများပေးနိုင်ရန်အတွက် မဲဆန္ဒနယ်များတွင် စစ်တမ်းများကောက်ယူခြင်း၊ ပညာရေးဆိုင်ရာ နှီးနှောဖလှယ်ပွဲနှင့်လေ့လာရေးခရီးများလည်းဆောင်ရွက်ခဲ့ကြပါသည်။ ၈။ စုံစမ်းလေ့လာမှုဆောင်ရွက်ရာတွင် ကျောင်းသား၊ ဆရာ၊ မိဘ၊ မူဝါဒရေးရာချမှတ်သူများ၊ ပြည်တွင်းပြည်ပမှ ပညာရေးနှင့်ဆက်နွှယ်သည့်အဖွဲ့အစည်းများ၊ ဝန်ကြီးဌာနစီမံခန့်ခွဲသူများနှင့် အကြိမ်ကြိမ်တွေ့ဆုံခဲ့ပြီး ယနေ့နိုင်ငံတော်တွင် သင်ရိုးသစ်များ အကောင်အထည်ဖော်ခြင်းကိစ္စများကို တိုင်ပင်ဆွေးနွေးမှုများပြုလုပ်ခဲ့ပါသည်။ ၉။ စုံစမ်းလေ့လာမှုမှတွေ့ရှိရသော အဓိကကိစ္စရပ်များမှာ အောက်ပါတို့ဖြစ်ပါသည် - [(က) ကျောင်းသားအချို့နှင့် လိုက်လျောညီစွာ လုံလောက်သော ဆရာ၊ ဆရာမများ လိုအပ် ခြင်း၊ (ခ) သင်ကြားနည်းနှင့် သင်ခန်းစာပြင်ဆင်မှု ကောင်းမွန်တိုးတက်ရန် ဆရာ၊ ဆရာမများအားလုံး ဆရာလမ်းညွှန်စာအုပ်များကို သေချာစွာနားလည်၍ အသုံးချရန် လိုအပ်ခြင်း၊ (ဂ) သင်ရိုးအသစ်အတွက် သင်တန်းပို့ချမှုကာလ တိုတောင်းခြင်းနှင့် ဗဟိုအဆင့်တွင်တစ်ကြိမ်သာသင်ကြားပို့ချနိုင်မှုကြောင့် ဆရာ၊ ဆရာမများအတွက် စဉ်ဆက်မပြတ် သင်ယူနိုင်ခွင့်လိုအပ်ခြင်း၊ (ဃ) အချို့ဆရာ၊ ဆရာမများ တစ်နေ့အတွင်း အတန်းပေါင်းစုံ၊ ဘာသာရပ်များစွာ သင်ကြား နေရမှုကြောင့် ထိရောက်သော သင်ကြား၊ သင်ယူမှု ဖြစ်စေရေးအတွက် ကျောင်းစီမံ ခန့်ခွဲမှုနှင့်စာသင်ခန်းစီမံခန့်ခွဲမှုများတိုးတက်ကောင်းမွန်စေရေးအတွက် စစ်ဆေးအကဲ ဖြတ်မှုများပိုမိုတိုးမြှင့်ဆောင်ရွက်ရန်လိုအပ်ခြင်း၊ (င) ဆရာ၊ ဆရာမများ၊ မိဘအုပ်ထိန်းသူများသည် ပြောင်းလဲနေသော KG+12 ပညာရေး စနစ်ကို နားလည်သဘောပေါက်မှုအားနည်းခြင်း။ (စ) ၂၁ ရာစုပညာရေး ကျွမ်းကျင်မှု (၄) မျိုးနှင့် အမျိုးသားပညာရေးဥပဒေပါ ဖွံ့ဖြိုးမှု | စွမ်းရည်အတွက် ဗလ (၅) တန်ပါဝင်သော သင်ယူမှုရလဒ်များ ပြည့်မီရေးအတွက်စာသင်ခန်းအတွင်း ထိရောက်သော သင်ကြားမှုများ ဖြစ်ပေါ်စေရန် လိုအပ်ခြင်း။ အဓိကကိစ္စရပ်များ ဖွံ့ဖြိုးရေးဘာသာရပ်ဆရာ၊ ဆရာမများ ၁၀။ သင်ရိုးသစ်များချမှတ်၍ ပညာရေးပြုပြင်ပြောင်းလဲမှုများဆောင်ရွက်နေခြင်းကို များစွာ ကြိုဆိုပါသည်။ သို့သော် သင်ရိုးသစ်များကို ထိရောက်စွာအကောင်အထည်ဖော်ဆောင်ရွက်ရေး အတွက် အရင်းအမြစ်များကို ကောင်းမွန်လုံလောက်စွာ အသုံးပြု နိုင်ရန်နှင့် ပံ့ပိုးနိုင်ရန်လိုအပ် ပါသည်။ ဥပမာ - သင်ရိုးသစ်တွင်ထည့်သွင်းထားသည့် ဖွံ့ဖြိုးရေးဘာသာရပ်များ သင်ကြားရသည့် ရည်ရွယ်ချက်မှာ ကောင်းမွန်သော်လည်းသင်ကြားရေးတွင် ဆရာ၊ ဆရာမများ အခက်အခဲများ ကြုံတွေ့နေရပါသည်။ ၁၁။ ကော်မတီဝင်များသည် မဲဆန္ဒနယ်များရှိ စာသင်ကျောင်းများသို့ ကွင်းဆင်း၍ မေးခွန်းများ မေးမြန်းရာတွင် ဆရာ၊ ဆရာမများက “ပန်းချီ၊ ဂီတ၊ ကာယ ဘာသာရပ်များအတွက် ဗဟုသုတလက်တွေ့ဖြန့်ဝေမှု အားနည်းသည်။ ပန်းချီ၊ ဂီတအတွက် ယဉ်ကျေးမှုတက္ကသိုလ် ကျောင်းဆင်း ဆရာများခန့်ထားရန်၊ ဂီတနှင့်ပန်းချီဘာသာရပ်တို့တွင် ပိုမို၍သင်တန်းပေးရန် လိုပါသည်” ဟုဖြေကြားခဲ့ပါသည်။ ၁၂။ ထို့အပြင် ကော်မတီတွင်ပြုလုပ်ခဲ့သည့် တွေ့ဆုံပွဲများတွင် ထပ်မံလိုအပ်သည့် သင်တန်းများ အကြောင်း မေးမြန်းရာ မူလတန်းပြဆရာတစ်ဦးက ပန်းချီသင်ကြားရာတွင် ကျွမ်းကျင်မှုရှိသည့် အတွက် အဆင်ပြေသော်လည်း ဂီတသင်ကြားရာတွင် နီးစပ်ရာဂီတပညာရှင်များထံမှပြန်လည် သင်ယူ၍လည်းကောင်း၊ ဂီတနှင့်ကျွမ်းဝင်သော ကလေးများကို အချင်းချင်းပြန်လည်သင်ကြားစေ၍ လည်းကောင်း သင်ကြားနေရကြောင်း ဖြေကြားခဲ့ပါသည်။ ၁၃။ ကော်မတီသို့ ပေးပို့လာသော အကြံပြု လွှာတွင်လည်း “ပန်းချီ၊ ဂီတနှင့်ကာယဆိုင်ရာ သင်ခန်းစာများအတွက် သင်ကြားရေးဆရာ တစ်ယောက် တတ်အပ်သောကျွမ်းကျင်မှုများ မရှိမဖြစ်လိုအပ်လာသည်။ သင်ရိုး ညွှန်းတမ်း၏ အခြေခံတတ်မြောက်မှုစံကို ပြည့်မီအောင်သင်ကြားနိုင်ရန်အတွက် စိန်ခေါ်မှုတစ်ရပ်ဖြစ်လာပါသည်။ သင်ရိုးညွှန်းတမ်းအရ သတ်မှတ်ပြဋ္ဌာန်းထားပြီး ဖြစ်သည့် ဖွံ့ဖြိုးရေးဘာသာရပ်များကို လေ့ကျင့်သင်ကြားနိုင်ရေးအတွက် ကျွမ်းကျင် ပညာရှင်များကို ရွေးချယ်ခန့်ထားပေးသင့်ပါကြောင်း အကြံပြုဖော်ပြလိုပါသည်” ဟုရေးသားထားပါသည်။ ထိုသို့ခန့်အပ်ထားခြင်းအားဖြင့်လည်း ဆရာလိုအပ်ချက်ကို ဖြည့်ဆည်းပေးနိုင်မည်ဖြစ်ပါသည်။ ၁၄။ ဂီတနှင့်အနုပညာဘာသာရပ်များကို အလေးအနက်ထား၍ သင်ကြားနိုင်ရန်အတွက် အထူးပြု ဆရာ၊ ဆရာမများ ခန့်အပ်ရန် ကော်မတီကအကြံပြုပါသည်။ သင်ထောက်ကူပစ္စည်းများ ၁၅။ သင်ရိုးသစ် အကောင်အထည်ဖော်ရာတွင် လိုအပ်သော အရင်းအမြစ်များ အထူးသဖြင့် ဘတ်ဂျက်ပြည့်စုံလုံလောက်အောင် ထောက်ပံ့ပေးရာတွင် အခက်အခဲများရှိသည်ကို ကော်မတီက နားလည်သဘောပေါက်ပါသည်။ မြန်မာနိုင်ငံလုံးဆိုင်ရာ ဆရာဆရာမများအဖွဲ့ချုပ်က တင်သွင်းသည့် သင်ရိုးသစ်ဆိုင်ရာတွေ့ရှိချက်များတွင် သစ်ရိုးသစ်အကောင်အထည်ဖော်မှုအပေါ် ဆရာ၊ ဆရာမ များ၏ သဘောထားအမြင်များအနက်တစ်ခုမှာ - “သင်ရိုးသစ်အတွက် လိုအပ်သော သင်ထောက်ကူ စစ်ဆေးအကဲဖြတ်ခြင်းစသည် တို့အတွက် ငွေကြေးသုံးစွဲရပါက ငွေစာရင်းခေါင်းစဉ် တိကျစွာခွဲဝေအသုံးပြုခွင့် ရလိုခြင်းဖြစ်ပါသည်။” ၁၆။ နိုင်ငံတကာတွင် အချို့သောကျောင်းသားမိဘများက ကျောင်းနှင့်ပူးပေါင်း၍ သင်ထောက် ကူပစ္စည်းများ လုံလောက်မှုရှိစေရန် ပါဝင်ကူညီဖြည့်ဆည်းပေးခြင်းများလည်း ရှိပါသည်။ ထို့ပြင် ဒေသတွင်းတွင် အလွယ်တကူရရှိနိုင်သော ဈေးနှုန်းသက်သာသည့် သင်ထောက်ကူပစ္စည်းများကို ကျောင်းများက ကိုယ်ပိုင်စီမံခန့်ခွဲမှုဖြင့် ရရှိနိုင်ရန် ဆောင်ရွက်ကြသည်ကို လေ့လာတွေ့ရှိရပါသည်။ ၁၇။ မြန်မာနိုင်ငံတွင်လည်း သင်ထောက်ကူပစ္စည်းများ လုံလောက်စွာ အသုံးပြုနိုင်ရေးအတွက် ဒေသတွင် အလွယ်တကူ ရရှိနိုင်သော ပစ္စည်းများကို သင်ထောက်ကူအဖြစ် အသုံးပြုခြင်းဖြင့် အချိန်မီမရရှိခြင်းနှင့် မလုံလောက်ခြင်းကိစ္စများကို ဖြေရှင်းနိုင်မည်ဖြစ်သည့်အတွက် သီးသန့် ဘတ်ဂျက်ထားရှိရန် အကြံပြု ပါသည်။ ၁၈။ ဆရာ၊ ဆရာမများ သင်ရိုးသစ်ကို ကောင်းမွန်ထိရောက်စွာ သင်ကြားနိုင်ရန်အတွက် ဝန်ကြီးဌာနက သင်ထောက်ကူပစ္စည်းများ၊ ရာလမ်းညွှန်စာအုပ်များ ပံ့ပိုးပေးသည်မှာ များစွာအထောက် အကူဖြစ်ပါသည်။ ၎င်းတို့ကို ကျောင်းများထံ လုံလောက်စွာနှင့်အချိန်မီပေးပို့ရန်အတွက် ဝန်ကြီးဌာန တွင် အခက်အခဲများရှိသည်ကို ကော်မတီကနားလည်သဘောပေါက်ပါသည်။ ၁၉။ မြန်မာနိုင်ငံလုံးဆိုင်ရာ ဆရာဆရာမများအဖွဲ့ချုပ်ကတင်သွင်းသည့် သင်ရိုးသစ်ဆိုင်ရာ တွေ့ရှိချက်များတွင် သစ်ရိုးသစ်အကောင်အထည်ဖော်မှုအပေါ် ဆရာဆရာမများ၏ သဘောထား အမြင်များအနက်တစ်ခုက “သင်ရိုးသစ်အတွက် ဦးစီးဌာနမှခွဲဝေပေးသော သင်ထောက်ကူပစ္စည်းများသည် စာသင်နှစ် နှစ်ဝက်ကျော်မှရောက်ရှိလာသည့်အတွက် ထိရောက်မှု အားနည်းသည် ဟုဆိုထားပါသည်။ ၂၀။ ကော်မတီဝင်များသည်မဲဆန္ဒနယ်မြေရှိစာသင်ကျောင်းများသို့ ကွင်းဆင်း၍ မေးခွန်းများ မေးမြန်းရာတွင်“ကလေးနှင့် ဆရာများအတွက် ပြဋ္ဌာန်းစာအုပ်များကို ကျောင်းမဖွင့်မီ ကလေး တိုင်းရနိုင်ပါလျှင် သင်ကြားမှုပိုမိုလွယ်ကူမည်၊ အထောက်အကူပြုပစ္စည်းများကို အချိန်မီပို့ပေးရန်နှင့် ကျောင်းသားကိုင်ဖတ်စာအုပ်များနှင့် ကားချပ်အတွက် ကတ်ထူ စက္ကူများများလုံလောက်ရစေချင်ပါသည်” ဟုဖြေကြားခဲ့ကြပါသည်။ ၂၁။ ထို့ပြင် သင်ကြားရေးတွင် သင်ထောက်ကူပစ္စည်းများ အရေးပါပုံကိုလည်း အောက်ပါအတိုင်း ပြောကြားခဲ့ပါသည်“သင်ရိုးသစ်တွင် သင်ခန်းစာတိုင်းသည် သင်ထောက်ကူပစ္စည်များ အသုံးပြုရန် လိုအပ်သည့်အတွက် လုံလောက်စွာ ချထားပေးစေလိုပါတယ်။ လုံလောက်စွာ ပေးလျှင်ပို၍ထိရောက်နိုင်ပါတယ်။ သင်ထောက်ကူပစ္စည်းများအသုံးပြုခြင်းသည်သင်ကြားရေးတွင် ကောင်းစွာအထောက်အကူပြုပါတယ်။” ၂၂။ ဆရာလမ်းညွှန်စာအုပ်များကိုသင်တန်းချိန်မီပေးပို့ရန်နှင့်ကျောင်းသုံးစာအုပ်များကိုစာသင် နှစ်အစတွင်ကျောင်းများအားလုံးထံအချိန်မီပေးပို့သင့်ကြောင်းကော်မတီကအကြံပြုပါသည်။ ကျောင်းနှင့်စာသင်ခန်းစီမံခန့်ခွဲမှု ၂၃။ ဆရာ၊ ဆရာမများအား စာသင်ခန်းစီမံခန့်ခွဲမှုပညာရပ်များကို စနစ်တကျသင်ကြားပေးရန် လိုအပ်ပါသည်။ စုံစမ်းလေ့လာမှုများတွင်လည်း စာသင်ခန်းစီမံခန့်ခွဲမှုလိုအပ်ကြောင်း တက်ရောက် လာသူများကပြောကြားခဲ့ပြီး နိုင်ငံတကာတွင်လည်း ကျောင်းနှင့် စာသင်ခန်းစီမံခန့်ခွဲမှုကို ဆရာ၊ ဆရာမများနှင့် ကျောင်းအုပ်များအတွက် လေ့ကျင့်သင်ကြားပေးလေ့ရှိပါသည်။ သို့သော် မြန်မာ နိုင်ငံတွင်“နေ့စဉ်နှင့်အမျှ ကျောင်းတွင်းအတန်းတွင်းမှာ သင်ကြားသင်ယူမှု၊ စီမံခန့်ခွဲမှု ဆိုင်ရာပြဿနာများကို တွေ့ကြုံနေရမြဲဖြစ်သည့်တိုင်အောင် ဆရာ၊ ဆရာမများ၏ ပကတိရှိရင်းစွဲ ဆရာ့အတတ်ပညာ၊ ဆရာစွမ်းရည်ဖြင့် အလျဉ်းသင့်သလို ရင်ဆိုင် ဖြေရှင်းနေကြရပါသည်”ဟု ဦးငွေတိုးက အကြံပြုလွှာတွင် ရေးသားထားပါသည်။ ၂၄။ လက်ရှိကြုံတွေ့နေရသော အခက်အခဲများကို ဖြေရှင်းရန်အတွက် ကျောင်းနှင့် စာသင်ခန်း စီမံခန့်ခွဲမှုများ ပိုမိုကောင်းမွန်အောင်ဆောင်ရွက်ရန်လိုအပ်နေပါသည်။ ကော်မတီဝင်များသည် မဲဆန္ဒနယ်မြေရှိစာသင်ကျောင်းများသို့ ကွင်းဆင်း၍ မေးခွန်းများ မေးမြန်းရာတွင် ဤသို့ဖြေကြား ခဲ့ပါသည်“ဝန်ထမ်းများ အဝေးသင်အတွက် အချိန်ပေးနေခဲ့သောကြောင့် ကျန်ရှိနေသော ဆရာ၊ ဆရာမများအတွက် ခွဲဝေသင်ကြားမှု အဆင်မပြေဖြစ်ရသည်။ ဘာသာရပ် ခွဲဝေမှု၊ စီမံခန့်ခွဲမှုများ ကျောင်းအုပ်ကြီး၌ တာဝန်ရှိနိုင်သည်။ ဝန်ထမ်းအချင်းချင်း ကူညီဆောင်ရွက်ပေးနိုင်မှု၊ ကျောင်းအုပ်ကြီး၏စီမံခန့်ခွဲမှုမရှိသလောက်ပါ။ ခွင့်ရက် များသော ဆရာ၊ ဆရာမများကြောင့် စိတ်ညစ်ရပါသည်။ ကျောင်းအုပ်ကြီးများ၏ စီမံခန့်ခွဲမှု အတတ်ပညာ ဆွေးနွေးပေးခြင်းများနှင့် ကျောင်းတွင်းစီမံခန့်ခွဲမှုများ တင်းကျပ် ပြတ်သားစေချင်ပါသည်။” ၂၅။ စာသင်ခန်းစီမံခန့်ခွဲမှုအားနည်းခြင်းအတွက် ယင်းသင်တန်းပြီးမြောက်ထားသူများက ပြန်လည်သင်ကြားပေးရန် အကြံပြုပါသည်။ ပညာရေးကောလိပ်တွင်စာသင်ခန်းစီမံခန့်ခွဲမှုနှင့် monitoring နည်းလမ်းများကိုဘာသာရပ်အနေဖြင့်သင်ကြားနေသောကြောင့် ထူးချွန်သူများက လိုအပ်သလိုပြန်လည်သင်ကြားပေးရန်အကြံပြုပါသည်။ ဆရာ၊ ဆရာမများ၏ကျွမ်းကျင်မှု ၂၆။ သင်ရိုးသစ်သည် ကောင်းမွန်သော်လည်း ရေးဆွဲထားသည့်အတိုင်း ဆရာ၊ ဆရာမများက လုပ်ဆောင်နိုင်မှသာ ကလေးများအတွက် အမှန်တကယ်ထိရောက်မည်ဖြစ်ပါသည်။ သင်ရိုးသစ် သင်တန်းတက်ရောက်ထားသော ဆရာ၊ ဆရာမများကသာ သက်ဆိုင်ရာအတန်းတွင် သင်ကြားပါက ပိုပြီးအကျိုးရှိနိုင်ပါသည်။ ၂၇။ ရမည်းသင်းမြို့မှ အလယ်တန်းပြဆရာတစ်ဦးက “မြို့နယ်အဆင့်နည်းပြများ ရွေးချယ်ရာတွင် သင်ကြားရေးကျွမ်းကျင်သော အရည်အချင်းပြည့်ဝသော ဆရာဆရာမများကို တိုင်းအဆင့်သို့ ရွေးချယ်စေလွှတ်မှုနည်းပါးသည်” ဟု ထောက်ပြထားပါသည်။ ၂၈။ တိုင်းရင်းသားဒေသများတွင် တိုင်းရင်းသားဘာသာစကားမတတ်သော ဆရာ၊ ဆရာမများက ကလေးများအားသင်ကြားသင်ယူမှုဖြစ်စဉ်၌ ထိရောက်စွာပါဝင်လာစေရန် အခက်အခဲရှိသည်ဟု Save the Children m sao3969:003:003:0lbopsi ၂၉။ ပညာရည်အဆင့်မြှင့်တင်ရန် လိုအပ်သည့်ကျောင်းများတွင် ကျွမ်းကျင်ဆရာ၊ ဆရာမများ ကို ခန့်ထားရန်အတွက် ဘဏ္ဍာရေးနှင့်လုပ်ငန်းခွင်မက်လုံးများပေးရန် အကြံပြုပါသည်။ ဤကိစ္စ ကို ပညာရေးဝန်ကြီးဌာနက အလေးထားဆောင်ရွက်ရန် တိုက်တွန်းပါသည်။ ဆရာ၊ကျောင်းသားအချိုး ၃၀။ စာသင်ခန်းတစ်ခုကိုကောင်းမွန်စွာ စာသင်ကြားနိုင်ရန်နှင့် စီမံခန့်ခွဲနိုင်ရန်အတွက် ဆရာ၊ ကျောင်းသားအချိုး ညီမျှမှုရှိရန်အရေးကြီးပါသည်။ ဝန်ကြီးဌာန၏ ကိန်းဂဏန်းများအရ ဆရာ၊ ကျောင်းသားအချိုး ညီမျှမှုရှိသည်ဆိုသော်လည်း ဤအချိုးသည် လက်တွေ့တွင် ကွာဟနေဆဲ ဖြစ်ပါသည်။ မိတ္ထီလာမြို့ မှကျောင်းသားမိဘတစ်ဦးက “အတန်းတွင် လူဦးရေဟာ ခန့်မှန်း ၅၀ နှင့် ၆၀ အထက်ရှိနေသည်မှာ ပိုများနေသည်ဟု သိရပါသည်” ဟုပြောကြားထားပါသည်။ ၃၁။ ကော်မတီဝင်များသည် မဲဆန္ဒနယ်မြေရှိ စာသင်ကျောင်းများသို့ ကွင်းဆင်း၍ မေးခွန်းများ မေးမြန်းရာတွင်“ကျောင်းသားဆရာအချိုး မညီမျှပါ။ ကျောင်းသားနှင့်စာသင်ခန်း မျှတလျှင် ပိုကောင်းပါမည်။ သင်ထောက်ကူအားနည်းခြင်း၊ ကျောင်းသားဦးရေ များလွန်း ခြင်းကြောင့် လက်တွေ့သင်ကြားရာတွင် ခက်ခဲပါသည်။ ဆရာတစ်ဦးတွင် ကျောင်းသား ၁၆၀ သင်ကြားနေရပါသည်။ ကျောင်းတွင်း ဆရာ၊ဆရာမအင်အား သည် အတန်းတစ်တန်းလျှင် တစ်ယောက်ကျ လိုအပ်ပါသည် ဟုဖြေကြားခဲ့ကြပါသည်။ ၃၂။ ကော်မတီတွင် ကျင်းပခဲ့သော တွေ့ဆုံဆွေးနွေးပွဲ၌ မူလတန်းပြဆရာတစ်ဦးက ဤသို့ပြောကြား ခဲ့ပါသည်“ယခုပညာရေးစနစ်သည် ကျောင်းတစ်ခန်းမှကျောင်းသားဦးရေဖြင့် တွက်လို့မရပါ ဘူး။ ယခင်မိမိဝန်ထမ်းဖြစ်စအချိန်တွင် တစ်ကျောင်းလုံးကို တွဲသင်စနစ်ဖြင့် သွားပါတယ်။ (၂) တန်း၊ (၃) တန်း၊ (၄) တန်းကိုတွဲသင်ရပြီး (၂)တန်းတွင် သင်္ချာပေးခဲ့ လျှင် (၃)တန်းတွင် အင်္ဂလိပ်စာပေးခဲ့၍ တွဲသင်လို့ရပါတယ်။ ယခုစနစ်တွင် တွဲသင် လို့မရပါ။ ကျောင်းသားနှင့် ဆရာအချိန်ပြည့်စကားပြောသင်ကြားရမှာဖြစ်ပါတယ်။ အဓိက ပြောချင်တာက ကျောင်းသား နည်းသည်ဖြစ်စေ၊ များသည်ဖြစ်စေ စာသင်ခန်း တစ်ခန်းကို ဆရာတစ်ယောက်စီပေးသင့်သည်ဟု တင်ပြလိုပါတယ်။ ဆရာ၊ ကျောင်းသားအချိုး ၁:၃၀ အရဆိုလျှင် မိမိတို့တောင်ပေါ်ဒေသ တစ်ကျောင်းလုံးတွင် ကျောင်းသားဦးရေ စုစုပေါင်း (၃၀) ရှိပြီးတစ်ခန်းတွင်(၅)ယောက်နှင့် မူလတန်းကျောင်းတစ်ကျောင်းတွင် အခန်း (၅) ခန်းရှိပါသည်။ ဆရာ၊ ဆရာမ (၂)ယောက်၊ (၃)ယောက်ပဲ ချထားပေးသည့်အတွက် KG တန်းကလည်း အချိန်ပေးရသည့်အတွက်အခြားအတန်းများသို့ မကူးနိုင်တော့ပါ။” ၃၃။ စာသင်ခန်းတစ်ခုချင်းစီတွင်ရှိရမည့် ကျောင်းသားဦးရေကို သတ်မှတ်သင့်ပြီး လက်တွေ့တွင် သတ်မှတ်ထားသည့်အရေအတွက်နှင့် ကိုက်ညီအောင် ဆောင်ရွက်ရန် အကြံပြုလိုပါသည်။ ကျောင်းသား ဦးရေများကို မူကြိုအတွက် ၂၀ ဦးထက်မပို၊ မူလတန်းအတွက် ၃၀ ဦးထက်မပိုနှင့် အလယ်တန်းအတွက် ၄၀ ဦးထက်မပိုရန် အကြံပြုပါသည်။ စဉ်ဆက်မပြတ်လုပ်ငန်းခွင်ဆရာအတတ်ပညာဖွံ့ဖြိုးတိုးတက်ရေး Continuous Professional Development (CPD) ၃၄။ မြန်မာနိုင်ငံလုံးဆိုင်ရာ ဆရာ၊ ဆရာမများအဖွဲ့ချုပ်က ဆရာအတတ်ပညာဖွံ့ဖြိုးတိုးတက်ရေးနှင့် ပတ်သက်၍ ဤသို့ပြောကြားခဲ့ပါသည်“သင်ရိုးသစ်များ ရည်ရွယ်ချက်အတိုင်း အောင်မြင်စေရန် ဆရာအတတ်ပညာကို ထိထိရောက်ရောက် သင်ကြားပို့ချပေးရန် လိုအပ်ပါသည်။ ဗဟိုအဆင့်၊ ပြည်နယ် နှင့်တိုင်းဒေသကြီးအဆင့်၊ ခရိုင်အဆင့်၊ မြို့နယ်အဆင့်များတွင် ဆောင်ရွက်လျက် ရှိသော သင်ရိုးသစ်ဆိုင်ရာသင်တန်းများသည် သင်ရိုးသစ်မိတ်ဆက်သင်တန်း များသာ ဖြစ်ပြီး ဆရာအတတ်ပညာဖွံ့ဖြိုးတိုးတက်ရေးအတွက် ပညာရေးတက္ကသိုလ်၊ ပညာရေးကောလိပ်များနှင့် ပူးပေါင်းကာရေရှည်အစီအမံများ ချမှတ် ဆောင်ရွက်သင့် ပါသည်။ အမျိုးသားပညာရေးမဟာဗျူဟာစီမံကိန်း (၂၀၁၆-၂၀၂၁) နယ်ပယ်(၅) အတတ်ပညာနှင့်စီမံခန့်ခွဲမှုတွင် ဆရာအတတ်ပညာရေးကောင်စီ ဖွဲ့စည်းခြင်းနှင့် အမျိုးသားဆရာအတတ်ပညာဖွံ့ဖြိုးမှုဗဟိုဌာန(National Centre for Teacher Professional Development – NCTPD) gopslabegmqộ soffgco: သော်လည်း ယခုတိုင်အကောင်အထည်ဖော် ဆောင်ရွက်မှုမရှိသေးကြောင်းတွေ့ရှိရ ပါသည်။ အဆိုပါအဖွဲ့အစည်းများသည် ဆရာအတတ်ပညာ ဖွံ့ဖြိုးမှုအတွက် မဖြစ်မနေဖွဲ့စည်းရမည့်အဖွဲ့အစည်းများဖြစ်ပါသည်။” pg Save the Children m “Teacher Continuous Professional Development 926şlg? mentoring approach o El susup:ap, opsal ca09goszi School cluster system oë အားဖြည့်ဆောင်ရွက်ခြင်းနှင့် ကျောင်းတွင်း ဆရာ၊ဆရာမအချင်းချင်း လေ့လာသင်ယူခြင်း (peer coaching and learning) အစီအစဉ်များအားမြှင့် ဆောင်ရွက်ပါက ကလေးဗဟိုပြု သင်ယူသူ ဗဟိုပြု သော စဉ်းစားတွေးဆောင်နိုင်စွမ်းကိုအားဖြည့်ပေးသော သင်ရိုးသစ် အကောင် အထည်ဖော်မှု ပိုမိုတိုးတက်ကောင်းမွန်လာပါမည်” ဟုအကြံပြု ရေးသားထားပါသည်။ ၃၆။ World Education က “သင်ရိုးသစ်အကောင်အထည်ဖော်ဆောင်ရွက်ခြင်းကို စောင့်ကြည့် ရန်အတွက် သင်ရိုးသစ်ကို မတူညီသောပတ်သက်သက်ဆိုင်သူများ (stakeholders) ထံမှ တုံ့ပြန် အကဲဖြတ်မှုများရယူခြင်းပါဝင်သော monitoring စနစ်ကောင်းတစ်ခု လိုအပ်သည်” ဟု အကြံပြု ထားပါသည်။ ၃၇။ မြန်မာနိုင်ငံလုံးဆိုင်ရာဆရာ၊ ဆရာမများအဖွဲ့ချုပ်က သင်ရိုးသစ်အောင်မြင်စွာ အကောင် အထည်ဖော်နိုင်ရန်အတွက် “လက်ရှိသင်ခန်းစာများကို ပြန်သုံး မွမ်းမံသုံး/ အစားထိုး/ ပယ်ဖျက် ဆောင်ရွက် ရာတွင် ပြည်နယ်နှင့်တိုင်းဒေသကြီးများရှိ အခြေခံပညာကျောင်းများသို့ ကွင်းဆင်း ပြီး ဆရာဆရာမများနှင့် တွေ့ဆုံဆွေးနွေးရန် ..သင်ရိုးသစ်ပြုစုပြီးပါက ပြည်နယ် နှင့်တိုင်းဒေသကြီးများရှိ အခြေခံပညာကျောင်းများတွင် လက်တွေ့စမ်းသပ် သင်ကြားခြင်းကိုထိထိရောက်ရောက်ဆောင်ရွက်ရန်” ဟုအကြံပြုခဲ့ပါသည်။ ၃၈။ ကော်မတီသည် တောင်အာဖရိကနိုင်ငံသို့လေ့လာရေးခရီးသွားစဉ်က တွေ့ရှိခဲ့သည်မှာ ဆရာ၊ ဆရာမများ၏သင်ကြားမှု အရည်အသွေးပြည့်မီစေရေးအတွက် ဆရာဖွံ့ဖြိုးရေးဌာနရှိပြီး စဉ်ဆက်မပြတ် ဆရာဖွံ့ဖြိုးရေးအစီအစဉ်များ ဆောင်ရွက်လျက်ရှိပြီး ဆရာ၊ ဆရာမများအနေဖြင့် မဖြစ်မနေ တက်ရောက်ရပါသည်။ တက်ရောက်ရာတွင်လည်း သင်ကြားချိန်အားနာရီဖြင့် သတ်မှတ်ထားပြီး လုပ်ငန်းခွင် မပျက်တက်ရောက်နိုင်ရေး စီမံထားသည်ကို တွေ့ရှိရပါသည်။ မြန်မာနိုင်ငံတွင် အလားတူဆောင်ရွက်သင့်သည့် အလေ့အကျင့်ကောင်းတစ်ခုဖြစ်ပါသည်။ ၃၉။ သင်ရိုးသစ်အကောင်အထည်ဖော်ဆောင်ရွက်ခြင်းနှင့်ပတ်သက်၍ အခက်အခဲများရှိ သည်ကို နားလည်ပါသည်။ ထို့ကြောင့် (က) သင်ရိုးသစ်နှင့် ပတ်သက်သည့် အခက်အခဲများကို သိရှိနိုင်ရန် အတွက် ကနဦးစမ်းသပ်ဆောင်ရွက်မှုများ (rid tests) ကို ပိုမိုလုပ်ဆောင်သင့်ပြီး အများပြည်သူပိုမို သိရှိအောင် ကျယ်ကျယ်ပြန့်ပြန့် ဆောင်ရွက်ရန်၊ (ခ) သင်ရိုးသစ်ကို ပိုမိုအောင်မြင်စွာ အကောင်အထည် ဖော်ဆောင်ရွက်နိုင်ရေးအတွက် လိုအပ်ချက်များအား အတွေ့အကြုံရင့်ကျက်သည့် ဆရာ၊ ဆရာမများ နှင့်တိုင်ပင်ဆွေးနွေးရန်၊ (ဂ) ဆရာ၊ ဆရာမများကို ခေတ်မီသင်ကြားနည်း အလေ့အကျင့်များရရှိစေရန် အတွက် လုပ်ငန်းခွင်ဆရာအတတ်ပညာ စဉ်ဆက်မပြတ် ဖွံ့ဖြိုးတိုးတက်ရေး (Continuous Professiond Development–CPD) လိုအပ်ချက်များနှင့် ကိုက်ညီအောင်စီစဉ်ရန် အကြံပြုပါသည်။ ၄၀။ ဆရာများအတွက် လေ့ကျင့်သင်ကြားရေးနှင့် အရည်အချင်းများကို အလုံးစုံပြန်လည် သုံးသပ်ရန် နှင့် လုပ်ငန်းခွင်ဆရာအတတ်ပညာ စဉ်ဆက်မပြတ်ဖွံ့ဖြိုးတိုးတက်ရေး (CPD) အကောင်အထည်ဖော် ရေးကို အလေးအနက်ထား၍ အောင်မြင်အောင်ဆောင်ရွက်ရန် အကြံပြုပါသည်။ စီမံခန့်ခွဲမှု ၄၁။ အချို့ကျောင်းများတွင် သင်ကြားသင်ယူမှုများ လျော့ရဲလျက်ရှိသည်ကို လေ့လာတွေ့ရှိရ ပါသည်။ မကွေးတိုင်းဒေသကြီး၊ ပွင့်ဖြူမြို့နယ်မှ အလယ်တန်းပြဆရာတစ်ဦးက “ဆရာ၊ ဆရာမများသည် သင်ခန်းစာဦးတည်ချက်များ၊ ရည်ရွယ်ချက်များကို နားလည်သဘောပေါက်မှု အားနည်းပြီး သင်ကြားသင်ယူမှုလုပ်ငန်းများကို မိမိ နားလည်သလိုသင်နေကြပါသည်” ဟု သင်ကြားသင်ယူမှုစနစ်လျော့ရဲနေမှုကို ထောက်ပြထားပါသည်။ ကျောင်းတိုင်းရှိဆရာ၊ ဆရာမ များ၏သင်ကြားမှုများကို အကဲဖြတ်စောင့်ကြည့်နိုင်သည့်စီမံခန့်ခွဲသူများ လိုအပ်ပါသည်။ သို့မှသာ သင်ရိုးသစ်သင်ကြားမှု အောင်မြင်နိုင်မည်ဖြစ်ပါသည်။ ၄၂။ ကျောင်းများတွင် အကျိုးထိရောက်မှုရှိပြီး တာဝန်ခံမှုရှိသော ဦးဆောင်မှုများရှိသင့်သည်ဟု ကော်မတီကယုံကြည်ပါသည်။ ထို့ကြောင့် လက်ရှိနှင့်နောင်တွင်ဖြစ်လာမည့် ကျောင်းအုပ်များ၊ ဘာသာရပ်ခေါင်းဆောင်များကို လူသားအရင်းအမြစ်ဖွံ့ဖြိုးမှု၊ ဘဏ္ဍာရေးစီမံခန့်ခွဲမှု၊ ခေါင်းဆောင်မှု အရည်အသွေးနှင့် သင်ကြားမှုနည်းလမ်းများ စသည်တို့ပါဝင်သည့် စီမံခန့်ခွဲမှုသင်တန်းများ ပေးရန် အကြံပြုပါသည်။ ထို့ပြင် ယင်းတို့တွင် ထိုအရည်အချင်းများရှိစေရန် စနစ်တကျ အကဲဖြတ်သင့်ကြောင်း အကြံပြုပါသည်။ ထိုသို့ဆောင်ရွက်မည့် အစီအစဉ်များကို လွှတ်တော်သို့ ပြန်လည်တင်ပြရန် ပညာရေးဝန်ကြီးဌာနအား တိုက်တွန်းပါသည်။ အကဲဖြတ်ခြင်း ၄၃။ World Education ကအကဲဖြတ်ခြင်း (ကိုယ်တိုင် အကဲဖြတ်ခြင်း၊ ကျောင်းတွင်းအကဲဖြတ် ခြင်း) များဆောင်ရွက်ရန်လိုအပ်ကြောင်းကို အကြံပြုစာတွင် ထည့်သွင်းဖော်ပြထားပါသည်။ ထို့ပြင် United Nation International Children's Emergency Fund (UNICEF) maps: 20ml ဆရာမများသည် မိမိတို့၏စွမ်းရည်များကို အမြဲအကဲဖြတ်သင့်ပြီး စဉ်ဆက်မပြတ်လေ့လာသင်ယူနေ သင့်သည်ဟု အကြံပြု ရေးသားထားပါသည်။ ၄၄။ ဆရာ၊ ဆရာမများနှင့် ကျောင်းအုပ်များသည် တန်ဖိုးထားရသောပညာရှင်များ ဖြစ်ပါသည်။ မိမိကိုယ်ကို အကဲဖြတ်ခြင်းကိုအားပေးသင့်သလို အချင်းချင်းအကဲဖြတ်ခြင်းနှင့် အထက်အောက် အကဲဖြတ်ခြင်းကိုလည်းဆောင်ရွက်သင့်ပါသည်။ ထို့ကြောင့်ဆရာဆရာမများ စွမ်းဆောင်ရည်ကို ဘာသာရပ်ခေါင်းဆောင်များ၊ ကျောင်းအုပ်များက နှစ်စဉ်အကဲဖြတ်ခြင်းများကို စတင်ဆောင်ရွက် သင့်ကြောင်း အကြံပြုပါသည်။ ဤစနစ်ကိုတဖြည်းဖြည်းချင်းဆောင်ရွက်နိုင်ပြီးမြို့နယ်၊ ခရိုင်နှင့် ပြည်နယ်/တိုင်းဒေသကြီးပညာရေးအရာရှိများက တိုးတက်မှုအခြေအနေကို အမြဲစောင့်ကြည့် သင့်ပါသည်။ အခြေခံအဆောက်အအုံ ၄၅။ စာသင်ကြားရာတွင် အဆောက်အအုံသည် အခြေခံလိုအပ်ချက်ဖြစ်ပါသည်။ သို့သော် “မူလတန်းကျောင်းအတော်များများတွင် အခန်းမလုံလောက်မှု (ဟောခန်း ပုံသဏ္ဍာန် များ) ဖြစ်၍သင်ကြားသင်ယူမှုကို ထင်သလောက်မထိရောက်သည်ကို တွေ့ရပါသည်။ ဥပမာ- ပေ၃၀x၆၀ရှိသော (ဟောပုံသဏ္ဍာန်) မူလတန်းကျောင်း များတွင် KGG1G 2 အတန်းအသီးသီးအတွက် အခန်းဖွဲ့ရတော့သည်။ ထိုသို့ အခန်းသုံးခန်းအတွက် အခန်းကန့်ရသောကြောင့် ကျန်သောအတန်းများအတွက် နေရာအခက်အခဲကြုံရတော့သည်။ ထို့ကြောင့် စနစ်သစ်ပညာရေးကို အကောင်အထည်ဖော်ရာတွင်လည်း စနစ် တစ်ခုပေါ်ထွန်းဖို့ဆိုသည်ထက် ထိုစနစ်ကို မည်သို့အကောင်အထည်ဖော်မည်နည်း။ အကောင်အထည်ဖော်နိုင်ရန် မည်သို့ပြုလုပ်ပေးမည်နည်းဟူသော အချက်များ ကိုလည်း ထည့်သွင်းစဉ်းစားသင့်သည်ဟု ထင်မြင်မိပါသည်”ဟုအစိုးရကျောင်း ဆရာတစ်ဦးကအကြံပြု ရေးသားထားပါသည်။ ၄၆။ သင်ရိုးသစ်အတွက် လိုအပ်ချက်အားလုံးကို ဖြည့်ဆည်းပေးနိုင်ရန်အတွက် ကျောင်းအားလုံးတွင် စာသင်ခန်းအဆောက်အအုံ၏အခြေခံစံနှုန်းများ ပြည့်မီအောင်ဆောင်ရွက်ရန် ကော်မတီက အကြံပြု ပါသည်။ နောင်ဆောက်လုပ်မည့် ကျောင်းအဆောက်အအုံများသည် ဟောခန်းပုံစံအစား အခန်းကန့် ထားသည့်ပုံစံများ ဆောက်လုပ်သင့်သကဲ့သို့ ယခုပုံစံများကိုလည်း အခန်းများကန့်ပေးသင့်ကြောင်း အကြံပြုပါသည်။ မိဘများ၏ကဏ္ဍ ၄၇။ သင်ရိုးသစ်တွင် ဘာသာရပ်များပြောင်းလဲ၍ ကျူရှင်စနစ်ပပျောက်ရန် ကြိုးပမ်းနေသော်လည်း မိဘများကကလေးများကို ကျူရှင်များထားနေမြဲဖြစ်သည်။ ရမည်းသင်းမြို့မှ အလယ်တန်းပြတစ်ဦးက “အခြေခံပညာ၏ပြောင်းလဲလာသော ပညာရေးပြုပြင်ပြောင်းလဲမှုများကို မိဘပြည်သူများသို့ ပညာ ပေးမှုနည်းပါး” သည်ဟုရေးသားထားပါသည်။ ၄၈။ ကလေးများ၏ပညာရေးတွင် မိဘများပါဝင်လာခြင်းသည် အိမ်တွင်းသင်ယူမှု၊ ကျောင်းကို လေးစားမှုနှင့် ဘဝတစ်လျှောက်သင်ယူမှုများကို ပိုမိုဖြစ်ထွန်းစေသည်။ ထို့ကြောင့်မိဘများကို ကျောင်းများသို့ လာရောက်လည်ပတ်ရန် မကြာခဏဖိတ်ကြားပြီး ကျောင်းသားများက ယင်းတို့ သင်ကြားနေသည်များကိုပြသနိုင်သည့် ကျောင်းတွင်းလှုပ်ရှားမှုများနှင့် ဆရာများက မိဘများကို ယင်းတို့သားသမီးများ၏စွမ်းဆောင်ရည်နှင့် အမူအကျင့်များကို အသေးစိတ်ဆွေးနွေးမှုများအား ပိုမိုဆောင်ရွက်ရန် တိုက်တွန်းသင့်ကြောင်းအကြံပြုပါသည်။ သုံးသပ်ချက် ၄၉။ မျိုးဆက်သစ်များ၏ပညာရေးအတွက် ဆရာ၊ ဆရာမများ၏ကျွမ်းကျင်မှုနှင့် လေ့ကျင့်သင်ကြား မှုများကို စုံစမ်းလေ့လာခြင်းနှင့်စပ်လျဉ်း၍ပြုလုပ်ခဲ့သည့် မိမိတို့မြို့နယ်များရှိကျောင်းများတွင်ကွင်းဆင်းမေးမြန်းခြင်းများ၊ ကော်မတီတွင်ပြုလုပ်ခဲ့သည့် တွေ့ဆုံဆွေးနွေးပွဲများမှ အမေးအဖြေများနှင့် ကော်မတီသို့ပေးပို့လာသည့် အကြံပြုလွှာများအရ ကော်မတီ၏ သုံးသပ်ချက်များမှာ အောက်ပါ အတိုင်းဖြစ်ပါသည်(က) KG+12 သင်ရိုးသစ်အတွက် ဆရာ၊ ဆရာမများအား သင်တန်းများပေးရာတွင်တစ်ကြိမ်တည်းပေးရုံဖြင့် လုံလောက်မှုမရှိသည်ကိုတွေ့ရပါသည်။ အတန်းစဉ်တိုင်း အတွက် သင်တန်းများစဉ်ဆက်မပြတ်ပေးရန်၊ သင်ကြားမှုအရည်အသွေး ပြည့်မီစေရေး စဉ်ဆက်မပြတ်ဆရာဖွံ့ဖြိုးရေးအစီအစဉ်များ ဆောင်ရွက်ရန်လည်း လိုပါသည်။ (ခ) အချို့သောဆရာ၊ ဆရာမများသည် ၎င်းတို့ကိုယ်တိုင် KG+12 သင်ရိုးညွှန်းတမ်းအား အလုံးစုံနားလည်မှု၊ ကျွမ်းကျင်မှုအားနည်းကြပါသည်။ ဆရာ/ဆရာမ ကိုယ်တိုင်က သင်ရိုးသစ်၏ အခြေခံအသိပညာယူဆချက်များကို နားလည်ရန်၊ ဘာသာရပ်ဆိုင်ရာအသိပညာနှင့် သင်ပြနည်းများကို နားလည်သဘောပေါက်ရန် လိုအပ်ပါသည်။ (ဂ) ကာယ၊ ပန်းချီ၊ ဂီတဘာသာရပ်များတွင် ဆရာ၊ ဆရာမများကိုယ်တိုင် အခြေခံ တတ်ကျွမ်းမှုအားနည်းကြသည်ကို တွေ့ရပါသည်။ (ဃ) KG+12 ပညာရေးစနစ်ကို မိဘများသိရှိနားလည်ပြီး အတူပူးပေါင်းဆောင်ရွက်လာစေရန် လုပ်ဆောင်မှုအားနည်းပါသည်။ (င) မြေပြင်တွင် ဆရာ၊ကျောင်းသားအချိုး မျှတမှုမရှိကြောင်း တွေ့ရပါသည်။ ကျောင်း တစ်ကျောင်းချင်းစီရှိ ကျောင်းသား၊ ဆရာ၊ အတန်း၊ စာသင်ခန်း တို့ကိုတွက်ချက်၍စာသင်ခန်းတစ်ခန်းစီတွင် အနည်းဆုံးဆရာတစ်ဦးစီတာဝန်ချထားရန် လိုအပ်ပါသည်။ (စ) သင်ရိုးသစ်သင်ကြားသင်ယူမှုတွင် သင်ထောက်ကူပစ္စည်းလိုအပ်ခြင်း၊ သင်ထောက်ကူ ပစ္စည်းမလုံလောက်လျှင် အချို့ သင်ခန်းစာသင်ကြားရာ၌ အခက်အခဲဖြစ်ခြင်း ကြောင့် သင်ထောက်ကူပစ္စည်းများကို လုံလောက်မှုရှိအောင် ပံ့ပိုးပေးရန်လိုအပ် ပါသည်။ (ဆ) ဝေးလံ၍သွားလာရခက်ခဲသောဒေသများသို့ ဆရာလမ်းညွှန်စာအုပ်များ၊ ကျောင်းသုံး စာအုပ်များ စာသင်နှစ်စတင်ချိန် အချိန်မီရောက်ရှိရန် လိုအပ်ပါသည်။ (ဇ) သင်ကြားရေးအားကောင်းစေရန်၊ စာသင်ခန်းစီမံခန့်ခွဲမှု၊ ဘာသာရပ်ခွဲဝေပေးမှုစသည့်ကျောင်းတွင်းစီမံခန့်ခွဲမှုများ ပိုမိုအားကောင်းစေရန် ကျောင်းအုပ်ကြီးများ၏ အရည် အသွေးကိုမြှင့်တင်ပေးရန်လိုအပ်ပါသည်။ အကြံပြုချက်များ ၅၀။ ကော်မတီ၏အကြံပြုချက်များမှာ အောက်ပါအတိုင်းဖြစ်ပါသည်(က) ဂီတနှင့်အနုပညာဘာသာရပ်များကို အလေးအနက်ထား၍ သင်ကြားနိုင်ရန်အတွက် အထူးပြု ဆရာ၊ ဆရာမများ ခန့်အပ်ရန် ကော်မတီကအကြံပြုပါသည်။ မြန်မာနိုင်ငံတွင်လည်း သင်ထောက်ကူပစ္စည်းများ လုံလောက်စွာ အသုံးပြု နိုင်ရေးအတွက် ဒေသတွင် အလွယ်တကူ ရရှိနိုင်သော ပစ္စည်းများကို သင်ထောက်ကူအဖြစ် အသုံးပြုခြင်းဖြင့် အချိန်မီမရရှိခြင်းနှင့် မလုံလောက်ခြင်းကိစ္စများကို ဖြေရှင်းနိုင်မည်ဖြစ်သည့်အတွက် သီးသန့် ဘတ်ဂျက်ထားရှိရန် အကြံပြုပါသည်။ ဆရာလမ်းညွှန်စာအုပ်များကို သင်တန်းချိန်မီပေးပို့ရန်နှင့် ကျောင်းသုံးစာအုပ်များကို စာသင်နှစ်အစတွင် ကျောင်းများအားလုံးထံ အချိန်မီပေးပို့သင့်ကြောင်း ကော်မတီက အကြံပြုပါသည်။ (ဃ) စာသင်ခန်းစီမံခန့်ခွဲမှုအားနည်းခြင်းအတွက် ယင်းသင်တန်းပြီးမြောက်ထားသူများက ပြန်လည် သင်ကြားပေးရန် အကြံပြုပါသည်။ ပညာရေးကောလိပ်တွင် စာသင်ခန်းစီမံခန့်ခွဲမှုနှင့် monitoring နည်းလမ်းများကို ဘာသာရပ်အနေဖြင့် သင်ကြားနေသောကြောင့် ထူးချွန်သူများက လိုအပ်သလိုပြန်လည်သင်ကြားပေးရန်အကြံပြုပါသည်။ (င) ပညာရည်အဆင့်မြှင့်တင်ရန် လိုအပ်သည့်ကျောင်းများတွင် ကျွမ်းကျင်ဆရာ၊ ဆရာမများကို ခန့်ထားရန်အတွက် ဘဏ္ဍာရေးနှင့်လုပ်ငန်းခွင်မက်လုံးများပေးရန် အကြံပြု ပါသည်။ ဤကိစ္စ ကို ပညာရေးဝန်ကြီးဌာနက အလေးထားဆောင်ရွက်ရန် တိုက်တွန်းပါသည်။ (စ) စာသင်ခန်းတစ်ခုချင်းစီတွင်ရှိရမည့် ကျောင်းသားဦးရေကို သတ်မှတ်သင့်ပြီး လက်တွေ့တွင်သတ်မှတ်ထားသည့်အရေအတွက်နှင့် ကိုက်ညီအောင်ဆောင်ရွက်ရန် အကြံပြုလိုပါသည်။ ကျောင်းသားဦးရေများကို မူကြို အတွက် ၂၀ ဦးထက်မပို၊ မူလတန်းအတွက် ၃၀ ဦးထက်မပိုနှင့် အလယ်တန်းအတွက် ၄၀ ဦးထက်မပိုရန် အကြံပြုပါသည်။ (ဆ) သင်ရိုးသစ်အကောင်အထည်ဖော်ဆောင်ရွက်ခြင်းနှင့်ပတ်သက်၍ အခက်အခဲများရှိသည်ကို နားလည်ပါသည်။ ထို့ကြောင့် (က) သင်ရိုးသစ်နှင့် ပတ်သက်သည့် အခက်အခဲများကို သိရှိ နိုင်ရန်အတွက် ကနဦးစမ်းသပ်ဆောင်ရွက်မှုများ (trid tests) ကို ပိုမိုလုပ်ဆောင်သင့်ပြီး အများပြည်သူပိုမိုသိရှိအောင် ကျယ်ကျယ်ပြန့်ပြန့်ဆောင်ရွက်ရန်၊ (ခ) သင်ရိုးသစ်ကို ပိုမို အောင်မြင်စွာ အကောင်အထည်ဖော်ဆောင်ရွက်နိုင်ရေးအတွက် လိုအပ်ချက်များအား အတွေ့ အကြုံ ရင့်ကျက်သည့် ဆရာ၊ ဆရာမများနှင့်တိုင်ပင်ဆွေးနွေးရန်၊ (ဂ) ဆရာ၊ ဆရာမများကို ခေတ်မီသင်ကြားနည်း အလေ့အကျင့်များရရှိစေရန်အတွက် လုပ်ငန်းခွင် ဆရာအတတ်ပညာ ogaosa gos g. @ 1:00:00.69: (Continuous Professional Development – CPD) လိုအပ်ချက်များနှင့် ကိုက်ညီ အောင်စီစဉ်ရန် အကြံပြုပါသည်။ ဆရာများအတွက် လေ့ကျင့်သင်ကြားရေးနှင့် အရည်အချင်းများကို အလုံးစုံပြန်လည် သုံးသပ် ရန်နှင့် လုပ်ငန်းခွင်ဆရာအတတ်ပညာ စဉ်ဆက်မပြတ်ဖွံ့ဖြိုးတိုးတက်ရေး (CPD) အကောင် အထည်ဖော်ရေးကို အလေးအနက်ထား၍ အောင်မြင်အောင်ဆောင်ရွက်ရန် အကြံပြုပါသည်။ ကျောင်းများတွင် အကျိုးထိရောက်မှုရှိပြီး တာဝန်ခံမှုရှိသော ဦးဆောင်မှုများရှိသင့်သည်ဟု ကော်မတီကယုံကြည်ပါသည်။ ထို့ကြောင့် လက်ရှိနှင့်နောင်တွင်ဖြစ်လာမည့် ကျောင်းအုပ်များ၊ ဘာသာရပ်ခေါင်းဆောင်များကို လူသားအရင်းအမြစ်ဖွံ့ဖြိုးမှု၊ ဘဏ္ဍာရေးစီမံခန့်ခွဲမှု၊ ခေါင်းဆောင်မှုအရည်အသွေးနှင့် သင်ကြားမှုနည်းလမ်းများ စသည်တို့ပါဝင်သည့် စီမံခန့်ခွဲမှု သင်တန်းများပေးရန် အကြံပြုပါသည်။ ထို့ပြင် ယင်းတို့တွင် ထိုအရည်အချင်းများရှိစေရန် စနစ်တကျ အကဲဖြတ်သင့်ကြောင်း အကြံပြုပါသည်။ ထိုသို့ဆောင်ရွက်မည့် အစီအစဉ်များ ကို လွှတ်တော်သို့ ပြန်လည်တင်ပြရန် ပညာရေးဝန်ကြီးဌာနအား တိုက်တွန်းပါသည်။ ဆရာ၊ ဆရာမများနှင့် ကျောင်းအုပ်များသည် တန်ဖိုးထားရသောပညာရှင်များ ဖြစ်ပါသည်။ မိမိကိုယ်ကို အကဲဖြတ်ခြင်းကိုအားပေးသင့်သလို အချင်းချင်းအကဲဖြတ်ခြင်းနှင့် အထက်အောက် အကဲဖြတ်ခြင်းကိုလည်းဆောင်ရွက်သင့်ပါသည်။ ထို့ကြောင့်ဆရာဆရာမများ စွမ်းဆောင်ရည်ကို ဘာသာရပ်ခေါင်းဆောင်များ၊ ကျောင်းအုပ်များက နှစ်စဉ်အကဲဖြတ်ခြင်းများကို စတင်ဆောင်ရွက်သင့်ကြောင်း အကြံပြုပါသည်။ ဤစနစ်ကိုတဖြည်းဖြည်းချင်း ဆောင်ရွက်နိုင်ပြီး မြို့နယ်၊ ခရိုင်နှင့် ပြည်နယ်/တိုင်းဒေသကြီးပညာရေးအရာရှိများက တိုးတက်မှုအခြေအနေ ကို အမြဲစောင့်ကြည့်သင့်ပါသည်။ သင်ရိုးသစ်အတွက် လိုအပ်ချက်အားလုံးကို ဖြည့်ဆည်းပေးနိုင်ရန်အတွက် ကျောင်းအားလုံး တွင် စာသင်ခန်းအဆောက်အအုံ၏အခြေခံစံနှုန်းများ ပြည့်မီအောင် ဆောင်ရွက်ရန် ကော်မတီ က အကြံပြုပါသည်။ နောင်ဆောက်လုပ်မည့် ကျောင်းအဆောက်အအုံများသည် ဟောခန်းပုံစံ အစား အခန်းကန့်ထားသည့်ပုံစံများ ဆောက်လုပ်သင့်သကဲ့သို့ ယခုပုံစံများကိုလည်း အခန်းများ ကန့်ပေးသင့်ကြောင်း အကြံပြုပါသည်။ (ဌ) ကလေးများ၏ပညာရေးတွင် မိဘများပါဝင်လာခြင်းသည် အိမ်တွင်းသင်ယူမှု၊ ကျောင်းကို လေးစားမှုနှင့် ဘဝတစ်လျှောက်သင်ယူမှုများကို ပိုမိုဖြစ်ထွန်းစေသည်။ ထို့ကြောင့် မိဘများကို ကျောင်းများသို့ လာရောက်လည်ပတ်ရန် မကြာခဏဖိတ်ကြားပြီး ကျောင်းသားများက ယင်းတို့သင်ကြားနေသည်များကို ပြသနိုင်သည့် ကျောင်းတွင်း လှုပ်ရှားမှုများနှင့် ဆရာများက မိဘများကို ယင်းတို့သားသမီးများ၏စွမ်းဆောင်ရည်နှင့် အမူအကျင့်များကို အသေးစိတ် ဆွေးနွေးမှုများအား ပိုမိုဆောင်ရွက်ရန် တိုက်တွန်းသင့်ကြောင်း အကြံပြုပါသည်။ နိဂုံး ၅၁။ အမျိုးသားပညာရေးမဟာဗျူဟာစီမံကိန်း (၂၀၁၆ - ၂၀၂၁) ကို အောင်မြင်အောင် အကောင်အထည် ဖော်ရာတွင် အခြေခံပညာရေးအဆင့်မြင့်မားမှုသည် အဓိကအခန်းကဏ္ဍမှ ပါဝင်နေသည်ကို တွေ့ရပါ သည်။ အခြေခံပညာရေးအောင်မြင်မှုသည် ဆရာ၊ ဆရာမများ၏ သင်ကြားမှုအရည်အသွေး မြင့်မားမှု အပေါ်တွင် မူတည်နေပါသည်။ စွမ်းဆောင်ရည်မြင့်မားသည့် ဆရာ၊ ဆရာမများ မွေးထုတ်ပေးနိုင်မှ သာလျှင် တိုင်းပြည်အနာဂတ်အတွက် အရည်အသွေးပြည့်ဝသည့် ကျောင်းသူ၊ ကျောင်းသားများ မွေးထုတ်ပေးနိုင်မည်ဖြစ်ပါသည်။ ၅၂။ သို့ပါ၍ ကော်မတီသည် ဆရာ၊ ဆရာမများ၏ လက်ရှိသင်ကြားသင်ယူမှုပြုလုပ်ရာတွင် အားနည်းချက်၊ အားသာချက်များကို လေ့လာဆန်းစစ်၍ ပညာရေးဝန်ကြီးဌာနသို့ အကြံပြုရန်နှင့် ယင်းအကြံပြုချက်များ ဆက်လက်အကောင်အထည်ဖော်နိုင်ရေးအတွက် တိုက်တွန်းနိုင်ရန် ရည်ရွယ်၍ စုံစမ်းလေ့လာမှုကို ပြုလုပ်ခဲ့ခြင်းဖြစ်ပါသည်။ ၅၃။ စုံစမ်းလေ့လာမှုတွင် လာရောက်ဖြေကြားကြသူများနှင့် အကြံပြုလွှာပေးပို့ကြသူများအားလုံး ကို ကော်မတီကအထူးကျေးဇူးတင်ပါသည်။ စုံစမ်းလေ့လာမှုဖြစ်မြောက်လာရန်အတွက် အစအဆုံး mposuidoops Westminster Foundation for Democracy (WFD) Mops: 607:* တင်ပါသည်။ စုံစမ်းလေ့လာမှုဖြစ်ပေါ်လာပုံ ၁။ WFD သည် ပြည်ထောင်စုအဆင့်လွှတ်တော်များအား လွှတ်တော်တွင်း ကျင့်ထုံးများ၊ လုပ်ထုံး လုပ်နည်းများနှင့်လွှတ်တော်ဆိုင်ရာ လုပ်ငန်းများ ပိုမိုတိုးတက်ကောင်းမွန်လာစေရန် ရည်ရွယ်ချက်ဖြင့် အစီအစဉ်များချမှတ်၍ပံ့ပိုးကူညီလျက်ရှိပါသည်။ ထိုအစီအစဉ်၏အစိတ်အပိုင်း တစ်ခုအနေဖြင့် ပြည်သူ့လွှတ်တော်၊ပညာရေးမြှင့်တင်မှုကော်မတီသည် ပြည်ထောင်စုအဆင့်တွင် ပထမဆုံးဖြစ်သည့် ပွင့်လင်းမြင်သာမှုရှိသည့် စုံစမ်းလေ့လာမှုတစ်ခုကို ဆောင်ရွက်ရန် ဆုံးဖြတ်ခဲ့ပါသည်။ ။၂။ ပညာရေးစနစ်အတွက် အလွန်အရေးပါသော ဆရာ၊ ဆရာမများ၏ကျွမ်းကျင်မှုများနှင့် လေ့ကျင့်သင်ကြားမှုများအပေါ် စုံစမ်းလေ့လာမှုကို “မျိုးဆက်သစ်များ၏ ပညာရေးအတွက် အခြေခံဆရာ၊ဆရာမတို့၏ကျွမ်းကျင်မှုများနှင့်လေ့ကျင့်သင်ကြားမှုများ”ခေါင်းစဉ်ဖြင့် ၂၀၁၈ခုနှစ်၊ နိုဝင်ဘာလတွင် စတင်ပြင်ဆင်ဆောင်ရွက်ခဲ့ပါသည်။ စုံစမ်းလေ့လာမှုကို လုပ်ငန်းစဉ် (၁၁) ဆင့် ဖြင့် ပြင်ဆင်ဆောင်ရွက်ခဲ့ပြီး ၎င်းတို့ကိုနောက်ဆက်တွဲ (က) ဖြင့်ဖော်ပြထားပါသည်။ စုံစမ်းလေ့လာမှုအတွက်တွေ့ဆုံမေးမြန်းခဲ့သူများ ၃။ စုံစမ်းလေ့လာမှု၏အဆင့်တစ်ဆင့်ဖြစ်သည့် သတင်းအချက်အလက်စုဆောင်းရန်အတွက် ပြည်သူ့လွှတ်တော် ပညာရေးမြှင့်တင်မှုကော်မတီကကိုယ်စားလှယ်များသည် လွှတ်တော်ရပ်နားချိန် မဲဆန္ဒနယ်များရှိကျောင်းများသို့ ကိုယ်တိုင်သွားရောက်၍ ကျောင်းအုပ်ကြီးများ၊ ဆရာ၊ ဆရာမများ၊ ကျောင်းသားများ၊ မိဘများနှင့်တွေ့ဆုံပြီး စစ်တမ်းများကောက်ယူခဲ့ပါသည်။ ထိုစစ်တမ်းတွင် KG Grade-11 Grade-20 ကျောင်းသား ၅၆၄ ဦး • ဆရာ ၅၈၇ ဦး (ကျောင်းအုပ်အပါအဝင်) • မိဘ ၅၇၉ ဦး တို့ကိုမေးခွန်းများမေးမြန်း၍ စစ်တမ်းများကောက်ယူခဲ့ပါသည်။ ၄။ ထို့အပြင် ကော်မတီတွင် စုံစမ်းလေ့လာမှုဆောင်ရွက်နေပါသဖြင့် အကြံပြု လွှာများ 60: Eleme: omdvorm Facebook osjonşuşệ skynet Education Channel of အများပြည်သူသိရှိစေရန်အသိပေးခဲ့ပါသည်။ ထို့အတူ ပညာရေးမိတ်ဖက်အဖွဲ့အစည်းများထံ ဖိတ်ခေါ်စာများပေးပို့ခဲ့ပါသည်။ အများပြည်သူများနှင့်ပညာရေးဆိုင်ရာ အဖွဲ့အစည်းများထံမှ အကြံပြု လွှာ (၁၄) စောင် ကိုလက်ခံရရှိခဲ့ပါသည်။ အကြံပြုလွှာများစာရင်းကို နောက်ဆက်တွဲ (ခ) ဖြင့်ဖော်ပြအပ်ပါသည်။ ၅။ ထိုလက်ခံရရှိသောစာများအနက်မှ အကြံပြု လွှာပေးပို့သူတချို့ကို ကော်မတီအစည်းအဝေး ခန်းမသို့ ဖိတ်ခေါ်၍ မေးမြန်းမှုများဆောင်ရွက်ခဲ့ပါသည်။ သင်ရိုးသစ်အကောင်အထည်ဖော်ဆောင် နေမှုနှင့်ပတ်သက်၍ ကိုယ်တိုင်ပါဝင်ဆောင်ရွက်နေကြသော ပညာရေးဝန်ထမ်းများ၊ ကျောင်းသား မိဘများနှင့် အရပ်ဘက်ပညာရေးဆိုင်ရာအဖွဲ့အစည်းများမှ (၃၀) ဦးကျော်ကို ဖိတ်ခေါ်၍ တိုင်ပင် ဆွေးနွေးခဲ့ပါသည်။ ဆွေးနွေးပွဲသို့ တက်ရောက်လာသူများ၏အမည်စာရင်းကို နောက်ဆက်တွဲ (ဂ) ဖြင့်ဖော်ပြအပ်ပါသည်။ အထောက်အကူပြုဆောင်ရွက်မှု ၆။ စုံစမ်းလေ့လာမှုဆောင်ရွက်ရာတွင် အထောက်အကူဖြစ်စေရန်အတွက် WFD ၏ကူညီ ပံ့ပိုးမှုဖြင့် အခြေခံပညာရေးဆိုင်ရာနှီးနှောဖလှယ်ပွဲကို စစ်တမ်းမကောက်ယူမီ ကျင်းပခဲ့ပါသည်။ ထိုနှီးနှောဖလှယ်ပွဲသို့ ပြည်ထောင်စုအဆင့်သာမက တိုင်းဒေသကြီးနှင့် ပြည်နယ်များမှ လွှတ်တော်ကိုယ်စားလှယ်များ၊ လွှတ်တော်ဝန်ထမ်းများ၊ ပညာရေးဝန်ကြီးဌာနမှ တာဝန်ရှိသူများ၊ ပညာရေးနှင့်သက်ဆိုင်သည့် အခြားအဖွဲ့အစည်းများနှင့် စိတ်ဝင်စားသူများ တက်ရောက်ခဲ့ကြပြီး အခြေခံပညာရေးဆိုင်ရာ ဗဟုသုတများ၊ အတွေ့အကြုံများ၊ စိန်ခေါ်မှုများနှင့် အခွင့်အလမ်းများကို ဆွေးနွေးခဲ့ကြပါသည်။ ။၇။ စုံစမ်းလေ့လာမှုကို အထောက်အကူဖြစ်စေရန်နှင့် နိုင်ငံတကာပညာရေး စနစ်များအား ကိုယ်တိုင်နှိုင်းဆလေ့လာမေးမြန်းနိုင်ရန်အတွက် WFD ၏ ပံ့ပိုးကူညီမှုဖြင့် အမျိုးသားလွှတ်တော် နှင့် ပြည်သူ့လွှတ်တော်၊ ပညာရေးမြှင့်တင်မှုကော်မတီများမှ ကိုယ်စားလှယ်တချို့သည် တောင်အာဖရိက နိုင်ငံ Cqpe Town သို့ (၇) ရက်ကြာ ပညာရေးဆိုင်ရာလေ့လာရေး သွားရောက်ခဲ့ကြပါသည်။ နောက်ဆက်တွဲများ (က) စုံစမ်းလေ့လာမှုလုပ်ငန်းစဉ် ၈။ စုံစမ်းလေ့လာမှုလုပ်ငန်းစဉ်တွင် စုစုပေါင်းအဆင့် (၁၁) ဆင့်ရှိပြီး ၎င်းတို့ကို ကဏ္ဍ (၄) ခုဖြင့် ပြန်လည်ခွဲခြားထားပါသည်။ ကဏ္ဍ (၁) ကြိုတင်ပြင်ဆင်ခြင်းအဆင့်တွင် စုံစမ်းလေ့လာမှုပြုလုပ်မည့် နယ်ပယ်နှင့် အကြောင်းအရာ ကိုရွေးချယ်ရပြီး၎င်းနှင့် ပတ်သက်သည့်ဥပဒေများကို စုဆောင်း ရှာဖွေဖတ်ရှုရပါသည်။ ကဏ္ဍ (၂) ပြင်ဆင်ခြင်းအဆင့်တွင် စုံစမ်းလေ့လာမှုတွင် တွေ့ဆုံမေးမြန်းလိုသူများ၊ သိရှိ မေးမြန်းလိုသည့် အချက်များကို ရွေးချယ်ပြင်ဆင်ရပါသည်။ ထိုအဆင့်မှာပင် စုံစမ်း လေ့လာမှု၏ဦးတည်ချက်ကို သတ်မှတ်ရပါသည်။ ကဏ္ဍ (၃) အကောင်အထည်ဖော်ခြင်းအဆင့်တွင် စုံစမ်းလေ့လာမှုအတွက် လိုအပ်သော အချက်အလက် များကိုစုဆောင်းပြီး လေ့လာသုံးသပ်ရပါသည်။ အများပြည်သူများထံမှ အကြံပြုချက်များတောင်းခံခြင်းကို ဤအဆင့်တွင်ဆောင်ရွက်ရပြီး စုံစမ်းလေ့လာမှု ပြုလုပ်မည့် အချိန်အတိုင်းအတာနှင့် နှုတ်သက်သေများကို မေးမြန်းမည့် မေးခွန်းများကိုလည်း အစီအစဉ်ချမှတ်ရေးဆွဲရပါသည်။ ကဏ္ဍ (၄) နောက်ဆုံးကဏ္ဍဖြစ်သည့် ဆက်လက်ဆောင်ရွက်ခြင်းအဆင့်တွင် စုံစမ်းလေ့လာမှုမှ ရရှိလာသော အချက်အလက်များပေါ်မူတည်၍ ကော်မတီက ဆက်လက်ဆောင်ရွက် မည့် လုပ်ငန်းများကိုစီစဉ်ရပါသည်။ များသောအားဖြင့် စုံစမ်းလေ့လာမှုတစ်ခု ပြီးဆုံးပါက ကော်မတီမှ ဝန်ကြီးဌာနက ပိုမိုကောင်းမွန်စွာဆောင်ရွက်နိုင်ရန် အကြံပြုချက်များ ပါဝင်သည့်အစီရင်ခံစာတစ်စောင် ရေးသားထုတ်ပြန်၍ သက်ဆိုင်ရာ ဝန်ကြီးဌာနသို့ ပေးပို့လေ့ရှိပါသည်။ Step ၁။ လေ့လာမှုပြုလုပ်ရသည့်အကြောင်းအရင်း | ၄င်းနောက်ရှေ့ ဆက်လုပ်ချင်သည့်ရည်ရွယ်ချက် ၂။ လေ့လာမှုပြုလုပ်သည့်ကိစ္စရပ်အား စည်းနှောင် သည့်ဥပဒေရှိ/မရှိ စစ်ဆေးခြင်း ၊ ၃။ ကောင်အထည်ဖော်ရေးအေဂျင်စီများအား သတ်မှတ်ခြင်းနှင့်၎င်းတို့၏အခန်းကဏ္ဍအား ပြန်လည်သုံးသပ်ခြင်း ၊ ၄။ သင့်လျော်သောသက်ဆိုင်သူများ/အကျိုးရှင်များအား scosocos[e: (stakeholder) ၅။ သက်ဆိုင်ရာဝန်ကြီးဌာနနှင့်သက်ဆိုင်သူများ/ အကျိုးရှင်များနှင့်ပဏာမတိုင်ပင်ညှိနှိုင်းခြင်း ၆။ လေ့လာမှုနှင့်တွေ့ဆုံဆွေးနွေးမှုတို့၏ဦးတည်ချက်များသတ်မှတ်ခြင်း ၇။ ကွင်းမဆင်းဘဲရရှိနိုင်သော အချက်အလက်များအားရှာဖွေခြင်း၊ စုဆောင်းခြင်း၊ သုံးသပ်ခြင်း (desk review) ၈။ လေ့လာမှုပြုလုပ်ရန်အတွက်စီမံကိန်းရေးဆွဲခြင်း • အချိန်ဘောင် • မေးခွန်းများ • စံပြု ကောက်ခံမည့်နယ်မြေဒေသများ • သတင်းအရင်းအမြစ်များ ၉။ လေ့လာမှုလက်တွေ့ပြု လုပ်ခြင်း ၊ ၁၀။ အဓိကတွေ့ရှိချက်များအား ကောက်နုတ်နိုင်ရန် လေ့လာမှုမှရရှိသော အချက်အလက်များအား သရုပ်ခွဲလေ့လာခြင်း ၁၁။ ရှေ့ဆက်လုပ်ဆောင်ရမည့် လုပ်ငန်းအစီအစဉ် ရေးဆွဲခြင်း Follow-up ဆက်လက်ဆောင်ရွက်ခြင်းအဆင့် (ခ) အကြံပြုလွှာပေးပို့သူများ စဉ် ရက်စွဲ အမည် ၁ ၂၄.၂.၂၀၁၉ ဦးငွေတိုး ရာထူး/ အဖွဲ့အစည်း လက်ထောက်ပညာရေးမှူး (အငြိမ်းစား) အခြေခံပညာဦးစီးဌာန၊ ရန်ကုန် ၂၄.၂.၂၀၁၉ ဦးဝင်းမင်းထွန်း ၂၄.၂.၂၀၁၉ ဦးစွမ်းထက်နောင် ၄ ၂၄.၂.၂၀၁၉ ဦးအောင်ကိုဦး ၂၄.၂.၂၀၁၉ ဒေါ်ဇင်ဇင်ဝင်း ၆ ၂၄.၂.၂၀၁၉ ဒေါက်တာဝင်းအောင် ၂၅.၂.၂၀၁၉ ဒေါ်ခင်မာအောင် ၂၅.၂.၂၀၁၉ ဦးအေးမြင့်သန်းဌေး အခြေခံပညာအလယ်တန်းကျောင်း၊ | ကန်သာယာ၊ ရမည်းသင်းမြို့ ကျောင်းဆရာ ဘုန်းတော်ကြီးသင်ပညာရေးဖွံ့ဖြိုးတိုးတက်ရေးအဖွဲ့ (Monastic Education Development Group – MEDG) ကျောင်းသားမိဘ အဖွဲ့ဝင်၊ အမျိုးသားပညာရေးမူဝါဒကော်မရှင် Country Director, World Education Education Specialist, UNICEF, Myanmar Save the Children အလယ်တန်းပြ ၂၅.၂.၂၀၁၉ ဦးစံမြင့် ၁၀ ၂၅.၂.၂၀၁၉ ဦးခင်မောင်သန်း ၂၆.၂.၂၀၁၉ ဒေါက်တာကံညွန့် အခြေခံပညာမူလတန်းကျောင်း၊ မုန်းဇလဲ။ ပွင့်ဖြူမြို့နယ်၊ မကွေးတိုင်းဒေသကြီး (ပါမောက္ခ မြန်မာနိုင်ငံလေကြောင်းနှင့် အာကာသပညာ တက္ကသိုလ် Education Specialist, World Bank မြန်မာနိုင်ငံလုံးဆိုင်ရာ ဆရာ၊ ဆရာမများအဖွဲ့ချုပ် ကျောင်းသားမိဘ ၂၇.၂.၂၀၁၉ ဒေါ်မာမာသွင် ၁၃ ၂၈.၂.၂၀၁၉ ၃.၃.၂၀၁၉ ဦးထင်ကျော်အေး (ဂ) ကော်မတီတွေ့ဆုံဆွေးနွေးပွဲတက်ရောက်ခဲ့သူအမည်စာရင်း စဉ် အမည် ရာထူး၊ အဖွဲ့အစည်း ၁ ဦးဂျေအောင်ဒွန်း ကျောင်းအုပ်ကြီး အမကနောင်ချို၊ မိုးမောက်မြို့၊ ကချင်ပြည်နယ် ဦးမျိုးထွန်း ၃ ဒေါက်တာသိဂီသန်းဦး မူလတန်းပြဆရာ တန့်ဆည်မြို့နယ် လမ်းပြကြယ်ကိုယ်ပိုင်အထက်တန်းကျောင်း၊ ကျောက်ဆည်မြို့နယ် ဦးမိုးဝင်းထွန်း ကျောင်းသားမိဘ၊ တန့်ဆည်မြို့နယ် ဒေါ်သဲအိဖြူ ဒေါ်နီနီဆွေ ၇ ဒေါ်ချိုမာလှိုင် ကျောင်းသားမိဘ၊ မိတ္ထီလာမြို့နယ် ကျောင်းသားမိဘ၊ မိတ္ထီလာမြို့နယ် ကျောင်းသားမိဘ၊ မိတ္ထီလာမြို့နယ် ကျောင်းသားမိဘ၊ မိတ္ထီလာမြို့နယ် ဒေါ်အေးမြင့်လက်ထောက်ညွှန်ကြားရေးမှူး(ငြိမ်း)၊ ရန်ကုန်တိုင်းဒေသကြီး ဦးငွေတိုး ၁၀ ဒေါ်စန်းစန်းမြင့် ကျောင်းအုပ်ကြီး၊ တောင်ငူပညာရေးကောလိပ်၊ တောင်ငူမြို့ ဦးမင်းမင်းထွဋ် အခြေခံပညာရေးလုပ်သားများသမဂ္ဂဖြစ်မြောက်ရေးကော်မတီ ဦးကျော်မင်းဦး ဦးအောင်ကိုဦး အခြေခံပညာရေးလုပ်သားများသမဂ္ဂဖြစ်မြောက်ရေးကော်မတီ ဘုန်းတော်ကြီးသင်ပညာရေးဖွံ့ဖြိုးတိုးရေးအဖွဲ့ (Monastic Education Development Group – MEDG) ဒေါ်အေးအေး Policy Engagement Advocacy Manager ရာထူး၊ အဖွဲ့အစည်း Myanmar Education Consortium Senior Economist and Education Team Leader, World Bank of Mr. Thomas Poulsen Senior Education Economist, World Bank ဒေါ်မာမာသွင် Education Specialist, World Bank on Ms. Kumiko Iwasawa Project Formulation Advisor, Education Sector, JICA be Mr. Norio KATO Project Team Leader, JICA ဒေါ်တင်တင်ရှု Curriculum Development and Teacher Education Advisor, JICA Education Specialist, UNICEF, Myanmar ဦးအေးမြင့်သန်းဌေး ဒေါ်စန္ဒာကျော် Project Officer- Teacher Education, UNESCO, ဦးသန်းထွန်း Save the Children Save the Children ဦးစံမြင့် ၂၅ ဦးမြကျော် ၂၆ ဒေါက်တာမြင့်ဆွေ အဖွဲ့ဝင်၊ အမျိုးသားပညာရေးမူဝါဒကော်မရှင် ဥက္ကဋ္ဌ၊ အမျိုးသားသင်ရိုးညွှန်းတမ်းကော်မတီ ၂၇ ဦးမဲအောင် အဖွဲ့ဝင်၊ အမျိုးသားပညာရေးအဆင့်အတန်းနှင့် အရည်အသွေးအာမခံမှုအကဲဖြတ်ရေးကော်မတီ စဉ် အမည် ရာထူး၊ အဖွဲ့အစည်း ၂၈ ဒေါက်တာသိန်းဝင်း ညွှန်ကြားရေးမှူးချုပ်၊ အဆင့်မြင့်ပညာဦးစီးဌာန ၂၉ ဒေါက်တာဝင်းထွန်း ညွှန်ကြားရေးမှူးချုပ်၊ ပညာရေးသုတေသန၊ စီမံကိန်းနှင့် လေ့ကျင့်ရေးဦးစီးဌာန ၃၀ ဒေါက်တာဇော်လတ်ထွန်း ဒုတိယညွှန်ကြားရေးမှူးချုပ်၊ ပညာရေးသုတေသန၊ စီမံကိန်းနှင့် လေ့ကျင့်ရေးဦးစီးဌာန ဒေါက်တာတင်မောင်ဝင်း ဒုတိယညွှန်ကြားရေးမှူးချုပ်၊ အခြေခံပညာဦးစီးဌာန ဦးတိုးဝင်း။</speech>
<title>ညွှန်ကြားရေးမှူး၊ အခြေခံပညာဦးစီးဌာန ပြည်သူ့လွှတ်တော်၊ ပညာရေးမြှင့်တင်မှုကော်မတီ၏ မျိုးဆက်သစ်များ၏ ပညာရေးအတွက် အခြေခံဆရာဆရာမများ၏ ကျွမ်းကျင်မှုများနှင့် လေ့ကျင့်သင်ကြားမှုများဆိုင်ရာ စုံစမ်း လေ့လာမှု အစီရင်ခံစာနှင့်စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ်များ အမည်စာရင်း တင်သွင်းနိုင်ကြောင်း ကြေညာခြင်း</title>
<speech type='vicespeaker'>အစီအစဉ် ၈ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်သူ့လွှတ်တော် ပညာရေးမြှင့်တင်မှုကော်မတီရဲ့ အစီရင်ခံစာနှင့်စပ်လျဉ်း၍ ဆွေးနွေးလိုတဲ့ လွှတ်တော်ကိုယ်စားလှယ်များရှိပါက ၁၉-၉-၂၀၁၉ ရက်(ကြာသပတေးနေ့) ညနေ ၄ နာရီ နောက်ဆုံး ထားပြီး ပြည်သူ့လွှတ်တော်ရုံး၊ ညွှန်ကြားရေးမှူးချုပ်ထံ အမည်စာရင်းတင်သွင်းရန်ဖြစ်ကြောင်း အသိ ပေးကြေညာအပ်ပါတယ်။</speech>
<title>ပြည်သူ့လွှတ်တော် အစိုးရ၏အာမခံချက်များ၊ ကတိများနှင့် တာဝန်ခံချက်များစိစစ်ရေးကော်မတီ၏အစီရင်ခံစာတင်ပြခြင်း</title>
<speech type='vicespeaker'>အစီအစဉ် ၉ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်သူ့လွှတ်တော် အစိုးရ၏ အာမခံချက်များ၊ ကတိများနှင့် တာဝန်ခံချက်များစိစစ်ရေးကော်မတီ၏ အစီရင်ခံစာကို တင်ပြဖို့ ဖြစ်ပါတယ်။ အစိုးရ၏အာမခံချက်များ၊ ကတိများနှင့် တာဝန်ခံချက်များ စိစစ်ရေးကော်မတီကို ဖိတ်ခေါ်ပါတယ်။</speech>
<speech><mp id='389'>ဦးမိုင်းဝင်းထူး(အဖွဲ့ဝင်၊ အစိုးရ၏အာမခံချက်များ၊ ကတိများနှင့် တာဝန်ခံချက်များ စိစစ်ရေးကော်မတီ)</mp>လေးစားအပ်ပါတဲ့ ပြည်သူ့လွှတ်တော်ဒုတိယဥက္ကဋ္ဌကြီးနှင့် အားလုံး မင်္ဂလာအပေါင်းနှင့် ပြည့်စုံကြပါစေလို့ ဦးစွာနှုတ်ခွန်းဆက်သအပ်ပါတယ်။ ကျွန်တော်ကတော့ ပြည်သူ့ လွှတ်တော် အစိုးရ၏အာမခံချက်များ၊ ကတိများနှင့် တာဝန်ခံချက်များစိစစ်ရေးကော်မတီရဲ့ အဖွဲ့ဝင် ပလောင်ကိုယ်ပိုင်အုပ်ချုပ်ခွင့်ရဒေသ၊ နမ့်စန်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးမိုင်းဝင်းထူး ဖြစ်ပါတယ်။ ကော်မတီရဲ့ တာဝန်ပေးအပ်ချက်အရ ဒုတိယအကြိမ် ပြည်သူ့လွှတ်တော် ပထမပုံမှန်အစည်းအဝေးမှ (၁၂) ကြိမ်မြောက်ပုံမှန်အစည်းအဝေးထိ လွှတ်တော်ကိုယ်စားလှယ်များက မေးမြန်းခဲ့တဲ့မေးခွန်းများ၊ တင်သွင်းခဲ့တဲ့အဆိုများနှင့်ပတ်သက်ပြီးတော့မှ သက်ဆိုင်ရာပြည်ထောင်စု အဆင့်အဖွဲ့အစည်းဝင်များမှ ပြန်လည်ဖြေကြားချက်များအပေါ် ပြည်သူ့လွှတ်တော် အစိုးရ၏အာမခံ ချက်များ၊ ကတိများနှင့် တာဝန်ခံချက်များ စိစစ်ရေးကော်မတီရဲ့ ဆောင်ရွက်ထားမှုအစီရင်ခံစာ (၁/၂၀၁၉) ကို တင်သွင်းသွားမှာဖြစ်ပါတယ်။ အစီရင်ခံစာကို လွှတ်တော်ကိုယ်စားလှယ်များထံသို့ ဖြန့်ဝေထားပြီးဖြစ်တဲ့အတွက်ကြောင့်မို့လို့ အဓိကအချက်အလက်များကိုသာ ဖတ်ကြားသွားမှာဖြစ်ပြီး အချို့အချက်အလက်များကို သိသာထင်ရှားစေရန်အတွက် Power Point ဖြင့်တင်ပြခွင့်ပြုပါရန် တောင်းခံအပ်ပါတယ်ခင်ဗျား။ ကော်မတီရဲ့ ဆောင်ရွက်ချက်များပထမပုံမှန်အစည်းအဝေးမှ (၁၂) ကြိမ်မြောက်ပုံမှန်အစည်းအဝေးထိ အတည်ပြု အဆို ၆၃ ခု ရှိပြီး လုပ်ငန်းပြီးစီးမှုအဆို ၂၀ ခု၊ ဆောင်ရွက်ဆဲလုပ်ငန်းအဆို ၄၃ ခု၊ ကြယ်ပွင့်ပြကတိဖြစ် မေးခွန်း ပေါင်း ၄၇၃ ခုရှိပြီး လုပ်ငန်းပြီးစီးမှု ၂၂၄ ခု၊ ဆောင်ရွက်ဆဲလုပ်ငန်း ၂၄၉ ခု၊ ကြယ်ပွင့်မပြကတိဖြစ် မေးခွန်းပေါင်း ၂၃၉၆ ခုရှိပြီး လုပ်ငန်းပြီးစီးမှု ၁၃၄၄ ခု၊ ဆောင်ရွက်ဆဲလုပ်ငန်း ၁၀၅၂ ခုရှိပါတယ်။ ပထမပုံမှန်အစည်းအဝေးမှ (၁၂) ကြိမ်မြောက်ပုံမှန်အစည်းအဝေးထိ အတည်ပြု အဆိုနှင့် ကတိဖြစ် မေးခွန်းစုစုပေါင်း ၂၉၃၂ ခုရှိတဲ့အနက်မှာ လုပ်ငန်းပြီးစီးမှု ၁၅၈၈ ခု၊ ဆောင်ရွက်ဆဲလုပ်ငန်းလက်ကျန် မှာ ၁၃၄၄ ခုရှိနေပါတယ်။ ၁။ ကော်မတီသည် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေပုဒ်မ ၉၈ အရ လွှတ်တော် သည် ပြည်ထောင်စုအစိုးရအဖွဲ့အပါအဝင် ပြည်ထောင်စုအဆင့်အဖွဲ့အစည်းများက အခါအားလျော်စွာ ပေးခဲ့တဲ့ အာမခံချက်များ၊ ကတိများနှင့် တာဝန်ခံချက်များကို ထိရောက်မှန်ကန်စွာဆောင်ရွက်ထားခြင်း ရှိ/မရှိစိစစ်နိုင်ရန်အတွက် လိုအပ်တဲ့နေရာဒေသများသို့ သွားရောက်စစ်ဆေးနိုင်တယ်ဟု ဖော်ပြ ထားတဲ့အတွက်ကြောင့်မို့လို့ လွှတ်တော်ကိုယ်စားလှယ်များသည် လွှတ်တော်ကိုယ်စားလှယ်တွေရဲ့ တိုင်ကြားချက်အရ ကွင်းဆင်းစိစစ်ခြင်းများပြုလုပ်လျက်ရှိပါသည်။ ထို့ကြောင့် ကော်မတီသို့ ပန်းတနော်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးမန်းညွန့်သိန်းရဲ့ တိုင်ကြားချက်အရ ၂၀၁၉ ခုနှစ်၊ မတ်လ ၃၀ ရက်နေ့တွင် ဧရာဝတီတိုင်းဒေသကြီး၊ ပန်းတနော်မြို့နယ်ရှိ တညင်းကုန်းရွာဝ ဗောဓိချောင်းကျေးရွာနှင့် ပရိချောင်းကျေးရွာများမှာ တရားမဝင်ငါးကန်တူးဖော်နေမှုများကို သွားရောက်စစ်ဆေးခဲ့ရာအောက်ပါအတိုင်းတွေ့ရှိခဲ့ပါတယ်(က) တရားမဝင်တူးဖော်ထားသည့်ငါးကန်များသည် လယ်ယာမြေအတွင်း တူးဖော်ထားရှိ သဖြင့် စိုက်ပျိုးသီးနှံအထွက်တိုးနှုန်းကိုထိခိုက်စေခြင်း၊ (ခ) ငါးကန်များသည် တရားဝင်လေလံဆွဲထားတဲ့ အင်းအနီးတွင် တူးဖော်ထားသဖြင့်အင်းရေလျှံတဲ့အခါ အင်းအတွင်းရှိ သဘာဝငါးမျိုးစိတ်များသည် အင်းရေကျချိန်၌ တရားမဝင်ငါးကန်များအတွင်း ကျန်ရစ်ခဲ့သည့်ငါးများကို ဖမ်းယူရောင်းချနေခြင်း၊ (ဂ) ငါးမွေးမြူရေးလုပ်ငန်းကို အမှန်တကယ်လုပ်ကိုင်လိုခြင်းမရှိဘဲ မတရားအကျိုးစီးပွား ရှာလိုခြင်းဖြင့် ငါးကန်များကို တရားမဝင်တူးဖော်ထားခြင်း၊ (ဃ) ငါးကန်တာပေါင်များ ပိတ်ဆို့ ကာရံထားခြင်းကြောင့် ရေကျချိန်တွင် အင်းရေ၊ ချောင်းရေ တို့သည် လယ်ယာမြေများပေါ်တွင် တင်ကျန်ရစ်နေသဖြင့် သီးနှံစိုက်ပျိုးချိန်နောက်ကျ သွားပြီး အထွက်နှုန်းကိုပါ ကျဆင်းစေခြင်း၊ (င) စိုက်ပျိုးချိန်နောက်ကျသွား၍ စိုက်ပျိုးရေရရှိရေးကိုပါ ထိခိုက်စေသဖြင့် မြေအောက်ရေ ရရှိအောင်ဖန်တီးရသဖြင့် တောင်သူများရဲ့ စိုက်ပျိုးစရိတ် ပိုမိုကုန်ကျသွားစေခြင်း၊ (စ) တောင်သူအများစုက စိုက်ပျိုးရေရရှိရန်အတွက် ငါးကန်တာပေါင်များကို ဖော်ထုတ် ဖယ်ရှားလိုက်သဖြင့် တရားမဝင်ငါးကန်ပိုင်ရှင်များနှင့် အချင်းဖြစ်ပွားစေခြင်း၊ (ဆ) နယ်မြေခံတိုင်းဒေသကြီးကိုယ်စားလှယ်များ ကွင်းဆင်းစိစစ်မှုအားနည်းခြင်း၊ (ဇ) တိုင်းဒေသကြီးအစိုးရအဖွဲ့အနေဖြင့် လွှတ်တော်ကတိအတိုင်း ဆောင်ရွက်ထားရှိမှုအားနည်းခြင်း စတဲ့တွေ့ရှိချက်များအပေါ်မူတည်ပြီး ကော်မတီမှ အကြံပြုချက်များပါရှိ သည့်အစီရင်ခံစာကို လွှတ်တော်ဥက္ကဋ္ဌထံသို့ ပေးပို့နိုင်ခဲ့ပါသည်။ ၂။ ကော်မတီသည် ကာကွယ်ရေးဝန်ကြီးဌာနလက်အောက်ရှိ တပ်မတော်အရပ်သားစက်ရုံ၊ အလုပ်ရုံများကိုသွားရောက်လေ့လာခွင့်ရရှိခြင်းကြောင့် ကရင်ပြည်နယ်၊ သံတောင်ကြီးမြို့နယ်ရှိ တပ်မတော်လက်ဖက်ခြောက်စက်ရုံ(သံတောင်ကြီး)ကိုလည်း ၂၅-၅-၂၀၁၉ ရက်နေ့အတွင်း သွားရောက် လေ့လာခဲ့ပြီး လေ့လာတွေ့ရှိချက်နှင့် အကြံပြုချက်များပါရှိသည့်အစီရင်ခံစာကို လွှတ်တော်ဥက္ကဋ္ဌ ထံသို့ ပေးပို့ခဲ့ပါသည်။ ၃။ အတည်ပြုခဲ့သည့်အဆိုများ၊ ကတိဖြစ်ခဲ့သည့်မေးခွန်းများနှင့်ပတ်သက်၍ အစီရင်ခံစာ တင်သွင်းခြင်းမပြုမီ သက်ဆိုင်ရာပြည်ထောင်စုအဆင့်အဖွဲ့အစည်းများ၊ တိုင်းဒေသကြီး/ ပြည်နယ် အစိုးရအဖွဲ့များနှင့် လုပ်ငန်းတိုက်ဆိုင်စိစစ်ခြင်းများပြုလုပ်ခဲ့ရာ(က) နယ်မြေအခြေအနေတည်ငြိမ်မှုမရှိခြင်း၊ (ခ) ရာသီဥတုဆိုးရွားခြင်း၊ (ဂ) သတ်မှတ်နေရာအငြင်းပွားမှုဖြစ်ခြင်း၊ (ဃ) ဘတ်ဂျက်မရရှိသေးခြင်း၊ (င) သတ်မှတ်ကာလအတွင်း ပြီးစီးနိုင်မှုမရှိခြင်း၊ (စ) ကုမ္ပဏီများက ဆက်လက်လုပ်ဆောင်ရန်ငြင်းဆန်ခြင်း၊ (ဆ) ရေရှည်ဆောင်ရွက်သွားရမယ့်လုပ်ငန်းဖြစ်ခြင်း စသည့်အကြောင်းပြချက်များအပြင် ပြည်ထောင်စုဝန်ကြီးမှဖြေဆိုထားချက်သည် ရှင်းလင်းချက်သဘော ဆောင်နေခြင်းတို့ကြောင့် ပြည်ထောင်စုအဆင့်အဖွဲ့ အစည်းများ၊ ဝန်ကြီးဌာနများ၊ တိုင်းဒေသကြီး/ပြည်နယ်အစိုးရအဖွဲ့များမှ ကတိအဖြစ်မှ ပယ်ဖျက်ပေးပါရန် တင်ပြလာပါသည်။ ၄။ ကော်မတီသည် အတည်ပြု အဆိုများ၊ ကတိဖြစ်မေးခွန်းများ၊ ကတိအဖြစ်မှပယ်ဖျက်နိုင်ခွင့်မရှိ တဲ့အတွက် သက်ဆိုင်ရာလွှတ်တော်ကိုယ်စားလှယ်များရဲ့ဆန္ဒ၊ သဘောထားကို ဦးစွာမေးမြန်းရပါ သည်။ ကိုယ်စားလှယ်က ကတိအဖြစ်မှ ပယ်ဖျက်ရန်သဘောတူပါက ကော်မတီမှပယ်ဖျက်ပေးနိုင်ရေး ဆက်လက်လုပ်ဆောင်ပေးနိုင်မည်ဖြစ်ပြီး သဘောမတူပါက သက်ဆိုင်ရာပြည်ထောင်စုအဆင့် အဖွဲ့အစည်းများ၊ တိုင်းဒေသကြီး/ပြည်နယ်အစိုးရအဖွဲ့များ၊ သက်ဆိုင်ရာလွှတ်တော်ကိုယ်စားလှယ်တို့ နှစ်ဦးနှစ်ဖက် အပြန်အလှန်ညှိနှိုင်းဆောင်ရွက်စေခြင်းဖြင့် ရရှိလာတဲ့ရလဒ်အပေါ်မူတည်ပြီးတော့ ဆက်လက်ဆောင်ရွက်ဆဲလုပ်ငန်းများအဖြစ်ထားရှိရန် သို့မဟုတ် ကတိအဖြစ်မှ ပယ်ဖျက်ရန်သတ်မှတ် ချက်များရရှိပါသည်။ ၅။ ကော်မတီသည် ၂၈-၈-၂၀၁၉ ရက်နေ့တွင် လွှတ်တော်ကိုယ်စားလှယ် ၃၂ ဦးအား ကော်မတီသို့ ဖိတ်ကြား၍ သဘောထားမေးမြန်းခြင်း၊ ၅-၉-၂၀၁၉ ရက်နေ့တွင် လွှတ်တော်ကိုယ်စားလှယ် ၁၇ ဦး အား ထပ်မံဖိတ်ကြား၍ သက်ဆိုင်ရာပြည်ထောင်စုအဖွဲ့အစည်းများ၊ တိုင်းဒေသကြီး/ပြည်နယ်အစိုးရ အဖွဲ့များ၊ စည်ပင်သာယာရေးကော်မတီများနှင့် ညှိနှိုင်းဆွေးနွေးခြင်း၊ တွေ့ဆုံညှိနှိုင်းခြင်းများ ပြုလုပ် ခဲ့ပါသည်။ ၆။ ညှိနှိုင်းတွေ့ဆုံမှုရလဒ်ပေါ်မူတည်၍ ကော်မတီ၏အစီရင်ခံစာတွင် လုပ်ငန်းပြီးစီးမှု အရေအတွက်နှင့် ဆောင်ရွက်ရန်ကျန်ရှိသော လုပ်ငန်းအရေအတွက်များကို တိကျစွာဖော်ပြနိုင်မှာ ဖြစ်ပါတယ်။တွေ့ရှိသုံးသပ်ချက် ၇။ ပြည်ထောင်စုအဆင့်အဖွဲ့အစည်းများနှင့် တိုင်းဒေသကြီး/ပြည်နယ်အစိုးရအဖွဲ့များအနေဖြင့် ၁၀၀ ရာခိုင်နှုန်းလုပ်ငန်းပြီးစီးကြောင်း ဓာတ်ပုံမှတ်တမ်းများနှင့်တကွ ဖော်ပြရန် အကြိမ်ကြိမ်တင်ပြ ခဲ့သော်လည်း လိုက်နာမှုအားနည်းနေလျက်ရှိကြောင်း တွေ့ရှိရပါတယ်။ ၈။ လွှတ်တော်တွင် တိုင်းဒေသကြီး/ပြည်နယ်အစိုးရအဖွဲ့များကိုယ်စား တာဝန်ခံဖြေကြားရသော ဝန်ကြီးဌာနများနှင့် နေပြည်တော်ကောင်စီအနေဖြင့် ကတိအဖြစ်သတ်မှတ်ခံရတဲ့မေးခွန်းများကို အမှန်တကယ်အကောင်အထည်ဖော်ဆောင်ရွက်ရမည့်တိုင်းဒေသကြီး/ပြည်နယ်အစိုးရအဖွဲ့များထံသို့ လုပ်ငန်းလွှဲပြောင်းပေးရမည်ဖြစ်ပါသည်။ ထိုသို့ လုပ်ငန်းလွှဲပြောင်းပေးမှသာ တာဝန်ယူလုပ်ဆောင် ရမည့်တိုင်းဒေသကြီး/ ပြည်နယ်အစိုးရအဖွဲ့များကလည်း လုပ်ငန်းများ ဆက်လက်အကောင်အထည် ဖော်နိုင်မှာဖြစ်သလို ဝန်ကြီးဌာနနှင့် နေပြည်တော်ကောင်စီပေါ်တွင်လည်း ကတိအဖြစ်သတ်မှတ်ထား ခြင်းမှ ပယ်ဖျက်ပေးနိုင်မှာဖြစ်ပါတယ်။ ၉။ ပြည်ထောင်စုအဆင့်အဖွဲ့အစည်းများနှင့် တိုင်းဒေသကြီး/ပြည်နယ်အစိုးရအဖွဲ့များအနေဖြင့် လုပ်ငန်းတိုက်ဆိုင်စိစစ်ခြင်း၊ ကော်မတီသို့လာရောက်လျှင် ကော်မတီမှသတ်မှတ်ပေးပို့ထားတဲ့ လွှတ်တော်ပုံမှန်အစည်းအဝေး အကြိမ်မြောက်တိုင်း ကတိဖြစ်သည့်လုပ်ငန်းများအခြေအနေကို တစ်ပါတည်းစိစစ်ယူလာကြရမှသာ အချိန်တိုအတွင်းဆောင်ရွက်ပြီးစီးနိုင်မှာဖြစ်ပါတယ်။ ၁၀။ ဆောက်လုပ်ရေးဝန်ကြီးဌာန၊ ပညာရေးဝန်ကြီးဌာန၊ ကျန်းမာရေးနှင့် အားကစားဝန်ကြီးဌာန များမှ ဆောက်လုပ်ရေးလုပ်ငန်းများ အကောင်အထည်ဖော်ဆောင်ရာတွင် တင်ဒါခေါ်ယူရေးလုပ်ငန်း များ နှောင့်နှေးကြန့်ကြာသဖြင့် လုပ်ငန်းများပြီးစီးမှုနှောင့်နှေးကြန့်ကြာနေကြောင်း တွေ့ရှိရပါသည်။ ၁၁။ ဒုတိယအကြိမ် ပြည်သူ့လွှတ်တော် ပထမပုံမှန်အစည်းအဝေးမှ (၁၂) ကြိမ်မြောက်ပုံမှန် အစည်းအဝေးထိ အတည်ပြုထားတဲ့ဆောင်ရွက်ဆဲအဆို ၄၃ ခုတွင် ရေရှည်ဆောင်ရွက်သွားမည့်အဆို မှာ အများဆုံးဖြစ်ပါသည်။ အကြံပြုချက် ၁၂။ ဝန်ကြီးဌာနများအနေဖြင့် ပြောင်းလဲသတ်မှတ်ထားသောဘတ်ဂျက်နှစ်နှင့် လိုက်လျောညီထွေ ဖြစ်စေရန် တင်ဒါခေါ်ယူရေးလုပ်ငန်းများကို လုပ်ထုံးလုပ်နည်းနှင့်အညီ လုပ်ငန်းအချိန်မီ ပြီးစီး အောင်မြင်ရန် ဆောင်ရွက်သင့်ပါသည်။ ၁၃။ လွှတ်တော်ကိုယ်စားလှယ်များအနေဖြင့် မိမိမဲဆန္ဒနယ်အတွင်းရှိ ကတိဖြစ်လုပ်ငန်းများ အမှန်တကယ်ပြီးစီးမှုရှိ/မရှိ၊ အရည်အသွေးပြည့်မီခြင်းရှိ/မရှိတို့ကို သွားရောက်စိစစ်၍ လိုအပ်ချက် များရှိပါက ကော်မတီသို့တင်ပြ၍ လုပ်ငန်းများအောင်မြင်စေရန် ပူးပေါင်းဆောင်ရွက်သင့်ပါသည်။ ၁၄။ ကော်မတီမှ လွှတ်တော်ကိုယ်စားလှယ်များထံသို့ ၁၄-၂-၂၀၁၉ ရက်စွဲပါ ပန်ကြားလွှာကို ပေးပို့ ထားပြီးဖြစ်ပါ၍ ကိုယ်စားလှယ်များအနေဖြင့် လုပ်ငန်းလိုအပ်ချက်များရှိနေပါက အချိန်မီ အကြောင်း ကြားပေးပါရန် ထပ်မံတိုက်တွန်းအပ်ပါသည်။ ၁၅။ ဝန်ကြီးဌာနများထံသို့ ရာနှုန်းပြည့်ပြီးစီးသည့်လုပ်ငန်းဓာတ်ပုံများနှင့် မှတ်တမ်းအထောက် အထားများကို သတ်မှတ်အချိန်ကာလအတွင်း ကော်မတီသို့ပေးပို့ရန် အမြဲတမ်းပန်ကြားခဲ့သော်လည်း တချို့သောဝန်ကြီးဌာနတို့ သည် ပေးပို့ရန်ပျက်ကွက်နေသဖြင့် ထပ်မံမဖြစ်ပေါ်လာအောင် ပြည်ထောင်စုအစိုးရအဖွဲ့ထံသို့ ဆက်လက်အကြောင်းကြားသွားမည်ဖြစ်ပါသည်။ ၁၆။ ထို့အပြင် ကော်မတီ၏အစီရင်ခံစာပါသုံးသပ်တွေ့ရှိချက်၊ အကြံပြုချက်များကို ပြည်ထောင်စု အဆင့်အဖွဲ့အစည်းများ၊ ဝန်ကြီးဌာနများနှင့် တိုင်းဒေသကြီး/ ပြည်နယ်အစိုးရအဖွဲ့များက လေ့လာ မှတ်သားပြီးလိုက်နာဆောင်ရွက်ရန်လိုအပ်ပါကြောင်း ထပ်မံတိုက်တွန်းအပ်ပါသည်။ ၁၇။ ပြည်သူ့လွှတ်တော် အစိုးရ၏အာမခံချက်များ၊ ကတိများနှင့် တာဝန်ခံချက်များ စိစစ်ရေး ကော်မတီသည် ပြည်သူ့လွှတ်တော်ဆိုင်ရာနည်းဥပဒေ ၉၆၊ ၉၈ တို့အရ ပြည်ထောင်စုအဆင့် အဖွဲ့အစည်းဝင်များက ကတိပြု တာဝန်ခံခဲ့သော လုပ်ငန်းကိစ္စရပ်အသီးသီးကို စိစစ်ဆောင်ရွက်ရတဲ့ အတွက် ပုံမှန်အစည်းအဝေးအကြိမ်များတာနှင့်အမျှ လုပ်ငန်းအရေအတွက်လည်း များပြားလာသလိုဆောင်ရွက်ဆဲလုပ်ငန်းများတွေလည်း များပြားလာမည်ဖြစ်ပါသည်။ ထိုလုပ်ငန်းအခြေအနေများကို ကျန်ရှိနေသေးတဲ့ ၂၀၂၀-၂၀၂၁ ဘဏ္ဍာရေးနှစ်အတွင်း ပြီးစီးအောင် ကော်မတီအနေဖြင့် သက်ဆိုင်ရာ ဝန်ကြီးဌာနများ၊ တိုင်းဒေသကြီး/ပြည်နယ်အစိုးရအဖွဲ့များနှင့် လုပ်ငန်းများအား တိုက်ဆိုင်စိစစ်ခြင်း၊ ညှိနှိုင်းဆောင်ရွက်ခြင်းတို့အပြင် ကွင်းဆင်းစိစစ်ခြင်းတို့ကို အတတ်နိုင်ဆုံးကြိုးစားဆောင်ရွက်သွား မည်ဖြစ်ပါသည်။ ကတိဖြစ်လုပ်ငန်းများသည် ပြည်သူလူထုအမှန်တကယ်လိုအပ်တဲ့လုပ်ငန်းများ ဖြစ်တာနှင့်အညီ အရည်အသွေးကောင်းမွန်ခြင်း၊ ရေရှည်တည်တံ့ခိုင်မြဲစေခြင်း စတဲ့ရလဒ်ကောင်းများ ပေါ်ထွက်လာအောင် လွှတ်တော်ကိုယ်စားလှယ်များ၊ ဝန်ကြီးဌာနများနှင့် တိုင်းဒေသကြီး/ပြည်နယ် အစိုးရအဖွဲ့များက ညှိနှိုင်းပူးပေါင်းအကောင်အထည်ဖော်ဆောင်ရွက်သွားရမည်ဖြစ်သလို ကော်မတီမှ လည်း ထိန်းညှိဆောင်ရွက်ပေးသွားမည်ဖြစ်ပါသည်။ ၁၈။ သို့ဖြစ်ပါ၍ ပြည်သူ့လွှတ်တော်ဆိုင်ရာနည်းဥပဒေ ၁၀၀ အရ ဤအစီရင်ခံစာ(၂/၂၀၁၉)ကို လွှတ်တော်သို့ တင်ပြအပ်ပါသည်။ ပြည်သူ့လွှတ်တော် အစိုးရ၏အာမခံချက်များ၊ ကတိများနှင့် တာဝန် ခံချက်များစိစစ်ရေးကော်မတီ။ အားလုံးကိုအထူးပဲကျေးဇူးတင်ရှိပါတယ်ခင်ဗျား။ အစီရင်ခံစာအပြည့်အစုံမှာအောက်ပါအတိုင်းဖြစ်ပါသည်။ ဒုတိယအကြိမ် ပြည်သူ့လွှတ်တော် ပထမပုံမှန်အစည်းအဝေးမှ ၁၂ ကြိမ်မြောက် ပုံမှန်အစည်းအဝေး အထိ လွှတ်တော်ကိုယ်စားလှယ်များက မေးမြန်းခဲ့သည့်မေးခွန်းများ၊ တင်သွင်းခဲ့သည့် အဆိုများနှင့် ပတ်သက်၍ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များမှ ပြန်လည်ဖြေကြားချက်များ အပေါ် ပြည်သူ့လွှတ်တော် အစိုးရ၏ အာမခံချက်များ၊ ကတိများနှင့် တာဝန်ခံချက်များ စိစစ်ရေး ကော်မတီ၏ဆောင်ရွက်ထားရှိမှု အစီရင်ခံစာ (၂/၂၀၁၉) နိဒါန်း ၁။ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ ပုဒ်မ ၁၁၅(က)နှင့် ပြည်သူ့ လွှတ်တော်ဆိုင်ရာ ဥပဒေ ပုဒ်မ ၂၄ ၊ နည်းဥပဒေ ၉၆၊ ၉၇၊ ၉၈၊ ၁၀၀ အရ အပ်နှင်းထားသော လုပ်ပိုင်ခွင့်ကို ကျင့်သုံး၍ ပြည်သူ့လွှတ်တော်သည် အစိုးရ၏ အာမခံချက်များ၊ ကတိများနှင့် တာဝန်ခံချက်များစိစစ်ရေး ကော်မတီကို ဖွဲ့စည်းပေးခဲ့ပါသည်။ ရည်ရွယ်ချက် ၂။ ကော်မတီသည် ပြည်ထောင်စုအဆင့် အဖွဲ့ အစည်းများ လွှတ်တော်တွင်ဖြေကြားခဲ့သော မေးခွန်းများ၊ အဆိုများတွင် ကတိပြုခဲ့သော အာမခံချက်များ၊ တာဝန်ခံချက်များအပေါ်၌ ပြည်သူ့ လွှတ်တော်ဆိုင်ရာ နည်းဥပဒေ ၉၆ အရ မည်သည့်အခြေအနေအထိ အကောင်အထည်ဖော် ဆောင်ရွက်ပြီး ဖြစ်သည်ကိုလည်းကောင်း၊ သတ်မှတ်ကာလအတွင်း ဆောင်ရွက်ပြီးစီးမှု ရှိ/မရှိ တို့ကို လည်းကောင်း၊ သိရှိနိုင်ရန်အတွက် သက်ဆိုင်ရာ ပြည်ထောင်စုအဆင့်အဖွဲ့အစည်းများ၊ ဝန်ကြီးဌာနများ၊ တိုင်းဒေသကြီး/ပြည်နယ်အစိုးရအဖွဲ့တို့အား တွေ့ဆုံစိစစ်၍ ဒုတိယအကြိမ် ပြည်သူ့လွှတ်တော် ပထမ ပုံမှန်မှ (၁၂) ကြိမ်မြောက်ပုံမှန်အစည်းအဝေးထိ ပြည်သူ့ လွှတ်တော်ကိုယ်စားလှယ်များက မေးမြန်းသည့် မေးခွန်းများ၊ တင်သင်းသည့် အဆိုများအနက်မှ ကတိပြု တာဝန်ယူခဲ့သည့် လုပ်ငန်း များအား မည်သို့ ဆောင်ရွက်ထားရှိသည်ကို ပြည်သူ့လွှတ်တော်သို့ အစီရင်ခံစာ တင်ပြရန်။ ကော်မတီ၏ ဆောင်ရွက်ချက်များ ၃။ ဒုတိယအကြိမ် ပြည်သူ့လွှတ်တော် (၁၂)ကြိမ်မြောက်ပုံမှန်အစည်းအဝေးကို ၂၉ - ၄ -၂၀၁၉ ရက်နေ့မှ ၆ - ၆ -၂၀၁၉ ရက်နေ့ထိ (၃၉)ရက် ကျင်းပခဲ့ပြီး ကော်မတီအစည်းအဝေးကို (၇) ကြိမ် ပြုလုပ်ခဲ့ပါသည်။ ဒုတိယအကြိမ် ပြည်သူ့လွှတ်တော် ပထမပုံမှန်အစည်းအဝေးမှ ၁၂ ကြိမ်မြောက် ပုံမှန်အစည်းအဝေးများအထိ တင်သွင်းခဲ့သည့် အဆိုများနှင့် ကြယ်ပွင့်ပြ၊ ကြယ်ပွင့်မပြမေးခွန်းများကို နေ့စဉ်မှတ်တမ်းတင်စိစစ်ပြီး မေးခွန်းများစိစစ်ရေးအဖွဲ့၊ အဆိုများ စိစစ်ရေးအဖွဲ့၊ လုပ်ငန်းလက်ကျန် စိစစ်ရေးအဖွဲ့နှင့် တိုင်ကြားစာများ စိစစ်ရေးအဖွဲ့တို့မှ ဤအစီရင်ခံစာအပေါ် သဘောတူညီကြောင်း လက်မှတ်ရေးထိုး မှတ်တမ်းတင် ထားရှိပါသည်။ (နောက်ဆက်တွဲ - က) ၄။ ပထမပုံမှန်အစည်းအဝေးမှ ၁၂ကြိမ်မြောက် ပုံမှန်အစည်းအဝေးအထိ- အတည်ပြု အဆို (၆၃) ခုရှိပြီး၊ လုပ်ငန်းပြီးစီးမှု အဆို (၂၀)ခု၊ ဆောင်ရွက်ဆဲလုပ်ငန်း အဆို(၄၃) ခု၊ ကြယ်ပွင့်ပြ ကတိဖြစ်မေးခွန်းပေါင်း (၄၇၃)ခုရှိပြီး၊ လုပ်ငန်းပြီးစီးမှု (၂၂၄)ခု၊ဆောင်ရွက်ဆဲ လုပ်ငန်း (၂၄၉)ခု၊ ကြယ်ပွင့်မပြ ကတိဖြစ် မေးခွန်းပေါင်း (၂၃၉၆)ခုရှိပြီး၊ လုပ်ငန်းပြီးစီးမှု (၁၃၄၄)ခု၊ဆောင်ရွက်ဆဲလုပ်ငန်း (၁၀၅၂)ခု ရှိပါသည်။ ပထမပုံမှန်အစည်းအဝေးမှ ၁၂ ကြိမ်မြောက်ပုံမှန်အစည်းအဝေးအထိ အတည်ပြု အဆို နှင့်ကတိဖြစ်မေးခွန်း စုစုပေါင်း(၂၉၃၂)ခု ရှိသည့်အနက်မှ လုပ်ငန်းပြီးစီးမှု (၁၅၈၈)ခု၊ဆောင်ရွက်ဆဲ လုပ်ငန်းကျန်မှာ (၁၃၄၄)ခု ရှိနေပါသည်။ (နောက်ဆက်တွဲ-ခ) ၅။ ပထမပုံမှန်အစည်းအဝေးမှ ၁၂ ကြိမ်မြောက် ပုံမှန်အစည်းအဝေးများတွင် အတည်ပြုခဲ့သည့် အဆိုများ၊ ကတိဖြစ်ခဲ့သည့် ကြယ်ပွင့်ပြ/ကြယ်ပွင့်မပြ မေးခွန်းများနှင့် ပတ်သက်၍ လက်ရှိဆောင်ရွက်ဆဲ အခြေအနေပြ ဇယားကို နောက်ဆက်တွဲ(ဂ) ဖြင့် ဖော်ပြထားပြီး ပြည်ထောင်စုအဆင့် အဖွဲ့အစည်းများ၊ ဝန်ကြီးဌာနများနှင့် တိုင်းဒေသကြီး/ ပြည်နယ်အစိုးရအဖွဲ့များ၏ ဖြေကြားချက်များ ကိုလည်း DVD ချပ်ဖြင့် ပူးတွဲဖြန့်ဝေထားပါသည်။ ။၆။ ကော်မတီသည် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာ နည်းဥပဒေ ပုဒ်မ ၉၈ အရ လွှတ်တော်တွင် ပြည်ထောင်စုအစိုးရအဖွဲ့အပါအဝင် ပြည်ထောင်စုအဆင့်အဖွဲ့အစည်းများက အခါ အားလျော်စွာပေးခဲ့သည့် အာမခံချက်များ၊ ကတိများနှင့် တာဝန်ခံချက်များကို ထိရောက်မှန်ကန်စွာဆောင်ရွက်ထားခြင်း ရှိ/မရှိ၊ စိစစ်နိုင်ရန်အတွက် လိုအပ်သည့် နေရာဒေသများသို့ သွားရောက် စစ်ဆေးနိုင်သည်ဟု ဖော်ပြထားသောကြောင့် လွှတ်တော်ကိုယ်စားလှယ်များ၏ တိုင်ကြားချက်အရ ကွင်းဆင်းစိစစ်ခြင်းများကိုလည်း ပြုလုပ်လျက်ရှိပါသည်။ ထို့ကြောင့် ကော်မတီသို့ ပန်းတနော် မဲဆန္ဒနယ်၊ ပြည်သူ့လွှတ်တော်ကိုယ်စားလှယ် ဦးမန်းညွန့်သိန်း၏ တိုင်ကြားချက်အရ ၂၀၁၉ ခုနှစ်၊ မတ်လ ၃၀ ရက်နေ့တွင် ဧရာဝတီတိုင်းဒေသကြီး၊ ပန်းတနော်မြို့နယ်ရှိ ကညင်းကုန်းရွာ၊ ဗောဓိ ချောင်းကျေးရွာနှင့် ပသွယ်ကျေးရွာများတွင် တရားမဝင် ငါးကန်တူးဖော်နေမှုများကို သွားရောက် စစ်ဆေးခဲ့ရာ အောက်ပါအတိုင်း တွေ့ရှိခဲ့ပါသည် ။ (က) တရားမဝင်တူးဖော်ထားသည့် ငါးကန်များသည် လယ်ယာမြေအတွင်း တူးဖော်ထား ရှိသဖြင့် စိုက်ပျိုးသီးနှံအထွက်နှုန်းကို ထိခိုက်စေခြင်း၊ (ခ) ငါးကန်များသည် တရားဝင်လေလံဆွဲထားသည့် အင်းအနီးတွင် တူးဖော်ထား သဖြင့်အင်းရေလျှံသည့်အခါ အင်းအတွင်းရှိ သဘာဝငါးမျိုးစိတ်များသည် အင်းရေ ကျချိန်၌ တရားမဝင်ငါးကန်များအတွင်း ကျန်ရစ်ခဲ့သည့် ငါးများကို ဖမ်းယူရောင်းချနေခြင်း၊ (ဂ) ငါးမွေးမြူရေးလုပ်ငန်းကို အမှန်တကယ်လုပ်ကိုင်လိုခြင်းမရှိဘဲ မတရား အကျိုးစီးပွား ရှာလိုခြင်းဖြင့် ငါးကန်များကို တရားမဝင်တူးဖော်ထားခြင်း၊ (ဃ) ငါးကန်တာဘောင်များ ပိတ်ဆို့ကာရံထားခြင်းကြောင့် ရေကျချိန်တွင် အင်း၊ ချောင်း ရေတို့သည် စိုက်ပျိုးလယ်ယာမြေပေါ်တွင် တင်ကျန်ရစ်နေသဖြင့် သီးနှံစိုက်ပျိုးချိန်နောက်ကျသွားပြီး အထွက်နှုန်းကိုပါ ကျဆင်းစေခြင်း၊ (င) စိုက်ပျိုးချိန်နောက်ကျသွား၍ စိုက်ပျိုးရေရရှိရေးကိုပါ ထိခိုက်စေသဖြင့် မြေအောက် ရေရရှိအောင် ဖန်တီးရသဖြင့် တောင်သူများ၏စိုက်ပျိုးစရိတ် ပိုမိုကုန်ကျသွားစေခြင်း၊ (စ) တောင်သူအများစုကစိုက်ပျိုးရေရရှိရန်အတွက် ငါးကန်တာဘောင်များကို ဖောက်ထုတ် ဖယ်ရှားလိုက်သဖြင့် တရားမဝင်ငါးကန်ပိုင်ရှင်များနှင့် အချင်းဖြစ်ပွားစေခြင်း၊ (ဆ) နယ်မြေခံ တိုင်းဒေသကြီးလွှတ်တော် ကိုယ်စားလှယ်များ ကွင်းဆင်းစိစစ်မှု အားနည်း ခြင်း၊ (ဇ) တိုင်းဒေသကြီးအစိုးရအဖွဲ့အနေဖြင့် လွှတ်တော်ကတိအတိုင်း ဆောင်ရွက်ထားရှိမှု အားနည်းခြင်းစသည့် တွေ့ရှိချက်များအပေါ်မူတည်၍ ကော်မတီမှ အကြံပြုချက်များပါရှိသည့် အစီရင်ခံစာကို လွှတ်တော်ဥက္ကဌထံသို့ ပေးပို့နိုင်ခဲ့ပါသည်။ ၇။ ကော်မတီသည် ကာကွယ်ရေးဝန်ကြီးဌာနလက်အောက်ရှိ တပ်မတော်အရပ်သားစက်ရုံ၊ အလုပ်ရုံများသို့ သွားရောက်လေ့လာခွင့် ရရှိခြင်းကြောင့် ကရင်ပြည်နယ်၊ သံတောင်ကြီးမြို့နယ်ရှိ တပ်မတော် လက်ဖက်ခြောက်စက်ရုံ (သံတောင်ကြီး) ကိုလည်း ၂၅-၅-၂၀၁၉ ရက်နေ့တွင် သွားရောက် လေ့လာခဲ့ပြီး လေ့လာတွေ့ရှိချက်နှင့် အကြံပြုချက်များပါရှိသည့် အစီရင်ခံစာကို လွှတ်တော်ဥက္ကဋ္ဌထံသို့ ပေးပို့ခဲ့ပါသည်။ လွှတ်တော်တွင် ကတိဖြစ်ခဲ့သည့် လုပ်ငန်းများနှင့်ပတ်သက်၍ - (က) ကတိအတိုင်း ဆောင်ရွက်ခြင်း မရှိသေးသောလုပ်ငန်းများ၊ (ခ) သတ်မှတ်ကာလအတွင်း ပြီးစီးမှုမရှိသေးသည့်လုပ်ငန်းများ၊ (ဂ) အရည်အသွေးပြည့်မှီမှုမရှိသောလုပ်ငန်းများ၊ (ဃ) အငြင်းပွားဖွယ်ကိစ္စရပ်များ ရှိလာပါက သက်ဆိုင်ရာလွှတ်တော်ကိုယ်စားလှယ်မှ ကော်မတီသို့ တိုင်ကြားလာလျှင်သော်လည်းကောင်း၊ ကော်မတီက လုပ်ငန်းတိုက်ဆိုင်စိစစ်တွေ့ရှိချက် များအရသော်လည်းကောင်း ကွင်းဆင်းစိစစ်ပေးလျက်ရှိပါသည်။ ၉။ အတည်ပြုခဲ့သည့် အဆိုများ၊ ကတိဖြစ်ခဲ့သည့်မေးခွန်းများနှင့်ပတ်သက်၍ အစီရင်ခံစာ တင်သွင်းခြင်းမပြုမီ သက်ဆိုင်ရာပြည်ထောင်စုအဆင့်အဖွဲ့အစည်းများ၊ တိုင်းဒေသကြီး/ ပြည်နယ် အစိုးရအဖွဲ့များနှင့် လုပ်ငန်းတိုက်ဆိုင်စိစစ်ခြင်းများ ပြုလုပ်ခဲ့ရာ(က) နယ်မြေအခြေအနေတည်ငြိမ်မှုမရှိခြင်း၊ (ခ) ရာသီဥတုဆိုးရွားခြင်း၊ (ဂ) သတ်မှတ်မြေနေရာ အငြင်းပွားဖွယ်ဖြစ်ခြင်း၊ (ဃ) ဘတ်ဂျက်မရရှိသေးခြင်း၊ (င) သတ်မှတ်ကာလအတွင်း ပြီးစီးနိုင်မှုမရှိခြင်း၊ (စ) ကုမ္ပဏီများက ဆက်လက်လုပ်ဆောင်ရန် ငြင်းဆန်ခြင်း၊ (ဆ) ရေရှည်ဆောင်ရွက်သွားရမည့်လုပ်ငန်းဖြစ်ခြင်း စသည့်အကြောင်းပြချက်များအပြင် ပြည်ထောင်စုဝန်ကြီးမှ ဖြေဆိုထားချက်သည် ရှင်းလင်းချက် သဘောဆောင်နေခြင်းတို့ကြောင့် ပြည်ထောင်စုအဆင့်အဖွဲ့အစည်းများ၊ ဝန်ကြီးဌာနများ၊ တိုင်းဒေသကြီး/ ပြည်နယ်အစိုးရအဖွဲ့များမှ ကတိအဖြစ်မှ ပယ်ဖျက်ပေးပါရန် တင်ပြလာပါသည်။ ၁၀။ ကော်မတီသည် အတည်ပြု အဆိုများ၊ ကတိဖြစ်မေးခွန်းများ ကတိအဖြစ်မှ ပယ်ဖျက်နိုင်ခွင့် မရှိသည့်အတွက် သက်ဆိုင်ရာ လွှတ်တော်ကိုယ်စားလှယ်များ၏ ဆန္ဒသဘောထားကို ဦးစွာမေးမြန်း ရပါသည်ကိုယ်စားလှယ်က ကတိအဖြစ်မှ ပယ်ဖျက်ရန်သဘောတူပါက ကော်မတီမှ ပယ်ဖျက်ပေးနိုင်ပြီး သဘောမတူပါက သက်ဆိုင်ရာပြည်ထောင်စုအဆင့်အဖွဲ့အစည်းများ၊ တိုင်းဒေသကြီး/ပြည်နယ်အစိုးရ အဖွဲ့များ၊ သက်ဆိုင်ရာလွှတ်တော်ကိုယ်စားလှယ်တို့ နှစ်ဦးနှစ်ဖက် အပြန်အလှန် ညှိနှိုင်းဆောင်ရွက် စေခြင်းဖြင့် ရရှိလာသောရလဒ်အပေါ်မူတည်၍ ဆက်လက် ဆောင်ရွက်ဆဲ လုပ်ငန်းအဖြစ်ထားရှိရန် သို့မဟုတ် ကတိအဖြစ်မှ ပယ်ဖျက်ရန် သတ်မှတ်ချက်များ ရရှိပါသည်။ ၁၁။ ကော်မတီသည် ၂၈-၈-၂၀၁၉ ရက်နေ့တွင် လွှတ်တော်ကိုယ်စားလှယ် (၃၂) ဦးအား ကော်မတီသို့ ဖိတ်ကြား၍ သဘောထားမေးမြန်းခြင်း၊ ၅-၉-၂၀၁၉ ရက်နေ့တွင် လွှတ်တော် ကိုယ်စားလှယ်(၁၇) ဦးအား ထပ်မံဖိတ်ကြား၍ သက်ဆိုင်ရာ ပြည်ထောင်စုအဆင့်အဖွဲ့အစည်းများ၊ တိုင်းဒေသကြီး/ပြည်နယ်အစိုးရအဖွဲ့များ၊ စည်ပင်သာယာရေးကော်မတီများနှင့် တွေ့ဆုံညှိနှိုင်းခြင်းများ ပြုလုပ်ခဲ့ပါသည်။ (နောက်ဆက်တွဲ - ဃ) ၁၂။ ညှိနှိုင်းတွေ့ရှိမှု ရလာဒ်အပေါ်မူတည်၍ ကော်မတီ၏ အစီရင်ခံစာတွင် လုပ်ငန်းပြီးစီးသွားမှု အရေအတွက်နှင့်ဆောင်ရွက်ရန်ကျန်ရှိသော လုပ်ငန်းအရေအတွက်များကို တိကျစွာ ဖော်ပြနိုင်မည် ဖြစ်ပါသည်။ တွေ့ရှိသုံးသပ်ချက်များ၁၃။ ပြည်ထောင်စုအဆင့်အဖွဲ့အစည်းများနှင့် တိုင်းဒေသကြီး/ ပြည်နယ်အစိုးရအဖွဲ့များအနေဖြင့် (၁၀၀)ရာခိုင်နှုန်းလုပ်ငန်းပြီးစီးကြောင်း ဓါတ်ပုံမှတ်တမ်းများနှင့်တကွဖော်ပြရန် အကြိမ်ကြိမ်တင်ပြခဲ့သော်လည်း လိုက်နာမှုအားနည်းလျက်ရှိနေကြောင်း တွေ့ရှိရပါသည်။ ၁၄။ လွှတ်တော်တွင် တိုင်းဒေသကြီး/ပြည်နယ်အစိုးရအဖွဲ့များကိုယ်စား တာဝန်ခံဖြေကြားရသော ဝန်ကြီးဌာနများနှင့် နေပြည်တော်ကောင်စီအနေဖြင့် ကတိအဖြစ် သတ်မှတ်ခံရသည့် မေးခွန်းများကို အမှန်တကယ်အကောင်အထည်ဖော်ဆောင်ရွက်ရမည့် တိုင်းဒေသကြီး/ပြည်နယ်အစိုးရအဖွဲ့များထံသို့ လုပ်ငန်းလွှဲပြောင်းပေးရမည်ဖြစ်သည်။ထိုသို့ လုပ်ငန်းလွှဲပြောင်းပေးမှသာ တာဝန်ယူလုပ်ဆောင်ရမည့် တိုင်းဒေသကြီး/ပြည်နယ်အစိုးရအဖွဲ့များကလည်း လုပ်ငန်းများ ဆက်လက်အကောင်အထည်ဖော်နိုင် မှာဖြစ်သလို၊ ဝန်ကြီးဌာနနှင့်နေပြည်တော်ကောင်စီအပေါ်တွင်လည်း ကတိအဖြစ် သတ်မှတ်ထားခြင်း မှလည်း ပယ်ဖျက်ပေးနိုင်မည် ဖြစ်ပါသည်။ ၁၅။ ပြည်ထောင်စုအဆင့်အဖွဲ့အစည်းများနှင့် တိုင်းဒေသကြီး/ပြည်နယ်အစိုးရအဖွဲ့များအနေဖြင့် လုပ်ငန်းတိုက်ဆိုင်စိစစ်ရန် ကော်မတီသို့ လာရောက်လျှင် ကော်မတီမှ သတ်မှတ်ပေးပို့ထားသည့် လွှတ်တော်ပုံမှန်အစည်းအဝေး အကြိမ်မြောက်အတိုင်း ကတိဖြစ်သည့်လုပ်ငန်းများအခြေအနေကို တပါတည်းစိစစ်ယူလာကြမှသာ အချိန်တိုအတွင်း ဆောင်ရွက်ပြီးစီးနိုင်မည်ဖြစ်ပါသည်။ ၁၆။ ဆောက်လုပ်ရေးဝန်ကြီးဌာန၊ ပညာရေးဝန်ကြီးဌာန၊ ကျန်းမာရေးနှင့်အားကစား ဝန်ကြီးဌာန များမှ ဆောက်လုပ်ရေးလုပ်ငန်းများ အကောင်အထည်ဖော်ရာတွင် တင်ဒါခေါ်ယူရေး လုပ်ငန်းများနှောင့်နှေးကြန့်ကြာသဖြင့် လုပ်ငန်းများပြီးစီးမှု နောက်ကျနေကြောင်း တွေ့ရှိရသည်။ ၁၇။ ဒုတိယအကြိမ်၊ ပြည်သူ့လွှတ်တော် ပထမပုံမှန် အစည်းအဝေးမှ ၁၂ ကြိမ်မြောက်ပုံမှန် အစည်းအဝေးအထိ အတည်ပြုထားသည့် ဆောင်ရွက်ဆဲ အဆို (၄၃)ခုတွင် ရေရှည်ဆောင်ရွက်သွား ရမည့် အဆိုမှာ အများဆုံးဖြစ်ပါသည်။ အကြံပြုချက် ၁၈။ ဝန်ကြီးဌာနများအနေဖြင့် ပြောင်းလဲသတ်မှတ်ထားသော ဘတ်ဂျက်နှစ်နှင့် လိုက်လျော ညီထွေဖြစ်စေရန် တင်ဒါခေါ်ယူရေးလုပ်ငန်းများကို လုပ်ထုံးလုပ်နည်းနှင့်အညီ လုပ်ငန်းအချိန်မီ ပြီးစီး အောင်မြင်ရန် ဆောင်ရွက်သင့်ပါသည်။ ၁၉။ လွှတ်တော်ကိုယ်စားလှယ်များအနေဖြင့် မိမိမဲဆန္ဒနယ်အတွင်းရှိ ကတိဖြစ်လုပ်ငန်းများ အမှန်တကယ်ပြီးစီးမှုရှိ/မရှိ၊ အရည်အသွေးပြည့်မှီခြင်းရှိ/မရှိတို့ကို သွားရောက်စိစစ်၍ လိုအပ်ချက် ရှိပါက ကော်မတီသို့တင်ပြ၍ လုပ်ငန်းများအောင်မြင်စေရန် ပူးပေါင်းဆောင်ရွက်သင့်ပါသည်။ ၂၀။ ကော်မတီမှ လွှတ်တော်ကိုယ်စားလှယ်များထံသို့ ၁၄ - ၂ - ၂၀၁၉ ရက်စွဲပါ ပန်ကြားလွှာကို ပေးပို့ထားပြီး ဖြစ်ပါ၍ ကိုယ်စားလှယ်များအနေဖြင့် လုပ်ငန်းလိုအပ်ချက်များရှိနေပါက အချိန်မီ အကြောင်းကြားပေးပါရန် ထပ်မံတိုက်တွန်းအပ်ပါသည်။ ၂၁။ ဝန်ကြီးဌာနများထံသို့ ရာနှုန်းပြည့်ပြီးစီးသည့် လုပ်ငန်းဓါတ်ပုံများနှင့် မှတ်တမ်း အထောက်အထားများကို သတ်မှတ်ချိန်ကာလအတွင်း ကော်မတီသို့ပေးပို့ရန် အမြဲတမ်းပန်ကြားခဲ့သော်လည်း အချို့သောဝန်ကြီးဌာနတို့သည် ပေးပို့ရန်ပျက်ကွက်နေသဖြင့် ထပ်မံမဖြစ်ပေါ်လာအောင် ပြည်ထောင်စုအစိုးရအဖွဲ့ထံသို့ ဆက်လက် အကြောင်းကြားသွားမည်ဖြစ်ပါသည်။ ၂၂။ ထို့ပြင် ကော်မတီ၏ အစီရင်ခံစာပါ သုံးသပ်တွေ့ရှိချက်၊ အကြံပြုချက်များကို ပြည်ထောင်စု အဆင့်အဖွဲ့အစည်းများ၊ ဝန်ကြီးဌာနများနှင့် တိုင်းဒေသကြီး/ပြည်နယ်အစိုးရအဖွဲ့များက လေ့လာ မှတ်သားပြီး လိုက်နာဆောင်ရွက်ရန် လိုအပ်ပါကြောင်း ထပ်မံတိုက်တွန်းအပ်ပါသည်။ နိဂုံး ၂၃။ ပြည်သူ့လွှတ်တော် အစိုးရ၏ အာမခံချက်များ၊ ကတိများနှင့် တာဝန်ခံချက်များ စိစစ်ရေး ကော်မတီသည် ပြည်သူ့လွှတ်တော်ဆိုင်ရာနည်းဥပဒေ ၉၆ ၊ ၉၈ တို့အရ ပြည်ထောင်စုအဆင့် အဖွဲ့အစည်းဝင်များက ကတိပြု တာဝန်ခံခဲ့သော လုပ်ငန်းကိစ္စရပ်အသီးသီးကို စိစစ်ဆောင်ရွက်ရသည့် အတွက် ပုံမှန်အစည်းအဝေး အကြိမ်ရေများလာသည်နှင့်အမျှ လုပ်ငန်းအရေအတွက်သည်လည်း များပြားလာသလို ဆောင်ရွက်ဆဲလုပ်ငန်းကျန်များသည်လည်း များပြားလာမည်ဖြစ်ပါသည်။ ထိုလုပ်ငန်းအခြေအနေများကို ကျန်ရှိသည့် ၂၀၂၀ - ၂၀၂၁ ဘဏ္ဍာနှစ်အတွင်း ပြီးစီးနိုင်အောင် ကော်မတီအနေဖြင့် သက်ဆိုင်ရာဝန်ကြီးဌာနများ တိုင်းဒေသကြီး/ ပြည်နယ်အစိုးရအဖွဲ့များနှင့် လုပ်ငန်းများ တိုက်ဆိုင်စိစစ်ခြင်း၊ ညှိနှိုင်းဆောင်ရွက်ခြင်းတို့အပြင် ကွင်းဆင်းစိစစ်ခြင်းတို့ကို အတတ်နိုင်ဆုံး ကြိုးစားဆောင်ရွက်သွားမည်ဖြစ်ပါသည်။ ကတိဖြစ်လုပ်ငန်းများသည် ပြည်သူလူထု အမှန်တကယ်လိုအပ်သည့် လုပ်ငန်းများဖြစ်သည်နှင့်အညီ အရည်အသွေးကောင်းမွန်ခြင်း၊ ရေရှည် တည်တံ့ခိုင်မြဲစေခြင်းစသည့် ရလာဒ်ကောင်းများပေါ်ထွက်လာအောင် လွှတ်တော်ကိုယ်စားလှယ်များ၊ ဝန်ကြီးဌာနများနှင့် တိုင်းဒေသကြီး/ပြည်နယ်အစိုးရအဖွဲ့များက ညှိနှိုင်းပူးပေါင်း အကောင်အထည်ဖော် ဆောင်ရွက်သွားရမည်ဖြစ်သလို ကော်မတီမှလည်း ထိန်းညှိဆောင်ရွက်ပေးသွားမည်ဖြစ်ပါသည်။ သို့ဖြစ်ပါ၍ ပြည်သူ့လွှတ်တော်ဆိုင်ရာ နည်းဥပဒေ ၁၀၀ အရ ဤအစီရင်ခံစာ ၂/၂၀၁၉ ကို လွှတ်တော်သို့ တင်ပြအပ်ပါသည်။</speech>
<title>ပြည်သူ့လွှတ်တော် အစိုးရ၏အာမခံချက်များ၊ ကတိများနှင့် တာဝန်ခံချက်များစိစစ်ရေး ကော်မတီ၏အစီရင်ခံစာနှင့်စပ်လျဉ်း၍ ဆွေးနွေးလိုသည့်လွှတ်တော်ကိုယ်စားလှယ်များ အမည်စာရင်းတင်သွင်းနိုင်ကြောင်းကြေညာခြင်း</title>
<speech type='vicespeaker'>အစီအစဉ် ၁၀ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်သူ့လွှတ်တော် အစိုးရ၏အာမခံချက်များ၊ ကတိများနှင့် တာဝန်ခံချက်များစိစစ်ရေးကော်မတီ၏ အစီရင်ခံစာနှင့်စပ်လျဉ်း၍ ဆွေးနွေးလိုတဲ့လွှတ်တော်ကိုယ်စားလှယ်များရှိပါက ၁၉-၉-၂၀၁၉ ရက်နေ့ (ကြာသပတေးနေ့) ညနေ ၄ နာရီနောက်ဆုံးထားပြီး ပြည်သူ့လွှတ်တော်ရုံး၊ ညွှန်ကြားရေးမှူးချုပ်ထံ အမည်စာရင်းတင်သွင်းရန်ဖြစ်ကြောင်း အသိပေးကြေညာအပ်ပါတယ်</speech>
</section>
</discussion>
<postface>
<title>ဒုတိယအကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး (၂၂)ရက်မြောက်နေ့ ရပ်နားကြောင်းနှင့် အစည်းအဝေး(၂၃)ရက်မြောက်နေ့ ဆက်လက်ကျင်းပမည့် နေ့ရက်နှင့်အချိန်ကို ကြေညာခြင်း</title>
<speech type='vicespeaker'>အစီအစဉ် ၁၁ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး (၂၂)ရက်မြောက်နေ့ကို ရပ်နားပါမယ်။ ဒုတိယအကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး (၂၃)ရက် မြောက်နေ့ကို ၂၀၁၉ ခုနှစ်၊ စက်တင်ဘာလ ၁၉ ရက်နေ့(ကြာသပတေးနေ့) နံနက် ၁၀ နာရီအချိန်မှာ ဆက်လက်ကျင်းပမှာဖြစ်ကြောင်းနှင့် ယနေ့အစည်းအဝေးပြီးဆုံးကြောင်း ကြေညာအပ်ပါတယ်ခင်ဗျား။ (ဩဘာသံများ)</speech>
<speech type='mc'>ပြည်သူ့လွှတ်တော် ဒုတိယဥက္ကဋ္ဌ ပြန်လည်ထွက်ခွာပါပြီခင်ဗျာ။</speech>
<speech type='mc'>အားလုံးထွက်ခွာနိုင်ပါပြီခင်ဗျား။</speech>
<p>ဒုတိယအကြိမ်ပြည်သူ့လွှတ်တော် (၁၃) ကြိမ်မြောက်ပုံမှန်အစည်းအဝေး (၂၂)ရက်မြောက်နေ့ ကို ၁၁၄၅ နာရီအချိန်တွင်ရပ်နားပါသည်။</p>
</postface>
</transcript>
</doc>
