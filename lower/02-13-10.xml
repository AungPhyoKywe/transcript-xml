<doc>
<docinfo>
<docno>02-13-10.xml</docno>
<term value='02'>ဒုတိယအကြိမ်</term>
<session value='13' />
<sittingday value='10' />

<legislature value='lower'>ပြည်သူ့လွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး ဒသမနေ့မှတ်တမ်း</title>
<date value='14-08-2019'>၁၃၈၁ ခုနှစ်၊ ဝါခေါင်လဆန်း ၁၄ ရက် (၂ဝ၁၉ ခုနှစ်၊ သြဂုတ်လ ၁၄ ရက်) (ဗုဒ္ဓဟူးနေ့)</date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ဒုတိယအကြိမ် ပြည်သူ့လွှတ်တော် (၁၃) ကြိမ်မြောက်ပုံမှန်အစည်းအဝေး ဒသမနေ့ကို နံနက် ၁၀ နာရီအချိန်၌ စတင်ကျင်းပပါသည်။ ပြည်သူ့လွှတ်တော်အစည်းအဝေးကို ကြီးကြပ်ကွပ်ကဲသူအဖြစ် ပြည်သူ့လွှတ်တော်ဥက္ကဋ္ဌ ဦးတီခွန်မြတ်က ဆောင်ရွက်ပြီး၊ အခမ်းအနားမှူးအဖြစ် ဦးတင်ဝင်းအောင်၊ ညွှန်ကြားရေးမှူးချုပ်၊ ပြည်သူ့လွှတ်တော်ရုံးက ဆောင်ရွက်ပါသည်။</p>
<speech type='mc'>လေးစားအပ်ပါသော ပြည်သူ့လွှတ်တော်ကိုယ်စားလှယ်များနှင့် ဧည့်သည်တော်များခင်ဗျား။ ယခုအချိန်ကစပြီး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်သူ့လွှတ်တော် (၁၃) ကြိမ်မြောက်ပုံမှန်အစည်းအဝေး ဒသမနေ့အစီအစဉ် စတင်ပါတော့မယ်</speech>
<title>ပြည်သူ့လွှတ်တော်ဥက္ကဋ္ဌနေရာယူခြင်း</title>
<speech type='mc'>ပြည်သူ့လွှတ်တော်ဥက္ကဋ္ဌ ကြွရောက်လာပါပြီခင်ဗျား။</speech>
<p>ပြည်သူ့လွှတ်တော်ဥက္ကဋ္ဌသည် ဥက္ကဋ္ဌအတွက်သတ်မှတ်ထားသည့် စင်မြင့်ပေါ်သို့ ကြွရောက် နေရာယူပါသည်။</p>
<speech type='speaker'>အားလုံးမင်္ဂလာပါခင်ဗျာ။ ကိုယ်စားလှယ်များ။ ။မင်္ဂလာပါ</speech>
<speech type='mc'>အားလုံးထိုင်နိုင်ပါပြီခင်ဗျား။</speech>
<title>ပြည်သူ့လွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type='speaker'>လွှတ်တော်ကိုယ်စားလှယ်များခင်ဗျား။ ဒီကနေ့ကျင်းပတဲ့ ဒုတိယအကြိမ် ပြည်သူ့လွှတ်တော် (၁၃) ကြိမ်မြောက်ပုံမှန်အစည်းအဝေး ဒသမနေ့မှာ ပြည်သူ့လွှတ်တော် လွှတ်တော် အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ လွှတ်တော် ကိုယ်စားလှယ် ၄၃၃ ဦးရှိသည့်အနက် ၃၈၈ ဦး တက်ရောက်ပါတယ်။ အစည်းအဝေးသို့ တက်ရောက် ခွင့်ရှိသူဦးရေ စုစုပေါင်းရဲ့ ၈၉.၆၁ ရာခိုင်နှုန်းရှိတဲ့အတွက် အစည်းအဝေးအထမြောက်ကြောင်းနှင့် စတင်ကျင်းပကြောင်း ကြေညာပါတယ်။ (ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type='speaker'>အစီအစဉ် ၃ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အစီအစဉ် များကို ကြို တင်ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်</speech>
<leave><title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type='speaker'>အစီအစဉ် ၄ ဖြစ်ပါတယ်။ ယခု အစည်းအဝေးမတက်ရောက်နိုင်တဲ့ လွှတ်တော်ကိုယ်စားလှယ်ျားအတွက် ခွင့်ပန်ကြားရန် ဖြစ်ပါတယ်</speech>
<speech><mp id='309'>ဒေါက်တာလှမိုး(အတွင်းရေးမှူး၊ လွှတ်တော်အခွင့်အရေးကော်မတီ)</mp>လေးစားအပ်ပါ သော ပြည်သူ့လွှတ်တော်ဥက္ကဋ္ဌကြီးခင်ဗျား။ ယနေ့ ၂၀၁၉ ခုနှစ်၊ သြဂုတ်လ ၁၄ ရက်နေ့ ဒုတိယအကြိမ် ပြည်သူ့လွှတ်တော် (၁၃) ကြိမ်မြောက်ပုံမှန်အစည်းအဝေး ဒသမနေ့သို့ မတက်ရောက်နိုင်ပါသဖြင့် ခွင့်ပန် ကြားသူ လွှတ်တော်ကိုယ်စားလှယ်များ၏ကိုယ်စား ပြည်သူ့လွှတ်တော် လွှတ်တော်အခွင့်အရေး ကော်မတီအတွင်းရေးမှူး ကျွန်တော် ဒေါက်တာလှမိုး၊ အောင်မြေသာစံမဲဆန္ဒနယ်က ကိုယ်စား ခွင့်ပန်ကြားသွားမှာ ဖြစ်ပါတယ်။ ပြည်သူ့လွှတ်တော်မှာ ယနေ့တက်ရောက်ခွင့်ရှိသော ကိုယ်စားလှယ် ၄၃၃ ဦးရှိပြီး တက်ရောက်သူကိုယ်စားလှယ် ၃၈၈ ဦးရှိကာ ယနေ့ခွင့်ပန်ကြားသူ ၃၉ ဦးရှိပါတယ်။ ခွင့်ပန်ကြားသူကိုယ်စားလှယ်များကတော့(၁) ဝါးခယ်မမဲဆန္ဒနယ်မှ ဦးဇော်သိန်း ခွင့် ၁ ရက်၊ (၂) ကျောက်ဆည်မဲဆန္ဒနယ်မှ ဒေါက်တာတင်အောင် ခွင့် ၁ ရက်၊ (၃) ပုလဲမဲဆန္ဒနယ်မှ ဒေါ်ခင်စန်းလှိုင် ခွင့် ၁ ရက်၊ (၄) ကျိုက်လတ်မဲဆန္ဒနယ်မှ ဦးရန်လင်း ခွင့် ၁ ရက်၊ (၅) နတ်တလင်းမဲဆန္ဒနယ်မှ ဦးခင်အေး ခွင့် ၁ ရက်၊ (၆) ဆားလင်းကြီးမဲဆန္ဒနယ်မှ ဦးဝင်းသိန်းဇော် ခွင့် ၁ ရက်၊ (၇) ရေတာရှည်မဲဆန္ဒနယ်မှ ဦးကြည်မိုးနိုင် ခွင့် ၁ ရက်၊ (၈) ညောင်ဦးမဲဆန္ဒနယ်မှ ဦးစော ခွင့် ၁ ရက်၊ (၉) ကျောင်းကုန်းမဲဆန္ဒနယ်မှ ဦးသိန်းထွန်း ခွင့် ၁ ရက်၊ (၁၀) တီးတိန်မဲဆန္ဒနယ်မှ ဦးကျင့်ရှင်းထန် ခွင့် ၃ ရက်၊ (၁၁) တံတားဦးမဲဆန္ဒနယ်မှ ဒေါ်စိုးနွယ်အေး ခွင့် ၁ ရက်၊ (၁၂) အလုံမဲဆန္ဒနယ်မှ ဦးရဲလွင် ခွင့် ၁ ရက်၊ (၁၃) မြိတ်မဲဆန္ဒနယ်မှ ဦးစိုးပိုင်ဌေး ခွင့် ၃ ရက်၊ (၁၄) မြောင်းမြမဲဆန္ဒနယ်မှ ဒေါက်တာစိုးမိုးသူ ခွင့် ၁ ရက်၊ (၁၅) ကျောက်တန်းမဲဆန္ဒနယ်မှ ဒေါ်အေးမြမြ ခွင့် ၁ ရက်၊ (၁၆) ရေးမဲဆန္ဒနယ်မှ ဒေါက်တာအောင်ထွန်းခိုင်(ခ)ဦးချိန်ဝင်း ခွင့် ၃ ရက်၊ (၁၇) ပေါက်တောမဲဆန္ဒနယ်မှ ဦးအောင်ကျော်ဇံ ခွင့် ၁ ရက်၊ (၁၈) သထုံမဲဆန္ဒနယ်မှ ဒေါ်မာမာခိုင် ခွင့် ၂ ရက်၊ (၁၉) ကျိုက်ထိုမဲဆန္ဒနယ်မှ ဒေါက်တာခင်ဆောင် ခွင့် ၁ ရက်၊ (၂၀) ပေါင်မဲဆန္ဒနယ်မှ ဒေါ်မိကွန်ချမ်း ခွင့် ၂ ရက်၊ (၂၁) မိုးဖြတ်မဲဆန္ဒနယ်မှ ဦးလင်းဇော်ထွန်း ခွင့် ၁ ရက်၊ (၂၂) ကွမ်းခြံကုန်းမဲဆန္ဒနယ်မှ ဦးစိုးသူရထွန်း ခွင့် ၁ ရက်၊ (၂၃) နမ္မတူမဲဆန္ဒနယ်မှ ဒေါ်နန်းခမ်းအေး ခွင့် ၃ ရက်၊ (၂၄) မိုင်းကိုင်မဲဆန္ဒနယ်မှ ဦးစိုင်းဆိုင်မိုင်း ခွင့် ၃ ရက်၊ (၂၅) ကျေးသီးမဲဆန္ဒနယ်မှ ဦးစိုင်းအောင်ကျော် ခွင့် ၃ ရက်၊ (၂၆) ဇီးကုန်းမဲဆန္ဒနယ်မှ ဦးဉာဏ်ထွန်း ခွင့် ၃ ရက်၊ (၂၇) ကုန်းကြမ်းမဲဆန္ဒနယ်မှ ဦးလီကျိန်းဖူ(ခ) ဦးမြင့်ဆွေ ခွင့် ၃ ရက်၊ (၂၈) ဆီဆိုင်မဲဆန္ဒနယ်မှ ဦးခွန်သန်းထူး ခွင့် ၃ ရက်၊ (၂၉) နမ့်စန်မဲဆန္ဒနယ်မှ ဦးဌေးလွင်(ခ)ဦးဒီလုံး ခွင့် ၃ ရက်၊ (၃၀) ဟိုပုန်းမဲဆန္ဒနယ်မှ ဦးခွန်အောင်ကျော် ခွင့် ၁၈ ရက်၊ (၃၁) ရွှေကျင်မဲဆန္ဒနယ်မှ ဦးစောသလေးစော ခွင့် ၁ ရက်၊ (၃၂) ခေါင်လန်ဖူးမဲဆန္ဒနယ်မှ ဦးအာမိုးဆီ ခွင့် ၃ ရက်၊ (၃၃) တနိုင်းမဲဆန္ဒနယ်မှ ဦးလင်းလင်းဦး ခွင့် ၃ ရက်၊ (၃၄) မုံရွာမဲဆန္ဒနယ်မှ ဦးညွန့်အောင် ခွင့် ၈ ရက်၊ (၃၅) ကောလင်းမဲဆန္ဒနယ်မှ ဦးမျိုးဇော်အောင် ခွင့် ၁ ရက်၊ (၃၆) ရမည်းသင်းမဲဆန္ဒနယ်မှ ဦးထွန်းထွန်းဝင်း ခွင့် ၁ ရက်၊ (၃၇) ဇေယျာသီရိမဲဆန္ဒနယ်မှ ဦးလှဌေးဝင်း ခွင့် ၃ ရက်၊ (၃၈) လောက်ကိုင်မဲဆန္ဒနယ်မှ ဦးလူတယ်ဟုန်(ခ)ဦးအောင်ရွှေ ခွင့် ၂ ရက်နှင့် (၃၉) ကန့်ဘလူမဲဆန္ဒနယ်မှ ဒေါက်တာလှိုင်မြင့်ဟန် ခွင့် ၁ ရက်တို့ဖြစ်ကြပါတယ်။ ယခင် ခွင့်ပန်ကြားသူ ၆ ဦး၊ ယနေ့ခွင့်ပန်ကြားသူ ၃၉ ဦး စုစုပေါင်း ခွင့်ပန်ကြားသူ ၄၅ ဦး ဖြစ်ပါတယ်။ ခွင့်မဲ့ပျက်ကွက်သူမရှိပါကြောင်းနှင့် အထက်ပါကိုယ်စားလှယ်များ၏ ခွင့်ပန်ကြားမှုအား ခွင့်အဖြစ် ခွင့်ပြုပေးပါရန် လေးစားစွာဖြင့် ပန်ကြားအပ်ပါတယ်ခင်ဗျား။</speech>
<speech type='speaker'>ခွင့်ပန်ကြားသူအားလုံးကို ခွင့်ပြုပါတယ်။</speech>
<title>ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကိုမှတ်တမ်းတင်ခြင်း</title>
<speech type='speaker'>လွှတ်တော်ကိုယ်စားလှယ်များခင်ဗျား။ ဒီကနေ့အစည်းအဝေးမှာ တက်ရောက် ခွင့်ရှိတဲ့ လွှတ်တော်ကိုယ်စားလှယ် ၄၃၃ ဦး၊ ယခင်က ခွင့်ပန်၍ ခွင့်ပြု ထားသူ ၆ ဦး၊ ယနေ့ ခွင့်ပြုထားသူ ၃၉ ဦးဖြစ်၍ လွှတ်တော်က ခွင့်ပြု ထားသူ စုစုပေါင်း ၄၅ ဦးဖြစ်ပါတယ်။ ခွင့်မဲ့ ပျက်ကွက်သူမရှိပါ။ ယခုလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို လွှတ်တော်ရဲ့ အတည်ပြုချက်ရယူပါမယ်။ ပြည်သူ့လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေတင်ပြချက်ကို အတည်ပြုမှတ်တမ်းတင်ရန် လွှတ်တော်က သဘောတူပါ သလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type='speaker'>လွှတ်တော်က သဘောတူတဲ့အတွက် လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေကို အတည်ပြုမှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</leave></preface>
<discussion>
<section value = 'QA'>
<title>ကြယ်ပွင့်ပြထားသည့် မေးခွန်းများကို သက်ဆိုင်ရာလွှတ်တော် ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<speech type='speaker'>အစီအစဉ် ၅ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ မေးခွန်းများ မေးမြန်း၊ ဖြေကြားခြင်းအစီအစဉ် စတင်ဆောင်ရွက်ပါမယ်။</speech>
<title>မြင်းမူမြို့နယ်အရှေ့ဘက်ခြမ်းရှိ ကျေးရွာအုပ်စု ၁၇ စုက ကျေးရွာ ၃ဝ ရှိ မော်တော်ယာဉ်များ(အားလုံး) နှင့် ထော်လာဂျီများကို မည်သည့်အချိန်တွင် တိုးဂိတ်အားအခမဲ့ဖြတ်သန်းခွင့်ပြုမည်ကို သိလိုခြင်းနှင့် စပ်လျဉ်းသည့်မေးခွန်း</title>
<speech type='speaker'>ပထမဦးစွာ မြင်းမူမဲဆန္ဒနယ်မှ ဦးစိုးစံသက်ထွန်း မေးမြန်းဖို့ ဖြစ်ပါတယ်</speech>
<speech><mp id='360'>ဦးစိုးစံသက်ထွန်း(မြင်းမူမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် အစည်းအဝေးကိုတက်ရောက်လာသူအားလုံး မင်္ဂလာပါခင်ဗျား။ ကျွန်တော်က မြင်းမူ မဲဆန္ဒနယ်က ဦးစိုးစံသက်ထွန်းဖြစ်ပြီးတော့ ဒီကနေ့အစည်းအဝေးမှာ မြင်းမူမြို့နယ်အရှေ့ဘက်ခြမ်း မှာရှိတဲ့ ကျေးရွာအုပ်စု ၁၇ စုက ကျေးရွာ ၃၀ မှာရှိတဲ့ မော်တော်ယာဉ်များအားလုံးနဲ့ ထော်လာဂျီများ ကို မည်သည့်အချိန်မှာ တိုးဂိတ်ကိုအခမဲ့ဖြတ်သန်းခွင့်ပြုမယ်ဆိုတာကို သိရှိလိုခြင်းနှင့်စပ်လျဉ်း ပြီးတော့ မေးခွန်းမေးမြန်းသွားမှာဖြစ်ပါတယ်။ ဥက္ကဌကြီးခင်ဗျား။ ကျွန်တော်တို့မြို့နယ်အတွင်း ကျေးရွာများသွားလာရေး အဆင်ပြေစေဖို့နဲ့ မြို့နယ်အတွင်း ကုန်စည်စီးဆင်းမှုလွယ်ကူစေရေးအတွက် ရည်ရွယ်ပြီးတော့ B.O.T စာချုပ်မှာမပါတဲ့ မြင်းမူမြို့က တိုးဂိတ်ကိုဖျက်သိမ်းပေးဖို့ ကျွန်တော်မေးခွန်းမေးမြန်းခဲ့ဖူးပါတယ်။ ဒီမေးခွန်းကို ဆောက်လုပ်ရေးဝန်ကြီးဌာန၊ ဒုတိယဝန်ကြီးကဖြေကြားရာမှာ တိုးဂိတ်ဖျက်သိမ်းရန်အစီအစဉ် မရှိကြောင်းနှင့် မြို့နယ်အတွင်း သွားလာရေးအဆင်ပြေစေရန် ၃ မိုင်အတွင်းတည်ရှိတဲ့ကျေးရွာများကို အခမဲ့ဖြတ်သန်းခွင့်ပြုမယ်လို့ ဖြေကြားခဲ့ပါတယ်။ ဒါပေမဲ့ တကယ်ခွင့်ပြုတဲ့အခါမှာကျတော့ ကား အားလုံးပါမလာဘဲနဲ့ အိမ်စီးကားငယ်လေးတွေကိုပဲ ခွင့်ပြု ပေးခဲ့ပါတယ်။ ကျေးရွာတွေဆိုတာ အိမ် စီးကားရှားပါတယ်။ မြို့နဲ့ဆက်သွယ်ရာမှာ၊ ကုန်စည်ရောင်းဝယ်ရာမှာ ကားကြီးတွေ၊ ထော်လာဂျီတွေ ကိုပဲ အသုံးပြုကြတာများပါတယ်။ ဒါကြောင့် ဝန်ကြီးဌာနကခွင့်ပြုပေးခဲ့တဲ့ အခမဲ့ဖြတ်သန်းခွင့်ဟာ ပြည်သူလူထုအတွက် အကျိုး သက်ရောက်မှုအငမတန်နည်းခဲ့ပါတယ်။ ဒါ့အပြင် တိုးဂိတ်နှင့် ၃ မိုင်အတွင်းမှာ မြင်းမူ-အရာတော် နောင်ကြီးအိုင်လမ်းနဲ့ ကျေးရွာချင်းဆက်လမ်းတွေရှိတဲ့အတွက် အဲဒီလမ်းတွေကလာတဲ့ကားတွေ အတွက် ထည့်သွင်းစဉ်းစားပေးဖို့လိုတယ်လို့ တစ်ဆက်တစ်စပ်တည်းမေးခွန်းမှာ ကျွန်တော်ကမေးခဲ့ ပါတယ်။ ဒုတိယဝန်ကြီးက သင့်တင့်တဲ့နှုန်းထားတစ်ခုနဲ့ ညှိနှိုင်းဆောင်ရွက်ပေးမယ်လို့ ပြန်လည် ဖြေကြားခဲ့ပါတယ်။ ဒါပေမဲ့ လက်တွေ့ခွင့်ပြုတဲ့အခါမှာ တစ်ရွာမှပါမလာပါဘူး။ ဒုတိယဝန်ကြီးရဲ့ ဖြေကြားချက်နဲ့ အောက်ခြေကအကောင်အထည်ဖော်မှုတွေဟာ လွဲနေတယ်လို့ ကျွန်တော့်အနေနဲ့ တင်ပြခဲ့ပေမဲ့ နှစ်နှစ်ကျော်ကြာတဲ့ယနေ့အထိ ၃ မိုင်အတွင်းက အိမ်စီးကားတွေကိုပဲ အခမဲ့ဖြတ်သန်း ခွင့်ပြု နေတဲ့အတွက် အခုလိုမေးခွန်းမေးမြန်းရတဲ့အခြေအနေကို ရောက်ရှိလာတာဖြစ်ပါတယ်။ ဥက္ကဌကြီးခင်ဗျား။ မြင်းမူမြို့နယ်အရှေ့ဘက်ခြမ်းက ကျေးရွာအုပ်စု ၁၇ စုက ကျေးရွာ ၃၀ ဟာ မြင်းမူမြို့နယ်ပဲဖြစ်ဖြစ်၊ အခြားမြို့နယ်အတွင်းမှာရှိတဲ့ကျေးရွာတွေနဲ့ပဲဖြစ်ဖြစ် ဆက်သွယ်သွားလာတဲ့ အခါ ဒီတိုးဂိတ်ကို မဖြစ်မနေဖြတ်သန်းရပါတယ်။ အဲဒီလိုဖြတ်သန်းတဲ့အခါမှာလည်း လမ်းရဲ့ ၃၊ ၄ မိုင် ကိုပဲအသုံးပြုပြီးတော့ စစ်ကိုင်းကလာတဲ့ကြေးကို ပေးနေရပါတယ်။ ထိုနည်းတူစွာပဲ မြို့နယ်ရဲ့ အနောက်ဘက်ခြမ်းမှာရှိတဲ့ ကျေးရွာတွေကလည်း အရှေ့ဘက်ခြမ်းက ကိုယ့်မြို့နယ်တွင်း ကျေးရွာ တစ်ခုကိုသွားတဲ့အခါမှာ စစ်ကိုင်းကိုသွားမယ့်ကြေးပေးနေရပါတယ်။ ဒါဟာ ကျွန်တော်တို့မြို့နယ်မှာ ရှိတဲ့ ပြည်သူလူထုတွေအတွက်တော့ အနှောင့်အယှက်အဟန့်အတားတစ်ခုဖြစ်နေပြီးတော့ ဝန်ထုပ် ဝန်ပိုးဖြစ်နေသလိုဖြစ်နေပါတယ်။ မြင်းမူမြို့နယ်ကို နှစ်ပိုင်းပိုင်းထားသလိုလည်းဖြစ်နေပါတယ်။ ဒါကြောင့် ကျွန်တော့်အနေနဲ့ မြင်းမူမြို့နယ်အတွင်း သွားလာရေးလွယ်ကူစေရန်၊ ကုန်စည်စီးဆင်းမှု အဆင်ပြေစေရန်ရည်ရွယ်ပြီးတော့ အထက်တင်ပြပါမေးခွန်းကို ပြည်သူ့လွှတ်တော်ဥက္ကဋ္ဌကြီးမှ တစ်ဆင့် မဲဆန္ဒရှင်ပြည်သူများကိုယ်စား လေးစားစွာမေးမြန်းအပ်ပါတယ်။</speech>
<speech type='speaker'>ဆောက်လုပ်ရေးဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='14'>ဦးဟန်ဇော်(ပြည်ထောင်စုဝန်ကြီး၊ ဆောက်လုပ်ရေးဝန်ကြီးဌာန)</agency>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် ပြည်သူ့လွှတ်တော် ကိုယ်စားလှယ်ကြီးများ၊ ဖိတ်ကြားထားတဲ့ ဧည့်သည်တော်များအားလုံး မင်္ဂလာအပေါင်းနှင့်ပြည့်စုံကြပါစေလို့ ဆုမွန်ကောင်းတောင်းရင်း နှုတ်ခွန်းဆက်သအပ်ပါတယ်။ ကျွန်တော်ကတော့ ဆောက်လုပ်ရေးဝန်ကြီးဌာန၊ ပြည်ထောင်စုဝန်ကြီး ဦးဟန်ဇော် ဖြစ်ပါတယ်။ ကျွန်တော့်အနေနဲ့ စစ်ကိုင်းတိုင်းဒေသကြီး၊ မြင်းမူမဲဆန္ဒနယ် ပြည်သူ့ လွှတ်တော်ကိုယ်စားလှယ် ဦးစိုးစံသက်ထွန်းမှမေးမြန်းထားတဲ့ ဒုတိယအကြိမ် ပြည်သူ့လွှတ်တော် ပဉ္စမ ပုံမှန်အစည်းအဝေး (၂၉)ရက်မြောက်နေ့မှာမေးမြန်းခဲ့တဲ့ စစ်ကိုင်း-မုံရွာကားလမ်းမပေါ်မှာရှိတဲ့ ရွှေတောင်ကုမ္ပဏီရဲ့ လမ်းတံတားအသုံးပြုခကောက်ခံရေးဂိတ်အား ဖျက်သိမ်းပေးရန်နှင့်စပ်လျဉ်းပြီး တစ်ဆက်တစ်စပ်တည်းမေးခွန်းမေးမြန်းခဲ့ရာ ကုန်စည်စီးဆင်းမှုကို အလေးထားမေးမြန်းခဲ့သော်လည်း ကိုယ်ပိုင်ယာဉ်ကိုသာခွင့်ပြုခဲ့ပါသဖြင့် မြို့နယ်အတွင်း ကုန်စည်စီးဆင်းမှုကို ကြီးမားစွာအဟန့်အတား ဖြစ်နေသောကြောင့် မြင်းမူမြို့နယ်အရှေ့ဘက်ခြမ်းရှိ တိုးဂိတ်အားမဖြစ်မနေဖြတ်သန်းနေရသော ကျေးရွာအုပ်စု ၁၇ အုပ်စုမှ ကျေးရွာ ၃၀ ရှိ မော်တော်ကားများအားလုံး ထော်လာဂျီများကိုပါ အခမဲ့ ဖြတ်သန်းခွင့်ပြုရန်နှင့် မည်သည့်အချိန်တွင် စီစဉ်ဆောင်ရွက်ပေးမည်ကို သိရှိလိုခြင်းနှင့်စပ်လျဉ်းတဲ့ မေးခွန်းကို ရှင်းလင်းဖြေကြားသွားမှာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ စစ်ကိုင်းတိုင်းဒေသကြီး၊ မြင်းမူမြို့မှာ ရွှေတောင် ကုမ္ပဏီက တည်ဆောက်ထားတဲ့ တိုးဂိတ်ဖြတ်သန်းမှုအပေါ် ဒေသခံပြည်သူများ အပြည့်အဝရရှိ ခံစားနိုင်ရေးအတွက် ဒုတိယအကြိမ် ပြည်သူ့လွှတ်တော် ပဉ္စမပုံမှန်အစည်းအဝေး (၂၉)ရက်မြောက်နေ့ မှာဖြေကြားခဲ့ပြီးဖြစ်ပါတယ်။ မြင်းမူတိုးဂိတ်ရဲ့ အရှေ့အနောက် ၃ မိုင်ပတ်ဝန်းကျင်မှာရှိတဲ့ ကျေးရွာ များက မော်တော်ယာဉ်များစာရင်းကို စစ်ကိုင်းတိုင်းဒေသကြီးအစိုးရအဖွဲ့က ဖွဲ့စည်းပေးတဲ့ ယာဉ်စာရင်းအမှန်ကောက်ယူရေးအဖွဲ့က ဒေသခံမော်တော်ယာဉ်စာရင်းအမှန်ကို ကောက်ယူပြီး ဖြေလျှော့ပေးထားပြီးဖြစ်ပါတယ်။ စီးပွားရေးလုပ်ငန်းသုံး အဝေးပြေးကုန်စည်သယ်ယူပို့ဆောင်နေတဲ့ ယာဉ်များမှာ ဒေသခံမော်တော်ယာဉ်များဖြစ်သော်လည်း မြန်မာပြည်အနှံ့ပြေးဆွဲနေတဲ့ယာဉ်များ ဖြစ်ပါက လမ်းအသုံးပြု ခပေးဆောင်ရမှာ ဖြစ်ပါတယ်။ လမ်းအသုံးပြုခကိုတွက်ချက်ရာမှာ ၁ မိုင် ခရီးသွားလျှင် ၁ မိုင်နှုန်း၊ တစ်ရွာပြီး တစ်ရွာ၊ တစ်မြို့ တစ်မြို့တွက်ချက်ပြီးကောက်ခံရခြင်းမဟုတ်ဘဲ ဂိတ်တစ်ခုနှင့်တစ်ခုကြားအကွာအဝေးကို တွက်ချက်ကောက်ခံခြင်းဖြစ်ပါတယ်။ စစ်ကိုင်းတိုင်းဒေသကြီးအတွင်းမှာရှိတဲ့ စစ်ကိုင်း-မြင်းမူ-မုံရွာလမ်းကို ရွှေတောင်ကုမ္ပဏီမှ B.O.T စနစ်နဲ့ အကျယ် ၂၄ ပေ နိုင်လွန်ကတ္တရာလမ်းချဲ့ခြင်းလုပ်ငန်း အဆင့်မြှင့်တင်ဆောင်ရွက်ပြီး ဖြစ်လို့ မြင်းမူတိုးလ်ဂိတ်အရှေ့အနောက် ၃ မိုင်ဝန်းကျင်မှာရှိတဲ့ ဒေသခံကျေးရွာများက စစ်ကိုင်းတိုင်း ဒေသကြီးအစိုးရအဖွဲ့မှ ဖွဲ့စည်းပေးထားတဲ့ ယာဉ်စာရင်းအမှန်ကောက်ယူရေးအဖွဲ့က ကောက်ယူ ထားတဲ့စာရင်းများအတိုင်း ဖြေလျှော့ပေးထားပြီးဖြစ်ပါကြောင်း ရှင်းလင်းဖြေကြားအပ်ပါတယ်။ အားလုံးကျေးဇူးတင်ပါတယ်။</speech>
<speech type='speaker'>မိုက်ပေးပါ။</speech>
<speech><mp id='360'>ဦးစိုးစံသက်ထွန်း(မြင်းမူမဲဆန္ဒနယ်)</mp>ဥက္ကဌကြီးခင်ဗျား။ တစ်ဆက်တစ်စပ်တည်း မေးခွန်း မေးမြန်းခွင့်ပြုပါ။ ကျွန်တော့်မေးခွန်းရဲ့ ဆိုလိုရင်းက မြို့နယ်အတွင်းသွားလာရေးကိုဆိုလိုတာ ဖြစ်ပါတယ်။ ရွှေတောင်တိုးလ်ဂိတ်ဟာ မြင်းမူမြို့နယ်ရဲ့ အရှေ့ဘက်ခြမ်း၊ အနောက်ဘက်ခြမ်းကို ခြမ်းထားသလို ဖြစ်နေပါတယ်။ အဲဒီတိုးလ်ဂိတ်ဟာ မြင်းမူမြို့ရဲ့ အဝင်ဝထိပ်တည့်တည့်မှာရှိပါတယ်။ အဲဒီလိုဖြစ်တဲ့အတွက် မြင်းမူမြို့ရဲ့အရှေ့ဘက်ခြမ်းကကျေးရွာတွေဟာ မြင်းမူမြို့ ကိုလာမယ်ဆိုရင် ဒီတိုးလ်ဂိတ်ကိုဖြတ်ရပါတယ်။ ဝန်ကြီးဖြေကြားသွားသလို တစ်နိုင်ငံလုံးကို အနှံ့ သွားနေတဲ့ယာဉ်တွေ လည်း မဟုတ်ပါဘူး။ ကျွန်တော်တို့ကျေးရွာကနေမြို့ကိုတက်ပြီးတော့ လူမှုစီးပွားကိစ္စတွေလာကြတာတွေရှိတယ်။ နောက် မြို့တက်ပြီးဈေးဝယ်တာတွေရှိတယ်။ ဒီဟာက တစ်နိုင်ငံလုံးသွားနေတဲ့ယာဉ်တွေ မဟုတ်ပါဘူး။ မြို့ကို ကိုယ့်မြို့နယ်တွင်းလေး မြို့နဲ့ကျေးရွာဆက်သွယ်တဲ့ယာဉ်တွေကိုပဲ ပြောတာ ဖြစ်ပါတယ်။ အခု စစ်ကိုင်းတိုင်းဒေသကြီးအစိုးရအဖွဲ့ ကဖွဲ့စည်းထားတဲ့ ယာဉ်စာရင်းကောက်ယူရေး အဖွဲ့က အိမ်စီးကားငယ်များသာဆိုတဲ့အချက်ကိုထည့်ပြီးတော့ သူတို့က ညွှန်ကြားချက်ထုတ်ထား တာပါ။ အဲဒီအခါမှာ အိမ်စီးကားငယ်တွေဆိုတာ ရွာတွေမှာအင်မတန်ရှားပါတယ်။ တစ်ရွာမှာ တစ်စီး ရှိဖို့တောင် မလွယ်ပါဘူး။ အဲဒီလိုဖြစ်နေတဲ့အတွက် ကျွန်တော်ကကျေးရွာတွေမှာ အမှန်တကယ် အသုံးပြု နေတဲ့ မြို့နဲ့ရွာနဲ့ကူးသန်းတဲ့ယာဉ်တွေကို ထည့်ပြီးတော့ အခမဲ့ဖြတ်သန်းခွင့်ကိုပြုမယ်ဆိုရင် ကျွန်တော်တို့မြို့နယ်အတွင်း သွားလာရေးအတွက် ရည်ရွယ်ပြီးတော့ ဒီမေးခွန်းကိုမေးတာဖြစ်ပါတယ်။ ဒါကြောင့်မို့လို့ ကျွန်တော်မေးမြန်းချင်တာက ယာဉ်စာရင်းကောက်ယူရေးအဖွဲ့မှာ အိမ်စီးကားငယ်များသာဆိုတဲ့အချက်ကိုဖျက်ပြီးတော့ မြို့နယ်အတွင်းသွားလာနေတဲ့ ယာဉ်တွေဆိုပြီးတော့ ထည့်ပေး နိုင်ခြင်းရှိ/မရှိ ကျွန်တော် တစ်ဆက်တစ်စပ်တည်းမေးခွန်းမေးမြန်းအပ်ပါတယ်။</speech>
<speech type='speaker'>ဆောက်လုပ်ရေးဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='14'>ဦးဟန်ဇော်(ပြည်ထောင်စုဝန်ကြီး၊ ဆောက်လုပ်ရေးဝန်ကြီးဌာန)</agency>လေးစားအပ်ပါသော ဥက္ကဌကြီးခင်ဗျား။ ကိုယ်စားလှယ်ကြီးမေးမြန်းထားတဲ့ မေးခွန်းနှင့်စပ်လျဉ်းပြီးတော့ ကျွန်တော်တို့ စစ်ကိုင်းတိုင်းဒေသကြီးမှာရှိတဲ့ ရွှေတောင်ကုမ္ပဏီရဲ့ ဆောင်ရွက်နေတဲ့ B.O.T လမ်းကို အဓိကကြီးကြပ် နေတာကတော့ စစ်ကိုင်းတိုင်းဒေသကြီးအစိုးရအဖွဲ့ ဖြစ်ပါတယ်။ အဲဒီတော့ သူတို့နဲ့ထပ်မံညှိနှိုင်း ပြီးတော့ ကိုယ်စားလှယ်တော်ကြီးမေးမြန်းတင်ပြချက်ကို ကျွန်တော်တို့ ပြန်လည်ညှိနှိုင်းပြီးတော့ ပြန်လည်ဖြေကြားပေးမည်ဖြစ်တဲ့အကြောင်း ဖြေကြားအပ်ပါတယ်။ ကျေးဇူးတင်ပါတယ်။</speech>
<title>အောင်ပန်း- ပင်းတယ- ရပ်စောက်လမ်းပေါ်ရှိ တံတားအမှတ်(၂/၄၆) ဝါးပြားချောင်းကူးရေပုပ်သိုး တံတားအသစ်တည်ဆောက်ပေးရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း</title>
<speech type='speaker'>ရပ်စောက်မဲဆန္ဒနယ်မှ ဦးခင်မောင်မြင့် မေးမြန်းဖို့ ဖြစ်ပါတယ်။</speech>
<speech><mp id='411'>ဦးခင်မောင်မြင့်(ရပ်စောက်မဲဆန္ဒနယ်)</mp>လေးစားအပ်ပါသော ပြည်သူလွှတ်တော် ဥက္ကဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများနှင့် ဧည့်သည်တော်များ အားလုံးမင်္ဂလာပါခင်ဗျား။ ကျွန်တော်ကတော့ ရှမ်းပြည်နယ်(တောင်ပိုင်း) ရပ်စောက်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးခင်မောင်မြင့် ဖြစ်ပါတယ်။ ကျွန်တော့်အနေနဲ့ ဆောက်လုပ်ရေး ဝန်ကြီးဌာန လမ်းဦးစီးဌာနမှ တာဝန်ယူဆောင်ရွက်လျက်ရှိသော အောင်ပန်း- ပင်းတယ- ရပ်စောက် လမ်းပေါ်ရှိ မိုင်တိုင်အမှတ်(၄၅/၄)မှ (၄၅/၅)အကြား တံတားအမှတ်(၂/၄၆) ဝါးပြားချောင်းကူး ရေပုပ်သိုးတံတားနှင့် စပ်လျဉ်းသည့်မေးခွန်းကို မေးမြန်းတင်ပြသွားမှာ ဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ အောင်ပန်း- ပင်းတယ- ရပ်စောက် လမ်းပေါ်ရှိ ရပ်စောက်-ကောင်းဖို့လမ်းအပိုင်း တံတားအမှတ်(၂/၄၆) ဝါးပြားချောင်းကူးရေပုပ်သိုး တံတားသည် အလျား ၂၅ ပေ၊ တံတားအကျယ် ၁၄ ပေရှိသော အောက်ခြေကျောက်စီသံကူကွန်ကရစ် တံတားဖြစ်ပါတယ်။ ၎င်းလမ်းပေါ်၌ ရပ်စောက်မြို့နယ်၏ ရာသီသီးနှံထွက်ကုန်ပစ္စည်းများ ထွက်ချိန် တွင် ကုန်တင်ယာဉ်များ၊ ခရီးသည်တင်ယာဉ်များအပါအဝင် ယာဉ်အစီး ၇၅၀ ကျော်အထိ ဖြတ်သန်း လျက်ရှိပြီး တစ်ရက်လျှင် ယာဉ်အစီးရေ ပျမ်းမျှ ၆၅၀ ဝန်းကျင်ဖြတ်သန်းလျက်ရှိပါကြောင်း ဌာန မှတ်တမ်းများအရ ကြားသိရပါတယ်။ သို့သော်လည်း ဝါးပြားချောင်းကူးရေပုပ်သိုးတံတားသည် အတက်/အဆင်း အကွေ့အကောက်ရှိနေခြင်း၊ လမ်းတံတားကျဉ်းမြောင်းခြင်း၊ တံတားဖောင်ဒေးရှင်း အောက်ခံအထိ ရေစီးကြောင်းဖြစ်နေခြင်းတို့ကြောင့် အန္တရာယ်ရှိနေသော တံတားဖြစ်ပါတယ်။ တံတားလမ်းကျဉ်းသောကြောင့် ကားနှင့်ဆိုင်ကယ်ရှောင်ရာတွင် ဆိုင်ကယ်များတံတားအောက်သို့ ပြုတ်ကျခြင်း၊ ကုန်တင်ယာဉ်ကြီးများပြုတ်ကျ၍ တံတားပေါင်ချိတ်မိခြင်း၊ လမ်းဘေးသို့ ကျခြင်း စသည့် ယာဉ်မတော်တဆဖြစ်နေမှုများ မကြာခဏဖြစ်ပေါ်လျက်ရှိပါတယ်။ အောင်ပန်း- ပင်းတယ- ရပ်စောက်လမ်းပေါ်ရှိ မိုင်တိုင်အမှတ်(၄၅/၄)မှ (၄၅/၅)အကြား တံတားအမှတ်(၂/၄၆) ဝါးပြားချောင်းကူးရေပုပ်သိုးတံတားကို မော်တော်ယာဉ်များ၊ ပြည်သူများ အန္တရာယ်ကင်းရှင်းစွာ သွားလာနိုင်ရန်အတွက် အတက်/အဆင်း အကွေ့အကောက်များကို လျော့နည်း သွားအောင် လမ်းကြောင်းဖြောင့်ပြီး တံတားအသစ်တည်ဆောက်ပေးရန် လိုအပ်လျက်ရှိနေပါတယ်။ သို့ဖြစ်ပါ၍ အောင်ပန်း- ပင်းတယ- ရပ်စောက်လမ်းပေါ်ရှိ ရပ်စောက်မြို့နယ် ရပ်စောက်-ကောင်းဖို့ လမ်းအပိုင်း ဝါးပြားချောင်းကူးရေပုပ်သိုး တံတားအမှတ်(၂/၄၆)ကို လမ်းပန်းဆက်သွယ်ရေးကဏ္ဍ လိုအပ်ချက်များအရလည်းကောင်း၊ ပြည်သူများ အန္တရာယ်ကင်းရှင်းစွာ သွားလာနိုင်စေရေးအတွက် လည်းကောင်း လမ်းအကွေ့အကောက်များကို လျော့နည်းသွားအောင် လမ်းကြောင်းဖြောင့်၍ တံတား အသစ်တည်ဆောက်ပေးနိုင်ခြင်းရှိ/မရှိ ဒေသခံပြည်သူများ၏ကိုယ်စား ပြည်သူ့လွှတ်တော်ဥက္ကဋ္ဌကြီးမှ တစ်ဆင့် လေးစားစွာဖြင့်တင်ပြမေးမြန်းအပ်ပါတယ်ခင်ဗျား။ အားလုံးကို ကျေးဇူးပါ။</speech>
<speech type='speaker'>ဆောက်လုပ်ရေးဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='14'>ဦးဟန်ဇော်(ပြည်ထောင်စုဝန်ကြီး၊ ဆောက်လုပ်ရေးဝန်ကြီးဌာန)</agency>လေးစားအပ်ပါ သော ဥက္ကဋ္ဌကြီးခင်ဗျား။ ကျွန်တော့်အနေနဲ့ ရှမ်းပြည်နယ်(တောင်ပိုင်း)၊ ရပ်စောက်မဲဆန္ဒနယ် ပြည်သူ့ လွှတ်တော်ကိုယ်စားလှယ် ဦးခင်မောင်မြင့်က မေးမြန်းထားတဲ့ အောင်ပန်း- ပင်းတယ- ရပ်စောက် လမ်းပေါ်မှာရှိတဲ့ မိုင်တိုင်အမှတ်(၄၅/၄)မှ (၄၅/၅)အကြားမှာရှိတဲ့ တံတားအမှတ်(၂/၄၆) ဝါးပြား ချောင်းကူးရေပုပ်သိုးတံတား အသစ်တည်ဆောက် ဆောင်ရွက်ပေးရန်နှင့်စပ်လျဉ်းတဲ့မေးခွန်းကို ရှင်းလင်းဖြေကြားသွားမှာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ရှမ်းပြည်နယ်(တောင်ပိုင်း)၊ တောင်ကြီးခရိုင်အတွင်း မှာရှိတဲ့ အောင်ပန်း-ပင်းတယ-ရပ်စောက်လမ်း မိုင်တိုင်အမှတ်(၄၅/၄)မှ (၄၅/၅)အတွင်းမှာရှိတဲ့ တံတားအမှတ်(၂/၄၆) ဝါးပြားချောင်းကူးရေပုပ်သိုးတံတားမှာ ဆောက်လုပ်ရေးဝန်ကြီးဌာန၊ လမ်းဦးစီး ဌာနက တာဝန်ယူဆောင်ရွက်နေတဲ့တံတား ဖြစ်ပါတယ်။ အဆိုပါတံတားရဲ့ လက်ရှိအခြေအနေမှာ အရှည် ၂၅ ပေ၊ အကျယ် ၁၄ ပေ၊ ကျောက်စီကမ်းကပ်ခုံ၊ သံပေါင်ယက်မ၊ သံကူကွန်ကရစ်ကြမ်းခင်း တံတားအမျိုးအစားဖြစ်ပြီး တံတားပေါ်မှာ ယာဉ်များဖြတ်သန်းသွားလာရာမှာ တံတားကျဉ်းမြောင်းမှု ကြောင့် အသွား/အပြန် တစ်စီးချင်းသာ ဖြတ်သန်းသွားလာနိုင်ပါတယ်။ ၎င်းတံတားကို ၁၉၉၃ ခုနှစ်မှာ တည်ဆောက်ခဲ့ခြင်းဖြစ်ပါသဖြင့် ယခုအချိန်တွင် တံတားသက်တမ်းမှာ ၂၆ နှစ်ကျော်ကြာမြင့်ပြီဖြစ်လို့ ယာဉ်သွားလာမှုအခြေအနေအရ သံကူကွန်ကရစ်တံတားအသစ်တစ်စင်း တည်ဆောက်ရန် လိုအပ်လာပါပြီ။ ဝါးပြားချောင်းကူးရေပုပ်သိုးတံတားရဲ့ မြေပြင်အခြေအနေကို တံတားဦးစီးဌာန၊ တံတား အထူး အဖွဲ့ ၁၂ နှင့် သက်ဆိုင်ရာအင်ဂျင်နီယာများ ကွင်းဆင်းစစ်ဆေးခဲ့ရာမှာ တံတားအဝင်/အထွက်လမ်းမှာ အတက်/အဆင်း Gradient များပြီး တံတားနေရာများ ချိုင့်ဝှမ်းကျဲကျရောက်နေခြင်း၊ လက်ရှိတံတား ရေဝပ်ဧရိယာမှာ လုံလောက်မှုမရှိခြင်း၊ ချောင်းကမ်းပါးစောက်နက်ခြင်းနှင့် ကမ်းကပ်ခုံများ ရေတိုက်စားမှုများ ဖြစ်ပေါ်နေခြင်းနှင့် လမ်းကွေ့အပိုင်းမှာ တည်ရှိနေခြင်းတို့ကြောင့် ယာဉ်အန္တရာယ်၊ လမ်းအန္တရာယ် ကင်းရှင်းစေဖို့အတွက် လမ်းနှင့်တံတား Alignment အသစ်တစ်ခုရှာဖွေပြီး အရှည် ၄၀ ပေ၊ အကျယ် ၃၄ ပေ သံကူကွန်ကရစ်တံတားအသစ်နှင့် ချဉ်းကပ်လမ်းတို့ တည်ဆောက်ပေးရမှာ ဖြစ်ပါတယ်။ ၂၀၁၉-၂၀၂၀ ဘဏ္ဍာရေးနှစ် ရှမ်းပြည်နယ်အစိုးရအဖွဲ့ ငွေလုံးငွေရင်းရန်ပုံငွေမှာ လျာထားတင်ပြတောင်းခံထားပြီးဖြစ်လို့ ရန်ပုံငွေရရှိမှုအပေါ်မူတည်ပြီး အကောင်အထည်ဖော် ဆောင်ရွက်ပေးသွားမည်ဖြစ်ပါကြောင်း ရှင်းလင်းဖြေကြားအပ်ပါတယ်။ အားလုံးကို ကျေးဇူးတင်ပါတင် ပါတယ်။</speech>
<speech type='speaker'>ဆောက်လုပ်ရေးဝန်ကြီးဌာန ပြည်ထောင်စုဝန်ကြီး ပြန်လည်ထွက်ခွာနိုင်ပါပြီ</speech>
<title>ပြည်ထောင်စုတစ်ဝန်းလုံးရှိ ရပ်ကွက်ကျေးရွာအုပ်စု အုပ်ချုပ်ရေးမှူးများအား ခေတ်ကာလနှင့် လျော်ညီသော စရိတ်၊ ချီးမြှင့်ငွေတိုးမြှင့်ပေးရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း</title>
<speech type='speaker'>ဒိုက်ဦးမဲဆန္ဒနယ်က ဦးဘုန်းမြင့်အောင် မေးမြန်းဖို့ ဖြစ်ပါတယ်</speech>
<speech><mp id='196'>ဦးဘုန်းမြင့်အောင်(ဒိုက်ဦးမဲဆန္ဒနယ်)</mp>လေးစားရပါသော ပြည်သူ့လွှတ်တော်ဥက္ကဋ္ဌကြီး နှင့် ပြည်ထောင်စုအဆင့်အဖွဲ့အစည်းဝင်များ၊ လွှတ်တော်ကိုယ်စားလှယ်များနှင့် ဧည့်သည်တော်များ အားလုံး မင်္ဂလာအပေါင်းနှင့်ခညောင်းပါစေကြောင်း ဦးစွာနှုတ်ခွန်းဆက်သဂါရဝပြုအပ်ပါတယ်။ ကျွန်တော်ကတော့ ပဲခူးတိုင်းဒေသကြီး၊ ဒိုက်ဦးမဲဆန္ဒနယ်က ပြည်သူ့လွှတ်တော် ကိုယ်စားလှယ် ဦးဘုန်းမြင့်အောင် ဖြစ်ပါတယ်။ ကျွန်တော် ဒီနေ့မေးမြန်းလိုတဲ့ ကြယ်ပွင့်ပြမေးခွန်းကတော့ ပြည်ထောင်စုတစ်ဝန်းလုံးမှာရှိတဲ့ ရပ်ကွက်ကျေးရွာအုပ်စု အုပ်ချုပ်ရေးမှူးများအား ခေတ်ကာလနှင့် လျော်ညီသော စရိတ်၊ ချီးမြှင့်ငွေတိုးမြှင့်ပေးရန် အစီအစဉ်ရှိ/မရှိနှင့် စပ်လျဉ်းသည့်မေးခွန်းကို မေးမြန်း သွားမှာဖြစ်ပါတယ်။ လေးစားရပါသော ဥက္ကဌကြီးခင်ဗျား။ ကျွန်တော်တို့ရဲ့ ပြည်ထောင်စုသမ္မတ မြန်မာနိုင်ငံတော်ကြီးကို မဏ္ဍိုင်ကြီးသုံးရပ်နှင့် ဖွဲ့စည်းတည်ထောင်ထားခဲ့ပါတယ်။ အဲဒီလိုဖွဲ့စည်းတဲ့ အခါမှာ ဥပဒေပြုရေးမဏ္ဍိုင်၊ အုပ်ချုပ်ရေးမဏ္ဍိုင်၊ တရားစီရင်ရေးမဏ္ဍိုင်ဆိုပြီး မဏ္ဍိုင်ကြီးသုံးခု အပြန်အလှန်ထိန်းညှိခြင်းအားဖြင့် ဆောင်ရွက်နေကြပါတယ်။ အုပ်ချုပ်ရေးမဏ္ဍိုင်ရဲ့ အဓိကအခြေခံ အကျဆုံး အုတ်မြစ်ကတော့ ရပ်ကွက်နှင့်ကျေးရွာအုပ်စုများပဲ ဖြစ်ပါတယ်။ ရပ်ကွက်/ကျေးရွာအုပ်စု၏ အုပ်ချုပ်ရေးကောင်းမွန်မှသာ တရားဥပဒေစိုးမိုးမှုရှိမှာဖြစ်ပြီး အဲဒီရပ်ကွက် သို့မဟုတ် ကျေးရွာအုပ်စု သည် ဖွံ့ဖြိုးတိုးတက်ပြီး အေးချမ်းသာယာဝပြောလာမှာပဲဖြစ်ပါတယ်။ ဒါကြောင့် နိုင်ငံတော်အနေဖြင့် ရပ်ကွက် သို့မဟုတ် ကျေးရွာအုပ်စုအုပ်ချုပ်ရေးဥပဒေကို ပြဋ္ဌာန်းထားခဲ့ခြင်းဖြစ်ပါတယ်။ ဥက္ကဋ္ဌကြီးခင်ဗျား။ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေပုဒ်မ ၂၅၉ တွင် ရပ်ကွက် သို့မဟုတ် ကျေးရွာအုပ်စု၏ အုပ်ချုပ်ရေးကို ရပ်ရွာကကြည်ညို လေးစားပြီး သိက္ခာ သမာဓိရှိသည့် ပုဂ္ဂိုလ်တစ်ဦးဦးအား ခန့်အပ်တာဝန်ပေးဆောင်ရွက်စေရမည်ဟု ပြဋ္ဌာန်းထားသည့် အလျောက် ယင်းသို့ခန့်အပ်တာဝန်ပေးပြီး ရပ်ကွက် သို့မဟုတ် ကျေးရွာအုပ်စု၏ အုပ်ချုပ်ရေးလုပ်ငန်း များကို ထိရောက်စွာအကောင်အထည်ဖော်ဆောင်ရွက်နိုင်ရန်အလို့ငှာ ပြည်ထောင်စုလွှတ်တော်က ဤဥပဒေကိုပြဌာန်းလိုက်ခြင်းပဲ ဖြစ်ပါတယ်။ ဥက္ကဌကြီးခင်ဗျား။ ပထမဆုံးအနေဖြင့် ရပ်ကွက် သို့မဟုတ် ကျေးရွာအုပ်စု အုပ်ချုပ်ရေးဥပဒေ ကို ၂၀၁၂ ခုနှစ်၊ ဖေဖော်ဝါရီလ ၂၄ ရက်နေ့မှာ ပြည်ထောင်စုလွှတ်တော် ဥပဒေအမှတ်(၁)ဖြင့် စတင်ပြဋ္ဌာန်းထားခဲ့ပါတယ်။ စတင်ပြဋ္ဌာန်းစဉ် ၂၀၁၂ ခုနှစ်မှာပဲ ရပ်ကွက် သို့မဟုတ် ကျေးရွာအုပ်စု အုပ်ချုပ်ရေးမှူးများ၏ လစဉ်ချီးမြှင့်ထောက်ပံ့ငွေ ခုနစ်သောင်းကျပ်နှင့် ရုံးသုံးစရိတ် ငါးသောင်းကျပ်ကိုပါ တစ်ပါတည်းထည့်သွင်းပေးခဲ့ပါတယ်။ ထို့အပြင် ရပ်ကွက် သို့မဟုတ် ကျေးရွာအုပ်စု အုပ်ချုပ်ရေးဥပဒေကို ၂၀၁၆ ခုနှစ်၊ ဇန်နဝါရီလ ၂၀ ရက်နေ့မှာ ပြည်ထောင်စုလွှတ်တော် ဥပဒေအမှတ်(၁၃) ဖြင့် ဒုတိယအကြိမ်ပြင်ဆင်ပြဋ္ဌာန်းခဲ့ ပါတယ်။ ဒီလိုပြင်ဆင် ပြဋ္ဌာန်းခဲ့သော်လည်း အုပ်ချုပ်ရေးမှူး၏ လစဉ်ချီးမြှင့်ထောက်ပံ့ငွေနှင့် အသုံး စရိတ်ကိုတော့ မပြင်ဆင်ခဲ့ပါဘူး။ ဥက္ကဋ္ဌကြီးခင်ဗျား။ ယခုလက်ရှိ ပြည်သူတင်မြှောက်သောအစိုးရလက်ထက် ၂၀၁၆ ခုနှစ်၊ ဒီဇင်ဘာလ ၂ ရက်နေ့ ဒီမိုကရေစီအစိုးရအသစ်လက်ထက်မှာပဲ ရပ်ကွက် သို့မဟုတ် ကျေးရွာအုပ်စု အုပ်ချုပ်ရေးဥပဒေကို တတိယအကြိမ် ပြင်ဆင်ပြဋ္ဌာန်းခဲ့ပါတယ်။ သို့ပါသော်လည်း စရိတ်နှင့်ချီးမြှင့်ငွေ ကတော့ နဂိုအတိုင်းပဲ ရှိနေဆဲဖြစ်ပါတယ်။ ယခုလက်ရှိ ရပ်ကွက် သို့မဟုတ် ကျေးရွာအုပ်စု အုပ်ချုပ်ရေးမှူးများသည် ကျွန်တော်တို့နည်းတူ ဒီမိုကရေစီနည်းကျ တစ်အိမ်တစ်မဲစနစ်ဖြင့် ရွေးချယ် ထားခဲ့ခြင်းပဲ ဖြစ်ပါတယ်။ ပထမအကြိမ်နှင့် ဒုတိယအကြိမ် ဥပဒေများမှာ ဆယ်အိမ်မှူး၊ ရာအိမ်မှူး များက အုပ်ချုပ်ရေးမှူးကို ရွေးချယ်ခဲ့ခြင်းဖြစ်ပါတယ်။ ဥပမာအနေနဲ့ ပြောရရင် ရပ်ကွက် သို့မဟုတ် ကျေးရွာအုပ်စု နိုင်ငံ့ဝန်ထမ်းစာရေးတစ်ယောက်၏လစာဟာ ၁၈၀၀၀၀ ကျပ်ဖြစ်နေတဲ့အချိန်မှာ ပြည်သူတင်သော ပြည်သူ့ဝန်ထမ်းအုပ်ချုပ်ရေးမှူးတစ်ယောက်၏ ချီးမြှင့်ငွေက ခုနစ်သောင်းကျပ်သာ ဖြစ်နေပါတယ်။ ဒါကြောင့် အုပ်ချုပ်ရေးမဏ္ဍိုင်၏ အခြေခံအကျဆုံးဖြစ်သော ရပ်ကွက် သို့မဟုတ် ကျေးရွာအုပ်စု အုပ်ချုပ်ရေးမှူးများ၏ ချီးမြှင့်ထောက်ပံ့ငွေများက စာရေးတစ်ဦး၏လစာနှင့် နှိုင်းယှဉ် ပါက နှစ်ဆကျော်ကွာခြားနေပါတယ်။ ၂၀၁၂ ခုနှစ်မှ ယနေ့ ၂၀၁၉ ခုနှစ်အထိ ခုနစ်နှစ်တာကာလမှာ ချီးမြှင့်ငွေကတော့ ယခင်အတိုင်းပဲရှိနေဆဲ ဖြစ်ပါတယ်။ ကျွန်တော်တို့နိုင်ငံရဲ့ ငွေကြေးလည်ပတ် စီးဆင်းမှုများသည် တစ်နေ့ထက်တစ်နေ့ မတူညီသောကြောင့် ခေတ်ကာလနှင့်လျော်ညီအောင် ချီးမြှင့် သင့်ပါတယ်။ ဒါမှသာ သူ၏ ရပ်ကွက် သို့မဟုတ် ကျေးရွာအုပ်စုကို အဂတိတရားကင်းရှင်းစွာဖြင့် ရပ်ကွက်/ကျေးရွာနေပြည်သူများ၏အကျိုးကို နိုင်နိုင်နင်းနင်း ထဲထဲဝင်ဝင် စေတနာအပြည့်အဝနှင့် လုပ်ဆောင်နိုင်မှာဖြစ်ပါတယ်။ ခေတ်စကားနှင့်ပြောရရင် အူမတောင့်မှသီလစောင့်နိုင်မှာ ဖြစ်ပါတယ်။ တချို့သောမြို့နယ်နှင့် ဝေးလံခေါင်သီသော ဒေသမှအုပ်ချုပ်ရေးမှူးများဟာ တစ်လလျှင် အနည်းဆုံး မြို့နယ်အစည်းအဝေးနှစ်ကြိမ်တက်ရုံဖြင့် သူတို့ရဲ့ ချီးမြှင့်ငွေကုန်သွားပါတယ်။ ဒါကြောင့် အခြေမခိုင် ရင်သံတိုင်အိမ်ဆောက်ပါက ပြို လဲနိုင်သလို ဖောင်ဒေးရှင်းမကောင်းရင်လည်း အဲဒီအဆောက်အဦက ကြာရှည်သုံးစွဲလို့ရမှာမဟုတ်ပါဘူး။ ဒါကြောင့် ပြည်ထောင်စုတစ်ဝန်းလုံးမှာရှိတဲ့ အုပ်ချုပ်ရေးအခြေခံ ဖြစ်သော ရပ်ကွက် သို့မဟုတ် ကျေးရွာအုပ်စု အုပ်ချုပ်ရေးမှူးများကိုယ်စား စာနာထောက်ထားငဲ့ညှာ သောအားဖြင့် ပြည်သူ့လွှတ်တော် ဥက္ကဋ္ဌကြီးမှတစ်ဆင့် သက်ဆိုင်ရာဝန်ကြီးဌာနသို့ ဒီမေးခွန်းမေးမြန်း ရခြင်းဖြစ်ပါတယ်။ အားလုံးကို ကျေးဇူးတင်ပါတယ်ခင်ဗျား။</speech>
<speech type='speaker'>သဘောတူပြည်ထောင်စုအစိုးရအဖွဲ့ရုံးဝန်ကြီးဌာနက ဖြေကြားရန် ဖြစ်ပါတယ်။</speech>
<speech><agency id='33'>ဦးတင်မြင့်(ဒုတိယဝန်ကြီး၊ ပြည်ထောင်စုအစိုးရအဖွဲ့ရုံးဝန်ကြီးဌာန)</agency>လေးစားအပ်ပါသော ဥက္ကဌကြီးနှင့် ပြည်သူ့လွှတ်တော် ကိုယ်စားလှယ်များ၊ ဖိတ်ကြားထားသောဧည့်သည်တော်များအားလုံး မင်္ဂလာအပေါင်းနှင့် ပြည့်စုံကြပါစေလို့ ဦးစွာပထမနှုတ်ခွန်းဆက်သအပ်ပါတယ်။ ကျွန်တော်ကတော့ ပြည်ထောင်စုအစိုးရအဖွဲ့ရုံးဝန်ကြီးဌာန ဒုတိယဝန်ကြီး ဦးတင်မြင့်ဖြစ်ပါတယ်ခင်ဗျား။ ပဲခူးတိုင်းဒေသကြီး၊ ဒိုက်ဦးမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးဘုန်းမြင့်အောင် မေးမြန်းတဲ့ ကြယ်ပွင့်ပြမေးခွန်း အပေါ်မှာ ရှင်းလင်းတင်ပြသွားမှာဖြစ်ပါတယ်။ မြန်မာနိုင်ငံတစ်ဝန်းလုံးမှ ယနေ့အချိန်အထိ ရပ်ကွက်/ ကျေးရွာအုပ်စုပေါင်း ၁၇၀၃၀ ရှိပြီးတော့ လက်ရှိအချိန်အထိ ရပ်ကွက်/ကျေးရွာအုပ်စု အုပ်ချုပ်ရေးမှူး ၁၆၁၆၅ ဦးခန့်ထားပြီးဖြစ်ပါတယ်။ ရပ်ကွက်/ကျေးရွာအုပ်စု အုပ်ချုပ်ရေးမှူးတစ်ဦးလျှင် ချီးမြှင့် ထောက်ပံ့ငွေ လစဉ် ခုနစ်သောင်းကျပ်ဖြင့် ချီးမြှင့်ဆောင်ရွက်ပေးလျက်ရှိပြီး တစ်လကုန်ကျငွေ တွက်ချက်ပါက ကျပ် ၁၁၉၂.၁ သန်း ကုန်ကျမှာဖြစ်ပြီး တစ်နှစ်လျှင် ကျပ် ၁၄၃၀၅.၂၀ သန်း ကုန်ကျမှာဖြစ်ပါတယ်။ ရုံးအသုံးစရိတ်မှာ ရုံးတစ်ရုံးလျှင် တစ်လ ငါးသောင်းကျပ်ဖြင့် ထုတ်ပေးလျက် ရှိပြီးတော့ တစ်လကုန်ကျငွေတွက်ချက်ပါက ကျပ် ၈၅၁.၅ သန်း ကုန်ကျမှာဖြစ်ပြီး တစ်နှစ်လျှင် ကျပ် ၁၀၂၀၈ သန်း ကုန်ကျမှာဖြစ်ပါတယ်။ ဒါကြောင့် ချီးမြှင့်ထောက်ပံ့ငွေနှင့် ရုံးအသုံးစရိတ် စုစုပေါင်းနှစ်ရပ်ပေါင်းက တစ်လလျှင် စုစုပေါင်းကုန်ကျငွေဟာ ကျပ် ၂၀၄၃.၆၀ သန်းကုန်ကျမှာ ဖြစ်ပြီးတော့ တစ်နှစ်လျှင် ကျပ်သန်းပေါင်း ၂၄၅၂၃.၂ သန်းကုန်ကျမှာဖြစ်ပါတယ်။ ရပ်ကွက်/ကျေးရွာ အုပ်စု ရုံးတစ်ရုံးအနေဖြင့် အုပ်ချုပ်ရေးမှူးတစ်ဦးအတွက် ချီးမြှင့်ထောက်ပံ့ငွေနှင့် ရုံးအသုံးစရိတ် နှစ်ရပ်ပေါင်း တစ်လလျှင် ၁၂၀၀၀၀ ကျပ်ဖြင့်ပေးအပ်လျက်ရှိသဖြင့် တစ်နှစ်ကုန်ကျငွေမှာ ၁.၄၄ သန်းဖြစ်ကြောင်း တင်ပြအပ်ပါတယ်ခင်ဗျား။ လေးစားအပ်ပါသော ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ရပ်ကွက်/ကျေးရွာ အုပ်စု အုပ်ချုပ်ရေးမှူးများရဲ့ လစဉ်ချီးမြှင့်ထောက်ပံ့ငွေနှင့်စပ်လျဉ်းပြီး ၂၀၁၂ ခုနှစ်၊ ရပ်ကွက် သို့မဟုတ် ကျေးရွာအုပ်စု အုပ်ချုပ်ရေးဥပဒေအခန်း(၁၂) ချီးမြှင့်ထောက်ပံ့ငွေ ပုဒ်မ ၂၈ မှာ ပြည်ထောင်စု အစိုးရအဖွဲ့၏ သဘောတူညီချက်ဖြင့် ရပ်ကွက်/ကျေးရွာအုပ်စု အုပ်ချုပ်ရေးမှူးများအတွက် အောက်ပါချီးမြှင့်ထောက်ပံ့ငွေများကို သတ်မှတ်ပေးရမည်(က) လစဉ်ချီးမြှင့်ထောက်ပံ့ငွေ၊ (ခ) သက်တမ်းကာလအပြည့်တာဝန်ကို ကျေပွန်စွာထမ်းဆောင်ပါက တစ်လုံးတစ်ခဲတည်း ချီးမြှင့်ငွေဆိုပြီးတော့ ပြဋ္ဌာန်းထားပါတယ်။ လေးစားအပ်ပါသော ဥက္ကဋ္ဌကြီးနှင့် လွှတ်တော်ကိုယ်စားလှယ်ကြီးများခင်ဗျား။ ရပ်ကွက်/ ကျေးရွာအုပ်စု အုပ်ချုပ်ရေးမှူးများအား လစဉ်ထောင်ပံ့ငွေချီးမြှင့်ပေးနိုင်ရေးအတွက် ပြည်ထောင်စု အစိုးရအဖွဲ့၏ သဘောတူညီချက်အရ ချီးမြှင့်ထောက်ပံ့ငွေအား ခုတစ်သောင်းကျပ်သတ်မှတ်ပြီး သက်ဆိုင်ရာ တိုင်းဒေသကြီး/ ပြည်နယ် အထွေထွေအုပ်ချုပ်ရေးဦးစီးဌာနများရဲ့ ငွေစာရင်းအမှတ် ရပ်ကွက်/ကျေးရွာအုပ်စု အုပ်ချုပ်ရေးမှူးများအား လစဉ်ချီးမြှင့်ထောက်ပံ့ငွေပေးလျက်ရှိပါတယ်။ သို့ဖြစ်ပါ၍ ပြည်ထောင်စုအစိုးရအဖွဲ့အနေဖြင့် ရပ်ကွက်/ ကျေးရွာအုပ်စု အုပ်ချုပ်ရေးမှူးများရဲ့ လစဉ်ချီးမြှင့်ထောက်ပံ့ငွေကို နိုင်ငံတော်ရဲ့ ဘဏ္ဍာရန်ပုံငွေအခြေအနေ၊ ခေတ်ကာလအခြေအနေ၊ ရပ်ကွက်/ ကျေးရွာအုပ်စု အုပ်ချုပ်ရေးမှူးများရဲ့ လုပ်ငန်းသဘောသဘာဝအခြေအနေ၊ နယ်မြေ ဒေသန္တရအခြေအနေအရပ်ရပ်တို့အား လွှမ်းခြုံ ထည့်သွင်းစဉ်းစားပြီးတော့မှ စီမံကိန်းနှင့်ဘဏ္ဍာရေး ဝန်ကြီးဌာနရဲ့ နိုင်ငံတော်ဘဏ္ဍာငွေခွဲဝေသုံးစွဲရေးမူဝါဒနှင့်အညီ သတ်မှတ်ခွင့်ပြု ပေးအပ်ခဲ့ခြင်း ဖြစ်ပါကြောင်းနှင့် လတ်တလောအခြေအနေမှာတော့ တိုးမြှင့်သတ်မှတ်ပေးရန် အစီအစဉ်မရှိသေးပါကြောင်း လေးစားစွာဖြင့် ဖြေကြားအပ်ပါတယ်ခင်ဗျား။ ကျေးဇူးတင်ပါတယ်ခင်ဗျား။</speech>
<title>“မချမ်းဘော”မြို့အမည်၌ “ဘော”နေရာတွင် တော့ “အောက်ကမြစ်”ထည့်ရန် သက်ဆိုင်ရာ ဝန်ကြီးဌာနမှ ညွှန်ကြားချက်ထုတ်ပြန်ပေးရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း</title>
<speech type='speaker'>မချမ်းဘောမဲဆန္ဒနယ်မှ ဦးနန်မွန်ထင် မေးမြန်းဖို့ ဖြစ်ပါတယ်။</speech>
<speech><mp id='235'>ဦးနန်မွန်ထင်(မချမ်းဘောမဲဆန္ဒနယ်)</mp>ရိုသေလေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်ထောင်စုဝန်ကြီးများ၊ လွှတ်တော်ကိုယ်စားလှယ်များအားလုံး မင်္ဂလာအပေါင်းနှင့် ပြည့်စုံပါစေကြောင်း ဦးစွာဂါရ၀ပြု နှုတ်ခွန်းဆက်သအပ်ပါတယ်။ ကျွန်တော်ကတော့ ကချင်ပြည်နယ်၊ မချမ်းဘောမဲဆန္ဒနယ်မှ ဦးနန်မွန်ထင် ဖြစ်ပါတယ်။ ဥက္ကဌကြီးခင်ဗျား။ ကျွန်တော့်အနေနဲ့ ကျွန်တော်တို့ မြို့နာမည်နဲ့ပတ်သက်တဲ့မေးခွန်းကို မေးမြန်းလိုပါတယ်။ ကျွန်တော်တို့ ကချင်ပြည်နယ်၊ မချမ်းဘော မြို့ဟာ မလိခမြစ်နဲ့ မကျန်းခချောင်းဆုံသောနေရာတွင်တည်ထားသော မြို့ကလေးတစ်မြို့ ဖြစ်ပါတယ်။ မြစ်ချောင်းနှစ်သွယ်ဆုံသောနေရာကို ဒေသစကား ကချင်ဘာသာဖြင့် ဘော့ဟု အဓိပ္ပာယ်ရပါတယ်။ ဥက္ကဌကြီးခင်ဗျား။ ဒါကြောင့် မချမ်းဘောမြို့ သည် မလိခနဲ့မကျမ်းခချောင်းဆုံးသောနေရာတွင် တည်ထားတဲ့မြို့ဖြစ်တဲ့အတွက် မချမ်းဘော့ဟု အမည်ပေးထားခြင်းဖြစ်ပါတယ်။ သို့သော် ယခုအခါ ဌာနတိုင်း၊ နေရာတိုင်းမှာ တော့မသုံးဘဲ ဘောကိုသုံးသည်ကို တွေ့ရှိရပါတယ်။ သို့ဖြစ်ပါ၍ မချမ်းဘော အစား မချမ်းဘော့ဟု အောက်ကမြစ်ထည့်၍ သက်ဆိုင်ရာဝန်ကြီးဌာနမှ ညွှန်ကြားချက်ထုတ်ပြန်ပေး ရန် အစီအစဉ်ရှိ/မရှိ မချမ်းဘောပြည်သူလူထုရဲ့ ကိုယ်စား ဥက္ကဋ္ဌကြီးမှတစ်ဆင့် မေးမြန်းအပ်ပါတယ်။</speech>
<speech type='speaker'>ပြည်ထောင်စုအစိုးရအဖွဲ့ရုံးဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='33'>ဦးတင်မြင့်(ဒုတိယဝန်ကြီး၊ ပြည်ထောင်စုအစိုးရအဖွဲ့ရုံးဝန်ကြီးဌာန)</agency>လေးစားအပ်ပါ သော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်ကြီးများ၊ ဖိတ်ကြားထားသော ဧည့်သည်တော်များအားလုံး မင်္ဂလာအပေါင်းနှင့်ပြည့်စုံပါစေလို့ နှုတ်ခွန်းဆက်သအပ်ပါတယ်။ ကျွန်တော် ပြည်ထောင်စုအစိုးရအဖွဲ့ရုံးဝန်ကြီးဌာန၊ ဒုတိယဝန်ကြီးမှ ဆက်လက်ပြီးတော့ ဖြေကြား သွားမှာဖြစ်ပါတယ်ခင်ဗျား။ ကချင်ပြည်နယ်၊ မချမ်းဘောမဲဆန္ဒနယ်၊ ပြည်သူ့လွှတ်တော်ကိုယ်စားလှယ် ဦးနန်မွန်ထင်မေးမြန်းတဲ့ ကြယ်ပွင့်ပြမေးခွန်းအပေါ်မှာ ရှင်းလင်းတင်ပြခွင့်ပြုပါခင်ဗျား။ ကချင် ပြည်နယ်၊ မချမ်းဘောမြို့အမည်မှာ ဘောနေရာမှာ ဘော့ဆိုပြီးတော့မှ အောက်ကမြစ်ထည့်ရန် သက်ဆိုင်ရာဝန်ကြီးဌာနမှ ညွှန်ကြားချက်ထုတ်ပြန်ပေးရန် အစီအစဉ်ရှိ/မရှိ မေးခွန်းနှင့်စပ်လျဉ်းပြီး ပြည်ထဲရေးနှင့်သာသနာရေးဝန်ကြီးဌာနရဲ့ ၄-၈-၁၉၇၂ ရက်စွဲပါအမိန့်ကြော်ငြာစာအရ ထုတ်ပြန် ထားရှိတဲ့ တိုင်းဒေသကြီး/ ပြည်နယ်များရှိ ခရိုင်၊ မြို့နယ်၊ မြို့၊ ရပ်ကွက်၊ ကျေးရွာအုပ်စုနှင့် ကျေးရွာများ စာရင်း ပြန်တမ်းစာအုပ်မှာ မချမ်းဘောမြို့လို့ပဲ ထုတ်ပြန်ထားရှိပြီးဖြစ်ပါတယ်။ ပြည်ထောင်စုသမ္မတ မြန်မာနိုင်ငံတော် ဖွဲ့စည်းပုံအခြေခံဥပဒေ ပုဒ်မ ၅၄ မှာ သက်ဆိုင်ရာတိုင်းဒေသကြီး/ပြည်နယ်၊ ကိုယ်ပိုင်အုပ်ချုပ်ခွင့်ရတိုင်း သို့မဟုတ် ကိုယ်ပိုင်အုပ်ချုပ်ခွင့်ရဒေသအတွင်းရှိသော ကျေးရွာ၊ ကျေးရွာ အုပ်စု၊ ရပ်ကွက်၊ မြို့၊ မြို့နယ် သို့မဟုတ် ခရိုင်နယ်နိမိတ်များ ပြင်ဆင်ရန်၊ ဖွဲ့စည်းရန် သို့မဟုတ် အမည် ပြောင်းလဲရန်ပေါ်ပေါက်လျှင် သက်ဆိုင်ရာတိုင်းဒေသကြီး သို့မဟုတ် ပြည်နယ်ဝန်ကြီးချုပ်က နိုင်ငံတော်သမ္မတထံ ထောက်ခံတင်ပြပြီး နိုင်ငံတော်သမ္မတက လိုအပ်သလို ဆောင်ရွက်ပေးရမည်လို့ ပြဋ္ဌာန်းထားရှိပါတယ်။ လေးစားအပ်ပါသော ဥက္ကဋ္ဌကြီးနှင့်လွှတ်တော်ကိုယ်စားလှယ်ကြီးများခင်ဗျား။ မချမ်းဘော မြို့အစား မချမ်းဘော့မြို့ဟု အမည်ပြောင်းလဲသတ်မှတ်မည်ဆိုပါက သက်ဆိုင်ရာမြို့နယ်မှစတင်ပြီး မြို့နယ်၊ မြို့၊ ရပ်ကွက်၊ ကျေးရွာအုပ်စုနှင့် ကျေးရွာများ တိုးချဲ့၊ ပြင်ဆင်ဖွဲ့စည်းခြင်းဆိုင်ရာ လုပ်ထုံး လုပ်နည်းများနှင့်အညီ ဒေသခံပြည်သူလူထု ဆန္ဒသဘောထားများရယူပြီး အမှုတွဲဖွင့်လှစ်ဆောင်ရွက် ပြီး သက်ဆိုင်ရာ ခရိုင်၊ ပြည်နယ်အထွေထွေအုပ်ချုပ်ရေးဦးစီးဌာန အုပ်ချုပ်ရေးမှူးများရဲ့ ကွင်းဆင်း စစ်ဆေးချက်အစီရင်ခံစာများဖြင့် သက်ဆိုင်ရာပြည်နယ်အစိုးရအဖွဲ့သို့ အဆိုပြု တင်ပြရမှာ ဖြစ်ပါ တယ်။ အဆိုပါတင်ပြချက်အပေါ် ကချင်ပြည်နယ်ဝန်ကြီးချုပ်မှ ပြည်နယ်အစိုးရအဖွဲ့အစည်းအဝေးမှာ တင်ပြဆွေးနွေးပြီး ဖွဲ့စည်းပုံအခြေခံဥပဒေ ပုဒ်မ ၅၄ နှင့်အညီ နိုင်ငံတော်သမ္မတထံ ထောက်ခံတင်ပြ သွားပေးမယ်လို့ ကချင်ပြည်နယ်အစိုးရအဖွဲ့ရဲ့ ဖြေကြားချက်အရ သိရှိရပါတယ်ခင်ဗျား။ ဒါကြောင့် ကချင်ပြည်နယ်ဝန်ကြီးချုပ်ကနေပြီးတော့မှ တင်ပြလာမှုအပေါ်မှာ လုပ်ထုံးလုပ်နည်းများနှင့်အညီ ဆက်လက်ဆောင်ရွက်ရန် နိုင်ငံတော်သမ္မတရုံးမှ အကြောင်းကြားလာပါက ပြည်ထောင်စုအစိုးရ အဖွဲ့ရုံးဝန်ကြီးဌာနအနေဖြင့် လုံခြုံ ရေး၊ တည်ငြိမ်အေချမ်းရေးနှင့် တရားဥပဒေစိုးမိုးရေးကော်မတီနှင့် ပြည်ထောင်စုအစိုးရအဖွဲ့အစည်းအဝေးသို့ အဆင့်ဆင့်တင်ပြသွားမှာဖြစ်ပါတယ်။ ပြည်ထောင်စု အစိုးရအဖွဲ့အစည်းအဝေးရဲ့ သဘောတူကြောင်း ဆုံးဖြတ်ချက်ရရှိပါက ပြည်ထောင်စုအစိုးရအဖွဲ့ရုံး ဝန်ကြီးဌာနအနေဖြင့် မချမ်းဘောမြို့အစား မချမ်းဘော့မြို့ဟု အမည်ပြောင်းလဲသတ်မှတ်တဲ့ အမိန့်ကြော်ငြာစာ ထုတ်ပြန်ဆောင်ရွက်ပေးသွားမည်ဖြစ်ပါကြောင်း ကချင်ပြည်နယ်အစိုးရအဖွဲ့၏ ပေါင်းစပ် ဖြေကြားချက်အရ ရှင်းလင်းဖြေကြားအပ်ပါတယ်ခင်ဗျား။ ကျေးဇူးတင်ပါတယ်ခင်ဗျား။</speech>
<title>ကျောက်ဖြူမြို့တွင် လက်ရှိဂေါက်ကွင်းကို တရားဝင်အမည်ဖောက်ထားခြင်းရှိ/မရှိနှင့် ဂေါက်ကွင်း အတွင်း နဒီသောင်ယံစားသောက်ဆိုင်အနီးတစ်ဝိုက်၌ ကိုယ်ပိုင်မြေမရှိသေးသော ဌာနဆိုင်ရာများကို ရုံးအဆောက်အအုံဆောက်လုပ်သုံးစွဲခွင့်ပြုရန် အစီအစဉ်ရှိ/မရှိနှင့်စပ်လျဉ်းသည့်မေးခွန်း</title>
<speech type='speaker'>ကျောက်ဖြူမဲဆန္ဒနယ်မှ ဦးဘရှိန် မေးမြန်းဖို့ ဖြစ်ပါတယ်</speech>
<speech><mp id='321'>ဦးဘရှိန်(ကျောက်ဖြူမဲဆန္ဒနယ်)</mp>အားလုံးမင်္ဂလာပါခင်ဗျား။ ကျွန်တော်ကတော့ ရခိုင်ပြည်နယ်၊ ကျောက်ဖြူမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးဘရှိန် ဖြစ်ပါတယ်။ လေးစားအပ်ပါတဲ့ ပြည်သူ့လွှတ်တော်ဥက္ကဋ္ဌကြီးခင်ဗျား။ ဒီနေ့ ကျွန်တော်မေးမယ့်မေးခွန်းကတော့ကျောက်ဖြူမြို့ ဂေါက်ကွင်းနဲ့ ပတ်သက်ပါတယ်။ တစ်နည်းပြောရလို့ရှိရင် ကျောက်ဖြူခရိုင် အုပ်ချုပ်ရေးမှူးရယ်၊ ရခိုင်ပြည်နယ်အစိုးရအဖွဲ့တာဝန်ရှိပုဂ္ဂိုလ်တွေရဲ့ လုပ်ပိုင်ခွင့်တွေနဲ့ သက်ဆိုင်တဲ့ မေးခွန်း ဖြစ်ပါတယ်။ Power Point သုံးစွဲခွင့်တောင်းခံအပ်ပါတယ်။ ဒါကတော့ ဥက္ကဋ္ဌကြီးဆီ ကျွန်တော်တင်ပြထားတဲ့ မေးခွန်းဖြစ်ပါတယ်။ Power Point ပြောင်းပေးပါ။ ဒါက ကျောက်ဖြူမြို့ ရဲ့ လက်ရှိဂေါက်ကွင်းကို အဝါရောင်ပုံကြမ်း ကျွန်တော်ဆွဲပြီးတော့ တင်ပြပေးထားတာ ဖြစ်ပါတယ်။ ဒါကတော့ ကျောက်ဖြူမြို့ဂေါက်ကွင်းရဲ့ မြောက်ဘက်ထောင့်လေးမှာ နဒီသောင်ယံဂေါက်ကလပ် Restaurant နာမည်တပ်ပြီးတော့ အရက်ဆိုင်၊ စားသောက်ဆိုင်ဖွင့်ပြီးတော့ ရောင်းချနေတဲ့ အဆောက်အအုံ ဖြစ်ပါတယ်။ Power Point ပြောင်းပေးပါ။ ဒါကတော့ ဂေါက်ရိုက်တဲ့သူတွေအတွက် အရင်တုန်းကရှိခဲ့တဲ့ ဂေါက်ကလပ်ရိပ်သာအဆောက်အအုံကို အသုံးမပြုဘဲ ပစ်ပယ်စွန့်ပစ်ထားတဲ့ အနေအထားတွေ့ရပါတယ်။ ဒီဘက်ခြံစည်းရိုးကတော့ သူတို့ရောင်းစားဖို့လုပ်ထားတယ်လို့ သိရ ပါတယ်။ ဒါကတော့ စောစောက ကျွန်တော်တင်ပြတဲ့ Slide 2 မှာ တွေ့ရတဲ့ အဆောက်အအုံရဲ့ မျက်နှာချင်းဆိုင်မှာရှိတဲ့ ပြည်ခိုင်ဖြိုးရုံးဖြစ်ပါတယ်။ Slide 6 ကတော့ ကျောက်ဖြူမြို့ဂေါက်ကွင်းနဲ့ ပတ်ဝန်းကျင်ဒေသတွေကို ဖော်ပြထားတဲ့ပုံဖြစ်ပါတယ်။ အဝါရောင် လေယာဉ်ပျံကွင်းကိုပတ်ပြီးတော့ လုပ်ထားတဲ့ ဂေါက်ကွင်း။ ဒီ ဂေါက်ကွင်းထောင့်နားမှာ ရွေးကောက်ပွဲကော်မရှင်ရုံးရှိတယ်။ ဒီဘက်က ရွာကတော့ ဇေတီယျရွာ။ ဘယ်ဘက်မှာ စောစောက Slide 4 မှာ ဖော်ပြထားတဲ့ရိပ်သာ။ ဒီရိပ်သာရဲ့ တစ်ဖက်တစ်ချက်မှာ အရင်တုန်းကတော့ စားကျက်မြေတွေပါ။ ယခင် န.၀.တ၊ န.ယ.က လက်ထက် တုန်းက ခရိုင်အဆင့်၊ ပြည်နယ်အဆင့်၊ ပြည်ထောင်စုအဆင့် လူကြီးတွေက ဂရန်ဖောက်ပြီးတော့ရောင်းစားလိုက်တဲ့အတွက်ကြောင့် ဒီနေရာတွေမှာ ဟိုတယ်တွေဖြစ်နေပါတယ်။ ဒီဘက်ဂေါက်ကွင်းရဲ့ အရှေ့မြောက်ဘက်ထောင့်မှာ စားသောက်ဆိုင်ဖွင့်ထားတယ်။ အဲဒီဂေါက်ကွင်းရဲ့ အရှေ့တောင်ဘက် ထောင့်မှာ ခရစ်ယာန်ဘုရားကျောင်းခြံဝင်း ရှိပါတယ်။ အဲဒီခြံဝင်းရဲ့ တစ်ဖက်မှာ ကျောက်ဖြူမြို့ရဲ့ စုပေါင်းရုံးကြီးရှိပါတယ်။ အဲဒီစုပေါင်းရုံးနဲ့ USDP ရုံးရဲ့ ရှေ့ ဂေါက်ကွင်းနဲ့၊ စားသောက်ဆိုင်နဲ့ ခရစ်ယာန်ဘုရားကျောင်းကြားမှာ မြေကွက်လပ်ရှိပါတယ်။ ဒီမြေကွက်လပ်မှာ အသုံးပြုခွင့်ရချင်တဲ့ အတွက်ကြောင့် ဥက္ကဋ္ဌကြီးဆီကို မေးခွန်းတင်တဲ့အပိုင်းမှာ အဓိကအပိုင်းဖြစ်ပါတယ်။ အဓိကပြောလို တာကတော့ ဒီဂေါက်ကွင်းမှာ တိုက်ဆောက်ပြီးတော့ ရောင်းခွင့်ပေးထားတဲ့ စားသောက်ဆိုင်နှင့် ခရစ်ယာန်ဘုရားကျောင်းဝင်းအကြား မြေကွက်လပ်ရှိပါတယ်။ ဒီမြေကွက်လပ်ထဲမှာ ပုံမှာမြင်ရတဲ့ စုပေါင်းရုံးနဲ့ USDP ရုံးရဲ့ မျက်နှာချင်းဆိုင်မှာရှိတဲ့ ဒီနေရာတွေမှာ ကျောက်ဖြူမြို့မှာ ကိုယ်ပိုင်မြေမရှိတဲ့ အတွက်ကြောင့် ရုံးအဆောက်အအုံ မဆောက်ရသေးတဲ့ဌာနတွေ အများကြီးရှိတယ်။ အဲဒီဌာနတွေ အတွက် ဒီနေရာမှာမြေပေးနိုင်မလား။ မြေပေးနိုင်လို့ရှိရင်တော့ ဌာနတွေလည်းအဆင်ပြေသွားမယ်။ အဲဒီလိုမေးရခြင်းဖြစ်ပါတယ်။ ဒါကြောင့် လွှတ်တော်ကို စောစောကတင်ပြထားတဲ့ မေးခွန်းသုံးခုကို မေးခွန်းဖြေကြားပေးနိုင်ရန်အတွက် လွှတ်တော်ဥက္ကဌကြီးမှတစ်ဆင့် တင်ပြခြင်းဖြစ်ပါတယ်။ အားလုံး ကို ကျေးဇူးတင်ပါတယ်။</speech>
<speech type='speaker'>ပြည်ထောင်စုအစိုးရအဖွဲ့ရုံးဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='33'>ဦးတင်မြင့်(ဒုတိယဝန်ကြီး၊ ပြည်ထောင်စုအစိုးရအဖွဲ့ရုံးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်ကြီးများအားလုံး၊ တက်ရောက်လာကြသော ဧည့်သည်တော်များအားလုံး မင်္ဂလာအပေါင်းနှင့်ပြည့်စုံပါစေကြောင်း ဦးစွာပထမနှုတ်ခွန်းဆက်သအပ် ပါတယ်။ ကျွန်တော် ပြည်ထောင်စုအစိုးရအဖွဲ့ရုံးဝန်ကြီးဌာန ဒုတိယဝန်ကြီးကနေပြီးတော့ ဆက်လက် ပြီးတော့ ဖြေကြားသွားမှာ ဖြစ်ပါတယ်။ ရခိုင်ပြည်နယ်၊ ကျောက်ဖြူမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးဘရှိန် မေးမြန်းတဲ့ ကြယ်ပွင့်ပြမေးခွန်းအပေါ် ရှင်းလင်းတင်ပြသွားမှာ ဖြစ်ပါတယ်။ ကျောက်ဖြူခရိုင်၊ ကျောက်ဖြူမြို့ နဒီသောင်ယံဂေါက်ကွင်းအဖြစ် ၁၉၈၂ ခုနှစ်မှာ သတ်မှတ်တိုင်းတာခဲ့ရာမှာ မြေလွတ်၊ မြေရိုင်းဧရိယာ ၃၀.၆၈၄ ဧက၊ အစိုးရသီးသန့်မြေဧရိယာ ၇.၇၇၂ ဧက စုစုပေါင်းမြေဧရိယာ ၃၈..၄၅၆ ဧကရှိကြောင်း သိရှိရပါတယ်။ အစိုးရသီးသန့်မြေဧရိယာ ၇.၇၇၂ ဧကကို ကျောက်ဖြူမြို့ နဒီသောင်ယံဂေါက်ကွင်း ကြီးကြပ်ရေးကော်မတီမှ ကော်မတီအမည်ပေါက်ရရှိရေး မြေပေးမိန့်လျှောက်ထားခဲ့ပါတယ်။ ၂၈-၉-၂၀၁၇ ရက်နေ့မှာ ကျင်းပပြုလုပ်တဲ့ ရခိုင်ပြည်နယ်အစိုးရအဖွဲ့အစည်းအဝေးအမှတ်စဉ် (၅၄/၂၀၁၇)အရ အဆိုပါမြေအား အစိုးရစီမံခန့်ခွဲပိုင်ခွင့်ရှိသောမြေအဖြစ်သာထားရှိသွားဖို့ ဆုံးဖြတ် ထားပါတယ်။ ရခိုင်ပြည်နယ်အစိုးရအဖွဲ့ရဲ့ ၂၉-၉-၂၀၁၇ ရက်စွဲပါစာဖြင့် ကျောက်ဖြူခရိုင် အထွေထွေ အုပ်ချုပ်ရေးဦးစီးဌာနသို့ အကြောင်းကြားထားရှိပြီးဖြစ်ကြောင်းလည်း သိရှိရပါတယ်ခင်ဗျား။ ကျောက်ဖြူခရိုင်၊ ကျောက်ဖြူမြို့ ခရိုင်အဆင့်မှာ ဌာနဆိုင်ရာရုံး ၃၈ ရုံးရှိပြီးတော့ မြေနေရာရှိတဲ့ ဌာနဆိုင်ရာရုံးက ၃၆ ရုံး ဖြစ်ပါတယ်ခင်ဗျား။ မြေနေရာမရှိသေးတဲ့ ဌာနဆိုင်ရုံနှစ်ရုံး ဖြစ်ပါတယ်။ သက်ဆိုင်ရာမြို့နယ် ဌာနဆိုင်ရာရုံးများမှာလည်း မြို့နယ်အဆင့်မှာ ဌာနဆိုင်ရာရုံး ၃၅ ရုံးရှိပြီးတော့ မြေနေရာရှိတဲ့ဌာနဆိုင်ရာရုံး ၂၄ ရုံး၊ မြေနေရာမရှိတဲ့ ဌာနဆိုင်ရာရုံး ၁၁ ရုံးတို့မှာ သက်ဆိုင်ရာ ခရိုင်ရုံး များမှာတော့ ပူးပေါင်းပြီးတော့ ဖွင့်လှစ်ဆောင်ရွက်ထားရှိကြောင်း တင်ပြအပ်ပါတယ်။ ဥက္ကဌကြီးနှင့် လွှတ်တော်ကိုယ်စားလှယ်ကြီးများခင်ဗျား။ နဒီသောင်ယံဂေါက်ကလပ် အဆောက်အအုံဆောက်လုပ်အသုံးပြုထားခြင်းဟာ အစိုးရသီးသန့်မြေဧရိယာ ၇.၇၇၂ ဧကအတွင်း ကျရောက်လျက်ရှိပြီးတော့ အဆိုပါအဆောက်အအုံအနီးတစ်ဝိုက်မှာရှိတဲ့ အစိုးရစီမံခန့်ခွဲပိုင်ခွင့်ရှိတဲ့ မြေနေရာမှာ မြေနေရာမရှိသေးတဲ့ ခရိုင်၊ မြို့နယ်ဌာနဆိုင်ရာများမှ ဌာနပိုင်မြေအဖြစ် အသုံးပြုရန် လျှောက်ထားလာပါက ရခိုင်ပြည်နယ်အစိုးရအဖွဲ့အနေဖြင့် ဥပဒေ၊ လုပ်ထုံးလုပ်နည်းများနှင့်အညီ စိစစ်ဆောင်ရွက်ပေးသွားမည်ဖြစ်ပါကြောင်း ရခိုင်ပြည်နယ်အစိုးရအဖွဲ့၏ ဖြေကြားချက်အပေါ် ပူးပေါင်းရှင်းလင်းဖြေကြားအပ်ပါတယ်ခင်ဗျာ။ ကျေးဇူးတင်ပါတယ်ခင်ဗျား။</speech>
<speech type='speaker'>မိုက်ပေးပါ။</speech>
<speech><mp id='321'>ဦးဘရှိန်(ကျောက်ဖြူမဲဆန္ဒနယ်)</mp>ဥက္ကဋ္ဌကြီးခင်ဗျား။ ဆက်စပ်မေးခွန်းမေးချင်လို့ပါ။ ဝန်ကြီးဖြေတဲ့ အဖြေတွေကြားရတဲ့အတွက်ကြောင့် ကျေးဇူးတင်ပါတယ်။ ဒီနေရာမှာ မြေနေရာတွေ ရရှိမယ်ဆိုလို့ရှိရင် ဌာနဆိုင်ရာတွေအတွက်တော့ တစ်စုံတစ်ရာအဆင်ပြေနိုင်စရာ ရှိပါတယ်။ အခုနက ကျွန်တော်မေးတဲ့ မေးခွန်းနံပါတ်(၁)နဲ့ပတ်သက်ပြီးတော့ သိပ်ပြီးတော့ရှင်းရှင်းလင်းလင်း မရှိလိုက်ပါ ဘူး။ ဒီဂေါက်ကွင်းဟာ ကျွန်တော်တို့သိရသလောက် တရားဝင်မရသေးဘူးဆိုတဲ့ဟာ ကျွန်တော့် မေးခွန်းမှာပါတယ်။ ဝန်ကြီးက ဖြေတဲ့အထဲမှာ အဲဒီဂေါက်ကွင်းဟာ ဘယ်အဆင့်ရယ်လို့ ကျွန်တော် သေချာနားမလည်လိုက်ပါဘူး။ ကျောက်ဖြူမြို့ဟာ ခရိုင်မြို့ တစ်မြို့ ဖြစ်ပါတယ်။ ကျောက်ဖြူမြို့မှာ ပြည်ထောင်စုအဆင့်ဧည့်ရိပ်သာတောင် ဆောက်ထားလို့ ရှိတယ်။ အဲဒီတော့ မြို့ပေါ်မှာနေတဲ့သူတွေ ရော၊ ဧည့်သည်တွေရော ဒီဂေါက်ကွင်းကိုပဲ အသုံးပြုပြီးတော့ ဂေါက်ကစားကြပါတယ်။ ဂေါက်ကွင်း တစ်ကွင်းတော့ လိုအပ်ပါတယ်။ အဲဒီတော့ ဒီဂေါက်ကွင်း တရားဝင်ရရှိနိုင်အောင် ဘယ်သူတွေက ဘယ်လိုလုပ်ပြီးတော့ စီမံဆောင်ရွက်ရင် သက်ဆိုင်ရာဝန်ကြီးဌာနကရော ဘယ်လိုကူညီမလဲဆိုတာ အဲဒါလေးတစ်ချက် ရှင်းရှင်းလင်းလင်းလေး ကျွန်တော်သိချင်ပါတယ်။ အဲဒါလေးတစ်ချက် မေးပါရစေ။</speech>
<speech type='speaker'>သက်ဆိုင်ရာဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='33'>ဦးတင်မြင့်(ဒုတိယဝန်ကြီး၊ ပြည်ထောင်စုအစိုးရအဖွဲ့ရုံးဝန်ကြီးဌာန)</agency>လွှတ်တော် ကိုယ်စားလှယ်ကြီးမေးမြန်းတဲ့မေးခွန်းနဲ့ပတ်သက်ပြီး ပထမတုန်းကတော့ ဒီမြေတွေဟာ မြေလွတ်၊ မြေရိုင်းများ ဖြစ်ပါတယ်ခင်ဗျား။ အဲဒီထဲမှာမှ ကျွန်တော်တို့အစိုးရသီးသန့်မြေ ၇.၇၇၂ ဧကကို ကျောက်ဖြူမြို့ နဒီသောင်ယံဂေါက်ကွင်းကြီးကြပ်ရေးကော်မတီက ကော်မတီအမည်ပေါက်ရရှိရေး လျှောက်ထားခဲ့ပါတယ်။ ဒီမှာတော့ အစိုးရစီမံခန့်ခွဲပိုင်ခွင့်ရှိတဲ့မြေဆိုပြီးတော့ သတ်မှတ်ထားတာ ဖြစ်ပါ တယ်။ အဲဒီအပေါ်မှာ အမှန်တကယ်ဂေါက်ကွင်းအတွက် လိုအပ်တယ်ဆိုတာလည်း အခုနက လွှတ်တော်ကိုယ်စားလှယ်ကြီး ပြောကြားသွားပါတယ်။ အဲဒီရဲ့ အနီးနားမှာလည်း လေယာဉ်ကွင်းရှိပါ တယ်ခင်ဗျား။ အခြားအဆင့်မြင့်အဆောက်အအုံများ ဆောက်လုပ်ရန်လည်း မသင့်ပါဘူး။ အဲဒီတော့ လေယာဉ်ကွင်းနဲ့ ဂေါက်ကွင်းဆိုတာတော့ ဘာမှမဆောက်ဘဲနဲ့ ဂေါက်ရဲ့ Golf Restaurant မှာ သူ့ရဲ့မြက်ပဲစိုက်ပျိုးထားပြီးတော့ Deko ပါဝင်တဲ့ သတ်မှတ်တဲ့ကျင်းကိုးကျင်း သို့မဟုတ် ၁၈ ကျင်း ဖြစ်ပါတယ်။ နောင်တစ်ချိန်မှာ ဒီဒေသဖွံ့ဖြိုးတိုးတက်လာခဲ့ရင်တော့ ဒီနေရာတွေဟာ နိုင်ငံခြားသား အပါအဝင်ပေါ့လေ။ မြန်မာနိုင်ငံအတွက် အင်မတန်မှအားထားရတဲ့ ဂေါက်ကွင်းဖြစ်လာနိုင်ပါတယ်။ အဲဒီအပေါ်မှာ တရားဝင်ရရှိဖို့ဆိုတာတော့ ကျွန်တော်တို့က အစိုးရစီမံခန့်ခွဲပိုင်ခွင့်ရှိတဲ့မြေဖြစ်တဲ့ အတွက်ကြောင့် ဒီအပေါ်မှာ ကျန်းမာရေးနှင့်အားကစားဝန်ကြီးဌာနအနေနဲ့ပဲဖြစ်ဖြစ် သို့မဟုတ်ရင် လည်း နဒီသောင်ယံကြီးကြပ်ရေးကော်မတီကိုပဲဖြစ်ဖြစ် ပေးမယ်ဆိုရင် ပေးလို့ရပါတယ်။ သက်ဆိုင်ရာ ခရိုင်အုပ်ချုပ်ရေးမှူးထံကို လုပ်ထုံးလုပ်နည်းများနှင့်အညီ လျှောက်ထားပြီးတော့မှ အားကစားကွင်း သည် သက်ဆိုင်ရာခရိုင်၊ သက်ဆိုင်ရာတိုင်းဒေသကြီး/ပြည်နယ်အတွက် အမှန်တကယ်လိုအပ်မယ့် ကွင်းဖြစ်တဲ့အတွက်ကြောင့် ဒီအပေါ်မှာ မြေငှားဂရန် နှစ် ၃၀၊ နှစ် ၆၀၊ နှစ် ၉၀ စသည်ဖြင့် ပေးမယ် ဆိုလည်း ရပါတယ်။ ဒါမှမဟုတ်လို့ရှိရင် ဒီအပေါ်မှာ သက်ဆိုင်ရာကျန်းမာရေးနှင့်အားကစားဝန်ကြီး ဌာနအနေနဲ့ ကြီးကြပ်ပြီးဆောင်ရွက်မယ်ဆိုရင်တော့ မြေလွှဲမိန့်ထုတ်ပြန်ဆောင်ရွက်ပေးလို့ရပါတယ် ခင်ဗျား။ ဒါကိုလည်း သူတို့အနေနဲ့ လုပ်ထုံးလုပ်နည်းနှင့်အညီ လျှောက်ထားတဲ့အပေါ်မှာ သက်ဆိုင်ရာ ခရိုင်အုပ်ချုပ်ရေးမှူးကနေပြီးတော့ ပြည်နယ်ထံတင်ပြပြီးတော့မှ ဆောင်ရွက်ပေးနိုင်ပါတယ်။ သို့သော်လည်း ခရိုင်အုပ်ချုပ်ရေးမှူးရဲ့ လုပ်ပိုင်ခွင့်ကတော့ တစ်ဧကပဲရှိတဲ့အတွက်ကြောင့် သက်ဆိုင်ရာ ပြည်နယ်အထွေထွေအုပ်ချုပ်ရေးဦးစီးဌာနကို တင်ပြပါမယ်။ ပြည်နယ်အထွေထွေအုပ်ချုပ်ရေးဦးစီး ဌာနကတော့ သူရဲ့ လုပ်ပိုင်ခွင့်အရ ငါးဧက ပဲရှိပါတယ်။ ငါးဧကကျော်တဲ့ဧရိယာကို ဂေါက်ကွင်းအဖြစ် ထားရှိလိုပါတယ်။ ဒါ နိုင်ငံတော်ရဲ့ အားကစားဖွံ့ဖြိုးတိုးတက်ရေးအကျိုးငှာ ထားရှိလိုပါတယ်ဆိုရင် သက်ဆိုင်ရာအစိုးရအဖွဲ့ရဲ့ စိစစ်ထောက်ခံမှုနဲ့ ပြည်ထောင်စုအစိုးရအဖွဲ့ရုံးဝန်ကြီးဌာနအနေနဲ့ မြေငှား ဂရန် သို့မဟုတ်ရင် မြေလွှဲမိန့် ထုတ်ပြန်ဆောင်ရွက်ပေးနိုင်ပါကြောင်း လေးစားစွာဖြင့်ရှင်းလင်းတင်ပြ အပ်ပါတယ်ခင်ဗျား။ ကျေးဇူးတင်ပါတယ်ခင်ဗျား။</speech>
<speech type='speaker'>သဘောတူပြည်ထောင်စုအစိုးရအဖွဲ့ရုံးဝန်ကြီးဌာန ဒုတိယဝန်ကြီး ပြန်လည်ထွက်ခွာနိုင်ပါပြီ။</speech>
<title>တိုင်းရင်းသားမျိုးနွယ်စု (လူမျိုးအလိုက်လူဦးရေစာရင်း ထုတ်ပြန်ပေးရန် အစီအစဉ်ရှိ/မရှိနှင့် စပ်လျဉ်း သည့်မေးခွန်း</title>
<speech type='speaker'>မောင်တောမဲဆန္ဒနယ်မှ ဦလှထွန်းကျော် မေးမြန်းဖို့ ဖြစ်ပါတယ်။</speech>
<speech><mp id='332'>ဦးလှထွန်းကျော်(မောင်တောမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌနှင့်ပြည်သူ့လွှတ်တော်ကိုယ်စားလှယ်များ ပြည်ထောင်စုဝန်ကြီးများနှင့် ဧည့်သည်တော်များ အားလုံးမင်္ဂလာပါခင်ဗျား။ ကျွန်တော်ကတော့ ရခိုင်ပြည်နယ်၊ မောင်တောမဲဆန္ဒနယ်က ပြည်သူ့ လွှတ်တော် တိုင်းရင်းသားရေးရာနဲ့ ပြည်တွင်းငြိမ်းချမ်းရေးဖော်ဆောင်မှုကော်မတီအဖွဲ့ဝင် ပြည်သူ့ လွှတ်တော်ကိုယ်စားလှယ် ဦးလှထွန်းကျော် ဖြစ်ပါတယ်။ ယနေ့ ပြည်သူ့လွှတ်တော်ဥက္ကဋ္ဌကြီးမှ တစ်ဆင့်မေးမြန်းလိုတဲ့မေးခွန်းကတော့ လူဝင်မှုကြီးကြပ်ရေးနှင့် ပြည်သူ့အင်အားဝန်ကြီးဌာနမှ ၂၀၁၄ ခုနှစ်တွင် လူဦးရေနှင့်အိမ်အကြောင်းအရာ သန်းခေါင်စာရင်းကောက်ယူခဲ့ပါတယ်။ ထိုသို့ သန်းခေါင် စာရင်းကောက်ယူပြီးဖြစ်သော်လည်း ယနေ့အချိန်ထိ ပြည်ထောင်စုသမ္မတမြန်မာနိုင်ငံအတွင်း နေထိုင် ကြသော တိုင်ရင်းသားလူထုများ၏ မျိုးနွယ်စုလူမျိုးအလိုက် လူဦးရေစာရင်းထုတ်ပြန်ခြင်းမရှိခဲ့ပါ သဖြင့် တိုင်းရင်းသားမျိုးနွယ်စုလူမျိုးအလိုက် လူဦးရေစာရင်းထုတ်ပြန်ပေးမည့် အစီအစဉ်ရှိ/မရှိ၊ အစီအစဉ်ရှိပါက မည်သည့်အချိန်အခါထုတ်ပြန်မယ်။ မထုတ်ပြန်နိုင်ပါက မည်သည့်အတွက်ကြောင့် မထုတ်ပြန်နိုင်သေးသည်ကို သိရှိလိုသောမေးခွန်းကို မေးမြန်းသွားမှာ ဖြစ်ပါတယ်။ လေးစားအပ်ပါသော ဥက္ကဌကြီးခင်ဗျား။ ပြည်ထောင်စုမြန်မာနိုင်ငံမှာ မှီတင်းနေထိုင်ကြတဲ့ တိုင်းရင်းသားမျိုးနွယ်စုအမည်စာရင်းတွေကို သတ်မှတ်ပြုစုတဲ့နေရာမှာ အောက်ပါအချက်အလက်တွေကိုအခြေခံပြီးတော့သတ်မှတ်ခဲ့တယ်လို့ မှတ်တမ်းအရသိရပါတယ်။ (က) ၁၉၃၁ ခုနှစ်တွင် ပြုစု ခဲ့သော သန်းခေါင်စာရင်းအရ လူမျိုးစုစာရင်းအပေါ်အခြေခံပြီးတော့လည်းကောင်း၊ (ခ) ၁၉၅၃၁၉၅၄ ခုနှစ်၊ သန်းခေါင်းစာရင်းတွင်လည်း လူမျိုးစုစာရင်းအပေါ်အခြေခံပြီးတော့ ကောက်ခံခဲ့ခြင်း ဖြင့်လည်းကောင်း၊ (ဂ) ၁၉၆၀ ခုနှစ်၊ ယဉ်ကျေးမှုဝန်ကြီးဌာန ရှေးဟောင်းစာပေယဉ်ကျေးမှုရုံးရဲ့ အကြံပြုချက်၊ မြန်မာနိုင်ငံသမိုင်းကော်မရှင်ရဲ့ အကြံပြုချက်အရလည်းကောင်း၊ ၁၉၇၂ ခုနှစ် မြန်မာ့ ဆိုရှယ်လစ်လမ်းစဉ်ပါတီ ဗဟိုဌာနချုပ်၊ တိုင်းရင်းသားလူမျိုးစုရေးရာကော်မတီ၏ ညှိနှိုင်းချက်အရ လည်းကောင်းအခြေခံပြီးတော့ ၁၉၇၃ ခုနှစ်၊ လူဦးရေသန်းခေါင်စာရင်းမှာ တိုင်းရင်းသားလူမျိုးပေါင်း ၁၃၅ မျိုးရှိကြောင်းဖော်ပြခဲ့တာကို မှတ်တမ်းအရသိရပါတယ်။ (ဃ) ၁၉၈၃ ခုနှစ်၊ သန်းခေါင်စာရင်း မှာလည်း အဆိုပါတိုင်းရင်းသားလူမျိုး ၁၃၅ မျိုးကိုပဲအခြေခံပြီး လူမျိုးစာရင်းကောက်ခံမှတ်တမ်းတင် ခဲ့ပါတယ်။ (င) ၁၉၉၃-၂၀၁၃ ခုနှစ်အထိ သန်းခေါင်စာရင်းကောက်ခံမှုမရှိခဲ့ပေမဲ့ ၂၀၁၄ ခုနှစ်၊ မတ်လ ၃၀ ရက်နေ့မှာ ပြည်လုံးကျွတ်သန်းခေါင်စာရင်းကောက်ယူရာတွင် နိုင်ငံတကာနည်းပညာအထောက် အပံ့၊ ခေတ်မီနည်းစနစ်ဖြင့် စာရင်းကောက်ယူခဲ့ကြောင်း သိရပါတယ်ခင်ဗျား။ လေးစားအပ်ပါသော ဥက္ကဋ္ဌကြီးခင်ဗျား။ ဒီလိုစာရင်းပြုစုကောက်ခံခဲ့မှုကြောင့် အလုပ်သမား၊ လူဝင်မှုကြီးကြပ်ရေးနှင့်ပြည်သူ့အင်အားဝန်ကြီးဌာနအနေနဲ့ နိုင်ငံတစ်ဝန်းလုံးရှိ နိုင်ငံသူနိုင်ငံသား တို့ရဲ့ စီးပွားရေး၊ ပညာရေး၊ လူမူရေး အစရှိတဲ့အိမ်အကြောင်းအရာများကို ထုတ်ပြန်ကြေညာခဲ့ပြီး ဖြစ်ပါတယ်။ ယခင်က ၁၉၃၀ ခုနှစ်ကနေ ၁၉၈၃ ခုနှစ်အထိ ဆယ်နှစ်ကိုတစ်ကြိမ်၊ လေးကြိမ်တိတိ ကောက်ခံခဲ့တဲ့သန်းခေါင်စာရင်းမှာ တိုင်းရင်းသားလူမျိုးစုအလိုက် စာရင်းတိကျစွာထုတ်ပြန်နိုင်ခဲ့တယ် လို့သိရပါတယ်။ အခုနောက်ဆုံး ၂၀၁၄ ခုနှစ်၊ မတ်လ ၃၀ ရက်နေ့ ပြည်လုံးကျွတ်သန်းခေါင်စာရင်း ကောက်ယူရရှိမှုစာရင်းမှာ ပြည်ထောင်စုသမ္မတမြန်မာနိုင်ငံအတွင်းနေထိုင်ကြသော တိုင်းရင်းသား လူမျိုးများရဲ့ မျိုးနွယ်စုအလိုက် လူဦးရေစာရင်းကိုတော့ ငါးနှစ်သက်တမ်းကြာလာသည့်တိုင်အောင် ထုတ်ပြန်နိုင်ခြင်းမရှိသေးကြောင်း သိရပါတယ်။ အဲဒီလိုထုတ်ပြန်ကြေညာနိုင်ခြင်းမရှိတဲ့အတွက် နိုင်ငံအတွင်းမှီတင်းနေထိုင်ကြတဲ့ တိုင်းရင်းသားလူမျိုးများရဲ့ မျိုးနွယ်စုအလိုက် တည်ဆဲဥပဒေအရ တာဝန်နှင့်လုပ်ပိုင်ခွင်၊ ရပိုင်ခွင့်၊ ခံစားပိုင်ခွင့်အကျိုးငှားဆောင်ရွက်နိုင်ရန် အခက်အခဲရှိကြောင်း ကျွန်တော်တို့ ပြည်သူ့လွှတ်တော် တိုင်းရင်းသားရေးရာနှင့် ပြည်တွင်းငြိမ်းချမ်းရေးဖော်ဆောင်မှု ကော်မတီအနေနဲ့ တိုင်းရင်းသားဒေသတွင်း ကွင်းဆင်းလေ့လာတဲ့အခါမှာ တိုင်းရင်းသားဘာသာ စာပေ၊ ယဉ်ကျေးမှုအဖွဲ့များ ဆွေးနွေးမေးမြန်းချက်အရလည်းကောင်း၊ တိုင်းရင်းသားအရေးနဲ့ ပတ်သက်ပြီးတော့ အလုပ်ရုံဆွေးနွေးပွဲများမှာ တင်ပြချက်အရလည်းကောင်း၊ တိုင်းရင်းသား လူမျိုးရေးရာဝန်ကြီးဌာနရဲ့ တိုင်းရင်းသားလူမျိုးများအခွင့်အရေး ကာကွယ်စောင့်ရှောက်ရေးဥပဒေ ပြဋ္ဌာန်းချက် အခန်း(၂) ပုဒ်မ ၃ ပုဒ်မခွဲ(ခ)(ဂ)(င) အရလည်းကောင်း၊ အခန်း(၃) (၅) ပုဒ်မ ၄ ပုဒ်မခွဲ (ဇ)အရလည်းကောင်း၊ အခန်း(၅) ပုဒ်မ ၉ ပုဒ်မခွဲ (စ) (ည) အရလည်းကောင်း တာဝန်နဲ့လုပ်ပိုင်ခွင့်ကို တိကျမှန်ကန်စွာ ဥပဒေနဲ့အညီဆောင်ရွက်ခွင့် ရရှိနိုင်ရေးအတွက်လည်းကောင်း အထူးသဖြင့် အခန်း(၅) ပုဒ်မ ၉ ပုဒ်မခွဲ(ည)ပါ လူနည်းစုဖြစ်တဲ့ ကွယ်ပျောက်လုနီးပါးဖြစ်နေသည့် တိုင်းရင်းသား မျိုးနွယ်စုဖြစ်ကြတဲ့ တိုင်းရင်းသားလူနည်းစုတို့၏ စကား၊ စာပေ၊ ယဉ်ကျေးမှု၊ ရိုးရာဓလေ့ထုံးတမ်း ဖော်ထုတ်ခြင်း၊ ထိန်းသိမ်းခြင်း၊ စောင့်ရှောက်ခြင်းဖွံ့ဖြိုးတိုးတက်လာစေရန် နိုင်ငံတော်အနေဖြင့်ဆောင်ရွက်ပေးနိုင်စေရေးအတွက် ရည်ရွယ်ပြီးတော့ ပြည်သူ့လွှတ်တော်ဥက္ကဋ္ဌမှတစ်ဆင့် သက်ဆိုင်ရာ ဝန်ကြီးဌာနအား တိုင်းရင်းသားလူမျိုးများအားလုံးကိုယ်စား လေးစားစွာဖြင့် အထက်ပါမေးခွန်းကို မေးမြန်းအပ်ပါတယ်ခင်ဗျား။</speech>
<speech type='speaker'>အလုပ်သမား၊ လူဝင်မှုကြီးကြပ်ရေးနှင့်ပြည်သူ့အင်အားဝန်ကြီးဌာနကဖြေကြားရန် ဖြစ်ပါတယ်</speech>
<speech><agency id='25'>ဦးသိန်းဆွေ(ပြည်ထောင်စုဝန်ကြီး၊ အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အား ဝန်ကြီးဌာန)</agency>လေးစားအပ်ပါတဲ့ ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ လေ့လာသူများ အားလုံး မင်္ဂလာအပေါင်းနှင့်ပြည့်စုံပါစေလို့ ဆုတောင်းမေတ္တာပို့သပါတယ်။ ကျွန်တော် ကတော့ အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အားဝန်ကြီးဌာန၊ ပြည်ထောင်စုဝန်ကြီး ဦးသိန်းဆွေ ဖြစ်ပါတယ်။ ကျွန်တော့်အနေနဲ့ ရခိုင်ပြည်နယ်၊ မောင်တောမဲဆန္ဒနယ် ပြည်သူ့လွှတ်တော် ကိုယ်စားလှယ် ဦးလှထွန်းကျော်ရဲ့ ၂၀၁၄ ခုနှစ်မှာ လူဦးရေနှင့်အိမ်အကြောင်းအရာသန်းခေါင်စာရင်း ကောက်ယူခြင်းဖြစ်သော်လည်း ယနေ့အချိန်ထိ ပြည်ထောင်စုသမ္မတမြန်မာနိုင်ငံအတွင်း နေထိုင်ကြတဲ့ တိုင်းရင်းသားလူမျိုးများ၏ မျိုးနွယ်စုလူမျိုးအလိုက် လူဦးရေထုတ်ပြန်နိုင်ခြင်း မရှိသေးသဖြင့် တိုင်းရင်းသားမျိုးနွယ်စုလူမျိုးအလိုက်လူဦးရေစာရင်းထုတ်ပြန်ပေးမည့်အစီအစဉ်ရှိ/မရှိနှင့် အစီအစဉ် ရှိပါက မည်သည့်အချိန်မှာထုတ်ပြန်မည်၊ မထုတ်ပြန်နိုင်ပါက မည်သည့်အတွက်ကြောင့် မထုတ်ပြန် နိုင်သေးသည်ကိုမေးမြန်းတဲ့ ကြယ်ပွင့်ပြမေးခွန်းနဲ့ပတ်သက်ပြီးတော့မှ ဖြေကြားသွားမှာ ဖြစ်ပါတယ်။ လေးစားအပ်ပါတဲ့ ဥက္ကဋ္ဌကြီးခင်ဗျား။ လွှတ်တော်ကိုယ်စားလှယ်ကြီးမေးခွန်းနဲ့ ပတ်သက် ပြီးတော့မှ ကျွန်တော်တို့ အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အားဝန်ကြီးဌာန၊ ပြည်သူ့ အင်အားဦးစီးဌာနဟာ ၂၀၁၄ ခုနှစ်၊ လူဦးရေနှင့်အိမ်အကြောင်းအရာသန်းခေါင်စာရင်း မကောက် ယူမီနဲ့ ကောက်ယူပြီးကာလများမှာ လူမျိုးအမည်၊ ဖွဲ့စည်းမှု၊ လူမျိုးအုပ်စုများနှင့်ပတ်သက်ပြီးတော့မှ အငြင်းပွားဖွယ်ရာကိစ္စများ ရှိခဲ့ပါတယ်။ ပြည်ထောင်စုအစိုးရအဖွဲ့၊ လွှတ်တော်၊ ပြည်ထောင်စု ရွေးကောက်ပွဲကော်မရှင်နဲ့ သက်ဆိုင်ရာတိုင်းရင်းသားအဖွဲ့အစည်းများထံမှ မေးမြန်းချက်များ၊ တင်ပြ ချက်များကို လက်ခံရရှိခဲ့ပါတယ်။ ၂၀၁၄ ခုနှစ်၊ သန်းခေါင်စာရင်းမေးခွန်းမှာ လူမျိုးမေးခွန်းထည့်သွင်း ရာမှာ လူမျိုးအမည်များမှားယွင်းနေကြောင်း၊ တိုင်းရင်းသား ၁၃၅ မျိုးပေါ်အခြေခံခြင်းသည် ပကတိ အခြေအနေနှင့်ကိုက်ညီမှုမရှိကြောင်း၊ အုပ်စုကြီးများတွင်ပါဝင်သည့် လူမျိုးစုငယ်အရေအတွက်များ ကွဲပြားနေကြောင်း၊ ကွဲလွဲနေကြောင်း၊ သီးခြားလူမျိုးသတ်မှတ်ပေးရေးကိစ္စ ဆောင်ရွက်ပေးစေ လိုကြောင်း၊ မျိုးနွယ်စုအမည်ပြောင်းလဲသတ်မှတ်ပေးရေး ဆောင်ရွက်ပေးလိုကြောင်း၊ တိုင်းရင်းသား လူမျိုးများအဖြစ် အသစ်သတ်မှတ်ပေးရေးကိစ္စရပ်များ စသည်ဖြင့်တောင်းဆိုမှုများ များစွာရှိနေ ပါတယ်။ အဲဒီလိုရှိတဲ့အချိန်မှာ အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အားဝန်ကြီးဌာန၊ ပြည်သူ့အင်အားဦးစီးဌာနဟာ ၂၀၁၄ ခုနှစ်၊ သန်းခေါင်စာရင်းတွင် လူမျိုးစာရင်းများကို ကောက်ယူ ခဲ့သော်လည်းပဲ လူမျိုးအမည်၊ စာလုံးပေါင်းသတ်ပုံနှင့် လူမျိုးစုငယ်များပါဝင်မှုစသည်တို့တွင် ကျွန်တော် အထက်ကရှင်းလင်းခဲ့သလိုပဲ အငြင်းပွားဖွယ်မှုများရှိနေတဲ့အတွက် ၂၀၁၄ ခုနှစ်၊ လူဦးရေ နှင့် အိမ်အကြောင်းအရာသန်းခေါင်စာရင်းမှာ တိုင်းရင်းသားလူမျိုးများရဲ့ လူမျိုးနွယ်စုစာရင်းကို ထုတ်ပြန်ပေးမည့်အစီအစဉ် လောလောဆယ်မရှိသေးပါကြောင်း ဖြေကြားလိုပါတယ်။ တိုင်းရင်းသား ရေးရာကော်မတီဝင်များ၊ တိုင်းရင်းသားခေါင်းဆောင်များ၊ တိုင်းရင်းသားကိုယ်စားလှယ်များ၊ သမိုင်း ပညာရှင်များ၊ ယဉ်ကျေးမှုပညာရှင်နှင့် လူဦးရေပညာရှင်များ၊ သက်ဆိုင်ရာဌာနအဖွဲ့အစည်းများ အဆင့်ဆင့်အပါအဝင်၊ ပြည်သူ့လွှတ်တော်ကိုယ်စားလှယ်များအပါအဝင် ဆွေးနွေးမှုများ၊ ညှိနှိုင်းမှုများ တိုင်းရင်းသားလူမျိုးစုအတွင်းမှာ အကြေအလည်ညှိနှိုင်းဆွေးနွေးပြီးတော့မှ သဘောတူညီချက်ရရှိတဲ့ အချိန်မှသာလျှင် ထုတ်ပြန်သွားမည်ဖြစ်ပါကြောင်း ဥက္ကဋ္ဌကြီးကနေတစ်ဆင့် လေးစားစွာဖြေကြားအပ် ပါတယ်ခင်ဗျား။ အားလုံးကိုကျေးဇူးတင်ပါတယ်။</speech>
<speech type='speaker'>မိုက်ပေးပါ။</speech>
<speech><mp id='332'>ဦးလှထွန်းကျော်(မောင်တောမဲဆန္ဒနယ်)</mp>ဟုတ်ကဲ့။ အခုလို ဝန်ကြီးအနေနဲ့ ကျွန်တော် မေးတဲ့မေးခွန်းရဲ့ အခက်အခဲ၊ အကြပ်အတည်းတွေကို တင်ပြသွားတာကြားလိုက်ရပါတယ်။ ဒါပေမဲ့ ဒီလို လူမျိုးအမည်အတိအကျကိုထုတ်ပြန်နိုင်ဖို့အတွက် ကျွန်တော်တို့ တိုင်းရင်းသားလူမျိုးစု ခေါင်းဆောင်များရယ်၊ ကျွန်တော်တို့လွှတ်တော်ကိုယ်စားလှယ်များရယ်၊ တခြားသောပညာရှင်များတွေ ကို ပြန်လည်ဆွေးနွေးညှိနှိုင်းပြီးတော့ ထုတ်ပြန်မယ်ဆိုပြီးတော့ ပြောသွားပါတယ်။ ဘယ်အချိန်မှာ အဲဒီလိုဆွေးနွေးညှိနှိုင်းမှုကို စတင်နိုင်မလဲဆိုတာကို ဖြေပေးနိုင်ရင်တော့ဖြေပေးပါလို့ တင်ပြလို ပါတယ်။</speech>
<speech type='speaker'>သက်ဆိုင်ရာဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='25'>ဦးသိန်းဆွေ(ပြည်ထောင်စုဝန်ကြီး၊ အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အား ဝန်ကြီးဌာန)</agency>လေးစားအပ်ပါတဲ့ ပြည်သူ့လွှတ်တော်ဥက္ကဋ္ဌကြီးခင်ဗျား။ ဝန်ကြီးဌာနအနေနဲ့ တိုင်းရင်းသားလူမျိုးများရဲ့ လူမျိုးနွယ်စုလူမျိုးအလိုက် လူဦးရေစာရင်းထုတ်ပြန်ရေးအတွက် အကြီးအကဲများကိုလည်းပဲ တင်ပြထားပြီးဖြစ်ပါတယ်။ မြို့နယ်များ၊ ပြည်နယ်များ၊ ခရိုင်များမှာလည်းပဲ တိုင်းရင်းသားကော်မတီဝင်များ၊ တိုင်းရင်းသားခေါင်းဆောင်များ၊ တိုင်းရင်းသားကိုယ်စားလှယ်များနဲ့ သမိုင်းပညာရှင်များကိုလည်းပဲ ကျွန်တော်တို့စတင်ပြီးတော့မှ ဆွေးနွေးလျက်ရှိပါတယ်။ ဌာနတွင်း မှာလည်း ဆွေးနွေးလျက်ရှိပါတယ်။ နိုင်ငံခြားမှာရှိတဲ့ ပညာရှင်များရဲ့ အကူအညီနဲ့လည်းပဲ ကျွန်တော် တို့ ဆောင်ရွက်လျက်ရှိပါတယ်။ အလားတူပဲ ဘာသာရေးခေါင်းဆောင်များကိုလည်းပဲ တင်ပြပြီးတော့မှ ဒီကိစ္စကိုအဆင့်ဆင့် ညှိနှိုင်းဆွေးနွေးမှုများလည်း ဆောင်ရွက်လျက်ရှိပါတယ်။ တိုင်းရင်းသားရေးရာဝန်ကြီးဌာနကိုလည်းပဲ ကျွန်တော်တို့တင်ပြညှိနှိုင်းဆောင်ရွက်လျက်ရှိပါတယ်။ ကျွန်တော့်အနေနဲ့ တင်ပြလိုတဲ့အချက်ကတော့ တိုင်းရင်းသားလူမျိုးများရဲ့ လူမျိုးစုလူမျိုးအလိုက် စာရင်းဇယားထုတ်ပြန်နိုင်ရေးအတွက် စတင်ဆောင်ရွက်နေပါတယ်။ ကျွန်တော်တို့ ညှိနှိုင်းဆွေးနွေးမှုများလုပ်ဆောင်နေမှုများကို ပြီးပြတ်တဲ့အချိန် မှာတော့ ကျွန်တော်တို့ထုတ်ပြန်သွားပါမယ်။ ပြီးပြတ်မယ့်အချိန်တော့ ကျွန်တော့်အနေနဲ့ ခန့်မှန်း နိုင်ခြင်း လောလောဆယ်မရှိသေးပါကြောင်း ဥက္ကဋ္ဌကြီးမှတစ်ဆင့် လေးစားစွာတင်ပြအပ်ပါတယ် ခင်ဗျား။</speech>
<title>မြန်မာနိုင်ငံတွင် မှီတင်းနေထိုင်သည့်လူမျိုး ၁၃၅ မျိုးရှိကြောင်းကို ယခုမျက်မှောက်ခေတ်ကာလတွင် မှန်ကန်မှုရှိ/မရှိ ပြန်လည်စိစစ်ရန်အစီအစဉ်ရှိ/မရှိနှင့်စပ်လျဉ်းသည့်မေးခွန်း</title>
<speech type='speaker'>ဖာပွန်မဲဆန္ဒနယ်မှ ဦးစောထွန်းမြအောင် မေးမြန်းဖို့ ဖြစ်ပါတယ်</speech>
<speech><mp id='252'>ဦးစောထွန်းမြအောင်(ဖာပွန်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌ၊ ပြည်ထောင်စုဝန်ကြီးများ၊ လွှတ်တော်ကိုယ်စားလှယ်များကို မင်္ဂလာပါလို့ ဦးစွာဂါရဝပြု နှုတ်ဆက်အပ်ပါတယ်။ ကျွန်တော်ကတော့ ကရင်ပြည်နယ်၊ ဖာပွန်မဲဆန္ဒနယ်က ပြည်သူ့လွှတ်တော် ကိုယ်စားလှယ်၊ တိုင်းရင်းသားရေးရာနှင့် ပြည်တွင်းငြိမ်းချမ်းရေးဖော်ဆောင်ရေးကော်မတီအဖွဲ့ဝင် ဖြစ်ပါတယ်။ လေးစားအပ်ပါသောဥက္ကဋ္ဌကြီးခင်ဗျား။ ကျွန်တော့်အနေနဲ့ ဥက္ကဋ္ဌကြီးမှတစ်ဆင့် မေးမြန်း သွားမှာဖြစ်ပါတယ်။ ဥက္ကဋ္ဌကြီးခင်ဗျား။ မေးခွန်းမေးရတဲ့အကြောင်းအရင်းကို တင်ပြရမယ်ဆိုလို့ရှိရင် တိုင်းရင်းသား လူမျိုးများ၏အခွင့်အရေးကိုကာကွယ်စောင့်ရှောက်သည့်ဥပဒေကို ၂၀၁၅ ခုနှစ်၊ ဖေဖော်ဝါရီလ ၂၄ ရက်နေ့မှာ ပြည်ထောင်စုလွှတ်တော်ဥပဒေအမှတ်(၈/၂၀၁၅) ဖြင့် ပြဋ္ဌာန်းခဲ့ပြီး ယင်းဥပဒေအရ တိုင်းရင်းသားလူမျိုးများ၏အခွင့်အရေးအပြည့်အဝရရှိစေရန်နှင့် လူမှုအကျိုးစီးပွားများကို ကြိုးစား ဖော်ဆောင်နိုင်ရေးအတွက် တိုင်းရင်းသားလူမျိုးများရေးရာဝန်ကြီးဌာနကိုလည်း ၂၀၁၆ ခုနှစ်၊ မတ်လ ၃၀ ရက်နေ့မှာ ဖွဲ့စည်းပြီးဖြစ်ပါတယ်။ သို့ပါ၍ တိုင်းရင်းသားလူမျိုးများ၏အခွင့်အရေးကာကွယ်စောင့်ရှောက်သည့်ဥပဒေတွင် ပါရှိ သောအခွင့်အရေးများမဆုံးစေရေး ပျောက်ကွယ်လုနီးပါးဖြစ်သောတိုင်းရင်းသားလူမျိုးများနှင့် ၎င်းတို့ ၏ရိုးရာယဉ်ကျေးမှုဓလေ့ထုံးတမ်းစဉ်လာများကို ထိန်းသိမ်းကာကွယ်စောင့်ရှောက်ရေး၊ တိုင်းရင်းသား မျိုးနွယ်စု၏အမှန်စာရင်းများကိုသိရှိနိုင်ရန်အတွက် မြန်မာနိုင်ငံတွင် မှီတင်းနေထိုင်ကြသည့် လက်ရှိ အသိအမှတ်ပြု ခေါ်ထားသောလူမျိုး ၁၃၅ မျိုးကို မည်သည့်အချိန်၊ မည်သည့်ကာလ၊ မည်သည့် လက်ထက်၊ မည်သို့သောသတ်မှတ်ချက်ဖြင့် လူမျိုး ၁၃၅ မျိုးကို ယခုမျက်မှောက်ခေတ်တွင် မှန်ကန်မှု ရှိ/မရှိပြန်လည်စစ်ဆေးရန်ရှိ/မရှိ သိလိုပါ၍ ပြည်သူ့လွှတ်တော်ဥက္ကဋ္ဌကြီးမှတစ်ဆင့် လေးစားစွာ မေးမြန်းအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အားဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='25'>ဦးသိန်းဆွေ(ပြည်ထောင်စုဝန်ကြီး၊ အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အား ဝန်ကြီးဌာန)</agency>လေးစားအပ်ပါတဲ့ ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်ကြီး များခင်ဗျား။ ကရင်ပြည်နယ်၊ ဖာပွန်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးစောထွန်းမြအောင် ရဲ့ မေးခွန်းနှင့်ပတ်သက်ပြီးတော့မှ ကျွန်တော်မှပဲ ဆက်လက်ဖြေကြားသွားမှာဖြစ်ပါတယ်။ လွှတ်တော် ကိုယ်စားလှယ်ကြီးရဲ့ မေးခွန်းနှင့်ပတ်သက်ပြီးတော့မှ မြန်မာနိုင်ငံမှာ ပြည်လုံးကျွတ်လူဦးရေသန်းခေါင် စာရင်းကောက်ယူခြင်းလုပ်ငန်းကို ၁၉၇၃ ခုနှစ်တွင်တစ်ကြိမ်၊ ၁၉၈၃ ခုနှစ်တွင် တစ်ကြိမ်ဆောင်ရွက် ခဲ့တာဖြစ်ပါတယ်။ ၁၉၇၃ ခုနှစ် သန်းခေါင်စာရင်းကောက်ယူတဲ့နေရာမှာ လူမျိုးမေးခွန်းကို ထည့်သွင်း ရန်အတွက် မြန်မာနိုင်ငံအတွင်း မှီတင်းနေထိုင်ကြတဲ့ တိုင်းရင်းသားလူမျိုးနွယ်စုစာရင်းကို ပြုစုခဲ့ပါ တယ်။ မြန်မာနိုင်ငံတွင်နေထိုင်တဲ့ တိုင်းရင်းသားမျိုးနွယ်စုအမည်စာရင်းများ သတ်မှတ်ပြုစုရာမှာ ၁၉၃၁ ခုနှစ် ဗြိတိသျှကိုလိုနီလက်ထက်ကပင် သန်းခေါင်စာရင်းကောက်ယူဖော်ထုတ်တွေ့ရှိရသည့် လူမျိုးစုစာရင်းအရလည်းကောင်း၊ ၁၉၅၃-၁၉၅၄ ခုနှစ် လူမျိုးစုစာရင်းအရလည်းကောင်း၊ ၁၉၆၀ ခုနှစ်တွင် ယဉ်ကျေးမှုဝန်ကြီးဌာနလက်အောက်မှာရှိတဲ့ ရှေးဟောင်းစာပေနှင့် ယဉ်ကျေးမှုရုံးရဲ့ အကြံပြု ချက်နှင့် မြန်မာနိုင်ငံသမိုင်းကော်မရှင်ရဲ့ အကြံပေးချက်အရသော်လည်းကောင်း၊ ၁၉၆၁ ခုနှစ်မှာ ယဉ်ကျေးမှုဝန်ကြီးဌာန ရှေးဟောင်းစာပေနှင့် ယဉ်ကျေးမှုရုံးရဲ့ အကြံပြုချက်နှင့် မြန်မာနိုင်ငံသမိုင်း ကော်မရှင်ရဲ့ အကြံပြုချက်အရသော်လည်းကောင်း၊ ၁၉၇၂ ခုနှစ် မြန်မာ့ဆိုရှယ်လစ်လမ်းစဉ်ပါတီ ဗဟိုကော်မတီဌာနချုပ် တိုင်းရင်းသားလူမျိုးစုရေးရာကော်မတီ၏ ညှိနှိုင်းချက်အရသော်လည်းကောင်း၊ တိုင်းရင်းသားလူမျိုးစုစာရင်းအား အဆင့်ဆင့်စိစစ်ပြီးတော့မှ၊ စစ်ဆေးပြီးတော့မှဖော်ပြခဲ့တယ်လို့ လေ့လာတွေ့ရှိရပါတယ်။ ၁၉၇၃ ခုနှစ် ပြည်လုံးကျွတ်အဆင့် လူဦးရေသန်းခေါင်စာရင်းကောက်ယူတဲ့ နေရာမှာနဲ့ ၁၉၈၃ ခုနှစ် ပြည်လုံးကျွတ်အဆင့် လူဦးရေသန်းခေါင်စာရင်းကောက်ယူတဲ့နေရာ နှစ်ကြိမ် လုံးမှာ တိုင်းရင်းသားလူမျိုး ၁၃၅ မျိုးကိုအခြေခံပြီးတော့မှ ဆောင်ရွက်ခဲ့တာကိုလည်းပဲ တွေ့ရှိရပါ ၂၀၁၄ ခုနှစ်၊ လူဦးရေနှင့် အိမ်အကြောင်းအရာ သန်းခေါင်စာရင်းကောက်ယူတဲ့နေရာမှာလည်း ပဲ လူမျိုးကိုထည့်သွင်းကောက်ယူခဲ့ပြီးတော့မှ စာရင်းကောက်ယူခြင်းလုပ်ငန်းနှင့် စာရင်းပြုစုခြင်း လုပ်ငန်းကိုလွယ်ကူစေဖို့အတွက်ကို နိုင်ငံအတွင်းမှာရှိတဲ့ တိုင်းရင်းသားမျိုးနွယ်စုများကိုရနိုင်သမျှ ကြိုတင်စာရင်းပြုစုထားခဲ့ပါတယ်။ ၂၀၁၄ ခုနှစ် လူဦးရေနှင့် အိမ်အကြောင်းအရာသန်းခေါင်စာရင်းမှာ မြန်မာနိုင်ငံတွင်နေထိုင်သော တိုင်းရင်းသားမျိုးနွယ်စုအမည်စာရင်းများ သတ်မှတ်ပြုစုရာတွင် လည်း တစ်ဦးတစ်ယောက်တည်း၊ အဖွဲ့အစည်းတစ်ခုတည်းမှသတ်မှတ်ပြု စုပြီးတော့ မရနိုင်တာဖြစ်တဲ့ အတွက် ယခင် ၁၉၈၃ ခုနှစ် သန်းခေါင်စာရင်းမှာအသုံးပြုခဲ့တဲ့ လူမျိုးစာရင်းကိုအခြေခံပြီးတော့မှ လူမျိုးအမည် ကုတ်များကို အုပ်စုများခွဲပြီးတော့မှ ပြုစုခဲ့ရပါတယ်။ အဆိုပါလူမျိုးစာရင်းတွင် မပါဝင်သူများကိုလည်း ကုတ်နံပါတ် ၉၁၄ ဖြည့်သွင်းပြီးတော့မှ ကောက်ယူစေခဲ့ခြင်းပဲဖြစ်ပါတယ်။ လေးစားအပ်ပါတဲ့ ပြည်သူ့လွှတ်တော်ဥက္ကဋ္ဌကြီးနှင့် ကိုယ်စားလှယ်ကြီးများခင်ဗျား။ သန်းခေါင် စာရင်းမကောက်ယူမီနှင့် သန်းခေါင်စာရင်းကောက်ယူပြီးကာလများမှာ လူမျိုးအမည်၊ ဖွဲ့စည်းမှု၊ လူမျိုးအုပ်စုများနှင့်ပတ်သက်၍ အငြင်းပွားဖွယ်ရာကိစ္စရပ်များရှိနေပါတယ်။ ပြည်ထောင်စုအစိုးရ အဖွဲ့၊ လွှတ်တော်၊ ပြည်ထောင်စုရွေးကောက်ပွဲကော်မရှင်နှင့် သက်ဆိုင်ရာတိုင်းရင်းသားအဖွဲ့အစည်း များထံမှလည်း မေးမြန်းချက်များ၊ တင်ပြချက်များကိုလည်း များစွာလက်ခံရရှိနေဆဲပဲဖြစ်ပါတယ်။ ၂၀၁၄ ခုနှစ် သန်းခေါင်စာရင်းမေးခွန်းမှာ လူမျိုးမေးခွန်းထည့်သွင်းရာ၌ လူမျိုးအမည်သည် မှားယွင်း နေကြောင်း၊ တိုင်းရင်းသား ၁၃၅ မျိုးအပေါ် အခြေခံခြင်းသည် ပကတိအခြေအနေနှင့် ကိုက်ညီမှု မရှိကြောင်း၊ လူမျိုးအုပ်စုကြီးများတွင်ပါဝင်နေတဲ့ လူမျိုးစုငယ်အရေအတွက်များကွဲနေကြောင်း၊ သီးခြား လူမျိုးသတ်မှတ်ပေးရေးကိစ္စ၊ မျိုးနွယ်စုပြောင်းလဲသတ်မှတ်ရေးကိစ္စ၊ တိုင်းရင်းသားလူမျိုးအဖြစ် သတ်မှတ်ပေးရေးကိစ္စ စတဲ့တောင်းဆိုမှုများ များစွာရှိနေပါတယ်။ လက်ရှိအခြေအနေမှာ တိုင်းရင်းသားလူမျိုးနွယ်စုများရဲ့ လူဦးရေစာရင်းထုတ်ပြန်နိုင်ရေးနှင့် တိုင်းရင်းသားလူမျိုးနွယ်စု လူဦးရေစာရင်းများကို ပိုမိုတိကျရေးအတွက်ကို ကျွန်တော်တို့ သက်ဆိုင်ရာအဖွဲ့အစည်းအသီးသီးနှင့်ညှိနှိုင်းဆောင်ရွက်နေဆဲကာလဖြစ်ပါတယ်။ ဒါကြောင့်မို့လို့ လူမျိုး ၁၃၅ မျိုးကို မျက်မှောက်ကာလမှာ သီးသန့်ကြီးပြန်လည်စိစစ်ဖို့ အစီအစဉ်မရှိကြောင်းနှင့် ၂၀၁၄ ခုနှစ် လူဦးရေနှင့်အိမ်အကြောင်းအရာသန်းခေါင်စာရင်းပေါ်မူတည်ပြီးတော့ ဆက်လက် ထုတ်ပြန်နိုင်ရေးအတွက်ကို ဆောင်ရွက်လျက်ရှိပါကြောင်း ဥက္ကဌကြီးမှတစ်ဆင့် လေးစားစွာဖြေကြား အပ်ပါတယ်ခင်ဗျား။ အားလုံးကိုကျေးဇူးတင်ပါတယ်။</speech>
<speech type='speaker'>လွှတ်တော်ကိုယ်စားလှယ်များခင်ဗျား။ ဒီနေ့အတွက်မေးခွန်းများ မေးမြန်း၊ ဖြေကြားခြင်းအစီအစဉ်ပြီးပါပြီ</speech>
<speech type='speaker'>လွှတ်တော်ကိုယ်စားလှယ်များခင်ဗျား။ လွှတ်တော်အစည်းအဝေးကို ၃၀ မိနစ် ခန့်ခေတ္တရပ်နားမှာဖြစ်ပါတယ်</speech>
<speech type='mc'>ပြည်သူ့လွှတ်တော်ဥက္ကဋ္ဌ ပြန်လည်ထွက်ခွာပါပြီခင်ဗျား။</speech>
<speech type='mc'>အားလုံးထွက်ခွာနိုင်ပါပြီခင်ဗျား။</speech>
<p>အစည်းအဝေးကို ၁၁၀၅ နာရီအချိန်တွင် မိနစ် ၃၀ ခန့်ခေတ္တရပ်နားပါသည်။</p>
</section>
<section value = 'Bill'>
<speech type='mc'>ပြည်သူ့လွှတ်တော်ကိုယ်စားလှယ်များနှင့် ဧည့်သည်တော်များခင်ဗျား။ အစည်းအဝေးပြန်လည်စတင်တော့မှာ ဖြစ်ပါတယ်</speech>
<speech type='mc'>ပြည်သူ့လွှတ်တော်ဥက္ကဋ္ဌ ကြွရောက်လာပါပြီခင်ဗျား။</speech>
<speech type='mc'>အားလုံးထိုင်နိုင်ပါပြီခင်ဗျား။</speech>
<title>အမျိုးသားလွှတ်တော်က ပြင်ဆင်ချက်ဖြင့် ပြန်လည်ပေးပို့လာသော ပညာရေးသုတေသန၊ စီမံကိန်းနှင့်လေ့ကျင့်ရေးဥပဒေကြမ်းကို လက်ခံရရှိကြောင်းနှင့် ပြင်ဆင်ချက်အဆို တင်သွင်း လိုသည့် လွှတ်တော်ကိုယ်စားလှယ်များ အမည်စာရင်း တင်သွင်းနိုင်ကြောင်း လွှတ်တော် သို့အသိပေးတင်ပြခြင်း</title>
<speech type='speaker'>အစီအစဉ် ၆ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်သူ့ လွှတ်တော်မှာ စတင်ဆွေးနွေး၍ ပြင်ဆင်ချက်ဖြင့် အတည်ပြုခဲ့ပြီး အမျိုးသားလွှတ်တော်သို့ ပေးပို့ ထားသော ပညာရေးသုတေသန၊ စီမံကိန်းနှင့် လေ့ကျင့်ရေးဥပဒေကြမ်းကို ၆-၈-၂၀၁၉ ရက်နေ့မှာ အမျိုးသားလွှတ်တော်က ပြင်ဆင်ချက်ဖြင့် ပြန်လည်ပေးပို့လာပါတယ်။ ပြင်ဆင်ချက်မိတ္တူများ ကိုလည်း ကိုယ်စားလှယ်များထံ ဖြန့်ဝေထားပြီးဖြစ်ပါတယ်။ ယင်းဥပဒေကြမ်းနှင့်စပ်လျဉ်းပြီး ပြင်ဆင်ချက်အပေါ် ဆွေးနွေးရန် အဆိုတင်သွင်းလိုသူများအနေနဲ့ ဆွေးနွေးလိုသည့် ဥပဒေကြမ်း၏ အပိုဒ်၊ အပိုဒ်ခွဲ၊ အကြောင်းအရာကို တိတိကျကျဖော်ပြ၍ ၁၆-၈-၂၀၁၉ ရက်(သောကြာနေ့)ညနေနာရီ နောက်ဆုံးထားပြီး ပြည်သူ့လွှတ်တော်ရုံး၊ ညွှန်ကြားရေးမှူးချုပ်ထံ အမည်စာရင်းတင်သွင်းရန် ဖြစ်ကြောင်း အသိပေးကြေညာပါတယ်။</speech>
</section>
<section value = 'Motion'>
<title>ဦးမောင်မြင့်၊ မင်းကင်းမဲဆန္ဒနယ်က တင်သွင်းသည့် ပြည်ပရောက်မြန်မာလုပ်သားများ Labour Right အပြည့်အဝရရှိစေရေးနှင့် အခက်အခဲများကြုံတွေ့ရသည့်အခါ ကူညီစောင့်ရှောက် ပေးနိုင်ရေးနှင့် ပြည်တွင်းတွင် Labour Intensive Industry များအလုံးအရင်းနှင့် ပေါ်ပေါက်လာစေရေးအတွက် စီမံဆောင်ရွက်ပေးရန် နိုင်ငံတော်အစိုးရအား တိုက်တွန်းကြောင်းအဆိုကို လွှတ်တော်ကိုယ်စား လှယ်များက ဆွေးနွေးခြင်း</title>
<speech type='speaker'>အစီအစဉ် ၇ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဦးမောင်မြင့်၊ မင်းကင်းမဲဆန္ဒနယ်က ဒုတိယအကြိမ် ပြည်သူ့လွှတ်တော် (၁၃) ကြိမ်မြောက် ပုံမှန်အစည်းအဝေး ပဉ္စမနေ့(၂၉-၇-၂၀၁၉ ရက်နေ့)တွင် တင်သွင်းသွားတဲ့ ပြည်ပရောက်မြန်မာလုပ်သားများ Labour Right အပြည့်အဝရရှိစေရေးနှင့် အခက်အခဲများကြုံတွေ့ရသည့်အခါ ကူညီစောင့်ရှောက်ပေးနိုင်ရေး နှင့်ပြည်တွင်းတွင် Labour Intensive Industry များအလုံးအရင်းနှင့် ပေါ်ပေါက်လာစေရေးအတွက် စီမံဆောင်ရွက်ပေးရန် နိုင်ငံတော်အစိုးရအား တိုက်တွန်းကြောင်းအဆိုကို ၂၀၁၃ ခုနှစ်၊ ပြည်သူ့ လွှတ်တော်ဆိုင်ရာနည်းဥပဒေ ၁၇၀ အရ ဆောင်ရွက်သွားမှာဖြစ်ပါတယ်။ ယင်းအဆိုနဲ့စပ်လျဉ်းပြီး ဆွေးနွေးမယ့်ကိုယ်စားလှယ် ၁၁ ဦးရှိပါတယ်</speech>
<speech type='speaker'>ပထမဦးစွာ မိတ္ထီလာမဲဆန္ဒနယ်မှ ဒေါက်တာမောင်သင်းက ဆွေးနွေးဖို့ ဖြစ်ပါတယ်</speech>
<speech><mp id='302'>ဒေါက်တာမောင်သင်း(မိတ္ထီလာမဲဆန္ဒနယ်)</mp>လေးစားအပ်ပါသော ဥက္ကဌကြီးနှင့်အားလုံး မင်္ဂလာပါခင်ဗျား။ ကျွန်တော်ကတော့ မိတ္ထီလာမဲဆန္ဒနယ်မှ ဒေါက်တာမောင်သင်းဖြစ်ပြီး ဦးမောင်မြင့်ရဲ့ အဆိုကို ထောက်ခံဆွေးနွေးသွားမှာ ဖြစ်ပါတယ်။ ကျွန်တော့်ကို Power Point သုံးစွဲခွင့်ပြုပါရန် ဥက္ကဋ္ဌကြီးအား ပန်ကြားအပ်ပါတယ်ခင်ဗျား။ အဆိုမှာ အပိုင်းနှစ်ပိုင်းပါဝင်ပြီး ပထမပိုင်းမှာတော့ အကြောင်းအမျိုးမျိုးကြောင့် ပြည်ပကိုရောက်ရှိနေတဲ့ မြန်မာလုပ်သားတွေ အလုပ်သမားအခွင့်အရေး Labour Right အပြည့်အဝရရှိစေဖို့နဲ့ အခက်အခဲကြုံတွေ့တဲ့အခါမှာ ထိရောက်လျင်မြန်စွာ ကူညီစောင့်ရှောက်ပေးရေး ဖြစ်ပါတယ်။ ဖွဲ့စည်းပုံအခြေခံဥပဒေ ပုဒ်မ ၃၈၀ မှာ နိုင်ငံခြားတိုင်းတစ်ပါးနှင့် ဆက်ဆံသော နိုင်ငံသားတိုင်းသည် ပြည်တွင်း၌ဖြစ်စေ၊ ပြည်ပ၍ဖြစ်စေ နိုင်ငံတော်၏ ကာကွယ် စောင့်ရှောက်မှုကို တောင်းခံခွင့်ရှိသူဟုဆိုထား၍ ပြည်ပရောက်မြန်မာနိုင်ငံသားများအား နိုင်ငံတော်၏ ကာကွယ်စောင့်ရှောက်မှုကို ရယူခွင့်ရှိစေလိုတဲ့အဆိုဖြစ်၍ ထောက်ခံဆွေးနွေးရခြင်း ဖြစ်ပါတယ်။ ဒုတိယပိုင်းကတော့ ပြည်ပကို ဘုရားပွဲသွားသလို အလုပ်အကိုင်အခွင့်အလမ်း ရရှိရေးအတွက် သွားနေကြတာတွေ လျော့နည်းသွားစေဖို့ ဖြစ်နိုင်ရင်ရပ်တန့်သွားပြီး ပြည်ပမှာရောက်ရှိနေတဲ့ မြန်မာ လုပ်သားတွေ ပြည်တွင်းကို ပြန်လည်ဝင်ရောက်လာနိုင်စေဖို့အတွက် ပြည်တွင်းမှာ labour Intensive Industry တွေ အလုံးအရင်းနဲ့ပေါ်ပေါက်လာစေရေး စီမံဆောင်ရွက်ရန် ဖြစ်ပါတယ်။ ဥက္ကဋ္ဌကြီးခင်ဗျား။ ယနေ့အချိန်မှာ ကျွန်တော်တို့နိုင်ငံသား ငါးသန်း၊ မြန်မာ့လူဦးရေရဲ့ ၁၀ ရာခိုင်နှုန်း ဟာ ထိုင်းနိုင်ငံ၊ မလေးရှားနိုင်ငံ၊ စင်ကာပူနိုင်ငံ၊ ဂျပန်နိုင်ငံ၊ ကိုရီးယားနိုင်ငံ၊ တရုတ်နိုင်ငံ၊ UAE နိုင်ငံ၊ ဂျော်ဒန်စတဲ့နိုင်ငံတွေမှာ ရိုးသားစွာအသက်မွေးဝမ်းကျောင်းပြုနေကြပါတယ်။ ဒါကို မြန်မာတွေ နိုင်ငံခြားမှာ ကျွန်ခံနေတယ်လို့ ပြောနေကြတာတွေကိုတော့ မြန်မာတွေဟာ ကျွန်မျိုးမဟုတ်လို့ ကျွန်တော့်အနေဖြင့်လည်း ပြင်းပြင်းထန်ထန်ကန့်ကွက်ပါတယ်။ အဆိုရှင်ရဲ့ တင်ပြချက်အရ ထိုင်းနိုင်ငံ တစ်ခုတည်းမှာပင် မြန်မာလုပ်သား ၃.၅ သန်းခန့်ရှိပြီး ဒီထဲကမှ ၁.၅ သန်းဟာ Document ခိုင်ခိုင် မာမာရှိတယ်ဆိုတာကိုသိရလို့ ကျွန်တော့်အနေဖြင့် အထူးတုန်လှုပ်မိပါတယ်။ ဘာကြောင့်လဲဆိုတော့ မြန်မာအလုပ်သမား နှစ်သန်းဟာ တရားမဝင်ဘူးဆိုတာကို သိလိုက်ရလို့ပါ။ အဆိုရှင်က သူ့ရဲ့အဆိုမှာ မြန်မာလုပ်သားနှစ်သန်းကို Certificate of Identity တွေ အမြန်ဆုံးထုတ်ပေးရန် တိုက်တွန်းထားတဲ့ အတွက် ကျွန်တော့်အနေနဲ့လည်း လေးလေးနက်နက် ထောက်ခံပါတယ်။ ဥက္ကဋ္ဌကြီးခင်ဗျား။ တစ်နေ့က သတင်းစာတွေထဲမှာ အလုပ်သမားညွှန်ကြားမှုဦးစီးဌာန ညွှန်ကြားရေးမှူးချုပ် ဦးဝင်းရှိန်နဲ့ အင်တာဗျူးကို နှစ်ရက်ဆက်တိုက်ဖတ်ရပါတယ်။ သူပြောတာကို ကျွန်တော် နားလည်တာကတော့ ထိုင်းနိုင်ငံမှာ လက်ရှိရောက်နေတဲ့ Document မရှိသေးတဲ့ အလုပ် သမားတွေကို တရားဝင်လက်မှတ် ထပ်မံထုတ်ပေးခြင်းကို မလုပ်တော့ဘူးလို့ ထိုင်းနိုင်ငံမှာလုပ်ခဲ့တဲ့ အစည်းအဝေးကနေ ဆုံးဖြတ်ခဲ့တယ်ဆိုတဲ့အချက်ပါပဲ။ အဲဒီအလုပ်သမားနှစ်သန်းဟာ မြန်မာနိုင်ငံကို ပြန်လာပြီး MoU စနစ်အရ Passport နဲ့သာ ထိုင်းနိုင်ငံကို ပြန်သွားရမှာဖြစ်တယ်လို့ သိရပါတယ်။ ကိုယ်စားလှယ်ကြီးများစဉ်းစားကြည့်ပါခင်ဗျာ။ အဲဒီအလုပ်သမားနှစ်သန်းဟာ မြန်မာနိုင်ငံကိုပြန်လာ ဖို့၊ Passport ထုတ်ဖို့၊ ပြီးရင် ထိုင်းနိုင်ငံကို လေယာဉ်ပျံနဲ့ပြန်သွားဖို့ဆိုတဲ့အလုပ်ဟာ ဘယ်လောက် ကြီးမားပြီး၊ ဘယ်လောက်ခက်ခဲမယ်ဆိုတာကို ရှင်းနေပါတယ်။ တစ်ဖန် ထိုင်းနိုင်ငံ အလုပ်ရှင်တွေဘက် က စဉ်းစားကြည့်ရင်လည်း ဒီအလုပ်သမားတွေမရှိရင် သူတို့လည်ပတ်နေတဲ့စက်ရုံတွေကို ဘယ်လို ဆက်လုပ်ကြမလဲ။ ကြာမယ့်ကာလမှာ ဘယ်လောက်ကြာမယ်ဆိုတာလည်း မခန့်မှန်းနိုင်ပါဘူး။ ဒီတော့ သူ့မြန်မာအလုပ်သမားတွေ မြန်မာနိုင်ငံကို မပြန်ဖြစ်အောင် ဖန်တီးထားမှာသေချာပါတယ်။ ဒါကြောင့် ကောက်ချက်ချနိုင်တာကတော့ ဒီအလုပ်သမားနှစ်သန်းဟာ တရားမဝင်အဖြစ်နဲ့ပဲ ဆက်လက်ရပ်တည် နေကြပါလိမ့်မယ်။ ထိုင်းနိုင်ငံဘက်ကတာဝန်ရှိသူတွေက ရှောင်တခင်ဝင်စစ်ရင် တရားမဝင် အလုပ်သမားအဖြစ်နဲ့ အဖမ်းခံရပြီး မဲဆောက်မြို့၊ ရနောင်းမြို့တို့မှာ လူသွန်ခံရတဲ့အဖြစ်မျိုး ကြုံတွေ့ရ ပါလိမ့်မယ်။ ဖွဲ့စည်းပုံအခြေခံဥပဒေ ၃၈ဝ အရ အစိုးရတစ်ရပ်ဆိုတာ ပြည်သူကို ကမ္ဘာ့ဘယ်နေရာမှာ ရောက်ရောက် စောင့်ရှောက်ပေးဖို့တာဝန်ရှိပါတယ်။ ယခုလို မြန်မာနိုင်ငံသားတွေ ဒုက္ခ၊ သုက္ခ ရောက်နေတော့မယ်ဆိုတာ သိနေပြီဆိုရင် ဒီအတိုင်း အစိုးရအနေနဲ့ ငုံ့ခံမနေဘဲ ထိုင်းနိုင်ငံဘက်က တာဝန်ရှိသူတွေနဲ့ ထပ်မံညှိနှိုင်းဆွေးနွေးသင့်ပါကြောင်း တင်ပြအပ်ပါတယ်။ ဒါ့အပြင် အဲဒီအလုပ်သမား ၃.၅ သန်းနဲ့အတူ လိုက်ပါသွားကြတဲ့ ကလေးတွေရဲ့ ပညာရေးကိုလည်း ညှိနှိုင်းစီမံဆောင်ရွက်သင့် ပါတယ်။ ဥက္ကဋ္ဌကြီးခင်ဗျား။ အဆိုရဲ့ ဒုတိယပိုင်းကတော့ ပြည်တွင်းမှာ Labour Intensive Industry တွေ အလုံးအရင်းလိုက်ပေါ်ပေါက်နိုင်အောင် စီမံဆောင်ရွက်ပေးရန်ဖြစ်တဲ့အတွက်ကြောင့်လည်း ထောက်ခံပါတယ်။ Labour Industry ထဲမှာ တစ်ခုအပါအဝင်ဖြစ်တဲ့ CMP လို့ခေါ်တဲ့ လက်ခစား လုပ်ငန်း၊ စက်ရုံတွေ တစ်ရိပ်ရိပ်တိုးတက်နေသလို CMP ထုတ်ကုန်တွေက Export လုပ်တာတွေ ဒီနှစ်မှာ ငါးဘီလီယံဒေါ်လာရရှိမယ်ဆိုတာသိရလို့ ဝမ်းသာပါတယ်။ ဒါပေမဲ့ တစ်နှစ်ကို အလုပ်သမား ခုနစ်သောင်းသာတိုးတက်ခန့်ထားပေးနိုင်တာမို့ ပြည်တွင်းက အလုပ်သမားလိုအပ်ချက်ကိုတော့ အပြည့် အဝဖြည့်ဆည်းမပေးနိုင်သေးပါဘူး။ ဒါ့ကြောင့် အဆိုရှင်တင်ပြသလို Labour Intensive Industry အလုံးအရင်းနဲ့ပေါ်ပေါက်လာစေရေးအတွက် အစိုးရအနေနဲ့ ကြိုးပမ်းဆောင်ရွက်ဖို့ လိုအပ်နေပါ သေးတယ်။ ထို့အတူ ပေါ်ပေါက်လာမည့် စက်ရုံ၊ အလုပ်ရုံတွေအတွက် ကျွမ်းကျင်လုပ်သားမွေးထုတ် တဲ့ သက်/မွေးနဲ့နည်းပညာ ပညာရေးကိုလည်း မြှင့်တင်ပေးရပါလိမ့်မယ်။ ဒါမှလည်း နိုင်ငံတော်၏ အတိုင်ပင်ခံပုဂ္ဂိုလ်ရဲ့ ထိုင်းနိုင်ငံခရီးစဉ် ၂၀၁၆ ခုနှစ်ကသွားတဲ့အခါမှာ ထိုင်းနိုင်ငံရောက် မြန်မာ လုပ်သားတွေကို မြန်မာနိုင်ငံကို ပြန်မခေါ်နိုင်သေးတောင်မှ ဒီကအလုပ်သမားတွေ ထပ်မံပြီး ထွက်မသွားအောင် လုပ်ငန်းတွေထွင်ပေးနိုင်မှာဖြစ်ပါတယ်။ နိဂုံးချုပ်အနေဖြင့် ဖွဲ့စည်းပုံအခြေခံ ဥပဒေပုဒ်မ ၂၄ မှာပါတဲ့ နိုင်ငံတော်သည် အလုပ်သမားများ၏ အခွင့်အရေးကိုကာကွယ်စောင့်ရှောက် ပေးရန်လိုအပ်သည့်ဥပဒေများ ပြဋ္ဌာန်းဆောင်ရွက်ရမည်ဆိုတဲ့အတိုင်း ပြည်ပရောက် မြန်မာနိုင်ငံသား တွေကို စောင့်ရှောက်ဖို့ ဥပဒေရေးဆွဲရန် လိုအပ်နေပါပြီ။ ပုဒ်မ ၃၁ အရ နိုင်ငံတော်သည် ပြည်သူများ အလုပ်လက်မဲ့နည်းပါးရန် တတ်နိုင်သမျှ ကူညီဆောင်ရွက်မည်ဆိုတာကို ဖြည့်ဆည်းဆောင်ရွက် ပေးရန်လိုအပ်နေပါကြောင်းကို တင်ပြရင်း အဆိုရှင်ရဲ့ အဆိုကို အတည်ပြုပေးပါရန် ထောက်ခံ ဆွေးနွေးအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type='speaker'>ကွန်ဟိန်းမဲဆန္ဒနယ်မှ ဒေါ်နန်းခင်စော ဆွေးနွေးဖို့ ဖြစ်ပါတယ်</speech>
<speech><mp id='378'>ဒေါ်နန်းခင်စော(ကွန်ဟိန်းမဲဆန္ဒနယ်)</mp>အားလုံးမင်္ဂလာပါ။ ကျွန်မကတော့ ရှမ်းပြည်နယ်(တောင်ပိုင်း)၊ ကွန်ဟိန်းမဲဆန္ဒနယ်က ပြည်သူ့လွှတ်တော်ကိုယ်စားလှယ် ဒေါ်နန်းခင်စော ဖြစ်ပါတယ်။ ကျွန်မအနေနဲ့ မင်းကင်းမဲဆန္ဒနယ်က ဦးမောင်မြင့်တင်သွင်းထားတဲ့ ပြည်ပရောက် အလုပ်သမားများအရေးနဲ့စပ်လျဉ်းပြီး ကူညီစောင့်ရှောက်ပေးဖို့အတွက် ပြည်ထောင်စုအစိုးရအား တိုက်တွန်းကြောင်းအဆိုအပေါ် ထောက်ခံဆွေးနွေးသွားမှာ ဖြစ်ပါတယ်။ လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးရှင်။ ယခုအခါ မြန်မာနိုင်ငံသားခုနစ်သောင်းခန့်ဟာ တရားဝင်အဖြစ်ရော၊ တရားမဝင်အဖြစ်ပါ ပြည်ပနိုင်ငံသို့ထွက်ခွာပြီး သွားရောက်အလုပ်လုပ်ကိုင်နေကြတယ်လို့ အဆိုရှင်ရဲ့ တင်ပြချက်အရ သိရပါတယ်။ ပြည်ပနိုင်ငံတွေဆီ ဝမ်းရေးအတွက် ရေကြည်ရာမြက်နုရာသွားရောက် ပြီး အလုပ်လုပ်ကိုင်နေသူတွေရဲ့ ထက်ဝက်ခန့်ဟာ မွန်ပြည်နယ်၊ ကရင်ပြည်နယ်နဲ့ ရှမ်းပြည်နယ်တွေက ဖြစ်ပါတယ်။ ပြည်ပရောက် မြန်မာနိုင်ငံသားရွှေ့ပြောင်းအလုပ်သမား ၇၀ ရာခိုင်နှုန်းဟာ ထိုင်းနိုင်ငံသို့ သွားရောက်ပြီး အလုပ်လုပ်ကိုင်နေတယ်လို့ သိရှိရပါတယ်။ ပြည်ပမှာ အခက်အခဲမျိုးစုံနဲ့ ကြုံတွေ့ နေရတဲ့ ရွှေ့ပြောင်းအလုပ်သမားတွေရဲ့ ဘဝဟာ အင်မတန်မှပဲကြမ်းတမ်းလှပါတယ်။ အလုပ်ရှင် တွေက ရတဲ့လုပ်ခအပေါ် ခေါင်းပုံဖြတ်ခြင်း၊ အလွဲသုံးစားလုပ်ခြင်း၊ လုပ်ခလစာမပေးခြင်း၊ အဓမ္မအချိန်ပို ခိုင်းစေခြင်း၊ အလုပ်လုပ်ကိုင်ခြင်းတွေ ခက်ခဲမှုရှိခြင်း၊ ခန့်တဲ့အလုပ်နေရာနဲ့ မျှော်မှန်းထားတဲ့အလုပ် နေရာကွာခြားခြင်း၊ နေရာထိုင်ခင်းမလုံခြုံခြင်း၊ ရုပ်ပိုင်းဆိုင်ရာအကြမ်းဖက်ခံရခြင်းစတဲ့ အခက်အခဲ တွေကို ကြုံတွေ့နေရတဲ့အပြင် အထောက်အထားမရှိတဲ့ ရွှေ့ပြောင်းအလုပ်သမားတွေအဖြစ်နဲ့ ရပ်တည်နေရတဲ့အတွက် နိုင်ငံဖြတ်ကျော်ရာဇဝတ်မှုများရဲ့ သားကောင်တွေအဖြစ် ကျရောက်နေပါ တယ်။ နေရတဲ့ ရွှေ့ ခေါင်းပုံဖြတ်ခြင်း၊ အလွဲသုံးတဲ့အလုပ်နေရာနဲ့ မျှော်မှ ရရှိကျလက်အလုပ်လုပ်ကိုယ်တော့ ရွှေ့ နိုင်ငံတကာအဖွဲ့အစည်းများက ထုတ်ပြန်တဲ့အညွှန်းကိန်းတွေအရ မြန်မာနိုင်ငံရဲ့ ပြည်ပ ထွက်ခွာအလုပ်လုပ်ကိုင်မှုရာခိုင်နှုန်းဟာ နှစ်စဉ်၊ လစဉ်နှင့်အမျှ တစ်ဟုန်ထိုးမြင့်တက်လာတာကို စိုးရိမ်ထိတ်လန့်ဖွယ် တွေ့မြင်နေရပါတယ်။ တကယ်တော့ ရွှေ့ပြောင်းအလုပ်သမားတွေဟာ ကိုယ့်နိုင်ငံ ကိုစွန့်ခွာပြီး ပြည်ပသို့သွားရောက်အလုပ်လုပ်ကိုင်နေကြတာဟာ ပျော်လို့မဟုတ်ပါဘူး။ သူများနိုင်ငံကို အထင်ကြီးအားကျလို့လည်း မဟုတ်ကြပါဘူး။ ကိုယ့်ရဲ့ နိုင်ငံမှာ အလုပ်အကိုင်အခွင့်အလမ်းရှားပါးလို့ ရရှိတဲ့တစ်နေ့တာဝင်ငွေဟာ ကိုယ်မိသားစုဝမ်းရေးအတွက် မလောက်ငှလို့ ပညာသင်ကြားရေး၊ ကျန်းမာရေးအတွက် ကုန်ကျတဲ့စရိတ်တွေကို မတတ်နိုင်တော့လို့ ကိုယ်ချစ်ခင်တဲ့ မိသားစုကိုခွဲခွာပြီး သူများနိုင်ငံမှာ မျက်နှာငယ်စွာနဲ့ အလုပ်လုပ်ကိုင်နေရခြင်းဖြစ်ပါတယ်။ တချို့လည်း ဝင်ငွေရှာဖွေရန် လာရောက်ခြင်းမျိုးမဟုတ်ဘဲ စစ်ဘေးဒဏ်ကြောင့် ငြိမ်းချမ်းတဲ့နေရာကို ထွက်ပြေးခိုလှုံလာရခြင်း ဖြစ်ပါတယ်။ ဒါ့အပြင် မြန်မာနိုင်ငံက အမျိုးသမီးတွေဟာ ငွေကြေးဖောင်းပွမှုနဲ့အတူ ကုန်ဈေးနှုန်း ကြီးမြင့်တဲ့ဒဏ်ကိုခံစားနေရပြီး နိုင်ငံအတွင်းမှာ အမျိုးသမီးများအတွက် အလုပ်အကိုင်အခွင့်အလမ်း ရှားပါးမှု၊ ဆင်းရဲနွမ်းပါးမှုနှင့် ဝင်ငွေမလုံလောက်မှုတွေကြောင့် အိမ်နီးချင်းနိုင်ငံတွေဆီကို အလုပ် လုပ်ကိုင်ရန်အတွက် ထွက်ခွာလာကြရပါတယ်။ စားဝတ်နေရေးအတွက်သော်လည်းကောင်း၊ မိသားစု ထောက်ပံ့ရန်အတွက်သော်လည်းကောင်း ဝင်ငွေရှာဖွေရန် ရောက်လာကြတဲ့၊ ရိုးသားတဲ့ တောသူ တောင်သားမြန်မာမိန်းကလေးတွေဟာ လူကုန်ကူးမှုအန္တရာယ်စက်ကွင်းအတွင်းသို့ သက်ဆင်းနေကြ ရပါတယ်။ ပြည်ပသို့သမုဒ္ဒရာဝမ်းတစ်ထွာအတွက် သွားရောက်အလုပ်ကိုင်နေကြတဲ့ မိမိတို့နိုင်ငံသား များဟာ မွေးရပ်ဒေသကိုပြန်ရောက်ရှိလာတဲ့အခါမှာလည်း မူလနေထိုင်ခဲ့တဲ့ အိမ်နေရာမရှိတော့လို့ အိမ်မဲ့၊ ယာမဲ့ဖြစ်ရတဲ့ပြဿနာ၊ မှတ်ပုံတင်၊ အိမ်ထောင်စုစာရင်း သွားလုပ်ကြရတဲ့အခါ အထောက် အထားမဲ့နေတဲ့ပြဿနာ၊ အလုပ်အကိုင်ပြန်လည်ရရှိဖို့ ခက်ခဲနေတဲ့ပြဿနာ၊ ရွှေ့ပြောင်းအလုပ်သမား များရဲ့ သားသမီးတွေအတွက် ပညာဆက်လက်သင်ယူနိုင်ဖို့ပြဿနာတွေကို ကြုံတွေ့နေကြရတာကို လည်း တွေ့ရပါတယ်။ ယခုအခါ မြန်မာနိုင်ငံမှာ အထည်ချုပ်လုပ်ငန်းကနေ ပြည်ပတင်ပို့နေတဲ့ ဝင်ငွေဟာ သဘာဝ ဓာတ်ငွေ့ တင်ပို့မှုနောက် ဒုတိယမြောက် နိုင်ငံခြားဝင်ငွေရှာဖွေပေးနိုင်မှုအဆင့်ကို ရောက်ရှိလာနေ ပါတယ်။ အထည်ချုပ်လုပ်ငန်းတစ်ခုရဲ့ လုပ်သားထု ၉၀ ရာခိုင်နှုန်းဟာ အမျိုးသမီးတွေဖြစ်ကြပါတယ်။ ဒီလုပ်ငန်းနယ်ပယ်ဟာ အတန်းပညာတတ်မြောက်ဖို့အတွက် လိုအပ်ချက်သိပ်မရှိတဲ့အပြင် ကျွမ်းကျင် လုပ်သားများပြုစုပျိုးထောင်ရေးအတွက်လည်း ခက်ခဲခြင်းမရှိတဲ့လုပ်ငန်းအမျိုးအစား ဖြစ်ပါတယ်။ ဒါ့ကြောင့် ဒီလုပ်ငန်းတွေကို ရှင်သန်ကြီးထွားလာရေးအတွက် အစိုးရအနေနဲ့အားပေးသင့်ပါတယ်။ လတ်တလောအနေနဲ့ အထည်ချုပ်စက်ရုံတွေဟာ ရန်ကုန်မြို့မှာသာ အများဆုံးလုပ်ကိုင်နေကြတဲ့ အတွက် ပြည်နယ်တွေမှာလည်း အမျိုးသမီးများအလုပ်အကိုင်ရရှိရေးအတွက် တိုးချဲ့ လုပ်ကိုင်စေသင့် ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးရှင်။ ဒေသအတွင်းရှိ အာဆီယံနိုင်ငံများရဲ့ ဖွံ့ဖြိုးတိုးတက်လာတဲ့ လမ်းကြောင်းကိုကြည့်တဲ့အခါ လုပ်သားအင်အားအခြေပြု ကုန်ထုတ်လုပ်ငန်း တွေကနေတစ်ဆင့် အစပြုခဲ့ကြတာဖြစ်ပါတယ်။ မြန်မာနိုင်ငံကဲ့သို့ လုပ်သားအရင်းအမြစ်ကြွယ်ဝတဲ့ နိုင်ငံအနေနဲ့လည်း တိုင်းပြည်စီးပွားရေးကို ဆွဲတင်နိုင်ဖို့ ဆင်းရဲနွမ်းပါးမှုပြဿနာ၊ အလုပ်အကိုင် ရှားပါးနေမှုပြဿနာတွေကို ဖြေရှင်းသွားနိုင်ဖို့ လုပ်သားအခြေပြု လုပ်ငန်းတွေကို အားပေးသင့်ပါ တယ်။ ရင်းနှီးမြှုပ်နှံသူများကိုဆွဲဆောင်ပြီး နိုင်ငံတကာကကုမ္ပဏီလုပ်ငန်းရှင်တွေ အလွယ်တကူ ဝင်ရောက်လုပ်ကိုင်နိုင်မယ့် ရေခံမြေခံအခင်းအကျင်းမျိုးဖြစ်အောင် အထူးတလည်ပြင်ဆင်ထားဖို့ လိုအပ်လျက်ရှိပါတယ်။ နိုင်ငံရဲ့ လက်ရှိအခြေခံအဆောက်အဦပိုင်းရဲ့ အားနည်းချက်တွေကို ဖြည့်ဆည်းပေးပြီး နိုင်ငံတကာရင်းနှီးမြှုပ်နှံသူတွေအတွက် အခက်အခဲ၊ အဟန့်အတားဖြစ်စေနိုင်မယ့် အရာတွေကို ဖယ်ရှားဖို့နဲ့ ဖြေလျှော့ပေးဖို့လိုအပ်ပါတယ်။ နိဂုံးချုပ်အနေနဲ့ တင်ပြလိုတာကတော့ နိုင်ငံတော်ကိုအုပ်ချုပ်နေတဲ့ အစိုးရတစ်ရပ်ဟာ နိုင်ငံသူနိုင်ငံသားတွေအပေါ် မိဘသဖွယ်ကူညီစောင့်ရှောက်ပေးသွားဖို့ တာဝန်ရှိပါတယ်။ ဒါကြောင့် သူတစ်ပါးနိုင်ငံမှာ ဒုက္ခကြုံတွေ့နေရတဲ့ ရွှေ့ပြောင်းအလုပ်သမားတွေရဲ့ အနာဂတ်ဘဝလှပလာစေဖို့အတွက် နိုင်ငံတော်အစိုးရအနေနဲ့ ထိရောက်တဲ့မူဝါဒများချမှတ်ပြီး ကူညီစောင့်ရှောက်သွားသင့်ပါကြောင်း တိုက်တွန်းရင်း အဆိုအပေါ် ထောက်ခံဆွေးနွေးလိုက်ရပါတယ်ရှင်။ အားလုံးကို ကျေးဇူးတင်ပါတယ်။</speech>
<speech type='speaker'>ချောင်းဆုံမဲဆန္ဒနယ်မှ ဦးအောင်ကြည်သိန်း ဆွေးနွေးဖို့ ဖြစ်ပါတယ်</speech>
<speech><mp id='1128'>ဦးအောင်ကြည်သိန်း(ချောင်းဆုံမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် အားလုံးမင်္ဂလာပါခင်ဗျား။ ကျွန်တော်ကတော့ ချောင်းဆုံမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးအောင်ကြည်သိန်း ဖြစ်ပါတယ်။ မင်းကင်းမဲဆန္ဒနယ် ပြည်သူ့လွှတ်တော် ကိုယ်စားလှယ် ဦးမောင်မြင့်ရဲ့အဆိုကို ထောက်ခံဆွေးနွေးသွားမှာ ဖြစ်ပါတယ်။ ပြည်သူ့လွှတ်တော် ဥက္ကဋ္ဌကြီးခင်ဗျား။ ကျွန်တော်က ချောင်းဆုံမြို့နယ်ဇာတိဖြစ်ပြီး ခေတ်အဆက်ဆက်မှာ ကျွန်တော်တို့ မြို့နယ်ဟာ Cottage Industry တစ်နည်းအားဖြင့် အိမ်တွင်းလက်မှုလုပ်ငန်းနဲ့ လယ်ယာလုပ်ငန်း အပေါ် အမှီပြုပြီး အသက်မွေးဝမ်းကျောင်းပြုခဲ့ကြပါတယ်။ ကိုယ်စားလှယ်တော်ကြီးများ မှတ်မိကြ အုံးမှာပါ။ နိုင်ငံခြားကို Visit သွားတာရှားပါးတဲ့ လွန်ခဲ့တဲ့ နှစ် ၄၀၊ ၅၀ ခန့်က နိုင်ငံခြားကနေ လက်ဆောင်ပေးဖို့ဝယ်ယူလာတဲ့ ဆေးတံလေးဟာ Made in Ywdut ဆိုပြီး ရေးထားတဲ့ ရေဒီယိုအသံ လွှတ်ဇာတ်လမ်းလေးအကြောင်းပါခင်ဗျား။ သူ့ခေတ်သူ့အခါက လက်မှုလုပ်ငန်းတွေ အင်မတန်မှ ထွန်းကားခဲ့တဲ့ ကျွန်တော်တို့ချောင်းဆုံမြို့နယ်မှာ အခုတော့ လုပ်မဲ့သူနည်းနည်းလာတဲ့အတွက် ပိုမို ထွန်းကားလာခြင်းမရှိဘဲနဲ့ ကြာလာရင် ဆိတ်သုဉ်းပျောက်ကွယ်သွားမှာတောင် စိုးရိမ်ရတဲ့အခြေအနေ ဖြစ်နေပါပြီ။ ဘာကြောင့် ဒီလိုအခြေအနေရောက်ရလဲဆိုတော့ လုပ်သားတော်တော်များများဟာ နေ့ချင်းပေါက်ခရီးနဲ့ရောက်နိုင်တဲ့ ထိုင်းနိုင်ငံကိုရောက်ရှိသွားကြလို့ပါပဲ။ ကျွန်တော် သူတို့ကို အပြစ် မတင်ပါဘူး။ ဒီမှာဈေးကွက်ကျဉ်းလာတယ်။ လုပ်ခနည်းတယ်။ ဒီတော့ စားဝတ်နေရေး ကြပ်တည်း လာတဲ့အတွက် အခွင့်အလမ်းပိုမိုကောင်းမွန်တဲ့ ထိုင်းနိုင်ငံကို သွားရောက်ကြတာဖြစ်ပါတယ်။ ဒါဟာ ချောင်းဆုံမြို့နယ်ထဲကမကဘဲ ထိုင်းနိုင်ငံနဲ့နယ်နိမိတ်ချင်းထိစပ်တဲ့ ရှမ်းပြည်နယ်၊ ကရင်ပြည်နယ်၊ မွန်ပြည်နယ်၊ တနင်္သာရီဒေသက မြို့နယ်အများစုက လူငယ်၊ လူရွယ်တွေပါဝင်လာကြပါတယ်။ ယခုအခါမှာတော့ ရခိုင်ပြည်နယ်နဲ့ မြန်မာနိုင်ငံအလယ်ပိုင်းဒေသက လူငယ်တွေပါ သွားရောက်ကြလို့ အညာမှာထန်းတက်မယ့်၊ ယာလုပ်မယ့်သူသိပ်မရှိတော့ဘူးလို့ ငြီးတွားကြတာကိုလည်း ကြားနေရပါ တယ်။ လေးစားအပ်တဲ့ ပြည်သူ့လွှတ်တော်ဥက္ကဋ္ဌကြီးခင်ဗျား။ အဆိုမှာတော့ ပြည်ပကိုရောက်နေတဲ့ မြန်မာတွေအားလုံး တရားဝင်ဖြစ်ဖို့ Labour Right တွေအပြည့်အဝရရှိစေဖို့၊ အန္တရာယ်နှင့်အခက် အခဲကြုံရင် အမြန်ကာကွယ်စောင့်ရှောက်ပေးဖို့ဆိုတဲ့အချက်တွေပါဝင်ပါတယ်။ ထိုင်းနိုင်ငံမှာရှိတဲ့ မြန်မာအလုပ်သမား ၃.၅ သန်းအနက် နှစ်သန်းခန့်က အထောက်အထားမရှိသူတွေဖြစ်နေလို့ အထောက်အထားအမြန်ရရှိရေး တိုက်တွန်းထားတာလည်း တွေ့ရပါတယ်။ ကျွန်တော်တို့ မွန်ပြည်နယ် လို ရန်ကုန်မြို့နဲ့ဝေးတဲ့နေရာက လူတွေကတော့ Passport နဲ့မသွားတာသေချာပါတယ်။ ဒါဆိုရင် Certificate of Identity ထုတ်ယူပြီးဖြစ်တဲ့ ၁.၀၉ သန်းထဲမှာ ပါ/မပါဆိုတာ မသေချာပါဘူး။ သို့သော် အထောက်အထားမဲ့ မြန်မာနှစ်သန်းထဲမှာ ရှမ်းပြည်နယ်၊ မွန်ပြည်နယ်၊ ကရင်ပြည်နယ်နဲ့ တနင်္သာရီ တိုင်းဒေသကြီးက လူငယ်တွေအများဆုံးပါဝင်မယ်ဆိုတာကိုတော့ မှန်းဆကြည်လို့ရပါတယ်။ ဒါ့ကြောင့် အဆိုရှင်တင်ပြခဲ့သလို အဲဒီမြန်မာနှစ်သန်းကို Certificate of Identity ပဲဖြစ်ဖြစ်၊ Passport ပဲဖြစ်ဖြစ် saglao:qqoscu:ņēgas poros Legal Worker soplyscoolg: Labour Right në အပြည့်အဝရရှိလာမှာဖြစ်လို့ ဒီလုပ်ငန်းကို အမြန်ဆုံးဆောင်ရွက်ပေးဖို့ ပြောကြားလိုပါတယ်။ ပြည်သူ့လွှတ်တော်ဥက္ကဋ္ဌကခင်ဗျား။ နောက်တစ်ချက်ကတော့ အလုပ်သမားကာကွယ်စောင့်ရှောက် ရေးအပိုင်းမှာ ပြည်ပမှာမြန်မာလုပ်သားတွေ ငါးသန်းခန့်ရှိတယ်ဆိုပေမဲ့ ထိုင်းနိုင်ငံမှာ Labour Attaching ငါးယောက် မလေးရှားနိုင်ငံနဲ့တောင်ကိုရီးယားနိုင်ငံတို့မှာ တစ်ယောက်စီပဲရှိတယ်လို့ သိရပါတယ်။ အထူးသဖြင့် ထိုင်းနိုင်ငံမှာဆိုရင် Labour Attache တစ်ယောက်က အလုပ်သမား ခုနစ်သိန်းကို ကာကွယ်စောင့်ရှောက်ရမှာဖြစ်လို့ ယေဘုယျအားဖြင့် လုံလောက်မှုမရှိနိုင်ဘူးဆိုတာ သိသာထင်ရှားပါတယ်။ ဒါကြောင့် ဘဏ္ဍာငွေကြပ်တည်းသော်လည်း Labour Attache များထပ်မံ ခန့်အပ်စေလွှတ်နိုင်ရေး စီစဉ်ဆောင်ရွက်ပေးပါရန်လည်း တင်ပြလိုပါတယ်။ ဒါ့အပြင် မြန်မာ့အရေး mozalcosesqoscu:esom FEDI MURMI GACBA . Myanmar Over Sea Employment Agencies Federation တို့နဲ့ပူးပေါင်းဆောင်ရွက်ပေးနေတဲ့အတွက် ဝမ်းသာပါတယ်။ လတ်တလော ထိုင်းနိုင်ငံနဲ့ မလေးရှားနယ်စပ်မှာဖြစ်ပေါ်ခဲ့တဲ့ လူမှောင်ခိုမှုမှာ Victim တွေဖြစ်ကြတဲ့ မြန်မာနိုင်ငံသား အယောက် ၄၀ ခန့်တို့အပေါ် Labour Attache ကပဲဖြစ်ဖြစ်၊ အထက်ပါအဖွဲ့အစည်းတွေကပဲ ဖြစ်ဖြစ် ကာကွယ်စောင့်ရှောက်မှုပေးနိုင်ခဲ့သလားဆိုတာကိုလည်း သိရှိလိုပါကြောင်းတင်ပြလိုပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ အဆိုရှင်ရဲ့အဆို ဒုတိယပိုင်းမှာ ပါတဲ့ ပြည်တွင်းမှာ Job Creation အပိုင်းကိုတော့ ရန်ကုန်မြို့အပါအဝင် မြို့ကြီးတွေမှာ လက်ခစား CMP Industryi Real Estate Industry copsage malecossogne cape:a69339cups: SME လုပ်ငန်းတွေပြန်လည်ရှင်သန်လာအောင် နိုင်ငံတော်အစိုးရက ကူညီလုပ်ဆောင်ပေးဖို့ တင်ပြလို ပါတယ်။ SME ဖွံ့ဖြိုးရေးအတွက်ကတော့ နည်းပညာ၊ အရင်းအနှီးနဲ့ဈေးကွက်ရရှိဖို့ အဓိကဖြစ်ပြီး ယခုအခါမှာတော့ အဲဒီသုံးခုလုံးက အားနည်းနေတဲ့အတွက် SME တွေချွတ်ခြုံကျ လူတွေအလုပ် လက်မဲ့ဖြစ်လို့ ပြည်ပကိုထွက်ခွာကြတာပါ။ မိမိတို့နိုင်ငံရဲ့ Population Bonus ကို မိမိတို့နိုင်ငံကပဲ စားသုံးနိုင်ဖို့အတွက် ပြည်တွင်းမှာအလုပ်အကိုင်ဖန်တီးပေးရေးကို ဦးစားပေးဆောင်ရွက်သင့်ပါတယ်။ နိဂုံးချုပ်အနေနဲ့ အဆိုရှင်ရဲ့ ပြည်ပရောက်မြန်မာလုပ်သားများ Labour Right အပြည့်အဝ ရရှိစေရေးနှင့် အခက်အခဲများ ကြုံတွေ့ရသည့်အခါ ကူညီစောင့်ရှောက်ပေးနိုင်ရေးနှင့် ပြည်တွင်းတွင် Labour Intensive Industry sp: sace:saqi$coToolow96069:33ozos Bocaodegos ပေးပါရန် နိုင်ငံတော်အစိုးရအား တိုက်တွန်းကြောင်းအဆိုကို ထောက်ခံပါကြောင်း တင်ပြအပ်ပါတယ် ခင်ဗျား။ အားလုံးကို ကျေးဇူးတင်ပါတယ်ခင်ဗျား။</speech>
<speech type='speaker'>မိုင်းပန်မဲဆန္ဒနယ်မှ ဦးစိုင်းကျော်မိုး ဆွေးနွေးဖို့ ဖြစ်ပါတယ်</speech>
''<speech><mp id='403'>ဦးစိုင်းကျော်မိုး(မိုင်းပန်မဲဆန္ဒနယ်)</mp>အားလုံး မင်္ဂလာပါခင်ဗျား။ ကျွန်တော်ကတော့ ရှမ်းပြည်နယ်(တောင်ပိုင်း)၊ မိုင်းပန်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးစိုင်းကျော်မိုး ဖြစ်ပါတယ်။ မင်းကင်းမဲဆန္ဒနယ်မှ ဦးမောင်မြင့်ရဲ့ အဆိုကို ထောက်ခံဆွေးနွေးသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ အဆိုရှင်ရဲ့အဆိုမှာ အပိုင်းနှစ်ပိုင်းပါဝင်ပြီး ပထမပိုင်းအနေနဲ့ ပြည်ပနိုင်ငံများမှာ ရောက်ရှိနေတဲ့ ကျွန်တော်တို့နိုင်ငံရဲ့ လုပ်သားအင်အား ငါးသန်းခန့်ဟာ တရားဝင်ရော၊ တရားမဝင်ပါ ရောက်ရှိနေကြပြီးတော့ အလုပ်သမားအခွင့်အရေး Labour Right အပြည့်အ၀မခံစားရတဲ့အတွက် အဆိုပါ အလုပ်သမားများကို နိုင်ငံတော်က ပြည့်ပြည့်ဝဝကူညီစောင့်ရှောက်ပေးဖို့ ဖြစ်ပါတယ်။ ဒီနေရာမှာ နိုင်ငံ့ရဲ့ လုပ်သားများ ပြည်ပနိုင်ငံကို ထွက်ခွာပြီး သွားရောက်လုပ်ကိုင်နေကြခြင်းဟာလည်း ကျွန်တော်တို့နိုင်ငံရဲ့ စီးပွားရေးအခြေအနေပေါ်မှာများစွာ မူတည်နေပါတယ်။ စီးပွားရေးဖွံ့ဖြိုး တိုးတက်မှုကမရှိဘူး၊ ပြည်တွင်းအလုပ်သမားအလုပ်အကိုင် အခွင့်အလမ်းတွေ ဖန်တီးမပေးနိုင်ဘူး၊ လူမှုရေးအာမခံချက်တွေမပေးနိုင်ဘူးဆိုရင်တော့ ဒီလိုပဲ အလုပ်သမားများ ပြည်ပနိုင်ငံထွက်ခွာနေမှု ဟာလည်း တိုးမြှင့်နေဆဲပဲဖြစ်မှာပါ။ အခုဆိုရင် အထူးသဖြင့် မြန်မာအလုပ်သမားများဟာ ထိုင်းနိုင်ငံ၊ မလေးရှားနိုင်ငံ၊ စင်္ကာပူနိုင်ငံ၊ ဂျပန်နိုင်ငံ၊ ကိုရီးယားနိုင်ငံနှင့် UAE ဂျော်ဒန်နိုင်ငံတွေမှာ အများအပြားရွှေ့ပြောင်းလုပ်သားအဖြစ် လုပ်ကိုင်နေကြရပါတယ်။ တချို့နိုင်ငံတွေမှာ အလုပ်သမားတွေအပေါ် ဖိနှိပ်ဆက်ဆံခြင်း၊ တရားဝင် အလုပ်သမားများကို ရက်စက်စွာမောင်းထုတ်ခြင်း၊ လုပ်ငန်းခွင်အန္တရာယ်ဖြစ်ပါက ကူညီမဲ့သူမရှိခြင်း၊ အလုပ်ထုတ်ခြင်းတို့ ကြုံတွေ့နေရသော်လည်းပဲ ကူညီသူမရှိ အတိဒုက္ခရောက်နေကြရပါတယ်။ ဒီလို ပြဿနာအဖြစ်များတဲ့နိုင်ငံတွေရဲ့ မြန်မာသံရုံးများမှာ အလုပ်သမားသံအရာရှိများကို ခန့်ထားဖြေရှင်း ပေးနေသော်လည်း ထိရောက်စွာ ကူညီဖြေရှင်းပေးနိုင်မှုမရှိတာ တွေ့ကြရပါတယ်။ အလုပ်သမား သံအရာရှိခန့်ထားရုံသက်သက်နဲ့တော့ အလုပ်မဖြစ်ပါဘူး။ အလုပ်ဖြစ်ဖို့လည်းပဲ လိုပါတယ်။ ဒါ့အပြင် ပြည်ပရောက်အလုပ်သမားအကူအညီပေးရေးအဖွဲ့အစည်းတွေနဲ့လည်း ချိတ်ဆက်ဆောင်ရွက်ဖို့ လိုအပ်မှာဖြစ်ပြီး ပြည်ပရောက်အလုပ်သမားတွေကို အကာအကွယ်ပေးဖို့အတွက် ဘယ်လိုဥပဒေတွေ ပြဋ္ဌာန်းပေးရမလဲ။ ဘယ်လိုအကာအကွယ်ပေးရေးအစီအမံတွေ ဆောင်ရွက်ပေးရမလဲဆိုတာ ကျွန်တော်တို့ အကောင်အထည်ဖော်သင့်ပါပြီ။ ဥက္ကဋ္ဌကြီးခင်ဗျား။ ကျွန်တော်တို့နိုင်ငံဟာ စိုက်ပျိုးရေးကို အခြေခံပြီး ထွက်ရှိတဲ့သီးနှံများကို နိုင်ငံခြားတင်ပို့ရောင်းချနေတဲ့ ဖွံ့ဖြိုးဆဲနိုင်ငံဖြစ်သော်လည်း နည်းပညာဖွံ့ဖြိုးတိုးတက်မှုအားနည်းတဲ့ အတွက်ကြောင့် တန်ဖိုးမြှင့်ထုတ်ကုန်(Value Added)များ မထုတ်လုပ်နိုင်ဘဲ ကုန်ကြမ်းအဖြစ်သာ တင်ပို့နေကြရပါတယ်။ ရှမ်းပြည်နယ်(တောင်ပိုင်း)ဒေသဟာဆိုရင် ဆန်စပါး၊ ပြောင်း၊ ကြက်သွန်ဖြူ အဓိကထား ထွက်ရှိတဲ့ဒေသလည်းဖြစ်ပါတယ်။ ဒါပေမဲ့ ကုန်ချောအဖြစ်ထုတ်လုပ်ဖို့ ရင်းနှီးမြှုပ်နှံမှု စက်ရုံတွေမရှိသလောက်ပါပဲ။ ဒါကြောင့် ကုန်ကြမ်းကိုသာ တရုတ်နိုင်ငံနှင့် ထိုင်းနိုင်ငံတို့ကို နှစ်စဉ်ရောင်းချနေကြရပါတယ်။ အခုဆိုရင် ရာသီဥတုဖောက်ပြန်မှုနဲ့ လုပ်သားရှားပါးမှုကြောင့် လယ်ယာ စိုက်ပျိုးရေးလုပ်ကိုင်သူ နည်းပါးလာခြင်း၊ အညာမှာဆိုရင်လည်း ထန်းတက်မယ့်သူတွေမရှိတာတွေ၊ ကမ်းရိုးတန်းဒေသတွေမှာဆိုရင်လည်း အုန်းပင်တက်မယ့်သူရှားပါးတာတွေ၊ ရေလုပ်သားရှားပါးတာတွေ ကြုံတွေ့နေကြရပါတယ်။ ဒါ့အပြင် လယ်ယာစိုက်ပျိုးရေးကဏ္ဍ တိုးတက်ဖို့ဆိုရင် လယ်ယာ စိုက်ပျိုးရေးအတွက် လိုအပ်တဲ့ငွေကြေးနှင့် တစ်ဖက်လည်း SME လုပ်ငန်းတွေအတွက်လည်း လိုအပ် တဲ့နည်းပညာ အရင်းအနှီးတွေကို ပံ့ပိုးပေးဖို့ လိုပါတယ်။ ဝန်ကြီးဌာနအနေနဲ့ အခြားဝန်ကြီးဌာနတွေနဲ့ ပူးပေါင်းပြီး ညှိနှိုင်းလုပ်ဆောင်ရမည့်အပြင် SME စီးပွားရေးလုပ်ငန်းတွေကို ထိုက်သင့်တဲ့ကူညီမှုမျိုး အစိုးရက လုပ်ဆောင်ပေးစေလိုပါတယ်။ ဒါတွေကလည်း တိုင်းပြည်စီးပွားရေးအမှန်တကယ် ဖွံ့ဖြိုး တိုးတက်ဖို့ လက်တွေ့ဆန်တဲ့လုပ်ငန်းစဉ်ပဲဖြစ်ပါတယ်။ ဥက္ကဋ္ဌကြီးခင်ဗျား။ အဆိုရဲ့ဒုတိယပိုင်းမှာတော့ ပြည်တွင်းမှာ Labour Intensive Industry အလုံးအရင်းပေါ်ပေါက်လာအောင် စီမံဆောင်ရွက်ပေးဖို့ ဖြစ်ပါတယ်။ Labour Intensive Industry ဟုဆိုရာမှာ ဖွံ့ဖြိုးဆဲနိုင်ငံများဟာ နိုင်ငံရဲ့ စီးပွားရေးဖွံ့ဖြိုးမှုလုပ်ငန်းစဉ်မှာ အဓိကကျတဲ့ Mon၊ Money şệ Material(3M) op:53şos Ysaqe:sabogdos Labour Intensive onsqcqc$: အဖြစ် CMP လက်ခစားစက်မှုလုပ်ငန်းများဟာ အဓိက အားထားရတဲ့ လုပ်ငန်းဖြစ်တာကို တွေ့မြင် ရပါတယ်။ ဒါ့အပြင် ဖွံ့ဖြိုးဆဲနိုင်ငံများရဲ့ ဖွံ့ဖြိုးမှုကို အထောက်အကူပြုတဲ့အချက်တစ်ချက်မှာ နိုင်ငံခြား တိုက်ရိုက်ရင်းနှီးမြှုပ်နှံမှု FDI ဖြစ်ပါတယ်။ FDI များပြားလာမှသာ CMP လုပ်ငန်းတိုးတက်လာမှာ ဖြစ်ပါတယ်။ အခုဆိုရင် အစိုးရအနေနဲ့ FDI အတွက် ရင်းနှီးမြှုပ်နှံမှုနှင့် နိုင်ငံခြားစီးပွားရေး၊ ဆက်သွယ်ရေးဝန်ကြီးဌာနအသစ် ဖွဲ့စည်းတာဝန်ပေးဆောင်ရွက်လျက်ရှိသော်လည်း နိုင်ငံခြားရင်းနှီး Goog opf:m8:08:, peole:sazzer con:(Composite FDI Regulatory Restrictiveness Index)အရ မြန်မာနိုင်ငံဟာ အာဆီယံနိုင်ငံများထက်ပို၍ စည်းကမ်းတင်းကြပ်နေသေးကြောင်းတွေ့ရတဲ့အတွက် ယင်းအချက်ကိုလည်း ဖြေလျှော့ပေးမှသာ CMP လုပ်ငန်းများ တိုးတက်လာမှာ ဖြစ်ပါတယ်။ ကမ္ဘာ့ဘဏ် ရဲ့ ၂၀၁၉ ခုနှစ် စီးပွားရေးလုပ်ငန်း လုပ်ရပ်လွယ်ကူမှုစစ်တမ်း(Doing Business Status)မှာ နိုင်ငံပေါင်း ၁၉၀ မှာ အဆင့် ၁၇၁ အဖြစ် မတိုးတက်ဘဲ ဆက်လက်တည်ရှိ နေသေးကြောင်း ဖော်ပြထားတဲ့အတွက် များစွာဖြေလျှော့ပေးရန် လိုအပ်နေသေးတဲ့အတွက်ကြောင့် တွေ့ရပါတယ်။ ဥက္ကဋ္ဌကြီးခင်ဗျား။ အဆိုရှင်ရဲ့အဆိုဟာ ကျွန်တော်တို့နိုင့်ငံရဲ့ ပြည်ပရောက် မြန်မာအလုပ် သမားများအတွက် နိုင်ငံတော်အစိုးရမှ တိကျပြတ်သားကောင်းမွန်တဲ့ မူဝါဒများချမှတ်ပေးနိုင်ဖို့ နိုင်ငံ တော်ရဲ့ စီးပွားရေးဖွံ့ဖြိုးတိုးတက်ဖို့ အဓိကကျတဲ့ ပြည်တွင်းမှာ Labour Intensive Industry အလုံး အရင်းပေါ်ပေါက်ဖို့အတွက် အလွန်ကောင်းမွန်တဲ့ရည်ရွယ်ချက်နဲ့ တင်သွင်းခြင်းဖြစ်တဲ့အတွက် အဆိုကို လေးလေးနက်နက်ထောက်ခံပါကြောင်း ဆွေးနွေးတင်ပြအပ်ပါတယ်။ ကျေးဇူးတင်ပါတယ်။</speech>
<speech type='speaker'>ရပ်စောက်မဲဆန္ဒနယ်မှ ဦးခင်မောင်မြင့် ဆွေးနွေးဖို့ ဖြစ်ပါတယ်</speech>
<speech><mp id='411'>ဦးခင်မောင်မြင့်(ရပ်စောက်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ဧည့်သည်တော်များအားလုံး မင်္ဂလာပါခင်ဗျား။ ကျွန်တော်ကတော့ ရှမ်းပြည်နယ်(တောင်ပိုင်း)၊ ရပ်စောက်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးခင်မောင်မြင့် ဖြစ်ပါတယ်။ ကျွန်တော့်အနေနဲ့ မင်းကင်းမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးမောင်မြင့်ရဲ့ အဆိုကို ထောက်ခံဆွေးနွေးသွားမှာ ဖြစ်ပါတယ်။ လေးစားအပ်ပါသော ဥက္ကဌကြီးခင်ဗျား။ စီးပွားရေးဖွံ့ဖြိုးတိုးတက်မှုသည် တိုင်းပြည်တစ်ပြည် ၏ အဓိကမောင်းနှင်အားဖြစ်တာနှင့်အညီ မိမိနိုင်ငံနှင့် မိမိလူမျိုးအတွက် တင့်တင့်တယ်တယ်ရပ်တည် နိုင်ဖို့ဆိုရင် နိုင်ငံ့စီးပွားတောင့်တင်းခိုင်မာဖို့ လိုအပ်ပါတယ်။ ဈေးကွက်စီးပွားရေးကို ပီပြင်ကောင်းမွန်မှု ရှိစေရန် စီးပွားရေးကိုအထောက်အကူဖြစ်စေပြီး ထုတ်ကုန်လုပ်ငန်းပမာဏကြီးမားတိုးတက်စေရေးအတွက် ထုတ်ကုန်များ ပြည်ပဈေးကွက်သို့ ယှဉ်ပြိုင်နိုင်စွမ်းရှိစေရန် မိမိနိုင်ငံ၏အခြေခံစီးပွားရေးဖြစ် တဲ့ စိုက်ပျိုးမွေးမြူရေးလုပ်ငန်းအပြင် အခြားသောလုပ်ငန်းများကို ခေတ်မီနည်းစနစ်များဖြင့် တိုးတက် အောင်မြှင့်တင်လုပ်ဆောင်နိုင်ဖို့ လိုအပ်ပါတယ်။ တိုင်းပြည်စီးပွားရေးတိုးတက်တောင့်တင်းခိုင်မာ အောင်ဆောင်ရွက်နိုင်မှသာ အလုပ်အကိုင်အခွင့်အလမ်းများကို များစွာဖော်ဆောင်နိုင်မှာဖြစ်ပါတယ်။ ဥက္ကဋ္ဌကြီးခင်ဗျား။ ယခုလက်ရှိမြန်မာနိုင်ငံတွင် အလုပ်အကိုင်အခွင့်အလမ်းရှားပါးမှု၊ ကုန်ဈေး နှုန်းများအဆမတန်မြင့်မားလာမှု၊ လုပ်ငန်းရှင်များအနေဖြင့် သတ်မှတ်အလုပ်ချိန်ထက် ပိုမိုစေခိုင်းစေ မှု၊ လုပ်ခလစာနည်းပါးမှုစတဲ့ Labour Right အခွင့်အရေးဆုံးရှုံးနေမှုများကို အလုပ်သမားအများစုက ခံစားနေရပါတယ်။ ထို့အပြင် အလုပ်သမားများ၏ ရရှိသည့်လုပ်ခလစာနှင့် ကုန်ဈေးနှုန်းမြင့်မားနေမှု တွေက မလိုလားအပ်တဲ့နောက်ဆက်တွဲ ပြဿနာများလည်း ဖြစ်ပေါ်လာစေပါတယ်။ မြန်မာနိုင်ငံ အတွင်း အစိုးရပြည်ပအလုပ်အကိုင် Agency များကလည်း ကိုရီးယားနိုင်ငံ၊ ထိုင်းနိုင်ငံ၊ မလေးရှား နိုင်ငံစသည့်နိုင်ငံများသို့ အလုပ်သမားများကို စိစစ်စေလွှတ်ပေးလျက်ရှိပါတယ်။ ပြည်ပနိုင်ငံများတွင် အလုပ်လုပ်ကိုင်လိုသောသူများအနေဖြင့် ခေါ်ယူသော အလုပ်အကိုင်အခွင့်အလမ်းများအပေါ် မိမိတို့ ကြိုက်နှစ်သက်ရာရွေးချယ်၍ လိုအပ်သော နိုင်ငံကူးလက်မှတ်အပါအဝင် အထောက်အထား စာရွက် စာတမ်းများနှင့် စာရင်းသွင်းမှတ်ပုံတင်ခြင်း၊ အလုပ်ရှင်၏ရွေးချယ်မှုကိုခံယူခြင်း၊ ၎င်းအလုပ်တွင် လုပ်ကိုင်ရန်ဆုံးဖြတ်ပါက အလုပ်ရှင်နှင့်သဘောတူစာချုပ်ချုပ်ဆိုခြင်း၊ Caling Visd ကိုစောင့်၍ ပြည်ပသို့ထွက်ခွာခြင်းစသည့်လုပ်ငန်းစဉ်များ ဆောင်ရွက်နေရပါတယ်။ ပြည်ပနိုင်ငံများသို့ သွားရောက်အလုပ်လုပ်ကိုင်နေသူများအနေဖြင့်လည်း အလုပ်အကိုင်နှင့် အလုပ်သမားရှာဖွေရေးရုံးများသာမက ပြည်ပအလုပ်အကိုင်အကျိုးဆောင်လိုင်စင်ရ Agency များ ကလည်း ဝန်ဆောင်မှုများပေးလျက်ရှိကြပြီး အလုပ်အကိုင်နှင့်အလုပ်သမားရှာဖွေရေးရုံးများတွင်ကြော်ငြာခြင်း၊ သတင်းစာနှင့် ဂျာနယ်များတွင် ကျယ်ကျယ်ပြန့်ပြန့်ကြော်ငြာခြင်းနှင့် အလုပ်သမား ဝန်ကြီးဌာနရဲ့ Website တွင်ကြော်ငြာခြင်းတို့ဖြင့် တစ်နိုင်ငံလုံးရှိ ပြည်ပအလုပ်လုပ်ကိုင်လိုသူများကို အသိပေးလျက်ရှိပါတယ်။ အဲဒီလို ပြည်ပအလုပ်အကိုင်ချိတ်ဆက်ပေးတဲ့ တချို့ Agency များက လည်း၊ Visd၊ Passport လေယာဉ်လက်မှတ်ကစတဲ့ ကုန်ကျစရိတ်များကို စိုက်ထုတ်ပေးတဲ့ Agency တွေလည်းရှိပါတယ်။ အဲဒီလိုစိုက်ထုတ်ပေးလိုက်တဲ့ ကုန်ကျစရိတ်တွေကို ပြည်ပမှာအလုပ်လုပ်လို့ရတဲ့ လုပ်ခလစာခြောက်လ သို့မဟုတ် တစ်နှစ်ရရှိသည့် ငွေကြေးကို Agency က ရယူပါတယ်။ ဥပမာ ကုန်ကျစရိတ်က ၁၀ သိန်းကုန်ကျတယ်ဆိုရင် Agency ကိုပြန်သွင်းလိုက်ရတဲ့ ငွေပမာဏက နှစ်ဆ၊ သုံးဆပြန်ပေးသွင်းလိုက်ရပါတယ်။ ဥက္ကဋ္ဌကြီးခင်ဗျား။ ပြည်ပသို့သွားရောက် အလုပ်လုပ်သူအများစုက ပြည်တွင်းမှာ အလုပ် အကိုင်ရှားပါးမှု ငွေကြေးအဆင်မပြေသူများသာ အများစုဖြစ်ပါတယ်။ ၎င်းတို့အနေနဲ့ ငွေရေးကြေးရေး အဆင်မပြေလို့ ပြည်ပသွားရောက်ကာ အလုပ်လုပ်ပြီးငွေရှာနေရတာဖြစ်တဲ့အတွက် ပြည်ပသို့စေလွှတ် လိုက်သည့် Agency တွေက စိုက်ထုတ်ပေးလိုက်တဲ့ကုန်ကျငွေထက် ပြည်ပမှာ အလုပ်လုပ်နေရတဲ့ မြန်မာအလုပ်သမားများ ပြန်ပေးရတဲ့စရိတ်က အဆမတန်များပြားနေခြင်းကို ကြည့်မယ်ဆိုလျင် နူရာ ဝဲဆွဲခံနေရသလို ဘဝရောက်နေရပါတယ်။ တစ်ဖက် ပြည်ပနိုင်ငံများသို့ ရောက်ရှိသွားပြန်တော့လည်း မိမိတို့အလုပ်သမားတွေ လုပ်ကိုင်ရတဲ့အလုပ်များဟာ သူတို့နိုင်ငံသားများ မလုပ်ချင်သော အန္တရာယ် များတဲ့အလုပ်၊ ခက်ခဲကြမ်းတမ်းတဲ့အလုပ်၊ ညစ်ညမ်းတဲ့အလုပ်တွေကို လုပ်ခလစာအနည်းငယ်ဖြင့် လုပ်ကိုင်နေရကြောင်း ကြားသည့်ရသည့်အတွက် ထိုသို့သော Agency များကိုလည်း အစိုးရအနေ ဖြင့် ထိန်းညှိပေးသင့်ပါတယ်။ အလုပ်သမားရှာဖွေရေး Agency များက တောင်းခံသော ငွေကြေးများမတတ်နိုင်၍ ပြည်ပနိုင်ငံများသို့ တရားမဝင် သွားရောက်အလုပ်လုပ်ကိုင်နေသော မြန်မာ အလုပ်သမားများစွာရှိပါတယ်။ ထိုသို့ တရားမဝင်သွားရောက်သည့် မြန်မာအလုပ်သမားများဟာ ညှင်းပန်းနှိပ်စက်မှုများ၊ အဆမတန်ခိုင်းစေမှုများ၊ လူကုန်ကူးခံရမှုများ၊ တရားမဲ့ပြုကျင့်မှုများစသည့် ဖြစ်စဉ်များ ပြည်ပမှာအများဆုံး ကြုံတွေ့နေရတာကိုလည်း အားလုံးသိရှိပြီးဖြစ်ပါတယ်။ ထိုသို့သော အခြေအနေမျိုးဖြစ်နေရတဲ့ အကြောင်းအရင်းမှာ ကိုယ့်နိုင်ငံအတွင်း အလုပ်အကိုင်အခွင့်အလမ်းများ ရှားပါးနေရခြင်းဖြစ်တယ်လို့ ကျွန်တော့်အနေနဲ့ မြင်မိပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ယခုလက်ရှိ မြန်မာနိုင်ငံအနှံ့အပြားမှာလည်း လုယက်မှု၊ ခိုးမှု၊ လူသတ်မှုစသည့်ပြဿနာရပ်များ ဖြစ်နေရခြင်း၏အဓိကတရားခံဟာ အလုပ်အကိုင် အခွင့်အလမ်းများ ရှားပါးမှု ကုန်ဈေးနှုန်းများ အဆမတန်မြင့်တက်လာမှု၊ ဝင်ငွေနှင့်ထွက်ငွေ မညီမျှမှု စသည့်ကိစ္စတော်တော်များများနှင့် သက်ဆိုင်နေတယ်လို့ ကျွန်တော်မြင်မိပါတယ်။ များသောအားဖြင့် အလုပ်လုပ်ကိုင်နေသူများသည် စီးပွားရေးကြပ်တည်းမှု၊ စားဝတ်နေရေးမပြေလည်၍ ရရာအလုပ်ကို ဝင်ရောက်လုပ်ကိုင်နေရတဲ့ အလုပ်သမားတွေလည်း ရှိပါတယ်။ နိုင်ငံတော်အစိုးရအနေဖြင့် ပြည်တွင်း ပြည်ပမှာ လုပ်ကိုင်နေတဲ့အလုပ်သမားများကို Labour Right အခွင့်အရေး အပြည့်အဝရရှိအောင် ကူညီဆောင်ရွက်ပေးသင့်ပါကြောင်း အကြံပြု တင်ပြလိုပါတယ်။ သို့ဖြစ်ပါ၍ အလုပ်အကိုင် အခွင့်အလမ်းကောင်းများ ဖန်တီးဖော်ဆောင်ပေးနိုင်ရေး၊ ကုန်ဈေးနှုန်းများ မြင့်မားနေမှုကို ထိန်းညှိ ပေးနိုင်ရေး၊ ဥပဒေအရ သတ်မှတ်ထားသည့်အလုပ်ချိန်ထက် ပိုမိုလုပ်ကိုင်နေရပြီး လုပ်ခလစာ နည်းပါးမှုများကို ဖြေရှင်းဆောင်ရွက်ပေးနိုင်ရေးအတွက် မင်းကင်းမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးမောင်မြင့်တင်သွင်းတဲ့အဆိုကို အတည်ပြုပေးသင့်ပါကြောင်း လေးစားစွာဖြင့် ထောက်ခံဆွေးနွေးအပ်ပါတယ်ခင်ဗျား။</speech>
<speech type='speaker'>မက်မန်းမဲဆန္ဒနယ်က ဦးတင်အေး ဆွေးနွေးဖို့ ဖြစ်ပါတယ်</speech>
<speech><mp id='394'>ဦးတင်အေး(မက်မန်းမဲဆန္ဒနယ်)</mp>အားလုံးမင်္ဂလာပါခင်ဗျား။ ကျွန်တော်ကတော့ မက်မန်း မဲဆန္ဒနယ်မှ ဦးတင်အေးဖြစ်ပြီး မင်းကင်းမဲဆန္ဒနယ်မှ ဦးမောင်မြင့်ရဲ့ အဆိုကို ထောက်ခံဆွေးနွေး သွားမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ကျွန်တော်တို့နိုင်ငံမှာ လူဦးရေ ၅၄ သန်း ကျော်ရှိပြီး အလုပ်လုပ်နိုင်သူကတော့ ၃၆ သန်းလောက်သာရှိပါတယ်။ Labour Intensive Industry များပြားလာမှသာ နိုင်ငံအတွင်း အလုပ်လုပ်နိုင်တဲ့ လူဦးရေရဲ့ လုပ်အားကို နိုင်ငံဖွံ့ဖြိုးတိုးတက်ရေး အတွက် အကျိုးရှိစွာ အသုံးချနိုင်ပြီး နိုင်ငံတော်ဝင်ငွေလည်း တိုးတက်လာမှာဖြစ်ပါတယ်။ စီးပွားရေး ဖွံ့ဖြိုးတိုးတက်မှုဟာ နိုင်ငံတစ်နိုင်ငံရဲ့ မောင်းနှင်အားဖြစ်တာနှင့်အညီ မိမိနိုင်ငံ၊ မိမိလူမျိုးအတွက် တင့်တင့်တယ်တယ်ရပ်တည်နိုင်ဖို့ဆိုရင် နိုင်ငံ့စီးပွားရေးတောင့်တင်းခိုင်မာဖို့လည်း လိုအပ်ပါတယ်။ နိုင်ငံ့စီးပွားရေးတောင့်တင်းခိုင်မာမှုနှင့် အလုပ်အကိုင်အခွင့်အလမ်းဟာ တိုက်ရိုက်ဆက်စပ်နေသလို တိုက်ရိုက်လည်းအချိုးကျတယ်ဆိုတာ စီးပွားရေးဖွံ့ဖြိုးတိုးတက်နေတဲ့ နိုင်ငံတွေကို လေ့လာကြည့်ရင် သိရှိနိုင်မှာဖြစ်ပါတယ်။ အဆိုရှင်ရဲ့ တင်ပြချက်အရ ထိုင်းနိုင်ငံတစ်ခုတည်းမှာ မြန်မာလုပ်သား ၃.၅ သန်းခန့်ရှိပြီး Document ခိုင်ခိုင်မာမာ ရှိတာကတော့ ၁.၅ သန်းခန့်သာရှိတယ်ဆိုတော့ ကျန်တဲ့ အလုပ်သမားနှစ်သန်းခန့်အတွက်တော့ တော်တော်လေး စိုးရိမ်ပူပန်စရာ အနေအထားဖြစ်ကြောင်းတွေ့ရပါတယ်။ အဆိုမှာလည်း အဲဒီမြန်မာ့အလုပ်သမားနှစ်သန်းခန့်ကို အခက်အခဲဖြစ်နေတဲ့ Certificdte of Identity အများဆုံးရရှိဖို့ တိုက်တွန်းထားပြီး ကျွန်တော့်အနေနဲ့လည်း လေးနက်စွာ ထောက်ခံအပ်ပါတယ်။ ကျွန်တော်နားလည်တာကတော့ မူလက Temporary Passport တွေ သုံးစွဲ တယ်။ နောက်တော့ Ordinary Passport တွေသုံးပြန်တယ်။ အခုတစ်ခါတော့ C of I ကို သုံးကြ ပြန်တယ်ဆိုတော့ ရှုပ်ထွေးမှုတွေ ဖြစ်နေပါတယ်။ နောက်ပြီးတော့ နိုင်ငံတကာမှာလက်ခံတာကတော့ C of I ဆိုတာ မွေးစကလေးတွေ၊ အသက် မပြည့်သေးတဲ့သူတွေ၊ ခရီးသွားလာရင်း Passport ပျောက်ဆုံးသောသူတွေအတွက် ၄၅ ရက်သာ သက်တမ်းရှိတဲ့ အထောက်အထားတစ်ခုသာဖြစ်ပါတယ်။ ဒါပေမဲ့ မြန်မာနှင့်ထိုင်း နှစ်နိုင်ငံသဘောတူ လို့ C of I ကိုင်ပြီး ထိုင်းနိုင်ငံမှာရပ်တည်နေထိုင်ကြတာကို ထွေထွေထူးထူးပြောစရာမရှိပေမဲ့ Regulation နဲ့တော့ လွဲနေပြီးဆိုတာကိုတော့ ပြောကြားလိုပါတယ်။ ပြီးခဲ့တဲ့ရက်ပိုင်းက သတင်းစာမှာ အလုပ်သမားညွှန်ကြားရေးမှူးဦးစီးဌာနက ညွှန်ကြားရေးမှူးချုပ်နှင့် အင်တာဗျူးတာကို ဖတ်ရှု လေ့လာမိပါတယ်။ သူပြောတာကို ကျွန်တော်နားလည်တာကတော့ ထိုင်းနိုင်ငံမှာ လက်ရှိရောက်နေတဲ့ Document မရှိတဲ့ အလုပ်သမားနှစ်သန်းအနေနဲ့ C of I ထပ်မံထုတ်ပေးခြင်းကို မလုပ်တော့ဘူးလို့ ထိုင်းမှာလုပ်ခဲ့တဲ့အစည်းအဝေးကနေ ဆုံးဖြတ်ခဲ့တယ်ဆိုတဲ့အချက်ပါပဲ။ အဲဒီလိုဆိုရင် အလုပ်သမား နှစ်သန်းဟာ မြန်မာနိုင်ငံကိုပြန်လာပြီး MOU စနစ်အရ Passport နဲ့သာ ထိုင်းနိုင်ငံကိုသွားရမှာ ဖြစ်ပါတယ်။ ကျွန်တော်တို့အားလုံး စဉ်းစားကြည့်ပါ။ ဒီအလုပ်သမား နှစ်သန်းဟာ မြန်မာနိုင်ငံကို ပြန်လာဖို့၊ Passport ထုတ်ဖို့၊ ပြီးရင်ထိုင်းကို လေကြောင်း၊ ကုန်းကြောင်း၊ ရေကြောင်းပြန်သွားဖို့ဆိုတဲ့ Work Load ဟာ ဘယ်လောက်ကြီးမားပြီးတော့ ဘယ်လောက်ခက်ခဲမလဲဆိုတာ စဉ်စားကြည့်ရင် ကွက်ကွက်ကွင်းကွင်း မြင်လာပါလိမ့်မယ်။ တစ်ခါထိုင်းအလုပ်ရှင်တွေဘက်က စဉ်းစားကြည့်ရအောင်။ ဒီအလုပ်သမားတွေမရှိရင် စက်ရုံ၊ အလုပ်ရုံလုပ်ငန်းတွေ ဘယ်လိုလည်ပတ်မလဲ။ ကြားကာလက ဘယ်လောက်ကြာမလဲဆိုတာလည်း မှန်းလို့မရဘူး။ အလုပ်သမားတွေကို မပြန်ဖြစ်အောင် နည်းလမ်း မျိုးစုံနဲ့ စီမံဖန်တီးထားမှာကတော့ အသေအချာဖြစ်ပါတယ်။ ဒါတွေကို ကောက်ချက်ချရရင် အဲဒီအလုပ်သမားနှစ်သန်းဟာ တရားမဝင်အဖြစ်နဲ့ဘဲ ဆက်လက်ရပ်တည်နေရမယ်ဆိုတာကို တွေ့ရပါ လိမ့်မယ်။ ထိုင်းဘက်ကတာဝန်ရှိသူတွေ ရှောင်တခင်ဝင်စစ်ရင် တရားမဝင်အလုပ်သမားအဖြစ်နဲ့ပဲ အဖမ်းခံရပါတယ်။ ဒီလိုဆိုရင် ကျွန်တော်တို့နိုင်ငံသူ နိုင်ငံသားတွေအနေနဲ့ လုပ်ငန်းရှင်တွေရဲ့ သွန်လိုသွန်၊ မှောက်လိုမှောက် ခံရနိုင်တဲ့အခြေအနေမျိုးသာ ကြုံတွေ့ရမှာပါ။ လူမှုကွန်ယက်စာမျက်နှာမှာ ပျံ့နှံ့ခဲ့တဲ့ ဖြစ်စဉ်တွေကို အားလုံးပြန်စဉ်းစားမိရင် ကိုယ့်နိုင်ငံက ကိုယ့်တိုင်းရင်းသားတွေအတွက်ကတော့ အင်မတန်မှ စိတ်ချမ်းမြေ့စရာမကောင်းတဲ့အခြေအနေပဲ ဖြစ်ပါတယ်။ ထိုင်းနိုင်ငံက အိမ်နီးချင်းနိုင်ငံဖြစ်တဲ့အတွက် သွားရောက်လုပ်ကိုင်ကြမယ့် အလုပ်သမား များလည်း ဆက်လက်ရှိနေမှာ မလွဲဧကန်ဖြစ်ပါတယ်။ ထိုင်းနိုင်ငံရဲ့ ဥပဒေစည်းမျဉ်း၊ စည်းကမ်းများမူဝါဒဓလေ့စရိုက်များကို သိရှိပြီးတော့ လုံခြုံဘေးကင်းစွာ သွားရောက်အလုပ်လုပ်ကိုင်နိုင်ဖို့ လွန်စွာ အရေးကြီးပါတယ်။ ထိုင်းနိုင်ငံရဲ့ ၂၀၁၇ ခုနှစ်၊ ဘီအီးအလုပ်သမားဥပဒေမှာ လူကုန်ကူးမှု တားဆီးနှိမ်နှင်းရေးအတွက် ပြစ်ဒဏ်မှာ ဘတ်ငွေလေးသိန်းကနေ ရှစ်သိန်းဆိုပြီးတော့ ထည့်သွင်းထား ပါတယ်။ ထိုင်းနိုင်ငံမှာ Document ခိုင်ခိုင်မာမာမရှိတဲ့ မြန်မာအလုပ်သမားတွေအတွက် အလုပ်ရှင်တွေကလည်း ရပ်တည်ပါ့မလားဆိုတာ ရိုးရိုးရှင်းရှင်းလေးစဉ်းစား ကြည့်ရင် အဖြေကပေါ်နေပါပြီ။ ကျွန်တော်တို့ ဒီနေရာမှာ ဘာကြောင့်ပြည်ပထွက်ခွာပြီး အလုပ်လုပ်နေတယ်ဆိုတာကို လေ့လာဆန်းစစ် သုံးသပ်ဖို့လိုပါတယ်။ ကျွန်တော်လေ့လာမိသလောက် နိုင်ငံမှာအလုပ်လက်မဲ့လေးမျိုး ရှိပါတယ်။ Frictional Unemployment Structural Unemployment Cyclical Unemploymenti နောက်ဆုံး Seasonal Unemployment တို့ပဲဖြစ်ပါတယ်။ ဒီလေးမျိုး ပြည်ပမှာ အလုပ်လုပ်စေဖို့ အတွက် တွန်းအားပေးတဲ့အချက်တွေဆိုတာ ယေဘုယျလက်ခံရမှာဖြစ်ပါတယ်။ ဒါဆိုရင် ကျွန်တော်တို့ ဒီလိုမျိုးကို လျော့နည်းသွားအောင် ရေတို၊ ရေရှည်စီမံချက်ရေးဆွဲအကောင်အထည်ဖော်မယ်ဆိုပါက ပြည်ပမှာအလုပ်လုပ်တဲ့နှုန်းနဲ့ Human Recource ကို အပြည့်အဝအသုံးချနိုင်မယ်။ နိုင်ငံတွင် SME လုပ်ငန်းများ တိုးတက်လာမှာဖြစ်ပါတယ်။ ပြည်ပမှာ ရင်းနှီးမြှုပ်နှံမှုပိုမိုများပြားလာမယ်။ လယ်ယာသားငါးကဏ္ဍဖွံ့ဖြိုးတိုးတက်လာမှာဖြစ်တဲ့အတွက် နိုင်ငံတွင်း Unemployment Rate ကို အလိုလိုလျော့ကျပြီးဖြစ်မယ်ဆိုတာ အကြံပြု တင်ပြအပ်ပါတယ်။ နိဂုံးချုပ်အနေနဲ့တင်ပြရရင် အစိုးရ ဆိုတာ ပြည်တွင်းမှာရှိတဲ့ ပြည်သူလူထုအလုပ်သမားတွေကို ကာကွယ်စောင့်ရှောက်မယ့် ဖွဲ့စည်းပုံ အခြေခံဥပဒေအခန်း(၁) ပုဒ်မ ၂၄၊ ၃၁ တို့နှင့်အညီ တာဝန်ဝတ္တရားရှိတာဖြစ်တဲ့အတွက် ရေရှည် အကျိုးကိုမျှော်တွေးပြီး တိကျတဲ့မူဝါဒတွေဖန်တီးကာ ဆောင်ရွက်ဖို့လိုပါတယ်။ နိုင်ငံတော်ကို အဘက်ဘက်ကဖွံ့ဖြိုးတိုးတက်ရေးအတွက် ဦးတည်တဲ့အဆိုဖြစ်တဲ့အတွက် အတည်ပြု ပေးပါရန် လေးနက်စွာ ထောက်ခံတင်ပြအပ်ပါတယ်။</speech>
<speech type='speaker'>မိုင်းပျဉ်းမဲဆန္ဒနယ်မှ ဦးစိုင်းထွန်းစိန် ဆွေးနွေးဖို့ ဖြစ်ပါတယ်</speech>
<speech><mp id='404'>ဦးစိုင်းထွန်းစိန်(မိုင်းပျဉ်းမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌနှင့် ပြည်သူ့လွှတ်တော် ကိုယ်စားလှယ်များ၊ ဧည့်သည်တော်များအားလုံး မင်္ဂလာအပေါင်းနှင့် ပြည့်စုံခညောင်းပါစေကြောင်း ရှေးဦးပဏာမ ဆုတောင်းမေတ္တာပို့သအပ်ပါတယ်။ ကျွန်တော်ကတော့ ရှမ်းပြည်နယ်(အရှေ့ပိုင်း)၊ မိုင်းပျဉ်းမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးစိုင်းထွန်းစိန် ဖြစ်ပါတယ်။ ယနေ့ကျင်းပတဲ့ပြည်သူ့လွှတ်တော်ပုံမှန်အစည်းအဝေးမှာ မင်းကင်းမဲဆန္ဒနယ် ပြည်သူ့ လွှတ်တော်ကိုယ်စားလှယ် ဦးမောင်မြင့်ရဲ့ အဆိုကို ထောက်ခံဆွေးနွေးသွားမှာဖြစ်ပါတယ်ခင်ဗျား။ ဥက္ကဋ္ဌကြီးခင်ဗျား။ ကျွန်တော်တို့နိုင်ငံကနေ အကြောင်းအမျိုးမျိုးကြောင့် ပြည်ပနိုင်ငံများသို့ သွားရောက်အလုပ်လုပ်ကိုင်ရန် လုပ်သားအင်အားစုစုပေါင်း ခုနစ်သန်းခန့်ရှိနေပြီလို့ အဆိုမှာ ဖော်ပြထားရှိပါတယ်။ မှန်ပါတယ်ခင်ဗျား။ ကျွန်တော်တို့ရဲ့ မြန်မာနိုင်ငံတိုင်းရင်းသားများဟာ ပြည်တွင်း မှာအလုပ်အကိုင်ရှားပါးမှု၊ မိသားစုတွင်စီးပွားရေးအခွင့်အလမ်းအခက်အခဲများ ကြုံတွေ့လာမှု၊ စိုက်ပျိုးရေးကဏ္ဍတွင်လည်း သီးနှံများဈေးနှုန်းမတည်ငြိမ်မှုနှင့် ရင်းနှီးရတဲ့လုပ်အားခများ တွက်ခြေ မကိုက်ခြင်းတို့ကြောင့် မိမိနိုင်ငံကို ခေတ္တခဏစွန့်ခွာပြီး နိုင်ငံရပ်ခြားဒေသများသို့ ပင်ပန်းဆင်းရဲစွာဖြင့် သွားရောက်အလုပ်လုပ်ကိုင်ကြရပါတယ်။ ကျွန်တော်တို့ဒေသရှမ်းပြည်နယ်တစ်ခွင်ကို လေ့လာကြည့် မယ်ဆိုရင်လည်း ပြည်တွင်းငြိမ်းချမ်းရေးအပြည့်အဝမရရှိသေးသလို စီးပွားရေးနှင့်ကူးသန်း ရောင်းဝယ်ရေးအတွက် သွားလာမှုအထောက်အကူပြု တဲ့လမ်း၊ တံတားအချို့ကိုလည်း လုံခြုံရေး အခြေအနေကြောင့် ပိတ်ထားနေရခြင်း၊ ကိုယ့်ရဲ့သွေး၊ ချွေးနဲ့ရင်းနှီးစိုက်ပျိုးထွက်ရှိလာတဲ့ သီးနှံများ ကိုလည်း တစ်ဖက်နိုင်ငံက ဈေးနှိမ်ခြင်း၊ ပိတ်ပင်ခြင်း စသည်တို့ကြောင့် စိုက်ထုတ်ရတဲ့အရင်းအနှီးများ နှင့် ရရှိလာတဲ့အကျိုးအမြတ်များမှာ တွက်ခြေမကိုက်တော့တဲ့အတွက် လုပ်သားအများစုမှာ မိမိတို့ရဲ့ စားဝတ်နေရေးပြေလည်ရန် စဉ်းစားကြံဆလာပါတော့တယ်။ ဒါကြောင့် တိုင်းရင်းသားတောင်သူများ၊ လုပ်သားများ၊ လူငယ်လူရွယ်များဟာ တစ်ရွာမပြောင်း သူကောင်းမဖြစ်ဆိုတဲ့စကားပုံကိုယုံကြည်ကာ မိမိချစ်ခင်မြတ်နိုးတဲ့နေရပ်၊ ဒေသ၊ ဇာတိချက်ကြွေ မွေးရပ်မြေကို စွန့်ခွာကြပြီး တစ်နယ်တခြား ပြည်ပနိုင်ငံများသို့ ရရာအလုပ်ကို လုပ်ကိုင်ကြရပါတော့ တယ်။ ဤကဲ့သို့နေရပ်ကိုစွန့်ခွာ ပြည်ပနိုင်ငံများသို့ ဆင်းရဲပင်ပန်းစွာနဲ့ အလုပ်လုပ်ကိုင်ကြရတဲ့ အတွက် ပြည်တွင်းမှာလုပ်သားအရင်းအနှီးများ ဆုံးရှုံးသွားခြင်း၊ တိုင်းရင်းသားရိုးရာယဉ်ကျေးမှုများ ကာကွယ်မြှင့်တင်မှုကို စိတ်ပါဝင်စားမှုမရှိတော့ခြင်း၊ မိမိနိုင်ငံရဲ့ မျိုးချစ်စိတ်ဓာတ်ရှင်သန်တက်ကြွရန် လုပ်ဆောင်ရမည့်အစား ပြည်ပနိုင်ငံများ၏ယဉ်ကျေးမှုနဲ့ မကောင်းသောစရိုက်များကို အတုယူအားကျ ပြီး ကိုယ့်ရပ်ကိုယ့်ရွာကိုယ့်ဒေသကို ခင်တွယ်စောင့်ရှောက်မှုအားနည်းလာတာကို တွေ့မြင်ကြရမှာ ဖြစ်ပါတယ်။ သာဓကအားဖြင့် ရှမ်းပြည်နယ်ကျေးရွာတစ်ရွာကိုလေ့လာကြည့်မယ်ဆိုပါစို့။ ပြည်ပသို့ ထွက်ခွာအလုပ်လုပ်ကိုင်နေသူများလာတဲ့အတွက် ဘာသာရေးလှူဒါန်းပွဲနဲ့ ရှင်လောင်းပွဲများမှာ လူငယ်၊ လူရွယ်များ၏လုပ်အားဒါနအင်အား နည်းပါးလာကြပြီးတော့ လူကြီးပိုင်းများက ရှိတဲ့ အင်အားနဲ့ခက်ခဲစွာ လှူဒါန်းဆောင်ရွက်နေကြတာကို ဝမ်းနည်းစွာတွေ့မြင်ကြရပါတယ်။ နောက်တစ်ချက်ကတော့ ကျွန်တော်တို့နိုင်ငံသားများ အိမ်နားနီးချင်းနိုင်ငံတစ်နိုင်ငံကို တရားဝင်သွားရောက်လည်ပတ်တယ်။ သွားရောက်အလုပ်လုပ်ကိုင်တယ်ဆိုပါစို့။ သူတို့သင်္ကာမကင်း ဖြစ်တဲ့ ကျွန်တော်တို့နိုင်ငံသားများကို ၎င်းတို့ရဲ့ လုံခြုံရေးဝန်ထမ်းများက ကျန်းမာရေးအရေးပေါ် ဆေးစစ်ပြီး ဆီးထဲမှာမူးယစ်ဆေးဝါးပါနေတယ်။ မူးယစ်ဆေးဝါးသုံးစွဲနေတယ်လို့ အမျိုးမျိုးစွပ်စွဲ ပြစ်တင်ဖမ်းဆီးချုပ်နှောင် ငွေတောင်းခံနေခြင်းသည်လည်း ကျွန်တော်တို့ပြည်ပရောက် တိုင်းရင်းသား လုပ်သားပြည်သူများအပေါ် ဖိနှိပ်ညှင်းပမ်းမှုတစ်ရပ်ဖြစ်နေတယ်ဆိုတာကိုလည်း တင်ပြဆွေးနွေးလိုပါ တယ်။ ဥက္ကဌကြီးခင်ဗျား။ ကျွန်တော်တို့ရဲ့ ပြည်တွင်းလုပ်သားများကို တစ်နည်းတစ်ဖုံနဲ့ပြန်လည်ကုစား ပေးရန် အစိုးရတိုင်းက တာဝန်ရှိပါတယ်။ တိုင်းပြည်စီးပွားရေးကောင်းအောင်၊ အလုပ်အကိုင်၊ အခွင့်အလမ်းများရရှိအောင် ဘယ်လိုမူဝါဒတွေ ချမှတ်မှာလဲ။ အဲဒီမူဝါဒတွေကို ပံ့ပိုးပေးမယ့်ဥပဒေ၊ နည်းဥပဒေများကို ဘယ်လိုချမှတ်ဆောင်ရွက်မလဲဆိုတဲ့ အခြေခံအချက်ကို စီစဉ်စဉ်းစား အကောင် အထည်ဖော်ပေးဖို့ လိုအပ်လျက်ရှိနေပါတယ်။ အခုအချိန်မှာဆိုရင် ကျွန်တော်တို့နိုင်ငံတော်ကို ဒီမိုကရေစီနိုင်ငံတော်အဖြစ် ထူထောင်နေပြီးဖြစ်ရာ ပြည်တွင်းမှာအလုပ်အကိုင်ပေါများပြီးတော့မှ လုပ်သလောက်အကျိုးခံစားခွင့်ရရှိခြင်း၊ ပြည်ပရောက်မြန်မာအလုပ်သမားများကိုလည်း စိတ်ချလုံခြုံ စွာ အလုပ်လုပ်ကိုင်နိုင်ပြီး အလုပ်သမားများ၏ဘဝကို ကာကွယ်စောင့်ရှောက်သွားနိုင်ရန်နှင့် စွမ်းအား ပြည့်ဝစွာ ကူညီဆောင်ရွက်ပေးရန်သင့်ပါကြောင်း မင်းကင်းမဲဆန္ဒနယ် ပြည်သူ့လွှတ်တော် ကိုယ်စားလှယ် ဦးမောင်မြင့်ရဲ့အဆိုကို လေးလေးနက်နက်ထောက်ခံပြီး အတည်ပြုပေးနိုင်ပါရန် ဆွေးနွေးတင်ပြအပ်ပါတယ်ခင်ဗျား။ ကျေးဇူးတင်ပါတယ်ခင်ဗျား။</speech>
<speech type='speaker'>ဖာပွန်မဲဆန္ဒနယ်မှ ဦးစောထွန်းမြအောင် ဆွေးနွေးဖို့ ဖြစ်ပါတယ်</speech>
<speech><mp id='252'>ဦးစောထွန်းမြအောင်(ဖာပွန်မဲဆန္ဒနယ်)</mp>လေးစားအပ်ပါသောဥက္ကဌကြီးခင်ဗျား။ မင်္ဂလာပါလို့ ဦးစွာဂါရဝပြုနှုတ်ဆက်ပါတယ်။ ကျွန်တော့်အနေနဲ့ မင်းကင်းမဲဆန္ဒနယ် ဦးမောင်မြင့်ရဲ့ အဆိုကို အပိုင်းနှစ်ပိုင်းနဲ့ အကျဉ်းချုပ်ဆွေးနွေးသွားပါမယ်။ ပထမပိုင်းအနေနဲ့ကတော့ ပြည်ပမှာ အလုပ်လုပ်နေတဲ့မြန်မာ ၃.၅ သန်းထဲမှာမှ စာရင်းရှိတာက ၁.၅ သန်း ကျန်တာတွေက ခုနလိုပေါ့။ အထောက်အထားမဲ့တွေဖြစ်နေပါတယ်။ နောက်တစ်ခုက အဲဒီအတွေ့အကြုံ အရ ကျွန်တော်တို့ ငယ်ငယ်တုန်းက အတွေ့အကြုံလေးတစ်ခုကို တင်ပြပါမယ်။ ဘာလဲဆိုတော့ ညောင်လေးပင်မြို့မှာ ဘုံကောင်းရှိပါတယ်။ တရုတ်ဘုံကျောင်း၊ တရုတ်ဘုံကျောင်းဆိုတာက Oversed China Bank ကနေပြီးတော့ အထောက်အပံ့ယူပြီးတော့ ညောင်လေးပင်ရောက်လာတဲ့လူ တရုတ်အမျိုးသားတွေကို ခုနလိုပေါ့။ ထောက်ပံ့ကြေးပေးတယ်။ အဲဒီတုန်းကတော့ ကျွန်တော်က ညောင်လေးပင်လောက်ပဲ Association goufeszęs 6$os? Oversea China Association aộosol voposopan Gafas နိုင်ငံမှာ မြို့ကြီးမှန်သမျှ အကုန်လုံးရှိတယ်။ အခုတစ်ခါကျတော့ ကမ္ဘာမှာလေ့လာတဲ့အခါကျတော့ savušnoscope: Ssao:du Oversea China Association 1 Oversea China Bank aộoss သူ့ဟာသူလာတဲ့အခါကျတော့ အာဖရိကမှာဆိုလို့ရှိရင်လည်း ထိုနည်းအတိုင်းပဲ။ တောင်အမေရိက တိုက်မှာလည်း ထိုနည်းအတိုင်းပဲ။ ထို့အတူ လက်ရှိအာရပ်ကမ္ဘာမှာလည်း ထိုနည်းအတိုင်းပဲ။ ဒါကြောင့်မို့လို့ အမေရိကန်က သူ့ကို တဖြည်းဖြည်းလန့်လာပြီးတော့ နောက်ဆုံး ဟိုပိတ်ဒီနို့နဲ့ လုပ်နေတာ။ ဒါကသဘာဝပါပဲ။ ဒါကို ကျွန်တော်ပြောလိုတာက ဘာဖြစ်လို့လဲဆိုတော့ ကျွန်တော်တို့ Gius géomcupe: Oversea Myanmar Association i Labour Organization 1 Oversea Myanmar High Technology Association 31g.quofn $uosodal Oversea Myanmar Medical Specialist Organization sloup:g.003:quafi mašomaCassaozos 9269: အကြောင်းအတွက်ကို ပြင်ထားရမယ်။ အဲဒီတော့ ကျွန်တော် နမူနာလေးတစ်ခုပြချင်တာက ဘယ်လောက် အံ့သြစရာကောင်းလဲဆိုတော့ ဟိုတလောက ဂျာနယ်တစ်ခုမှာဖတ်လိုက်ရတယ်။ မြန်မာအမျိုးသမီး လေး ဒေါ်မီမီအောင်က အင်္ဂါဂြိုလ်ကို ၂၀၂၀ ခုနှစ်မှာ သူကိုယ်တိုင်လုပ်တဲ့ ဟယ်ရီကော်ပတာ အသေးစားနဲ့ တက်ရောက်ဖို့စီမံနေပါတယ်တဲ့။ ဒါကိုတွေ့လိုက်တော့ ကျွန်တော် အတော်လေး sə?:00$Sosofn 31empęęcz szącyegesos National Education Commission m ဒါတွေကိုအခုနလိုပေါ့။ ဖိပြီးတော့ စဉ်းစားဖို့လိုပါတယ်။ ကျွန်တော်တို့အနာဂတ်မြန်မာလူငယ်လေးတွေဟာ ထိထိရောက်ရောက်နဲ့ ကမ္ဘာမှာလုပ်သွားနိုင်တဲ့အခါမှာ Education is the best investment အနေအထားမျိုးသဘောထားပြီးတော့ ဒါကို ကြိုးစားလုပ်ပေးသင့်ပါတယ်။ နောက်တစ်ခုက ပြီးခဲ့တဲ့ သြဂုတ်လအတွင်းမှာ Soft Tool ဒါပို့ဆောင်ရေးနှင့်ဆက်သွယ်ရေးက ထုတ်ပေးလိုက်တဲ့ ခုနလိုပေါ့။ စွမ်းဆောင်လုပ်ခဲ့တဲ့ဂြိုလ်တုက အခုဘာပဲပြောပြော ကမ္ဘာကိုပတ်နေပြီ။ နှစ်ပတ်မယ်။ ၁၅ နှစ်ပြီးရင် အဲဒီအချက်အလက်တွေအားလုံးက မြန်မာပြည်ကိုပြန်ပို့မယ်။ ဒါက ကျွန်တော်တို့လူငယ်တွေ လက်ရှိအစိုးရနဲ့လွှတ်တော်ကလည်း ဒါကိုမှတ်တမ်းတင်သင့်ပါတယ်။ ဘာဖြစ် လို့လဲဆိုတော့ ဒါကိုမကြာခင်မှာ နောက် ဒါ ၁၅ နှစ်ပြီးလို့ရှိရင် နောက် ၂၀ လောက်မှာဆိုရင် လကမ္ဘာဆီကို တောင် မြန်မာရောက်ရင်ရောက်သွားနိုင်တယ်။ ဒါကိုတင်ပြချင်တယ်။ ဒါက ဘာဖြစ်လို့လဲဆိုတော့ ပညာရေးမှာ အားနည်းနေသည့်တိုင်အောင် ပြည်ပနိုင်ငံကိုသွားတာက ပညာမရှိဘဲနဲ့သွားလို့ရှိရင် အလွန်အနှိမ်ခံရပါတယ်။ အဲဒီတော့ ပညာရှိပြီးသွားလို့ရှိရင် ဘာပဲပြောပြော ကိုယ့်နိုင်ငံကို အကျိုးပြု နိုင်ပါတယ်။ ဒါက ပထမအချက်ပါ။ နောက် ဒုတိယအချက်အနေနဲ့ ကျွန်တော်တင်ပြချင်တာက ပြည်တွင်းမှာ အလုပ်သမား ၁.၁ သန်းခန့်ရှိပြီးတော့ အလုပ်ရတာက နှစ်သိန်းလောက်ပဲရှိတယ်။ ဒါဆို ကျွန်တော်တို့ တော်တော် စဉ်းစားရမယ်။ ဘာဖြစ်လို့လဲဆိုတော့ ခေတ်ကိုကျွန်တော်မပြောဘူး။ လုပ်သွားတဲ့အနေအထားမှာ ရန်ကုန်မြို့မှာ တောင်ဥက္ကလာပ၊ မြောက်ဥက္ကလာပ၊ သာကေတ ဒါကမြို့ဟောင်းကြီးတွေ၊ နောက်မှ မြင်တာ ထွက်လာတာ ဘာမှအလုပ်မရှိဘူး။ ရန်ကုန်မြို့ပေါ်မှာရှိတဲ့ အကုန်လုံးကိုရှင်းထုတ်ပြီးတော့ ဒါတွေ မြို့တည်သွားပြီးတော့ ဘာနဲ့တည်လဲ။ အလုပ်သမား၊ လက်သမား၊ ပန်းရံ ဒီဟာနဲ့မြို့တည် သွားတာ။ အဲဒီတော့ မြေတွေပေးရတယ်။ မြေတစ်ကွက်မှ ပေ ၃၀ ပတ်လည်တစ်ကွက်။ ထားပါတော့ ကျပ် ၄၀၀၀၀ နဲ့ ပေးရတယ်။ အခု ကျပ်သိန်း ၃၀၀၀၊ သိန်း ၄၀၀၀၊ သိန်း ၂၀၀၀ စသည်ဖြင့် တန်သွားပြီ။ ဒါမျိုးကို ကျွန်တော်တို့နိုင်ငံတော်အစိုးရအနေနဲ့က ရန်ကုန်မြို့ကို ခုနလိုပေါ့။ ဖွံ့ဖြိုးတိုးတက်စေချင်ရင် ရန်ကုန် မြို့တော်ကို စီးပွားရေးမြို့တော်သတ်မှတ်ချင်တယ်။ ဒါမျိုးတွေတော့ အကွက်ချပြီးလုပ်ပေးသင့် တယ်။ မန္တလေးမှာလည်း အဲဒီလိုပဲ အကွက်ချလုပ်ပေးသင့်တယ်။ နောက်တစ်ခုက နောက်ဆုံးအနေနဲ့ တင်ပြချင်တာကတော့ One Road One Belt Policy။ ဒါ ပိုးလမ်းမကြီးနဲ့ဆိုင်ပါတယ်။ ရေပိုင်းနဲ့ကုန်းပိုင်းနဲ့။ အဲဒီတော့ ရေပိုင်းနဲ့ကုန်းပိုင်းမှာ ကျွန်တော်တို့နိုင်ငံကပါဝင်တယ်။ ပါဝင်တယ် ဆိုတော့ တရုတ်ပြည်သူ့သမ္မတနိုင်ငံက ဘယ်လုပ်ငန်းတွေညှိခဲ့ပြီးပြီလဲ။ ဘယ်လုပ်ငန်းတွေကိုရမလဲ။ အဲဒီလုပ်ငန်းတွေက အထူးသဖြင့်အခုနလို လွှတ်တော်ကိုယ်စားလှယ်ကြီးပြောသွားတာ ရှိပါတယ်။ စက်ရုံ၊ အလုပ်ရုံ၊ အထည်ချုပ်စက်ရုံ။ ပြည်နယ်တွေမှာရှိတဲ့ မြို့တော်တွေအားလုံးမှာချပေးရမယ်။ နယ်စပ်မှာရှိတဲ့ မြို့တော်တွေအားလုံးမှာ လုပ်ရမယ်။ အထူးသဖြင့် အထည်ချုပ်စက်ရုံတွေ။ အဲဒါကျမှ နိုင်ငံခြားကို ရောက်နေတဲ့။</speech>
<speech type='speaker'>မချမ်းဘောမဲဆန္ဒနယ်မှ ဦးနန်မွန်ထင် ဆွေးနွေးဖို့ ဖြစ်ပါတယ်</speech>
<speech><mp id='235'>ဦးနန်မွန်ထင်(မချမ်းဘောမဲဆန္ဒနယ်)</mp>ရိုသေလေးစားအပ်ပါသော ပြည်သူ့လွှတ်တော် ဥက္ကဌကြီးနှင့် ပြည်ထောင်စုဝန်ကြီးများ၊ လွှတ်တော်ကိုယ်စားလှယ်များအားလုံး ရွှင်လန်းချမ်းမြေ့ပါစေကြောင်း ဦးစွာဂါရဝပြုနှုတ်ခွန်းဆက်သအပ်ပါတယ်။ ကျွန်တော်ကတော့ ကချင်ပြည်နယ်၊ မချမ်းဘော မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးနန်မွန်ထင် ဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော့်အနေနဲ့ မင်းကင်းမဲဆန္ဒနယ်မှ ဦးမောင်မြင့် တင်သွင်းသော ပြည်ပရောက်မြန်မာလုပ်သား များ Labour Right ရရှိရေးနဲ့ အခက်အခဲကြုံတဲ့အခါ ကူညီစောင့်ရှောက်ရေးနဲ့ပြည်တွင်းတွင် စက်မှု လုပ်ငန်းများ ပိုမိုတိုးတက်၍ အလုပ်သမားအခွင့်အရေး အလုံးအရင်းနှင့်ပေါ်ပေါက်လာစေရန် အစိုးရကို တိုက်တွန်းကြောင်းအဆိုကို ထောက်ခံဆွေးနွေးသွားမှာ ဖြစ်ပါတယ်။ အဆိုရှင်ရဲ့ အဆိုမှာ အပိုင်းနှစ်ပိုင်းပါရှိသည်ကို တွေ့ရပါတယ်။ ပထမပိုင်းကတော့ ပြည်ပ ရောက်နေတဲ့မြန်မာလုပ်သားများ အခွင့်အရေးအပြည့်အဝရရှိစေဖို့ဖြစ်ပြီး ဒုတိယအပိုင်းကတော့ ပြည်တွင်းမှာ လုပ်သားအခြေပြု လုပ်ငန်းတွေ အလုံးအရင်းနှင့်ပေါ်ပေါက်လာအောင် စီမံဆောင်ရွက်ဖို့ လုပ်ငန်းဖြစ်ပါတယ်။ ဥက္ကဋ္ဌကြီးခင်ဗျား။ မြန်မာလုပ်သားတွေဟာ ပြည်ပကို သွားရောက်ပြီးတော့မှ အလုပ်လုပ်ရင် လုပ်ခပိုရမယ်။ ဝင်ငွေပိုကောင်းတယ်။ သူတို့ပို့တဲ့ငွေနဲ့မိသားစုတွေအဆင်ပြေမယ် ဆိုပြီးတော့မှ ဒီအချက်တွေနဲ့သွားနေတာကို တွေ့ရပါတယ်။ ဒါပေမဲ့ လူကုန်ကူးခံရခြင်း၊ လုပ်အားကို ခေါင်းပုံဖြတ်ခံရခြင်း စတဲ့ဆိုးကျိုးများကိုခံရသည်ကို တွေ့ရှိရပါတယ်။ 3D အလုပ်လုပ်ရသဖြင့် တရားဝင်အလုပ်သမားမဟုတ်ပါက အိမ်ရှင်နိုင်ငံများက အရေးယူခံရခြင်းများကို ကြုံတွေ့ရတာကိုတွေ့ရပါတယ်။ အဆိုရှင်တင်ပြတဲ့အတိုင်း ထိုင်းနိုင်ငံမှာ မြန်မာလုပ်သား ၁.၅ သန်းခန့်ဟာ တရားဝင် အထောက်အထားရှိတယ်လို့သိရပါတယ်။ သို့သော် နှစ်သန်းခန့်ဟာ အထောက်အထားမရှိဘဲ တရားမဝင် လုပ်သားများဖြစ်နေတာကို တွေ့ရှိရပါတယ်။ ဥက္ကဋ္ဌကြီးခင်ဗျား။ ဒါကြောင့် ဒီလိုအထောက်အထားမရှိတဲ့လုပ်သားတွေကို တရားဝင်ဖြစ် အောင် နိုင်ငံတော်မှ ကူညီပံ့ပိုးသင့်ကြောင်း အကြံပြုလိုပါတယ်။ ဒီလိုကိစ္စတွေမဖြစ်အောင် နှစ်နိုင်ငံ အစိုးရချင်းညှိနှိုင်းပြီး လွယ်ကူကောင်းမွန်တဲ့နည်းလမ်းနှင့် ပြည်သူကိုကူညီစောင့်ရှောက်ပေးသင့်ကြောင်း အကြံပြု လိုပါတယ်။ နောက်တစ်ပိုင်းကတော့ ပြည်တွင်းမှာ အလုပ်အကိုင်ဖန်တီးပေးမှု အရေး ကြီးပါတယ်။ ရှင်းရှင်းပြောရရင် တို့နိုင်ငံှာ တိုးတက်လာတဲ့လူဦးရေကို အလုပ်မပေးနိုင်လို့ ပြည်ပကို ထွက်တယ်လို့ ဒီလိုယူဆမိပါတယ်။ နောက်တစ်ခုကျတော့ လုပ်ခလစာနည်းလို့ ပြည်ပကိုထွက်တယ်လို့ လည်း သုံးသပ်မိပါတယ်။ ဒါကြောင့် ကျွန်တော်တို့နိုင်ငံမှာ လုပ်ခလစာကိုလည်း တိုးပေးသင့်ကြောင်း ကျွန်တော်အကြံပြုလိုပါတယ်။ လုပ်ခလစာကို နှစ်နှစ်တစ်ကြိမ်တိုးရမယ်လို့ ဥပဒေမှာကျွန်တော် တွေ့ဖူးပါတယ်။ လေ့လာဖူးပါတယ်။ ဥက္ကဌကြီးခင်ဗျား။ ကျွန်တော်တို့ ကချင်ပြည်နယ်မှာ အလုပ်အကိုင်ဖန်တီးဖို့ဟာ ဖန်တီးနိုင်တာ က ကျောက်စိမ်းရယ်၊ ပယင်းရယ်၊ ရွှေရယ် တူးဖော်တဲ့လုပ်ငန်းတွေပေါ်မှာ အများကြီးမူတည်နေတာပါ။ အဲဒါကြောင့် အဲဒီသယံဇာတတွေဟာ တစ်သက်လုံးမတည်မြဲနိုင်ပါဘူး။ ဒါကြောင့် ရေရှည်တည်မြဲနိုင် မယ့် အလုပ်အကိုင်ဖန်တီးပေးဖို့အလွန်အရေးကြီးပါတယ်။ SME အသေးစား၊ အလတ်စား လုပ်ငန်း တွေကို ဖန်တီးပေးဖို့ ကျွန်တော်အကြံပြုလိုပါတယ်။ ဒါကြောင့် ဥက္ကဌကြီးခင်ဗျား။ ဦးမောင်မြင့်ရဲ့ အဆို ကို အတည်ပြု၍ တကယ်အကောင်အထည်ဖော်သင့်ကြောင်း ထောက်ခံရင်းနိဂုံးချုပ်ပါတယ်။</speech>
<speech type='speaker'>လွိုင်လင်မဲဆန္ဒနယ်မှ ဦးခင်မောင်သီ ဆွေးနွေးဖို့ ဖြစ်ပါတယ်</speech>
<speech><mp id='414'>ဦးခင်မောင်သီ(လွိုင်လင်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌနှင့် ပြည်သူ့လွှတ်တော်ကိုယ်စားလှယ်များ၊ ဖိတ်ကြားထားသောပြည်ထောင်စုဝန်ကြီးနှင့် ဧည့်သည်တော်များအားလုံး ကိုယ်စိတ်နှစ်ဖြာကျန်းမာချမ်းသာပါစေကြောင်း ဆုတောင်းမေတ္တာပို့သ ရင်းနဲ့ ရွှင်လန်းချမ်းမြေ့ကြပါစေလို့နှုတ်ခွန်းဆက်သဂါရဝပြု အပ်ပါတယ်ခင်ဗျား။ ကျွန်တော်ကတော့ ရှမ်းပြည်နယ်(တောင်ပိုင်း)၊ လွိုင်လင်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးခင်မောင်သီ ဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ မင်းကင်းမဲဆန္ဒနယ်က ဦးမောင်မြင့် တင်သွင်းထားတဲ့အဆိုကို ပြည်ပရောက်မြန်မာလုပ်သားများအား Labour Right အပြည့်အဝရရှိစေ ရေးနဲ့ အခက်အခဲများကြုံတွေ့ရတဲ့အခါမှာ ကူညီဆောင်ရွက်ပေးနိုင်ရေးနှင့် ပြည်တွင်းတွင် Labour Intensive Industry များ အလုံးအရင်းနှင့်ပေါ်ပေါက်လာစေရေးအတွက် စီမံဆောင်ရွက်ပေးပါရန် နိုင်ငံတော်အစိုးရအား တိုက်တွန်းကြောင်းအဆိုကို ထောက်ခံဆွေးနွေးမှာဖြစ်ပါတယ်။ လေးစားအပ် ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ကျွန်တော့်အနေဖြင့် အဆိုမှာပါတဲ့ ပြည်ပရောက်မြန်မာ လုပ်သားများအား Labour Right အပြည့်အဝရရှိစေရေးနှင့် အခက်အခဲများကြုံတွေ့တဲ့အခါ ကူညီ ဆောင်ရွက်ပေးနိုင်ရေး ပထမပိုင်းနှင့်စပ်လျဉ်းပြီးတော့ မြန်မာရွှေ့ပြောင်းအလုပ်သမားများ သွားရောက်တဲ့ နိုင်ငံများမှာ ထိုင်းနိုင်ငံ၊ မလေးရှားနိုင်ငံ၊ စင်္ကာပူနိုင်ငံ၊ တောင်ကိုရီးယားနိုင်ငံ၊ ဂျပန်နိုင်ငံ၊ UAE နိုင်ငံ၊ ကာတာနိုင်ငံ၊ ဂျော်ဒန်နိုင်ငံနှင့် မက္ကာအိုနိုင်ငံတို့တွင် လက်ရှိသွားရောက်လုပ်ကိုင်နေကြောင်း သိရပါတယ်။ အဲဒီနိုင်ငံတွေမှာ ရောက်ရှိနေတဲ့ရွှေ့ပြောင်း လုပ်သားဦးရေဟာ ငါသန်းကျော် ခြောက်သန်း နီးပါးရှိကြောင်းလည်း လေ့လာသိရှိရပါတယ်။ Labour Right အပြည့်အဝရရှိစေဖို့ဆိုရာမှာလည်း တရားဝင်သွားရောက်တဲ့အလုပ်သမားများဖြစ်ခြင်း၊ အထက်ပါနိုင်ငံများနှင့် အစိုးရအချင်းချင်း အလုပ်သမားအခွင့်အရေးဆိုင်ရာ သဘောတူညီမှုရရှိထားရန်လည်း လိုအပ်မည်ဖြစ်ပါကြောင်း တင်ပြအပ်ပါတယ်။ အဆိုမှာ အခက်အခဲကြုံတွေ့ရတဲ့အခါမှာ ကူညီဆောင်ရွက်ပေးနိုင်ရေးအပိုင်းမှာတော့ ပြည်ပ နိုင်ငံများသို့ တရားမဝင်သွားရောက်ခဲ့တဲ့ တရားဝင်သွားရောက်ခဲ့တဲ့ အလုပ်သမားအများစုမှာ အလုပ်ရှင်များရဲ့ မတရားပြုကျင့်ခံရခြင်း၊ လုပ်ခလစာများ မှန်မှန်ကန်ကန်ရသင့်ရထိုက်သည့် လစာငွေ များမရခြင်း၊ လုပ်ငန်းခွင်တွင်မနိုင်မနင်းလုပ်ကိုင်ရခြင်း၊ အချိန်ပိုလုပ်ကိုင်ပေးရခြင်း၊ လုပ်အားခငွေ မရခြင်း၊ အလုပ်သွားလုပ်သည့်နိုင်ငံများမှ တည်ဆဲဥပဒေများအရ ရဲတပ်ဖွဲ့များရဲ့ ဖမ်းဆီးနှိပ်စက်ခံရ ခြင်းများကြောင့် အလှူရှင်၊ မေတ္တာရှင်၊ စေတနာရှင်များရဲ့ အကူအညီ၊ သံရုံးများမှ အလုပ်သမားတာဝန် ခံများ၊ သံအမတ်ကြီးများ၊ တပ်မှူးများရဲ့ အကူအညီရယူ၍ ပြန်ခဲ့ရသည်များလည်းရှိကြောင်း အားလုံး သိရှိကြားသိခဲ့ပြီးဖြစ်ပါတယ်။ သို့ဖြစ်ပါ၍ နိုင်ငံခြားသို့သွားရောက်လုပ်ကိုင်တဲ့ မြန်မာနိုင်ငံမှ ရွှေ့ပြောင်းအလုပ်သမားများသည် တရားဝင်သွားရောက်လုပ်ကိုင်သည့် တရားဝင်အလုပ်သမားများ အဖြစ်နှင့်နိုင်ငံရပ်ခြားသို့ ထွက်ခွာရာတွင် သက်ဆိုင်ရာဝန်ကြီးဌာနနှင့် နိုင်ငံတော်အစိုးရမှ အထူး ကြပ်မတ်ဆောင်ရွက်ရန် လိုအပ်ပါကြောင်းနှင့် တရားမဝင်ထွက်ခွာတဲ့အလုပ်သမားများမဖြစ်စေရေး အတွက် ပညာပေးရှင်းလင်းခြင်း၊ တရားမဝင်ထွက်ခွာ၍မရနိုင်အောင်ထိန်းချုပ်ခြင်း၊ တားဆီးခြင်း၊ ကာကွယ်ခြင်းများ ဆောင်ရွက်ပေးနိုင်ပါရန် တင်ပြအပ်ပါတယ်ခင်ဗျား။ ဥက္ကဋ္ဌကြီးခင်ဗျား။ ၂၀၀၈ ခုနှစ်၊ ဖွဲ့စည်းပုံအခြေခံဥပဒေပုဒ်မ ၂၄ တွင်ဖော်ပြထားသည်မှာ ပုဒ်မ ၂၄ နိုင်ငံတော်သည် အလုပ်သမားများ၏အခွင့်အရေးများကာကွယ်စောင့်ရှောက်ရန်လိုအပ် သည့်ဥပဒေများပြဋ္ဌာန်းဆောင်ရွက်မည်လို့ ဖော်ပြထားရှိပြီးဖြစ်ပါတယ်။ ခေတ်စနစ်နှင့်လျော်ညီတဲ့ ဥပဒေများပြဌာန်းဆောင်ရွက်ရန် လိုအပ်ပါကြောင်းလည်း တင်ပြအပ်ပါတယ်။ ဆက်လက်၍ အလုပ်သမားရေးရာနှင့်စပ်လျဉ်း၍ ပြဋ္ဌာန်းပြီး ပြင်ဆင်ဖြည့်စွက်ပြီးဥပဒေများကို သက်ဆိုင်ရာပြည်ထောင်စုဝန်ကြီးဌာနမှ ပြန်လည်သုံးသပ်ရေးဆွဲခြင်းကို ဆောင်ရွက်ပေးနိုင်ပါရန်နှင့် အလုပ်သမား များ၏အခွင့်အရေးများ ကာကွယ်စောင့်ရှောက်ရန်ဥပဒေသစ်များ ပြဋ္ဌာန်းပေးသင့်ကြောင်း အကြံပြု အပ်ပါတယ်။ ဥက္ကဌကြီးခင်ဗျား။ အဆိုရှင်၏ဒုတိယပိုင်းဖြစ်တဲ့ ပြည်တွင်းတွင် Labour Intensive Industry များအလုံးအရင်းနဲ့ပေါ်ပေါက်လာစေရေးအတွက် စီမံဆောင်ရွက်ပေးရန် ဖြစ်ပါတယ်။ ပြည်ပတွင် သွားရောက်အလုပ်လုပ်ကိုင်နေသည့်ကျွမ်းကျင်လုပ်သားများသည် ပြည်တွင်းကိုပြန်လည် ဝင်ရောက်ပြီး ပြည်တွင်းတွင် အလုပ်အကိုင်များလုပ်ကိုင်နိုင်ရန် စီမံဆောင်ရွက်ပေးရန်ဖြစ်ပါကြောင်း တင်ပြအပ်ပါတယ်။ ဥက္ကဋ္ဌကြီးခင်ဗျား။ ပြည်ပသို့ရောက်ရှိနေသည့် တရားဝင်မြန်မာရွှေ့ပြောင်းလုပ်သားများ ရရှိသည့်လစာငွေများ၊ နိုင်ငံခြားငွေများကို အမိနိုင်ငံတော်သို့ ပြန်လည်ပေးပို့ခဲ့တာတွေလည်း တွေ့ရ ပါတယ်။ ဒီနေ့ပြည်ပနိုင်ငံများတွင် သွားရောက်အလုပ်လုပ်ကိုင်ကြတဲ့ မြန်မာလုပ်သားများဟာ ပြည်ပ နိုင်ငံဘဏ်များမှတစ်ဆင့် မြန်မာနိုင်ငံဗဟိုဘဏ်သို့ လွှဲပို့သည့်ငွေစုစုပေါင်းမှာ အမေရိကန်ဒေါ်လာ ၁၄၂၈.၄၆၈ သန်းရှိကြောင်း သိရှိရပါတယ်။ ငွေလွှဲပို့တဲ့အလုပ်သမားဦးရေမှာ ၁၄၅၈၆၇ ဦး ဖြစ်ကြောင်းလည်း လေ့လာတွေ့ရှိရပါတယ်။ ဥက္ကဌကြီးခင်ဗျား။ ပြည်တွင်းတွင် Labour Intensive Industry ဆိုတဲ့လုပ်သားအခြေပြု နိုင်တဲ့ စက်ရုံ၊ အလုပ်ရုံများတည်ဆောက်နိုင်ရန်အတွက်လည်း နိုင်ငံခြားရင်းနှီးမြှုပ်နှံမှုဥပဒေအသစ်လည်း ပြဋ္ဌာန်းထားရှိပြီး နိုင်ငံခြားရင်းနှီးမြှုပ်နှံမှုများဖြစ်ပေါ်ဆောင်ရွက်လျက်ရှိပါကြောင်းနဲ့ မြန်မာနိုင်ငံဟာ စီးပွားရေးဖွံ့ဖြိုးတိုးတက်စေရန်အတွက် အဓိကနိုင်ငံခြား တိုက်ရိုက်ရင်းနှီးမြှုပ်နှံမှုများ ပိုမိုဝင်ရောက်လာရန် ကြိုးပမ်းဆောင်ရွက်သင့်ပါကြောင်း တင်ပြအပ် ပါတယ်။ သို့ဖြစ်ပါ၍ မင်းကင်းမဲဆန္ဒနယ်မှ ဦးမောင်မြင့်တင်သွင်းတဲ့အဆိုကို ထောက်ခံပါကြောင်း ပြောကြားရင်း ကျွန်တော့်ရဲ့ ဆွေးနွေးတင်ပြချက်ကို ဒီမှာပဲနိဂုံးချုပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type='speaker'>လှိုင်သာယာမဲဆန္ဒနယ်မှ ဦးဝင်းမင်း ဆွေးနွေးဖို့ ဖြစ်ပါတယ်</speech>
<speech><mp id='1127'>ဦးဝင်းမင်း(လှိုင်သာယာမဲဆန္ဒနယ်)</mp>လေးစားရပါသော ပြည်သူ့လွှတ်တော်ဥက္ကဋ္ဌကြီး နှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုအဆင့်အဖွဲ့အစည်းဝင်များ၊ ဧည့်သည်တော် များအားလုံး မင်္ဂလာပါလို့ ဦးစွာပဏာမနှုတ်ခွန်းဆက်ပါတယ်။ ကျွန်တော်ကတော့ လှိုင်သာယာ မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးဝင်းမင်း ဖြစ်ပါတယ်။ မင်းကင်းမဲဆန္ဒနယ်က ဦးမောင်မြင့်ရဲ့ အဆိုကို အကြံပြုဆွေးနွေးသွားမှာ ဖြစ်ပါတယ်။ အဆိုရှင်အနေနဲ့ ပြည်ပရောက်မြန်မာ လုပ်သားများ အလုပ်သမားအခွင့်အရေး အပြည့်အဝရရှိစေဖို့နှင့် ပြည်တွင်းအလုပ်အကိုင်အခွင့်အလမ်း များတဲ့ စက်ရုံ၊ အလုပ်ရုံများ ပေါ်ပေါက်လာစေဖို့ တိုက်တွန်းခဲ့တာ ဖြစ်ပါတယ်။ ကျွန်တော်တို့ မြန်မာ နိုင်ငံအလုပ်သမားတွေအတွက် စေတနာထား တင်သွင်းခဲ့တဲ့အဆို ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ကျွန်တော်တို့ မြန်မာနိုင်ငံသားများဟာ အဆိုရှင်တင်ပြ ခဲ့တဲ့အတိုင်း ပြည်ပနိုင်ငံများသို့ လွန်ခဲ့သောနှစ်ပေါင်း ၃၀ ကျော်ကတည်းက နိုင်ငံခြားဝင်ငွေရရှိရေး အတွက် အလုပ်လုပ်ကိုင်ခဲ့ကြပါတယ်။ ကျွန်တော်တို့နိုင်ငံဟာ သဘာဝကပေးထားသော ရေသယံ ဇာတ၊ တွင်းထွက်သယံဇာတ၊ သစ်တောသယံဇာတများ အလွန်ပေါကြွယ်ဝခဲ့ပါတယ်။ သို့သော်လည်း အလွန်အကျွံ ထုတ်ယူသုံးစွဲခဲ့သောကြောင့် ဘဘာဝရာသီဥတုများပြောင်းလဲခဲ့ပြီး စိုက်ပျိုးမွေးမြူရေး လုပ်ငန်းများ ကျဆင်းလာခြင်း၊ ခေတ်ကာလနှင့်လျော်ညီသော စက်ရုံ၊ အလုပ်ရုံများသည်လည်း ကုန်ထုတ်လုပ်ခွင့်ကျဆင်းလာပြီး ပြည်တွင်းအလုပ်အကိုင်ရှားပါးမှုများ ဖြစ်ပေါ်လာပါတယ်။ ဒါကြောင့် ၂၀ ရာစုနှောင်းပိုင်းကာလမှစတင်ပြီး ပြည်ပနိုင်ငံများသို့ အလုပ်သမားများ အလုံးအရင်း ဖြင့် သွားရောက်လုပ်ကိုင်ခဲ့ကြပါတယ်။ တစ်ဖက်မှာလည်း ဝင်ငွေနှင့်လစာနှိုင်းယှဉ်ရင် ၅၀ ရာခိုင်နှုန်း မှ ၃၀၀ ရာခိုင်နှုန်းလောက်ထိ ဆွဲဆောင်မှုများရှိနေတဲ့ ပြည်ပအလုပ်အကိုင်အခွင့်အရေးတွေရှိတဲ့အခါ အလုပ်သမားတွေပြည်ပကို စီးဆင်းကြတယ်ဆိုတာ မဆန်းပါဘူး။ နှစ် ၃၀ လုံး ကျွန်တော်တို့နိုင်ငံသား တွေဟာ ပြည်ပမှာ ကြုံခဲ့ရတာတွေက အဆိုရှင်ရဲ့ အဆိုမှာရော၊ ထောက်ခံဆွေးနွေးချက်တွေမှာရော ပေါ်လွင်ခဲ့ပြီမို့ ကျွန်တော့်အနေနဲ့ Highlight လုပ်ပြီး မတင်ပြတော့ပါဘူး။ ဘယ်လိုပဲဖြစ်ဖြစ် ကျွန်တော်တို့ ပြည်သူတွေ ရေခြားမြေခြားမှာ မိဝေးဖဝေး၊ သားဝေးသမီးဝေး ငွေရှာကြတာ သူများနိုင်ငံ ရဲ့ ကုန်ထုတ်လုပ်ငန်းတွေအတွက် အလုပ်လုပ်ကြရတာ၊ သူများနိုင်ငံရဲ့ လုံခြုံရေးဝန်ထမ်းအမျိုးမျိုး၊ အာဏာရှိသူအမျိုးမျိုးရဲ့ ကြပ်မတ်မှုအောက်မှာ မျက်နှာငယ်ငယ်နဲ့ နေခဲ့ကြတာတွေဟာ လွန်ခဲ့သော နှစ်ပေါင်း ၂၀ ကျော်လောက်ကတည်းက မဖြေရှင်းခဲ့လို့ ယနေ့အချိန်အထိ ကြီးထွားလာခဲ့ ရပါတယ်။ ဥက္ကဌကြီးခင်ဗျား။ လွန်ခဲ့သော သုံးနှစ်အခုလိုအချိန် ကျွန်တော်တို့ လွှတ်တော်ကြီးက ရွေးချယ် ပေးလိုက်တဲ့ အစိုးရဖြစ်လာကာစက ၂၀၁၆ ခုနှစ် ဇူလိုင်လ ကျွန်တော်တို့ရဲ့ ခေါင်းဆောင် နိုင်ငံတော်၏အတိုင်ပင်ခံပုဂ္ဂိုလ်က မြန်မာအလုပ်သမားပေါင်းများစွာ မဟာချိုင်ကိုရောက်ခဲ့ပါတယ်။ အဲဒီအချိန်တုန်းက မြန်မာအလုပ်သမားတွေ ထောင်သောင်းချီပြီး ထွက်လာခဲ့ကြပါတယ်။ ဒီနေ့ လွှတ်တော်ကိုယ်စားလှယ်ကြီးတွေ မှတ်မိအုံးမယ်ထင်ပါတယ်။ မိုးတွေရွာနေတဲ့အတွက် ရွှေ့ပြောင်း အလုပ်သမားဘဝနဲ့ ပြောင်းနေခဲ့ကြတဲ့ မိသားစုပေါင်းများစွာဟာ သူတို့ ခေါင်းဆောင်ကိုနှုတ်ဆက်ခွင့် မသာခဲ့ကြပါဘူး။ ဒါပေမဲ့ အားလုံးသိတဲ့အတိုင်းပါပဲ ။ အဲဒီနောက်ပိုင်းမှာ ကျွန်တော်တို့ မြန်မာသံရုံးတွေနဲ့ အလုပ်သမားဆိုင်ရာ သံအရာရှိတွေက အလုပ်ပိုလုပ်နိုင်ခဲ့ကြပါတယ်။ အဆိုရှင်ရဲ့ အဆိုထဲမှာ လည်း ပြောထားပါတယ်။ ၂၀၁၇ ခုနှစ်ကစပြီး CO၊ ပေါင်းတစ်သန်းကျော်ထုတ်ပေးနိုင်ခဲ့ပြီး ကျွန်တော်တို့ ရဲ့သွေးရင်းသားရင်းတွေဟာ သူများနိုင်ငံမှာခေါင်းပြန်ထောင်နိုင်ခဲ့ပါတယ်။ တစ်လောကပဲ ကိုရီးယား နိုင်ငံမှာ ကျွန်တော်တို့နိုင်ငံသားအလုပ်သမားလေးတစ်ဦး လုပ်ငန်းခွင်ထိခိုက်မှုကြောင့် ကွယ်လွန်ရပါ တယ်။ ဒါကိုအလုပ်ရှင်ကရော၊ နိုင်ငံရဲ့ အလုပ်သမားရေးရာတာဝန်ရှိသူတွေကိုယ်တိုင်က ဝမ်းနည်းကြောင်း ဖော်ပြကြပါတယ်။ အရေးတယူဆောင်ရွက်ပေးခဲ့ကြပါတယ်။ အခုရက်ပိုင်းမှာပဲ ပြည်ပနိုင်ငံ တွေမှာ ထိခိုက်မှုကြောင့်ကွယ်လွန်တဲ့အခါ သက်ဆိုင်ရာနိုင်ငံက လျော်ကြေးပေးဖို့ တာဝန်ရှိသူတွေ အနေဖြင့် ကူညီဆောင်ရွက်ပေးလျက်ရှိပါတယ်။ ကျွန်တော်တို့ဆိုလိုတာက ကျွန်တော်တို့ အလုပ်သမား တွေ ပြည်ပမှာမျက်နှာငယ်ခဲ့ရတဲ့ဘဝကနေ တစ်နေ့တခြား အရှိန်အဟုန်နှင့် ပြောင်းလဲလာတာ တွေကိုပြောလိုခြင်း ဖြစ်ပါတယ်။ တစ်ချိန်က ဘက်လို့ခေါ်တဲ့ မြန်မာအလုပ်သမားတွေကိုင်တဲ့ ယာယီ Passport ရှိလျက်နဲ့ အရစ်ခံရ၊ အရေးယူခံရတဲ့ဘဝတွေက လျော့ကျလာပြီး ခေါင်းဆောင်ကောင်း ရှိတဲ့ နိုင်ငံအိမ်နီးချင်းတွေရဲ့ လေးစားမှုခံရပါတယ်။ ကျွန်တော်တို့သွေးရင်းသားရင်းတွေဟာ သုံးနှစ် အတွင်း အလုပ်လုပ်ကိုင်ပြီး အလုပ်အကိုင်အခွင့်အလမ်းကို ကာကွယ်စောင့်ရှောက်ခံနေရပါတယ်။ အဆိုရှင်လည်း ဒါတွေကိုအားရကျေနပ်လိမ့်မယ်လို့ မျှော်လင့်ပါတယ်။ ဥက္ကဋ္ဌကြီးနှင့်လွှတ်တော်ကိုယ်စားလှယ်များခင်ဗျား။ အဆိုရှင်တင်ပြတဲ့ နောက်တစ်ခုဖြစ်တဲ့ ပြည်တွင်း Labour Intensive Industry တွေဖြစ်လာဖို့ကိစ္စမှာ ကျွန်တော့်အနေနဲ့ အကြံပြု စဉ်းစား စရာတချို့ရှိပါတယ်။ ၂၀၁၀ ခုနှစ်၊ အစိုးရခေတ်မှာ သီလဝါအထူးစီးပွားရေးဇုန်ဖြစ်လာဖို့၊ ကြိုးစားခဲ့ လို့ အခုဆိုရင် လုပ်ငန်းသစ်တွေဖြစ်လာတယ်။ အလုပ်သမားတွေလည်း အလုပ်ရကြပါတယ်။ ဒါတွေ ဟာလည်း ကျွန်တော်တို့အနေနဲ့ လေးစားဝမ်းသာစရာပါ။ ပြောစရာရှိလာတာက ကျွန်တော်တို့ ဒီမိုကရေစီကို စတင်ကျင့်သုံးလာတဲ့အစိုးရတွေဟာ အလုပ်သမားရပိုင်ခွင့်တွေကို လေးစား တည်ဆောက်၊ တစ်ဖက်ကလည်း နိုင်ငံတကာရင်းနှီးမြှုပ်နှံချင်လောက်အောင် ဖိတ်ခေါ်ဆွဲဆောင်၊ အနည်းဆုံးလုပ်ခလစာတွေကိုလည်း အချိန်နှင့်အမျှ တိုးမြှင့်ယူနေကြချိန်မှာ တစ်ခေတ်တစ်ခါက လွယ်လွယ်နဲ့ချောင်ချောင်ရမယ်ထင်ပြီး လုပ်ငန်းတွေရယူခဲ့ကြတယ်။ မြေနေရာတွေ ရယူခဲ့ကြတဲ့ အလုပ်ရှင်တွေကြောင့်လား။ ကိုယ့်အလုပ်သမားပြည်သူတွေကြောင့်လား။ သူတို့နှစ်ဖက်လုံးကို သွေးစည်းညီညွတ်မှုမရအောင်၊ အလုပ်လုပ်လို့မရအောင် သွေးထိုးလှုံ့ဆော်ပေးနေသူတချို့ကြောင့် လား စဉ်းစားစရာဖြစ်နေတဲ့အလုပ်သမားဆန္ဒပြမှုတွေ တွေ့နေရပါတယ်။ ခေတ်ပေါင်းများစွာ၊ နှစ်ပေါင်းများစွာ ယုံကြည်မှုပျောက်နေခဲ့လေတော့ ဒီကိစ္စတွေကို ညှိနှိုင်းဖြေရှင်းရတာ အင်မတန်မှ ခက်ခဲပါတယ်။ ဌာနဆိုင်ရာနဲ့ညှိနှိုင်းလို့မရတဲ့အခါ ကျွန်တော်တို့ လွှတ်တော်ဆိုင်ရာကော်မတီတွေဖြင့် သွားရောက်ညှိနှိုင်းပေးရပါတယ်။ ဥပမာအားဖြင့် ၂၀၁၇ ခုနှစ် ဖေဖော်ဝါရီလက စဉ့်ကိုင်မြို့နယ် ပန်ဒါချည်မျဉ်နှင့်အထည်စက်ရုံဆန္ဒပြမှုကို အမျိုးသားလွှတ်တော်၊ ပြည်တွင်းပြည်ပအလုပ်သမား ရေးရာကော်မတီအနေဖြင့် သွားရောက်ဖြေရှင်းခဲ့တာ နှစ်ရက်လောက်နဲ့ဖြေရှင်းပေးနိုင်ခဲ့ပါတယ်။ သဘောတူညီမှုလည်းရရှိခဲ့ပါတယ်။ ဒါကလည်းဂုဏ်ယူစရာပါ။ ဒါတွေလက်တွေ့မှာ လုပ်ငန်းရှင်တွေ လာချင်စိတ်မရှိအောင်၊ ကျွန်တော်တို့အလုပ်သမားတွေ အလုပ်လုပ်ချင်စိတ်ပျက်စီးအောင် နှောင့်ယှက် နေတာတွေလည်းရှိနေတာကို မီးမောင်းထိုးပြတာပါ။ အလုပ်သမားများစွာကို အလုပ်ပေးနိုင်တဲ့ အထည်ချုပ်လိုလုပ်ငန်းပေါင်းများစွာအတွက် ဝန်ထုပ်ဝန်ပိုးဖြစ်စေမယ့် ပတ်ဝန်းကျင်လေ့လာဆန်းစစ်မှု တွေအစား ပတ်ဝန်းကျင်စီမံခန့်ခွဲမှုအစီအစဉ်လောက်နဲ့တင်လုပ်နိုင်ဖို့ ကျွန်တော်တို့ဥပဒေတွေမှာ အခွင့်အရေးပေးထားပါတယ်။ ရင်းနှီးမြှုပ်နှံမှုတွေကို တုံ့နှေးအောင်လုပ်နေသူတွေလည်း ရှိနေပါတယ်။ ဒါတွေကို လွှတ်တော်၊ အစိုးရ၊ ပြည်သူအားလုံးသတိရှိကြဖို့ လိုအပ်ပါတယ်။ လေးစားအပ်ပါသောဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ အချုပ်အား ဖြင့်ပြောရရင် ဒီနေ့ပြည်သူကိုပြည်သူလို သဘောထားတဲ့ပြည်သူ့အစိုးရခေတ်မှာ ဆောင်ရွက်နေသည့် အတွက် ပြည်ပရောက်သားချင်း ညီအစ်ကိုမောင်နှမတွေ အခွင့်အရေးတိုးတက်လာတာတွေအတွက် ဝမ်းသာကျေနပ်ရင်း အဆိုရှင်ရဲ့ ဆန္ဒတွေလည်း တစ်နေ့တခြားပြည့်ဝလာမည်ဖြစ်ပါတယ်။ ရင်းနှီး မြှုပ်နှံမှုသစ်တွေဆွဲဆောင် ကြတဲ့အခါ ကြန့်ကြာတဲ့နှောင့်နှေးမှုတွေ သတိထားဆင်ခြင်မိစေဖို့ တိုက်တွန်းအကြံပြုရင်း ဒီအဆိုကို မှတ်တမ်းအဖြစ်ထားရှိသင့်ပါကြောင်း ဆွေးနွေးတင်ပြအပ်ပါတယ်။ အားလုံးကျေးဇူးတင်ပါတယ်။</speech>
<title>ဦးမောင်မြင့်၊ မင်းကင်းမဲဆန္ဒနယ်က တင်သွင်းသည့်အဆိုနှင့်စပ်လျဉ်း၍ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်က ပြန်လည်ရှင်းလင်းဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type='speaker'>အစီအစဉ် ၈ ဖြစ်ပါတယ်။ အလုပ်သမား၊ လူဝင်မှုကြီးကြပ်ရေးနှင့် ပြည်သူ အင်အားဝန်ကြီးဌာနက ပြန်လည်ရှင်းလင်းဆွေးနွေးရန် ဖြစ်ပါတယ်</speech>
<speech><agency id='25'>ဦးသိန်းဆွေ(ပြည်ထောင်စုဝန်ကြီး၊ အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အား ဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်ကြီး များခင်ဗျား။ အဆိုရှင်နှင့်တကွ ဝိုင်းဝန်းဆွေးနွေးကြတဲ့ လွှတ်တော်ကိုယ်စားလှယ်ကြီးများအားလုံးကို အထူးကျေးဇူးတင်ရှိပါကြောင်းနှင့် အဆိုရှင်တင်သွင်းတဲ့အတွက် ကျွန်တော်တို့အစိုးရအဖွဲ့ရဲ့ဆောင်ရွက်နေမှုများကို လွှတ်တော်ကြီးမှာ ရှင်းလင်းတင်ပြခွင့်ရတဲ့အတွက်လည်းပဲ အထူးကျေးဇူးတင် ပါတယ်လို့ ပဏာမပြောကြားလိုပါတယ်။ အဆိုရှင်တင်ပြထားတဲ့ ပြည်ပရောက်မြန်မာအလုပ်သမားများ လုပ်သားအခွင့်အရေးများ အပြည့်အဝရရှိဖို့နှင့် အခက်အခဲများ တွေ့ကြုံတဲ့အခါ စောင့်ရှောက်ပေးဖို့၊ ပြည်တွင်းမှာ လုပ်အားအခြေပြု လုပ်ငန်းများ အလုံးအရင်းနှင့်ပေါ်ပေါက်လာဖို့ကိစ္စကို ကျွန်တော်တို့ အစိုးရအဖွဲ့အနေနဲ့ မူဝါဒများ၊ ရည်မှန်းချက်တာဝန်များ၊ လုပ်ထုံးလုပ်နည်းများ တိကျစွာချမှတ်ပြီးတော့မှ စနစ်တကျအကောင်အထည်ဖော် ဆောင်ရွက်လျက်ရှိနေပါတယ်ခင်ဗျား။ နိုင်ငံတော်ရဲ့ စီးပွားရေးမူဝါဒ(၁၂)ရပ် ချမှတ်ထားတဲ့နေရာမှာ လုပ်သားများနှင့်ပတ်သက်တဲ့ စီးပွားရေးမူဝါဒနှစ်ရပ် ချမှတ်ထားပါတယ်။ အဲဒါကတော့ စီးပွားရေးမူဝါဒ(၂)အနေနဲ့ နိုင်ငံပိုင်စီးပွားရေးလုပ်ငန်းများ ပိုမို အောင်မြင်စေရန် ဆောင်ရွက်ခြင်း၊ ပြုပြင်ပြောင်းလဲလုပ်ကိုင်နိုင်ချေရှိသော လုပ်ငန်းများကို ပုဂ္ဂလိက ပိုင်အဖြစ် ပြောင်းလဲလုပ်ဆောင်ခြင်းတို့အပြင် အလုပ်အကိုင်ရရှိရေးနှင့် စီးပွားရေးတိုးတက်မှုကို အထောက်အကူပြု သည့် အသေးစား၊ အလတ်စားစီးပွားရေးလုပ်ငန်းများကို ပံ့ပိုးကူညီရန်လို့ မူဝါဒ တစ်ရပ်ချမှတ်ထားပါတယ်။ မူဝါဒအမှတ်စဉ်(၅)မှာတော့ ပြည်တွင်းတွင် နိုင်ငံသားများနှင့် နိုင်ငံရပ်ခြား မှ ပြန်လည်ရောက်ရှိလာသော မြန်မာနိုင်ငံသားများအားလုံးအတွက် အလုပ်အကိုင်၊ အခွင့်အလမ်းများ ဖော်ထုတ်ပေးရန်နှင့် အလုပ်အကိုင်အခွင့်အလမ်းမြင့်မားသော စီးပွားရေးလုပ်ငန်းများကို ကာလတို အတွင်း ပိုမိုဦးစားပေးဆောင်ရွက်ရန်ဆိုပြီးတော့မှ အစိုးရအဖွဲ့အနေနဲ့ နိုင်ငံတော်ရဲ့ စီးပွားရေးမူဝါဒ များမှာ ဒီအလုပ်သမားများအတွက် အလုပ်အကိုင်ရရှိဖို့၊ အခွင့်အရေးအပြည့်အဝရရှိဖို့ကို ဦးစားပေးပြီးတော့ တိကျစွာသတ်မှတ်ဆောင်ရွက်နေပါတယ်လို့ တင်ပြလိုပါတယ်။ ဒါတင်လားဆိုတော့ မဟုတ်သေးပါဘူး။ ဥက္ကဋ္ဌကြီးခင်ဗျား။ မြန်မာနိုင်ငံရဲ့ ရေရှည်တည်တံ့ခိုင်မြဲပြီး ဟန်ချက်ညီတဲ့ဖွံ့ဖြိုးတိုးတက်မှု စီမံကိန်း(Myanmar Sustainable Development Plan 2018-2030)မှာလည်းပဲ တိကျစွာပြဋ္ဌာန်း ထားပါတယ်။ မဏ္ဍိုင်(၁)၊ ပန်းတိုင်(၂)နှင့် မဟာဗျူဟာ(၁)မှာ ပဋိပက္ခအလွန်နှင့် ပဋိပက္ခအကျိုးဆက် ခံစားရတဲ့ဒေသများမှာ အားလုံးပါဝင်သောဖွံ့ဖြိုးမှုနှင့် အလုပ်အကိုင်ဖန်တီးခြင်းတို့ကို တိုးမြှင့်စေရန် နှင့် ဦးစားပေးသတ်မှတ်ရန်ဆိုပြီးတော့မှ တိကျတဲ့ပန်းတိုင်များ၊ မဟာဗျူဟာများ ချမှတ်ထားပါတယ်။ မဏ္ဍိုင်(၂)၊ ပန်းတိုင်(၃)မှာတော့ အလုပ်အကိုင်ဖန်တီးရေးနှင့် ပုဂ္ဂလိကကဏ္ဍဦးဆောင်နည်း ဖွံ့ဖြိုးရေး တိုးတက်အောင်ဖော်ဆောင်ရန်ဆိုပြီးတော့မှ ကျွန်တော်တို့ သတ်မှတ်ဆောင်ရွက်လျက်ရှိပါတယ်။ မဏ္ဍိုင်(၃)၊ ပန်းတိုင်(၄)မှာတော့ ၂၁ ရာစု လူမှုအသိုက်အဝန်းအတွက် လူ့စွမ်းအားအရင်းအမြစ်များ နှင့် လူမှုဘဝဖွံ့ဖြိုးတိုးတက်ရေးကို ပန်းတိုင်အဖြစ်သတ်မှတ်ပြီးတော့ ရည်မှန်းချက်တာဝန်များ ချမှတ်ဆောင်ရွက်လျက်ရှိပါတယ်။ မဟာဗျူဟာ(၄)မှာကတော့ ရွှေ့ပြောင်းအလုပ်သမားများ အပါအဝင် လုပ်သားများအားလုံးရဲ့ ထုတ်လုပ်နိုင်မှုစွမ်းအားကို အသုံးချရေးနှင့် အခွင့်အရေးကို ကာကွယ် ပေးရေးဆိုပြီးတော့မှ Sustainable Development Plan မှာ တိကျတဲ့မဏ္ဍိုင်များ၊ ပန်းတိုင်များ၊ မဟာဗျူဟာများနဲ့ ဆောင်ရွက်ရမယ့်ဝန်ကြီးဌာနများကို သတ်မှတ်ပြီးတော့မှ လုပ်ဆောင် လျက်ရှိပါကြောင်း တင်ပြလိုပါတယ်။ အဲဒီလိုဆောင်ရွက်တဲ့နေရာမှာလည်းပဲ Myanmar Sustainable Development Plan oss Ecq8:93:69.95 saqs=oEsp:e.saapsacz: နှင့် အရေအတွက်နှစ်ရပ်လုံးအပေါ် အဓိကထားပါတယ်။ ဘဏ္ဍာငွေကြေးရရှိမှုတိုးမြှင့်လာရေး၊ မူလ ရှိနေပြီးသော ပူးပေါင်းဆောင်ရွက်မှုများ အားကောင်းခိုင်မာရေး၊ ကမ္ဘာလုံးဆိုင်ရာနှင့် ဒေသအတွင်း အသိုက်အဝန်းနှင့် ချိတ်ဆက်မှုအသစ်များ ပိုမိုဖြစ်ထွန်းလာရေးနှင့် နိုင်ငံခြားရင်းနှီးမြှုပ်နှံမှုနှင့် ပြည်တွင်းရင်းနှီးမြှုပ်နှံမှုတို့ကို လှုံ့ဆော်နိုင်မည့် လုပ်သာကိုင်သာရှိမည့် မူဝါဒဝိညာဉ်တစ်ရပ် တိုးတက် လာရေး ဦးတည်လုပ်ဆောင်လျက်ရှိပါတယ်လို့ ဥက္ကဌကြီးမှတစ်ဆင့် ပြောကြားလိုပါတယ်။ တင်ပြလို ပါတယ်။ နိုင်ငံတော်အကြီးအကဲများအနေနဲ့လည်းပဲ စီးပွားရေးဖိုရမ်များကို ပြည်တွင်းမှာ ကျင်းပပါ တယ်။ ဒေသတွင်းနိုင်ငံများနှင့် ကမ္ဘာ့စီးပွားရေးဖိုရမ်များကိုလည်း တက်ရောက်ပြီးတော့မှ မြန်မာနိုင်ငံ မှာ လာရောက်ရင်းနှီးမြှုပ်နှံကြဖို့ ဖိတ်ခေါ်လျက်ရှိပါတယ်။ ရင်းနှီးမြှုပ်နှံမှုများလည်းပဲ နေ့စဉ်နှင့်အမျှ ရောက်ရှိနေပါတယ်။ အဲဒီဆောင်ရွက်ချက်များဟာ နိုင်ငံတော်ဖွံ့ဖြိုးတိုးတက်ဖို့၊ အလုပ်အကိုင်၊ အခွင့်အလမ်းများ ပေါ်ပေါက်လာဖို့အတွက်ကို နိုင်ငံတော်အကြီးအကဲများကိုယ်တိုင် ဦးဆောင်ပြီးတော့ မှ ဆောင်ရွက်နေခြင်း ဖြစ်ပါတယ်။ အလားတူပါပဲ ဒုတိယသမ္မတဦးစီးပြီးတော့မှ ပြည်တွင်းမှာရှိတဲ့ တိုင်းရင်းသားလုပ်ငန်းစဉ်များ၊ UMFCC အဖွဲ့မှ တာဝန်ရှိပုဂ္ဂိုလ်များ၊ လုပ်ငန်းရှင်များနှင့် လစဉ် တွေ့ဆုံပြီးတော့မှ သက်ဆိုင်ရာဝန်ကြီးဌာနများက တာဝန်ရှိပုဂ္ဂိုလ်များအပါအဝင် ပြည်တွင်းလုပ်ငန်း များ ဖွံ့ဖြိုးတိုးတက်ဖို့အတွက် လိုအပ်တဲ့ထောက်ပံ့မှုများ၊ ဖြေလျှော့မှုများကို အစဉ်တစိုက်ညှိနှိုင်းဆောင်ရွက်ပေးလျက်ရှိပါတယ်။ အလားတူပဲ ကျွန်တော်တို့နိုင်ငံကို နိုင်ငံရပ်ခြားက ရင်းနှီးမြှုပ်နှံမှုများ ဝင်ရောက်လာနိုင်ဖို့အတွက်ကိုလည်း Ease of Doing Business အဆင့်တိုးတက်နိုင်ဖို့ ဒုတိယ သမ္မတကြီးကိုယ်တိုင်ဦးစီးပြီးတော့ သက်ဆိုင်ရာဝန်ကြီးဌာနများနှင့် ညှိနှိုင်းပြီးတော့မှ ဖြေလျှော့မှုများ ကိုလည်းပဲ ဆောင်ရွက်ပြီးတော့မှ မြန်မာနိုင်ငံမှာ ပြည်တွင်းပြည်ပရင်းနှးမြှုပ်နှံမှုများ၊ လာရောက် ရင်းနှီးမြှုပ်နှံတဲ့ ပတ်ဝန်းကျင်ကောင်းတစ်ရပ်ဖြစ်လာစေရေးအတွက်သော်လည်းကောင်း၊ အလုပ် အကိုင်များ ပေါ်ပေါက်လာရေးသော်လည်းကောင်း စီးပွားရေးဖွံ့ဖြိုးတိုးတက်မှုအတွက်ကို ဦးတည် ပြီးတော့ ဆောင်ရွက်လျက်ရှိပါကြောင်း တင်ပြအပ်ပါတယ်။ အလားတူပဲ MSMEs အသေးစား၊ အလတ်စားလုပ်ငန်းများ ဖွံ့ဖြိုးတိုးတက်ရေးအတွက်ကိုလည်းပဲ ကော်မတီများဖွဲ့စည်းပြီးတော့မှ ပေါင်းစပ်ညှိနှိုင်းဆောင်ရွက်ပေးလျက်ရှိပါတယ်။ တိကျတဲ့ မူဝါဒများ၊ လုပ်ငန်းစဉ်များချမှတ်လျက်ရှိပါ တယ်။ ငွေကြေးများ၊ နည်းပညာများ၊ သင်တန်းများ၊ အထောက်အကူများပေးခြင်းကိုလည်းပဲ ကျွန်တော်တို့ဆောင်ရွက်နေသလို ဈေးကွက်များ ရှာဖွေပေးခြင်း၊ တိုင်းဒေသကြီးနှင့် ပြည်နယ်များမှာ လည်းပဲ MSMEs ဖိုရမ်များ ကျင်းပပြီးတော့မှ အလုပ်အကိုင်များပေါ်ပေါက်လာရေးအတွက်ကိုလည်း နိုင်ငံတော်အစိုးရအနေနဲ့ တိကျတဲ့လုပ်ငန်းစဉ်များ၊ မူဝါဒများ ချမှတ်ပြီးတော့မှ ဆောင်ရွက်လျက် ရှိနေပါတယ်လို့ လွှတ်တော်ဥက္ကဋ္ဌကြီးမှတစ်ဆင့် ကိုယ်စားလှယ်ကြီးများကို တင်ပြလိုပါတယ်ခင်ဗျား။ ဒါ့အပြင် ကျွန်တော်တို့ဝန်ကြီးဌာနအနေနဲ့ ပြည်ပကို သွားရောက်အလုပ်လုပ်ကိုင်လိုသူများ အလုပ်အကိုင်အခွင့်အလမ်းများရရှိဖို့၊ အလုပ်သမားများရဲ့ ရပိုင်ခွင့်နှင့် အခွင့်အရေးများ ဆုံးရှုံး နစ်နာမှုမရှိစေဖို့ ပြည်ပမှရရှိလာတဲ့အတွေ့အကြုံနဲ့ အသိပညာ၊ အတတ်ပညာများကိုလည်းပဲ ပြည်တွင်းမှာ စနစ်တကျပြန်လည်အသုံးချကာ ရည်ရွယ်ပြီးတော့ ရွှေ့ပြောင်းသွားလာလုပ်ကိုင်ခြင်း ဆိုင်ရာမူဝါဒ ကိုးချက်ရေးဆွဲပြီးတော့မှ အလေးထားအကောင်အထည်ဖော်ဆောင်ရွက်လျက် ရှိပါတယ်။ မူဝါဒကိုးချက် အသေးစိတ်ကိုတော့ အချိန်ငဲ့ညှာသောအားဖြင့် ကျွန်တော် မတင်ပြတော့ပါ ဘူး။ အဓိကအားဖြင့်တော့ ပြည်တွင်းပြည်ပမှာ အလုပ်သမားဈေးကွက်ဖွံ့ဖြိုးဖို့၊ ပြည်ပအလုပ်အကိုင် ရှာဖွေဖို့ တရားဝင်လမ်းကြောင်းများ ခွင့်ပြု ပေးနိုင်ဖို့နှင့် ရွှေ့ပြောင်းအလုပ်သမားများအတွက် အခွင့်အရေးများရရှိဖို့ကိစ္စအပါအဝင် မိသားစုဖွံ့ဖြိုးတိုးတက်ဖို့နှင့် ကျွမ်းကျင်မှုတွေ၊ အသိပညာတွေ မှတစ်ဆင့် နိုင်ငံတော်ရဲ့ စီးပွားရေးဖွံ့ဖြိုးတိုးတက်မှုနှင့် ဆင်းရဲမွဲတေမှုလျော့နည်းပပျောက်ရေး အလုပ်အကိုင်အခွင့်အလမ်းရရှိရေးအတွက်ကို ဦးစားပေးလုပ်ဆောင်လျက်ရှိကြောင်း တင်ပြလိုပါ တယ်။ အလားတူပါပဲ ပြည်တွင်းကနေ ပြည်ပကို သွားရောက်အလုပ်လုပ်ကိုင်တဲ့ မြန်မာအလုပ်သမား များစေလွှတ်ခြင်းနှင့်စပ်လျဉ်းပြီးတော့မှ ပြောင်းလဲနေတဲ့ အခြေအနေနှင့်အညီ လိုက်လျောညီထွေ ဖြစ်စေနိုင်ဖို့အတွက်ကိုလည်းပဲ ပေါင်းစပ်မှု၊ ညှိနှိုင်းမှု၊ ကြီးကြပ်မှုများ ပြုလုပ်နိုင်ဖို့၊ ပြည်ပတွင် အလုပ်အကိုင်မှုကြီးကြပ်ရေးကော်မတီကိုလည်းပဲ ၂၀၁၆ ခုနှစ်မှာ ပြန်လည်ပြင်ဆင် ဖွဲ့စည်းပြီးတော့မှ ဝန်ကြီးဌာန ၁၀ ခုက တာဝန်ရှိပုဂ္ဂိုလ်များနှင့် ရွှေ့ပြောင်းအလုပ်သမားများနှင့်ပတ်သက်တဲ့ နိုင်ငံ အလိုက်ဥပဒေပါ အကျိုးခံစားခွင့်များနှင့် အကာအကွယ်များရရှိရေးအတွက် ကျွန်တော်တို့ဆောင်ရွက် ပေးလျက်ရှိပါတယ်။ နှစ်နိုင်ငံအစိုးရများအကြား နားလည်မှုစာချွန်လွှာများ ရေးထိုးပြီး နိုင်ငံခြားရေးဝန်ကြီးဌာန သံတမန်လမ်းကြောင်းမှတစ်ဆင့် ညှိနှိုင်းဆောင်ရွက်ပေးလျက်ရှိပါတယ်။ လက်ရှိမှာ ထိုင်းနိုင်ငံ၊ ကိုရီးယားနိုင်ငံ၊ ဂျပန်နိုင်ငံများနှင့် MOU များရေးထိုးပြီးတော့မှ စေလွှတ်လျက်ရှိပါတယ်။ မလေးရှား နိုင်ငံနှင့် MOU ရေးထိုးနိုင်ရေးကို ကျွန်တော်တို့ညှိနှိုင်းဆောင်ရွက်လျက်ရှိပါတယ်။ ပြည်ပနိုင်ငံကို သွားရောက်လုပ်ကိုင်သော ရွှေ့ပြောင်းအလုပ်သမားများ နစ်နာဆုံးရှုံးမှုမရှိစေဖို့အတွက်ကို နိုင်ငံတစ်ဝန်းမှာ အလုပ်အကိုင်နှင့် အလုပ်သမားရှာဖွေရေး ၈၃ ရုံး ဖွင့်လှစ်ထားပါတယ်။ အဲဒီရုံးများကိုလည်းပဲ ILO(International Labour Organization) International Organization for Migration (IOM)တို့နှင့် ပေါင်းပြီးတော့မှ နိုင်ငံအတွင်းရွှေ့ပြောင်းလုပ်သားများ ကူညီထောက်ပံ့ရေးဗဟိုဌာန Migrant Resources Center(MRC)ရုံး ၁၅ ရုံးနှင့် ဖွင့်လှစ်ပြီးတော့မှ ပြည်ပကိုသွားရောက်မယ့် လုပ်သားများ၊ ပြည်တွင်းကိုသွားရောက်မယ့်လုပ်သားများကိုလည်းပဲ သက်ဆိုင်တဲ့သတင်းများကို၊ လမ်းညွှန်ချက်များကို၊ သင်တန်းများကို ပေးနေပါတယ်။ ပြည်ပအလုပ်အကိုင်လမ်းညွှန်သင်တန်း ကိုလည်းပဲ ရန်ကုန်မြို့နှင့် မန္တလေးမြို့တို့မှာဖွင့်လှစ်ပြီး လုံခြုံ စိတ်ချပြီးတော့မှ ရွှေ့ပြောင်းသွားလာမှု ဖြစ်စေဖို့အတွက်ကို အသိပညာပေးတာတွေ၊ သတင်းအချက်ဖြန့်ဝေတာတွေ၊ တိုင်ကြားမှု လက်ခံ ပြီးတော့မှ သက်ဆိုင်ရာဌာနများနှင့် ပူးပေါင်းဆောင်ရွက်တဲ့ဝန်ဆောင်မှုများကို ပေးလျက်ရှိတဲ့အပြင် အလုပ်သမားများနှင့်ပတ်သက်ပြီးတော့မှ Complaint Mechanism Center များကိုလည်းပဲ ရန်ကုန်မြို့နှင့်နေပြည်တော်မြို့မှာ ၂၄ နာရီဖွင့်လှစ်ပြီးတော့မှ ဝန်ဆောင်မှုများပေးလျက်ရှိပါတယ်။ တရားဝင်ပြည်ပအလုပ်အကိုင်အကျိုးဆောင်လိုင်စင်ရအေဂျင်စီ အချက်အလက်များ၊ ဖုန်းနံပါတ်၊ အီးမေးလ်၊ လိပ်စာများနှင့်တကွ Website မှာ လွှင့်တင်ထားပြီးတော့မှ သွားရောက်အလုပ် လုပ်ကိုင်လိုသူအလုပ်သမားများ ဝင်ရောက်ကြည့်ရှုပြီးတော့မှ မှန်ကန်တဲ့ကုမ္ပဏီများနှင့် တွေ့အောင် ကျွန်တော်တို့ ချိတ်ဆက်ဆောင်ရွက်ပေးလျက်ရှိပါတယ်။ ဒါ့အပြင် ပြည်ပနိုင်ငံများမှာ ရောက်ရှိနေတဲ့ မြန်မာနိုင်ငံသားအလုပ်သမားများအတွက် အလုပ်အကိုင်အခွင့်အလမ်းများ ပိုမိုရရှိနိုင်ဖို့၊ တရားဝင်အလုပ်သမားများအဖြစ် ရပ်တည်နိုင်ဖို့၊ အလုပ်သမားများ ရသင့်ရထိုက်တဲ့အခွင့်အရေးများ မဆုံးရှုံးနိုင်ဖို့၊ မြန်မာအလုပ်သမားများ သေဆုံး ထိခိုက်မှုများအတွက် လျော်ကြေးကိစ္စထိရောက်နိုင်မှုအတွက်ကို သံအရာရှိရှစ်ဦးကိုလည်းပဲ ကိုရီးယား နိုင်ငံ၊ ထိုင်းနိုင်ငံ၊ မလေးရှားနိုင်ငံတို့မှာ ခန့်အပ်ထားပါတယ်။ သံအရာရှိမရှိသေးတဲ့နိုင်ငံများမှာ လည်းပဲ ကျွန်တော်တို့ သက်ဆိုင်ရာမြန်မာသံရုံးများ၊ ကောင်စစ်ဝန်ရုံးများနှင့် အမြဲတမ်းကိုယ်စားလှယ် အဖွဲ့ရုံးမှ လိုအပ်သည်များ ညှိနှိုင်းကူညီဆောင်ရွက်ပေးလျက်ရှိပါတယ်။ ဒါ့အပြင် အဲဒီနိုင်ငံများမှာ ရှိတဲ့ နိုင်ငံတကာအဖွဲ့အစည်းများ၊ အလုပ်သမားအရေးကို ဆောင်ရွက်နေတဲ့ အဖွဲ့အစည်းများနှင့် ပေါင်းစပ်ပြီးတော့မှ အလုပ်သမားများအတွက် ရရှိခံစားခွင့်နဲ့ Labour Right များကိုရရှိအောင် ကျွန်တော်တို့ ဆောင်ရွက်ပေးလျက်ရှိပါကြောင်း ဥက္ကဋ္ဌကြီးမှတစ်ဆင့် တင်ပြအပ်ပါတယ်ခင်ဗျား။ အလားတူပါပဲ။ အထောက်အထားမဲ့ ပြည်ပရောက် ရွှေ့ပြောင်းမြန်မာလုပ်သားများကို ပြန်ခေါ်ယူဆောင်ရွက်နိုင်ဖို့အတွက်ကိုလည်းပဲ နိုင်ငံခြားရေးဝန်ကြီးဌာနက ညွှန်ကြားရေးမှူးဦးစီးပြီး သက်ဆိုင်ရာဝန်ကြီးဌာနများ၊ တိုင်းဒေသကြီးနှင့်ပြည်နယ်အစိုးရအဖွဲ့နဲ့ သက်ဆိုင်ရာအုပ်ချုပ်ရေးမှူး များပါဝင်တဲ့ ပြည်ပရောက်မြန်မာရွှေ့ပြောင်းအလုပ်သမားများ စိစစ်လက်ခံရေးနှင့် နေရပ် ပို့ဆောင်ရေးကော်မတီကိုလည်းပဲ နိုင်ငံတော်သမ္မတရုံးက ဒီနှစ်ထဲမှာပဲ ဖွဲ့စည်းပေးခဲ့တာဖြစ်ပါတယ်။ အဲဒီကော်မတီကတော့ မြန်မာနိုင်ငံကို ပြန်လည်ဝင်ရောက်လာမယ့် အလုပ်သမားများအတွက်ကို စာရင်းပြုစုတာ၊ နေရပ်ကိုပြန်လည်ပို့ဆောင်နိုင်ဖို့နဲ့ လိုအပ်တဲ့အုပ်ချုပ်ှုကိစ္စရပ်များကို စီစဉ်ဆောင်ရွက်ပေးဖို့ ဆောင်ရွက်ထားတာဖြစ်ပါတယ်ခင်ဗျား။ ဒါဟာဆိုရင် နိုင်ငံတော်အစိုးရအနေနဲ့ ပြည်ပရောက်မြန်မာနိုင်ငံကအလုပ်သမားများအတွက် လိုအပ်သည်များကို ကျွန်တော်တို့ ဖြည့်ဆည်း ဆောင်ရွက်ပေးလျက်ရှိတဲ့အနေအထားလေးကို ကျွန်တော်ရှင်းလင်းတင်ပြခြင်းပဲ ဖြစ်ပါတယ်။ အလားတူပဲ ထိုင်းနိုင်ငံမှာ ယခင်တုန်းက တရားမဝင် အလုပ်သမားဟာ ၈၀ ရာခိုင်နှုန်း ရှိခဲ့ပါတယ်။ ကျွန်တော်တို့အစိုးရလက်ထက်မှာ C ထုတ်ပေးရေး လုပ်ငန်းစဉ်များကို နှစ်နိုင်ငံညှိနှိုင်းဆောင်ရွက်ခဲ့တဲ့အတွက် ၂၀ ရာခိုင်နှုန်းခန့်သာ ကျန်ရှိတာဖြစ်ပါတယ်။ ကိုယ်စားလှယ်ကြီးများ ဆွေးနွေးတဲ့ နှစ်သန်းခန့်ကျန်တယ်ဆိုတဲ့အနေအထားလေးဟာ လက်တွေ့မြေပြင်အခြေအနေနဲ့ ကွာဟ နေပါတယ်။ အလုပ်သမားတွေဟာ သက်ဆိုင်ရာအလုပ်ရုံ၊ စက်ရုံများမှာလုပ်ကိုင်ပြီး ပြန်လည် ဝင်ရောက်တဲ့အလုပ်သမားများဟာ လက်ရှိကုန်ခဲ့တဲ့ ၂၀၁၈ ခုနှစ်ကနေ ၂၀၁၉ ခုနှစ်အထိမှာ အင်အား တစ်သန်းခန့်ရှိပြီဖြစ်ပါတယ်။ ဒါကြောင့်မို့လို့ အဝင်/အထွက်ရှိနေတဲ့အလုပ်သမားများကို ကျွန်တော်တို့ အတိအကျတွက်ကြည့်မယ်ဆိုရင် အထောက်အထားမဲ့တဲ့ မြန်မာလုပ်သားနှစ်သန်းခန့် ကျန်တယ်ဆိုတဲ့ အရေအတွက်ဟာ ကျွန်တော်တို့ အတည်ပြုနိုင်တဲ့ Figure မဟုတ်ပါဘူး။ ဆက်လက်ပြီး မြန်မာ နိုင်ငံသားအလုပ်သမားများအတွက် တရားဝင်ဥပဒေအရ အကာအကွယ်ရှိတဲ့ အလုပ်သမားများ ဖြစ်အောင် နှစ်နိုင်ငံဝန်ကြီးဌာနများ၊ နှစ်နိုင်ငံအစိုးရအဖွဲ့များ ညှိနှိုင်းပြီးတော့မှ ဆောင်ရွက်ပေးလျက် ရှိပါကြောင်း၊ ဆက်လက်လည်းဆောင်ရွက်ပေးမည်ဖြစ်ပါကြောင်း တင်ပြလိုပါတယ်။ အလားတူပဲ မြန်မာနိုင်ငံနဲ့ ထိုင်းနိုင်ငံတို့ နားလည်မှုလက်မှတ်ရေးထိုးပြီး နောက်ပိုင်းမှာ ထိုင်းနိုင်ငံရောက်ရှိနေတဲ့ သူများကို တရားဝင်အလုပ်သမားများအဖြစ် မှတ်ပုံတင်နိုင်ဖို့ကို သတင်းစာများ၊ လူမှုကွန်ယက်များမှာ ကျွန်တော်တို့ အကြိမ်ကြိမ်ကြေညာပြီးတော့မှ သက်ဆိုင်ရာအလုပ်သမားများ ကိုယ်တိုင်သိရှိအောင် ဆောင်ရွက်ပြီးတော့မှ အထောက်အထားမဲ့အလုပ်သမားများကို တရားဝင်အလုပ်သမားများဖြစ်အောင်ဆောင်ရွက်ပေးလျက်ရှိပါတယ်။ ဆက်လက်ပြီးတော့လည်းပဲ ထိုင်းနိုင်ငံ မဟာချိုင်ဒေသများမှာ ဖွင့်လှစ် ပြီးတော့မှ ကျွန်တော်တို့ မြန်မာနိုင်ငံသားများကို ဆက်လက်ပြီးတော့မှ အထောက်အထား အချက်အလက်များ ကောက်ခံပြီးတော့မှ နိုင်ငံတော်ကထုတ်ပေးတဲ့ တရားဝင်ပတ်စ်ပို့စ်များရရှိအောင် ကျွန်တော်တို့ ဆက်လက်ဆောင်ရွက်လျက်ရှိပါကြောင်း တင်ပြလိုပါတယ်။ အလားတူပါပဲ မြန်မာနိုင်ငံ အတွင်းမှာရှိတဲ့ လုပ်သားများကိုလည်းပဲ ပြည်တွင်းလုပ်သားများအလုပ်အကိုင်ဖန်တီးခွင့်များ ဖော်ဆောင် ပေးလျက်ရှိပါတယ်။ အဲဒီလိုဖော်ဆောင်ပေးတဲ့နေရာမှာလည်း ကျွန်တော်တို့ဝန်ကြီးဌာနအနေနဲ့ အလုပ်အကိုင်ဆိုင်ရာမူဝါဒကို ချမှတ်ပြီးတော့မှ ဆောင်ရွက်ပေးတာဖြစ်ပါတယ်။ အလုပ်အကိုင်ဆိုင်ရာမူဝါဒခုနစ်ရပ်ရှိပါတယ်။ အဓိကအားဖြင့်တော့ အလုပ်သမားများအတွက် အလုပ်အကိုင်တိုးပွားရေးကိုအားပေးတဲ့ မက်ခရိုစီးပွားရေးမူဘောင်ကို ကျွန်တော်တို့ အားပေးဖို့နဲ့ စွန့်စားတီထွင်တဲ့စီးပွားရေးလုပ်ငန်းရှင်၊ ပုဂ္ဂလိကရင်းနှီးမြှုပ်နှံမှုကိုအားပေးမှုနဲ့ ထုတ်လုပ်နိုင်မှုစွမ်းအား တိုးတက်ရေးနဲ့ လုပ်သားများအတွက် အခွင့်အလမ်းမြှင့်တင်နိုင်ဖို့ ကျွန်တော်တို့ ပိုမိုဦးစားပေးပြီးတော့ မူဝါဒချမှတ်ဆောင်ရွက်နိုင်တာဖြစ်ပါတယ်။ မြန်မာနိုင်ငံအနေနဲ့ စီးပွားကဏ္ဍဖွံ့ဖြိုးတိုးတက်ဖို့အတွက် ကို နိုင်ငံခြားရင်းနှီးမြှုပ်နှံမှုများဖိတ်ခေါ်လျက်ရှိတဲ့နေရာမှာ CMP စနစ်၊ လက်ခစားစနစ် အများစု ဝင်ရောက်လာပါတယ်။ အဲဒီစနစ်က ကျွန်တော်တို့ လုပ်သားအခြေပြု အလုပ်အကိုင် အခွင့်အလမ်းများ ပေးနိုင်ပါတယ်။ နိုင်ငံတော်အတွင်းမှာ နိုင်ငံခြားငွေအမြောက်အမြား ရှာဖွေပေးနိုင်ပါတယ်။ ကျွမ်းကျင် လုပ်သားများလည်း တဖြည်းဖြည်းမွေးထုတ်ပြီး အကျိုးစီးပွားရရှိပါတယ်။ လက်ရှိအနေအထား အရတော့ နေပြည်တော်၊ ရန်ကုန်၊ မန္တလေး၊ ပဲခူး၊ စစ်ကိုင်း၊ မကွေး၊ တနင်္သာရီတိုင်းဒေသကြီး၊ ကရင်ပြည်နယ်အပါအဝင် CMP လုပ်ငန်းပေါင်း ၅၀၇ ခုရှိမည်ဖြစ်ပါတယ်။ ဆက်လက်ပြီးတော့မှ ကျွန်တော်တို့ လက်ရှိ CMP စနစ်ဆောင်ရွက်နေတဲ့ အထည်ချုပ်တွေကိုလည်းပဲ Full Package System စဉ်ဆက်မပြတ်တိုးတက်စေဖို့အတွက်ကို ထုတ်လုပ်တင်ပို့ရောင်းချတဲ့စနစ် ဖြစ်အောင် ကျွန်တော်တို့ ကူးပြောင်းအကောင်အထည်ဖော်ဆောင်ရွက်လျက်ရှိပါတယ်။ Bonus Warehouse စနစ် အကောင်အထည်ဖော်ရေး ကျွန်တော်ဆောင်ရွက်လျက်ရှိပါတယ်။ Supply Chain တည်ထောင် နိုင်ဖို့ ထုတ်လုပ်မှုကွင်းဆက်တည်ဆောက်နိုင်ဖို့အတွက်ကိုလည်းပဲ ကျွန်တော် ဆောင်ရွက်နေပါတယ်။ ပို့ကုန်မြှင့်တင်ရေး မဖြစ်မနေလိုအပ်တဲ့ အဝတ်အထည်စနစ်၊ အထည်အလိပ်ဆိုင်ရာ အထူးစက်မှုဇုန် (Specialized Textile and Garment)ęšop:oë spscoopy: Co sa ozes saei:09: အဆင့်ဆိုင်ရာ အထည်အလိပ်ဆိုင်ရာမူဝါဒများ ရေးဆွဲလျက်ရှိပါတယ်။ အလားတူပဲ အဝတ်အထည်နဲ့ အထည်အလိပ်ကဏ္ဍ ဖွံ့ဖြိုးတိုးတက်မှုကွင်းဆက်(Textile Supply Chain)တစ်လျှောက်လုံး ဖွံ့ဖြိုးတိုးတက်ဖို့၊ တန်ဖိုးမြင့်ထုတ်ကုန်များ ထုတ်ပို့နိုင်ဖို့၊ Free on Board(FOB)စနစ် ထုတ်လုပ်နိုင်ဖို့ အတွက်ကိုလည်းပဲ ကျွန်တော်တို့ စီစဉ်ဆောင်ရွက်လျက်ရှိပါတယ်။ အထည်ချုပ်လုပ်ငန်းနဲ့ တန်ဖိုးကွင်းဆက်(Value Chain)အဖြစ် တိုးတက်မြှင့်တင်နိုင်ဖို့နဲ့ အထည်ချုပ် ကဏ္ဍကို မြှင့်တင်ပေးနိုင်ဖို့ ကျွန်တော်တို့ ဆောင်ရွက်ပေးလျက်ရှိပါတယ်။ ဒါ့အပြင် ကျွန်တော်တို့ နိုင်ငံခြားသားအလုပ်သမားများကို အခွင့်အရေးကာကွယ်ပေးဖို့ကိုလည်းပဲ ပြည်တွင်းအလုပ်သမား ကျွမ်းကျင်မှုနည်းပညာ အဆင့်အတန်းတိုးတက်ဖို့ နိုင်ငံခြားသားအလုပ်သမားများ စနစ်တကျစီမံခန့်ခွဲ ပေးနိုင်ဖို့ကိုလည်းပဲ ရည်ရွယ်ပြီးတော့မှ နိုင်ငံခြားအလုပ်သမားဥပဒေ ပြဌာန်းရေးကိုလည်းပဲ ကျွန်တော်တို့ စီစဉ်ဆောင်ရွက်လျက်ရှိပါတယ်။ နိုင်ငံအတွင်းမှာ လိုအပ်တဲ့အလုပ်သမားလျော်ကြေး ဥပဒေအပါအဝင် အလုပ်သမားများနဲ့သက်ဆိုင်တဲ့ ဥပဒေများ၊ အလုပ်အကိုင်နဲ့ ကျွမ်းကျင်မှု ဖွံ့ဖြိုးတိုးတက်ရေးဥပဒေများကိုလည်းပဲ ခေတ်စနစ်နဲ့အညီ အသစ်ပြင်ဆင်ရေးဆွဲပြီးတော့မှ နိုင်ငံခြားသားအပါအဝင် အလုပ်သမားများအတွက် အခွင့်အရေးများရရှိနိုင်ဖို့ကို ကျွန်တော်တို့ ဆောင်ရွက်ပေးလျက်ရှိပါတယ်။ ဒါ့အပြင် ရေရှည်မှာ နိုင်ငံအတွင်းမှာရှိတဲ့ အလုပ်သမားများ ကျွမ်းကျင်ဖွံ့ဖြိုးတိုးတက်ရေးအတွက် ဆောင်ရွက်နိုင်ဖို့အတွက်ကို နိုင်ငံတော်အနေနဲ့ ဦးစားပေးချမှတ် ပြီးတော့မှ ပညာရေးဝန်ကြီးဌာနအောက်မှာရှိတဲ့ နည်းပညာနှင့်အသက်မွေးပညာလေ့ကျင့်ရေးဦးစီး ဌာနကနေပြီးတော့မှ နည်းပညာနှင့်သက်မွေးပညာ လေ့ကျင့်ရေးသင်တန်းများကို ဆောင်ရွက်နေသလို ကျွန်တော်တို့ အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အားဝန်ကြီးဌာနနှင့် စက်မှုဝန်ကြီး ဌာနအပါအဝင် ဆက်စပ်ဝန်ကြီးဌာန(၁၃)ခုကလည်းပဲ သက်ဆိုင်ရာအလုပ်အကိုင်အလိုက် စီးပွားရေး şusuafi pesquisasuwfoze siozemyson Informal Non Informal TVET လုပ်ငန်းစဉ်များကို ဆောင်ရွက်လျက်ရှိပါတယ်။ မြန်မာလုပ်သားများ ကျွမ်းကျင်မှုဖွံ့ဖြိုးတိုးတက်ရေး အတွက်ကိုလည်းပဲ စံသတ်မှတ်ပြဋ္ဌာန်းရေးအတွက် NSSA တည်ထောင်ပြီးတော့မှ အလုပ်အကိုင် ၅၂ မျိုးအတွက် စံများရေးဆွဲပြီးပါပြီ။ အလုပ်အကိုင် ၂၃ မျိုးအတွက် ကျွမ်းကျင်မှုအဆင့်လက်မှတ်များကို လည်းပဲ ကျွန်တော်တို့ မြန်မာနိုင်ငံတစ်ဝန်းလုံးမှာ ထုတ်ပေးလျက်ရှိပါတယ်။ စီးပွားရေးနှင့် ကူးသန်းရောင်းဝယ်ရေးဝန်ကြီးဌာနအနေနဲ့လည်းပဲ နိုင်ငံတော်အတွက် အလုပ်အကိုင်ဖန်တီးမှုဆိုင်ရာပေါင်းစပ်ညှိနှိုင်းရေးအတွက် Job Creation Sector Coordination Group ကို ဖွဲ့စည်းထားပါတယ်။ အဖွဲ့ဝင် ၂၂ ဦးက ပုဂ္ဂလိက အဖွဲ့အစည်းများ အပါအဝင် ဖွဲ့စည်းပြီးတော့မှ ၂၀၃၀ ပြည့်နှစ်မှာ လုပ်သားအင်အားစုတွင်ပါဝင်သူများအားလုံး သင့်လျော်တဲ့ အလုပ်အကိုင်ရရှိရန် ရည်မှန်းချက်ချမှတ်ပြီးတော့မှ စီမံချက်ရေးဆွဲဆောင်ရွက်ရေးပဲ ဖြစ်ပါတယ်။ မြန်မာနိုင်ငံမှာ ခရီးသွားလုပ်ငန်းကဏ္ဍ၊ စက်မှုကုန်ချောထုတ်လုပ်မှုကဏ္ဍ၊ ကုန်သွယ်ရေးကဏ္ဍ၊ ဆောက်လုပ်ရေးကဏ္ဍ၊ ကျွမ်းကျင်မှုဖွံ့ဖြိုးတိုးတက်ရေးနှင့် နည်းပညာကဏ္ဍတို့မှ အလုပ်အကိုင်များ ပိုမိုပြီးတော့မှ ဖန်တီးပေးနိုင်ဖို့ ဆောင်ရွက်နေတာဖြစ်ပါတယ်။ ဒါ့အပြင် အလုပ်အကိုင်များကို ကာလတိုအတွင်းမှာ ဖန်တီးပေးနိုင်မယ့် Quick Win လုပ်ငန်းများနဲ့ အထည်ချုပ်လုပ်ငန်းကဏ္ဍများ ကိုလည်းပဲ လက်ရှိအတိုင်း ကျွန်တော်တို့ဆောင်ရွက်နေတာဖြစ်ပါတယ်။ လာမယ့်ကာလအတွင်းမှာ အလုပ်အကိုင်တစ်သန်းအထိ ဖန်တီးဖို့ ကျွန်တော်တို့ ဦးတည်ဆောင်ရွက်လျက်ရှိပါတယ်။ ရင်းနှီးမြှုပ်နှံမှုကော်မရှင်အနေနဲ့လည်း ဖြေလျှော့မှုများပြုလုပ်ပြီးတော့မှ မြန်မာနိုင်ငံမှာ အလုပ်အကိုင် အခွင့်အလမ်းများ ဖန်တီးနိုင်ဖို့အတွက်ကို ကျွမ်းကျင်အလုပ်သမားများ တိုးပွားရေးအတွက်ကို ကျွန်တော်တို့ဆောင်ရွက်လျက်ရှိပါတယ်။ အဲဒီလိုဆောင်ရွက်တဲ့နေရာမှာလည်း Labour Intensive လုပ်သားအခြေပြု လုပ်ငန်းများကို ဦးစားပေးဆောင်ရွက်နေတာ ဖြစ်ပါတယ်။ ဒါကြောင့်မို့လို့ ကျွန်တော်တို့အစိုးရအဖွဲ့အနေနဲ့ မြန်မာနိုင်ငံရင်းနှီးမြှုပ်နှံမှုကော်မရှင်က ၂၀၁၈ ခုနှစ်မှာ ရေးဆွဲခဲ့တဲ့ မြန်မာနိုင်ငံရင်းနှီးမြှုပ်နှံမှုမြှင့်တင်ရေးစီမံကိန်းမှာ Labour Intensive Industry များ ပေါ်ပေါက် လာရေးသာမကဘဲနဲ့ မြန်မာနိုင်ငံရဲ့ အားသာချက်နှင့် အခွင့်အလမ်းများအပေါ် အခြေခံပြီးတော့မှ အလားအလာရှိတဲ့လုပ်ငန်းများကို ပို့ကုန်ဦးစားပေးလုပ်ငန်းများမှာ ရင်းနှီးမြှုပ်နှံဖို့၊ ပြည်တွင်း ဈေးကွက်မှာ ဦးစားပေးလုပ်ငန်းများ ရင်းနှီးမြှုပ်နှံဖို့နှင့် အရင်းအမြစ်အခြေပြု လုပ်ငန်းများမှာ ရင်းနှီး မြှုပ်နှံဖို့ဆိုပြီးတော့မှ အပိုင်းများခွဲခြားပြီးတော့ ဆောင်ရွက်လျက်ရှိကြောင်း ကျွန်တော်တို့တင်ပြလိုပါ တယ်။ ဒါကြောင့်မို့လို့ ကျွန်တော်တို့မြန်မာနိုင်ငံအတွက် နိုင်ငံတော်အနေနဲ့ နိုင်ငံသားများရဲ့ Labour Right op: de fEĆsaozeigLabour Intensive Industry op:60Toulosopesazos.cz ပြည်တွင်းသာမကဘဲနဲ့ နယ်စပ်ဒေသများမှာလည်း ဦးစားပေးဆောင်ရွက်လျက်ရှိပါတယ်။ အဆင့်မြင့် နည်းပညာများနှင့် အသုံးပြုပြီးတော့မှ တဖြည်းဖြည်းတိုးတက်ပြောင်းလဲလာအောင် ကာလတို၊ ကာလလတ်၊ ကာလရှည်များ အစီအစဉ်များရေးဆွဲပြီးတော့မှ တိကျတဲ့ရည်မှန်းချက်များ၊ တာဝန်များ နှင့် ဆောင်ရွက်လျက်ရှိကြောင်း ဥက္ကဋ္ဌကြီးမှတစ်ဆင့် တင်ပြအပ်ပါတယ်။ ဒါကြောင့်မို့လို့ လွှတ်တော် ကိုယ်စားလှယ်ကြီးတင်ပြတဲ့ ပြည်ပရောက်လုပ်သားများ Ldbour Right အပြည့်အဝရရှိစေဖို့နှင့် အခက်အခဲကြုံတွေ့ရသည့်အခါ ကူညီစောင့်ရှောက်ပေးဖို့နှင့် ပြည်တွင်းမှာ Labour Intensive Industry များ ပေါ်ပေါက်လာရေးအတွက်ကို စီမံဆောင်ရွက်ပေးရန်ကိစ္စအား နိုင်ငံတော်အစိုးရ အနေနဲ့ တိကျတဲ့မူဝါဒများ ချမှတ်ပြီးတော့မှ အလေးအနက်ထားဆောင်ရွက်လျက်ရှိတဲ့လုပ်ငန်းများ ဖြစ်တဲ့အတွက် ကိုယ်စားလှယ်ကြီးရဲ့ အဆိုကို မှတ်တမ်းအဖြစ် တင်ပေးသင့်ပါကြောင်း ဝန်ကြီးဌာန အနေနဲ့ ပြောကြားရင်း နိဂုံးချုပ်အပ်ပါတယ်။ ကျေးဇူးတင်ပါတယ်။</speech>
<speech type='speaker'>အဆိုရှင်ရဲ့ သဘောထားပြောပါ</speech>
<speech><mp id='359'>ဦးမောင်မြင့်(မင်းကင်းမဲဆန္ဒနယ်)</mp>လေးစားအပ်တဲ့ ဥက္ကဋ္ဌကြီးနှင့် အားလုံးမင်္ဂလာပါ ခင်ဗျား။ ကျွန်တော်က မင်းကင်းမဲဆန္ဒနယ်က ဦးမောင်မြင့်ဖြစ်ပြီးတော့ ကျွန်တော့်ရဲ့ အဆိုကို မူလ တင်ပြစဉ်ကထောက်ခံပေးတဲ့ ဦးသောင်းအေးနှင့် ဒီနေ့အဆိုကို ဆွေးနွေးပေးကြတဲ့ လုပ်ဖော်ကိုင်ဖက် များအားလုံးကို ကျေးဇူးအထူးတင်ရှိပါတယ်။ အလားတူအဆိုနှင့်ပတ်သက်ပြီးတော့မှ ရှင်းလင်း ဖြေကြားပေးတဲ့ ဝန်ကြီးကိုလည်း ကျေးဇူးတင်ရှိပါတယ်ခင်ဗျား။ ဒီနေရာမှာ ကျွန်တော်တင်ပြချင် တာက ကျွန်တော့်ရဲ့ အဆိုဟာ မှတ်တမ်းတင်ရုံလောက်နှင့် လုပ်မယ်ဆိုရင်တော့ လုံလောက်မှုမရှိဘူး ဆိုတာတင်ပြလိုပါတယ်။ မှတ်တမ်းတင်ရုံနှင့်မလုံလောက်တဲ့ အဓိကအချက်နှစ်ချက်ရှိပါတယ်။ ပထမ အချက်ကတော့ ထိုင်းမှာရှိနေတဲ့ လုပ်သား ၃.၅ သန်းရှိတဲ့အနက် ၁.၅ သန်းကပဲ အထောက်အထား ရှိပြီးတော့မှ ကျန်တဲ့ နှစ်သန်းက မကြာမီတော့တဲ့ကာလမှာ မြန်မာနိုင်ငံကို ပြန်လာပြီးတော့မှ MOU စနစ်နဲ့ထိုင်းကို ပြန်သွားရမည့်အခြေအနေဖြစ်ပါတယ်။ လက်တွေ့မှာ အလွန်ခက်ခဲတဲ့ ပရောဂျက်ကြီး ဖြစ်ပြီးတော့မှ နှစ်နိုင်ငံအစိုးရကလည်း ဒါကိုသဘောထားတူညီထားတယ်ဆိုတဲ့အခါကျတော့ ကျွန်တော်တို့က ဒီနှစ်သန်းအတွက်ကို ဒါထက်ပိုမိုကောင်းမွန်တဲ့ နည်းလမ်းတွေရရှိအောင် နှစ်နိုင်ငံ ပြန်လည်ဆွေးနွေးဖို့အတွက် တင်ပြလိုတာဖြစ်ပါတယ်။ ပြည်ပရောက်လုပ်သားတစ်ဦးချင်း၊ အစုအဖွဲ့လိုက် ဒုက္ခရောက်တယ်ဆိုတဲ့အခြေအနေထက် အခု အခြေအနေကတော့ အဆပေါင်းထောင်သောင်းမက ကြီးမားတဲ့ ပမာဏဖြစ်ပါတယ်။ ဒုက္ခလည်း အင်မတန်မှများလှပါတယ်။ ဒီလိုအခြေအနေမျိုးမှာ အစိုးရကပဲဖြစ်ဖြစ်၊ ဝန်ကြီးဌာနကပဲဖြစ်ဖြစ်၊ ထိုင်း နိုင်ငံနဲ့ပြန်ပြီးတော့မှ ညှိနှိုင်းကြိုးစားပေးပါ။ ပိုပြီးကောင်းမွန်တဲ့ Solution တွေရအောင် ကြိုးစားပေး ပါဆိုတာကို မျှော်မှန်းပြီးတော့မှ ဒီအဆိုကိုတင်ခဲ့တာဖြစ်ပါတယ်။ တစ်ဦးချင်းအဖွဲ့လိုက် ဒုက္ခရောက်တာလောက်လေးနဲ့ ဒီအဆိုကိုမတင်ပါဘူး။ အဆိုကိုမှတ်တမ်းတင်ထားမယ်ဆိုရင်တော့ အဲဒီလုပ်သား နှစ်သန်းဟာ တရားဝင်ဖြစ်အောင် မြန်မာပြည်ပြန်လာ။ MOU စနစ်နဲ့ ထိုင်းနိုင်ငံကို ပြန်သွား။ အဲဒီလိုမှ မလုပ်ချင်ရင်တော့ ထိုင်းမှာပဲ တရားမဝင်မဖြစ်နဲ့ ဆက်နေရမယ်။ တရားမဝင်ဘူးဆိုလို့ရှိရင်တော့ Labour Right မရဘူး။ ဖိနှိပ်ခံရမယ်။ ထိန်းသိမ်းခံရမယ်။ ဒါကို ဝန်ကြီးဌာနက သိပါသလား။ သိလိုရှိရင် ဘာကြောင့်မို့လို့ မှတ်တမ်းပဲတင်သလဲ။ ဒါကိုဘာလို့ မကြိုးစားသလဲဆိုတာ ကျွန်တော်ကလည်း ဆွေးနွေးလိုပါတယ်။ ဒါကြောင့်မှတ်တမ်းတင်ရုံနှင့် မလုံလောက်ဘဲနဲ့ အဆိုမှာပါတဲ့အတိုင်း နိုင်ငံသား လုပ်သားတွေရဲ့ အကျိုးစီးပွားအတွက် ကာကွယ်စောင့်ရှောက်ပေးဖို့အဆိုကို အတည်ပြုဖို့အတွက် တင်ပြလိုပါတယ်။ ဒုတိယအချက်ကတော့ ပြည်တွင်းမှာ Job Creation နဲ့ ထိုက်သင့်နဲ့လုပ်ခလစာ Deccent Work ဖြစ်အောင် ကြိုးစားပေးနေတယ်ဆိုတာကို လက်ခံတယ်။ ဒါပေမဲ့လည်း အဲ့ဒါတွေက မလုံ လောက်ဘူး။ ဒါကြောင့်မို့လို့လည်း မလုံလောက်လို့ ကိုယ့်လူတွေအပြင်ကို ထွက်နေကြတာ ဖြစ်ပါတယ်။ ဒါကြောင့်မို့လို့လည်း အဲဒီတင်ပြပါကိစ္စနှစ်ခုအတွက်ကို ပိုမိုအာရုံစူးစိုက်ပြီးတော့မှ လုပ်ဆောင် နိုင်ဖို့အတွက် အဆိုကိုအတည်ပြုခြင်းမှသာလျှင် ပိုမိုသင့်လျော်ပါလိမ့်မယ်။ ဒါကြောင့်မို့လို့ အထက်က တင်ပြတဲ့ Reason နှစ်ခုအရ ကျွန်တော့်ရဲ့ အဆိုကို အတည်ပြုပေးနိုင်ပါရန် ဥက္ကဋ္ဌကြီးမှတစ်ဆင့် လေးစားစွာတင်ပြအပ်ပါတယ်။ ကျေးဇူးတင်ပါတယ်။</speech>
<speech type='speaker'>လွှတ်တော်ကိုယ်စားလှယ်များခင်ဗျား။ ဦးမောင်မြင့်၊ မင်းကင်းမဲဆန္ဒနယ်က တင်သွင်းသွားတဲ့အဆိုကို ကိုယ်စားလှယ် ၁၁ ဦးက ဆွေးနွေးပြီး အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အားဝန်ကြီးဌာနက အဆိုအားမှတ်တမ်းတင်သင့်ကြောင်း ရှင်းလင်းခဲ့ပါတယ်။ အဆိုရှင် ကလည်း အတည်ပြုပေးရန် ရှင်းလင်းပြောကြားသွားပါတယ်</speech>
<speech type='speaker'>လွှတ်တော်ကိုယ်စားလှယ်များခင်ဗျား။ သက်ဆိုင်ရာဝန်ကြီးဌာနနှင့်အဆိုရှင် သဘောကွဲလွဲတဲ့အတွက် ဦးမောင်မြင့်တင်သွင်းသွားတဲ့အဆိုနှင့်စပ်လျဉ်းပြီး လွှတ်တော်ရဲ့ သဘောထား ရယူရန် စက်ခလုတ်အသုံးပြု၍ ဆန္ဒမဲပေးတဲ့ နည်းလမ်းဖြင့် ဆုံးဖြတ်သွားမှာဖြစ်ပါတယ်။ အဆိုရှင်ရဲ့ တင်ပြချက်အပေါ်မူတည်၍ မဲခွဲဆုံးဖြတ်ပါမယ်။ ထောက်ခံဆန္ဒမဲများရင် အဆိုရှင်ရဲ့ အတည်ပြုရန် တင်ပြချက်ကအတည်ဖြစ်ပါမယ်။ ကန့်ကွက်ဆန္ဒမဲများရင် ဝန်ကြီးဌာနရဲ့ မှတ်တမ်းတင်ရန် တင်ပြချက်က အတည်ဖြစ်မှာဖြစ်ပါတယ်။ ဆန္ဒမဲပေးဖို့အသင့်ဖြစ်စေလိုပါတယ်။ ဆန္ဒမဲပေးနိုင်ပါပြီ။ ယခု ဆန္ဒမဲ ပေးလို့ပြီးပါပြီ။ ရရှိတဲ့ဆန္ဒမဲစာရင်းကို ကြေညာပါ့မယ်။ ထောက်ခံဆန္ဒမဲ ၁၄၃ မဲ၊ ကန့်ကွက်ဆန္ဒမဲ ၂၂၅ မဲ နဲ့ ကြားနေဆန္ဒမဲ ၁၄ မဲရှိပါတယ်</speech>
<speech type='speaker'>လွှတ်တော်ကိုယ်စားလှယ်များခင်ဗျား။ ကန့်ကွက်တဲ့ကိုယ်စားလှယ်ဦးရေက များတဲ့အတွက် ဦးမောင်မြင့်တင်သွင်းသွားတဲ့အဆိုကို လွှတ်တော်က မှတ်တမ်းတင်မည်ဖြစ်ကြောင်းကြေညာပါတယ်</speech>
</section>
</discussion>
<postface>
<title>ဒုတိယအကြိမ် ပြည်သူ့လွှတ်တော် (၁၃) ကြိမ်မြောက် ပုံမှန်အစည်းအဝေး ဒသမနေ့ ရပ်နားကြောင်းနှင့် အစည်းအဝေး (၁၁)ရက်မြောက်နေ့ ဆက်လက်ကျင်းပမည့် နေ့ရက်နှင့်အချိန်ကို ကြေညာခြင်း</title>
<speech type='speaker'>အစီအစဉ် ၉ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယ အကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး ဒသမနေ့ကိုရပ်နားပါမယ်။ ဒုတိယအကြိမ် ပြည်သူ့လွှတ်တော် (၁၃) ကြိမ်မြောက် ပုံမှန်အစည်းအဝေး (၁၁)ရက်မြောက်နေ့ကို ၂၀၁၉ ခုနှစ်၊ သြဂုတ်လ ၁၆ ရက် (သောကြာနေ့) နံနက် ၁၀း၀၀ နာရီအချိန်မှာ ဆက်လက်ကျင်းပမှာ ဖြစ်ကြောင်းနဲ့ ယနေ့အတွက် အစည်းအဝေးပြီးဆုံးကြောင်း ကြေညာပါတယ်။</speech>
<speech type='mc'>ပြည်သူ့လွှတ်တော်ဥက္ကဋ္ဌ ပြန်လည်ထွက်ခွာပါပြီခင်ဗျား။</speech>
<speech type='mc'>အားလုံးထွက်ခွာနိုင်ပါပြီခင်ဗျား။</speech>
<p>ဒုတိယအကြိမ် ပြည်သူ့လွှတ်တော် (၁၃) ကြိမ်မြောက်ပုံမှန်အစည်းအဝေး ဒသမနေ့ကို ၁၃၀၀ နာရီအချိန်တွင် ရပ်နားပါသည်။</p>
</postface>
</transcript>
</doc>
