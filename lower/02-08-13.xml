<doc>
<docinfo>
<docno>02-08-13.xml</docno>
<term value='02'>ဒုတိယအကြိမ်</term>
<session value='08'/>
<sittingday value='13'> </sittingday>
<legislature value='lower'>ပြည်သူ့လွှတ်တော်</legislature>
<title>
ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်သူ့လွှတ်တော် အဋ္ဌမပုံမှန်အစည်းအဝေး (၁၃)ရက်မြောက်နေ့မှတ်တမ်း
</title>
<date value='11-06-2018'>၁၃၈၀ ခုနှစ်၊ နယုန်လပြည့်ကျော် ၁၃ ရက် (၂ဝ၁၈ ခုနှစ်၊ ဇွန်လ ၁၁ ရက်) (တနင်္လာနေ့)</date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ဒုတိယအကြိမ် ပြည်သူ့လွှတ်တော် အဋ္ဌမပုံမှန်အစည်းအဝေး (၁၃)ရက်မြောက်နေ့ကို နံနက် ၁၀း၀၀ နာရီအချိန်၌ စတင်ကျင်းပပါသည်။ (ပြည်သူ့လွှတ်တော်အစည်းအဝေးကို ကြီးကြပ်ကွပ်ကဲသူအဖြစ် ပြည်သူ့လွှတ်တော်ဥက္ကဋ္ဌ ဦးတီခွန်မြတ်က ဆောင်ရွက်ပြီး၊ အခမ်းအနားမှူးအဖြစ် ဦးတင်ဝင်းအောင်၊ ညွှန်ကြားရေးမှူးချုပ်၊ ပြည်သူ့လွှတ်တော်ရုံးက ဆောင်ရွက်ပါသည်။</p>
<title>ပြည်သူ့လွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်း ကြေညာခြင်း</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီကနေ့ကျင်းပတဲ့ ဒုတိယအကြိမ် ပြည်သူ့ လွှတ်တော် အဋ္ဌမပုံမှန်အစည်းအဝေး (၁၃) ရက်မြောက်နေ့မှာ ပြည်သူ့လွှတ်တော် လွှတ်တော် အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်သူ့လွှတ်တော် ကိုယ်စားလှယ် ၄၃၁ ဦးရှိတဲ့အနက် ၄၁၀ ဦးတက်ရောက်ပါတယ်။ အစည်းအဝေးသို့ တက်ရောက်ခွင့် ရှိသူဦးရေ စုစုပေါင်းရဲ့ ၉၅.၁၃ ရာခိုင်နှုန်းရှိတဲ့အတွက် အစည်းအဝေးအထမြောက်ကြောင်းနှင့် စတင် ကျင်းပကြောင်းကြေညာပါတယ်။ (ဩဘာသံများ)
</speech>
<p>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</p>
<speech type='speaker'>
အစီအစဉ် ၃ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အစီအစဉ်များ ကို ကြို တင်ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်။
</speech>
<leave>
<title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type='speaker'>
အစီအစဉ် ၄ ဖြစ်ပါတယ်။ ယခု အစည်းအဝေးမတက်ရောက်နိုင်တဲ့ လွှတ်တော် ကိုယ်စားလှယ်များအတွက် ခွင့်ပန်ကြားရန်ဖြစ်ပါတယ်။
</speech>
<speech><mp id='309'>ဒေါက်တာလှမိုး (အဖွဲ့ဝင်၊ လွှတ်တော်အခွင့်အရေးကော်မတီ)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ယနေ့ ၂၀၁၈ ခုနှစ်၊ ဇွန်လ ၁၁ ရက်နေ့ ဒုတိယအကြိမ် ပြည်သူ့လွှတ်တော် အဋ္ဌမပုံမှန်အစည်းအဝေး (၁၃) ရက်မြောက်နေ့သို့ မတက်ရောက်နိုင်ပါသဖြင့် ခွင့်ပန်ကြားသူ လွှတ်တော်ကိုယ်စားလှယ်များ၏ကိုယ်စား ပြည်သူ့လွှတ်တော် လွှတ်တော်အခွင့်အရေး ကော်မတီအတွင်းရေးမှူး ကျွန်တော် ဒေါက်တာလှမိုး၊ အောင်မြေသာစံမဲဆန္ဒနယ်က ကိုယ်စားခွင့်ပန် ကြားသွားမှာ ဖြစ်ပါတယ်။ ပြည်သူ့လွှတ်တော်မှာ ယနေ့တက်ရောက်ခွင့်ရှိသော ကိုယ်စားလှယ် ၄၃၁ ဦးရှိပြီး တက်ရောက်သူကိုယ်စားလှယ် ၄၁၀ ဦးရှိကာ ယနေ့ ခွင့်ပန်ကြားသူ ၁၈ ဦးရှိပါတယ်။ ခွင့်ပန်ကြားသူ ကိုယ်စားလှယ်များကတော့ (၁) နောင်ချို မဲဆန္ဒနယ်မှ ဦးထွန်းအောင်(ခ)ဦးထွန်းထွန်းဟိန် ခွင့် ၁ ရက်၊ (၂) တပ်မတော်သားကိုယ်စားလှယ် ဗိုလ်ချုပ်သန်းထွတ်သိန်း ခွင့် ၁ ရက်၊ (၃) တပ်မတော်သားကိုယ်စားလှယ် ဗိုလ်မှူးကျော်ကျော် ခွင့် ၅ ရက်၊ (၄) တပ်မတော်သားကိုယ်စားလှယ် ဗိုလ်မှူးမင်းဇာနည်ထွေး ခွင့် ၅ ရက်၊ (၅) လားရှိုးမဲဆန္ဒနယ်မှ ဒေါက်တာစိုင်းမောက်ခမ်း ခွင့် ၅ ရက်၊ (၆) မိုးညှင်းမဲဆန္ဒနယ်မှ ဒေါ်စန်းစန်းအိ ခွင့် ၁ ရက်၊ (၇) လွိုင်ကော်မဲဆန္ဒနယ်မှ ဒေါက်တာဒေါ်ခင်စည်သူ ခွင့် ၁ ရက်၊ (၈) မိုင်းဆတ်မဲဆန္ဒနယ်မှ ဦးစိုင်းခတ္တိယ ခွင့် ၁၂ ရက်၊ နောင်မွန်းမဲဆန္ဒနယ်မှ ဦးဂျီဖုန်ဆားရ် အစည်းအဝေးပြီးဆုံးသည်ထိ၊ (၁၀) မချမ်းဘောမဲဆန္ဒနယ်မှ ဦးနန်မွန်ထင် အစည်းအဝေးပြီးဆုံးသည်ထိ၊ (၁၁) ပင်လောင်းမဲဆန္ဒနယ်မှ ဦးခွန်မောင်သောင်း ခွင့် ၁ ရက်၊ (၁၂) မိုင်းကိုင်မဲဆန္ဒနယ်မှ ဦးစိုင်းဆိုင်ပိုင်း ခွင့် ၁၂ ရက်၊ (၁၃) တမူးမဲဆန္ဒနယ်မှ ဦးနိုင်နိုင်ဝင်း ခွင့် ၂ ရက်၊ (၁၄) အင်းတော်မဲဆန္ဒနယ်မှ ဒေါက်တာဒေါ်ပြုံး ခွင့် ၁ ရက်၊ (၁၅) တွန်းဇံမဲဆန္ဒနယ်မှ ဦးခမ်ခန့်ထန် ခွင့် ၁ ရက်၊ (၁၆) မင်းပြားမဲဆန္ဒနယ်မှ ဦးစစ်နိုင် ခွင့် ၁ ရက်၊ (၁၇) ကိုကိုးကျွန်းမဲဆန္ဒနယ်မှ သူရဦးသက်ဆွေ ခွင့် ၂ ရက်နှင့် (၁၈) ဇီးကုန်းမဲဆန္ဒနယ်မှ ဦးဉာဏ်ထွန်း ခွင့် ၅ ရက်တို့ဖြစ်ကြပါတယ်။ ယခင် ခွင့်ပန်ကြားသူ ၃ ဦး၊ ယနေ့ခွင့်ပန်ကြားသူ ၁၈ ဦး စုစုပေါင်းခွင့်ပန်ကြားသူ ၂၁ ဦး ဖြစ်ပါတယ်။ ခွင့်မဲ့ ပျက်ကွက်သူမရှိပါကြောင်းနှင့် အထက်ပါကိုယ်စားလှယ်များ၏ ခွင့်ပန်ကြားမှုအား ခွင့်အဖြစ် ခွင့်ပြုပေးပါရန် လေးစားစွာဖြင့် ပန်ကြားအပ်ပါတယ်ခင်ဗျား။</speech>
<speech type='speaker'>ခွင့်ပန်ကြားသူအားလုံးကို ခွင့်ပြုပါတယ်။</speech>
<title>
ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို မှတ်တမ်းတင်ခြင်း
</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီကနေ့ အစည်းအဝေးမှာ တက်ရောက်ခွင့် ရှိတဲ့ လွှတ်တော်ကိုယ်စားလှယ် ၄၃၁ ဦး ယခင်ကခွင့်ပန်ကြား၍ခွင့်ပြု ထားသူ ၃ ဦး၊ ယနေ့ ခွင့်ပြု ထားသူ ၁၈ ဦးဖြစ်၍ လွှတ်တော်ကခွင့်ပြု ထားသူ စုစုပေါင်း ၂၁ ဦးဖြစ်ပါတယ်။ ခွင့်မဲ့ပျက်ကွက်သူ မရှိပါ။ ယခု လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို လွှတ်တော်ရဲ့ အတည်ပြုချက်ရယူပါမယ်။ ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အတည်ပြုမှတ်တမ်းတင်ရန် လွှတ်တော်က သဘောတူပါသလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'>
လွှတ်တော်က သဘောတူတဲ့အတွက် ကိုယ်စားလှယ်များ အစည်းအဝေး တက်ရောက်မှုအခြေအနေကို အတည်ပြုမှတ်တမ်းတင်ကြောင်း ကြေညာပါတယ်။ (ဩဘာသံများ)
</speech>
</leave>
</preface><discussion>
<title>ပြည်သူ့လွှတ်တော် ကော်မတီအဖွဲ့ဝင်များ ထပ်မံထည့်သွင်းဖွဲ့စည်းခြင်း၊ ပြောင်းရွှေ့ခြင်း၊ ပယ်ဖျက်ခြင်းတို့နှင့် စပ်လျဉ်း၍ လွှတ်တော်၏ အတည်ပြုချက်ရယူခြင်း</title>
<speech type='speaker'>
အစီအစဉ် ၅ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်သူ့ လွှတ်တော်က ဖွဲ့စည်းထားသောကော်မတီများမှ အဖွဲ့ဝင်များအား ထပ်မံထည့်သွင်းဖွဲ့စည်းခြင်း၊ ရွှေ့ပြောင်းခြင်း၊ ပယ်ဖျက်ခြင်းတို့ကို ဆောင်ရွက်သွားမှာဖြစ်ပါတယ်။ ဥပဒေကြမ်းကော်မတီတွင် ဦးစိုင်းဝင်းအေး(ခ)ဦးစိုင်းထွန်းအေး၊ မိုင်းရှူးမဲဆန္ဒနယ်အားလည်းကောင်း၊ တိုင်းရင်းသားရေးရာနှင့် ပြည်တွင်းငြိမ်းချမ်းရေးဖော်ဆောင်မှုကော်မတီတွင် ဦးလူတယ်ဟုန်(ခ) ဦးအောင်ရွှေ၊ လောက်ကိုင် မဲဆန္ဒနယ်အားလည်းကောင်း၊ နိုင်ငံသားများ၏မူလအခွင့်အရေးဆိုင်ရာကော်မတီတွင် ဦးစိုးဌေး၊ ကော့ဂရိတ်မဲဆန္ဒနယ်အားလည်းကောင်း၊ ပညာရေးမြှင့်တင်မှုကော်မတီတွင် ဦးစိုင်းအောင်ကျော်၊ ကျေးသီးမဲဆန္ဒနယ်အားလည်းကောင်း၊ ကျန်းမာရေးနှင့်အားကစားဖွံ့ဖြိုးတိုးတက်ရေးကော်မတီတွင် ဒေါက်တာဒေါ်ခင်စည်သူ၊ လွိုင်ကော်မဲဆန္ဒနယ်အားလည်းကောင်း၊ ပို့ဆောင်ရေး၊ ဆက်သွယ်ရေးနှင့် ဆောက်လုပ်ရေးဆိုင်ရာကော်မတီတွင် ဦးမြစိန်၊ ဒဂုံမြို့သစ်(ဆိပ်ကမ်း)မဲဆန္ဒနယ်အားလည်းကောင်း၊ ရင်းနှီးမြှုပ်နှံမှုနှင့် စက်မှုလက်မှုဖွံ့ဖြိုးတိုးတက်ရေးကော်မတီတွင် ဦးအောင်ကြည်သိန်း၊ ချောင်းဆုံ မဲဆန္ဒနယ်အားလည်းကောင်း၊ လျှပ်စစ်နှင့်စွမ်းအင်ဝန်ဖွံ့ဖြိုးတိုးတက်ရေးကော်မတီတွင် ဦးဝင်းမင်း၊ လှိုင်သာယာမဲဆန္ဒနယ်အားလည်းကောင်း၊ တရားစီရင်ရေးနှင့် ဥပဒေရေးရာကော်မတီတွင် ဦးနေကျော်၊ ဒဂုံမြို့သစ်(အရှေ့ပိုင်း)မဲဆန္ဒနယ်အာလည်းကောင်း ကော်မတီအဖွဲ့ဝင်များအဖြစ် ထပ်မံထည့်သွင်းဖွဲ့စည်းမှာဖြစ်ပါတယ်။ ဒါ့အပြင် ဥပဒေကြမ်းကော်မတီမှ အဖွဲ့ဝင် ဦးစိုင်းဖိုးမြတ်၊ မူဆယ်မဲဆန္ဒနယ်ကို နိုင်ငံသားများ၏မူလအခွင့်အရေးဆိုင်ရာကော်မတီသို့ ပြောင်းလဲတာဝန်ပေးအပ် မှာဖြစ်ပါတယ်။ နိုင်ငံသားများ၏မူလအခွင့်အရေးဆိုင်ရာကော်မတီမှ အဖွဲ့ဝင် ဦးတင်ထွေး၊ ဝေါမဲဆန္ဒနယ်ကို အခြားတာဝန်ပေးအပ်ရန်ရှိပါသဖြင့် ကော်မတီအဖွဲ့ဝင်အဖြစ်မှ ပယ်ဖျက်မှာဖြစ်ပါ တယ်။ လွှတ်တော်ကိုယ်စားလှယ်များခင်ဗျား။ ယခုတင်ပြခဲ့တဲ့ ကော်မတီဝင်များအား ထပ်မံထည့်သွင်း ဖွဲ့စည်းခြင်း၊ ပြောင်းရွှေ့ခြင်း၊ ပယ်ဖျက်ခြင်းတို့ကို အတည်ပြုရန် လွှတ်တော်က သဘောတူပါသလား ခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'>
လွှတ်တော်က သဘောတူတဲ့အတွက် ကော်မတီအဖွဲ့ဝင်များအား ထပ်မံထည့်သွင်းဖွဲ့စည်းခြင်း၊ ပြောင်းရွှေ့ခြင်း၊ ပယ်ဖျက်ခြင်းတို့ကို လွှတ်တော်က အတည်ပြုကြောင်း ကြေညာပါတယ်။ (ဩဘာသံများ)
</speech>
<section value = 'QA'>
<title>
ကြယ်ပွင့်ပြထားသည့်မေးခွန်းများကို လွှတ်တော်ကိုယ်စားလှယ်များက မေးမြန်းခြင်းနှင့် သက်ဆိုင်ရာပြည်ထောင်စုအဆင့် အဖွဲ့အစည်းဝင်က ဖြေကြားခြင်း
</title>
<speech type='speaker'>
အစီအစဉ် ၆ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ မေးခွန်းများ မေးမြန်း၊ ဖြေကြားခြင်း အစီအစဉ် စတင်ဆောင်ရွက်ပါမယ်။
</speech>
<Q-A>
<title>
ထီးချိုင့်မြို့နယ်၊ ထီးချိုင့်မြို့မဈေးလမ်းအနောက်ဘက်ရှိ စားသုံးသူရေးရာဦးစီးဌာနပိုင်လက်ရှိ အသုံးမပြုသေးသော မြေကွက်အား ထီးချိုင့်မြို့မဈေးတိုးချဲ့အသုံးပြု ရန် လွှဲပြောင်းပေးနိုင်ခြင်း ရှိ/မရှိ နှင့်စပ်လျဉ်းသည့် မေးခွန်း
</title>
<speech type='speaker'>
ပထမဦးစွာ ထီးချိုင့်မဲဆန္ဒနယ်မှ ဦးမောင်မောင် မေးမြန်းဖို့ ဖြစ်ပါတယ်။
</speech>
<speech><mp id='351'>ဦးမောင်မောင်(ထီးချိုင့်မဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီး နှင့် လွှတ်တော်ကိုယ်စားလှယ်များ၊ ကြွရောက်လာတဲ့ပြည်ထောင်စုအဆင့်ပုဂ္ဂိုလ်များနှင့် ဧည့်သည် တော်များအားလုံးမင်္ဂလာပါလို့ ဂါရဝပြုနှုတ်ခွန်းဆက်သအပ်ပါတယ်။ ကျွန်တော်ကတော့ စစ်ကိုင်း တိုင်းဒေသကြီး၊ ထီးချိုင့်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးမောင်မောင် ဖြစ်ပါတယ်။ ဒီနေ့ ကျွန်တော်မေးမြန်းမှာကတော့ ကျွန်တော့်ရဲ့ မဲဆန္ဒနယ်ဖြစ်တဲ့ ထီးချိုင့်မြို့မဈေးကို တိုးချဲ့ဖွင့်လှစ် နိုင်ရေးနှင့်စပ်လျဉ်းတဲ့မေးခွန်း ဖြစ်ပါတယ်။ ဥက္ကဌကြီးခင်ဗျား။ စစ်ကိုင်းတိုင်းဒေသကြီး၊ ကသာခရိုင်၊ ထီးချိုင့်မြို့နယ်၊ ထီးချိုင့်မြို့မဈေးဟာ တိုးပွားလာတဲ့ မြို့ပြလူဦးရေနဲ့ ၎င်းတို့နေ့စဉ်စားသောက်သုံးဆောင်ကြတဲ့ စားသုံးကုန်၊ အသုံး အဆောင်၊ အစားအသောက်တို့အတွက် ခင်းကျင်းရောင်းချရတဲ့ ဈေးဆိုင်ခန်းများဟာ ဝယ်လိုအားကို ဖြည့်ဆည်းပေးနိုင်ခြင်းမရှိတဲ့ အခြေအနေဖြစ်ပါတယ်။ ဒီအခါ ဈေးရဲ့အနောက်ဘက် အများသူငါ သွားနေတဲ့လမ်းမကြီးနံဘေးမှာ တဖြည်းဖြည်း ကျူးကျော်ဝင်ရောက်ရောင်းချလာခဲ့တာ ၁၀ စုနှစ်ခန့် ရှိပြီဖြစ်ပါတယ်။ အရင်တုန်းကတော့ လမ်းသွားလမ်းလာများအတွက် အနှောင့်အယှက်မဖြစ်ပေမဲ့ ယခုအခါ ဆွမ်းခံဆရာတော်များပင် လူကြည့်ရှောင်ကွင်းသွားရတဲ့ အနေအထားရောက်နေပြီး အထူးသဖြင့် မီးသတ်ကားဝင်မရတဲ့ပြဿနာက မြို့အတွက် အကြီးမားဆုံးစိန်ခေါ်မှုဖြစ်နေပါတယ်။ ဒီကိစ္စကို ဖြေရှင်းဖို့အတွက် ကျွန်တော်တို့အပါအဝင်မြို့မိမြို့ဖများ၊ မြို့နယ်စီမံခန့်ခွဲမှုကော်မတီ၊ မြို့နယ်စည်ပင်သာယာရေးကော်မတီတွေ စုပေါင်းညှိနှိုင်းတဲ့အခါ မြို့မဈေးတည်ရှိရာ အောင်ဇေယျာ ရပ်ကွက်မှာပဲ အရင်ကုန်သွယ်ရေး၊ ယခု စားသုံးသူရေးရာဦးစီးဌာနပိုင် ကွင်းအမှတ်(၈၃၇)ရှိ မြေကွက် အမှတ် (၄၁၇)၊ ဧရိယာ ၀.၇၄ ဧကရှိ ဂိုဒေါင်ပါ ဝန်းတစ်ဝန်းနဲ့ မြေကွက်အမှတ်(၃၉၄)၊ ဧရိယာ ၀.၉၁ ဧကရှိ ဝန်းတစ်ဝန်း စုစုပေါင်းနှစ်ဝန်းရှိတဲ့အနက်က ယခုမြို့မဈေးနဲ့ လမ်းမတစ်ခုသာခြားတဲ့ မြေကွက် အမှတ်(၃၉၄)ကို ဈေးအဖြစ်တိုးချဲ့ဖို့ တိုင်ပင်ကြရာက ဒီမေးခွန်းပေါ်ပေါ်လာရခြင်းဖြစ်ပါတယ်။ အဆိုပါမြေကွက်ဟာ ဌာနပိုင်အဆောက်အဦ လုံးဝမရှိသေးတဲ့မြေကွက်တစ်ခုဖြစ်ပြီး လက်ဖက်ရည် ဆိုင်များ၊ ဈေးဆိုင်များနှင့် ကားဂိတ်များကို ဌာနမှနှစ်စဉ်စာချုပ်ဖြင့် အငှားချထားပေးလျက်ရှိပါတယ်။ ဥက္ကဋ္ဌကြီးခင်ဗျား။ ပိုမိုရှင်းလင်းလွယ်ကူအောင် Power Point သုံးစွဲခွင့်ပြုဖို့ မေတ္တာရပ်ခံအပ် ပါတယ်။ ဒါကတော့ ထီးချိုင့်မြို့ကို ဧရာဝတီမြစ်ဘက်က မြင်ရတဲ့တောင်ပေါ်က ရှေးဟောင်း မြသိန်းတန်စေတီနှင့် ကြည်ညိုဖွယ်ရာမြင်ကွင်း ဖြစ်ပါတယ်။ အရံစေတီတော်ရဲ့ အောက်နားက ယခင် သင်္ဘောဆိုက်ကပ်ရာကျောက်တန်းဖြစ်ပါတယ်။ ဒါကတော့ ၂၀၁၅ ခုနှစ်မှာ ဖွင့်လှစ်ခဲ့တဲ့ မြတောင် ကျေးရွာနှင့် ထီးချိုင့်မြို့ ကိုဆက်သွယ်ထားတဲ့ ဧရာဝတီတံတား(ထီးချိုင့်) ဖြစ်ပါတယ်။ ဧရာဝတီ အရှေ့ဘက်ခြမ်းနှင့် အနောက်ဘက်ခြမ်းကိုဆက်သွယ်ပေးထားတဲ့ အထူးအသုံးဝင်တဲ့တံတားတစ်စင်း ဖြစ်ပါတယ်။ တံတားဖွင့်လှစ်ချိန်ကစပြီး ထီးချိုင့်မြို့လေးဟာ အထူးစည်ကားတိုးတက်ခဲ့ပါတယ်။ ဒါက တော့ ထီးချိုင့်မြို့မဈေးအနောက်ဘက် လမ်းမကြီးပေါ်မှာရောင်းချနေတဲ့ ပျံကျဈေးသည်တွေရဲ့ အပေါ် ကမြင်ရတဲ့ပုံ ဖြစ်ပါတယ်။ သွပ်မိုးနီကျင်ကျင်နဲ့ဟာက မူလဈေးကြီးဖြစ်ပြီး အနီရောင်နှင့်ဝိုင်းထားတာ တွေကတော့ လမ်းမကြီးပေါ်က ကျူးကျော်ပျံကျဆိုင်တွေဖြစ်ပါတယ်။ အပေါ်က အပြာရောင်ကတော့ ဂိုဒေါင်ပါတဲ့ဝန်းဖြစ်ပြီး အနက်ရောင်အဝိုင်းကတော့ ကျွန်တော်အဆိုပြု တောင်းခံတဲ့ စားသုံးသူရေးရာ ဦးစီးဌာနပိုင်ဝန်းဖြစ်ပါတယ်။ ဒါကတော့ လမ်းမပေါ်မှာ ဈေးခင်းထားတဲ့ပုံတွေပါ။ ဒါတွေလည်း အတူတူပါပဲ။ ဒါတွေဟာ မနေ့မနက်က မိုးရွာပြီးစ မိုးလင်းရုံလေး၊ မိုးလင်းစမှာ ရိုက်ထားလို့ ဈေးဝယ် သူပါးနေသလိုဖြစ်နေပေမဲ့ ပုံမှန်ဆိုရင် လူတွေပြည့်ညှပ်နေတာဖြစ်ပါတယ်။ ဒါကတော့ အခုအဆိုပြုတဲ့ ဈေးအနောက်ဘက်မြေကွက်အမှတ်(၃၉၄) ဖြစ်ပါတယ်။ အနီရောင်နယ်နိမိတ်တွေက မြေကွက်ကို မြင်သာအောင် ဆွဲထားတဲ့ပုံကြမ်းပဲ ဖြစ်ပါတယ်။ ပုံမှာပါတဲ့ အဆောက်အဦတွေကတော့ ဌာနက နှစ်စဉ် အငှားစာချုပ်နဲ့ ငှားရမ်းဖွင့်လှစ်နေထိုင်တဲ့ ခေတ္တခဏမြေစိုက်အဆောက်အဦကြီးဖြစ်ပါတယ်။ ဒါကြောင့်မို့ ယခုဖော်ပြပါ စားသုံးသူရေးရာဦးစီးဌာနပိုင် မြေကွက်အမှတ်(၃၉၄)ကို မြို့မဈေးတိုးချဲ့ နိုင်ရေးအတွက် ထီးချိုင့်မြို့နယ်စည်ပင်သာယာရေးကော်မတီသို့ လွှဲပြောင်းပေးအပ်နိုင်ခြင်းရှိ/မရှိကို လွှတ်တော်ဥက္ကဋ္ဌကြီးမှတစ်ဆင့် လေးစားစွာမေးမြန်းအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>
စီးပွားရေးနှင့် ကူးသန်းရောင်းဝယ်ရေးဝန်ကြီးဌာနက ဖြေကြားရန် ဖြစ်ပါတယ်။
</speech>
<speech><agency id='13'>ဦးအောင်ထူး(ဒုတိယဝန်ကြီး၊ စီးပွားရေးနှင့် ကူးသန်းရောင်းဝယ်ရေးဝန်ကြီးဌာန)</agency>လေးစား အပ်ပါသော ပြည်သူ့လွှတ်တော်ဥက္ကဋ္ဌကြီး၊ ပြည်သူ့လွှတ်တော်ကိုယ်စားလှယ်တော်ကြီးများနှင့် တက်ရောက်လာကြတဲ့ ဧည့်သည်တော်များ ကိုယ်၏ကျန်းမာခြင်း၊ စိတ်၏ချမ်းသာခြင်းနှင့် ပြည့်စုံပါစေ ကြောင်း ဦးစွာဆုမွန်တောင်းအပ်ပါတယ်ခင်ဗျား။ စစ်ကိုင်းတိုင်းဒေသကြီး၊ ထီးချိုင့်မဲဆန္ဒနယ် ပြည်သူ့ လွှတ်တော်ကိုယ်စားလှယ်ကြီး ဦးမောင်မောင် မေးမြန်းတဲ့စစ်ကိုင်းတိုင်းဒေသကြီး၊ ကသာခရိုင်၊ ထီးချိုင့်မြို့နယ်မြို့မဈေးအနောက်ဘက်ရှိ စားသုံးသူရေးရာဦးစီးဌာနပိုင် လက်ရှိအသုံးမပြုသေးသော မြေကွက်အား ထီးချိုင့်မြို့မဈေးတိုးချဲ့အသုံးပြုရန်အတွက် လွှဲပြောင်းပေးနိုင်ခြင်းရှိ/မရှိ မေးမြန်းတဲ့ ကိစ္စနှင့်ပတ်သက်၍ ကျွန်တော် စီးပွားရေးနှင့် ကူးသန်းရောင်းဝယ်ရေးဝန်ကြီးဌာန ဒုတိယဝန်ကြီး ဦးအောင်ထူးက ဖြေကြားတင်ပြမှာ ဖြစ်ပါတယ်။ ပြည်သူ့လွှတ်တော်ကိုယ်စားလှယ်ကြီး ရည်ညွှန်းတဲ့ အဆိုပါမြေကွက်ဟာ စစ်ကိုင်း တိုင်းဒေသကြီး၊ ထီးချိုင့်မြို့၊ အမှတ်(၂)ရပ်ကွက်၊ ကွင်းအမှတ်(၈၃၇)၊ ဦးပိုင်အမှတ်(၃၉၄/၈၇၅)ရှိ သိုလှောင်ရုံအမှတ်(ထီးချိုင့်-၄)နဲ့ (ထီးချိုင့်-၆) တည်ရှိခဲ့တဲ့မြေနေရာများဖြစ်ပြီး နိုင်ငံတော်အနေနဲ့ စပါးဝယ်ယူရေးကိစ္စကို ရပ်ဆိုင်းခဲ့တာကြောင့်တစ်ကြောင်း၊ သိုလှောင်ရုံများအနေနဲ့ ပျက်စီးမှု ရှိလာတာကြောင့်တစ်ကြောင်း သိုလှောင်ရုံနှစ်ခုကို ထုခွဲရောင်းချခဲ့ပြီးနောက် ဖြစ်ပေါ်လာတဲ့ စီးပွားရေးနှင့် ကူးသန်းရောင်းဝယ်ရေးဝန်ကြီးဌာနက စီမံခန့်ခွဲလျက်ရှိတဲ့ နိုင်ငံတော်ပိုင်မြေ ၀.၉၁ ဧက ဖြစ်ပါတယ်။ မြေကွက်ရဲ့ အနေအထားကို Power Point ဖြင့် တင်ပြခွင့်ပြုပါရန် တင်ပြအပ်ပါတယ်။ တင်ပြပါပုံအရ အဆိုပါမြေကွက်ဟာ ထီးချိုင့်စည်ပင်သာယာဈေးနှင့် တစ်ဆက်တစ်စပ်တည်း မဟုတ်ဘဲ လမ်းရဲ့ တစ်ဘက်ခြမ်း၊ ဘုရားနဲ့ လူနေအိမ်များရဲ့ အနောက်ဘက်မှာ သီးခြားတည်ရှိပါတယ်။ ဒီမြေများကို နိုင်ငံတော်အကျိုးအတွက် ဝန်ကြီးဌာနက စီမံခန့်ခွဲလျက်ရှိရာမှာ ယင်းမြေအနက် ၀.၀၅ ဧကကို တစ်လလျှင် ကျပ် ၃၀၀၀၀ နဲ့ ပုဂ္ဂလိကလုပ်ငန်းရှင် ဦးယဉ်ထွေးအားလည်းကောင်း၊ မြေ ၀.၆၈၈ ဧကကို တစ်လလျှင် ကျပ် ၁၅၀၀၀၀ ဖြင့် ရွှေထီးဧရာမော်တော်ယာဉ်အသင်းအား လည်းကောင်း အိတ်ဖွင့်တင်ဒါစနစ်ဖြင့် သုံးနှစ်သက်တမ်းအတွက် ၂၀၁၆ ခုနှစ်၊ ဒီဇင်ဘာလ ၁ ရက်နေ့ မှ စတင်ငှားရမ်းခဲ့ပါတယ်။ မူလငှားရမ်းခအပေါ်မှာ တစ်နှစ်လျှင် ၅ ရာခိုင်နှုန်းထက်မနည်းတိုးမြှင့်ပြီး တစ်နှစ်တစ်ကြိမ်စာချုပ်ဖြင့် ငှားရမ်းလျက်ရှိပါတယ်။ ယင်းသို့မြေယာငှားရမ်းမှုစာချုပ်သက်တမ်းဟာ ၂၀၁၉ ခုနှစ်၊ ဒီဇင်ဘာလ ၁ ရက်နေ့မှာ ကုန်ဆုံးမှာ ဖြစ်ပါတယ်။ အဆိုပါမြေများကို ထီးချိုင့်ဈေးမြေနေရာတိုးချဲ့၍ စည်ပင်သာယာဈေးအဖြစ် ပြည်သူများ အကျိုးအတွက် တည်ဆောက်လိုပါက မြေယာစီမံခန့်ခွဲမှုဆိုင်ရာ လုပ်ထုံးလုပ်နည်းများနဲ့အညီ စစ်ကိုင်း တိုင်းဒေသကြီးအစိုးရအဖွဲ့က နိုင်ငံတော်သမ္မတရုံးထံ အသုံးပြုခွင့်ရရှိရေးကိုတင်ပြနိုင်ပါတယ်။ ယင်း မြေကွက်ကို ထီးချိုင့်စည်ပင်သာယာဈေးအတွက်အသုံးချနိုင်ရန် နိုင်ငံတော်က သဘောတူညီပါက လက်ရှိငှားရမ်းစာချုပ်သက်တမ်းကုန်ဆုံးတဲ့ ၂၀၁၉ ခုနှစ်၊ ဒီဇင်ဘာလ ၁ ရက်နေ့နောက်ပိုင်းမှာ စီးပွားရေးနှင့် ကူးသန်းရောင်းဝယ်ရေးဝန်ကြီးဌာနအနေနဲ့ စစ်ကိုင်းတိုင်းဒေသကြီးအစိုးရအဖွဲ့ရဲ့ စီမံခန့်ခွဲမှုအောက်ကို လွှဲပြောင်းပေးနိုင်ရန်အလို့ငှာ တည်ဆဲမြေအသုံးချမှုဆိုင်ရာဥပဒေလုပ်ထုံး လုပ်နည်းများနဲ့အညီ နိုင်ငံတော်သို့ အပ်နှံပေးသွားနိုင်ပါကြောင်း ရှင်းလင်းဖြေကြားအပ်ပါတယ်။</speech>
</Q-A>
<Q-A>
<title>
ငပလီမြို့ အမှတ်(၃)၊ လင်းသာရပ်ကွက်အတွင်းရှိ ငပလီရေလှောင်တမံ၏ တရားဝင်နယ်နိမိတ်သတ်မှတ် ဧရိယာကို ဒေသခံပြည်သူများ ထင်ရှားစွာသိမြင်နိုင်အောင် သတ်မှတ်ပေးရန်နှင့် သတ်မှတ်ဧရိယာ အတွင်း တရားမဝင်ကျူးကျော်ဝင်ရောက်နေထိုင်မှုများကိုရပ်တန့်အောင် မည်ကဲ့သို့တားဆီးပေးမည်ကို သိလိုခြင်းနှင့်စပ်လျဉ်းသည့်မေးခွန်း
</title>
<speech type='speaker'>
သံတွဲမဲဆန္ဒနယ်မှ ဦးမင်းကြည် မေးမြန်းဖို့ ဖြစ်ပါတယ်။
</speech>
<speech><mp id='335'>ဦးမင်းကြည်(သံတွဲမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌ ကြီးနှင့် ပြည်ထောင်စုအဆင့်ဝန်ကြီးများ၊ ပြည်သူ့လွှတ်တော်ကိုယ်စားလှယ်များ၊ ကြွရောက်လာကြ သော ဧည့်သည်တော်များအားလုံး မင်္ဂလာပါ။ ကျွန်တော်ကတော့ ရခိုင်ပြည်နယ်၊ သံတွဲမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးမင်းကြည် ဖြစ်ပါတယ်။ ဥက္ကဌကြီးခင်ဗျား။ ကျွန်တော့်ကို Power Point သုံးစွဲခွင့်ပြုပါ။ ရခိုင်ပြည်နယ်၊ သံတွဲမြို့နယ် ငပလီမြို့ အမှတ်(၃) လင်းသာရပ်ကွက်အတွင်းမှာ ရှိတဲ့ ငပလီရေလှောင်တမံရဲ့ တရားဝင်နယ်နိမိတ်သတ်မှတ်ဧရိယာကို ဒေသခံပြည်သူများ ထင်ရှားစွာ သိမြင်နိုင်အောင် သတ်မှတ်ပေးပါရန် အစီအစဉ်ရှိ/မရှိနှင့် ငပလီရေလှောင်တမံ၏ သတ်မှတ်ဧရိယာ အတွင်း တရားမဝင်ကျူးကျော်ဝင်ရောက်နေထိုင်မှုများကို ရပ်တန့်အောင် မည်ကဲ့သို့တားဆီးပေးပါ မည်နည်းဆိုတဲ့မေးခွန်းကို မေးမြန်းသွားမှာဖြစ်ပါတယ်။ ငပလီမြို့ အမှတ်(၃) လင်းသာရပ်ကွက် အတွင်းရှိ နိုင်ငံတော်အစိုးရပိုင် ဆည်မြောင်းဦးစီးဌာနက ၁၉၆၇-၁၉၆၈ ခုနှစ်မှာ တာဝန်ယူ ဆောက်လုပ်ခဲ့တဲ့ ငပလီရေလှောင်တမံစီမံကိန်းဟာ ၁၉၇၀-၁၉၇၁ ခုနှစ်မှာ ပြီးစီးခဲ့ပါတယ်။ ၎င်းရေလှောင်တမံကို တည်ဆောက်ရတဲ့ရည်ရွယ်ချက်ကတော့ ငပလီလူရည်ချွန်စခန်းရေရရှိရေးနှင့် ဒေသခံကျေးရွာများသို့ ရေပေးဝေရေး၊ ငပလီကမ်းခြေတစ်လျှောက်ရှိ ဟိုတယ်များ၊ ရေလုံလောက်စွာ ရရှိရေးနှင့် နွေစပါးစိုက်ပျိုးရေးတို့အတွက် အကောင်အထည်ဖော်ဆောင်ရွက်ခဲ့တာ ဖြစ်ပါတယ်။ ရေလှောင်တမံရဲ့ ဧရိယာအကျယ်အဝန်းဟာ ၂၄၉ ဧကရှိပြီး ဆည်မြောင်းဦးစီးဌာနပိုင် နယ်နိမိတ် အဖြစ် တည်ရှိရာ သတ်မှတ်ထားသော်လည်း ဒေသခံပြည်သူများအနေဖြင့် နယ်နိမိတ်သတ်မှတ်ချက် များ၊ ခြံစည်းရိုးကာရံထားခြင်းများမရှိသည့်အတွက် ရေလှောင်တမံ၏ နယ်နိမိတ်များကို ကောင်းစွာ မသိရှိကြပါ။ ။ ဥက္ကဋ္ဌကြီးခင်ဗျား။ ထိုအခြေအနေကို အခွင့်ကောင်းယူ၍ ဒေသခံပြည်သူအချို့နှင့် ကုမ္ပဏီ အချို့က ရေလှောင်တမံ၏ ဧရိယာနယ်နိမိတ်အတွင်း ကျူးကျော်ဝင်ရောက်၍ ခြံကွက်ရိုက်ခြင်း၊ တစ်ဆင့်ပြန်လည်ရောင်းချခြင်း၊ နေထိုင်ခြင်းတို့ပြုလုပ်နေသည်ကို သိရှိရပါတယ်။ ၎င်းအပြင် ကောင်းမြန်မာအောင်ကုမ္ပဏီလီမိတက်မှ ရေလှောင်တမံဧရိယာအတွင်း ၇၆ ဧကကို ဟိုတယ်နှင့် အပန်းဖြေ Resort လုပ်ငန်းအတွက် နှစ်(၃၀)လုပ်ပိုင်ခွင့်ကို မြေလွတ်၊ မြေလပ်နှင့် မြေရိုင်းများ စီမံ ခန့်ခွဲရေးဗဟိုကော်မတီ၏ ၂၄-၁၂-၂၀၁၄ ရက်နေ့ အစည်းအဝေးအမှတ်စဉ်(၆/၂၀၁၄) ဆုံးဖြတ်ချက် ၅(ခ) အရ လက်မှတ်ရေးထိုးပြီး ထုတ်ပေးထားတာကိုလည်း သိရှိရပါတယ်။ ဥက္ကဌကြီးခင်ဗျား။ ငှက်ပျောချောင်းရေလှောင်တမံကို ၂၀၁၅ ခုနှစ်၊ မတ်လ ၆ ရက်နေ့မှစ၍ ဆည်မြောင်းဦးစီးဌာနပိုင် နယ်နိမိတ်အဖြစ် သတ်မှတ်ထားကြောင်းကိုလည်း အခြားဌာနဆိုင်ရာများသို့ အမိန့်ကြော်ငြာစာထုတ်၍ သတိပေးအကြောင်းကြားထားခဲ့တာကိုလည်း သိရှိရပါတယ်။ ပြစ်မှု ကျူးလွန်သူများအား မြန်မာနိုင်ငံ တူးမြောင်းအက်ဥပဒေ အခန်း(၁၁) ပုဒ်မ ၇၅ အောက်ရှိ ပြစ်ဒဏ် များအလိုက် အပ်နှင်းထားသောလုပ်ပိုင်ခွင့်များအရ လိုအပ်သလို အရေးယူခံရမည်ဖြစ်ကြောင်း ကိုလည်း ပြည်သူလူထုသို့ အသိပေးထုတ်ပြန်ကြေညာထားတာကိုလည်း သိရှိရပါတယ်။ ရေလှောင် တမံရဲ့ ရေဆင်းဧရိယာအတွင်း ကျူးကျော်အဆောက်အဦများ များပြားလာပါက ရေလှောင်တမံ အတွင်းသို့ ရေဆိုးရေညစ်များစီးဝင်ကာ သောက်သုံးရန်မသင့်သည့် ဆိုးကျိုးများကို ကြုံတွေ့လာရနိုင် သည်ကို ဒေသခံမိဘပြည်သူများအနေဖြင့် မလိုလားကြပါဘူးခင်ဗျား။ ဒါကတော့ ငပလီရေလှောင် တမံရဲ့ တည်နေရာပြမြေပုံဖြစ်ပါတယ်။ ငပလီရေလှောင်တမံကို အပေါ်စီးက မြင်ရတဲ့ပုံဖြစ်ပါတယ်။ ဒါကတော့ ငပလီရေလှောင်တမံရဲ့ အဝင်ဆိုင်းဘုတ်ဖြစ်ပါတယ်။ ငပလီရေလှောင်တမံရဲ့ အချက် အလက်တွေကို ဒီလိုဆိုင်းဘုတ်တွေနဲ့ ဖော်ပြထားတာဖြစ်ပါတယ်။ ဒါ ငပလီရေလှောင်တမံရဲ့ တာရိုး ဖြစ်ပါတယ်။ ဒါ ရေလှောင်တမံပိုင်အဆောက်အဦတွေဖြစ်ပါတယ်ခင်ဗျား။ ငပလီရေလှောင်တမံရဲ့ ပုံဖြစ်ပါတယ်။ ဒါကတော့ ငပလီရေလှောင်တမံရဲ့ အမိန့်ကြော်ငြာစာထုတ်ပြန်ထားတာကို တွေ့ရှိရတာ ဖြစ်ပါတယ်။ ဒါလည်း အမိန့်ကြော်ငြာစာပါ။ ဒါကတော့ ရေလှောင်တမံရဲ့ ဧရိယာပြမြေပုံဖြစ်ပါတယ်။ အဲဒီမှာ အစိမ်းနဲ့ပြထားတဲ့ဥစ္စာကတော့ ရေလှောင်တမံရဲ့ဧရိယာ ၂၄၉ ဧကဖြစ်ပြီးတော့ အဝါရောင် နဲ့ကတော့ ကွင်းခြားနယ်နိမိတ်ဖြစ်ပါတယ်။ အခုက ကွင်းခြားနယ်နိမိတ်အတွင်းနဲ့ ရေလှောင်တမံရဲ့ ဧရိယာအတွင်းမှာ ဝင်ရောက်ပြီးတော့ ကျူးကျော်နေတာတွေကို တွေ့ရှိရပါတယ်။ ဒါကတော့ ကောင်းမြန်မာအောင်ကုမ္ပဏီလီမိတက်ကနေပြီးတော့ ၇၆ ဧကကို ရေလှောင်တမံဧရိယာအတွင်းမှာ ကျူးကျော်ပြီးတော့ နေရာယူထားတာကို သိရှိရပါတယ်ခင်ဗျား။ ဒါကတော့ ပလပ်မြေ မြေလွတ်၊ မြေရိုင်းဌာနကနေပြီးတော့ လက်မှတ်ထိုးပြီး ထုတ်ပြန်ထားတဲ့စာရွက်ဖြစ်ပါတယ်။ ဒါလည်း အတူတူပါပဲ ခင်ဗျား။ ၇၆ ဧကပါ။ ဒီ အနီစက်တွေနဲ့ဥစ္စာကတော့ ရေကန်ရဲ့ပတ်ပတ်လည်တစ်လျှောက်လုံးမှာ ကောင်းမြန်မာအောင်ကုမ္ပဏီကနေ ယူထားတဲ့ ဧရိယာတွေဖြစ်ပါတယ်။ ဒါကြောင့်မို့လို့ ဥက္ကဋ္ဌကြီးမှ တစ်ဆင့် ကျွန်တော်မေးမြန်းလိုတာကတော့ ရေလှောင်တမံရဲ့ ဧရိယာကို သတ်မှတ်ပေးတဲ့အပြင် နောက်တစ်ခါ ရေလှောင်တမံရဲ့ ဧရိယာအတွင်းမှာ ကျူးကျော်ပြီးတော့ ဝင်ရောက်နေထိုင်သူများကို အရေးယူပေးဖို့ရှိ/မရှိကို လွှတ်တော်ဥက္ကဋ္ဌကြီးမှတစ်ဆင့် မေးမြန်းရခြင်း ဖြစ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>
စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက ဖြေကြားရန် ဖြစ်ပါတယ်။
</speech>
<speech><agency id='11'>ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>လေးစား အပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ရခိုင်ပြည်နယ်၊ သံတွဲမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးမင်းကြည်ရဲ့ ရခိုင်ပြည်နယ်၊ သံတွဲမြို့နယ် ငပလီမြို့ အမှတ်(၃)၊ လင်းသာရပ်ကွက်အတွင်းမှာရှိတဲ့ ငပလီရေလှောင်တမံရဲ့ တရားဝင်နယ်နိမိတ် သတ်မှတ်ဧရိယာကို ဒေသခံပြည်သူများထင်ရှားစွာသိမြင်နိုင်အောင် သတ်မှတ်ပေးဖို့ အစီအစဉ်ရှိ/မရှိ နှင့် ငပလီရေလှောင်တမံရဲ့ သတ်မှတ်ဧရိယာအတွင်း တရားမဝင်ကျူးကျော်ဝင်ရောက်နေထိုင်မှု တွေကို ရပ်တန့်အောင် မည်ကဲ့သို့တားဆီးပေးပါမည်ဆိုတဲ့ မေးခွန်းနှင့်စပ်လျဉ်းပြီး ရခိုင်ပြည်နယ် အစိုးရအဖွဲ့ရဲ့ ဖြေကြားချက်နှင့်အတူ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနမှ ဒုတိယဝန်ကြီး ကျွန်တော် ဦးလှကျော်မှ ပေါင်းစပ်ကြားပေးပါ့မယ်။ လွှတ်တော်ကိုယ်စားလှယ်ကြီး ရဲ့မေးခွန်းမှာ ငပလီရေလှောင်တမံရဲ့ တရားဝင်နယ်နိမိတ်သတ်မှတ်ဧရိယာကို ဒေသခံပြည်သူများ ထင်ရှားစွာသိမြင်နိုင်ဖို့ သတ်မှတ်ပေးဖို့ ကိစ္စနှင့် သတ်မှတ်ဧရိယာအတွင်း တရားမဝင်ကျူးကျော် ဝင်ရောက်နေထိုင်မှုတွေကို ရပ်တန့်အောင် တားဆီးပေးနိုင်ရေးကိစ္စဆိုပြီး အပိုင်းနှစ်ပိုင်းပါဝင်တာကို တွေ့ရှိရပါတယ်။ ဥက္ကဋ္ဌကြီးခင်ဗျား။ ရခိုင်ပြည်နယ်၊ သံတွဲမြို့နယ်အတွင်းမှာတည်ရှိတဲ့ ငပလီရေလှောင်တမံ (ငှက်ပျောချောင်းရေလှောင်တမံ)ဆိုတဲ့ အဆိုပါရေလှောင်တမံကို ငပလီမြို့နှင့် ယင်းဒေသဟိုတယ်ဇုန် သောက်သုံးရေရရှိဖို့အတွက် ရည်ရွယ်ပြီး ၁၉၇၀ ပြည့်နှစ်က တည်ဆောက်ပြီးစီးခဲ့တာဖြစ်ပါတယ်။ ဆည်မြောင်းနှင့် ရေအသုံးချမှုစီမံခန့်ခွဲရေးဦးစီးဌာန ယခင်ဆည်မြောင်းဦးစီးဌာနက ထိန်းသိမ်းထားတဲ့ ရေလှောင်တမံဖြစ်ပါတယ်။ ဆည်မြောင်းနှင့် ရေအသုံးချရေးစီမံခန့်ခွဲမှုဦးစီးဌာနအနေနဲ့ ငပလီ ရေလှောင်တမံကို ဒေသအတွင်းမှာ ရေရှည်တည်တံ့စွာ အသုံးပြု သွားနိုင်ဖို့အတွက် ထိန်းသိမ်း စောင့်ရှောက်နိုင်ရန်ရည်ရွယ်ပြီးတော့ ၂၀၁၅ ခုနှစ်၊ မတ်လ ၂၆ ရက်စွဲပါအမိန့်ကြော်ငြာစာအမှတ် (၅၁/၂၀၁၅)နဲ့ တမံနှင့်ဆက်စပ်တည်ရှိတဲ့ ဆည်မြောင်းနယ်နိမိတ်အပိုင်းအခြားများကို ထုတ်ပြန်ပြီး ဖြစ်ပါတယ်။ တစ်ဆက်တည်းမှာပဲ ဆည်ရေပြင်တည်ရှိတဲ့သဏ္ဌာန်အတိုင်း ၎င်းအပေါ် အကျိုး သက်ရောက်မှုများကို ကန့်သတ်နိုင်ဖို့အတွက် ဆည်ရေပြင်နယ်နိမိတ်ဧရိယာကိုလည်း သတ်မှတ်နိုင်ဖို့ ဆောင်ရွက်ထားရှိပြီး ဖြစ်ပါတယ်။ အမိန့်ကြော်ငြာစာထုတ်ပြန်ခဲ့တဲ့ ငပလီရေလှောင်တမံရဲ့ ဆည်မြောင်းနယ်နိမိတ်အပိုင်းအခြားကို တင်ပြရမယ်ဆိုရင် တည်နေရာ မြောက်လတ္တီတွဒ် ၁၈ ဒီဂရီ၊ ၂၄ မိနစ်၊ ၂၅ စက္ကန့်နဲ့ အရှေ့လောင်ဂျီတွဒ် ၉၄ ဒီဂရီ၊ ၂၀ မိနစ်၊ ၃၃ စက္ကန့်၊ နယ်နိမိတ်လားရာ အရှေ့မြောက်လားသော် ကွင်းအမှတ် ၂၀၅(က)၊ ဌက်ပျောချောင်းကွင်း၊ အရှေ့လားသော် ကွင်းအမှတ် VT ၃၉ လင်းသာကြေးတိုင်ပြင်ကွင်း၊ အရှေ့တောင်လားသော် ကွင်းအမှတ် VT ၃၉ လင်းသာ ကြေးတိုင်ပြင်ကွင်း၊ တောင်လားသော် ကွင်းအမှတ် VT ၄၀ မြပြင်ကြေးတိုင်ပြင်ကွင်း၊ အနောက်တောင် လားသော်ကွင်းအမှတ် VT ၄၀ မြပြင်ကြေးတိုင်ပြင်ကွင်း၊ အနောက်လားသော် ငပလီမှ လုံးသာသို့ သွားသောကားလမ်း၊ အနောက်မြောက်လားသော် မြန်မာ့စိုက်ပျိုးရေးခြံ၊ မြောက်ကိုလားသော် ကွင်းအမှတ် ၂၀၅(က) ငှက်ပျောချောင်းကွင်းတို့နဲ့ နယ်နိမိတ်အပိုင်းအခြားကို သတ်မှတ်ထားခဲ့ ပါတယ်။ ဥက္ကဌကြီးခင်ဗျား။ ငပလီရေလှောင်တမံရဲ့ ဆည်ရေပြင်နယ်နိမိတ်ဧရိယာကိုတော့ ဒေသခံ ပြည်သူများ ထင်ရှားသိမြင်နိုင်ဖို့ နယ်နိမိတ်မှတ်တိုင်(Border Post)တွေကို စိုက်ထူသွားနိုင်ဖို့အတွက် လုပ်ငန်းအစီအမံများလည်း ချထားပြီးဖြစ်ပါတယ်။ လုပ်ငန်းဆောင်ရွက်ဖို့လိုအပ်မယ့် ရန်ပုံငွေအတွက် ၂၀၁၈-၂၀၁၉ ခုနှစ် အောက်တိုဘာ-စက်တင်ဘာ ဘဏ္ဍာရေးနှစ်မှာ ရခိုင်ပြည်နယ်အစိုးရအဖွဲ့ရဲ့ ရန်ပုံငွေမှာ ထည့်သွင်းလျာထားတောင်းခံပြီး အကောင်အထည်ဖော်ဆောင်ရွက်သွားမှာဖြစ်ပါတယ်။ လွှတ်တော်ကိုယ်စားလှယ်ကြီးမေးခွန်းပါ ငပလီရေလှောင်တမံရဲ့ သတ်မှတ်ဧရိယာအတွင်း ကျူးကျော် ဝင်ရောက်ပြီး ခြံကွက်ရိုက်ခြင်း၊ နေထိုင်ခြင်း၊ တစ်ဆင့်ပြန်ရောင်းခြင်းတို့ ပြုလုပ်နေတဲ့ကိစ္စနဲ့ ပတ်သက်ပြီး ရှင်းလင်းဖြေကြားပါ့မယ်။ ယင်းအခြေအနေတွေကို ကွင်းဆင်းစိစစ်ဆောင်ရွက်ခဲ့ရာမှာ ဆည်အဝင်လမ်းမှာရှိတဲ့ ဈေးဆိုင်ခန်းတွေ ကျူးကျော်ဆောက်လုပ်ထားမှုကို စိစစ်တွေ့ရှိရတဲ့အတွက် ယင်းအပေါ် ၂၀၁၈ ခုနှစ် မေလအကုန်မှာ အပြီးရှင်းလင်းဖယ်ရှားဆောင်ရွက်ပေးခဲ့ပြီး ဖြစ်ပါတယ်။ အဆိုပါရေလှောင်တမံသတ်မှတ်ဧရိယာအတွင်း တည်ရှိနေတဲ့မြေပြင်အနေအထားကို စိစစ် ဆောင်ရွက်ခဲ့ရာမှာ ဆည်မြောင်းနယ်နိမိတ်အတွင်း ယခင်က နယ်နိမိတ်သတ်မှတ်ခြင်းမပြုနိုင်သေးတဲ့ ကာလက မြေလွတ်၊ မြေလပ်နှင့် မြေရိုင်းများစီမံခန့်ခွဲမှုဗဟိုကော်မတီက မြေလွတ်မြေရိုင်းများ လုပ်ပိုင်ခွင့်ပြု ထားတဲ့ ဧရိယာအချို့ပါဝင်ခဲ့မှုရှိတာကို စိစစ်တွေ့ရှိရပါတယ်။ ထိုဒေသအတွင်း ၂၀၁၅ ခုနှစ် ဇန်နဝါရီအတွင်းက ခွင့်ပြုပေးထားတဲ့ ကောင်းမြန်မာအောင်ကုမ္ပဏီရဲ့ မြေလွတ်မြေရိုင်းဧရိယာ အစိတ်အပိုင်းအလိုက် စုစုပေါင်း ၇၆ ဧကနဲ့ပတ်သက်ပြီး စိစစ်ရန်ကိစ္စပေါ်ပေါက်လာပါတယ်။ ကောင်းမြန်မာအောင်ကုမ္ပဏီဟာ ၂၀၁၄ ခုနှစ်မှာ မြေလွတ်၊ မြေလပ်၊ မြေရိုင်းဧရိယာ ၇၆ ဧကကို ခရီးသွားလုပ်ငန်းနှင့် Resort လုပ်ကိုင်ဖို့အတွက် လျှောက်ထားခဲ့ပြီး ယင်းလျှောက်ထားမှုအပေါ် ဥပဒေ၊ လုပ်ထုံးလုပ်နည်းများနှင့်အရ မြေလွတ်၊ မြေလပ်နှင့် မြေရိုင်းစီမံခန့်ခွဲရေးဗဟိုကော်မတီက ၂၀၁၅ ခုနှစ်၊ ဇန်နဝါရီလ ၁၅ ရက်က နှစ်(၃၀) လုပ်ပိုင်ခွင့်ပြုခဲ့ကြောင်း သိရှိရပါတယ်။ ယင်းသို့ခွင့်ပြုခဲ့စဉ်က ငပလီရေလှောင်တမံရဲ့ ရေဝေရေလဲဧရိယာတွေဟာ မြေလွတ်၊ မြေရိုင်း အဖြစ် တည်ရှိနေခဲ့တာဖြစ်ပါတယ်။ ခွင့်ပြုပြီးနောက်ပိုင်း ငပလီရေလှောင်တမံရဲ့ နယ်နိမိတ်အပိုင်း အခြားကို အမိန့်ကြော်ငြာစာထုတ်ပြန်ခဲ့ရာမှာ ကုမ္ပဏီသို့ ခွင့်ပြုခဲ့တဲ့ ဧရိယာတွေဟာ ရေလှောင်တမံရဲ့ နယ်နိမိတ်အပိုင်းအခြားအတွင်း ပါဝင်သွားခဲ့တဲ့အခြေအနေဖြစ်ကြောင်း စိစစ်ရရှိပါတယ်။ ငပလီ ရေလှောင်တမံဟာ သောက်သုံးရေအတွက် ရည်ရွယ်တည်ဆောက်ခဲ့တာဖြစ်လို့ ကုမ္ပဏီက အကောင် အထည်ဖော်ဆောင်ရွက်မယ့် ခရီးသွားလုပ်ငန်းနှင့် Resort လုပ်ငန်းဟာ ငပလီရေလှောင်တမံရဲ့ မူလရည်ရွယ်ချက်အပေါ် မည်သို့အကျိုးသက်ရောက်လာဖွယ်များ၊ Impact ထိခိုက်လာနိုင်မှုများ ပြန်လည်စိစစ်သွားဖို့ ရှိလာမှာဖြစ်ပါတယ်။ ဥက္ကဋ္ဌကြီးခင်ဗျား။ သို့ဖြစ်တဲ့အတွက်ကြောင့် မြေလွတ်၊ မြေလပ်၊ မြေရိုင်းခွင့်ပြုချက်နှင့် စပ်လျဉ်းပြီး ပြန်လည်စိစစ်သွားနိုင်ဖို့အတွက် ၂၀၁၈ ခုနှစ်၊ ဇွန်လ ၈ ရက်နေ့မှာ ကျင်းပပြုလုပ်ခဲ့တဲ့ မြေလွတ်၊ မြေလပ်နှင့် မြေရိုင်းများစီမံခန့်ခွဲရေးဗဟိုကော်မတီအစည်းအဝေးမှာ တင်ပြဆွေးနွေးခဲ့ပြီး တော့ အထူးအဖွဲ့ဖြင့် ကွင်းဆင်းစစ်ဆေးဆောင်ရွက်သွားရန် ဆုံးဖြတ်ထားရှိခဲ့ပြီးဖြစ်ပါတယ်။ ကွင်းဆင်းစစ်ဆေးတွေ့ရှိချက်နှင့်အညီ တည်ဆဲဥပဒေများအရ ပြန်လည်သုံးသပ်ဆောင်ရွက်သွားနိုင် ရန် အနေအထားဖြစ်ပါကြောင်း လွှတ်တော်ကိုယ်စားလှယ်ကြီးရဲ့ မေးခွန်းအပေါ် ပြန်လည်ရှင်းလင်း ဖြေကြားအပ်ပါတယ်။ အားလုံးကို ကျေးဇူးတင်ပါတယ်။</speech>
</Q-A>
<Q-A>
<title>
ကျွဲ၊ နွား အရှင်များအား ပြည်ပသို့တရားဝင်တင်ပို့ခွင့်ပြုခဲ့ပြီး ပြည်တွင်းတွင် ခိုင်းကျွဲ၊ နွားပြတ်လပ်မှု မရှိစေရေးနှင့် ပြည်တွင်းနွားမွေးမြူရေးစဉ်ဆက်မပြတ်စေရန်အတွက် မည်ကဲ့သို့စီစဉ်ထားကြောင်း သိလိုခြင်းနှင့်စပ်လျဉ်းသည့်မေးခွန်း
</title>
<speech type='speaker'>
မင်းလှမဲဆန္ဒနယ်မှ ဒေါက်တာသန်းအောင်စိုး မေးမြန်းဖို့ဖြစ်ပါတယ်။
</speech>
<speech><mp id='204'>ဒေါက်တာသန်းအောင်စိုး(မင်းလှမဲဆန္ဒနယ်)</mp> လေးစားရပါသော ပြည်သူ့လွှတ်တော် ဥက္ကဌကြီးနှင့် လွှတ်တော်ကိုယ်စားလှယ်များ၊ ပြည်ထောင်စုအဆင့်ဝန်ကြီးများ၊ ဧည့်သည်တော်များ အားလုံး မင်္ဂလာပါ။ ကျွန်တော်ကတော့ ပဲခူးတိုင်းဒေသကြီး၊ မင်လှမဲဆန္ဒနယ်က ပြည်သူ့လွှတ်တော် ကိုယ်စားလှယ် ဒေါက်တာသန်းအောင်စိုး ဖြစ်ပါတယ်။ ခိုင်းကျွဲ၊ နွားပြတ်လပ်မှုနှင့် ပြည်တွင်း နွားမွေးမြူရေး အခြေအနေတွေနဲ့ပတ်သက်ပြီးတော့ မေးမြန်းသွားမှာဖြစ်ပါတယ်။ ကျွဲ၊ နွားအရှင် ပြည်ပကိုတင်ပို့မှုကို စီးပွားရေးနှင့် ကူးသန်းရောင်းဝယ်ရေးဝန်ကြီးဌာန ၂၀၁၇ ခုနှစ်၊ အောက်တိုဘာ လ ၉ ရက်နေ့မှာ(၄၉/၂၀၁၇) စာအမှတ်နှင့် ခွင့်ပြုခဲ့ပါတယ်။ အဲဒီလိုရောင်းတဲ့အတွက် ကျွန်တော်တို့ နိုင်ငံအနေနဲ့ စက်မှုလယ်ယာကိုအပြည့်အဝ မကူးပြောင်းနိုင်သေးတဲ့အခြေအနေမှာ ခိုင်းကျွဲ၊ နွားတွေ ပြတ်လပ်သွားမှာစိုးရပါတယ်။ ဒါကြောင့် ပြည်ပတင်ပို့မှုနှင့် ပြည်တွင်းနွားမွေးမြူမှု ဟန်ချက်ညီဖို့ လိုပါတယ်။ ပြည်ပတင်ပို့ရတဲ့ရည်ရွယ်ချက်တွေကို ကြည့်ရင်တော့ လွတ်လပ်တဲ့ ဈေးကွက်ဖော်ဆောင် မှု၊ တရားမဝင်လမ်းကြောင်းက တရားဝင်လမ်းကြောင်းပေါ်ရောက်ဖို့၊ မွေးမြူသူတောင်သူလယ်သမား တွေ အလုပ်အကိုင်အခွင့်အလမ်းတိုးဖို့၊ တောင်သူလယ်သမားအကျိုးစီးပွားကာကွယ်နိုင်ဖို့ဆိုပြီး ရည်ရွယ်ထားတာတွေ့ရပါတယ်။ ဒါပေမဲ့လည်း ပြည်တွင်းမှာကျတော့ ကျွဲ၊ နွားသယ်ယူမှုတွေက အခက်အခဲတွေနဲ့ကြုံတွေ့နေရပါတယ်။ မြို့နယ်ကျော်၊ ခရိုင်ကျော်၊ တိုင်းကျော် စသည်ဖြင့် သယ်ရတဲ့ နေရာမှာလည်း တကယ့်မွေးမြူတဲ့တောင်သူလယ်သမားတွေက မိမိနွားကို သယ်ယူရတာတောင်မှ ခက်ခဲနေပါတယ်။ အဲဒီလိုရောင်းချတဲ့နေရာမှာလည်း မွေးမြူရေးနှင့်ကုသရေးဦးစီးဌာနက ထိန်းကျောင်းမှု တွေလုပ်ပေးပါတယ်။ တစ်ကြိမ်ကို အကောင် ၁၀၀ တစ်ခါတည်းသယ်ရမယ်။ စုဆောင်းရပ်ရှိတဲ့ခရိုင် မှာပဲ ဝယ်ရမယ်။ ငါးနှစ်အထက်ဖြစ်ရမယ်။ နွားအထီးတွေဆို သင်းကွပ်ပြီးသားဖြစ်ရမယ်။ Animd Quarantine Certificate cosmos qg?šeopoloe:98:60:condoosq2260:2008 ဆိုတဲ့ အချက်တွေနဲ့ထိန်းကွပ်ထားပါတယ်။ တစ်ကြိမ် အကောင် ၁၀၀ သယ်ဖို့ဆိုတာဟာ သာမန် တောင်သူတွေအနေနဲ့က မဖြစ်ပါဘူး။ တကယ့်တကယ်တမ်းကျတော့ ဒီတရားမဝင် လမ်းကြောင်းနဲ့ သယ်နေတဲ့သူတွေကို တရားဝင်လမ်းကြောင်းနဲ့ သယ်နိုင်ဖို့အတွက်ကိုပဲ လုပ်ပေးသလို၊ အကောင် ၁၀၀ တစ်ခါတည်းသယ်ဖို့ဆိုတဲ့အခါမှာ အခက်အခဲတွေရှိနေတဲ့အတွက် Permit ရောင်းစားတဲ့ ပြဿနာတွေလည်း ကြုံ လာရနိုင်ပါတယ်။ အဲဒီတော့ ဒီလိုမျိုးပြည်တွင်းမှာ နွားသယ်ရတာခက်ခဲ နေတာကလည်းပဲ နှစ် ၅၀ ကျော်က ချပေးခဲ့တဲ့ ၁၉၆၆ ခုနှစ်၊ မတ်လ ၂၂ ရက်နေ့ လယ်ယာ စိုက်ပျိုးရေးနှင့်သစ်တောရေးရာဌာန၊ စိုက်ပျိုးရေးဌာနစုရဲ့ အမိန့်ကြော်ငြာစာနဲ့ ၂၀၁၂ ခုနှစ်၊ သြဂုတ်လ ၁၀ ရက် အရေးကြီးကုန်စည်နှင့်ဝန်ဆောင်မှုဥပဒေတွေကြောင့် ပြည်တွင်းနွားသယ်ရ တာတွေမှာလည်း အခက်အခဲတွေဖြစ်နေပါတယ်။ အဲဒီတော့ နွားတွေတော့ထုတ်ရောင်းပြီး ပြည်တွင်း မှာ နွားမွေးမြူမှုဘယ်လောက်တိုးတက်လာပြီလဲ။ နွားမွေးမြူမှုဆိုတာ နွားမျိုး၊ အစားအစာဖြစ်တဲ့ စားကျက်၊ နောက် မွေးမြူပုံနည်းစနစ်။ ဒါတွေဖွံ့ဖြိုးဖို့လည်းလိုပါတယ်။ နွားမျိုးတွေအနေနဲ့ဆိုရင်တော့ ဌာနက မျိုးချောင်းတွေဖြန့်ပေးနေတာ မှန်ပါတယ်။ ဒါပေမဲ့ ဌာနမှာရှိတဲ့ နွားသိုးတွေကလည်း အကန့်အသတ်နဲ့ပဲရှိနေပါတယ်။ နောက် စားကျက်တွေကလည်းပဲ တကယ်တော့နွားတွေအတွက် လုံလုံလောက်လောက်မရှိပါဘူး။ နောက် နည်းစနစ်ပိုင်းဆိုင်ရာအရဆိုလို့ရှိရင်လည်း မွေးမြူရေး ဆိုင်ရာဆေးတက္ကသိုလ်အနေနဲ့ကတော့ Master တွေ၊ Ph.D တွေ စသည်ဖြင့် ထုတ်ပေးနေပေမဲ့လို့ စာရွက်တွေပေါ်မှာပဲသင်ပြီးတော့ တကယ်လက်တွေ့မှာ တကယ်ကွင်းဆင်းနိုင်တဲ့ Demonstration Form၊ စားကျက်တွေ လုံလောက်အောင်မရှိတဲ့အခါမှာ လက်တွေ့ပိုင်းဆိုင်ရာအရ ဆောင်ရွက်မှုတွေ မှာလည်း အားနည်ချက်တွေရှိနေပါတယ်။ ဒါကြောင့်မို့လို့ နွားမွေးမြူတဲ့သူတွေလည်း အဆင်ပြေ အောင်၊ တောင်သူတွေလည်းအဆင်ပြေအောင်၊ နည်းစနစ်ပိုင်းတွေလည်းအဆင်ပြေအောင်၊ တကယ် မွေးမြူတဲ့တောင်သူလယ်သမားတွေ ရောင်းချရတဲ့နေရာမှာလည်း အဆင်ပြေအောင်စသည်ဖြင့် ဘယ်လိုများဆောင်ရွက်ထားပါသလဲ။ အခုကြုံတွေနေရတဲ့ အခက်အခဲတွေကိုလည်းပဲ၊ တကယ် ကုန်သွယ်တဲ့လူတွေ၊ တကယ်နွားမွေးတဲ့တောင်သူတွေ အဆင်ပြေအောင်၊ တောင်သူလယ်သမားတွေရဲ့ အလုပ်အကိုင်အခွင့်အလမ်းတွေတိုးပွားလာအောင် ဘယ်လိုများဆောင်ရွက်ပေးဖို့ အစီအစဉ်ရှိပါသလဲ ဆိုတာ ပြည်သူတစ်ရပ်လုံးရဲ့ ကိုယ်စား ပြည်သူ့လွှတ်တော်ဥက္ကဋ္ဌကြီးကတစ်ဆင့် ရိုသေလေးစားစွာ မေးမြန်းအပ်ပါတယ်ခင်ဗျား။ အားလုံးကိုကျေးဇူးတင်ပါတယ်။</speech>
<speech type='speaker'>
စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက ဖြေကြားရန် ဖြစ်ပါတယ်။
</speech>
<speech><agency id='11'>ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ပဲခူးတိုင်းဒေသကြီး၊ မင်းလှမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာသန်းအောင်စိုးရဲ့ မေးခွန်းအပေါ် စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာနမှ ပြန်လည်ရှင်းလင်းဖြေကြားပေး ပါမယ်။ ဥက္ကဋ္ဌကြီးခင်ဗျား။ Power Point အသုံးပြုခွင့်ပြုပါရန် တင်ပြအပ်ပါတယ်။ ပြည်သူ့လွှတ်တော်ကိုယ်စားလှယ်ကြီး ဒေါက်တာသန်းအောင်စိုးအနေနဲ့ ယခုလိုပြည်တွင်း လယ်ယာလုပ်ငန်းမှာ အားကိုးအားထားပြုနေရဆဲ ခိုင်းကျွဲ၊ နွားများ ရှားပါးပြတ်လပ်မှုမရှိစေဖို့နဲ့ စဉ်ဆက်မပြတ်မွေးမြူထုတ်လုပ်ပေးသွားနိုင်မယ့် အစီအမံများချမှတ်လုပ်ကိုင်နေမှုအပေါ်မှာ ပြည်သူ တွေသိမြင်ပြီး ပူးပေါင်းအကောင်အထည်ဖော် ထိန်းကျောင်းသွားနိုင်ရေးအတွက်မေးမြန်းတဲ့ ယခု မေးခွန်းအတွက်ပေါ်လည်း အထူးပင်ကျေးဇူးတင်ရှိပါကြောင်း တင်ပြအပ်ပါတယ်။ ဥက္ကဌကြီးခင်ဗျား။ ကျွဲ၊ နွားအရှင်တွေကို ပြည်ပကိုတရားဝင်တင်ပို့ခြင်းအားဖြင့် နိုင်ငံတော်မှာ ရသင့်ရထိုက်တဲ့ အခွန်အခတွေရရှိစေဖို့၊ နယ်စပ်ဖြတ်ကျော်ကူးစက်ရောဂါတွေကို ထိန်းချုပ်နိုင်ဖို့၊ ပြည်သူများအနေနဲ့ ကျွဲ၊ နွားများ ပြည်ပတင်ပို့ရောင်းချမှုမှရရှိတဲ့ဝင်ငွေနဲ့ မိသားစုစားဝတ်နေရေးကို တစ်ဖက်တစ်လမ်းမှအထောက်အကူဖြစ်စေဖို့နဲ့ တရားမဝင်ကျွဲ၊ နွားတွေ ပြည်ပတင်ပို့နေခြင်းကို ပပျောက်ပြီး နိုင်ငံရဲ့ ပို့ကုန်ဝင်ငွေတိုးမြှင့်နိုင်စေရေးကို ရည်ရွယ်ချက်များနဲ့ စီးပွားရေးနှင့် ကူးသန်း ရောင်းဝယ်ရေးဝန်ကြီးဌာနအနေနဲ့ ဈေးကွက်စီးပွားရေးနှင့်အညီ ကျွဲ၊ နွားပြည်ပတရားဝင်ရောင်းချခွင့် ကို ၂၀၁၇ ခုနှစ်၊ အောက်တိုဘာလ ၉ ရက်နေ့က အမိန့်ကြော်ငြာစာအမှတ်(၄၉/၂၀၁၇) ဖြင့် ခွင့်ပြု ခဲ့ခြင်းဖြစ်ပါတယ်။ ယခုလို ကျွဲ၊ နွားအရှင်များ ပြည်ပတင်ပို့မှုလုပ်ငန်းစဉ်မှာ မွေးမြူထုတ်လုပ်ခြင်းနှင့် တင်ပို့ခြင်းဆိုတဲ့ ကဏ္ဍနှစ်ရပ်ရှိနေပြီးတော့ အခြေခံကျတဲ့ မွေးမြူထုတ်လုပ်ခြင်းအပိုင်းအတွက် မိမိတို့ ဝန်ကြီးဌာနမှ စီမံဆောင်ရွက်ရမှုရှိပါတယ်။ ဥက္ကဋ္ဌကြီးခင်ဗျား။ မိမိတို့ဝန်ကြီးဌာနအနေနဲ့ ၂၀၁၈ ခုနှစ် တိရစ္ဆာန်ကောင်ရေစာရင်း ကောက်ယူခြင်း ရှေ့ပြေးစီမံကိန်း အကောင်အထည်ဖော်ဆောင်ရွက်မှုအရ၊ ရှေ့ပြေးကိန်းဂဏန်းတွေ အရ မြန်မာနိုင်ငံမှာ ကျွဲ၊ ၁၈ သိန်း၊ နွား ၉၇ သိန်း ကျွဲ၊ နွားကောင်ရေစုစုပေါင်း ၁၁၅ သိန်းရှိတယ်လို့ ခန့်မှန်းရရှိထားပါတယ်။ ယင်းကျွဲ၊ နွားကောင်ရေပမာဏ ၁၁၅ သိန်းကနေ နှစ်စဉ်သားပေါက်ပြီး ပိုပြီးဈေးကွက်ပို့နိုင်တဲ့အရွယ်ရောက်တဲ့ ကျွဲ၊ နွားကတော့ ၁၁ သိန်း ရာခိုင်နှုန်းအားဖြင့် ၉.၅ ရာခိုင်နှုန်းရှိမှာဖြစ်ပါတယ်။ ဒီစာရင်းဇယားတွေအခြေခံအရ ပြည်တွင်းအသုံးပြုမှုအတွက် နှစ်စဉ် ကျွဲ၊ နွားကောင်ရေ လေးသိန်းခန့်လိုအပ်မယ်လို့ တွက်ချက်ရရှိပြီးတော့ ဈေးကွက်တင်ပို့နိုင်မယ့်ကောင်ရေနုတ်ပယ်မယ် ဆိုရင် ကောင်ရေ ခုနစ်သိန်းခန့်ပိုလျှံမှု ရရှိမယ်လို့စိစစ်ရရှိပါတယ်။ သို့သော်လည်း တရားမဝင် လမ်းကြောင်းက စီးထွက်သွားနိုင်မှုများလည်း ရှိနေသေးတဲ့အတွက်ကြောင့် ဒီပိုလျှံကျွဲ၊ နွားများ အရေအတွက်ကို ပြည်ပကိုတင်ပို့ရေးမှာ စနစ်တကျစိစစ်ဆောင်ရွက်နေရမှု ရှိပါတယ်။ ယခု လုပ်ငန်းစဉ်ကို စတင် အကောင်အထည်ဖော်ခဲ့တဲ့ ၂၀၁၇ ခုနှစ် ဒီဇင်ဘာလမှစပြီး ၂၀၁၈ ခုနှစ် မေလ အထိ ခြောက်လတာကာလအတွင်းမှာ ကျွဲ၊ နွား ပြည်ပကိုတရားဝင်တင်ပို့ခွင့်ပြုခဲ့တဲ့ အရေအတွက်ဟာ ယခုနှစ် မေလကုန်မှာဆိုရင် ကျွဲ ၆၇၇၁ ကောင်နဲ့ နွား ၅၀၀၂၂ ကောင် စုစုပေါင်းကောင်ရေ ၅၆၇၉၃ ကောင်ဖြစ်ကြောင်း တင်ပြအပ်ပါတယ်။ ။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ မွေးမြူရေးနှင့် ကုသရေးဦးစီးဌာနအနေနဲ့ နိုင်ငံအတွင်း ကျွဲ၊ နွား အရင်းအမြစ်များ စဉ်ဆက်မပြတ်တည်တံ့နေစေဖို့ ထိန်းကျောင်းဆောင်ရွက်နေပါတယ်။ ကျွဲ၊ နွား အရှင်တွေ ပြည်ပတင်ပို့တဲ့လုပ်ငန်းစဉ် Standard of Operating Procedures-SOP ရေးဆွဲ ဆောင်ရွက်လျက်ရှိကြောင်း တင်ပြအပ်ပါတယ်။ တရားဝင်တင်ပို့ဖို့ လျှောက်ထားလာတာနှင့်အညီ အဆိုပါ ပို့ကုန် ကျွဲ၊ နွားတွေရဲ့ ကျန်းမာရေးစိစစ်စစ်ဆေး သဘောထားမှတ်ချက်ပေးနိုင်ဖို့အတွက် ဆောင်ရွက်ပေးရတဲ့ တာဝန်ရှိပါတယ်။ တစ်ဖက်မှာလည်း သက်ဆိုင်ရာမြို့နယ်/ခရိုင် မွေးမြူရေးနှင့် ကုသရေးဦးစီးဌာနတွေကို မိမိတို့ဒေသအတွင်း တိရစ္ဆာန်အရင်းအမြစ်များလုံလောက်မှုရှိ/မရှိ စိစစ် တင်ပြစေပါတယ်။ တင်ပို့ခွင့်ကိုတော့ လွှတ်တော်ကိုယ်စားလှယ်ကြီး ထောက်ပြသွားသလို တစ်ကြိမ် လျှင် အများဆုံးအကောင် ၁၀၀ သာခွင့်ပြု ပေးပါတယ်။ ခွင့်ပြုကောင်တွေကို တစ်ကြိမ်တည်းသာ သယ်ဆောင်ခွင့်ပြုနိုင်ပြီး ယာယီစုဆောင်းထားရှိတဲ့ ခရိုင်အတွင်းမှာသာ ဝယ်ယူစုဆောင်းစေပါတယ်။ အသက်ငါးနှစ်နှင့်အထက် ကျွဲ၊ နွားတွေကိုသာ ပြည်ပကိုတင်ပို့စေပြီးတော့ နွားထီးဖြစ်မယ်ဆိုရင် သင်းကွပ်ပြီးနွားထီးတွေကိုသာ တင်ပို့စေခြင်းဖြစ်ပါတယ်။ စစ်ဆေးတွေ့ရှိရတဲ့ အရေအတွက် အသိအမှတ်ပြု တံဆိပ်များ တပ်ဆင်ပေးခြင်းနှင့်အတူ တိရစ္ဆာန်ရောဂါများ ထိန်းချုပ်စောင့်ကြည့် စစ်ဆေးရေးစခန်းတွေမှာ Animdi Quarantine Certificate ကိုရယူစေတဲ့လုပ်ငန်းစဉ်မျိုးနဲ့ စိစစ်ဆောင်ရွက်လျက်ရှိပါတယ်။ ။ ပို့ကုန်ဈေးကွက်ရဲ့ သဘောတရားနဲ့အညီ မိမိဘက်က ရောင်းလိုအား၊ တစ်ဖက်ရဲ့ ဝယ်လိုအား ကိုချိန်ဆပြီး မွေးမြူထုတ်လုပ်ရေးအပိုင်းအတွက် ရေရှည် ကျွဲ၊ နွားသယံဇာတများ ထိန်းသိမ်း စောင့်ရှောက်နိုင်ဖို့ ငါးနှစ်အစီမံရေးဆွဲဆောင်ရွက်လျက်ရှိမှု ဖြစ်ပါတယ်။ တစ်နိုင်ငံလုံးမှာရှိတဲ့ သားစပ် နိုင်တဲ့နွားမများရဲ့ ၉၅ ရာခိုင်နှုန်းကို သားစပ်စေခြင်းနှင့် ကျန်ငါးရာခိုင်နှုန်းကို မေထုန်မဲ့သားစပ်ခြင်း လုပ်ငန်းများ ဆောင်ရွက်ဖို့ရည်မှန်းချက်ထား အကောင်အထည်ဖော်လျက်ရှိကြောင်း တင်ပြအပ် ပါတယ်။ တစ်ဖက်မှာလည်း မွေးမြူရေးဇုန် ၂၈ ဇုန်ဖော်ထုတ်ထားပြီးဖြစ်ပါတယ်။ နည်းပညာ ပြန့်ပွားရေး၊ ရောဂါထိန်းချုပ်ကာကွယ်ရေးနဲ့ အာဟာရဗေဒဆိုင်ရာများ သိရှိနားလည်စေဖို့အတွက် ပညာပေးဟောပြောပွဲများ စဉ်ဆက်မပြတ်ပြုလုပ်ပေးခြင်းနဲ့အတူ တိရစ္ဆာန်မွေးမြူရေးနှင့် အာဟာရ ဗေဒဆိုင်ရာ၊ တိရစ္ဆာန်ရောဂါကာကွယ်ထိန်းချုပ်ရေး အသိပညာပေးဆိုင်ရာ ပညာပေးဆောင်ရွက်မှု တွေကို ယခုချိန်မှာ ကျေးရွာအုပ်စု ၁၆၅၀၀ ဆောင်ရွက်နိုင်ခဲ့သလို တိုးချဲ့ဆောင်ရွက်ပေးလျက် ရှိကြောင်း တင်ပြအပ်ပါတယ်။ ဥက္ကဋ္ဌကြီးခင်ဗျား။ လွှတ်တော်ကိုယ်စားလှယ်ကြီးမေးမြန်းတဲ့မေးခွန်းပါ ကျွဲ၊ နွားစားကျက်မြေ နှင့်ပတ်သက်ပြီး ဆက်လက်ဖြေကြားပေးပါမယ်။ စားကျက်နဲ့စပ်လျဉ်းပြီး စီမံခန့်ခွဲရတဲ့ ပြည်ထဲရေး ဝန်ကြီးဌာနအနေနဲ့ ယင်းစီမံခန့်ခွဲတဲ့စားကျက်မြေဟာ ဧက ၇၄၀၀၀ ခန့်ရှိပါတယ်။ စားကျက်စိုက်ပျိုး ခွင့်ကို လျှောက်ထားလာပါကလည်း မိမိတို့အနေနဲ့ မြေလွတ်၊ မြေလပ်နှင့် မြေရိုင်းများစီမံခန့်ခွဲရေး ဥပဒေနှင့်အညီ စိစစ်ဆောင်ရွက်ခွင့်ပြု လျက်ရှိပါတယ်။ ဝန်ကြီးဌာနအနေနဲ့ စားကျက်မြေများမှာ အာဟာရအတွက် အထွက်နှုန်းကောင်း၊ တိရစ္ဆာန်အစာ မြက်မျိုးတွေရော ဘောစကိုင်းကဲ့သို့သော ပဲနွယ်မျိုးတွေကို စိုက်ပျိုးနိုင်ဖို့ ဖြန့်ဖြူးပေးထားမှုရှိပါတယ်။ ထုတ်လုပ်မှုကုန်ကျစရိတ်သက်သာတဲ့ နည်းစနစ်တွေ၊ အစာရှားပါးချိန်မှာ သိုလှောင်ကျွေးမွေးနိုင်ရန် မြက်ချဉ်ဖတ်ပြု လုပ်နည်းစတဲ့သင်တန်း တွေနဲ့အတူ တိရစ္ဆာန်များရဲ့ အစာအာဟာရတန်ဖိုးများ စစ်ဆေးပေးခြင်းတို့ကိုလည်း ဆောင်ရွက် ပေးလျက်ရှိပါတယ်။ ဥက္ကဌကြီးခင်ဗျား။ မိမိတို့ဝန်ကြီးဌာနအနေနဲ့ ပုဂ္ဂလိကကဏ္ဍမွေးမြူရေးကိုလည်းပဲ တစ်ဖက်က ဖွံ့ဖြိုးတိုးတက်လာစေဖို့အတွက် အားပေးသလို ကျွဲ၊ နွားမွေးမြူထုတ်လုပ်မှု ယခုလိုလုပ်ငန်းစဉ်မှာ တင်ပို့သူအနေနဲ့ မိမိကိုယ်တိုင်မွေးမြူ၍သော်လည်းကောင်း၊ မွေးမြူသူအားထောက်ပံ့ပေးခြင်းဖြင့် လည်းကောင်း၊ ထုတ်လုပ်သူအဖြစ်ပါဝင်ဆောင်ရွက်လာနိုင်ဖို့အတွက် စည်းရုံးဆောင်ရွက်လျက်ရှိပါ တယ်။ သို့ဖြစ်တဲ့အတွက် ကျွဲ၊ နွားအရှင် ပြည်ပတင်ပို့မှုလုပ်ငန်းစဉ်နှင့်ယှဉ်တွဲပြီး ပြည်တွင်းခိုင်းကျွဲ၊ နွား ပြတ်လပ်မှုမရှိစေရေး၊ စနစ်တကျအစီအမံများချမှတ်ဆောင်ရွက်လျက်ရှိပါကြောင်းနှင့် လွှတ်တော် ကိုယ်စားလှယ်ကြီးထောက်ပြမေးခွန်းလို မေးခွန်းမှာပါတဲ့ တစ်နိုင်တစ်ပိုင်တောင်သူများအတွက် အလွယ်တကူဆောင်ရွက်သွားနိုင်ဖို့ သက်ဆိုင်ရာပို့ကုန်ပိုင်းကို တာဝန်ရှိတဲ့ စီးပွားရေးနှင့် ကူးသန်း ရောင်းဝယ်ရေးဝန်ကြီးဌာနနဲ့ နှစ်ဖက်ပေါင်းစပ်ညှိနှိုင်း ဆောင်ရွက်ပေးသွားနိုင်မှာဖြစ်ပါကြောင်း လွှတ်တော်ကိုယ်စားလှယ်ကြီးရဲ့ မေးခွန်းအပေါ် ပြန်လည်ရှင်းလင်းဖြေကြားအပ်ပါတယ်။ ကျေးဇူးတင် ပါတယ်။</speech>
</Q-A>
<Q-A>
<title>
ပြည်ထဲရေးဝန်ကြီးဌာနအမည်ပေါက် မြို့၊ ရပ်ကွက်၊ ကျေးရွာအုပ်စု၊ ကျေးရွာများ၏ နယ်နိမိတ်များကို သတ်မှတ်ပြီး ကွက်ကဲ့တိုင်းတာပေးရန် အစီအစဉ်ရှိ/မရှိသိလိုခြင်းနှင့်စပ်လျဉ်းသည့်မေးခွန်း
</title>
<speech type='speaker'>
ဘီးလင်းမဲဆန္ဒနယ်မှ ဦးတင်ကိုကိုဦး(ခ)ဦးအတွတ် မေးမြန်းဖို့ဖြစ်ပါတယ်။
</speech>
<speech><mp id='314'>ဦးတင်ကိုကိုဦး(ခ)ဦးအတွတ်(ဘီးလင်းမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် ပြည်သူ့လွှတ်တော်ကိုယ်စားလှယ်များ၊ ကြွရောက်လာကြသော ပြည်ထောင်စုဝန်ကြီး များနှင့် ဧည့်သည်တော်များအားလုံး မင်္ဂလာပါ။ ကျွန်တော်ကတော့ မွန်ပြည်နယ်၊ ဘီးလင်းမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးတင်ကိုကိုဦး(ခ) ဦးအတွတ် ဖြစ်ပါတယ်။ ကျွန်တော် ဒီကနေ့ မေးမယ့်မေးခွန်းကတော့ ပြည်ထဲရေးဝန်ကြီးဌာနအမည်ပေါက် မြို့၊ ကျေးရွာတွေရဲ့ နယ်နိမိတ်တွေကို သတ်မှတ်ပြီးတော့ ကွက်ကျဲတိုင်းတာပေးပါရန် အစီအစဉ်ရှိ/မရှိနဲ့ မတိုင်းတာပေးနိုင်ပါက အဘယ့်ကြောင့်ဆိုတာကို သိလိုတဲ့အတွက် မေးမြန်းထားခြင်းဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ကျွန်တော် အခုမေးတဲ့အစီအစဉ်မှာ အပိုင်းနှစ်ပိုင်း ပါပါတယ်။ တစ်ခုက နယ်နိမိတ်ကိုသတ်မှတ်ပေးဖို့ဖြစ်ပြီး၊ နောက်တစ်ခုက ကွက်ကျဲတိုင်းတာပေးဖို့ ဖြစ်ပါတယ်။ ဒီနေရာမှာ နယ်နိမိတ်ကိုသတ်မှတ်ဖို့ ဘာလို့ပြောလဲဆိုတော့ ကျွန်တော့်ကို ပိုပြီးတော့ ထင်ရှားစွာ တင်ပြနိုင်ဖို့အတွက် Power Point အသုံးပြုခွင့်ပေးပါခင်ဗျား။ လယ်ယာမြေဥပဒေပုဒ်မ ၃(က)မှာ လယ်ယာမြေဆိုသည်မှာ လယ်မြေ၊ ယာမြေ၊ ကိုင်းကျွန်းမြေ၊ တောင်ယာမြေ၊ နှစ်ရှည်ပင်၊ စိုက်ပျိုးသောမြေ၊ ဓနိမြေ၊ ဥယျာဉ်မြေဟုသော်လည်းကောင်း၊ ဟင်းသီးဟင်းရွက်၊ ပန်းမာန်စိုက်ပျိုး သည့် ခြံမြေဟုသော်လည်းကောင်း၊ မြေနုကျွန်းမြေဟုသော်လည်းကောင်း၊ သတ်မှတ်သည့်မြေများကို ဆိုသည်လို့ အတိအကျဖော်ပြထားပါတယ်။ ယင်းစကားရပ်တွင် မြို့နယ်နိမိတ်၊ ကျေးရွာနယ်နိမိတ် အတွင်းရှိ လူနေအိမ်ရာများ၊ ဘာသာရေးအဆောက်အဦနှင့် ပရဝဏ်များ၊ အများပိုင်ဆိုင်၍ စိုက်ပျိုးရေးအတွက် အသုံးမပြု သည့်မြေများမပါဝင်လို့ ပါတဲ့အတွက်ကြောင့် မြို့နယ်နိမိတ်၊ ကျေးရွာ နယ်နိမိတ်သတ်မှတ်ထားတဲ့အတွင်းမှာ လူနေအိမ်ရာတွေမရှိဘူးဆိုရင် အဲဒါကိုစီမံခန့်ခွဲမယ့်ဥပဒေဟာ လယ်ယာမြေဥပဒေ ဖြစ်ပါတယ်။ ဒါဆိုရင် ဒီနယ်နိမိတ်ပေါ် မူတည်ပြီးတော့ စီမံခန့်ခွဲဖို့ ဘယ်လိုမှ မလွယ်ကူနိုင်ပါဘူးခင်ဗျ။ အဲဒီအတွက်ကြောင့် ကျွန်တော်တို့က ဒါဆိုရင် နမူနာတစ်ခုပါ။ ဒါက မြို့၊ ကျေးရွာရဲ့ နယ်နိမိတ်တွေကို သတ်မှတ်ပြီးတော့မှ မြို့၊ ရွာအသစ်တွေတည်ဆောက်ခဲ့တာဖြစ်ပါတယ်။ အမှန်တော့ ဒါဟာ စနစ်ကျတဲ့စီမံခန့်ခွဲမှုပါ။ လက်ရှိဖြစ်နေတာက နယ်တွေမှာဆိုပိုဆိုးပါတယ်။ ကျေးရွာတွေကို အသစ်ဖော်ဆောင်ဖို့ ခဏထား။ ရှိတဲ့ကျေးရွာတွေရဲ့ နယ်နိမိတ်ကိုတောင် မဖော်ဆောင်နိုင်ဘူး။ အဲဒီတော့ အိမ်ကွက်တွေဟာ ဖြစ်ချင်သလိုဖြစ်နေတယ်။ အဲဒီရဲ့ ပြဿနာက နောက်ပိုင်းဖွံ့ဖြိုးရေးလုပ်တဲ့အခါကျရင် အများကြီးစကားပြောပါတယ်။ အခု ကျွန်တော်ပြထားတဲ့ အနီ၊ အနက်လိုင်းရဲ့ ဥပမာ ဟိုဘက်နဲ့ဒီဘက်ကို ကြည့်မယ်ဆိုရင် ဒီဘက်က လယ်မြေပါ။ ကျိန်းသေပါတယ်။ လယ်ယာမြေဥပဒေနဲ့ စီမံခန့်ခွဲရမှာပါ။ ဒါပေမဲ့ စောစောကလို မခိုင်မာတဲ့အခါကျရင် မြေကိုက ဘယ်ဥပဒေနဲ့စီမံခန့်ခွဲရမလဲဆိုတဲ့ဟာက အခက်အခဲဖြစ်စေပါတယ်။ ဒါဟာ ကျေးရွာတစ်ရွာ အသစ်တည်ထားတာပါ။ အဲဒီကျေးရွာလေးက စစ်တောင်းမြစ်ရဲ့ ကမ်းခြေနားမှာ ရှိတာပါ။ ဒီနေရာဟာ မိုးတွင်းဆိုရင် ရေကြီးလား၊ ကြီးပါတယ်။ နွေကျရင် ရေရှားလား၊ ရှားပါတယ်။ အဲဒီတော့ လွတ်လပ်တဲ့ နိုင်ငံမှာရှိတယ်။ မှီခိုရန်မလိုအပ်တဲ့ နိုင်ငံမှာရှိတဲ့ကျေးရွာဟာ မှီခိုဖို့အမြဲလိုအပ်နေပါတယ်။ ဘာလို့လဲ ဆိုတော့ အဲဒါဟာ မြို့နဲ့ကျေးရွာတွေကို စနစ်တကျမဖော်ဆောင်ခဲ့ဘဲနဲ့ လူနေတဲ့နေရာတွေကို အိမ်ခြေ ၅၀ ပြည့်တာနဲ့ သတ်မှတ်ခဲ့တဲ့ နောက်ဆက်တွဲဆိုးကျိုးတွေပါ။ ဒါကတော့ နိုင်ငံတော်ရဲ့ ဘတ်ဂျက်နဲ့ လမ်းတွေ၊ လျှပ်စစ်မီးတွေစနစ်တကျတည်ဆောက် ထားပြီးတော့ လူနေထိုင်တဲ့မြေကွက်တွေ ဖြစ်ပါတယ်။ အမှန်တကယ်တော့ ဒီလို တိတိကျကျ ဖော်ဆောင်ရမှာဖြစ်ပါတယ်။ ဒါဟာ ခရိုင်ကော်လိတ်တော်အရာရှိ အခု ခရိုင်အုပ်ချုပ်ရေးမှူးတွေရဲ့ တာဝန်ပါ။ နိုင်ငံသားတွေနေထိုင်ဖို့အတွက် မြို့၊ ရွာအသစ်တွေချဲ့ပေးရမှာ၊ အသစ်တည်ဆောက်ပေးရ မယ့်လုပ်ငန်းဟာ စောစောက Power Point မှာလည်းတွေ့မှာပါ။ ဒီ Power Point မှာလည်း တွေ့မှာပါ။ ကျွန်တော်တို့က နိုင်ငံတော်ဘတ်ဂျက်တွေသုံးထားပြီးသွားပြီး စနစ်လည်းကျတယ်။ ဒါပေမဲ့ နေမယ့်လူမရှိပါဘူး။ ဘာလို့ နေမယ့်လူမရှိလဲ ရှင်းပါတယ်။ ဝယ်ထားတဲ့ ပိုင်ဆိုင်ထားတဲ့ လူတွေက နေစရာရှိလို့ပါ။ အဲဒီအတွက်ကြောင့် ကျွန်တော်တို့က Property Tax ကို ပိုင်ဆိုင်မှုအခွန်လို့ ပြောတယ်ဆိုပေမဲ့ ဒါကို ဝယ်ထားတဲ့သူတွေဟာ ကြွယ်ဝသူတွေပါ။ အဲဒီတော့ ကြွယ်ဝတဲ့အခွန် ကောက်ပြီးတော့ ချိန်ညှိပေးနိုင်မှသာလျှင် ဒါတွေကအဆင်ပြေမှာပါ။ အဲဒီအတွက်ကြောင့် ကျွန်တော်က အဓိကအားဖြင့် မြေအမျိုးအစားပေါ်မူတည်ပြီးတော့ ဥပဒေအရ စီမံခန့်ခွဲရတာရှိတယ်။ နောက်တစ်ခုက နိုင်ငံသားတွေတစ်ဦးနဲ့တစ်ဦးရဲ့ နေထိုင်မှုအပေါ်မှာ လက်ဝါးကြီးအုပ်မှုမရှိအောင် ကြွယ်ဝမှုအခွန်ကိစ္စတွေ ဒီကိစ္စတွေကို တိတိကျကျစီမံခန့်ခွဲနိုင်ဖို့အတွက် မြို့နယ်နိမိတ်နဲ့ ကျေးရွာ နယ်နိမိတ်တွေကို သတ်မှတ်ဖို့အစီအစဉ်ရှိ/မရှိကို မေးမြန်းရခြင်းဖြစ်ပါတယ်။ ကွက်ကျဲတိုင်းတာ နိုင်ရင်တော့ ကျွန်တော်တို့က အကောင်းဆုံးပါ။ အဲဒီအတွက်ကြောင့် ကျွန်တော် ဒီမေးခွန်းကို မေးမြန်းရခြင်းဖြစ်ပါတယ်။ ကျေးဇူးတင်ပါတယ်။</speech>
<speech type='speaker'>
စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက ဖြေကြားရန် ဖြစ်ပါတယ်။
</speech>
<speech><agency id='11'>ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ မွန်ပြည်နယ်၊ ဘီးလင်းမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးတင်ကိုကိုဦး(ခ)ဦးအတွတ်ရဲ့ မေးခွန်းအပေါ် စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာနအနေနဲ့ ပြည်ထဲရေးဝန်ကြီးဌာန၏ ဖြေကြားချက်နှင့်အတူ ပေါင်းစပ်ဖြေကြားပါ့မယ်။ ဥက္ကဌကြီးခင်ဗျား။ မြန်မာနိုင်ငံမှာ ပြည်ထဲရေး ဝန်ကြီးဌာန အမည်စာရင်းပေါက်မြို့နယ် ၃၃၀၊ မြို့ ၄၅၂ မြို့နဲ့ ရပ်ကွက် ၃၃၆၉ ရပ်ကွက်၊ ကျေးရွာအုပ်စု ၁၃၅၈၅ အုပ်စုနှင့် ကျေးရွာပေါင်း ၆၃၃၄၆ ရွာ ရှိပါတယ်။ နေပြည်တော်၊ ရန်ကုန်နှင့်မန္တလေးစည်ပင်သာယာရေးနယ်နိမိတ်အတွင်းမှာရှိတဲ့ မြို့နယ်များမှအပ ကျန်တိုင်းဒေသကြီးနဲ့ ပြည်နယ်များမှာရှိတဲ့ မြို့၊ ရပ်ကွက်၊ ကျေးရွာအုပ်စု၊ ကျေးရွာတွေရဲ့ နယ်နိမိတ်မြေတိုင်းတာခြင်း လုပ်ငန်းကို လယ်ယာမြေစီမံခန့်ခွဲရေးနှင့် စာရင်းအင်းဦးစီးဌာနမှ ဆောင်ရွက်လျက်ရှိပါတယ်။ နေပြည်တော်၊ ရန်ကုန်နှင့်မန္တလေးစည်ပင်သာယာရေးနယ်နိမိတ်အတွင်းမှာရှိတဲ့ မြို့နယ်များအတွက် မြေတိုင်းတာခြင်းနှင့် မြေပိုင်ဆိုင်မှုစာရင်းကောက်ယူခြင်းကိုတော့ သက်ဆိုင်ရာ စည်ပင်သာယာရေး ကော်မတီများမှ စီမံခန့်ခွဲဆောင်ရွက်လျက်ရှိကြပါတယ်။ ပြည်ထဲရေးဝန်ကြီးဌာနက တရားဝင်အမိန့်ထုတ်ပြန်သတ်မှတ်ထားတဲ့ မြို့မြေ၊ ကျေးရွာမြေများ မှာမူလမြို့မြေ၊ ကျေးရွာမြေများပါဝင်တဲ့အပြင် လယ်ယာမြေ၊ မြေလွတ်မြေရိုင်း၊ သစ်တောမြေနဲ့ စားကျက်မြေတွေပေါ်မှာ လွန်ခဲ့တဲ့နှစ်ပေါင်းများစွာကတည်းက တိုးချဲ့ တည်ထောင်ထားတဲ့ မြို့/ကျေးရွာမြေ များလည်း ပါဝင်လျက်ရှိနေကြပါတယ်။ မူလမြို့မြေ၊ ကျေးရွာမြေတွေကို နယ်နိမိတ်တိုင်းတာ သတ်မှတ်ပြီး ပြုစုထိန်းသိမ်းထားတဲ့ မြေပုံများရှိပေမယ့် တိုးချဲ့မြို့/ကျေးရွာမြေအများစုဟာ တရားဝင် မြေတိုင်းတာဆောင်ရွက်နိုင်ခြင်းမရှိသေးတဲ့အတွက် တရားဝင်မြို့/ကျေးရွာမြေများအဖြစ် မြေပုံများ တိုင်းတာရေးဆွဲထုတ်လုပ်ထားရှိရန် လိုအပ်ချက်ရှိနေသေးပါတယ်။ ဥက္ကဌကြီးခင်ဗျား။ အဆိုပါကိစ္စရပ်နှင့်စပ်လျဉ်းပြီး စီမံဆောင်ရွက်ရမှုလုပ်ငန်းစဉ် Working Process များကို ရှင်းလင်းတင်ပြလိုပါတယ်။ ဖွဲ့စည်းပုံအခြေခံဥပဒေပုဒ်မ ၅၄ မှာလည်း အတိအလင်းပြဋ္ဌာန်းထားပြီးဖြစ်ပါတယ်။ သက်ဆိုင်ရာတိုင်းဒေသကြီး၊ ပြည်နယ်၊ ကိုယ်ပိုင်အုပ်ချုပ်ခွင့် ရတိုင်း သို့မဟုတ် ကိုယ်ပိုင်အုပ်ချုပ်ခွင့်ရဒေသအတွင်းမှာရှိတဲ့ ကျေးရွာ၊ ကျေးရွာအုပ်စု၊ ရပ်ကွက်၊ မြို့၊ မြို့နယ် သို့မဟုတ် ခရိုင်နယ်နိမိတ်များပြင်ဆင်ရန်၊ ဖွဲ့စည်းရန် သို့မဟုတ် အမည်ပြောင်းလဲရန် ပေါ်ပေါက်လာရင် သက်ဆိုင်ရာတိုင်းဒေသကြီး/ပြည်နယ်ဝန်ကြီးချုပ်က နိုင်ငံတော်သမ္မတထံ ထောက်ခံတင်ပြပြီး နိုင်ငံတော်သမ္မတက လိုအပ်သလို ဆောင်ရွက်ပေးရမယ်လို့ ပြဋ္ဌာန်းထားရှိပြီးဖြစ် ပါတယ်။ နိုင်ငံတော်သမ္မတရဲ့ ခွင့်ပြုမိန့်ရရှိတာနဲ့အတူ တရားဝင်မြို့မြေ၊ ကျေးရွာမြေဖြင့် မြေအမျိုးအစားပြောင်းလဲခြင်းမပြုရသေးတဲ့မြေတွေဟာ လယ်ယာမြေအမျိုးအစား သို့မဟုတ် မြေလွတ်၊ မြေလပ်နှင့် မြေရိုင်းအမျိုးအစားများဖြစ်မယ်ဆိုရင် အခြားနည်းအသုံးပြုခွင့် ခွင့်ပြုချက်ရရှိဖို့ တည်ဆဲဥပဒေ၊ နည်းဥပဒေများနှင့်အညီ ဆက်လက်ဆောင်ရွက်ရမှာဖြစ်ပါတယ်။ သစ်တောမြေ၊ စားကျက်မြေများဖြစ်မယ်ဆိုရင် သစ်တောမြေ၊ စားကျက်မြေမှ ပယ်ဖျက်ခွင့်ကိုရရှိရေးဥပဒေနှင့်အညီ ဆောင်ရွက်သွားရမှာဖြစ်ပါတယ်။ မြို့၊ ရပ်ကွက်၊ ကျေးရွာအုပ်စု၊ ကျေးရွာများအဖြစ် ပြည်ထဲရေး ဝန်ကြီးဌာနက တရားဝင်အမိန့်ထုတ်ပြန်ပြီးရင်တော့ ကွက်စိပ်၊ ကွက်ကျဲတိုင်းတာခြင်းကို ၁၈၈၀ ပြည့်နှစ်၊ မြန်မာနိုင်ငံတော် နယ်သတ်လက်စွဲဥပဒေအရ ဆက်လက်ဆောင်ရွက်ရပါတယ်။ မြို့မြေ၊ ရွာမြေတွေတိုင်းတာပိုင်းခြား သတ်မှတ်ခြင်းကိစ္စနှင့်စပ်လျဉ်းပြီး မြေယာပိုင်ဆိုင်နည်းကို စစ်ဆေးရန် အတွက်တော့ နယ်နိမိတ်ပိုင်းခြားသတ်မှတ်ရန်၊ မြေတိုင်းတာရန်၊ နယ်နိမိတ်များကိုအတည်ပြုရန်နဲ့ မြေယာစာရင်းရေးသားရန်ကိစ္စရပ်တွေကို မြန်မာနိုင်ငံတော်အောက်ပိုင်း မြို့နှင့်ကျေးရွာရှိ မြေယာ လက်စွဲဥပဒေနောက်ဆက်တွဲ ၂၊ ဥပဒေအခန်း(၁)မှ(၆)အထိ ပြဋ္ဌာန်းထားရှိမှုန့်အညီ ဆောင်ရွက်လျက် ရှိပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ လယ်ယာမြေစီမံခန့်ခွဲရေးနှင့် စာရင်းအင်းဦးစီးဌာနအနေနဲ့ ပြည်ထဲရေး ဝန်ကြီးဌာန အမည်စာရင်းပေါက် မြို့၊ ရပ်ကွက်၊ ကျေးရွာအုပ်စု၊ ကျေးရွာများရဲ့ နယ်နိမိတ်များ ကွက်ကျဲ၊ ကွက်စိပ်မြေတိုင်းတာခြင်းလုပ်ငန်းများကို နှစ်စဉ်မြေတိုင်းစီမံချက်များ ချမှတ်ဆောင်ရွက် ပေးလျက်ရှိပါတယ်။ ခေတ်မီမြေတိုင်းကိရိယာများအသုံးပြုပြီး နိုင်ငံတော်ရဲ့ ဘတ်ဂျက်ခွင့်ပြုရန်ပုံငွေနဲ့ အတူ စီမံအကောင်အထည်ဖော်ဆောင်ရွက်လျက်ရှိကြောင်း တင်ပြအပ်ပါတယ်။ လယ်ယာမြေစီမံ ခန့်ခွဲရေးနှင့် စာရင်းအင်းဦးစီးဌာနအနေနဲ့ မြန်မာနိုင်ငံတစ်ဝန်းလုံးမှာရှိတဲ့ ပြည်ထဲရေးဝန်ကြီးဌာန အမည်စာရင်းပေါက် မြို့၊ ရပ်ကွက်၊ ကျေးရွာအုပ်စု၊ ကျေးရွာတွေရဲ့ နယ်နိမိတ်တွေကို ကွက်ကျဲ၊ ကွက်စိပ်မြေတိုင်းတာဆောင်ရွက်နိုင်ဖို့ နှစ်စဉ်မြေတိုင်းစီမံချက်များရေးဆွဲပြီး လိုအပ်မယ့်ရန်ပုံငွေကို လည်းပဲ တင်ပြတောင်းခံဆောင်ရွက်လျက်ရှိပါတယ်။ တစ်ဖက်မှာလည်း ဝန်နဲ့အားမျှတစွာ ဆောင်ရွက် နိုင်ဖို့အတွက် လုံလောက်တဲ့ဝန်ထမ်းအင်အားအပြည့်အဝ ခန့်ထားနိုင်ရေးအတွက်ကိုလည်း တင်ပြ ဆောင်ရွက်ထားပြီးဖြစ်ပါတယ်။ လက်ရှိအခြေအနေမှာတော့ ယင်းလုပ်ငန်းတွေ ယခုထက်ပိုမိုလျင်မြန်စွာ ဆောင်ရွက်နိုင်ရေး အတွက် ခွင့်ပြုရန်ပုံငွေအကန့်အသတ်များရှိနေသေးပါတယ်။ လယ်ယာမြေစီမံခန့်ခွဲရေးနှင့် စာရင်းအင်းဦးစီးဌာန ဝန်ထမ်းများအနေနဲ့လည်း ဌာနရဲ့ပင်မလုပ်ငန်းအပြင် ၂၀၁၂ ခုနှစ်၊ လယ်ယာမြေဥပဒေ၊ နည်းဥပဒေနဲ့ မြေလွတ်၊ မြေလပ်နှင့်မြေရိုင်းများ စီမံခန့်ခွဲရေးဥပဒေ၊ နည်းဥပဒေပါ များပြားလှတဲ့ မြေယာဆိုင်ရာလုပ်ငန်းတာဝန်များကိုလည်းပဲ တစ်ဘက်ကထမ်းဆောင်နေရတဲ့အခြေအနေ ဖြစ်ပါ တယ်။ ယင်းအနေအထားတွေကြောင့် မြို့မြေ၊ ကျေးရွာမြေများအားလုံးအပေါ် ကွက်ကျဲ၊ ကွက်စိပ် မြေတိုင်းတာခြင်းလုပ်ငန်းကို အရှိန်အဟုန်နဲ့ တွန်းတင်ဆောင်ရွက်သွားဖို့ အခြေအနေမပေးသေးတဲ့ အလျောက် အပြည့်အဝဆောင်ရွက်ပေးနိုင်ခြင်းမရှိသေးတဲ့ အနေအထားဖြစ်နေသေးပါကြောင်း လွှတ်တော်ကိုယ်စားလှယ်ကြီးရဲ့ မေးခွန်းနဲ့စပ်လျဉ်းပြီး ပြန်လည်ရှင်းလင်းဖြေကြားအပ်ပါတယ်။ ကျေးဇူးတင်ပါတယ်။ </speech>
<speech><mp id='314'>ဦးတင်ကိုကိုဦး(ခ)ဦးအတွတ်(ဘီးလင်းမဲဆန္ဒနယ်)</mp> ကျွန်တော့်ကို ဆက်စပ်မေးဖို့ မေးခွင့် ပြု ပါ။ အခု ဒုတိယဝန်ကြီးပြောသွားတဲ့ဆီမှာပါပါတယ်။ ယခင်ကျေးရွာတွေတော့ တိုင်းတာထားပြီး သွားပြီ။ တိုးချဲ့တဲ့မြေကိုတော့ တိုင်းတာနိုင်ခြင်းမရှိသေးဘူးလို့ ပြောပါတယ်။ ကျွန်တော့်ကို Power Point အသုံးပြုခွင့်ပေးပါခင်ဗျား။ ဒါဟာ ကျွန်တော့် ဘီးလင်းမြို့နယ်ထဲမှ တောင်စွန်းကျေးရွာအုပ်စုရဲ့ ကျေးရွာဖြစ်ပါတယ်။ လွတ်လပ်ရေးမရခင်အချိန်ကတည်းက ရှိခဲ့တဲ့ ကျေးရွာဖြစ်ပါတယ်။ စောစောက ကျွန်တော်ပြတဲ့ပုံက အောက်ကအဝိုင်းနဲ့ ဝိုင်းထားတဲ့ပုံဖြစ်ပါတယ်။ အဲဒါ ကျေးရွာဟောင်းပါ။ အခုအပေါ်မှာ တိုးချဲ့မည့်မြေနေရာဆိုတာက အဲဒါကို အခု ရွာသစ်တိုးချဲ့မယ်ဆိုပြီးတဲ့အခါကျတော့ အဲဒီနေရာကို လျာထားပြီးတော့ စီမံဆောင်ရွက်နေတယ်လို့ သိရပါတယ်။ အဲဒီမှာ တိုးချဲ့မြေ လုပ်နေတယ်ဆိုတဲ့အခါကျတော့ ကျွန်တော်က ဟုတ်ပြီ။ ဒါဆို တိုးချဲ့မြေဆိုရင် ရွာဟောင်းက ဘယ်နေရာမှာလဲ၊ ဘယ်ထိအဆင်ပြေပြီလဲဆိုတာ ကြည့်တဲ့အခါကျတော့ ရွာဟောင်းရဲ့ နယ်နိမိတ် မရှိနေပါဘူး။ မြေတိုင်းထားတာ။ တိတိကျကျ။ အဲဒီတော့ စောစောက ရှိတာတွေကိုတိုင်းပြီးပြီဆိုရင် အဲဒီဥစ္စာကို ဒါနဲ့ပတ်သက်ပြီးတော့လည်း ရှိဖို့လိုပါတယ်။ အဲဒီမရှိနေပါဘူး။ ကျွန်တော် မြေစာရင်းကိုကြည့်ပြီးမှ ကျွန်တော်မေးတဲ့မေးခွန်းပါ။ ကျွန်တော် ဒီမှာဘာကိုဆိုလိုချင်တာလဲဆိုတော့ကျေးရွာအသစ်ချဲ့မယ်၊ ကျေးရွာအဟောင်းက Boundary မရှိဘူး။ နယ်နိမိတ်မရှိတဲ့အခါကျတော့ ဒါဆိုရင် ဘယ်ဟာကအသစ်ဖြစ်မှာလဲ။ တိုးချဲ့မယ့်မြေနေရာကတော့ ကျိန်းသေတယ်။ တိုင်းထားပြီး သွားပြီ။ အဲဒီတော့ အဲဒါပြီးမှာ ဒီရွာဟောင်းကို ပြန်တိုင်းမယ်ဆိုရင်တော့ ကျွန်တော်တို့က ဘယ်ဟာက ရွာဟောင်း၊ ရွာသစ်လည်းဆိုတာတော့ ကျွန်တော်တို့က ပြန်ပေးစရာဖြစ်လာမှာပါ။ အဲဒီတော့ ကျွန်တော် ဆိုလိုတာက ဌာနအနေနဲ့ လူဦးရေ၊ ဝန်ထမ်းအင်အား၊ စက်ကိရိယာ၊ ဘတ်ဂျက်ဆိုပြီးတော့ ဒါက ပြောတဲ့အခြေအနေရှိပါတယ်။ အဲဒီအခါကျတော့ ဒါတွေကို နယ်နိမိတ်သတ်မှတ်တဲ့ဆီမှာ ကျွန်တော်တို့ က ခေတ်မီနည်းစနစ်ဆိုရင် ဒါ ဒုတိယဝန်ကြီးကိုယ်တိုင်လည်း သိပါတယ်။ RTK နဲ့တိုင်းရင် သိပ်မြန်ပါတယ်။ အခုက မြို့ပေါ်နဲ့ ကွင်းထဲတောင်မှ ကွင်းထဲကို ကျွန်တော် Drone နဲ့တိုင်းဖို့ဆိုတဲ့ မေးခွန်းတစ်ခု မေးခဲ့ဖူးပါတယ်။ ဒါ ဘာဖြစ်လို့လဲဆိုတော့ လူအင်အား၊ ဝန်ထမ်း အင်အား မလုံလောက်တာကိုသိတဲ့အတွက်ကြောင့် ခေတ်မီနည်းစနစ်ကို သုံးစေချင်လို့ပါ။ တစ်ခြားက တော့ RTK Total Station ဒါတွေနဲ့သုံးတာလည်းရှိတာကို ဌာနကလုပ်နေတာကိုတော့ သိပါတယ်။ ဒါပေမဲ့ မြန်မာနိုင်ငံရဲ့မြေယာပြဿနာတွေအပေါ်ကို မဖြေရှင်းနိုင်တာ အဓိကအားဖြင့် မြေကြီးနဲ့မြေပုံ မမှန်ကန်တာဖြစ်တဲ့အတွက်ကြောင့် ကျွန်တော် ဒီလိုမေးမြန်းရခြင်းဖြစ်ပါတယ်။ ဒီနေရာမှာ ကျွန်တော်တို့ကိုယ်စားလှယ်တွေ မေးတဲ့အခါကျရင် ကျွန်တော်တို့က မေးခွန်းဆိုရင် အများအားဖြင့် တောင်းတာပေါ့။ နောက်တစ်ခုက အဆိုဆိုရင်တော့ တိုက်တွန်းတာပေါ့။ ဆိုတဲ့အခါကျတော့ မေးခွန်းမှာလည်းအတူတူပါပဲ။ ဒီမှာဆိုရင် မေးဖူးတဲ့မေးခွန်းတွေထဲမှာ ကျေးရွာပုံစံ(၇)ကိစ္စတွေ၊ Property tax ကိစ္စ၊ လယ်ယာမြေကို Drone နဲ့တိုင်းမှုကိစ္စ၊ အခုရွာမြေ နယ်နိမိတ်သတ်မှတ်တဲ့ ကိစ္စတွေဟာ အဓိကအားဖြင့် ကျွန်တော်က မြေစာရင်းအနေနဲ့ နောက်ပိုင်းပြဿနာတွေဖြေရှင်းနိုင် အောင်လို့ အဓိကအားဖြင့် ဆွေးနွေးတာဖြစ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type='speaker'>
ဆွေးနွေးဖို့မလိုပါဘူး။ ဒီမှာ ထပ်ဆင့်မေးခွန်း မေးလို့မရသလို တစ်ဆက်တစ်စပ် မေးခွန်းပဲ မေးလို့ရပါတယ်။ လွှတ်တော်ကိုယ်စားလှယ်အနေနဲ့ ဒါ ဘာမှ ဆွေးနွေးစရာအကြောင်း မရှိပါဘူး။ ဝန်ကြီးဌာနဖြေကြားရန်မလိုပါ။
</speech>
</Q-A>
<Q-A>
<title>
စိုက်ပျိုးရေး၊ မွေးမြူရေးနှင့် ရေလုပ်ငန်းထွက်ကုန်များကိုအခြေခံပြီး ကုန်ထုတ်လုပ်ငန်းများ ဖွံ့ဖြိုး တိုးတက်စေရေးနှင့် ထုတ်ကုန်ပစ္စည်းများ နိုင်ငံတကာဈေးကွက်တွင် ယှဉ်ပြိုင်နိုင်စွမ်းရှိစေရေးအတွက် မည်ကဲ့သို့စီမံဆောင်ရွက်လျက်ရှိသည်ကို သိလိုခြင်းနှင့်စပ်လျဉ်းသည့်မေးခွန်း
</title>
<speech type='speaker'>
ရှားတောမဲဆန္ဒနယ်မှ ဒေါ်ဝင့်ဝါထွန်း မေးမြန်းဖို့ဖြစ်ပါတယ်။
</speech>
<speech><mp id='248'>ဒေါ်ဝင့်ဝါထွန်း(ရှားတောမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီး နှင့် အားလုံးမင်္ဂလာပါရှင်။ ကျွန်မကတော့ ကယားပြည်နယ်၊ ရှားတောမဲဆန္ဒနယ်မှ ဒေါ်ဝင့်ဝါထွန်း ဖြစ်ပါတယ်ရှင်။ ယနေ့ ကျွန်မအနေနဲ့ လွှတ်တော်ဥက္ကဋ္ဌကြီးမှတစ်ဆင့် မေးမြန်းလိုတဲ့မေးခွန်းကတော့ စိုက်ပျိုးရေး၊ မွေးမြူရေးနှင့် ရေလုပ်ငန်းထုတ်ကုန်များကိုအခြေခံပြီး တန်ဖိုးမြှင့်ကုန်ထုတ်လုပ်ငန်းများ ဖွံ့ဖြိုးတိုးတက်စေရေးနှင့် ထုတ်ကုန်ပစ္စည်းများ နိုင်ငံတကာဈေးကွက်တွင် ယှဉ်ပြိုင်နိုင်စွမ်းရှိစေရေး အတွက် မည်ကဲ့သို့စီမံဆောင်ရွက်လျက်ရှိသည်ကို သိရှိလိုခြင်းနှင့်စပ်လျဉ်းတဲ့ မေးခွန်းဖြစ်ပါတယ်ရှင်။ ဥက္ကဌကြီးရှင်။ ကျွန်မရဲ့ မေးခွန်းမှာ အပိုင်းနှစ်ပိုင်းရှိပါတယ်ရှင့်။ စိုက်ပျိုးရေး၊ မွေးမြူရေးနှင့် ရေလုပ်ငန်းထွက်ကုန်တွေကို တန်ဖိုးမြှင့်ထုတ်ကုန်တွေကိုထုတ်လုပ်ဖို့အတွက် ဘယ်လိုဆောင်ရွက်ထား တယ်ဆိုတာ သိချင်ပါတယ်။ ဒုတိယမေးခွန်းအနေနဲ့ကျတော့ ကျွန်မတို့ဒီလိုထုတ်လိုက်တဲ့တန်ဖိုးမြှင့် ထုတ်ကုန်တွေဟာ နိုင်ငံတကာဈေးကွက်မှာ ယှဉ်ပြိုင်နိုင်စွမ်းရှိစေရေးအတွက် ဘယ်လိုမျိုးစီမံ ဆောင်ရွက်ထားတယ်ဆိုတာ သိချင်တာဖြစ်ပါတယ်ရှင့်။ လေးစားရပါသောဥက္ကဋ္ဌကြီးရှင်။ မြန်မာနိုင်ငံဆိုတာ စိုက်ပျိုးရေး၊ မွေးမြူရေးကိုအခြေခံထား သောနိုင်ငံဖြစ်ပြီးတော့မှ ကျွန်မတို့လွှတ်တော်ကြီးကနေပြီးတော့မှပဲ သီးနှံနဲ့ပတ်သက်တဲ့အာမခံစနစ် စတဲ့အဆိုတွေကိုလည်း အတည်ပြုပြီးသားဖြစ်ပါတယ်ရှင့်။ ဒီလိုမျိုး စိုက်ပျိုးရေး၊ မွေးမြူရေးလုပ်ငန်း ဆောင်ရွက်ချက်တွေကို လုပ်ကိုင်ဆောင်ရွက်တဲ့အခါမှာ Infrdstructure ပိုင်းဆိုင်ရာတွေကို ဖြည့်ဆည်းဆောင်ရွက်ဖို့လိုပါတယ်။ ဒီလိုဖြည့်ဆည်းဆောင်ရွက်ဖို့လိုသလို ဘဏ္ဍာငွေအပါအဝင် သတင်းအချက်အလက်တွေကို မျှဝေပေးနိုင်ဖို့လည်းလိုပါတယ်။ ဒီလိုပဲ ကုန်သွယ်ရေးမူဝါဒတွေကို ပြန်လည်ဆန်းစစ်ဖို့လိုသလို ငွေကြေးလွယ်ကူစွာလည်ပတ်စီးဆင်းနိုင်ဖို့အတွက် Banking System တွေကိုလည်း ပြန်လည်စိစစ်သုံးသပ်ဖို့လိုပါတယ်ရှင်။ အထူးသဖြင့်ဆိုလို့ရှိရင်တော့ ဒေသအလိုက် လိုက်လျောညီထွေမှုရှိတဲ့သီးနှံနဲ့ စိုက်ပျိုးရေးနည်းစနစ်တွေ၊ သွင်းအားစုတွေ၊ မျိုးစေ့တွေကို ထောက်ပံ့ ပေးဖို့လိုပါတယ်။ အထူးသဖြင့် ရှားတောလိုမျိုး မဲဆန္ဒနယ်မှာဆိုလို့ရှိရင် သဘာဝမြေဆီမြေလွှာဟာ အင်မတန်ကောင်းမွန်ပါတယ်။ ဒီလိုသဘာဝအခြေအနေပေါ်မှာမူတည်ပြီးတော့မှ Organic Farming ဆိုတာမျိုးကို Pilot Project အနေနဲ့လုပ်မလား။ ဒါမှမဟုတ်လို့ရှိရင် GAP စနစ်တွေသုံးမလား။ အစရှိတဲ့စိုက်ပျိုးနည်းစနစ်တွေကို Pilot Project အနေနဲ့စီမံဆောင်ရွက်လိုက်မယ်ဆိုလို့ရှိရင် ဒေသ ထွက်ကုန်တွေဟာ ရောင်းတန်းမီတဲ့၊ စံနှုန်းမီတဲ့ ဒေသထွက်ကုန်တွေဖြစ်လာနိုင်မှာဖြစ်ပါတယ်။ ဒီလိုကိစ္စရပ်တွေကိုလည်း ဒေသအလိုက် Pilot Project အနေနဲ့စီမံဆောင်ရွက်ပေးစေချင်ပါတယ်။ ဒါတွေကိုလည်း သိချင်ပါတယ်။ ထို့အတူပဲ စိုက်ပျိုးရေး၊ မွေးမြူရေးမှာလိုအပ်နေတဲ့သွင်းအားစုတွေနဲ့ ပတ်သက်တဲ့ မျိုးစေ့တွေ၊ ဒီလိုမျိုးစေ့တွေနဲ့ပတ်သက်တဲ့ဥပဒေတွေ၊ ဓာတ်မြေသြဇာတွေနဲ့ပတ်သက်တဲ့ ဥပဒေတွေ၊ ခုနက မေးခွန်းရှင်တစ်ယောက်မေးသွားသလိုပဲ မွေးမြူရေးနဲ့ပတ်သက်တဲ့ကုန်သွယ်မှု ဆိုင်ရာကိစ္စရပ်တွေမှာ လိုအပ်လျက်ရှိနေတဲ့ဥပဒေတွေ၊ ဒီလိုဥပဒေပိုင်းဆိုင်ရာထောက်ပံ့မှုတွေကို လည်း လိုအပ်နေမှာဖြစ်ပါတယ်။ ဒီအတွက်ကြောင့်မို့လို့ ကျွန်မအနေနဲ့မေးချင်တာကတော့ ကျွန်မတို့ မြန်မာနိုင်ငံဟာ စိုက်ပျိုးရေးကိုအခြေခံတဲ့နိုင်ငံဖြစ်တယ်။ ရေလုပ်ငန်းတွေကိုလည်း တွင်ကျယ်စွာ လုပ်ကိုင်ဆောင်ရွက်လျက်ရှိတယ်။ အထူးသဖြင့် တနင်္သာရီတိုင်းဒေသကြီးမှာ လုပ်ကိုင်ဆောင်ရွက်နေ တဲ့ရေလုပ်ငန်းတွေဟာ ကျွန်မတို့နိုင်ငံရဲ့ ရေလုပ်ငန်းအတွက် အများကြီးအထောက်အပံ့ဖြစ်စေတဲ့ လုပ်ငန်းတွေဖြစ်ပါတယ်။ သို့သော်လည်း တန်ဖိုးမြှင့်ထုတ်ကုန်တွေထုတ်မယ်ဆိုလို့ရှိရင် တနင်္သာရီ တိုင်းဒေသကြီးမှာ လိုအပ်လျက်ရှိတဲ့ Infrastructure ပိုင်းဆိုင်ရာတွေ အများကြီးရှိနေပါတယ်။ ဒီလို ကိစ္စရပ်တွေကိုလည်း ပံ့ပိုးပေးဖို့ လိုအပ်နေမှာဖြစ်ပါတယ်။ ဒီအတွက်ကြောင့်မို့လို့ ကျွန်မတို့နိုင်ငံဟာ WTO ရဲ့အဖွဲ့ဝင်နိုင်ငံအဖြစ်လည်း ၁၉၉၅ ခုနှစ်ကတည်းက ဝင်ခဲ့ပြီးသားဖြစ်ပါတယ်။ WTO ရဲ့ စံနှုန်း တွေနဲ့လည်း ကိုက်ညီစွာလုပ်ကိုင်ဆောင်ရွက်ဖို့လိုပါတယ်။ ကျေးလက်နေပြည်သူဘဝတွေကို ဖွံ့ဖြိုး တိုးတက်ဖို့အတွက် မဟာဗျူဟာတွေလည်း ချမှတ်ဆောင်ရွက်လျက်ရှိတာကိုလည်း သိရှိရပါတယ်။ ဒီလိုပဲ ဈေးကွက်စီးပွားရေးစနစ်ကိုလည်း ကျင့်သုံးတဲ့နိုင်ငံဖြစ်တယ်။ ပို့ကုန်/သွင်းကုန်ပမာဏတွေ လည်း အချိုးညီမျှဖို့လိုအပ်လျက်ရှိနေပါတယ်။ ဘတ်ဂျက်လိုငွေတွေ ပြနေတဲ့အနေအထားတွေကို လည်း ကျွန်မတို့ လျှော့ချဖို့လိုအပ်နေပါတယ်။ ဒီလိုမျိုး ဘတ်ဂျက်လိုငွေတွေလျှော့ချဖို့ လိုအပ်တဲ့ အချိန်မှာ တန်ဖိုးမြှင့်ကုန်ထုတ်လုပ်ငန်းတွေ ဖွံ့ဖြိုးတိုးတက်ပြီးတော့မှ အသေးစား၊ အလတ်စား၊ စီးပွားရေးလုပ်ငန်းတွေ ခိုင်မာအားကောင်းစေပြီးတော့မှ ကျွန်မတို့နိုင်ငံရဲ့ ဘတ်ဂျက်လိုငွေတွေ လျှော့ချ နိုင်မယ်။ ကျွန်မတို့နိုင်ငံရဲ့ စီးပွားရေးဖွံ့ဖြိုးတိုးတက်ရေးကို အထောက်အပံ့ဖြစ်စေရန်အတွက် အထက် ပါမေးခွန်းကို ပြည်သူ့လွှတ်တော်ဥက္ကဋ္ဌကြီးမှတစ်ဆင့် လေးစားစွာမေးမြန်းရခြင်းဖြစ်ပါတယ်ရှင်။ အားလုံးကိုကျေးဇူးအများကြီးတင်ပါတယ်။</speech>
<speech type='speaker'>
စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက ဖြေကြားရန် ဖြစ်ပါတယ်။
</speech>
<speech><agency id='11'>ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ကယားပြည်နယ်၊ ရှားတောမဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါ်ဝင့်ဝါထွန်းရဲ့ မေးခွန်း အပေါ် စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာအနေနဲ့ စီးပွားရေးနှင့် ကူးသန်းရောင်းဝယ် ရေးဝန်ကြီးဌာနရဲ့ ဖြေကြားချက်နဲ့အတူ ပေါင်းစပ်ဖြေကြားပေးပါမယ်။ လွှတ်တော် ကိုယ်စားလှယ်ကြီး ရဲ့ မေးခွန်းမှာ မိမိတို့နိုင်ငံ အခြေခံစီးပွားရေးကဏ္ဍ၊ လယ်ယာ၊ သား/ငါး၊ ရေလုပ်ငန်းများက စိုက်ပျိုး ရေး၊ မွေးမြူရေးနှင့် ရေထုတ်ကုန်များ အရည်အသွေး စံချိန်စံညွှန်းနှင့်အညီ တန်ဖိုးမြှင့် Vdue Added ထုတ်ကုန်များဖြစ်ရေးနဲ့ နိုင်ငံတကာဈေးကွက်ယှဉ်ပြိုင်နိုင်စွမ်းရှိစေရေးအတွက် မေးမြန်း ထားတဲ့၊ ကျယ်ပြန့်လေးနက်တဲ့မေးခွန်းဖြစ်ပါတယ်။ မေးခွန်းရှင် လွှတ်တော်ကိုယ်စားလှယ်ကြီးကို လည်း ဒီမေးခွန်းအတွက် ကျေးဇူးတင်ရှိပါကြောင်း ဦးစွာတင်ပြအပ်ပါတယ်။ မေးခွန်းအပေါ် ကဏ္ဍ အလိုက် လွှမ်းခြုံ ဖြေကြားပေးပါမယ်။ ဥက္ကဌကြီးခင်ဗျား။ Power Point အသုံးပြုခွင့် တင်ပြအပ်ပါတယ်။ မိမိတို့နိုင်ငံဟာ စိုက်ပျိုးရေးကဏ္ဍအနေနဲ့ ပြည်သူလူထုအားလုံး စားနပ်ရိက္ခာနှင့်အာဟာရ ဖူလုံမှုရရှိစေရေး၊ လုပ်ကွက်ငယ်တောင်သူလယ်သမားများ ထုတ်လုပ်နိုင်မှုစွမ်းအားမြင့်ပြီး ဈေးကွက်လိုအပ်ချက်နှင့် အညီ တန်ဖိုးမြှင့်ထုတ်လုပ်ကုန်ပစ္စည်းများ အမယ်စုံထုတ်လုပ်ပေးနိုင်ခြင်းဖြင့် ဝင်ငွေမြင့်မားလာစေ ရေးနှင့် ထုတ်ကုန်ပစ္စည်းတွေ နိုင်ငံတကာနှင့်ယှဉ်ပြိုင်ပြီး ပြည်ပပို့ကုန်တိုးမြှင့်တင်ပို့နိုင်ရေးကို ဖြည့်ဆည်းပေးနိုင်ဖို့အတွက် မူဝါဒများချမှတ်ဆောင်ရွက်လျက်ရှိပါတယ်။ မိမိဝန်ကြီးဌာနအနေနဲ့ အရည်အသွေးကောင်းပြီး တန်ဖိုးမြှင့်စိုက်ပျိုးရေးထုတ်ကုန်ထုတ်လုပ်နိုင်ဖို့ အရေးပါတဲ့ ရိတ်သိမ်းချိန် လွန်နည်းပညာ ယင်းနှင့်စပ်လျဉ်းပြီး သင်တန်းကျောင်းတွေ၊ သုတေသနဌာနတွေ တည်ထောင်မှုနှင့် အတူ ရိတ်သိမ်းပြီးနောက်ပိုင်း သီးနှံလေလွင့်ဆုံးရှုံးမှု လျော့နည်းစေဖို့နှင့် သီးနှံတွေရဲ့ အရည်အသွေး ထိန်းသိမ်းပြီး ပြည်ပဈေးကွက်ထိုးဖောက်နိုင်ဖို့အတွက် ရိတ်သိမ်းချိန်လွန်နည်းပညာသင်တန်းတွေကို လည်း မိမိဝန်ထမ်းတွေအပြင် စိုက်ပျိုးသူတောင်သူလယ်သမားများ၊ ပုဂ္ဂလိက ကဏ္ဍမှရောင်းဝယ် ဖောက်ကားသူများအတွက် လွန်ခဲ့တဲ့ ၂၀၁၄ ခုနှစ်မှကစပြီး နှစ်စဉ်ဖွင့်လှစ်ပို့ချပေးလျက်ရှိပါတယ်။ တစ်ဖက်မှာလည်း ရိတ်သိမ်းချိန်လွန်နည်းပညာသင်တန်းတွေအပြင် စားသုံးသူများ ဘေးအန္တရာယ်ကင်းရှင်းရေးနှင့် အရည်အသွေးကောင်းပြီး အာဟာရပြည့်ဝတဲ့သီးနှံများ စိုက်ပျိုး ထုတ်လုပ်နိုင်ဖို့ ပြည်ပဈေးကွက်ကို ယှဉ်ပြိုင်ထိုးဖောက်နိုင်ဖို့အတွက် စိုက်ပျိုးရေးဆိုင်ရာ အလေ့အကျင့်ကောင်းများ ယနေ့ခေတ်စားလာတဲ့(Good Agriculture Practices-GAP)စနစ် ပညာသင်တန်းများကိုလည်း ဆောင်ရွက်ပေးလျက်ရှိပါတယ်။ သီးနှံတွေရဲ့ အရည်အသွေး ကောင်းမွန် ဖို့၊ ဘေးအန္တရာယ်ကင်းရှင်းဖို့အတွက် လယ်ယာကဏ္ဍအခြေခံစိုက်ပျိုးသီးနှံများနှင့် စပါးအပါအဝင် သီးနှံ ၁၅ မျိုးရဲ့ (GAP) Guide Line ကိုလည်းပဲ မိမိတို့အနေနဲ့ထုတ်ပြန်အကောင်အထည်ဖော် ဆောင်ရွက်လျက်ရှိပါတယ်။ ယခုအချိန်မှာဆိုရင် GAP ဆိုင်ရာသင်တန်းစုစုပေါင်း ၈၈ ကြိမ် ဖွင့်လှစ် သင်ကြားခဲ့ပြီး မိမိဝန်ကြီးဌာနမှဝန်ထမ်းများနှင့်အတူ စိုက်ပျိုးထုတ်လုပ်သူတောင်သူများကိုလည်းပဲ လေ့ကျင့်သင်ကြားပေးလျက် ဖြစ်ပါတယ်။ ဥက္ကဋ္ဌကြီးခင်ဗျား။ ပြည်တွင်းပုဂ္ဂလိကကဏ္ဍရဲ့ အားကိုရယူအကောင်အထည်ဖော်နိုင်ဖို့၊ စိုက်ပျိုးထုတ်လုပ်မှုမှသည် ဝယ်ယူကြိတ်ခွဲသိုလှောင်မှုမှ ဈေးကွက်အထိ အရည်အသွေးကောင်းတဲ့ စိုက်ပျိုးရေးထုတ်ကုန်၊ ထွက်ကုန်များကို တန်ဖိုးမြှင့်ထုတ်ကုန်များအဖြစ် နိုင်ငံတကာဈေးကွက် ယှဉ်ပြိုင်ထိုးဖောက်နိုင်ဖို့ ပုဂ္ဂလိကပိုင်းကိုလည်းပဲ နည်းပညာများ၊ ခေတ်မီစက်ကိရိယာများ အသုံးပြု ထုတ်လုပ်နိုင်ရေးအတွက် ကူညီပံ့ပိုးပေးမှုများကိုလည်း ဆောင်ရွက်ပေးလျက်ရှိကြောင်း တင်ပြအပ်ပါ တယ်။ ဒီလုပ်ငန်းအစီအမံတွေဟာ တောင်သူများအတွက်လည်း ဝင်ငွေပိုမိုရရှိစေတဲ့အပြင် ပုဂ္ဂလိက လုပ်ငန်းများကိုလည်း ဖွံ့ဖြိုးတိုးတက်လာမှာ ဖြစ်ပါတယ်။ တစ်ဖက်မှာလည်း တန်ဖိုးမြှင့်ကွင်းဆက် (Value Chain)နည်းပညာတွေ ဖွံ့ဖြိုးတိုးတက်လာစေရေးအတွက် မိမိတို့ပြည်တွင်း အရင်းအမြစ် စွမ်းအားများနဲ့ တည်ဆောက်နေပြီး နိုင်ငံတကာအကူအညီ အထောက်အပံ့နှင့် ချေးငွေစီမံကိန်းများ Mopiò ccosmɔsagnsops:coplyson JICA, OISCA, ADB, KRC, KOICA, KSVS, Netherland စတဲ့အဖွဲ့အစည်းတွေရဲ့ နည်းပညာနဲ့ ငွေကြေးအကူအညီများ ရယူပူးပေါင်း အကောင်အထည်ဖော်ဆောင်ရွက်လျက်ရှိကြောင်း တင်ပြအပ်ပါတယ်။ ဥက္ကဋ္ဌကြီးခင်ဗျား။ အသားကဏ္ဍမှာလည်းပဲ အခြေခံထုတ်ကုန် ကြက်၊ ဝက် စတဲ့တိရစ္ဆာန် မွေးမြူရေးအတွက် ကောင်းမွန်တဲ့တိရစ္ဆာန်မွေးမြူရေးကျင့်စဉ်ဖြစ်တဲ့(Good Animd Husbandry Practices-GAHP) ငါးမွေးမြူရေးကဏ္ဍမှာလည်း ကောင်းမွန်တဲ့ ရေသတ္တဝါမွေးမြူရေးကျင့်စဉ် (Good Aquaculture Practices-GAqP)op:ącsap 68:OL??op: wodooz.comşumjemo: ရေးအတွက် မိမိတို့ဝန်ကြီးဌာနမှာ Website နှင့် နိုင်ငံပိုင်သတင်းစာများ၊ ဂျာနယ်များ၊ စာစောင်များမှာ အခါအားလျော်စွာ ပညာပေးပြီးတော့ အလားတူသင်တန်းများ၊ စည်းရုံးလှုံ့ဆော်မှုများနှင့် အကောင်အထည်ဖော်ဆောင်ရွက်လျက်ရှိကြောင်းလည်း တင်ပြအပ်ပါတယ်။ ငါးကဏ္ဍအနေနဲ့လည်း ရေထွက်ကုန်ပစ္စည်း တန်ဖိုးမြှင့်ထုတ်ကုန်တွေကို ရန်ကုန်တိုင်းဒေသ ကြီးမှာရှိတဲ့ စက်ရုံလေးရုံ၊ ဧရာဝတီတိုင်းဒေသကြီးမှာ တစ်ရုံနှင့် တနင်္သာရီတိုင်းဒေသကြီးမှာ တစ်ရုံ စုစုပေါင်း ခြောက်ရုံကနေ ထုတ်လုပ်လျက်ရှိပါတယ်။ ပြုပြင်ထုတ်လုပ်တဲ့ ရေထွက်ပစ္စည်းတွေ အရည်အသွေးပြည့်မီပြီး၊ လူအများစားသုံးရန်သင့်လျော်ကြောင်းနှင့် ထောက်ခံချက်လက်မှတ် (Heath Certificate)ထုတ်ပေးနိုင်ရေးအတွက်လည်းပဲ မိမိတို့ငါးလုပ်ငန်းဦးစီးဌာနရဲ့ နိုင်ငံတကာ အသိအမှတ်ပြု လက်မှတ်(ISO)ရရှိထားကြတဲ့ ဓာတ်ခွဲခန်းတွေမှာ ဆောင်ရွက်ပေးလျက်ရှိကြပါတယ်။ ဥရောပသမဂ္ဂ အဖွဲ့ဝင်နိုင်ငံများ (EU)ကို တင်ပို့ခွင့်ရရှိတဲ့စက်ရုံပေါင်း ၂၀ ရှိပြီဖြစ်ပါကြောင်း တင်ပြ အပ်ပါတယ်။ နိုင်ငံအတွင်း SME လုပ်ငန်းတွေဖွံ့ဖြိုးတိုးတက်ရေးကိုလည်း အထောက်အကူပေးနိုင်တဲ့ လယ်ယာအခြေခံထုတ်ကုန်ကို အခြေပြုဆောင်ရွက်တဲ့ အသေးစားစက်မှုလက်မှုစားသောက်ကုန် ထုတ်လုပ်မှုလုပ်ငန်းပိုင်းမှာလည်းပဲ သီးနှံအခြေခံ တန်ဖိုးမြှင့်ထုတ်ကုန်ပစ္စည်းအမယ်သစ်တွေ ထုတ်လုပ်နိုင်ဖို့အတွက် သုတေသနလုပ်ငန်းများနှင့်အတူ သင်တန်းများဖွင့်လှစ်ပို့ချဆောင်ရွက်ပေး လျက်ရှိပါတယ်။ (Good Manufacturing Practice)စားသုံးသူများ ဘေးအန္တရာယ်ကင်းရှင်းစေ ဖို့နှင့် အစားအသောက်များပျက်စီးမှုကို ကာကွယ်ရန်အတွက်(၄ဝဝd Hygiene Practice) စတဲ့ နည်းစနစ်များနဲ့ သင်ကြားပို့ချမှုများအကောင်အထည်ဖော် ဆောင်ရွက်လျက်ရှိကြောင်း တင်ပြအပ်ပါတယ်။ ဥက္ကဌကြီးခင်ဗျား။ စီးပွားရေးနှင့် ကူးသန်းရောင်းဝယ်ရေးဝန်ကြီးဌာနအနေနဲ့ အရည်အသွေးမီ ထုတ်ကုန်ပစ္စည်းများ နိုင်ငံတကာဈေးကွက်ယှဉ်ပြိုင်နိုင်ပြီး၊ ကုန်သွယ်မှု ကဏ္ဍဖွံ့ဖြိုးတိုးတက်ဖို့အတွက် ဆန်၊ နှမ်း၊ ရာဘာ၊ ကြက်သွန်၊ ငရုတ်၊ ဝါဂွမ်းတို့ကိုသာ ပို့ကုန်လိုင်စင်ရယူစေပြီးတော့ ကျန်စိုက်ပျိုးရေး ထွက်ကုန်၊ ရေထွက်ကုန်ပစ္စည်းများကို လိုင်စင်ရယူရန်မလိုဘဲ ပြည်ပသို့ တင်ပို့ခွင့်ပြုလျက်ရှိပါတယ်။ တစ်ဖက်မှာလည်း ဈေးကွက်လိုအပ်ချက်နှင့်အညီ အဓိကသီးနှံ ဆန်စပါးနှင့်စပ်လျဉ်းပြီး ပေါင်းဆန် ထုတ်လုပ်တင်ပို့ခြင်းနှင့် ဆန်စက်များအား အဆင့်မြှင့်ကြိတ်ခွဲသန့်စင်ခြင်း၊ အရောင်တင်ခြင်း၊ ကိုယ်ပိုင်အမှတ်တံဆိပ်များနဲ့ အဆင့်မီထုတ်ပိုးစနစ်များ အသုံးပြု တင်ပို့စေခြင်းတို့ တိုးမြှင့်ပြီးတော့ နိုင်ငံတကာဈေးကွက်ထိုးဖောက်နိုင်ရေး ဆောင်ရွက်လျက်ရှိသလို အဆင့်မီသန့်စင်စက်တွေ တင်သွင်း ခွင့်ပြု ပေးပြီး ကုန်ဝယ်နိုင်ငံများနှင့် နှစ်ဖက်ညှိနှိုင်းပေးမှုတို့ကို ယခင်သတ်မှတ်ချက် အရည်အသွေးမီ အမျိုးအစားအဆင့်ကနေ ယခုအထူးအမျိုးအစားအဆင့်အထိ ဝယ်သူအကြို က်အဆင့်မြှင့်တင်ပို့လာ နိုင်ခဲ့အောင် ဆောင်ရွက်နိုင်ခဲ့ပြီး ဖြစ်ပါတယ်။ လက်ရှိမှာ ပို့ကုန်ဝင်ငွေတိုးမြှင့်ဖြည့်ဆည်းနိုင်ဖို့ သိုး၊ ဆိတ်၊ ဝက်တိရစ္ဆာန်အရှင်များ တင်ပို့ခွင့်ပြုမှုနဲ့အတူ လိုအပ်တဲ့သားပေါက်တွေ၊ မျိုးချောင်းတွေ၊ အဆင့်မြင့်ကိရိယာများ တင်သွင်းခွင့်ပြုပေးပြီး နည်းပညာရရှိရေး ညှိနှိုင်းဆောင်ရွက်ပေးလျက်ရှိပါ တယ်။ ဥက္ကဌကြီးခင်ဗျား။ ဖွံ့ဖြိုးပြီးနိုင်ငံများက တစ်ဖက်သတ်ပေးထားတဲ့ အကောက်ခွန်သက်သာခွင့် ဆိုင်ရာ အစီအစဉ်များဖြစ်တဲ့ Generdized System of Preferences(GSP) အစီအစဉ်နှင့် အိန္ဒိယ၊ ကိုရီးယားနှင့် တရုတ်ပြည်သူ့သမ္မတနိုင်ငံတို့မှ ဖွံ့ဖြိုးမှုအနည်းဆုံးနိုင်ငံတွေအတွက် သီးသန့်ပေးတဲ့ အစီအစဉ်ကနေတစ်ဆင့် အကောက်ခွန်သက်သာခွင့်၊ ကင်းလွတ်ခွင့်များ ရရှိတင်ပို့နိုင်ရေး ဆောင်ရွက် ပေးလျက်ရှိပါတယ်။ ကုန်သွယ်ဖက်နိုင်ငံတွေကို ဈေးကွက်အခွင့်အလမ်းရရှိရေးအတွက် အကောက်ခွန် သက်သာခွင့်ဆိုင်ရာ ပင်ရင်းနိုင်ငံ သက်သေခံလက်မှတ်တွေကိုလည်းပဲ လုပ်ထုံးလုပ်နည်းနှင့်အညီ ခွင့်ပြု ထုတ်ပေးလျက်ရှိပါတယ်။ တစ်ဆက်တည်းမှာပဲ နိုင်ငံတကာကုန်စည်ပြပွဲများနှင့်လည်း ဈေးကွက်ယှဉ်ပြိုင်ထိုးဖောက်နိုင်ရန်အတွက် လုပ်ငန်းများစီမံဆောင်ရွက်လျက်ရှိပါကြောင်း တင်ပြအပ် ပါတယ်။ ဥက္ကဋ္ဌကြီးခင်ဗျား။ ယနေ့ကမ္ဘာကြီးမှာ တိုးတက်လာတဲ့လူဦးရေနှင့်အတူ ရိက္ခာလိုအပ်ချက် ကလည်း မြင့်မားလာခြင်းရှိပါတယ်။ ဒီလိုအပ်ချက်ကိုဖြည့်ဆည်းဖို့ ကမ္ဘာ့နိုင်ငံများနှင့် ဒေသတွင်း နိုင်ငံများနှင့်နည်းတူ မိမိတို့နိုင်ငံအနေနဲ့လည်း မိမိနိုင်ငံရဲ့ ရေမြေသဘာဝကနေ တည်ရှိတဲ့အရင်းအမြစ် များအပေါ် အခြေခံပြီး ဆောင်ရွက်လျက်ရှိကြပါတယ်။ တစ်ဖက်မှာလည်း ပြောင်းလဲလာတဲ့ကမ္ဘာကြီး ပူနွေးလာမှုနှင့်အညီ သဘာဝတရားယိုယွင်းလာမှုကလည်း ရိက္ခာထုတ်လုပ်မှုအပိုင်းအတွက် ခြိမ်းခြောက်လာမှုများရှိပါတယ်။ စားနပ်ရိက္ခာလုံခြုံရေး(Food Safety)၊ စားနပ်ရိက္ခာဖူလုံရေး(Food Security) soopas sə8:08:31:08:Samoposam29992 2260930$$$8.CO:69: (Research and Development-RND) အပိုင်းဟာ မျက်ကွယ်ပြုထားလို့မရတဲ့အနေအထားဖြစ်ပါတယ်။ ရာသီဥတုနှင့်လိုက်လျောညီထွေဖြစ်မယ့် ရိက္ခာထုတ်လုပ်မှုအပိုင်း(Climate Friendly)အစီအမံများ ရှိဖို့လည်း လိုအပ်လာပါတယ်။ ဒီနေရာမှာ နည်းပညာပိုင်း၊ ရင်းနှီးမြှုပ်နှံရမယ့်ဘဏ္ဍာငွေကြေးအပိုင်း နှင့် စီမံခန့်ခွဲဆောင်ရွက်မှုမှာ စိုးရိမ်ပြည့်ဝတဲ့လူ့စွမ်းအားအရင်းအမြစ်များ ဖန်တီးတည်ဆောက်နိုင်မှု အပိုင်းဟာ မရှိမဖြစ် လိုအပ်တာထက် ဖွံ့ဖြိုးမှုဒေါက်တိုင်ကြီး သုံးရပ်ဖြစ်ပါတယ်။ ယင်းအပေါ် အခြေ ပြုပြီး ဖြည့်ဆည်းမှုများနှင့်အတူ မိမိတို့နိုင်ငံရဲ့ ရေအရင်းအမြစ်များကို အကောင်းဆုံးအသုံးချ ဆောင်ရွက်လျက်ရှိပါတယ်။ နိုင်ငံရဲ့အဓိကမှီခိုရာစီးပွားရေးကဏ္ဍကြီးလည်းဖြစ်ပြီး ပြည်သူအများစု အမှီသဟဲပြုနေကြတဲ့ လယ်ယာစိုက်ပျိုး၊ မွေးမြူရေးနှင့် ရေလုပ်ငန်းကဏ္ဍများမှထုတ်ကုန်များ အရည်အသွေးပြည့်မီရေး၊ နိုင်ငံတကာဈေးကွက်ထိုးဖောက်နိုင်ရေးကို ကြိုးပမ်းစီမံဆောင်ရွက်လျက်ရှိ ပါကြောင်း တင်ပြအပ်ပါတယ်။ အားလုံးကိုကျေးဇူးတင်ပါတယ်။ </speech>
<speech><mp id='248'>ဒေါ်ဝင့်ဝါထွန်း(ရှားတောမဲဆန္ဒနယ်)</mp> ကျွန်မကိုတစ်ဆက်တစ်စပ်တည်း မေးခွင့်ပြုပါ ရှင့်။ ကျွန်မရဲ့ မေးခွန်းအပေါ်မှာ ကျယ်ကျယ်ပြန့်ပြန့်ရှင်းရှင်းလင်းလင်းဖြေကြားပေးသွားခဲ့တဲ့ ပြည်ထောင်စုဒုတိယဝန်ကြီးကို အင်မတန်မှ ကျေးဇူးတင်ပါတယ်ရှင့်။ သို့သော်လည်း ကျွန်မအနေနဲ့ ဆက်စပ်မေးခွန်းအနေနဲ့ နှစ်ခုလောက်မေးခွင့်ပြုပါရှင့်။ ပထမအနေနဲ့သိချင်တာကတော့ သွင်းအားစု တွေနဲ့ပတ်သက်ပြီးတော့မှ မျိုးစေ့တွေ၊ ဓာတ်မြေသြဇာတွေ အစရှိတဲ့သွင်းအားစုတွေနဲ့ပတ်သက်ပြီး တော့မှ မည်ကဲ့သို့စီမံဆောင်ရွက်လျက်ရှိတယ်ဆိုတာကို သိရှိလိုပါတယ်။ ထို့အတူပဲကျွန်မမေးတဲ့ မေးခွန်းထဲမှာပါတဲ့ တန်ဖိုးမြှင့်ထုတ်ကုန်တွေကိုထုတ်လုပ်တဲ့အခါမှာ ဒေသနှင့်လိုက်လျောညီထွေဖြစ် မယ့် စိုက်ပျိုးရေးနည်းစနစ်တွေ ဒါမျိုးလေးတွေကို ဒေသအလိုက် စီမံကိန်းတွေ ဆောင်ရွက်ထားတဲ့ အခြေအနေကို သိချင်ပါတယ်။ ဥပမာ-ဦးစားပေးလျာထားတဲ့နေရာဒေသတွေမှာ ဘယ်လိုနေရာဒေသ တွေမှာ စီမံဆောင်ရွက်လျက်ရှိတယ်ဆိုတာကိုလည်း ကျွန်မအနေနဲ့ ဆက်စပ်မေးခွန်းအနေနဲ့ သိချင်ပါ တယ်ရှင့်။ ကျေးဇူးအများကြီးတင်ပါတယ်။</speech>
<speech type='speaker'> ဝန်ကြီးဌာန ဖြေကြားပေးပါ။</speech>
<speech><agency id='11'>ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာန)</agency>လွှတ်တော်ကိုယ်စားလှယ်ကြီးမေးတဲ့ပထမတစ်ပိုင်းမျိုးစေ့ တခြားသွင်းအားစုအပိုင်းကတော့ မျိုးစေ့ ဆိုလည်း မျိုးစေ့ကော်မတီဖွဲ့စည်းပြီးတော့ မျိုးစေ့ဥပဒေနှင့်အညီ၊ မြေဩဇာဆိုလည်း မြေဩဇာဥပဒေ နှင့်အညီ တစ်ဖက်ကလည်းပဲ တင်သွင်းပြီးတော့ ဖြန့်ဖြူးပေးနိုင်ဖို့အတွက် ဖြေလျှော့ပေးမှုများနှင့် အကောင်အထည်ဖော်ဆောင်ရွက်လျက်ရှိပါတယ်။ အသေးစိတ်အနေအထားကိုလည်း လွှတ်တော် ကိုယ်စားလှယ်ကြီးဆီကို စာနဲ့ရေးပြီးဖြေပေးပါမယ်။ နောက်တစ်ချက်ကတော့ လွှတ်တော် ကိုယ်စားလှယ်ကြီးမေးမြန်းတဲ့အထဲမှာ ကျွန်တော် မသဲကွဲတဲ့ကိစ္စလေးတစ်ခုရှိတဲ့အတွက်ကြောင့်မို့လို့ နည်းနည်းလေးပြန်ပြောပေးလို့ရမယ်ဆိုရင် နားထောင်ချင်ပါတယ်။</speech>
<speech type='speaker'> မိုက်ပေးပါ။</speech>
<speech><mp id='248'>ဒေါ်ဝင့်ဝါထွန်း(ရှားတောမဲဆန္ဒနယ်)</mp> ဟုတ်ကဲ့။ ကျွန်မမေးတဲ့ဒုတိယမေးခွန်းကတော့ ဒေသအလိုက် လိုက်လျောညီထွေမှုရှိမယ့်စိုက်ပျိုးရေးနည်းစနစ်ကို မေးတာပါရှင့်။ ဥပမာဆိုလို့ရှိရင် မေးခွန်းမှာကတည်းကတင်ပြခဲ့ပါတယ်။ ကျွန်မတို့ ကယားပြည်နယ်မှာဆိုလို့ရှိရင် ဘောလခဲလိုနေရာ ဒေသမျိုးမှာ နှမ်းအင်မတန်ကောင်းပါတယ်။ ရှားတောလိုနေရာဒေသမျိုးမှာ နှမ်းအင်မတန်ကောင်းပါ တယ်။ ထို့အတူပဲ မြေဆီမြေနှစ်ကလည်း အင်မတန်ကောင်းပါတယ်။ ဒီလိုနေရာဒေသမျိုးမှာဆိုလို့ရှိရင် Organic Farming ဒါမှမဟုတ်လို့ရှိရင် GAP စနစ် အစရှိတဲ့ စံနှုန်းနဲ့ကိုက်ညီနိုင်တဲ့၊ ဒေသထွက်ကုန် တွေဖြစ်နိုင်တဲ့ စိုက်ပျိုးရေးနည်းစနစ်တွေကို Pilot Project အနေနဲ့ စီမံဆောင်ရွက်ပေးနိုင်မယ့် အနေအထားမျိုးတွေရှိမယ်ဆိုရင် အင်မတန်ကောင်းမှာဖြစ်ပါတယ်။ ဒီလိုမျိုးဒေသနဲ့လိုက်လျော ညီထွေမှုရှိနိုင်မယ့်နေရာဒေသတွေမှာ ဒေသနှင့်လိုက်လျောညီထွေမှုရှိမယ့်စိုက်ပျိုးရေးနည်းစနစ်တွေ ကို လက်ရှိမှာစီမံဆောင်ရွက်ထားတာရှိတယ်ဆိုရင် ဘယ်ဒေသတွေမှာ စီမံဆောင်ရွက်ထားတယ်ဆိုတာ ကို သိရှိလိုခြင်းဖြစ်ပါတယ်ရှင်။ ကျေးဇူးတင်ပါတယ်။</speech>
<speech type='speaker'> ဝန်ကြီးဌာနဖြေဆိုနိုင်က ဖြေဆိုပါ။</speech>
<speech><agency id='11'>ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>လွှတ်တော်ကိုယ်စားလှယ်ကြီးမားတဲ့ ဒေသနှင့်လိုက်လျောညီထွေရှိမယ်။ ဒီဟာနဲ့စပ်လျဉ်းပြီးတော့ ဖြေရမယ်ဆိုရင် One Village One Product ဆိုတဲ့အစီအမံကို တိုင်းဒေသကြီးနှင့် ပြည်နယ်အလိုက် မှာ မိမိတို့နိုင်နင်းတဲ့အင်အားအလျောက် အကောင်အထည်ဖော်ဆောင်ရွက်နေမှုရှိပါတယ်။ အသေး စိတ်အနေအထားကိုလည်းပဲ လွှတ်တော်ကိုယ်စားလှယ်ကြီးထံ ကျွန်တော်ပို့ပေးပါမယ်။ ဒေသနှင့် သင့်လျော်မယ့်နည်းပညာ Appropriate Technology ခေါ်မှာပါ။ အံဝင်ခွင်ကျနည်းပညာ။ ဒါကလည်းပဲ သူ့ဒေသရဲ့ရေမြေသဘာဝစိုက်ပျိုးဖြစ်ထွန်းတဲ့ အခြေအနေပေါ်မူတည်ပြီးတော့ တစ်နေရာနဲ့တစ်နေရာ အကောင်အထည်ဖော် ဆောင်ရွက်ခြင်းဟာလည်း အသွင်သဏ္ဍာန်အရ အနည်းငယ်ကွဲပြားမှုလည်းရှိပါတယ်။ လွှတ်တော်ကိုယ်စားလှယ်ကြီးရဲ့ ဒေသအတွင်းမှာ ဒီလိုလုပ်ငန်း မျိုးကို ဆောင်ရွက်နိုင်ဖို့လိုလားချက်ရှိတယ်ဆိုလို့ရှိရင် ကျွန်တော်တို့ကလည်းပဲ သက်ဆိုင်ရာဌာနနဲ့ ပြည်နယ်မှာစိစစ်ပြီးတော့မှ ယင်းနဲ့အံဝင်ခွင်ကျဖြစ်မယ့် Appropriate ဖြစ်မယ့်ထုတ်လုပ်မှုလုပ်ငန်း၊ အရည်အသွေးကောင်း မူလတင်ပြတဲ့ Organic စနစ်နဲ့ဆောင်ရွက်မယ့် လုပ်ငန်းမျိုးကို ညှိနှိုင်း ဆောင်ရွက်ပေးသွားနိုင်မယ့်အခြေအနေဖြစ်ပါကြောင်း ဒုတိယမေးတဲ့ဆက်စပ်မေးခွန်းကို ပြန်လည် ရှင်းလင်းဖြေကြားအပ်ပါတယ်။ ကျေးဇူးတင်ပါတယ်။</speech>
</Q-A>
<Q-A>
<title>
မိုင်းပျဉ်းမြို့နယ် ဝမ်လုံကျေးရွာ တောင်သူလယ်သမား (၁၆)ဦးတို့၏ လယ်မြေဧက(၆၁)ဧကအား ဆည်ရေလုံလောက်စွာရရှိစေရန် သာမန်ကျောက်စီကွန်ကရစ်ဆည်ကို နမ့်ဟဲချောင်းရေအား သွယ်တန်း၍ တည်ဆောက်ပေးရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း
</title>
<speech type='speaker'>
မိုင်းပျဉ်းမဲဆန္ဒနယ်မှ ဦးစိုင်းထွန်းစိန် မေးမြန်းဖို့ဖြစ်ပါတယ်။
</speech>
<speech><mp id='404'>ဦးစိုင်းထွန်းစိန်(မိုင်းပျဉ်းမဲဆန္ဒနယ်)</mp> အားလုံး မင်္ဂလာပါခင်ဗျား။ ရိုသေလေးစားရပါ သော ပြည်သူ့လွှတ်တော်ဥက္ကဋ္ဌနှင့် ပြည်သူ့လွှတ်တော်ကိုယ်စားလှယ်များ၊ ဧည့်သည်တော်များ အားလုံး စိတ်ချမ်းသာ၊ ကိုယ်ကျန်းမာပါစေကြောင်း ရှေးဦးပဏမ ဆုတောင်းမေတ္တာပို့သအပ်ပါတယ်။ ကျွန်တော်ကတော့ ရှမ်းပြည်နယ်၊ မိုင်းပျဉ်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးစိုင်းထွန်းစိန် ဖြစ်ပါတယ်။ တိုင်းရင်းသားတောင်သူလယ်သမားများရဲ့ အကျိုး၊ ဒေသအကျိုးကို ဦးထိပ်ပန်ဆင်ပြီး လွှတ်တော်အသံ ပြည်သူ့အသံဟူသော ဆောင်ပုဒ်နှင့်အညီ ပြည်သူ့လွှတ်တော် ဥက္ကဋ္ဌမှတစ်ဆင့် မေးခွန်းတစ်ခုကို မေးမြန်းတင်ပြလိုပါတယ်။ ဥက္ကဌကြီးခင်ဗျား။ ရှမ်းပြည်နယ် (အရှေ့ပိုင်း)၊ ကျိုင်းတုံခရိုင်၊ မိုင်းပျဉ်းမြို့နယ်၊ မိုင်းမန်းကျေးရွာအုပ်စု၊ ဝမ်လုံကျေးရွာ တောင်သူ လယ်သမားများရဲ့ လက်ရှိလုပ်ကိုင်နေတဲ့ လယ် ၆၀ ဧကဟာ ဆည်ရေလုံလောက်စွာရရှိရေး အတွက် နှစ်စဉ်နှစ်တိုင်း ဒေသထွက်ဖြစ်တဲ့ သစ်၊ ဝါး၊ ဝါးတိုင်၊ ဝါးကတ်များ စသဖြင့် တစ်နှစ်လျှင် နှစ်ကြိမ်ခန့် ပြု လုပ်ဖာထေးရပြီးတော့မှ ဆည်ရေအတွက် လုပ်ဆောင်လာခဲ့ရာ အခက်အခဲများစွာကြုံတွေ့ရလျက် ရှိကြောင်း သိရှိရပါတယ်။ ဆည်ရေလုံလောက်မှုမရှိခြင်းကြောင့် စပါးအထွက်တိုးနှုန်း နည်းပါး သွားခြင်း၊ ကုန်ကျစရိတ်နှင့် စပါးရရှိမှုမျှတညီညွတ်မှုမရှိခြင်း၊ တောင်သူလယ်သမားများအနေဖြင့် စိုက်ပျိုးလုပ်ကိုင်ဆောင်ရွက်ခဲ့သော်လည်း လုပ်သလောက် အကျိုးခံစားခွင့်မရရှိခြင်းတို့ကြောင့် လူနေမှုဘဝဖွံ့ဖြိုးတိုးတက်မှုနိမ့်ကျပြီး ဒုက္ခမျိုးစုံကြုံတွေ့ရလျက်ရှိကြောင်း ကွင်းဆင်းလေ့လာချက် အရ သိရှိရပါတယ်။ မိုင်းမန်းကျေးရွာအုပ်စု၊ ဝမ်လုံရွာနေ တောင်သူလယ်သမားတို့ရဲ့ ဒေသဖြစ် လက်လုပ်ဆည်အစား သံကူကွန်ကရစ်မဟုတ်တဲ့ သာမန်ကွန်ကရစ်ကျောက်စီရေထိန်းသည်ကို တည်ဆောက်ပေးခြင်းအားဖြင့် တောင်သူလယ်သမားတိုင်း လယ်သွင်းဆည်ရေကို လုံလုံလောက် လောက်ရရှိပြီး မျှတတဲ့အကျိုးခံစားခွင့်ကို ရရှိစေခြင်းအားဖြင့် နိုင်ငံတော်အစိုးရရဲ့ ပြည်သူ့အကျိုးပြု လုပ်ငန်းရပ်များ အကောင်အထည်ဖော်နေမှုကို ပိုမိုသိမြင်ခံစားစေမှာဖြစ်ပါတယ်။ ဒါကြောင့်မို့လို့ မိုင်းပျဉ်းမြို့နယ်၊ မိုင်းမန်းကျေးရွာအုပ်စု၊ ဝမ်လုံကျေးရွာ တောင်သူလယ်သမား ၁၆ ဦးတို့ရဲ့ လယ်မြေဧက ၆၁ ဧကအား ဆည်ရေလုံလောက်စွာရရှိရေးအတွက် ပြည်ထောင်စုအစိုးရရဲ့ ၂၀၁၈၂၀၁၉ ဘဏ္ဍာရေးနှစ်အတွင်းမှာသော်လည်းကောင်း၊ ပြည်နယ်အစိုးရအဖွဲ့ရဲ့ ရန်ပုံငွေများဖြင့်သော် လည်းကောင်း သာမန်ကျောက်စီကွန်ကရစ်ဆည်ကို နမ့်ဟဲချောင်းရေအားသွယ်တန်းပြီး တည်ဆောက် ပေးမယ့်အစီအစဉ်ရှိပါက မည်သည့်အချိန်မှာတည်ဆောက်ပေးမယ်၊ အစီအစဉ်မရှိဘူးဆိုလို့ရှိရင် လည်း အဘယ့်ကြောင့်ဖြစ်သည်ကို ပြည်သူ့လွှတ်တော်ဥက္ကဋ္ဌကနေတစ်ဆင့် မေးမြန်းတင်ပြအပ်ပါ တယ်။ ကျေးဇူးတင်ပါတယ်။</speech>
<speech type='speaker'>
စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက ဖြေကြားရန် ဖြစ်ပါတယ်။
</speech>
<speech><agency id='11'>ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ရှမ်းပြည်နယ်(အရှေ့ပိုင်း)၊ မိုင်းပျဉ်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးစိုင်းထွန်းစိန်ရဲ့ မေးခွန်းအပေါ် စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနမှ ပြန်လည်ဖြေကြားပေးပါမယ်။ ဥက္ကဌကြီးခင်ဗျား။ ရှမ်းပြည်နယ်(အရှေ့ပိုင်း)၊ ကျိုင်းတုံခရိုင်၊ မိုင်းပျဉ်းမြို့နယ်၊ မိုင်းမန်ကျေးရွာအုပ်စု အတွင်းက ဝမ်လုံကျေးရွာရှိ နမ့်ဟဲချောင်းပေါ်မှာ သစ်၊ ဝါးများဖြင့် တည်ဆောက်ထားတဲ့ ယာယီ ရေလွှဲဆည်ဟာ ဆည်မြောင်းနှင့် ရေအသုံးချမှုစီမံခန့်ခွဲရေးဦးစီးဌာနရဲ့ စီမံခန့်ခွဲမှုအောက်မှာ မရှိဘဲ ဒေသနေတောင်သူလယ်သမားတွေက ကိုယ်ထူကိုယ်ထတည်ဆောက်ထားတဲ့ လက်ရိုက် ရေလွှဲဆည် ဖြစ်ပါတယ်။ ရေလွှဲဆည်နဲ့ မိုးစပါး ဧက ၆၀ ခန့်အတွက် စိုက်ပျိုးရေရယူ စိုက်ပျိုးလျက် ရှိပါတယ်။ အဆိုပါ လက်ရိုက်ရေလွှဲဆည်အနေနဲ့ သစ်၊ ဝါးတွေနဲ့ တည်ဆောက်ထားတာ ဖြစ်တဲ့အတွက် မိုးရာသီမှာ နမ့်ဟဲချောင်း ရေစီးတိုက်စားလေ့ရှိတဲ့အလျောက် ထိခိုက်ပျက်စီးမှု ရှိလာတာနဲ့အတူ စိုက်ပျိုးရေအခက်အခဲများလည်း ဖြစ်ပေါ်လျက်ရှိကြောင်း သိရပါတယ်။ ဒါကြောင့် အခိုင်အမာ ရေလွှဲဆည်အဖြစ် ပြုပြင်တည်ဆောက်ပေးရမယ့် အခြေအနေဖြစ်ပါတယ်။ သို့ဖြစ်သော်လည်းပဲ အဆိုပါဒေသရဲ့ ရေမြေအနေအထားအရ သံကူကွန်ကရစ်ရေလွှဲဆည်အဖြစ် အခိုင်အမာ တည်ဆောက် မယ်ဆိုရင် ကုန်ကျစရိတ်များပြားမှုရှိမှာ ဖြစ်ပါတယ်။ တစ်ဖက်မှာလည်း ရေလွှဲဆည်ရဲ့ ပြန်လည် အကျိုးပြုနိုင်မှုက နည်းပါးတဲ့အတွက် ကုန်ကျစရိတ်သက်သာပြီး အကျိုးဖြစ်ထွန်းမှုလည်းရှိမယ့် ရေလွှဲဆည်အမျိုးအစားသာ တည်ဆောက်သင့်တဲ့အနေအထား ဖြစ်ပါတယ်။ ဒေသအတွက် လက်ရိုက် ကျောက်ဖြည့်ရေလွှဲဆည်ကသာ သင့်လျော်မှုရှိပါတယ်။ ယင်းအတွက် စိစစ်တွက်ချက်မှုအရ ခန့်မှန်း ကုန်ကျငွေ ကျပ်သန်း ၄၀ ခန့် ကုန်ကျမည်ဖြစ်ကြောင်း တင်ပြအပ်ပါတယ်။ ဥက္ကဋ္ဌကြီးခင်ဗျား။ လွှတ်တော်ကိုယ်စားလှယ်ကြီးမေးခွန်းပါ သာမန်ကျောက်စီကွန်ကရစ်ဆည် အဖြစ် အခိုင်အမာတည်ဆောက်နိုင်ဖို့ ဘဏ္ဍာရန်ပုံငွေအပေါ် ဆန်းစစ်ရာမှာ လက်ရှိအခြေအနေအရ ပြည်ထောင်စုရန်ပုံငွေဖြင့် ဆောင်ရွက်ရမည့်လုပ်ငန်းများ၊ ပြည်နယ်ရန်ပုံငွေဖြင့် ဆောင်ရွက်ရမည့် လုပ်ငန်းများ များပြားမှုရှိနေတာ တွေ့ရပါတယ်။ ဒါကြောင့် လုပ်ငန်းများကို ဦးစားပေးအလိုက် စိစစ်လျာထားဆောင်ရွက်လျက်ရှိတဲ့ အခြေအနေဖြစ်ပါတယ်။ လွှတ်တော်ကိုယ်စားလှယ်ကြီးမေးခွန်းပါ ဝမ်လုံကျေးရွာနေတောင်သူလယ်သမား ၁၆ ဦးတို့ရဲ့ လယ်မြေဧက ၆၁ ဧက စိုက်ပျိုးနိုင်ဖို့အတွက် ဆည်ရေလုံလောက်စွာ ရရှိစေဖို့အတွက် ဆောင်ရွက်ပေးနိုင်မယ့် လက်ရိုက်ကျောက်ဖြည့်ရေလွှဲဆည် အခိုင်အမာတည်ဆောက်ရေးလုပ်ငန်းကို လာမယ့် ၂၀၁၉-၂၀၂၀ ဘဏ္ဍာရေးနှစ် ရှမ်းပြည်နယ်အစိုးရ အဖွဲ့ရဲ့ ရန်ပုံငွေမှာ ထည့်သွင်းလျာထားပြီး ရန်ပုံငွေရရှိမှုအပေါ်မူတည်ပြီး မိမိတို့ ဆည်မြောင်းနှင့် ရေအသုံးချမှုစီမံခန့်ခွဲရေးဦးစီးဌာနမှ အကောင်အထည်ဖော်ဆောင်ရွက်ပေးသွားမည်ဖြစ်ပါကြောင်း ရှမ်းပြည်နယ်အစိုးရအဖွဲ့ရဲ့ ဖြေကြားချက်နှင့်အတူ ပေါင်းစပ်၍ ရှင်းလင်းဖြေကြားအပ်ပါတယ်။ အားလုံးကို ကျေးဇူးတင်ပါတယ်။</speech>
</Q-A>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီနေ့အတွက် မေးခွန်းများ မေးမြန်းခြင်း၊ ဖြေကြားခြင်း အစီအစဉ်ပြီးပါပြီ။
</speech>
</section>
အစည်းအဝေးကို ခေတ္တ ၁၅ မိနစ်ခန့် ရပ်နားမှာဖြစ်ပါတယ်။ [အစည်းအဝေးကို ၁၅ မိနစ်ခန့် ခေတ္တရပ်နားပါသည်။ 
<speech type='speaker'>
လွှတ်တော်ကိုယ်စားလှယ်များခင်ဗျား။ အစီအစဉ် ၇ မစတင်မီ မေးခွန်းများ မေးမြန်းခြင်း၊ ဖြေကြားခြင်းနှင့် အဆိုများ တင်သွင်းခြင်း၊ ဆွေးနွေးခြင်းဆိုင်ရာလုပ်ငန်းစဉ်များနှင့် ပတ်သက်လို့ လွှတ်တော်ကို အသိပေးပြောကြားလိုပါတယ်။ ကိုယ်စားလှယ်များက မေးခွန်းများ မေးမြန်းခြင်း၊ အဆိုများတင်သွင်းခြင်းပြု ရာမှာ ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၃၆ နှင့် ၁၅၆ တို့အရ ပြည်သူ့လွှတ်တော်ရုံး၊ ညွှန်ကြားရေးမှူးချုပ်ထံ ပေးပို့ရပါတယ်။ အဲဒီမေးခွန်း နှင့်အဆိုများကို ပြည်သူ့လွှတ်တော်ဥက္ကဋ္ဌထံ တင်ပြ၍ စည်းကမ်းသတ်မှတ်ချက်တွေနဲ့ ညီညွတ်ရင် ဥက္ကဋ္ဌက မေးမြန်းခွင့်၊ တင်သွင်းခွင့်ပြုတဲ့အခါ သက်ဆိုင်ရာဌာနအဖွဲ့အစည်းသို့ ပေးပို့ရပါတယ်။ သက်ဆိုင်ရာဌာနအဖွဲ့အစည်းကလည်း သတ်မှတ်ရက်အတွင်းမှာ ပြည်သူ့လွှတ်တော်ဥက္ကဋ္ဌထံ ပြန်လည်ဖြေကြားခြင်း၊ ပြန်ကြားခြင်းများ ပြုလုပ်ရပါတယ်။ သက်ဆိုင်ရာဌာနများထံမှ ဖြေကြားရန်၊ ဆွေးနွေးရန်အသင့်ဖြစ်ပါက လွှတ်တော်အစည်းအဝေးအစီအစဉ်မှာ ထည့်သွင်း၍ လွှတ်တော်ထဲမှာ မေးမြန်းခြင်း၊ ဖြေကြားခြင်း၊ အဆိုတင်သွင်းခြင်း၊ ဆွေးနွေးခြင်းများပြုလုပ်ရပါတယ်။ ဒီလုပ်ငန်းစဉ်အရ အဆိုများတင်သွင်းဆွေးနွေးခြင်းဟာ လွှတ်တော်ဥက္ကဋ္ဌထံမှတစ်ဆင့် တင်သွင်းခြင်းဖြစ်သလို ဆွေးနွေး လျှင်လည်း ဥက္ကဋ္ဌမှတစ်ဆင့် ဆွေးနွေးရခြင်းဖြစ်ပါတယ်။ မေးခွန်းများ တင်သွင်း၊ မေးမြန်း၊ ဆွေးနွေး ခြင်းကလည်း ဒီသဘောပဲဖြစ်ပါတယ်။ ဒါကြောင့် မေးမြန်းသူနှင့် ဖြေကြားသူများအချင်းချင်း တိုက်ရိုက် မေးမြန်း၊ ဖြေကြားခြင်းမဟုတ်ဘဲ ဥက္ကဋ္ဌမှတစ်ဆင့် လွှတ်တော်သို့ တင်ပြဆောင်ရွက်နေခြင်းဖြစ်ကြောင်းကို သက်ဆိုင်ရာဌာနအဖွဲ့အစည်းနှင့် လွှတ်တော်ကိုယ်စားလှယ်များ အထူးသတိပြု စေလိုပါ တယ်။လွှတ်တော်ကိုယ်စားလှယ်များခင်ဗျား။ လွှတ်တော်အစည်းအဝေးများတွင် ကိုယ်စားလှယ်များ ဆွေးနွေးရာ၌ လိုက်နာရမယ့်စည်းကမ်းများကို ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၃၉ မှာ ပြဋ္ဌာန်းထားပါတယ်။ တားမြစ်ချက်များကိုခြုံငုံပြီး တင်ပြရရင် ကာကွယ်ရေး၊ လုံခြုံရေးနှင့်နိုင်ငံတော် လျှို့ဝှက်ချက်ကိစ္စ၊ နိုင်ငံတော်၏ ကျေးဇူးသစ္စာဖောက်ဖျက်သော၊ နိုင်ငံတော်၏ အချုပ် အခြာအာဏာနှင့် လုံခြုံရေးကိုထိခိုက်စေသော တိုင်းရင်းသားစည်းလုံးညီညွတ်ရေး၊ အချင်းချင်း ရိုင်းပင်းကူညီရေး၊ ချစ်ကြည်လေးစားရေးတို့ကို ထိခိုက်ပျက်ပြားစေသောစကားများ ပြောဆိုခြင်း၊ ဘာသာ၊ သာသနာနှင့် ဓလေ့ထုံးတမ်းများ၊ ပါတီတစ်ခုခုနှင့် ကိုယ်စားလှယ်တစ်ဦးဦးအား ပုဂ္ဂလဒိဋ္ဌ အားဖြင့် ထိပါးပုတ်ခတ်ပြောဆိုခြင်း၊ မဖွယ်မရာသောအသုံးအနှုန်းများ၊ ကြမ်းတမ်းသော ကိုယ်အမူအရာ၊ နှုတ်အမူအရာများဖြင့် ပြောဆိုခြင်း၊ ဆွေးနွေးပြီးပြတ်ပြီးသော ကိစ္စရပ်တစ်ရပ်ကို ထပ်မံတင်ပြခြင်း၊ ဆွေးနွေးဆဲကိစ္စနှင့် တိုက်ရိုက်မသက်ဆိုင်သောစကားများပြောဆိုခြင်း၊ မိမိကိုယ်ကို အမွှမ်းတင်ခြင်း၊ အခြားပုဂ္ဂိုလ်များအား သိက္ခာချခြင်း၊ မသမာသောနည်းဖြင့် ဆွေးနွေးခြင်းများ မပြုရ လို့ တားမြစ်ထားပါတယ်။ ဒါကြောင့် လွှတ်တော်ကိုယ်စားလှယ်များအနေနဲ့ ယခု အရေးကြီးအဆိုကို ဆွေးနွေးရာတွင် ပြည်သူ့လွှတ်တော်ဆိုင်ရာဥပဒေ၊ နည်းဥပဒေများအတိုင်း တိကျစွာလိုက်နာပြီး လွှတ်တော်ကိုယ်စားလှယ်များ၏ ဂုဏ်သိက္ခာနှင့်လျော်ညီစွာ ပြုမူပြောဆိုဆွေးနွေးသွားကြဖို့ တိုက်တွန်း ပြောကြားလိုပါတယ်။
</speech>
<section value = 'Motion'>
<motion><new_section>
<title>
ဦးစိုင်းကျော်မိုး၊ မိုင်းပန်မဲဆန္ဒနယ်က တင်သွင်းသည့် နိုင်ငံတော်အစိုးရအနေဖြင့် ရခိုင်ပြည်နယ် အတွက် လွတ်လပ်သောကော်မရှင်တစ်ခုကို နိုင်ငံတကာမှ ပုဂ္ဂိုလ်ကြီးတစ်ဦးအပါအဝင် အဖွဲ့ဝင် (၃)ဦးဖြင့် ဖွဲ့စည်းခြင်းနှင့်စပ်လျဉ်း၍ UNSC ကိုယ်စားလှယ်အဖွဲ့၏ အကြံပြုချက်တွင် ပြည်ပ အဖွဲ့ဖြင့် စစ်ဆေးခြင်းနှင့် ပြည်တွင်းအဖွဲ့ဖြင့် စစ်ဆေးခြင်း နည်းလမ်းနှစ်သွယ်ပါရှိရာ လွတ်လပ်သော နိုင်ငံတော်၏အချုပ်အခြာအာဏာနှင့် နိုင်ငံသားပြည်သူများ၏ ဂုဏ်သိက္ခာကို လေးစားယုံကြည်သောအားဖြင့် ပြည်တွင်းမှ ကျွမ်းကျင်ပညာရှင်များဖြင့်သာ ဖွဲ့စည်းဆောင်ရွက်ရေးကို ပြန်လည်စဉ်းစားဆုံးဖြတ်ပေးရန် ပြည်ထောင်စုအစိုးရအား တိုက်တွန်းကြောင်း အရေးကြီး အဆိုကို လွှတ်တော်ကိုယ်စားလှယ်များက ဆွေးနွေးခြင်း
</title>
<speech type='speaker'>
အစီအစဉ် ၇ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဦးစိုင်းကျော်မိုး၊ မိုင်းပန်မဲဆန္ဒနယ်က ဒုတိယအကြိမ် ပြည်သူ့လွှတ်တော် အဋ္ဌမပုံမှန်အစည်းအဝေး (၁၂)ရက်မြောက်နေ့ (၆-၆-၂၀၁၈ ရက်နေ့)တွင် တင်သွင်းသွားတဲ့ နိုင်ငံတော်အစိုးရအနေဖြင့် ရခိုင် ပြည်နယ်အတွက် လွတ်လပ်သောကော်မရှင်တစ်ခုကို နိုင်ငံတကာမှ ပုဂ္ဂိုလ်ကြီးတစ်ဦးအပါအဝင် အဖွဲ့ဝင်(၃)ဦးဖြင့် ဖွဲ့စည်းခြင်းနှင့်စပ်လျဉ်း၍ UNSC ကိုယ်စားလှယ်အဖွဲ့၏အကြံပြုချက်တွင် ပြည်ပမှ အဖွဲ့ဖြင့် ဖွဲ့စည်းခြင်းနှင့် ပြည်တွင်းအဖွဲ့ဖြင့် စစ်ဆေးခြင်း နည်းလမ်းနှစ်သွယ်ပါရှိရာ လွတ်လပ်သော နိုင်ငံတော်၏ အချုပ်အခြာအာဏာနှင့် နိုင်ငံသားပြည်သူများ၏ဂုဏ်သိက္ခာကို လေးစားယုံကြည်သော အားဖြင့် ပြည်တွင်းမှ ကျွမ်းကျင်ပညာရှင်များဖြင့်သာ ဖွဲ့စည်းဆောင်ရွက်ရေးကို ပြန်လည်စဉ်းစား ဆုံးဖြတ်ပေးရန် ပြည်ထောင်စုအစိုးရအားတိုက်တွန်းကြောင်း အရေးကြီးအဆိုနှင့်စပ်လျဉ်းပြီး ဆွေးနွေး မယ့်လွှတ်တော်ကိုယ်စားလှယ် ၂၁ ဦးရှိပါတယ်။
</speech>
<speech type='speaker'>
ပထမဦးစွာ ဘူးသီးတောင်မဲဆန္ဒနယ်မှ ဦးအောင်သောင်းရွှေ ဆွေးနွေးဖို့ ဖြစ်ပါတယ်။
</speech>
<speech><mp id='327'>ဦးအောင်သောင်းရွှေ(ဘူးသီးတောင်မဲဆန္ဒနယ်)</mp> အားလုံးကို လေးစားပါတယ်။ ကျွန်တော်ကတော့ ရခိုင်ပြည်နယ်၊ ဘူးသီးတောင်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးအောင်သောင်းရွှေ ဖြစ်ပါတယ်။ မိုင်းပန်မဲဆန္ဒနယ်က ဦးစိုင်းကျော်မိုး တင်သွင်းတဲ့အရေးကြီးအဆိုကို ဖြည့်စွက်ထောက်ခံဆွေးနွေးသွားမှာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ယနေ့ ရခိုင် ပြည်နယ်အရေးကိစ္စဟာ မြန်မာနိုင်ငံရဲ့ အရေးကိစ္စဖြစ်ပြီး ဘင်္ဂါလီများ တိုင်းရင်းသားဖြစ်လိုမှုနှင့် နယ်မြေရလိုမှုအပေါ်မှာအခြေခံပြီး ဖြစ်ပေါ်လာတဲ့ လူဝင်မှုကြီးကြပ်ရေးဆိုင်ရာပြဿနာသာဖြစ် ကြောင်း သုံးသပ်မိပါတယ်။ ဒါကြောင့် ရခိုင်အရေးကို နှံ့စပ်သိရှိနားလည်သော တတ်သိပညာရှင်များ၊ ဥပဒေပညာရှင်များ၊ ရခိုင်ပြည်သူပြည်သားများနှင့် ပြည်သူကိုကိုယ်စားပြု သော လွှတ်တော်ကိုယ်စား လှယ်များ၊ နိုင်ငံတော်အစိုးရအဖွဲ့မှ တာဝန်ရှိသူများနှင့်သာ ညှိနှိုင်းဖြေရှင်းရမယ့် ပြည်တွင်းရေးကိစ္စ သာဖြစ်ပါတယ်။ ကိုဖီအာနန်ဦးဆောင်သော ရခိုင်ပြည်နယ်ဆိုင်ရာအကြံပေးကော်မရှင် ဖွဲ့စကတည်းက ရခိုင်ပြည်သူတစ်ရပ်လုံးအပါအဝင် နိုင်ငံရေးပါတီများ၊ လူမှုရေးအသင်းအဖွဲ့များ လွှတ်တော် ကိုယ်စားလှယ်များ၊ တိုင်းရင်းသားပြည်သူများ၏ သဘောဆန္ဒကို ရယူဖွဲ့စည်းခဲ့ခြင်းမဟုတ်သည့် အတွက် ထိုကော်မရှင်ဖွဲ့စည်းမှုနှင့် လုပ်ဆောင်ချက်အားလုံးကို ရခိုင်ပြည်နယ်လွှတ်တော်ကလည်း အသိအမှတ်မပြုကြောင်း ဆုံးဖြတ်ခဲ့ပြီးဖြစ်ပါတယ်။ ။ နိုင်ငံတကာဖိအားပေးလမ်းညွှန်မှုကြောင့် ယခုကဲ့သို့ နိုင်ငံခြားသားပါဝင်သော ကော်မရှင် ဖွဲ့စည်းဆောင်ရွက်ခြင်းသည် ၂၀၀၈ ခုနှစ်၊ ဖွဲ့စည်းပုံအခြေခံဥပဒေ အခန်း(၁) အခြေခံရမည့်မူများ ပုဒ်မ ၁ ပါ မြန်မာနိုင်ငံသည် အချုပ်အခြာအာဏာပိုင် လွတ်လပ်သည့်နိုင်ငံဖြစ်သည်ဟု ဖော်ပြချက် အား ချိုးဖောက်ရာရောက်နေသောကြောင့် နိုင်ငံခြားသားပါဝင်မှုကို ပြင်းထန်စွာကန့်ကွက်ပါတယ်။ ရခိုင်ပြည်နယ်အတွင်းဖြစ်ပေါ်နေတဲ့ပြဿနာများဟာ နယ်မြေရလိုသူဘင်္ဂါလီများနှင့် မြန်မာနိုင်ငံ အစိုးရအဆက်ဆက်အကြား ဖြစ်ပေါ်နေသောပြဿနာများသာ ဖြစ်ပါတယ်။ ဒါတွေကို ရခိုင်နှင့် ဘင်္ဂါလီအကြား ပြဿနာဖြစ်နေသလို ပြန်လည်သင့်မြတ်ရေး၊ သဟဇာတဖြစ်ရေး၊ တည်ငြိမ်အေးချမ်း ရေး၊ ဖွံ့ဖြိုးတိုးတက်ရေး စတဲ့ စကားလုံးတွေနဲ့ ပုံဖော်ဖန်တီးနေဖို့ မသင့်တော်ပါကြောင်း တင်ပြလိုပါ တယ်။ ယခင်ဖွဲ့စည်းပြီးဖြစ်တဲ့ ရခိုင်ပြည်နယ်ဆိုင်ရာအကြံပြုချက်အကောင်အထည်ဖော်ရေးကော်မတီ ၏ အကြံပေးအဖွဲ့က ကြားဖြတ်အစီရင်ခံစာပါအချက်များကို ထည့်သွင်းစဉ်းစားပြီး ဆောင်ရွက်မယ်လို့ ဆိုသော်လည်း အကြံပြုချက်များဟာ ဘင်္ဂါလီများအတွက်သာ ဖြစ်နေပါတယ်။ ရခိုင်လူထုရဲ့ ပူးပေါင်း ပါဝင်မှုမရှိတဲ့ တစ်ဖက်သတ်အကြံပြုချက်များသာဖြစ်တဲ့အတွက် အသိအမှတ်မပြုနိုင်ပါကြောင်းနှင့် ကန့်ကွက်ပါကြောင်း တင်ပြလိုပါတယ်။ ။ ARSA အကြမ်းဖက်အဖွဲ့တွေဟာ နိုင်ငံတော်လုံခြုံရေး၊ တရားဥပဒေစိုးမိုးရေး၊ နယ်မြေဒေသ တည်တံ့ခိုင်မြဲရေးနှင့် အချုပ်အခြာအာဏာကိုပါ ထိပါးစော်ကားနေတာဖြစ်ပါတယ်။ သူတို့ဟာ ကမ္ဘာ့ အရပ်ရပ်မှာရှိတဲ့ လော်ဘီအဖွဲ့ကြီးတွေနဲ့ချိတ်ဆက်ပြီး ဘင်္ဂလားဒေ့ရှ်မှာရှိတဲ့ ဒုက္ခသည်စခန်းတွေမှာ ပုန်းလျှိုမြှုပ်နှံနေကြကြောင်း၊ စစ်တကောင်းနဲ့ Dhdkq သတင်းစာတွေမှာ ဖော်ပြပြီးဖြစ်ပါတယ်။ ၎င်းတို့က ပြည်တွင်းမှာ NVC Card လက်ခံသူများ၊ ဌာနဆိုင်ရာများနှင့်ပူးပေါင်းဆောင်ရွက်သူများကို နေ့စဉ်သတ်ဖြတ်ခဲ့သော်လည်း တရားခံအား ဖော်ထုတ်အရေးယူနိုင်ခြင်းမရှိနိုင်လောက်အောင် ကြံ့ကြံ့ခိုင်မာတဲ့အဖွဲ့အစည်းမျိုးဖြစ်နေပါတယ်။ ASRA အကြမ်းဖက်ရန်ကြောင့် ဒေသခံတိုင်းရင်းသား များ မကြာခဏသတ်ဖြတ်ခံရခြင်း၊ ခြိမ်းခြောက်ခံရခြင်း၊ လွတ်လပ်စွာသွားလာမှုမရှိခြင်း၊ လုံခြုံမှုမရှိ ခြင်းတို့ကြောင့် စားဝတ်နေရေးအခက်အခဲများ ဖြစ်ပေါ်လာပြီး နေရပ်စွန့်ခွာမှုများပြားလာကာ အဆိုပါ ဒေသတွင် တိုင်းရင်းသားများ မရှိသလောက် နည်းပါးသွားပြီဖြစ်ပါတယ်။ ဒါပေမဲ့ ဇွန်လ ၆ ရက်နေ့က နိုင်ငံတော်အတိုင်ပင်ခံဝန်ကြီးဌာန သတင်းထုတ်ပြန်ချက်မှာ ရခိုင်ပြည်နယ်အတွင်းမှ နေရပ်စွန့်ခွာသွား သူများ ပြန်လည်လက်ခံရေးလုပ်ငန်းစဉ်အတွက် MoU ပြုလုပ်တဲ့အခါမှာ ရခိုင်တိုင်းရင်းသားများနှင့် ဟိန္ဒူလူမျိုးတွေကို အလေးမထားဘဲ ဘင်္ဂလားဒေ့ရှ်နိုင်ငံသို့ ထွက်ပြေးသွားသော ဘင်္ဂါလီများအတွက် သာ ဖော်ပြထားတာကို ဝမ်းနည်းစွာတွေ့မြင်နေရပါတယ်။ ဤဒေသအတွင်း ရခိုင်တိုင်းရင်းသားများ နည်းပါးရခြင်း၊ လူဦးရေတစ်ဖက်စောင်းနင်းဖြစ်ပေါ်နေမှုသည် ပဋိပက္ခကို တစ်ဖန်ပြန်လည်ဖြစ်ပေါ်စေ ရန်အတွက် တမင်ဖန်တီးပေးနေသလိုဖြစ်နေသောကြောင့် ပြန်လည်ဝင်ရောက်လာမည့်ဘင်္ဂါလီများကို ရခိုင်ဒေသတွင် စုပုံမထားဘဲ ၎င်းတို့သွားချင်တဲ့ မြန်မာနိုင်ငံရဲ့ သင့်တော်တဲ့နေရာ သို့မဟုတ် တတိယနိုင်ငံတစ်ခုခုကို ခွဲဝေနေရာချထားပေးခြင်းဖြင့် ပဋိပက္ခကို ဖြေလျှော့ပေးနိုင်မယ့်နည်းလမ်း တစ်ခုအဖြစ် နိုင်ငံတကာအဖွဲ့အစည်းများ၏ အကူအညီကိုရယူပြီး အကောင်အထည်ဖော်ဆောင်ရွက် သင့်ပါကြောင်း အကြံပြု တင်ပြလိုပါတယ်။ ဒီကော်မရှင်ဟာ လူ့အခွင့်အရေးချိုးဖောက်မှုနှင့်ဆက်နွှယ်သောကိစ္စရပ်များကို စုံစမ်းစစ်ဆေး မယ်လို့ ဖော်ပြထားချက်နှင့်ပတ်သက်ပြီးတော့ ဒုတိယသမ္မတ ဦးမြင့်ဆွေ ဦးဆောင်သော စုံစမ်းစစ်ဆေး ရေးအဖွဲ့တစ်ခုကိုဖွဲ့စည်းကာ စုံစမ်းစစ်ဆေးသတင်းထုတ်ပြန်ထားပြီးဖြစ်ရာ မည်သည့်ပြည်ပအဖွဲ့ အစည်းများမှ အမိန့်ပေးညွှန်ကြားခိုင်းစေမှုကြောင့် ထပ်မံဖွဲ့စည်းဆောင်ရွက်ရန် မလိုတော့ဘူးလို့ ယူဆပါတယ်။ ရခိုင်အရေးကိစ္စအတွက် ပြည်ပပုဂ္ဂိုလ်ကြီးများပါဝင်သည့် ကိုဖီအာနန်ကော်မရှင် ဖွဲ့စည်းလာခြင်းကြောင့် ပြဿနာဖြေရှင်းနိုင်ခြင်းမရှိဘဲ ပိုမိုကြီးကျယ်ရှုပ်ထွေးလာသော အခြေအနေကို ရောက်ရှိနေတယ်ဆိုတာ အားလုံးအသိပဲ ဖြစ်ပါတယ်။ သူခိုးနဲ့ အိမ်ရှင်အကြားက ဆုံးဖြတ်ချက်တွေဟာ အိမ်ရှင်ရဲ့ မိမိကိုယ်ကိုကာကွယ်ပိုင်ခွင့်နှင့် အသက်အိုးအိမ်ကို ကာကွယ်ပိုင်ခွင့်ကသာလျှင် အဆုံးအဖြတ်ဖြစ်စေရမှာဖြစ်ပါတယ်။ ဒီလိုကာကွယ်ခွင့်ကို အဆုံးအဖြတ်ပေးမယ့်အစား သူခိုးရဲ့ ဆွေမျိုးတွေက ကြားဝင်လာပြီးတော့ ငါတို့ဆုံးဖြတ်ပေးမယ်ဆိုတာဟာ မဆုံးဖြတ်သေးခင်ကပင် အိမ်ရှင်ကို အရှုံးပေးလိုက်တာနဲ့ အတူတူဖြစ်နေပါတယ်။ နိဂုံးချုပ်အားဖြင့်ပြောရရင် ရခိုင်ပြည်နယ်မှာ ဖြစ်ပေါ်နေတဲ့ပြဿနာကို ဖြေရှင်းတဲ့အခါမှာ ဒေသခံရခိုင်တိုင်းရင်းသားများရဲ့ ဆန္ဒသဘောထားဟာ အဓိကအကျဆုံး၊ အရေးပါဆုံးဖြစ်ပါတယ်။ ရခိုင်လူမျိုးတွေရဲ့ သဘောထားတူညီမှုကို မရယူဘဲ ဖွဲ့စည်းလုပ်ဆောင်ခဲ့တာဟာ ကြီးမားတဲ့အမှားတစ်ခုဖြစ်တယ်လို့ ပြောလိုပါတယ်။ ဒါကြောင့် ဒီကော်မရှင်ဖွဲ့စည်းဖြစ်ပေါ်လာမှုကို ကျွန်တော်တို့ ရခိုင်လူထုတစ်ရပ်လုံး မသိအမှတ်မပြုပါဘူး။ လက်မခံနိုင်ပါဘူး။ အကောင်းဆုံးက ဒီကော်မရှင်ကို ဖျက်သိမ်းလိုက်တာဟာ အကောင်းဆုံးဖြစ်ပါလိမ့် မယ်။ ဒါပေမဲ့ ဖျက်သိမ်းသည်ဖြစ်စေ၊ မဖျက်သိမ်းသည်ဖြစ်စေ သေချာတာကတော့ ဒီကော်မရှင်ကို ကျွန်တော်တို့ ရခိုင်ပြည်သူလူထုတစ်ရပ်လုံးက လုံးဝအသိအမှတ်မပြုနိုင်ပါကြောင်း အဆိုကို ဖြည့်စွက် ထောက်ခံဆွေးနွေးလိုက်ရပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type='speaker'>
ဇေယျာသီရိမဲဆန္ဒနယ် ဦးလှဌေးဝင်းက ဆွေးနွေးဖို့ဖြစ်ပါတယ်။
</speech>
<speech><mp id='433'>ဦးလှဌေးဝင်း(ဇေယျာသီရိမဲဆန္ဒနယ်)</mp> မင်္ဂလာပါခင်ဗျား။ ကျွန်တော်ကတော့ ဇေယျာသီရိ မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးလှဌေးဝင်းဖြစ်ပါတယ်။ Power Point အသုံးပြုခွင့် ပြုပါခင်ဗျား။ ARSA အကြမ်းဖက်အဖွဲ့ဟာ ရခိုင်ပြည်နယ်မှာ ပြဿနာတစ်ရပ်ဖန်တီးဖို့ ရည်ရွယ်ပြီး အကြမ်းဖက်တိုက်ခိုက်ခဲ့ခြင်းကြောင့် လုံခြုံရေးတပ်ဖွဲ့များက နယ်မြေရှင်းလင်းရေးဆောင်ရွက်ခဲ့ခြင်းကို အကြောင်းပြပြီး ဘင်္ဂါလီများ တစ်ဖက်နိုင်ငံသို့ အစုလိုက်ရွှေ့ပြောင်းထွက်ပြေးမှုများ ပေါ်ပေါက်ခဲ့တာ ဖြစ်ပါတယ်။ ၂၀၁၆ ခုနှစ် အကြမ်းဖက်ဖြစ်စဉ်ဖြစ်ပွားပြီးတဲ့နောက် ကိုဖီအာနန်ဖောင်ဒေးရှင်းနှင့် နိုင်ငံတော်အတိုင်ပင်ခံရုံးတို့ကနေ ရခိုင်ပြည်နယ်ဆိုင်ရာ အကြံပေးကော်မရှင်ကို ကန့်ကွက်မှုများကြား ကဖွဲ့စည်းခဲ့ပြီးတော့ ၎င်းကော်မရှင်ရဲ့ အကြံပြုချက်များဟာ ပြည်သူများနှင့်ပြည်သူ့ကိုယ်စားလှယ်များ ရဲ့အသိအမှတ်ပြုမှု၊ အတည်ပြုမှုမရှိဘဲနဲ့ လမ်းပြမြေပုံအဆင့်ကို ချက်ချင်းရောက်ရှိသွားခဲ့ပါတယ်။ တစ်နည်းအားဖြင့်တော့ အခြေအနေဖန်တီးနိုင်ခွင့် Initidtive ကို လက်လွှတ်ဆုံးရှုံးသွားတယ်လို့ ပြောလို့ရပါတယ်။ ဒီကိစ္စကိုအကြောင်းပြုပြီးတော့ ၂၀၁၇ ခုနှစ်၊ အောက်တိုဘာလ ၁၃ ရက်နေ့မှာ ကုလသမဂ္ဂလုံခြုံရေးကောင်စီအတွင်းမှာ တံခါးပိတ်ဆွေးနွေးပွဲပြု လုပ်ချိန်ကစပြီးတော့ တီးကွက် အတိုင်းကရတဲ့အခြေအနေကို ရောက်ရှိသွားခဲ့ကြောင်း ရှူမြင်ရပါတယ်။ ဒီဖြစ်စဉ်ဟာ မိမိနိုင်ငံရဲ့ ပထဝီနိုင်ငံရေးအခြေအနေကြောင့် ကြီးမားတဲ့မဟာဗျူဟာရလဒ်အတွက် ကြိုတင်ပြင်ဆင်ပြီးတော့ ပူးပေါင်းလုပ်ကြံတဲ့ဖြစ်စဉ်ဖြစ်ပါတယ်။ ရခိုင်အရေးနှင့်ပတ်သက်ပြီး နိုင်ငံတကာအစိုးရများ၊ အဖွဲ့ အစည်းများ၊ တက်ကြွလှုပ်ရှားသူများအနေနဲ့ ဘက်ပေါင်းစုံကစွပ်စွဲခဲ့သော်လည်း နောက်ဆုံးမှာတော့ လူမျိုးတုံးသတ်ဖြတ်မှုဆီကို ဦးတည်နေပါတယ်။ ဟန်ချက်ညီလှုပ်ရှားမှုများကတော့ အစိုးရမဟုတ်တဲ့ ဘက်ပေါင်းစုံစွက်ဖက်မှုနှင့် အနောက်နိုင်ငံအုပ်စုများ OIC နိုင်ငံများက လူ့အခွင့်အရေး အကြောင်းပြုပြီးတော့ နိုင်ငံ့ပြည်တွင်းရေးကို ဝင်ရောက်စွက်ဖက်ပြီး ဆန့်ကျင်ဘက်အဖွဲ့များကို အထွေထွေပံ့ပိုးပေးပါတယ်။ ဦးတည်တာကတော့ လုံခြုံရေးကောင်စီကနေတစ်ဆင့် လူမျိုးတုံး သတ်ဖြတ်မှုဆိုင်ရာစွပ်စွဲမှုများအဖြစ် နိုင်ငံတကာရာဇ၀တ်ခုံရုံးကို အမြန်ဆုံးတင်ပြဖို့ဖြစ်ကြောင်း တွေ့ရှိရပါတယ်။ အရှိန်အဟုန်မြှင့်ပြီးတော့ ဆောင်ရွက်ချက်များအနေနဲ့ UNSC ရဲ့ လိင်ပိုင်းဆိုင်ရာ အကြမ်းဖက်မှုအစီရင်ခံစာမှာ မြန်မာ့တပ်မတော်ကိုထည့်သွင်းခဲ့တာကတော့ တပ်မတော်ရဲ့ တာဝန် ထမ်းဆောင်မှုအပေါ် ထိန်းချုပ်ကန့်သတ်ဖို့အတွက် မရိုးသားတဲ့ဆောင်ရွက်ချက်တစ်ရပ်ဖြစ်ကြောင်း တွေ့ရှိရပါတယ်။ ဧပြီလ ၁၀ ရက်နေ့မှာ ဂန်ဘီယာနိုင်ငံသူ ICC တရားရုံးရဲ့အမှုစွဲအရာရှိ Prosecutor က ဘင်္ဂါလီများနှင်ထုတ်ခံရတယ်ဆိုတဲ့ စွပ်စွဲမှုများနှင့်ပတ်သက်ပြီး မြန်မာနိုင်ငံအပေါ် တရားစီရင် ပိုင်ခွင့်ကို စီရင်ဆုံးဖြတ်ပေးဖို့ တင်ပြလာခဲ့ပါတယ်။ ဒီအချိန်မှာပဲ UNSC ကိုတိုက်ရိုက်တင်ပြဖို့ လူ့အခွင့်အရေးစောင့်ကြည့်ရေးအဖွဲ့ HRW ကနေပြီး တော့ တုံ့ပြန်ချက်ကလည်း ချက်ချင်းပဲထွက်ပေါ်လာခဲ့ပါတယ်။ ဒီနေရာမှာ ဆက်စပ်ပြီးတော့ ကုလသမဂ္ဂလုံခြုံရေးကောင်စီရဲ့ ကိုယ်စားလှယ်အဖွဲ့ဟာ ဧပြီလ ၂၈ ရက်နေ့ကနေ မေလ ၁ ရက်နေ့ အထိ မြန်မာနှင့် ဘင်္ဂလားဒေ့ရှ်ကို ခရီးစဉ်လာရောက်ခဲ့ပါတယ်။ ဒီကာလဟာ လွှတ်တော်ရပ်နားစဉ် ကာလဖြစ်ပါတယ်။ တိုက်တိုက်ဆိုင်ဆိုင်ပဲ ဒီခရီးစဉ်ပြီးတဲ့နောက် မေလ ၅၊ ၆ ရက်တို့မှာ OIC နိုင်ငံ များရဲ့ (၄၅) ကြိမ်မြောက် နိုင်ငံခြားရေးဝန်ကြီးများအစည်းအဝေးကို ဘင်္ဂလားဒေ့ရှ်နိုင်ငံ ဒါကာမြို့ မှာအချိန်ကိုက်ကျင်းပခဲ့ပြီးတော့ ဒါကာကြေညာချက်မှာ မြန်မာနိုင်ငံနှင့်ပတ်သက်ပြီးတော့ ဆိုးရွား စွာ ဖော်ပြချက် လေးချက်ပါရှိပါတယ်။ အပိုဒ် ၁၇ မှာတော့ ဘင်္ဂါလီကိစ္စကိုင်တွယ်ဖို့အတွက် ဝန်ကြီး အဆင့်အထူးကော်မတီတစ်ရပ်ဖွဲ့စည်းပြီးတော့ ဒီအဖွဲ့ကို ဂန်ဘီယာနိုင်ငံက ခေါင်းဆောင်ရန် ဆောင်ရွက်ထားပါတယ်။ ဒီနေရာမှာ ICC တရားရုံးရဲ့ အမှုစွဲအရာရှိဟာလည်း ဂန်ဘီယာနိုင်ငံသူဖြစ် နေခြင်းဟာ အံ့အားသင့်ဖွယ်ရာတိုက်ဆိုင်မှုတစ်ခုလို့လည်း ပြောလို့ရပါတယ်။ မေလ ၇ ရက်နေ့မှာ တော့ ICC ကနေ ဘင်္ဂလားဒေ့ရှ်နိုင်ငံကို အမှုတွဲပေးပို့ပြီးတော့ အကြောင်းကြားခဲ့ပါတယ်။ အဲဒီတစ် ပြိုင်တည်းမှာပဲ အမေရိကန်အခြေစိုက် 45 Right အဖွဲ့ ကနေပြီးတော့ မြန်မာနိုင်ငံအပေါ် စုံစမ်း စစ်ဆေးမှုကို ပြစ်ဒဏ်စီရင်ရေးကိစ္စတွေကို အားပေးထောက်ခံပြီးတော့ ပူးပေါင်းဆောင်ရွက်ဖို့ အလေးအနက်ထားထောက်ခံကြောင်း ကြေညာခဲ့ပါတယ်။ မေလ ၁၄ ရက်နေ့မှာတော့ UNSC မှာပြုလုပ်တဲ့ ခရီးစဉ်တင်ပြချက်မှာ မြန်မာနိုင်ငံကို ဘင်္ဂါလီများအပေါ် အစုလိုက်အပြုံလိုက်မုဒိန်း ကျင့်မှု၊ ကလေးသူငယ်များကို တိုက်ခိုက်မှုနှင့် ကျေးရွာများကို ရွာလုံးကျွတ်မီးရှို့မှုတို့အတွက် ပြည့်စုံထိရောက်စွာ ဆောင်ရွက်ဖို့လိုအပ်ကြောင်း ဖော်ပြထားပါတယ်။ ကုလသမဂ္ဂဆိုင်ရာ ဘင်္ဂလားဒေ့ရှ်သံအမတ်ကလည်း ICC ရဲ့ ပန်ကြားလွှာအပေါ်မှာ UNSC ကနေပြီးတော့ ဆုံးဖြတ်ချက် ချပေးဖို့ အချိန်တန်ပါပြီလို့ မီးလောင်ရာလေပင့်ပြောကြားခဲ့ပါတယ်။ မေလ ၁၇ ရက်နေ့မှာတော့ အမေရိကန်အောက်လွှတ်တော် နိုင်ငံခြားရေးကော်မတီကနေပြီးတော့ Burma Act H.R.5819 ကို ထပ်မံထုတ်ပြန်ပြီးတော့ ကြေညာခဲ့ပါတယ်။ ဒီဥပဒေသည်စိုးရိမ်ဖွယ်ရာကောင်းတဲ့အခြေအနေများကို ရပ်တန့်ရန်ဖြစ်ကြောင်း တစ်ဖက်စောင်းနင်းအကြောင်းပြုပြီးတော့ ဤဥပဒေကို ထပ်မံပြင်ဆင်ပြဋ္ဌာန်း ခဲ့တာပဲဖြစ်ပါတယ်။ တင်ပြပါအခြေအနေကို ကြည့်မယ်ဆိုရင် ကိုဖီအာနန်ကော်မရှင် စတင်ဖွဲ့စည်း စဉ်ကပဲ ရခိုင်ပြဿနာဟာ ဒေသတွင်းအဆင့်ကို ကျော်လွန်ပြီးတော့ နိုင်ငံတကာပြဿနာအဖြစ် ရှေးရှုသွားကြောင်း သုံးသပ်ရပါတယ်။ အစီရင်ခံစာ ထွက်ပြီးတဲ့နောက်ရက်မှာ ARSA အဖွဲ့ရဲ့ ဒုတိယအကြိမ်အကြမ်းဖက်တိုက်ခိုက်မှုခံရပါတယ်။ အကြံပြုချက်တွေက Rodd mgp ဖြစ်သွား ပြီးတော့ အဲဒီအခြေအနေပေါ်မှာ အခြေပြုပြီး နိုင်ငံတကာဖိအားတွေ ပိုများလာခဲ့ပါတယ်။ တရားလိုက တရားခံဖြစ်ပြီးတော့ Road mgp ဖြစ်သွားတဲ့ (၈၈)ချက်အနက်ကနေပြီးတော့ (၄၈)ချက်ကို အစိုးရက ဆောင်ရွက်အကောင်အထည်ဖော်ပြီးပြီလို့ ပြောပေမဲ့လည်း ဖိအားတွေကတော့ မစဲဘဲနဲ့ တသဲသဲ ရောက်ရှိဆဲဖြစ်တာ အားလုံးအသိပဲဖြစ်ပါတယ်။ မြန်မာ့အခြေအနေကို မြန်မာတွေအသိဆုံးဖြစ်ပါတယ်။ မြန်မာ့ပြည်တွင်းရေးကိစ္စကိုဖြေရှင်းဖို့ မြန်မာတာဝန်ရှိသူတွေအနေနဲ့ မြန်မာပညာရှင်တွေသာ အသင့်တော်ဆုံးဖြစ်ပါတယ်။ ရခိုင်ကိစ္စ ချဉ်းကပ်မှုအား နိုင်ငံခြားသားတွေက လူ့အခွင့်အရေး (Human Right) ရှုထောင့်ကနေချဉ်းကပ်ပါ တယ်။ ကျွန်တော်တို့က လူ့အခွင့်အရေးကို မပစ်ပယ်သော်လည်း နိုင်ငံ့အခွင့်အရေး (Nction Right)ကို အကဲခတ်ပြီးချဉ်းကပ်ပါတယ်။ နိုင်ငံခြားသားလူ့အခွင့်အရေးရှုထောင့်ကချဉ်းကပ်တယ် ဆိုသော်လည်း ကိုဖီအာနန်အစီရင်ခံစာမှာ ကျွန်တော်တို့တိုင်းရင်းသားများရဲ့ လူ့အခွင့်အရေးထက် ဘင်္ဂါလီအရေးကို ဦးစားပေးဆောင်ရွက်သွားတာ တွေ့ရပါတယ်။ ဒီတော့ အသစ်ဖွဲ့စည်းမယ့် လွတ်လပ်သောကော်မရှင်မှာ နိုင်ငံတကာပုဂ္ဂိုလ်ကြီးတစ်ဦးပါဝင်နေခဲ့ရင် သူ့အမြင်သဘောထား တွေကို စဉ်းစားရတော့မှာဖြစ်ပါတယ်။ ဒါကြောင့် ကိုဖီအာနန်အစီရင်ခံစာပါအချက်များကို ကျွန်တော်တို့ မြန်မာနိုင်ငံသားတွေက မကြိုက်လက်မခံသော်လည်း Rood mgp အဖြစ်ရောက် သွားပြီး မနိုင်၍သည်းခံရတဲ့ ဒုတိယဖစ်စဉ်မျိုးမကြုံလိုတော့ပါဘူး။ ယခုအခါမှာ မြန်မာနိုင်ငံဟာ အချုပ်အခြာအာဏာနှင့် အမျိုးသားအကျိုးစီးပွားအတွက် ကြီးမားတဲ့ခြိမ်းခြောက်မှုနှင့် ရင်ဆိုင် နေရပါတယ်။ ဒါကြောင့် ပြည်ပ ပညာရှင်များသည် တခြားနိုင်ငံပုဂ္ဂိုလ်အဖွဲ့အစည်းရဲ့ လွှမ်းမိုး ချုပ်ကိုင်မှု၊ သြဇာသက်ရောက်မှုရှိနိုင်သလို အဆိုပါ ပညာရှင်များရဲ့ တည်ကြည်ဖြောင့်မတ်မှုဟာလည်း ယခုအတွေ့အကြုံ အရ သင်ခန်းစာဖြစ်တဲ့အတွက် နိုင်ငံသား သမိုင်းကြောင်းကို နားလည် တတ်ကျွမ်းသူ၊ အတွေ့အကြုံရှိသူ၊ စေတနာမှန်ကန်သူဖြစ်ဖို့လိုအပ်ပါတယ်။ ဒါကြောင့် ဦးစိုင်းကျော်မိုး ရဲ့ အဆိုကို ထောက်ခံတင်ပြအပ်ပါတယ်ခင်ဗျား။</speech>
<speech type='speaker'>
တပ်မတော်သားပြည်သူ့လွှတ်တော်ကိုယ်စားလှယ် ဗိုလ်မှူးကြီးခင်မောင်ချို က ဆွေးနွေးဖို့ဖြစ်ပါတယ်။
</speech>
<speech><mp id='000'>ဗိုလ်မှူးကြီးခင်မောင်ချို (တပ်မတော်သားကိုယ်စားလှယ်)</mp>အားလုံး မင်္ဂလာပါ ခင်ဗျား။ ကျွန်တော်ကတော့ တပ်မတော်သားပြည်သူ့လွှတ်တော်ကိုယ်စားလှယ် ဗိုလ်မှူးကြီးခင်မောင်ချို ဖြစ်ပါတယ်။ ကျွန်တော့်အနေနဲ့ မိုင်းပန်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးစိုင်းကျော်မိုးရဲ့ အရေးကြီးအဆိုကို ထောက်ခံဆွေးနွေးသွားမှာဖြစ်ပါတယ်။ Power Point သုံးစွဲခွင့်ပြုပါခင်ဗျား။ ခေတ်မီနိုင်ငံရေးဝေါဟာရအဘိဓာန်စာအုပ်မှာ အချုပ်အခြာအာဏာပိုင်ခွင့် Sovereignty ကို ကမ္ဘာ့နယ်မြေဒေသ နယ်နိမိတ်အချို့ကို ပိုင်ဆိုင်ခွင့်နှင့် ထိန်းချုပ်ခွင့်ရှိခြင်းအား အချုပ်အခြာအာဏာ ပိုင်ခွင့်ဟုခေါ်သည်။ ရေမြေ့သခင်ဘုရင်များက တိုင်းပြည်တစ်ပြည်၏ အချုပ်အခြာအာဏာကို ပိုင်ဆိုင်သည်ဟူသောခေတ် ကုန်ဆုံးသွားပြီးနောက် ထိုထိုသောနယ်နိမိတ်အတွင်း မှီတင်းနေထိုင်သူ ပြည်သူများသည် အချုပ်အခြာအာဏာပိုင်ခွင့်ရှိသူများ ဖြစ်လာကြသည်။ အခြားနိုင်ငံတစ်နိုင်ငံ၏ ဩဇာလွှမ်းမိုးမှုနှင့် ဝင်ရောက်နှောင့်ယှက်မှုကို အကြောင်းကြောင်းကြောင့် လိုက်နာခံယူနေရသည် ဆိုလျှင် ထိုနိုင်ငံသည် အချုပ်အခြာအာဏာပိုင်ခွင့် ဆုံးရှုံးနေသည်ဟုဆိုနိုင်သည်လို့ ဖော်ပြထားပါ တယ်။ ဖွဲ့စည်းပုံအခြေခံဥပဒေ ၂၀၀၈ ပုဒ်မ ၁ မှာ မြန်မာနိုင်ငံသည် အချုပ်အခြာအာဏာပိုင် လွတ်လပ်သည့်နိုင်ငံဖြစ်သည်ဟုလည်းကောင်း၊ ပုဒ်မ ၄ မှာ နိုင်ငံတော်၏ အချုပ်အခြာအာဏာသည် နိုင်ငံသားများထံမှဆင်းသက်ပြီး နိုင်ငံတော်တစ်ဝန်းလုံး၌တည်သည်ဟုလည်းကောင်း ပြဋ္ဌာန်းထားပါ တယ်။ အချုပ်အခြာအာဏာဟာ မြန်မာနိုင်ငံသူ နိုင်ငံသားများလက်ထဲမှာသာ ရှိပါတယ်။ မြန်မာနိုင်ငံသားမဟုတ်တဲ့ နိုင်ငံတကာမှ ပုဂ္ဂိုလ်က မြန်မာနိုင်ငံ၏ အချုပ်အခြာအာဏာကို ပိုင်ဆိုင်တဲ့ မြန်မာနိုင်ငံသူ နိုင်ငံသားတွေကို စုံစမ်းစစ်ဆေးမယ့်သဘောဖြစ်တဲ့အတွက် နိုင်ငံတော်ရဲ့ အချုပ်အခြာအာဏာကို ထိပါးသလိုဖြစ်နေပါတယ်။ ကုလသမဂ္ဂလုံခြုံရေးကောင်စီက မြန်မာနိုင်ငံ အစိုးရထံသို့ ပေးပို့ခဲ့တဲ့စာနှင့်စပ်လျဉ်းပြီး VOA သတင်းဌာနက မြန်မာအမြဲတမ်းကိုယ်စားလှယ် ဦးဟောက်ဒိုဆွမ်ကိုမေးမြန်းရာမှာ ဦးဟောက်ဒိုဆွမ်က လုံခြုံရေးကောင်စီရဲ့ စာမှာ အချက်လေးချက် ပါကြောင်း ယင်းအချက်လေးချက်တွင် လူ့အခွင့်အရေးချိုးဖောက်မှုများနှင့်ပတ်သက်၍ ပွင့်လင်း မြင်သာစွာစစ်ဆေးပြီး အရေးယူရန်ဆိုသည့်အချက်တစ်ချက်ပါဝင်ကြောင်း လွတ်လပ်သည့် စုံစမ်း စစ်ဆေးမှုလုပ်ရန်ဟုသာပါရှိပြီး နိုင်ငံတကာဝင်ခွင့်ပေးရမည်ဟု လုံးဝမပါရှိကြောင်း ဖြေကြားခဲ့တာကို တွေ့ရှိရပါတယ်။ နိုင်ငံတော်သမ္မတရုံးရဲ့ ကြေညာချက်မှာ ကော်မရှင်အား နိုင်ငံတကာမှပုဂ္ဂိုလ်တစ်ဦး ထည့်သွင်းဖွဲ့စည်းမယ့်အစီအစဉ်အပြင် ကော်မရှင်အား ပြည်တွင်းနှင့် နိုင်ငံတကာမှ ဥပဒေနှင့် နည်းပညာကျွမ်းကျင်သူများက ပံ့ပိုးပေးမယ်လို့ ဖော်ပြပါရှိလို့ မြန်မာနိုင်ငံသားမဟုတ်သူ ပြည်ပနိုင်ငံ သားတစ်ဦးထက်မက ပါဝင်လာနိုင်တာကိုလည်း သုံးသပ်တွေ့ရှိရပါတယ်။ မြန်မာနိုင်ငံသူ နိုင်ငံသားများ အပြစ်တစ်စုံတစ်ရာကျူးလွန်ခြင်းရှိ/မရှိ ဆုံးဖြတ်တဲ့ဆုံးဖြတ်ချက်ဟာ Sovereign Decision ဖြစ်ပါတယ်။ ကော်မရှင်မှာ နိုင်ငံတကာမှ ပုဂ္ဂိုလ်တစ်ဦးကို ထည့်သွင်းဖွဲ့စည်းလိုက်ရင် မြန်မာနိုင်ငံရဲ့ Sovereign Decision ချမှတ်ပိုင်ခွင့်ကို ယင်းပုဂ္ဂိုလ်ထံသို့ အပ်နှင်းတဲ့သဘောဖြစ်သွား ပါတယ်။ အခုအချိန်မှာ Liberd International World Order ဟာ ကျဆုံးနေပြီဖြစ်ပါတယ်။ မြန်မာနိုင်ငံသည် မိမိနိုင်ငံသည် ပထမသဘောထားကို နိုင်ငံတိုင်းက ကျင့်သုံးနေပါတယ်။ ဗြိတိန်နိုင်ငံ EU မှ နုတ်ထွက်ခြင်းဟာ ဗြိတိန်နိုင်ငံ ပထမအယူအဆကြောင့် ဖြစ်ပါတယ်။ အမေရိကန်နိုင်ငံက အမေရိကန်သာပထမမူဝါဒကို ကျင့်သုံးနေပါတယ်။ ဒီလိုအခြေအနေမျိုးမှာ မြန်မာနိုင်ငံရဲ့ ပြည်တွင်း ကိစ္စအတွက် ပြည်ပနိုင်ငံသားကို အသုံးပြုခြင်းဟာ ဘယ်လိုမှ လျော်ကန်သင့်မြတ်မှုမရှိပါဘူး။ ကမ္ဘာ့ လူ့အခွင့်အရေးကြေညာစာတမ်းရဲ့ အပိုဒ် ၈ ပါအတိုင်း လူ့အခွင့်အရေးချိုးဖောက်မှုများကို စုံစမ်း စစ်ဆေးရာမှာလည်းကောင်း၊ ပြစ်မှုကျူးလွန်သူကို အရေးယူရာမှာလည်းကောင်း မိမိနိုင်ငံသားများသာ ပါဝင်တဲ့ စုံစမ်းစစ်ဆေးရေးအဖွဲ့များ စီရင်ပိုင်ခွင့်ရှိတဲ့ ပြည်တွင်းတရားရုံးများဖြင့်သာ ဆောင်ရွက် သင့်တဲ့ကိစ္စဖြစ်လို့ စုံစမ်းစစ်ဆေးမယ့်ကော်မရှင်မှာ နိုင်ငံတကာမှ ပုဂ္ဂိုလ်တစ်ဦးထည့်သွင်းဖွဲ့စည်း တာဟာလည်း ဘယ်လိုမှ ဆီလျော်မှန်ကန်မှုမရှိပါဘူး။ ပြဿနာရဲ့ အရင်းအမြစ်ကို ပြန်ကြည့်ရင် ARSA အကြမ်းဖက်သမားတွေရဲ့ အကြမ်းဖက်တိုက်ခိုက်မှုကြောင့်သာဖြစ်ရတာပါ။ ARSA အကြမ်းဖက် သမားတွေဟာ ပြည်ပမှာအခြေစိုက်ပြီး မိမိနိုင်ငံအတွင်းသို့ ကျူးကျော်ဝင်ရောက်တိုက်ခိုက်ခြင်းဖြစ်လို့ မိမိနိုင်ငံ၏အချုပ်အခြာအာဏာကို လက်နက်ကိုင်အကြမ်းဖက်ကျူးကျော်ထိပါးလာခြင်းဖြစ်ပါတယ်။ ကုလသမဂ္ဂပဋိဉာဉ်စာတမ်း အပိုဒ် ၅၁ ပါအတိုင်း ပြည်ပအခြေစိုက် ARSA အကြမ်းဖက်အဖွဲ့ရဲ့ ကျူးကျော်တိုက်ခိုက်လာမှုကို မိမိနိုင်ငံရဲ့ ကာကွယ်ခုခံပိုင်ခွင့်အရ ပြန်လည်တုံ့ပြန်ဆောင်ရွက်ခဲ့ခြင်း သာဖြစ်ပါတယ်။ အခုတော့ ကုလသမဂ္ဂနှင့် နိုင်ငံတကာနယ်ပယ်မှာ ARSA အဖွဲ့ရဲ့ အကြမ်းဖက် လုပ်ရပ်များက မှေးမိန်ပျောက်ကွယ်နေပြီး မိမိတို့ရဲ့ ဥပဒေနှင့်အညီ အကြမ်းဖက်မှုတိုက်ဖျက်ရေး ဆောင်ရွက်ချက်များကို တစ်ဖက်သတ်စွပ်စွဲအပြစ်တင်အကြပ်ကိုင် ဆောင်ရွက်လာတဲ့အခြေအနေမျိုး ဖြစ်နေပါတယ်။ ဒါ့အပြင် နိုင်ငံတော်သမ္မတရုံးရဲ့ ကြေညာချက်မှာ ကော်မရှင်သည် ARSA အကြမ်းဖက်အဖွဲ့၏ အကြမ်းဖက်တိုက်ခိုက်မှုပြီးနောက် လူ့အခွင့်အရေးချိုးဖောက်မှုများ၊ ယင်းနှင့်ဆက်နွှယ်သည့်ကိစ္စများ ကို စုံစမ်းစစ်ဆေးမည်ဖြစ်သည်လို့ ဖော်ပြပါရှိတာမို့ ပြဿနာကို ဖန်တီးပြီး အကြမ်းဖက်တိုက်ခိုက်ခဲ့တဲ့ ARSA အဖွဲ့ရဲ့ အကြမ်းဖက်လုပ်ရပ်များအပေါ် စုံစမ်းစစ်ဆေးအရေးယူခံရခြင်းမှ ကင်းလွတ်ခွင့်ပေး ထားတဲ့သဘောသက်ရောက်နေပါတယ်။ ARSA အဖွဲ့ရဲ့ အကြမ်းဖက်တိုက်ခိုက်မှုများမှာပါဝင်ခဲ့ကြတဲ့ အကြမ်းဖက်သမားတွေရဲ့ အမည်စာရင်းကို ဓာတ်ပုံများနှင့်တကွ နိုင်ငံပိုင်သတင်းစာများမှာ ဖော်ပြခဲ့တဲ့ အပြင် သက်ဆိုင်ရာနိုင်ငံ ကုလသမဂ္ဂနှင့် နိုင်ငံတကာအဖွဲ့အစည်းများထံပေးပို့ခဲ့သော်လည်း ယနေ့အထိ တစ်ဦးတစ်ယောက်ကိုမှ ဖမ်းဆီးအရေးယူဆောင်ရွက်နိုင်ခြင်းမရှိသေးတာကိုလည်း တွေ့ရှိရပါတယ်။ သို့ပါ၍ ကော်မရှင်ဖွဲ့စည်းစစ်ဆေးတဲ့အခါ မိမိနိုင်ငံသားများသာ စစ်ဆေးအရေးယူခံရမယ့် သဘောဖြစ်နေပါတယ်။ မြန်မာနိုင်ငံဟာ ကမ္ဘာ့ကုလသမဂ္ဂအဖွဲ့ဝင်နိုင်ငံဖြစ်တာနှင့်အညီ မြန်မာနိုင်ငံ အပေါ် ဥပဒေအရ စည်းနှောင်မှုရှိတဲ့ပြဋ္ဌာန်းချက်များ၊ ဆုံးဖြတ်ချက်များကို လိုက်နာဆောင်ရွက်ရမှာ ဖြစ်ပေမဲ့ ဥပဒေအရ စည်းနှောင်မှုမရှိတဲ့ ကုလသမဂ္ဂရဲ့ တိုက်တွန်းအကြံပြုချက်များကို အလုံးစုံ လိုက်နာဆောင်ရွက်ရန်မလိုဘဲ ကိုယ့်နိုင်ငံရဲ့ အခြေအနေအရ ဆောင်ရွက်သင့်သည်များကိုသာ ဆောင်ရွက်ရန်ဖြစ်ပြီး မဆောင်ရွက်နိုင်တဲ့ကိစ္စများကို မဆောင်ရွက်ဘဲထားရှိသင့်ပါတယ်။ ရွေးချယ် စရာနည်းလမ်းများနှင့် အကောင်းဆုံးရွေးချယ်မှုကို မိမိနိုင်ငံရဲ့ အမျိုးသားအကျိုးစီးပွားထိခိုက် နစ်နာမှုမရှိစေနိုင်တဲ့ အခြေခံအချက်ပေါ်မူတည်ပြီး ရွေးချယ်ဆောင်ရွက်သင့်ပါတယ်။ နိဂုံးချုပ်အနေနဲ့ အဆိုရှင်တင်သွင်းတဲ့ လွတ်လပ်သောနိုင်ငံတော်ကြီး၏ အချုပ်အခြာအာဏာနှင့် နိုင်ငံသား ပြည်သူများရဲ့ ဂုဏ်သိက္ခာကို လေးစားသောအားဖြင့် ပြည်တွင်းမှ ကျွမ်းကျင်ပညာရှင်ဖြင့်သာ ဖွဲ့စည်း ဆောင်ရွက်ရေးကို ပြန်လည်စဉ်းစားဆုံးဖြတ်ပေးရန် ပြည်ထောင်စုအစိုးရအား တိုက်တွန်းကြောင်း အရေးကြီးအဆိုကို ထောက်ခံပါကြောင်း ဆွေးနွေးရင်း နိဂုံးချုပ်အပ်ပါတယ်။ အားလုံးကို ကျေးဇူး တင်ပါတယ်။</speech>
<speech type='speaker'>
ဂန့်ဂေါမဲဆန္ဒနယ်မှ ဒေါ်ယဉ်မင်းလှိုင်က ဆွေးနွေးဖို့ ဖြစ်ပါတယ်။
</speech>
<speech><mp id='259'>ဒေါ်ယဉ်မင်းလှိုင်(ဂန့်ဂေါမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် အားလုံးပဲမင်္ဂလာပါရှင်။ ကျွန်မကတော့ ဂန့်ဂေါမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဒေါ်ယဉ်မင်းလှိုင် ဖြစ်ပါတယ်။ ကျွန်မအနေနဲ့ မိုင်းပန်မဲဆန္ဒနယ်က ဦးစိုင်းကျော်မိုး တင်သွင်းတဲ့အရေးကြီးအဆိုကို ဝေဖန်အကြံပြု ဆွေးနွေးသွားမှာဖြစ်ပါတယ်။ Power Point အသုံးပြု ခွင့်ပေးပါရှင်။ လေးစားအပ်ပါတဲ့ ဥက္ကဋ္ဌကြီးရှင်။ ၂၀၁၈ ခုနှစ်၊ မေလ ၃၁ ရက်နေ့မှာ နိုင်ငံတော်သမ္မတ ရုံးက ပြည်ထောင်စုသမ္မတမြန်မာနိုင်ငံတော်အစိုးရအနေဖြင့် လွတ်လပ်သောစုံစမ်းစစ်ဆေးရေး ကော်မရှင်တစ်ခုကို ဖွဲ့စည်းသွားရန်ရှိဆိုတဲ့ ခေါင်းစဉ်နှင့်သတင်းထုတ်ပြန်ချက်အမှတ်(၃/၂၀၁၈) ထွက်ရှိလာခဲ့ပါတယ်။ အဆိုရှင်က အဲဒီသတင်းထုတ်ပြန်ချက်ဟာ မကြာခင်ကလာရောက်သွားတဲ့ ကုလသမဂ္ဂလုံခြုံရေးကောင်စီကိုယ်စားလှယ်အဖွဲ့ရဲ့ အကြံပြုချက်ကို မြန်မာအစိုးရက လိုက်နာ ဆောင်ရွက်ဖို့ ကော်မရှင်ကိုဖွဲ့စည်းသယောင်ယောင်ပြောဆိုသွားပါတယ်။ တစ်ဆက်တည်းမှာ အဆိုပါ ကော်မရှင်ကိုမဖြစ်မနေဖွဲ့စည်းရမယ်ဆိုရင် ပြည်တွင်းက ကျွမ်းကျင်ပညာရှင်များနှင့်သာ ဖွဲ့စည်းသင့် ကြောင်းလည်း အဆိုပြု ဆွေးနွေးသွားပါတယ်။ ။ လေးစားအပ်ပါတဲ့ ဥက္ကဌကြီးရှင်။ နိုင်ငံတော်သမ္မတရုံးရဲ့ မူရင်းသတင်းထုတ်ပြန်ချက်ကို ဂဃနဏလေ့လာကြည့်တဲ့အခါ အဆိုရှင်ဝေဖန်ထောက်ပြသွားသလို ကုလသမဂ္ဂလုံခြုံရေးကောင်စီ ကိုယ်စားလှယ်အဖွဲ့ရဲ့ အကြံပြုချက်အရ ကော်မရှင်ကိုဖွဲ့စည်းဖို့ ရည်ရွယ်ဆောင်ရွက်တာ လုံးဝလုံးဝ မဟုတ်ကြောင်းကို ထင်ထင်ရှားရှားတွေ့ရမှာ ဖြစ်ပါတယ်။ ရခိုင်ပြည်နယ်အတွင်း ပြန်လည် သင့်မြတ်ရေး၊ တည်ငြိမ်အေးချမ်းရေးနှင့် ဖွံ့ဖြိုးတိုးတက်ရေးတို့ ဆောင်ရွက်ရာတွင် အမျိုးသား အစီအစဉ်တစ်ရပ်အနေဖြင့် လွတ်လပ်သောစုံစမ်းစစ်ဆေးရေးကော်မရှင်တစ်ရပ် ဖွဲ့စည်းရန် အစိုးရအနေဖြင့် ဆုံးဖြတ်ပြီးဖြစ်သည်လို့ သတင်းထုတ်ပြန်ချက်မှာ အတိအလင်းဖော်ပြပါရှိတဲ့အတွက် အဆိုရှင်ထင်သလို၊ အဆိုရှင်ပြောခဲ့သလို ကုလသမဂ္ဂလုံခြုံရေးကောင်စီကိုယ်စားလှယ်အဖွဲ့ရဲ့ အမိန့်ဩဇာကိုနာခံပြီး ဒီကော်မရှင်ကို ဖွဲ့စည်းဖို့ရည်ရွယ်တာမဟုတ်ကြောင်း ပေါ်လွင်ပြီးဖြစ်ပါတယ်။ ဒါ့အပြင် ရခိုင်ပြည်နယ်ဆိုင်ရာအကြံပြုချက်များ အကောင်အထည်ဖော်ရေးကော်မတီ၏ အကြံပေး အဖွဲ့၏ ကြားဖြတ်အကြံပြုချက်များကိုပါ ထည့်သွင်းစဉ်းစားလျက် ဤသို့ဆုံးဖြတ်ခြင်းဖြစ်သည်လို့ သတင်းထုတ်ပြန်ချက်မှာ ရှင်းရှင်းလင်းလင်းဖော်ပြထားတာ ကျွန်မတို့တွေ့ရပါတယ်။ ၃-၄-၂၀၁၈ ရက်နေ့က ထိုင်းသံရုံးမှာထုတ်ပြန်ခဲ့တဲ့ အဆိုပါအကြံပေးအဖွဲ့ရဲ့ ကြားဖြတ်အစီရင်ခံစာကို လေ့လာ ကြည့်တဲ့အခါ အကြံပြုချက်(၇)ချက်ပါရှိပြီး တတိယအချက်အနေနဲ့ လွတ်လပ်သော ပြည်တွင်းစုံစမ်း စစ်ဆေးရေးကော်မတီဖွဲ့စည်း၍ ရခိုင်ပြည်နယ်ရှိ အသိုက်အဝန်းအသီးသီးတွင် လူ့အခွင့်အရေး ချိုးဖောက်မှုများကို စုံစမ်းစစ်ဆေးရေးလို့ပါရှိပါတယ်။ အဲဒီအကြံပြုချက်ဟာ သင်္ကြန်မတိုင်ခင် ဧပြီလဆန်းကတည်းက ထုတ်ပြန်ခဲ့တာဖြစ်ပြီး နောက်လ မေလဆန်းမှထုတ်ပြန်တဲ့ အဆိုရှင်ညွှန်းဆို နေတဲ့ ကုလသမဂ္ဂလုံခြုံရေးကောင်စီကိုယ်စားလှယ်အဖွဲ့ရဲ့ Statement ထက် တစ်လနီးပါးစောနေ တာကိုကြည့်ရင် နိုင်ငံတော်အစိုးရအနေနဲ့ ဒီအဖွဲ့ရဲ့ ဖိအားပေးမှုကြောင့်မဟုတ်ဘဲ Nationd Plan အမျိုးသားအစီအစဉ်တစ်ရပ်အနေနဲ့ အမြော်အမြင်ရှိရှိ အခုကော်မတီကိုဖွဲ့စည်းဖို့ စဉ်းစားဆုံးဖြတ် ခဲ့တယ်ဆိုတာ ယုံမှားသံသယမရှိသင့်ပါဘူး။ လေးစားအပ်ပါတဲ့ ဥက္ကဋ္ဌကြီးရှင်။ နံပါတ်(၁)အချက်အနေနဲ့ ကော်မရှင်မှာနိုင်ငံတကာက ပုဂ္ဂိုလ်ကြီးတစ်ဦးပါတယ်ဆိုတာနဲ့ ဒီကော်မရှင်ဟာ နိုင်ငံခြားကလွှမ်းမိုးထားတဲ့ နိုင်ငံတကာသြဇာခံ အဖွဲ့အစည်းဖြစ်မသွားပါဘူး။ နိုင်ငံတော်အစိုးရကအဘက်ဘက်က ချင့်ချိန်ဆုံးဖြတ်ဖွဲ့စည်းပေးတဲ့ ကော်မရှင်ဖြစ်တာကြောင့် ဒီကော်မရှင်ဟာ ပြည်တွင်းအဖွဲ့အစည်းစစ်စစ်ဖြစ်တယ်ဆိုတာကိုလည်း ရှင်းရှင်းလင်းလင်းသိမြင်သဘောပေါက်ကြဖို့ အရေးကြီးပါတယ်။ နောက် နံပါတ်(၂)အချက်အနေနဲ့ ကော်မရှင်ရဲ့ စုံစမ်းစစ်ဆေးတွေ့ရှိချက်အစီရင်ခံစာဟာ သူ့ကိုဖွဲ့စည်းပေးတဲ့ ကျွန်မတို့ နိုင်ငံတော် သမ္မတကိုသာ တာဝန်ခံတင်ပြရမှာဖြစ်ပြီး ဘယ်နိုင်ငံတကာအဖွဲ့အစည်းကိုမှ တိုက်ရိုက်တာဝန်ခံ တင်ပြစရာမလိုအပ်တာကိုလည်း သိမြင်သဘောပေါက်ကြဖို့လိုပါတယ်။ နံပါတ်(၃)အချက်အနေနဲ့ ပြည်တွင်းကဖွဲ့စည်းတဲ့ကော်မရှင်မှာ နိုင်ငံတကာကလက်ခံယုံကြည်တဲ့ နိုင်ငံခြားသားပါရှိခြင်းအားဖြင့် လည်း ကော်မရှင်ရဲ့ စစ်ဆေးတွေ့ရှိချက်ကို ပြည်တွင်းသာမက ပြည်ပကပါ လက်ခံနိုင်မယ့်အခွင့်အရေး ကို ရရှိစေမှာဖြစ်ပါတယ်။ နံပါတ်(၄)အချက်အနေနဲ့ကတော့ နိုင်ငံတကာက လူအများစုက ဒီပြဿနာ ကို ၂၀၁၂ ခုနှစ်မှာစတယ်လို့ ထင်နေကြပါတယ်။ အမှန်ကတော့ နှစ်ရှည်ကြာတဲ့သမိုင်းကြောင်းရှိခဲ့တာ ကိုယ်စားလှယ်ကြီးများအားလုံးအသိ ဖြစ်ပါတယ်။ မစ္စတာကိုဖီအာနန်ဦးဆောင်တဲ့ ကော်မရှင်ကြောင့် မလိုလားအပ်တဲ့ နိုင်ငံတကာဖိအားတွေကို ရှောင်လွှဲလျှော့ချနိုင်ခဲ့တယ်ဆိုတာကိုလည်း မမေ့သင့်ပါ ဘူး။ လေးစားအပ်ပါတဲ့ ဥက္ကဌကြီးရှင်။ ဒါကြောင့် နိဂုံးချုပ်အနေနဲ့ ကျွန်မ လေးလေးနက်နက်ပြောချင် တာက အဆိုရှင်ထောက်ပြဆွေးနွေးသွားသလို ဒီကော်မရှင်ဖွဲ့စည်းခြင်းဟာ မည်သည့်နိုင်ငံတကာ အဖွဲ့အစည်းရဲ့ အမိန့်ပေးခိုင်းစေမှုကြောင့်မှ ဖွဲ့စည်းရခြင်းမဟုတ်သလို မိမိတို့တိုင်းပြည်ရဲ့ National Plan အမျိုးသားအစီအစဉ်တစ်ရပ်အနေနဲ့ အဘက်ဘက်ကစဉ်းစားချင့်ချိန်ပြီး အမြော်အမြင်ရှိရှိနဲ့ ဖွဲ့စည်းရခြင်းသာဖြစ်ပါတယ်လို့ ပြောကြားရင်းနဲ့နိဂုံးချုပ်ပါတယ်။ ကျေးဇူးတင်ပါတယ်ရှင်။</speech>
<speech type='speaker'>
မြောက်ဦးမဲဆန္ဒနယ်မှ ဦးဦးလှစောက ဆွေးနွေးဖို့ ဖြစ်ပါတယ်။
</speech>
<speech><mp id='330'>ဦးဦးလှစော(မြောက်ဦးမဲဆန္ဒနယ်)</mp> အားလုံးကိုလေးစားပါတယ်။ ကျွန်တော်က မြောက်ဦးမဲဆန္ဒနယ်က ပြည်သူ့လွှတ်တော်ကိုယ်စားလှယ်ပါ။ ဥက္ကဌကြီးခင်ဗျား။ ကျွန်တော်တို့ ရခိုင် တွေအနေနဲ့ကတော့ ဒီအဆိုကိုထောက်ခံပါတယ်။ ပွင့်ပွင့်လင်းလင်းပြောရရင်တော့ ဒီကော်မတီဟာ လိုကို မလိုအပ်တဲ့ကော်မတီ။ ဒါပေမဲ့ဖွဲ့မယ်ဆိုရင်တောင်မှ နိုင်ငံခြားသားကိုတော့ မထည့်ချင်ဘူး။ ရှေ့မှာလည်းကော်မတီနှစ်ခုရှိပါတယ်။ ကော်မတီတွေလည်း ထပ်သမျှထပ်နေပါပြီ။ ဘာမှလည်း တိုးတက်မှုရှိတာလည်း မမြင်ဘူး။ ဒါ ကျွန်တော်တို့အသိဆုံးပါ။ အဲဒီတော့ ဒီကော်မတီကိုတင်ပြတဲ့ အခါမှာ မျက်နှာဖြူလား၊ မျက်နှာဝါလား၊ မျက်နှာမည်းလားဆိုတာမသိဘူး။ တကယ်တော့ ပြောသင့် ပါတယ်။ အဲဒီလိုပွင့်လင်းမြင်သာမှုမရှိဘဲနဲ့ ကော်မတီကိုခေါင်းဆောင်တစ်ယောက် ခေါင်းဆောင်မယ် ဆိုပြီးထုတ်လာတာဟာ ကျွန်တော်တို့လွှတ်တော်အပေါ်မှာ၊ လွှတ်တော်ကိုယ်စားလှယ်အပေါ်မှာ တန်ဖိုး မထားရာရောက်ပါတယ်။ ဘာလို့လဲဆိုတော့ ဒီကော်မတီမှာပါတဲ့ ခေါင်းဆောင်မယ့်လူဟာ OIC Agent လား၊ CIA လား၊ ဆိုးရော့ရဲ့ လက်ဝေခံခြံပေါက်လားဆိုတာ ကျွန်တော်တို့မသိဘူး။ အဲဒီတော့ ကျွန်တော်တို့ကို တီးခေါက်သလိုဖြစ်နေတယ်။ အဲဒါမရိုးသားဘူး။ အဲဒီတော့ ကျွန်တော်တို့က မြန်မာ နိုင်ငံမှာထူးချွန်တဲ့ ပညာရှင်တွေရှိပါတယ်။ ကိုယ့်နိုင်ငံအတွက်ကို ကိုယ်ယူကြပါ။ ကျွန်တော်တို့ NLD ထဲမှာ Smart ဖြစ်တဲ့ပုဂ္ဂိုလ်တွေရှိတယ်။ NLD ထဲမှာလည်း NLD ကိုထောက်ခံတဲ့ Smart ဖြစ်တဲ့ ပုဂ္ဂိုလ် တွေရှိတယ်။ PCS တွေရှိတယ်။ အဲဒီတော့ အဲဒီလူတွေကို သုံးတယ်ဆိုရင် ကျွန်တော်တို့ကန့်ကွက်စရာ မရှိပါဘူး။ ဒါတစ်ဆင့်လျှော့ပြီး စဉ်းစားတာပါ။ အဲဒီတော့ နိုင်ငံခြားသားတစ်ယောက်ကိုဆွဲထည့်တယ် ဆိုတာက အင်မတန်အန္တရာယ်ကြီးပါတယ်။ အဲဒါကိုတော့ ကျွန်တော်ကြိုပြောချင်ပါတယ်။ အဲဒီတော့ အဲဒီအန္တရာယ်ဟာ တကယ်လို့အတည်ပြု သွားလို့ရှိရင် ကျွန်တော်တို့နိုင်ငံရဲ့ ဖြစ်လာမယ့်သမိုင်း အတွက် ဒီကျွန်တော်တို့လွှတ်တော် ကျွန်တော်တို့ပဲတာဝန်ယူရလိမ့်မယ်။ လောလောဆယ်မှာတော့ ကိုဖီအာနန်ကော်မရှင်ကြောင့် ရခိုင်ပြည်ကတော့ စုတ်ပြတ်နာကျင်သွားပါပြီ။ အဲဒီတော့ ကိုဖီအာနန် ကော်မရှင်ကို ကျွန်တော်တို့ပြောခဲ့တာမှာလည်း ကျွန်တော်တို့ကန့်ကွက်ခဲ့ပါတယ်။ မလုပ်ပါနဲ့။ ကျွန်တော်တို့ကန့်ကွက်ပါတယ်။ ဒါပေမဲ့ လုပ်ခဲ့တယ်။ လွှတ်တော်မှာဆုံးဖြတ်ခဲ့တယ်။ အဲဒါကြောင့် ကိုဖီအာနန်ကော်မရှင်ရဲ့ နောက်ဆက်တွဲဖြစ်လာတဲ့ပြဿနာတွေ ကျွန်တော်တို့ တိုင်းပြည်အပေါ်မှာ၊ နိုင်ငံ့ခေါင်းဆောင်တွေအပေါ်မှာ၊ တပ်မတော်အပေါ်မှာ တကယ့်မထီမဲ့မြင်စော်ကားတာတွေ၊ ပစ်စလက်ခတ်လုပ်တာတွေ၊ ယဉ်ကျေးမှုကင်းမဲ့တဲ့လုပ်ရပ်တွေဟာ ကိုဖီအာနန်ကော်မရှင်ပြီးတဲ့အခါ မှာ ပေါ်လာတာပါ။ ကိုဖီအာနန်ကော်မရှင်ပြီးတဲ့နေ့မှာပဲ ကျွန်တော်တို့ဒီလွှတ်တော်မှာ အဆိုတစ်ခုတင်ပါတယ်၊ ဆွေးနွေးတယ်။ ကျွန်တော်တို့ရှုံးတယ်။ အဲဒီနေ့မှာပဲ ကိုဖီအာနန်ကော်မရှင် အစီရင်ခံစာထွက်လာ တယ်။ အဲဒီနေ့မှာပဲ မြန်မာနိုင်ငံ စစ်သမိုင်းမှာအင်မတန်ကြောက်ဖို့ကောင်းတဲ့ လူအင်အားကို သုံးပြီးတော့ နေရာ ၃၀ ကိုတစ်ပြိုင်နက်တည်းတိုက်တယ်။ ရေထု၊ မြေလု ကျူးကျော်စစ်ပွဲဟာ ကိုဖီအာနန်ကော်မရှင်နဲ့တစ်ဆက်တည်း ပေါ်လာပါတယ်။ အဲဒါက ဂွင်ဆင်တဲ့ တိုက်ဆိုင်မှုလား၊ ဒါမှမဟုတ် ပူးတွဲကြံစည်သလားဆိုတာကိုတော့ ကျွန်တော်တို့မသိနိုင်ဘူး။ အဲဒီတော့ ဒီမှာလက်ရှိ အစိုးရရဲ့ တာဝန်ရှိတဲ့သူတွေ သိနိုင်ပါလိမ့်မယ်။ တပ်မတော်ဘက်ကလူတွေလည်းပိုသိပါလိမ့်မယ်။ အဲဒါကြောင့် ဒီဟာကအင်မတန်အန္တရာယ်ကြီးပါတယ်။ အဲဒီ ကိုဖီအာနန်ကော်မရှင်နောက်ပိုင်းမှာ ကျွန်တော်တို့ဘက်ပေါင်းစုံက တိုက်ခိုက်လာတဲ့ထဲမှာ အင်မတန်အန္တရာယ်ကြီးတဲ့ ကုလသမဂ္ဂ ထိန်းချုပ်ဇုန်တွေသတ်မှတ်ဖို့ R2P တို့၊ ICC တို့ဆိုတာ အရင်မပေါ်ပါဘူး။ အဲဒီမှာ နောက်ဆက်တွဲ ပြဿနာပေါ်လာပါတယ်။ သူတို့က Plotting ချပြီးလုပ်နေတာ။ သူတို့မှာ Agenda က အခိုင်အမာ ရှိပြီးသားပါ။ ဒါဟာ သာမန်လူ့အခွင့်အရေးပြဿနာမဟုတ်ဘူး။ Agends Setting ဒါကို ကျွန်တော်တို့ရခိုင်တွေကသိပါတယ်။ သိလို့လည်း ကြိုပြီးတော့ ကျွန်တော်တို့ ဒါကိုထပ်တလဲလဲ ဆွေးနွေးခဲ့တယ်။ ဒီနေရာမှာ ကျွန်တော် ဒေါ်အောင်ဆန်းစုကြည်ရဲ့ အင်တာဗျူး တစ်ခုကို ဖတ်ပြချင် ပါတယ်။ ဒါ NHA သတင်းဌာနနဲ့မေးမြန်းခန်းမှာ ပြောတာပါ။ ရခိုင်အရေးနဲ့ဆက်စပ်နေတဲ့ သမိုင်းကြောင်းကိစ္စရပ်တွေအားလုံးကို မြန်မာနိုင်ငံပြင်ပက လူအနည်းငယ်လောက်နဲ့ မြန်မာနိုင်ငံ အတွင်းမှာတောင်မှ လူအနည်းငယ်လောက်ပဲ သတိထားမိကြပါတယ်လို့ ပြောပါတယ်။ တရားဝင် ပြောတာပါ။ ဆိုလိုတဲ့သဘောက ဒီကိစ္စကအင်မတန်ရှုပ်ထွေးတဲ့အတွက်ကြောင့် ဒီကိစ္စကိုတကယ့် ကျွမ်းကျင်တဲ့ပညာရှင်တွေက အင်မတန်နည်းပါတယ်။ မြန်မာပြည်မှာလည်းနည်းတယ်။ နိုင်ငံတကာ မှာဆိုရင် ပိုလို့နည်းပါတယ်။ ဒါ Agend Setting တစ်ခုမှာ သူတို့လှုပ်ရှားနေတာဖြစ်ပါတယ်။ အဲဒီတော့ ကျွန်တော်တို့က ပြည်တွင်းပြဿနာကို ပြည်တွင်းမှာရှိတဲ့ပညာရှင်တွေနဲ့ အကုန်လုံး ညှိညှိနှိုင်းနှိုင်းလုပ်စေချင်ပါတယ်။ ကျွန်တော်တို့အနေနဲ့ ဒီဟာက အမျိုးသားအချုပ်အခြာအာဏာဖြစ်တဲ့အတွက်ကြောင့် ကျွန်တော်တို့ဟာ ပြဿနာတစ်ခုကိုဖြေရှင်းဖို့လုပ်တဲ့အခါမှာ အစိုးရရယ်၊ တပ်မတော်ရယ်၊ လွှတ်တော်ရယ် အကုန်လုံးညှိနှိုင်းပြီးမှလုပ်စေချင်ပါတယ်။ အဲဒီလို ဝန်ကြီးဌာနတစ်ခုက လုပ်ချလိုက် ပြီးတော့ ကျွန်တော်တို့လွှတ်တော်ထဲမှာ ဆွေးနွေးကြ၊ တင်ပြကြ၊ ကန့်ကွက်ကြ၊ လက်ခုပ်တီးကြ၊ ဟိုက လက်ခုပ်တီး၊ ဒီကလက်ခုပ်တီးဆိုတာဟာ တကယ်တော့ဒီလွှတ်တော်ရဲ့ ဂုဏ်အင်္ဂါမဟုတ်ပါဘူး။ ဒါလွှတ်တော်ပါ။ လွှတ်တော်ဟာ သဘောတရားအရ အခိုင်အမာကိုယ့်အယူအဆကို ကိုယ်တင်ပြပြီး ဆွေးနွေးရမယ်။ အဲဒီတော့ ကျွန်တော်တို့ အဲဒီလိုဝန်ကြီးဌာနတစ်ခုက အဆိုတစ်ခုကို လွှတ်တော်ထဲ ချလိုက်တယ်။ ဒါ လုပ်တယ်။ ကျွန်တော်တို့က ကန့်ကွက်တယ်။ ကန့်ကွက်တော့ လက်ခုပ်တီးတယ်။ နောက်တစ်ယောက်က ကန့်ကွက်တယ်ဆိုတော့ အဲဒါဟာ ကျွန်တော်တို့တိုင်းပြည် ဦးတည်နေတဲ့ National Reconciliation o saop:68:00ansolosufll săicos? 8 8q0coposɔ National Reconciliation လို့ ကျွန်တော်တို့ပြောနေတယ်။ ကျွန်တော်တို့က ပြည်ထောင်စုစိတ်ဓာတ်လို့ ပြောတယ်။ Trust Tcking လို့ပြောတယ်။ ကျွန်တော်တို့ကိုယ့်တိုင်းပြည်အတွက် အချုပ်အခြာအာဏာ ကို ရင်ဆိုင်နေရတဲ့ကာလတုန်းမှာတောင်မှ National Reconciliction မရှိဘဲနဲ့ သူနိုင်၊ ငါနိုင် ကျွန်တော် ပွင့်ပွင့်လင်းလင်းပြောရရင် ဒေါ်အောင်ဆန်းစုကြည်ပြောသလို ဘုမသိ၊ ဘမသိနဲ့ ဆွေးနွေး တယ်ဆိုတာ အဲဒါမျိုးတွေက မကောင်းဘူး။ အမှန်တရားကို မှန်မှန်ကန်ကန်ဖော်ထုတ်ပြီးတော့ တိုင်းပြည်ရဲ့ အကျိုးစီးပွား၊ ပြည်သူရဲ့အကျိုးစီးပွားအတွက် ကြိုးစားပြီးတော့လုပ်ကြပါ။ ဒီအဆိုဟာ အင်မတန်အရေးကြီးပါတယ်။ ဒီအဆိုကြောင့်နိုင်လို့ တစ်ခုခုဖြစ်လာမယ်ဆိုရင် ဘယ်သူတာဝန်ယူမလဲ။ ဒါပေမဲ့ သေချာတာကတော့ ဒီအဆိုနိုင်လို့ နောက်ဆက်တွဲဖြစ်လာရင် ရခိုင်ကတော့ ထွတ်ထွတ်ကြေ မှာပဲ။ အဲဒီတော့ တရားခံဟာ ဘယ်သူဖြစ်မလဲဆိုတာကို ဆုံးဖြတ်ကြပါလို့ပြောရင်း ကျွန်တော် နိဂုံးချုပ် ပါတယ်။ (ဩဘာသံများ)</speech>
<speech type='speaker'>
မိုင်းပျဉ်းမဲဆန္ဒနယ်မှ ဦးစိုင်းထွန်းစိန် ဆွေးနွေးဖို့ ဖြစ်ပါတယ်။
</speech>
<speech><mp id='404'>ဦးစိုင်းထွန်းစိန်(မိုင်းပျဉ်းမဲဆန္ဒနယ်)</mp> အားလုံးမင်္ဂလာပါခင်ဗျား။ ကျွန်တော်ကတော့ ရှမ်း ပြည်နယ်၊ မိုင်ပျဉ်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးစိုင်းထွန်းစိန် ဖြစ်ပါတယ်။ ကျွန်တော့်အနေဖြင့် ယမန်နေ့က ရှမ်းပြည်နယ်၊ မိုင်းပန်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးစိုင်းကျော်မိုးရဲ့ နိုင်ငံတော်အစိုးရအနေဖြင့် ရခိုင်ပြည်နယ်အတွက် လွတ်လပ်တဲ့စုံစမ်းရေးကော်မရှင် တစ်ရပ်ကို နိုင်ငံတကာမှ ပုဂ္ဂိုလ်ကြီးတစ်ဦးအပါအဝင် အဖွဲ့ဝင်သုံးဦးဖြင့် ဖွဲ့စည်းရာတွင် နိုင်ငံသား ပြည်သူများ၏ဂုဏ်သိက္ခာကို လေးစားယုံကြည်သောအားဖြင့် ပြည်တွင်းမှကျွမ်းကျင်ပညာရှင်များဖြင့် သာ ဖွဲ့စည်းဆောင်ရွက်ရေးကို ပြန်လည်စဉ်းစားဆုံးဖြတ်ပေးရန် ပြည်ထောင်စုအစိုးရအား တိုက်တွန်း ကြောင်းအဆိုကို ထောက်ခံဆွေးနွေးတင်ပြသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ ၂၀၁၈ ခုနှစ်၊ မေလ ၃၁ ရက် ရက်စွဲဖြင့် နိုင်ငံတော်သမ္မတရုံးက ရခိုင်အရေး နှင့်ပတ်သက်ပြီး စုံစမ်းရေးကော်မရှင်ဖွဲ့စည်းရာ၌ နိုင်ငံတကာမှပုဂ္ဂိုလ်ကြီးတစ်ဦးအပါအဝင်အဖွဲ့ဝင် သုံးဦးဖြင့် ပါဝင်ဖွဲ့စည်းရမယ်လို့ပါရှိရာ အဆိုရှင်အနေဖြင့် နိုင်ငံတော်ဖွဲ့စည်းပုံအခြေခံဥပဒေမူများ အရ မြန်မာနိုင်ငံသည် အချုပ်အခြာအာဏာပိုင်သောနိုင်ငံဖြစ်တယ်ဆိုတဲ့အခြေခံမူအရ မိမိတို့ရဲ့ နိုင်ငံ အတွင်းဖြစ်ပွားလျက်ရှိတဲ့ ရခိုင်အရေးကိစ္စရပ်များကို မိမိတို့နိုင်ငံသားများကသာ စီရင်ဆုံးဖြတ်၍ ကောင်းမွန်တဲ့နည်းလမ်းများဖြင့် ဆောင်ရွက်သွားစေလိုတဲ့ စေတနာဆန္ဒအရ အရေးကြီးအဆိုကို တင်သွင်းခြင်းဖြစ်ကြောင်း နားလည်သိရှိရပါတယ်။ ပြည့်အင်အားသည် ပြည်တွင်းမှာရှိတယ်။ နိုင်ငံတော် အချုပ်အခြာအာဏာဟာ နိုင်ငံသားများထံမှ ဆင်းသက်လာခြင်းဖြစ်တယ်ဆိုတဲ့စကားနှင့်အညီ မြန်မာ နိုင်ငံအရေးကိစ္စရပ်များကို မိမိတို့၏ပြည်တွင်းကျွမ်းကျင်ပညာရှင်များဖြင့် စီမံဆောင်ရွက်ခြင်းမပြုဘဲ နိုင်ငံတကာမှ မိမိတို့လူမျိုးမဟုတ်တဲ့ပုဂ္ဂိုလ်တစ်ဦးဦးကို ရခိုင်စုံစမ်းရေးကော်မရှင်အဖြစ် တာဝန် ပေးအပ်ခြင်းသည် မှားယွင်း၍ အတိမ်းအစောင်းဖြစ်စေနိုင်သော စုံစမ်းမှုမျိုးဖြစ်လာနိုင်၍ နိုင်ငံတော် အစိုးရအနေဖြင့် ပြန်လည်သုံးသပ်သင့်ကြောင်း တင်ပြအပ်ပါတယ်။ ဖွဲ့စည်းပုံအခြေခံဥပဒေမူ ၄၁ အရ လွတ်လပ်၍တက်ကြွပြီး ဘက်မလိုက်သော နိုင်ငံခြားရေးမူဝါဒကိုကျင့်သုံးတယ်လို့ ဖော်ပြပါရှိပါတယ်။ မည်သည့်နိုင်ငံအဖွဲ့အစည်း၊ တိုင်းတစ်ပါး၊ လူပုဂ္ဂိုလ်ကိုမှ မှီခိုခြင်းမရှိပါ။ ဆိုလိုသည်မှာ မည်သည့်နိုင်ငံ နိုင်ငံခြားအဖွဲ့အစည်းနှင့် တိုင်းတစ်ပါးပုဂ္ဂိုလ်ရဲ့ လွှမ်းမိုးမှုကို ခံမှာမဟုတ်ဘူးဆိုတဲ့အဓိပ္ပာယ်ပေါက်ပါ တယ်။ ဒါ့အပြင် နိုင်ငံခြားသားများအနေဖြင့် မြန်မာ့နိုင်ငံရဲ့ ရေမြေ၊ ယဉ်ကျေးမှု၊ ခံစားချက်များ၊ နိုင်ငံသားတို့ရဲ့ အခွင့်အရေးများ စတဲ့ ပြည်တွင်းအခြေအနေများကို ထည့်သွင်းစဉ်းစားနိုင်မှာမဟုတ် တာကြောင့် တကယ့်အဖြစ်မှန်နှင့် ကင်းကွာမှာစိုးရိမ်မိတာကြောင့် အဆိုရှင်ရဲ့ ပြည်တွင်းမှ ပညာရှင် များဖြင့်သာ ဖွဲ့စည်းသင့်ကြောင်းအဆိုကို ထောက်ခံအပ်ပါတယ်။ ဗိုလ်ချုပ်အောင်ဆန်း သိရီလင်္ကာ နိုင်ငံ ကန္နီခရီးစဉ်မှာ ဗြိတိသျှအကြီးအကဲတွေက ဗိုလ်ချုပ်နဲ့အတူ ပါလာတဲ့အတွင်းဝန် ဦးတင်ထွဋ်ကို မစ္စတာတင်ထွဋ်။ ခင်ဗျားတို့က လွတ်လပ်ရေးတောင်းဆိုမယ်ဆိုရင် ခင်ဗျားတို့ဆီမှာ တိုင်းပြည်ကို အုပ်ချုပ်နိုင်တဲ့လူရှိလားလို့ မေးတဲ့အခါမှာ ဗိုလ်ချုပ်က မခံမရပ်ဖြစ်ပြီးတော့ ကျုပ်တို့နိုင်ငံမှာ ခင်ဗျား တို့ အင်္ဂလန်လိုပဲ တိုင်းပြည်ကိုအုပ်ချုပ်တဲ့ပညာတတ်တွေ Oxford တက္ကသိုလ်က ဘွဲ့ရတွေရှိတယ်လို့ ပြန်ပြောခဲ့ပါတယ်။ အဲဒီစကားဟာ ဗိုလ်ချုပ်က ပြည်တွင်းအားကို ယုံကြည်ကြောင်း သက်သေပြခဲ့တာ ပါ။ ယနေ့ကျွန်တော်တို့အနေနဲ့ ဗိုလ်ချုပ်ရဲ့ စိတ်ထားဖြစ်တဲ့ ပြည်တွင်းအားယုံကြည်မှုကို နောင်မျိုးဆက် တွေကို ပြရမယ့်အချိန်ဖြစ်ပါတယ်လို့ ကျွန်တော့်အနေနဲ့ ဆွေးနွေးတင်ပြလိုပါတယ်။ ကျွန်တော်တို့ အရှေ့တောင်အာရှမှာ အစစအရာရာအောင်မြင်တိုးတက်အောင် ဆောင်ကြဉ်းခဲ့တဲ့ စင်ကာပူနိုင်ငံ ခေါင်းဆောင်တစ်ဦးက နိုင်ငံခြားတိုင်းတစ်ပါးသားများက ၎င်းတို့ရဲ့ နိုင်ငံအရေးကို စွက်ဖက်လိုတဲ့ ရည်မှန်းချက်နှင့်ပတ်သက်ပြီး သူပြောတဲ့စကားတစ်ခွန်းမှာ ကျွန်တော်တို့ရဲ့ နေအိမ်ကို ကျွန်တော်တို့က သာ ကောင်းမွန်အောင် စောင့်ရှောက်ရမယ်။ ကျွန်တော်တို့ရဲ့ နေအိမ်မှာရှိတဲ့ ပရိဘောဂကို ဟိုနေရာ ရွှေ့ပါ။ ဒီနေရာထားပါဆိုတဲ့ စွက်ဖက်မှုများ ခိုင်းစေ၍မရပါဘူး။ ကျွန်တော်တို့ရဲ့နေအိမ်ပရိဘောဂများ ကို ကျွန်တော်တို့ကသာလျှင် သင့်လျော်ရာရွှေ့ သင့်ရွှေ့ ထိုက်တဲ့နေရာများကို ရွှေ့ပါမယ်။ အခင်း အကျင်းပြု ပါမယ်လို့ သမိုင်းတွင်တဲ့စကားကို ပြောကြားခဲ့ပါတယ်။ အလားတူပဲ ကျွန်တော်တို့နိုင်ငံကို ကျွန်တော်တို့လူမျိုးများနှင့် စုံစမ်းစစ်ဆေးရေးကော်မရှင်ကို ဖွဲ့စည်းပြီး ကောင်းမွန်မြင့်မြတ်တဲ့စုံစမ်း စစ်ဆေးအကြံပြု သုံးသပ်ချက်များဖြင့် ဆောင်ရွက်စစ်ဆေးမယ်ဆိုပါက ဘယ်လောက်တောင် ကောင်းပါလဲ။ နိုင်ငံတကာမှ ပြည်ပနိုင်ငံခြားသားများ ပုဂ္ဂိုလ်တစ်ဦးဦးကို ခန့်ထား၍ ကျွန်တော်တို့ရဲ့ အရေးကိစ္စကို မှန်ကန်စွာစစ်ဆေးပေးနိုင်မယ်ဆိုသည်မှာ ယုံကြည်ထိုက်ပါသလားဟု မေးခွန်းထုတ် လိုပါတယ်။ ကျွန်တော့်အနေနဲ့ ဆက်လက်တင်ပြလိုသည်မှာ UNSC ကိုယ်စားလှယ်အဖွဲ့ မြန်မာနိုင်ငံကို လာရောက်တဲ့ခရီးစဉ်မှာ စုံစမ်းရေးနည်းလမ်းနှစ်သွယ်နဲ့ ပြည်တွင်းမှလွတ်လပ်တဲ့၊ တရားမျှတတဲ့ ပညာရှင်အဖွဲ့နဲ့ ဖွဲ့စည်းပြီး ရခိုင်အရေးကို ထိရောက်မှန်ကန်သောနည်းလမ်းများဖြင့် စုံစမ်းစစ်ဆေး မယ်ဆိုပါက နိုင်ငံတော်နှင့် နိုင်ငံသားအကျိုးအတွက်ဖြစ်စေမည်ဖြစ်ပါကြောင်း တင်ပြလိုပါတယ်။ အရေးကြီးအဆိုမှာ ပါရှိတဲ့အတိုင်းပဲ။ ရခိုင်ပြည်နယ်ရဲ့အရေးနှင့်ပတ်သက်ပြီး နိုင်ငံတကာက စုံစမ်းရေး ကော်မရှင်တွေဖြစ်တဲ့ ကိုဖီအာနန်ကော်မရှင်၊ ထိုင်းနိုင်ငံဒုတိယဝန်ကြီးချုပ်ဟောင်းဦးဆောင်တဲ့ စုံစမ်းရေးကော်မရှင်စတဲ့ ပြည်ပစုံစမ်းရေးကော်မရှင်များဟာ နိုင်ငံတော်ရဲ့ ပြည်တွင်းရေးကို အပြန်ပြန် အလှန်လှန်မွှေနှောက်စုံစမ်းပြီးဖြစ်တဲ့အတွက် ထပ်မံပြီး နိုင်ငံခြားပညာရှင်တစ်ဦးဦးပါဝင်တဲ့ စုံစမ်းရေး ကော်မရှင်တစ်ရပ်ကို စေလွှတ်စုံစမ်းခိုင်းမယ်ဆိုပါက ပြည်တွင်းအရေး ရင်မအေးဖွယ်ဖြစ်ပြီး တိုင်းရင်းသားလူမျိုးများရဲ့ အချုပ်အခြာအာဏာတည်မြဲမှုကို ချုပ်ချယ်ကန့်သတ်သွားစေမှာဖြစ်သဖြင့် သင့်လျော်တဲ့စုံစမ်းရေးကော်မရှင်မဟုတ်နိုင်ကြောင်း အရေးကြီးအဆိုကို ဆွေးနွေးပြီး ရှမ်းပြည်နယ်၊ မိုင်းပန်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးစိုင်းကျော်မိုးရဲ့ အရေးကြီးအဆိုကို လေးလေး နက်နက်ထောက်ခံအကြံပြုအပ်ပါတယ်ခင်ဗျား။ ကျေးဇူးတင်ပါတယ်ခင်ဗျား။</speech>
<speech type='speaker'>
တပ်မတော်သား ပြည်သူ့လွှတ်တော်ကိုယ်စားလှယ် ဒုတိယဗိုလ်မှူးကြီး မင်းသော်အေး ဆွေးနွေးဖို့ဖြစ်ပါတယ်။
</speech>
<speech><mp id='000'>ဒုတိယဗိုလ်မှူးကြီးမင်းသော်အေး(တပ်မတော်သားကိုယ်စားလှယ်)</mp>မင်္ဂလာပါခင်ဗျား။ ကျွန်တော်ကတော့ တပ်မတော်သားပြည်သူ့လွှတ်တော်ကိုယ်စားလှယ် ဒုတိယဗိုလ်မှူးကြီးမင်းသော်အေး ဖြစ်ပါတယ်။ ကျွန်တော့်အနေနဲ့ မိုင်းပန်မဲဆန္ဒနယ်က ဦးစိုင်းကျော်မိုးတင်သွင်းတဲ့အရေးကြီးအဆိုနဲ့ ပတ်သက်ပြီး ထောက်ခံဆွေးနွေးသွားမှာ ဖြစ်ပါတယ်။ Power Point အသုံးပြုခွင့်ပြုပါခင်ဗျား။ ဥက္ကဋ္ဌကြီးခင်ဗျား။ နိုင်ငံတော်သမ္မတရုံးက ၂၀၁၈ ခုနှစ်၊ မေလ ၃၁ ရက်နေ့မှာထုတ်ပြန်ချက် အရ လွတ်လပ်တဲ့စုံစမ်းစစ်ဆေးရေးကော်မရှင်တစ်ခုကို ဖွဲ့စည်းရန်ရှိတယ်လို့ပါရှိပြီး နိုင်ငံတကာမှ ပုဂ္ဂိုလ်ကြီးတစ်ဦးအပါအဝင် အဖွဲ့ဝင်သုံးဦးနဲ့ဖွဲ့စည်းမှာဖြစ်ကြောင်း သိရပါတယ်။ ကော်မရှင်ကို ပြည်တွင်းနှင့် နိုင်ငံတကာက ဥပဒေနှင့် နည်းပညာကျွမ်းကျင်သူများက ပံ့ပိုးပေးမှာဖြစ်ကြောင်းကို လည်း သိရှိရပါတယ်။ နိုင်ငံခြားသားဦးဆောင်တဲ့ စုံစမ်းစစ်ဆေးရေးကော်မရှင်ကို ဖွဲ့စည်းဆောင်ရွက် ရန်ကိစ္စဟာ ရခိုင်ပြည်နယ်မှာရှိတဲ့ တိုင်းရင်းသားများနှင့်သာ သက်ဆိုင်တာမဟုတ်ဘဲနဲ့ နိုင်ငံတော်၊ နိုင်ငံသားအားလုံးနှင့်သက်ဆိုင်တဲ့ အရေးကြီးကိစ္စဖြစ်ပါတယ်။ နိုင်ငံတော်ရဲ့ အရေးကြီးကိစ္စနှင့် ပတ်သက်ပြီးတော့ နိုင်ငံခြားသားများကို ဦးဆောင်စုံစမ်းစစ်ဆေးစေခြင်းဟာ နိုင်ငံတော်အချုပ်အခြာ အာဏာကို နိုင်ငံခြားသားများလက်ဝယ်သို့ အပ်နှင်းရာရောက်ကြောင်းကို သတိပြု သင့်ပါတယ်။ မိမိ တို့ရဲ့ ပြည်တွင်းရေးပြဿနာကို ထဲထဲဝင်ဝင်သိရှိခြင်းမရှိတဲ့ ပုဂ္ဂိုလ်တွေရဲ့ သဘောထားအမြင်တွေ၊ အကြံပြုချက်တွေကို ရယူဆောင်ရွက်ခြင်းဟာ နိုင်ငံတော်ရဲ့ အချုပ်အခြာအာဏာကို လွှမ်းမိုးမှုရှိလာ နိုင်သလို လက်ခံနိုင်ဖွယ်မရှိတဲ့အနေအထားများလည်း ဖြစ်လာနိုင်ပါတယ်။ မိမိနိုင်ငံရဲ့အကျိုးကို ထည့်သွင်းမစဉ်းစားဘဲ လူ့အခွင့်အရေးကို ရှေ့တန်းတင်ကာ ဒေသခံတိုင်းရင်းသားများအရေးနှင့် အဖြစ်မှန်ကို မျက်ကွယ်ပြုပြီး ၎င်းတို့ဖြစ်စေချင်တဲ့အကြောင်းအရာတွေ အလေးပေးဖော်ပြလို့ရှိရင် မလိုလားအပ်တဲ့ပြဿနာတွေ ဖြစ်ပေါ်လာနိုင်ပါတယ်။ ဒီကော်မရှင်ဖွဲ့စည်းခြင်းဟာ UNSC ကိုယ်စားလှယ်တွေရဲ့ ဖိအားကြောင့် မလွှဲမရှောင်သာဆောင်ရွက်ခြင်းဖြစ်ပါကလည်း နိုင်ငံတော်နှင့် ပြည်သူများရဲ့ မျက်နှာကို ကြည့်ရမှာဖြစ်ပါတယ်။ မြန်မာနိုင်ငံရဲ့ ပြည်တွင်းရေးကို မြန်မာနိုင်ငံသားများ ကသာ ကွပ်ကဲစီရင်ပိုင်ခွင့်ရှိပြီးတော့ ပြည်ပနိုင်ငံသားများပါဝင်စေခြင်းဟာ ပြည်ပမှဝင်ရောက် စွက်ဖက်မှုကို မိမိကိုယ်တိုင်ကြိုဆိုနေသလို ဖြစ်နေတာကို သတိပြုရမှာ ဖြစ်ပါတယ်။ မြန်မာနိုင်ငံကို မြန်မာအစိုးရကသာ အုပ်ချုပ်နေတာဖြစ်ပြီးတော့ UN က လာရောက်အုပ်ချုပ်နေတာမဟုတ်ကြောင်း သတိပြုရမှာ ဖြစ်ပါတယ်။ ယခင်အစိုးရလက်ထက်မှာလည်း ရခိုင်ပြည်နယ်မှာရှိတဲ့ ရခိုင်လူမျိုးတွေနဲ့ ဘင်္ဂါလီလူမျိုးများကြားမှာ လူမျိုးရေးပဋိပက္ခတွေ မကြာခဏဖြစ်ပွားခဲ့ပြီးတော့ အကြမ်းဖက်တိုက်ခိုက် သတ်ဖြတ်မှုများ ဖြစ်ပွားခဲ့ပါတယ်။ ဒီလိုဖြစ်ပွားရတဲ့အကြောင်းအရင်းတွေ၊ အနာဂတ်မှာ ထပ်မံ မဖြစ်ပွားစေဖို့အတွက်ကို ကြိုတင်ကာကွယ်နိုင်ရန်နှင့် လုပ်ဆောင်ရမယ့်အချက်တွေကို သိရှိနိုင်ရန် ဒေါက်တာမျိုးမြင့် ဦးဆောင်တဲ့ ရခိုင်ပြည်နယ်ပဋိပက္ခများ စုံစမ်းစစ်ဆေးရေးကော်မရှင်ကို ၁၇-၈ ၂၀၁၂ ရက်နေ့မှာ ဖွဲ့စည်းခဲ့ပါတယ်။ ဒီကော်မရှင်ကို သမိုင်းပညာရှင်၊ လူမှုရေးသိပ္ပံပညာရှင်၊ ဥပဒေ ပညာရှင်၊ စီးပွားရေး၊ နိုင်ငံရေးနှင့် လူမှုရေးအဖွဲ့ခေါင်းဆောင်များစတဲ့ ပညာရပ်နယ်ပယ်စုံကနေ ထင်ပေါ်ကျော်ကြားတဲ့ မြန်မာနိုင်ငံသားကျွမ်းကျင်ပညာရှင်တွေနဲ့သာ ဖွဲ့စည်းခဲ့ပါတယ်။ ကော်မရှင် အနေနဲ့ ဘက်လိုက်မှုမရှိဘဲနဲ့ သမာသမတ်ကျစွာ သုံးသပ်တင်ပြဆောင်ရွက်နိုင်ခဲ့တာကြောင့် အစီရင်ခံစာပါအချက်တွေကို ရခိုင်ပြည်နယ်မှာရှိတဲ့ ဒေသခံလူထုအားလုံးလက်ခံခဲ့ကြကြောင်းကို သိရှိ ခဲ့ရပါတယ်။ ယခင်အစိုးရဖွဲ့စည်းခဲ့တဲ့ကော်မရှင်ရဲ့ အကြံပြုချက်တွေကို ပစ်ပယ်ပြီးတော့ ၅-၉-၂၀၁၆ ရက်နေ့မှာ မစ္စတာကိုဖီအာနန် ဦးဆောင်တဲ့ ရခိုင်ပြည်နယ်ဆိုင်ရာအကြံပေးကော်မရှင်ကို ဖွဲ့စည်းခဲ့ ပါတယ်။ ဒီကော်မရှင်ကို ဖွဲ့စည်းစဉ်ကလည်း ရခိုင်ပြည်နယ်အရေးကိစ္စဟာ မိမိနိုင်ငံရဲ့ တိုင်းရင်းသား အရေး၊ ပြည်တွင်းရေးကိစ္စသာဖြစ်ကြောင်း၊ နိုင်ငံတကာဖိအားများကြောင့်ဖြစ်စေ၊ နိုင်ငံတကာရဲ့ ပုံရိပ် ကောင်းမွန်စေရန်အတွက်ဖြစ်စေ ပြည်ပနိုင်ငံခြားသားများပါဝင်တဲ့ ကော်မရှင်နဲ့ စစ်ဆေးဆောင်ရွက် ပြီးတော့ ၎င်းတို့ရဲ့ အကြံပြုချက်၊ သုံးသပ်ချက်တွေအတိုင်း မိမိတို့နိုင်ငံသားများကို လိုက်နာဆောင်ရွက် စေခြင်းဟာ မည်သို့မှမသင့်တော်တဲ့ကိစ္စဖြစ်ကြောင်း၊ နိုင်ငံတော်ရဲ့ ဖိအားတွေ ဝင်ရောက်စွက်ဖက်မှု များ ဖြစ်လာနိုင်ကြောင်း၊ နိုင်ငံတော်အချုပ်အခြာအာဏာကိုပါ ထိပါးလာနိုင်ကြောင်းထောက်ပြ ဆွေးနွေးခဲ့ကြပါတယ်။ ရခိုင်ပြည်နယ်၊ မောင်တောဒေသမှာ အကြမ်းဖက်တိုက်ခိုက်မှုဖြစ်ပွားပြီးတဲ့နောက် အဖြစ်မှန် ပေါ်ပေါက်စေရေးအတွက်ကို ဒုတိယသမ္မတဦးမြင့်ဆွေ ခေါင်းဆောင်တဲ့ စုံစမ်းစစ်ဆေးရေးကော်မရှင် ကို ၁-၁၂-၂၀၁၆ ရက်နေ့မှာ ဖွဲ့စည်းခဲ့ပါတယ်။ အကြမ်းဖက်တွေရဲ့ နိုင်ငံတော်အချုပ်အခြာအာဏာ တည်တံ့ခိုင်မြဲရေးကို ထိပါးလာမှုအပေါ်မှာ တန်ပြန်ရှင်းလင်းဆောင်ရွက်မှုများနှင့်စပ်လျဉ်းပြီးတော့ ထိုးနှက်တိုက်ခိုက်လိုသူတွေ၊ နိုင်ငံတော်အချုပ်အခြာအာဏာကို ထိပါးလိုသူတွေ၊ မိမိတို့နိုင်ငံအတွင်း အကြမ်းဖက်သမားများကို ခြေကုပ်ရယူစေလိုသူတွေက မဟုတ်မမှန်လုပ်ကြံသတင်းတွေ ထုတ်လွှင့် ခြင်း၊ လူမျိုးတုန်းသတ်ဖြတ်ခြင်းများ ဆောင်ရွက်နေတယ်လို့ စွပ်စွဲခြင်း၊ အင်အားကို အလွန်အကျွံ အသုံးပြု နေတယ်လို့ စွပ်စွဲခြင်းတို့ကို ပြုလုပ်လာခဲ့ပါတယ်။ လူ့အခွင့်အရေးအကြောင်းပြကာ ကုလသမဂ္ဂလူ့အခွင့်အရေးကောင်စီက ရခိုင်ပြည်နယ်အတွင်း စုံစမ်းစစ်ဆေးနိုင်ရန် အချက်အလက် ရှာဖွေဖော်ထုတ်ရေးအဖွဲ့ကို ဖွဲ့စည်းပြီးတော့ မြန်မာနိုင်ငံကို စေလွှတ်ရန် ၂၄-၃-၂၀၁၇ ရက်နေ့မှာ မဲခွဲ မှုမလုပ်ဘဲနဲ့ အတည်ပြု ဆုံးဖြတ်ခဲ့ပါတယ်။ ဒါ့အပြင် မိမိတို့ရဲ့ နိုင်ငံအပေါ်မှာသာ ထူးပြီးဆောင်ရွက်ရန် တွန်းအားပေးမှုများလည်း ပြုလုပ်ခြင်း၊ ဆွေးနွေးပွဲများ ကျင်းပခြင်း၊ နိုင်ငံတကာတက္ကသိုလ်၊ ကောလိပ် များမှာ ဘွဲ့လွန်စာတမ်းများ ပြုစုတင်ပြခြင်းတို့ကိုပါ အချိန်ကိုက်ဆောင်ရွက်လာကြပါတယ်။ ကိုဖီအာနန်ကော်မရှင်ဟာ အကြံပေးရန်လို့သာဆိုခဲ့သော်လည်း ဖွဲ့စည်းဆောင်ရွက်ပြီးတဲ့နောက်မှာ ကော်မရှင်ရဲ့ အကြံပြုချက်တွေကို UN မှာ တင်ပြခဲ့ပြီးတော့ တရားဝင်အတည်ဖြစ်ကာ ယခုအခါမှာ ရခိုင်အရေး လမ်းပြမြေပုံအဖြစ်သို့ ရောက်ရှိနေပြီဖြစ်ပါတယ်။ ဒီဖြစ်စဉ်ဟာ ကိုဖီအာနန်ကော်မရှင် ဆိုတဲ့ နိုင်ငံခြားသားများပါဝင်လာတဲ့ အကျိုးဆက်ဖြစ်ပြီးတော့ မိအေးနှစ်ခါနာသာမက ဆယ်ခါမက နာတဲ့အဖြစ် ရောက်နေပါတယ်။ မိမိနိုင်ငံသူနိုင်ငံသားများကိုလည်း မယုံကြည်ရာရောက်ပါတယ်။ ဥက္ကဋ္ဌကြီးခင်ဗျား။ နိဂုံးချုပ်အနေနဲ့ ရခိုင်ပြည်နယ်ရဲ့ လုံခြုံ ရေး၊ တည်ငြိမ်ရေး၊ ဖွံ့ဖြိုးတိုးတက် ရေးကို မျှတစွာ ချင့်ချိန်သုံးသပ်ပြီး တိုင်းရင်းသားအရေးနှင့် လူ့အခွင့်အရေးမှာ ဘယ်ဟာကို အလေးထားသင့်တယ်ဆိုတာ အမျိုးသားရေးအသိနဲ့ မှန်ကန်စွာစဉ်းစားဆောင်ရွက်ရန် လိုအပ်ပါတယ်။ မိမိနိုင်ငံသားများနဲ့ဖွဲ့စည်းတဲ့ကော်မရှင်အနေနဲ့ ဘက်လိုက်မှုမရှိဘဲနဲ့ဆောင်ရွက်ခဲ့တဲ့အတွက် လူ့အဖွဲ့ အစည်းများအတွင်းမှာ ပြဿနာရပ်တွေကို ငြိမ်းချမ်းစွာဖြေရှင်းနိုင်ခဲ့တာကို တွေ့ရပါတယ်။ ကိုဖီအာနန်ကော်မရှင်လို နိုင်ငံခြားသားတွေနဲ့ ဖွဲ့စည်းထားတဲ့ကော်မရှင်နဲ့ ဆောင်ရွက်မှသာ နိုင်ငံတကာပြဿနာအဖြစ်ရောက်ရှိပြီး အခြေအနေပိုမိုရှုပ်ထွေးလာကာ နောက်ဆုံးနိုင်ငံတော်ရဲ့ အချုပ်အခြာအာဏာကို ထိပါးလာတာကို တွေ့ရပါတယ်။ ရခိုင်ပြည်နယ်အတွက် လွတ်လပ်တဲ့ စုံစမ်းစစ်ဆေးရေးကော်မရှင်တစ်ရပ်နဲ့ ဖွဲ့စည်းမယ်ဆိုရင် နိုင်ငံတော်ရဲ့ အချုပ်အခြာအာဏာနှင့် နိုင်ငံသားတွေရဲ့ ဂုဏ်သိက္ခာကို လေးစားတဲ့အနေနဲ့ ပြည်တွင်းမှ ကျွမ်းကျင်ပညာရှင်များဖြင့်သာ ဖွဲ့စည်းဆောင်ရွက်သင့်တဲ့အတွက် ဦးစိုင်းကျော်မိုးရဲ့ အဆိုကို ထောက်ခံဆွေးနွေးအပ်ပါတယ်။ ကျေးဇူး တင်ပါတယ်။</speech>
<speech type='speaker'> ဝေါမဲဆန္ဒနယ်မှ ဦးတင်ထွေး ဆွေးနွေးဖို့ ဖြစ်ပါတယ်။</speech>
<speech><mp id='210'>ဦးတင်ထွေး(ဝေါမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ဧည့်သည်တော်များအားလုံးကို မင်္ဂလာပါလို့ ကျွန်တော် နှုတ်ခွန်း ဆက်သအပ်ပါတယ်။ ဥက္ကဌကြီးခင်ဗျား။ ၆-၆-၂၀၁၈ ရက်နေ့က မိုင်းပန်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးစိုင်းကျော်မိုးတင်သွင်းသွားတဲ့ အရေးကြီးအဆိုနဲ့ပတ်သက်ပြီး တော့ ကျွန်တော် လေးစားစွာ ပြန်လည်ဆွေးနွေးမှာဖြစ်ပါတယ်။ ကျွန်တော်ကတော့ ပဲခူးတိုင်းဒေသကြီး၊ ဝေါမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးတင်ထွေး ဖြစ်ပါတယ်။ ဥက္ကဋ္ဌကြီးခင်ဗျား။ နိုင်ငံတော်သမ္မတရုံးက သတင်းအမှတ်(၃/၂၀၁၈)နဲ့ ဖွဲ့စည်းမယ့် လွတ်လပ်တဲ့စုံစမ်းရေးကော်မရှင်ဟာ ရခိုင်ပြည်နယ် ပြန်လည်သင့်မြတ်ရေး၊ တည်ငြိမ်အေးချမ်းရေးနှင့် ဖွံ့ဖြိုးတိုးတက်ရေးကိုဆောင်ရွက်ရာ မှာ လူ့အခွင့်အရေးချိုးဖောက်မှုများနဲ့ ယင်းနဲ့ဆက်စပ်နေတဲ့ကိစ္စများကို စုံစမ်းစစ်ဆေးရမည် ဖြစ်ကြောင်း ကျွန်တော်တို့ လုပ်ငန်းစဉ်များကို ဖော်ပြထားတာဖြစ်ပါတယ်။ ဒီရခိုင်အရေးနဲ့ပတ်သက်ပြီး တော့ ကျွန်တော် အနည်းငယ်တင်ပြလိုပါတယ်။ ရခိုင်ပြည်တွင်းမှာဖြစ်ပေါ်လာတဲ့ဖြစ်ရပ်ဟာ ကျွန်တော်တို့ ပြည်နယ်အတွင်းမှာနေထိုင်ကြတဲ့ ပြည်သူတွေအချင်းချင်းဖြစ်တဲ့ ဖြစ်ရပ်မဟုတ်ပါဘူး။ ARSA လို့ခေါ်တဲ့ အကြမ်းဖက်အဖွဲ့နဲ့ ဘင်္ဂါလီအကြမ်းဖက်အဖွဲ့များက ပူးပေါင်းပြီးတော့ ၂၀၁၆ ခုနှစ်၊ အောက်တိုဘာလ ၂၄ ရက်နေ့နဲ့ ၂၀၁၇ ခုနှစ်၊ သြဂုတ်လ ၂၅ ရက်နေ့တို့မှာ ရခိုင်မြောက်ပိုင်းမှာရှိတဲ့ နယ်စပ်ဒေသက ရဲစခန်းတွေ၊ ရဲကွပ်ကဲမှုဌာနချုပ်တွေကို ရည်ရွယ်ချက်ရှိရှိဖြင့် ဝင်ရောက်တိုက်ခိုက် ခဲ့တာကစပြီးတော့ ပေါ်ပေါက်လာတာပဲဖြစ်ပါတယ်။ အဲဒီလို အကြမ်းဖက်အဖွဲ့များဟာ တိုက်ခိုက်ပြီးတဲ့ နောက်ပိုင်းမှာလည်းပဲ နယ်မြေမတည်မငြိမ်အောင်ပြုလုပ်ပြီးတော့ လုံခြုံရေးအဖွဲ့တွေကို ချုံခို တိုက်ခိုက်တယ်။ စခန်းတွေကို ဝင်ရောက်တိုက်တယ်။ ဘင်္ဂါလီလူမျိုးများကို နည်းမျိုးစုံနဲ့ သိမ်းသွင်းပြီး တော့ ဘင်္ဂါလားဒေ့ရှ်နိုင်ငံဘက်ကို ဒုက္ခသည်အဖြစ်သွားအောင် စည်းရုံးပြီးတော့ ဆောင်ရွက်ခဲ့တယ်။ သူတို့စည်းရုံးလို့မရတဲ့ ကျေးရွာအုပ်ချုပ်ရေးမှူးတွေ၊ အစ္စလာမ်ဘာသာဝင်တွေ၊ ဗုဒ္ဓဘာသာဝင် ရခိုင် လူမျိုးများ၊ ဟိန္ဒူလူမျိုးများနှင့် တိုင်းရင်းသားမျိုးနွယ်စုများကို သတ်ဖြတ်ခဲ့ကြပါတယ်။ တစ်ဖက်က အဲဒီလိုလုပ်သလိုပဲ အစိုးရနဲ့တပ်မတော်ကိုလည်းပဲ အစ္စလာမ်ဘာသာဝင် ဘင်္ဂါလီများကို လူမျိုးတုန်း အောင်သတ်ဖြတ်တယ်။ အဓမ္မပြုကျင့်တယ်ဆိုပြီးတော့ အနောက်နိုင်ငံများကို သတင်းမီဒီယာများစွာ ကနေပြီးတော့ မမှန်သတင်းတွေထုတ်လွှင့်ပြီးတော့ လုပ်ခဲ့ကြတာဖြစ်ပါတယ်။ အဲဒီလိုတစ်ဖက်က လုပ်ရင်းနဲ့ပဲ ဒုက္ခသည်စခန်းမှာရှိတဲ့ ဘင်္ဂါလီများကို စည်းရုံးသိမ်းသွင်းပြီးတော့ မီဒီယာများနဲ့ တွေ့ခိုင်း တဲ့အခါမှာ မိမိတို့လိမ်ညာပြောဆိုတဲ့ဟာကို ဇာတ်နာအောင်ပြုပြီးတော့ ကမ္ဘာကယုံကြည်အောင် လုပ်ခဲ့တာကိုလည်း ကျွန်တော်တို့ တွေ့ရတာပဲဖြစ်ပါတယ်။ လေးစားအပ်တဲ့ဥက္ကဋ္ဌကြီးခင်ဗျား။ ရခိုင်ပြည်(မြောက်ပိုင်း)ဒေသကိုအခြေခံပြီးတော့ သူတို့ရှို့ခဲ့ တဲ့မီးကို ပြည်ပကိုရွှေ့ပြီးတော့ ၎င်းတို့ဖြစ်ချင်လိုတဲ့ ရခိုင်ပြည်နယ်စိုးမိုးနိုင်ရေးအတွက် ကမ္ဘာ့အနောက် နိုင်ငံကြီးများရဲ့ အားကို ရယူပြီးတော့ ရည်ရွယ်ချက်ရှိရှိနဲ့ လုပ်ခဲ့တယ်ဆိုတာလည်း ကျွန်တော်တို့ အထင်အရှားတွေ့ရတာဖြစ်ပါတယ်။ ARSA အဖွဲ့က ဒီလိုလုပ်ဆောင်နေတဲ့အပေါ်မှာ ကမ္ဘာ့ ကုလသမဂ္ဂနဲ့ အနောက်နိုင်ငံများကလည်းပဲ OIC အဖွဲ့ဝင်အပါအဝင် အလယ်ပိုင်းက အစ္စလာမ် ဘာသာဝင်များ ဒုက္ခရောက်နေတဲ့ကိစ္စ၊ ယီမင်နိုင်ငံမှာ ဆော်ဒီကဦးဆောင်ပြီးတော့ ပိတ်ဆို့လို့ ဆော်ဒီ နိုင်ငံသားခုနစ်သန်းကျော် ဒုက္ခရောက်နေတဲ့ကိစ္စတွေကို စိတ်မဝင်စားတော့ဘဲနဲ့ ရခိုင်အရေးဘက်ကို လှည့်လာတာကို ထင်ထင်ရှားရှား တွေ့ရတာဖြစ်ပါတယ်။ ဥက္ကဋ္ဌကြီးခင်ဗျား။ ဒီ ရခိုင်ပြည်နယ်ဟာ ကျွန်တော်တို့နိုင်ငံရဲ့ အနောက်တံခါးပေါက်ဖြစ်သလို ကျွန်တော်တို့နိုင်ငံနဲ့ဆက်စပ်နေတဲ့ နိုင်ငံများရဲ့ အနောက်တံခါးပေါက်လည်းဖြစ်ပါတယ်။ ဒီမှာ ကျွန်တော်တို့ ရခိုင်ကမ်းရိုးတန်းဟာ စီးပွားဖြစ် လုပ်ကွက်တွေ များစွာရှိတဲ့အခါကျတော့ တစ်နိုင်ငံနှင့်တစ်နိုင်ငံ လက်ဦးမှုရယူရေးအတွက် မိမိတို့ရဲ့ ကိုယ်ကျိုးစီးပွားကိုယှဉ်ပြီးတော့ မတည်မငြိမ်ဖြစ်အောင် ပထဝီဝင်နိုင်ငံရေးလမ်းကြောင်းကိုလည်း ဖန်တီးနေတာကို ကျွန်တော်တို့ ထင်ထင်ရှားရှား တွေ့ရတာဖြစ်ပါတယ်။ ဥက္ကဌကြီးခင်ဗျား။ အဲဒီလို တစ်ဖက်ကနေပြီးတော့ လုပ်နေကြသလို ကျွန်တော်တို့ R2P လို့ခေါ်တဲ့ လူသားများရဲ့ လုံခြုံရေးကို အကြောင်းပြပြီးတော့ နိုင်ငံတကာအသိုင်းအဝိုင်းက ဖြေရှင်းဖို့တာဝန်ရှိကြောင်း ကုလသမဂ္ဂလုံခြုံရေး ကောင်စီရဲ့ လူ့အခွင့်အရေးကော်မရှင်တို့က ရှုတ်ချရန်အထိ ပြောဆိုလာတဲ့အဖွဲ့အစည်းများကလည်း ပေါ်ပေါက်လာတာဖြစ်ပါတယ်။ ယနေ့အချိန်မှာဆိုလို့ရှိရင် နိုင်ငံတကာရာဇဝတ်တရားရုံးဖြစ်တဲ့ ICC ကို ဝင်ရောက်ပြီးတော့ ဖြေရှင်းစေတဲ့အထိကို ကြိုးစားလာတာဖြစ်ပါတယ်။ ICC ဟာ ကျွန်တော်တို့ မြန်မာနိုင်ငံက အဖွဲ့ဝင်နိုင်ငံအဖြစ် ပါဝင်တာမဟုတ်ပါဘူး။ ကုလသမဂ္ဂကတည်ထောင်ထားတဲ့အဖွဲ့ ဖြစ်ပါတယ်။ ဒါကြောင့်လည်းပဲ ICC ကို ကျွန်တော်တို့ လျစ်လျူရှုထားလို့လည်း မရပါဘူး။ သူတို့ရဲ့ စွပ်စွဲချက်တွေဟာ ဘာကိုဦးတည်ပြီးတော့ ဘယ်လိုတွေလှုပ်ရှားနေတယ်ဆိုတာကို ကျွန်တော်တို့ သတိထားဖို့လည်း လိုအပ်လာတာ ဖြစ်ပါတယ်။ လေးစားအပ်တဲ့ ဥက္ကဋ္ဌကြီးခင်ဗျား။ ဒီနေ့ ဒီကိစ္စနဲ့ပတ်သက်ပြီးတော့ အကြမ်းဖက်အဖွဲ့များဟာ ရခိုင်အရေးနဲ့ပတ်သက်ပြီးတော့ ကုလသမဂ္ဂအပါအဝင် လက်အောက်ခံအဖွဲ့အစည်းများရဲ့ ဆောင်ရွက်ချက်များကို ကျွန်တော်တို့မှ စောင့်ဆိုင်းဖြေရှင်းနေမယ့်အစား မိမိတို့ဘက်က ဆောင်ရွက်သင့်၊ ဆောင်ရွက်ထိုက်သည်များကို အချိန်နှင့်တစ်ပြေးညီ ကျွန်တော်တို့ ဆောင်ရွက်မှသာ လျှင် ကျွန်တော်တို့ဘက်က လုံလောက်ပြည့်စုံတဲ့ အမှန်တရားကို ဖော်ထုတ်လာမှာပဲဖြစ်ပါတယ်။ ဒီအချက်နဲ့ပတ်သက်ပြီးတော့ ကျွန်တော် ရှင်းလင်းတင်ပြရမယ်ဆိုလို့ရှိရင် ဒီနေ့ ရခိုင်ပြည်နယ်အရေး မှာ ကုလသမဂ္ဂနဲ့ နိုင်ငံအများစုဟာ ကမ္ဘာ့အရေးအဖြစ်သတ်မှတ်ပြီးတော့ ဖြစ်ပေါ်နေတဲ့အပေါ်မှာ နိုင်ငံရေးဟာ ပြည်တွင်းအရေးသာဖြစ်တယ်လို့ ကျွန်တော်တို့ တစ်ဖက်က ငြင်းနေရုံနဲ့ ဒီကိစ္စက မပြီးပါ ဘူး။ ကျွန်တော်တို့ဘက်က လုပ်သင့်လုပ်ထိုက်တဲ့ကိစ္စတွေအားလုံးကို အချိန်မီလုပ်ထားမှသာလျှင် ကျွန်တော်တို့ဘက်က မဖြစ်သင့်၊ မဖြစ်ထိုက်တဲ့ဖြစ်ရပ်တွေက မပေါ်လာမှာဖြစ်ပါတယ်။ ဒါကြောင့်မို့လို့ပဲ နိုင်ငံတကာမှ ပုဂ္ဂိုလ်တစ်ဦးကို ဦးဆောင်ပြီးတော့ မိမိတို့နိုင်ငံသားများနဲ့ပူးတွဲပြီး ကော်မရှင်ကို ဖွဲ့စည်းပေးခြင်းဟာ နိုင်ငံရဲ့ ဂုဏ်သိက္ခာ၊ လူမျိုးရဲ့ ဂုဏ်သိက္ခာကို ကမ္ဘာ့အလယ်မှာ ကျွန်တော်တို့ ဓမ္မဓိဌာန်ကျကျရှုမြင်နိုင်ရေးအတွက် ဖွဲ့စည်းဆောင်ရွက်ပေးခြင်းသာဖြစ်တဲ့အတွက် ကျွန်တော်တို့ နိုင်ငံတော်သမ္မတရုံးကနေပြီးတော့ ထုတ်ပြန်တဲ့ ၃၁-၅-၂၀၁၈ ရက်နေ့ ထုတ်ပြန်စာ (၃/၂၀၁၈)ကို ထုတ်ပြန်ခြင်းအပေါ်မှာ လေးစားစွာထောက်ခံပါကြောင်းနှင့် ဒီအဆိုနဲ့ပတ်သက်ပြီးတော့ လွှတ်တော်ကြီးမှာ ကျွန်တော်တို့ ပြည်သူပြည်သားများသိရှိအောင်အတွက် သဘောတူဆန္ဒပေးပြီးတော့ ဆွေးနွေးမှုကိုထောက်ခံပေးတဲ့ လွှတ်တော်ကိုယ်စားလှယ်များကို ကျေးဇူးတင်ရှိပါတယ်။</speech>
<speech type='speaker'>
ပေါက်တောမဲဆန္ဒနယ်မှ ဦးအောင်ကျော်ဇံက ဆွေးနွေးဖို့ဖြစ်ပါတယ်။
</speech>
<speech><mp id='326'>ဦးအောင်ကျော်ဇံ(ပေါက်တောမဲဆန္ဒနယ်)</mp> လေးစားအပ်တဲ့ ပြည်သူ့လွှတ်တော် ဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ဧည့်သည်တော်များကို လေးစားပါကြောင်း ဂါရဝပြု နှုတ်ဆက်ပါတယ်။ ကျွန်တော်ကတော့ ရခိုင်ပြည်နယ်၊ ပေါက်တောမဲဆန္ဒနယ်က ပြည်သူ့လွှတ်တော် ကိုယ်စားလှယ် ဦးအောင်ကျော်ဇံ ဖြစ်ပါတယ်။ ကျွန်တော့်အနေနဲ့ မိုင်းပန်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးစိုင်းကျော်မိုးတင်သွင်းတဲ့ အရေးကြီးအဆိုကို ထောက်ခံဆွေးနွေး သွားဖို့ဖြစ်ပါတယ်။ ဥက္ကဌကြီးခင်ဗျား။ အဆိုရှင် ဦးစိုင်းကျော်မိုး ဆွေးနွေးတင်ပြတဲ့အချက်တွေကို လေ့လာကြည့်တဲ့အခါ UN Security Council ကိုယ်စားလှယ်အဖွဲ့ရောက်ရှိစဉ် ရခိုင်အရေးနဲ့ ပတ်သက်လို့ နိုင်ငံတကာအဖွဲ့ သို့မဟုတ် ပြည်တွင်းမှအဖွဲ့ဖြင့်စစ်ဆေးရန် ပြောကြားခဲ့ပါတယ်လို့ ဆိုပါတယ်။ ဒါပေမဲ့ အစိုးရအနေနဲ့ကတော့ ပြည်တွင်းပြည်ပပုဂ္ဂိုလ်သုံးဦးကိုပူးတွဲ၍ ရွေးချယ်ဖွဲ့စည်း ရန်ပြင်ဆင်ခဲ့တာကို တွေ့ရပါတယ်။ အခုထိလည်း Voice Man Order ထွက်တာ မတွေ့ရပါဘူး။ နောက်တစ်ချက်ကတော့ အဆိုပါကော်မရှင်ရဲ့ရည်မှန်းချက်ဟာ ARSA အကြမ်းဖက်အဖွဲ့ရဲ့ အကြမ်းဖက်တိုက်ခိုက်ပြီးနောက် လူ့အခွင့်အရေးချိုးဖောက်မှုနဲ့ ယင်းနှင့်ဆက်နွှယ်သည့်ကိစ္စရပ်များ ကို စုံစမ်းစစ်ဆေးရမည်လို့ ပါရှိပါတယ်။ အဲဒီလိုအစိုးရရဲ့ ယန္တရားတွေဖြစ်တဲ့ အုပ်ချုပ်ရေးအဖွဲ့၊ လုံခြုံရေးတပ်ဖွဲ့တွေကို စစ်ဆေးမည်ဆိုပါက မိမိအစိုးရကိုမိမိ စစ်ဆေးနေသလိုဖြစ်နေကြောင်း ဦးစိုင်းကျော်မိုး ထောက်ပြတဲ့အပေါ် ကျွန်တော်အလေးအနက် ထောက်ခံပါတယ်။ ကျွန်တော့်အနေနဲ့ အခုလိုထောက်ခံရတဲ့အကြောင်းအရင်းကို ဆက်လက်တင်ပြပါမယ်။ ဥက္ကဌကြီးခင်ဗျား။ ရခိုင်အရေးနဲ့ပတ်သက်လို့ ၂၀၁၆ ခုနှစ် စက်တင်ဘာလ မစ္စတာကိုဖီအာနန် ဦးဆောင်တဲ့ကော်မရှင်အဖွဲ့ ဖွဲ့စည်းစဉ်တုန်းက နိုင်ငံခြားသားမပါဖို့၊ ပြည်တွင်းပညာရှင်များဖြင့်သာ ဖွဲ့စည်းဖို့ ကျွန်တော်ကိုယ်တိုင် အရေးကြီးအဆိုတင်ပြီး ထောက်ပြခဲ့ပါတယ်။ လွှတ်တော်က မဲအများဆုံး ဖြင့်အနိုင်ယူပြီး ကျွန်တော့်အဆိုကို ပယ်ချခဲ့ပါတယ်။ ဒီလိုပယ်ချရတဲ့အကျိုးဆက်ကိုတော့ အပြီးသတ် အစီရင်ခံစာထွက်လာတဲ့အခါမှာ ထင်ထင်ရှားရှားတွေ့ရပါတယ်။ အဲဒါတွေကတော့ (၁) ဘင်္ဂါလီများက စတင်ပြီး လူစုလူဝေးနဲ့ အကြမ်းဖက်တာတွေကိုမပြော၊ နယ်မြေရှင်းလင်းတဲ့ လုံခြုံရေးအဖွဲ့မှ တစ်ဖက် သတ်မောင်းထုတ်တယ်လို့သာပြောတယ်။ ရဲစခန်းများနဲ့ လက်နက်တိုက်ကိုဖောက်တာတွေကျတော့ မပြော၊ နယ်စပ်လုံခြုံရေးကို ဘင်္ဂါလီများပါဝင်ရေးကိုသာ အကြံပြု တောင်းဆိုတယ်။ လူ့အခွင့်အရေး ကိုသာ ရှေ့တန်းတင်ပြီး အကြံပေးတယ်။ တိုင်းရင်းသား ဟုတ်ခြင်း၊ မဟုတ်ခြင်းကို မစဉ်းစားဘူး။ ရခိုင်တွေရဲ့ ရှည်လျားတဲ့သမိုင်းအမှန်ကိုမပြောဘဲနဲ့ မြောက်ဦးကို ယူနက်စကိုအသိအမှတ်ပြု ရေး ကိုသာ တောင်းဆိုတဲ့အခါကျတော့ တော်တော်ရယ်စရာကောင်းပါတယ်။ ဥက္ကဌကြီးခင်ဗျား။ ကျွန်တော့် အနေနဲ့ အထက်တင်ပြပါအခြေအနေကိုကြည့်ရင် နိုင်ငံတကာပုဂ္ဂိုလ်ကြီးတွေ ပါဝင်ဆောင်ရွက်တဲ့ ကော်မရှင်ဟာ ဘယ်ဆီကိုဦးတည်နေသလဲဆိုတာ မြင်သာပါတယ်။ ဒါ့အပြင် ထိုင်းနိုင်ငံ ဒုတိယဝန်ကြီး ချုပ်ဟောင်း ဦးဆောင်တဲ့အကြံပေးအဖွဲ့၊ နောက် တပ်မတော်က ပုဂ္ဂိုလ်တွေဦးဆောင်တဲ့ အကြံပေး အဖွဲ့ စသည်အားဖြင့် လက်တွေ့မှာအဲဒီလိုအဖွဲ့တွေ အများကြီးရှိပါတယ်။ ရခိုင်အရေးကို ကိုဖီအာနန် အစီရင်ခံစာကို ကုလသမဂ္ဂကအသိအမှတ်ပြုပြီး လမ်းပြမြေပုံအဖြစ် ကျင့်သုံးနေပြီဆိုတော့ နိုင်ငံတကာ ဝင်ရောက်စွက်ဖက်နိုင်အောင် လမ်းဖွင့်ပေးသလို ဖြစ်နေပါတယ်။ ရခိုင်ပြည်အရေးဟာ အချုပ်အခြာအာဏာပိုင် မြန်မာနိုင်ငံရဲ့အရေး၊ ပြည်ထောင်စုအရေးဖြစ်လို့ တိုင်းတစ်ပါးသားတွေဆီက အကြံဉာဏ်ရယူခြင်းနဲ့ ညီနောင်တိုင်းရင်းသားများရဲ့ အကြံဉာဏ်ကိုရယူပြီး အဖြေရှာသင့်ပါတယ်။ ၂၀၁၂ ခုနှစ်၊ ရခိုင်ပဋိပက္ခအလွန် ဖွဲ့စည်းပေးတဲ့ တိုင်းရင်းသားနိုင်ငံရေးသမားများ၊ တတ်သိပညာရှင် များပါဝင်တဲ့ ရခိုင်ပဋိပက္ခစုံစမ်းရေးကော်မရှင်ဟာ မူလထုတ်ပြန်တဲ့အစီရင်ခံစာဟာ လပေါင်းများစွာ အချိန်ယူကွင်းဆင်းလေ့လာထားတဲ့အစီရင်ခံစာဖြစ်လို့ အင်မတန်ကောင်းမွန်မှန်ကန်ပါတယ်။ ဒါကို အသုံးမချဘဲ ခေါက်ထားပြီးခါမှ နိုင်ငံတကာကပုဂ္ဂိုလ်ကြီးတွေပါတဲ့ ဟိုကော်မရှင်၊ ဒီကော်မရှင်တွေ ဖွဲ့လာတာကို ပြင်ဆင်ဖို့စဉ်းစားသင့်ပါပြီ။ တစ်ခါသေဖူး ပျဉ်ဖိုးနားလည်သင့်ပါပြီ။ ဥက္ကဋ္ဌကြီးခင်ဗျား။ နောက်တစ်ချက် ARSA အကြမ်းဖက်အဖွဲ့ရဲ့ အကြမ်းဖက်တိုက်ခိုက်ပြီးတဲ့နောက် လူ့အခွင့်အရေး ချိုးဖောက်မှုများ၊ ယင်းနဲ့ဆက်နွယ်တဲ့ကိစ္စရပ်များကို စစ်ဆေးမည်ဆိုတာက ဘာသဘောပါလိမ့်။ မိမိလုံခြုံရေးတပ်ဖွဲ့ဝင်များနှင့် နိုင်ငံ့ဝန်ထမ်းများကို အရေးယူပြချင်လို့လား။ ဒီလိုဆိုရင် ကိုယ့်တပ်ကို ချနင်းနေသလို ဖြစ်မနေဘူးလားလို့ မေးခွန်းထုတ်ရမလို ဖြစ်နေပါတယ်။ ယနေ့ ခေတ်စနစ်ပြောင်းလဲ လာတဲ့အခြေအနေအပေါ်မှာ အခွင့်ကောင်းယူပြီး နယ်မြေရလိုမှု၊ တစ်ဖက်တွင် တိုင်းရင်းသားအဖြစ် အသိအမှတ်ပြုခံလိုမှုကြောင့် ဘင်္ဂါလီများဟာ ဒုက္ခသည်အဖြစ် ကိုယ့်ကိုယ်ကို ဇာတ်လမ်းဆင် ဖန်တီးတာဖြစ်ပါတယ်။ ဒါကို စိုးရိမ်လွန်ပြီး ဖြေလျှော့နေကြသလား သို့မဟုတ် ရခိုင်လူမျိုးတွေကို နေရပ်စွန့်ခွာသွားကြရလေအောင် တမင်တကာဖန်တီးနေသလားလို့ ကျွန်တော် သံသယဖြစ်မိပါတယ်။ တကယ်တော့ ဘင်္ဂါလီတွေဟာ ဒုက္ခသည်တွေမဟုတ်ပါဘူး။ ကျူးကျော်သူတွေသာဖြစ်ပါတယ်။ လုံခြုံရေးတပ်ဖွဲ့ဝင်တွေ နယ်မြေရှင်းလင်းစဉ်က ဘင်္ဂါလီတွေထွက်ခွာနေကြပုံကိုကြည့်ပါ။ ဝတ်ကောင်းစားလှတွေကိုဝတ်ပြီး အေးအေးလူလူ ထွက်ခွာသွားနေကြတာဟာ ရှင်လောင်းလှည့် သလားလို့ ထင်ရပါတယ်။ အဲဒါကြောင့် ဥက္ကဌကြီးခင်ဗျား။ နိဂုံးချုပ်အနေနဲ့ UN နဲ့ နိုင်ငံတကာဖိအား တွေကိုစိုးရိမ်လွန်ကာ နိုင်ငံတကာပုဂ္ဂိုလ်ကြီးတွေပါဝင်တဲ့ စုံစမ်းစစ်ဆေးရေးကော်မရှင် ဖွဲ့စည်း ဆောင်ရွက်နေတာကို ပြန်လည်စဉ်းစားသင့်ပြီဖြစ်ကြောင်း အဆိုကိုထောက်ခံဆွေးနွေးရင်း နိဂုံးချုပ် ပါတယ်ခင်ဗျား။</speech>
<speech type='speaker'>
တပ်မတော်သား ပြည်သူ့လွှတ်တော်ကိုယ်စားလှယ် ဒုတိယဗိုလ်မှူးကြီးစိုးမြင့်အောင် က ဆွေးနွေးဖို့ဖြစ်ပါတယ်။
</speech>
<speech><mp id='000'>ဒုတိယဗိုလ်မှူးကြီးစိုးမြင့်အောင်(တပ်မတော်သားကိုယ်စားလှယ်)</mp>အားလုံးမင်္ဂလာ ပါ။ ကျွန်တော်ကတော့ တပ်မတော်သားပြည်သူ့လွှတ်တော်ကိုယ်စားလှယ် ဒုတိယဗိုလ်မှူးကြီး စိုးမြင့်အောင် ဖြစ်ပါတယ်။ ကျွန်တော့်အနေနဲ့ မိုင်းပန်မဲဆန္ဒနယ်က ဦးစိုင်းကျော်မိုးရဲ့ အရေးကြီးအဆို ကို ဆွေးနွေးသွားမှာဖြစ်ပါတယ်။ ကျွန်တော့်အား Power Point သုံးစွဲခွင့်ပြုပါ။ ဥက္ကဋ္ဌကြီးခင်ဗျား။ အဖွဲ့ဝင်(၃)ဦးပါဝင်ဖွဲ့စည်းမယ့် စစ်ဆေးရေးကော်မရှင်မှာ နိုင်ငံတကာပုဂ္ဂိုလ်တစ်ဦးပါဝင်မှုဆိုတာ ကျွန်တော်တို့ရဲ့ ဖွဲ့စည်းပုံအခြေခံဥပဒေဥပဒေနှင့်ညီ/မညီစိစစ်ကြည့်ရန် လိုအပ်ပါတယ်။ ဖွဲ့စည်းပုံ အခြေခံဥပဒေပုဒ်မ ၄ မှာ နိုင်ငံတော်ရဲ့ အချုပ်အခြာအာဏာသည် နိုင်ငံသားများထံမှ ဆင်းသက်ပြီး နိုင်ငံတော်တစ်ဝန်းလုံး၌ တည်သည်ဟု အတိအလင်းပြဋ္ဌာန်းပြီးဖြစ်သည့်အတွက် နိုင်ငံတော်ရဲ့ အချုပ် အခြာအာဏာအုပ်ချုပ်ရေးပိုင်းအထိ ယခုဖွဲ့စည်းသောကော်မရှင်က စစ်ဆေးနိုင်မယ့်အခြေအနေရှိတဲ့ အတွက် နိုင်ငံသားများထံမှ ဆင်းသက်လာသောကော်မရှင်မဟုတ်ဘဲ နိုင်ငံခြားသားထံမှ ဆင်းသက် လာသောကော်မရှင်ဖြစ်လာမည်ကို သတိပြု သင့်ရမယ်ဖြစ်သောကြောင့် နိုင်ငံတကာပုဂ္ဂိုလ်ပါဝင်သော စစ်ဆေးရေးကော်မရှင်ဟာ နိုင်ငံတော်ဖွဲ့စည်းပုံအခြေခံဥပဒေနှင့်ကိုက်ညီမှုမရှိကြောင်း ပထမဦးစွာ တွေ့ရပါတယ်။ ယင်းကော်မရှင်ဟာ မြန်မာနိုင်ငံသားများကို ခေါ်ယူခြင်း၊ တွေ့ဆုံခြင်း၊ မေးမြန်းခြင်း တို့ကို ပြုလုပ်ရမှာဖြစ်ပါတယ်။ နိုင်ငံသားတစ်ဦးဦးကို ဥပဒေရဲ့ ခွင့်ပြုချက်မှတစ်ပါး မည်သူကမှ မေးမြန်းပိုင်ခွင့်ပြုမရှိပါဘူး။ ၎င်းအာဏာမှာ တရားရေးအာဏာသာဖြစ်ပါတယ်။ တရားရေးအာဏာ ကို ကော်မရှင်သို့ပေးအပ်ပါက မြန်မာနိုင်ငံရဲ့ တရားရေးဆိုင်ရာအချုပ်အခြာအာဏာကို နိုင်ငံခြား အဖွဲ့အစည်းတစ်ခုသို့ ခွဲဝေအပ်နှင်းလိုက်သလို ဖြစ်နေမှာ သတိပြုရမှာဖြစ်ပါတယ်။ မြန်မာနိုင်ငံရဲ့ Sovereign Decision ကို နိုင်ငံခြားသားက ချမှတ်ပါက မမျှော်လင့်သောရှုပ်ထွေးမှုများ ဖြစ်ပေါ်လာ နိုင်ပြီး ကျွန်တော်တို့ ပြည်နယ်တစ်ခုရဲ့ လုံခြုံရေးပိုင်းဆိုင်ရာချိုးဖောက်သွားနိုင်သကဲ့သို့ နိုင်ငံတော်ရဲ့ အချုပ်အခြာကိုပါ ထိပါးစွက်ဖက်လာနိုင်တာကို သတိပြုရမှာဖြစ်ပါတယ်။ ASRA အကြမ်းဖက်မှုကာလနောက်ပိုင်း စုံစမ်းမယ်ဆိုတဲ့အတွက် ၎င်းကာလဟာ ဒေသတွင်း တည်ငြိမ်အေးချမ်းမှုမရှိချိန်၊ အစိုးရရဲ့အုပ်ချုပ်မှုယန္တရားပျက်ပြားနေချိန်၊ ဒေသခံပြည်သူများ စိုးရိမ် ကြောက်လန့်ပြီး တစ်ဦးနှင့်တစ်ဦး၊ လူမျိုးတစ်မျိုးနှင့်တစ်မျိုး နာကျင်ခံစားပြီး သံသယကြီးနေချိန် ဖြစ်ပါတယ်။ အစိုးရရဲ့အုပ်ချုပ်ရေးအဖွဲ့အစည်းများ၊ လုံခြုံရေးတပ်ဖွဲ့ဝင်များ၊ လုံခြုံရေးတပ်ဖွဲ့ဝင်များ နှင့်ပူးပေါင်းဆောင်ရွက်နေကြတဲ့ ဒေသခံပြည်သူများနှင့် ဒေသတွင်းတည်ငြိမ်ရေး၊ အုပ်ချုပ်ရေး ယန္တရားလည်ပတ်နိုင်ရေး၊ အချုပ်အခြာအာဏာထပ်မံမဆုံးရှုံးရေး၊ ပြည်သူလူထုအသက်အိုးအိမ် စည်းစိမ်ထပ်မံမထိခိုက်စေရေး၊ လုံခြုံရေးနှင့် တရားဥပဒေစိုးမိုးရေးတို့ကို အဓိကထားလုပ်ဆောင်နေ ချိန်ကာလဖြစ်၍ ၎င်းကာလကို နိုင်ငံခြားသားပုဂ္ဂိုလ်တစ်ဦးအနေနဲ့ သမိုင်းနောက်ခံအခြေအနေမသိ၊ ဒေသခံများရဲ့ ခံစားနေရသောဒုက္ခကိုမသိဘဲ လူ့အခွင့်အရေး၊ လူသားချင်းစာနာထောက်ထားမှု ခေါင်းစဉ်များနှင့် သုံးသပ်စစ်ဆေးလာမည်ဆိုပါက နိုင်ငံတော်အစိုးရရဲ့ ပုံရိပ်ကို ထိုက်ခိုက်လာနိုင်တာ ကိုလည်း ထည့်သွင်းစဉ်းစားရမှာဖြစ်ပါတယ်။ ဒါ့အပြင် Amnesty Internationd (AI) အဖွဲ့က မေ ၂၂ ရက်နေ့မှာ ထုတ်ပြန်ကြေညာခဲ့တဲ့ ဖြစ်ရပ်မှန်သတင်းအပေါ် နိုင်ငံတကာမီဒီယာများ VOA၊ BBC သတင်းဌာနများက ထပ်ဆင့်ထုတ်လွှင့် မှုများအရလည်း ၂၀၁၇ ခုနှစ် သြဂုတ်လအတွင်းက ရခိုင်ပြည်နယ် ခမောင်းဆိပ်ကျေးရွာအနီးမှာ ASRA အစွန်းရောက်အကြမ်းဖက်အုပ်စုက ဟိန္ဒူအမျိုးသမီး၊ အမျိုးသား၊ ကလေးငယ် ၉၉ ဦးခန့်ကို အစုလိုက် အပြုံလိုက် သတ်ဖြတ်ခဲ့ကြောင်း သတင်းထုတ်ပြန်ကြေညာခဲ့ပြီးဖြစ်ပါတယ်။ ဒါ့အပြင် နောက်ထပ် မောင်တောမြို့နယ် အိုးထိန်းကျေးရွာမှာ ဟိန္ဒူဘာသာဝင် ၁၄၄ ဦးလည်း ပျောက်ဆုံးနေ ကြောင်း နိုင်ငံပိုင်သတင်းမီဒီယာများကလည်း ထုတ်လွှင့်ဖော်ပြခဲ့ပြီးဖြစ်တဲ့အတွက် ကော်မရှင်ဖွဲ့စည်း ရာမှာ ထည့်သွင်းစဉ်းစားရမယ့်အချက်တစ်ချက် ဖြစ်ပါတယ်။ ယခုကဲ့သို့ နောက်ကြောင်းပြန် ဆောင်ရွက်ခြင်းဟာ အင်မတန်ကျယ်ပြန့်နက်ရှိုင်းပြီး ပြည်ပ ပယောဂများ၊ အဖျက်အမှောက်များ၊ မတည်ငြိမ်မှုများ စတဲ့ကဏ္ဍပေါင်းစုံမှ ဆက်နွှယ်လာနိုင်ကြောင်းလည်း သတိပေးဆွေးနွေးလိုပါတယ်။ ကော်မရှင်အနေနဲ့ မြန်မာနိုင်ငံအကျိုးကို ထည့်သွင်းမစဉ်းစားဘဲ လူ့အခွင့်အရေးကိုဇောင်းပေးကာ ဒေသခံတိုင်းရင်းသားများရဲ့အရေးကို မျက်ကွယ်ပြုပြီး ၎င်းတို့ဖြစ်စေချင်တဲ့အကြောင်းအရာများကိုသာ စစ်ဆေးဖော်ထုတ်ခြင်းပြုလာပါက ပြည်တွင်းရေးပြဿနာကို တရားနည်းလမ်းတကျဖြေရှင်းရာ မရောက်ဘဲ နိုင်ငံတကာသို့တိုင် ကျယ်ပြန့်အောင် လှုံ့ဆော်ဖန်တီးမှုမျိုးဖြစ်လာနိုင်ပါတယ်။ ထို့ကြောင့် နိုင်ငံခြားပါဝင်တဲ့ကော်မရှင်ဖွဲ့စည်းခြင်းကို နိုင်ငံတော်အစိုးရအနေနဲ့ နက်နက်နဲနဲစဉ်းစားသင့်ပါတယ်။ ပြဿနာများကို ပိုမိုကျယ်ပြန့်စေခြင်း၊ အခြေအနေပိုမိုရှုပ်ထွေးဆိုးရွားသွားစေခြင်းမရှိစေရန်နှင့် တစ်ဖက်နှင့်တစ်ဖက် အမုန်းတရားများမဖြစ်ပေါ်စေရေး ထိန်းသိမ်းရန်မှာ ပြည်ထောင်စုအစိုးရရဲ့ တာဝန်သာဖြစ်ပါတယ်။ လုံခြုံ ရေး၊ တည်ငြိမ်အေးချမ်းရေးနှင့် တရားဥပဒေစိုးမိုးရေးကို အခြေခံကျကျ စဉ်းစားပြီး အစိုးရရဲ့ အခွင့်အာဏာအတွင်းမှ နိုင်ငံတော်နှင့် နိုင်ငံသားများ၊ ဒေသခံတိုင်းရင်းသားများ ရဲ့မွေးရာပါအခွင့်အရေးများနှင့် အကျိုးစီးပွားကို ရှေ့ရှုသော ကော်မရှင်တစ်ရပ်ဖွဲ့စည်းရေးကိုသာ ဦးစားပေးဆောင်ရွက်သင့်ပါတယ်။ ရခိုင်ပြည်နယ်အရေးကိစ္စဟာ မြန်မာနိုင်ငံပထဝီဝင်အနေအထားအရ နိုင်ငံခြားသားများနှင့် ဖြေရှင်းရမယ့်ကိစ္စမဟုတ်ဘဲ မိမိနိုင်ငံရဲ့ အမျိုးသားအကျိုးစီးပွားဖြစ်တဲ့ တိုင်းပြည်တည်ငြိမ်အေးချမ်း ရေး၊ တိုင်းရင်းသားစည်းလုံးညီညွတ်ရေးနှင့် ဖွံ့ဖြိုးတိုးတက်ရေးအတွက် စိတ်ရင်းစေတနာအမှန်နဲ့ ဆောင်ရွက်လိုသူများ မြန်မာနိုင်ငံအတိတ်သမိုင်းအကြောင်းကို သိရှိလက်ခံနိုင်သည့် မိမိနိုင်ငံသား အသိပညာရှင်များ၊ အတတ်ပညာရှင်များနဲ့သာ ဖြေရှင်းနိုင်တဲ့ကိစ္စတစ်ခုဖြစ်ပါတယ်။ နိုင်ငံတော် အတွင်းမှာရှိတဲ့ ပညာရှင်နိုင်ငံသားများနှင့်သာ ပါဝင်ဖွဲ့စည်းသော ကော်မရှင်တစ်ခုကို ပြည်သူတို့ရဲ့ ဆန္ဒနှင့်အညီ ဖွဲ့စည်းဆောင်ရွက်သင့်ပါတယ်။ ထိုသို့ကော်မရှင်ဖွဲ့စည်းတဲ့ကိစ္စဟာ နိုင်ငံတော်အတွက် အထူးအရေးကြီးပြီး အတိမ်းအစောင်းမခံတဲ့ကိစ္စဖြစ်၍ လုပ်ဆောင်မှုနည်းလမ်းမှားယွင်းခဲ့လျှင် ဒေသခံ ပြည်သူလူထုများ ထိခိုက်နစ်နာပြီး မလိုလားအပ်သောပြဿနာများ၊ နစ်နာဆုံးရှုံးမှုများ နက်ရှိုင်းစွာ ဖြစ်ပေါ်လာနိုင်ခြင်း နိုင်ငံတော်ရဲ့ လုံခြုံ ရေးနှင့် အမျိုးသားအကျိုးစီးပွားများကို ထိခိုက်လာနိုင်ခြင်း တို့ကြောင့် နိုင်ငံတော်နှင့် နိုင်ငံသားများအကျိုးအတွက် ပွင့်လင်းမြင်သာစွာနဲ့ ပြည်သူ့ကိုယ်စား ဖြစ်သော လွှတ်တော်ကိုယ်စားလှယ်များတို့ရဲ့ အတည်ပြုချက်ရယူပြီး အထူးဂရုပြုဆောင်ရွက်သင့်တဲ့ ကိစ္စဖြစ်ပါတယ်။ ။ နိဂုံးချုပ်အနေနဲ့ နိုင်ငံတကာပုဂ္ဂိုလ်ပါဝင်သော ကော်မရှင်ဖွဲ့စည်းခြင်းဟာ ဖွဲ့စည်းပုံအခြေခံ ဥပဒေ၊ တည်ဆဲဥပဒေများနှင့် ညီညွတ်မှုမရှိသည်ကို တွေ့ရှိသောကြောင့်လည်းကောင်း၊ လူ့အခွင့် အရေး၊ လူသားချင်းစာနာထောက်ထားမှု ခေါင်းစဉ်များနှင့် ဦးစားပေးစစ်ဆေးလာပါက နိုင်ငံအတွင်း နိုင်ငံသားများ၊ ဒေသခံတိုင်းရင်းသားများအပေါ် မလိုလားအပ်သောဆိုးကျိုးများ၊ ထိခိုက်နစ်နာမှုများ ဖြစ်လာနိုင်သောကြောင့်လည်းကောင်း နိုင်ငံတကာပုဂ္ဂိုလ်ပါဝင်သော ကော်မရှင်ဖွဲ့စည်းခြင်းကို ပြန်လည်ပြင်ဆင်သင့်ပါတယ်။ ယခုကဲသို့အခြေအနေမျိုးမှာ နိုင်ငံတော်အစိုးရအနေနဲ့ ပြည်သူတို့ရဲ့ အသက်အိုးအိမ်စည်းစိမ်လုံခြုံရေးနှင့် အချုပ်အခြာအာဏာတည်တံ့ခိုင်မြဲရေး ပိုမိုကောင်းမွန်သော အုပ်ချုပ်ရေးနှင့် လုံခြုံရေးအစီအမံများကို ပြည်သူတို့နှင့်အတူ ဆက်လက်ဆောင်ရွက်သွားရေး တို့အတွက် နိုင်ငံ့အကျိုးလိုလားသော နိုင်ငံသားများပါဝင်သောကော်မရှင်ကိုသာ ဖွဲ့စည်းသင့် ပါကြောင်း ဆွေးနွေးရင်း အဆိုရှင်ရဲ့ အဆိုကို ထောက်ခံနိဂုံးချုပ်လိုက်ပါတယ်။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ နေ့လယ်စာ စားသုံးရန်အတွက် အစည်းအဝေးကို တစ်နာရီခန့် ခေတ္တရပ်နားပါ့မယ်။
</speech>
<title>ပြည်သူ့လွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်း ကြေညာခြင်း</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီကနေ့ကျင်းပတဲ့ ဒုတိယအကြိမ် ပြည်သူ့လွှတ်တော် အဋ္ဌမပုံမှန်အစည်းအဝေး (၁၃)ရက်မြောက်နေ့ နေ့လယ်ပိုင်းမှာ ပြည်သူ့လွှတ်တော် လွှတ်တော်အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်သူ့လွှတ်တော်ကိုယ်စားလှယ် ၄၃၁ ဦးရှိသည့်အနက် ၃၉၉ ဦး တက်ရောက်ပါတယ်။ အစည်းအဝေးသို့ တက်ရောက်ခွင့်ရှိသူဦးရေ စုစုပေါင်းရဲ့ ၉၂.၅၈ ရာခိုင်နှုန်းရှိတဲ့အတွက် အစည်းအဝေးအထမြောက်ကြောင်းနဲ့ စတင်ကျင်းပကြောင်း ကြေညာပါတယ်။ (ဩဘာသံများ)
</speech>
<leave>
<title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်သူ့လွှတ်တော် အဋ္ဌမပုံမှန်အစည်းအဝေး (၁၃)ရက်မြောက်နေ့ နေ့လယ်ပိုင်းမှာ အစည်းအဝေးမတက်ရောက်နိုင်တဲ့ လွှတ်တော်ကိုယ်စားလှယ်များအတွက် ခွင့်ပန်ကြားရန်ဖြစ်ပါတယ်။
</speech>
လွှတ်တော်အခွင့်အရေးကော်မတီ က တင်ပြရန်ဖြစ်ပါတယ်။ ။ <speech><mp id='309'>ဒေါက်တာလှမိုး (အဖွဲ့ဝင်၊ လွှတ်တော်အခွင့်အရေးကော်မတီ)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ယနေ့ ၂၀၁၈ ခုနှစ်၊ ဇွန်လ ၁၁ ရက်နေ့ ဒုတိယအကြိမ် ပြည်သူ့လွှတ်တော် အဋ္ဌမပုံမှန်အစည်းအဝေး (၁၃)ရက်မြောက်နေ့ နေ့လယ်ပိုင်းသို့ မတက်ရောက်နိုင် ပါသဖြင့် ခွင့်ပန်ကြားသူ လွှတ်တော်ကိုယ်စားလှယ်များ၏ကိုယ်စား ပြည်သူ့လွှတ်တော် လွှတ်တော် အခွင့်အရေးကော်မတီအတွင်းရေးမှူး ကျွန်တော် ဒေါက်တာလှမိုး၊ အောင်မြေသာစံမဲဆန္ဒနယ်က ကိုယ်စားခွင့်ပန်ကြားသွားမှာဖြစ်ပါတယ်။ ပြည်သူ့လွှတ်တော်မှာ ယနေ့တက်ရောက်ခွင့်ရှိသော ကိုယ်စားလှယ် ၄၃၁ ဦးရှိပြီး တက်ရောက်သူကိုယ်စားလှယ် ၃၉၉ ဦးရှိကာ ယနေ့ နေ့လယ်ပိုင်း ၁၁ ဦး အပါအဝင် ခွင့်ပန်ကြားသူ ၃၂ ဦးရှိပါတယ်။ ယနေ့ နေ့လယ်ပိုင်းခွင့်ပန်ကြားသူများကတော့(၁) ကွန်ဟိန်းမဲဆန္ဒနယ်မှ ဒေါ်နန်းခင်စော ၁၁-၆-၂၀၁၈(နေ့လယ်ပိုင်း)၊ ကျေးသီးမဲဆန္ဒနယ်မှ ဦးစိုင်းအောင်ကျော် ၁၁-၆-၂၀၁၈(နေ့လယ်ပိုင်း)၊ နမ္မတူမဲဆန္ဒနယ်မှ ဒေါ်နန်းခမ်းအေး ၁၁-၆-၂၀၁၈(နေ့လယ်ပိုင်း)၊ (၄) မိုင်းရှူးမဲဆန္ဒနယ်မှ ဦးစိုင်းဝင်းအေး(ခ)ဦးစိုင်းထွန်းအေး ၁၁-၆-၂၀၁၈(နေ့လယ်ပိုင်း)၊ မိုင်းရယ်မဲဆန္ဒနယ်မှ ဦးစိုင်းသီဟကျော် ၁၁-၆-၂၀၁၈(နေ့လယ်ပိုင်း)၊ (၆) သီပေါမဲဆန္ဒနယ်မှ ဦးစိုင်းသန့်ဇင် ၁၁-၆-၂၀၁၈(နေ့လယ်ပိုင်း)၊ (၇) မိုးနဲမဲဆန္ဒနယ်မှ ဦးစိုင်းဆမ်သိန်း ၁၁-၆-၂၀၁၈(နေ့လယ်ပိုင်း)၊ (၈) တန့်ယန်းမဲဆန္ဒနယ်မှ ဦးစိုင်းမောင်ပွင့်(ခ) ဦးအောင်ပွင့် ၁၁-၆-၂၀၁၈(နေ့လယ်ပိုင်း)၊ (၉) ကျောက်မဲမဲဆန္ဒနယ်မှ ဦးစိုင်းထွန်းအောင် ၁၁-၆-၂၀၁၈(နေ့လယ်ပိုင်း)၊ (၁၀) မအူပင်မဲဆန္ဒနယ်မှ ဦးစိန်ဝင်း ၁၁-၆-၂၀၁၈(နေ့လယ်ပိုင်း)နှင့် (၁၁) ရေးမဲဆန္ဒနယ်မှ ဒေါက်တာအောင်ထွန်းခိုင်(ခ)ဦးချိန်ဝင်း ၁၁-၆-၂၀၁၈(နေ့လယ်ပိုင်း) တို့ဖြစ်ကြပါတယ်။ ယခင် ခွင့်ပန်ကြားသူ ၂၁ ဦး၊ ယနေ့ နေ့လယ်ပိုင်းခွင့်ပန်ကြားသူ ၁၁ ဦး စုစုပေါင်းခွင့်ပန်ကြားသူ ၃၂ ဦးဖြစ်ပါတယ်။ ခွင့်မဲ့ပျက်ကွက်သူမရှိပါကြောင်းနှင့် အထက်ပါကိုယ်စားလှယ်များ၏ ခွင့်ပန်ကြားမှုအား ခွင့်အဖြစ် ခွင့်ပြုပေးပါရန် လေးစားစွာဖြင့် ပန်ကြားအပ်ပါ ခင်ဗျား။</speech>
<title>
ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို မှတ်တမ်းတင်ခြင်း
</title>
<speech type='speaker'>
ခွင့်ပန်ကြားသူအားလုံးကိုခွင့်ပြုပါတယ်။ လွှတ်တော်ကိုယ်စားလှယ်များခင်ဗျား။ ဒီကနေ့ အစည်းအဝေးမှာတက်ရောက်ခွင့်ရှိတဲ့ လွှတ်တော်ကိုယ်စားလှယ် ၄၃၁ ဦး ယခင်က ခွင့်ပန်ကြား၍ခွင့်ပြုထားသူ ၃ ဦး၊ ယနေ့နံနက်ပိုင်းခွင့်ပြု ထားသူ ၁၈ ဦးနှင့် နေ့လယ်ပိုင်းခွင့်ပြု ထားသူ ၁၁ ဦးဖြစ်၍ လွှတ်တော်ကခွင့်ပြုထားသူ စုစုပေါင်း ၃၂ ဦးဖြစ်ပါတယ်။ ခွင့်မဲ့ပျက်ကွက်သူ မရှိပါ။ ယခု လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို လွှတ်တော်ရဲ့ အတည်ပြု ချက်ရယူပါမယ်။ ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေ တင်ပြချက်ကို အတည်ပြု မှတ်တမ်းတင်ရန် လွှတ်တော်က သဘောတူပါသလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'>
လွှတ်တော်က သဘောတူတဲ့အတွက် ကိုယ်စားလှယ်များ အစည်းအဝေး တက်ရောက်မှုအခြေအနေကို အတည်ပြုမှတ်တမ်းတင်ကြောင်း ကြေညာပါတယ်။ (ဩဘာသံများ)
</speech>
</leave>
<speech type='speaker'>
ကျောက်ဖြူမဲဆန္ဒနယ်မှ ဦးဘရှိန်က ဆွေးနွေးဖို့ဖြစ်ပါတယ်။
</speech>
<speech><mp id='321'>ဦးဘရှိန်(ကျောက်ဖြူမဲဆန္ဒနယ်)</mp> အားလုံးမင်္ဂလာပါခင်ဗျား။ ကျွန်တော်ကတော့ ရခိုင် ပြည်နယ်၊ ကျောက်ဖြူမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးဘရှိန်ဖြစ်ပါတယ်။ လေးစား အပ်တဲ့ ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ကျွန်တော်က မိုင်းပန် မဲဆန္ဒနယ်က လွှတ်တော်ကိုယ်စားလှယ် ဦးစိုင်းကျော်မိုး တင်သွင်းတဲ့ အရေးကြီးအဆိုကို ထောက်ခံ ဆွေးနွေးမှာဖြစ်ပါတယ်။ နိုင်ငံတော်သမ္မတရုံးက ၃၁-၅-၂၀၁၈ နေ့စွဲနဲ့ လွတ်လပ်သောစုံစမ်း စစ်ဆေးရေးကော်မရှင်တစ်ရပ်ကိုဖွဲ့စည်းရန် သတင်းထုတ်ပြန်ခဲ့ပါတယ်။ ဒီကော်မရှင်မှာ နိုင်ငံတကာမှ ပုဂ္ဂိုလ်ကြီးတစ်ဦးအပါအဝင်၊ အဖွဲ့ဝင်တစ်ဦးပါဝင်မယ်ဆိုတာလည်း ဖော်ပြထားပါတယ်။ ဒါကလည်း မြန်မာနိုင်ငံကို UNSC လို့ခေါ်တဲ့ ကုလသမဂ္ဂလုံခြုံရေးကောင်စီကိုယ်စားလှယ်အဖွဲ့ လာရောက် ခဲ့တာနဲ့ ဆက်စပ်နေတယ်ဆိုတာသိရပါတယ်။ UNSC ကိုယ်စားလှယ်အဖွဲ့ရဲ့ အကြံပြုချက်အရ ဖွဲ့စည်းမယ်ဆိုတာလည်း သိရပါတယ်။ ဒါကြောင့် အဆိုရှင် ဦးစိုင်းကျော်မိုးက နိုင်ငံတော်ရဲ့ အချုပ်အခြာအာဏာ၊ နိုင်ငံသားများရဲ့ ဂုဏ်သိက္ခာကို လေးစားယုံကြည်မှုကို အကြောင်းပြုပြီးတော့ အရေးကြီးအဆိုတစ်ရပ်တင်သွင်းတယ်လို့ ရှုမြင်ပါတယ်။ ဒီကော်မရှင်ဟာ ရခိုင်ပြည်နယ်အတွင်း ARSA အကြမ်းဖက်အဖွဲ့ရဲ့ အကြမ်းဖက်တိုက်ခိုက်မှုအပြီး နောက်ပိုင်း လူ့အခွင့်အရေးချိုးဖောက်မှုများ ဒါနဲ့ဆက်နွှယ်တဲ့ကိစ္စတွေကို စုံစမ်းစစ်ဆေးမယ်လို့လည်း ဖော်ပြထားတာတွေ့ရပါတယ်။ ဥက္ကဌကြီးခင်ဗျား။ မောင်တောဒေသဖြစ်ရပ်တွေနဲ့ပတ်သက်ပြီးတော့ ဒီကော်မရှင်မတိုင်ခင် ယခင်ကလည်း နိုင်ငံခြားသားတွေဦးဆောင်တဲ့ကော်မရှင်နှစ်ခု ဖွဲ့စည်းထားခဲ့ပြီဖြစ်ပါတယ်။ ဥက္ကဌကြီးခင်ဗျား။ မောင်တောဒေသမှာ ၂၀၁၇ ခုနှစ်အတွင်းက ARSA အကြမ်းဖက်အဖွဲ့ရဲ့ တိုက်ခိုက် မှုတွေဖြစ်ပွားခဲ့ပါတယ်။ ဒီအကြမ်းဖက်တိုက်ခိုက်မှုတွေကြောင့် ရခိုင်တိုင်းရင်းသားမျိုးနွယ်စုတွေနဲ့ ဟိန္ဒူဘာသာဝင်တွေအပါအဝင် ကျွန်တော်တို့နိုင်ငံသား ၂၀၀ လောက်အသတ်ခံရပြီး အသက် ဆုံးရှုံးခဲ့ရတယ်လို့ ကျွန်တော်တို့နားလည်ထားပါတယ်။ ဒါ့အပြင် ARSA အဖွဲ့ဝင်များက ခြိမ်းခြောက် ခေါ်ယူသွားတဲ့အတွက်ကြောင့် အဲဒီဒေသမှာနေထိုင်ကြတဲ့ ဟိန္ဒူဘာသာဝင် ရာဂဏန်းရှိတဲ့မိသားစု တွေလည်း ဘင်္ဂလားဒေ့ရှ်နိုင်ငံကို လိုက်ပါသွားခဲ့ကြရပါတယ်။ ဘင်္ဂါလီမူဆလင်အများအပြားလည်း ဘင်္ဂလားဒေ့ရှ်နိုင်ငံကို ထွက်ပြေးခဲ့ကြပါတယ်။ ARSA အဖွဲ့ဝင်များရဲ့ အကြမ်းဖက်တိုက်ခိုက်မှုနှင့် လူ့အခွင့်အရေးချိုးဖောက်မှုတွေကို ဒီနေ့ထိ တစ်စုံတစ်ရာစစ်ဆေးအရေးယူတယ်ဆိုတာ ကျွန်တော်တို့ ပွင့်ပွင့်လင်းလင်းမသိရသေးပါဘူး။ ARSA အဖွဲ့တိုက်ခိုက်မှုကြောင့် မောင်တော၊ ဘူးသီးတောင်၊ ရသေ့တောင်မြို့နယ်တွေမှာ လုံခြုံရေးတွေပျက်ယွင်းသွားခဲ့လို့ ဒေသတည်ငြိမ်ရေး၊ လုံခြုံရေးတို့ အတွက် တပ်မတော်အပါအဝင် သက်ဆိုင်ရာဒေသမှ အုပ်ချုပ်ရေးစီမံခန့်ခွဲရေးတာဝန်ထမ်းဆောင် နေကြတဲ့ ဝန်ထမ်းတွေက အသက်ပေးပြီးတော့ ဆောင်ရွက်ခဲ့ကြရပါတယ်။ အခုဖွဲ့မယ့် ကော်မရှင်ဟာ ARSA အကြမ်းဖက်သမားတွေရဲ့ ပြစ်မှုကျူးလွန်တာတွေကို ဖော်ထုတ်အရေးယူဖို့ မဟုတ်ဘဲ ကျွန်တော်တို့နိုင်ငံရဲ့ အချုပ်အခြာအာဏာကို နိုင်ငံတော်လုံခြုံရေးနဲ့ နိုင်ငံသားများရဲ့ ဂုဏ်သိက္ခာကို ကမ္ဘာ့အလည်မှာ မညှိုးနွမ်းရအောင် ကာကွယ်ခဲ့ကြလို့ မသေမပျောက်ဘဲ ကျန်ခဲ့တဲ့လူတွေကို တစ်စုံတစ်ရာအမှားအယွင်းရှိရင် အရေးယူဖို့လို့ရည်ရွယ်လို့ ဖွဲ့စည်းမယ့်ကော်မရှင်မျိုးဖြစ်နေတာ တွေ့ရပါတယ်။ ဖွဲ့စည်းပုံအခြေခံဥပဒေပုဒ်မ ၃၅၈ မှာ နိုင်ငံတော်၏လွတ်လပ်ရေး၊ အချုပ်အခြာ အာဏာနှင့် နယ်မြေတည်တံ့ခိုင်မြဲရေးတို့ကို ကာကွယ်စောင့်ရှောက်ပေးရန် နိုင်ငံသားတိုင်းမှာ တာဝန်ရှိတယ်လို့ ဖော်ပြထားပါတယ်။ ထိုအရေးယူခံရမယ့်၊ အစစ်ဆေးခံရမယ့်ပုဂ္ဂိုလ်တွေဟာ ဒီဥပဒေပြဋ္ဌာန်းချက်ပါ တာဝန်တွေကို ဆောင်ရွက်ခဲ့ကြလို့ အရေးယူခံရမယ့်သဘောမျိုး ကျွန်တော်တို့ သုံးသပ်ရမှာဖြစ်ပါတယ်။ ARSA လို့ခေါ်တဲ့ ဘင်္ဂါလီအကြမ်းဖက်တွေဟာ နိုင်ငံတော်ရဲ့ ပိုင်နက်ကို ယူဖို့၊ နိုင်ငံတော်ရဲ့ အချုပ်အခြာအာဏာကို ခြိမ်းခြောက်နေကြသူတွေ ဖြစ်ပါတယ်။ အကြမ်းဖက် အဖွဲ့ရဲ့ ရန်ကိုကာကွယ်ပေးခဲ့ကြရတဲ့အတွက် အထူးသဖြင့်တပ်မတော်သားများနဲ့ လက်နက်ကိုင် အဖွဲ့အစည်းတွေကို ဖြစ်တဲ့နည်းနဲ့အရေးယူနိုင်အောင်လို့ OIC အဖွဲ့ဝင်နိုင်ငံတွေက ကုလသမဂ္ဂကို စည်းရုံးပြီး တွန်းအားပေးနေတဲ့အချိန်လည်းဖြစ်ပါတယ်။ ကျွန်တော့်ဆီမှာ ကိုဖီအာနန်ကော်မရှင် ရှိခဲ့ပါ တယ်။ ဒီကော်မရှင်ဟာ နိုင်ငံခြားသားတွေကို ပြည်တွင်းရေးမှာ ဝင်ရောက်စွက်ဖက်ခွင့်ပေးနိုင် အောင်လို့ ဖွဲ့စည်းတဲ့ကော်မရှင်ဖြစ်တဲ့အတွက်ကြောင့် ကျွန်တော်တို့ ရခိုင်ပြည်သူတွေက လက်မခံကြပါဘူး။ ပြည်ထောင်စုမှာရော၊ ပြည်နယ်မှာရော ကျွန်တော်တို့ လွှတ်တော်ကိုယ်စားလှယ် တွေ ကိုဖီအာနန်ကော်မရှင်ကို ကန့်ကွက်ခဲ့ကြပါတယ်။ လက်ရှိကာလမှာတော့ ကိုဖီအာနန်ကော်မရှင် ရဲ့ အစီရင်ခံစာကို လမ်းပြမြေပုံအဖြစ် လက်ခံကျင့်သုံးနေတာ တွေ့ရပါတယ်။ ဒါက မဖြစ်သင့်ပါဘူး။ ကိုဖီအာနန်ကော်မရှင်အပြင် ဒုတိယသမ္မတ ဦးမြင့်ဆွေ ဦးဆောင်တဲ့ကော်မရှင်၊ ထိုင်းနိုင်ငံဝန်ကြီး ချုပ်ဟောင်း ဦးဆောင်တဲ့ကော်မရှင်တွေလည်း ဖွဲ့စည်းထားပြီးဖြစ်ပါတယ်။ ဥက္ကဋ္ဌကြီးခင်ဗျား။ ဒီကနေ့ OIC အဖွဲ့ဝင်နိုင်ငံတွေက ကုလသမဂ္ဂအဖွဲ့ဝင်အင်အားကြီးနိုင်ငံ တွေကို ၎င်းတို့ရဲ့ချမ်းသာကြွယ်ဝမှုနဲ့စည်းရုံးပြီး ရခိုင်ဒေသမှာ အချုပ်အခြာအာဏာနှင့် နယ်မြေ တည်တံ့ခိုင်မြဲရေးတို့ကို ခြိမ်းခြောက်နေတာတွေ့ရပါတယ်။ ဒီလိုအခါမျိုးမှာ ခြောက်သမျှကို ကြောက်ပြီး လိုက်လျောနေဖို့ထက် ခြောက်လာသမျှတော့ အန္တရာယ်တွေအပေါ် မိမိတို့ကိုနားလည်ပြီး မိမိတို့နဲ့အတူ ရင်ဆိုင်ရပ်တည်ပေးမယ့် အင်အားကြီးလုံခြုံရေးကောင်စီအဖွဲ့ဝင်တွေနဲ့ ပိုမိုနားလည်မှု ရှိအောင်ကြိုးစားဖို့ လိုတယ်ဆိုတာကို ထောက်ပြလိုပါတယ်။ အိမ်နီးချင်းအင်အားကြီးနိုင်ငံဖြစ်တဲ့ အိန္ဒိယနိုင်ငံ၊ အာဆီယံအဖွဲ့ဝင် ထိုင်းနိုင်ငံတို့နဲ့ ပိုမိုပြီးနားလည်မှုရှိအောင်ကြိုးစားဖို့ လိုအပ်လျက် ရှိပါတယ်။ ပြည်တွင်းရေးကို ပြည်တွင်းရေးလို့ သဘောထားပြီး ဆောင်ရွက်သင့်ပါတယ်။ လက်ရှိမှာ ဒုတိယသမ္မတ ဦးမြင့်ဆွေ ဦးဆောင်တဲ့ကော်မရှင်က လိုအပ်တာတွေကို စစ်ဆေးဆောင်ရွက် ထားပြီးလည်းဖြစ်ကြောင်း သိရပါတယ်။ ဒါကြောင့် နိုင်ငံတော်သမ္မတရုံးက ထုတ်ပြန်တဲ့ကော်မရှင် မျိုးကို ဖွဲ့စည်းရန်မသင့်တဲ့အတွက်ကြောင့် ကျွန်တော်က ကန့်ကွက်ရတာဖြစ်ပါတယ်။ ဥက္ကဌကြီးခင်ဗျား။ တကယ်လို့ မလွှဲမသွေကော်မရှင်တစ်ရပ်ဖွဲ့ဖို့ လိုအပ်မယ်ဆိုလို့ရှိရင်လည်း ကျွန်တော်တို့နိုင်ငံမှာ နိုင်ငံသားပညာရှင်အများအပြားရှိပါတယ်။ အရင် USDP အစိုးရလက်ထက်တုန်း ကလည်း နိုင်ငံသားပညာရှင်တွေနဲ့ကော်မရှင်ဖွဲ့ပြီးတော့ စုံစမ်းစစ်ဆေးမှုတွေရှိခဲ့ပါတယ်။ ဒါတွေကို မလုံလောက်လို့ ယူဆလို့ နောက်ကော်မရှင်ဖွဲ့မယ်ဆိုရင်လည်း နိုင်ငံသားပညာရှင်တွေနဲ့ပဲ ဖွဲ့သင့်ပါတယ်။ ဒါကြောင့် အဆိုရှင်ရဲ့ အဆိုကို ထောက်ခံဆွေးနွေးရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>
သန်လျင်မဲဆန္ဒနယ်မှ ဦးလွင်ကိုလတ် ဆွေးနွေးဖို့ ဖြစ်ပါတယ်။
</speech>
<speech><mp id='480'>ဦးလွင်ကိုလတ်(သန်လျင်မဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဌကြီး နှင့် လွှတ်တော်ကိုယ်စားလှယ်များအားလုံးမင်္ဂလာပါ။ ကျွန်တော်ကတော့ သန်လျင်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးလွင်ကိုလတ် ဖြစ်ပါတယ်။ ပထမဦးဆုံးအနေနဲ့ ကျွန်တော်တို့ အဆိုကို သုံးသပ်ကြည့်တဲ့အခါမှာ အဆိုမှာ နှစ်ခုတွေ့ပါတယ်။ နိုင်ငံတော်အချုပ်အခြာအာဏာနဲ့ နိုင်ငံသားတွေရဲ့ အခွင့်အရေးကို အလေးထားသောအားဖြင့်ဆိုတဲ့ဟာကို အဓိကတွေ့ခဲ့ပါတယ်။ အဲဒီ တော့ ကျွန်တော်တို့က ပြန်ပြီးသုံးသပ်သင့်တာက ဒီအစိုးရအနေနဲ့ နိုင်ငံတော်တာဝန်ကို စယူတဲ့အချိန် ကနေ ဒီနေ့အချိန်အထိ ရခိုင်ဒေသကိစ္စတွေကို ဖြေရှင်းတဲ့အခါမှာ ဘယ်လိုတွေဖြေရှင်းခဲ့တယ်ဆိုတာ ကို ပြန်လည်သုံးသပ်ဖို့လိုပါတယ်။ ဒီလိုသုံးသပ်မှုမပြုလုပ်ခင်မှာ ပထမဦးဆုံးဆွေးနွေးချင်တာက နိုင်ငံတကာအဖွဲ့အစည်းတွေအနေနဲ့ နိုင်ငံတစ်ခုကို စွပ်စွဲတော့မယ်၊ ပြစ်တင်တော့မယ်ဆိုလို့ရှိရင် အချက်အလက်တွေအပေါ်မှာအခြေခံပြီး သူတို့ရဲ့အကဲဖြတ်ချက်တွေကို အသုံးချတာဖြစ်ပါတယ်။ အဲဒီတော့ ကျွန်တော်တို့က လက်ရှိအခြေအနေဟာ ဘယ်လိုဖြစ်နေတာလဲလို့ ပြန်သုံးသပ်လို့ရှိရင် ဒီအစိုးရစပြီးတာဝန်ယူတဲ့အချိန်မှာ ရခိုင်ပြည်နယ်တည်ငြိမ်အေးချမ်းရေးနှင့် ဖွံ့ဖြိုးတိုးတက်ရေး ကော်မတီစဖွဲ့ပြီး ကော်မတီအဆင့်ဆင့်ဖွဲ့စည်းရာကနေ အကောင်အထည်ဖော်နေတဲ့လုပ်ငန်းစဉ်တွေ အကုန်လုံးကို ပြန်သုံးသပ်ကြည့်တဲ့အခါမှာ လုပ်ငန်းစဉ်တွေဟာ နိုင်ငံတကာဥပဒေတွေနဲ့လည်း ကိုက်ညီမှုရှိတယ်။ ပြည်တွင်းဥပဒေတွေနဲ့လည်း ကိုက်ညီမှုရှိတယ်။ ပြီးတော့ နိုင်ငံတော်အနေနဲ့လည်း ဒီကိစ္စကို အထူးဂရုစိုက်ဖြေရှင်းနေတာကို ဘတ်ဂျက်သုံးစွဲမှုတွေနဲ့ကြည့်ရင်လည်း သိနိုင်ပါတယ်။ ဒါ့အပြင် ရခိုင်ဒေသမှာရှိနေတဲ့ ဖွံ့ဖြိုးရေးကိစ္စတွေနဲ့ပတ်သက်ရင် နေ့စဉ်သတင်းစာတွေ၊ Facebook တွေအပေါ်မှာ ပွင့်လင်းမြင်သာမှုရှိရှိနဲ့လုပ်ပြနေတယ်။ ဒီလို Process တွေကို ကြည့်ခြင်းအားဖြင့် ဖြေရှင်းနေတဲ့ပုံသဏ္ဍာန်ဟာ နိုင်ငံတကာအနေနဲ့ ပြန်လည်တည်ထောင်ရေးနဲ့ ဖွံ့ဖြိုးရေးကိစ္စတွေကို လုပ်တဲ့နေရာမှာ ဒီအချက်အလက်တွေကိုသုံးပြီး စွပ်စွဲပြစ်တင်စရာမရှိဘူးဆိုတာတွေ့ရတယ်။ စွပ်စွဲ ပြစ်တင်နေတဲ့အချိန်မှာ လောလောဆယ်သူတို့သုံးနေတဲ့တစ်ချက်က out Come ဆိုတဲ့ ရလဒ်ကို အခြေပြုပြီး စွပ်စွဲပြစ်တင်တာပါ။ ဒါကဘာလဲဆိုလို့ရှိရင် ကျွန်တော်တို့ဟိုဘက်မှာ လူဦးရေ ခြောက်သိန်း လောက်၊ ခုနစ်သိန်းလောက် ရောက်သွားတယ်ဆိုတဲ့ အချက်အလက်ကို ကိုင်စွဲပြီးတော့ ကျွန်တော်တို့ နိုင်ငံကို စွပ်စွဲပြစ်တင်နေတာ ဖြစ်ပါတယ်။ အဲဒီလိုမျိုး ဒီအချက်အလက်ပိုင်းဆိုင်ရာက ကျဉ်းမြောင်းတဲ့ အခါမှာ နောက်တစ်ဆင့်ဘာလုပ်လာလဲဆိုတော့ အခုကျွန်တော်တို့ Fact Finding Mission ဆိုပြီး တော့ ထပ်ကြိုးစားလာတာတွေ့တယ်။ ဒီနေရာမှာ နောက်တစ်ခု ကျွန်တော်တို့စဉ်းစားရမှာက အစိုးရ ဟာ Fact Finding Mission ကိစ္စကို ပေါ်လာကတည်းက ဒါကိုလုံးဝလက်မခံဘူးဆိုပြီး ပြတ်ပြတ် သားသားငြင်းခဲ့တာဟာ နိုင်ငံတော်အချုပ်အခြာအာဏာကို အတည်ပြုပြီးတော့ အလေးထားပြီး ငြင်းခဲ့တာပါ။ တစ်ခါ နောက်ထပ်ပြီး ICC ကိစ္စတွေ ပေါ်လာတယ်။ ဒါတွေကိုလည်း အစိုးရကနေပြီး တော့ ပွင့်ပွင့်လင်းလင်း၊ ပြတ်ပြတ်သားသားငြင်းခဲ့တယ်။ နောက်တစ်ခု အခုနောက်ဆုံးအခြေအနေ ပူးပေါင်းဆောင်ရွက်မှုကို မြှင့်တင်ဖို့အတွက် UNDP နဲ့ လက်မှတ်ထိုးတဲ့နေ့မှာတောင်မှပဲ နိုင်ငံတော် အတိုင်ပင်ခံရုံး ညွှန်ကြားရေးမှူးချုပ်က ပြတ်ပြတ်သားသားထပ်ပြောတယ်။ ပူးပေါင်းဆောင်ရွက်မှု တွေကို သဘောတူတယ်။ ဒါပေမဲ့ ရခိုင်ဒေသမှာ UNSC က တောင်းဆိုတဲ့ စုံစမ်းစစ်ဆေးမှုကို လုံးဝ လက်မခံဘူးဆိုပြီးတော့ ဇွန်လ ၇ ရက်နေ့မှာ ထပ်ပြီးတော့ အတိအလင်းငြင်းခဲ့တာကို တွေ့ရပါတယ်။ ဒီနှစ်ခုကို ချိန်ကြည့်မယ်ဆိုရင် Process ဘက်ကလည်းပဲ အချက်အလက်ကိုရှာပြီး ကျွန်တော်တို့ကို စွပ်စွဲလို့မရဘူး။ နောက်တစ်ခါ နိုင်ငံတော်အချုပ်အခြာအာဏာနှင့်ပတ်သက်လို့ရှိရင်လည်းပဲ အစိုးရ ဟာ သတိကြီးကြီးထားပြီးတော့ တောက်လျှောက်ကို ရပ်တည်ပြီးတော့ ဖြေရှင်းနေတယ်ဆိုတာကိုလည်း ကျွန်တော်တို့ တွေ့ရမှာဖြစ်ပါတယ်။ အဲဒီတော့ ဒီနေရာမှာ ကျွန်တော်တို့တစ်ခုစဉ်းစားရမှာက ဘာလဲဆိုလို့ရှိရင် ကျွန်တော်တို့တွေ ဟာ လက်ရှိအခြေအနေဟာ နိုင်ငံတော်ရဲ့ အချုပ်အခြာအာဏာကိုလည်း မထိအောင်၊ နောက်တစ်ခါ ကျွန်တော်တို့နိုင်ငံသားတွေရဲ့ လူ့အခွင့်အရေးနဲ့ ဂုဏ်သိက္ခာကိုလည်း အကာအကွယ်ပေးအောင်လို့ နိုင်ငံတကာနှင့်ပူးပေါင်းဆောင်ရွက်မှု ဒီနှစ်ခုကြားထဲမှာ ချိန်ခွင်လျှာဟန်ချက်ညီညီနဲ့ ကျွန်တော်တို့ တိုင်းပြည်ဟာ အလုပ်လုပ်နေရတဲ့အခြေအနေ ဖြစ်ပါတယ်။ တစ်ဖက်က စောစောကပြောသလိုပဲ ကျွန်တော်တို့ကို Fact Finding Mission တွေလွှတ်မယ်ဆိုတာဟာ တစ်နည်းအားဖြင့် Intervene လုပ်ဖို့၊ ဝင်ပြီးစွက်ဖက်ဖို့ ကြိုးစားလာတာ ဖြစ်ကောင်းဖြစ်နိုင်တယ်။ ဒါတွေကို ခိုင်ခိုင်မာမာတုံ့ပြန်ဖို့ ဆိုလို့ရှိရင် မှန်ကန်တဲ့ပူးပေါင်းဆောင်ရွက်မှုတစ်ခုကို ကျွန်တော်တို့သေသေချာချာတည်ဆောက်သွား ဖို့ လိုတယ်လို့ ယူဆပါတယ်။ လက်ရှိနောက်ဆုံးအခြေအနေကို ပြန်ကြည့်မယ်ဆိုရင် အခုကျွန်တော်တို့ UNDP နဲ့ လက်မှတ်ထိုးလိုက်တဲ့အခြေအနေမှာ နိုင်ငံတကာက ကျွန်တော်တို့တိုင်းပြည်အပေါ်မှာ မြင်တဲ့အမြင်တွေဟာ ပြောင်းလာပါတယ်။ တရုတ်ဆိုလို့ရှိရင် ထောက်ခံတယ်။ ဂျပန်ဆိုလို့ရှိရင် အကူအညီတွေ ထပ်ပေးဖို့ ကတိပေးလာတာတွေရှိသလို နိုင်ငံတကာအသိုင်းအဝိုင်းဟာလည်းပဲ ကျွန်တော်တို့လက်ရှိရှိနေတဲ့ ရပ်တည်ချက်အပေါ်မှာ ထောက်ခံမှုဘက်ကို ပိုပြီးတိမ်းလာပါတယ်။ ဒါဟာ တစ်နည်းအားဖြင့် ပြောရလို့ရှိရင် ကျွန်တော်တို့နိုင်ငံနဲ့ပတ်သက်တဲ့ လူ့အခွင့်အရေးဆိုင်ရာ စံချိန်စံညွှန်းတွေနဲ့ပတ်သက်ပြီး ရပ်တည်မှုတွေအပေါ်မှာ အသိအမှတ်ပြုလာတဲ့ဘက်ကို တိမ်းလာ တယ်လို့ တွေ့ရပါတယ်။ နောက်တစ်ခု ဒီနေရာမှာ စကားကြုံလို့ ပြောချင်တာက ကျွန်တော်တို့ တိုင်းပြည်ဟာ အမျိုးသားရေးဆိုတဲ့ဟာကို ကိုင်စွဲပြီးတော့ နှစ်ပေါင်းများစွာ ဒါပြည်တွင်းကိစ္စဖြစ်တယ်။ ဒါဟာ အမျိုးသားရေးဖြစ်တယ်ဆိုပြီးတော့ နှစ်ပေါင်းများစွာ အထီးကျန်နေခဲ့တဲ့ရလဒ်တွေဟာ ကျွန်တော်တို့နိုင်ငံသားတွေရဲ့ နိုင်ငံရေးနဲ့ လူမှုရေး၊ စီးပွားရေးဂုဏ်သိက္ခာတွေဟာ အရှေ့တောင်အာရှ မှာတောင် ဘယ်လောက်အထိ ထိပါးခဲ့တယ်။ ဘယ်လောက်အထိ နိမ့်ပါးခဲ့တယ်တိုတာ သမိုင်း သက်သေဟာ လက်ရှိအထိလည်း ရှိနေပါတယ်။ ဒါကြောင့်မို့လို့ ဒီနေ့အစိုးရထုတ်ပြန်ခဲ့တဲ့ သတင်း ထုတ်ပြန်ချက်ကို ပြန်ကြည့်လို့ရှိရင် တစ်ဘက်ကလည်း နိုင်ငံတော်ရဲ့ အချုပ်အခြာအာဏာကို မထိ အောင်၊ အကာအကွယ်ပေးအောင်။ တစ်ဘက်ကလည်းပဲ နိုင်ငံတကာရဲ့ ပူးပေါင်းဆောင်ရွက်မှုကို ယူပြီးတော့ နိုင်ငံတကာမှာ နိုင်ငံသားတွေရဲ့ ဂုဏ်သိက္ခာကို မြှင့်တင်အောင်၊ ဟန်ချက်ညီအောင် လုပ်နေ တယ်လို့ ကျွန်တော့်အနေနဲ့ ယူဆပါတယ်။ ဒါကြောင့်မို့လို့ နိဂုံးချုပ်အနေနဲ့ ပြောကြားချင်တာက ဒီလိုအချိန်အခါမျိုးမှာ ကျွန်တော်တို့ လုပ်နေတဲ့ လုပ်ငန်းစဉ်တွေအားလုံးဟာ ပိုမိုပြီးပွင့်လင်းမြင်သာမှုရှိဖို့ လိုပါတယ်။ ဒါကြောင့်လည်းပဲ အခုဆိုလို့ရှိရင် ရခိုင်ပြည်နယ်အကောင်အထည်ဖော်ရေးနဲ့ပတ်သက်တဲ့ အဓိကတာဝန်ယူထားတဲ့ လူမှုဝန်ထမ်း၊ ကယ်ဆယ်ရေးနှင့် ပြန်လည်နေရာချထားရေးဝန်ကြီးဌာနကနေပြီးတော့ စပြီးတော့ ရခိုင်ပြည်နယ်အကောင်အထည်ဖော်မှုကို လုပ်ခဲ့တဲ့လုပ်ငန်းစဉ်တွေအကုန်လုံးကို ပွင့်လင်းမြင်သာမှုရှိရှိ နဲ့လည်း အပိုင်းသုံးပိုင်းခွဲပြီးတော့ Facebook တွေအပေါ်မှာ တောက်လျှောက်တင်ပေးနေတာလည်း ကျွန်တော်တို့တွေ့နေရပါတယ်။ ဒါကြောင့်မို့လို့ ကျွန်တော့်အနေနဲ့ကတော့ လက်ရှိသမ္မတရုံးကနေ ပြီးတော့ ထုတ်ပြန်လိုက်တဲ့ ကော်မရှင်ဖွဲ့မယ်ဆိုတာဟာ ကျွန်တော်တို့နိုင်ငံရဲ့ အချုပ်အခြာအာဏာကို ကာကွယ်ဖို့အတွက်၊ နိုင်ငံတကာကနေပြီးတော့ ဝင်ရောက်စွက်ဖက်မယ့်ဟာတွေကို အကာအကွယ်ပေး ဖို့အတွက် နိုင်ငံတကာနှင့်ပူးပေါင်းဆောင်ရွက်မှုဆိုတဲ့တံတိုင်းကို သေသေချာချာတည်ဆောက်ပြီးတော့ အဲဒီဝင်ရောက်စွက်ဖက်မှုတွေကို အကာအကွယ်ပေးဖို့ ပြင်ဆင်နေတာဖြစ်တယ်လို့ ယူဆတဲ့အတွက် ကြောင့်မို့လို့ ဒီကြေညာချက်ကို ထောက်ခံပါတယ်လို့ ပြောကြားရင်း နိဂုံးချုပ်ပါတယ်။ ကျေးဇူးတင်ပါ တယ်။ (ဩဘာသံများ)</speech>
<speech type='speaker'>
တပ်မတော်သားပြည်သူ့လွှတ်တော်ကိုယ်စားလှယ် ဗိုလ်မှူးကြီးမြင့်ချို ဆွေးနွေးဖို့ ဖြစ်ပါတယ်။
</speech>
<speech><mp id='000'>ဗိုလ်မှူးကြီးမြင့်ချို (တပ်မတော်သားကိုယ်စားလှယ်)</mp>အားလုံးပဲမင်္ဂလာပါ။ ကျွန်တော်က တော့ တပ်မတော်သားပြည်သူ့လွှတ်တော်ကိုယ်စားလှယ် ဗိုလ်မှူးကြီးမြင့်ချို ဖြစ်ပါတယ်။ မိုင်းပန် မဲဆန္ဒနယ်က ဦးစိုင်းကျော်မိုး တင်သွင်းခဲ့တဲ့အရေးကြီးအဆိုကို ထောက်ခံဆွေးနွေးသွားမှာ ဖြစ်ပါ တယ်။ Power Point သုံးစွဲခွင့်ပြုပါရန် တင်ပြအပ်ပါတယ်။ ဥက္ကဌကြီးခင်ဗျား။ ကျွန်တော်ဒီအဆိုကို Slide မှာတင်ပြထားတဲ့အတိုင်း အပိုင်းသုံးပိုင်းခွဲပြီး ဆွေးနွေးတင်ပြသွားပါမယ်။ ပထမအပိုင်းအနေနဲ့ ရခိုင်ပြည်နယ်မှာဖြစ်ပွားခဲ့တဲ့ အကြမ်းဖက်မှုဖြစ်စဉ် များကို ပြန်လည်လေ့လာကြည့်မယ်ဆိုရင် မြန်မာ့ဒီမိုကရေစီအသွင်ကူးပြောင်းမည့်ကာလနောက်ပိုင်း ဖြစ်ပွားခဲ့သော ၂၀၁၂ ခုနှစ် ပဋိပက္ခ၊ ၂၀၁၆ ခုနှစ်၊ ၂၀၁၇ ခုနှစ် ပဋိပက္ခများဟာ ဒေသခံတိုင်းရင်းသား များနှင့် လုံခြုံရေးတပ်ဖွဲ့များက အစပျိုးခဲ့တဲ့ပဋိပက္ခများမဟုတ်ဘဲ နယ်ချဲ့အင်္ဂလိပ်တို့လက်ထက်က စပြီး ရခိုင်ပြည်နယ်အတွင်း တရားမဝင်ဝင်ရောက်နေထိုင်ခဲ့တဲ့ ဘင်္ဂါလီတို့ကသာ အစပျိုးလုပ်ဆောင် ခဲ့ခြင်းဖြစ်ကြောင်း တွေ့ရှိရမှာ ဖြစ်ပါတယ်။ ပဋိပက္ခဖြစ်ပွားစဉ်ကာလအတွင်း လုံခြုံရေးတပ်ဖွဲ့ဝင်များ နှင့် ဒေသခံတိုင်းရင်းသားများ အသက်ဆုံးရှုံးခဲ့ရတဲ့ အရေအတွက်ကတော့ Slide မှာ တင်ပြထားတဲ့ အတိုင်းပဲ ဖြစ်ပါတယ်။ ဒီလိုအကြမ်းဖက်တိုက်ခိုက်မှုများကို အစွန်းရောက်ဘင်္ဂါလီအကြမ်းဖက်အဖွဲ့ ARSA အဖွဲ့က လုပ်ဆောင်ခဲ့ခြင်းဖြစ်ကြောင်းကို ၎င်းတို့ကိုယ်တိုင်ဝန်ခံခဲ့ပြီး ARSA အဖွဲ့ကို နိုင်ငံတော် အစိုးရကလည်း အကြမ်းဖက်အဖွဲ့အစည်းအဖြစ် တရားဝင်သတ်မှတ်ထုတ်ပြန်ခဲ့ပြီး ဖြစ်ပါတယ်။ ။ ဥက္ကဌကြီးခင်ဗျား။ ဒုတိယအပိုင်းအနေနဲ့ ဆက်လက်ဆွေးနွေးသွားမှာကတော့ ရခိုင်ပြည်နယ် မှာ ဖြစ်ပွားခဲ့တဲ့အကြမ်းဖက်ဖြစ်စဉ်များနှင့်ပတ်သက်ပြီး နိုင်ငံတော်အစိုးရက ဖွဲ့စည်းခဲ့တဲ့ စုံစမ်း စစ်ဆေးရေးကော်မရှင်နဲ့ ကော်မတီများရဲ့အခြေအနေပဲ ဖြစ်ပါတယ်။ ဒီကော်မရှင်/ကော်မတီ အရေအတွက်ကတော့ Slide မှာ တင်ပြထားတဲ့အတိုင်းပဲ ဖြစ်ပါတယ်။ စုံစမ်းစစ်ဆေးရေးအဖွဲ့ အသီးသီးတို့ရဲ့ စစ်ဆေးတွေ့ရှိချက်၊ လိုက်နာဆောင်ရွက်သွားရန်အချက်များကို အစီရင်ခံစာများ ထုတ်ပြန်ပြီး အများပြည်သူသိရှိနိုင်ရန် တရားဝင်သတင်းများလည်း ထုတ်ပြန်ခဲ့ပြီး ဖြစ်ပါတယ်။ တာဝန်ရှိတဲ့အဖွဲ့အစည်းများအနေဖြင့်လည်း အစီရင်ခံစာများမှာ ပါရှိတဲ့စစ်ဆေးတွေ့ရှိချက်များ အတိုင်း လိုက်နာဆောင်ရွက်သင့်သည်များကို လိုက်နာဆောင်ရွက်၊ အရေးယူအပြစ်ပေးသင့်သည်များ ကိုလည်း အရေးယူအပြစ်ပေးခဲ့ပြီး ဖြစ်ပါတယ်။ ဒီလိုဆောင်ရွက်ခဲ့ပြီးဖြစ်ပါလျက် ယခုအခါထပ်မံပြီး လွတ်လပ်သောစုံစမ်းစစ်ဆေးရေးကော်မရှင်တစ်ခုကို ဖွဲ့စည်းရန်ရှိကြောင်း သတင်းထုတ်ပြန်ခဲ့ခြင်း အပေါ်မှာတော့ လွတ်လပ်သောအချုပ်အခြာအာဏာပိုင်တဲ့ နိုင်ငံတစ်ခုရဲ့ နိုင်ငံသားတစ်ဦးအနေဖြင့် ယခင်ဖွဲ့စည်းခဲ့တဲ့ ကော်မရှင်တွေက မလွတ်လပ်သောစုံစမ်းစစ်ဆေးရေးကော်မရှင်တွေ ဖြစ်ခဲ့လို့လား။ အခြားအကြောင်းတွေလားဆိုတာ မေးခွန်းထုတ်စရာဖြစ်လာခဲ့ပါတယ်။ ကျွန်တော်မေးလိုတဲ့ မေးခွန်း များကတော့ Slide မှာတင်ပြထားတဲ့အတိုင်းပဲ ဖြစ်ပါတယ်။ နောက်တစ်ချက်ကလည်း စုံစမ်းစစ်ဆေး ရေးအဖွဲ့မှာ ပြည်ပနိုင်ငံခြားသားတစ်ဦးကို ထည့်သွင်းဖွဲ့စည်းပြီး ၎င်းပြည်ပနိုင်ငံခြားသားပုဂ္ဂိုလ်က မိမိတို့မြန်မာနိုင်ငံသားများအပေါ် စစ်ဆေးသွားမယ်ဆိုခြင်းမှာလည်း မိမိတို့နိုင်ငံရဲ့ အချုပ်အခြာ အာဏာကို ထိခိုက်စေခြင်း၊ မရိုသေ၊ မလေးစားခြင်း၊ ရိုသေလေးစားရကောင်းမှန်းမသိခြင်း၊ မိမိတို့ မြန်မာနိုင်ငံသားများကို မလေးစားခြင်း၊ စော်ကားခြင်း၊ အထင်အမြင်သေးခြင်း၊ မယုံကြည်ထိုက်သူများ အဖြစ်သို့ ရောက်ရှိစေခြင်း၊ အမျိုးသားရေးစိတ်ဓာတ်များ ကင်းမဲ့စေခြင်း စသည့်သဘောများ သက်ရောက်နေတယ်လို့ မြန်မာနိုင်ငံသားတစ်ဦးအနေဖြင့် ထင်မြင်ယူဆမိပါတယ်။ ဒါကြောင့် ကျွန်တော်တို့အနေနဲ့ မိမိတို့မြန်မာနိုင်ငံသားများအပေါ်မှာ အခြားပြည်ပနိုင်ငံခြားသားတစ်ဦးက စစ်ဆေးမေးမြန်းခွင့်ပြုခြင်းအပေါ် လုံးဝကန့်ကွက်ပါကြောင်း ဆွေးနွေးလိုပါတယ်။ ဥက္ကဌကြီးခင်ဗျား။ တတိယအပိုင်းအနေနဲ့ အကြမ်းဖက်တိုက်ခိုက်မှုနှင့် နိုင်ငံတော်၏တုံ့ပြန်ရန် တာဝန်ရှိမှု(Terrorism and State Responsibility) သဘောတရားကို ဆက်လက်ဆွေးနွေးတင်ပြ သွားပါမယ်။ ဒီသီအိုရီအရ နိုင်ငံတစ်ခုအတွင်း အကြမ်းဖက်တိုက်ခိုက်မှုဆိုတာဟာ သမားရိုးကျစစ်ပွဲ များရဲ့ အသွင်သဏ္ဌာန်နဲ့ ကွဲပြားခြားနားတဲ့တိုက်ခိုက်မှုတစ်မျိုး ဖြစ်ပါတယ်။ အကြမ်းဖက်သမားများ ဟာ တပ်မတော်တစ်ရပ်ကဲ့သို့ ယူနီဖောင်းဝတ်ဆင်ထားခြင်းလည်းမရှိ။ အတည်တကျနေထိုင်တဲ့ အခြေချစခန်းလည်းမရှိတဲ့ Stateless များသာဖြစ်ကြပါတယ်။ ဒီလိုအကြမ်းဖက်တိုက်ခိုက်ခံရတဲ့ အချိန်မျိုးတွေ ပေါ်ပေါက်လာပြီဆိုရင် နိုင်ငံတစ်ခုအနေနဲ့ ဘယ်လိုတုံ့ပြန်ဆောင်ရွက်မှုတွေလုပ်မှာလဲ။ အခြားနိုင်ငံတစ်ခုကို ခြေကုပ်ရယူပြီး တိုက်ခိုက်လာတဲ့ဖြစ်စဉ်တွေမှာလည်း ဘယ်လိုတုံ့ပြန်ဆောင်ရွက် ကြမှာလဲ။ နိုင်ငံတကာဥပဒေတွေဆိုတာကရော Stateless တွေရဲ့ အကြမ်းဖက်ဖြစ်စဉ်တွေအပေါ် တုံ့ပြန်ရာမှာ လုံလုံလောက်လောက်ရှိရဲ့လား။ နိုင်ငံအတွင်းမှာရှိတဲ့ ဥပဒေတွေရဲ့ အထောက်အကူပြုမှု တွေကရော ဘယ်လောက်အတိုင်းအတာအထိ ခိုင်မာမှုရှိနိုင်မလဲ။ အကြမ်းဖက်တိုက်ခိုက်မှုခံရချိန်မှာ တန်ပြန်အကြမ်းဖက်နှိမ်နင်းရေး တုံ့ပြန်ရန်တာဝန်ရှိမှုနှင့် ထိရောက်အောင်ဆောင်ရွက်နိုင်မှုစတဲ့ အချက်များဟာ အကြမ်းဖက်တိုက်ခိုက်မှုနှိမ်နင်းရေးမှာ အလွန်ရှုပ်ထွေးနက်နဲသိမ်မွေ့တဲ့ပြဿနာများ ဖြစ်ကြောင်း ကျွန်တော်တို့တွေ့ရှိရမှာ ဖြစ်ပါတယ်။ နိုင်ငံများအနေနှင့်ကတော့ အကြမ်းဖက်မှုနှိမ်နင်း ရေးမှာ အများအားဖြင့် နည်းလမ်းနှစ်ခုကို ကျင့်သုံးကြောင်း တွေ့ရှိရပါတယ်။ ပထမတစ်ခုကတော့ တရားဥပဒေစိုးမိုးရေးလမ်းကြောင်းနှင့် ဒုတိယကတော့ တပ်အင်အားကိုအသုံးပြုတဲ့နည်းလမ်းဖြစ်ပါ တယ်။ အကြမ်းဖက်တိုက်ခိုက်ခံရမှုဖြစ်ပွားရာဒေသများအတွင်း တရားဥပဒေစိုးမိုးရေးဆိုင်ရာအဖွဲ့ အစည်းများ၊ ၎င်းတို့ကို အထောက်အကူပြု သည့်အဖွဲ့အစည်းများ၊ လည်ပတ်မှုယန္တရားရပ်ဆိုင်းသွား သည်အထိ အခြေအနေများ ဆိုးရွားလာခဲ့မယ်ဆိုရင်တော့ တပ်အင်အားကိုအသုံးပြုတဲ့နည်းလမ်းနဲ့သာ နှိမ်နင်းဆောင်ရွက်သွားရမှာ ဖြစ်ပါတယ်။ အကြမ်းဖက်တိုက်ခိုက်ခံရချိန်မှာ နိုင်ငံတစ်နိုင်ငံအတွက် အချုပ်အခြာအာဏာနှင့် နိုင်ငံသားတို့ရဲ့အသက်အိုးအိမ်လုံခြုံရေးကို ကာကွယ်သွားဖို့ နိုင်ငံတော်မှာ အပြည့်အဝတာဝန်ရှိပါတယ်။ ယခင် အမေရိကန်သမ္မတဟောင်း ဂျော့ဒဗလျူဘုရှ် ရဲ့ ၂၀၀၁ ခုနှစ်၊ စက်တင်ဘာလ ၂၀ ရက်နေ့ အမေရိကန်ကွန်ဂရက်မှာ ပြောသွားခဲ့တဲ့မိန့်ခွန်းထဲမှာ Self-Defense မူဝါဒနှင့်ပတ်သက်ပြီး Slide မှာဖော်ပြထားတဲ့အတိုင်း ပြောကြားခဲ့တာကို တွေ့ရှိရမှာ ဖြစ်ပါတယ်။ ပြောတဲ့အတိုင်းလည်း အာဖဂန်နစ္စတန်နိုင်ငံမှာ တကယ်လုပ်ဆောင်ခဲ့ပါတယ်။ ဒီလို အမေရိကန်တွေရဲ့ လုပ်ဆောင်မှု အဲဒီအချိန်က ဘယ်ကုလသမဂ္ဂအဖွဲ့အစည်း၊ ဘယ်အနောက်အင်အားကြီးနိုင်ငံတွေကမှ နိုင်ငံတကာဥပဒေတွေကို မလိုက်နာကြောင်း၊ လူ့အခွင့်အရေးတွေ ချိုးဖောက်နေကြောင်း ပြောကြားခဲ့ တာမျိုးမရှိခဲ့ပါဘူး။ ယခုမိမိတို့နိုင်ငံ ရခိုင်ပြည်နယ်ပဋိပက္ခကြားမှာသာ ဟိုအဖွဲ့နဲ့စစ်ဆေးမယ်။ ဒီအဖွဲ့ နဲ့စစ်ဆေးပါ စသည်ဖြင့် ဝင်ရောက်စွက်ဖက်ဖိအားပေးလာနေခြင်းဟာ ဘယ်လိုအကြောင်းတွေကြောင်း လည်းဆိုတာ မိမိတို့စဉ်းစားဆင်ခြင်သုံးသပ်ရန် လိုအပ်ပါတယ်။ ရခိုင်ပြည်နယ်အကြမ်းဖက်တိုက်ခိုက် မှုတွေဟာ ARSA အကြမ်းဖက်သမားများက မိမိတို့နိုင်ငံအပေါ် စစ်ရေးအရတိုက်ခိုက်လာခဲ့တဲ့အတွက် မိမိတို့နိုင်ငံအနေဖြင့် လုံခြုံရေးတပ်ဖွဲ့ဝင်များက တရားဥပဒေနှင့်အညီ ထိတွေ့တိုက်ခိုက်မှုစည်းမျဉ်း (Rule of In Engagement)အတိုင်း တိကျစွာလိုက်နာရေး၊ ပြန်လည်တုံ့ပြန်ဆောင်ရွက်ခဲ့ခြင်းသာ ဖြစ်ပါ တယ်။ ဥက္ကဌကြီးခင်ဗျား။ နိဂုံးချုပ်အနေနဲ့ ပြောကြားလိုတာကတော့ မိမိတို့နိုင်ငံရဲ့ ပြည်တွင်းရေးကို ပြည်ပနိုင်ငံများနှင့်အဖွဲ့အစည်းများက ၎င်းတို့အလိုကျဖြစ်အောင် ဝင်ရောက်စွက်ဖက်လွှမ်းမိုးချုပ်ကိုင် လာမည်ကို မိမိတို့အနေနဲ့ ခုခံကာကွယ်တားဆီးသွားရမှာ ဖြစ်ပါတယ်။ ဒီလိုခုခံကာကွယ်တားဆီးရမယ့် အစား မိမိနိုင်ငံရဲ့ ပြည်တွင်းရေးမှာ ပြည်ပနိုင်ငံခြားသားကို လက်ခံခွင့်ပြုပါဝင်စေခြင်းဟာ မိမိတို့နိုင်ငံ ရဲ့ ပြည်တွင်းရေးကိစ္စမှာ ပြည်ပကပါဝင်စွက်ဖက်ချုပ်ကိုင်မှုကို မိမိတို့ကိုယ်တိုင်လက်ကမ်းဖိတ်ခေါ် ကြိုဆိုတဲ့သဘောသက်ရောက်နေပါတယ်။ နိုင်ငံခြားနှင့် နိုင်ငံခြားသားကိုသာ အထင်ကြီးတဲ့ရောဂါ စွဲကပ်လာခြင်းဖြင့် နိုင်ငံတော်ရဲ့ အချုပ်အခြာအာဏာဆုံးရှုံးသွားနိုင်ပါတယ်။ ပြည်ပနိုင်ငံများနှင့် ပြည်ပ အဖွဲ့အစည်းများက မိမိတို့နိုင်ငံရဲ့ ပြည်တွင်းရေးကို ဝင်ရောက်စွက်ဖက်ပြီး ၎င်းတို့အလိုဆန္ဒအတိုင်း ဖြစ်လာအောင် ဆောင်ရွက်နေခြင်းဟာ မိမိတို့နိုင်ငံရဲ့ အချုပ်အခြာအာဏာကို ထိပါးနှောင့်ယှက် ခြိမ်းခြောက်လာခြင်းပဲ ဖြစ်ပါတယ်။ ဒါကြောင့် မိမိတို့နိုင်ငံရဲ့ ပြည်တွင်းရေးကိစ္စကို စုံစမ်းစစ်ဆေးရန် မည်သည့်ပြည်ပနိုင်ငံခြားသားကိုမှ တာဝန်ပေးဖွဲ့စည်းရန် မလိုအပ်ပါကြောင်းနှင့် ဦးစိုင်းကျော်မိုးရဲ့ အဆိုကို အပြည့်အဝထောက်ခံပါကြောင်း ပြောကြားရင်း နိဂုံးချုပ်ပါတယ်။ အားလုံးကို ကျေးဇူးတင်ပါ တယ်။</speech>
<speech type='speaker'>
ပျော်ဘွယ်မဲဆန္ဒနယ်မှ ဦးသောင်းအေးက ဆွေးနွေးဖို့ဖြစ်ပါတယ်။
</speech>
ဥက္ကဋ္ဌကြီးခင်ဗျား။ ကမ္ဘာ့နိုင်ငံတိုင်းဟာ ကိုယ်ပိုင်နက်နယ်မြေ၊ ကိုယ့်ပြည်သူ၊ ကိုယ့်အစိုးရ၊ ကိုယ့်အချုပ်အခြာအာဏာနဲ့ ကိုယ့်နိုင်ငံရဲ့ အမျိုးသားအကျိုးစီးပွားကို ကာကွယ်စောင့်ရှောက်လျက် ရှိကြပါတယ်။ ကျွန်တော်တို့နိုင်ငံတော်မှာ ပြည်ထောင်စုမပြိုကွဲရေး၊ တိုင်းရင်းသားစည်းလုံးညီညွတ်မှု မပြိုကွဲရေး၊ အချုပ်အခြာအာဏာတည်တံ့ခိုင်မြဲရေးဟာ ကျွန်တော်တို့တစ်မျိုးသားလုံးရဲ့ အမျိုးသား အကျိုးစီးပွားဖြစ်ပါတယ်။ ဖွဲ့စည်းပုံအခြေခံဥပဒေအခန်း(၈) ပုဒ်မ ၃၈၃ မှာ နိုင်ငံသားတိုင်းသည် အရေးသုံးပါးကို စောင့်ထိန်းရမယ့်တာဝန်ရှိတယ်ဆိုတာဖော်ပြထားပါတယ်။ ဒါကြောင့် ဒီအရေးသုံးပါး ကိုပျက်စီးမယ့် ဘယ်အခြေအနေမျိုးကိုမဆို အမျိုးသားလုံခြုံ ရေးရှုထောင့်က ကြည့်ရှုကာကွယ်ရမှာ ကျွန်တော်တို့အားလုံးရဲ့ တာဝန်ပဲဖြစ်ပါတယ်။ လက်ရှိနိုင်ငံတော်မှာ UN အပါအဝင် ကမ္ဘာ့နိုင်ငံကြီး အချို့နဲ့ နိုင်ငံတကာအဖွဲ့အစည်းအသီးသီးက ရခိုင်ပြည်နယ်မြောက်ပိုင်းမှာ ARSA အကြမ်းဖက်အဖွဲ့နဲ့ အစွန်းရောက်ဘင်္ဂါလီများရဲ့ အကြမ်းဖက်တိုက်ခိုက်သတ်ဖြတ်မှုတွေကို မျက်ကွယ်ပြုပြီးတော့ ဘင်္ဂလားဒေ့ရှ်နိုင်ငံကို ဒုက္ခသည်အဖြစ်ဝင်ရောက်သွားတဲ့ ဘင်္ဂါလီများကို နိုင်ငံတော်အစိုးရ၊ တပ်မတော်နဲ့လုံခြုံရေးတပ်ဖွဲ့ဝင်တွေက လူသားချင်းမစာနာမှု၊ လူ့အခွင့်အရေးချိုးဖောက်မှု၊ လူမျိုးတုန်းသတ်ဖြတ်မှုပြုကြောင်း စွပ်စွဲမှုတွေနဲ့မမှန်မကန်၊ အကွက်ကျကျပြုလုပ်နေတာကို ရှေ့က ကိုယ်စားလှယ်ကြီးများ တင်ပြသွားပြီးဖြစ်ပါတယ်။ ဒါတွေဘာကြောင့်ဖြစ်သလဲဆိုတာ နှိုင်းယှဉ်တင်ပြ ပါ့မယ်။ ဥက္ကဌကြီးခင်ဗျား။ ပြဿနာတစ်ခုဖြစ်လာရင် အဖြေရှာရပါတယ်။ ဒါပေမဲ့ အဖြေရှာတဲ့အခါမှာ မှန်ကန်တဲ့နည်းလမ်းကောင်းကိုရွေးချယ်ဖို့ လိုအပ်ပါတယ်။ နည်းလမ်းမှားရင် အဖြေမှန်မရဘဲနဲ့ အမှား ကိုဦးတည်ပြီးတော့ အချိန်ကာလနှင့်အမျှ ပေးဆပ်ရတဲ့ဆုံးရှုံးမှုတွေများမယ်ဆိုတာ အားလုံးသတိပြုရ မှာပါ။ ၂၀၁၂ ခုနှစ်က ပဋိပက္ခကိုကြည့်ရင် ယခုလိုမြောက်ပိုင်းဒေသတစ်ခုတည်းကွက်ဖြစ်တာ မဟုတ် ပါဘူး။ မြို့နယ် ခုနစ်ခုမှာဖြစ်ခဲ့တာပါ။ မေလ၊ ဇွန်လမှာဖြစ်ပွားပါတယ်။ သြဂုတ်လမှာ ဒေါက်တာမျိုးမြင့် ဦးစီးတဲ့ ဘာသာပေါင်းစုံနဲ့ အဖွဲ့အစည်းပေါင်းစုံ၊ ပညာရှင်ပေါင်းစုံ ၂၅ ဦးပါတဲ့ အဖွဲ့နဲ့ စုံစမ်းစစ်ဆေး ရေးကော်မရှင် ဖွဲ့စည်းစစ်ဆေးခဲ့ပါတယ်။ စက်တင်ဘာလမှာ UN အပါအဝင် အဖွဲ့အစည်းပေါင်းစုံနဲ့ အလုပ်ရုံဆွေးနွေးပွဲပြုလုပ်ပြီးတော့ အကြုံပြုချက်တွေရယူခဲ့ပါတယ်။ ဒီနောက်မှာ ရခိုင်ပြည်နယ် တည်ငြိမ်အေးချမ်းအေးနှင့် ဖွံ့ဖြိုးတိုးတက်မှုအကောင်အထည်ဖော်ရေးဗဟိုကော်မတီကို ဥက္ကဋ္ဌ၊ ဒုတိယသမ္မတဒေါက်တာစိုင်းမောက်ခမ်းအပါအဝင် အဖွဲ့ဝင် ၂၇ ဦးနဲ့ ဖွဲ့စည်းပြီးတော့ လုပ်ငန်း ကော်မတီခြောက်ခုနဲ့ အကောင်အထည်ဖော်ဆောင်ရွက်ခဲ့ကြပါတယ်။ ဒီကာလမှာ ဖြစ်ပေါ်ခဲ့တဲ့ ဒူးရီးယားတန်းကျေးရွာဖြစ်စဉ်၊ စစ်တွေမြို့ပေါ်မှာဖြစ်ပေါ်ခဲ့တဲ့ ပဋိပက္ခဖြစ်စဉ်တွေမှာ မြန်မာနိုင်ငံက ပုဂ္ဂိုလ်တွေနဲ့ပဲ စုံစမ်းစစ်ဆေးရေးကော်မရှင်အဖွဲ့များဖွဲ့စည်းပြီးတော့ စစ်ဆေးဖော်ထုတ်အရေးယူ ဆောင်ရွက်ခဲ့တာတွေ့ရပါတယ်။ ဒါ့အပြင် အဲဒီအချိန်မှာ နိုင်ငံတော်က ဖမ်းဆီးရမိတဲ့ လှေစီးဒုက္ခသည်များအပါအဝင် အားလုံး နီးပါးက ဘင်္ဂလားဒေ့ရှ်နိုင်ငံသားတွေဖြစ်ပေမဲ့ မြန်မာနိုင်ငံအပေါ်မှာ အပြစ်ပုံချပြီးတော့ မမှန်မကန် ပြောဆိုနေတဲ့အတွက် ဒုတိယသမ္မတဦးဉာဏ်ထွန်း ဦးဆောင်တဲ့ ပင်လယ်ပြင်အတွင်းရွှေ့ပြောင်း သွားလာမှုဆိုင်ရာ အရေးပေါ်စီမံခန့်ခွဲရေးကော်မတီကိုဖွဲ့စည်းပြီးတော့ နိုင်ငံတကာဥပဒေများနှင့် အညီ စစ်ဆေးဆောင်ရွက်ခဲ့ကြောင်း တွေ့ရပါတယ်။ တစ်ဆက်တည်းမှာပဲ ရခိုင်ပြည်နယ်တည်ငြိမ် အေးချမ်းရေးနဲ့ဖွံ့ဖြိုးတိုးတက်ရေး ဘက်စုံမဟာဗျူဟာစီမံကိန်းကို လုပ်ငန်းစီမံချက်ချမှတ်ပြီးတော့ ပြည်ပနိုင်ငံအဖွဲ့အစည်းများရဲ့ ဖိအားပေးမှုကြားကနေ ကိုယ့်ခွန်ကိုယ့်အားနဲ့ ကိုယ့်နိုင်ငံရဲ့ အချုပ်အခြာ အာဏာဖျက်ဆီးမခံရအောင် အမျိုးသားအကျိုးစီးပွားကို ကာကွယ်ခဲ့တာတွေ့ရပါတယ်။ UN အပါအဝင် နိုင်ငံတကာအဖွဲ့အစည်း ၂၅ ဖွဲ့၊ လူပုဂ္ဂိုလ်အသီးသီးနဲ့ ငြိမ်းချမ်းစွာအတူယှဉ်တွဲရေးမူနှင့် အညီ ဆောင်ရွက်ခဲ့တာတွေ့ပြီးတော့ ယခုလိုအခြေအနေမျိုး မရောက်တာကို သတိပြုဖို့သင့်ပါတယ်။ လက်ရှိကာလမှာ နိုင်ငံတော်အစိုးရဟာ ရခိုင်ပြည်နယ်အရေးကိစ္စကို နိုင်ငံတကာဖိအားလျော့စေဖို့ UN အတွင်းရေးမှူးဟောင်း ကိုဖီအာနန် ဦးစီးတဲ့အကြံပေးကော်မရှင်ကို ဖွဲ့စည်းပြီးတော့ အကြံပေးတဲ့ နည်းလမ်းကိုရွေးချယ်ခဲ့တာ ဖြစ်ပါတယ်။ ကန့်ကွက်မှု၊ တားမြစ်မှုတွေကြားက ဆောင်ရွက်ခဲ့တာ ဖြစ်ပြီးတော့ အကြံပြုချက်တွေကို Rood Map အနေနဲ့သတ်မှတ်လုပ်ဆောင်နေတဲ့အနေအထား ဖြစ်ပါတယ်။ ဒါ့အပြင် ဒီအချက်တွေကိုအကောင်အထည်ဖော်ဖို့လည်း ပြည်ပပုဂ္ဂိုလ်များနဲ့ ထပ်မံအကြံပေး အဖွဲ့ ဖွဲ့စည်းပြီးတော့ စောင့်ကြပ်အကြံပေးဆောင်ရွက်နေပါတယ်။ ဒါ့အပြင် ယခုတစ်ခါလွတ်လပ်တဲ့ စုံစမ်းစစ်ဆေးရေးကော်မရှင်ကို နိုင်ငံတကာပုဂ္ဂိုလ်များနဲ့ဖွဲ့စည်းလုပ်ဆောင်မယ်ဆိုတော့ မိမိတို့ရဲ့ အချုပ်အခြာအာဏာကိုတန်ဖိုးထားခြင်းနဲ့ ပြည်သူကိုယုံကြည်လေးစားခြင်းအတွက် မေးခွန်းထုတ်စရာ ဖြစ်ပါတယ်။ အချုပ်အခြာအာဏာဆိုတာမှာ ကိုယ့်ကြမ္မာကိုယ်ဖန်တီးနိုင်တဲ့အခွင့်အရေးတွေရှိပါတယ်။ ပြည်ပနိုင်ငံအဖွဲ့အစည်း၊ လူပုဂ္ဂိုလ်တွေက စစ်ဆေးလို့ သူတို့စေခိုင်းတိုင်းလုပ်ရတဲ့ဟာက ကိုယ်ပိုင် ဖန်တီးခွင့်ဆုံးရှုံးပြီးတော့ နိုင်ငံနဲ့နိုင်ငံ့ဂုဏ်သိက္ခာနဲ့ အစိုးရဂုဏ်သိက္ခာကို နိမ့်ကျစေပါတယ်။ ပြည်ပ ပုဂ္ဂိုလ်တွေက မိမိတို့နိုင်ငံနဲ့ အမျိုးသားအကျိုးစီးပွားအတွက် ဘင်္ဂါလီအရေးကိုသာ ဦးစားပေးပြီးတော့ ဆောင်ရွက်နေတဲ့အတွက် အကြမ်းဖက်သမားတွေရဲ့ ဦးတည်ချက်ကို ပံ့ပိုးသလိုဖြစ်နေတာ သတိပြုဖို့ လိုအပ်ပါတယ်။ ယခုအစိုးရကလည်း (၃/၂၀၁၈)ထုတ်ပြန်ချက်မှာ ARSA အကြမ်းဖက်အဖွဲ့ရဲ့ အကြမ်းဖက်တိုက်ခိုက်မှုပြီးနောက် လူ့အခွင့်အရေးချိုးဖောက်မှုတွေ ယင်းနဲ့ဆက်နွယ်နေတဲ့ကိစ္စတွေ ကိုစုံစမ်းစစ်ဆေးမယ်လို့ပါတဲ့အတွက် အကြမ်းဖက်မှုနဲ့တိုင်းရင်းသားတွေရဲ့ အသတ်ဖြတ်ခံရတဲ့ ကိစ္စဟာ ပြည်ဖုံးကားချလိုက်တယ်လို့ယူဆရပါတယ်။ ဒါကြောင့် ဒီကော်မရှင်ဟာ ပြန်လည်သင့်မြတ် ရေး၊ တည်ငြိမ်အေးချမ်းရေးနဲ့ ဖွံ့ဖြိုးတိုးတက်ရေးအတွက် အထောက်အကူပြုမလားဆိုတာ စဉ်းစား သုံးသပ်ဖို့လိုအပ်ပါတယ်။ ရခိုင်ပြည်နယ်အတွင်းမှာ ဘင်္ဂါလီလူမျိုးတွေ ဘယ်အချိန်ကာလက ဘယ်လိုရောက်နေပြီးတော့ ရခိုင်တိုင်းရင်းသားတွေနဲ့ ဘယ်လိုပဋိပက္ခဖြစ်တယ်ဆိုတာ သမိုင်းမှတ်တမ်းတွေရှိပြီးသားဖြစ်ပါတယ်။ လက်ရှိအခြေအနေမှာ ဘူးသီးတောင်၊ မောင်တောဒေသမှာ ဘင်္ဂါလီလူမျိုး ၉၀ ရာခိုင်နှုန်းရှိပါတယ်။ ဒီသမိုင်းဖြစ်စဉ်အမှန်များနဲ့ အရှိတရားကို အမှန်တကယ်သိရှိပြီးတော့ မျှတစွာရပ်တည်ဖြေရှင်းပေး မှသာ ပြေလည်တဲ့အခြေအနေကို ရောက်ရှိနိုင်မှာဖြစ်ပါတယ်။ သမိုင်းစဉ်ဖြစ်ရပ်အမှန်များနဲ့ အမျိုးသားအကျိုးစီးပွားကို ပစ်ပယ်ပြီးတော့ အကြမ်းဖက်တွေရဲ့ ဦးတည်ချက်ကိုမတွက်ဆဘဲ လူသားချင်းစာနာမှု လူ့အခွင့်အရေးဆိုတာနဲ့သာ ဖြေရှင်းနေရင် အဖြေမှန်နဲ့ဝေးနေမှာဖြစ်ကြောင်း တင်ပြလိုပါတယ်။ ဥက္ကဋ္ဌကြီးခင်ဗျား။ လူ့အခွင့်အရေးနဲ့လူသားချင်းစာနာမှုဆိုတာ ဗုဒ္ဓဘာသာထွန်းကားတဲ့ မြန်မာ နိုင်ငံမှာ မြန်မာ့ယဉ်ကျေးမှုနဲ့တစ်သားတည်းရှိနေတဲ့ နိုင်ငံသားများရဲ့ လူမှုကျင့်ဝတ်ပဲဖြစ်ပါတယ်။ ဘင်္ဂါလီအပေါ်မှာ ကိုယ်ချင်းစာပါတယ်။ လူသားချင်းစာနာပါတယ်။ ဒါပေမဲ့ ဖြစ်ပေါ်နေတဲ့ ယခုကိစ္စ ဘင်္ဂါလီအရေးဟာ တမင်ဖန်တီးနေတာဖြစ်လို့ အမျိုးသားအကျိုးစီးပွားကို မထိခိုက်အောင်ဆောင်ရွက် သင့်ပါတယ်။ ရခိုင်ပြည်နယ်အရေးကို ကိုင်တွယ်မယ်ဆိုရင် အစွန်းရောက်ဘင်္ဂါလီများနဲ့ အကြမ်းဖက် အဖွဲ့အစည်းတွေရဲ့ ရိုဟင်ဂျာလူမျိုးတစ်မျိုး၊ နယ်မြေတစ်ခုဖြစ်ပေါ်ရေးဦးတည်ချက်ကို ထည့်တွက်ဖို့ လိုပါတယ်။ ဒါတွေမပါဘဲ တစ်ဖက်သတ်စစ်ဆေးမယ့်ကော်မရှင်ရဲ့ ဖွဲ့စည်းခြင်းဟာ မမှန်သတင်း များနှင့် အစိုးရ၊ တပ်မတော်နှင့် လုံခြုံရေးတပ်ဖွဲ့တွေကို UN လုံခြုံရေးကောင်စီနှင့် ICC ကို ရောက်အောင် ဦးတည်ဆောင်ရွက်နေခြင်းနှင့်ထပ်တူဖြစ်နေတဲ့အတွက် မိမိတို့ရဲ့ အချုပ်အခြာအာဏာ နှင့် အမျိုးသားအကျိုးစီးပွားကို မဆုံးရှုံးရအောင် နိုင်ငံတကာပုဂ္ဂိုလ်ကြီးပါဝင်တဲ့ ကော်မရှင်နှင့် ဖွဲ့စည်းစစ်ဆေးမယ့်အစီအစဉ်ကို လုပ်ဆောင်ရန်မသင့်ပါကြောင်းတင်ပြရင်း ဦးစိုင်းကျော်မိုးရဲ့ အဆိုကို ထောက်ခံလျက် နိဂုံးချုပ်အပ်ပါတယ်။ အားလုံးကျေးဇူးတင်ပါတယ်။
<speech type='speaker'>
ရသေ့တောင်မဲဆန္ဒနယ်မှ ဒေါ်ခင်စောဝေက ဆွေးနွေးဖို့ဖြစ်ပါတယ်။
</speech>
<speech><mp id='334'>ဒေါ်ခင်စောဝေ(ရသေ့တောင်မဲဆန္ဒနယ်)</mp> အားလုံးမင်္ဂလာပါရှင်။ ကျွန်မက ဒီအဆိုကို ထောက်ခံဆွေးနွေးသွားမယ့် ရသေ့တောင်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်ခင်စောဝေ ဖြစ်ပါတယ်။ လေးစားအပ်ပါတဲ့ ဥက္ကဌကြီးရှင်။ နိုင်ငံတော်သမ္မတရုံး၏ သတင်း ထုတ်ပြန်ချက်အမှတ်(၃/၂၀၁၈)ရဲ့ သတင်းခေါင်းစဉ်မှာ ပြည်ထောင်စုသမ္မတနိုင်ငံတော်အစိုးရ အနေဖြင့် လွတ်လပ်သောစုံစမ်းစစ်ဆေးရေးကော်မရှင်တစ်ခုကို ဖွဲ့စည်းသွားရန်လို့ ပါရှိပါတယ်။ ဒီလို လုပ်ဆောင်မယ်ဆိုတဲ့အကြောင်း ကြိုတင်ထုတ်ပြန်ခြင်းဟာ အရင်ကမတွေ့ဖူးပါဘူး။ ဘယ်လိုရည်ရွယ် ချက်နှင့်ထုတ်ပြန်တယ်ဆိုတာကိုလည်း စဉ်းစားရခက်ပါတယ်။ မည်သို့ပင်ဖြစ်စေ ဒီလို ဖွဲ့စည်းမယ့် ရည်ရွယ်ချက်ကိုကော ကြေညာချက်ပါအကြောင်းအရာနှင့် စကားလုံးအသုံးအနှုန်းများကိုပါ လက်မခံ နိုင်တဲ့အတွက်ကြောင့် ဒီအဆိုကို ထောက်ခံဆွေးနွေးရခြင်းဖြစ်ပါတယ်ရှင်။ ဒီကော်မရှင်ကို ဘာ့ကြောင့် ဖွဲ့စည်းဖို့လိုအပ်သလဲဆိုတာကိုတော့ စဉ်းစားကြည့်ဖို့လိုအပ်ပါတယ်။ လွတ်လပ်သော စုံစမ်းစစ်ဆေး ရေးကော်မရှင်ဆိုတဲ့အတွက် အရင်က အစိုးရနှင့်တပ်မတော်က ဖွဲ့စည်းခဲ့တဲ့ကော်မရှင်များဟာ မလွတ် လပ်ဘူးလား။ ဒီအဖွဲ့အစည်းတွေက တရားဝင်သတင်းထုတ်ပြန်ချက်တွေက မမှန်ကန်ဘူးလားဆိုတဲ့ သံသယမေးခွန်းတွေကို ပေါ်ပေါက်လာစေပါတယ်ရှင်။ ဒီသတင်းထုတ်ပြန်ချက်တွေမှာ ဤလွတ်လပ် သောကော်မရှင်သည် ARSA အကြမ်းဖက်အဖွဲ့၊ အကြမ်းဖက်တိုက်ခိုက်မှုပြီးနောက် လူ့အခွင့်အရေး ချိုးဖောက်မှုများ ယင်းနှင့်ဆက်နွှယ်သောကိစ္စရပ်များကို စုံစမ်းစစ်ဆေးမည်ဖြစ်သည်ဟု ဖော်ပြထား ခြင်းဖြစ်ပါတယ်။ ARSA အကြမ်းဖက်တိုက်ခိုက်ခဲ့ပြီးနောက် လုံခြုံရေးတပ်ဖွဲ့ဝင်များက နယ်မြေ ရှင်းလင်းတဲ့အခါ လူမျိုးတုန်းသတ်ဖြတ်တယ်၊ အဓမ္မပြုကျင့်တယ်၊ လူ့အခွင့်အရေးချိုးဖောက်တယ် ဆိုပြီး နိုင်ငံတကာအဖွဲ့အစည်းတွေက တစ်ချိန်လုံးဝါဒဖြန့်တိုက်ခိုက်နေတာ အားလုံးအသိပဲဖြစ်ပါ တယ်။ ခိုင်မာတဲ့သက်သေအထောက်အထား မရှိခဲ့ပါဘူး။ သက်သေအထောက်အထားတိတိကျကျ တင်ပြနိုင်ရင် ပြတ်ပြတ်သားသားအရေးယူပါမယ်လို့ အစိုးရကကော၊ တပ်မတော်ကပါ ကမ္ဘာကိုအသိ ပေးကြေညာထားပြီး ဖြစ်ပါတယ်။ အပြစ်ပေးခဲ့တဲ့ သာဓကတွေကိုလည်း တွေ့ရှိနိုင်ပါတယ်။ ဒါပေမဲ့ ဒါကိုမကျေချမ်းနိုင်တဲ့ ဘင်္ဂါလီလော်ဘီအဖွဲ့ အစည်းများဟာ ကျွန်မတို့နိုင်ငံတော်ကို R2P ICC တို့နှင့် ခြိမ်းခြောက်ရုံသာမက စစ်ရေး၊ စီးပွားရေး၊ နိုင်ငံရေးဖိအားမျိုးစုံပေးလျက် ရှိနေပါတယ်။ အကြမ်းဖက် တဲ့ ARSA အဖွဲ့တွေရဲ့ လုပ်ရပ်ကို စုံစမ်းစစ်ဆေးခြင်းမလုပ်ဘဲနဲ့ အကြမ်းဖက်တိုက်ခိုက်မှု နောက်ပိုင်း လူ့အခွင့်အရေးချိုးဖောက်မှုကို စုံစမ်းစစ်ဆေးမယ်ဆိုတာကိုက နိုင်ငံတကာအလိုကျ လုံခြုံ ရေး တပ်ဖွဲ့ဝင်များကို စစ်ဆေးမယ်ဆိုတာ သိသာထင်ရှားစေတဲ့အချက်ပဲဖြစ်ပါတယ်။ ။ ဥက္ကဋ္ဌကြီးရှင်။ သတင်းထုတ်ပြန်ချက်မှာပါတဲ့ ကော်မရှင်ကိုဦးဆောင်မယ့် နိုင်ငံတော်က ပုဂ္ဂိုလ်ကြီးဆိုတာ ဘယ်လိုပုဂ္ဂိုလ်ကြီးပါလဲ။ ဘယ်လိုအဖွဲ့အစည်းကလဲ။ တရုတ်လား။ ကုလားလား။ အင်္ဂလိပ်လား။ ဘယ်နိုင်ငံကလဲ။ ဘယ်လိုပညာရှင်မျိုးလဲ ဖော်ပြမထားတဲ့အတွက် ရန်သူလား၊ မိတ်ဆွေလားဆိုတာ ကြိုပြီးမသိနိုင်ပါဘူးရှင်။ စုံစမ်းစစ်ဆေးမယ်ဆိုတဲ့အတွက် အပြစ်ကိုရှာမယ့်သူ ဆိုတာကတော့ သေချာပါတယ်။ ဒီကော်မရှင်က စုံစမ်းစစ်ဆေးမယ်ဆိုတဲ့အတွက် ဘယ်သူ့ကို စုံစမ်းစစ်ဆေးမှာလဲ။ ဘယ်သူကမှ ဘယ်အဖွဲ့အစည်းကမှ တရားခံအဖြစ် စစ်ဆေးမခံဘူးဆိုတာ ကိုတော့ သေသေချာချာပြောလိုပါတယ်ရှင်။ ဒီလို မိမိနိုင်ငံအကြောင်းကို ဂဃဏနမသိဘဲ နိုင်ငံတကာ သတင်းအမှားတွေအပေါ်မှာ အခြေခံပြီးတော့ စစ်လား၊ ဆေးလားလုပ်လာမယ့် နိုင်ငံတကာပုဂ္ဂိုလ်ကြီး ရဲ့ ထင်မြင်သုံးသပ်ချက်အစီရင်ခံစာဟာလည်း အမြင်မှန်နှင့်လွဲနေမယ်ဆိုတာ မြေကြီးလက်ခက် မလွဲနိုင်ပါဘူး။ ဒီအစီရင်ခံစာကြောင့် နိုင်ငံတကာဖိအားတွေလျော့ကျသွားမယ်ဆိုတာတော့ ဘယ်လိုမှ မဖြစ်နိုင်ပါဘူး။ နိုင်ငံခြားသား ကိုဖီအာနန်ဦးဆောင်နေတဲ့ရခိုင်ကော်မရှင်ကို ဖွဲ့စည်းခဲ့တုန်းက ပြည်သူ့ လွှတ်တော်မှာအဆိုတင်ပြီးတော့ ကျွန်မတို့ ပြင်းပြင်းထန်ထန်ကန့်ကွက်ခဲ့ကြပါတယ်။ ဒီကော်မရှင်ကို ထောက်ခံတဲ့ကိုယ်စားလှယ်တွေကတော့ ကော်မရှင်ဟာအကြံပေးရုံသက်သက်ဖြစ်တယ်ဆိုပြီး ဆွေးနွေး ခဲ့ကြတာ အားလုံးအသိပဲဖြစ်ပါတယ်။ နောက်ဆုံးမှာ ကိုဖီအာနန်ရဲ့အကြံပေးချက်တွေအားလုံးကို လက်ခံပြီးတော့ ရခိုင်အရေးမှာလမ်းပြမြေပုံအဖြစ် သတ်မှတ်လုပ်ဆောင်ခဲ့ကြပါတယ်။ ဒီအစီရင်ခံစာ ဟာ ဆေးခါးကိုသကြားနဲ့ဖုံးအုပ်သလိုမျိုးဖြစ်နေပြီးတော့ ရခိုင်ဒေသဖွံ့ဖြိုးရေးကို အယောင်ပြကာ နိုင်ငံသားမဟုတ်တဲ့ ဘင်္ဂါလီတွေရဲ့ အခွင့်အရေးကိုရရှိနိုင်ဖို့ ဇောင်းပေးဖော်ပြနေတာကိုလည်း မြင်တွေ့နေရပါတယ်။ ကိုဖီအာနန်ကော်မရှင်က အကြံပေးကော်မရှင်ဖြစ်တာတောင်မှ ဒီလောက်ထိ အရေးပါခဲ့တယ်ဆိုရင် အခုဟာက စုံစမ်းစစ်ဆေးရေးကော်မရှင်ဖြစ်တဲ့အတွက်ကြောင့် အပြစ်ပေး အရေးယူမှုတွေက နောက်ထပ်ကကပ်ပါလာတယ်ဆိုတာကို မမေ့လျော့သင့်ပါဘူး။ ကျွန်မတို့ရဲ့ တိုင်းပြည်မှာ ရခိုင်ပြဿနာကိုသေချာနားလည်တဲ့ တိုင်းချစ် ပြည်ချစ်ပုဂ္ဂိုလ်တွေ၊ ပညာရှင်တွေ အများကြီးရှိတယ်ဆို တာသိပါလျက်နှင့် နိုင်ငံခြားသားဦးဆောင်မှမှန်တယ်၊ တရားတယ်လို့ထင်နေ ကြတယ်ဆိုရင်တော့ သူခိုးကိုဓားရိုးကမ်းတဲ့အဖြစ်မျိုးနှင့် ကြုံတွေ့ရမှာကိုလည်း စိုးရိမ်မိပါတယ်ရှင်။ လေးစားအပ်ပါသော ဥက္ကဋ္ဌကြီးရှင်။ ရခိုင်အရေးဟာ နိုင်ငံတော်အရေးလို့ဆိုပေမဲ့လည်း အရင်ဆုံးဒုက္ခရောက်ကြရမှာက ဒေသခံရခိုင်တိုင်းရင်းသားတွေပဲ ဖြစ်ပါတယ်။ နိုင်ငံသားမဟုတ်တဲ့ ဘင်္ဂါလီတွေရဲ့ ကျူးကျော်အကြမ်းဖက်တိုက်ခိုက်မှုတွေကြောင့် မိမိနေရပ်ကို စွန့်ခွာပြေးနေကြရပါ တယ်။ အခုဆိုရင် ရခိုင်ပြည်မြောက်ပိုင်းဒေသဟာ နိုင်ငံသားလည်းမဟုတ်တဲ့ တစ်ဖက်နိုင်ငံက ဘင်္ဂါလီတွေရဲ့ လက်ထဲကို လုံးလုံးရောက်သွားပြီလို့ ပြောလို့ရပါတယ်။ နောင်ဆိုလို့ရှိရင် ဒီနယ်မြေမှာ နိုင်ငံတော်ရဲ့ အချုပ်အခြာအာဏာကျဆုံးသွားမယ်ဆိုတာကိုလည်း မလွှဲမသွေကြုံတွေ့လာနိုင်ပါတယ် ရှင်။ ရခိုင်လူမျိုးတွေဟာ သမိုင်းနှင့်ချီပြီးတော့ မိမိပိုင်နက်ကို၊ မိမိနယ်မြေကို ကာကွယ်ခဲ့ကြပါတယ်။ ကျွန်မတို့ဟာလည်း လွှတ်တော်ထဲမှာ ဒီလိုတင်ပြဆွေးနွေးနေကြရတာက အစွန်းရောက်လို့မဟုတ်ပါ ဘူး။ မိမိတို့ရဲ့ ဘိုးဘွားနယ်မြေကို တစ်လက်မမျှကျူးကျော်မခံလိုတဲ့ မျိုးချစ်စိတ်ကြောင့်ပဲဖြစ်ပါတယ်။ အဲဒီအတွက်ကြောင့် ကျွန်မတို့ဒီအဆိုကို ကန့်ကွက်ရခြင်းဖြစ်ပါတယ်။ နိုင်ငံတကာဖိအားကို ကြောက်လို့ နိုင်ငံတကာပုဂ္ဂိုလ်ကြီးကို တရားသူကြီးလိုပုံစံမျိုးထည့်မယ်ဆိုလို့ရှိရင် ကျွန်မတို့ဟာ ကျားရှေ့မှောက်ကိုရောက်နေတဲ့ ယုန်သူငယ်လိုအဖြစ်မျိုး ရောက်သွားစေနိုင်ပါတယ်။ အဲဒါကြောင့် မိမိနိုင်ငံတော်ကို ကာကွယ်ဖို့အတွက်ဆိုရင်တော့ အသိပညာရှင်၊ အတတ်ပညာရှင် ပါတဲ့လူတွေနဲ့ ဖွဲ့စည်းသင့်ပါတယ်လို့ ဒီအဆိုကို ထောက်ခံဆွေးနွေးရင်း နိဂုံးချုပ်ပါတယ်ရှင်။ အားလုံးကို ကျေးဇူးတင်ပါတယ်။</speech>
<speech type='speaker'>
ဖားဆောင်းမဲဆန္ဒနယ်မှ ဒေါ်နန်းထွေးသူက ဆွေးနွေးဖို့ ဖြစ်ပါတယ်။
</speech>
<speech><mp id='245'>ဒေါ်နန်းထွေးသူ(ဖားဆောင်းမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် အားလုံး မင်္ဂလာအပေါင်းနှင့် ပြည့်စုံကြပါစေ။ မိုင်းပန်မဲဆန္ဒနယ်မှ ဦးစိုင်းကျော်မိုးရဲ့ အရေးကြီးအဆိုကို ပါဝင်ဆွေးနွေးသွားမယ့် ဖားဆောင်းမဲန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်နန်းထွေးသူ ဖြစ်ပါတယ်။ ဥက္ကဋ္ဌကြီးရှင်။ နိုင်ငံတော်သမ္မတရုံးရဲ့ ၂၀၁၈ ခုနှစ်၊ မေလ ၃၀ ရက် နေ့စွဲဖြင့် သတင်းထုတ်ပြန်ချက်အမှတ်(၃/၂၀၁၈)အရ ပြည်ထောင်စုသမ္မတမြန်မာနိုင်ငံတော်အစိုးရ အနေဖြင့် လွတ်လပ်သောစုံစမ်းစစ်ဆေးရေးကော်မရှင်တစ်ခုကို ဖွဲ့စည်းသွားရန်ရှိသည်ဟု ထုတ်ပြန် ထားသည့်ကြေညာချက်သည် ရခိုင်ပြည်နယ်အတွင်း ပြန်လည်သင့်မြတ်ရေး၊ တည်ငြိမ်အေးချမ်းရေး နှင့် ဖွံ့ဖြိုးတိုးတက်ရေးတို့ဆောင်ရွက်ရာတွင် အမျိုးသားအစီအစဉ်တစ်ရပ်အနေဖြင့် ရည်ရွယ်ချက် ကောင်းများဖြင့် ကြားဖြတ်အကြံပြုချက်များကိုပါ ထည့်သွင်းစဉ်းစားသွားမည်ဟု ဆုံးဖြတ်ခြင်းသည် ယခုလက်ရှိရခိုင်ပြည်နယ်၏ အရေးကိစ္စများကို ပြည်သူတွေကို ပွင့်လင်းမြင်သာစွာဖြင့် အလေးအနက် ထားပြီး ထုတ်ပြန်ထားတာဖြစ်ပါတယ်။ ကုလသမဂ္ဂလုံခြုံရေးကောင်စီကိုယ်စားလှယ်အဖွဲ့၏ ပြောကြား သွားသည့်အပေါ် ဖွဲ့စည်းခြင်းများမဟုတ်သလို မည်သည့်ပြည်ပနိုင်ငံများမှ အမိန့်ပေးစေခိုင်းမှုကြောင့် ထပ်မံဆောင်ရွက်ခြင်းမျိုးလည်း မဟုတ်ပါ။ ဥက္ကဋ္ဌကြီးရှင်။ ယခုလက်ရှိအခြေအနေတွင် နိုင်ငံခြားတိုင်းပြည်တစ်ခုကိုရောက်ရှိသွားလို့ မြန်မာပြည်အကြောင်းကိုမေးကြည့်ရင် သိနိုင်ပါတယ်။ ရခိုင်ပြည်နယ်မြောက်ပိုင်းက မူဆလင်တွေကို ဖိနှိပ်တယ်ဆိုပြီး လမ်းဘေးဈေးသည်ကအစ ပြောနေကြတယ်လို့ သိရပါတယ်။ ဒီလိုဘာကြောင့်ဖြစ်ရ သလဲလို့ ပြန်လေ့လာကြည့်တဲ့အခါမှာ ပုဂ္ဂလိကမီဒီယာကုမ္ပဏီကြီးတွေမှာ မြန်မာနိုင်ငံနဲ့ပတ်သက်တဲ့ အကြောင်းတွေကို ထပ်ခါထပ်ခါအကြိမ်ကြိမ်လွှင့်နေတာဖြစ်၍ ငွေသုံးနိုင်ရင်သုံးနိုင်သလို လွှင့်လို့ရ တယ်ဆိုတာကိုလည်း သိခဲ့ရပါတယ်။ မြန်မာနိုင်ငံက ရခိုင်ပြည်နယ်မြောက်ပိုင်းသတင်းဟာ ဒီလိုအရေးကြီးတဲ့သတင်းအနေနဲ့ အခုအချိန်အခါမှာ အကြိမ်ကြိမ်လွှင့်ခံနေရတာဖြစ်လို့ ဒီကော်မရှင် ဖွဲ့စည်းသည့်အခါမှာလည်း နိုင်ငံခြားပညာရှင်ပါဝင်သည်ဖြစ်စေ၊ မပါဝင်သည်ဖြစ်စေ နိုင်ငံတကာက စိတ်ဝင်စားစွာ စောင့်ကြည့်ခံနေရတဲ့ကိစ္စရပ်တစ်ခု ဖြစ်နေပါတယ်။ သို့သော်လည်း ပညာရှင်တစ်ဦး ထည့်သွင်းဖွဲ့စည်းမည်ဆိုရင်တော့ဖြင့် နိုင်ငံတကာမှ ဖိအားပေးနေတဲ့ ကျွန်မတို့ရဲ့ ရခိုင်ပြည်နယ် အရေးကိစ္စသည် နိုင်ငံတကာလက်ခံနိုင်တဲ့ စစ်ဆေးဆုံးဖြတ်ချက် အကျိုးကျေးဇူးကိုတော့ ရရှိနိုင်မှာ ဖြစ်ပါတယ်။ ဥပမာအားဖြင့် ကိုယ်နှင့်ပတ်သက်သောပြစ်မှုတစ်ခုကို ကိုယ်ကိုယ်တိုင်စစ်ဆေး ဆုံးဖြတ် ခြင်းဟာ မသင့်တော်ပါ။ ဒီကော်မရှင်ဖွဲ့စည်းရာမှာ ပြည်ပပညာရှင် ပါဝင်ဖွဲ့စည်းခြင်းဟာ ပိုမိုသင့်တော်ပြီး အများတကာ၏ယုံကြည်မှုကိုလည်း ပိုမိုရရှိနိုင်မှာဖြစ်ပါတယ်။ ။ ဥက္ကဋ္ဌကြီးရှင်။ မြန်မာ့စီရင်ရေးစနစ်မှာ စံတစ်ခုအဖြစ် လက်ခံကျင့်သုံးနေတဲ့ စီရင်ထုံးတစ်ခုကို တင်ပြလိုပါတယ်။ ၁၉၆၆ ခုနှစ်၊ မြန်မာနိုင်ငံစီရင်ထုံး တရားရုံးချုပ်စာ ၆၁၆ မှာ တရားစီရင်ရာတွင် အမှန်ကိုဆုံးဖြတ်ရုံမျှမကဘဲ ထိုသို့အမှန်တရားစီရင်ကြောင်း အများမြင်စေရာသည်ဆို၍ သုံးသပ်ထား ပါတယ်။ ဆိုလိုတာကတော့ အမှန်တရားစီရင်တယ်။ ဆုံးဖြတ်တယ်ဆိုတာနဲ့မပြီးပါဘူး။ တကယ့်အမှန် တရားကိုဆုံးဖြတ်ကြောင်း ထင်ရှားဖို့ ပွင့်လင်းမြင်သာမှုရှိစွာ ဆောင်ရွက်ရမှာဖြစ်ပါတယ်။ အများတကာယုံကြည်ဖို့ကိုလည်း လိုအပ်ပါတယ်။ အထက်ပါမူသဘောဟာ ဘယ်နိုင်ငံတကာ အဖွဲ့အစည်း ဘယ်နိုင်ငံခြားတိုင်းပြည်က ချမှတ်ထားတဲ့မူသဘော မဟုတ်ပါဘူး။ ၁၉၆၆ ခုနှစ်ကစလို့ မြန်မာနိုင်ငံတရားရုံးများအဆက်ဆက်က ကျင့်သုံးခဲ့တဲ့မူဖြစ်ပါတယ်။ ဒီမူသဘောအရ နိုင်ငံတော် အကြီးအကဲများက အကြောင်းရှိလို့ အမှန်ကိုစစ်ဆေးဆုံးဖြတ်ပြီး ထိုသို့စစ်ဆေးဆုံးဖြတ်ကြောင်းကို ပွင့်လင်းမြင်သာစွာ နိုင်ငံတကာသိစေဖို့၊ နိုင်ငံတကာမှ ပညာရှင်တစ်ဦးထည့်သွင်းဖွဲ့စည်းခဲ့ခြင်း ဖြစ်တယ်လို့ ယုံကြည်ပါတယ်။ ကျွန်မတို့အားလုံးဟာ အစိုးရရဲ့ လုပ်ဆောင်ချက်များကို အနုတ် လက္ခဏာနဲ့မကြည့်ဘဲ အပေါင်းလက္ခဏာနဲ့ကြည့်ပြီး ပူးပေါင်းဆောင်ရွက်စေချင်ပါတယ်။ ဥက္ကဌကြီးရှင်။ ဖွဲ့စည်းပုံအခြေခံဥပဒေပုဒ်မ ၃၈၅ အရ နိုင်ငံတော်၏ လွတ်လပ်ရေးနှင့် အချုပ်အခြာအာဏာတည်တံ့ခိုင်မြဲရေးတို့ကို ကာကွယ်စောင့်ရှောက်ရန် နိုင်ငံသားတိုင်းရဲ့ တာဝန် ဖြစ်တယ်လို့ ဖော်ပြထားတဲ့အတိုင်း ကျွန်မတို့နိုင်ငံရဲ့ အချုပ်အခြာအာဏာကို မည်သည့်နိုင်ငံကိုမျှ ဝင်ရောက်စွက်ဖက်ပိုင်ခွင့်ပြုမှာ မဟုတ်ပါဘူး။ ကျွန်မတို့နိုင်ငံရဲ့ အချုပ်အခြာအာဏာ တည့်တံ့ခိုင်မြဲ ရေးကို ကျွန်မတို့နိုင်ငံသူနိုင်ငံသားအားလုံးကပဲ တစ်သက်လုံး ကာကွယ်စောင့်ရှောက်သွားမှာမို့ ပြည်တွင်းအဖွဲ့အစည်းတစ်ခုဖွဲ့ပြီး ပြည်ပပညာရှင်ပုဂ္ဂိုလ်တစ်ဦးကိုသာ ပြည်ပနိုင်ငံများ၏ ယုံကြည်မှု ရရှိရန် မိမိတို့စိတ်ကြိုက်ရွေးချယ်စစ်ဆေးသွားမှာ ဖြစ်ပါတယ်။ ဥက္ကဋ္ဌကြီးရှင်။ ပြည်ပပညာရှင် ပါဝင်မှုကို ကမ္ဘာ့မိသားစုနိုင်ငံအဖြစ်ခံယူပြီး အကူအညီပေးနိုင်သကဲ့သို့ အကူအညီရနိုင်သည်ဆိုသည့် တွေးခေါ်မှုမျိုးထားရှိဖို့ လိုအပ်ပါလိမ့်မယ်။ ငါမပါမပြီး ငါတစ်ယောက်တည်းလည်းမပြီး အားလုံးပါမှ ပြီးမယ်ဆိုတဲ့စိတ်ဓာတ် ရှိစေချင်ပါတယ်။ ယခုလို အဆိုရှင်ရဲ့ ပြည်တွင်းပညာရှင်များဖြင့် စစ်ဆေးခြင်း မျိုးကို ကျွန်မတို့နိုင်ငံသားအားလုံးက နားလည်လက်ခံနိုင်ပါသော်လည်း ရခိုင်ပြည်နယ်အရေးသည် ပြည်တွင်း၌သာဖြေရှင်းရမည့်ကိစ္စမဟုတ်တော့ဘဲ နိုင်ငံတကာက အပြစ်တင်ဝေဖန်ပြီး မိမိတို့နိုင်ငံရဲ့ ဂုဏ်သိက္ခာကို ကျဆင်းစေမယ့်သတင်းမှားမျိုးကိုလည်း ပြန်လည်ဖြေရှင်းရန်အတွက် ပြည်ပပညာရှင် တစ်ဦးကို မဖြစ်မနေထည့်သွင်းစစ်ဆေး၍ နိုင်ငံတကာရဲ့ ယုံကြည်မှုကို ရယူရမှာဖြစ်ပါတယ်။ ယခုဆိုရင် သမ္မတရုံးက(၃/၂၀၁၈) သတင်းထုတ်ပြန်သည်နှင့်တစ်ပြိုင်နက် ရခိုင်ပြည်နယ်အရေးကို အစဉ်တစိုက်ဝေဖန်ခဲ့သော ဗြိတိသျှနိုင်ငံခြားရေးဝန်ကြီး ဘောရစ်ဂျွန်ဆင်ပင်လျှင် မိမိတို့ သမ္မတ အစိုးရရဲ့ ကြေညာချက်ကို ကြိုဆိုပါတယ်လို့ သူ့ရဲ့ တွစ်တာစာမျက်နှာမှာ ရေးသားထားတာကို တွေ့ရ ပါတယ်။ ဥက္ကဌကြီးရှင်။ နိဂုံးချုပ်အနေဖြင့် ကျွန်မတို့အားလုံးဟာ ကမ္ဘာကြီးကို အမြင်ကျဉ်းကျဉ်းနဲ့ မကြည့်စေချင်ပါဘူး။ ကောင်းကင်မှာပျံဝဲနေတဲ့ သိန်းငှက်ရဲ့မျက်လုံးနဲ့ကြည့်ဖို့ လိုအပ်ပါလိမ့်မယ်။ သို့မှသာ မြင်ကွင်းကျယ်တွေမြင်ရပြီး ဘယ်နေရာမှာ ချောက်ကမ်းပါး၊ ဘယ်နေရာမှာ သားရဲ တိရစ္ဆာန်၊ ဘယ်နေရာမှာ ရေကြည်ရာ မြက်နုရာ၊ ဘယ်နေရာမှာစမ်းချောင်းများ စီးဆင်းနေတယ် ဆိုတာကို မြင်တွေ့ရမယ်ဆိုရင် ဘယ်နေရာကိုရွေးချယ်သင့်ကြောင်း ကောင်းမွန်တဲ့ဆုံးဖြတ်ချက်ရနိုင် ပါလိမ့်မယ်။ နောက်ဆုံးအနေနဲ့ အပြန်အလှန်ဆွေးနွေးကြတဲ့ပုဂ္ဂိုလ်များအနေနဲ့ ပြောဆိုတဲ့နေရာမှာ နိုင်ငံချစ်တဲ့စိတ်ဓာတ်ကိုအခြေခံပြီး တည်ဆောက်စရာစကားများဖြစ်ပါစေလို့ ဆန္ဒပြု ရင်း ကျွန်မရဲ့ အဆိုဆွေးနွေးမှုကို နိဂုံးချုပ်အပ်ပါတယ်ရှင်။ အားလုံးကိုကျေးဇူးတင်ပါတယ်ရှင်။</speech>
<speech type='speaker'>
တပ်မတော်သားပြည်သူ့လွှတ်တော်ကိုယ်စားလှယ် ဒုတိယဗိုလ်မှူးကြီးကျော်ဇင်ဝင်း က ဆွေးနွေးဖို့ ဖြစ်ပါတယ်။
</speech>
<speech><mp id='000'>ဒုတိယဗိုလ်မှူးကြီးကျော်ဇင်ဝင်း(တပ်မတော်သားကိုယ်စားလှယ်)</mp>အားလုံးမင်္ဂလာပါ ခင်ဗျား။ ကျွန်တော်ကတော့ တပ်မတော်သားပြည်သူ့လွှတ်တော်ကိုယ်စားလှယ် ဒုတိယဗိုလ်မှူးကြီး ကျော်ဇင်ဝင်း ဖြစ်ပါတယ်။ ကျွန်တော့်အနေနဲ့ မိုင်းပန်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးစိုင်းကျော်မိုး တင်သွင်းတဲ့အရေးကြီးအဆိုကို အကြံပြုဆွေးနွေးသွားမှာဖြစ်ပါတယ်။ Power Point ဖြင့် တင်ပြခွင့်ပြုပါခင်ဗျား။ ဥက္ကဋ္ဌကြီးခင်ဗျား။ အရေးကြီးအဆိုနှင့်စပ်လျဉ်းပြီး ကျွန်တော့်အနေနဲ့ ကတော့ အမျိုးသားလုံခြုံရေးနှင့် လူ့အခွင့်အရေးပေါ်မူတည်ပြီး အကြံပြု ဆွေးနွေးလိုပါတယ်။ နိုင်ငံ တစ်နိုင်ငံဟာ အချုပ်အခြာအာဏာမရှိဘဲနဲ့ရပ်တည်နိုင်စွမ်းရှိမှာမဟုတ်သလို လူ့အခွင့်အရေးဆိုတာ လည်း ရလာနိုင်မှာမဟုတ်ပါဘူး။ နိုင်ငံတစ်နိုင်ငံရဲ့ အမျိုးသားအကျိုးစီးပွားကို ကာကွယ်နိုင်မှသာ လူ့အခွင့်အရေးကိုလည်း အပြည့်အဝကာကွယ်စောင့်ရှောက်နိုင်မှာဖြစ်ပါတယ်။ ကမ္ဘာ့သမိုင်းကို လေ့လာကြည့်လျှင် အချုပ်အခြာအာဏာကျဆုံးတဲ့နိုင်ငံတွေမှာ လူ့အခွင့်အရေးမရရှိနိုင်တာကို တွေ့ရ မှာဖြစ်ပါတယ်။ လူ့အခွင့်အရေးကိုအကြောင်းပြပြီးတော့ နိုင်ငံတစ်နိုင်ငံရဲ့ အချုပ်အခြာအာဏာကို ထိခိုက်စေတာ၊ အမျိုးသားအကျိုးစီးပွားကိုထိခိုက်စေတာဟာ အဲဒီနိုင်ငံရဲ့ လူ့အခွင့်အရေးကို ကျိုးပေါက်စေတာပဲဖြစ်ပါတယ်။ ဥပမာအားဖြင့် အမေရိကန်နိုင်ငံဟာ ၎င်းတို့နိုင်ငံသားများရဲ့ အကျိုး စီးပွားနဲ့ လူ့အခွင့်အရေးကိုကာကွယ်ဖို့အတွက် အခြားနိုင်ငံများအပေါ် ဝင်ရောက်စွက်ဖက်နေခြင်း ဟာ အမျိုးသားအကျိုးစီးပွားနှင့် လူ့အခွင့်အရေးရဲ့အားပြိုင်မှုလို့ဆိုနိုင်ပါတယ်။ ဥက္ကဋ္ဌကြီးခင်ဗျား။ ကျွန်တော်တို့နိုင်ငံအနေနဲ့လည်း အချုပ်အခြာအာဏာနဲ့လူ့အခွင့်အရေး ယှဉ်လာမယ်ဆိုလျှင် အချုပ်အခြာအာဏာတည်မြဲရေးကိုသာ ဦးစားပေးရွေးချယ်ရမှာဖြစ်ကြောင်း အကြံပြုလိုပါတယ်။ အမျိုးသားလုံခြုံရေးကဏ္ဍမှာတော့ နိုင်ငံတော်နှင့်ပြည်သူအတွက် လုံခြုံရေး ဆောင်ရွက်ပေးရမှာဖြစ်ပါတယ်။ သမားရိုးကျအယူအဆဟောင်းဖြစ်တဲ့ State Security ဟာ နိုင်ငံတော်ကို ကာကွယ်ရန်ဖြစ်ပြီးတော့ ပြောင်းလဲတိုးတက်လာတဲ့ Human Security အယူအဆအရ ပြည်သူလူထုရဲ့အကျိုးစီးပွားကို ကာကွယ်ပေးခြင်းဖြင့် နယ်မြေလုံခြုံရေးနဲ့ဖွံ့ဖြိုးတိုးတက်ရေး တစ်ပြိုင် တည်းရရှိနေမှာဖြစ်ကြောင်း လေ့လာသိရှိရပါတယ်။ နိုင်ငံတော်လုံခြုံရေးနဲ့ပတ်သက်လို့ အမေရိကန် ပညာရှင်နှစ်ဦးဖြစ်တဲ့ Frank Trager နဲ့ Frank Simonic တို့က နိုင်ငံတော်လုံခြုံရေး သို့မဟုတ် အမျိုးသားလုံခြုံရေးဆိုတာ နိုင်ငံတော်လုံခြုံ ရေးကိစ္စရပ်များနှင့် နိုင်ငံတကာရေးရာကိစ္စရပ်များမှာ မိမိ တို့အမျိုးသားအကျိုးစီးပွားကို ကာကွယ်စောင့်ရှောက်ရန် သို့မဟုတ် တိုးပွားစေရန်အတွက် ဖြစ်တန်ရာ ရှိသော ပြည်တွင်းပြည်ပခြိမ်းခြောက်မှုအန္တရာယ်များကိုဖြစ်စေ၊ ပြည်ပကကြိုးကိုင်ခြယ်လှယ်ဖန်တီးနေ သော ခြိမ်းခြောက်မှုကိစ္စရပ်များကိုဖြစ်စေ ဆန့်ကျင်တွန်းလှန်ဆောင်ရွက်ရန်အတွက် နိုင်ငံတော်အစိုးရ က သတ်မှတ်တဲ့မူဝါဒရဲ့ အစိတ်အပိုင်းတစ်ရပ်ဖြစ်တယ်လို့ အဓိပ္ပာယ်ဖွင့်ဆိုခဲ့ပါတယ်။ ဒါကိုကြည့်ခြင်း အားဖြင့် လူ့အခွင့်အရေးကို အဓိကထားတဲ့အမေရိကန်လိုနိုင်ငံမှာတောင် အစိုးရက အမျိုးသားအကျိုး စီးပွားကိုပဲ အဓိကထားပြီးတော့ American First ဆိုတဲ့မူဝါဒချမှတ်လုပ်ဆောင်တာကို သတိပြု ရမှာ ဖြစ်ပါတယ်။ ဒါ့အပြင် နိုင်ငံတော်လုံခြုံ ရေးဖြစ်တဲ့ နိုင်ငံတော်တစ်ခုရဲ့ နိုင်ငံရေး၊ စစ်ရေး၊ စီးပွားရေး၊ လူမှုရေး၊ သိပ္ပံနှင့်နည်းပညာရေးရာ၊ သဘာဝပတ်ဝန်းကျင်ရေးရာ၊ နိုင်ငံတကာဆက်ဆံရေးနှင့် သံတမန်ရေးရာစတဲ့ ဘက်စုံကဏ္ဍတွေမှာ ပြည်ပမှဖြစ်စေ၊ ပြည်တွင်းမှဖြစ်စေ ခြိမ်းခြောက်အန္တရာယ် ပြုနေမှုများအား ကင်းဝေးအောင် ဟန့်တားထိန်းချုပ်ဖြေရှင်းဖို့အတွက်လည်း နိုင်ငံသားတိုင်းက လိုက်နာဆောင်ရွက်ကြရမယ့် သမိုင်းပေးတာဝန်ဖြစ်တယ်ဆိုတာ သတိပြုစေလိုပါတယ်။ လူမှုရေး အဖွဲ့အစည်းတွေ၊ လူ့အခွင့်အရေးဆိုင်ရာအဖွဲ့အစည်းတွေ၊ မီဒီယာတွေ၊ နိုင်ငံရေးပါတီတွေ၊ လွတ်လပ် စွာဖွဲ့စည်းထားတဲ့အသင်းအဖွဲ့များအားလုံးက နိုင်ငံတော်လုံခြုံရေး၊ အချုပ်အခြာအာဏာတည်တံ့ ခိုင်မြဲရေးအတွက် ပူးပေါင်းဆောင်ရွက်နိုင်ဖို့လည်း လိုအပ်ပါတယ်။ ရခိုင်ပြည်နယ်မှာ နယ်စပ်လူဝင်မှု ပြဿနာများနှင့် တရားမဝင်လူဦးရေစိမ့်ဝင်ပြောင်းရွှေ့လာမှုတွေကြောင့် နိုင်ငံတော်လုံခြုံ ရေးကို ထိခိုက်လာခဲ့ပါတယ်။ စိမ့်ဝင်လာတဲ့ ARSA အဖွဲ့က ဦးဆောင်တဲ့အစွန်းရောက်ဘင်္ဂါလီတွေရဲ့နယ်မြေ ရယူလိုမှု၊ ဘာသာရေးအစွန်းရောက်မှုတွေကြောင့် ရခိုင်ပြည်နယ်မှာ အကြမ်းဖက်တိုက်ခိုက်မှုများ ဖြစ်ပွားခဲ့ပါတယ်။ အကြမ်းဖက်တိုက်ခိုက်မှုမှာ ဒေသခံဘင်္ဂါလီ ၄၀၀၀ ခန့်ပါဝင်တာကို ကြည့်ခြင်းအား ဖြင့် မိမိတို့နိုင်ငံမှာ နှစ်ပေါင်းဘယ်လောက်ကြာအောင် နေထိုင်သည်ဖြစ်ပါစေ၊ တိုင်းရင်းသား မဟုတ်သူတွေဟာ နေထိုင်တဲ့နိုင်ငံရဲ့ ကျေးဇူးသစ္စာကိုမစောင့်သိဘဲနဲ့ ၎င်းတို့နှင့်လူမျိုးဘာသာတူညီတဲ့ အကြမ်းဖက်အဖွဲ့တွေရဲ့ စည်းရုံးသိမ်းသွင်းမှုအောက်ရောက်သွားတယ်ဆိုတာ လူ့အသက်ပေါင်းများစွာ ပေးဆပ်ပြီး သင်ခန်းစာယူခဲ့ရပါတယ်။ ARSA ဦးဆောင်တဲ့အစွန်းရောက်ဘင်္ဂါလီများနဲ့ အကြမ်းဖက် တိုက်ခိုက်မှုဖြစ်စဉ်တွေကြောင့် ပျက်ယွင်းခဲ့ရတဲ့နယ်မြေဒေသတည်ငြိမ်အေးချမ်းရေး၊ တရားဥပဒေ စိုးမိုးရေးနှင့် နယ်မြေခံပြည်သူလူထုကို ကာကွယ်စောင့်ရှောက်ဖို့အတွက် စစ်ဆင်ရေးနယ်မြေ သတ်မှတ်ပေးရေးလုံခြုံရေးတာဝန်ထမ်းဆောင်ခဲ့ကြရပါတယ်။ တပ်မတော်အနေနဲ့ အဆိုပါအကြမ်း ဖက်တိုက်ခိုက်မှုဖြစ်စဉ်ဖြစ်ပွားချိန်မှာ လူမျိုး၊ ဘာသာခွဲခြားမှုမရှိဘဲ အသက်အန္တရာယ်အတွက် စိုးရိမ် ထိတ်လန့်နေကြတဲ့ဒေသခံတိုင်းရင်းသားပြည်သူတွေကို လုံခြုံမှုရှိသောနေရာများသို့ ကူညီပြောင်းရွှေ့ ပေးခြင်း၊ ရွှေ့ပြောင်းဒုက္ခသည်များရဲ့ စားဝတ်နေရေးအတွက် ထောက်ပံ့ကူညီဆောင်ရွက်ပေးခြင်း၊ တပ်မတော်နယ်လှည့်ဆေးကုသရေးအဖွဲ့များတွင် ကျန်းမာရေးစောင့်ရှောက်မှုလုပ်ငန်းများလုပ်ဆောင် ပေးခြင်း၊ နေရပ်ရှောင်ဒုက္ခသည်များအတွက် အနယ်နယ်အရပ်ရပ်ကလှူဒါန်းတဲ့ထောက်ပံ့ပစ္စည်းများ အား တပ်မတော် လေယာဉ်၊ ရေယာဉ်၊ မော်တော်ယာဉ်များဖြင့် လိုအပ်သည့်နေရာများသို့ အရောက် ပို့ဆောင်ပေးခြင်းတို့ကို အချိန်နှင့်တစ်ပြေးညီဆောင်ရွက်ပေးခဲ့ပါတယ်။ ရခိုင်ပြည်နယ်အတွင်း လုံခြုံ ရေးကိစ္စများဆောင်ရွက်နေစဉ်မှာပဲ လူသားချင်းစာနာထောက်ထားမှုအကူအညီများကို တစ်ပြိုင်တည်း ဆောင်ရွက်ပေးခဲ့တာဖြစ်ပါတယ်။ ရခိုင်-ဘင်္ဂါလီ ပဋိပက္ခဟာ မမျှော်လင့်ဘဲနဲ့ဖြစ်ပေါ်လာတဲ့ ရာဇဝတ်မှုတစ်ခုအပေါ် အခြေခံပြီး နှစ်ဖက်အုပ်စုတို့လက်တုံ့ပြန်ရာကနေ ပေါ်ပေါက်လာခြင်းဖြစ်ပါ တယ်။ ၎င်းအခွင့်အလမ်းကိုအသုံးချပြီးတော့ ARSA အဖွဲ့က ရည်ရွယ်ချက်ရှိရှိနဲ့မြန်မာနိုင်ငံအပေါ် ဘာသာရေးစစ်ပွဲဆင်နွှဲရန်နှင့် ဘင်္ဂါလီနယ်မြေတစ်ခုထူထောင်ရန် လုပ်ဆောင်ခဲ့ကြပါတယ်။ ဒါ့အပြင် ရခိုင်တိုင်းရင်းသားများအပေါ် တိုက်ခိုက်ရန်အတွက်လည်း မြေပေါ်မြေအောက်အဖျက်သမားများ၊ နိုင်ငံတကာအဖွဲ့အစည်းများမှ သွေးထိုးလှုံ့ဆော်ဖန်တီးခဲ့ကြောင်း ထင်ရှားစွာတွေ့ခဲ့ရပါတယ်။ အခွင့်သာရင် အကြမ်းဖက်မှုတွေ ထပ်မံဖြစ်ပွားလာနိုင်လို့ နိုင်ငံတကာမှဝင်ရောက်စွက်ဖက်လာနိုင် မည့်အခြေအနေမရောက်ရှိစေရေးအတွက် နိုင်ငံတော်အစိုးရက နိုင်ငံတကာဥပဒေများနှင့်အညီ စနစ်တကျစီမံဆောင်ရွက်သင့်ပြီး ကုလသမဂ္ဂနှင့် နိုင်ငံတကာအသိုက်အဝန်းတို့နားလည်လက်ခံစေရန် ဆောင်ရွက်ရမှာဖြစ်ပါတယ်။ လူသားချင်းစာနာထောက်ထားမှုဆိုင်ရာ အကူအညီပေးနေတဲ့ အဖွဲ့အစည်းအားလုံးကလည်း နိုင်ငံတော်အစိုးရနှင့်လက်တွဲပြီး အစိုးရရဲ့ စီမံခန့်ခွဲမှုဖြင့်သာ ဒုက္ခသည် များအတွက် ထိရောက်သောအကူအညီဖြစ်စေရန် အခြေခံလူ့အခွင့်အရေးစံနှုန်းများနှင့်အညီသာ ဆောင်ရွက်သင့်ကြောင်း အကြံပြုလိုပါတယ်။ ။ ဥက္ကဌကြီးခင်ဗျား။ နိဂုံးချုပ်အနေနဲ့ ရခိုင်ပြည်နယ်အရေးကိစ္စဟာ လူ့အခွင့်အရေး လူသားချင်း စာနာထောက်ထားမှုတို့ကို အကြောင်းပြပြီးတော့ နောက်ကွယ်မှ ရည်ရွယ်ချက်ရှိစွာနဲ့အဖျက်လုပ်ငန်း များပြုမူလုပ်ဆောင်လာမှုများဟာ နိုင်ငံတော်လုံခြုံရေးနဲ့အမျိုးသားအကျိုးစီးပွားကို ထိခိုက်လာစေတဲ့ အတွက် အထူးသတိထားစောင့်ကြည့်ကာကွယ်သွားရန် လိုအပ်တဲ့အချိန်ဖြစ်ခြင်း၊ ARSA အလွန်ရခိုင် အရေးကိစ္စနှင့်ပတ်သက်ပြီးတော့ စုံစမ်းရေးအဖွဲ့များ ဖွဲ့စည်းဆောင်ရွက်ခဲ့ခြင်းတို့ကြောင့် ထပ်မံ စစ်ဆေးရန်မလိုအပ်ပါသဖြင့် ပြန်လည်သုံးသပ်သင့်ပါကြောင်းနှင့် မဖြစ်မနေထပ်မံဖွဲ့စည်းရမယ်ဆို ပါက အတွေ့အကြုံ ရှိကျွမ်းကျင်မြန်မာနိုင်ငံသူနိုင်ငံသားပညာရှင်များဖြင့်သာ ဖွဲ့စည်းဆောင်ရွက်သင့် ပါကြောင်း အကြံပြုရင်းအဆိုကို ထောက်ခံဆွေးနွေးအပ်ပါတယ်။ အားလုံးကိုကျေးဇူးတင်ပါတယ်။</speech>
<speech type='speaker'>
ပြည်မဲဆန္ဒနယ်မှ ဒေါက်တာဒေါ်ခင်စိုးစိုးကြည်က ဆွေးနွေးဖို့ ဖြစ်ပါတယ်။
</speech>
<speech><mp id='199'>ဒေါက်တာဒေါ်ခင်စိုးစိုးကြည်(ပြည်မဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် အားလုံးကိုမင်္ဂလာပါလို့ နှုတ်ခွန်းဆက်ပါတယ်။ ကျွန်မကတော့ ပဲခူးတိုင်းဒေသကြီး၊ ပြည်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာဒေါ်ခင်စိုးစိုးကြည်ဖြစ်ပြီး ယခု အရေးကြီးအဆိုကို ပါဝင်ဆွေးနွေးသွားမှာဖြစ်ပါတယ်။ ပထမဆုံး ဆွေးနွေးလိုတာကတော့ အဆိုရှင်က နိုင်ငံတော်သမ္မတရုံးရဲ့ သတင်းထုတ်ပြန်ချက်(၃/၂၀၁၈)အရ ဖွဲ့စည်းမယ့်ရခိုင်ပြည်နယ်အတွက် လွတ်လပ်တဲ့စုံစမ်းစစ်ဆေးရေးကော်မရှင်ကို ယခင်ကော်မရှင်တွေ၊ အကြံပေးအဖွဲ့တွေဖွဲ့စည်းထားပြီး ဖြစ်တဲ့အတွက် ထပ်မံဖွဲ့စည်းဖို့မလိုအပ်ကြောင်းနှင့် ဖွဲ့စည်းမယ်ဆိုပါကလည်း အချုပ်အခြာအာဏာ နှင့် နိုင်ငံသားတွေရဲ့ ဂုဏ်သိက္ခာကို လေးစားယုံကြည်သောအားဖြင့် ပြည်တွင်းကကျွမ်းကျင်ပညာရှင် များနှင့်သာဖွဲ့စည်းသင့်ပါကြောင်း တင်ပြဆွေးနွေးထားတာကို တွေ့ရှိရပါတယ်။ ကျွန်မအနေနဲ့ လွှတ်တော်ကိုယ်စားလှယ် တစ်ယောက်အနေနဲ့သာမက ပြည်သူတစ်ယောက်အနေနဲ့ပါ ဒီသတင်း ထုတ်ပြန်ချက်ကို လေ့လာခဲ့ပါတယ်။ သမိုင်းအခြေအနေကိုလည်း လေ့လာခဲ့ပါတယ်။ ပြည်သူကို ကိုယ်စားပြုတဲ့ဒီမိုကရေစီအစိုးရ တစ်ရပ်အနေနဲ့မိမိအကောင်အထည်ဖော်ဆောင်ရွက်မယ့် လုပ်ငန်း တစ်ခုကိုမဆောင်ရွက်မီမှာ ပြည်သူကို ပွင့်ပွင့်လင်းလင်းချပြတာတစ်ချက်ထဲကပဲ ပြည်သူတွေအပေါ် မှာ အစိုးရဟာ ဘယ်လောက်အလေးထားကြောင်း သိသာထင်ရှားစွာတွေ့မြင်နိုင်ပါတယ်။ ဒါ့အပြင် ထည့်သွင်းဖွဲ့စည်းမယ့်ပုဂ္ဂိုလ်ဟာ ဦးဆောင်မယ့်ပုဂ္ဂိုလ်မဟုတ်ပါဘူး။ ဒီပုဂ္ဂိုလ်ဘယ်သူလို့ မဖော်ပြ သေးတာလည်း မဖွဲ့စည်းရသေးလို့ဆိုတာကို ကျွန်မဒီနေရာကနေပြီးတော့ ထင်မြင်မိပါတယ်။ ရခိုင်ပြည်နယ်ဟာ မြန်မာနိုင်ငံရဲ့ တစ်စိတ်တစ်ဒေသဖြစ်ပါတယ်။ ဒီလိုပါပဲ။ ကမ္ဘာပေါ်က မည်သည့် နိုင်ငံမဆို ကမ္ဘာကြီးရဲ့ အစိတ်အပိုင်းတစ်ခုဖြစ်ပါတယ်။ လူဆိုတာဟာ တစ်ဦးတစ်ယောက်တည်း သီးခြားရပ်တည်လို့မရနိုင်တာ သဘာဝတရားပါ။ တစ်ဦးတစ်ယောက်တစ်မိသားစုအတွက် ပတ်ဝန်း ကျင်ဆိုတာ အရေးကြီးတဲ့တည်ရှိမှု ဖြစ်သလို နိုင်ငံတစ်နိုင်ငံအတွက် နိုင်ငံတကာဆက်ဆံရေးဆိုတာ ကလည်း သိမ်မွေ့နက်နဲပြီး ကျွမ်းကျင်လိမ္မာစွာ အမြင်ကျယ်ကျယ်နဲ့ဆောင်ရွက်ဖို့လိုအပ်တဲ့ကဏ္ဍ ဖြစ်ပါတယ်။ ဒီလိုဆောင်ရွက်တဲ့အခါမှာ တစ်နိုင်ငံနဲ့တစ်နိုင်ငံ ပူးပေါင်းဆောင်ရွက်မှုတွေ၊ ကူညီဖေးမမှု တွေ၊ အားဖြည့်ဆောင်ရွက်ချက်တွေရနိုင်သလို တချို့ကိစ္စတွေမှာတော့ ညှိနှိုင်းရတာမျိုး၊ ဖြေလျှော့ ရတာမျိုးတွေလည်း ရှိနိုင်ပါသေးတယ်။ ကျွန်မတို့နိုင်ငံရဲ့ သမိုင်းမှာ တချို့သော ဆယ်စုနှစ်တွေဟာ တံခါးပိတ်မူဝါဒကြောင့် အထီးကျန်လို့အရာရာနောက်ကျကျန်ခဲ့ရပြီးပါပြီ။ အဲဒီနောက်ပိုင်းအချိန်တွေမှာ လည်း စနစ်တစ်ခုကြောင့် နိုင်ငံတကာရဲ့ ဖယ်ကျဉ်ထားရှိခဲ့ရတဲ့ဒဏ်တွေကို ခါးသီးစွာရင်ဆိုင်ခဲ့ရတာ ကိုယ်စားလှယ်အားလုံးနဲ့ ပြည်သူတွေအသိပဲဖြစ်ပါတယ်။ ဒါကြောင့်မို့လို့ ရခိုင်ပြည်နယ်အရေးကိစ္စဟာ ပြည်တွင်းရေးကိစ္စအဖြစ် တစ်နိုင်ငံတည်းရပ်တည်ဖြေရှင်းရမယ့်ကိစ္စတော့မဟုတ်ပါဘူး။ ဒီလိုဖြေရှင်းခဲ့ ရင် ယခင်ပုံစံမျိုး ကျွန်မတို့ ဒီမိုကရေစီအစိုးရခေတ်မှာ အရောက်ခံလို့မဖြစ်ပါဘူး။ နိုင်ငံတကာရဲ့ စိတ်ဝင်တစားစောင့်ကြည့်ခြင်း ခံနေရတဲ့ကိစ္စဖြစ်လို့ ကမ္ဘာ့အရေးပါမျှော်တွေးပြီး မြန်မာ့အရေးကို ကျယ်ကျယ်ပြန့်ပြန့်ဆောင်ရွက်နေရတာဖြစ်ပါတယ်။ IT နည်းပညာတွေ တိုးတက်နေတဲ့ခေတ်ကြီးမှာ သတင်းမှန်တွေ တမဟုတ်ချင်း ပျံ့နှံနိုင်သလို သတင်းမှားတွေဟာလည်း ဖန်တီးထုတ်ပြန်ဖို့ မခက်ခဲပါ ဘူး။ လွယ်ကူမြန်ဆန်လှတာလည်း ဖြစ်ပါတယ်။ အရှေ့က ဆရာဦးတင်ထွေးကလည်း ဆွေးနွေးသွားပြီး ဖြစ်ပါတယ်။ ဒါကြောင့်မို့လို့ ကျွန်မတို့ဟာ ဒီအချက်တွေနဲ့ ယခုစိန်ခေါ်မှုတွေကို ရင်ဆိုင်နေကြရတာ ဖြစ်ပါတယ်။ အဆိုရှင်ဆွေးနွေးတင်ပြသလို ယခင်ဖွဲ့စည်းခဲ့တဲ့ကော်မရှင်တွေ၊ အကြံပေးအဖွဲ့တွေကို ကျွန်မတို့အစိုးရဟာ ပစ်ပယ်တာမဟုတ်ပါဘူး။ လိုအပ်တဲ့အချိန်မှာ လိုအပ်တဲ့အဖွဲ့ကို ဖွဲ့ဖို့အတွက် ယခုအဖွဲ့သတင်းကို ထုတ်ပြန်ခဲ့ရတာဖြစ်ပါတယ်။ ရခိုင်ပြည်နယ်ရဲ့ ပကတိဖြစ်စဉ်အခြေအနေမှန်ကို နိုင်ငံတကာက သိရှိဖို့၊ ယုံကြည်လက်ခံနေစေဖို့အတွက် နိုင်ငံခြားသားပုဂ္ဂိုလ်တစ်ဦးကို ထည့်သွင်း ဖွဲ့စည်းမယ့် ပြည်တွင်းအဖွဲ့သာ ဖြစ်ပါတယ်။ သူတို့ရဲ့ ဘယ်ဩဇာကိုမှ ကျွန်မတို့က ခံစရာမလိုပါဘူး။ ကျွန်မတို့တာဝန်ခံရမှာက နိုင်ငံရဲ့ သမ္မတပဲဖြစ်ပါတယ်။ အဆိုရှင်က ဒီအဖွဲ့ ဖွဲ့စည်းမှာကို စိုးရိမ် ကြောင့်ကြကန့်ကွက်သလိုပဲ လူ့အခွင့်အရေးစောင့်ကြည့်ရေးအဖွဲ့ကလည်း ပြင်းထန်တဲ့ကန့်ကွက်မှု တွေကို မကြာသေးခင်က ဒီသတင်းထုတ်ပြန်ပြီးချိန်မှာ ထုတ်ပြန်ခဲ့ပါတယ်။ ဒါဟာဘာကြောင့်လဲ။ ကုလသမဂ္ဂလုံခြုံရေးကောင်စီရဲ့ အချက်အလက်ရှာဖွေရေးအဖွဲ့ကို အစိုးရအနေနဲ့ ကျွန်မတို့ အချုပ်အခြာအာဏာကို ကာကွယ်နိုင်ဖို့ ပြတ်ပြတ်သားသား ငြင်းပယ်ထားတဲ့အချက်ကြောင့်ပဲဆိုတာ သတိပြုစေချင်ပါတယ်။ ဒီသတင်းမထုတ်ပြန်ခင်မှာ Nesty Internationd အဖွဲ့က ဟိန္ဒူဘာသာ ဝင်တွေကို ARSA တွေက အကြမ်းဖက်သတ်ဖြတ်ခဲ့ကြောင်း ထုတ်ပြန်ခဲ့ပါတယ်။ ဒီအဖွဲ့ဟာ ကျွန်မ တို့ကို အစဉ်တစိုက်အနုတ် လက္ခဏာဆောင်ရေးသားဖော်ပြတဲ့အဖွဲ့ဖြစ်ပြီး ယခုအချိန်မှာ ဒီလိုဖော်ပြ ာဟာ အပေါင်းလက္ခဏာဆောင်တဲ့အချက်လည်းဖြစ်ပါတယ်။ ဒါ့အပြင် အရှေ့က ဒေါ်နန်းထွေးသူ တင်ပြသွားသလိုပဲ ဗြိတိသျှနိုင်ငံခြားရေးဝန်ကြီးဟောင်းကလည်း ကျွန်မတို့ရဲ့ ရခိုင်အရေးနဲ့ပတ်သက် ရင် အစဉ်တစိုက်ဖိအားပေးပြောဆိုခဲ့ပါတယ်။ ယခုအချိန်မှာတော့ ဒီစုံစမ်းစစ်ဆေးရေးအဖွဲ့ကို ကြိုဆို ကြောင်းနှင့် ဘယ်ပုဂ္ဂိုလ်တွေပါဝင်မှာကို မျှော်လင့်စောင့်ကြည့်နေကြောင်း သူ့ရဲ့ Twitter စာမျက်နှာ မှာဖော်ပြခဲ့တာဟာ ဒီအဖွဲ့အစည်းရဲ့ အလားအလာကောင်းတစ်ရပ်ဖြစ်ပါတယ်လို့ တင်ပြဆွေးနွေး လိုက်ရပါတယ်။ ဒါကြောင့်မို့လို့ ယခုဆွေးနွေးသွားတဲ့အချက်တွေကို ခြုံငုံစဉ်းစားပြီးတော့ အဖွဲ့အစည်း ဟာ ဖွဲ့စည်းရန်သင့်/မသင့်ဆိုတာကို ကိုယ်စားလှယ်များအပါအဝင် ပြည်သူတွေအားလုံးဟာ မိမိတို့ရဲ့ အသိပညာ၊ ဘဝအတွေ့အကြုံ၊ ကျယ်ပြန့်တဲ့ နိုင်ငံရေးရှုထောင့်အသွယ်သွယ်ကနေပြီးတော့မှ လေးလေး နက်နက် စဉ်းစားဖို့တိုက်တွန်းလိုပါတယ်။ ဒီလိုစဉ်းစားပြီးတော့ အဖြေထွက်ခဲ့မယ်ဆိုရင်တော့ လွတ်လပ်တဲ့ကော်မရှင်ရဲ့ စုံစမ်းစစ်ဆေးမှု၊ မိမိတို့အစိုးရကို ပြန်ပြီးတော့စုံစမ်းစစ်ဆေးတာခံနေရတယ် လို့ ပြည်သူတွေထင်မြင်စရာဘာအကြောင်းမှမရှိဘူးဆိုတာကို သိသိသာသာတွေ့ရမှာဖြစ်ပါတယ်။ နိဂုံးချုပ်အနေနဲ့ဆွေးနွေးလိုတာကတော့ ယခုလိုစိန်ခေါ်မှုတွေများပြားလှတဲ့ ရခိုင်ပြည်နယ် အရေးကို အစိုးရက ဖြေရှင်းဆောင်ရွက်နေတဲ့အချိန်မှာ မိမိတို့နိုင်ငံရဲ့အရေးမို့ နိုင်ငံတွင်းမှာရှိတဲ့ မတူ ညီတဲ့အစုအဖွဲ့တွေဟာ မိမိတို့ရဲ့ မတူညီတဲ့အတွေးအခေါ်တွေကို အတူတကွတိုင်ပင်ဖြေရှင်းကြဖို့ အခွင့်အရေးတစ်ခုရတာဖြစ်ပါတယ်။ ဒါကြောင့်မို့လို့ ယခင်ကထက် ပိုမိုပြီးတော့ ကျွန်မတို့တွေဟာ နားလည်မှုတွေရလာမှာဖြစ်ပါတယ်။ ပိုပြီးတော့လည်း ကျစ်ကျစ်လျစ်လျစ်နဲ့စည်းလုံးညီညွတ်စွာ လက်တွဲပြီးတော့ နိုင်ငံတကာရဲ့ ဖိအားတွေကို တိုက်ကြရမှာဖြစ်ပါတယ်။ ဒါကြောင့် ဒီလိုဆောင်ရွက်နိုင် မယ်ဆိုလျှင် ကျွန်မတို့နိုင်ငံဟာ ကမ္ဘာ့နိုင်ငံရဲ့ ကြားမှာ၊ ကမ္ဘာ့နိုင်ငံတွေရဲ့ အလယ်မှာ နိုင်ငံရေး ဂုဏ်သိက္ခာရှိတဲ့တိုင်းပြည်တစ်ခုဖြစ်လာမှာ ဧကန်မလွဲဘဲဖြစ်ပါတယ်။ ဒါကြောင့်မို့လို့ နိဂုံးချုပ်အနေနဲ့ ပြည်သူ့အစိုးရရဲ့ကျောသားရင်သားမခွဲခြားဘဲ နိုင်ငံသားအားလုံးကို ရင်ဝယ်သားလိုစောင့်ရှောက်နိုင်ဖို့ ရည်ရွယ်ချက်နဲ့ထုတ်ပြန်ထားတဲ့ သတင်းထုတ်ပြန်ချက်ပါ အချက်အလက်များဟာ မလွဲမသွေ ရှေ့ဆက် ဆောင်ရွက်သွားရမှာဖြစ်ပါကြောင်း ဆွေးနွေးတင်ပြလိုက်ရပါတယ်။ အားလုံးကိုကျေးဇူးတင်ပါတယ် ရှင်။</speech>
<speech type='speaker'>
တပ်မတော်သားပြည်သူ့လွှတ်တော်ကိုယ်စားလှယ် ဒုတိယဗိုလ်မှူးကြီးဝင်းကို ကဆွေးနွေးဖို့ဖြစ်ပါတယ်။
</speech>
<speech><mp id='000'>ဒုတိယဗိုလ်မှူးကြီးဝင်းကို(တပ်မတော်သားကိုယ်စားလှယ်)</mp>အားလုံးပဲမင်္ဂလာပါခင်ဗျား။ ကျွန်တော်ကတော့ ဒုတိယဗိုလ်မှူးကြီးဝင်းကို ဖြစ်ပါတယ်။ မိုင်းပန်မဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးစိုင်းကျော်မိုးရဲ့ အရေးကြီးအဆိုအား အကြံပြု ထောက်ခံဆွေးနွေးသွားမှာ ဖြစ်ပါ တယ်။ ကျွန်တော့်ရဲ့ဆွေးနွေးမှုများကို Power Point ဖြင့် တင်ပြခွင့်ပြုပါခင်ဗျား။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ နိုင်ငံတော်သမ္မတရုံးက ၂၀၁၈ ခုနှစ်၊ မေလ ၃၁ ရက်စွဲဖြင့် လွတ်လပ်သောစုံစမ်းစစ်ဆေးရေးကော်မရှင်တစ်ခုကို ဖွဲ့စည်းသွားရန်နှင့် ယင်းကော်မရှင်တွင် နိုင်ငံတကာမှပုဂ္ဂိုလ်ကြီးတစ်ဦးအပါအဝင် အဖွဲ့ဝင်သုံးဦးပါရှိမည်ဖြစ်ကြောင်း သိရှိရပါတယ်။ UNSC ကိုယ်စားလှယ်အဖွဲ့က ရခိုင်အရေးကိစ္စနှင့်ပတ်သက်ပြီး နည်းလမ်းနှစ်သွယ်နဲ့ဖြေရှင်းနိုင်ကြောင်း ပြောကြားခဲ့ပါတယ်။ ၎င်းတို့ကတော့ နိုင်ငံတကာအဖွဲ့ဖြင့် သို့မဟုတ် ပြည်တွင်းအဖွဲ့ဖြင့်သာ စစ်ဆေး ရန်တို့ဖြစ်ပါတယ်။ ရခိုင်အရေးကိစ္စနှင့်ပတ်သက်ပြီး မဖြစ်မီအခြေအနေ၊ ပကတိဖြစ်စဉ်၊ နောက်ဆက် တွဲကိစ္စရပ်များနှင့်ပတ်သက်ပြီး စုံစမ်းစစ်ဆေးမှုတွေကို ပြည်ထောင်စုအစိုးရနှင့် တပ်မတော်ပိုင်းဆိုင်ရာ တို့မှ တရားဝင်စုံစမ်းစစ်ဆေးပြီး သတင်းထုတ်ပြန်ထားရှိခဲ့ပြီးဖြစ်ပါတယ်။ ရခိုင်အရေးကိစ္စနှင့် ပတ်သက်ပြီး ဥရောပသမဂ္ဂ၊ နိုင်ငံခြားရေးရာကောင်စီအစည်းအဝေးတွင် မြန်မာနိုင်ငံအပေါ်ချမှတ်ခဲ့ သည့်ဆုံးဖြတ်ချက်များ တင်ပြပါအတိုင်းဖြစ်ပါတယ်။ ၂၀၁၈ ခုနှစ်၊ ဖေဖော်ဝါရီလ ၂၁ ရက်နေ့ ရက်စွဲ ဖြင့် ဗြိတိန်အောက်လွှတ်တော်အမတ် Rushdnard Ali ဦးဆောင်၍ အောက်လွှတ်တော်အမတ် ၁၀၂ ဦး တို့က မြန်မာ့တပ်မတော်ခေါင်းဆောင်များအား ရခိုင်ပြည်နယ် ဘင်္ဂါလီပဋိပက္ခဖြစ်စဉ်နဲ့ပတ်သက်၍ ထပ်မံဖိအားပေးရန်နှင့် နိုင်ငံတကာရာဇဝတ်မှုခုံရုံး(ICC)သို့ လွှဲပြောင်းပေးရန်တိုက်တွန်းခဲ့ပြီး ၂၀၁၇ ခုနှစ် သြဂုတ်လတွင် မြန်မာစစ်ဘက်က ဘင်္ဂါလီအရပ်သားများအား ထိုးစစ်ဆင်မှုကြောင့် ဘင်္ဂါလီ ၆၈၀၀၀၀ ကျော် ဘင်္ဂလားဒေ့ရှ်နိုင်ငံသို့ထွက်ပြေးခဲ့ရပြီး ဒုက္ခသည်တစ်သန်းကျော်ရှိသည်ဟု ဘင်္ဂလားဒေ့ရှ် အစိုးရက ထုတ်ပြန်ခဲ့ပါတယ်။ စစ်ဘက်နဲ့လုံခြုံရေးတပ်ဖွဲ့များ၊ ပြည်သူ့စစ်များက ဘင်္ဂါလီအမျိုးသမီး ထောင်ပေါင်းများစွာအား အဓမ္မပြုကျင့်ခဲ့ကြောင်း စွပ်စွဲဖော်ပြထားရှိပါတယ်။ တစ်ဖက်သတ်စွပ်စွဲခြင်း များသာ ဆောင်ရွက်ခဲ့သဖြင့် စွပ်စွဲချက်တစ်ခုချင်းအလိုက် မဟုတ်မမှန် ကြောင်းကို နိုင်ငံတော်အစိုးရ နှင့် ရခိုင်ပဋိပက္ခသက်ဆိုင်သော သတင်းစာရှင်းလင်းပွဲထုတ်ပြန်ချက်တို့၌ ဖော်ပြထားပြီးဖြစ်သည့် အပြင် ဖြစ်စဉ်မှန်များအား တပ်မတော်သတင်းမှန်ပြန်ကြားရေးအဖွဲ့က ၁၀ ကြိမ်ထုတ်ပြန်ခဲ့ပြီးဖြစ်ပါ တယ်။ နယ်စပ်ခြံစည်းရိုးများအနီးတွင် အကြမ်းဖက်ဆန္ဒပြသူသောင်းနှင့်ချီသော ပါလက်စတိုင်းတို့ကို မတ်လ ၃၀ ရက်မှစ၍ အစ္စရေးလုံခြုံရေးတပ်ဖွဲ့မှ ပစ်ခတ်နှိမ်နင်းခဲ့ရာ ဇွန်လ ၃ ရက်နေ့ထိ သေဆုံးသူ ၁၂၁ ဦး၊ ဒဏ်ရာရရှိသူ ၁၃၀၀၀ ကျော်ခန့်ရှိသည်ဟု သိရှိရပါတယ်။ ကုလသမဂ္ဂအပါအဝင် အချို့သောနိုင်ငံများက အစ္စရေးအားဝေဖန်ခဲ့ကြသော်လည်း အမေရိကန်ကတော့ ကိုယ့်နိုင်ငံကို ကာကွယ်ပိုင်ခွင့်ရှိတယ်ဟု အစ္စရေးဘက်မှရပ်တည်ခဲ့ပါတယ်။ အစ္စရေးအား မည်သည့်အဖွဲ့အစည်းက မှ တားဆီးခြင်းမပြုနိုင်ဘဲ နိုင်ငံလုံခြုံရေးနှင့် ကာကွယ်ရေးအတွက်ဆိုတာ နိုင်ငံတကာမီဒီယာများရှေ့ မှာပင် နယ်စပ်ခြံစည်းရိုးကိုကျော်လာသည့်ဆန္ဒပြသူများကို တင့်ကားဖြင့်တက်ကြိတ်ခဲ့ပါတယ်။ ကုလသမဂ္ဂလုံခြုံရေးကောင်စီက ရှုံ့ချသည်ဆိုသည်ကလည်း မည်သည့်ကြေညာချက်မျိုးကိုမှ ထုတ်ပြန် ခဲ့ခြင်းမရှိပါ။ ထို့အတူ အမေရိကန်သည် ရွှေ့ပြောင်းဝင်ရောက်လာသူများကို ဝန်ထုပ်ဝန်ပိုးထမ်းထား သည်ဟုရှုမြင်ပြီး အများဆုံးနယ်စပ်ဖြတ်ကျော်ဝင်ရောက်လာကြသည့် မက္ကဆီကိုနိုင်ငံသားများ၊ နောက်ထပ် ဝင်ရောက်လာခြင်းမပြုနိုင်ရန် နယ်စပ်တံတိုင်းသစ်ကာရန်ခြင်း၊ တရားမဝင်လာရောက် အလုပ်လုပ်သူများကို နောက်ဆုံးရက်သတ်မှတ်ပေးပြီး နိုင်ငံမှထွက်ခွာစေရန်၊ သမ္မတဒေါ်နယ်ထရန့်မှ တင်းတင်းကျပ်ကျပ်ကိုင်တွယ်ခဲ့ပြီး ထိုသူများကို နေရပ်ပြန်ပို့ရေး၊ အမေရိကန်၌တရားဝင်ကန့်သတ် ဥပဒေများဖြင့်နေထိုင်ရေးကို မကြာမီဆောင်ရွက်မှာဖြစ်ပါတယ်။ အမေရိကန်ကဲ့သို့သော ဒီမိုကရေစီ နိုင်ငံကြီးကိုယ်တိုင်ကပင် မိမိနိုင်ငံသည်သာ ပထမမူကိုကျင့်သုံးနေပြီး လူသားချင်းစာနာထောက်ထား မှု၊ လူ့အခွင့်အရေးတွေကို ဘေးချိတ်ကာ၎င်းနိုင်ငံ၏အကျိုးအတွက် ဆောင်ရွက်သွားကြောင်း တွေ့ရှိရ ပါတယ်။ အထက်ပါတင်ပြချက်များကို UN မည်သည့်နိုင်ငံအဖွဲ့အစည်းကမှ ကန့်ကွက်ပြောဆိုခဲ့ခြင်း မရှိပါ။ ရခိုင်အရေးကိစ္စစတင်ဖြစ်ပွားစဉ်ကတည်းက ဘင်္ဂါလီများသည် ၎င်းတို့၏နယ်မြေရရှိရေး အတွက် ARSA အကြမ်းဖက်သောင်းကျန်းသူများနှင့် ပူးပေါင်း၍ အကြမ်းဖက်လုပ်ရပ်များကို ပြုလုပ်ခဲ့ ခြင်း ဖြစ်ပါတယ်။ ထို့အပြင် အနောက်နိုင်ငံများ၏ဖိအားပေးမှုများနှင့် ဝင်ရောက်စွက်ဖက်မှုများ၊ ကုလသမဂ္ဂ၏အခြေအနေမှန်ကိုမသုံးသပ်နိုင်ဘဲ ဘက်လိုက်ဆုံးဖြတ်နေမှုများကြောင့် မိမိနိုင်ငံ ရခိုင်ပြည်နယ်၏နယ်မြေတည်တံ့ခိုင်မြဲရေးမှာ အထူးစိုးရိမ်စရာဖြစ်လာတာ တွေ့ရမှာဖြစ်ပါတယ်။ ထပ်မံတစ်ဆင့်တက်၍ ဘင်္ဂါလီများအား နေရပ်ပြန်ပို့ရေးနှင့် ဆက်လက်အကူအညီများပေးရေးကို တွန်းအားပေးလုပ်ဆောင်လာနိုင်မှာ ဖြစ်ပါတယ်။ ထိုသို့ဆောင်ရွက်ရာတွင် အရေးကြီးသည်မှာ ARSA အဖွဲ့ဝင်များ ရောနှောပါဝင်လာမှုမရှိစေရေး၊ သေချာစွာစစ်ဆေးဆောင်ရွက်ရမည့်အပြင် ၁၉၈၂ ခုနှစ် နိုင်ငံသားဖြစ်မှုဥပဒေအတိုင်း တိကျစွာလက်ခံနိုင်ရန်မှာ လွန်စွာအရေးကြီးလှပါတယ်။ ARSA အဖွဲ့ဝင် များပါဝင်လာပြီး အကြမ်းဖက်မှုများဆက်လက်ဖြစ်ပွားလာပါကလည်း ဘင်္ဂါလီတို့ရဲ့ လုံခြုံရေးကို အကြောင်းပြပြီး ကုလသမဂ္ဂ၏လုံခြုံရေးတပ်ဖွဲ့များ ရခိုင်ပြည်နယ်ထဲသို့ ဝင်ရောက်လာနိုင်သည့်အပြင် လူ့အခွင့်အရေးကိုရှေ့တန်းတင်၍ နယ်မြေကန့်သတ်မှုများ၊ Safe Zone များပြုလုပ်လာနိုင်သဖြင့် နိုင်ငံရေးအချုပ်အခြာအာဏာကို ထိပါးလာနိုင်ပြီး နယ်မြေတည်တံ့ခိုင်မြဲရေးမှာ စိုးရိမ်ဖွယ်ရာအဆင့် သို့ ရောက်ရှိလာနိုင်ပါတယ်။ ဒီကိစ္စနှင့်ပတ်သက်၍ မြန်မာနိုင်ငံသူနိုင်ငံသားများ အပြစ်တစ်စုံတစ်ရာ ကျူးလွန်ခြင်းရှိ/မရှိကို ဆုံးဖြတ်သည့်ဆုံးဖြတ်ချက်မှာ Sovereign Decision ဖြစ်ပါတယ်။ မြန်မာနိုင်ငံ သည် UN နှင့် ဥရောပသမဂ္ဂနိုင်ငံတကာအဖွဲ့အစည်းများက အုပ်ချုပ်နေသောနိုင်ငံမဟုတ်ပါဘူး။ မိမိ လူမျိုး၊ မိမိအစိုးရအုပ်ချုပ်နေခြင်းဖြစ်ပါတယ်။ ထို့ကြောင့် မြန်မာနိုင်ငံ၏အချုပ်အခြာအာဏာနှင့် သက်ဆိုင်သောဆုံးဖြတ်ချက် Sovereign Decision အား နိုင်ငံခြားများကို ချမှတ်ရန်ခွင့်မပြု သင့်ပါ။ ထို့ကြောင့် စုံစမ်းစစ်ဆေးရေးကော်မရှင်တွင် နိုင်ငံခြားသားများပါဝင်မှု လုံးဝမရှိစေရေးနှင့် မြန်မာ နိုင်ငံသားဖြစ်သော၊ တိုင်းပြည်ကို သစ္စာရှိသော၊ ပညာတတ်သောပုဂ္ဂိုလ်များဖြစ်ပါက မည်သည့်ပါတီ၊ မည်သည့်တိုင်းရင်းသားပဲဖြစ်ဖြစ် ထည့်သွင်းဖွဲ့စည်းသင့်ပါကြောင်း အကြံပြု တင်ပြအပ်ပါတယ်။ ဆိုဗီယက်ပြည်ထောင်စုကြီးသည် သမ္မတဂိုစဘာဘွေ နိုဘယ်လ်ဆုရရှိခဲ့ပြီးနောက် တိုင်းပြည်ပြို ကွဲခဲ့ရ ပါတယ်။ ယူကိုဆလားဗီးယားသမ္မတနိုင်ငံ ဘာသာရေး၊ လူမျိုးရေးပဋိပက္ခများကြောင့် တိုင်းပြည် ပြို ကွဲ ခဲ့ရပါတယ်။ ဒါတွေကို သင်ခန်းစာယူစဉ်းစားသင့်ပါတယ်။ နိဂုံးချုပ်အနေဖြင့် မိမိတို့နိုင်ငံရဲ့ စိန်ခေါ်မှုတွေကို ဖြေရှင်းရာမှာပြည်တွင်းအမြင်နဲ့သာမက ပြည်ပအမြင်ကိုလည်း ထည့်သွင်းစဉ်းစားတဲ့ပုံစံမျိုးနဲ့ပြောင်းလဲချဉ်းကပ်ခြင်းဖြစ်သည်ဟုဆိုနိုင်သော် လည်း မိမိနိုင်ငံ၏ပြည်တွင်းရေးတွင် နိုင်ငံခြားသားများပါဝင်လာခြင်းဖြင့် နိုင်ငံတကာ၏ဖိအားပေးမှု များကို ပိုမိုမြှင့်တက်လာစေပြီး ပြည်ထောင်စုမပြိုကွဲရေး၊ တိုင်းရင်းသားစည်းလုံးညီညွတ်မှုမပြိုကွဲရေး၊ အချုပ်အခြာအာဏာတည်တံ့ခိုင်မြဲရေးတို့ကို ထိပါးလာနိုင်ပါသောကြောင့် ဦးစိုင်းကျော်မိုး၏အရေး ကြီးအဆိုအား အကြံပြု ထောက်ခံဆွေးနွေးအပ်ပါတယ်။ အားလုံးကိုကျေးဇူးတင်ပါတယ်။</speech>
<speech type='speaker'>
ဆိပ်ကြီးခနောင်တိုမဲဆန္ဒနယ်က ဦးတင်ထွန်းနိုင် ဆွေးနွေးဖို့ဖြစ်ပါတယ်။
</speech>
<speech><mp id='450'>ဦးတင်ထွန်းနိုင်(ဆိပ်ကြီးခနောင်တိုမဲဆန္ဒနယ်)</mp> လေးစားအပ်တဲ့ ပြည်သူ့လွှတ်တော် ဥက္ကဌကြီးနှင့် အားလုံး မင်္ဂလာပါ။ ကျွန်တော်ကတော့ မိုင်းပန်မဲဆန္ဒနယ်က ဦးစိုင်းကျော်မိုး တင်သွင်း သွားတဲ့အရေးကြီးအဆိုကို အကြံပြု ဆွေးနွေးမယ့် ဆိပ်ကြီးခနောင်တိုမဲဆန္ဒနယ်က ဦးတင်ထွန်းနိုင် ဖြစ်ပါတယ်။ ဥက္ကဋ္ဌကြီးခင်ဗျား။ နိုင်ငံတော်သမ္မတရုံးရဲ့ သတင်းထုတ်ပြန်ချက်(၃/၂၀၁၈) နဲ့စပ်လျဉ်းပြီး အဆိုရှင်က ဒီကော်မရှင်ဟာ ကုလသမဂ္ဂလုံခြုံရေးကောင်စီရဲ့ ဖိအားပေးမှုကြောင့် ဖွဲ့စည်းဖို့ဆုံးဖြတ်ခဲ့ တာလို့ ဝေဖန်ဆွေးနွေးသွားတဲ့အပြင် မည်သည့်ပြင်ပက အမိန့်ပေးစေခိုင်းမှုကြောင့်မျှ စုံစမ်းစစ်ဆေး ရေးကော်မရှင်တစ်ရပ် ထပ်မံဖွဲ့စည်းဆောင်ရွက်ရန် မလိုအပ်ဘူးလို့ ထင်မြင်ယူဆကြောင်းကိုလည်း ပြောဆိုသွားပါတယ်။ အဲဒီဆွေးနွေးချက်တွေနဲ့ပတ်သက်ပြီး တကယ်နီးစပ်မှန်ကန်တဲ့အဖြေရချင်လို့ ရှိရင် ရခိုင်ပြည်နယ်မှာဖြစ်ပွားခဲ့တဲ့ ပဋိပက္ခတွေနဲ့စပ်လျဉ်းတဲ့ နိုင်ငံတကာက စွပ်စွဲပြစ်တင်မှုတွေ၊ မမှန်မကန်သတင်းလွှင့်မှုတွေ၊ ဖိအားပေးမှုတွေကို လက်ရှိအစိုးရသစ်အနေနဲ့ သက်တမ်းနှစ်နှစ်တာ ကာလအတွင်း ဘယ်လိုမူဝါဒတွေချမှတ်ပြီး စီမံဆောင်ရွက်ခဲ့သလဲဆိုတဲ့အချက်နဲ့ မှတ်ကျောက်တင် ကြည့်ဖို့ လိုအပ်မယ်လို့ ကျွန်တော် အကြံပြုလိုပါတယ်။ ဥက္ကဌကြီးခင်ဗျား။ ကျွန်တော့်ကို Power Point သုံးစွဲခွင့်ပေးပါခင်ဗျား။ ဥက္ကဋ္ဌကြီးခင်ဗျား။ ARSA အကြမ်းဖက်အဖွဲ့ရဲ့ ရခိုင်ပြည်နယ်အတွင်း ကျူးလွန်ခဲ့တဲ့ အကြမ်းဖက်လုပ်ရပ်တွေနဲ့အတူ ဖြစ်ထွန်းပေါ်ပေါက်လာတဲ့ ဒုက္ခသည်အရေးနှင့်စပ်လျဉ်းပြီး ကုလသမဂ္ဂလုံခြုံရေးကောင်စီဥက္ကဋ္ဌက ၆-၁၁-၂၀၁၇ ရက်စွဲနဲ့ ထုတ်ပြန်ခဲ့တဲ့ Statement တစ်ခုရှိပါတယ်။ အဲဒီ Statement ကို ချက်ချင်း ဆိုသလို ၇-၁၁-၂၀၁၇ ရက်စွဲနဲ့ နိုင်ငံတော်အတိုင်ပင်ခံရုံးဝန်ကြီးဌာနက ရှင်းလင်းပြတ်သားတဲ့ သဘောထားရပ်တည်ချက်နဲ့ သတင်းထုတ်ပြန်ခဲ့တာကို Power Point မှာ တွေ့ရမှာဖြစ်ပါတယ်။ အဲဒီ သတင်းထုတ်ပြန်ချက်မှာ အချုပ်အခြာအာဏာပိုင်များ၏ ပြည်တွင်းရေးကိုဝင်ရောက်စွက်ဖက်ခြင်းမပြု ဟူသော အခြေခံမူကိုကိုင်စွဲထားသည့် လုံခြုံရေးကောင်စီအဖွဲ့ဝင်နိုင်ငံအချို့၏ ရပ်တည်ချက်ကို မြန်မာနိုင်ငံက အသိအမှတ်ပြုကြောင်း၊ နှစ်နှစ်နိုင်ငံအကြား ချစ်ကြည်ရင်းနှီးစွာ ဖြေရှင်းနေဆဲဖြစ်သော အခြေအနေတစ်ရပ်ရပ်နှင့်ပတ်သက်ပြီး လိုအပ်မှုမရှိဘဲ ဥက္ကဋ္ဌ၏ ထုတ်ပြန်ချက်ထုတ်ပြန်ခဲ့ခြင်းအပေါ် မြန်မာအစိုးရအနေနဲ့ လက်ခံကျေနပ်ခြင်းမရှိကြောင်းလို့ တုံ့ပြန်သင့်တဲ့အတိုင်း ကျွန်တော်တို့အစိုးရက ချက်ချင်းတုံ့ပြန်ခဲ့ပါတယ်။ ဒါ့အပြင် ကုလသမဂ္ဂလူ့အခွင့်အရေးဆိုင်ရာ အထူးကိုယ်စားလှယ် မစ္စယန်ဟီးလီရဲ့ ပြည်ဝင်ခွင့်ဗီဇာပိတ်ပင်တဲ့ကိစ္စနဲ့ပတ်သက်ပြီး နိုင်ငံတကာက ဖိအားပေးပြစ်တင် ဝေဖန်မှာ သိသိကြီးနဲ့ လုပ်သင့်လုပ်ထိုက်တဲ့အချိန်မှာ တွေဝေတွန့်ဆုတ်ခြင်းအလျဉ်းမရှိဘဲ ပြတ်ပြတ် သားသားရပ်တည်ဆုံးဖြတ်ခဲ့တာလည်း အထူးပြောစရာလိုမယ်မထင်ပါဘူး။ ဒါတွေကိုကြည့်ခြင်းအား ဖြင့် ၂၀၁၅ ခုနှစ်ရွေးကောက်ပွဲနှင့်အတူ ဖြစ်ထွန်းပေါ်ပေါက်လာခဲ့တဲ့ လက်ရှိအစိုးရက ဘယ်တုန်းကမှ နိုင်ငံတော်ရဲ့ အချုပ်အခြာအာဏာထိပါးစေမယ့်ကိစ္စရပ်တွေကို လက်သင့်မခံခဲ့သလို လူ့အခွင့်အရေး ဆိုတဲ့ အသံကြားတိုင်း ဦးစားပေးခေါင်းညိမ့်လိုက်လျောနေတဲ့ အစိုးရတစ်ရပ်မဟုတ်ဘူးဆိုတာကိုလည်း ကိုယ်စားလှယ်တော်ကြီးများအားလုံး လက်ခံနိုင်မယ်ထင်ပါတယ်။ နိုင်ငံတော်နှင့် နိုင်ငံသားတို့ရဲ့ ရေရှည်အကျိုးစီးပွားကို ရှေ့ရှုဦးတည်ပြီး မည်သည့်နိုင်ငံတကာဖိအားကိုမဆို သတိကြီးစွာထားပြီး အမြော်အမြင်ရှိရှိနဲ့ မှန်မှန်ကန်ကန်ချင့်ချိန်ဆောင်ရွက်နေတဲ့အစိုးရဖြစ်တယ်ဆိုတာ အသေအချာပါပဲ။ လေးစားအပ်တဲ့ ဥက္ကဋ္ဌကြီးခင်ဗျား။ မကြာသေးခင်ကပဲ ARSA အကြမ်းဖက်အဖွဲ့အစည်းများ နှင့်ပတ်သက်ပြီး ထိထိရောက်ရောက်အရေးယူဆောင်ရွက်ဖို့ လွှတ်တော်ကိုယ်စားလှယ်တစ်ဦးက အဆိုတစ်ရပ်တင်သွင်းခဲ့ပြီး ကျွန်တော်တို့ ပြည်သူ့လွှတ်တော်ကြီးကလည်း အဲဒီအဆိုကို လက်ခံ ဆွေးနွေးဖို့ သဘောတူခဲ့ပါတယ်။ အဆိုရှင်က လက်ရှိအခြေအနေမှာ UN OIC နိုင်ငံတကာအဖွဲ့ အစည်းတွေက အကြမ်းဖက်များရဲ့ လုပ်ရပ်ကို မျက်ကွယ်ပြုပြီးတော့ မမှန်သတင်းများနဲ့ ဝင်ရောက် စွက်ဖက်ဖိအားပေးလျက်ရှိကြောင်း အဲဒီဖိအားတွေဟာ ကုလသမဂ္ဂလုံခြုံရေးကောင်စီနဲ့ အပြည်ပြည် ဆိုင်ရာတရားရုံးကို ဦးတည်နေတယ်လို့ တင်ပြဆွေးနွေးသွားတာ ကြားလိုက်ရပါတယ်။ ဒါကြောင့် မကြာခင်က လာရောက်သွားတဲ့ ကုလသမဂ္ဂလုံခြုံရေးကောင်စီအဖွဲ့ရဲ့ မေလ ၁၄ ရက်နေ့ ရက်စွဲနဲ့ ထုတ်ပြန်တဲ့ အစည်းအဝေးမှတ်တမ်းကိုလေ့လာကြည့်တဲ့အခါ ပြင်သစ်နဲ့ နယ်သာလန်နိုင်ငံကိုယ်စား လှယ်များက ကုလသမဂ္ဂရဲ့ အချက်အလက်ရှာဖွေရေးအဖွဲ့ UN Fact Finding Mission ကို ကျွန်တော်တို့နိုင်ငံက လက်ခံဖို့ တိုက်တွန်းထားတာကို တွေ့ရှိရမှာဖြစ်ပါတယ်။ အကယ်၍သာ UN Fact Finding Mission လာရောက်ခွင့်ကို ကျွန်တော်တို့ လက်ခံလိုက်လို့ရှိရင် ကျွန်တော်တို့နိုင်ငံ အနေနဲ့ Save Zone လို့ခေါ်တဲ့ ကြားခံနယ်မြေတစ်ခု ပေးရမယ်ဆိုတာကို ကိုယ်စားလှယ်တော်ကြီး များအားလုံး သိပြီးသားဖြစ်မယ်ထင်ပါတယ်။ အဲဒီတော့မှသာ နိုင်ငံရဲ့ တကယ့်အချုပ်အခြာအာဏာ ဆုံးရှုံးစေမှာဖြစ်ပါတယ်။ ဒီကိစ္စနဲ့ပတ်သက်ပြီး ကျွန်တော်တို့အစိုးရက မားမားမတ်မတ်ရပ်တည် 8:cos? cos secoseqsso:90 Fact Finding Mission or 0:0 Grant 098630:00 လည်း အားလုံးအသိပဲဖြစ်ပါတယ်။ တစ်ဖက်မှာလည်း အပြည်ပြည်ဆိုင်ရာတရားရုံး ICC နဲ့ပတ်သက် ပြီး နိုင်ငံတော်အတိုင်ပင်ခံရုံးဝန်ကြီးဌာန ညွှန်ကြားရေးမှူးချုပ်က မေလ ၂၃ မှာကျင်းပပြုလုပ်တဲ့ သတင်းစာရှင်းလင်းပွဲမှာ အဖွဲ့ဝင်မဟုတ်တဲ့ ကျွန်တော်တို့နိုင်ငံကို ICC ကအရေးယူမှုတွေပြုလုပ်လာ ရင် လုံးဝလက်ခံမှာမဟုတ်ဘူးလို့ ပြတ်ပြတ်သားသားပြောကြားထားတာလည်း ရှိပါတယ်။ ဒါပေမဲ့ လည်း ICC အဖွဲ့ဝင်နိုင်ငံမဟုတ်သော်ငြား ကုလသမဂ္ဂလုံခြုံရေးကောင်စီရဲ့ ဆုံးဖြတ်ချက်တွေကနေ တစ်ဆင့် ဝင်လာမယ်ဆိုရင် ဖြစ်နိုင်တယ်လို့ ထောက်ပြပြောဆိုမှုတွေရှိနေတာကိုလည်း ကျွန်တော်တို့ လျစ်လျူရှုထားလို့မရပါဘူး။ နိုင်ငံတကာအဖွဲ့အစည်းတချို့ကလည်း အဲဒီလမ်းကြောင်းအပေါ် ကျွန်တော်တို့နိုင်ငံကို မရောက်ရောက်အောင် နည်းမျိုးစုံနဲ့ အတင်းတွန်းပို့နေတာ အားလုံးအသိပဲ ဖြစ်ပါတယ်။ ပြည်အင်အားသည် ပြည်တွင်းမှာသာရှိတယ်ဆိုပေမဲ့ ကျွန်တော်တို့နိုင်ငံရဲ့ အရေးကိစ္စကို ကုလသမဂ္ဂလုံခြုံရေးကောင်စီမှာ ဆွဲတင်ဖို့ကြိုးစားတိုင်း ကျွန်တော်တို့အနေနဲ့ ဗီတိုအာဏာရှိတဲ့ ပြည်ပနိုင်ငံကြီးတချို့ရဲ့ ဆုံးဖြတ်ချက်အပေါ်မှာ မှီခိုနေရတယ်ဆိုတာလည်း ကျွန်တော်တို့ လက်တွေ့ ကျကျရှုမြင်သုံးသပ်ဖို့ လိုပါတယ်။ လေးစားအပ်တဲ့ ဥက္ကဌကြီးခင်ဗျား။ နိဂုံးချုပ်အနေနဲ့ နိုင်ငံတော်၏အတိုင်ပင်ခံပုဂ္ဂိုလ်က ဆရာတော်ကြီးတစ်ပါးရဲ့ ဩဝါဒကို ပြည်သူတွေထံ တစ်ဆင့်မျှဝေပြောပြခဲ့ဖူးတာကို ကျွန်တော် မှတ်သားဖူးပါတယ်။ အဲဒါကတော့ မြှောက်တိုင်းလည်း မမြောက်နဲ့၊ မမြောက်ဘဲလည်းမနေနဲ့။ ခြောက်တိုင်းလည်း မကြောက်နဲ့ မကြောက်ဘဲလည်းမနေနဲ့ဆိုတဲ့စကားပါပဲ။ တိုင်းပြည်ရဲ့ ဒီကနေ့ အခြေအနေဟာ စိတ်ခံစားချက်တွေနောက် တစ်ကောက်ကောက်လိုက်ပြီး ခြောက်တိုင်းကြောက်မနေ သင့်သလို ဖိအားပေးတိုင်း ခေါင်းငြိမ့်စရာမလိုသလို ဖြစ်ပေါ်လာနိုင်ဖွယ်ရှိတဲ့အကျိုးဆက်တွေကို လည်း သတိမူမိဖို့ အရေးကြီးပါတယ်။ ကြောက်သင့်/ မကြောက်သင့်ကို ဉာဏ်အမြော်အမြင်နဲ့ ပိုင်းခြား သုံးသပ်ဆုံးဖြတ်ပြီး လုပ်သင့်လုပ်ထိုက်တာကို ရဲရဲဝံ့ဝံ့ပြတ်ပြတ်သားသားလုပ်ကိုင်ဆောင်ရွက်ရမယ့် အချိန်အခါပဲဖြစ်ပါတယ်။ ဒါကြောင့်စိတ်ခံစားချက်ကို ဘယ်တုန်းကမှ ဦးစားမပေးခဲ့တဲ့ လက်ရှိနိုင်ငံ့ အကြီးအကဲတွေ ဘက်ပေါင်းစုံက စဉ်းစားတွေးဆပြီး ဉာဏ်အမြော်အမြင်ရှိရှိနဲ့ ဖွဲ့စည်းထားတဲ့ သမ္မတ ရုံးရဲ့ သတင်းပြန်ကြားချက်ကို လေးလေးနက်နက်ထောက်ခံကြိုဆိုကြောင်း ပြောကြားရင်း နိဂုံးချုပ်ပါ တယ်။ အားလုံးကို ကျေးဇူးတင်ပါတယ်။ (ဩဘာသံများ)</speech>
<speech type='speaker'>
မြစ်သားမဲဆန္ဒနယ်က ဒေါက်တာလင်းလင်းကျော် ဆွေးနွေးဖို့ ဖြစ်ပါတယ်။
</speech>
<speech><mp id='299'>ဒေါက်တာလင်းလင်းကျော်(မြစ်သားမဲဆန္ဒနယ်)</mp> လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် အားလုံးမင်္ဂလာပါ။ ကျွန်တော်ကတော့ မြစ်သားမဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဒေါက်တာလင်းလင်းကျော် ဖြစ်ပါတယ်။ ကျွန်တော့်အနေနဲ့ ဒီကနေ့မှာ ဦးစိုင်းကျော်မိုးရဲ့ အရေးကြီးအဆိုကို အကြံပြုဆွေးနွေးသွားမှာပဲဖြစ်ပါတယ်။ ပထမဦးစွာ ဒီအဆိုကို ပြည်သူ့လွှတ်တော်မှာ ဆွေးနွေးနိုင်အောင် လက်ခံပြီးဆုံးဖြတ်ပေးခဲ့တဲ့ လွှတ်တော်ကြီးတစ်ရပ်လုံးကို ကျွန်တော် ကျေးဇူးတင်ကြောင်း ပြောလိုပါတယ်။ ဘာဖြစ်လို့လဲဆိုတော့ ယခုလို ဆွေးနွေးခွင့်ပြုပေးလို့ သာလျှင် ကျွန်တော်အပါအဝင် ကျွန်တော့်ရှေ့က လွှတ်တော်ကိုယ်စားလှယ်များက ကျယ်ကျယ်ပြန့်ပြန့် ဆွေးနွေးနိုင်ခဲ့ပြီးတော့ ပြည်သူ့အစိုးရရဲ့ လုပ်ဆောင်ချက်ဟာ မြန်မာနိုင်ငံရဲ့ ပကတိအခြေအနေနဲ့ ကိုက်ညီပြီး ဉာဏ်အမြော်အမြင်ကြီးစွာဖြင့် ပွင့်လင်းမြင်သာစွာဖြင့် ပြည်သူ့အတွက် ပြည်သူ့အစိုးရရဲ့ မှန်ကန်တဲ့ဆုံးဖြတ်ချက်ဆိုတာကို ပြည်သူသိအောင် ပြည်သူ့လွှတ်တော်ကြီးမှတစ်ဆင့် ချပြနိုင်ခဲ့လို့ပဲ ဖြစ်ပါတယ်။ ဒီအဆိုနှင့်ပတ်သက်ပြီး ကျွန်တော် သုံးချက်ဆွေးနွေးပါ့မယ်။ ပထမတစ်ချက်အနေနဲ့ တင်ပြလိုတာကတော့ ရခိုင်ပြည်နယ်အရေးရဲ့ လက်ရှိအခြေအနေပါ။ ရခိုင်ပြည်နယ်အရေးဟာ ကိုယ့်ပြည်တွင်းရေးသာဖြစ်တယ်ဆိုပြီး မျက်စိမှိတ်ပြီး ဇွတ်ပြောနေလို့ မရတော့ပါဘူး။ ယခင်ကာလများစွာကတည်းက နက်နက်ရှိုင်းရှိုင်းအမြစ်တွယ်ခဲ့တဲ့၊ ထင်သလောက် မရိုးရှင်းတဲ့ ရှုပ်ထွေးလှတဲ့၊ သိမ်မွေ့လှတဲ့၊ ထိရှလွယ်တဲ့၊ နိုင်ငံတကာက ဝိုင်းဝန်းစောင့်ကြည့်နေတဲ့၊ နိုင်ငံတကာမီဒီယာတွေမှာ သတင်းမှားတွေ ပလူပျံခဲ့တဲ့၊ UN UNSC HRW R2P Fact Finding Mission Safe Zone AIPAI International Criminal Court soogo om:00:60 ဒုတိယအချက်အနေနဲ့ ကျွန်တော်ဆွေးနွေးလိုတာကတော့ ကျွန်တော်တို့က ခေတ်မီမီ ကမ္ဘာ ကြည့် ကြည့်မြင်ဖို့လိုပါတယ်။ အခုခေတ်မှာ ကမ္ဘာကြီးက ရွာကြီးတစ်ရွာဖြစ်သွားပါပြီ။ ဆက်သွယ်ရေး နည်းပညာတွေ အလျင်အမြန်တိုးတက်လာတဲ့အခါမှာ သတင်းအမှန်တွေက အလွယ်တကူပျံ့နှံ့နိုင် သလိုပဲ သတင်းအမှားတွေက အမြန်ပျံ့နှံ့နေတယ်ဆိုတာကို သတိချပ်သင့်ပါတယ်။ နောက် ရခိုင် ပြည်နယ်အရေးက ကိုယ့်ပြည်တွင်းအရေးသာဖြစ်တယ်။ နိုင်ငံတကာနှင့်မဆိုင်ဘူးဆိုပြီး အယူအဆမှား၊ နည်းလမ်းမှားတွေနဲ့ ဇွတ်ကြိတ်ဖြေရှင်းနေမယ်ဆိုရင် အပ်နဲ့ထွင်းရမယ့်အရေးဟာ ပုဆိန်နဲ့ပေါက် နေရပါ့မယ်။ နိုင်ငံတကာနဲ့ဖြေရှင်းတဲ့အခါမှာ နိုင်ငံတကာရဲ့ ယုံကြည်မှု (Credibility) ကို ကျွန်တော်တို့ ထည့်တွက်ဖို့ လိုပါလိမ့်မယ်။ ရရှိဖို့လိုပါလိမ့်မယ်။ ဒီနေရာမှာ ယခင်ကဖွဲ့ခဲ့တဲ့ ပြည်တွင်းကျွမ်းကျင် ပညာရှင်များသာပါဝင်တဲ့ ကော်မတီတွေ၊ ကော်မရှင်တွေ၊ အဖွဲ့ဝင်တွေအပေါ်မှာ နိုင်ငံတကာရဲ့ အပေါ် မှာ နိုင်ငံတကာရဲ့ ယုံကြည်မှု အပြည့်အဝရရှိပါခဲ့ရဲ့လားဆိုတာကို ကျွန်တော်တို့ ပြန်လည်ဆန်းစစ်ကြဖို့ ကျွန်တော့်အနေနဲ့ အကြံပေးလိုပါတယ်။ နိုင်ငံတကာရဲ့ ယုံကြည်မှုမရခဲ့လို့ရှိရင် အစောက ကျွန်တော် ပြောခဲ့တဲ့ ကုလသမဂ္ဂ၊ ကုလသမဂ္ဂလုံခြုံရေးကောင်စီ၊ အချက်အလက်ရှာဖွေရေး မစ်ရှင်၊ နိုင်ငံတကာရာဇဝတ်မှုခုံရုံးဆိုတဲ့အသံတွေ ပိုကျယ်လာလို့ရှိရင် ကျွန်တော်တို့နိုင်ငံအတွက် မကောင်းလှ ပါဘူး။ အဲဒီနိုင်ငံတကာအဖွဲ့အစည်းတွေရဲ့ ပစ်မှတ်ကဘာလဲ။ ဘယ်လဲ။ ဘာကိုလဲ။ ဘယ်ကိုဦးတည် နေတာလဲဆိုတာ ကျွန်တော်တို့ လွှတ်တော်ကိုယ်စားလှယ်များအားလုံးက ရှင်းရှင်းလင်းလင်းသိမြင်ပြီး ဖြစ်ပါလိမ့်မယ်။ မှန်မှန်ကန်ကန်ဆုံးဖြတ်ပေးဖို့လည်း ကျွန်တော့်အနေနဲ့ မေတ္တာရပ်ခံလိုပါတယ်ခင်ဗျား။ တတိယအနေနဲ့ ကျွန်တော် ဆွေးနွေးလိုတာကတော့ သမ္မတရုံးရဲ့ သတင်းထုတ်ပြန်ချက် (၃/၂၀၁၈)နဲ့ပတ်သက်ပါတယ်။ ဒီသတင်းထုတ်ပြန်ချက်ကိုကြည့်မယ်ဆိုလို့ရှိရင် ပြည်သူ့အစိုးရအနေနဲ့ လွတ်လပ်သော စုံစမ်းရေးကော်မရှင်ကို ဖွဲ့စည်းရန်ရှိသည်ဟု နိုင်ငံသားပြည်သူများရဲ့ ဂုဏ်သိက္ခာကို လေးစားယုံကြည်သောအားဖြင့် ပြည်သူကို တာဝန်သိသိတင်ပြတဲ့ ထုတ်ပြန်ချက်ပါ။ နောက်ပြီး ဒီဆုံးဖြတ်ချက်က ကုလသမဂ္ဂလုံခြုံရေးကောင်စီ(UNSC) ရဲ့ အကြံပြုချက်လို့ အဆိုရှင်ပြောကြားသလို မဟုတ်ဘဲ ပြည်ထောင်စုဝန်ကြီး ဒေါက်တာဝင်းမြတ်အေး ဥက္ကဋ္ဌအဖြစ် တာဝန်ယူတဲ့ ရခိုင်ပြည်နယ် ဆိုင်ရာ အကြံပြုချက်များအကောင်အထည်ဖော်ရေးကော်မတီအကြံပေးအဖွဲ့ရဲ့ ကြားဖြတ်အကြံပြု ချက်များကိုပါ ထည့်သွင်းစဉ်းစားဆုံးဖြတ်တယ်လို့ ဒီထဲမှာ အတိအကျရေးထားပါတယ်။ နောက် ယခု ဖွဲ့စည်းမှာဖြစ်တဲ့အဖွဲ့ဟာ အဆိုရှင်စိုးရိမ်သလို နိုင်ငံရဲ့ အချုပ်အခြာအာဏာကို ထိခိုက်နိုင်တဲ့ ပြည်ပ အဖွဲ့အစည်း လုံးဝမဟုတ်ပါဘူး။ ကိုယ့်အစိုးရကနေပြီးတော့ သင့်တော်တဲ့ နိုင်ငံတကာက ပုဂ္ဂိုလ်ကြီး တစ်ဦးပါဝင်တဲ့ ကိုယ့်ခြေ၊ ကိုယ့်လက်လုပ်ပိုင်ခွင့်အပြည့်အဝရှိတဲ့ ပြည်တွင်းအဖွဲ့အစည်းတစ်ခုဆိုတာ ကိုလည်း သတိချပ်စေချင်ပါတယ်။ ဒီလိုပွင့်လင်းမြင်သာစွာဖွဲ့စည်းကာမှ နိုင်ငံတကာအဖွဲ့အစည်းတွေ နဲ့ မလိုအပ်တဲ့ထိပ်တိုက်တွေ့မှုတွေ ရှောင်ရှားနိုင်မယ်။ နိုင်ငံတကာရဲ့ ယုံကြည်မှုရလာမယ်။ မြန်မာနိုင်ငံ ရဲ့ ပကတိမြေပြင်အခြေအနေမှန်ကို ကမ္ဘာကသိလာပါမယ်။ အဲဒီကျမှ ယခု ပြဿနာကို ကျွန်တော်တို့ က အပြန်အလှန်နားလည်မှုရှိရှိနဲ့ ဖြေရှင်းနိုင်ပြီးတော့ ဒေသခံတိုင်းရင်းသားများအပါအဝင် မြန်မာနိုင်ငံ တစ်နိုင်ငံလုံးကို ကယ်တင်ရာအမှန်ရောက်ပါမယ်။ လေးစားအပ်ပါသော ပြည်သူ့လွှတ်တော်ဥက္ကဌကြီးနှင့် လွှတ်တော်ကိုယ်စားလှယ်များခင်ဗျား။ ကျွန်တော်တို့ ကမ္ဘာကြည့် ကြည့်မြင်ဖို့လိုပါပြီ။ ကျွန်တော်တို့ ကိုယ့်ဟာကို ကြိတ်ပြီးတော့ ဖြေရှင်း နေမယ့်အစား ကျွန်တော်တို့ဒီမှာ အကြမ်းဖက်ခံခဲ့ရတယ်။ အကြမ်းဖက်တိုက်ဖျက်မှုဥပဒေနဲ့အညီ လုပ်တယ်။ စခန်းတွေကို တိုက်ခိုက်ခံရတာနဲ့ Rule of Engagement နှင့်အညီ လုပ်တယ်။ ပြည်တွင်းဥပဒေတွေကို မချိုးဖောက်သလို၊ နိုင်ငံတကာဥပဒေတွေ၊ Law တွေ၊ Regulation တွေ၊ Convention 603 Geneva Convention 603 oday Sil:Goos003:00ogolop: ကျွန်တော်တို့ နိုင်ငံတကာကို ယုံကြည်အောင်ချပြနိုင်မှ ကျွန်တော်တို့နိုင်ငံရဲ့ အနာဂတ်က ယခုထက် ပိုမိုကောင်းမွန်လာမှာဖြစ်လို့ ကျွန်တော့်အနေနဲ့ ဒီအဆိုကို လွှတ်တော်က လုံးဝအတည်မပြု သင့် ပါကြောင်းနှင့် သမ္မတရုံးရဲ့ သတင်းထုတ်ပြန်ချက်(၃/၂၀၁၈)ကို ကျွန်တော်တို့ ပြည်သူ့လွှတ်တော် ကြီးက တစ်ခဲနက်ကြိုဆိုထောက်ခံသင့်ပါကြောင်း ဥက္ကဌကြီးမှတစ်ဆင့် ဆွေးနွေးရင်း နိဂုံးချုပ်ပါ တယ်။ အားလုံးကို ကျေးဇူးတင်ပါတယ်ခင်ဗျား။ (ဩဘာသံများ) </speech>
</new_section>
<new_section>
<title>ဦးစိုင်းကျော်မိုး၊ မိုင်းပန်မဲဆန္ဒနယ်က တင်သွင်းသည့်အဆိုနှင့်စပ်လျဉ်း၍ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်က ပြန်လည်ရှင်းလင်းဆွေးနွေးခြင်းနှင့် လွှတ်တော်၏အဆုံးအဖြတ်ရယူခြင်း</title>
<speech type='speaker'>
အစီအစဉ် ၈ ဖြစ်ပါတယ်။ နိုင်ငံတော်အတိုင်ပင်ခံရုံးဝန်ကြီးဌာနက ပြန်လည် ရှင်းလင်းဆွေးနွေးရန် ဖြစ်ပါတယ်။
</speech>
<speech><agency id='32'>ဦးခင်မောင်တင်(ဒုတိယဝန်ကြီး၊ နိုင်ငံတော်အတိုင်ပင်ခံရုံးဝန်ကြီးဌာန)</agency>လေးစားအပ် ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များကို မင်္ဂလာနှုတ်ခွန်း ဆက်သအပ်ပါတယ်ခင်ဗျား။ ကျွန်တော်ကတော့ နိုင်ငံတော်အတိုင်ပင်ခံရုံးဝန်ကြီးဌာန ဒုတိယဝန်ကြီး ဦးခင်မောင်တင် ဖြစ်ပါတယ်။ မိုင်းပန်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးစိုင်းကျော်မိုးရဲ့ အရေးကြီးအဆိုနှင့်ပတ်သက်ပြီး ရှင်းလင်းတင်ပြသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ Power Point သုံးစွဲခွင့်ပြုပါရန်နှင့် အချက်အလက်များပြည့်စုံစွာတင်ပြနိုင် ရန်အတွက် သတ်မှတ်ချိန်ထက်အနည်းငယ် ပိုမိုခွင့်ပြုနိုင်ပါရန် လေးစားစွာပန်ကြားအပ်ပါတယ် ခင်ဗျား။ ရခိုင်ပြည်နယ်မြောက်ပိုင်းမှာ ဖြစ်ပွားခဲ့တဲ့ အကြမ်းဖက်တိုက်ခိုက်မှုတွေနဲ့ ဆက်စပ်ပြီး ဖြစ်ပေါ် လာခဲ့တဲ့ လုံခြုံရေးတပ်ဖွဲ့ဝင်တွေရဲ့ ဆောင်ရွက်ချက်တွေနဲ့ပတ်သက်လို့ နိုင်ငံတကာအသိုင်းအဝိုင်း ကြားမှာ မျိုးစုံပြစ်တင်ဝေဖန်မှုတွေ၊ စွပ်စွဲချက်တွေ၊ အမြောက်အမြားတွေ့ကြုံ ရင်ဆိုင်နေရတယ်ဆိုတာ အားလုံးအသိပဲ ဖြစ်ပါတယ်။ နိုင်ငံတော်အစိုးရအနေနဲ့ ရခိုင်ပြည်နယ်မြောက်ပိုင်းအကြမ်းဖက် တိုက်ခိုက်မှုတွေကို ကိုင်တွယ်ဖြေရှင်းရာမှာ (၁) ဥပဒေနှင့်အညီဆောင်ရွက်ဖို့၊ (၂) သတိကြီးကြီး ထားပြီးဆောင်ရွက်ဖို့၊ (၃) လူ့အခွင့်အရေးချိုးဖောက်မှုတွေ မဖြစ်ပွားအောင် အလေးထားဆောင်ရွက် ဖို့ သက်ဆိုင်ရာဌာနတွေကို မူလကတည်းက ညွှန်ကြားထားခဲ့ပြီး ဖြစ်ပါတယ်။ ဘာကြောင့်လဲဆိုတော့ မြန်မာနိုင်ငံရဲ့ ကိုင်တွယ်ဆောင်ရွက်မှုတွေအပေါ် မျက်စိဒေါက်ထောက်ကြည့်ပြီး အမှားအယွင်းရှိလာ ရင် ဝိုင်းဝန်းပြစ်တင်လက်ညှိုးထိုးကြဖို့ အစဉ်အမြဲစောင့်ကြည့်နေတဲ့အဖွဲ့တွေ ရှိနေလို့ပါပဲ။ ရခိုင် ပြည်နယ်မြောက်ပိုင်းမှာ ၂၀၁၆ ခုနှစ်၊ အောက်တိုဘာလ ၉ ရက်နေ့ကစပြီး ရဲစခန်းသုံးခုကို တစ်ချိန် တည်းတစ်ပြိုင်တည်း အလစ်အငိုက်ရယူ အကြမ်းဖက်တိုက်ခိုက်မှုတွေ စတင်ကြုံတွေ့ခဲ့ရပြီး ၂၀၁၆ ခုနှစ်၊ နိုဝင်ဘာလ ၁၂ ရက်နေ့နဲ့ ၁၃ ရက်နေ့တွေမှာလည်း တပ်မတော်စစ်ကြောင်းတစ်ခုကို လူအုပ်စု နဲ့အကြမ်းဖက်တိုက်ခိုက်ခံခဲ့ရပါတယ်။ လုံခြုံရေးတပ်ဖွဲ့ဝင်တွေရဲ့ နယ်မြေရှင်းလင်းရေးနဲ့ လုံခြုံရေး ဆောင်ရွက်ချက်တွေအပေါ်မှာ လူ့အခွင့်အရေးချိုးဖောက်မှုတွေ ဖြစ်ပေါ်ခဲ့တယ်ဆိုတဲ့ စွပ်စွဲချက်များ ထွက်ပေါ်လာခဲ့တဲ့အတွက် အကြမ်းဖက်တိုက်ခိုက်မှုဖြစ်ပေါ်ရခြင်းအကြောင်းရင်းတွေနဲ့ ပြင်ပက စွပ်စွဲ ချက်တွေ မှန်/မမှန်သိရှိနိုင်ဖို့အတွက် ဒုတိယသမ္မတဦးမြင့်ဆွေ ဦးဆောင်ပြီး ဘာသာပေါင်းစုံချစ်ကြည် ရေး၊ ကြည်ညို ရေးအဖွဲ့ဝင်တွေ၊ ကုလသမဂ္ဂမှ တာဝန်ထမ်းဆောင်နေခဲ့သူတွေ၊ မြန်မာနိုင်ငံအမျိုးသား လူ့အခွင့်အရေးကော်မရှင်အဖွဲ့ဝင်တွေနဲ့ လွှတ်တော်ကိုယ်စားလှယ်တွေ စုစုပေါင်း ၁၃ ဦးပါဝင်တဲ့ ဖွဲ့စည်းခဲ့တဲ့ စုံစမ်းစစ်ဆေးရေးကော်မရှင်ကို ၂၀၁၆ ခုနှစ်၊ ဒီဇင်ဘာလ ၁ ရက်နေ့မှာ ဖွဲ့စည်းခဲ့ပါတယ်။ တပ်မတော်အနေနဲ့ ၂၀၁၇ ခုနှစ်၊ ဖေဖော်ဝါရီလ ၁၇ ရက်နေ့မှာ ကာကွယ်ရေးဦးစီးချုပ်ရုံး(ကြည်း)မှ ဒုတိယဗိုလ်ချုပ်ကြီးအေးဝင်း ဦးစီးတဲ့ စုံစမ်းစစ်ဆေးရေးအဖွဲ့ကို ဖွဲ့စည်းခဲ့ပြီး မြန်မာနိုင်ငံရဲတပ်ဖွဲ့ အနေနဲ့ ၂၀၁၇ ခုနှစ်၊ ဖေဖော်ဝါရီလ ၉ ရက်နေ့မှာ ရဲမှူးချုပ်ဝင်းထွန်း ဦးစီးတဲ့ စုံစမ်းစစ်ဆေးရေးအဖွဲ့ ကို ဖွဲ့စည်းဆောင်ရွက်ခဲ့ပါတယ်။ ဥက္ကဌကြီးနှင့် လွှတ်တော်ကိုယ်စားလှယ်များခင်ဗျား။ ဒုတိယသမ္မတဦးဆောင်တဲ့ စုံစမ်း စစ်ဆေးရေးကော်မရှင်ဟာ စွပ်စွဲချက်တွေနဲ့ပတ်သက်ပြီး သက်ဆိုင်ရာလုံခြုံရေးအဖွဲ့အစည်းများကို မေးမြန်းခဲ့ရာမှာ တပ်မတော်နဲ့ မြန်မာနိုင်ငံရဲတပ်ဖွဲ့တို့က စုံစမ်းစစ်ဆေးရေးအဖွဲ့တွေ ဖွဲ့စည်းပြီး ပြန်လည်ဖြေကြားလာတဲ့ဖြေကြားချက်တွေကို ကော်မရှင်ရဲ့ အစီရင်ခံစာမှာ ထည့်သွင်းဖော်ပြခဲ့ပါ တယ်။ ဒီလိုဖော်ပြခဲ့ရာမှာ အသေးအဖွဲချိုးဖောက်မှုစုစုပေါင်းသုံးကြိမ် စစ်ဆေးတွေ့ရှိရပြီး ချိုးဖောက် မှုကြီးကြီးမားမားမရှိခဲ့ဘူးဆိုတာ ဖော်ပြခဲ့ပါတယ်။ ဒုတိယသမ္မတဦးဆောင်တဲ့ ဒီလိုစုံစမ်းစစ်ဆေးရေး ကော်မရှင် ဖွဲ့စည်းဆောင်ရွက်ခဲ့ပေမဲ့လည်း မြန်မာနိုင်ငံအပေါ် နိုင်ငံတကာရဲ့ အမြင်တွေ ပြောင်းလဲ မသွားသလို စွပ်စွဲချက်တွေဟာလည်း ပျောက်ပြယ်မသွားနိုင်ခဲ့ပါဘူး။ ဒီကော်မရှင်ရဲ့ စုံစမ်းတွေ့ရှိချက် တွေအပေါ်မှာ နိုင်ငံတကာရဲ့ ယုံကြည်လက်ခံနိုင်မှုနည်းပါးခဲ့တာကိုလည်း တွေ့ကြုံခဲ့ရပါတယ်။ ၂၀၁၇ ခုနှစ်၊ သြဂုတ်လ ၂၅ ရက်နေ့မှာတော့ ရဲစခန်းပေါင်း ၃၀ နဲ့ တပ်မတော်တပ်ရင်းဌာနချုပ်တစ်ခုတို့ကို အကြမ်းဖက်သမားတွေက တစ်ချိန်တည်းတစ်ပြိုင်တည်း တိုက်ခိုက်လာခဲ့ပါတယ်။ ဒီအချိန် အကြမ်းဖက်တိုက်ခိုက်မှုကြောင့် လုံခြုံရေးတပ်ဖွဲ့ဝင် ၂၈ ဦး ကျဆုံးခဲ့ရပြီး ၂၅ ဦး ဒဏ်ရာရရှိကာ ၁၆ ဦး ပျောက်ဆုံးခဲ့ရပါတယ်။ အပြစ်မဲ့ပြည်သူထိခိုက်ဆုံးရှုံးမှုအနေနဲ့ ၉၈ ဦးသေဆုံးခဲ့ပြီး ၄၃ ဦးဒဏ်ရာ ရရှိကာ သုံးဦးပျောက်ဆုံးခဲ့ရပါတယ်။ အစွန်းရောက်အကြမ်းဖက်သမားစုစုပေါင်း ၄၀၀ ကျော် သေဆုံး ခဲ့ပြီး ၃၀၉ ဦးဖမ်းဆီးရမိခဲ့ပါတယ်။ နိုင်ငံတော်အစိုးရအနေနဲ့ ARSA အစွန်းရောက်အကြမ်းဖက်သမား တွေကို အကြမ်းဖက်တိုက်ဖျက်ရေးဥပဒေနှင့်အညီ အကြမ်းဖက်အဖွဲ့အစည်းအဖြစ် ထုတ်ပြန်ကြေညာ ခဲ့သလို ရခိုင်ပြည်နယ်မြောက်ပိုင်းကို စစ်ဆင်ရေးနယ်မြေအဖြစ်သတ်မှတ်ကြောင်း ထုတ်ပြန်ပေးခဲ့ပါ တယ်။ ရခိုင်ပြည်နယ်မြောက်ပိုင်းမှာ အကြမ်းဖက်သမားတွေရဲ့ အကြမ်းဖက်တိုက်ခိုက်မှု ပေါ်ပေါက်ပြီး နောက် လုံခြုံရေးတပ်ဖွဲ့ဝင်တွေက အကြမ်းဖက်နှိမ်နင်းရေးနှင့် လုံခြုံရေးဆောင်ရွက်ခဲ့ချိန်မှာ လူပေါင်း ၅၀၀၀၀၀ ကျော်ဟာ နေရပ်စွန့်ခွာပြီး ဘင်္ဂလားဒေ့ရှ်နိုင်ငံဘက်ကို ထွက်ပြေးတိမ်းရှောင်သွားခဲ့ကြပါ တယ်။ အကြမ်းဖက်တိုက်ခိုက်မှုတွေ ဖြစ်ပွားစဉ်မှာ ကျေးရွာတွေ မီးလောင်ပျက်စီးမှုတွေရှိသလို ဘင်္ဂလားဒေ့ရှ်နိုင်ငံဘက်ကို လူတွေအလုံးအရင်းနဲ့ ထွက်ပြေးချိန်မှာလည်း ဘယ်သူမှမနေတော့တဲ့ ကျေးရွာတွေ မီးလောင်ပျက်စီးမှု အများအပြားဖြစ်ပေါ်ခဲ့ပါတယ်။ ရခိုင်ပြည်နယ်အစိုးရရဲ့ စာရင်းအရ အိမ်ခြေ ၄၀၀၀ ကျော် မီးလောင်ဆုံးရှုံးခဲ့ရပါတယ်။ နိုင်ငံတကာစွပ်စွဲချက်တွေမှာတော့ အိမ်ခြေ ၇၀၀၀ ကျော်အထိ မီးလောင်ပျက်စီးခဲ့တယ်ဆိုပြီး ပါရှိနေခဲ့တာ ဖြစ်ပါတယ်။ လူပေါင်းသိန်းနဲ့ချီပြီး ဘင်္ဂလားဒေ့ရှ်နိုင်ငံကို ထွက်ပြေးခဲ့ကြခြင်း၊ ထွက်ပြေးသွားသူတွေရဲ့ ပြောကြားချက်တွေအရ စွပ်စွဲမှုအမြောက်အမြားဖြစ်ပေါ်လာရခြင်း၊ လူမနေတော့တဲ့ကျေးရွာ အများ အပြားမီးလောင်ပျက်စီးခဲ့ရခြင်း ဒီလိုဖြစ်စဉ်ဖြစ်ရပ်တွေကြောင့် ARSA အကြမ်းဖက်သမားတွေကို နှိမ်နင်းခဲ့ရာမှာ လူ့အခွင့်အရေးတွေချိုးဖောက်မှုတွေ ရှိတယ်။ အဲဒါနဲ့ပတ်သက်ပြီးတော့ အင်အား sacoșsanjarigo(Excessive Use of Force) $ Ethnic Cleansing Genocide soogoo စွပ်စွဲမှုကြီးတွေ အမြောက်အမြားထွက်ပေါ်နေခဲ့တာ ဖြစ်ပါတယ်။ ဒီလိုစွပ်စွဲပြောကြားချက်တွေနဲ့ ပတ်သက်ပြီး မြန်မာနိုင်ငံအနေနဲ့ နိုင်ငံတကာမျက်နှာစာမှာ ရှင်းလင်းပြောကြားမှုတွေ ပြုလုပ်ခဲ့ပေမဲ့ လည်း နိုင်ငံတကာက လက်ခံနိုင်ခြင်းမရှိခဲ့ကြပါဘူး။ ဒီလိုစွပ်စွဲမှုတွေထွက်ပေါ်နေချိန်မှာ တပ်မတော် သတင်းမှန်ပြန်ကြားရေးအဖွဲ့ရဲ့ ၂၀၁၇ ခုနှစ်၊ အောက်တိုဘာလ ၁၁ ရက်နေ့ထုတ်ပြန်ချက်အရ ဒုတိယ ဗိုလ်ချုပ်ကြီးအေးဝင်း ဦးဆောင်တဲ့ စုံစမ်းစစ်ဆေးရေးအဖွဲ့နဲ့စစ်ဆေးလျက်ရှိကြောင်းနှင့် အချက် အလက်အပြည့်အစုံရရှိပါက တရားဝင်သတင်းထုတ်ပြန်မှုပြုလုပ်သွားမှာဖြစ်ကြောင်း ထုတ်ပြန်ခဲ့ပါ တယ်။ ၂၀၁၇ ခုနှစ်၊ နိုဝင်ဘာလ ၁၃ ရက်နေ့မှာ ရခိုင်ပြည်နယ်၊ မောင်တောဒေသအကြမ်းဖက်ဖြစ်စဉ် များမှာ လုံခြုံရေးတပ်ဖွဲ့ဝင်များရဲ့ လုပ်ဆောင်ချက်နဲ့ပတ်သက်ပြီးတော့ ဒုတိယဗိုလ်ချုပ်ကြီးအေးဝင်း ဦးစီးတဲ့စုံစမ်းစစ်ဆေးရေးအဖွဲ့ရဲ့တွေ့ရှိချက်တွေကို တပ်မတော်သတင်းမှန်ပြန်ကြားရေးအဖွဲ့က ထုတ်ပြန်ပေးခဲ့ပါတယ်။ အဓိကအားဖြင့် လုံခြုံရေးတပ်ဖွဲ့ဝင်တွေအနေနဲ့ Rule of Engagement (ROE)ကို ခေါင်းဆောင်ပိုင်းကစပြီး လက်အောက်တပ်သားအဆင့်အထိ အလေးထားသိရှိလိုက်နာခဲ့ သလို အကြမ်းဖက်သမားတွေကို ရှာဖွေဖော်ထုတ်ဖမ်းဆီးရာမှာ ရဲတပ်ဖွဲ့ဝင်တွေနဲ့ ပူးပေါင်းပြီး သက်ဆိုင်ရာနယ်မြေရဲစခန်းကို စနစ်တကျအကောင်းပကတိလွှဲပြောင်းပေးခဲ့ကြောင်း၊ ဂျီနီဗာ ကွန်ဗင်းရှင်းပါ ဥပဒေသများ၊ စစ်ပွဲဆိုင်ရာဥပဒေနှင့်အညီ ဖော်ထုတ်ဖမ်းဆီးခဲ့ခြင်းဖြစ်ကြောင်း တွေ့ရှိ ချက်တွေကို ဖော်ပြထားခဲ့ပါတယ်။ ၂၀၁၇ ခုနှစ်၊ ဒီဇင်ဘာလ ၁၈ ရက်နေ့မှာတော့ ရခိုင်ပြည်နယ်၊ မောင်တောမြို့နယ်၊ အင်းဒင်ကျေးရွာသုဿန်မှာ လူအများကို သတ်ဖြတ်မြုပ်နှံထားကြောင်း သတင်း ပေးပို့တိုင်ကြားလာတဲ့အတွက် စုံစမ်းစစ်ဆေးမှုတွေ ပြုလုပ်သွားမှာဖြစ်ကြောင်း တပ်မတော်သတင်းမှန် ပြန်ကြားရေးအဖွဲ့က ထုတ်ပြန်ခဲ့ပါတယ်။ ၂၀၁၈ ခုနှစ်၊ ဇန်နဝါရီလ ၁၀ ရက်နေ့ထုတ်ပြန်ချက်အရ အင်းဒင်ဖြစ်စဉ်ကို ဒုတိယဗိုလ်ချုပ်ကြီးအေးဝင်း ဦးစီးတဲ့ စုံစမ်းစစ်ဆေးရေးအဖွဲ့နဲ့ စုံစမ်းစစ်ဆေးခဲ့ပြီး အကြမ်းဖက်သမား ၁၀ ဦးကို သတ်ဖြတ်ပြီး သုဿန်မှာ မြုပ်နှံခဲ့ကြောင်း ပေါ်ပေါက်လာခဲ့ပါတယ်။ ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ကုလသမဂ္ဂလူ့အခွင့်အရေးကောင်စီက ဖွဲ့စည်းခဲ့တဲ့ အချက်အလက်ရှာဖွေရေးအဖွဲ့ (Fact Finding Mission-FFM)ကို မြန်မာနိုင်ငံအနေနဲ့ မိမိနိုင်ငံရဲ့ အချုပ်အခြာအာဏာပိုင်မှုအပေါ်မှာ သွယ်ဝိုက်ပြီး ထိပါးရာကျတယ်လို့ ရှုမြင်တဲ့အတွက် လက်မခံခဲ့ပါဘူး။ တစ်ဘက်မှာလည်း အင်းဒင်ဖြစ်စဉ်ပေါ်ပေါက်လာခဲ့တဲ့အတွက် မြန်မာနိုင်ငံရဲ့ ရှင်းလင်းချက်တွေအပေါ်မှာ နိုင်ငံတကာက ယုံကြည်လက်ခံနိုင်မှု အားနည်းသွားစေခဲ့ရပါတယ်။ 32:00:18 ODGOos Eiù omew:aĉm Amnesty International(AI)sag. m ASRA said: ons သမားတွေက ဟိန္ဒူဘာသာဝင် ၅၃ ဦးကို အကြမ်းဖက်သတ်ဖြတ်ခဲ့ကြောင်း အစီရင်ခံစာ ထုတ်ပြန်လာ ခဲ့ပါတယ်။ Amnesty Internationd-AI ရဲ့ အစီရင်ခံစာမှာကိုပဲ ASRA အကြမ်းဖက်သမားတွေရဲ့ သတ်ဖြတ်မှုတွေနဲ့အတူ လုံခြုံရေးတပ်ဖွဲ့ဝင်တွေရဲ့ ချိုးဖောက်မှုတွေရှိနိုင်တယ်ဆိုတဲ့ စွပ်စွဲချက်တွေ ရှိနေတာကြောင့် လွတ်လပ်တဲ့နိုင်ငံတကာစုံစမ်းစစ်ဆေးမှုပြုလုပ်သင့်တယ်ဆိုပြီးတော့ ထည့်သွင်း ဖော်ပြထားတာဖြစ်ပါတယ်။ ။ ၂၀၁၇ ခုနှစ်၊ နိုဝင်ဘာလ ၇ ရက်နေ့မှာ ထုတ်ပြန်ခဲ့တဲ့ ကုလသမဂ္ဂလုံခြုံရေးကောင်စီဥက္ကဋ္ဌရဲ့ ထုတ်ပြန်ကြေညာချက်မှာလည်း လူ့အခွင့်အရေးချိုးဖောက်မှုဆိုင်ရာစွပ်စွဲချက်တွေနဲ့ပတ်သက်ပြီး ပွင့်လင်းမြင်သာမှုရှိတဲ့ စုံစမ်းစစ်ဆေးမှုတစ်ရပ်ပြုလုပ်ဖို့ အရေးကြီးကြောင်း အလေးပေးတိုက်တွန်း ခဲ့ပါတယ်။ လုံခြုံရေးကောင်စီအတွင်းမှာ ရခိုင်မြောက်ပိုင်းအရေးနှင့်ပတ်သက်ပြီး ဖိအားပေးမှုတွေ မြင့်တက်လာနေတဲ့အတွက် အခြေအနေမှန်တွေကို သိရှိနားလည်အောင် လုံခြုံရေးကောင်စီအဖွဲ့ဝင် သံတမန်တွေရဲ့ မြန်မာနိုင်ငံခရီးစဉ်ကို စီစဉ်ဆောင်ရွက်ပေးခဲ့တာဖြစ်ပါတယ်။ လုံခြုံရေးကောင်စီ အတွင်းမှာ ဖိအားပေးမှုတွေ တစ်ဆင့်ပြီးတစ်ဆင့်မြင့်တက်လာပြီး မြန်မာနိုင်ငံကို အရေးယူမယ့် ဆုံးဖြတ်ချက်တွေချမှတ်နိုင်အောင် လူ့အခွင့်အရေးဆိုင်ရာတက်ကြွလှုပ်ရှားအဖွဲ့အစည်းတွေနဲ့ နိုင်ငံ အများစုက အစဉ်တစ်စိုက်ဦးတည်ကြိုးပမ်းနေချိန်မှာ တစ်ဘက်မှာလည်း International Crimind Court-ICC ဘက်ကနေပြီးတော့ တရားစွဲဆိုနိုင်ဖို့ ကြိုးပမ်းဆောင်ရွက်လာခဲ့ပါတယ်။ မြန်မာနိုင်ငံက Rome Statue os amigoseq:00:003:68:0g cuoco: Rome Statue sad of good ဘင်္ဂလားဒေ့ရှ်နိုင်ငံမှာ နေရပ်စွန့်ခွာသူတွေ အစုလိုက်အပြုံ လိုက်ရောက်ရှိနေတာနဲ့ ဆက်စပ်ပြီး အရေးယူနိုင်ဖို့ ဆောင်ရွက်လာနေတာ ဖြစ်ပါတယ်။ နိုင်ငံတစ်နိုင်ငံမှာ ဖြစ်ပွားခဲ့တယ်ဆိုပြီး ပေါ်ထွက်နေတဲ့ စွပ်စွဲချက်တွေနဲ့ပတ်သက်ပြီး သက်ဆိုင်ရာနိုင်ငံအနေနဲ့ စုံစမ်းစစ်ဆေးအရေးယူနိုင်ဖို့ Undble or Unwiling ဖြစ်တယ်ဆိုရင် စုံစမ်း စစ်ဆေးအရေးယူမှုတွေ မလုပ်နိုင်တဲ့အခြေအနေ၊ မလုပ်ချင်တဲ့ အလုပ်လိုတဲ့အခြေအနေရှိတယ်ဆိုရင် လုံခြုံရေးကောင်စီရဲ့ သဘောတူညီချက်နဲ့ Internationd Crimind Court(ICC)က ဝင်ရောက် စုံစမ်းစစ်ဆေးသင့်တယ်ဆိုတဲ့ချဉ်းကပ်မှုနဲ့ ဆောင်ရွက်နေကြတာပဲဖြစ်ပါတယ်။ ဒီနေရာမှာ မြန်မာ Ecsese [69:6mEmesosdaệ International Criminal Court(ICC)o godi စစ်ဆေးမှုတွေ ဖြစ်ပေါ်မလာအောင် မိမိနိုင်ငံရဲ့ အချုပ်အခြာအာဏာနဲ့ နယ်မြေတည်တံ့ခိုင်မြဲမှု မထိပါး စေအောင် အလေးအနက်ထားစဉ်းစားသုံးသပ်ခဲ့ရပါတယ်။ လူ့အခွင့်အရေးကောင်စီက ဖွဲ့စည်းခဲ့တဲ့ အချက်အလက်ရှာဖွေရေးအဖွဲ့ (Fact Finding Mission-FFM)ကို မြန်မာနိုင်ငံရဲ့ အချုပ်အခြာအာဏာ ပိုင်မှု၊ နိုင်ငံတော်ရဲ့ ဂုဏ်သိက္ခာကို အခြေခံပြီးတော့ လက်မခံခဲ့ခြင်းဖြစ်ပါတယ်။ တစ်ဖက်မှာလည်း မြန်မာနိုင်ငံအနေနဲ့ လူ့အခွင့်အရေးချိုးဖောက်မှုတွေဖြစ်ပေါ်လာရင် ဥပဒေနှင့်အညီ ထိထိရောက်ရောက် အရေးယူမယ်ဆိုတဲ့ မူဝါဒနှင့်အညီ တာဝန်သိ၊ တာဝန်ကျေပွန်တဲ့ နိုင်ငံတကာမိသားစုဝင် နိုင်ငံဖြစ် ကြောင်း ပြသနိုင်ဖို့အတွက် နိုင်ငံတော်အစိုးရက အစပြု ဆောင်ရွက်တဲ့ အမျိုးသားဆောင်ရွက်ချက် တစ်ရပ်အနေနဲ့ စုံစမ်းစစ်ဆေးရေးကော်မရှင်ဖွဲ့စည်းဆောင်ရွက်ဖို့ ပြင်ဆင်ခဲ့ခြင်းဖြစ်ပါတယ်။ သက်ဆိုင်ရာနိုင်ငံအနေနဲ့ ဒီလိုစွပ်စွဲချက်တွေနဲ့ပတ်သက်ပြီးတော့ စုံစမ်းမှုတွေပြု လုပ်ရာမှာ နိုင်ငံတကာ ရဲ့ ယုံကြည်မှု၊ လက်ခံနိုင်မှုဆိုတဲ့ အဓိကကျတဲ့အခြေအနေတွေကို ခြုံငုံထည့်သွင်းသုံးသပ်ပြီး နိုင်ငံတကာဖိအားကို သံတမန်ရေးအရ ထိထိရောက်ရောက်ကာကွယ်နိုင်အောင် ကြိုးပမ်းဆောင်ရွက် ခြင်းဖြစ်တယ်လို့ တင်ပြချင်ပါတယ်။ ဒီလိုဆောင်ရွက်တဲ့အခါမှာ မိမိနိုင်ငံအပေါ် စေတနာမှန်မှန်နဲ့ ကူညီနေတဲ့မိတ်ဆွေနိုင်ငံတွေရဲ့ အကြံပြုချက်တွေကိုလည်း အလေးထားစဉ်စားရပါတယ်။ ဥက္ကဌကြီးနှင့် လွှတ်တော်ကိုယ်စားလှယ်များခင်ဗျား။ သံသယတွေ၊ မယုံကြည်နိုင်မှုတွေ ဖြစ်ပေါ်နေတဲ့ နိုင်ငံတကာအသိုင်းအဝိုင်းကို တုံ့ပြန်ဖြေရှင်းရာမှာ အများယုံကြည်လက်ခံနိုင်တဲ့ အခြေ အနေကို ဦးတည်ပြီး မိမိနိုင်ငံရဲ့ အချုပ်အခြာအာဏာပိုင်မှု ဘောင်အတွင်းနဲ့ နိုင်ငံတကာဥပဒေ ရှုထောင့်အတွင်းကနေပြီးတော့ တုံ့ပြန်နိုင်ဖို့အထူးအရေးကြီးပါတယ်။ ယနေ့ခေတ်နိုင်ငံတကာ အင်အားချိန်ခွင်လျှာအနေအထားနဲ့ နိုင်ငံမဟုတ်တဲ့အဖွဲ့အစည်းတွေရဲ့ ဩဇာကြီးထွားလာမှုတွေက သက်ဆိုင်ရာနိုင်ငံတွေရဲ့ လုပ်ကိုင်ဆောင်ရွက်မှုတွေအပေါ်မှာ သက်ရောက်မှုရှိလာခဲ့တာ လွှတ်တော် ကိုယ်စားလှယ်ကြီးများအားလုံး အသိပဲဖြစ်ပါတယ်။ ခရစ်နှစ် ၁၉၀၀ ကျော်ကာလ ၂၀ ရာစုကစပြီး ပဋိပက္ခတွေဖြစ်ပေါ်လာခဲ့တဲ့ ရခိုင်မြောက်ပိုင်းအရေးကိစ္စကို ကိုင်တွယ်ဖြေရှင်းရာမှာ မြန်မာနိုင်ငံ အနေနဲ့ ၂၁ ရာစုနိုင်ငံတကာအခင်းအကျင်းနဲ့ လိုက်လျောညီထွေဖြစ်အောင် ရှုမြင်သုံးသပ်ပြီး မိမိနိုင်ငံ ရဲ့ အချုပ်အခြာအာဏာပိုင်မှု၊ မိမိနိုင်ငံရဲ့ ပိုင်နက်နယ်မြေ မထိခိုက်မဆုံးရှုံးရစေဖို့ ဦးတည်ကြိုးပမ်း ဆောင်ရွက်သွားရမှာ ဖြစ်ပါတယ်။ လုံခြုံရေးကောင်စီမှာ အဖွဲ့ဝင်နိုင်ငံအများအပြားက ဖိအားပေးနေ odszájši International Criminal Court(ICC)osaqyệsace:qze Fol:08:eşoosaajši လူ့အခွင့်အရေးအဖွဲ့အစည်းတွေရဲ့ စွပ်စွဲချက်တွေအရ မြန်မာနိုင်ငံအပေါ် နိုင်ငံတကာအရေးယူမှု တိုးမြှင့်ဖြစ်ပေါ်လာအောင် လှုံ့ဆော်နေတဲ့အချိန်၊ ဒီလိုအရေးကြီးလှတဲ့ အချိန်အခါမျိုးမှာ ထိပ်တိုက် ရင်ဆိုင်ခြင်းဟာ မြန်မာနိုင်ငံနဲ့မြန်မာပြည်သူတွေအတွက် ဘယ်လောက်အတိုင်းအတာအထိ အန္တရာယ် ကြီးမားနိုင်မယ်ဆိုတာ အရှိကိုအရှိတိုင်း သိမြင်နားလည်ကြစေလိုပါတယ်။ ဒီလိုအခြေအနေအရပ်ရပ်နဲ့ ဖြစ်လာနိုင်တဲ့ အလားအလာတွေကို ဘက်စုံထောင့်စုံကနေပြီး ကြို တင်ဆင်ခြင်သုံးသပ်ပြီး အကောင်ဆုံးဖြစ်နိုင်မယ့်နည်းလမ်းကို ရွေးချယ်ဆောင်ရွက်ခဲ့ခြင်းဖြစ်ကြောင်း ရှင်းလင်းတင်ပြအပ်ပါ တယ်။ ဒါကြောင့်မို့ ပြည်တွင်းက ကျွမ်းကျင်သူပညာရှင်တွေနဲ့ဖွဲ့စည်းဆောင်ရွက်ဖို့ဆိုတဲ့ မိုင်းပန် မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးစိုင်းကျော်မိုးရဲ့အရေးကြီးအဆိုကို အတည်မပြု သင့်ပါ ကြောင်း လေးစားစွာတင်ပြအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။ (ဩဘာသံများ)</speech>
<speech type='speaker'> အဆိုရှင်ရဲ့ သဘောထားပြောပါ။</speech>
<speech><mp id='403'>ဦးစိုင်းကျော်မိုး(မိုင်းပန်မဲဆန္ဒနယ်)</mp> လေးစားအပ်ပါတဲ့ လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများအားလုံးမင်္ဂလာပါ။ ကျွန်တော် ဒီနေ့ ဒီအရေးကြီးအဆိုကို တင်သွင်းရခြင်းဟာ နိုင်ငံတော်နှင့် နိုင်ငံသားများအတွက်၊ နိုင်ငံတော်ရဲ့ အချုပ်အခြာအာဏာအတွက် စိုးရိမ်စရာအခြေအနေများ ရောက်ရှိလာမှာကို မလိုလားတဲ့အတွက် ကြောင့်မို့လို့ ရခိုင်ပြည်နယ်အရေးကိစ္စဟာ ကျွန်တော်တို့နိုင်ငံသားများရဲ့ အရေး၊ နိုင်ငံအရေးပဲဖြစ်လို့ အဆို တင်သွင်းရခြင်းပဲ ဖြစ်ပါတယ်။ အဆိုကိုဆွေးနွေးကြရာမှာ ထောက်ခံတဲ့ကိုယ်စားလှယ်များနှင့် ဝေဖန်အကြံပြု တာတွေလည်း တွေ့ရှိရပါတယ်။ ဒီနေရာမှာ ပြောချင်တာက ကျွန်တော်တို့ ဒုတိယ o$68:6[ma:ajo cozy?! suma:ajodezyou1292:09 Al-Amnesty International အစီရင်ခံစာပါ အကြမ်းဖက်မှုလို့ပါဝင်ပြီးတော့ ဘာကြောင့် ARSA အကြမ်းဖက်မှုကို အစိုးရအဖွဲ့ အနေနဲ့ စစ်ဆေးမှုတွေမလုပ်ရတာလဲဆိုတာကိုလည်း မေးခွန်းထုတ်ချင်ပါတယ်။ နောက်တစ်ချက်က အဆိုရှင်တင်သွင်းထားတဲ့အဆိုဆိုပြီးတော့ ဆွေးနွေးချက်မှာ ဆွေးနွေးသူကိုယ်စားလှယ်တစ်ဦးကနေ ပြီးတော့ ပြောသွားတာရှိပါတယ်။ National Plan ဆိုပြီးတော့ ကျွန်တော်တို့ ပြောသွားတာရှိပါတယ်။ ဒီ Nationd Plan ကြောင့်မို့လို့ နိုင်ငံတကာကိုယ်စားလှယ်တစ်ဦးပါဝင်တဲ့ စုံစမ်းစစ်ဆေးရေးကော်မရှင် ကို ဖွဲ့စည်းပြီးတော့ စစ်ဆေးရပါတယ်ဆိုပြီးတော့ ပြောသွားတာရှိပါတယ်။ ဒါနဲ့ပတ်သက်ပြီးတော့ လည်း မေးခွန်းထုတ်ချင်ပါတယ်။ ကျွန်တော်တို့၏ နိုင်ငံတကာကိုယ်စားလှယ်တစ်ဦးပါဝင်တဲ့ စုံစမ်း စစ်ဆေးရေးအဖွဲ့ဟာ နိုင်ငံတော်အစိုးရရဲ့ အုပ်ချုပ်မှုယန္တရားမှာ ပါဝင်တဲ့အဖွဲ့တွေကို စစ်ဆေးခံရမှာ လားဆိုတဲ့မေးခွန်းမျိုး ကျွန်တော်မေးချင်ပါတယ်။ ဒါ ကျွန်တော်တို့ Nationd Plan ကို ထုတ်ခဲ့တဲ့ အတွက်လည်း ကျွန်တော်အင်မတန်မှ အံ့ဩမိပါတယ်ခင်ဗျား။ နောက်တစ်ချက်ကတော့ အဆိုရှင် ဆွေးနွေးတဲ့အပေါ်မှာ ဆွေးနွေးသူတစ်ဦးအနေနဲ့ ဒီနိုင်ငံခြားသားတစ်ဦးပါဝင်ဖွဲ့စည်းတာဟာ နိုင်ငံရဲ့ ဂုဏ်သိက္ခာကြောင့်ဆိုပြီးတော့ ဆွေးနွေးသွားတာရှိပါတယ်ခင်ဗျား။ ဘယ်လိုဂုဏ်သိက္ခာကြောင့် နိုင်ငံခြားသားတစ်ဦးပါဝင်တဲ့ ဖွဲ့စည်းမှုမျိုးကို ဆောင်ရွက်သင့်တယ်ဆိုတာ အံ့ဩမိပါတယ်လို့ ပြောချင်ပါတယ်ခင်ဗျာ။ နောက်တစ်ခုကတော့ ကျွန်တော့်အနေနဲ့ ဒီအချိန်မှာ ကျွန်တော်တို့နိုင်ငံ အတွက်အရေးကြီးတဲ့ အချိန်ဖြစ်ပြီးတော့ တိုင်းရင်းသားများအားလုံးစည်းလုံးညီညွတ်ကြဖို့ လိုပါပြီ။ အခု ရခိုင်အရေးကိစ္စနှင့်စပ်လျဉ်းပြီးတော့ ကိုဖီအာနန်ကော်မရှင်ကနေပြီးတော့ စပြီးတော့ ပြည်ပ ပုဂ္ဂိုလ်များနှင့် ဖွဲ့စည်းဆောင်ရွက်ခဲ့တာ နိုင်ငံ့အတွက် ဘာအကျိုးရှိသလဲ။ နိုင်ငံပေါင်းစုံအဖွဲ့ပေါင်းစုံ နှင့် ဝင်ရောက်စွက်ဖက်ပြီးတော့ တိုင်းပြည်ရဲ့ အမျိုးသားအကျိုးစီးပွားကို ထိပါးလာတာပဲ လက်တွေ့ ရင်ဆိုင်နေရတာပဲ ဖြစ်ပါတယ်။ ဒါကြောင့် ဒီကော်မရှင်ဖွဲ့စည်းရန်မသင့်ကြောင်းနှင့် နိုင်ငံတော် သမ္မတရုံးရဲ့သတင်းထုတ်ပြန်ချက်မှာပါတဲ့ စုံစမ်းစစ်ဆေးရေးကော်မရှင်ဖွဲ့စည်းမည်ဆိုပါက ကျွန်တော်တို့ အဆိုမှာပါတဲ့အတိုင်း နိုင်ငံတော်အချုပ်အခြာအာဏာနှင့် ပြည်သူများရဲ့ ဂုဏ်သိက္ခာကို လေးစား ယုံကြည်တဲ့အနေနဲ့ ပြည်တွင်းမှပညာရှင်များနှင့်သာ ဖွဲ့စည်းဆောင်ရွက်ရေးကို ပြန်လည်စဉ်းစား ဆုံးဖြတ်ပေးဖို့ အစိုးရကိုတိုက်တွန်းခြင်းဖြစ်တဲ့အတွက် လွှတ်တော်မှကိုယ်စားလှယ်ကြီးများ အလေး အနက်ထား စဉ်းစားဆုံးဖြတ်ပေးဖို့လိုမှာဖြစ်ပါတယ်။ နောက်တစ်ချက်က ဒေသမှာနေထိုင်တဲ့ ရခိုင်တိုင်းရင်းသားများရဲ့ အသံကိုလည်း အလေးအနက်ထား နားထောင်ဖို့လိုမှာဖြစ်ပါတယ်။ ဒါမှ သူတို့ရဲ့ ခံစားချက်ကို သိရှိပြီးတော့ မှန်ကန်တဲ့ဆုံးဖြတ်ချက်များနှင့် ပူးပေါင်းဆောင်ရွက်ချက်များဟာ ပြည်သူအစိုးရတစ်ရပ်အနေနဲ့ ပြည်သူကိုလေးစားတန်ဖိုးထားရာ ရောက်တဲ့အတွက်ကြောင့် အခုဆိုရင် ရခိုင်အရေးကိစ္စနဲ့ပတ်သက်ပြီးတော့ လွန်ခဲ့တဲ့ရက်က UNSC ရဲ့ တောင်းဆိုချက်ငါးချက်ကလည်းပဲ အတိအလင်းထုတ်ပြန်လာပြီဖြစ်ပါတယ်။ နိုင်ငံတော်အစိုးရနဲ့ တပ်မတော်ကို တစ်ဖက်သတ်ဆန်တဲ့ ဖိအားပေးမှုတွေနဲ့၊ စေခိုင်းမှုတွေနဲ့ တစ်ဆင့်တက်ထုတ်ပြန်လာတာကို အားလုံးအသိပဲဖြစ်ပါတယ်။ ဒါကြောင်မို့လို့ ကျွန်တော်တို့ဘက်ကလည်းပဲ ထိရောက်တဲ့၊ ပြတ်သားတဲ့တုံ့ပြန်ချက်တွေရှိဖို့လိုမှာ ဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော့်ရဲ့ အဆိုပါ စုံစမ်းစစ်ဆေးရေးကော်မရှင်ရဲ့ ဖွဲ့စည်းမှုကို ပြန်လည် စဉ်းစားဆုံးဖြတ်ပေးဖို့အတွက် ပြည်သူ့လွှတ်တော်ကိုယ်စားလှယ်များအားလုံးက နိုင်ငံတော် အချုပ်အခြာအာဏာနဲ့ ပြည်သူများရဲ့ ဂုဏ်သိက္ခာကို လေးစားယုံကြည်သောအားဖြင့် အတည်ပြု ထောက်ခံပေးမှသာလျှင် နိုင်ငံသားတစ်ဦးအနေဖြင့် တာဝန်ကျေပွန်ရာရောက်မည်ဖြစ်ပါသဖြင့် ကျွန်တော့်ရဲ့ အဆိုကို အတည်ပြုပေးပါလို့ တင်ပြရင်းနိဂုံးချုပ်ပါတယ်။ ကျေးဇူးတင်ပါတယ်။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ဦးစိုင်းကျော်မိုး၊ မိုင်းပန်မဲဆန္ဒနယ်က တင်သွင်းသွားတဲ့ အရေးကြီးအဆိုကို ကိုယ်စားလှယ် ၂၁ ဦးက ဆွေးနွေးပြီး နိုင်ငံတော်အတိုင်ပင်ခံရုံး ဝန်ကြီးဌာနက အဆိုအား အတည်မပြု သင့်ကြောင်း ရှင်းလင်းခဲ့ပါတယ်။ အဆိုရှင်ကလည်း အတည်ပြု ပေးရန် ရှင်းလင်းပြောကြားသွားပါတယ်။
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ဦးစိုင်းကျော်မိုး တင်သွင်းသွားတဲ့ အဆို နှင့်စပ်လျဉ်းပြီး လွှတ်တော်ရဲ့ သဘောထားရယူရန် စက်ခလုတ်အသုံးပြု၍ ဆန္ဒမဲပေးသည့်နည်းလမ်း ဖြင့် ဆုံးဖြတ်သွားမှာဖြစ်ပါတယ်။ အဆိုရှင်ရဲ့ တင်ပြချက်အပေါ်မူတည်၍ မဲခွဲဆုံးဖြတ်ပါမယ်။ ထောက်ခံ မဲများလျှင် အဆိုရှင်ရဲ့ အတည်ပြုရန် တင်ပြချက်ကအတည်ဖြစ်ပါမယ်။ ကန့်ကွက်မဲများလျှင် နိုင်ငံတော်အတိုင်ပင်ခံရုံးဝန်ကြီးဌာနရဲ့ အတည်မပြု ရန်တင်ပြချက်က အတည်ဖြစ်ပါမယ်။ ဆန္ဒမဲပေးဖို့ အသင့်ဖြစ်စေလိုပါတယ်။ ဆန္ဒမဲပေးနိုင်ပါပြီ။
</speech>
<speech type='speaker'>
ယခု ဆန္ဒမဲပေးလို့ပြီးပါပြီ။ ရရှိတဲ့ ဆန္ဒမဲစာရင်းကို ကြေညာပါ့မယ်။ ထောက်ခံ ဆန္ဒမဲ ၁၃၈ မဲ၊ ကန့်ကွက်ဆန္ဒမဲ ၂၅၁ မဲနဲ့ ကြားနေဆန္ဒမဲ ၃ မဲ ဖြစ်ပါတယ်။ လွှတ်တော် ကိုယ်စားလှယ်များခင်ဗျား။ ကန့်ကွက်တဲ့ကိုယ်စားလှယ်ဦးရေကများတဲ့အတွက် ဦးစိုင်းကျော်မိုး တင်သွင်းတဲ့အရေးကြီးအဆိုကို လွှတ်တော်က အတည်မပြုကြောင်း ကြေညာပါတယ်။
</speech>
</new_section></motion>
</section>
<section value = 'Order'>
<title>အမျိုးသားလွှတ်တော်က ပြင်ဆင်ချက်မရှိ ပြန်လည်ပေးပို့သော ရုပ်မြင်သံကြားနှင့် အသံ ထုတ်လွှင့်ခြင်းဆိုင်ရာဥပဒေကို ပြင်ဆင်သည့်ဥပဒေကြမ်းနှင့်စပ်လျဉ်း၍ လက်ခံရရှိ ကြောင်းနှင့် ဆက်လက်ဆောင်ရွက်သွားမည်ဖြစ်ကြောင်း လွှတ်တော်သို့ အသိပေး တင်ပြခြင်း</title>
<speech type='speaker'>
အစီအစဉ် ၉ ဖြစ်ပါတယ်။ ပြည်သူ့လွှတ်တော်မှာ စတင်ဆွေးနွေး၍ ပြင်ဆင်ချက်ဖြင့် အတည်ပြုခဲ့ပြီး အမျိုးသားလွှတ်တော်သို့ ပေးပို့ထားသော ရုပ်မြင်သံကြားနှင့် အသံ ထုတ်လွှင့်ခြင်းဆိုင်ရာဥပဒေကို ပြင်ဆင်သည့်ဥပဒေကြမ်းကို အမျိုးသားလွှတ်တော်၌ ပြင်ဆင်ချက်မရှိ အတည်ပြုပြီးနောက် ၆-၆-၂၁၀၁၈ ရက်နေ့မှာ ပြည်သူ့လွှတ်တော်သို့ ပြန်လည်ပေးပို့လာပါတယ်။ ရုပ်မြင်သံကြားနှင့် အသံထုတ်လွှင့်ခြင်းဆိုင်ရာဥပဒေကို ပြင်ဆင်သည့်ဥပဒေကြမ်းကို လွှတ်တော် နှစ်ရပ်လုံးက သဘောတူခြင်းဖြစ်၍ ပြည်ထောင်စုလွှတ်တော်က အတည်ပြု သည်ဟုမှတ်ယူပြီး ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၉၂ နည်းဥပဒေခွဲ(ဂ)နှင့်(ဃ)တို့အရ ဆက်လက် ဆောင်ရွက်သွားမည်ဖြစ်ကြောင်း ကြေညာပါတယ်။
</speech>
</section>
</discussion><postface>
<title>ဒုတိယအကြိမ် ပြည်သူ့လွှတ်တော် အဋ္ဌမပုံမှန်အစည်းအဝေး (၁၃)ရက်မြောက်နေ့ ရပ်နားကြောင်းနှင့် အစည်းအဝေး (၁၄)ရက်မြောက်နေ့ ဆက်လက်ကျင်းပမည့် နေ့ရက်နှင့်အချိန်ကိုကြေညာခြင်း</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်သူ့လွှတ်တော် အဋ္ဌမပုံမှန်အစည်းအဝေး (၁၃)ရက်မြောက်နေ့ကိုရပ်နားပါမယ်။ ဒုတိယအကြိမ် ပြည်သူ့လွှတ်တော် အဋ္ဌမပုံမှန်အစည်းအဝေး (၁၄)ရက်မြောက်နေ့ကို ၂၀၁၈ ခုနှစ်၊ ဇွန်လ ၁၃ ရက်(ဗုဒ္ဓဟူးနေ့) နံနက် ၁၀ နာရီမှာ ဆက်လက်ကျင်းပမှာဖြစ်ကြောင်းနဲ့ ယနေ့အစည်းအဝေးပြီးဆုံးကြောင်း ကြေညာပါတယ်။ (ဩဘာသံများ)
</speech>
</postface>
</transcript>
</doc>