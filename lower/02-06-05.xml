<doc>
<docinfo>
<docno>02-06-05.xml</docno>
<term value='02'>ဒုတိယအကြိမ်</term>
<session value='06'/>
<sittingday value='05'> </sittingday>
<legislature value='lower'>ပြည်သူ့လွှတ်တော်</legislature>
<title>
ပြည်ထောင်စုသမ္မတမြန်မာနိုင်ငံတော် များ ဒုတိယအကြိမ် ပြည်သူ့လွှတ်တော် ဆဋ္ဌမပုံမှန်အစည်းအဝေး ပဉ္စမနေ့မှတ်တမ်း
</title>
<date>
၁၃၇၉ ခုနှစ်၊ တန်ဆောင်မုန်းလဆန်း ၇ ရက် (၂၀၁၇ ခုနှစ်၊ အောက်တိုဘာလ ၂၆ ရက်) (ကြာသပတေးနေ့)
</date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ဒုတိယအကြိမ် ပြည်သူ့လွှတ်တော် ဆဋ္ဌမပုံမှန်အစည်းအဝေး ပဉ္စမနေ့ကို နံနက် ၁၀ နာရီအချိန်၌ စတင်ကျင်းပပါသည်။ ပြည်သူ့လွှတ်တော်အစည်းအဝေးကို ကြီးကြပ်ကွပ်ကဲသူအဖြစ် ပြည်သူ့လွှတ်တော်ဥက္ကဋ္ဌ ဦးဝင်းမြင့် က ဆောင်ရွက်ပြီး၊ အခမ်းအနားမှူးအဖြစ် ဦးတင်ဝင်းအောင်၊ ညွှန်ကြားရေးမှူးချုပ်၊ ပြည်သူ့လွှတ်တော်ရုံးက ဆောင်ရွက်ပါသည်။</p>
<title>ပြည်သူ့လွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်း ကြေညာခြင်း</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီကနေ့ကျင်းပတဲ့ ဒုတိယအကြိမ် ပြည်သူ့လွှတ်တော် ဆဋ္ဌမပုံမှန်အစည်းအဝေး ပဉ္စမနေ့မှာ ပြည်သူ့လွှတ်တော် လွှတ်တော်အခွင့် အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်သူ့လွှတ်တော် ကိုယ်စားလှယ် ၄၃၅ ဦးရှိတဲ့အနက် ၃၈၅ ဦး တက်ရောက်ပါတယ်။ အစည်းအဝေးသို့ တက်ရောက် ခွင့်ရှိသူဦးရေ စုစုပေါင်းရဲ့ ၈၈.၅၁ ရာခိုင်နှုန်းရှိတဲ့အတွက် အစည်းအဝေးအထမြောက်ကြောင်းနှင့် စတင်ကျင်းပကြောင်း ကြေညာပါတယ်။ (ဩဘာသံများ)
</speech>
<leave>
<title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type='speaker'>
ယခု အစည်းအဝေးမတက်ရောက်နိုင်တဲ့ လွှတ်တော်ကိုယ်စားလှယ်များအတွက် ခွင့်ပန်ကြားရန်ဖြစ်ပါတယ်။
</speech>
<speech><mp id='296'>ဦးသောင်းဌေးလင်း(အဖွဲ့ဝင်၊ လွှတ်တော်အခွင့်အရေးကော်မတီ)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ယနေ့ ၂၀၁၇ ခုနှစ်၊ အောက်တိုဘာလ ၂၆ ရက်နေ့ ဒုတိယ အကြိမ် ပြည်သူ့လွှတ်တော် ဆဋ္ဌမပုံမှန်အစည်းအဝေး ပဉ္စမနေ့သို့ မတက်ရောက်နိုင်ပါသဖြင့် ခွင့်ပန် ကြားသူ လွှတ်တော်ကိုယ်စားလှယ်များ၏ကိုယ်စား ပြည်သူ့လွှတ်တော် လွှတ်တော်အခွင့်အရေး ကော်မတီအဖွဲ့ဝင် ကျွန်တော် ဦးသောင်းဌေးလင်း၊ ပုသိမ်ကြီးမဲဆန္ဒနယ်က ကိုယ်စားခွင့်ပန်ကြား သွားမှာ ဖြစ်ပါတယ်။ ပြည်သူ့လွှတ်တော်မှာ ယနေ့တက်ရောက်ခွင့်ရှိသော ကိုယ်စားလှယ် ၄၃၅ ဦးရှိပြီး တက်ရောက်သူကိုယ်စားလှယ် ၃၈၅ ဦးရှိကာ ယနေ့ခွင့်ပန်ကြားသူ ၂၉ ဦး ရှိပါတယ်။ ခွင့်ပန်ကြားသူ များကတော့ (၁) ဖားကန့်မဲဆန္ဒနယ်မှ ဦးတင့်စိုး ခွင့် ၂ ရက်၊ (၂) သန်လျင်မဲဆန္ဒနယ်မှ ဦးလွင်ကိုလတ် ခွင့် ၂ ရက်၊ (၃) မိုးကောင်းမဲဆန္ဒနယ်မှ ဦးဝင်းနိုင် ခွင့် ၂ ရက်၊ (၄) အင်းတော်မဲဆန္ဒနယ်မှ ဒေါက်တာဒေါ်ပြုံး ခွင့် ၂ ရက်၊ (၅) မင်းတုန်းမဲဆန္ဒနယ်မှ ဒေါ်ခင်သန်းနု ခွင့် ၂ ရက်၊ (၆) ဒေါပုံမဲဆန္ဒနယ်မှ ဦးဌေးဝင်းအောင်(ခ) ဦးပြုံးချို ခွင့် ၂ ရက်၊ (၇) တွံတေးမဲဆန္ဒနယ်မှ ဦးမြင့်လွင် ခွင့် ၂ ရက်၊ (၈) အိမ်မဲမဲဆန္ဒနယ်မှ ဒေါ်သန္တာ ခွင့် ၂ ရက်၊ (၉) ဘီးလင်းမဲဆန္ဒနယ်မှ ဦးတင်ကိုကိုဦး(ခ)ဦးအတွက် ခွင့် ၂ ရက်၊ (၁၀) ကျိုက်မရောမဲဆန္ဒနယ်မှ ဦးစောကျော်ဝင်းမောင် ခွင့် ၂ ရက်၊ (၁၁) တန့်ဆည်မဲဆန္ဒနယ်မှ ဦးမြင့်ထွန်း ခွင့် ၂ ရက်၊ (၁၂) ပြည်မဲဆန္ဒနယ်မှ ဒေါက်တာဒေါ်ခင်စိုးစိုးကြည် ခွင့် ၂ ရက်၊ (၁၃) ရွှေဘိုမဲဆန္ဒနယ်မှ ဒေါက်တာဒေါ်အေဇင်လတ် ခွင့် ၂ ရက်၊ (၁၄) မင်္ဂလာတောင်ညွန့်မဲဆန္ဒနယ်မှ ဒေါ်ဖြူဖြူသင်း ခွင့် ၂ ရက်၊ (၁၅) ကလေးမဲဆန္ဒနယ်မှ ဒေါ်အေးအေးမူ(ခ)ဒေါ်ရှားမီး ခွင့် ၂ ရက်၊ (၁၆) ကွမ်းခြံကုန်းမဲဆန္ဒနယ်မှ ဦးစိုးသူရထွန်း ခွင့် ၁ ရက်၊ (၁၇) ကျောက်မဲမဲဆန္ဒနယ်မှ ဦးစိုင်းထွန်းအောင် ခွင့် ၂ ရက်၊ (၁၈) ကျေးသီးမဲဆန္ဒနယ်မှ ဦးစိုင်းအောင်ကျော် ခွင့် ၂ ရက်၊ (၁၉) မိုင်းရှူးမဲဆန္ဒနယ်မှ ဦးစိုင်းဝင်းအေး(ခ) ဦးစိုင်းထွန်းအေး ခွင့် ၂ ရက်၊ (၂၀) ဇမ္ဗူသီရိမဲဆန္ဒနယ်မှ ဦးဖြိုးဇေယျာသော်(ခ) ဦးဇေယျာသော် ခွင့် ၁ ရက်၊ (၂၁) စစ်တွေမဲဆန္ဒနယ်မှ ဦးမောင်သိန်းခိုင် ခွင့် ၁ ရက်၊ (၂၂) ပင်လောင်းမဲဆန္ဒနယ်မှ ဦးခွန်မောင်သောင်း ခွင့် ၂ ရက်၊ (၂၃) သာယာဝတီမဲဆန္ဒနယ်မှ ဦးအောင်မြင့် ခွင့် ၂ ရက်၊ (၂၄) လားရှိုးမဲဆန္ဒနယ်မှ ဒေါက်တာစိုင်းမောက်ခမ်း ခွင့် ၂ ရက်၊ (၂၅) မြေပုံမဲဆန္ဒနယ်မှ ဦးဖေသန်း ခွင့် ၂ ရက်၊ (၂၆) ဗဟန်းမဲဆန္ဒနယ်မှ ဦးထွန်းမြင့် ခွင့် ၁ ရက်၊ (၂၇) ရွှေကျင်မဲဆန္ဒနယ်မှ ဦးစောသလေးစော ခွင့် ၁ ရက်၊ (၂၈) ရွှေကူမဲဆန္ဒနယ်မှ ဦးဇာနည်မင်း ခွင့် ၁ ရက်နှင့် (၂၉) တိုက်ကြီးမဲဆန္ဒနယ်မှ ဦးကျော်မြင့် ခွင့် ၁ ရက်တို့ဖြစ်ကြပါတယ်။ ယခင် ခွင့်ပန်ကြားသူ ၂၁ ဦး၊ ယနေ့ခွင့်ပန်ကြားသူ ၂၉ ဦး စုစုပေါင်း ခွင့်ပန်ကြားသူ ၅၀ ဦးဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနှင့် အထက်ပါ ကိုယ်စားလှယ်များ၏ ခွင့်ပန်ကြားမှု အား ခွင့်အဖြစ် ခွင့်ပြုပေးပါရန် လေးစားစွာဖြင့် ပန်ကြားအပ်ပါတယ်ခင်ဗျား။</speech>
<speech type='speaker'>ခွင့်ပန်ကြားသူအားလုံးကို ခွင့်ပြုပါတယ်။</speech>
<title>
ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို မှတ်တမ်းတင်ခြင်း
</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီကနေ့ အစည်းအဝေးမှာ တက်ရောက်ခွင့် ရှိတဲ့ လွှတ်တော်ကိုယ်စားလှယ် ၄၃၅ ဦး၊ ယခင်က ခွင့်ပန်ကြား၍ ခွင့်ပြု ထားသူ ၂၁ ဦး၊ ယနေ့ ခွင့်ပြုထားသူ ၂၉ ဦးဖြစ်၍ လွှတ်တော်က ခွင့်ပြုထားသူ စုစုပေါင်း ၅၀ ဦးဖြစ်ပါတယ်။ ခွင့်မဲ့ ပျက်ကွက်သူမရှိပါ။ ယခု လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို လွှတ်တော်ရဲ့ အတည်ပြုချက်ရယူပါမယ်။ ပြည်သူ့လွှတ်တော်ကိုယ်စားလှယ်များ အစည်းအဝေး တက်ရောက်မှု အခြေအနေတင်ပြချက်ကို အတည်ပြုမှတ်တမ်းတင်ရန် လွှတ်တော်က သဘောတူပါ သလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'>
လွှတ်တော်က သဘောတူတဲ့အတွက် ကိုယ်စားလှယ်များ အစည်းအဝေး တက်ရောက်မှုအခြေအနေကို အတည်ပြုမှတ်တမ်းတင်ကြောင်း ကြေညာပါတယ်။ (ဩဘာသံများ)
</speech>
</leave>
</preface>
<QASection>
<title>
ကြယ်ပွင့်ပြထားသည့်မေးခွန်းများကို လွှတ်တော်ကိုယ်စားလှယ်များက မေးမြန်းခြင်းနှင့် သက်ဆိုင်ရာပြည်ထောင်စုအဆင့် အဖွဲ့အစည်းဝင်က ဖြေကြားခြင်း
</title>
<speech type='speaker'>
လွှတ်တော်ကိုယ်စားလှယ်များခင်ဗျား။ မေးခွန်းများ မေးမြန်းခြင်း၊ ဖြေကြားခြင်း အစီအစဉ် စတင်ဆောင်ရွက်ပါမယ်။
</speech>
<Q-A>
<title>
မြန်မာနိုင်ငံ အကျဉ်းထောင်အသီးသီးတွင် ပြစ်ဒဏ်ကျခံနေရသော နဝမတန်း၊ တက္ကသိုလ်ဝင်တန်း ကျောင်းသားများရှိ/မရှိ၊ ရှိပါက မည်မျှရှိပါသနည်း၊ ယင်းကျောင်းသားများ၏ ပညာသင်ယူခွင့်နှင့် တက္ကသိုလ်ဝင်တန်းဖြေဆိုခွင့်ကို မည်ကဲ့သို့စီစဉ်ထားသည်နှင့်စပ်လျဉ်းသည့်မေးခွန်း
</title>
<speech type='speaker'>
ပထမဦးစွာ တောင်တွင်းကြီးမဲဆန္ဒနယ်မှ ဦးမင်းသိန်း မေးမြန်းဖို့ ဖြစ်ပါတယ်။
</speech>
<speech><mp id='266'>ဦးမင်းသိန်း(တောင်တွင်းကြီးမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဌကြီးနှင့်အားလုံး ရွှင်လန်းချမ်းမြေ့ကြပါစေ။ ကျွန်တော်ကတော့ တောင်တွင်းကြီးမဲဆန္ဒနယ်က ဦးမင်းသိန်း ဖြစ်ပါတယ်။ ပြည်သူ့လွှတ်တော်ဥက္ကဋ္ဌကြီးကတစ်ဆင့် သက်ဆိုင်ရာကိုမေးမြန်းလိုတဲ့ မေးခွန်းကတော့ မြန်မာနိုင်ငံ အကျဉ်းထောင်အသီးသီးမှာ ပြစ်ဒဏ်ကျခံနေရတဲ့ နဝမတန်းနှင့် တက္ကသိုလ်ဝင်တန်းစာမေးပွဲကျောင်းသားများရှိ/မရှိ၊ ရှိပါက မည်မျှရှိပါသနည်းနှင့် ယင်းကျောင်းသား များရဲ့ တက္ကသိုလ်ဝင်တန်းဖြေဆိုခွင့်နှင့် ပညာသင်ယူခွင့်တို့ကို သက်ဆိုင်ရာကမည်ကဲ့သို့စီစဉ်ထားပါ သနည်းဆိုတဲ့မေးခွန်း ဖြစ်ပါတယ်။ ဒီမေးခွန်းကို မေးမြန်းရခြင်းအကြောင်းကို တင်ပြချင်ပါတယ်။ ၂၀၀၈ ခုနှစ်၊ ဖွဲ့စည်းပုံအခြေခံဥပဒေ ပုဒ်မ ၃၆၆ မှာ နိုင်ငံသားတိုင်းသည် နိုင်ငံတော်ကချမှတ် ထားသော ပညာရေးဆိုင်ရာမူဝါဒများနှင့်အညီ ပညာသင်ကြားပိုင်ခွင့်ရှိသည်လို့ ပြဋ္ဌာန်းပါရှိပါတယ်။ ဒါ့ကြောင့် နိုင်ငံသားတိုင်း မည်သည့်နေရာမှာရောက်နေသည်ဖြစ်ပါစေ ပညာသင်ကြားပိုင်ခွင့် ရရှိရမှာပါ။ လူသားတစ်ဦးပြစ်မှုကျူးလွန်လိုက်လို့ ပြစ်ဒဏ်ချမှတ်ခံရရာမှာ သူကျူးလွန်ခဲ့တဲ့ပြစ်မှုရဲ့ အတိုင်းအတာအလျောက်သာ တရားဥပဒေကအပြစ်ပေးရတာ ဖြစ်ပါတယ်။ ပြစ်ဒဏ်ကျခံပြီးပါက ထောင်ကလွှတ်ပေးလိုက်ရမှာပါ။ တစ်ခေတ်တစ်ခါကာလက ထောင်ကျအကျဉ်းသားများကို လက်သမားပညာ၊ ကြိမ်ထိုး၊ ကြိုးထိုးပညာ၊ စက်ချုပ်ပညာ၊ အခြားလက်မှုပညာတို့ကို အသက်မွေး ဝမ်းကျောင်းပညာအဖြစ် သင်ကြားပေးခဲ့ဖူးပါတယ်။ ဒါ့ကြောင့် အကျဉ်းထောင်ကထွက်လာရင် အသက်မွေးမှုပညာတစ်ရပ်ရပ်ကတော့ တတ်လာခဲ့ကြပါတယ်။ ဒီလိုဆိုရင် ထောင်ကျကျောင်းသား လူငယ်လေးတွေအား ပညာရပ်များသင်ယူခွင့်ကို အကျဉ်းထောင်အတွင်းမှာ ပေးသင့်၊ မပေးသင့် ပြောနေစရာတောင် မလိုတော့ပါဘူး။ နာမည်ကျော် အင်းစိန်အကျဉ်းထောင်မှာတော့ အကျဉ်းဦးစီး ဌာနရဲ့ ဘတ်ဂျက်နဲ့ဖွင့်လှစ်ထားတဲ့ အလယ်တန်းကျောင်း(ခွဲ)ရှိတယ်လို့ သိရှိရပါတယ်။ အထက်တန်း ကျောင်း(ခွဲ)ရှိ/မရှိတော့မသိပါဘူး။ ၂၀၁၆-၂၀၁၇ ပညာသင်နှစ် ပြီးခဲ့တဲ့နှစ်က တစ်နိုင်ငံလုံးမှာရှိတဲ့ အကျဉ်းထောင်အသီးသီးက တက္ကသိုလ်ဝင်တန်းအောင်ကျောင်းသား ၁၆ ဦးရှိခဲ့ကြောင်း၊ မန္တလေးအိုးဘိုထောင်က သုံးဘာသာ ဂုဏ်ထူးရှင်တစ်ဦးနဲ့အခြားတစ်ဘာသာဂုဏ်ထူးရှင်များ အောင်မြင်ခဲ့ကြောင်းသိရပါတယ်။ သုံးသာသာ ဂုဏ်ထူးရှင် မရွှန်းလဲ့ဝေအပါအဝင် ဂုဏ်ထူးရှင်ကျောင်းသားများကို သြဂုတ်လ ၇ ရက်နေ့က နိုင်ငံတော်သမ္မတကြီးက လွတ်ငြိမ်းချမ်းသာခွင့်တောင်ပြုခဲ့ပါတယ်။ ကျောင်းတံခါးတစ်ချပ်ဖွင့်လှစ်ခြင်း ဟာ ထောင်တံခါးတစ်ချပ်ပိတ်ခြင်းလို့ အဆိုအမိန့်တစ်ခုရှိပါတယ်။ ဒီလိုဆိုရင် ထောင်တံခါးတွေကို လုပ်နိုင်ဖို့ ထောင်ထဲမှာကျောင်းခွဲတွေ ဖွင့်ပေးရပါမယ်။ ကျေးလက်ဒေသတွေမှာ ကျောင်းခွဲတွေ ဖွင့်လှစ်ပေးနေသလို အကျဉ်းထောင်အသီးသီးမှာလည်း ကျောင်းခွဲတွေ ဖွင့်ပေးရမှာပါ။ ၂၀၁၆-၂၀၁၇ ပညာသင်နှစ်မှာ တက္ကသိုလ်ဝင်တန်းကို ထူးချွန်စွာအောင်မြင်ခဲ့ကြတဲ့ အဲ့ဒီက အိုးဘိုအကျဉ်းထောင်က ကျောင်းသားလေးတွေ၊ ကျောင်းသူလေးတွေကို သင်ကြားပေးခဲ့တဲ့သူတွေဟာ နှစ်ရှည်အကျဉ်းကျခံနေရတဲ့ အကျဉ်းသားဟောင်းကြီးတွေဖြစ်ကြောင်း ကျွန်တော်တို့သိရှိရပါတယ်။ ယမန်နှစ်က အကျဉ်းထောင်တံခါးတွေကို အကျဉ်းကျခံနေရတဲ့ကျောင်းသားတွေက ပညာခွန်အားနဲ့ တွန်းပြီး ဖွင့်နိုင်ခဲ့ပါပြီ။ ပညာမတတ်လို့မသိ၊ မသိလို့ ပြစ်မှုကျူးလွန်၊ ပြစ်မှုကျူးလွန်လို့ထောင်ကျ၊ ထောင်ကျတော့ ပညာမသင်ရ၊ ပညာမသင်ရတော့ ဆက်ပြီးလူမိုက်ကြီးတွေဖြစ်၊ ထောင်မကျခင် ကလည်း လူမိုက်၊ ထောင်ကထွက်လာတော့လည်း လူမိုက်ကြီးတွေ မဖြစ်ကြရအောင် အကျဉ်းကျခံ ကျောင်းသားများရဲ့ တက္ကသိုလ်ဝင်ခွင့်စာမေးပွဲဖြေဆိုခွင့် အောင်မြင်ပြီးပါကလည်း အဆင့်မြင့်ပညာ သင်ယူခွင့်တို့ကို သက်ဆိုင်ရာက မည်ကဲ့သို့စီစဉ်ပေးထားပါသလဲဆိုတာ သိလိုပါသောကြောင့် မေးမြန်းရခြင်းဖြစ်ပါတယ်။ အားလုံးကို ကျေးဇူးတင်ပါတယ်ခင်ဗျား။</speech>
<speech type='speaker'> ပြည်ထဲရေးဝန်ကြီးဌာနက ပြန်လည်ဖြေကြားရန် ဖြစ်ပါတယ်။</speech>
<speech><agency id='21'>ဗိုလ်ချုပ်အောင်စိုး(ဒုတိယဝန်ကြီး၊ ပြည်ထဲရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ဧည့်သည်တော်များအားလုံး မင်္ဂလာအပေါင်းနှင့်ပြည့်စုံပါစေလို့ နှုတ်ခွန်းဆက်သအပ်ပါတယ်။ ကျွန်တော်ကတော့ ပြည်ထဲရေး ဝန်ကြီးဌာနမှ ဒုတိယဝန်ကြီး ဗိုလ်ချုပ်အောင်စိုး ဖြစ်ပါတယ်။ မကွေးတိုင်းဒေသကြီး၊ တောင်တွင်းကြီး မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးမင်းသိန်းမေးမြန်းတဲ့မေးခွန်းအပေါ်မှာ ပြည်ထဲရေး ဝန်ကြီးဌာနအနေနဲ့ ပြန်လည်ရှင်းလင်းဖြေကြားသွားပါမယ်။ ပြည်ထဲရေးဝန်ကြီးဌာန အကျဉ်းဦးစီးဌာန မှာရှိတဲ့ အကျဉ်းထောင်အသီးသီးသို့ ပြစ်ဒဏ်ကျခံရန်ရောက်ရှိလာသော အကျဉ်းသားများအနက်မှ ပညာတစ်ပိုင်းတစ်စဖြင့်ရောက်ရှိလာသော အကျဉ်းသား အကျဉ်းသူများကို ၎င်းတို့ပညာရေးဆုံးရှုံး နစ်နာမှုမရှိစေရန် အတန်းပညာဆက်လက်သင်ကြားလိုပါက မည်သူမဆိုသင်ကြားနိုင်ရေး၊ စာသင်နှစ် စတင်ချိန်မှာ အားလုံးကိုအသိပေးပြောကြားလျက်ရှိပါတယ်။ ၂၀၁၇-၂၀၁၈ ပညာသင်နှစ်မှာတော့ နဝမတန်းနှင့် တက္ကသိုလ်ဝင်တန်းဖြေဆိုလိုကြောင်း တင်ပြလာသူများကို စိစစ်ပြီး သင်ကြားရန် အခက် အခဲရှိတဲ့ အကျဉ်းထောင်များမှ အကျဉ်းသားများကို အင်းစိန်မြို့၊ မန္တလေးမြို့နှင့် သာယာဝတီမြို့စတဲ့ ဗဟိုအကျဉ်းထောင်များသို့ ပြောင်းရွှေ့ပညာသင်ကြားနိုင်ရေး ဆောင်ရွက်ပေးခဲ့ပါတယ်။ ၂၀၁၇၂၀၁၈ ပညာသင်နှစ်မှာ အင်းစိန်ဗဟိုအကျဉ်းထောင်မှာ ကျား ၁၃ ဦး၊ မန္တလေးဗဟိုအကျဉ်းထောင်မှာ ကျား ၁၉ ဦး၊ မ ၂ ဦး စုစုပေါင်း ၂၁ ဦး၊ သာယာဝတီအကျဉ်းထောင်မှာ ကျား ၃၈ ဦး၊ မ ၂ ဦး စုစုပေါင်း ၄၀ ဦး နဝမတန်းပညာ သင်ကြားပေးလျက်ရှိပါတယ်။ အင်းစိန်ဗဟိုအကျဉ်းထောင်မှာတော့ ကျား ၃၃ ဦး၊ မ ၁ ဦး၊ မန္တလေးဗဟိုအကျဉ်းထောင်မှာ ကျား ၅၃ ဦး၊ မ ၇ ဦး စုစုပေါင်း ၉၄ ဦးကို တက္ကသိုလ် ဝင်တန်းပညာသင်ကြားပေးလျက်ရှိပါတယ်။ ပညာသင်နှစ်အစမှာ အကြောင်းအမျိုးမျိုးကြောင့် ဆက်လက်ပညာသင်ကြားလိုကြောင်း စာရင်းပေးသွင်းခဲ့မှုမရှိသော်လည်း ၂၀၁၇ ခုနှစ် စက်တင်ဘာလ မှသာ နဝမတန်းဖြေဆိုလိုသူ ကျား ၁၀၊ မ ၈ ဦး စုစုပေါင်း ၁၈ ဦးနှင့် တက္ကသိုလ်ဝင်တန်းစာမေးပွဲဖြေ ဆိုလိုသူ ကျား ၄၇ ဦး၊ မ ၁၃ ဦး စုစုပေါင်း ၆၀ ဦး ထပ်မံစာရင်းပေးသွင်းလာခဲ့ပါတယ်။ ထပ်မံစာရင်း ပေးသွင်းသူများနှင့်ပတ်သက်ပြီး သက်ဆိုင်ရာကျောင်းများမှ လိုအပ်တဲ့အထောက်အထားများရရှိစေ ရေးဆောင်ရွက်စေလျက်ရှိပြီးတော့ အထောက်အထားပြည့်စုံပါက သက်ဆိုင်ရာမြို့နယ်ပညာရေးမှူး ရုံးများသို့ညှိနှိုင်းကာ ဆက်လက်ဆောင်ရွက်ပေးသွားမှာ ဖြစ်ပါတယ်။ ဖြေဆိုခွင့်ဆောင်ရွက်ထားပြီး သူများနှင့်ပတ်သက်ပြီး စာပေသင်ကြားမှုကို တနင်္လာနေ့မှစနေနေ့ထိ တစ်ရက်ကိုရှစ်နာရီ သင်ကြား ပေးလျက်ရှိပြီး စာသင်ချိန်တစ်ချိန်ကို ၄၅ မိနစ်သတ်မှတ်ကာ သင့်လျော်သောအားလပ်ချိန်များပေးပြီး စာပေသင်ကြားပေးလျက်ရှိပါတယ်။ တနင်္လာနေ့မှသောကြာနေ့ထိ အကျဉ်းသားကျောင်းဆရာများ အဖြစ်သင်ကြားပေးလျက်ရှိပြီး စနေနေ့မှာတော့ အစိုးရအထက်တန်းကျောင်းရှိ ကျောင်းဆရာများမှ ဝင်ရောက်သင်ကြားပေးလျက်ရှိသည့်အပြင် အကျဉ်းထောင်အစီအစဉ်နဲ့လည်း ပြင်ပနည်းပြဆရာများ ငှားရမ်းသင်ကြားပေးလျက်ရှိကြောင်း တင်ပြအပ်ပါတယ်။ ဘာသာရပ်အားလုံးကို အခန်းတစ်ခန်း ပြီးဆုံးတိုင်း အခန်းဆုံးစာမေးပွဲလည်း ဖြေဆိုစေလျက်ရှိပါတယ်။ အစိုးရကျောင်းများမှာ ပထမနှစ်ဝက်၊ ဒုတိယနှစ်ဝက် စာမေးပွဲဖြေဆိုတဲ့အခါမှာလည်း အဆိုပါကျောင်းများရဲ့ မေးခွန်းများကို ဖြေဆိုစေပြီး အဖြေလွှာများကို သက်ဆိုင်ရာအစိုးရကျောင်းဆရာများက စစ်ဆေးအတည်ပြု ပေးလျက်ရှိပါတယ်။ စာသင်ကြားတဲ့ အကျဉ်းသားများနဲ့ အကျဉ်းသားကျောင်းဆရာများကို အင်္ကျီအဖြူ၊ ပုဆိုးအစိမ်းကိုသာ ဝတ်ဆင်စေပြီး အကျဉ်းဦးစီးဌာနမှ ကုန်ကျစရိတ်ကျခံဝယ်ယူလျက်ရှိပါတယ်။ ဒါ့အပြင် ကျောင်းသုံး ပုံနှိပ်စာအုပ်များနဲ့ ကျောင်းသုံးစာရေးကိရိယာများအပြင် အထူးထုတ်စာအုပ်များကိုလည်း အကျဉ်း ဦးစီးဌာနအစီအစဉ်နဲ့ပဲ ဝယ်ယူဖြည့်တင်းပေးလျက်ရှိပါတယ်။ ရံဖန်ရံခါ ပြင်ပအလှူရှင်များ မှလည်း အခါအားလျော်စွာ ပေးအပ်လှူဒါန်းမှုများလည်းရှိကြောင်း တင်ပြအပ်ပါတယ်။ အင်းစိန်ဗဟို အကျဉ်းထောင်၊ မန္တလေးဗဟိုအကျဉ်းထောင်နဲ့သာယာဝတီဗဟိုအကျဉ်းထောင်တို့မှာ စာသင်ဆောင် တွေကိုသီးခြားဆောက်လုပ်ထားရှိပြီး စာမေးပွဲဖြေဆိုခွင့်ရရှိရေးကို သက်ဆိုင်ရာမြို့နယ်ပညာရေးမှူး ရုံးနဲ့ညှိနှိုင်းပြီး ဆောင်ရွက်ပေးလျက်ရှိပါတယ်။ ဒါ့အပြင် တက္ကသိုလ်ဝင်တန်း ဖြေဆိုအောင်မြင် သူများကို တက္ကသိုလ်ပညာ ဆက်လက်သင်ကြားနိုင်ရန်ကိစ္စနဲ့ပတ်သက်ပြီး အင်းစိန်ဗဟို အကျဉ်းထောင်မှ အောင်မြင်သူများကို ရန်ကုန်အနောက်ပိုင်းတက္ကသိုလ်၌လည်းကောင်း၊ မန္တလေးဗဟို အကျဉ်းထောင်မှ အောင်မြင်သူများကို မန္တလေးတက္ကသိုလ်၌လည်းကောင်း တက္ကသိုလ်ပညာသင်ကြား နိုင်ရေးအတွက်လည်း စီစဉ်ဆောင်ရွက်ပေးလျက်ရှိပါတယ်။ လက်ရှိမှာ အင်းစိန်ဗဟိုအကျဉ်းထောင်မှ အဝေးသင် တက္ကသိုလ်ပညာသင်ကြားနေသော အကျဉ်းသား ၁၃ ဦးရှိပါကြောင်း ပြန်လည်ရှင်းလင်း ဖြေကြားအပ်ပါတယ်။ အားလုံးကို ကျေးဇူးတင်ပါတယ်။</speech>
</Q-A>
<Q-A>
<title>
မြန်မာနိုင်ငံတော်တွင် အဆင့်မြင့် ရဲအတတ်ပညာကို သင်ကြားပေးနိုင်သော နိုင်ငံတကာအဆင့်မီ ရဲတက္ကသိုလ်အား အမြန်ဆုံးဖွင့်လှစ်ရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း
</title>
<speech type='speaker'>
တနိုင်းမဲဆန္ဒနယ်မှ ဦးလင်းလင်းဦး မေးမြန်းဖို့ ဖြစ်ပါတယ်။
</speech>
<speech><mp id='229'>ဦးလင်းလင်းဦး(တနိုင်းမဲဆန္ဒနယ်)</mp> အားလုံးပဲ မင်္ဂလာပါ။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ကျွန်တော်ကတော့ ကချင်ပြည်နယ်၊ တနိုင်းမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးလင်းလင်းဦး ဖြစ်ပါတယ်။ ယနေ့ အစည်းအဝေးမှာ ဥက္ကဌကြီးရဲ့ ခွင့်ပြုချက်နဲ့ မေးခွန်းတစ်ခု မေးမြန်းသွားမှာ ဖြစ်ပါတယ်။ ကျွန်တော်တို့နိုင်ငံမှာ နိုင်ငံတကာအဆင့်မီ ရဲတက္ကသိုလ်တစ်ခု ဖွင့်လှစ်နိုင်ရေးအတွက် မည်သို့ဆောင်ရွက်နေတာကို သိရှိလိုတဲ့မေးခွန်းဖြစ်ပါ တယ်။ ကျွန်တော့်မေးခွန်းရဲ့ ရည်ရွယ်ချက်ကတော့ နိုင်ငံသူနိုင်ငံသားများရဲ့ တည်ဆဲဥပဒေပါရပိုင်ခွင့် များကို လေးစားလိုက်နာကာကွယ်စောင့်ရှောက်ပေးနိုင်သော၊ အဆင့်ဆင့်သောရဲအရာရှိများကို မွေးထုတ်ပေးနိုင်ရန်ဆိုတဲ့ရည်ရွယ်ချက်နဲ့ မေးမြန်းရခြင်းဖြစ်ပါတယ်။ ။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ပြည်ထဲရေးဝန်ကြီးဌာန လက်အောက်မှာရှိတဲ့ မြန်မာနိုင်ငံရဲတပ်ဖွဲ့ဟာ တရားဥပဒေစိုးမိုးရေးကို အကောင်အထည်ဖော် ဆောင်ရွက်ရာမှာ အဓိကအရေးပါတဲ့အဖွဲ့အစည်းဖြစ်ပါတယ်။ ဒီလို တရားဥပဒေစိုးမိုးရေးကို အကောင်အထည်ဖော်ဆောင်ရွက်ရာမှာ အဆင့်ဆင့်သောမြန်မာနိုင်ငံရဲတပ်ဖွဲ့ဝင်တွေဟာ လုပ်ငန်း ကျွမ်းကျင်မှုရှိရမယ့်အပြင် တရားဥပဒေပိုင်းဆိုင်ရာကျွမ်းကျင်ဖို့ အထူးပဲလိုအပ်လှပါတယ်။ ကျွန်တော် တို့နိုင်ငံတော်မှာ အဆင့်ဆင့်သော မြန်မာနိုင်ငံရဲတပ်ဖွဲ့ဝင်များကို အထူးလေ့ကျင့်သင်ကြားပေးနိုင် ရန်အတွက် ရဲသင်တန်းကျောင်းများထက် ပိုမိုအဆင့်မြင့်တဲ့ နိုင်ငံတကာအဆင့်မီ ရဲတက္ကသိုလ်တစ်ခု ဖွင့်လှစ်ရန် အထူးပဲလိုအပ်တယ်လို့ ထင်မြင်ယူဆမိပါတယ်။ ဒါကြောင့်မို့ ကျွန်တော် ပြီးခဲ့သော ၂၀၁၆-၂၀၁၇ ဘဏ္ဍာရေးနှစ်မှာ ကျင်းပခဲ့တဲ့ပြည်သူ့လွှတ်တော် ဒုတိယအကြိမ် ဒုတိယပုံမှန် အစည်းအဝေးမှာ ကျွန်တော် ကြယ်ပွင့်မပြမေးခွန်းတစ်ခု မေးမြန်းခဲ့ဖူးပါတယ်။ အဲဒီမေးခွန်းအရဆိုရင် Power Point အသုံးပြုခွင့်ပြုပါခင်ဗျား။ အဲဒီမှာ ပြည်ထဲရေးဝန်ကြီးဌာန ဒုတိယဝန်ကြီး ဗိုလ်ချုပ်အောင်စိုးကနေဖြေထားပါတယ်။ ဖြေကြားချက် အပိုဒ် ၆ မှာ ဘယ်လိုရှိလဲဆိုရင် ရဲလုပ်ငန်းဆိုင်ရာ ပညာရပ်များ၊ ဥပဒေပညာရပ်များကို ပိုမိုနှံ့စပ်ကျွမ်းကျင်စွာ တတ်မြောက်စေရေး လေ့ကျင့်သင်ကြားပေးနိုင်ပါရန် နိုင်ငံတကာအဆင့်မီ ရဲတက္ကသိုလ်တစ်ခုကို ဖွင့်လှစ်သင့်ပါကြောင်း၊ ထိုသို့ဖွင့်လှစ်နိုင်ရန်အတွက် လုပ်ထုံးလုပ်နည်းနှင့်အညီ ပြည်ထောင်စုအစိုးရထံသို့ မူဝါဒခံယူပြီး ဆောင်ရွက်သွားမည်ဖြစ်ပါကြောင်း ရှင်းလင်းဖြေကြားထားပါ တယ်။ ဒီဖြေကြားချက်လေးနဲ့ပတ်သက်ပြီးဆိုရင် ပြည်ထဲရေးဝန်ကြီးဌာနကိုယ်တိုင်ကကို ကျွန်တော်တို့ နိုင်ငံမှာ ရဲတက္ကသိုလ်တစ်ခု ဖွင့်လှစ်ဖို့လိုအပ်နေတယ်။ ဖွင့်လှစ်ဖို့လိုအပ်တဲ့အတွက် ပြည်ထောင်စု အစိုးရအဖွဲ့ကို တင်ပြမူဝါဒခံယူပြီး ဆောင်ရွက်မယ်ဆိုတဲ့ အဓိပ္ပာယ်သက်ရောက်မှုရှိနေပါတယ်။ ဒါကြောင့် ပြည်ထဲရေးဝန်ကြီးဌာနအနေနဲ့ နိုင်ငံတကာအဆင့်မီ ရဲတက္ကသိုလ်တစ်ခု ဖွင့်လှစ်နိုင်ရေး အတွက် မည်သို့ဆောင်ရွက်နေသည်ကို သိရှိလိုသည့်အတွက် ပြည်သူ့လွှတ်တော်ဥက္ကဋ္ဌကြီးမှတစ်ဆင့် မေးမြန်းအပ်ပါတယ်။ ဥက္ကဌကြီးနှင့် အားလုံးကို ကျေးဇူးတင်ရှိပါတယ်။</speech>
<speech type='speaker'>ပြည်ထဲရေးဝန်ကြီးဌာနက ဖြေကြားရန်ဖြစ်ပါတယ်။</speech>
<speech><agency id='21'>ဗိုလ်ချုပ်အောင်စိုး(ဒုတိယဝန်ကြီး၊ ပြည်ထဲရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ကျွန်တော့်အနေနဲ့ ဆက်လက် ပြီး ကချင်ပြည်နယ်၊ တနိုင်းမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးလင်းလင်းဦး မေးမြန်းတဲ့ မေးခွန်းအပေါ်မှာ ပြန်လည်ရှင်းလင်းဖြေကြားသွားမှာဖြစ်ပါတယ်။ ကျွန်တော်တို့ မြန်မာနိုင်ငံရဲတပ်ဖွဲ့ ရဲလေ့ကျင့်ရေးဌာနကြီးရဲ့ အောက်မှာရှိတဲ့ ရဲအရာရှိအတတ်သင်ကျောင်း၊ ရဲအရာရှိလေ့ကျင့်ရေး ကျောင်း၊ ရဲအကြပ်အတတ်သင်ကျောင်း၊ အမှတ်(၁)ရဲလေ့ကျင့်ရေးကျောင်း၊ အမှတ်(၂)ရဲလေ့ကျင့် ရေးကျောင်း၊ အမှတ်(၃)ရဲလေ့ကျင့်ရေးကျောင်း၊ အမှတ်(၄)ရဲလေ့ကျင့်ရေးကျောင်းဆိုပြီးတော့ ရဲသင်တန်းကျောင်းများကို ရဲတပ်ဖွဲ့ဝင်များအား လေ့ကျင့်သင်ကြားပေးမှုအတွက် ရဲလေ့ကျင့်ရေး အရာရှိချုပ်အောက်မှာ ဖွဲ့စည်းဆောင်ရွက်လျက်ရှိပါတယ်။ ရဲအရာရှိလေ့ကျင့်ရေးကျောင်းဟာ ဒုရဲအုပ်လောင်းအပြင် အုပ်ချုပ်မှုသင်တန်းများနှင့် ကျွမ်းကျင်မှုသင်တန်းများကို ဖွင့်လှစ်နေရာကနေ ပြီးတော့ မန္တလေးမြို့မှာ ရဲအတတ်သင်၊ အရာရှိအတတ်သင်ကျောင်းကိုလည်း ဖွင့်လှစ်ခဲ့ပါတယ်။ ရဲအရာရှိ လေ့ကျင့်ရေးကျောင်းမှာတော့ အုပ်ချုပ်မှုသင်တန်းများဖြစ်တဲ့ ခရိုင်ရဲတပ်ဖွဲ့မှူးသင်တန်း၊ မြို့နယ်ရဲတပ်ဖွဲ့မှူးသင်တန်း၊ စခန်းမှူးသင်တန်းနှင့် ကျွမ်းကျင်မှုသင်တန်းများဖြစ်တဲ့ အမှုစစ်အရာရှိ သင်တန်း၊ နယ်ထိန်းအရာရှိသင်တန်း၊ မှုခင်းမှတ်တမ်းသင်တန်းတို့ကို မန္တလေးမြို့ ရဲအရာရှိအတတ် သင်ကျောင်းသို့ ပြောင်းရွှေ့ဖွင့်လှစ်သင်ကြားပေးလျက်ရှိပါတယ်။ ရဲအရာရှိလေ့ကျင့်ရေးကျောင်းမှာ မြန်မာနိုင်ငံရဲ့ တက္ကသိုလ်တစ်ခုခုမှ ဘွဲ့ရတဲ့ ကျား/မလူငယ်များ၊ မြန်မာနိုင်ငံရဲတပ်ဖွဲ့မှ ရဲတပ်သားမှ ရဲအရာခံအဆင့်ထိ တာဝန်ထမ်းဆောင်နေကြတဲ့ ကျား/မတပ်ဖွဲ့ဝင်များကို ဒုတိယရဲအုပ်လောင်း ရွေးချယ်စိစစ်ရေးဆိုင်ရာ လုပ်ထုံးလုပ်နည်းများနှင့်အညီ စစ်ဆေးခြင်းတို့ကို ရွေးချယ်ပြီး သင်တန်း တစ်နှစ်သတ်မှတ်လေ့ကျင့်ပေးလျက်ရှိပါတယ်။ အဆိုပါသင်တန်းကာလတစ်နှစ်အတွင်းမှာ ဥပဒေ ဘာသာရပ်၊ ရဲလုပ်ငန်းဘာသာရပ်၊ စစ်ပညာဘာသာရပ်၊ လူစုလူဝေးထိန်းသိမ်းရေးဘာသာရပ်၊ အုပ်ချုပ်မှုနှင့် ရုံးလုပ်ငန်းဘာသာရပ်များ၊ မြန်မာနိုင်ငံရဲတပ်ဖွဲ့၊ ဦး/ရေး/ထောက်ဆိုင်ရာလုပ်ငန်းများ၊ တပ်ဖွဲ့တွင်း အထွေထွေအုပ်ချုပ်ရေးဦးစီးဌာန၊ မှုခင်းဆိုင်ရာဆေးပညာ၊ ဓာတုဗေဒ စစ်ဆေးရေးဌာန တို့နှင့် စပ်လျဉ်းတဲ့ဘာသာရပ်များကိုလည်း သင်ကြားပို့ချပေးလျက်ရှိပါတယ်။ ရဲအရာရှိလေ့ကျင့်ရေး ကျောင်းမှာ ဒုတိယရဲအုပ်လောင်းပြီးပါက ဆက်လက်ပြီး တိုင်းဒေသကြီး/ပြည်နယ်ရဲတပ်ဖွဲ့များမှာ လက်တွေ့ရဲလုပ်ငန်းတစ်နှစ် သင်ကြားပေးခြင်း၊ လုံခြုံရေးရဲတပ်ဖွဲ့ခွဲတွေမှာ တစ်နှစ်တာဝန် ထမ်းဆောင်စေခြင်းများ ပြုလုပ်ပြီးတဲ့နောက်မှာ တိုင်းဒေသကြီး/ပြည်နယ်ရဲတပ်ဖွဲ့များမှာ၊ လုံခြုံရေး ရဲတပ်ဖွဲ့ခွဲများမှာ တာဝန်ထမ်းဆောင်စေလျက်ရှိကြောင်းလည်း တင်ပြအပ်ပါတယ်။ ဒါ့အပြင် မှုခင်း ရဲတပ်ဖွဲ့၊ စုံထောက်အရာရှိသင်တန်း၊ မူးယစ်ဆေးဝါးစုံစမ်းစစ်ဆေးအရာရှိသင်တန်း၊ သတင်းရဲတပ်ဖွဲ့ မှာ လုံခြုံရေးနှင့် ထောက်လှမ်းရေးသင်တန်း၊ ကမ္ဘာလှည့်ခရီးသွားလုပ်ငန်းများသင်တန်းတွေကိုလည်း ကျွန်တော်တို့ ဖွင့်လှစ်ပေးလျက်ရှိတဲ့အပြင် ဥရောပသမဂ္ဂနှင့်ပူးပေါင်းပြီး သင်တန်းများလည်း ပူးတွဲ ဖွင့်လှစ်ပေးလျက်ရှိပါတယ်။ ဒါ့အပြင် ပြည်ပနိုင်ငံများသို့လည်း၊ ဘာသာရပ်ဆိုင်ရာသင်တန်းများကို လည်း စေလွှတ်တတ်ရောက်စေလျက်ရှိရာမှာ ၂၀၁၆ ခုနှစ်မှာ ၄၈၄ ဦး၊ ၂၀၁၇ ခုနှစ်မှာတော့ ၃၇၆ ဦး လည်း ပြည်ပသို့သင်တန်းများ စေလွှတ်တက်ရောက်စေခဲ့ပြီးဖြစ်ပါတယ်။ ကျွန်တော်တို့ ဒုတိယအကြိမ် ပြည်သူ့လွှတ်တော် ဒုတိယပုံမှန်အစည်းအဝေးမှာ လွှတ်တော်ကိုယ်စားလှယ်ကြီးမေးမြန်းခဲ့တဲ့မေးခွန်း အပေါ်မှာ အဆင့်မြင့် ရဲအတတ်သင် သင်ကြားပေးနိုင်တဲ့ အဆင့်မီရဲတက္ကသိုလ်တစ်ခုကို အမြန်ဆုံး ဖွင့်လှစ်နိုင်ရေးအတွက် ကြယ်ပွင့်မပြမေးမြန်းလာမှုအပေါ်မှာစပ်လျဉ်းပြီး ပြည်ထဲရေးဝန်ကြီးဌာန အနေနဲ့ ပြည်ထောင်စုအစိုးရအဖွဲ့ရုံးသို့ မူဝါဒခံယူပြီး ဆောင်ရွက်သွားမည်ဖြစ်ကြောင်း ရှင်းလင်း ဖြေကြားခဲ့ပါတယ်။ ဒီဖြေကြားမှုအပေါ်မှာ ၂၀၁၇ ခုနှစ်၊ သြဂုတ်လ ၂၆ ရက်နေ့မှာတော့ ပြည်ထောင်စု အစိုးရအဖွဲ့ရုံးသို့ မူဝါဒခံယူခဲ့တဲ့အခါမှာ လတ်တလောဖွင့်လှစ်ရန် လုပ်ဆောင်နိုင်ခြင်းမရှိကြောင်း ပြန်လည်ဖြေကြားသွားရန် ပြည်ထောင်စုအစိုးရအဖွဲ့ရုံးရဲ့ ၂၀၁၇ ခုနှစ်၊ စက်တင်ဘာလ ၁ ရက်နေ့ ရက်စွဲဖြင့် ပြန်လည်ညွှန်ကြားလာခဲ့ပါတယ်။ သို့ပါ၍ နိုင်ငံတကာအဆင့်မီ ရဲတက္ကသိုလ်တစ်ခုဖွင့်လှစ် နိုင်ရေးအတွက် လတ်တလောဖွင့်လှစ်ရန် လုပ်ဆောင်နိုင်ခြင်းမရှိပါကြောင်း ပြန်လည်ရှင်းလင်း ဖြေကြားအပ်ပါတယ်။ အားလုံးကို ကျေးဇူးတင်ပါတယ်။</speech>
</Q-A>
<Q-A>
<title>
ပြည်-တောင်ငူလမ်းမကြီးပေါ်ရှိ စည်ပင်သာယာရုံးတည်ရှိရာ ပန်းခြံဟောင်းအား အများပြည်သူ အပန်းဖြေနားနေနိုင်သော (Public Ared) အဖြစ် ပြန်လည်သတ်မှတ်ပေးရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း
</title>
<speech type='speaker'>
ပေါက်ခေါင်းမဲဆန္ဒနယ်မှ ဒေါ်နီနီဒွန်း မေးမြန်းဖို့ဖြစ်ပါတယ်။
</speech>
<speech><mp id='200'>ဒေါ်နီနီဒွန်း(ပေါက်ခေါင်းမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌ ကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများအားလုံး မင်္ဂလာပါရှင်။ ကျွန်မ ကတော့ ပဲခူးတိုင်းဒေသကြီး၊ ပေါက်ခေါင်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်နီနီဒွန်း ဖြစ်ပါတယ်။ ကျွန်မယနေ့ မေးမြန်းလိုတဲ့ မေးခွန်းကတော့ ပေါက်ခေါင်းမြို့ အမှတ်(၅)ရပ်ကွက် ပြည် တောင်ငူလမ်းမကြီးပေါ်မှာရှိတဲ့ စည်ပင်သာယာရုံးတည်ရှိရာ ပန်းခြံအဟောင်းကို အများပြည်သူ လွတ်လပ်စွာ ဝင်/ထွက်သွားလာ အပန်းဖြေဆော့ကစားနိုင်သော (Public Ared) အဖြစ် ပြန်လည် သတ်မှတ်ပေးရန် အစီအစဉ်ရှိ/မရှိ မေးမြန်းသွားမှာ ဖြစ်ပါတယ်။ မေးမြန်းရတဲ့အကြောင်းအရင်း ကတော့ ပေါက်ခေါင်းမြို့ အမှတ်(၅) ရပ်ကွက် ပြည်-တောင်ငူလမ်းမကြီးပေါ်မှာရှိတဲ့ မြို့နယ်စည်ပင် သာယာအဖွဲ့ပိုင်မြေကို ရုံးမြေအဖြစ် သတ်မှတ်ပြီး ယနေ့တိုင်စည်ပင်သာယာရုံးအဖြစ် သုံးစွဲသတ်မှတ် ခဲ့ပါတယ်။ ထိုနေရာဟာ မြန်မာ့ဆိုရှယ်လစ်လမ်းစဉ်အစိုးရလက်ထက်မတိုင်မီ ဟိုယခင်ကပင် ခေတ်အဆက်ဆက် မြို့နယ်အားကစားကွင်းအဖြစ် သတ်မှတ်ခဲ့ပြီး ဘောလုံးအားကစားပြိုင်ပွဲများ မြို့နယ်အဆင့်အခြားအားကစားပြိုင်ပွဲများကို ကျင်းပခဲ့တဲ့နေရာလည်း ဖြစ်ပါတယ်။ နိုင်ငံတော်ငြိမ်ဝပ် ပိပြားမှုတည်ဆောက်ရေးအဖွဲ့ခေတ်မှာတော့ မြို့နယ် မ.၀.တ ဥက္ကဋ္ဌက မြို့နယ်ပြည်သူလူထုမသိရဘဲ အားကစားကွင်းအဖြစ်မှ နန္ဒဝန်ပန်းခြံအဖြစ် ပြောင်းလဲခြင်းကို ခံခဲ့ရတဲ့နေရာလည်း ဖြစ်ပါတယ်။ ဒီလိုပြောင်းလဲပြီးမကြာခင်မှာပဲမြို့နယ်စည်ပင်ရုံးခန်းနှင့် ဝန်ထမ်း အိမ်ရာများ ဝင်ရောက်ဆောက်လုပ် ခဲ့ပါတယ်။ ဒီဖော်ပြပါနေရာဟာ ၂ ဧကတိတိကျယ်ဝန်းပြီး ပေါက်ခေါင်းမြို့ရဲ့ အချက်အခြာကျတဲ့ နေရာမှာတည်ရှိတဲ့အတွက်ကြောင့် ပေါက်ခေါင်းမြို့နယ် ပြည်သူလူထု လွတ်လပ်စွာဝင်/ထွက်သွားလာ ဆော့ကစားအပန်းဖြေနိုင်တဲ့ (Public Ared) အဖြစ်သာ အသုံးပြုသင့်တဲ့ နေရာတစ်နေရာဖြစ်ပါတယ်။ ဒီနေရာမှာ ရုံးတစ်ရုံးဖွင့်လှစ်ထားရှိခြင်းဖြင့် ဒီမြို့နယ်ရဲ့ အကျိုးကို လုပ်ဆောင်နိုင်မှာဖြစ်သော်လည်း ပြည်သူလူထုများအနေနှင့် ပြည်သူလူထုနှင့် ပိုင်ဆိုင်မှုနှင့်အခွင့်အရေးများ ဆုံးရှုံးနစ်နာလျက်ရှိတာ လည်း ဖြစ်ပါတယ်။ လေးစားရပါသော ဥက္ကဌကြီးရှင်။ Power Point အသုံးပြုပြီး ပန်းခြံဟောင်းအတွင်း တည်ရှိတဲ့ စည်ပင်သာယာရုံးအနေအထားကို တင်ပြခွင့်ပြုပါရှင်။ ဒါဟာ ကျွန်မတို့ပေါက်ခေါင်းမြို့ စည်ပင် သာယာရုံးတည်ရှိတဲ့ ပန်းခြံဟောင်းနေရာဖြစ်ပါတယ်။ ဆက်ပြီးတော့ ပြပေးပါ။ ဒါကျွန်မတို့ စည်ပင် သာယာရုံး ပန်းခြံကြီးထဲမှာဆောက်ထားလို့ အများပြည်သူ ဝင်/ထွက်သွားလာဆော့ကစားလွတ်လွတ် လပ်လပ်အများပြည်သူပိုင်အဖြစ်နဲ့ မပြုလုပ်နိုင်တော့ဘူးဖြစ်ပါတယ်ရှင်။ သို့ဖြစ်ပါ၍ ပေါက်ခေါင်းမြို့ အမှတ်(၅)ရပ်ကွက် ပြည်-တောင်ငူလမ်းမကြီးပေါ်မှာရှိတဲ့ စည်ပင်သာယာရုံးတည်ရှိရာ ပန်းခြံ အဟောင်းကို အများပြည်သူလွတ်လပ်စွာ ဝင်/ထွက်သွားလာ အပန်းဖြေဆော့ကစားနိုင်သော (Public Ared) အဖြစ် ပြန်လည်သတ်မှတ်ပေးရန် အစီအစဉ်ရှိ/မရှိ ပေါက်ခေါင်းမြို့သူမြို့ သားဒေသခံများ ကိုယ်စားလွှတ်တော်ဥက္ကဋ္ဌကြီးမှတစ်ဆင့် မေးမြန်းအပ်ပါတယ်ရှင်။ အားလုံးကို ကျေးဇူးတင်ပါတယ်။</speech>
<speech type='speaker'>ပြည်ထဲရေးဝန်ကြီးဌာနက ဖြေကြားရန်ဖြစ်ပါတယ်။</speech>
<speech><agency id='21'>ဗိုလ်ချုပ်အောင်စိုး(ဒုတိယဝန်ကြီး၊ ပြည်ထဲရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျာ။ ကျွန်တော့်အနေနဲ့ ဆက်လက်ပြီး ပဲခူးတိုင်းဒေသကြီး၊ ပေါက်ခေါင်းမဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါ်နီနီဒွန်း မေးမြန်းတဲ့ မေးခွန်းအပေါ်မှာ ပဲခူးတိုင်းဒေသကြီးအစိုးရအဖွဲ့ကိုယ်စား ပြန်လည်ရှင်းလင်း ဖြေကြားသွားမှာ ဖြစ်ပါတယ်။ ပဲခူးတိုင်းဒေသကြီး ပေါက်ခေါင်းမြို့နယ် စည်ပင်သာယာရေးအဖွဲ့သည် ယခင်ပန်းခြံဟောင်းနေရာဟာ ပြည်-တောင်ငူလမ်းနဲ့ ၁၀ ခန့်အကွာ အမှတ်(၅)ရပ်ကွက်ရှိ ကွင်းအမှတ် (၆၉၆) ကွင်းအမည်ပေါက်ခေါင်းမြောက် ဦးပိုင်အမှတ်(၈၀) ဧရိယာ ၂ ဧကရှိပြီး မြို့နယ်စည်ပင် သာယာရေးအဖွဲ့၏ လက်ရှိပိုင်ဆိုင်ခွင့်ရှိသော မြေအဖြစ်ပိုင်ဆိုင်မှု စာရင်း ၁(က)မှာ မှတ်တမ်းတင် ထားရှိပါတယ်။ ပေါက်ခေါင်းမြို့နယ် စည်ပင်သာယာရေးအဖွဲ့အဖြစ် အသုံးပြု နေသော ပန်းခြံဟောင်း နေရာမှာ ကာလတန်ဖိုး သိန်း ၁၅၀ ခန့်ရှိတဲ့ ရုံးအဆောက်အဦ တစ်လုံး၊ သိန်း ၄၀ ခန့်ရှိတဲ့ ကားဂိုဒေါင် နှစ်လုံး၊ သိန်း ၁၀၃ သိန်းခန့်ရှိတဲ့ မြို့နယ်မီးဘေးအန္တရာယ်အတွက် အထောက်အကူဖြစ်စေမည့် ရေတွင်း၊ ရေစက်၊ ရေစင်တစ်ခု ၊ ကာလတန်ဖိုး ၃ သိန်းခန့်ရှိတဲ့ နွေရာသီပန်းအလှပင်များ ရေလောင်း ရန်အတွက် အဝီစိတွင်းတစ်တွင်းနဲ့ ရေစင်တစ်ခု၊ ကာလတန်ဖိုး ၃၈ သိန်းခန့်ရှိတဲ့ မြို့နယ်စည်ပင် သာယာရေးကော်မတီဝင်များ ရုံးအဆောက်အဦ၊ ကာလတန်ဖိုး ၆၆ သိန်းခန့်ရှိတဲ့ အမှုဆောင်အရာရှိ နေထိုင်ရန်အဆောက်အဦ၊ ကာလတန်ဖိုး ၆ သိန်းခန့်ရှိတဲ့ တာဝန်ခံအင်ဂျင်နီယာနေထိုင်ရန် အဆောက် အဦ၊ ကာလတန်ဖိုး ၃၀ ခန့်ရှိတဲ့ ပျိုးဥယျာဉ်နှစ်ခုနဲ့ ကာလတန်ဖိုး ၂၇ သိန်းခန့်ရှိတဲ့ ခြံစည်းရုံးကာရံ ထားပြီး စုစုပေါင်းကာလတန်ဖိုး ၄၈၃ သိန်း အကုန်အကျခံဆောင်ရွက်ထားရှိကြောင်းလည်း သိရှိရပါ တယ်။ ၂၀၁၇ ခုနှစ်၊ စက်တင်ဘာလ ၃ ရက်နေ့မှာတော့ ပဲခူးတိုင်းဒေသကြီးအစိုးရအဖွဲ့ဝန်ကြီးချုပ်ဟာ လွှတ်တော်ကိုယ်စားလှယ်များနှင့်အတူ ပေါက်ခေါင်းမြို့သို့ သွားရောက်ခဲ့တဲ့ ခရီးစဉ်မှာ ပေါက်ခေါင်း မြို့နယ်စည်ပင်သာယာရေးကော်မတီဝင်များနှင့် မြို့ခံလူထုရဲ့ လိုလားချက်အရ မြို့နယ်စည်ပင် သာယာရေးရုံးနှင့် အဆောက်အဦ ခြောက်လုံးကို ပြောင်းရွှေ့ ပေးမည်ဖြစ်ကြောင်းနှင့် ဘတ်ဂျက်နှင့် မြေနေရာအပေါ်မူတည်ပြီး အချိန်ပေးဆောင်ရွက်မည်ဖြစ်ကြောင်းကို ဝန်ကြီးချုပ်မှ ပြောကြားခဲ့ ကြောင်းလည်း သိရှိရပါတယ်။ ။ သို့ပါ၍ ပေါက်ခေါင်းမြို့ အမှတ်(၅)ရပ်ကွက် ပြည်-တောင်ငူလမ်းမကြီးပေါ်ရှိ စည်ပင် သာယာရုံးတည်ရှိရာ ပန်းခြံအဟောင်းအား အများပြည်သူ အပန်းဖြေနားနေဆော့ကစားနိုင်သော (Public Ared) အဖြစ် ပြန်လည်သတ်မှတ်ပေးရန် မြို့ခံလူထု၏ သဘောဆန္ဒနှင့်အညီ ဆောင်ရွက်ပေး မည်ဖြစ်ပြီး မြေနေရာနှင့်ဘဏ္ဍာငွေရရှိမှုပေါ်မူတည်၍ အချိန်ယူဆောင်ရွက်ရမည်ဖြစ်ပါကြောင်း ပဲခူး တိုင်းဒေသကြီး အစိုးရအဖွဲ့၏ကိုယ်စား ပြန်လည်ရှင်းလင်းဖြေကြားအပ်ပါတယ်။ အားလုံးကို ကျေးဇူး တင်ပါတယ်။</speech>
</Q-A>
<Q-A>
<title>
ပန်းတောင်းမြို့နယ်၊ ဥသျှစ်ပင်မြို့၊ ကွင်းအမှတ်(၁၅ဝ)၊ ဦးပိုင်အမှတ် (၂၆ က/၁၉)၊ မြေကွက်အမှတ်(၁)၊ ဧရိယာဧက (၀.၀၁)ဧကနှင့် မြေကွက်အမှတ်(၂)၊ ဧရိယာဧက(၀.၀၁)ဧက၊ စုစုပေါင်း (၀.၂၀)ဧက မြေအား ပြန်လည်စိစစ်ပြီး ပြည်သူအများပိုင် မြေအဖြစ်ပြန်လည်လွှဲပြောင်းပေးရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း
</title>
<speech type='speaker'>
ပန်းတောင်းမဲဆန္ဒနယ်မှ ဒေါ်ခင်နှင်းသစ် မေးမြန်းဖို့ဖြစ်ပါတယ်။
</speech>
<speech><mp id='198'>ဒေါ်ခင်နှင်းသစ်(ပန်းတောင်းမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် အားလုံးမင်္ဂလာပါရှင်။ ကျွန်မကတော့ ပန်းတောင်းမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဒေါ်ခင်နှင်းသစ် ဖြစ်ပါတယ်။ ပြည်သူ့လွှတ်တော်ဥက္ကဋ္ဌမှတစ်ဆင့် မေးမြန်းလိုတဲ့ မေးခွန်းကတော့ ၂၀၁၀ ခုနှစ်တွင် ပြည်သူအများပိုင်မြေကွက်ဖြစ်သည့် ပဲခူးတိုင်းဒေသကြီး၊ ပန်းတောင်းမြို့နယ် ဥသျှစ်ပင်မြို့၊ ကွင်းအမှတ်(၁၅၀)၊ ဦးပိုင်အမှတ် (၂၆က/၁၉)၊ မြေကွက်အမှတ်(၁) ဧရိယာဧက (၀.၁၀)ဧက စုစုပေါင်းဧက (၀.၂၀)ရှိမြေအား တရားဝင်မြေအဖြစ် သတ်မှတ်ခဲ့ခြင်းမရှိ သည့်အပေါ် အခွင့်ကောင်းယူ၍ ထိုစဉ်က မြို့နယ်စီမံခန့်ခွဲပိုင်ခွင့်ရှိသူများ၊ အာဏာပိုင်များမှ ပြည်သူများသို့ အသိပေးခြင်း၊ ပွင့်လင်းမြင်သာစွာချပြခြင်းမပြုဘဲ ကိုယ်ကျိုးရှာအလွဲသုံးစားပြုခဲ့ခြင်း အား ပြန်လည်စိစစ်ပြီး ပြည်သူအများပိုင်မြေအဖြစ် ပြန်လည်လွှဲပြောင်းပေးရန် အစီအစဉ်ရှိ/မရှိ ဖြစ်ပါ တယ်။ ဥက္ကဌကြီးနှင့် မေးခွန်းမေးမြန်းရတဲ့ ကျိုးကြောင်းဖော်ပြချက်ကို တင်ပြလိုပါတယ်။ ဒေသခံ ပြည်သူတို့ တင်ပြသည့်မြေကွက်မှာ မေးခွန်းပါ မြို့ပိုင်၊ အများပိုင် မြို့လယ်ကောင်မှာရှိတဲ့မြေကွက် ဖြစ်ပါတယ်။ မေးခွန်းပါမြေကွက်ရဲ့ မြေရာဇဝင်ကို ရှင်းလင်းတင်ပြရမယ်ဆိုရင် ၁၀-၈-၁၉၈၂ နေ့တွင် ဥသျှစ်ပင်ကျေးရွာ ကွက်သစ်အဖြစ် မြေကွက်ချထားပေးစဉ် ဥသျှစ်ပင်စည်ပင်သာယာဈေးနှင့် ကွက်သစ်(၁) ကြား အများပြည်သူသောက်သုံးရန် ရေကန်နှစ်ကန်နှင့် ရေကန်နှစ်ခုကြားရှိမြေကွက်အား ရပ်ကွက် အရံမီးသတ်တပ်ဖွဲ့ သို့မဟုတ် ရပ်ရွာခန်းမတည်ဆောက်ရန် ချန်လှပ်ခဲ့သော မြေကွက်ဖြစ်ပါ တယ်။ ထိုသို့အများပိုင်အသုံးပြု ရန် ထားခဲ့သော်လည်း မြို့နယ်မြေစာရင်းရုံးတွင်တော့ တရားဝင်ဖြစ် အောင် ဆောင်ရွက်ခဲ့ခြင်းမရှိခဲ့ကြပါဘူး။ ထိုသို့ပြည်သူများ နားမလည်သည့် မဆောင်ရွက်ခဲ့မှုအပေါ် အခွင့်ကောင်းယူကာ ၂၀၁၀ ခုနှစ်တွင် မြို့နယ်အေးချမ်းသာယာရေးနှင့် ဖွံ့ဖြိုးရေးကောင်စီ၊ မြို့နယ် အထွေထွေအုပ်ချုပ်ရေးဦးစီးဌာန ဦးစီးအရာရှိ ဦးမြင့်သိန်း၊ ဒုတိယဦးစီးမှူး ဦးကံထွန်းအောင်၊ ဒုတိယ ဦးစီးမှူး ဦးသန်းထွန်းအောင်တို့က ၎င်းတို့ဇနီးသုံးဦးရဲ့ အမည်များနဲ့ အမည်ပေါက်ရယူကာ ဦးမြင့်ဌေး ဆိုသူအား ရောင်းချခဲ့ပါတယ်။ ယခုလက်ရှိတော့ အဲဒီမြေကွက်က ဦးမြင့်ဌေး လက်ဝယ်မှာရှိပါတယ်။ ထိုသို့ရောင်းရန် တရားဝင်အကွက်ရိုက်လိုက်သည့်အတွက် မေးခွန်းပါအကွက်နံပါတ်များ ဖြစ်ပေါ်လာ ခြင်းဖြစ်ပါတယ်။ ဥက္ကဌကြီးရှင့်။ ၂၇-၁၂-၂၀၁၂ နေ့မှာ ဥသျှစ်ပင်ဒေသမှာရှိတဲ့ ဦးသန်းထွန်းပါ ၁၅ ဦးကနေ တစ်ကြိမ်၊ ရပ်ရွာပြည်သူ ၈၉ ဦးကနေတစ်ကြိမ်၊ မြို့ရွာအတွက် ချန်လှပ်ထားတဲ့မြေအား ပြန်လည်ရရှိလို ကြောင်း သက်ဆိုင်ရာကို တင်ပြတိုင်တန်းခဲ့ရာ ခုနစ်လကြာမှ ၂၆-၇-၂၀၁၃ နေ့မှာ တိုင်ကြားထားသူ သုံးဦးအား ပန်းတောင်းမြို့နယ် အထွေထွေအုပ်ချုပ်ရေးဦးစီးဌာန အုပ်ချုပ်ရေးမှူးက ခေါ်ယူတွေ့ဆုံ၍ ကျွန်တော်တို့ ရှေ့ကလူများလုပ်သွားတာ လုပ်ပိုင်ခွင့်ရှိတဲ့အချိန်မို့လုပ်သွားတာ ပြန်လည်ဆောင်ရွက် ပေးဖို့ အခက်အခဲရှိကြောင်းနဲ့ ၁၁-၅-၂၀၁၆ နေ့မှာ မြေစာရင်းဦးစီးမှူးကလည်း သူတို့လုပ်ပိုင်ခွင့်ရှိ တုန်း လုပ်သွားတဲ့ကိစ္စဖြစ်လို့ ပြန်လည်ဆောင်ရွက်လို့မရပါဟုသာ ပြောကြားခဲ့ပါတယ်။ ဒီတာဝန်ရှိသူ တွေရဲ့ ရှင်းလင်းချက်ကိုကြည့်မယ်ဆိုရင် လုပ်ပိုင်ခွင့်ရှိလို့ လုပ်သွားကြတယ်။ အာဏာရှိလို့ လုပ်ချင်လို့ လုပ်သွားကြတယ်။ အာဏာကိုအလွဲသုံးစားလုပ်ခဲ့တယ်ဆိုတာ ထင်ရှားပေါ်လွင်နေပါတယ်။ ။ ဥက္ကဋ္ဌကြီးရှင့်။ အများပိုင်မြေကွက်ဟာ တရားဝင်လုပ်ဖို့လိုနေတယ်။ ကျန်နေတယ်ဆိုရင်လည်း အာဏာပိုင်များမှ သက်ဆိုင်ရာဒေသခံ တာဝန်ရှိသူတွေကို ဆောင်ရွက်ဖို့ ရှင်းပြရမယ်။ အသိပေးရမှာ ဖြစ်ပါတယ်။ ဒါပေမဲ့ ဒီဖြစ်စဉ်မှာ ဒေသခံပြည်သူကို အသိမပေးဘူး။ ဒေသခံပြည်သူတို့ရဲ့ သဘော တူညီချက်ကိုရယူခြင်းမရှိဘဲ အကွက်ရိုက်ပြီးရောင်းစားခဲ့တာဖြစ်ပါတယ်။ ရောင်းရတဲ့ငွေကြတော့ လည်း ဒေသခံပြည်သူကိုအသိမပေးဘဲ ကိုယ်ကျိုးအတွက်ယူသွားပြီး မိမိအလွဲသုံးစားပြုခဲ့တယ်ဆိုတာ ထင်ရှားပေါ်လွင်ပါတယ်။ ဒါကြောင့် တစ်ဟုန်ထိုး စီးပွားရေး၊ လူမှုရေးတိုးတက်လာပြီး လူဦးရေထူထပ် နေတဲ့ ဥသျှစ်ပင်မြို့ ကြီးမှာ မိမိဒေသရှိ မြို့လယ်မှ အများပိုင်မြေကို မိမိဒေသဖွံ့ဖြိုးတိုးတက်ရေးအတွက် အသုံးပြုချင်တာကြောင့် အလွဲသုံးစားပြုခံထားရတဲ့ မေးခွန်းပါမြေကွက်အား ပြန်လည်စိစစ်ပြီး ပြည်သူ ပိုင်၊ အများပိုင်မြေအဖြစ် ပြန်လည်လွဲပြောင်းရယူရန် ဒေသခံများမှ ဆန္ဒပြင်းပြနေတဲ့အတွက် အထက်ပါမေးခွန်းကို မေးမြန်းရခြင်းဖြစ်ပါတယ်။ ကျေးဇူးတင်ပါတယ်။</speech>
<speech type='speaker'>
ကိုယ်စားလှယ်တွေ ဆွေးနွေးတဲ့အခါမှာ ဆွေးနွေးပိုင်ခွင့်ပေးထားပါတယ်။ ဒါပေမဲ့ ပုဂ္ဂလဓိဋ္ဌာန်ဆွေးနွေးတာမျိုး သတိထားပြီးတော့ ရှောင်စေချင်ပါတယ်။ အကြောင်းအရာကို ပြည့်ပြည့်စုံစုံဖော်ပြလို့ရပါတယ်။ ပုဂ္ဂလဓိဋ္ဌာန်တွေမပါဘဲနဲ့ အဲဒီလိုဆွေးနွေးလို့ရှိရင် လွှတ်တော်ဆိုင်ရာ ဥပဒေ၊ နည်းဥပဒေနဲ့ ပိုပြီးတော့ ညီညွတ်မှာဖြစ်ပါတယ်။ ဒါလေးတွေကို သတိပြု စေချင်ပါတယ်။ ပြည်ထဲရေးဝန်ကြီးဌာနက ဖြေကြားရန် ဖြစ်ပါတယ်။
</speech>
<speech><agency id='21'>ဗိုလ်ချုပ်အောင်စိုး(ဒုတိယဝန်ကြီး၊ ပြည်ထဲရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျာ။ ကျွန်တော့်အနေနဲ့ ဆက်လက်ပြီး ပဲခူးတိုင်းဒေသကြီး၊ ပန်းတောင်းမဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါ်ခင်နှင်းသစ် မေးမြန်းတဲ့ ကြယ်ပွင့်ပြမေးခွန်းအပေါ်မှာ ပဲခူးတိုင်းဒေသကြီးအစိုးရအဖွဲ့ရဲ့ ပေါင်းစပ် ဖြေကြားချက်နှင့်အတူ ပြန်လည်ရှင်းလင်းဖြေကြားသွားပါ့မယ်။ ပန်းတောင်းမြို့နယ်၊ ဥသျှစ်ပင်မြို့ ကွင်းအမှတ် (၁၅၀)၊ ဦးပိုင်အမှတ်(၂၆က/၁၉)၊ မြေကွက်အမှတ်(၁) မြေဧရိယာ(၀.၁၀)ဧကနဲ့ မြေကွက် အမှတ်(၂) မြေဧရိယာ(၀.၁၀)ဧက စုစုပေါင်း (၀.၂)ဧကရှိတဲ့မြေနေရာဟာ ၁၉၈၂ ခုနှစ်မှာ ပန်းတောင်းမြို့နယ် ပြည်သူ့ကောင်စီအလုပ်အမှုဆောင်အဖွဲ့ ကနေ ဥသျှစ်ပင်ကွက်သစ်အဖြစ် မြေကွက်ချထားပေးစဉ် ကျန်ရှိခဲ့တဲ့မြေနေရာဖြစ်ကြောင်း သိရှိရပါတယ်။ ထိုသို့ကျန်ရှိခဲ့တဲ့မြေနေရာကို ပဲခူးတိုင်းဒေသကြီး အေးချမ်းသာယာရေးနှင့် ဖွံ့ဖြိုးရေးကောင်စီရဲ့ လမ်းညွှန်ချက်အရ ဖွဲ့စည်းခဲ့သော ပန်းတောင်းမြို့နယ် အိမ်ခြံမြေကွက်နေရာချထားရေးအဖွဲ့မှ ၂၀၁၀ ခုနှစ်၊ မတ်လ ၅ ရက်နေ့မှာတော့ ပုဂ္ဂိုလ်သုံးဦးကို ၃၅ ပေ x ၇၅ ပေရှိတဲ့ မြေကွက်သုံးကွက်ပိုင်းခြားထားပြီး အိမ်ကွက်အဖြစ် အကွက် ချထားပေးခဲ့ပြီး ထိုသူများမှတစ်ဆင့် ဦးမြင့်ဌေးဆိုသူကို ဝယ်ယူထားတဲ့မြေကွက်ဖြစ်ကြောင်းလည်း သိရှိရပါတယ်။ ဒီပန်းတောင်းမြို့နယ်၊ ဥသျှစ်ပင်မြို့ ကွင်းအမှတ်(၁၅၀) ဦးပိုင်အမှတ်(၂၆က/၁၉)မှာ ရှိတဲ့ မြေကွက်အမှတ်(၁)နှင့် (၂)တို့ဟာ လူနေထိုင်ဖို့အတွက် ပဲခူးတိုင်းဒေသကြီး အေးချမ်းသာယာ ရေးနှင့် ဖွံ့ဖြိုးရေးကောင်စီ၏ ခွင့်ပြုချက်ဖြင့် မြေယာချထားရေးအဖွဲ့မှ ချထားပေးခဲ့တဲ့မြေယာဖြစ်ပြီး ယခင်ကတည်းက အများပြည်သူပိုင်မြေနေရာအဖြစ် သတ်မှတ်ပေးထားခြင်းမရှိတဲ့အတွက် အများ ပြည်သူပိုင်မြေနေရာအဖြစ် ပြန်လည်လွှဲပြောင်းပေးရန် အစီအစဉ်မရှိပါကြောင်း ပဲခူးတိုင်းဒေသကြီး အစိုးရအဖွဲ့၏ ပေါင်းစပ်ဖြေကြားချက်အရ ပြန်လည်ရှင်းလင်းဖြေကြားချက်အရ ပြန်လည်ရှင်းလင်း ဖြေကြားအပ်ပါတယ်။ အားလုံးကို ကျေးဇူးတင်ပါတယ်။</speech>
</Q-A>
<Q-A>
<title>
ဗိုလ်တထောင်မြို့နယ် ရဲစခန်းအား အသစ်ပြန်လည်ဆောက်လုပ်ပေးရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း
</title>
<speech type='speaker'>
ဗိုလ်တထောင်မဲဆန္ဒနယ်မှ ဒေါ်မြင့်မြင့်စိုး(ခ)ဒေါ်မေစိုး မေးမြန်းဖို့ဖြစ်ပါတယ်။
</speech>
<speech><mp id='466'>ဒေါ်မြင့်မြင့်စိုး(ခ)ဒေါ်မေစိုး(ဗိုလ်တထောင်မဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ကြွရောက်လာကြသော ပြည်ထောင်စု ဝန်ကြီးများနှင့် ဧည့်သည်တော်များအားလုံး မင်္ဂလာပါရှင်။ ကျွန်မကတော့ ဗိုလ်တထောင်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်မြင့်မြင့်စိုး(ခ)ဒေါ်မေစိုး ဖြစ်ပါတယ်ရှင်။ ကျွန်မအနေနဲ့ ဗိုလ်တထောင်မြို့နယ်၊ မြို့မရဲစခန်းအား စခန်းသစ်ပြန်လည်တည်ဆောက်နိုင်ခြင်းရှိ/မရှိနှင့် စပ်လျဉ်း သည့်မေးခွန်းကို မေးမြန်းသွားမှာဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးရှင်။ ရန်ကုန်တိုင်း၊ မြို့တွင်း၊ မြို့နယ်ခြောက်မြို့နယ်အတွင်း ဗိုလ်တထောင်မြို့နယ်ရှိ ရဲစခန်းတစ်ခုတည်းသာ အသေးစားပြင်ဆင်မှုမှလွဲ၍ ခေတ်အဆက်ဆက် ပြုပြင်ခြင်း၊ ထိန်းသိမ်းခဲ့ခြင်းမရှိသလို အသစ် ပြန်လည်တည်ဆောက်ခဲ့ခြင်းမျိုးလည်း မရှိခဲ့ပါ။ ယင်းအဆောက်အဦဟာ ယခင် အင်္ဂလိပ်ခေတ် ၁၈၉၂ ခုနှစ်က တည်ဆောက်ခဲ့သော ကိုလိုနီခေတ်အဆောက်အဦများဖြစ်ပါတယ်ရှင်။ ရှေးဟောင်းအဆောက် အဦများဖြစ်သဖြင့် ခေတ်အဆက်ဆက် ပြုပြင်ထိန်းသိမ်းမှု၊ စောင့်ရှောက်မှုမရှိသည့်အတွက် ပြိုကျလု နီးနီး ပျက်စီးနေပြီဖြစ်ပါတယ်။ လေးစားရပါသော ပြည်သူ့လွှတ်တော်ဥက္ကဋ္ဌကြီးရှင်။ Power Point သုံးစွဲခွင့်ပြုပါရန် တင်ပြ အပ်ပါတယ်ရှင်။ ယခု Power Point တွင်မြင်တွေ့ရသည်မှာ ရဲစခန်းမြေနေရာပေါ်တွင် တည်ရှိသော အဆောက်အဦပုံများဖြစ်ပါတယ်။ ပြည်သူလူထုအတွက် ၂၄ နာရီ တာဝန်ထမ်းဆောင်နေရသူများထဲ တွင် မြန်မာနိုင်ငံရဲတပ်ဖွဲ့မှ ရဲဝန်ထမ်းများအပါအဝင်ဖြစ်ပြီး ရဲတပ်ဖွဲ့တစ်ခုတွင်ရှိရမည့် ဖွဲ့စည်းပုံပြည့်မီ အောင်ခန့်ထားနိုင်ခြင်းမရှိသည့်အတွက် ရဲတပ်ဖွဲ့ ဖွဲ့စည်းပုံအင်အားသည် စာရွက်ပေါ်တွင်သာရှိပြီး အမှန်တကယ် အင်အားလွန်စွာနည်းပါးလျက်ရှိပါတယ်။ ရှိသမျှအင်အားနဲ့သာ တာဝန်ကိုထမ်းဆောင် နေရတဲ့အခါ ဝန်နဲ့အားမမျှဘဲ အလုပ်တာဝန်များ ပင်ပမ်းလျက်ရှိပါတယ်ရှင်။ လုပ်ငန်းသဘောအရ တာဝန်ချိန်မှာ ၂၄ နာရီ တာဝန်ထမ်းဆောင်နေရသူများဖြစ်သည့်အပြင် တာဝန်ချိန်ပြီးဆုံး၍ အနားယူ အိပ်စက်သောအခါတွင်လည်း ပျက်စီးလျက်ရှိသော တိုက်အိုကြီးပေါ်တွင် ခေါင်မိုးကမလုံ၊ အကာက ပျက်စီး၊ တိုက်အိုကြီးပေါ်တွင် တဲထိုးတာလပတ်မိုး၍ ဆင်းဆင်းရဲရဲ နေထိုင်နေရပါတယ်။ ၎င်းအဆောက်အဦများသည် ယခုအခါ အမိုးများပေါက်နေခြင်း၊ မိုးယိုနေခြင်း၊ သစ်သားနံရံများနှင့် သစ်သားတိုင်များ ဆွေးမြည့်ပျက်စီးနေခြင်း၊ အုတ်နံရံများ ကွဲအက်နေခြင်း၊ မီးကြိုးများ ဆွေးမြည့် ပေါက်ပြဲနေခြင်းတို့ကြောင့် မိုးရာသီအချိန်ကာလများတွင် လျှပ်စစ်ဓာတ်အားအသုံးပြု နေခြင်းတို့ကို နိစ္စဓူဝဆောင်ရွက်နေရသောအခါ အလွန်ပင်အန္တရာယ်ကြီးမားလျက်ရှိပါတယ်ရှင်။ ကိုလိုနီခေတ်က မြင်းဇောင်းအဖြစ်အသုံးပြုခဲ့သောနေရာ၊ လေးဘက်လေးရံသာ အကာရှိသည့်နေရာကို လူနေအိမ် အဖြစ် ပြောင်းလဲပြုပြင်ကာ မိသားစုလေး၊ ငါးစု ဖြစ်သလို ကျပ်ကျပ်တည်းတည်း နေထိုင်နေရသည် ကိုလည်း စိတ်မချမ်းမြေ့စရာ တွေ့မြင်ခဲ့ရပါတယ်ရှင်။ ယခုအခါ မြို့မရဲစခန်းမြေနေရာ မြေတန်း အကွက်အမှတ် 10 J၊ မြေကွက်အမှတ် ၄၊ မြေဧရိယာ ၀.၈၂၆ ဧကရှိပြီး အလျား ၂၀၅ ပေ၊ အနံ ၁၇၈ ပေရှိပြီး ဗိုလ်တထောင်ရဲဌာနအမည်ပေါက် ပြည်သူ့လုပ်ငန်းဌာနပိုင် မြေအမျိုးအစားဖြစ်ပြီး လမ်းမ တန်း မျက်နှာပွင့်သုံးဖက်ရှိသော ယခု ရန်ကုန်မြို့လယ်တွင် အလွန်တရာ ရှားပါးလျက်ရှိသော မြေဧက အကျယ်အဝန်းလည်း ဖြစ်ပါတယ်ရှင်။ လေးစားရပါသော ပြည်သူ့လွှတ်တော်ဥက္ကဋ္ဌကြီးရှင်။ သို့ဖြစ်ပါ ၍ ကျွန်မမေးလိုသောမေးခွန်းမှာ ၁၈၉၂ ခုနှစ်က စတင်တည်ဆောက်ခဲ့သော နှစ်ပေါင်း ၁၀၀ ကျော် ရှိနေပြီဖြစ်သော၊ အလွန်ပင် ပျက်စီးယိုယွင်းနေပြီဖြစ်သော အဆောက်အဦများဖြစ်သဖြင့် အချိန်အခါ မရွေး ပြို ကျနိုင်သည့်အခြေအနေများ ဖြစ်ပေါ်နေပါသဖြင့် တာဝန်ထမ်းဆောင်နေရသော ရဲအမှုထမ်း များ၊ အရာထမ်းများ၊ အချုပ်သားများနှင့် ရဲစခန်းသို့လာရောက်သော မိဘပြည်သူများအပေါ် အချိန်မရွေး အန္တရာယ်ကျရောက်နိုင်သည့်အတွက် ထိုရဲစခန်းအသစ်ကို အသစ်ပြန်လည်တည်ဆောက် ပေးနိုင်ခြင်းအစီအစဉ်ရှိ/မရှိ၊ တည်ဆောက်ပေးမည်ဆိုပါက မည်သည့်ကာလတွင် ပြန်လည်တည် ဆောက်ပေးမည်ကို သိရှိလိုပါသဖြင့် ပြည်သူ့လွှတ်တော်ဥက္ကဋ္ဌကြီးမှတစ်ဆင့် သက်ဆိုင်ရာသို့ မေးမြန်း ရခြင်းဖြစ်ပါတယ်ရှင်။ ကျေးဇူးတင်ပါတယ်။</speech>
<speech type='speaker'>ပြည်ထဲရေးဝန်ကြီးဌာနက ဖြေကြားရန်ဖြစ်ပါတယ်။</speech>
<speech><agency id='21'>ဗိုလ်ချုပ်အောင်စိုး(ဒုတိယဝန်ကြီး၊ ပြည်ထဲရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ဆက်လက်ပြီး ကျွန်တော့်အနေနဲ့ ရန်ကုန်တိုင်းဒေသကြီး၊ ဗိုလ်တထောင်မဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါ်မြင့်မြင့်စိုး(ခ)ဒေါ်မေစိုးမေးမြန်းခဲ့တဲ့ ကြယ်ပွင့်ပြမေးခွန်းအပေါ်မှာ ပြည်ထဲရေးဝန်ကြီးဌာန ကိုယ်စား ပြန်လည်ရှင်းလင်း ဖြေကြားသွားပါမယ်။ ပထမဦးစွာ ကျွန်တော်တို့ မြန်မာနိုင်ငံရဲတပ်ဖွဲ့၊ တပ်ဖွဲ့ဝင်များနှင့်မိသားစုများအတွက် ကိုယ်ချင်းစာတရားနဲ့ အခုလိုမေးမြန်းပေးတဲ့ ကိုယ်စားလှယ် တော်ကြီးကိုလည်း အထူးပင်ကျေးဇူးတင်ကြောင်းလည်း ဦးစွာပြောလိုပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ရန်ကုန်တိုင်းဒေသကြီး၊ အရှေ့ပိုင်းခရိုင်၊ ဗိုလ်တထောင်မြို့နယ် ရဲတပ်ဖွဲ့မှူးရုံးနှင့် မြို့မရဲစခန်းတို့ဟာ ဗိုလ်တထောင်မြို့နယ်၊ အမှတ်(၄)ရပ်ကွက်၊ ဗိုလ်တထောင်ဘုရားလမ်း၊ အမှတ်(၁၁၂)၊ ဧရိယာ ၀.၈၂၆ ဧကအပေါ်မှာ တည်ရှိပါတယ်။ လက်ရှိ ဗိုလ်တထောင်မြို့နယ်၊ မြို့နယ် ရဲတပ်ဖွဲ့မှူးရုံးနှင့် မြို့မရဲစခန်းတို့မှာ ဖွဲ့စည်းပုံအရ အရာရှိ ၁၉ ဦး၊ အခြားအဆင့် ၇၇ ဦး စုစုပေါင်း ၉၆ ဦးရှိရမှာဖြစ်ပေမဲ့ လက်ရှိမှာ အရာရှိ ၁၅ ဦး၊ အခြားအဆင့် ၅၉ ဦး စုစုပေါင်း ၇၄ ဦးနှင့် လုပ်ငန်း တာဝန်များ ထမ်းဆောင်လျက်ရှိပါတယ်။ ဒီ ဗိုလ်တထောင်မြို့မရဲစခန်းဝင်းအတွင်းမှာ နိုင်ငံတော် ဘဏ္ဍာငွေနှင့် တည်ဆောက်ခဲ့တဲ့အဆောက်အဦ စုစုပေါင်း ၁၂ လုံးရှိပါတယ်။ အဆိုပါအဆောက်အဦ များမှာ လူနေနိုင်တဲ့အခန်း ၅၉ ခန်းရှိပြီး ၄၄ ခန်းဟာ အိမ်ထောင်သည် ၄၄ ဦးနှင့် ကျန် ၁၅ ခန်းမှာ တော့ လူပျို၊ အပျို စစ်သည်များ ၃၀ ဦးနေထိုင်လျက်ရှိကြောင်း တင်ပြအပ်ပါတယ်။ အဆိုပါအဆောက် အဦများအနက် ၂၀၁၂ ခုနှစ်၊ ဖေဖော်ဝါရီလ ၁ ရက်နေ့မှာတော့ ဗိုလ်တထောင်မြို့မရဲ့ စခန်းဝင်း အတွင်းမှာရှိတဲ့ မြို့နယ်ရဲတပ်ဖွဲ့မှူးရုံးနှင့် မြို့မရဲစခန်းတို့ကို ရန်ကုန်မြို့တော် စည်ပင်သာယာရေး ကော်မတီ အင်ဂျင်နီယာဌာနအဆောက်အဦ စစ်ဆေးရေးအဖွဲ့ကနေပြီး ကွင်းဆင်းစစ်ဆေးခဲ့ပြီး အန္တရာယ်ရှိအဆောက်အဦ(Dangerous Building)များအဖြစ် သတ်မှတ်ခဲ့ပါတယ်။ ဒါကြောင့် ၂၀၁၃-၂၀၁၄ ဘဏ္ဍာရေးနှစ်ကစတင်ပြီး ၂၀၁၆-၂၀၁၇ ဘဏ္ဍာရေးနှစ်အထိ ဗိုလ်တထောင်မြို့နယ် ရဲတပ်ဖွဲ့မှူးရုံး မြို့မရဲစခန်းနှင့် ဝန်ထမ်းနေအိမ်အဆောက်အဦများဆောက်လုပ်ဖို့အတွက် ရန်ပုံငွေ လေးနှစ်ဆက်တိုက် တင်ပြတောင်းခံခဲ့သော်လည်း ခွင့်ပြုချက်ရရှိခဲ့ခြင်းမရှိတဲ့အတွက် အဆောက်အဦ များဆောက်လုပ်နိုင်ခြင်းမရှိသေးကြောင်း တွေ့ရှိရပါတယ်။ သို့ဖြစ်ပါ၍ ဗိုလ်တထောင်မြို့မရဲစခန်း ဝင်းအတွင်းရှိ အဆောက်အဦများဟာ နှစ်ကာလကြာမြင့်ပြီး ဟောင်းနွမ်းပျက်စီးယိုယွင်းလျက်ရှိပြီး လူနေထိုင်ရန်အခက်အခဲများရှိနေတဲ့အတွက် ဗိုလ်တထောင်မြို့နယ်ရဲတပ်ဖွဲ့အတွက် လိုအပ်တဲ့ မြို့နယ် ရဲတပ်ဖွဲ့မှူးရုံး၊ ရဲစခန်းရုံးပါ ခြောက်ထပ်အဆောက်အဦတစ်လုံး၊ လေးခန်းတွဲခြောက်ထပ် အရာရှိ အဆောက်အဦတစ်လုံးနှင့် ၁၀ ခန်းတွဲခြောက်ထပ် အဆောက်အဦတစ်လုံး စုစုပေါင်းအဆောက်အဦ တစ်လုံးဆောက်လုပ်နိုင်ရေးအတွက်ကိုလည်း လာမည့် ၂၀၁၈-၂၀၁၉ ဘဏ္ဍာရေးနှစ် မူလငွေလုံး ငွေရင်းရန်ပုံငွေ၊ မူလခွင့်ပြုရန်ပုံငွေမှာ ထပ်မံတင်ပြတောင်းခံသွားမည်ဖြစ်ပါကြောင်းနှင့် ဘဏ္ဍာငွေ ရရှိမှုအပေါ်မူတည်ပြီး အမြန်ဆုံးပြင်ဆင်ဆောင်ရွက်သွားမှာဖြစ်ပါကြောင်း ပြန်လည်ရှင်းလင်း ဖြေကြားအပ်ပါတယ်။ အားလုံးကို ကျေးဇူးတင်ပါတယ်။</speech>
</Q-A>
<Q-A>
<title>
လေရှီးမြို့နယ်၊ ဆွမ္မရာမြို့ရှိ ဌာနဆိုင်ရာများ၏ရုံးအဆောက်အဦများကို မြို့အင်္ဂါရပ်နှင့်အညီ ဆောက်လုပ်ပေးရန်အစီအစဉ်ရှိ/မရှိနှင့်စပ်လျဉ်းသည့် မေးခွန်း
</title>
<speech type='speaker'>
လေရှီးမဲဆန္ဒနယ်မှ ဦးကျော်ဌေး မေးမြန်းဖို့ဖြစ်ပါတယ်။
</speech>
<speech><mp id='368'>ဦးကျော်ဌေး(လေရှီးမဲဆန္ဒနယ်)</mp> လေးစားအပ်ရတဲ့ ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများနှင့် ကြွရောက်လာတဲ့ဧည့်သည်တော်များ အားလုံးကို မင်္ဂလာပါခင်ဗျား။ ကျွန်တော်ကတော့ စစ်ကိုင်းတိုင်းဒေသကြီး၊ နာဂကိုယ်ပိုင်အုပ်ချုပ်ခွင့်ရ ဒေသ လေရှီးမဲဆန္ဒနယ်မှ ဦးကျော်ဌေး ဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော်မေးမြန်းလိုတဲ့ မေးခွန်းကတော့ လေရှီးမြို့နယ် ဆွမ္မရာမြို့မှာရှိတဲ့ ဌာနဆိုင်ရာများရဲ့ ရုံးအဆောက်အဦများကို မြို့အင်္ဂါရပ်နှင့်အညီ ဆောက်လုပ်ပေးရန် အစီအစဉ်ရှိ/မရှိ မေးခွန်းကို မေးမြန်းမှာ ဖြစ်ပါတယ်။ စစ်ကိုင်းတိုင်းဒေသကြီး၊ နာဂကိုယ်ပိုင်အုပ်ချုပ်ခွင့်ရဒေသ လေရှီးမြို့နယ်အတွင်းမှာရှိတဲ့ ဆွမ္မရာမြို့ ဟာ ပြည်ထဲရေးဝန်ကြီးဌာနရဲ့ ၆-၆-၂၀၁၂ ရက်စွဲပါအမိန့်ကြော်ငြာစာအမှတ်(၂၀၀/၂၄-၈၃ ဦး -၁) အရ ရပ်ကွက်သုံးခု၊ ကျေးရွာအုပ်စုလေးခုနဲ့ ကျေးရွာပေါင်း ကိုးရွာဖြင့် ဖွဲ့စည်းပြီးတော့ ၂၀၁၃ ခုနှစ်၊ ဇန်နဝါရီလ ၄ ရက်နေ့မှာ မြို့နယ်ခွဲအဖြစ် ဖွင့်လှစ်ခဲ့ပါတယ်။ ၂၀၁၄ ခုနှစ်မှာ ပြည်ထဲရေးဝန်ကြီးဌာန ရဲ့ ၂၂-၅-၂၀၁၄ ရက်စွဲပါအမိန့်ကြော်ငြာစာအမှတ်(၆၁၁/၂၀၁၄)ဖြင့် မြို့နယ်ခွဲစကားရပ်ကို ပယ်ဖျက် ပြီးတော့ မြို့အဖြစ် ပြင်ဆင်သတ်မှတ်ခဲ့ပါတယ်။ တစ်ဆက်တည်းမှာပဲ လိုအပ်တဲ့ အစိုးရဌာနရုံးများကို လည်း ဖွင့်လှစ်ထားပြီးဖြစ်ပါတယ်။ ဒါပေမဲ့ အချို့ဌာနများဟာ ရုံးဆောက်လုပ်ထားခြင်းမရှိတဲ့အတွက် လူနေအိမ်များကိုသာ ငှားရမ်းပြီးတော့ ဖွင့်လှစ်ထားခြင်းကြောင့် ဝန်ထမ်းများအချိန်ပြည့်နေထိုင်ပြီး တော့ တာဝန်ထမ်းဆောင်ရာခက်ခဲခြင်းနှင့် ရုံးလုပ်ငန်းများဆောင်ရွက်ရန်အတွက် အဆင်မပြေမှုများ ကြုံတွေ့နေရခြင်းများ ရှိနေပါတယ်။ ဝန်ထမ်းများ အချိန်ပြည့်မနေနိုင်တဲ့အခါမှာ ဒေသအတွက် လိုအပ် ချက်များကိုလည်း အချိန်နှင့်တစ်ပြေးညီ ဆောင်ရွက်ဖို့ ခက်ခဲလျက်ရှိပါတယ်။ ဒါကြောင့်မို့လို့ မြို့ အင်္ဂါရပ်နှင့်လျော်ညီသည့် ရုံးအဆောက်အဦများ သတ်သတ်မှတ်မှတ် ဆောက်လုပ်ပေးရန် လိုအပ်နေ တဲ့အတွက်ကြောင့် ပြည်သူ့လွှတ်တော်ဥက္ကဋ္ဌကြီးမှတစ်ဆင့် လေးစားစွာဖြင့် မေးမြန်းရခြင်းဖြစ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>ပြည်ထဲရေးဝန်ကြီးဌာနက ဖြေကြားရန်ဖြစ်ပါတယ်။</speech>
<speech><agency id='21'>ဗိုလ်ချုပ်အောင်စိုး(ဒုတိယဝန်ကြီး၊ ပြည်ထဲရေးဝန်ကြီးဌာန)</agency>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျာ။ ကျွန်တော့်အနေနဲ့ ဆက်လက် ပြီး စစ်ကိုင်းတိုင်းဒေသကြီး၊ လေရှီးမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးကျော်ဌေး မေးမြန်း ခဲ့တဲ့ ကြယ်ပွင့်ပြမေးခွန်းအပေါ် စစ်ကိုင်းတိုင်းဒေသကြီးအစိုးရအဖွဲ့ကိုယ်စား ပြန်လည်ရှင်းလင်း ဖြေကြားသွားပါမယ်။ စစ်ကိုင်းတိုင်းဒေသကြီး၊ နာဂကိုယ်ပိုင်အုပ်ချုပ်ခွင့်ရဒေသ လေရှီးမြို့နယ် ဆွမ္မရာမြို့မှာရှိတဲ့ ဌာနပိုင်အဆောက်အဦရှိသော ဌာနဆိုင်ရာရုံးများမှာ မြို့နယ်အုပ်ချုပ်ရေးမှူးရုံး၊ ဆွမ္မရာနယ်မြေရဲစခန်း၊ နယ်မြေမီးသတ်စခန်း၊ မြန်မာ့ရုပ်မြင်သံကြားထပ်ဆင့်လွှင့်ရုံ၊ လျှပ်စစ်ဓာတ်အား ဖြန့်ဖြူးရေးလုပ်ငန်းနှင့် နယ်စပ်ဒေသဖွံ့ဖြိုးမှုကြီးကြပ်ရေးဦးစီးဌာနတို့ဖြစ်ကြောင်း သိရှိရပါတယ်။ ဒါ့အပြင် ဆွမ္မရာမြို့မှာ ဌာနပိုင်အဆောက်အဦမရှိတဲ့ ဌာနဆိုင်ရာရုံးတွေကတော့ လူဝင်ကြီးကြပ်ရေးနှင့် ပြည်သူ့အင်အားဦးစီးဌာန၊ လယ်ယာမြေစီမံခန့်ခွဲရေးနှင့် စာရင်းအင်းဦးစီးဌာန၊ မြန်မာ့ဆက်သွယ်ရေး စာတိုက်နှင့်ကြေးနန်းဌာန၊ ပြန်ကြားရေးနှင့် ပြည်သူ့ဆက်ဆံရေးဦးစီးဌာနနှင့် လမ်းဦးစီးဌာနတို့ ဖြစ်ကြောင်း သိရှိရပါတယ်။ အဆိုပါ ဌာနပိုင်အဆောက်အဦမရှိတဲ့ ရုံးများအနက် ပြန်ကြားရေးနှင့် ပြည်သူ့ဆက်ဆံရေးဦးစီးဌာန ဆွမ္မရာမြို့ရုံးကို ၂၀၁၉-၂၀၂၀ ဘဏ္ဍာရေးနှစ်မှာ ရုံးအသစ်အဆောက် အဦဆောက်လုပ်ခွင့်ရရှိရေးအတွက် ပြည်ထောင်စုငွေလုံးငွေရင်းရန်ပုံငွေမှ လျာထားတောင်းခံ ဆောင်ရွက်သွားမည်ဖြစ်ကြောင်း ဝန်ကြီးဌာနရဲ့ ပေါင်းစပ်ဖြေကြားချက်အရ သိရှိရပါတယ်။ မြို့ လယ်ယာမြေစီမံခန့်ခွဲရေးနှင့် စာရင်းအင်းဦးစီးဌာနပိုင်ရုံးအဆောက်အဦတစ်လုံးကိုတော့ မြို့အင်္ဂါရပ် နှင့်အညီ ဆောက်လုပ်နိုင်ဖို့အတွက် ၂၀၁၈-၂၀၁၉ ဘဏ္ဍာရေးနှစ်မှာ ရန်ပုံငွေလျာထားတင်ပြသွားမည် ဖြစ်ကြောင်း စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၏ ပေါင်းစပ်ဖြေကြားချက်အရ သိရှိ ရပါတယ်။ ဆောက်လုပ်ရေးဝန်ကြီးဌာန၊ လမ်းဦးစီးဌာနအနေနဲ့လည်း ဆွမ္မရာမြို့မှာ ရုံးအဆောက်အဦ နှင့် ဝန်ထမ်းအိမ်ရာဆောက်လုပ်နိုင်ဖို့အတွက် ၂၀၁၈-၂၀၁၉ ဘဏ္ဍာရေးနှစ်မှာ ရန်ပုံငွေကျပ် ၁၁၈ သန်းကို တိုင်းဒေသကြီးရန်ပုံငွေမှာ ထည့်သွင်းလျာထားတင်ပြသွားမည်ဖြစ်ကြောင်း ဆောက်လုပ်ရေး ဝန်ကြီးဌာနရဲ့ ပေါင်းစပ်ဖြေကြားချက်အရလည်း သိရှိရပါတယ်။ မြန်မာ့ဆက်သွယ်ရေးလုပ်ငန်း စာတိုက်နှင့် ကြေးနန်းရုံးကို ဆွမ္မရာမြို့နယ် တိုင်းရင်းသားဖွံ့ဖြိုးတိုးတက်ရေးအစီအစဉ်မှ ဖွင့်လှစ်ပေး ထားတဲ့ ၉ ပေ x ၁၀ ပေ ရှိတဲ့ သုံးခန်းတွဲ ပျဉ်ထောင်တစ်ထပ်အဆောက်အဦမှာ ဖွင့်လှစ်ထားပြီးဖြစ်တဲ့ အတွက်ကြောင့်မို့လို့ အသစ်ထပ်မံဆောက်လုပ်ပေးရန် အစီအစဉ်မရှိကြောင်း သက်ဆိုင်ရာဝန်ကြီး ဌာနရဲ့ ပေါင်းစပ်ဖြေကြားချက်အရလည်း သိရှိရပါတယ်။ အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အားဝန်ကြီးဌာန၊ လူဝင်မှုကြီးကြပ်ရေးနှင့် ပြည်သူ့အင်အားဆိုင်ရာဦးစီးဌာနရဲ့ ဖွဲ့စည်းပုံသစ်အရ တိုင်းဒေသကြီး၊ ပြည်နယ်ဦးစီးမှူးရုံး၊ ခရိုင် ဦးစီးမှူးရုံး၊ မြို့နယ်ဦးစီးမှူးရုံးတို့သာပါရှိပြီး မြို့ဦးစီးမှူးရုံးများပါဝင်ခြင်းမရှိတဲ့အတွက်ကြောင့်မို့လို့ ၎င်းဝန်ထမ်းများ လက်ရှိစုပေါင်းရုံး၌သာဆောင်ရွက်စေလျက်ရှိပြီး ရုံးအဆောက်အဦးဆောက်လုပ်ပေး ရန် အစီအစဉ်မရှိကြောင်း သက်ဆိုင်ရာဝန်ကြီးဌာနရဲ့ ပေါင်းစပ်ဖြေကြားချက်အရ သိရှိရပါတယ်။ သို့ပါ၍ အဆောက်အဦများဆောက်လုပ်ပေးရန် ဝန်ကြီးဌာနသုံးခုမှ ဆောက်လုပ်ပေးနိုင်ရေးအတွက် ၂၀၁၈-၂၀၁၉ ဘဏ္ဍာရေးနှစ်နှင့် ၂၀၁၉-၂၀၂၀ ဘဏ္ဍာရေးနှစ်တို့မှာ ရန်ပုံငွေတင်ပြတောင်းခံသွား မည်ဖြစ်ပါကြောင်း သက်ဆိုင်ရာဝန်ကြီးဌာနများ၏ ပေါင်းစပ်ဖြေကြားချက်နှင့်အတူ စစ်ကိုင်း တိုင်းဒေသကြီးအစိုးရအဖွဲ့ကိုယ်စား ပြန်လည်ရှင်းလင်းဖြေကြားအပ်ပါတယ်။ အားလုံးကို ကျေးဇူး တင်ပါတယ်။</speech>
</Q-A>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီနေ့အတွက် မေးခွန်းများ မေးမြန်းခြင်း၊ ဖြေကြားခြင်း အစီအစဉ်ပြီးပါပြီ။
</speech>
</QASection>
<order>
<title>ရခိုင်ပြည်နယ်အတွင်း လူသားချင်းစာနမှုအကူအညီထောက်ပံ့ပေးရေး၊ ပြန်လည်နေရာ ချထားရေးနှင့် ဖွံ့ဖြိုးရေးစီမံကိန်းအတွက် ထောက်ပံ့ငွေများ ပေးအပ်လှူဒါန်း ရန် လွှတ်တော်သို့ တင်ပြခြင်း</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ရခိုင်ပြည်နယ်အတွင်း လူသားချင်း စာနမှုအကူအညီထောက်ပံ့ပေးရေး၊ ပြန်လည်နေရာချထားရေး၊ ဖွံ့ဖြိုးရေးစီမံကိန်းအတွက် ပြည်သူ့ လွှတ်တော်ကိုယ်စားလှယ် ၄၃၅ ဦး၏နေ့တွက်စရိတ်တစ်ရက်စာ စုစုပေါင်း ကျပ် ၈၇ သိန်းကို ပေးလှူ ရန် စီစဉ်ချင်ပါတယ်။ ထိုသို့ပေးလှူမှုကို ကိုယ်စားလှယ်များအနေဖြင့် သဘောတူပါသလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'>
ကိုယ်စားလှယ်များက သဘောတူတဲ့အတွက် ပြည်သူ့လွှတ်တော် ကိုယ်စားလှယ် ၄၃၅ ဦး၏ နေ့တွက်စရိတ်တစ်ရက်စာစုစုပေါင်း ကျပ် ၈၇ သိန်းနှင့် ပြည်သူ့လွှတ်တော် ဥက္ကဌရဲ့ လက်ဆောင်ပေးခြင်းနှင့် အလှူဒါနခေါင်းစဉ်မှ လှူဒါန်းငွေကျပ် ၆၃ သိန်း စုစုပေါင်း ကျပ်သိန်း ၁၅၀ တိတိကို ရခိုင်ပြည်နယ်အတွင်း လူသားချင်း စာနမှုအကူအညီထောက်ပံ့ပေးရေး၊ ပြန်လည်နေရာ ချထားရေးနှင့် ဖွံ့ဖြိုးရေးစီမံကိန်းအတွက် ပေးလှူမှာဖြစ်ကြောင်း ကြေညာပါတယ်။ (ဩဘာသံများ)
</speech>
</order>
<MotionSection>
<motion><new_section>
<title>ဦးစိုင်းသီဟကျော်၊ မိုင်းရယ်မဲဆန္ဒနယ်က အကြောင်းအမျိုးမျိုးဖြင့် နိုင်ငံပြင်ပသို့ သွားရောက် အလုပ်လုပ်ကိုင်နေကြရသော မြန်မာနိုင်ငံသားများသည် ပြည်ပနိုင်ငံများ၏ ရွှေ့ပြောင်း အလုပ်သမားဆိုင်ရာ ဥပဒေပြဋ္ဌာန်းချက်များ၊ မူဝါဒများနှင့် အခြားသောအကြောင်းရပ်တို့ကြောင့် အခက်အခဲများစွာရင်ဆိုင်ကြုံတွေ့ရလျက်ရှိနေသဖြင့် ၎င်းတို့ဆက်လက်ရပ်တည်နိုင်ရေးနှင့် နိုင်ငံတွင်းသို့ ပြန်လည်ဝင်ရောက်လာကြပါက ထိရောက်သောကူညီစောင့်ရှောက်မှုပေး နိုင်ရေးအတွက် သင့်လျော်သည့် မူဝါဒနှင့် လုပ်ငန်းစဉ်များ ချမှတ်ဆောင်ရွက်သွားရန် ပြည်ထောင်စုအစိုးရအား တိုက်တွန်းကြောင်းအဆိုတင်သွင်းခြင်းနှင့် လက်ခံဆွေးနွေးရန် သင့်/မသင့် အဆုံးအဖြတ်ရယူခြင်း</title>
<speech type='speaker'>
လွှတ်တော်ကိုယ်စားလှယ်များခင်ဗျား။ မိုင်းရယ်မဲဆန္ဒနယ်မှ ဦးစိုင်းသီဟကျော် က အဆိုတစ်ရပ်တင်သွင်းထားပါတယ်။ ဦးစိုင်းသီဟကျော်အား အဆိုတင်သွင်းဖို့ ဖိတ်ခေါ်ပါတယ်။
</speech>
<speech><mp id='408'>ဦးစိုင်းသီဟကျော်(မိုင်းရယ်မဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ပြည်ထောင်စုဝန်ကြီး၊ ဒုတိယဝန်ကြီးနှင့်အားလုံးမင်္ဂလာပါ လို့ နှုတ်ခွန်းဆက်သဂါရဝပြုအပ်ပါတယ်။ ကျွန်တော်ကတော့ ရှမ်းပြည်နယ်(မြောက်ပိုင်း)၊ မိုင်းရယ် မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးစိုင်းသီဟကျော် ဖြစ်ပါတယ်။ ယနေ့ ကျွန်တော့် အနေနဲ့ အကြောင်းအမျိုးမျိုးဖြင့် နိုင်ငံပြည်ပသို့ သွားရောက်အလုပ်လုပ်ကိုင်နေကြသော မြန်မာ နိုင်ငံသားများသည် ပြည်ပနိုင်ငံများရဲ့ ရွှေ့ပြောင်းအလုပ်သမားဆိုင်ရာဥပဒေပြဋ္ဌာန်းချက်များ၊ မူဝါဒ များနှင့် အခြားသောအကြောင်းရပ်တို့ကြောင့် အခက်အခဲများစွာရင်ဆိုင်ကြုံတွေ့ရလျက်ရှိနေသဖြင့် ၎င်းတို့ဆက်လက်ရပ်တည်နိုင်ရေးနှင့် နိုင်ငံတွင်းသို့ ပြန်လည်ဝင်ရောက်လာကြပါက ထိရောက်သော ကူညီစောင့်ရှောက်မှုပေးနိုင်ရေးအတွက် သင့်လျော်တဲ့ မူဝါဒနှင့်လုပ်ငန်းစဉ်များ ချမှတ်ဆောင်ရွက် သွားရန် ပြည်ထောင်စုအစိုးရအား တိုက်တွန်းကြောင်းအဆို တင်သွင်းသွားမှာဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ လွန်ခဲ့တဲ့ သုံး၊ လေးလခန့်က အိမ်နီးချင်းနိုင်ငံတစ်ခုရဲ့ပြောင်းရွှေ့ လုပ်သားများအပေါ် ထားရှိတဲ့ မူဝါဒအပြောင်းအလဲနှင့် ဥပဒေ ပြင်ဆင်ချက်များကြောင့် ကျွန်တော်တို့မြန်မာနိုင်ငံသား တိုင်းရင်းသားအခက်အခဲဒုက္ခများ ရင်ဆိုင်ခဲ့ရ တာကို အကြောင်းပြုပြီးတော့ ဒီအဆိုကို တင်သွင်းရခြင်းဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော်တို့ နိုင်ငံရဲ့ နိုင်ငံရေးအခြေအနေအရ ပြည်တွင်းပဋိပက္ခများနှင့် နှစ်ကာလရှည်ကြာစွာ ဖြစ်ပွားခဲ့တာ အားလုံးသိပြီးဖြစ်ပါတယ်။ နောက်စီးပွားရေးအခြေအနေ ဆုတ်လျော့ပြီး အလုပ်အကိုင်ရှားပါးပြီး ဒေသတွင်းတည်ငြိမ်မှုမရှိတဲ့အတွက် နေ့စဉ်နှင့်အမျှ စိုးရိမ်ကြောက်လန့်နေရခြင်း၊ စစ်ဘေးဒဏ်များကို ရှောင်ရှားလိုခြင်း၊ အေးချမ်းစွာပညာသင်ကြားနိုင်ဖို့ အခွင့်အလမ်းများ နည်းပါးခြင်း စသည်တို့အပြင် စားဝတ်နေရေးအခက်အခဲများကြောင့် မိမိတို့နိုင်ငံသား တိုင်းရင်းသားများ နေရပ်စွန့်ခွာပြီး အိမ်နီးချင်း နိုင်ငံများနှင့် အခြားဒေသများသို့ နည်းလမ်းမျိုးစုံဖြင့် သွားရောက်အလုပ်လုပ်ကိုင်နေခဲ့ကြရပါတယ်။ ထိုသို့ သွားရောက်အလုပ်လုပ်ကိုင်ခဲ့ကြရတဲ့အထဲမှာ အိမ်ထောင်စုစာရင်းပုံစံ(၁၀)နဲ့ နိုင်ငံသားစိစစ် ရေးကတ်ပြားမှတ်ပုံတင်လက်မှတ် ရရှိပြီးသူများက နိုင်ငံကူးလက်မှတ်၊ ပတ်စ်ပို့၊ ပြည်ဝင်ခွင့်ဗီဇာ၊ အလုပ်လုပ်ကိုင်ခွင့်လက်မှတ်(Work Permit)စတဲ့ အထောက်အထားအပြည့်အစုံနဲ့ သွားရောက် အလုပ်လုပ်ကိုင်နေကြသူများရှိသလို၊ စာရွက်စာတမ်းအထောက်အထားတစ်ခုမျှမရှိဘဲ နိုင်ငံခြားတွင် တရားမဝင်သွားရောက်အလုပ်လုပ်ကိုင်နေတဲ့ တိုင်းရင်းသားများလည်း အများအပြားရှိပါတယ်။ အဲဒီလို တရားမဝင်သွားရောက်အလုပ်လုပ်ကိုင်နေကြသူအများစုဟာ အစဉ်အဆက် မြန်မာနိုင်ငံ အတွင်းနေထိုင်ခဲ့ကြသူများဖြစ်သော်လည်း ပြည်တွင်းပဋိပက္ခများကြောင့်လည်းကောင်း၊ နယ်မြေ အေးချမ်းမှုမရှိခြင်းကြောင့်လည်းကောင်း၊ အသိပညာအားနည်းခဲ့တဲ့အတွက်ကြောင့်လည်းကောင်း အိမ်ထောင်စုစာရင်းများ မပြုလုပ်နိုင်ခဲ့ကြပါဘူး။ အထူးသဖြင့် ဒီနယ်နားမှာနေထိုင်နေတဲ့ တိုင်းရင်းသားပြည်သူများပဲ ဖြစ်ပါတယ်။ အိမ်ထောင်စုစာရင်းများမရှိခြင်း၊ အိမ်ထောင်စုစာရင်းမှာ အမည်မပါရှိခြင်းကြောင့် နိုင်ငံသားသက်သေခံလက်မှတ်တစ်ခုခု ကိုင်ဆောင်လျှောက်ထားခွင့်မရခဲ့ကြ ကြောင်းလည်း သိရှိရပါတယ်။ ထိုသူများဟာ နယ်မြေဒေသအခြေအနေအခက်အခဲများကြောင့် လည်းကောင်း၊ စားဝတ်နေရေးအကြပ်အတည်းကြောင့်လည်းကောင်း နေရပ်စွန့်ခွာပြီး ပြည်ပနိုင်ငံ များကို သွားရောက်အလုပ်လုပ်ကိုင်ခဲ့ကြသော်လည်း နိုင်ငံသားသက်သေခံလက်မှတ်မရှိတဲ့အတွက် ကြောင့် တရားမဝင်တဲ့နည်းလမ်းဖြင့်သာ သွားရောက်အလုပ်လုပ်ကိုင်ခဲ့ကြတာလည်း ရှိကြပါတယ်။ နိုင်ငံပြင်ပသို့ သွားရောက်အလုပ်လုပ်ကိုင်နေတဲ့နေရာမှာ ရောက်တဲ့နိုင်ငံရဲ့ ပြောင်းရွှေ့ လုပ်သားများ အပေါ်ထားရှိတဲ့ မူဝါဒဖြေလျော့ခြင်းများနဲ့ ကြုံတွေ့နေရတဲ့အချိန်ဖြစ်ပါက အခက်အခဲမရှိသော်လည်း မူဝါဒပြောင်းလဲခြင်း၊ ဥပဒေသစ်ပြဋ္ဌာန်းခြင်းများနှင့် ကြုံတွေ့လာခဲ့ရင် အခက်အခဲဒုက္ခများစွာ ကြုံတွေ့ ကြရတဲ့အတွက် ပြည်ပမှာရှိတဲ့ မြန်မာနိုင်ငံသံရုံးများထံ အကူအညီရယူနေကြရမှာ ဖြစ်ပါတယ်။ မြန်မာ နိုင်ငံသံရုံးများထံ အကူအညီရယူတဲ့နေရာမှာ တရားဝင်သွားရောက်အလုပ်လုပ်ကိုင်နေကြသူများ အတွက် အခက်အခဲမရှိသော်လည်း မြန်မာနိုင်ငံသားတရားမဝင်ပြောင်းရွှေ့လုပ်သားများအတွက် မြန်မာနိုင်ငံသံရုံးမှထိထိရောက်ရောက် ကူညီစောင့်ရှောက်ပေးနိုင်ရေးအတွက် တိကျခိုင်မာတဲ့ မူဝါဒ လုပ်ငန်းစဉ်များ ချမှတ်ပြီးဆောင်ရွက်ပေးရန် လိုအပ်မည်လို့ ယူဆပါတယ်။ ပြည်ပမှာသွားရောက် အလုပ်လုပ်ကိုင်နေကြတဲ့ မြန်မာနိုင်ငံသားအများစုဟာ အသက်အန္တရာယ်လုံခြုံရေး၊ လုပ်ခလစာများ အပြည့်အဝရရှိရေး စသည်တို့အတွက် မိမိတို့မြန်မာနိုင်ငံအစိုးရရဲ့ ကူညီစောင့်ရှောက်ပေးမှုများကို မျှော်လင့်နေကြပါတယ်။ မကြာခင်ကာလက အိမ်နီးချင်းနိုင်ငံတချို့ရဲ့ ပြောင်းရွှေ့ လုပ်သားများအပေါ်ထားရှိတဲ့ မူဝါဒ အပြောင်းအလဲနဲ့ ဥပဒေပြင်ဆင်ပြဋ္ဌာန်းခြင်းများကြောင့် စိုးရိမ်ကြောက်လန့်မှုများနဲ့ ကျီးလန့်စာစား ဘဝမှဖြင့် အလုပ်လုပ်ကိုင်နေကြရကြောင်းလည်း ကြားသိရပါတယ်။ တရားဝင်သွားရောက် အလုပ် လုပ်ကိုင်နေသူများအနေဖြင့် နိုင်ငံကူးလက်မှတ်၊ အလုပ်လုပ်ကိုင်ခွင့်လက်မှတ်များ၊ တရားဝင် နေထိုင်ခွင့်လက်မှတ်များ သက်တမ်းကုန်ဆုံးခြင်း၊ ပြန်လည်သက်တမ်းတိုးမဆောင်ရွက်ရသေးခြင်း၊ ဆောင်ရွက်ရန်အဆင်မပြေခြင်း၊ အလုပ်ရှင်က နိုင်ငံကူးလက်မှတ်များအား သိမ်းယူထားခြင်း စတဲ့ အခက်အခဲများ ကြုံတွေ့နေကြရကြောင်းလည်း သိရှိရပါတယ်။ တရားမဝင်သွားရောက်အလုပ် လုပ်ကိုင်သူများသည်လည်း တစ်ဖက်နိုင်ငံရဲ့ မူဝါဒပြောင်းလဲတိုင်း ဥပဒေပြင်ဆင်ပြဋ္ဌာန်းခြင်းများ ကြောင့် ဖမ်းဆီးခံရခြင်း၊ အလုပ်ရှင်များက နှင်ထုတ်ခြင်း၊ လုပ်ခလစာမရရှိဘဲ ထွက်ပြေးတိမ်းရှောင်ခဲ့ ကြရခြင်း စတဲ့ဒုက္ခမျိုးစုံခံစားနေကြရတဲ့အတွက် နိုင်ငံတော်ရဲ့ ကူညီစောင့်ရှောက်မှုများ လိုအပ်လျက်ရှိ နေပါတယ်။ အချို့မှာ ပြည်ပမှာ ဆက်လက်လုပ်ကိုင်ရန် အဆင်မပြေတော့တဲ့အတွက် မြန်မာနိုင်ငံ တွင်းမိမိနေရပ်ထံ နယ်စပ်ဒေသမှတစ်ဆင့် ပြန်လည်ဝင်ရောက်နေလျက်ရှိကြောင်းလည်း သိရပါတယ်။ လုပ်ခလစာများမရရှိကြဘဲ ထွက်ပြေးတိမ်းရှောင်လာခဲ့ကြရခြင်းများလည်းရှိတဲ့အတွက် လမ်းခရီး စရိတ်၊ စားသောက်စရိတ်များမရှိဘဲ အခက်အခဲများနှင့် ကြုံတွေ့နေကြရကြောင်း ကြားသိနေရတဲ့ အပြင် အကူအညီတောင်းခံစာများလည်း လက်ခံရရှိခဲ့ပါတယ်။ ဒီအပြင် မူလက မှတ်ပုံတင်လက်မှတ် မရှိဘဲ နိုင်ငံပြင်ပသို့ တရားမဝင် သွားရောက်ခဲ့ကြတဲ့အတွက် မိမိနေရပ်တို့ထံ ပြန်လည်ဝင်ရောက် လာတဲ့နေရာမှာ မှတ်ပုံတင်မရှိတာ၊ ပျောက်ဆုံးနေတာ၊ သက်ဆိုင်ရာတာဝန်ရှိသူများရဲ့ တားဆီး အစစ်ဆေးခံနေရပါတယ်။ နေ့ကာလရှည်ကြာစွာ နေရပ်စွန့်ခွာပြီး ပြည်ပသို့သွားရောက်အလုပ် လုပ်ကိုင်နေခဲ့ကြရပြီး အကြောင်းအမျိုးမျိုးကြောင့် ပြည်တွင်းသို့ပြန်လည်ဝင်ရောက်လာချိန်မှာ မူလ နေထိုင်ရာအရပ်ဒေသ အိမ်ထောင်စုစာရင်းများမရှိတော့ခြင်း၊ မူလနေထိုင်ရာဒေသ၊ ကျေးရွာများ ပြောင်းရွှေ့ခြင်း၊ ဖျက်သိမ်းခြင်း၊ ကျေးရွာများ စုစည်းလိုက်ခြင်း စသည်တို့ကြောင့် အချို့မှာ အိုးမဲ့ အိမ်မဲ့အခြေအနေဖြစ်သွားခဲ့ပါတယ်။ ဒါ့အပြင် လုပ်ကိုင်စားသောက်ရန် မြေနေရာမရှိတော့ခြင်း မိဘဆွေမျိုးများမရှိတော့ခြင်း စသည့်တို့ကြောင့် မိမိတို့ဒေသ ဘယ်နေရာကိုပဲ သွားရောက်ပြန်လည် နေထိုင်အခြေချရမယ်ဆိုတာကို မသိရတော့တဲ့အခက်အခဲများ ကြုံတွေ့နေရကြောင်းသိရှိရပါတယ်။ သို့ဖြစ်တဲ့အတွက် မိမိတို့နေရပ်ထံ ပြန်လည်ဝင်ရောက်လာသူများကို လူသားချင်းစာနာထောက်ထား ခြင်းအားဖြင့် နယ်စပ်ဒေသမြို့များနှင့် ပြန်လာရာလမ်းကြောင်းရှိမြို့နယ်များမှာ မြို့နယ်အထွေထွေ အုပ်ချုပ်ရေးမှူးများ၊ ရပ်ကွက်ကျေးရွာအုပ်စုအုပ်ချုပ်ရေးမှူးများ၊ ပြည်သူ့ရဲတပ်ဖွဲ့ဝင်များ၊ အလုပ်သမား လူဝင်မှုကြီးကြပ်ရေးနှင့် ပြည်သူ့အင်အားဦးစီးဌာနမှ တာဝန်ရှိသူများ၊ တပ်မတော်သားများ၊ လူမှု အဖွဲ့အစည်းအသီးသီးတို့မှ မိမိတို့ မြန်မာနိုင်ငံသားတိုင်းရင်းသားများလိုအပ်သလို ကူညီစောင့်ရှောက် မှုပေးနိုင်ပါရန်လည်း ပန်ကြားတိုက်တွန်းလိုပါတယ်။ စားဝတ်နေရေးမပြေလည်၍သော်လည်းကောင်း၊ စစ်ဘေးရှောင်လို၍သော်လည်းကောင်း၊ အလုပ်အကိုင်ရှားပါးခြင်းကြောင့်သော်လည်း အကြောင်း အမျိုးမျိုးဖြင့် နည်းလမ်းပေါင်းစုံနှင့်နေရပ်စွန့်ခွာ၍ ပြည်ပနိုင်ငံများသို့ သွားရောက်အလုပ်လုပ်ကိုင် နေကြသော ပြောင်းရွှေ့လုပ်သားများပါ ယခင်နှစ်ပေါင်းများစွာကတည်းကရှိခဲ့ရာ နိုင်ငံတော်အစိုးရ အနေနဖြင့် ၎င်းတို့ဘဝ ဆက်လက်ရပ်တည်နိုင်ရေး၊ လုံခြုံ ရေး၊ ပြန်လည်ထူထောင်ပေးရေးတို့အတွက် နည်းလမ်းများရှာဖွေကာ မိမိတို့နိုင်ငံသားများ ပြဋ္ဌာန်းထားပြီးတဲ့ တည်ဆဲဥပဒေနှင့်အညီ ကူညီ စောင့်ရှောက်ပေးခြင်း၊ ပြန်လည်နေရာချထားပေးခြင်း လုပ်ဆောင်ပေးရန်လိုအပ်တဲ့အပြင် ခိုင်မာတဲ့ မူဝါဒများချမှတ်ကာ လိုအပ်ပါက ဥပဒေအသစ်များ ရေးဆွဲပြဋ္ဌာန်း၍ သင့်လျော်သော အကူအညီ များပေးအပ်ရန်လည်း လိုအပ်နေတယ်လို့သုံးသပ်မိပါတယ်ခင်ဗျား။ သို့ဖြစ်တဲ့အတွက် အကြောင်း အမျိုးမျိုးနဲ့ နိုင်ငံပြင်ပသို့ သွားရောက်အလုပ်လုပ်ကိုင်နေကြရတဲ့ မြန်မာနိုင်ငံသားများသည် ပြင်ပ နိုင်ငံများ၏ ရွှေ့ပြောင်းအလုပ်သမားဆိုင်ရာဥပဒေပြဋ္ဌာန်းချက်များ၊ မူဝါဒများနှင့် အခြား အကြောင်း အရပ်တို့ကြောင့်အခက်အခဲများစွာ ရင်ဆိုင်ကြုံတွေ့လျက်ရှိသဖြင့် ၎င်းတို့ဆက်လက်ရပ်တည်နိုင်ရေး နဲ့ နိုင်ငံအတွင်းသို့ပြန်လည် ဝင်ရောက်လာကြပါက ထိရောက်သောကူညီစောင့်ရှောက်မှုပေးနိုင်ရေး အတွက် သင့်လျော်တဲ့မူဝါဒနဲ့ လုပ်ငန်းစဉ်များချမှတ်ဆောင်ရွက်သွားရန် ပြည်ထောင်စုအစိုးရအား တိုက်တွန်းကြောင်းအဆိုအား ပြည်သူ့လွှတ်တော်မှ လက်ခံဆွေးနွေးအတည်ပြု ပေးနိုင်ပါရန် လေးစား စွာဖြင့် တင်ပြအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type='speaker'>
ဦးစိုင်းသီဟကျော် တင်သွင်းတဲ့အဆိုကိုထောက်ခံမယ့် လွှတ်တော်ကိုယ်စားလှယ် တစ်ဦးအား ဖိတ်ခေါ်ပါတယ်။
</speech>
<speech><mp id='418'>ဦးစိုင်းဦးခမ်း(သိန္နီမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများနှင့် ဧည့်သည်တော်များအားလုံး မင်္ဂလာပါလို့ နှုတ်ခွန်းဆက်သဂါရဝပြု အပ်ပါတယ်။ ကျွန်တော်ကတော့ ရှမ်းပြည်နယ်(မြောက်ပိုင်း)၊ သိန္နီမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးစိုင်းဦးခမ်း ဖြစ်ပါတယ်။ ကျွန်တော့်အနေနဲ့ မိုင်းရယ်မဲဆန္ဒနယ်မှ ဦးစိုင်းသီဟကျော်ရဲ့အဆိုကို ထောက်ခံဆွေးနွေးအကြံပြုတင်ပြသွားမှာ ဖြစ်ပါ တယ်။ ဥက္ကဋ္ဌကြီးခင်ဗျား။ ဦးစိုင်းသီဟကျော်ရဲ့ အဆိုမှာ အကြောင်းအမျိုးမျိုးကြောင့် နိုင်ငံပြင်ပကို သွားရောက်အလုပ်လုပ်ကိုင်ကြတဲ့ မြန်မာနိုင်ငံသားများရဲ့ ကိစ္စ၊ နောက်တစ်ပိုင်းက ပြောင်းရွှေ့ အလုပ်သမားဆိုင်ရာအခက်အခဲ။ ဒီအခက်အခဲတွေကို အစိုးရအနေနဲ့ကူညီစောင့်ရှောက်ပေးရေးကိစ္စ၊ မူဝါဒလမ်းစဉ်များ ချမှတ်ပေးသွားဖို့ဆိုပြီး အပိုင်းနှစ်ပိုင်းတင်ပြထားတာတွေ့ရပါတယ်။ ပထမကိစ္စ ဖြစ်တဲ့ နိုင်ငံပြင်ပကိုတရားမဝင်ရောက်ရှိသွားပြီး အလုပ်ကိုလုပ်နေကြခြင်းပြဿနာရဲ့ ဒီလိုဖြစ်ပေါ်လာ စေအောင် တွန်းပို့ပေးတဲ့အကြောင်းအရင်းများကို ဆန်းစစ်ကြည့်တဲ့အခါမှာ (၁)က မြေယာသိမ်းဆည်း ခံရမှု၊ (၂)က ပြည်တွင်းစစ်ပဋိပက္ခကြောင့်၊ (၃)က ပြည်တွင်းမှာအလုပ်အကိုင်အခွင့်အလမ်းများ နည်းပါးခြင်းနှင့် လုပ်အားခနည်းပါးခြင်းတွေကြောင့်ပဲလို့ သုံးသပ်မိပါတယ်။ (၁)အချက်ဖြစ်တဲ့ မြေယာသိမ်းဆည်းခံရမှုတွေမှာ သိမ်းမြေ၊ အစိုးရသိမ်းတဲ့မြေ၊ အာဏာ အလွဲသုံးစားပြီးသိမ်းတဲ့မြေ၊ ကုမ္ပဏီ၊ လုပ်ငန်းရှင်များသိမ်းတဲ့မြေ၊ အဖွဲ့အစည်းက သိမ်းတဲ့မြေ၊ စီမံကိန်းအတွက်သိမ်းတဲ့မြေ။ ဤကဲ့သို့သော မြေယာသိမ်းဆည်းမှုများ တိုးပွားလာမှုဟာ ဖွံ့ဖြိုးမှု နောက်ကျတဲ့တိုင်းရင်းသားဒေသတွေမှာ ဂယက်ရိုက်ပြီး ကြီးမားကျယ်ပြန့်တဲ့ သဘာဝပတ်ဝန်းကျင်နဲ့ လူမှုရေးဆိုင်ရာနောက်ဆက်တွဲဆိုးကျိုးသက်ရောက်မှုများကို တိုင်းရင်းသားလူနည်းစုများက ခံစားနေရ ပါတယ်။ စိုက်ပျိုးရေးကိုသာ အဓိကထားပြီးတော့ ဆောင်ရွက်နေကြတဲ့ သူတို့ရဲ့ ဘဝရပ်တည်ရေး၊ စားဝတ်နေရေး၊ သားသမီးတွေရဲ့ အရေး၊ ကျန်းမာရေး၊ ပညာရေး၊ လူမှုရေးကိစ္စအတွက် မဖြစ်မနေ လုပ်ကိုင်ဆောင်ရွက်နေကြတဲ့ ဥပဒေအရမြေသိမ်းယူတဲ့အခါမှာ ဓားမဦးချမိရိုးဖလာစိုက်ပျိုးသူတွေမှာ ဘာမှအထောက်အထားမရှိခဲ့ရလို့ ဥပဒေအရအကျုံးမဝင်ဖြစ်ခဲ့ရပါတယ်။ နောက်ဆုံးမြေယာ သိမ်းဆည်းမှုကြောင့် အိမ်ရာမြေများဆုံးရှုံးခဲ့ရကာ ဘဝအဆက်ဆက်က ဆက်လက်ရှင်သန်ဖို့အတွက် သူတို့ရဲ့ ရပ်ရွာကနေ ထွက်ပြေးတိမ်းရှောင်ရခြင်း၊ အိမ်နီးချင်းနိုင်ငံများဆီသို့ သွားရောက်အလုပ် လုပ်ကိုင်ရှာဖွေစားသောက်ရခြင်းဆီကို ဦးတည်လို့သွားခဲ့ရပါတယ်။ (၂)အချက်က ပြည်တွင်းစစ်ပဋိပက္ခကြောင့် ၁၉၉၆ ခုနှစ်က အစိုးရရဲ့ ဖြန့်လေးဖြန့်ပေါ်လစီ ကြောင့် ရှမ်းပြည်နယ်မှာရှိနေတဲ့ ပြည်သူလူထုသုံးသိန်းခန့်ဟာ သူတို့နေအိမ်ကနေ ထွက်ပြေး တိမ်းရှောင်ခဲ့ရတာကိုလည်းပဲ မှတ်တမ်းမှတ်ရာအရသိရှိခဲ့ရပါတယ်။ များသောအားဖြင့် အိမ်နီးချင်း ထိုင်းနိုင်ငံဘက်ဆီကို ထွက်ပြေးတိမ်းရှောင်ခဲ့ရပြီး ထိုင်းနိုင်ငံဘက်ကလည်း ရှမ်းဒုက္ခသည်အဖြစ် အသိအမှတ်မပြုတာကြောင့် ဒုက္ခသည်ဘဝကနေ တရားမဝင်ရွှေ့ပြောင်းအလုပ်သမားဘဝကို ဆက်လက်ရုန်းကန်ခဲ့ရပါတယ်။ (၃)အချက်က ပြည်တွင်းမှာအလုပ်အကိုင်အခွင့်အလမ်းနည်းပါးခြင်းနဲ့ လုပ်အားခနည်းပါးခြင်း တွေကြောင့် ပြည်တွင်းရွှေ့ပြောင်းအလုပ်သမားနှင့် ပြည်ပနိုင်ငံများကို အထူးသဖြင့် ထိုင်းနှင့်တရုတ် ဘက်ဆီကို သွားပြီးတော့ အလုပ်လုပ်ကိုင်နေရတာတွေ ဖြစ်လာစေပါတယ်။ ထို့အတူပဲ လူကုန်ကူး ခံရတာတွေ၊ အဓမ္မအတင်းလုပ်ခိုင်းစေခံရမှုတွေ၊ နောက် အိမ်ထောင်စုဇယားပုံစံ-၁၀မရှိတာတွေ၊ မှတ်ပုံတင်နိုင်ငံသားစိစစ်ရေးကတ်မရှိတဲ့ ပြဿနာတွေဆက်ပြီးတော့မှ ရင်ဆိုင်လာခဲ့ရပါတယ်။ ဒီ အပိုင်းတွေက နိုင်ငံပြင်ပကိုထွက်ပြီး ရေကြည်ရာမြက်နုရာ သွားရောက်ရှာဖွေလုပ်ကိုင်နိုင်ဖို့ တွန်းပို့ စေတဲ့အချက်များဖြစ်ပါတယ်။ နိုင်ငံပြင်ပကိုသွားရောက်အလုပ်လုပ်ကိုင်နေကြတဲ့ ရွှေ့ပြောင်း အလုပ်သမားတွေအတွက် သူတို့ဘဝရပ်တည်ရေးအနက် နိုင်ငံအတွင်းကို ပြန်လည်ရောက်ရှိလာပါက သင့်လျော်သော လုပ်ငန်းစဉ်များချမှတ်ဆောင်ရွက်သွားနိုင်ဖို့ မိမိအနေနဲ့ အောက်ပါအကြံပြုချက် များကို ဆက်လက်ဆွေးနွေးလိုပါတယ်။ သိမ်းဆည်းမြေများနှင့်ပတ်သက်ပြီးတော့ မည်သည့် အကြောင်းကြောင်းကြောင့်ဖြစ်စေ၊ မိမိနေထိုင်လုပ်ကိုင်သောမြေကို စွန့်ခွာသွားရသော တိုင်းရင်းသားများ မိမိအရပ်ဒေသ ပြန်လည်အခြေချနေထိုင်လိုပါက နိုင်ငံတကာကျင့်သုံးနေတဲ့ လုပ်ထုံးလုပ်နည်းများနှင့်အတူ လူ့အခွင့် အရေးစံနှုန်းနှင့်အညီ လုံလောက်သည့် မြေယာလုပ်ကိုင်ခွင့်၊ နေထိုင်ခွင့်ရရန်စနစ်တကျ စီမံဆောင် ရွက်ပေးရန်၊ မြေအငြင်းပွားမှုများကို ဖြေရှင်းများတဲ့နေရာမှာ တိုင်းရင်းသားလူမျိုးအစုများအဖွဲ့အစည်းအတွင်း လူအများကလေးစား၍ ဩဇာတိက္ကမရှိသူများ ပါဝင်ဆုံးဖြတ်ခွင့်ရရှိရန်၊ တိုင်းရင်းသားလူမျိုးရဲ့ အသုံးချလျက်ရှိသော မြေကို မှတ်ပုံတင်ခြင်း၊ မြေအမျိုးအစားပြန်လည်သတ်မှတ်ပေးခြင်း၊ ပိုင်ဆိုင်မှုများ အာမခံချက်ရရှိရေးကို ဆောင်ရွက်ပေးရန်၊ အလှည့်ကျအနားပေးထားသော လယ်ယာမြေများနှင့် ပတ်သက်၍ ရိုးရာမြေအသုံးချမှုအခွင့်အရေးကို အမျိုးသားမြေဥပဒေအသစ်တွင်ပြဋ္ဌာန်းပေးရန်၊ ဥပဒေနှင့်ညီညွတ်မှုမရှိသော လယ်ယာမြေများမဖြစ် ပေါ်စေရန် အကာအကွယ်ပေးနိုင်သော ဥပဒေပြဋ္ဌာန်းချက်များကို ရရှိရန်ဆိုပြီးတော့ အကြံပြုလိုပါ တယ်။ ရွှေ့ပြောင်းအလုပ်သမားများအတွက်ကို အလုပ်ရှင်၊ အလုပ်သမားများကြား နှစ်ဦးသဘောတူ စာချုပ်များ လုပ်ခလစာများသဘောတူညီကြောင်း စာချုပ်အပါအဝင် သတ်မှတ်ထားသော အချိန်ပို ကြေးများကို စနစ်တကျ စီစဉ်ဆောင်ရွက်ပေးရန် တရားမျှတမှုရှိရန် ထိုင်းနိုင်ငံတွင် အထောက် အထားမဲ့ အလုပ်လုပ်ကိုင်နေတဲ့ မှတ်ပုံတင်ရန်၊ အသိအမှတ်ပြုရန်၊ ထိုင်းအလုပ်သမားဝန်ကြီးဌာနနှင့် ညှိနှိုင်းဆောင်ရွက်ပေးရန်၊ အလုပ်ရှင်နှင့်အလုပ်သမားများကြား ပြဿနာရှိလာပါက ဖြေရှင်းပေးရန်၊ ရွှေ့ပြောင်းအလုပ်သမားများ အခွင့်အရေးဆိုင်ရာအဖွဲ့ တရားဝင်ဖွဲ့စည်းပေးရန်၊ ရွှေ့ပြောင်း အလုပ်သမားများ၏ တိုင်ကြားချက်များကို ဖြေရှင်းရန်အတွက် အစိုးရဌာနတစ်ခု၏ လုပ်ပိုင်ခွင့်နှင့် လုပ်ထုံးလုပ်နည်းများ ဥပဒေဖြင့်ပြဋ္ဌာန်းပေးရန်၊ ထိုင်းနိုင်ငံနယ်စွန်နယ်ဖျားရောက် ပြည်တွင်းသို့ ရောက်လာရန် ခက်ခဲနေသော မြန်မာအလုပ်သမားများအတွက် တရားဝင်မှတ်ပုံတင် ပြုလုပ်ပေး နိုင်ရန် အထူးအခွင့်အရေးပေးပြီး စီမံချက်ဖြင့် ဆောင်ရွက်ပေးနိုင်ရန်၊ ရေရှည်တည်တံ့ဖွံ့ဖြိုးရေး (Sustainable Development) ကို ဦးတည်နိုင်သည့် ရုပ်ပိုင်းဆိုင်ရာနှင့် စိတ်ပိုင်းဆိုင်ရာ ထောက်ပံ့မှု များပေးရန်၊ အသက်မွေးဝမ်းကျောင်း အလုပ်အကိုင်များ ဖန်တီးပေးရန်၊ ပြန်လည်နေရာချထားသူ များနှင့် မိသားစုဝင်များအားလုံး နိုင်ငံသားစိစစ်ရေးကတ်ပြားနှင့် အိမ်ထောင်စုဇယားများရရှိရန် အတွက် အာမခံချက်ရရှိရန် ဆောင်ရွက်ပေးမှုစတဲ့အချက်တွေကို အကြံပြု ရင်းနဲ့ အဆိုရှင် ဦးစိုင်းသီဟကျော်ရဲ့ အကြောင်းအမျိုးမျိုးဖြင့် ပြည်ပနိုင်ငံ သို့ သွားရောက်အလုပ်လုပ်ကိုင်နေကြသော မြန်မာနိုင်ငံသားများသည် ပြည်ပနိုင်ငံများ၏အရွှေ့ အပြောင်းအလုပ်သမားဆိုင်ရာ ဥပဒေပြဋ္ဌာန်းချက် များ၊ မူဝါဒများနှင့် အခြားသောအကြောင်းအရပ်တို့ကြောင့် အခက်အခဲများစွာ ရင်ဆိုင်ကြုံတွေ့ရလျက် ရှိနေသဖြင့် ၎င်းတို့ဆက်လက်ရပ်တည်နိုင်ရေးနှင့် နိုင်ငံတွင်းသို့ ပြန်လည်ဝင်ရောက်လာပါက ထိရောက်သော ကူညီစောင့်ရှောက်မှုပေးနိုင်ရန်အတွက် သင့်လျော်သည့်မူဝါဒနှင့် လုပ်ငန်းစဉ်များ ချမှတ်ဆောင်ရွက်သွားရန် ပြည်ထောင်စုအစိုးရအား တိုက်တွန်းကြောင်းအဆိုကို လေးနက်စွာ ထောက်ခံတင်ပြဆွေးနွေးအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ မိုင်းရယ်မဲဆန္ဒနယ်မှ ဦးစိုင်းသီဟကျော် တင်သွင်းတဲ့အဆိုကို လွှတ်တော်ကိုယ်စားလှယ်တစ်ဦးက ထောက်ခံထားပါတယ်။ ဒီအဆိုနှင့်စပ်လျဉ်း ပြီး ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၆၈ နည်းဥပဒေခွဲ(ခ) နည်းဥပဒေခွဲငယ်(၃) အရ လက်ခံဆွေးနွေးရန်သင့်/မသင့် လွှတ်တော်ရဲ့ ဆန္ဒရယူပါမယ်။ ဦးစိုင်းသီဟကျော်တင်သွင်းတဲ့ အဆိုကို လက်ခံဆွေးနွေးရန် လွှတ်တော်က သဘောတူပါသလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'> သဘောမတူတဲ့သူရှိပါသလားခင်ဗျား။</speech>
<speech type='speaker'>
သဘောမတူသူမရှိတဲ့အတွက် ဦးစိုင်းသီဟကျော်၊ မိုင်းရယ်မဲဆန္ဒနယ်က တင်သွင်းသော အကြောင်းအမျိုးမျိုးဖြင့် နိုင်ငံပြည်ပသို့ သွားရောက်အလုပ်လုပ်ကိုင်နေကြရသော မြန်မာနိုင်ငံသားများသည် ပြည်ပနိုင်ငံများ၏ ရွှေ့ပြောင်း အလုပ်သမားဆိုင်ရာဥပဒေပြဋ္ဌာန်းချက်များ၊ မူဝါဒများနှင့် အခြားသောအကြောင်းအရပ်တို့ကြောင့် အခက်အခဲများစွာ ရင်ဆိုင်ကြုံတွေ့ရလျက်ရှိနေသဖြင့် ၎င်းတို့ဆက်လက်ရပ်တည်နိုင်ရေးနှင့် နိုင်ငံ တွင်းသို့ ပြန်လည်ဝင်ရောက်လာကြပါက ထိရောက်သောကူညီစောင့်ရှောက်ပေးနိုင်ရေးအတွက် သင့်လျော်သည့်မူဝါဒနှင့် လုပ်ငန်းစဉ်များ ချမှတ်ဆောင်ရွက်သွားရန် ပြည်ထောင်စုအစိုးရအား တိုက်တွန်းကြောင်းအဆိုကို လက်ခံဆွေးနွေးရန်ဆုံးဖြတ်ကြောင်း ကြေညာပါတယ်။(ဩဘာသံများ)
</speech>
</new_section>
<new_section>
<title>ဦးစိုင်းသီဟကျော်၊ မိုင်းရယ်မဲဆန္ဒနယ်က တင်သွင်းသော အဆိုနှင့်စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ်များရှိလျှင် အမည်စာရင်းတင်သွင်းနိုင်ကြောင်း ဥက္ကဋ္ဌက ကြေညာခြင်း</title>
<speech type='speaker'>
ဒီအဆိုနှင့်စပ်လျဉ်းပြီး ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၆၈ နည်းဥပဒေခွဲ(ခ) နည်းဥပဒေခွဲငယ်(၅) အရ ဆွေးနွေးမယ့်လွှတ်တော်ကိုယ်စားလှယ်များအနေနဲ့ ၂၇-၁၀-၂၀၁၇ ရက်(သောကြာနေ့) ညနေ ၄ နာရီနောက်ဆုံးထားပြီး ပြည်သူ့လွှတ်တော်ရုံး၊ ညွှန်ကြားရေးမှူးချုပ်ထံ အမည်စာရင်းတင်သွင်းကြရန် ဖြစ်ပါတယ်။
</speech>
<speech type='speaker'>
အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အားဝန်ကြီးဌာန ပြည်ထောင်စု ဝန်ကြီး ပြန်လည်ထွက်ခွာနိုင်ပါတယ်။
</speech>
</new_section></motion></MotionSection>
<BillSection>
<bill>
<title>အမျိုးသားလွှတ်တော်က ပြင်ဆင်ချက်ဖြင့် အတည်ပြု၍ပေးပို့လာသော မူးယစ်ဆေးဝါးနှင့် စိတ်ကိုပြောင်းလဲစေသော ဆေးဝါးများဆိုင်ရာဥပဒေကို ပြင်ဆင်သည့်ဥပဒေကြမ်းကို လက်ခံရရှိကြောင်း လွှတ်တော်သို့ အသိပေးခြင်း၊ ဥပဒေကြမ်းကော်မတီက အစီရင်ခံစာ တင်သွင်းခြင်းနှင့် ပြင်ဆင်ချက်အဆို တင်သွင်းလိုသည့်ကိုယ်စားလှယ်များ အမည်စာရင်း တင်သွင်းနိုင်ကြောင်း လွှတ်တော်သို့ တင်ပြခြင်း</title>
<speech type='speaker'>
လွှတ်တော်ကိုယ်စားလှယ်များခင်ဗျား။ အမျိုးသားလွှတ်တော်တွင် စတင် တင်သွင်းပြီး ပြင်ဆင်ချက်ဖြင့် အတည်ပြု၍ ပေးပို့လာသော မူးယစ်ဆေးဝါးနှင့် စိတ်ကိုပြောင်းလဲစေ သော ဆေးဝါးများဆိုင်ရာဥပဒေကို ပြင်ဆင်သည့်ဥပဒေကြမ်းကို ၁၆-၈-၂၀၁၇ ရက်နေ့မှာ လက်ခံရရှိ ခဲ့ပါတယ်။ ကိုယ်စားလှယ်များလေ့လာနိုင်ရန် ဥပဒေကြမ်းမိတ္တူကိုလည်း ဖြန့်ဝေထားပြီးဖြစ်ပါတယ်။ ယင်းဥပဒေကြမ်းနှင့်စပ်လျဉ်းပြီး ပြည်သူ့လွှတ်တော်ဥပဒေကြမ်းကော်မတီက အစီရင်ခံစာ တင်သွင်းဖို့ ဖြစ်ပါတယ်။ အစီရင်ခံစာတင်သွင်းရန် ဥပဒေကြမ်းကော်မတီအား ဖိတ်ခေါ်ပါတယ်။
</speech>
<speech><mp id='319'>ဒေါ်မာမာခိုင်(အဖွဲ့ဝင်၊ ဥပဒေကြမ်းကော်မတီ)</mp> လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် အားလုံးကျက်သရေမင်္ဂလာအပေါင်းနှင့်ပြည့်စုံပါစေလို့ ဂါရဝပြုနှုတ်ခွန်းဆက်သအပ်ပါ တယ်။ ကျွန်မကတော့ ပြည်သူ့လွှတ်တော် ဥပဒေကြမ်းကော်မတီအဖွဲ့ဝင်တစ်ဦးဖြစ်တဲ့ သထုံမဲဆန္ဒနယ် က ပြည်သူ့လွှတ်တော်ကိုယ်စားလှယ် ဒေါ်မာမာခိုင်ဖြစ်ပါတယ်။ ဥပဒေကြမ်းကော်မတီဥက္ကဋ္ဌရဲ့ တာဝန် ပေးချက်အရ မူးယစ်ဆေးဝါးနှင့် စိတ်ကိုပြောင်းလဲစေသော ဆေးဝါးများဆိုင်ရာဥပဒေကို ပြင်ဆင်သည့် ဥပဒေကြမ်းနှင့်စပ်လျဉ်း၍ ပြည်သူ့လွှတ်တော် ဥပဒေကြမ်းကော်မတီရဲ့ လေ့လာတွေ့ရှိချက် အစီရင် ခံစာကို လွှတ်တော်သို့ လေးစားစွာ တင်ပြသွားမှာဖြစ်ပါတယ်ရှင်။ ပြည်ထောင်စုသမ္မတမြန်မာနိုင်ငံတော် ပြည်သူ့လွှတ်တော် ဥပဒေကြမ်းကော်မတီ စာအမှတ်၊ ၀၅/ပသ(ကမတ-ဥပဒေကြမ်း)၁/၂၀၁၇-၂၉၅ ရက်စွဲ ၊ ၂ ၀ ၁ ၇ ခုနှစ်၊ အောက်တိုဘာလ ၁၆ ရက် ဥက္ကဋ္ဌ ပြည်သူ့လွှတ်တော် အကြောင်းအရာ။ မူးယစ်ဆေးဝါးနှင့် စိတ်ကို ပြောင်းလဲစေသော ဆေးဝါးများဆိုင်ရာ ဥပဒေကို ပြင်ဆင်သည့် ဥပဒေကြမ်းနှင့်စပ်လျဉ်း၍ ပြည်သူ့လွှတ်တော် ဥပဒေကြမ်း ကော်မတီ၏ လေ့လာတွေ့ရှိချက် အစီရင်ခံစာတင်ပြခြင်း ရည်ညွှန်းချက် ။ အမျိုးသားလွှတ်တော်၏ ၁၆-၈-၂၀၁၇ ရက်စွဲပါ စာအမှတ်၊ ၁/အမ (ကော်မတီ-၁) ၁/ ၂၀၁၇ - ၄၃၄ ၁။ ပြည်ထောင်စုအစိုးရအဖွဲ့ရုံးက ပေးပို့ လာသော မူးယစ်ဆေးဝါးနှင့် စိတ်ကို ပြောင်းလဲစေသော ဆေးဝါးများဆိုင်ရာ ဥပဒေကိုပြင်ဆင်သည့်ဥပဒေကြမ်းကို အမျိုးသားလွှတ်တော်၌ ၂၇-၇-၂၀၁၇ ရက်နေ့တွင် စတင်တင်သွင်းခဲ့ပြီး ၁၆-၈-၂၀၁၇ ရက်နေ့ အမျိုးသားလွှတ်တော် အစည်းအဝေး၌ ပြင်ဆင်ချက်များဖြင့် အတည်ပြုခဲ့ပြီး ပြည်သူ့လွှတ်တော်တွင် ဆွေးနွေးနိုင်ရန် အထက်ရည်ညွှန်းပါစာနဲ့ ပေးပို့လာပါသည်။ ။ ၂။ ပြည်ထဲရေးဝန်ကြီးဌာနက မူးယစ်ဆေးဝါးနှင့် စိတ်ကိုပြောင်းလဲစေသော ဆေးဝါးများ ဆိုင်ရာ ဥပဒေကို ပြင်ဆင်သည့် ဥပဒေကြမ်း ကို အောက်ဖော်ပြပါ ရည်ရွယ်ချက်များဖြင့် ပြင်ဆင်ရေးဆွဲလာခြင်းဖြစ်ကြောင်း စိစစ်လေ့လာတွေ့ရှိရပါသည်(က) လက်ရှိနိုင်ငံတကာတွင် မူးယစ်ဆေးဝါးသုံးစွဲသူများအား ပြစ်မှုကြောင်းအရ အရေးယူသကဲ့သို့ အရေးယူခြင်းမပြုတော့ဘဲ ကျန်းမာရေးဆိုင်ရာ ပြဿနာ ခံစားနေရသူများအဖြစ် ရှုမြင်၍ ဆေးကုသမှုပေးခြင်းနှင့် ပြန်လည်ထူထောင်ပေးခြင်း၊ (ခ) မူးယစ်ဆေးဝါးသုံးစွဲမှုကြောင့် နောက်ဆက်တွဲဖြစ်ပေါ်နေသည့် သွေးမှတစ်ဆင့် ကူးစက်သောရောဂါများအန္တရာယ်မှ လျှော့ချရေးလုပ်ငန်းများ ဆောင်ရွက်နိုင်ရေး အစီအမံများ ထည့်သွင်းရန် လိုအပ်ခြင်း၊ (ဂ) ဥပဒေပါအချို့သော ပြဋ္ဌာန်းချက်များသည် ခေတ်စနစ်နှင့် လိုက်လျောညီထွေမှု မရှိသောကြောင့် ပြင်ဆင်ရန် လိုအပ်ခြင်း၊ (ဃ) မူးယစ်ဗဟိုအဖွဲ့ သည် ရန်ပုံငွေထူထောင်နိုင်ရန်နှင့် ဆုချီးမြှင့်နိုင်ရန် လိုအပ်ခြင်း၊ (င) ကျန်းမာရေးရှုထောင့်နှင့် လူ့အခွင့်အရေးဆိုင်ရာရှုထောင့်တို့မှ ချင့်ချိန်၍ ပြင်ဆင်ရန် လိုအပ်ခြင်း။ ။ ၃။ ပြည်သူ့လွှတ်တော် ဥပဒေကြမ်းကော်မတီသည် ၁၂-၁၀-၂၀၁၇ ရက်တွင် ပြည်သူ့ လွှတ်တော် ပြည်သူ့ရေးရာစီမံခန့်ခွဲမှု ကော်မတီ၊ ပြည်ထဲရေးဝန်ကြီးဌာန၊ ပြည်ထောင်စု ရှေ့နေချုပ်ရုံး၊ ပြည်ထောင်စုလွှတ်တော် ဥပဒေရေးရာနှင့် အထူးကိစ္စရပ်များ လေ့လာဆန်းစစ် သုံးသပ်ရေးကော်မရှင်တို့မှ တာဝန်ရှိပုဂ္ဂိုလ်များနှင့်အတူ ညှိနှိုင်းအစည်းအဝေး ကျင်းပခဲ့ပြီး ၂၀၁၃ ခုနှစ်၊ ပြည်သူ့လွှတ်တော်ဆိုင်ရာ နည်းဥပဒေ ၅၉ အရ အခြေခံရမည့်မူ ၁၂ ချက်နှင့်အညီ အမျိုးသားလွှတ်တော်၏ အတည်ပြုချက်များကို စိစစ်လေ့လာခဲ့ရာ တွေ့ရှိချက်များနှင့် ပြင်ဆင်ရန် တင်ပြချက်တွေကိုတော့ လွှတ်တော်ကိုယ်စားလှယ်များထံ ကြို တင်ဖြန့်ဝေထားပြီးဖြစ်တဲ့အတွက် အချိန်ကိုငဲ့သောအားဖြင့် ဖတ်ကြားခြင်းမပြုတော့ပါဘူးရှင်။ ။ ၄။ သို့ဖြစ်ပါ၍ “မူးယစ်ဆေးဝါးနှင့် စိတ်ကို ပြောင်းလဲစေသော ဆေးဝါးများဆိုင်ရာ ဥပဒေကို ပြင်ဆင်သည့် ဥပဒေကြမ်း” ကို လွှတ်တော်က အတည်ပြုပေးနိုင်ပါရန် ၂၀၁၃ ခုနှစ်၊ ပြည်သူ့ လွှတ်တော်ဆိုင်ရာ နည်းဥပဒေ ၆၁ အရ စိစစ်ခဲ့ပြီး နည်းဥပဒေ ၆၃ နှင့်အညီ လွှတ်တော်သို့ လေးစားစွာ အစီရင်ခံ တင်ပြအပ်ပါသည်။ ဥပဒေကြမ်းကော်မတီ၊ အားလုံးကို ကျေးဇူးတင်ပါတယ်ရှင်။</speech>
<p>အစီရင်ခံစာအပြည့်အစုံမှာ အောက်ပါအတိုင်းဖြစ်ပါသည်။</p>
ပြည်ထောင်စုသမ္မတမြန်မာနိုင်ငံတော် ပြည်သူ့လွှတ်တော် ဥပဒေကြမ်းကော်မတီ စာအမှတ်၊ ၀၅/ပသ(ကမတ-ဥပဒေကြမ်း)၁/၂၀၁၇-၂၉၅ ရက်စွဲ ၊ ၂ ၀ ၁ ၇ ခုနှစ်၊ အောက်တိုဘာလ ရက် ဥက္ကဋ္ဌ ပြည်သူ့လွှတ်တော် အကြောင်းအရာ။ မူးယစ်ဆေးဝါးနှင့် စိတ်ကို ပြောင်းလဲစေသော ဆေးဝါးများဆိုင်ရာ ဥပဒေကို ပြင်ဆင်သည့် ဥပဒေကြမ်းနှင့်စပ်လျဉ်း၍ ပြည်သူ့လွှတ်တော် ဥပဒေကြမ်း ကော်မတီ၏ လေ့လာတွေ့ရှိချက် အစီရင်ခံစာ တင်ပြခြင်း ရည် ညွှန်း ချက် ။ အမျိုးသားလွှတ်တော်၏ ၁၆-၈-၂၀၁၇ ရက်စွဲပါ စာအမှတ်၊ ၁/အမ (ကော်မတီ-၁) ၁/ ၂၀၁၇ - ၄၃၄ ၁။ ပြည်ထောင်စုအစိုးရအဖွဲ့ရုံးက ပေးပို့လာသော မူးယစ်ဆေးဝါးနှင့် စိတ်ကိုပြောင်းလဲ စေသော ဆေးဝါးများဆိုင်ရာ ဥပဒေကိုပြင်ဆင်သည့်ဥပဒေကြမ်းကို အမျိုးသားလွှတ်တော်၌ ၂၇-၇၂၀၁၇ ရက်နေ့တွင် စတင်တင်သွင်းခဲ့ပြီး ၁၆-၈-၂၀၁၇ ရက်နေ့ အမျိုးသားလွှတ်တော် အစည်းအဝေး ၌ ပြင်ဆင်ချက်များဖြင့် အတည်ပြုခဲ့ပြီး ပြည်သူ့လွှတ်တော်တွင် ဆွေးနွေးနိုင်ရန် အထက်ရည်ညွှန်းပါ စာဖြင့် ပေးပို့လာပါသည်။ ၂။ ပြည်ထဲရေးဝန်ကြီးဌာနက မူးယစ်ဆေးဝါးနှင့် စိတ်ကိုပြောင်းလဲစေသော ဆေးဝါးများ ဆိုင်ရာဥပဒေကို ပြင်ဆင်သည့်ဥပဒေကြမ်းကို အောက်ဖော်ပြပါ ရည်ရွယ်ချက်များဖြင့် ပြင်ဆင်ရေးဆွဲ လာခြင်းဖြစ်ကြောင်း စိစစ်လေ့လာတွေ့ရှိရပါသည်(က) လက်ရှိနိုင်ငံတကာတွင် မူးယစ်ဆေးဝါးသုံးစွဲသူများအား ပြစ်မှုကြောင်းအရ အရေးယူသကဲ့သို့ အရေးယူခြင်းမပြုတော့ဘဲ ကျန်းမာရေးဆိုင်ရာပြဿနာ ခံစားနေရသူများအဖြစ် ရှုမြင်၍ ဆေးကုသမှုပေးခြင်းနှင့် ပြန်လည်ထူထောင်ပေးခြင်း၊ (ခ) မူးယစ်ဆေးဝါးသုံးစွဲမှုကြောင့် နောက်ဆက်တွဲဖြစ်ပေါ်နေသည့် သွေးမှတစ်ဆင့် ကူးစက်သောရောဂါများအန္တရာယ်မှ လျှော့ချရေးလုပ်ငန်းများ ဆောင်ရွက်နိုင်ရေး အစီအမံများ ထည့်သွင်းရန်လိုအပ်ခြင်း၊ (ဂ) ဥပဒေပါအချို့သော ပြဋ္ဌာန်းချက်များသည် ခေတ်စနစ်နှင့် လိုက်လျောညီထွေမှု မရှိသောကြောင့် ပြင်ဆင်ရန်လိုအပ်ခြင်း၊ (ဃ) မူးယစ်ဗဟိုအဖွဲ့သည် ရန်ပုံငွေထူထောင်နိုင်ရန်နှင့် ဆုချီးမြှင့်နိုင်ရန်လိုအပ်ခြင်း၊ (င) ကျန်းမာရေးရှုထောင့်နှင့် လူ့အခွင့်အရေးဆိုင်ရာရှုထောင့်တို့မှ ချင့်ချိန်၍ ပြင်ဆင်ရန်လိုအပ်ခြင်း။ ၃။ ပြည်သူ့လွှတ်တော် ဥပဒေကြမ်းကော်မတီသည် ၁၂-၁၀-၂၀၁၇ ရက်တွင် ပြည်သူ့ လွှတ်တော် ပြည်သူ့ရေးရာစီမံခန့်ခွဲမှု ကော်မတီ၊ ပြည်ထဲရေးဝန်ကြီးဌာန၊ ပြည်ထောင်စု ရှေ့နေချုပ်ရုံး၊ ပြည်ထောင်စုလွှတ်တော် ဥပဒေရေးရာနှင့် အထူးကိစ္စရပ်များ လေ့လာဆန်းစစ် သုံးသပ်ရေးကော်မရှင်တို့မှ တာဝန်ရှိပုဂ္ဂိုလ်များနှင့်အတူ ညှိနှိုင်းအစည်းအဝေးကျင်းပခဲ့ပြီး ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၅၉ အရ အခြေခံရမည့်မူ ၁၂ ချက်နှင့်အညီ အမျိုးသား လွှတ်တော်၏ အတည်ပြုချက်များကို စိစစ်လေ့လာခဲ့ရာ တွေ့ရှိချက်များနှင့် ပြင်ဆင်ရန် တင်ပြချက်များမှာ အောက်ပါအတိုင်းဖြစ်ပါသည်(က) အမျိုးသားလွှတ်တော်တွင် စတင်တင်သွင်းသော ပြင်ဆင်သည့် ဥပဒေကြမ်းတွင် အပိုဒ်ပေါင်း(၂၂)ပိုဒ် ပါရှိပါသည်။ ။ (ခ) အမျိုးသားလွှတ်တော်၏ အတည်ပြုချက်များအနက် အချက်(၃၄)ချက်ကို သဘောတူ လက်ခံပါသည်။ (ဂ) အပိုဒ် ၂ အဖြစ် အောက်ပါအတိုင်း အသစ်ဖြည့်စွက်ပါသည် ၂။ မူးယစ်ဆေးဝါးနှင့် စိတ်ကိုပြောင်းလဲစေသော ဆေးဝါးများဆိုင်ရာဥပဒေတွင် ပါရှိသော ကျန်းမာရေးဝန်ကြီးဌာနဆိုသည့်စကားရပ်ကို ကျန်းမာရေးနှင့် အားကစား ဝန်ကြီးဌာနဆိုသည့်စကားရပ်ဖြင့် အသီးသီးအစားထိုးရမည်။ (ဃ) အပိုဒ် ၂ အပိုဒ်ခွဲ(က)ရှိ ပုဒ်မ ၂ ပုဒ်မခွဲ(ဂ)ကို အပိုဒ် ၃ အပိုဒ်ခွဲ(က) ပုဒ်မ ၂ ပုဒ်မခွဲ (ဂ)အဖြစ်ပြင်ဆင်ပြီး ယင်းပုဒ်မခွဲရှိ ဆေးဝါးအဖြစ်သို့ရောက်ရှိစေရန် ထုတ်လုပ်ခြင်း ဆိုသည့်စကားရပ်ကို ဆေးဝါးအဖြစ်သို့ရောက်ရှိစေရန် အဆင့်ဆင့်ထုတ်လုပ်ခြင်းဟု ပြင်ဆင်ပါသည်။ (င) အပိုဒ် ၂ အပိုဒ်ခွဲ(ခ)ခြေဆင်းကို အပိုဒ် ၃ အပိုဒ်ခွဲ(ခ)အဖြစ်ပြင်ဆင်ပြီး ယင်းခြေဆင်း ကို အဆိုပြုပြဋ္ဌာန်းချက်အတိုင်းထားရှိပါသည်။ (စ) အပိုဒ် ၂ အပိုဒ်ခွဲ(ခ)ရှိ ပုဒ်မ ၂ ပုဒ်မခွဲ(ဇ)ကို အပိုဒ် ၃ အပိုဒ်ခွဲ(ခ)၊ ပုဒ်မ ၂ ပုဒ်မခွဲ(ဇ) အဖြစ်ပြင်ဆင်ပြီး ယင်းပုဒ်မခွဲရှိ လူမှုအကျိုးပြုလုပ်ငန်းဆောင်ရွက်ခြင်း ဆိုသည့်စကားရပ်ကို လူမှုအကျိုးပြုလုပ်ငန်းဆောင်ရွက်ခြင်းဟုလည်းကောင်း၊ အကျိုးပြု လုပ်ငန်းများဆောင်ရွက်ခြင်းဆိုသည့် စကားရပ်ကို အကျိုးပြု လုပ်ငန်း များ ဆောင်ရွက်စေခြင်းဟုလည်းကောင်း အသီးသီးပြင်ဆင်ပါသည်။ ။ (ဆ) အပိုဒ် ၃ အပိုဒ်ခွဲ(က)ကို အပိုဒ် ၄ အဖြစ်ပြင်ဆင်ပြီး ယင်းအပိုဒ်ကို အဆိုပြု ပြဋ္ဌာန်းချက်အတိုင်းထားရှိပါသည်။ (ဇ) အပိုဒ် ၃ အပိုဒ်ခွဲ(ခ)ကို အပိုဒ် ၅ အပိုဒ်ခွဲ(က)အဖြစ်ပြင်ဆင်ပြီး ယင်းအပိုဒ်ခွဲကို အဆိုပြုပြဋ္ဌာန်းချက်အတိုင်း ထားရှိပါသည်။ (ဈ) အပိုဒ် ၃ အပိုဒ်ခွဲ(ဂ)ခြေဆင်းကို အပိုဒ် ၅ အပိုဒ်ခွဲ(ခ)ခြေဆင်းအဖြစ် ပြင်ဆင်ပြီး ယင်းခြေဆင်းကို အဆိုပြု ပြဋ္ဌာန်းချက်အတိုင်း ထားရှိပါသည်။ (ည) အပိုဒ် ၃ အပိုဒ်ခွဲ(ဂ)ရှိ ပုဒ်မ ၃ ပုဒ်မခွဲ(ဆ)ကို အပိုဒ် ၅ အပိုဒ်ခွဲ(ခ)ပုဒ်မ ၅ ပုဒ်မခွဲ(ဆ) အဖြစ်ပြင်ဆင်ပြီး ယင်းပုဒ်မခွဲရှိ ရေတိုစီမံကိန်းများနှင့် ရေရှည်ရည်မှန်းချက် ပန်းတိုင်များဆိုသည့်စကားရပ်ကို ရေတိုရေရှည်စီမံကိန်းများနှင့် ရည်မှန်းချက် ပန်းတိုင်များဟုပြင်ဆင်ပါသည်။ (ဋ) အပိုဒ် ၅ အပိုဒ်ခွဲ(က)နှင့် (ခ)တို့၏ ခြေဆင်းကို အပိုဒ် ၇ အပိုဒ်ခွဲ(က)နှင့် (ခ)တို့၏ ခြေဆင်းအဖြစ်ပြင်ဆင်ပြီး ယင်းခြေဆင်းများကို အဆိုပြုပြဋ္ဌာန်းချက်အတိုင်း အသီးသီးထားရှိပါသည်။ အပိုဒ် ၅ အပိုဒ်ခွဲ(ဂ)ကို အပိုဒ် ၇ အပိုဒ်ခွဲ(ဂ)အဖြစ်ပြင်ဆင်ပြီး ယင်းအပိုဒ်ခွဲကို အဆိုပြုပြဋ္ဌာန်းချက်အတိုင်း ထားရှိပါသည်။ (၃) အပိုဒ် ၅ အပိုဒ်ခွဲ(ဃ)ကို အပိုဒ် ၇ အပိုဒ်ခွဲ(ဃ)အဖြစ်ပြင်ဆင်ပြီး ယင်းအပိုဒ်ခြေဆင်း နှင့် ပုဒ်မ ၆ ပုဒ်မခွဲ(တ)တို့ကို အောက်ပါအတိုင်း ပြင်ဆင် ပါသည်၇။(ဃ)ပုဒ်မခွဲ (ဏ) ၏ နောက်တွင် ပုဒ်မခွဲ (တ)၊ (ထ)၊ (ဒ)၊ (ခ)၊ (န) နှင့် (ပ)တို့ကို အောက်ပါအတိုင်း ဖြည့်စွက်ရမည်(တ)မူးယစ်ဆေးဝါးနှင့် စိတ်ကိုပြောင်းလဲစေသော ဆေးဝါးများကို ထုတ်လုပ် ခြင်း၊ သယ်ယူပို့ဆောင်ခြင်း၊ ဖြန့်ဖြူးခြင်းဆိုင်ရာ ပြစ်မှုကျူးလွန်သူ များနှင့်ပတ်သက်၍ မြန်မာနိုင်ငံနှင့် ပြည်ပနိုင်ငံများ တရားခံလွှဲပြောင်း ခြင်းဆိုင်ရာ ကိစ္စရပ်များပေါ်ပေါက်လျှင် တရားခံလွှဲပြောင်းရေးဥပဒေ နှင့်အညီ ဆောင်ရွက်ခြင်း၊ (ပ) အပိုဒ် ၅ အပိုဒ်ခွဲ(ဃ)ရှိ ပုဒ်မ ၆ ပုဒ်မခွဲ(ခ)ကို အပိုဒ် ၇ အပိုဒ်ခွဲ(ဃ) ပုဒ်မ ၆ ပုဒ်မခွဲ (ဓ)အဖြစ်ပြင်ဆင်ပြီး ယင်းပုဒ်မခွဲရှိ လူမှုရေး မီဒီယာများနှင့်ဆိုသည့်စကားရပ်ကို လူမှုမီဒီယာများနှင့်ဟု ပြင်ဆင်ပါသည်။ (ဏ) အမျိုးသားလွှတ်တော်၏ အသစ်ဖြည့်စွက်ချက် အပိုဒ် ၅ အပိုဒ်ခွဲ (ဃ)ရှိ ပုဒ်မ ၆ ပုဒ်မခွဲ(ပ)ကို အပိုဒ် ၇ အပိုဒ်ခွဲ(ဃ) ပုဒ်မ ၆ ပုဒ်မခွဲ(ပ)အဖြစ်ပြင်ဆင်ပြီး ယင်း ပုဒ်မခွဲကို အောက်ပါအတိုင်း ပြင်ဆင်ပါသည်(ပ) မူးယစ်ဆေးဝါးနှင့် စိတ်ကိုပြောင်းလဲစေသော ဆေးဝါးများ အန္တရာယ် တားဆီး ကာကွယ်ရေးလုပ်ငန်းဆောင်ရွက်ချက်များနှင့် စပ်လျဉ်း၍ အများပြည်သူသို့ တစ်နှစ်လျှင် အနည်းဆုံးတစ်ကြိမ် အသိပေးရှင်းလင်း တင်ပြခြင်း။ (တ) အပိုဒ် ၆ အပိုဒ်ခွဲ (က) (ခ) နှင့် (ဂ) တို့ကို အပိုဒ် ၈ အပိုဒ်ခွဲ (က) (ခ)နှင့် (ဂ) တို့အဖြစ် ပြင်ဆင်ပြီး ယင်းအပိုဒ်ခွဲများကို အဆိုပြုပြဋ္ဌာန်းချက်အတိုင်း အသီးသီး ထားရှိပါသည်။ (ထ) အပိုဒ် ၉ အပိုဒ်ခွဲ(က)ကို အပိုဒ် ၁၁ အပိုဒ်ခွဲ(က)အဖြစ်ပြင်ဆင်ပြီး ယင်းခြေဆင်း များကို အောက်ပါအတိုင်း ပြင်ဆင်ပါသည်၁၁။ မူးယစ်ဆေးဝါးနှင့် စိတ်ကိုပြောင်းလဲစေသော ဆေးဝါးများဆိုင်ရာဥပဒေ ပုဒ်မ ၉ တွင် - (က) ပုဒ်မခွဲ (က)နှင့် (ခ) တို့ကို အောက်ပါအတိုင်း အစားထိုးရမည် (ဒ) အပိုဒ် ၉ အပိုဒ်ခွဲ (ခ) ကို အပိုဒ် ၁၁ အပိုဒ်ခွဲ (ခ) အဖြစ်ပြင်ဆင်ပြီး ယင်း အပိုဒ်ခွဲကို အောက်ပါအတိုင်း ပြင်ဆင်ပါသည် (ခ) ပုဒ်မခွဲ (ဂ) တွင်ပါရှိသော မှတ်ပုံတင်၍ဆိုသည့်စကားရပ်ကို ပယ်ဖျက်ရမည်။ (ဓ) အပိုဒ် ၉ အပိုဒ်ခွဲ(ဂ)ကို အပိုဒ် ၁၁ အပိုဒ်ခွဲ(ဂ)အဖြစ်ပြင်ဆင်ပြီး ယင်းအပိုဒ် ခြေဆင်းနှင့် ပုဒ်မ ၉ ပုဒ်မခွဲ (ဃ) ကို အောက်ပါအတိုင်း ပြင်ဆင်ပါ သည်၁၁။(ဂ)ပုဒ်မခွဲ (ဂ) ၏နောက်တွင် ပုဒ်မခွဲ (ဃ)၊ (င)၊ (စ)၊ (ဆ)၊ (ဇ) နှင့် (ဈ) တို့ကို အောက်ပါအတိုင်း ဖြည့်စွက်ရမည်(ဃ) ရဲတပ်ဖွဲ့ဝင်သည် ဆေးဝါးသုံးစွဲကြောင်း သံသယရှိသူအား ပဏာမ ဆေးစစ်ချက်ခံယူရန်နှင့် ဆေးဝါးသုံးစွဲကြောင်း စစ်ဆေးတွေ့ရှိ ပါက ဆေးကုသမှုခံယူနိုင်ရန် ကျန်းမာရေးနှင့် အားကစား ဝန်ကြီး ဌာနက သတ်မှတ်ထားသည့်ဌာန၊ ဂေဟာသို့ဖြစ်စေ၊ အစိုးရက ဤကိစ္စအလို့ငှာ အသိအမှတ်ပြုထားသည့် အနီးဆုံးဆေးကုဌာန၊ ဂေဟာသို့ဖြစ်စေ၊ ဆောလျင်စွာ ပို့အပ်ရမည်။ (န) အပိုဒ် ၉ အပိုဒ်ခွဲ (ဂ) ရှိ ပုဒ်မ ၉ ပုဒ်မခွဲ (ဆ) ကို အပိုဒ် ၁၁ အပိုဒ်ခွဲ (ဂ) ပုဒ်မ ၉ ပုဒ်မခွဲ (ဆ) အဖြစ်ပြင်ဆင်ပြီး ယင်းပုဒ်မခွဲရှိ ပြုစုပျိုးထောင်ရေးစခန်းသို့ ၆ လဆိုသည့် စကားရပ်ကို ပြုစုပျိုးထောင်ရေးစခန်း သို့မဟုတ် ပြန်လည်ထူထောင်ရေးစခန်းသို့ ခြောက်လဟုပြင်ဆင်ပါသည်။ (ပ) အမျိုးသားလွှတ်တော်၏ အသစ်ဖြည့်စွက်ချက် အပိုဒ် ၁၃ ကို အပိုဒ် ၁၅ အဖြစ် ပြင်ဆင်ပြီး ယင်းအပိုဒ်ရှိ ပြုစုပျိုးထောင်ရေးစခန်းသို့ ပြန်လည်ပို့ဆောင်ပေးခြင်း သော်လည်းကောင်း၊ ဆိုသည့်စကားရပ်ကို လိုအပ်ပါက ပြန်လည်ထူထောင်ရေး စခန်းသို့ ပြန်လည်ပို့ဆောင်ပေးခြင်းကိုသော်လည်းကောင်းဟု ပြင်ဆင်ပါသည်။ (ဖ) အပိုဒ် ၁၉ ကို အပိုဒ် ၂၁ အဖြစ် ပြင်ဆင်ပြီး ဖြည့်စွက်သည့်ပုဒ်မ ၁၇-က ရှိ ၅ နှစ်ထက်မပိုသော ထောင်ဒဏ်ချမှတ်ရမည့်အပြင်ဆိုသည့် စကားရပ်ကို အနည်းဆုံးသုံးနှစ်မှ အများဆုံးငါးနှစ်ထက်မပိုသော ထောင်ဒဏ်ချမှတ် ရမည့်အပြင် ဟုပြင်ဆင်ပါသည်။ (ဗ) အပိုဒ် ၂၁ ကို အပိုဒ် ၂၃ အဖြစ်ပြင်ဆင်ပြီး ယင်းအပိုဒ်ကို အဆိုပြုပြဋ္ဌာန်းချက် အတိုင်း ထားရှိပါသည်။ (ဘ) အပိုဒ် ၂၂ ကို အပိုဒ် ၂၄ အဖြစ် ပြင်ဆင်ပြီး ယင်းအပိုဒ်ကို အဆိုပြဋ္ဌာန်းချက် အတိုင်း ထားရှိပါသည်။ (မ) အပိုဒ် ၂၃ ရှိ ပုဒ်မ ၂၈-က ပုဒ်မခွဲ (ခ) ကို အပိုဒ် ၂၅ ပုဒ်မ ၂၈-က ပုဒ်မခွဲ (ခ) အဖြစ် ပြင်ဆင်ပြီး ယင်းပုဒ်မခွဲရှိ လိုအပ်သလို စီမံခန့်ခွဲနိုင်သည်ဆိုသည့် စကားရပ်ကို လုပ်ထုံးလုပ်နည်းများနှင့်အညီ စီမံခန့်ခွဲနိုင်သည်ဟု ပြင်ဆင်ပါသည်။ (ဃ) အပိုဒ် ၂၃ ရှိ ပုဒ်မ ၂၈-ခ ပုဒ်မခွဲ (က) ကို အပိုဒ် ၂၅ ပုဒ်မ ၂၈-ခ ပုဒ်မခွဲ (က) အဖြစ် ပြင်ဆင်ပြီး ယင်းပုဒ်မခွဲကို အဆိုပြုပြဋ္ဌာန်းချက်အတိုင်း ထားရှိပါ သည်။ ။ ၄။ သို့ဖြစ်ပါ၍ မူးယစ်ဆေးဝါးနှင့် စိတ်ကိုပြောင်းလဲစေသော ဆေးဝါးများဆိုင်ရာဥပဒေကို ပြင်ဆင်သည့် ဥပဒေကြမ်းကို လွှတ်တော်က အတည်ပြု ပေးနိုင်ပါရန် ၂၀၁၃ ခုနှစ်၊ ပြည်သူ့လွှတ်တော် ဆိုင်ရာနည်းဥပဒေ ၆၁ အရစိစစ်ခဲ့ပြီး နည်းဥပဒေ ၆၃ နှင့်အညီ လွှတ်တော်သို့ အစီရင်ခံ တင်ပြအပ်ပါသည်။
<speech type='speaker'>
လွှတ်တော်ကိုယ်စားလှယ်များခင်ဗျား။ မူးယစ်ဆေးဝါးနှင့် စိတ်ကိုပြောင်းလဲ စေသော ဆေးဝါးများဆိုင်ရာဥပဒေကို ပြင်ဆင်သည့်ဥပဒေကြမ်းနှင့် စပ်လျဉ်းပြီး ပြင်ဆင်ချက်အဆို တင်သွင်းဆွေးနွေးလိုသူများသည် ပြင်ဆင်လိုတဲ့ဥပဒေကြမ်း၏ အပိုဒ်၊ အပိုဒ်ခွဲ၊ အကြောင်းအရာကို တိတိကျကျဖော်ပြ၍ ၃၀-၁၀-၂၀၁၇ ရက်(တနင်္လာနေ့) ညနေ ၄ နာရီနောက်ဆုံးပြီး ပြည်သူ့လွှတ်တော် ရုံး၊ ညွှန်ကြားရေးမှူးချုပ်ထံ အမည်စာရင်းတင်သွင်းရန်ဖြစ်ကြောင်း အသိပေးကြေညာပါတယ်။
</speech>
</bill></BillSection>
<postface>
<title>ဒုတိယအကြိမ် ပြည်သူ့လွှတ်တော် ဆဋ္ဌမပုံမှန်အစည်းအဝေး ပဉ္စမနေ့ရပ်နားကြောင်းနှင့် အစည်းအဝေး ဆဋ္ဌမနေ့ ဆက်လက်ကျင်းပမည့်နေ့ရက်နှင့် အချိန်ကို ကြေညာခြင်း</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်သူ့လွှတ်တော် ဆဋ္ဌမပုံမှန်အစည်းအဝေး ပဉ္စမနေ့ကို ရပ်နားပါမယ်။ ဒုတိယအကြိမ် ပြည်သူ့လွှတ်တော် ဆဋ္ဌမပုံမှန် အစည်းအဝေး ဆဋ္ဌမနေ့ကို ၂၀၁၇ ခုနှစ်၊ အောက်တိုဘာလ ၂၇ ရက် (သောကြာနေ့) နံနက် ၁၀ နာရီ အချိန်မှာ ဆက်လက်ကျင်းပမှာဖြစ်ကြောင်းနှင့် ယနေ့အစည်းအဝေးပြီးဆုံးကြောင်း ကြေညာပါတယ်။ (ဩဘာသံများ)
</speech>
<p>ဒုတိယအကြိမ် ပြည်သူ့လွှတ်တော် ဆဋ္ဌမပုံမှန်အစည်းအဝေး ပဉ္စမနေ့ကို ၁၁၀၅ နာရီအချိန် တွင် ရပ်နားပါသည်။</p>
</postface>
</transcript>
</doc>