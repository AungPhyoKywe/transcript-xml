<doc>
<docinfo>
<docno>02-13-11.xml</docno>
<term value='02'>ဒုတိယအကြိမ်</term>
<session value='13' />
<sittingday value='11' />

<legislature value='lower'>ပြည်သူ့လွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး (၁၁)ရက်မြောက်နေ့မှတ်တမ်း</title>
<date>၁၃၈၁ ခုနှစ်၊ ဝါခေါင်လပြည့်ကျော် ၁ ရက် (၂၀၁၉ ခုနှစ်၊ သြဂုတ်လ ၁၆ ရက်) (သောကြာနေ့)</date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ဒုတိယအကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး (၁၁)ရက်မြောက်နေ့ကို နံနက် ၁၀ နာရီအချိန်၌ စတင်ကျင်းပပါသည်။ ပြည်သူ့လွှတ်တော်အစည်းအဝေးကို ကြီးကြပ်ကွပ်ကဲမှုအဖြစ် ပြည်သူ့လွှတ်တော်ဥက္ကဋ္ဌ ဦးတီခွန်မြတ်က ဆောင်ရွက်ပြီး၊ အခမ်းအနားမှူးအဖြစ် ဦးတင်ဝင်းအောင်၊ ညွှန်ကြားရေးမှူးချုပ်၊ ပြည်သူ့လွှတ်တော်ရုံးက ဆောင်ရွက်ပါသည်။</p>
<speech type='mc'>လေးစားအပ်ပါသော ပြည်သူ့လွှတ်တော်ကိုယ်စားလှယ်များနှင့် ဧည့်သည်တော်များခင်ဗျား။ ယခုအချိန်ကစပြီး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး (၁၁)ရက်မြောက်နေ့အစီအစဉ် စတင်ပါတော့ မယ်</speech>
<title>ပြည်သူ့လွှတ်တော်ဥက္ကဋ္ဌနေရာယူခြင်း</title>
<speech type='mc'>ပြည်သူ့လွှတ်တော်ဥက္ကဋ္ဌ ကြွရောက်လာပါပြီခင်ဗျား။</speech>
<p>ပြည်သူ့လွှတ်တော်ဥက္ကဋ္ဌသည် ဥက္ကဋ္ဌအတွက်သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</p>
<speech type='speaker'>အားလုံးမင်္ဂလာပါခင်ဗျာ။ ကိုယ်စားလှယ်များ။ ။မင်္ဂလာပါ</speech>
<speech type='mc'>အားလုံးထိုင်နိုင်ပါပြီခင်ဗျား။</speech>
<title>ပြည်သူ့လွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type='speaker'>လွှတ်တော်ကိုယ်စားလှယ်များခင်ဗျား။ ဒီကနေ့ကျင်းပတဲ့ ဒုတိယအကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး (၁၁)ရက်မြောက်နေ့မှာ ပြည်သူ့လွှတ်တော် လွှတ်တော်အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်သူ့ လွှတ်တော်ကိုယ်စားလှယ် ၄၃၃ ဦးရှိသည့်အနက် ၃၈၉ ဦး တက်ရောက်ပါတယ်။ အစည်းအဝေးသို့ တက်ရောက်ခွင့်ရှိသူဦးရေ စုစုပေါင်းရဲ့ ၈၉.၈၄ ရာခိုင်နှုန်းရှိတဲ့အတွက် အစည်းအဝေးအထမြောက် ကြောင်းနှင့်စတင်ကျင်းပကြောင်း ကြေညာပါတယ်။ (ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type='speaker'>အစီအစဉ် ၃ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အစီအစဉ် များကို ကြို တင်ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်</speech>
<leave><title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type='speaker'>အစီအစဉ် ၄ ဖြစ်ပါတယ်။ ယခု အစည်းအဝေးမတက်ရောက်နိုင်တဲ့ လွှတ်တော်ကိုယ်စားလှယ်များအတွက် ခွင့်ပန်ကြားရန် ဖြစ်ပါတယ်</speech>
<speech><mp id='296'>ဦးသောင်းဌေးလင်း(အဖွဲ့ဝင်၊ လွှတ်တော်အခွင့်အရေးကော်မတီ)</mp>လေးစားအပ်ပါ သော ပြည်သူ့လွှတ်တော်ဥက္ကဋ္ဌကြီးခင်ဗျား။ ယနေ့ ၂၀၁၉ ခုနှစ်၊ သြဂုတ်လ ၁၆ ရက်နေ့ ဒုတိယအကြိမ် ပြည်သူ့လွှတ်တော် (၁၃) ကြိမ်မြောက်ပုံမှန်အစည်းအဝေး (၁၁)ရက်မြောက်နေ့သို့ မတက်ရောက်နိုင်ပါ သဖြင့် ခွင့်ပန်ကြားသူ လွှတ်တော်ကိုယ်စားလှယ်များ၏ကိုယ်စား ပြည်သူ့လွှတ်တော် လွှတ်တော် အခွင့်အရေး ကော်မတီအဖွဲ့ဝင် ကျွန်တော် ဦးသောင်းဌေးလင်း၊ ပုသိမ်ကြီးမဲဆန္ဒနယ်က ကိုယ်စား ခွင့်ပန်ကြားသွားမှာ ဖြစ်ပါတယ်။ ပြည်သူ့လွှတ်တော်မှာ ယနေ့တက်ရောက်ခွင့်ရှိသော ကိုယ်စားလှယ် ၄၃၃ ဦးရှိပြီး တက်ရောက်သူကိုယ်စားလှယ် ၃၈၉ ဦးရှိကာ ယနေ့ခွင့်ပန်ကြားသူ ၂၄ ဦးဖြစ်ပါတယ်။ ခွင့်ပန်ကြားသူများကတော့(၁) ချမ်းမြသာစည်မဲဆန္ဒနယ်မှ ဒေါက်တာစိုင်းလှသိန်း ခွင့် ၁ ရက်၊ (၂) ကျိုက်မရောမဲဆန္ဒနယ်မှ ဦးစောကျော်ဝင်းမောင် ခွင့် ၁ ရက်၊ (၃) ကျိုက်ထိုမဲဆန္ဒနယ်မှ ဒေါက်တာခင်ဆောင် ခွင့် ၁ ရက်၊ (၄) ကြာအင်းဆိပ်ကြီးမဲဆန္ဒနယ်မှ ဦးစောတင်ဝင်း ခွင့် ၁ ရက်၊ (၅) ချောင်းဆုံမဲဆန္ဒနယ်မှ ဦးအောင်ကြည်သိန်း ခွင့် ၁ ရက်၊ (၆) သုံးခွမဲဆန္ဒနယ်မှ ဒေါ်စုစုလွင် ခွင့် ၁ ရက်၊ (၇) နတ်တလင်းမဲဆန္ဒနယ်မှ ဦးခင်အေး ခွင့် ၁ ရက်၊ (၈) အုတ်တွင်းမဲဆန္ဒနယ်မှ ဒေါ်ချိုချို ခွင့် ၁ ရက်၊ (၉) ငါန်းဇွန်မဲဆန္ဒနယ်မှ ဦးမင်းသိန်း ခွင့် ၁ ရက်၊ (၁၀) အောင်မြေသာစံမဲဆန္ဒနယ်မှ ဒေါက်တာလှမိုး ခွင့် ၁ ရက်၊ (၁၁) ကွမ်းခြံကုန်းမဲဆန္ဒနယ်မှ ဦးစိုးသူရထွန်း ခွင့် ၄ ရက်၊ (၁၂) မိတ္ထီလာမဲဆန္ဒနယ်မှ ဒေါက်တာမောင်သင်း ခွင့် ၁ ရက်၊ (၁၃) မင်းကင်းမဲဆန္ဒနယ်မှ ဦးမောင်မြင့် ခွင့် ၁ ရက်၊ (၁၄) ယင်းမာပင်မဲဆန္ဒနယ်မှ ဦးအောင်စိုး ခွင့် ၁ ရက်၊ (၁၅) ကလေးမဲဆန္ဒနယ်မှ ဒေါ်အေးအေးမူ(ခ)ဒေါ်ရှားမီး ခွင့် ၁ ရက်၊ (၁၆) မြောက်ဥက္ကလာပမဲဆန္ဒနယ်မှ ဒေါက်တာသန်းဝင်း ခွင့် ၁ ရက်၊ (၁၇) လွိုင်ကော်မဲဆန္ဒနယ်မှ ဒေါက်တာဒေါ်ခင်စည်သူ ခွင့် ၁ ရက်၊ (၁၈) ဖရူဆိုမဲဆန္ဒနယ်မှ ဦးပဲ့ဒူ ခွင့် ၁ ရက်၊ (၁၉) ဒေးဒရဲမဲဆန္ဒနယ်မှ ဒေါက်တာဒေါ်ခင်ညို ခွင့် ၁ ရက်၊ (၂၀) ဒိုက်ဦးမဲဆန္ဒနယ်မှ ဦးဘုန်းမြင့်အောင် ခွင့် ၁ ရက်၊ (၂၁) ပဲခူးမဲဆန္ဒနယ်မှ ဒေါက်တာဒေါ်ရွှေပုံ ခွင့် ၁ ရက်၊ (၂၂) မရမ်းကုန်းမဲဆန္ဒနယ်မှ ဒေါက်တာဒေါ်မေဝင်းမြင့် ခွင့် ၁ ရက်၊ (၂၃) ဇမ္ဗူသီရိမဲဆန္ဒနယ်မှ ဦးဖြိုးဇေယျာသော်(ခ)ဦးဇေယျာသော် ခွင့် ၁ ရက်နှင့် (၂၄) သထုံမဲဆန္ဒနယ်မှ ဒေါ်မာမာခိုင် ခွင့် ၁ ရက်တို့ဖြစ်ကြပါတယ်။ ယခင် ခွင့်ပန်ကြားသူ ဦး၊ ယနေ့ခွင့်ပန်ကြားသူ ၂၄ ဦး စုစုပေါင်း ခွင့်ပန်ကြားသူ ၄၄ ဦး ဖြစ်ပါတယ်။ ခွင့်မဲ့ပျက်ကွက်သူမရှိပါကြောင်းနှင့် အထက်ပါကိုယ်စားလှယ်များ၏ ခွင့်ပန်ကြားမှုအား ခွင့်အဖြစ် သတ်မှတ်ခွင့်ပြုပေးပါရန် လေးစားစွာ ပန်ကြားအပ်ပါတယ်ခင်ဗျား။</speech>
<speech type='speaker'>ခွင့်ပန်ကြားသူအားလုံးကို ခွင့်ပြုပါတယ်။</speech>
<title>ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကိုမှတ်တမ်းတင်ခြင်း</title>
<speech type='speaker'>လွှတ်တော်ကိုယ်စားလှယ်များခင်ဗျား။ ဒီကနေ့အစည်းအဝေးမှာ တက်ရောက် ခွင့်ရှိတဲ့ လွှတ်တော်ကိုယ်စားှယ် ၄၃၃ ဦး၊ ယခင်က ခွင့်ပန်ကြား၍ ခွင့်ပြုထားသူ ၂၀ ဦး၊ ယနေ့ ခွင့်ပြု ထားသူ ၂၄ ဦးဖြစ်၍ လွှတ်တော်က ခွင့်ပြု ထားသူ စုစုပေါင်း ၄၄ ဦးဖြစ်ပါတယ်။ ခွင့်မဲ့ ပျက်ကွက်သူမရှိပါ။ ယခုလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို လွှတ်တော်ရဲ့ အတည်ပြုချက်ရယူပါမယ်။ ပြည်သူ့လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေတင်ပြချက်ကို အတည်ပြုမှတ်တမ်းတင်ရန် လွှတ်တော်က သဘောတူပါ သလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type='speaker'>လွှတ်တော်က သဘောတူတဲ့အတွက် လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေကို အတည်ပြုမှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</leave></preface>
<discussion>
<title>ဦးစတီဖန်၊ ကျိုင်းတုံမဲဆန္ဒနယ်က တင်သွင်းသည့် ၁၅-၈-၂၀၁၉ ရက်နေ့ နံနက်ပိုင်းတွင် ပြင်ဦးလွင် မြို့နယ်နှင့် နောင်ချိုမြို့နယ်အတွင်းရှိ တပ်မတော်နည်းပညာတက္ကသိုလ်၊ ဂုတ်တွင်းလုံခြုံရေးစခန်း၊ တိုးဂိတ်များနှင့် မူးယစ်ဆေးဝါးစိစစ်ရေးဂိတ်၊ တပ်ဌာနချုပ်တစ်ခုတို့အား အကြမ်းဖက်သောင်းကျန်းသူ များက လက်နက်ကြီး၊ လက်နက်ငယ်များဖြင့် နှောင့်ယှက်ပစ်ခတ်တိုက်ခိုက်ခဲ့သဖြင့် အပြစ်မဲ့ ပြည်သူများနှင့် လုံခြုံရေးတပ်ဖွဲ့ဝင်များ ဒဏ်ရာရသေဆုံးမှုများဖြစ်ပြီး အဆောက်အဦ၊ ယာဉ်၊ စက်များနှင့် ဂုတ်တွင်းတံတားပျက်စီးဆုံးရှုံးခဲ့ကြောင်း သိရှိရသဖြင့် အဆိုပါအကြမ်းဖက် သောင်းကျန်းသူများ၏လုပ်ရပ်များအား ပြင်းထန်စွာကန့်ကွက်ရှုတ်ချကြောင်းနှင့် အကြမ်းဖက် တိုက်ခိုက်မှုကြောင့် ထိခိုက်ဒဏ်ရာရသေဆုံးသူများအတွက် ကြေကွဲဝမ်းနည်းရပါကြောင်းအဆိုကို တင်သွင်းခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type='speaker'>လွှတ်တော်ကိုယ်စားလှယ်များခင်ဗျား။ ကျိုင်းတုံမဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးစတီဖန်က ဥက္ကဋ္ဌထံစာဖြင့်ရေးသားလက်မှတ်ရေးထိုး၍ ဝမ်းနည်းကြောင်းအဆိုတစ်ရပ်တင်သွင်းထားပါတယ်။ အဆိုမှာ ၁၅-၈-၂၀၁၉ ရက်နေ့ နံနက်ပိုင်းတွင် ပြင်ဦးလွင်မြို့နယ်နှင့် နောင်ချိုမြို့နယ်အတွင်းရှိ တပ်မတော်နည်းပညာတက္ကသိုလ်၊ ဂုတ်တွင်းလုံခြုံရေး စခန်း၊ တိုးဂိတ်များနှင့် မူးယစ်ဆေးဝါးစိစစ်ရေးဂိတ်၊ တပ်ဌာနချုပ်တစ်ခုတို့အား အကြမ်းဖက်သောင်းကျန်းသူများက လက်နက်ကြီး၊ လက်နက်ငယ်များဖြင့် နှောင့်ယှက်ပစ်ခတ်တိုက်ခိုက်ခဲ့သဖြင့် အပြစ်မဲ့ပြည်သူများနှင့် လုံခြုံရေးတပ်ဖွဲ့ဝင်များ ဒဏ်ရာရသေဆုံးမှုဖြစ်ပြီး အဆောက်အဦ၊ ယာဉ်၊ စက်များနှင့် ဂုတ်တွင်းတံတားပျက်စီးဆုံးရှုံးခဲ့ကြောင်း သိရှိရသဖြင့် အဆိုပါအကြမ်းဖက်သောင်းကျန်း သူများ၏လုပ်ရပ်များအား ပြင်းထန်စွာကန့်ကွက်ရှုတ်ချကြောင်းနှင့် အကြမ်းဖက်တိုက်ခိုက်မှုကြောင့် ထိခိုက်ဒဏ်ရာရ သေဆုံးသူများအတွက် ကြေကွဲဝမ်းနည်းရပါကြောင်းအဆို ဖြစ်ပါတယ်။ အဆို တင်သွင်းဖို့ ကျိုင်းတုံမဲဆန္ဒနယ်မှ ဦးစတီဖန် ကို ဖိတ်ခေါ်ပါတယ်။</speech>
<speech><mp id='374'>ဦးစတီဖန်(ကျိုင်းတုံမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ပြည်ထောင်စုအဆင့်ဝန်ကြီးများ၊ ဧည့်သည်တော်များအားလုံး စိတ်၏ ချမ်းသာခြင်း၊ ကိုယ်၏ကျန်းမာခြင်းနှင့် ပြည့်စုံပါစေကြောင်း ဆုမွန်ကောင်းတောင်းရင်း နှုတ်ခွန်းဆက် ဂါရဝပြု အပ်ပါတယ်။ ကျွန်တော်ကတော့ ကျိုင်းတုံမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးစတီဖန် ဖြစ်ပါတယ်ခင်ဗျား။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ၁၅-၈-၂၀၁၉ ရက်နေ့ နံနက်ပိုင်းတွင် ပြင်ဦးလွင်မြို့နယ်နှင့် နောင်ချိုမြို့နယ်အတွင်းရှိ တပ်မတော် နည်းပညာနှင့် ဂုတ်တွင်းရဲစခန်း၊ တိုးဂိတ်များ၊ မူးယစ်ဆေးဝါးစိစစ်ရေးဂိတ်နှင့် တပ်ဌာနချုပ်တစ်ခု တို့အား အကြမ်းဖက်သောင်းကျန်းသူများက လက်နက်ကြီး၊ လက်နက်ငယ်များဖြင့် နှောင့်ယှက် ပစ်ခတ်တိုက်ခိုက်ခဲ့သဖြင့် အပြစ်မဲ့ပြည်သူများနှင့် လုံခြုံရေးတပ်ဖွဲ့ဝင်များ ဒဏ်ရာရသေဆုံးမှုများ ဖြစ်ပြီး အဆောက်အဦ၊ ယာဉ်၊ စက်များနှင့် ဂုတ်တွင်းတံတားပျက်စီးဆုံးရှုံးခဲ့ကြောင်း သိရသဖြင့် အဆိုပါအကြမ်းဖက်သောင်းကျန်းသူများ၏လုပ်ရပ်များအား ပြင်းထန်စွာကန့်ကွက်ရှုတ်ချကြောင်းနှင့် ဒဏ်ရာရသေဆုံးသူများအတွက် ဝမ်းနည်းကြေကွဲရပါကြောင်းအဆိုကို တင်သွင်းသွားမှာ ဖြစ်ပါတယ် ခင်ဗျား။ တပ်မတော်နည်းပညာတက္ကသိုလ်၊ နောင်ချိုမြို့နယ်ရှိ ဂုတ်တွင်းရဲစခန်း၊ ကျောက်မဲမြို့ အထွက်နောင်ချို တိုးဂိတ်၊ မူးယစ်ဆေးဝါးစိစစ်ရေးဂိတ်နှင့် နယ်မြေခံတပ်ရင်းဌာနချုပ်တစ်ခုတို့အား လက်နက်ကြီး၊ လက်နက်ငယ်များဖြင့် လာရောက်နှောင့်ယှက်ပစ်ခတ်တိုက်ခိုက်သဖြင့် ကနဦးသတင်းများအရ ပြင်ဦးလွင်မြို့နယ်တွင် တပ်မတော်သားတစ်ဦးနှင့် အရာရှိဇနီးတစ်ဦး ဒဏ်ရာရရှိပြီး အရပ်သားဝန်ထမ်းတစ်ဦး သေဆုံးကြောင်းကြားသိရပါတယ်။ ဂုတ်တွင်းရဲစခန်းနှင့် ကျောက်မဲမြို့ အထွက် နောင်ချို တိုးဂိတ်တွင် တပ်မတော်သားနှစ်ဦးနှင့် အရပ်သားတစ်ဦး သေဆုံးကျဆုံးခဲ့ပြီး ဂုတ်တွင်းရဲစခန်းတွင် တပ်မတော်သားခုနစ်ဦး၊ မြန်မာနိုင်ငံရဲတပ်ဖွဲ့ဝင်သုံးဦး၊ အရပ်သားယာဉ်မောင်း တစ်ဦးတို့ သေဆုံးကျဆုံးခဲ့ကြောင်း ကနဦးသတင်းများအရ သိရှိရပါတယ်။ သေဆုံးဒဏ်ရာရစာရင်း များအနေဖြင့် အပြောင်းအလဲရှိနိုင်ကြောင်း ဖြည့်စွက်တင်ပြအပ်ပါတယ်ခင်ဗျား။ ပြင်ဦးလွင်မြို့ရှိ တပ်မတော်နည်းပညာတက္ကသိုလ်အား အဆိုပါကျောင်း၏အရှေ့ဘက် ပြင်ဦးလွင်-လားရှိုးကားလမ်း၏ အရှေ့ဘက်ခြမ်းမှ ၁၀၇ မမ ရှော့တိုက်ဒုံးသီးများဖြင့်လည်းကောင်း၊ အေးရှားဝေါလ်တိုးဂိတ်နှင့် အဆိုပါတိုးဂိတ်ရှိ မူးယစ်ဆေးဝါးစိစစ်ရေးဂိတ်တို့အား မော်တော်ယာဉ်တစ်စီးပေါ်မှ အရပ်ဝတ် ဝတ်ဆင်ထားသူနှစ်ဦးက အာရ်ပီဂျီဖြင့်လည်းကောင်း၊ ဂုတ်တွင်းရဲစခန်း၊ နောင်ချို တိုးဂိတ်နှင့် နယ်မြေခံ တပ်ရင်းဌာနချုပ်အား နံနက် ၅ နာရီခွဲခန့်တွင် တစ်ချိန်တည်း၊ တစ်ပြိုင်တည်း တိုက်ခိုက်ခံခဲ့ရကြောင်း သိရှိရပါတယ်။ ပစ်ခတ်ခြင်းမရှိသေးတဲ့ဒုံးကျည်များကိုလည်း သိမ်းဆည်းရမိကြောင်း သိရှိရတဲ့ အတွက် ထိုဒုံးကျည်များအားလုံးပစ်ခတ်နိုင်ပါက ယခုထက်ပိုမိုသေကြေပျက်စီးမှာ မတွေးဝံ့နိုင်အောင် ပါပဲခင်ဗျား။ ဒါ့အပြင် ဂုတ်တွင်းတံတားမှာလည်း ယာဉ်များသွားလာ၍မရတော့အောင် မိုင်းခွဲဖျက်စီးခံခဲ့ရကြောင်း ကြားသိရပါတယ်။ မြန်မာနိုင်ငံရဲ့ စီးပွားရေးလမ်းမကြီးဖြစ်ပြီး ပြည်ထောင်စုလမ်းမကြီးပေါ်မှာ အခုလို နှောင့်ယှက်ပစ်ခတ်တိုက်ခိုက်မှုဟာ ပြည်သူလူထုအသက်အိုးအိမ်စည်းစိမ်၊ နိုင်ငံတော်အကျိုးစီးပွားတို့ အတွက် များစွာထိခိုက်လာနိုင်ပါတယ်။ ဒီအတွက် ကျွန်တော့်အနေနဲ့ စိတ်မကောင်းစွာတင်ပြရခြင်းလို့ ပြောကြားရခြင်း ဖြစ်ပါတယ်။ တပ်မတော်အနေနဲ့ အပစ်ခတ်ရပ်စဲရေးကို တစ်ဖက်သတ်ကြီး ကြေညာ ထားခဲ့ပြီး အပစ်ရပ်ရေးကာလအတွင်း ယခုလိုအကြမ်းဖက်တိုက်ခိုက်မှုများမှာ ငြိမ်းချမ်းရေးလုပ်ငန်းစဉ် အတွက် များစွာထိခိုက်မှာလည်း အားလုံးသိပြီးဖြစ်ပါလိမ့်မယ်ခင်ဗျား။ တပ်မတော်ဘက်မှ စတင် တိုက်ခိုက်မှုမျိုးကို ရှောင်ရှားခဲ့ပြီး ပြည်သူလူထု၏အသက်အိုးအိမ်စည်းစိမ်ကို ကာကွယ်ပေးရန်နှင့် မူးယစ်ဆေးဝါးထုတ်လုပ်ဖြန့်ချိမှုများကို ဖော်ထုတ်ဖမ်းဆီးမှုလုပ်ငန်းများာ လုပ်ဆောင်လျက်ရှိကြောင်း သိရပါတယ်။ နိုင်ငံတော်အနေဖြင့် ယခုအကြမ်းဖက်တိုက်ခိုက်မှုများ ပြည်သူလူထု၏အသက် အိုးအိမ်စည်းစိမ်နှင့်အကျိုးစီးပွားကို မျှော်ကိုးပြီး လက်ရှိအစိုးရအပေါ် ပြည်သူလူထုမှ ယုံကြည်ကိုးစားစေရန် ဆောင်ရွက်သင့်သည်ဟု ယူဆမိပါတယ်ခင်ဗျား။ ယခုကဲ့သို့ ပြည်ထောင်စုလမ်းမကြီးပေါ် အကြမ်းဖက်တိုက်ခိုက်မှုများ ပြု လုပ်လာသည့်အတွက် ပြည်ထောင်စုအစိုးရအနေဖြင့် မြောက်ပိုင်း မဟာမိတ်အဖွဲ့ အမည်ခံ AA၊ TNLA၊ MNDAA သောင်းကျန်းသူအဖွဲ့များအား အကြမ်းဖက်အဖွဲ့ အစည်းများအဖြစ် သတ်မှတ်ပြီး နိုင်ငံတော်တည်ငြိမ်အေးချမ်းရေး၊ တရားဥပဒေစိုးမိုးရေး၊ ပြည်သူ လူထုအကျိုးစီးပွားအတွက် လိုအပ်သည့်အမိန့်၊ ညွှန်ကြားချက်များ ထုတ်ပြန်ဆောင်ရွက်ပေးပါရန်နှင့် ထိခိုက်ဒဏ်ရာရသေဆုံးသူများအတွက် ကြေကွဲဝမ်းနည်းစွာအဆို တင်သွင်းအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type='speaker'>ဦးစတီဖန် တင်သွင်းသွားတဲ့အဆိုကို ထောက်ခံမယ့်လွှတ်တော်ကိုယ်စားလှယ် တစ်ဦးအား ဖိတ်ခေါ်ပါတယ်</speech>
<speech><mp id='400'>ဦးစဲကီကော်(မိုင်းခတ်မဲဆန္ဒနယ်)</mp>လေးစားရပါသော ပြည်သူ့လွှတ်တော်ဥက္ကဋ္ဌကြီးနှင့် ဝန်ကြီးများ၊ လွှတ်တော်ကိုယ်စားလှယ်များအားလုံး ကိုယ်စိတ်နှစ်ဖြာကျန်းမာစေကြောင်း ဆုမွန် ကောင်း တောင်းအပ်ပါတယ်။ ကျွန်တော်ကတော့ မိုင်းခတ်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးစဲကီကော် ဖြစ်ပါတယ်။ လွှတ်တော်ကိုယ်စားလှယ်ကြီး ဦးစတီဖန်ရဲ့ အဆိုကို ထောက်ခံဆွေးနွေးသွား မှာဖြစ်ပါတယ်။ ဥက္ကဌကြီးခင်ဗျား။ TNLA၊ AA၊ MNDAA သောင်းကျန်းသူအဖွဲ့ ကနေပြီးတော့ ၁၅-၈-၂၀၁၉ ရက်နေ့ ၅ နာရီခွဲအချိန်မှာ ပြင်ဦးလွင်မြို့ရှိ တပ်မတော်နည်းပညာတက္ကသိုလ်၊ နောင်ချိုမြို့အထွက် ပြင်ဦးလွင်တိုးဂိတ်၊ ရှမ်းပြည်နယ်(မြောက်ပိုင်း) နောင်ချိုမြို့နယ်ရှိ ဂုတ်တွင်းရဲကင်း၊ ကျောက်မဲမြို့ အထွက် နောင်ချို တိုးဂိတ်၊ မူးယစ်ဆေးဝါးစိစစ်ရေးဂိတ်နှင့် နယ်မြေခံတပ်ရင်းဌာနချုပ်တစ်ခုကို လာရောက်ပစ်ခတ်တိုက်ခိုက်ခဲ့ပါတယ်။ ဒီလိုတိုက်ခိုက်ဆောင်ရွက်ချက်ကြောင့် တိုင်းရင်းသားပြည်သူ လူထုများသေဆုံးပြီး တံတားများဖောက်ခွဲဖျက်ဆီးသည့်အတွက် လမ်းပန်းဆက်သွယ်ရေးပြတ်တောက် ကာ ပြည်သူများအခက်အခဲဖြစ်ရတဲ့အတွက် လွန်စွာရှုတ်ချကြောင်း ပြောကြားလိုပါတယ်။ ဥက္ကဌကြီးခင်ဗျား။ မြန်မာ့တပ်မတော်အနေဖြင့် သဘောထားကြီးစွာဖြင့် တိုင်းရင်းသား ပြည်သူလူထု၏လိုလားချက်ကိုအလေးထားပြီး ပစ်ခတ်တိုက်ခိုက်မှုရပ်စဲရေးလုပ်ငန်းစဉ်များအား ဆောင်ရွက်ခဲ့တာကို တွေ့ရှိရမှာဖြစ်ပါတယ်။ တိုင်းရင်းသားပြည်သူလူထုတစ်ရပ်လုံးက လိုလား တောင့်တခဲ့တဲ့ ခေတ်မီဖွံ့ဖြိုးတိုးတက်သော နိုင်ငံတော်အား တည်ဆောက်ရာတွင် မည်သည့်အဖွဲ့အစည်း၊ မည်သည့်လူပုဂ္ဂိုလ်၊ ၎င်းတို့၏လိုအင်ဆန္ဒများကို ဒီမိုကရေစီနည်းလမ်းတကျ တောင်းဆို ရမှာဖြစ်ပါတယ်။ ဒီမိုကရေစီလုပ်ငန်းစဉ်၏ဆန့်ကျင်ဘက်ဖြစ်သော လက်နက်စွဲကိုင်၍တောင်းဆို ခြင်းကြောင့် ဖြစ်ပေါ်လာသည့်ပြည်တွင်းလက်နက်ကိုင်ပဋိပက္ခများအားဖြေရှင်းနိုင်ရေးအတွက် တွေ့ဆုံ ဆွေးနွေးညှိနှိုင်းရှာဖွေခြင်းဖြစ်တယ်လို့ ပြောကြားလိုပါတယ်။ ငြိမ်းချမ်းရေးလုပ်ငန်းစဉ်များအားဆောင်ရွက်ရာတွင် ပါဝင်ပတ်သက်သူများအားလုံး ယုံကြည်မှုမြင့်မားစွာ ဆောင်ရွက်သွားမှသာလျှင် ငြိမ်းချမ်းရေးလုပ်ငန်းစဉ်ဆိုတာ အောင်မြင်မှာဖြစ်ပါတယ်။ ငြိမ်းချမ်းရေးကို လူတိုင်းမြတ်နိုးပါတယ်။ ငြိမ်းချမ်းမှုမရှိဘဲ တိုးတက်တယ်ဆိုတဲ့အခြေအနေကို ရောက်မှာမဟုတ်ဘူး။ တိုင်းပြည်တိုးတက်ချင် တယ်ဆိုရင် ငြိမ်းချမ်းရေးကို အရင်တည်ဆောက်ရမှာလည်းဖြစ်ပါတယ်။ မြန်မာနိုင်ငံ၏ငြိမ်းချမ်းရေး လုပ်ငန်းစဉ်နှင့်စပ်လျဉ်း၍ တပ်မတော်အနေဖြင့် ငြိမ်းချမ်းရေးလုပ်ငန်းစဉ်အား ထိရောက်စွာဆောင်ရွက်နိုင်ရေးအတွက်ဆိုပြီး မြန်မာ့တပ်မတော်အနေဖြင့် မြောက်ပိုင်းတိုင်းစစ်ဌာနချုပ်နယ်မြေ၊ အရှေ့ပိုင်းတိုင်းစစ်ဌာနချုပ်နယ်မြေ၊ အရှေ့အလယ်ပိုင်းတိုင်းစစ်ဌာနချုပ်နယ်မြေ၊ တြိဂံတိုင်း စစ်ဌာနချုပ်နယ်မြေများတွင် စစ်ရေးဆိုင်ရာလှုပ်ရှားမှုကို ၂၀၁၇ ခုနှစ်၊ ဒီဇင်ဘာလ ၂၁ ရက်နေ့မှ ၂၀၁၉ ခုနှစ်၊ ဧပြီလ ၃၀ ရက်နေ့အထိတစ်ကြိမ်၊ ၂၀၁၉ ခုနှစ်၊ မေလ ၁ ရက်နေ့မှ ဇွန်လ ၃၀ ရက်နေ့ အထိတစ်ကြိမ်၊ ၂၀၁၉ ခုနှစ်မှ မေလ ၁ ရက်နေ့အထိတစ်ကြိမ်၊ ဇွန်လ ၃၀ ရက်နေ့အထိတစ်ကြိမ်၊ အပစ်ခတ်ရပ်စဲပေးခဲ့ပြီး ၂၀၁၉ ခုနှစ်၊ သြဂုတ်လ ၃၁ ရက်နေ့အထိ တိုးမြှင့်ရပ်စဲပေးသွားမည် ဖြစ်ကြောင်း ထပ်မံကြေညာခဲ့ပါတယ်။ ဒီလို တပ်မတော်က သဘောထားကြီးစွာလုပ်ဆောင်ပြီး ငြိမ်းချမ်းရေးလုပ်ငန်းဆောင်ရွက်နေတဲ့အချိန်မှာ သောင်းကျန်းသူများအနေဖြင့် ယခုလို အကြမ်းဖက်ဆောင်ရွက်တာဟာ ငြိမ်းချမ်းရေးလုပ်ငန်းစဉ်ဆောင်ရွက်တဲ့လုပ်ငန်းများကို များစွာထိခိုက်နိုင်ကြောင်း ပြောကြားလိုပါတယ်။ ဥက္ကဋ္ဌကြီးခင်ဗျား။ ယခင်အစိုးရလက်ထက်မှာ တစ်နိုင်ငံလုံးပစ်ခတ်တိုက်ခိုက်မှုရပ်စဲရေး သဘောတူစာချုပ် (NCA) ကို လက်မှတ်ရေးထိုးထားတဲ့အဖွဲ့ ဖွဲ့စည်းခဲ့ပြီး ယခုအခါနှစ်ဖွဲ့ သာ လက်မှတ်ရေးထိုးတာကို တွေ့မြင်ရတယ်။ ငြိမ်းချမ်းရေးနဲ့ပတ်သက်ပြီး တစ်နေရာတည်း၊ တစ်ထောင့် တည်းမှာ ငြိမ်းချမ်းရေးရလို့လည်းမဖြစ်ဘူး။ တစ်နေရာတည်းမဟုတ်ဘဲနဲ့ တစ်တိုင်းပြည်လုံး ငြိမ်းချမ်းရေးရမှဖြစ်ပါတယ်။ ဒါကြောင့်မို့လို့ နိုင်ငံတော်အစိုးရအနေနဲ့ တိုင်းရင်းသားအားလုံး လိုလားတဲ့ ငြိမ်းချမ်းရေးလုပ်ငန်းစဉ်က အရေးပိုကြီးသလား။ ဘယ်ဟာက ပိုအရေးကြီးသလဲဆိုတာကို သေချာစဉ်းစားဖို့ လိုနေပါပြီ။ ဒီလိုငြိမ်းချမ်းရေးလုပ်ငန်းစဉ်များကို ဆောလျင်စွာမဆောင်ရွက်ဘဲ နှောင့်နှေးကြန့်ကြာနေအုံးမယ်ဆိုရင်တော့ အပြစ်မဲ့ပြည်သူများ အသက်ဆုံးရှုံးခြင်းနှင့် ခေတ်မီဖွံ့ဖြိုး တိုးတက်သော ဒီမိုကရေစီနိုင်ငံတော်ကြီးဆိုတာလည်း အလှမ်းဝေးသွားမှာဖြစ်ပါတယ်။ ဒေသခံ တိုင်းရင်းသားအပေါ် အနိုင်ကျင့်ခြင်း၊ အစိုးရ၏အုပ်ချုပ်မှုယန္တရားအဆင့်ဆင့်အား နှောင့်ယှက်ခြင်း၊ လမ်းပန်းဆက်သွယ်မှုလုံခြုံချောမွေ့စေရေးနှင့် ပြည်သူလူထုတစ်ရပ်၏အိုးအိမ်စည်းစိမ်၊ အကျိုး စီးပွားများအား ဖျက်ဆီးခြင်း၊ ငြိမ်းချမ်းရေးလုပ်ငန်းစဉ်များအား ထိခိုက်အောင်ဆောင်ရွက်လာသော ယခုလက်နက်ကိုင်အဖွဲ့အစည်းအား အကြမ်းဖက်သောင်းကျန်းသူများအဖွဲ့အဖြစ် ကြေညာ သင့်ကြောင်း ပြောကြားလိုပါတယ်။ နိဂုံးချုပ်အနေနဲ့ ဒါကြောင့်မို့လို့ အပြစ်မဲ့ပြည်သူများနဲ့ လုံခြုံ ရေး အဖွဲ့ဝင်များ ဒဏ်ရာရရှိသေဆုံးသူများ၊ အဆောက်အဦ၊ ယာဉ်၊ စက်များ၊ ဂုတ်တွင်းတံတားပျက်စီး ဆုံးရှုံးကြောင်းသိရသဖြင့် အဆိုပါအကြမ်းဖက်သောင်းကျန်းသူများ၏လုပ်ရပ်များအား ပြင်းထန်စွာ ကန့်ကွက်ရှုတ်ချကြောင်းနှင့် အကြမ်းဖက်တိုက်ခိုက်မှုကြောင့် သေဆုံးဒဏ်ရာရသူများအတွက် ကြေကွဲဝမ်းနည်းပါကြောင်းပြောကြားရင်း နိဂုံးချုပ်အပ်ပါတယ်။</speech>
<speech type='speaker'>လွှတ်တော်ကိုယ်စားလှယ်များခင်ဗျား။ ဦးစတီဖန်တင်သွင်းသွားတဲ့အဆိုကို လွှတ်တော်ကိုယ်စားလှယ်တစ်ဦးက ထောက်ခံသွားပါတယ်။ ဒါကြောင့် ၁၅-၈-၂၀၁၉ ရက်နေ့ နံနက် ပိုင်းတွင်ပြင်ဦးလွင်မြို့နယ်နဲ့ နောင်ချိုမြို့နယ်အတွင်းရှိ တပ်မတော်နည်းပညာတက္ကသိုလ်၊ ဂုတ်တွင်း လုံခြုံရေးစခန်း၊ တိုးဂိတ်များနှင့် မူးယစ်ဆေးဝါးစစ်ဆေးရေးဂိတ်၊ တပ်ဌာနချုပ်တစ်ခုတို့အား အကြမ်းဖက်သောင်းကျန်းသူများက လက်နက်ကြီး၊ လက်နက်ငယ်များဖြင့် နှောင့်ယှက်ပစ်ခတ် တိုက်ခိုက်ခဲ့သဖြင့် အပြစ်မဲ့ပြည်သူများနှင့် လုံခြုံရေးတပ်ဖွဲ့ဝင်များ ဒဏ်ရာရသေဆုံးမှုဖြစ်ပြီး အဆောက်အဦ၊ ယာဉ်၊ စက်များနှင့် ဂုတ်တွင်းတံတား ပျက်စီးဆုံးရှုံးခဲ့ကြောင်းသိရသဖြင့် အဆိုပါ အကြမ်းဖက်သောင်းကျန်းသူများ၏လုပ်ရပ်များအား ပြင်းထန်စွာ ကန့်ကွက်ရှုတ်ချကြောင်းနှင့် အကြမ်းဖက်တိုက်ခိုက်မှုကြောင့် ထိခိုက်ဒဏ်ရာရသေဆုံးသူများအတွက် ကြေကွဲဝမ်းနည်းရပါကြောင်း အဆိုကို လွှတ်တော်က မှတ်တမ်းတင်ကြောင်း ကြေညာပါတယ်</speech>
<QASection>
<title>ကြယ်ပွင့်ပြထားသည့် မေးခွန်းများကို သက်ဆိုင်ရာလွှတ်တော် ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<speech type='speaker'>အစီအစဉ် ၅ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ မေးခွန်းများ မေးမြန်းဆောင်ရွက်ခြင်းအစီအစဉ် စတင်ဆောင်ရွက်ပါမယ်။</speech>
<title>ဖားဆောင်းမြို့နယ်၊ မော်ချီးဒေသ၊ လိုခါးလိုကွက်သစ်အမှတ်(၃)လုပ်ကွက်အတွင်းရှိ သတ္တု ကျင်းများကို အရေးပေါ်အမြန်ဆုံးပိတ်သိမ်းပေးရန်အစီအစဉ်ရှိ/မရှိနှင့်စပ်လျဉ်းသည့်မေးခွန်း</title>
<speech type='speaker'>ပထမဦးစွာ ဖားဆောင်းမဲဆန္ဒနယ်မှ ဒေါ်နန်းထွေးသူ မေးမြန်းဖို့ ဖြစ်ပါတယ်။</speech>
<speech><mp id='245'>ဒေါ်နန်းထွေးသူ(ဖားဆောင်းမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့်အားလုံးမင်္ဂလာပါလို့ ဦးစွာနှုတ်ခွန်းဆက်သအပ်ပါတယ်။ ကျွန်မကတော့ ကယား ပြည်နယ်၊ ဖားဆောင်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်နန်းထွေးသူ ဖြစ်ပါတယ်။ ဒုတိယအကြိမ် ပြည်သူ့လွှတ်တော် (၁၃) ကြိမ်မြောက်ပုံမှန်အစည်းအဝေးမှာ ဥက္ကဌကြီးရဲ့ ခွင့်ပြုချက်ဖြင့် ကျွန်မမဲဆန္ဒနယ်အတွက် အရေးကြီးတဲ့မေးခွန်းတစ်ခုကို မေးမြန်းသွားမှာဖြစ်ပါတယ်။ ဥက္ကဌကြီးရှင်။ ကျွန်မမဲဆန္ဒနယ် မော်ချီးဒေသတွင် အကြီးစားသတ္တုတူးဖော်ခြင်းလုပ်ငန်းကို ကယားပြည်နယ် သတ္တုတူးဖော်ထုတ်လုပ်ရေးကုမ္ပဏီနှင့် အကျိုးတူခွဲဝေခံစားသောစနစ်ဖြင့် တူးဖော် ထုတ်လုပ်လျက်ရှိပါတယ်။ လူဦးရေသုံးသောင်းကျော်ရှိပြီး အဓိကဒေသခံ ကရင်တိုင်းရင်းသားလူမျိုးစု အများဆုံးနေထိုင်ရာဒေသတစ်ခုလည်း ဖြစ်ပါတယ်။ ကယားပြည်နယ် သတ္တုတူးဖော်ထုတ်လုပ်ရေး ကုမ္ပဏီရဲ့ လုပ်ကွက် ၆၉၃၄ ဧကအတွင်းမှာရှိတဲ့ အမှတ်(၃)လုပ်ကွက်နဲ့ပတ်သက်တဲ့မေးခွန်းဖြစ်ပါ တယ်။ ဥက္ကဌကြီးရှင်။ သတ္တု ကဏ္ဍမှာ အသင့်အတင့်ထုတ် ပတ်ဝန်းကျင်ထိခိုက်မှုအနည်းဆုံးဖြစ်အောင် လုပ်ဆိုပြီး ဖော်ပြထားပါတယ်။ သို့သော် ကျွန်မမဲဆန္ဒနယ် မော်ချီးဒေသမှာဆိုရင် ခဲကို နှစ်ပေါင်း ၁၀၀ ကျော် ထုတ်လုပ်ထားပြီးဖြစ်တဲ့အတွက် သဘာဝဘေးအန္တရာယ်အရဆိုရင် လုံးဝဆက်လက်၍ တူးဖော် မသင့်သောနေရာများ ဖြစ်နေပါတယ်။ ကျွန်မတို့လွှတ်တော်ကိုယ်စားလှယ်များ လူထုတွေ့ဆုံပွဲတိုင်းတွင် အန္တရာယ်ရှိသောနေရာများတွင် သတ္တုတူးဖော်နေသောကျင်းများ ပိတ်သိမ်းပေးရန် ပြည်သူများက အမြဲတမ်းလိုလို တင်ပြတောင်းဆိုခဲ့ပါတယ်။ ဥက္ကဋ္ဌကြီးရှင်။ Power Point အသုံးပြုခွင့်ပေးပါရှင်။ ဥက္ကဌကြီးရှင်။ ဥက္ကဋ္ဌကြီးရဲ့ လမ်းညွှန်ချက် ဖြင့် ကျွန်မတို့လွှတ်တော်ကိုယ်စားလှယ်တွေဟာ မိမိတို့မဲဆန္ဒနယ်မြေကို ပြန်ရောက်ပြီဆိုရင် လူထု တွေ့ဆုံပွဲတွေ ပြုလုပ်ခဲ့ပါတယ်။ ဒီပုံကတော့ မော်ချီးဒေသအတွင်းမှာရှိတဲ့ လိုခါးလိုကျေးရွာလူထု တွေ့ဆုံပွဲဖြစ်ပါတယ်။ ဒီပုံကလည်း မော်ချီးဒေသအတွင်းမှာရှိတဲ့ ကျေးရွာလူထုတွေ့ဆုံပွဲပဲ ဖြစ်ပါတယ်။ ဒီပုံကတော့ မော်ချီးသတ္တုတွင်းဒေသအမှတ်(၃)ခဲကျင်းပေါ်မှာရှိတဲ့ ပါမုန့်တုံးကျောက်တောင်၊ ဒေသ အခေါ်အဝေါ်အရဆိုရင် ပေါင်မုန့်တုံးပုံစံကျောက်တောင်ပဲ ဖြစ်ပါတယ်။ ကျောက်တောင်ရဲ့ အနီးအနား ပတ်ဝန်းကျင်မှာတော့ ခဲကျင်းတွေ ရှိပါတယ်။ ဒီကျောက်တောင်ရဲ့ အနီးအနားမှာရှိတဲ့ ခဲကျင်းတွေဟာ တရားဝင်ခွင့်ပြုထားတဲ့ကျင်းတွေရှိသလို တရားမဝင်ခွင့်ပြု ထားပြီးမှ ခိုးတူးနေတဲ့ကျင်းတွေလည်း များစွာရှိပါတယ်။ ဒီပုံကတော့ မော်ချီးဒေသကျောက်တောင်အနီးမှာရှိတဲ့ လူတွေနေထိုင်တဲ့ ရပ်ကွက်၊ ကျေးရွာများဖြစ်ပါတယ်။ ဒီပါမှုန့်တုံးကျောက်တောင်ရဲ့ အောက်တည့်တည့်မှာဆိုရင် ကျေးရွာတွေ၊ ရပ်ကွက်တွေ၊ လူတွေနေထိုင်တဲ့နေရာတွေ ဖြစ်တဲ့အတွက် တကယ်လို့များ သဘာဝဘေးအန္တရာယ်တွေ ဖြစ်လာပါက မြေပြို ကျမယ်ဆိုရင် ကျေးရွာလူထုတို့က ဒုက္ခတွေဖြစ်မှာစိုးရိမ်တဲ့အတွက် ဒီမေးခွန်းကို ကျွန်မမေးရခြင်း ဖြစ်ပါတယ်။ ဒီပုံကတော့ ကျောက်တောင်အနီးအနားပတ်ဝန်းကျင်မှာရှိတဲ့ ခဲတွေ တူးနေတဲ့ကျင်းများဖြစ်ပါတယ်။ ဒီခဲတွေကိုတူးတဲ့အခါမှာဆိုရင် ပေ ၁၂၀၀ အထိ တူးနိုင်ပါတယ်။ ဒီခဲကျင်းတွေဟာဆိုရင် ကျောက်တောင်ရဲ့ အောက်မှာ ပတ်ပတ်လည်မှာရှိပါတယ်။ ဥပမာအနေနဲ့သာ သုံးပုံသာ ပြထားရခြင်း ဖြစ်ပါတယ်။ ဒီပုံကတော့ မော်ချီးဒေသမှာ ၂၀၁၅ ခုနှစ်က အောက်တိုဘာလမှာ မိုးသည်းထန်စွာရွာသွန်းမှုကြောင့် မြေပြိုမှုဖြစ်ပွားတဲ့ပုံဖြစ်ပါတယ်။ လူနေထိုင်တဲ့ရပ်ကွက်မှာ မြေပြိုမှု ဖြစ်ပွားခဲ့တဲ့အတွက် လူအများဒုက္ခရောက်တဲ့အထိ၊ သေဆုံးတဲ့အထိတွေ ဖြစ်ပွားခဲ့ရပါတယ်။ ဒါကတော့ မကြာသေးမီ ရက်ပိုင်းအတွင်းမှာ (၁၃)ကုန်း ဘူလိုပါကျေးရွာ ကျောက်အကြားမြေပြိုမှုဖြစ်ပွားတဲ့ပုံ ဖြစ်ပါတယ်။ ကျွန်မမဲဆန္ဒနယ် မော်ချီးဒေသမှာ နှစ်အလိုက်မြေပြိုမှုတွေဖြစ်ပွားခဲ့တဲ့ မှတ်တမ်းတွေပဲ ဖြစ်ပါတယ်။ ၁၉၈၅ ခုနှစ်မှာဆိုရင် မော်ချီးရဲ့ အနောက်ဘက်ကမ်းပါးယံဟာ ကြီးမားစွာပြို ကျခဲ့ပါတယ်။ လူ ၂၂ ဦးသေဆုံးပြီး အိမ် ၂၁ လုံးပျက်စီးခဲ့ပါတယ်။ ၁၉၈၈ ခုနှစ်မှာလည်း မော်ချီးရဲ့အနောက်ဘက် ကမ်းပါးယံဟာ ဒုတိယအကြိမ် ကြီးမားစွာပြို ကျခြင်းကို ကြုံတွေ့ခဲ့ရပါတယ်။ ၂၀၁၅ ခုနှစ် အောက်တိုဘာလမှာလည်း မိုးသည်းထန်စွာရွာသွန်းမှုကြောင့် တတိယအကြိမ် မြေပြိုမှုဖြစ်ပွားပြီး လူ ၁၇ ဦးသေဆုံးပြီး လူခုနစ်ဦးပျောက်၊ အိမ်အလုံး ၆၀ ပျက်စီးပြီးမှ လူပေါင်း ၃၀၀ ကျော်ဟာဆိုရင် အိုးမဲ့အိမ်မဲ့ဒုက္ခနဲ့တွေ့ကြုံခဲ့ရပါတယ်။ ဥက္ကဋ္ဌကြီးရှင်။ သတ္တုတူးဖော်မှုကြောင့် ကြုံတွေ့ရတဲ့ ကျွန်မမဲဆန္ဒနယ်ရဲ့ မြေပြို တောင်ပြိုမှုကို Power Point မှာပြထားတဲ့အတိုင်း တွေ့မြင်ကြရမှာ ဖြစ်ပါတယ်။ အများပြည်သူအန္တရာယ်ရှိနိုင်သော နေရာများတွင် သတ္တု တူးဖော်ခြင်းလုပ်ငန်းများ ပြုလုပ်နေသော ကုမ္ပဏီရဲ့ လုပ်ကွက်များကို လည်းကောင်း၊ သဘာဝပတ်ဝန်းကျင်ထိန်းသိမ်းစောင့်ရှောက်မှုမရှိဘဲ မိမိတို့အကျိုးစီးပွားကိုသာ ရည်ရွယ်ပြီး ဆက်လက်တူးဖော်ထုတ်လုပ်မှုကြောင့်လည်းကောင်း၊ လူကပြုလုပ်သော ဘေးအန္တရာယ် များ ဖြစ်ပေါ်လာနိုင်သော ဒေသအခေါ်အဝေါ်အရ ပါမှုန့်တုံးကျောက်တောင်အောက်နှင့် အနီးအနား ပတ်ဝန်းကျင်ရှိ ကုမ္ပဏီက ခွင့်ပြုထားသောကျင်းများကိုလည်းကောင်း၊ တရားမဝင်ခိုးတူးသောကျင်း များကိုလည်းကောင်း၊ အမြန်ဆုံးပိတ်သိမ်းပေးပါရန်နှင့် အကြီးစားသတ္တုတူးဖော်ထုတ်လုပ်ခွင့်ရထား သော ကုမ္ပဏီအနေနှင့် သဘာဝဘေးအန္တရာယ်များအတွက် မည်ကဲ့သို့ ကြိုတင်စီမံဆောင်ရွက်ထားရှိ မှုကိုလည်း သိရှိလိုပါကြောင်း ဒေသခံမဲဆန္ဒရှင်ပြည်သူများကိုယ်စား ပြည်သူ့လွှတ်တော်ဥက္ကဋ္ဌကြီးမှ တစ်ဆင့် မေးမြန်းအပ်ပါတယ်ရှင်။</speech>
<speech type='speaker'>သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='26'>ဒေါက်တာရဲမြင့်ဆွေ(ဒုတိယဝန်ကြီး၊ သယံဇာတနှင့်သဘာဝပတ်ဝန်းကျင်ထိန်းသိမ်းရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ဒုတိယဥက္ကဋ္ဌကြီး၊ လွှတ်တော် ကိုယ်စားလှယ်ကြီးများနှင့် ဒုတိယဝန်ကြီးများအားလုံးမင်္ဂလာပါလို့ နှုတ်ခွန်းဆက်သဂါရဝပြုအပ်ပါ တယ်။ ဖားဆောင်းမဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါ်နန်းထွေးသူမေးမြန်းတဲ့ မေးခွန်း နှင့်ပတ်သက်ပြီးတော့မှ ကယားပြည်နယ်အစိုးရအဖွဲ့နှင့်ပေါင်းစပ်ပြီး ကျွန်တော် ဒေါက်တာရဲမြင့်ဆွေ၊ ဒုတိယဝန်ကြီး၊ သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာနက ဖြေကြားသွားမှာ ဖြစ်ပါတယ်။ ဥက္ကဌကြီးခင်ဗျား။ Power Point အသုံးပြုခွင့်ပေးပါရန် တင်ပြအပ်ပါတယ်။ ကယားပြည်နယ်၊ သတ္တုထုတ်လုပ်ရေးကုမ္ပဏီဟာ ကယားပြည်နယ်၊ ဖားဆောင်းမြို့နယ် မော်ချီးသတ္တုတွင်း မြေဧရိယာ ၇၀၂၄ ဧကမှာ ခဲမဖြူ၊ အဖြိုက်နက်နဲ့ ရှီးလိုက်ရောရာသတ္တုအကြီးစားထုတ်လုပ်ခွင့်ကို ၂၈-၂-၂၀၀၂ ရက်နေ့မှ ၂၇-၂-၂၀၁၂ ရက်နေ့အထိ မူလသက်တမ်း ၁၀ နှစ်ဖြင့် ဆောင်ရွက်ခဲ့ပြီးတော့မှ ပထမ အကြိမ်၊ ဒုတိယအကြိမ်၊ တတိယအကြိမ် သက်တမ်းတိုးဆောင်ရွက်မှုတွေကို Power Point မှာ ဖော်ပြပါအတိုင်း တင်ပြထားပါတယ်။ ယခု စတုတ္တအကြိမ် သက်တမ်းတိုးငါးနှစ်ကို ပြည်ထောင်စု အစိုးရအဖွဲ့ရဲ့ (၆/၂၀၁၉)ကြိမ်မြောက်အစည်းအဝေးမှ သဘောတူညီချက်အရ ၂၈-၂-၂၀၁၉ ရက်နေ့မှ ၂၇-၂-၂၀၂၄ ရက်နေ့အထိ ရရှိခဲ့ပါတယ်။ ထုတ်လုပ်ခွင့်ပါမစ်ဧရိယာအတွင်းမှ လိုခါးလိုမြို့သစ် ဖွဲ့စည်းရန် ၉၀.၄၇ ဧက၊ ရုပ်မြင်သံကြားထပ်ဆင့်လွှင့်စက်ရုံအတွက် ၀.၂၄၈ ဧက စုစုပေါင်း ၉၀.၇၁၈ ဧက ပယ်ဖျက်ခဲ့ပြီးဖြစ်ပါ၍ ခွင့်ပြု ဧရိယာမှာ ၆၉၃၃.၂၈၂ ဧကအထိ လျှော့ချခဲ့ပါတယ်။ အဆိုပါ လုပ်ကွက်၌ ကုမ္ပဏီသည် စာချုပ်သက်တမ်းစတင်တဲ့နေ့မှစပြီး ယနေ့အထိ သတ္တု ၈၄၀၉.၉၉၇ မက်ထရစ်တန်ထုတ်လုပ်ခဲ့ပြီး နိုင်ငံတော်အတွက် ဌာနအချိုး ၂၅၅၉-၃၄၃ မက်ထရစ်တန်ရရှိပြီလည်း ဖြစ်ပါတယ်။ ဒီဥစ္စာကတော့ ဒေသအခေါ် ပေါင်မုန့်တုံးပုံကျောက်တောင် ဖြစ်ထွန်းတည်ရှိနေတဲ့ပုံစံ ဖြစ်ပါတယ်။ ဒါကတော့ မော်ချီးသတ္တုတွင်းဒေသမှာ Landslide ၂၀၁၅ ခုနှစ်က ဖြစ်ခဲ့တဲ့ဧရိယာ တွေ ဖြစ်ပါတယ်။ ဒါကတော့ ၂၀၁၅ ခုနှစ်မှာ ကွင်းဆင်းတိုင်းတာဆောင်ရွက်ခြင်း၊ ၂၀၁၆ ခုနှစ်မှာ ကွင်းဆင်းတိုင်းတာဆောင်ရွက်ခြင်းတွေ ဆောင်ရွက်ခဲ့တဲ့ ဧရိယာပုံတွေ ဖြစ်ပါတယ်။ လိုခါးလို ကွက်သစ်အမှတ်(၃)လုပ်ကွက်အတွင်းမှာ ဒေသအခေါ် ပေါင်မုန့်တုံးပုံစံကျောက်တောင်ဟာ မြေပုံ အညွှန်း ၉၄ အက်ဖ်/၁(၇၃၀၈၁၈)ဝန်းကျင်မှာဖြစ်တဲ့အတွက် ဒီဧရိယာဟာ ကယားပြည်နယ်သတ္တု ထုတ်လုပ်ရေးကုမ္ပဏီရဲ့ သတ္တုတွင်းခွင့်ပြုဧရိယာအတွင်းမှာ ဖြစ်ပါတယ်။ မော်ချီးဒေသမှာ ၂၀၁၅ ခုနှစ်၊ အောက်တိုဘာလ ၉ ရက်၊ ၁၀ ရက်၊ ၁၁ ရက်နေ့များမှာ မိုးသည်းထန်စွာရွာသွန်းပြီးတဲ့နောက်မှာ မြေပြို ကျမှုဖြစ်ပွားသဖြင့် သတ္တုတွင်းဦးစီးဌာနက ညွှန်ကြားရေးမှူး ဦးထွန်းဝင်း ဦးဆောင်တဲ့အဖွဲ့က ၉-၁၂-၂၀၁၅ ရက်နေ့ကနေ ၁၈-၁၂-၂၀၁၅ ရက်နေ့အထိ ကွင်းဆင်းစစ်ဆေးခဲ့ပြီး စစ်ဆေးတွေ့ရှိမှု အရ မြေပြိုခြင်းဖြစ်ပွားခြင်းသည် ကုမ္ပဏီ၏သတ္တုတူးဖော်ခြင်း၊ ထုတ်လုပ်ခြင်းနှင့် သက်ဆိုင်မှုမရှိကြောင်းနှင့် လူနေအိမ်များဆောက်ထားတဲ့ တောင်စောင်းနေရာများမှာ မြေပြို ကျမှုများဖြစ်ပွားကြောင်း တင်ပြထားပြီး မော်ချီးသတ္တုတွင်းဧရိယာတောင်တန်းများတစ်လျှောက်မှာ ယာယီတဲများ ဆောက်လုပ် နေထိုင်ခြင်းကို ခွင့်မပြု သင့်ကြောင်း၊ အန္တရာယ်လွတ်ကင်းတဲ့နေရာများတွင် လူနေရပ်ကွက်များ စနစ် တကျအကွက်ချပြီး စီမံချက်ဖြင့်ဆောင်ရွက်သင့်ကြောင်းကိုလည်း စိစစ်တင်ပြခဲ့ပြီး ဖြစ်ပါတယ်။ ဒေသအခေါ် ပေါင်မုန့်တုံးပုံကျောက်တောင်ဟာ ထုံးကျောက်အမျိုးအစားဖြစ်ပြီး တောင်ထိပ်မှ ထုံးကျောက်အစအနများ ကျဆင်းလေ့ရှိသဖြင့် ၂၀၁၅ ခုနှစ် မော်ချီးမြေပြိုမှုဖြစ်စဉ်ဖြစ်ပွားမှုရဲ့ နောက် မှာ ဒီနေရာမှာ လူနေထိုင်ခြင်းနှင့် သတ္တုတူးဖော်ခြင်းများကိုလည်း တားမြစ်ထားတဲ့ဧရိယာနေရာ ဖြစ်ပါတယ်။ နှစ်စဉ် မိုးရာသီကျရောက်တိုင်းလည်း ထပ်မံသတိပေးတားမြစ်လျက်ရှိပါတယ်။ မော်ချီး ဒေသမြေပြိုမှုနှင့်ပတ်သက်ပြီးတော့မှ ဘူမိဗေဒလေ့လာရေးနှင့် ဓာတ်သတ္တု ရှာဖွေရေးဦးစီးဌာနမှ ညွှန်ကြားရေးမှူး ဒေါက်တာမြင့်စိုး ဦးဆောင်တဲ့ပညာရှင်ခုနစ်ဦးအဖွဲ့ကလည်း ၅-၉-၂၀၁၆ ရက်နေ့က နေ ၁၈-၉-၂၀၁၆ ရက်နေ့အထိ ကွင်းဆင်းစစ်ဆေးဆောင်ရွက်ခဲ့တာလည်း ရှိပါတယ်။ ဒီပုံကတော့ ကွင်းဆင်းစစ်ဆေးဆောင်ရွက်တဲ့ မှတ်တမ်းပုံတွေ ဖြစ်ပါတယ်။ ဒါကတော့ မော်ချီးတောင်ပေါ်ရွာမှာ ရှိတဲ့ ကျောက်တွေရဲ့အက်ကွဲကြောင်းများအတွင်းမှာ ရေဝင်ပြီးတော့မှ Landslide ဖြစ်နေတဲ့ပုံစံလေး ဖြစ်ပါတယ်။ ဒါကတော့ မော်ချီးဒေသမြေပြို တဲ့မြေနေရာမှာ ဆောင်ရွက်ခဲ့တဲ့မှတ်တမ်းပုံများ ဖြစ်ပါတယ်။ ဒါ့အပြင် သစ်တောဦးစီးဌာန ညွှန်ကြားရေးမှူး ဦးတင်မောင်သန်း ဦးဆောင်တဲ့အဖွဲ့က လည်း ၂၅-၁၁-၂၀၁၅ ရက်နေ့ကနေ ၁၅-၁၂-၂၀၁၅ ရက်နေ့အထိ ကွင်းဆင်းစစ်ဆေးခဲ့တာလည်း ရှိပါ တယ်။ ထိုကွင်းဆင်းစစ်ဆေးရေးအဖွဲ့တွေရဲ့ စစ်ဆေးတွေ့ရှိချက်အရ ပေါင်မုန့်တုံးပုံစံကျောက်တောင် တည်ရှိရာ ထုံးကျောက်အစအနများကျဆင်းနိုင်တဲ့နေရာအနီးတစ်ဝိုက်မှာ လူနေထိုင်ခြင်းမပြုရန် သတ်မှတ်ခဲ့တဲ့အတွက် ကယားပြည်နယ် သတ္တုထုတ်လုပ်ရေးကုမ္ပဏီမှာလည်း ယင်းနေရာအနီး တစ်ဝိုက်မှာ သတ္တုထုတ်လုပ်ခြင်းမပြု စေခဲ့ဘဲ တစ်ပါတည်းလူနေထိုင်ခြင်းကိုလည်းမပြုရန် တားမြစ် ခဲ့ပါတယ်။ ကွင်းဆင်းအဖွဲ့များရဲ့ စစ်ဆေးဆောင်ရွက်တွေ့ရှိချက်များအရ တောင်ထိပ်ပိုင်းမှာတွေ့ရတဲ့ ပေါင်မုန့်တုံးပုံကျောက်ဆောင်ထုက အမြင့်ပေ ၆၀ ပေခန့်၊ အလျား ၅၀ ပေခန့်နှင့် အထူ ၃၀ ပေခန့်ရှိ ကာ ထိပ်တွင်ကပ်ပြီးတင်နေတာမဟုတ်ဘဲ တောင်စောင်းနှင့်တစ်ဆက်တစ်စပ်တည်းရှိတဲ့ မော်ချီး ကျောက်လွှာစုထဲမှာ ပါဝင်တဲ့ ထုံးကျောက်ငုတ်တစ်ခု ဖြစ်ပါတယ်။ မော်ချီးဒေသမှာ သတ္တုတူးဖော်ထုတ်လုပ်မှုသည် သဘာဝပတ်ဝန်းကျင်ကို ထိခိုက်ပျက်စီးစေပြီး လူမှုစီးပွားထိခိုက်ကြောင်း တိုင်ကြားစာနှင့်ပတ်သက်ပြီးတော့လည်း အမှတ်(၂)သတ္တုတွင်းလုပ်ငန်းမှ မန်နေဂျာ ဦးမောင်မောင်အေး ဦးဆောင်တဲ့အဖွဲ့မှာ သတ္တုတွင်းဦးစီးဌာန၊ ဘူမိဗေဒလေ့လာရေးနှင့် ဓာတ်သတ္တုရှာဖွေရေးဦးစီးဌာန၊ အမှတ်(၁)ဓာတ်သတ္တုတွင်းလုပ်ငန်းနှင့် ပတ်ဝန်းကျင်ထိန်းသိမ်းရေး ဦးစီးဌာနတို့က အဖွဲ့ဝင်အဖြစ်လိုက်ပါပြီးတော့မှ ၉-၇-၂၀၁၈ ရက်နေ့ကနေ ၂၁-၇-၂၀၁၈ ရက်နေ့ အထိလည်း ကွင်းဆင်းစစ်ဆေးခဲ့တဲ့အစီရင်ခံစာထဲမှာ မော်ချီးသတ္တုတွင်းဧရိယာအတွင်းရှိ မော်တော် ကားလမ်းဘေး ကမ်းပါးယံများနှင့် မြေသားခိုင်မာမှုအားနည်းတဲ့ ကမ်းပါးယံတောင်စောင်းနေရာများ မှာ အမြစ်ရှည်ပြီး လျင်မြန်စွာကြီးထွားလွယ်သော ဗာတီဗာမြက်တွေကို စိုက်ပျိုးသင့်ကြောင်းကိုလည်း အကြံပြု တင်ပြထားပါတယ်။ ဒီပုံကတော့ မော်ချီးဒေသအတွင်းမှာ မြင့်မားမတ်စောက်တဲ့ တောင်စောင်း တွေမှာ လူနေအိမ်ခြေတွေ၊ ယာယီတဲတွေ ဆောက်လုပ်နေထိုင်ကြတဲ့ပုံ ဖြစ်ပါတယ်။ ဒါကတော့ တွဲဆက်မှုအားနည်းတဲ့ ရာသီဥတုဒဏ်ခံထားရတဲ့ မြေသားပေါ်မှာ ဖွဲ့စည်းထားတဲ့ တောင်စောင်း ပေါ်မှာ လူနေအိမ်ခြေများ ဆောက်လုပ်ထားတဲ့ပုံ ဖြစ်ပါတယ်။ သယံဇာတနှင့် သဘာဝပတ်ဝန်းကျင် ထိန်းသိမ်းရေးဝန်ကြီးဌာနအနေနဲ့ ပေါင်မုန့်တုံးပုံစံကျောက်တောင်နေရာတစ်လျှောက် သတ္တု တူးဖော် ခြင်း၊ လူနေထိုင်ခြင်းမပြုရန် တားမြစ်ခြင်းများ ဆောင်ရွက်လျက်ရှိပြီး လက်ရှိအချိန်မှာ ပေါင်မုန့်တုံးပုံစံ ကျောက်ဆောင်အောက်တည့်တည့်၌ လူနေထိုင်ခြင်းမရှိဘဲ တစ်ခါတရံ တစ်ပိုင်တစ်နိုင်သတ္တုရှာဖွေ ရေးလုပ်ငန်းဆောင်ရွက်သူများ လာရောက်လုပ်ကိုင်လေ့ရှိသဖြင့် ပူးပေါင်းအဖွဲ့နှင့်လည်း မကြာခဏ စစ်ဆေးကြပ်မတ်လျက်ရှိပါတယ်။ ကယားပြည်နယ် သတ္တု ထုတ်လုပ်ရေးကုမ္ပဏီလီမိတက်မှာလည်း ၃-၈-၂၀၁၈ ရက်နေ့ကစပြီး မော်ချီးသတ္တုတွင်း၌ ဘေးအန္တရာယ်ကြုံ တွေ့လာပါက အရေးပေါ်သုံးစွဲ နိုင်ရန်အတွက် ရန်ပုံငွေဖြင့် ကျပ်သိန်း ၅၀၀ မတည်ကာ ပြည်နယ်လွှတ်တော်ကိုယ်စားလှယ်၊ ကုမ္ပဏီ ကိုယ်စားလှယ်နှင့် ရပ်ကွက်အုပ်ချုပ်ရေးမှူးများပါဝင်တဲ့ အဖွဲ့ ဖွဲ့စည်းကာ မြန်မာ့စီးပွားရေးဘဏ်မှာ အပ်နှံထားရှိခဲ့ပါတယ်။ ဒါကတော့ မော်ချီးသတ္တုတွင်းရှိ တောင်စောင်းတွေမှာ အန္တရာယ်ရှိကြောင်း သတိပေးဆိုင်းဘုတ် တွေ တင်ပြထားခြင်း ဖြစ်ပါတယ်။ နောက် လက်လုပ်လက်စားရွှေ့ပြောင်းလုပ်သားတွေဟာလည်း ရံဖန်ရံခါမှာ ဒီနေရာတွေမှာ လာရောက်ပြီး သတ္တုတူးဖော်ရှာဖွေနေကြတာလည်း ရှိပါတယ်။ သို့ဖြစ်ပါ၍ ဖားဆောင်းမဲဆန္ဒနယ် ပြည်သူ့လွှတ်တော်ကိုယ်စားလှယ် မေးမြန်းတဲ့ ဖားဆောင်းမြို့နယ်၊ မော်ချီးဒေသ လိုခါးလိုကွက်သစ် အမှတ်(၃)လုပ်ကွက်အတွင်းမှာ ဒေသအခေါ် ပေါင်မုန့်ပုံစံ ကျောက်ဆောင်အောက်၌ သတ္တု တူးဖော်ထုတ်လုပ်နေသူများမှာ လက်ရှိခွင့်ပြုချက်ရထားတဲ့ကုမ္ပဏီက မဟုတ်ဘဲ ဒေသခံအချို့နှင့် ရွှေ့ပြောင်းလုပ်သားများမှ တားမြစ်ခြင်းကို မလိုက်နာဘဲ တဲငယ်များ ထိုးကာ ဝင်ရောက်နေထိုင်ပြီး တရားဝင်သတ္တု တူးဖော်နေမှုများကြောင့် မြေပြိုကျမှုဘေးအန္တရာယ် ကင်းဝေးစေရန်အလို့ငှာ ဒေသပိုင်အာဏာပိုင်များ၊ လွှတ်တော်ကိုယ်စားလှယ်များ၊ ဌာနဆိုင်ရာများနှင့် ကုမ္ပဏီတို့ပူးပေါင်းကာ ပညာပေးဆွေးနွေးခြင်းများလည်း ဆောင်ရွက်လျက်ရှိပြီးတော့မှ ပြည်သူလူထု အပေါ်မှာ ပတ်ဝန်းကျင်ထိန်းသိမ်းရေးနှင့် ထိခိုက်မှုဆိုင်ရာ အသိပညာပေးခြင်းလုပ်ငန်းများကိုလည်း လက်ရှိဆောင်ရွက်လျက်ရှိပါကြောင်း ဖြေကြားအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>မိုက်ပေးပါ။</speech>
<speech><mp id='245'>ဒေါ်နန်းထွေးသူ(ဖားဆောင်းမဲဆန္ဒနယ်)</mp>ဥက္ကဌကြီးရှင်။ တစ်ဆက်တစ်စပ်တည်း မေးခွန်းမေးခွင့်ပြုပါရှင်။ ပြည်နယ်အစိုးရရဲ့ ရေးသားချက်အပေါ်မှာပဲ ဝန်ကြီးလာဖြေသွားတယ်လို့ပဲ ကျွန်မအနေနဲ့ သုံးသပ်လိုပါတယ်။ ကျွန်မရဲ့ မဲဆန္ဒနယ်မှာ ကျွန်မနေ့တိုင်းလိုလိုသွားပြီးမှ ကွင်းဆင်းတဲ့ အခါမှာ မော်ချီးဒေသမှာရှိတဲ့ လုပ်ကွက်တွေအားလုံးဟာ အန္တရာယ်နီးပါးကျရောက်နေတာဖြစ်တဲ့ အတွက် ကျွန်မအနေနဲ့ ဒီမေးခွန်းကို မေးရခြင်း ဖြစ်ပါတယ်။ ဒီကုမ္ပဏီကနေ ကုမ္ပဏီရဲ့ လုပ်ကွက် မဟုတ်ဘဲနဲ့ ဒေသခံလက်လုပ်လက်စားကျင်းတွေပဲ လုပ်တယ်လို့ ဝန်ကြီးကဖြေသွားတဲ့အပေါ်မှာ ကုမ္ပဏီရဲ့ လုပ်ကွက်ကို အမှတ်(၃)လုပ်ကွက်အနေနဲ့ ရှိပါတယ်။ ပြီးရင် ကုမ္ပဏီက ခွင့်ပြု ထားတဲ့ကျင်း တွေလည်း ရှိပါတယ်။ ပြီးရင် ခိုးတူးတဲ့ကျင်းတွေလည်း ရှိပါတယ်။ ဒီကျင်းတွေက အန္တရာယ်တွေ ဖြစ်လာနိုင်တဲ့အတွက် ဝန်ကြီးဌာနအနေနဲ့ ပိတ်သိမ်းပေးဖို့အတွက်ကို ကျွန်မအနေနဲ့ဒီမေးခွန်းကို မေးပါတယ်။ ပိတ်သိမ်းပေးရန် အစီအစဉ်ရှိ/မရှိကိုလည်း တစ်ဆက်တစ်စပ်တည်းအနေနဲ့ မေးခွန်း မေးအပ်ပါတယ်။ ကျေးဇူးတင်ပါတယ်။</speech>
<speech type='speaker'>သက်ဆိုင်ရာဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='26'>ဒေါက်တာရဲမြင့်ဆွေ(ဒုတိယဝန်ကြီး၊ သယံဇာတနှင့်သဘာဝပတ်ဝန်းကျင်ထိန်းသိမ်းရေးဝန်ကြီးဌာန)</agency>ကယားပြည်နယ် သတ္တု တူးဖော်ရေးကုမ္ပဏီရဲ့ ဧရိယာကြီးတစ်ခုလုံးကတော့၊ Mining Ared ကြီးတစ်ခုလုံးကတော့ ဧက ၆၀၀၀ ကျော်ရှိပါတယ်။ ဒီ ဧက ၆၀၀၀ ကျော်ထဲမှာ ဒီလိုအန္တရာယ် ဖြစ်လာတဲ့နေရာတွေမှာ တူးခွင့်မပြုဘူး။ လူလည်းနေခွင့်မပြုဘူးဆိုတာ ကျွန်တော်တို့ကလည်း တားမြစ်ထားပြီးသားဖြစ်ပါတယ်။ ဖြစ်တဲ့အတွက် အန္တရာယ်ရှိတဲ့ ပေါင်မုန့်တုံးပုံကျောက်ဆောင် အောက်ဝန်းကျင်နေရာတွေကို တကယ်လို့တူးနေတယ်ဆိုရင်တော့ ကျွန်တော်တို့ကလည်း ဒီဥစ္စာကို အဲဒီနေရာကို တူးဖော်ခွင့်မပြုဖို့ ဆက်စပ်ပြီးတော့မှ တားမြစ်သွားရမှာ ဖြစ်ပါတယ်။ ကုမ္ပဏီကြီးတစ်ခု လုံးကတော့ သက်တမ်းတိုးဆောင်ရွက်ထားပေးတာ ၂၀၂၄ ခုနှစ်အထိ ဖြစ်ပါတယ်။ ဆိုတော့ အဲဒီအထဲ မှာမှ အန္တရာယ်ရှိနိုင်တဲ့ Portion တွေကို ပိတ်သိမ်းပြီး လုပ်ပိုင်ခွင့်ကို တားဖြစ်ဖို့တော့ ကျွန်တော်တို့ ဆောင်ရွက်ပေးသွားနိုင်တယ်ဆိုတာ ပြန်လည်ဖြေကြားအပ်ပါတယ်။</speech>
<title>စေတုတ္တရာမြို့၌ ဆီမီးချောင်းရေတိုက်စားနစ်မြုပ်မှုမှ ကာကွယ်ရန်အတွက် ရေကာတာတည်ဆောက် ပေးရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း</title>
<speech type='speaker'>စေတုတ္တရာမဲဆန္ဒနယ်မှ ဦးကျော်အောင်လွင် မေးမြန်းဖို့ ဖြစ်ပါတယ်</speech>
<speech><mp id='262'>ဦးကျော်အောင်လွင်(စေတုတ္တရာမဲဆန္ဒနယ်)</mp>လေးစားအပ်ပါသော ပြည်သူ့ လွှတ်တော် ဥက္ကဋ္ဌကြီးနှင့် ပြည်ထောင်စုဝန်ကြီးများ၊ ပြည်သူ့လွှတ်တော်ကိုယ်စားလှယ်များ၊ ဧည့်သည်တော်များ အားလုံး မင်္ဂလာအပေါင်းနှင့်ပြည့်စုံကြပါစေ။ ကျွန်တော်ကတော့ မကွေးတိုင်းဒေသကြီး၊ စေတုတ္တရာ မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးကျော်အောင်လွင်ပါ။ ကျွန်တော့်အနေနဲ့ စေတုတ္တရာ မြို့ကို နှစ်စဉ်နှစ်တိုင်း ရေဘေးအန္တရာယ်ခြောက်လှန့်နေတဲ့ ဆီမီးချောင်းကို ရေကာနံရံတည်ဆောက် ပေးဖို့နဲ့ပတ်သက်ပြီးတော့ မေးခွန်းမေးမြန်းသွားမှာပါ။ စေတုတ္တရာမြို့ဟာ မုန်းတမံရေပြင်ကြီးရဲ့ ဘေးကို ကြိုးစားအုံကြီးဝတမ်းချောင်းရေ အောက်ဘက်နဲ့ ကြီးအုံကြီးဝတမံရေပြင်ကြီးရဲ့ အထက်မှာ ကပ်လျက်တည်ရှိပြီးတော့ မြို့ရဲ့ တောင်ဘက် နံဘေးမှာတော့ ရခိုင်ရိုးမမှာ မြစ်ဖျားခံစီးဆင်းတဲ့ တောင်ကျဆီမီးချောင်း တည်ရှိပါတယ်။ ယခုလို မိုးတွင်းအခါ အထက်ဘက် မုန်းတမံရေပြင်ကြီးက အန္တရာယ်ရေအမှတ်ထက် ၁၀ ပေ၊ ၁၅ ပေခန့် ရေပိုလွှဲကကျော်ကျပြီးတော့ တိတ်ဆိတ်တဲ့ညအခါ ရေပြင်ကြီး ရေစီးသံတစ်ဝုန်းဝုန်းအောက်မှာ ထိတ်လန့်ခြောက်ခြားဖွယ်ပါ။ အောက်ကကြီးအုံကြီးဝတမံကြီးကလည်း ရေပိုလွှဲအထက် ၁၄ ပေ၊ ၁၅ ပေကျော်ကျပြီး တမံရေပြင်ကြီးဟာ စေတုတ္တရာမြို့အနားကို တရိပ်ရိပ်တက်လာပါတယ်။ မြို့ တောင်ဘက်ကပ်ရပ်ဆီမီးချောင်းဟာလည်း နှစ်စဉ် မိုးကာလရောက်တိုင်း ရေကြီးရေလျှံလေ့ရှိပြီးတော့ စေတုတ္တရာမြို့ရဲ့ တောင်ဘက်နံဘေးက က.ပ.စ(၂၀)လမ်းဘောင်ကို ရေတိုက်စားကာ မြို့တောင်ဘက် ပိုင်း ၀နရပ်ကွက်၊ ဇေယျရပ်ကွက်တွေဟာ နှစ်စဉ် ရေဘေးကြုံ ရ၊ ကုန်းမြင့်ရာကို ပြေးရှောင်ကြရပါ တယ်။ ဒါကြောင့် နှစ်စဉ်ရေကြီးတိုင်း ဌာနဆိုင်ရာနှင့်ဒေသခံတွေဟာ ဒေသန္တရ သစ်၊ ဝါးတွေနဲ့ ရေဘေးကို ကြိုးစားကာကွယ်ကြရပါတယ်။ ဆီမီးချောင်းဟာ စေတုတ္တရာမြို့ရဲ့ အရှေ့တောင်ဘက် ပေ ၄၀၀၀ ခန့်အကွာမှာ ကြီးအုံကြီးဝတမံရေပြင်ဖြစ်တဲ့ မုန်းချောင်းထဲကို စီးဝင်ပါတယ်။ ဒါပေမဲ့ ကြီးအုံကြီးဝတမံရေပြင်ကြီးက ပိတ်ဆီးထားလို့ ဆီမီးချောင်းရေ စီးမထွက်နိုင်ဘဲနဲ့ အောင်းတက်ပြီးတော့ စေတုတ္တရာမြို့နဲ့လယ်ယာတွေကို နစ်မြုပ်အန္တရာယ်ပြုပြန်ပါတယ်။ ဒီနှစ် ၂၀၁၈-၂၀၁၉ ဘတ်ဂျက်နဲ့ က.ပ.စ(၂၀)ကနေပြီးတော့ ရေကာနံရံ ပေ ၁၇၀၀ ကို မြို့အထက်ဘက်မှာ တည်ဆောက်ခဲ့ လို့ မြို့ရဲ့ အထက်ပိုင်းကို အတိုင်းအတာတစ်ခုအထိ ရေဘေးအန္တရာယ်ကင်းဝေးနိုင်ပေမဲ့ မြို့က နေပြီးတော့ အောက်ဘက်တံတားအထိ ပေ ၂၆၀၀ ခန့်ကိုတော့ ရေကာနံရံတည်ဆောက်ပေးဖို့ အရေးတကြီးလိုအပ်နေတာဖြစ်ပါတယ်။ ဥက္ကဋ္ဌကြီးခင်ဗျား။ ကျေးဇူးပြုပြီးတော့ Power Point သုံးစွဲခွင့်ပြုပါခင်ဗျား။ ဒါကတော့ ကျွန်တော်တို့ စေတုတ္တရာမြို့ ဆီမီးချောင်းနဲ့မုန်းချောင်း ပြသနေတဲ့ပုံဖြစ်ပါတယ်။ ဆီမီးချောင်းဟာ စေတုတ္တရာမြို့ ရဲ့ တောင်ဘက်ကပ်ရပ်မှာ တည်ရှိတာပါ။ စေတုတ္တရာမြို့ ရဲ့ အရှေ့တောင်ဘက်မှာတော့ ကြီးအုံကြီးဝတမံရေပြင်ကြီးကို ပုံမှာမြင်ရတဲ့အတိုင်း တွေ့မြင်ရမှာဖြစ်ပါတယ်။ ဒါကတော့ မိုးတွင်း ကာလမှာ ဆီမီးချောင်းရေကြီးတဲ့အနေအထားပါခင်ဗျား။ နှစ်စဉ်နှစ်တိုင်းပဲ ရေဘေးအန္တရာယ်ကြုံ ရပြီးတော့ တာပေါင်ကြီးကို တိုက်စားကာ မြို့ကိုရေဘေးအန္တရာယ် မကြာခဏကြုံတွေ့နေကြရတဲ့ အနေအထားဖြစ်ပါတယ်။ ဒါကတော့ ကြီးုံကြီးဝတမံရေပြင်ကြီး ရေတက်လာတဲ့အနေအထားဖြစ်ပါတယ်။ ဒါကတော့ ရေဘေးအန္တရာယ်ကြုံတိုင်း ဒေသခံတွေ၊ ဌာနဆိုင်ရာတွေ စုပေါင်းပြီးတော့ ကာကွယ်နေကြရတဲ့အနေအထားဖြစ်ပါတယ်။ ပုံမှာပြထားတဲ့ အပြာရောင်မျဉ်းကတော့ က.ပ.စ(၂၀)က နေပြီးတော့ မကြာသေးခင်ကမှ တည်ဆောက်ခဲ့တဲ့ ရေကာနံရံဖြစ်ပါတယ်။ အောက်ဘက်အဝါရောင် မျဉ်းကတော့ စေတုတ္တရာမြို့မှ အောက်ဘက် ဆီမီးချောင်းတံတားအထိ ရေကာနံရံပြုလုပ်ပေးဖို့ လိုအပ်နေတဲ့နေရာဖြစ်ပါတယ်ခင်ဗျား။ ဒါကြောင့် စေတုတ္တရာမြို့သူမြို့သားများ နှစ်စဉ်တွေ့ကြုံခံစား နေရတဲ့ ထိတ်လန့်ကြောက်ရွံ့ဖွယ် ရေဘေးအန္တရာယ်မှကင်းဝေးဖို့ ကျွန်တော့်အနေနဲ့ လွှတ်တော် ဥက္ကဌကြီးမှတစ်ဆင့် မေးမြန်းလိုတဲ့မေးခွန်းကတော့ မုန်းတမံရေပြင်ကြီးရဲ့ အောက်မှာတည်ရှိပြီးတော့ ကြီးအုံကြီးဝတမံရေပြင်ကြီးရဲ့ ဧရိယာမှာပါဝင်ပြီး နံဘေးက တောင်ကျဆီမီးချောင်းတို့ ပတ်လည် ဝန်းရံနေတဲ့ မကွေးတိုင်းဒေသကြီး၊ စေတုတ္တရာမြို့ဟာ နှစ်စဉ် ရေဘေးအန္တရာယ်ကြုံ တွေ့နေရပါသဖြင့် ဆီမီးချောင်းရေတိုက်စားနစ်မြုပ်မှုမှကာကွယ်ရန် ရေကာနံရံတည်ဆောက်ပေးပါရန် အရေးတကြီး လိုအပ်နေတဲ့အတွက် တည်ဆောက်ပေးရန် အစီအစဉ်ရှိ/မရှိ ပြည်သူ့လွှတ်တော်ဥက္ကဋ္ဌကြီးမှတစ်ဆင့် လေးစားစွာ မေးမြန်းအပ်ပါတယ်။ အားလုံး ကိုယ်စိတ်နှစ်ဖြာ ကျန်းမာချမ်းသာကြပါစေ။</speech>
<speech type='speaker'>ပို့ဆောင်ရေးနှင့်ဆက်သွယ်ရေးဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='31'>ဦးကျော်မျိုး(ဒုတိယဝန်ကြီး၊ ပို့ဆောင်ရေးနှင့်ဆက်သွယ်ရေးဝန်ကြီးဌာန)</agency>လေးစား အပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်တော်ကြီးများ၊ ပြည်ထောင်စု အဆင့်အဖွဲ့အစည်းဝင်များနှင့် ဧည့်သည်တော်များအားလုံး မင်္ဂလာအပေါင်းနှင့်ပြည့်စုံကြပါစေကြောင်း ဆုမွန်ကောင်းတောင်းအပ်ပါတယ်။ မကွေးတိုင်းဒေသကြီး၊ စေတုတ္တရာမဲဆန္ဒနယ် ပြည်သူ့ လွှတ်တော်ကိုယ်စားလှယ် ဦးကျော်အောင်လွင်၏ မကွေးတိုင်းဒေသကြီး စေတုတ္တရာမြို့သည် နှစ်စဉ် ရေဘေးအန္တရာယ်ကြုံ တွေ့နေရပါသဖြင့် ဆီမီးချောင်းရေတိုက်စားနစ်မြုပ်မှုမှ ကာကွယ်ရန်အတွက် ရေကာတာတည်ဆောက်ပေးပါရန် အရေးတကြီးလိုအပ်နေပါသဖြင့် တည်ဆောက်ပေးရန် အစီအစဉ် ရှိ/မရှိနှင့်စပ်လျဉ်းတဲ့မေးခွန်းအပေါ် မကွေးတိုင်းဒေသကြီးအစိုးရအဖွဲ့နှင့် ပေါင်းစပ်ညှိနှိုင်း၍ ပို့ဆောင်ရေးနှင့်ဆက်သွယ်ရေးဝန်ကြီးဌာန၊ ဒုတိယဝန်ကြီး ကျွန်တော် ဦးကျော်မျိုးက ပြန်လည် ဖြေကြားမှာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ Power Point အသုံးပြု၍ ရှင်းလင်းတင်ပြခွင့်ပြုပါ ရန် တင်ပြအပ်ပါတယ်။ ဒါကတော့ ကိုယ်စားလှယ်တော်ကြီးလည်း တင်းပြခဲ့ပြီးတဲ့ပုံဖြစ်ပါတယ်။ ဆီမီးချောင်းဟာဆိုရင် ချင်းတောင်တန်းကနေ ချောင်းဖျားခံပြီးတော့ စေတုတ္တရာမြို့ရဲ့ အနောက်ဘက် ရှိ ခိုဝင်ကျေးရွာတောင်စွယ်ကနေပြီး ကွေ့ဝိုက်စီးဆင်းလာပြီး မုန်းချောင်းထဲကိုစီးဝင်တဲ့ တောင်ကျ ချောင်းဖြစ်ပြီး မိုးရာသီရေများချိန်မှာတော့ ရေစီးသန်ပြီး အနည်ပို့ချမှုများတဲ့ ချောင်းတစ်ခု ဖြစ်ပါ တယ်။ ဆီမီးချောင်းဟာဆိုရင် စေတုတ္တရာမြို့ရဲ့ တောင်ဘက်ကပ်လျက်ရှိတဲ့ ကာကွယ်ရေးပစ္စည်း ထုတ်လုပ်ရေးစက်ရုံအဝင်လမ်းကို ရေဦးထိုးစီးဆင်းပြီးနောက် အဲဒီလမ်းနှင့်အပြိုင်စီးဆင်းလျက်ရှိတဲ့ အတွက် မိုးရာသီရေများချိန်မှာ စက်ရုံအဝင်လမ်းကို ရေကျော်သဖြင့် စေတုတ္တရာမြို့ပေါ်ရှိ ရပ်ကွက် များ ရေကြီးရေလျှံမှုများ ကြုံတွေ့ရခြင်းဖြစ်ပါတယ်။ ဆီမီးချောင်းဟာဆိုရင် မိုးရာသီမှာ ကိုယ်စားလှယ်တော်ကြီးတင်ပြသွားတဲ့အတိုင်းပဲ အောက်ဘက်ရှိ မုန်းချောင်းရေရဲ့တောင့်ခံအား ကြောင့် ချောင်းကြမ်းပြင်မြင့်တက်လာမှုနဲ့ ကြီးအုံကြီးဝတမံရဲ့ ရေဝပ်ဧရိယာမှာကျရောက်နေမှုတို့ ကြောင့် စေတုတ္တရာမြို့မှာ တစ်နှစ်ထက်တစ်နှစ် ရေကြီးရေလျှံမှုများ ပိုမိုဆိုးရွားလာခဲ့ကြောင်း စိစစ် တွေ့ရှိရပါတယ်။ ၂၀၁၅ ခုနှစ် ဇူလိုင်လနှင့် ၂၀၁၈ ခုနှစ်ဇူလိုင်လတို့မှာ ရေကြီးရေလျှံမှု အဆိုးရွားဆုံး ဖြစ်ခဲ့ကြောင်းလည်း သိရှိရပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ လက်ရှိမှာ စက်ရုံအဝင်လမ်းဆိုရင် စေတုတ္တရာမြို့ အတွက် ရေတားတမံကဲ့သို့ ဖြစ်နေသော်လည်း ရေတိုက်စားမှုဆက်လက်ဖြစ်ပွားပါက စက်ရုံအဝင်လမ်း ပျက်စီးသွားမယ့်အပြင် စေတုတ္တရာမြို့ပါ ထိခိုက်မှုရှိလာမှာဖြစ်ပါတယ်။ စက်ရုံအဝင်လမ်းကို ဆီမီးချောင်းရေတိုက်စားမှုမှ ကာကွယ်နိုင်ရန်အတွက် ကာကွယ်ရေးပစ္စည်းထုတ်လုပ်ရေးစက်ရုံက အလျား ပေ ၁၄၆၀ ရှိ ကျောက်စီမြေထိန်းတမံကို တည်ဆောက်ပေးထားခဲ့သော်လည်း လုံလောက်တဲ့ ကာကွယ်မှုပေးနိုင်ခြင်းမရှိတဲ့အပြင် ပျက်စီးမှုအနည်းငယ်ရှိနေပြီဖြစ်ကြောင်း စိစစ်တွေ့ရှိရပါတယ်။ စေတုတ္တရာမြို့နှင့် ကာကွယ်ရေးပစ္စည်းထုတ်လုပ်ရေးစက်ရုံ အဝင်လမ်းတို့ကို ဆီမီးချောင်း ရေတိုက်စားမှုမှ ကာကွယ်နိုင်ရန် စေတုတ္တရာမြို့ရဲ့တောင်ဘက်ရှိ ငဖဲ-စေတုတ္တရာဆီမီးချောင်းတံတား နှင့် ခိုဝင်ကျေးရွာအကြား ကမ်းထိန်းလုပ်ငန်းဆောင်ရွက်ပေးရန် လိုအပ်တဲ့ စုစုပေါင်းအလျား ပေ ၆၄၂၀ ခန့်ရှိတဲ့အနက် က.ပ.စ ကတည်ဆောက်ပေးထားတဲ့ မြေထိန်းနံရံအလျားပေ ၁၄၆၀ ကိုချန်လှပ် ပြီးတော့ ကျန်ရှိတဲ့အလျား ပေ ၄၉၆၀ ခန့်ကို ကျောက်စီမြေထိန်းတမံ သို့မဟုတ် Steel Basket ကမ်းထိန်းတမံတည်ဆောက်ပေးပြီး အဆိုပါကမ်းထိန်းတမံကို Steel Basket ရေလွှဲရေကာ စုစုပေါင်း ၁၂ ခုဖြင့် တွဲဖက်တည်ဆောက်ပေးပါက ကမ်းပြိုမှုကိုကာကွယ်ပေးနိုင်မှာဖြစ်ကြောင်း ပို့ဆောင်ရေးနှင့် ဆက်သွယ်ရေးဝန်ကြီးဌာန၊ ရေအရင်းအမြစ်နှင့်မြစ်ချောင်းများ ဖွံ့ဖြိုးတိုးတက်မှုဦးစီးဌာနက ၂၉-၁၀၂၀၁၈ ရက်နေ့မှာ ကွင်းဆင်းတိုင်းတာစစ်ဆေးချက်များအရ တွေ့ရှိရပါတယ်။ အဲဒီလို တည်ဆောက် ပေးမယ်ဆိုပါက စုစုပေါင်း ရန်ပုံငွေ ကျပ် ၁၂၃၁.၃၇ သန်းခန့် လိုအပ်မည်ဖြစ်ကြောင်းကိုလည်း ခန့်မှန်းတွက်ချက်ထားပါတယ်။ ၎င်းအပြင် ကမ်းထိန်းတမံအထက်မှာ မြေထိန်းနံရံအဆင့်ဆင့်ကို တည်ဆောက်ပေးနိုင်မည်ဆိုပါက ရေကြီးရေလျှံမှုများကို ပိုမိုထိန်းသိမ်းနိုင်မှာဖြစ်ကြောင်း သုံးသပ် တွေ့ရှိရပါတယ်။ ဒါပေမဲ့လည်း မကွေးတိုင်းဒေသကြီး၊ စေတုတ္တရာမြို့နယ် ဆီမီးချောင်းရေတိုက်စား နစ်မြုပ်မှုမှ ကာကွယ်ရန်အတွက် တင်ပြခဲ့တဲ့ ကမ်းထိန်းတမံတည်ဆောက်ခြင်းနှင့် Steel Basket ရေလွှဲရေကာများ တွဲဖက်တည်ဆောက်ခြင်းလုပ်ငန်းများ ဆောင်ရွက်ရန်အတွက် လိုအပ်တဲ့ရန်ပုံငွေကို ၂၀၁၉-၂၀၂၀ ဘဏ္ဍာရေးနှစ် မကွေးတိုင်းဒေသကြီးအစိုးရအဖွဲ့ရန်ပုံငွေမှာလည်းကောင်း၊ ပြည်ထောင်စု ရန်ပုံငွေမှာလည်းကောင်း ထည့်သွင်းလျာထားခြင်းမရှိပါသဖြင့် လတ်တလော ဆောင်ရွက်ပေးနိုင်ခြင်း မရှိသေးပါကြောင်း မကွေးတိုင်းဒေသကြီးအစိုးရအဖွဲ့နှင့် ပေါင်းစပ်ညှိနှိုင်း၍ ဖြေကြားအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>မိုက်ပေးပါ။</speech>
<speech><mp id='262'>ဦးကျော်အောင်လွင်(စေတုတ္တရာမဲဆန္ဒနယ်)</mp>ယခုလို ပြည့်ပြည့်စုံစုံ ဖြေကြားပေးသွားတဲ့ အတွက် အထူးပဲကျေးဇူးတင်ရှိပါတယ်။ ယခုဘတ်ဂျက်နှစ်မှာ ဆောင်ရွက်ပေးနိုင်ခြင်းမရှိဘူးဆိုရင် မြို့အတွက် နှစ်ကာလရှည်လျားစွာအန္တရာယ်ပြုနေတဲ့ ဆီမီးချောင်းရေတိုက်စားမှုကို စေတုတ္တရာ မြို့သူမြို့သားတွေရဲ့ ရေဘေးအန္တရာယ်ကကာကွယ်ဖို့ မည်သည့်အချိန်၊ မည်သည့်ကာလမှာဆောင်ရွက်ပေးနိုင်မည်နဲ့ပတ်သက်ပြီးတော့ တစ်ဆက်တစ်စပ်တည်း ကျွန်တော့်အနေနဲ့ မေးမြန်းအပ်ပါ တယ်။ ကျေးဇူးပါခင်ဗျား။</speech>
<speech type='speaker'>သက်ဆိုင်ရာဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='31'>ဦးကျော်မျိုး(ဒုတိယဝန်ကြီး၊ ပို့ဆောင်ရေးနှင့်ဆက်သွယ်ရေးဝန်ကြီးဌာန)</agency>လေးစား အပ်ပါသော ဥက္ကဋ္ဌကြီးခင်ဗျား။ ကိုယ်စားလှယ်တော်ကြီးမေးမြန်းတဲ့မေးခွန်းကလည်း အင်မတန် မေးသင့်တဲ့မေးခွန်းဖြစ်ပါတယ်။ ကျွန်တော့်အနေနဲ့ကတော့ ၂၀၁၉-၂၀၂၀ ခုနှစ်အတွက် ဘတ်ဂျက် လျာထားမှုမရှိဘူးပဲ ဖြေကြားခဲ့တာပါ။ ဒါပေမဲ့ ကိုယ်စားလှယ်တော်ကြီး ကနဦးမေးခွန်း ကျိုးကြောင်း ဖော်ပြချက် တင်ပြသွားတဲ့အထဲမှာလည်း ကျွန်တော့်အနေနဲ့ စိုးရိမ်မိတာက အပေါ်ကမုန်းချောင်းတမံနဲ့ အောက်က ကြီးအုံကြီးဝတမံတို့က လက်ရှိမှာဆိုလည်း ရေပိုလွှဲကို ရေကျော်နေတဲ့ အနေအထားရှိပါ တယ်။ ကျွန်တော့်အနေနဲ့ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာနနဲ့ အလွတ်သဘောမျိုး စုံစမ်းတဲ့အခါမှာတော့ သူတို့အနေနဲ့ကတော့ နှစ်စဉ်ဆီမီးချောင်းကို ငဖဲ-စေတုတ္တရာကားလမ်း တံတားကနေပြီးတော့ စေတုတ္တရာမြို့ကြားမှာ သူတို့က Backhoe တွေနဲ့ဝင်ပြီးတော့ နုန်းကျတာတွေ၊ ကျောက်စရစ်ခဲတွေကို သူတို့ နှစ်စဉ်ဖယ်ရှားတယ်လို့ သိရှိရပါတယ်။ ဒီနှစ်လည်း အဲဒီလို ဆောင်ရွက် ပေးမယ်လို့ သိရှိရပါတယ်။ ကိုယ်စားလှယ်တော်ကြီးဆက်စပ်မေးခွန်းတဲ့မေးခွန်းအရတော့ ကျွန်တော်တို့လည်း ကမ်းပြို ကမ်းစား ကာကွယ်ရေးကိစ္စမှာ ၂၀၁၃-၂၀၁၄ ခုနှစ်ကတည်းက ကျွန်တော်တို့က ပြည်နယ်နဲ့တိုင်းဒေသကြီး ရန်ပုံငွေကနေ ဆောင်ရွက်ဖို့ဆိုပြီးတော့ မူဝါဒချမှတ်ထား တာရှိပါတယ်။ ဒါကြောင့်မို့လို့ နောက်နှစ်တွေမှာ ဘတ်ဂျက်လျာထားနိုင်မှုရှိ/မရှိဆိုတာကတော့ တိုင်းဒေသကြီးအစိုးရအဖွဲ့နဲ့ညှိနှိုင်းပြီးတော့ သူတို့ရဲ့ သဘာဝဘေးအန္တရာယ်ကာကွယ်ရေးကို ဦးစားပေးအစီအစဉ်နဲ့ ဘတ်ဂျက်လျာထားတဲ့အပေါ် မူတည်ပြီးတော့ ကျွန်တော်တို့ ပို့ဆောင်ရေးနှင့် ဆက်သွယ်ရေးဝန်ကြီးဌာန၊ ရေအရင်းအမြစ်နှင့်မြစ်ချောင်းများ ဖွံ့ဖြိုးတိုးတက်မှုဦးစီးဌာနအနေနဲ့ ကတော့ နည်းပညာအကူအညီနဲ့ ဆောင်ရွက်ပေးသွားမှာဖြစ်ပါတယ်။ ဒါကြောင့်မို့လို့ ဥက္ကဌကြီးမှ တစ်ဆင့် ကိုယ်စားလှယ်တော်ကြီးကို အကြံပြုလိုတာကတော့ တိုင်းဒေသကြီး/ပြည်နယ်အစိုးရအဖွဲ့ကို ညှိနှိုင်းပြီးတော့ ဒီဟာလေးတွေကို ပြည်ထောင်စုကို တင်ပြမယ်ဆိုရင်တော့ ကျွန်တော်တို့အနေနဲ့ သက်ဆိုင်ရာနဲ့ညှိနှိုင်းပြီးတော့ ဆောင်ရွက်ပေးသွားနိုင်မှာဖြစ်ပါကြောင်း ပြန်လည်ဖြေကြားအပ်ပါ တယ်။ ကျေးဇူးတင်ပါတယ်။</speech>
<title>ပေါင်မြို့နယ်အတွင်းရှိ ရေစီးရေလာကောင်းမွန်သော ချောင်း၊ မြောင်းများကို မြေဖို့ကျူးကျော်ပြီး အကွက်ချရောင်းချခြင်းကြောင့် သဘာဝအရင်းအမြစ်များ ပျောက်ဆုံးသွားနိုင်သည့်ဘေးမှ မည်သို့ ကာကွယ်ထိန်းသိမ်းပေးရန်နှင့် ကျူးကျော်သူများကို ဥပဒေနှင့်အညီ မည်သို့ထိရောက်စွာ အရေးယူ မည်တို့ကို သိလိုခြင်းနှင့် စပ်လျဉ်းသည့်မေးခွန်း</title>
<speech type='speaker'>ပေါင်မဲဆန္ဒနယ်မှ ဒေါ်မိကွန်ချမ်း မေးမြန်းဖို့ ဖြစ်ပါတယ်</speech>
<speech><mp id='313'>ဒေါ်မိကွန်ချမ်း(ပေါင်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ဧည့်သည်တော်များအားလုံး မင်္ဂလာပါလို့ ကျွန်မ နှုတ်ခွန်းဆက်သအပ်ပါတယ်။ ကျွန်မကတော့ ပေါင်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်မိကွန်ချမ်းဖြစ်ပါတယ်။ ကျွန်မမေးလိုတဲ့ မေးခွန်းကတော့ ရေစီးရေလာကောင်းမွန်တဲ့ ချောင်း၊ မြောင်းများကို မြေဖို့ကျူးကျော်ပြီး အကွက်ချ ရောင်းချနေတဲ့အတွက်ကြောင့် သဘာဝရေအရင်းအမြစ် မြစ်၊ ချောင်းများပျောက်ဆုံးသွားနိုင်တဲ့ဘေးမှ ကာကွယ်ထိန်းသိမ်းစောင့်ရှောက်ပေးနိုင်ရန်နှင့် ကျူးကျော်သူများကို ထိရောက်စွာ ဥပဒေနှင့်အညီ မည်သို့အရေးယူနိုင်မည်ကို သိရှိလို၍ မေးခွန်းမေးမြန်းရခြင်းဖြစ်ပါတယ်။ လေးစားအပ်ပါသော ဥက္ကဋ္ဌကြီးရှင်။ အထက်ပါအကြောင်းအရာနှင့်ပတ်သက်၍ မြန်မာနိုင်ငံ အနှံ့အပြားမှာရှိတဲ့ ကျူးကျော်ဝင်ရောက်နေထိုင်ရာမှာ လယ်ယာမြေတွေပေါ် မြေလွတ်၊ မြေရိုင်းတွေ ပေါ်၊ စားကျက်မြေနှင့် ဌာနဆိုင်ရာမြေများအပြင် မြစ်၊ ချောင်း၊ အင်းအိုင်များကိုပါ ကျူးကျော်နေ တာတွေကို တွေ့ရှိရပါတယ်။ မြေပြင်ပေါ်မှာကျူးကျော်တာထက် သဘာဝအလျောက် ရေစီးရေလာကောင်းမွန်တဲ့အရင်းအမြစ်ဖြစ်တဲ့ ချောင်း၊ မြောင်းများအပေါ် ကျူးကျော်ခြင်းသည် မိုးရာသီမှာ ရေကြီး ရေလျှံခြင်း၊ နွေရာသီတွေမှာ ရေခန်းခြောက်ပြီး ရေရှားပါးခြင်းနဲ့လည်း ကြုံတွေ့နိုင်တဲ့အတွက်ကြောင့် သဘာဝပတ်ဝန်းကျင်ကို ထိခိုက်စေနိုင်ပြီး ဂေဟစနစ်ကိုလည်း ဖျက်ဆီးစေနိုင်ပါတယ်။ လယ်ယာမြေ စိုက်ပျိုးတဲ့ဒေသဖြစ်တဲ့နေရာတွေမှာ လယ်ယာမြေတွေကို ရေလွှမ်းမိုးခြင်းခံရတယ်။ လယ်သမားများရဲ့ ဒုက္ခတွေက ကြုံတွေ့နေရတာကိုလည်း တွေ့ရှိရပါတယ်။ ဥက္ကဌကြီးရှင်။ ကျွန်မတို့ရဲ့ မွန်ပြည်နယ် ပေါင်မြို့နယ်မှာဆိုရင် ပင်လယ်ရေအတက်အကျ စီးဆင်းနေတဲ့ချောင်းများဖြစ်တဲ့ ထန်းပင်ချောင်ကြီး ကျေးရွာနှင့် ရွာလေးပိုင်းထိခရွတ်ချောင်း၊ သပြု ကျောင် ကျေးရွာကနေစပြီးတော့ စီးဆင်းပြီးတော့ ဆားချောင်းသည် ပေါင်မြို့ တစ်ခုလုံးကို ပတ်ပတ်လည်စီးဆင်းနေပြီး ပင်လယ်ဘက်ကိုထွက်ပေါက် အဖြစ် ဆက်စပ်ပြီးတော့ စီးဆင်းနေပါတယ်။ ချောင်းကမ်းစပ်မှာ နုန်းတင်တဲ့မြေသားတွေကို ထပ်မံမြေဖို့ပြီးတော့ မြေကွက်ရိုက်ပြီး ခြံခတ်ပြီးကျူးကျော်နေထိုင်တဲ့အတွက်ကြောင့် ချောင်းသည် တဖြည်းဖြည်းကျဉ်းမြောင်းလာတာဖြစ်ပါတယ်။ Power Point အသုံးပြုခွင့်ပြုပါရှင်။ ဒါက ကျွန်မတို့ရဲ့ ချောင်းတွေပေါ်မှာ အိမ်တွေက တဖြည်းဖြည်းခြံခတ်တဲ့အပိုင်းတွေ တွေ့ရပါတယ်။ အခိုင်အမာကို တည်ဆောက်ထားတာရှိပါတယ်။ ဒါက ဘေးနားကနေပြီးတော့ တဖြည်းဖြည်းကျူးပြီးတော့ ဆောက်ထားတဲ့အပိုင်းတွေပါ။ ဒါက ကြုံ ကကျေးရွာဆိုတဲ့ ကျွန်မတို့ ဒါ ရန်ကုန်၊ မော်လမြိုင် လမ်းရဲ့ ဘေးနားမှာရှိတဲ့ ချောင်းပေါ့နော်။ ချောင်းဆိုတာ ရေတံခွန်ကစီးဆင်းလာတဲ့ ရေတစ်လျောက် လုံးကို ဒီကနေ ချောင်းကြီးပေါ်ကနေ ပြန်သွားရပါတယ်။ အဲဒီမှာ ကျွန်မတို့ မြေကွက်တွေ ဖော်ထား တာကိုတွေ့ရမှာဖြစ်ပါတယ်။ ဒီမြေကွက်ရဲ့အခြေအနေကို ကြည့်ခြင်းအားဖြင့် ဒီမြေကွက်ရဲ့ ပိုင်ရှင်သည် ကျွန်မတို့ရဲ့ မြို့နယ် မှာ လမ်းဦးစီးရဲ့မြေပိုင်ထားတာ ဖြစ်ပါတယ်။ ဒီမြေကိုခွင့်ပြု တာကတော့ မြေစာရင်းဌာနကနေပြီးတော့ ပိုင်ဆိုင်ခွင့်၊ ခွင့်ပြုချက်ပေးထားပါတယ်။ ဒါကတော့ ဒီချောင်းရဲ့ ဟိုဘက်။ လမ်းရဲ့ ဟိုဘက်မှာ ပိုင်ရှင်တစ်ဦးပေါ့နော်။ ဒါပုဂ္ဂလိကပိုင်ထားတာ။ ဒါကိုလည်း ကျူးကျော်ပြီးတော့ ခြံခတ်ထားတာဖြစ်ပါ တယ်။ တံတားဟာလည်း တော်တော်လေးကို အခု တဖြည်းဖြည်းနဲ့ ရေလမ်းကြောင်းလွဲလာတဲ့အတွက် တံတားကိုလည်း အောက်ခြေမှာ ပြိုပျက်နေတာကို တွေ့ရှိရပါတယ်။ ဒါက ကျွန်မတို့ ထန်းပင်ချောင်မှာ ရှိတဲ့ ချောင်းအကြီးကြီး။ ဒါပင်လယ်ဘက်ကိုထွက်ပေါက် ရေထွက်ပေါက်သွားတဲ့ချောင်းမှာ ဒါကြီးကို မြေဖို့လိုက်တာ တော်တော်လေးကို ကျဉ်းသွားပြီးတဲ့အပြင်ကို ကျူးကျော်တဲ့အိမ်တွေက တဖြည်းဖြည်း ခိုင်ခိုင်မာမာ ဖြစ်လာတာတွေ့ရပါတယ်။ ဒီလိုမျိုး ချောင်းတွေအပေါ် ခြံခတ်တဲ့အတွက် နှစ်တိုင်း ကြုံတွေ့ရတဲ့ ရေလွှမ်းမိုးမှုတွေဟာ အမြဲတမ်းလမ်းပေါ်မှာတွေကော၊ အိမ်တွေပေါ်မှာကော၊ ကျေးရွာ တွေမှာကော၊ လယ်ယာမြေတွေမှာကော နှစ်တိုင်းကြုံတွေ့ရတာဖြစ်ပါတယ်။ ဥက္ကဋ္ဌကြီးရှင်။ ဒီလိုမျိုး ချောင်းတွေ၊ မြောင်းတွေအပေါ်ကို ရဲရဲဝံ့ဝံ့ကျူးကျော်ပြီးတော့ အိမ်ဆောက်ရဲတယ်ဆိုတာ ဌာနဆိုင်ရာတွေနဲ့ပတ်သက်တဲ့လူတွေရှိနေပါတယ်။ မြေစာရင်းဌာနတွေ၊ လမ်းတံတားတွေ၊ ဆောက်လုပ်ရေးတွေ၊ ရေအရင်းအမြစ်ဌာနတွေနဲ့ အုပ်ချုပ်ရေးပိုင်းတွေမှာလည်း ဆက်စပ်မှုရှိတယ်ဆိုတာ ငြင်းလို့မရပါဘူး။ နိုင်ငံတော်သည် သက်ဆိုင်ရာ၊ ဌာနဆိုင်ရာတွေမှာ ဥပဒေ၊ နည်းဥပဒေတွေ ပြဋ္ဌာန်းပေးထားပါတယ်။ ဥပဒေနှင့်အညီဆောင်ရွက်ခဲ့မယ်ဆိုရင် စပြီးမြေဖို့ကတည်း က တားဆီးပြီးသားဖြစ်ရမယ်။ အရေးယူပြီးသားဖြစ်ရမယ်။ အိမ်အလုံးလောက်ကို အကောင်အထည် ဖော်တဲ့အထိ ဖြစ်စရာအကြောင်းမရှိပါဘူး။ ဒါကိုလည်း သက်ဆိုင်ရာမှ ဝန်ကြီးဌာနတွေကနေ မိမိရဲ့ အောက်ခြေဝန်ထမ်းများရဲ့ လုပ်ရပ်တွေကိုလည်း ပြန်လည်ပြီးတော့ စိစစ်အရေးယူသင့်ကြောင်းလည်း ဥက္ကဌကြီးမှတစ်ဆင့် ပြောကြားလိုပါတယ်။ ဒါကြောင့် ကျွန်မမေးချင်တဲ့မေးခွန်းကတော့ သက်ဆိုင်ရာ ဝန်ကြီးဌာနအနေနဲ့ ချောင်းများ၊ မြောင်းများကို ပြန်လည်တူးဖော်ပေးပြီး ကာကွယ်ထိန်းသိမ်းစောင့် ရှောက်ပေးရန်နှင့် ကျူးကျော်တဲ့သူများကို ထိရောက်စွာဥပဒေနှင့်အညီ မည်သို့အရေးယူဆောင်ရွက် မယ်ဆိုတာကို သိရှိလို၍ မေးမြန်းရခြင်းဖြစ်ပါတယ်။ ကျေးဇူးအများကြီးတင်ပါတယ်။</speech>
<speech type='speaker'>ပို့ဆောင်ရေးနှင့် ဆက်သွယ်ရေးဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='31'>ဦးကျော်မျိုး(ဒုတိယဝန်ကြီး၊ ပို့ဆောင်ရေးနှင့် ဆက်သွယ်ရေးဝန်ကြီးဌာန)</agency>လေးစား အပ်ပါသော ဥက္ကဋ္ဌကြီးခင်ဗျား။ မွန်ပြည်နယ်၊ ပေါင်မဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါ်မိကွန်ချမ်း၏ မွန်ပြည်နယ်၊ ပေါင်မြို့နယ်အတွင်းရှိ ရေစီးရေလာကောင်းမွန်သော ချောင်း၊ မြောင်းများကို မြေဖို့ကျူးကျော်ပြီး အကွက်ချရောင်းချနေသောကြောင့် သဘာဝရေအရင်းအမြစ်များ၊ မြစ်ချောင်း၊ မြောင်းပျောက်ဆုံးသွားနိုင်သည့်ဘေးမှ ကာကွယ်ထိန်းသိမ်းစောင့်ရှောက်ပေးနိုင်ရန်နှင့် ကျူးကျော်သူများကို ထိရောက်စွာ ဥပဒေနှင့်အညီ မည်သို့အရေးယူနိုင်မည်ကို သိရှိလိုခြင်းနှင့် စပ်လျဉ်းတဲ့ မေးခွန်းအပေါ် မွန်ပြည်နယ်အစိုးရအဖွဲ့နှင့် ပေါင်းစပ်ညှိနှိုင်း၍ ပို့ဆောင်ရေးနှင့် ဆက်သွယ်ရေးဝန်ကြီးဌာနက ပြန်လည်ဖြေကြားမှာဖြစ်ပါတယ်။ မွန်ပြည်နယ်၊ ပေါင်မြို့နယ်ရပ်ကွက်နဲ့ ကျေးရွာအုပ်စုများအတွင်းရှိ ချောင်းနှင့်မြောင်းများ၏ မူလဧရိယာပေါ်သို့ ရေစီးရေလာနှောင့်နှေးစေ သည့် တိုးချဲ့ ကျူးကျော်ဆောက်လုပ်ထားသော နေအိမ်များ၊ အိမ်ခြံမြေများကိုဥပဒေနှင့်အညီ အရေးယူ ဆောင်ရွက်နိုင်ရေးအတွက် မြို့နယ်အုပ်ချုပ်ရေးမှူးက ဥက္ကဋ္ဌအဖြစ် ဦးဆောင်ပြီး မြို့နယ်ရဲတပ်ဖွဲ့၊ မြို့နယ်လူဝင်မှုကြီးကြပ်ရေးနှင့် အမျိုးသားမှတ်ပုံတင်ရေးဦးစီးဌာန၊ မြို့နယ်မီးသတ်ဦးစီးဌာန၊ မြို့နယ် လမ်းဦးစီးဌာန၊ မြို့နယ်လယ်ယာမြေစီမံခန့်ခွဲရေးနှင့် စာရင်းအင်းဦးစီးဌာန၊ မြို့နယ်ဒုတိယဥပဒေအရာရှိ၊ မြို့နယ်ဆည်မြောင်းနှင့် ရေအသုံးချမှုစီမံခန့်ခွဲရေးဦးစီးဌာနတို့က အဖွဲ့ဝင်များအဖြစ်ပါဝင်ပြီး မြို့နယ်စည်ပင်သာယာရေးအဖွဲ့အမှုဆောင်အရာရှိက အတွင်းရေးမှူးအဖြစ် ဆောင်ရွက်တဲ့ ကျူးကျော် ရှင်းလင်းရေးမြို့နယ်ကြီးကြပ်မှုကော်မတီကို ၂-၁၀-၂၀၁၈ ရက်နေ့တွင် ကျင်းပပြုလုပ်တဲ့ ပေါင်မြို့နယ် စီမံခန့်ခွဲမှုကော်မတီအစည်းအဝေး အမှတ်စဉ်(၁၉/၂၀၁၈)၏ ဆုံးဖြတ်ချက်အရ ပေါင်မြို့နယ် စီမံခန့်ခွဲမှုကော်မတီက ဖွဲ့စည်းတာဝန်ပေးအပ်ထားကြောင်း မွန်ပြည်နယ်အစိုးရအဖွဲ့က ပေါင်းစပ် ဖြေကြားထားပါတယ်။ ဆက်လက်ပြီးတော့ အဆိုပါကျူးကျော်ရှင်းလင်းရေး မြို့နယ်ကြီးကြပ်ရေးကော်မတီဟာဆိုရင် ချောင်း၊ မြောင်းများရဲ့ မူလဧရိယာပေါ်သို့ တိုးချဲ့ကျူးကျော်ဆောက်လုပ်ထားတဲ့နေအိမ်များ၊ အိမ်ခြံမြေများကို ရှင်းလင်းဖယ်ရှားအရေးယူဆောင်ရွက်နိုင်ရေးအတွက် စီမံချက်ရေးဆွဲပြီး ကျူးကျော်နေမှုများ အပေါ် ဦးစွာ စာရင်းအချက်အလက်များကောက်ယူ၍ မြေအမျိုးအစားအလိုက် သက်ဆိုင်ရာ ဌာနများက ရှင်းလင်းဖယ်ရှားနိုင်ရန် ပြည်နယ်အစိုးရအဖွဲ့ရဲ့ ခွင့်ပြုချက်ဖြင့် တစ်နေရာချင်းစီအလိုက် လုပ်ထုံးလုပ်နည်းများနှင့်အညီ ဆောင်ရွက်ရန်၊ အချိန်ကာလကြာမြင့်နေသည့် ကျူးကျော်မှုများကို သက်ဆိုင်ရာဌာနမှ ကြိုတင်အသိပေးပြီး သတ်မှတ်ကာလအတွင်း ဖျက်သိမ်းခြင်းမရှိပါက တရားစွဲဆို သွားရန်နှင့် ပြည်ထောင်စုက ချမှတ်ထားတဲ့ မူဝါဒများနှင့်အညီ အရေးယူဆောင်ရွက်နိုင်ရေးအတွက်ဆောင်ရွက်လျက်ရှိပါကြောင်းကိုလည်း မွန်ပြည်နယ်အစိုးရအဖွဲ့ က ပေါင်းစပ်ဖြေကြားထားပါတယ်။ ပို့ဆောင်ရေးနှင့် ဆက်သွယ်ရေးဝန်ကြီးဌာနက စီမံခန့်ခွဲတဲ့ ၂၀၀၆ ခုနှစ် ရေအရင်းအမြစ်နှင့် မြစ်ချောင်းများထိန်းသိမ်းရေးဥပဒေ ပုဒ်မ ၁၂ မှာဆိုရင် မည်သူမျှ မြစ်ချောင်းနယ်၊ ကမ်းပါးနယ်နှင့် ကမ်းနားနယ်တို့မှာ သက်ဆိုင်ရာအစိုးရဌာန၊ အဖွဲ့အစည်းရဲ့ ခွင့်ပြုချက်မရှိဘဲ ဥယျာဉ်ခြံမြေ စိုက်ပျိုး ခြင်း၊ မြေတူးခြင်း၊ မြေဖို့ခြင်း၊ နုန်းဖမ်းခြင်း၊ အင်းပတ်ခြင်း၊ တမံဖို့ခြင်း သို့မဟုတ် တုတ်ရိုက်ခြင်းမပြုရ ဟု ပြဋ္ဌာန်းတားမြစ်ထားပါတယ်။ အဆိုပါဥပဒေရဲ့ ပုဒ်မ ၂၆ မှာ ပုဒ်မ ၁၂ ပါ တားမြစ်ချက်တစ်ရပ်ရပ် ကို ဖောက်ဖျက်ကျူးလွန်ကြောင်း ပြစ်မှုထင်ရှားစီရင်ခြင်းခံရလျှင် အဲဒီသူကို နှစ်နှစ်ထက်မပိုသော ထောင်ဒဏ်ဖြစ်စေ၊ အနည်းဆုံးကျပ် ၃၀၀၀၀၀ မှ အများဆုံးကျပ် ၇၀၀၀၀၀ ထက်မပိုသော ငွေဒဏ် ဖြစ်စေ၊ ဒဏ်နှစ်ရပ်လုံးဖြစ်စေ ချမှတ်နိုင်သည်ဟု ပြဋ္ဌာန်းထားပါတယ်။ မူလ ၂၀၀၆ ခုနှစ်ဥပဒေတွင် ငွေဒဏ်ကို ကျပ် ၃၀၀၀၀ သာသတ်မှတ်ထားခဲ့ရာမှ ၂၀၁၇ ခုနှစ်တွင် ငွေဒဏ်ကို တိုးမြှင့်ပြင်ဆင် ခဲ့ခြင်းဖြစ်ပါတယ်။ အလားတူပဲ ရေအရင်းအမြစ်နှင့် မြစ်ချောင်းများ ထိန်းသိမ်းရေးဥပဒေပုဒ်မ ၂၃ ပုဒ်မခွဲ(ခ)မှာ မည်သူမျှ ရေအရင်းအမြစ်နှင့် မြစ်ချောင်းများဖွံ့ဖြိုးတိုးတက်ရေးဦးစီးဌာန၏ ထောက်ခံချက်မရှိဘဲ မြစ်ချောင်းနယ်၊ ကမ်းပါးနယ်နှင့် ကမ်းနားနယ်တို့တွင် အဆောက်အအုံများနှင့် တံတားများ၊ လမ်းများနှင့် ကမ်းထိန်းအဆောက်အအုံများ၊ မြစ်ကမ်းထိန်းသိမ်းရေးလုပ်ငန်းများ ဆောင်ရွက်ခြင်းမပြု ရဟုလည်း ပြဋ္ဌာန်းတားမြစ်ထားပါတယ်။ အဲဒီဥပဒေရဲ့ ပုဒ်မ ၂၅ တွင် ပုဒ်မ ၂၃ ပါ တားမြစ်ချက် တစ်ရပ်ရပ်ကို ဖောက်ဖျက်ကျူးလွန်ကြောင်း ပြစ်မှုထင်ရှားစီရင်ခြင်းခံရလျှင် အဲဒီသူကို သုံးနှစ်ထက် မပိုသော ထောင်ဒဏ်ဖြစ်စေ၊ အနည်းဆုံးကျပ် ၅၀၀၀၀၀ မှ အများဆုံး ကျပ် ၁၀ သိန်းထက်မပိုသော ငွေဒဏ်ဖြစ်စေ၊ ဒဏ်နှစ်ရပ်လုံးဖြစ်စေချမှတ်နိုင်သည်ဟုလည်း ပြဋ္ဌာန်းထားပါတယ်။ မူလ ၂၀၀၆ ခုနှစ်ဥပဒေတွင် ငွေဒဏ်ကို ကျပ် ၅၀၀၀၀ သတ်မှတ်ထားခြင်းကို ၂၀၁၇ ခုနှစ်မှာ ငွေဒဏ် တိုးမြှင့်ပြင်ဆင်ခဲ့ခြင်းဖြစ်ပါတယ်။ ရေအရင်းအမြစ်နှင့် မြစ်ချောင်းများ ထိန်းသိမ်းရေးဥပဒေပုဒ်မ ၃၅ မှာ ဤဥပဒေအရ တရားစွဲဆိုတဲ့ ပြစ်မှုများကို မြန်မာနိုင်ငံရဲတပ်ဖွဲ့က အရေးယူပိုင်ခွင့်ရှိတဲ့ ပြစ်မှုများ အဖြစ် သတ်မှတ်ထားပါတယ်။ ရေအရင်းအမြစ်နှင့် မြစ်ချောင်းများထိန်းသိမ်းရေးဥပဒေပုဒ်မ ၄ ပုဒ်မခွဲ(ခ)အရ ယခင်ပို့ဆောင် ရေးဝန်ကြီးဌာနက ၂၈-၃-၂၀၁၃ ရက်စွဲပါအမိန့်ကြော်ငြာစာအမှတ်(၁၀၃/၂၀၁၃) ဖြင့် ကမ်းပါးနယ်နှင့် ဆက်စပ်ပြီး ကမ်းထိန်းလုပ်ငန်း၊ ရေလမ်းထိန်းလုပ်ငန်းနှင့် မြစ်ချောင်းဖွံ့ဖြိုးရေးလုပ်ငန်းများဆောင်ရွက်ရန်လိုအပ်တဲ့ ကမ်းနားနယ်အဖြစ် ဒီရေအမြင့်ဆုံးတက်ချိန်၌ မြစ်ရေရောက်ရှိသည့် သို့မဟုတ် မြစ်ရေတက်ချိန်အမြင့်ဆုံး ပုံမှန်ရေမြင့်အမှတ်ရောက်ရှိသည့် ကမ်းပါးနယ်မှ ကုန်းတွင်းပိုင်း သို့ ပေ ၁၅၀ အထိရှိသော မြေနယ်နိမိတ်ကို ကမ်းနားနယ်အဖြစ် သတ်မှတ်ကြေငြာထားပြီး ဖြစ်ပါ တယ်။ သို့ဖြစ်ပါ၍ ပို့ဆောင်ရေးနှင့်ဆက်သွယ်ရေးဝန်ကြီးဌာန၊ ရေအရင်းအမြစ်နှင့် မြစ်ချောင်းများ ဖွံ့ဖြိုးတိုးတက်ရေးဦးစီးဌာနအနေဖြင့် မွန်ပြည်နယ်၊ ပေါင်မြို့နယ်အတွင်းရှိ သဘာဝရေအရင်းအမြစ် များ၊ မြစ်၊ ချောင်း၊ မြောင်းပျောက်ဆုံးသွားနိုင်သည့် ဘေးမှကာကွယ်ထိန်းသိမ်းစောင့်ရှောက်ပေးနိုင် ရေးအတွက် မြစ်ချောင်းနယ်၊ ကမ်းပါးနယ်နှင့် ကမ်းနားနယ်အတွင်း ရေအရင်းအမြစ်နှင့် မြစ်ချောင်း များထိန်းသိမ်းရေးဥပဒေ၊ နည်းဥပဒေများနှင့်အညီ ဒေသအာဏာပိုင်များနှင့် ပေါင်းစပ်ညှိနှိုင်း၍ အရေးယူဆောင်ရွက်သွားမှာဖြစ်ပါကြောင်း ဖြေကြားအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>မိုက်ပေးပါ။</speech>
<speech><mp id='313'>ဒေါ်မိကွန်ချမ်း(ပေါင်မဲဆန္ဒနယ်)</mp>ဥက္ကဌကြီးရှင်။ ဆက်စပ်မေးခွန်းလေး မေးခွင့် ပြုပါရှင်။ ဒုတိယဝန်ကြီးဖြေကြားသွားတာကတော့ အရေးယူဆောင်ရွက်ဖို့ ဒီဟာကို ဖြေသွားတာကတော့ ကြားရပါတယ်။ ကျွန်မမေးလိုတဲ့မေးခွန်းကတော့ ဒီကျူးလွန်တဲ့သူတွေက ဌာနဆိုင်ရာကနေသတိပေး တယ်။ စာတွေပို့တယ်။ တစ်ကြိမ်ပေးတယ်။ နှစ်ကြိမ်ပေးတယ်။ တစ်ကြိမ်ပေးတဲ့အချိန်မှာ အိမ်က နောက်ထပ်တစ်ထပ်ပြီးသွားပြီ။ နောက်တစ်ကြိမ်ထပ်ပေးတဲ့အချိန်မှာ နှစ်ထပ်ပြီးသွားပြီ။ တချို့ဆိုရင် အိမ်က ခိုင်ခိုင်မာမာသုံးထပ်ဖြစ်သွားတဲ့အချိန်ထိမှာ ဒီဟာက ဘယ်လိုအရေးယူဆောင်ရွက်ရမလဲ ဆိုတဲ့ဟာကိုလည်း အဲဒါကိုလည်းဖြေကြားစေလိုပါတယ်။ ဒါကို ဒီဌာနဆိုင်ရာတွေနဲ့ ဒီအိမ်တွေကို ဒီအတိုင်းပဲ ဆက်ပြီးတော့ ဆောက်ခွင့်ပေးမှာလား။ ဒီတိုင်းပဲသွားမှာလား။ ဒီတိုင်းသွားမယ်ဆိုရင် နောက်လူတွေက ဒီဟာအပေါ်မှာ သူလည်းဆောက်လို့ရတယ်ဆိုရင် ကိုယ်လည်းကျူးမှာပဲ။ ဒါက ဆက်စပ်မှုက အများ ကြီးကိုလက်ညှိုးထိုးစရာတွေဖြစ်လာပါတယ်။ ဒါကိုထိထိရောက်ရောက်မည်သို့ဆောင်ရွက်ပေးမှာလဲ။ ဒီအိမ်လုံးတွေဖြစ်သွားပြီးတဲ့အပြင် ဒီအပေါ်မှာ အရေးယူဆောင်ရွက်မှုက ဒဏ်ငွေနဲ့ပဲလား။ ဒါမှမဟုတ် ဒဏ်ငွေကတော့ လူတိုင်းပေးနိုင်ပါတယ်။ ကျပ် ၁၀၀၀၀၀ တို့၊ ကျပ် ၅၀၀၀၀၀ တို့မကဘူး။ သိန်း ၁၀၀ ဆိုရင်လည်းပေးမှာပဲ။ အိမ်တစ်လုံးဖြစ်သွားပြီဆိုရင် သိန်း ၁၀၀ ပေးရတာ သိပ်ပြီးတော့ ဘာမှမဖြစ်လိုဘူး။ ဒီအပေါ်မှာ ဒီကျူးကျော်ပြီးတော့အခိုင်အမာဆောက် ထားတဲ့ အိမ်တွေအပေါ်ကို ဘယ်လိုဆောင်ရွက်ပေးမလဲဆိုတာ နောက်အမြန်ဆန်ဆုံး ကျွန်မမြို့နယ် တစ်ခုတည်း မဟုတ်ပါဘူး။ ပြောချင်တာက ကျွန်မတို့ရဲ့ တစ်နိုင်ငံလုံးမှာရှိတဲ့မြစ်ချောင်းတွေကို ကျူးကျော်ထားတဲ့ အခိုင်အမာတည်ဆောက်ထားတဲ့နေရာကို ထိထိရောက်ရောက်အရေးယူပြမှသာ နောက်နောင်ကျလို့ရှိရင် ဒါတွေဟာလုပ်လို့မရဘူးဆိုတာကို ကျွန်မတို့အနေနဲ့ဒါကို ပြသရမှာ ဖြစ်ပါတယ်။ ဒါကြောင့်မို့လို့ ကျွန်မမေးချင်တာကတော့ ဘယ်လိုမျိုးဆောင်ရွက်ပေးမလဲ။ အခိုင်အမာ တည်ဆောက်ထားတဲ့ အဆောက်အဦတွေကိုလည်း ဒီဟာကို ဒဏ်ငွေနဲ့တင်ပြီးမှာလား။ ဒီလိုမျိုးနဲ့ ပြီးသွားမလားဆိုတာကို ကျွန်မမေးချင်ပါတယ်။ ကျေးဇူးတင်ပါတယ်။</speech>
<speech type='speaker'>သက်ဆိုင်ရာဝန်ကြီးဌာနက ဖြေကြားရန် ဖြစ်ပါတယ်။</speech>
<speech><agency id='23'>ဦးကျော်မျိုး(ဒုတိယဝန်ကြီး၊ ပို့ဆောင်ရေးနှင့် ဆက်သွယ်ရေးဝန်ကြီးဌာန)</agency>လေးစား အပ်ပါသောဥက္ကဋ္ဌကြီးခင်ဗျား။ လွှတ်တော်ကိုယ်စားလှယ်တော်ကြီးမေးမြန်းတဲ့ ဆက်စပ်မေးခွန်းနှင့် ပတ်သက်၍ ကျေးဇူးတင်ကြောင်းလည်း ပြန်လည်ဖြေကြားမှာဖြစ်ပါတယ်။ ကိုယ်စားလှယ်တော်ကြီး တင်ပြသွားတဲ့အတိုင်း မှန်ပါတယ်။ ကျွန်တော်တို့တစ်တိုင်းတစ်ပြည်လုံးမှာတော့ မြစ်တွေ၊ ချောင်းတွေ မှာ ဒီလိုကိစ္စရပ်မျိုးတွေ အများအပြားရှိတာလည်း အမှန်အကန်ပဲဖြစ်ပါတယ်။ ကျွန်တော်တို့ ဝန်ကြီး ဌာန၊ ရေအရင်းအမြစ်နှင့် မြစ်ချောင်းများဖွံ့ဖြိုးမှုဦးစီးဌာနရဲ့ ဥပဒေအရလည်း ခုနကျွန်တော်တင်ပြ သွားတဲ့အတိုင်း ရှိပြီးသားဖြစ်ပါတယ်။ ဒါပေမဲ့ ဒီလိုဟာမျိုးအရေးယူ ဆောင်ရွက်တဲ့နေရာမှာတော့ ကျွန်တော်တို့ဦးစီးဌာနအနေနဲ့ဒီကိစ္စတွေကို ဦးစီးဌာနတစ်ခုတည်းအနေနဲ့ အရေးယူဆောင်ရွက်၍ ခက်ခဲမှုရှိပါတယ်။ ဒါကြောင့်မို့လို့ ကျွန်တော်တို့က သက်ဆိုင်ရာဒေသအာဏာပိုင်တွေနဲ့ သက်ဆိုင်ရာ တခြားဌာနများနှင့် ပေါင်းစပ်ညှိနှိုင်းပြီးတော့ ဆောင်ရွက်ရမှာ ဖြစ်ပါတယ်။ အဲဒီတော့ ကျွန်တော်တင်ပြသွားတဲ့အဖြေမှာလည်းပါပြီးသားဖြစ်ပါတယ်။ မွန်ပြည်နယ်အစိုးရ အဖွဲ့အနေနဲ့ ပေါင်မြို့နယ်စီမံခန့်ခွဲရေးကော်မတီအနေနဲ့ ကြီးကြပ်မှုကော်မတီလည်း သူတို့ဖွဲ့ထားပြီး ဖြစ်ပါတယ်။ ဌာနတွေတော်တော်များများလည်း ပါပါတယ်။ သူတို့က အခုစာရင်းပြုစုဖို့စီမံချက်တင်ပြီး စာရင်းပြုစုနေတာဖြစ်ပါတယ်။ အဲဒီတော့ သူတို့စာရင်းပြုစုပြီးတဲ့နောက်ပိုင်းမှာ ကျွန်တော်ဖြေကြား သွားတဲ့အတိုင်းပဲ ကျွန်တော်တို့ရဲ့ဥပဒေနှင့်အညီ အရေးယူဆောင်ရွက်နိုင်ရန်အတွက် ဒါဟာလည်း ဒီကိစ္စရပ်တွေက ချောင်း၊ မြောင်းနှင့် ကျူးကျော်တဲ့နေရာမှာတော့ ကျွန်တော်တို့ဥပဒေနှင့်အညီ ပေါ့လေ။ ဒါနဲ့ ကျန်တဲ့ကိစ္စရပ်များကလည်း တခြားဌာနဆိုင်ရာရဲ့ ဥပဒေနဲ့ဆက်စပ်တဲ့၊ အကျုံးဝင်တဲ့ ကိစ္စရပ်များလည်း ရှိမှာဖြစ်ပါတယ်။ ဒါကြောင့်မိုလို့ ကျွန်တော်တို့က ကော်မတီကနေပြီးတော့ စာရင်း သေသေချာချာထွက်လာပြီဆိုရင် ခုနပြောသလို နေရာချင်းအလိုက် ကျွန်တော်တင်ပြသွားတဲ့အတိုင်းပဲ သူတို့ကစာရင်းထွက်လာပြီဆိုရင် မွန်ပြည်နယ်အစိုးရကိုတင်ပြတဲ့နေရာမှာ ကျွန်တော်တို့ဌာနအနေနဲ့ ကျွန်တော်တို့ဌာနရဲ့ ဥပဒေနှင့်အညီ အရေးယူဆောင်ရွက်သွားမှာဖြစ်ပါကြောင်း ပြန်လည်ဖြေကြားအပ် ပါတယ်။ ကျေးဇူးတင်ပါတယ်</speech>
<speech type='speaker'>ပို့ဆောင်ရေးနှင့် ဆက်သွယ်ရေးဝန်ကြီးဌာန၊ ပြည်ထောင်စုဒုတိယဝန်ကြီး ပြန်လည်ထွက်ခွာနိုင်ပါပြီ</speech>
<title>ဗန်းမောက်-ဝန်းသိုမြို့နယ်ချင်းဆက်လမ်းပေါ်တွင်ရှိသော အောင်သာကုန်းချောင်းကူးတံတား၊ ကန်တော် ရွာအနီး သဲဖြူချောင်းကူးတံတားနှင့် မင်းကုန်းရွာအနီး ချောင်းကူးတံတားများအား မည်သို့စီမံချက် ချမှတ်၍ ဆောင်ရွက်ပေးမည်ကိုသိလိုခြင်းနှင့် စပ်လျဉ်းသည့်မေးခွန်း</title>
<speech type='speaker'>ဗန်းမောက်မဲဆန္ဒနယ်မှ ဦးကျော်စိုး မေးမြန်းဖို့ ဖြစ်ပါတယ်။</speech>
<speech><mp id='357'>ဦးကျော်စိုး(ဗန်းမောက်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်ထောင်စုဝန်ကြီးများ၊ ပြည်သူ့လွှတ်တော်ကိုယ်စားလှယ်များ၊ ဧည့်သည်တော်များ အားလုံး မင်္ဂလာပါလို့ နှုတ်ခွန်းဆက်သဂါရဝပြုအပ်ပါတယ်။ ကျွန်တော်ကတော့ ဗန်းမောက် မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးကျော်စိုး ဖြစ်ပါတယ်။ ဥက္ကဋ္ဌကြီးခင်ဗျား။ ဗန်းမောက် မြို့နယ်အတွင်း ဝန်းသို-ဗန်းမောက်မြို့နယ်ချင်းဆက်လမ်းပေါ်မှာရှိတဲ့ တံတားများကို နိုင်ငံတော်အစိုးရ က မည်သို့စီစဉ်ဆောင်ရွက်ပေးမည်ကို သိရှိလိုတဲ့အတွက် မေးခွန်းမေးမြန်းသွားမှာ ဖြစ်ပါတယ်။ ကျွန်တော်တို့ ဗန်းမောက်မြို့နယ်မှာ လူဦးရေ ၁၁၀၀၀၀ ကျော်နေထိုင်လျက်ရှိပါတယ်။ တိုင်းရင်းသားများဖြစ်ကြတဲ့ ရှမ်းနီလူမျိုး၊ ဂဒူးလူမျိုး၊ ဂဏန်းလူမျိုးများနေထိုင်ရာဒေသ ဖြစ်ပါတယ်။ စီးပွားရေး၊ လူမှုရေး၊ ပညာရေး၊ ကျန်းမာရေး အဘက်ဘက်မှနိမ့်ကျနေတဲ့အတွက် ဖွံ့ဖြိုးတိုးတက် စေရန် ဆောင်ရွက်ရန်လိုအပ်တဲ့ မြို့နယ်တစ်မြို့နယ်ဖြစ်ပါတယ်။ ကျွန်တော်တို့ ဗန်းမောက်မြို့နယ် အဝင်လမ်းဟာ အင်းတော်-ဗန်းမောက်လမ်းတစ်ခုသာရှိခဲ့သဖြင့် ကုန်းတွင်းပိတ်မြို့နယ် ဖြစ်ခဲ့ပါတယ်။ ယခုနောက်ပိုင်းမှာ ဝန်းသို-ဗန်းမောက်မြို့နယ်ချင်းဆက်လမ်း၊ ဗန်းမောက်-ပင်လည်ဘူးမြို့နယ်ချင်း ဆက်လမ်း၊ ဗန်းမောက်-ဟုမ္မလင်းမြို့နယ်ချင်းဆက်လမ်းများကို ထပ်မံဆောင်ရွက်နိုင်ခဲ့ပါတယ်။ အင်းတော်-ဗန်းမောက်-မံစီလမ်းကို ဆောက်လုပ်ရေးဝန်ကြီးဌာနက စီမံခန့်ခွဲပြီး ကျန်လမ်းများကို နယ်စပ်ရေးရာဝန်ကြီးဌာနက စီမံခန့်ခွဲသောလမ်းဖြစ်ပါတယ်။ ဝန်းသို-ဗန်းမောက်မြိ့နယ်ချင်းဆက် လမ်းရဲ့ မြို့နယ်တွင်းလမ်းပိုင်းမှာဆိုရင် ကျောက်ချောလမ်းများခင်းပြီးဖြစ်ပြီးမှ ပြုပြင်ရန်အနည်းငယ် သာကျန်ရှိနေပါတယ်။ အဲဒီလမ်းပိုင်းရဲ့ မြို့နယ်တွင်းမှာ ၆၅ ပေအထက်တံတား ခြောက်စင်းတည်ရှိပြီးမှ တံတားနှစ်စင်းကိုတည်ဆောက်ပြီးဖြစ်ပါတယ်။ တံတားတစ်စင်းကို နယ်စပ်ရေးရာဝန်ကြီးဌာနက တည်ဆောက်ပေးခဲ့ပြီးမှ နောက်တစ်စင်းကို ကျေးလက်လမ်းဖွံ့ဖြိုးရေးဦးစီးဌာနက ဆောင်ရွက်ခဲ့တာ ဖြစ်ပါတယ်။ ဆောင်ရွက်ပေးခဲ့တဲ့အတွက်လည်း အထူးကျေးဇူးတင်ရှိပါတယ်။ တံတားလေးစင်း တည်ဆောက်ရန်ကျန်ရှိနေပါတယ်။ အဲဒီတံတားများကတော့ အောင်သာကုန်းရွာအနီးမှာရှိတဲ့ ချောင်းကူးတံတား၊ ဒရူးညောင်ကုန်းအနီးမှာရှိတဲ့ ချောင်းကူးတံတား၊ ကန်တော်ရွာအနီးမှာရှိတဲ့ သဲဖြူချောင်းတံတား၊ မင်းကုန်းရွာအနီးမှာရှိတဲ့ ချောင်းကူးတံတားတို့ဖြစ်ကြပါတယ်။ သဲဖြူချောင်း တံတားကို ယခုနှစ်ပြည်ထောင်စုဘတ်ဂျက်စီမံကိန်းမှာ အဆိုပြု ထားပြီး စိစစ်ဆဲဖြစ်ပါတယ်။ အောင်သာကုန်းတံတား ၁၈၀ ပေကိုလည်း တိုင်းဒေသကြီးဘတ်ဂျက် ကျေးလက်လမ်းဖွံ့ ဖြိုးရေးဦးစီး ဌာနမှာ လျာထားကြောင်းသိရှိရပါတယ်။ ယခုနှစ် ခွင့်ပြုမယ်ဆိုလို့ရှိရင် တံတားနှစ်စင်းကျန်မှာ ဖြစ်ပါတယ်။ ဥက္ကဋ္ဌကြီးခင်ဗျား။ Power Point ဖြင့် တင်ပြခွင့်ပြုရန် တောင်းခံအပ်ပါတယ်။ ဒီပုံကတော့ ကျွန်တော်တို့မြို့နယ်တွင်း ဆက်သွယ်ထားတဲ့လမ်းများ ဖြစ်ပါတယ်။ အစိမ်းရောင်ကတော့ အင်းတော်ဗန်းမောက်လမ်းဖြစ်ပါတယ်။ အဝါရောင်ကတော့ ဝန်းသို-ဗန်းမောက်လမ်းဖြစ်ပါတယ်။ အနီရောင် ကတော့ ဗန်းမောက်-ပင်လည်ဘူးလမ်းဖြစ်ပါတယ်။ အပြာရောင်ကတော့ ဗန်းမောက်-ဟုမ္မလင်းလမ်း ဖြစ်ပါတယ်။ ဒါက ဆောင်ရွက်ရန်လိုအပ်တဲ့ တံတားခြောက်စင်းဖြစ်ပါတယ်။ အခု ဆောင်ရွက်ရန် ကျန်ရှိတဲ့ တံတားလေးစင်းရဲ့ တည်နေရာဖြစ်ပါတယ်။ လုံးခင်းတံတားအတိုင်းအတာမြေပုံ ဖြစ်ပါတယ်။ ဒါက ဆောင်ရွက်ပြီးတဲ့ပုံဖြစ်ပါတယ်။ ပါရတံတားဆောင်ရွက်ပြီးတဲ့ပုံ ဖြစ်ပါတယ်။ ဒါကတော့ဆောင်ရွက်ရန်လိုအပ်တဲ့ အောင်သာကုန်းချောင်းကူးတံတား ဖြစ်ပါတယ်။ ဗန်းမောက်မြို့အနီးမှာ တည်ရှိပြီးမှ မိုးတွင်းကာလမှာဆိုလို့ရှိရင် ဆက်သွယ်ရန်ခက်ခဲတဲ့နေရာ ဖြစ်ပါတယ်။ ဒါက လက်ရှိ ၁၈၀ ပေတံတားဖြစ်ပြီးမှ ၉ ပေခန့်သာကျယ်တဲ့ ကားငယ်ရယ်၊ သုံးဘီးဆိုင်ကယ်လေးသာ ဖြတ်ကူးနိုင်တာ ဖြစ်ပါတယ်။ ဒါက တံတားတည်ဆောက်ရန်လိုအပ်တဲ့ နေရာဖြစ်ပါတယ်။ ဒါကတော့ ဒရူး-ညောင်ကုန်း တံတားပုံဖြစ်ပါတယ်။ တိုင်းတာနေတဲ့ပုံဖြစ်ပါတယ်။ ဒါကတော့ သဲဖြူချောင်းတံတားပုံဖြစ်ပါတယ်။ ဒါကတော့ လိပ်စောမင်းကုန်းရွာအနီးမှာရှိတဲ့ ချောင်းကူးတံတားပုံဖြစ်ပါတယ်။ နွေရာသီရေနည်းတဲ့ အချိန်မှာ ဆိုင်ကယ်ကူးလမ်းတည်ဆောက်နေတဲ့ပုံ ဖြစ်ပါတယ်။ ဒီပုံကတော့ ကွင်းဆင်းတိုင်းတာနေတဲ့ ပုံဖြစ်ပါတယ်။ မေးမြန်းလိုတဲ့မေးခွန်းကတော့ ဝန်းသို-ဗန်းမောက်မြို့နယ်ချင်းဆက်လမ်းပေါ်မှာရှိတဲ့ အောင်သာကုန်းချောင်းကူးတံတား၊ သဲဖြူချောင်းတံတား၊ မင်းကုန်းရွာအနီးချောင်းကူးတံတားများကို မည်သို့စီမံချက်ချဆောင်ရွက်ပေးမည်ကို သိရှိလိုပါသဖြင့် ပြည်သူများကိုယ်စား ဥက္ကဋ္ဌကြီးမှတစ်ဆင့် မေးမြန်းအပ်ပါတယ်။ အားလုံးကိုကျေးဇူးတင်ပါတယ်။</speech>
<speech type='speaker'>နယ်စပ်ရေးရာဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='12'>ဗိုလ်ချုပ်သန်းထွဋ်(ဒုတိယဝန်ကြီး၊ နယ်စပ်ရေးရာဝန်ကြီးဌာန)</agency>လေးစားအပ်ပါတဲ့ ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ပြည်ထောင်စုအဆင့်ဝင်ပုဂ္ဂိုလ်များနှင့် လေ့လာသူများအားလုံး မင်္ဂလာပါ။ ကျွန်တော်ကတော့ နယ်စပ်ရေးရာဝန်ကြီးဌာန ဒုတိယဝန်ကြီး ဗိုလ်ချုပ်သန်းထွဋ်မှ စစ်ကိုင်းတိုင်းဒေသကြီး၊ ဗန်းမောက်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးကျော်စိုးရဲ့ ဗန်းမောက်-ဝန်းသိုမြို့နယ်ချင်းဆက်လမ်းပေါ်မှာရှိတဲ့ အောင်သာကုန်းချောင်းကူး တံတား၊ ကန်တော်ရွာအနီး သဲဖြူချောင်းတံတားနှင့် မင်းကုန်းရွာအနီး ချောင်းကူးတံတားအား နိုင်ငံတော်အစိုးရကစီမံချက်ချ၍ မည်သို့စီစဉ်ဆောင်ရွက်ပေးမည်ကို သိရှိလိုခြင်းမေးခွန်းအပေါ်မှာ မေးမြန်းသွားပါမယ်။ မူလကတော့ ကျွန်တော့်ကိုမေးတဲ့အထဲမှာတော့ တံတားကသုံးခု ဖြစ်ပါတယ်။ အခု လွှတ်တော်ကိုယ်စားလှယ်ကြီး မေးတဲ့အချိန်မှာတော့ တံတားလေးစင်းဖြစ်သွားပါတယ်။ ဒါကတော့ ဒရူး-ညောင်ကုန်းတံတားတစ်ခုပိုလာတာကို တွေ့ရှိရပါတယ်။ လွှတ်တော်ကိုယ်စားလှယ်မေးမြန်းထားတဲ့ တံတားသုံးခုအပေါ်မှာပဲ ကျွန်တော်ရှင်းပါမယ်။ လွှတ်တော်ကိုယ်စားလှယ်မေးမြန်းထားတဲ့ ဗန်းမောက်-ဝန်းသိုမြို့နယ်ချင်းဆက်လမ်းပေါ်မှာရှိတဲ့ တံတားသုံးစင်းအနက် ဗန်းမောက်အထွက်မှာတည်ရှိတဲ့ အောင်သာကုန်းချောင်းကူးတံတားကို ဆောက်လုပ်ရေးဝန်ကြီးဌာန၊ ကျေးလက်လမ်းဖွံ့ဖြိုးရေးဦးစီးဌာနက ၂၀၁၉-၂၀၂၀ ဘဏ္ဍာရေးနှစ် ရန်ပုံငွေလျာထားချက်တွင်လည်းကောင်း၊ ကန်တော်ရွာအနီး သဲဖြူချောင်းကူးတံတား တည်ဆောက်ရန် အတွက် (၁၂၀ x ၁၄၀)ပေ သံကူကွန်ကရစ်တံတားတစ်စင်းကို ကျွန်တော် နယ်စပ်ရေးရာဝန်ကြီးဌာန၊ နယ်စပ်ဒေသနှင့် တိုင်းရင်းသားလူမျိုးများဖွံ့ဖြိုးတိုးတက်ရေးဦးစီးဌာနက ၂၀၁၉-၂၀၂၀ ဘဏ္ဍာရေး နှစ် ရန်ပုံငွေလျာထားချက်တွင်လည်းကောင်းပါရှိပြီးဖြစ်ရာ ရန်ပုံငွေခွင့်ပြုချက်ရရှိပါက ကျွန်တော်တို့ အနေနဲ့ ဆောင်ရွက်ပေးသွားမှာဖြစ်ပါတယ်။ မေးမြန်းချက်မှာကျန်ရှိတဲ့ မင်းကုန်းရွာအနီး ချောင်းကူးတံတားတည်ဆောက်ပေးရန်နှင့် ပတ်သက်ပြီးတော့ ၂၀၁၉-၂၀၂၀ ဘဏ္ဍာရေးနှစ်မှာ ဒေသန္တရစီမံကိန်းရေးဆွဲရာမှာလည်း သက်ဆိုင်ရာ လွှတ်တော်ကိုယ်စားလှယ်များ၊ မြို့နယ်စီမံခန့်ခွဲမှုကော်မတီနှင့် သက်ဆိုင်ရာဌာနများမှ ဒေသရဲ့ အခြား ဦးစားပေးလိုအပ်ချက်များအရ ၎င်းလုပ်ငန်းကို ထည့်သွင်းလျာထားခြင်းမရှိတဲ့အတွက် လတ်တလော မှာ ကျွန်တော်တို့ဆောင်ရွက်ပေးနိုင်ခြင်းမရှိပါကြောင်းနှင့် အဆိုပါ မင်းကုန်းချောင်းကူးတံတား လုပ်ငန်းအတွက် ဒေသမှတာဝန်ရှိသူများပူးပေါင်း၍ ဒေသအတွက်အကျိုးပြုမှု၊ ဆောင်ရွက်ပေးသင့် သည့် တံတားအရှည်တို့ကို ကွင်းဆင်းစိစစ်၍ စစ်ကိုင်းတိုင်းဒေသကြီးအစိုးရအဖွဲ့ရဲ့ သဘောထား ထောက်ခံချက်ကို တင်ပြလာမယ်ဆိုလို့ရှိရင် နယ်စပ်ဒေသဖွံ့ဖြိုးရေး ငါးနှစ်စီမံကိန်းမှာ ရန်ပုံငွေ ဝင်ဆံ့မှုအပေါ်မူတည်ပြီး လုပ်ငန်းဦးစားပေးအစီအစဉ်အရ လျာထားဆောင်ရွက်ပေးမည်ဖြစ်ကြောင်း ရှင်းလင်းဖြေကြားအပ်ပါတယ်။ ထို့အတူ နောက်ထပ်တိုးမေးလာတဲ့ ဒရူး-ညောင်ကုန်းတံတားကိုလည်း ဆင်းပြီးတော့စစ်ခိုင်းပေးပါမယ်။ စစ်ခိုင်းပေးပြီးတော့ ကျွန်တော်တို့သတ်မှတ်တဲ့ အနီးစပ်ဆုံး ဘတ်ဂျက်မှာ လျာထားပေးမည်ဖြစ်ပါကြောင်း ကျွန်တော့်အနေနဲ့ ရှင်းလင်းတင်ပြအပ်ပါတယ်။</speech>
<title>မိုင်းရယ်မြို့နယ်အတွင်း လမ်းအပိုင်းများနှင့် တံတားလုပ်ငန်းများကို သက်ဆိုင်ရာဌာနမှ နှစ်အလိုက် ပြီးစီးရန်လျာထားချက်နှင့် အစီအစဉ်များမည်ကဲ့သို့ရေးဆွဲချမှတ်ဆောင်ရွက်လျက်ရှိသည်ကို သိလိုခြင်း နှင့်စပ်လျဉ်းသည့်မေးခွန်း</title>
<speech type='speaker'>မိုင်းရယ်မဲဆန္ဒနယ်မှ ဦးစိုင်းသီဟကျော် မေးမြန်းဖို့ ဖြစ်ပါတယ်</speech>
<speech><mp id='408'>ဦးစိုင်းသီဟကျော်(မိုင်းရယ်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးခင်ဗျား။ ကျွန်တော်ကတော့ ရှမ်းပြည်နယ်(မြောက်ပိုင်း) မိုင်းရယ်မဲဆန္ဒနယ်က ပြည်သူ့ လွှတ်တော်ကိုယ်စားလှယ် ဦးစိုင်းသီဟကျော် ဖြစ်ပါတယ်။ ကျွန်တော့်အနေနဲ့မေးမြန်းလိုတဲ့မေးခွန်း ကတော့ မိုင်းရယ်မြို့နယ်အတွင်းမှာရှိတဲ့ နယ်စပ်ရေးရာဝန်ကြီးဌာန၊ နယ်စပ်ဒေသနှင့်တိုင်းရင်းသား လူမျိုးများဖွံ့ဖြိုးတိုးတက်ရေးဦးစီးဌာနမှ တာဝန်ယူဆောင်ရွက်လျက်ရှိတဲ့ လမ်းအပိုင်းများနှင့် တံတား လုပ်ငန်းများကို သက်ဆိုင်ရာဌာနမှ နှစ်အလိုက်ပြီးစီးရန်လျာထားချက်နှင့် ဘယ်လိုအစီအစဉ်များ ရေးဆွဲချမှတ်ဆောင်ရွက်လျက်ရှိတာကို သိလိုတဲ့မေးခွန်းဖြစ်ပါတယ်။ ဒီလိုမျိုးမေးခွန်းနှင့်အလားတူပဲ။ ပြီးခဲ့တဲ့တစ်ပတ်မှာ တင်ပြမေးမြန်းခဲ့ပါတယ်။ မေးမြန်းရတဲ့အကြောင်းကတော့ ကျွန်တော်တို့မြို့နယ် တစ်မြို့နယ်မှာ ဆောက်လုပ်ရေးဝန်ကြီးဌာန၊ လမ်းဖွံ့ဖြိုးရေးဦးစီးဌာနနဲ့ န.တ.လ ကတာဝန်ယူဆောင်ရွက်တယ်ဆိုပြီးတော့ အပိုင်းနှစ်ပိုင်း မတူညီကြပါဘူး။ အဲဒီတော့ ဒီဘက် ဒီနေ့မေးတဲ့မေးခွန်း ကတော့ န.တ.လ ကတာဝန်ယူဆောင်ရွက်တဲ့အပိုင်းကို မေးမြန်းသွားမှာဖြစ်ပါတယ်။ အဲဒီတော့ ကျွန်တော်တို့ န.တ.လ ကတာဝန်ယူဆောင်ရွက်တဲ့လမ်းတံတားတွေမှာ တစ်နှစ်တစ်နှစ်တွေမှာ မြို့နယ် တစ်မြို့နယ်ကိုချမှတ်ပေးတဲ့ ဘတ်ဂျက်လျာထားချက်က တော်တော်နည်းတဲ့အနေအထားမှာတွေ့ရ ပါတယ်။ တကယ်တမ်းလုပ်ငန်းဆောင်ရွက်ရမယ့်လုပ်ငန်းပမာဏက တော်တော်များပါတယ်ခင်ဗျား။ အဲဒီတော့ အခုဆောင်ရွက်နေတဲ့အနေအထားမှာ ဆောင်ရွက်ဆဲလုပ်ငန်းတွေကိုပဲ နှစ်အလိုက် နည်းနည်းချင်းစီဆောင်ရွက်သွားတဲ့အတွက်ကြောင့် လမ်းတစ်လမ်းကိုပဲပြီးစီးဖို့ဆိုတာ လေး၊ ငါး၊ ခြောက်နှစ် အနည်းဆုံးအချိန်ယူဆောင်ရွက်ရတဲ့အနေအထားမှာ ဖြစ်နေပါတယ်။ ဒါ့အပြင် ကျွန်တော်တို့ထပ်ပြီးတော့ လူထုနဲ့တွေ့ဆုံတဲ့နေရာမှာ တင်ပြတောင်းဆိုတဲ့လုပ်ငန်း အသစ်တွေလည်း အများအပြားရှိနေတဲ့အတွက်ကြောင့်မို့လို့ လုပ်ငန်းသစ်တွေထပ်ပြီးဆောင်ရွက်ဖို့ ဆိုတာ တော်တော်လေးကိုခက်ခဲတဲ့အနေအထားမှာ တွေ့ရပါတယ်။ အဲဒီတော့ လုပ်ငန်းတွေကို လုပ်တဲ့ နေရာမှာလည်းပဲ န.တ.လ ကဆောင်ရွက်တဲ့ လမ်းတံတားတွေဟာ ဘတ်ဂျက်နည်းတဲ့အပြင်ကို လုပ်ငန်းတည်ဆောက်တဲ့အချိန်မှာ ကွင်းဆင်းစိစစ်ကြပ်မတ်ဆောင်ရွက်ဖို့ အားနည်းတဲ့အတွက်ကြောင့် ဒီလုပ်ငန်းတွေက စံချိန်စံညွှန်းပြည့်မီမှုမရှိဘဲနဲ့ အချိန်တိုအတွင်းမှာ ပျက်စီးနေတဲ့အနေအထားမျိုး တွေ့ရပါတယ်။ အဲဒီလိုဖြစ်တဲ့အပြင်ကို န.တ.လ ကတာဝန်ယူဆောင်ရွက်တဲ့လမ်းတွေ၊ တံတားတွေက ပြင်ဆင်ထိန်းသိမ်းရေးရန်ပုံငွေ ခွင့်ပြုချထားခြင်းမရှိကြောင်းလည်း သိရတဲ့အတွက်ကြောင့်မို့လို့ အဲဒီ လမ်းကိုဆက်လက်ပြီး ပြုပြင်ထိန်းသိမ်းမှုမရှိတော့ပါဘူး။ ဒီလိုတွေဖြစ်တဲ့အတွက်ကြောင့်မို့လို့ နဂို ကတည်းက တည်ဆောက်ထားတဲ့အနေအထားက အားနည်းချက်၊ ချို့ယွင်းချက်တွေရှိတဲ့အပြင် ထပ်မံ ပြီး ပြုပြင်ဖို့အတွက်က ရန်ပုံငွေမချတဲ့အတွက်ကြောင့်မို့လို့ ဒီလမ်းတွေက ရေရှည်ထိန်းသိမ်းဖို့ ခက်ခဲပြီးတော့ လမ်းတွေပြန်ပျက်စီးပါတယ်။ ဆိုတဲ့အခါကျတော့ တည်ဆောက်ပြီးသွားတဲ့ လမ်းတွေ၊ တံတားတွေကိုလည်း ပြုပြင်ထိန်းသိမ်းဖို့လိုအပ်တဲ့အပြင် အသစ်အသစ်သောလုပ်ငန်းတွေလည်း ဆက်လက်ဆောင်ရွက်ရမယ့်ကိစ္စရပ်တွေက အများအပြားဖြစ်နေပါတယ်။ ဆိုတော့ တစ်နှစ်တစ်နှစ် ချပေးတဲ့ရန်ပုံငွေနဲ့ ဒီလုပ်ငန်းတွေကို ဘယ်လိုလုပ်ကာဗာဖြစ်မလဲဆိုတဲ့ကိစ္စ ဖြစ်လာပြီးတော့ ကျွန်တော်တို့မြို့နယ်အတွင်းမှာရှိတဲ့ မြေသားလမ်းအသစ်တွေဆောင်ရွက်ဖို့အတွက် တောင်းဆိုထား တာတွေလည်း အများအပြားရှိပါတယ်။ မြေသားလမ်းတွေဖောက်လုပ်ပြီးတော့ အဆင့်မြှင့်တင်တဲ့ ကျောက်ချောလမ်းတွေလုပ်လာပြီး ကျောက်ချောလမ်းတွေကနေတစ်ဆင့် ကတ္တရာလမ်းစသည်ဖြင့် မဆောင်ရွက်နိုင်ဘဲနဲ့ ရေတိုက်စားပြီးတော့ ပျက်စီးသွားတဲ့လမ်းတွေလည်း တော်တော်များများဖြစ်နေ ပါတယ်။ နောက်ထပ်တစ်ချက်တင်ပြလိုတာကတော့ ဌာနဆိုင်ရာကလုပ်မယ့် လမ်းလုပ်ငန်း၊ တံတား လုပ်ငန်းတွေက ဖြစ်နိုင်မယ်ဆိုရင်တော့ အောက်ခြေကပြည်သူများရဲ့ ဆန္ဒနဲ့ကိုက်ညီတဲ့ကိစ္စရပ်များနဲ့ သာ ဆောင်ရွက်ရင်ပိုပြီးထိရောက်မယ်လို့ ထင်ပါတယ်။ တချို့ကိစ္စကျတော့ လွှတ်တော်ကိုယ်စားလှယ် နဲ့တိုင်ပင်ညှိနှိုင်းမှုမရှိဘဲ ဌာနကလုပ်သွားတော့ အောက်ခြေကပြည်သူတွေတောင်းဆိုတာကတစ်လမ်း၊ ဌာနကလုပ်သွားတာကတစ်လမ်းဆိုတဲ့အခါကျတော့ လိုအပ်ချက်တွေက ပိုပြီးပိုပြီးများပြားလာတဲ့ အနေအထားဖြစ်ပါတယ်။ ဥပမာပြောရရင်တော့ ကျွန်တော်တို့ မန်စန့်နဲ့ဟိုယဆက်သွယ်ထားတဲ့ ကျောက်ချောလမ်းဆိုလို့ရှိရင် န.တ.လ ကဆောင်ရွက်ပြီးသွားပါပြီ။ ဖွင့်ပါပြီ။ ဒါပေမဲ့ သိပ်အသုံးပြုမှု မရှိပါဘူး။ ဒီအပြင် ဒီကြားထဲမှာလည်းပဲ လမ်းတွေတော်တော်လေးပျက်စီးသွားတဲ့အချိန် ပြုပြင် ထိန်းသိမ်းနိုင်ဖို့မရှိတဲ့အတွက်ကြောင့် ဒီလမ်းတွေက တချို့နေရာတွေဆိုသွားလာလို့မရတဲ့အနေအထား ဖြစ်ပါတယ်။ ဒါကြောင့်မို့လို့ ကျွန်တော့်အနေနဲ့ မေးလိုတဲ့မေးခွန်းက ကျွန်တော့်မေးခွန်းထဲမှာတင်ပြ ထားပြီးဖြစ်ပါတယ်။ မြို့နယ်ထဲမှာရှိနေတဲ့လမ်းတွေဖြစ်တဲ့ နမ့်လန်း-ဟို-မန်ကျောင်းပန်ရှင်လမ်း၊ လွယ်ငင်း-မန်ကျောင်းပန်ရှင်လမ်း၊ ဟိုယ-ဟိုတုံး-ပိန်းကွေ့လမ်း၊ နားယ-နားစောက်-ပိန်းကွေ့လမ်း၊ မန်စန့်-ဟိုခို-နမ့်ဆွမ်လမ်း၊ မန်စန့်-နမ့်ကတ်လမ်းစတဲ့ ဒီလမ်းတွေက ပြည်သူလူထုက အမြဲတစေ တောင်းဆိုပြီးတော့ အဆင့်မြှင့်တင်ပေးဖို့၊ ပြုပြင်ထိန်းသိမ်းပေးဖို့ ဒီလိုဆောင်ရွက်ဖို့တောင်းဆိုလာတဲ့ အတွက်ကြောင့်မို့လို့ ကျွန်တော်တို့အနေနဲ့ မြို့နယ်ထဲမှာရှိနေတဲ့ န.တ.လ ကတာဝန်ယူဆောင်ရွက်တဲ့ လမ်းတွေ၊ တံတားတွေအားလုံးကို နှစ်အလိုက်ဘယ်လိုမျိုးများလျာထားချက်ချမှတ်ပြီးတော့ ဆောင်ရွက် မှာလဲ။ ဘယ်လိုပြီးစီးအောင်လုပ်မှာလဲဆိုတာ သိရှိလိုတဲ့အတွက်ကြောင့်မို့လို့ တင်ပြမေးမြန်းရခြင်း ဖြစ်ပါတယ်။</speech>
<speech type='speaker'>နယ်စပ်ရေးရာဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='12'>ဗိုလ်ချုပ်သန်းထွဋ်(ဒုတိယဝန်ကြီး၊ နယ်စပ်ရေးရာဝန်ကြီးဌာန)</agency>ရှမ်းပြည်နယ်၊ မိုင်းရယ်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးစိုင်းသီဟကျော်ရဲ့ မိုင်းရယ်မြို့နယ်အတွင်း နယ်စပ်ရေးရာဝန်ကြီးဌာန၊ နယ်စပ်ဒေသနှင့်တိုင်းရင်းသားလူမျိုးများဖွံ့ဖြိုးတိုးတက်ရေးဦးစီးဌာနက တာဝန်ယူဆောင်ရွက်လျက်ရှိတဲ့ လမ်းပိုင်းများနှင့် တံတားလုပ်ငန်းများကို သက်ဆိုင်ရာဌာနမှ နှစ်အလိုက်ပြီးစီးရန် လျာထားချက်နှင့် မည်ကဲ့သို့အစီအစဉ်များရေးဆွဲဆောင်ရွက်လျက်ရှိသည်ကို သိရှိလိုခြင်းမေးခွန်းအပေါ်မှာ မေးမြန်းသွားပါမယ်။ လွှတ်တော်ကိုယ်စားလှယ်မေးမြန်းတဲ့အပိုင်းမှာ လမ်းက ခြောက်လမ်းဖြစ်နေတဲ့အတွက် Power Point နဲ့ ရှင်းလင်းသွားမှာဖြစ်ပါတယ်။ လွှတ်တော် ကိုယ်စားလှယ်ရဲ့ မေးမြန်းချက်မှာပါတဲ့ လမ်းပိုင်းခြောက်ခုပါဝင်နေပြီး ပထမလမ်းပိုင်းဟာ မိုင်းရယ် မြို့နယ်၊ နမ့်လန်း-ဟိုတိ-မန်ကျောင်းပန်ရှင်လမ်း ဖြစ်ပါတယ်။ ၎င်းလမ်းဟာ ၆ မိုင်ရှည်လျားပြီးတော့ လက်ရှိမှာ ၁၂ ပေအကျယ် ကိုယ်ထူကိုယ်ထမြေလမ်း ဖောက်လုပ်ထားပါတယ်။ ဒုတိယလမ်းပိုင်းဖြစ်တဲ့ လွယ်ငင်း-မန်ကျောင်းပန်ရှင်လမ်းပိုင်းဟာ ၈ မိုင်ရှည်လျားပြီးတော့ ၎င်းလမ်းပိုင်းကို နယ်စပ်ဒေသ ဖွံ့ဖြိုးရေးရန်ပုံငွေဖြင့် ၂၀၁၇-၂၀၁၈ ဘဏ္ဍာရေးနှစ်မှစတင်၍ နှစ်စဉ်အပိုင်းလိုက် ကျောက်ခင်းခြင်း ဆောင်ရွက်ပေးခဲ့ရာ လက်ရှိမှာ ၂၀၁၈-၂၀၁၉ ဒုတိယ ၁၂ လကာလအထိ ကျောက်ခင်းခြင်း ၇ မိုင်နဲ့ Box Culvert ၁၃ စင်း၊ ရေပြွန်နှစ်စင်းတို့ကို ဆောင်ရွက်ပေးခဲ့ပြီး ကျောက်လမ်း ၁ မိုင်ကို ၂၀၁၉၂၀၂၀ ဘဏ္ဍာရေးနှစ်မှာ ဆက်လက်ဆောင်ရွက်သွားရန် ရန်ပုံငွေလျာထားပြီး ဖြစ်ပါတယ်။ အဆိုပါလမ်းပိုင်းနှင့် ဒုတိယလမ်းပိုင်းတို့က လမ်းကြောင်းတစ်ကြောင်းတည်းပေါ်မှာ ဆက်စပ် လျက်ရှိပြီးတော့ စုစုပေါင်းအရှည် ၁၄ မိုင်ခန့်ကို ဒေသဦးစားပေးလိုအပ်ချက်နဲ့ ဘဏ္ဍာငွေခွဲဝေရရှိမှု အပေါ်အခြေခံ၍ အပိုင်းလိုက်ဆောင်ရွက်ပေးလျက်ရှိရာမှာ ကျောက်ခင်းလမ်း၊ ကျောက်လမ်းအဆင့် ပြီးပြတ်အောင်ဆောင်ရွက်ပြီးမှသာ ကတ္တရာလမ်းအဆင့်ဆောင်ရွက်ပေးနိုင်ရေးကို စဉ်းစားဆောင်ရွက် သင့်သည့်အခြေအနေဖြစ်ကြောင်း ရှင်းလင်းဖြေကြားအပ်ပါတယ်။ တတိယလမ်းပိုင်းဖြစ်တဲ့ မိုင်းရယ် မြို့နယ်၊ ဟိုယ-ဟိုတုံး-ပိန်းကွေ့လမ်းဟာ ၁၀ မိုင်ရှည်လျားပါတယ်။ လက်ရှိမှာ ကိုယ်ထူကိုယ်ထ ဖောက်လုပ်ထားတဲ့ ၉ ပေအကျယ်မြေသားလမ်းဖြစ်ပါတယ်။ ၎င်းလမ်းပိုင်းကို အဆင့်မြှင့်တင် ဆောင်ရွက်နိုင်ရန်အတွက် လမ်းအူကြောင်းဝဲ/ယာမှာရှိတဲ့ မြေယာကိစ္စများကို အရှုပ်အရှင်းကင်းဝေး စေရန် အသေးစိတ်မြေပြင်ကွင်းဆင်း စိစစ်ညှိနှိုင်းဆောင်ရွက်ရန်လိုအပ်မည်ဖြစ်ပါကြောင်း ဒေသရဲ့ တင်ပြချက်အရသိရှိရပါတယ်။ စတုတ္ထလမ်းပိုင်းဖြစ်တဲ့ နားယ-နားစောက်-ပိန်းကွေ့လမ်းဟာ အရှည် ၁၀ မိုင်ခန့်ရှိပြီးတော့ ၂၀၁၄-၂၀၁၅ ဘဏ္ဍာရေးနှစ်မှာ ကျေးလက်ဒေသဖွံ့ဖြိုးတိုးတက်ရေးဦးစီးဌာနမှ နားယ-နားစောက်နှင့် ပုံဟကျေးရွာအထိ ၈ မိုင်အား ၁၂ ပေအကျယ်ကောက်လမ်းဆောင်ရွက်ထားပြီးတော့ ကျန်ရှိတဲ့ ပုံဟ ကျေးရွာမှ ပိန်းကွေ့ကျေးရွာအထိ ကိုယ်ထူကိုယ်ထမြေလမ်း ၂ မိုင်ကို ကျောက်ချောလမ်းအဖြစ် ဦးစွာ ဆောင်ရွက်ပေးရမည်ဖြစ်ပါတယ်။ တတိယလမ်းပိုင်းနှင့် စတုတ္ထလမ်းပိုင်းတို့ဟာ လမ်းကြောင်း တစ်ခုတည်း ဆက်စပ်လျက်ရှိပြီးတော့ ၎င်းလမ်းပိုင်းနှစ်ခုမှာ စုစုပေါင်းအရှည် မိုင် ၂၀ ခန့်ကို မြေပြင် ကွင်းဆင်းလေ့လာ၍ မြေယာကိစ္စများပြီးပြတ်စေရေးလိုအပ်မည်ဖြစ်ရာ မြေယာကိစ္စများပြီးပြတ်၍ လိုအပ်သည့်နေရာများ၌သာ ကျောက်ခင်းခြင်းလုပ်ငန်းကို ကျွန်တော်တို့ဦးစားပေးဆောင်ရွက်ပြီးမှသာ ကတ္တရာလမ်းအဆင့် စဉ်းစားသင့်သည့်အခြေအနေဖြစ်ပါကြောင်း ရှင်းလင်းဖြေကြားအပ်ပါတယ်။ ပဉ္စမလမ်းပိုင်းဖြစ်တဲ့ မိုင်းရယ်မြို့နယ်၊ မန်စန့်-ဟိုခို-နမ့်ဆွမ်လမ်းဟာ မန်စန့်ကျေးရွာအုပ်စု မိုင်းရယ်-သီပေါလမ်းမကြီး မန်စန့်ကျေးရွာမှ နမ့်ဆွမ်ကျေးရွာအထိ ၅ မိုင် ၁၄ ပေအကျယ်ခန့် ကိုယ်ထူ ကိုယ်ထမြေလမ်းဖောက်လုပ်ထားပါကြောင်း သိရှိရပါတယ်။ ၂၀၁၇-၂၀၁၈ ဘဏ္ဍာရေးနှစ်မှာ ကျေးရွာ ဖွံ့/ထောက်ရန်ပုံငွေဖြင့် မန်စန့်ကျေးရွာအုပ်စု၊ ဟိုခိုကျေးရွာအတွင်း ကျောက်ချောလမ်း ၂၀၀၀ ပေဆောင်ရွက်ထားကြောင်း သိရှိရပါတယ်။ ၎င်းလမ်းပိုင်းအား ကျောက်ချောလမ်းဆောင်ရွက်နိုင်ရန် အတွက် လမ်းအူကြောင်းမှာ မြေယာကိစ္စများအရှုပ်အရှင်းကင်းစေရန် အသေးစိတ်မြေပြင်ကွင်းဆင်း စိစစ်ညှိနှိုင်းဆောင်ရွက်ရန် လိုအပ်မည်ဖြစ်ပါတယ်။ ဆဋ္ဌမလမ်းပိုင်းဖြစ်တဲ့ မိုင်းရယ်မြို့နယ်၊ မန်စန့်နမ့်ကတ်လမ်းပိုင်းဟာ မန်စန့်ကျေးရွာအုပ်စု၊ နောင်ကန်းရွာမှ ကောင်းကျဲရွာအထိ ၁ မိုင်လမ်းကြောင်း အတွက်တောင်းခံခြင်းဖြစ်ပြီးတော့ ၁၂ ပေအကျယ် ကိုယ်ထူကိုယ်ထမြေလမ်းဖောက်လုပ်ထား ပါကြောင်း၊ ၎င်းလမ်းပေါ်မှာ ၄၅ ပေ သစ်သားတံတားတစ်စင်းနှင့် ၂၅ ပေ သစ်သားတံတားတစ်စင်း ကိုယ်ထူကိုယ်ထဆောင်ရွက်ထားပါကြောင်း သိရှိရပါတယ်။ ဒီဥစ္စာကိုတော့ ကျွန်တော်တို့ အသေးစိတ် ကွင်းဆင်းလေ့လာညှိနှိုင်းဆောင်ရွက်ရန် လိုအပ်ပါမယ်။ အဓိကကတော့ မြေယာကိစ္စတွေပဲ ဖြစ်ပါတယ်လို့ ရှင်းလင်းဖြေကြားအပ်ပါတယ်။ ဒါကြောင့်မို့လို့ လွှတ်တော်ကိုယ်စားလှယ်မေးမြန်းထားတဲ့ လမ်းပိုင်းခြောက်ခုကိုအဆင့်မြှင့်တင် ပေးရေးနှင့်စပ်လျဉ်း၍ လမ်းပိုင်းခြောက်ခုနှင့် လမ်းပိုင်းလေးခုအား ကိုယ်ထူကိုယ်ထဆောင်ရွက် ထားသည့် မြေသားလမ်းကျဉ်းများဖြစ်ပါသဖြင့် သတ်မှတ်လမ်းအကျယ်ရရှိရေးအတွက် မြို့နယ်/ခရိုင် ဒေသကော်မတီတို့နဲ့ မြေယာပြီးပြတ်အောင် ကွင်းဆင်းလေ့လာစိစစ်ညှိနှိုင်းဆောင်ရွက်ပြီး ရှမ်းပြည်နယ်အစိုးရအဖွဲ့ ကိုတင်ပြပေးဖို့ လိုအပ်မှာဖြစ်ပါတယ်။ ရှမ်းပြည်နယ်အစိုးရအဖွဲ့မှ ဒေသရဲ့ တင်ပြချက်အပေါ်လေ့လာစိစစ်ပြီး လိုအပ်သလိုရန်ပုံငွေဆက်လက်တင်ပြလာမယ်ဆိုလို့ရှိရင် ရန်ပုံငွေ ခွဲဝေရရှိမှုအပေါ်မူတည်၍ အနီးစပ်ဆုံးဘဏ္ဍာရေးနှစ်မှစတင်ပြီး လုပ်ငန်းဦးစားပေးအစီအစဉ်ဖြင့် အပိုင်းလိုက်လျာထားဆောင်ရွက်ပေးမည်ဖြစ်ပါကြောင်း ရှင်းလင်းဖြေကြားအပ်ပါတယ်။</speech>
<speech type='speaker'>မိုက်ပေးပါ။</speech>
<speech><mp id='408'>ဦးစိုင်းသီဟကျော်(မိုင်းရယ်မဲဆန္ဒနယ်)</mp>လေးစားအပ်ပါသော ဥက္ကဋ္ဌကြီးခင်ဗျား။ ကျွန်တော့်အနေနဲ့ ဒီမြို့နယ်အတွင်းမှာရှိတဲ့ လမ်းတံတားလုပ်ငန်းတွေ နှစ်အလိုက်လျာထားဆောင်ရွက် တာကိုမေးမြန်းထားပြီးတော့မှ ခုနကလည်း ကျွန်တော်မေးထားတာရှိပါတယ်။ ဆောင်ရွက်ပြီးစီးသွားတဲ့ လမ်းအပိုင်းတွေရှိပါတယ်။ မြေသားလမ်းတို့၊ ကျောက်ချောလမ်းတို့ရှိပါတယ်။ အဲဒီတော့ အဲ့လမ်းတွေ က ပျက်စီးနေတဲ့အခါကျတော့ ပြုပြင်ထိန်းသိမ်းရေးဆက်မလုပ်ဘူးဆိုရင် တော်တော်လေးပျက်စီးသွား ပြီးတော့ ဆုံးရှုံးမှုတွေဖြစ်ပေါ်နိုင်ပါတယ်။ ဒီလိုကိစ္စတွေကို ကျွန်တော်တို့က ဆောက်လုပ်ရေးဝန်ကြီး ဌာနကိုမေးမြန်းတာလောက်နဲ့ ဒီလမ်းက ငါတို့လမ်းမဟုတ်ဘူး။ ဒါ န.တ.လ ရဲ့လမ်း။ အဲဒီလိုမျိုး ပြောပါတယ်။ အဲဒီတော့ ကျေးလက်လမ်းဦးစီးဌာနကိုပြောပြန်တော့လည်း ဒီလမ်းက သူတို့လုပ်ပိုင်ခွင့် ရှိတဲ့လမ်းမဟုတ်ဘူး။ န.တ.လ လမ်း။ ဒီလိုတွေ မြို့နယ်တစ်ခုတည်းမှာ တာဝန်ယူရတဲ့ဌာနတွေက များပြားပြီး သူ့ဟာမဟုတ်ဘူး၊ ကိုယ့်ဟာမဟုတ်ဘူး။ ဒီလိုဖြစ်နေတဲ့အခါကျတော့ တကယ်တမ်းပြုပြင် ထိန်းသိမ်းဖို့လိုအပ်လာတယ်။ န.တ.လ ကိုမေးပြန်တော့လည်း ကျွန်တော်တို့မှာ ပြုပြင်ထိန်းသိမ်းဖို့ ရန်ပုံငွေတွေချထားခြင်းမရှိဘူး။ ကျွန်တော်တို့ပြင်လို့မရပါဘူးဆိုတော့ ဒါ ရေရှည်မှာသိပ်မသင့်တော်တဲ့ ကိစ္စဖြစ်ပါတယ်။ ဒီလိုမျိုးကိစ္စတွေကို ဝန်ကြီးဌာနတို့အနေနဲ့ ဘယ်လိုမျိုးဆက်လက်စီစဉ်ဆောင်ရွက် သွားမလဲဆိုတာ တစ်ဆက်တစ်စပ်တည်းသိလိုပါကြောင်း တင်ပြမေးမြန်းအပ်ပါတယ်ခင်ဗျား။</speech>
<speech type='speaker'>သက်ဆိုင်ရာဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='12'>ဗိုလ်ချုပ်သန်းထွဋ်(ဒုတိယဝန်ကြီး၊ နယ်စပ်ရေးရာဝန်ကြီးဌာန)</agency>ဟုတ်ကဲ့။ ထောက်ပြ ဆွေးနွေးမှုကိုလည်း ကျွန်တော်တို့လက်ခံပါတယ်။ လက်ခံတယ်ဆိုတာ ကျွန်တော်တို့ပြောသလိုပါပဲ။ ကျွန်တော်တို့နဲ့ ပ.ဆ.C က ကျေးလက်ဦးစီးဌာနအနေနဲ့ လမ်းတွေကအပိုင်းလိုက်ခွဲထားတာတွေ ရှိပါတယ်။ ကျွန်တော်တို့က တစ်မြို့နယ်ထဲမှာ ကျေးလက်ဦးစီးဌာနအပိုင်း၊ နောက်တစ်ခါ နယ်စပ် ရေးရာဦးစီးဌာနဆိုတဲ့အပိုင်းရှိပါတယ်။ အဲဒီတော့ ကျွန်တော်တို့လမ်းပိုင်းအနေနဲ့ ပတ်သက်ပြီးတော့ မှန်ပါတယ်။ လွှတ်တော်ကိုယ်စားလှယ်ကြီးထောက်ပြဆွေးနွေးသွားတာကိုလည်း လက်ခံတယ်။ ဘာဖြစ် လို့လဲဆိုတော့ ကျွန်တော်တို့အရင်တုန်းက ကျွန်တော်တို့မှာ ပြင်ထိန်းစရိတ်မရှိပါဘူး။ ပြင်ထိန်းစရိတ် လည်း တင်ပြလို့မရပါဘူး။ ဒီနှစ်မှာတော့ ကျွန်တော်တို့က ပြင်ထိန်းစရိတ်တွေကို ကျွန်တော်တို့ တင်တောင်းတဲ့အတွက် ရရှိပါတယ်။ ဒီနှစ်ကနေစပြီးတော့ ကျွန်တော်တို့ လွှတ်တော်ကိုယ်စားလှယ် လုပ်ချင်တဲ့ ပြင်ထိန်းနေရာတွေကို ကျွန်တော်တို့ကိုတင်ပြပေးပါ။ တင်ပြပေးမယ်ဆိုလို့ရှိရင် ကျွန်တော် တို့ ဆက်ပြီးဆောင်ရွက်ပေးမည်ဖြစ်ပါကြောင်း ကျွန်တော့်အနေနဲ့ရှင်းလင်းဖြေကြားအပ်ပါတယ်။</speech>
<title>တိုင်းရင်းသားလက်နက်ကိုင်အဖွဲ့များနှင့်ထိစပ်လျက်ရှိသည့် ဒေသများရှိ ပြည်သူများအတွက် ဖွံ့ဖြိုးရေး လုပ်ငန်းများ အကောင်အထည်ဖော်ရာတွင် လက်တွေ့ကျသည့် ညှိနှိုင်းရေးကော်မတီဖွဲ့စည်းခြင်း၊ လုပ်ထုံးလုပ်နည်းများချမှတ်ခြင်းတို့ကို ဆောင်ရွက်ပေးရန်အစီအစဉ်ရှိ/မရှိနှင့်စပ်လျဉ်းသည့်မေးခွန်း</title>
<speech type='speaker'>ရွှေကျင်မဲဆန္ဒနယ်မှ ဦးစောသလေးစော မေးမြန်းဖို့ ဖြစ်ပါတယ်</speech>
<speech><mp id='206'>ဦးစောသလေးစောရွှေကျင်မဲဆန္ဒနယ်)</mp>လေးစားအပ်ပါသောပြည်သူ့လွှတ်တော် ဥက္ကဌကြီးနှင့်တကွ ပြည်ထောင်စုအဆင့်အဖွဲ့အစည်းဝင်ပုဂ္ဂိုလ်များ၊ ပြည်သူ့လွှတ်တော်ကိုယ်စားလှယ် များအားလုံး မင်္ဂလာပါ။ ကျွန်တော်က ပဲခူးတိုင်းဒေသကြီး ရွှေကျင်မြို့နယ်က ပြည်သူ့လွှတ်တော် ကိုယ်စားလှယ်ဦးစောသလေးစောပါ။ ဥက္ကဋ္ဌကြီးခင်ဗျား။ ကျွန်တော်မေးလိုတဲ့မေးခွန်းက တိုင်းရင်းသား လက်နက်ကိုင်အဖွဲ့များနဲ့ ထိစပ်လျက်ရှိတဲ့ဒေသများရှိ ပြည်သူများရဲ့ လူမှုစီးပွားတိုးတက်စေရန် ဖွံ့ဖြိုးရေးလုပ်ငန်းများအကောင်အထည်ဖော်ရာမှာ လက်တွေ့ကျတဲ့ ညှိနှိုင်းရေးကော်မတီဖွဲ့စည်းခြင်း၊ လုပ်ထုံးလုပ်နည်းများချမှတ်ခြင်းတို့ကို ဆောင်ရွက်ပေးရန်အစီအစဉ်ရှိမရှိနဲ့ပတ်သတ်လို့ ကျွန်တော် မေးမြန်းလိုခြင်းဖြစ်ပါတယ်။ ဒီလိုမေးမြန်းရာမှာအဓိက ကျွန်တော်တို့တစ်နိုင်ငံလုံးပစ်ခတ်တိုက်ခိုက် ရပ်စဲမှု သဘောတူစာချုပ်ကို လက်မှတ်ရေးထိုးထားတဲ့ တိုင်းရင်းသားလက်နက်ကိုင်ဒေသတွေနဲ့ ပတ်သတ်လို့အဓိကထားပြီး မေးမြန်းသွားမှာဖြစ်ပါတယ်ခင်ဗျ။ ၂၀၁၅ ခုနှစ်မှာ ကျွန်တော်တို့ တစ်နိုင်ငံလုံးပစ်ခတ်တိုက်ခိုက်ရပ်စဲရေးဆိုင်ရာ သဘောတူစာချုပ်ကို တိုင်းရင်းသားလက်နက်ကိုင် ရှစ် ဖွဲ့နဲ့နောက်ပိုင်းမှာထပ်ထိုးတာတွေလည်းရှိတယ်ပေါ့နော်။ ဒီအဖွဲ့တွေလက်မှတ်ထိုးခဲ့ပါတယ်။ ဒီဒေသ တွေမှာ အဲဒီစာချုပ်အရပဲ ကျွန်တော်တို့ပစ်ခတ်တိုက်ခိုက်မှုတွေရပ်စဲသွားတယ်။ ကျွန်တော်တို့ ငြိမ်းချမ်းရေးရဲ့အသီးအပွင့်ကိုခံစားရတဲ့အတွက် ဒေသခံပြည်သူတွေအတွက်ကများစွာ ဝမ်းမြောက် ဖွယ်ရာဖြစ်တယ်ပေါ့နော်။ အဲဒီတော့ ဒီစာချုပ်ပေါ်မှာပဲအခြေခံပြီးတော့ သဘောတူညီမှုတွေရှိခဲ့တယ်။ ငြိမ်းချမ်းရေးတွေရခဲ့ကြတယ်။ နောက်ပိုင်းမှာပြသနာက ငြိမ်းချမ်းရေးကိုအကောင်အထည်ဖော်ဖို့ အတွက်ကို JMC ဆိုတဲ့ဟာကိုလည်းဖွဲ့ထားတယ်။ ဒီနှစ်ဖက်ထိစပ်တဲ့ဒေသတွေမှာ JMC လုပ်ငန်း ဆောင်တာတွေနဲ့ပတ်သတ်ပြီးတော့မှ ဆောင်ရွက်တာတော့ရှိတယ်။ သို့သော် ကျွန်တော်တို့က ဒီဒေသ တွေမှာ ထိစပ်တဲ့ဒေသတွေမှာက ပစ်ခတ်တိုက်ခိုက်မှုကိစ္စရပ်တွေပဲ မဟုတ်ဘဲနဲ့ကျန်တဲ့ကိစ္စရပ်တွေ လည်း ရှိပါတယ်။ လက်တွေ့မှာတော့ ပစ်ခတ်တိုက်ခိုက်မှုတစ်ခုတည်းပဲမဟုတ်ဘဲနဲ့ မြေယာကိစ္စတွေ၊ သစ်တောကိစ္စ၊ သဘာဝပတ်ဝန်းကျင်၊ မြေယာအငြင်းပွားမှု၊ လူမှုရေးကိစ္စရပ်များကိုနှစ်ဖက်ညှိနှိုင်း ပူးပေါင်းဆောင်ရွက်သွားရမယ့်ကိစ္စတွေရှိပါတယ်။ ဒါပေမဲ့ တရားဝင်ဆောင်ရွက်မယ့် ယန္တရား မရှိပါဘူး။ အဖွဲ့အစည်းမရှိပါဘူး။ အဲဒီအတွက် သင့်သလိုဆောင်ရွက်ရတာမျိုးတွေ ရှိပါတယ်။ သင့်သလိုသာဆောင်ရွက်ရလို့အဆင်မပြေတာတွေလည်းရှိသလို ပြေတာတွေလည်းရှိပါတယ်။ ဒါပေမဲ့ တစ်ခါတလေအဆင်မပြေတာရှိရင် နားလည်မှုလွဲမှားတာတွေဖြစ်ပေါ်လာပြီးတော့ ငြိမ်းချမ်းရေး အတွက်ထိခိုက်နိုင်မှာကိုလည်း စိုးရိမ်မိပါတယ်။ အထူးသဖြင့် မြေပြင်မှာအမှန်တကယ်ထိတွေ့နေရတဲ့ အစိုးရအုပ်ချုပ်ရေးအဖွဲ့အစည်းများနဲ့ ဌာနဆိုင်ရာအဖွဲ့အစည်းများက မိမိတို့ဌာနဆိုင်ရာ လုပ်ထုံး လုပ်နည်းတစ်ခုတည်းနဲ့ဒီလိုထိစပ်တဲ့ဒေသတွေမှာ ဆောင်ရွက်လို့မရပါဘူး။ ထိစပ်တဲ့နေရာတွေမှာ ပစ်ခတ်တိုက်ခိုက်မှုရပ်စဲပြီး နားလည်မှုယူထားတဲ့နယ်မြေများဖြစ်တာမို့ ပစ်ခတ်တိုက်ခိုက်မှုရပ်စဲရေး ဆိုင်ရာ သဘောတူစာချုပ် NCA စာချုပ်ပါအချက်များကိုလည်း အထူးသတိထားပြီး ဆောင်ရွက်ရမှာ ဖြစ်ပါတယ်။ သို့သော် ဒီလိုညှိနှိုင်းဆောင်ရွက်ဖို့ သီးခြားညွှန်ကြားချက်မရှိတဲ့အတွက် ဌာနဆိုင်ရာတွေ အနေနဲ့ကလည်း ဒီစာချုပ်ပါစည်းကမ်းအတိုင်းညှိနှိုင်းဆောင်ရွက်ဖို့ကို သူတို့သီးခြားညွှန်ကြားထားတာ မရှိတဲ့အတွက် ဒီကိစ္စအပေါ်မှာသူတို့မှာလည်းဆောင်ရွက်ဖို့အားနည်းတဲ့အပေါ်မှာ ကျွန်တော်တို့ ဒီအားနည်းချက်တွေပေါ်ပေါက်လာမှာကို စိုးရိမ်ပါတယ်။ JMC ရဲ့ လုပ်ငန်းတာဝန်များအပိုဒ် ၃ မှာ လူလုပ်နှင့်သဘာဝဘေးအန္တရာယ်ကြောင့် ပြည်တွင်းနေရပ်စွန့်ခွာတိမ်းရှောင်သူများ၊ IDP နှင့်ပဋိပက္ခ ခံစားနေရသူများ၊ လူသားချင်းစာနာသည့်အခြေခံ အဆောက်အဦများ၊ ပေးဆပ်မှုကိုညှိနှိုင်းဆောင်ရွက် ရမည်။ နှစ်ဘက်အဖွဲ့အစည်းများ ညှိနှိုင်းဆောင်ရွက်ရမည် ဆိုပြီးမှကျွန်တော်တို့ပြောထားတာ ရှိပါတယ်။ NCA အခန်း ၃ အပိုဒ် ၁၀(က) မှာလည်း ပြည်တွင်းနေရပ်စွန့်ခွာသူများနှင့်ပဋိပက္ခခံစား နေရသူများအတွက် လူသားချင်းစာနာမှုဆိုင်ရာအကူအညီများပေးခြင်းနဲ့ စပ်လျဉ်းပြီး NGO၊ INGO အဖွဲ့အစည်းများနှင့် ကူညီထောက်ပံ့သူများအား နိုင်ငံတော်အစိုးရ၏ခွင့်ပြုချက်ဖြင့် လုပ်ငန်း အကောင်အထည်ဖော်ဆောင်ရွက်ရာတွင် သက်ဆိုင်ရာအစိုးရဌာနများ၊ တိုင်းရင်းသားလက်နက်ကိုင် အဖွဲ့အစည်းများနှင့် ဒေသဆိုင်ရာအဖွဲ့အစည်းများကြား ညှိနှိုင်းဆောင်ရွက်ခြင်းဟူ၍ ပါရှိချုပ်ဆို ထားပါတယ်။ ဒီလိုချုပ်ဆိုတာကြောင့် ဥပမာအားဖြင့် ကျွန်တော့်မဲဆန္ဒနယ်မှာဆိုလို့ရှိရင် ရွှေကျင်မြို့ မှာဆိုလို့ရှိရင် ရဲသောင်ဆိုတဲ့ရွာမှာ လူထုဗဟိုပြုစီမံကိန်းကို ဆောင်ရွက်ဖို့ သွားရတဲ့အခါမှာ လူထု ဗဟိုပြုစီမံကိန်းကို သက်ဆိုင်ရာ NCA ထိုးထားတဲ့ လက်နက်ကိုင်အဖွဲ့အစည်းတွေက NCA စာချုပ်ပါ အချက်တွေနဲ့အညီ ညှိနှိုင်းဆောင်ရွက်ပါလို့ပြောတဲ့အတွက်ကို ညှိနှိုင်းဆောင်ရွက်တယ်။ သို့သော် ဘယ် Mechanism နဲ့ ညှိနှိုင်းဆောင်ရွက်ရမလဲ။ JMC ကို မေးကြည့်တဲ့အခါမှာ JMC က သူတို့ကိစ္စ က ပစ်ခတ်တိုက်ခိုက်မှုကိစ္စရပ်တွေနဲ့ပဲသက်ဆိုင်တယ်။ ဖွံ့ဖြိုးရေးလုပ်ငန်းတွေနဲ့ မဆိုင်ဘူးဆိုပြီးတော့ မှ ပြောတယ်။ အဲဒီတော့ ဆက်ဆံရေးရုံးနဲ့လည်း သွားထိတွေ့တယ်။ သို့သော်ငြားလည်းပဲ အဆင်မပြေ ဘူး။ ကျွန်တော်တို့မှာ Mechanism မရှိဘူးဖြစ်နေတဲ့အတွက်ကို ဒီလိုဖွံ့ဖြိုးရေးလုပ်ငန်းကိစ္စရပ်တွေမှာဆောင်ရွက်တဲ့အခါမှာ ထိရောက်တဲ့အကောင်အထည်ဖော်မှုလုပ်ငန်းတွေကို ဆောင်ရွက်နိုင်ဖို့အတွက် ကျွန်တော်တို့ကို ထိရောက်တဲ့အမှန်တကယ်ဆောင်ရွက်ပေးနိုင်တဲ့ ယန္တရားတစ်ခုကို ဖွဲ့စည်းပေးပြီးတော့မှ လုပ်ထုံးလုပ်နည်းများကိုလည်း ချမှတ်ပေးရန် အစီအစဉ်ရှိ/မရှိကို လွှတ်တော်ဥက္ကဋ္ဌကြီးကနေ တစ်ဆင့် မေးမြန်းအပ်ပါတယ်။ ကျေးဇူးတင်ပါတယ်။</speech>
<speech type='speaker'>နယ်စပ်ရေးရာဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='12'>ဗိုလ်ချုပ်သန်းထွဋ်(ဒုတိယဝန်ကြီး၊ နယ်စပ်ရေးရာဝန်ကြီးဌာန)</agency>ပဲခူးတိုင်းဒေသကြီး၊ ရွှေကျင်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးစောသလေးရဲ့ တိုင်းရင်းသားလက်နက်ကိုင် အဖွဲ့အစည်းများနှင့်ထိစပ်လျက်ရှိတဲ့ဒေသများမှာရှိတဲ့ ပြည်သူများ လူမူစီးပွားဘဝတိုးတက်စေရန် ဖွံ့ဖြိုးရေးလုပ်ငန်းများ အကောင်အထည်ဖော်ဆောင်ရွက်ရာတွင် လက်တွေ့ကျသည့် ညှိနှိုင်းရေး ကော်မတီဖွဲ့စည်းခြင်း၊ လုပ်ထုံးလုပ်နည်းချမှတ်ခြင်းတို့ကို ဆောင်ရွက်ပေးရန် အစီအစဉ်ရှိ/မရှိ သိရှိလို ခြင်းမေးခွန်းအပေါ်မှာ ဖြေကြားသွားမှာဖြစ်ပါတယ်။ နယ်စပ်ရေးရာဝန်ကြီးဌာနအနေနဲ့ကတော့ နယ်စပ်ဒေသများနှင့်ထိစပ်နေတဲ့ ပြည်နယ်ခုနစ်ခု၊ တိုင်းဒေသကြီးနှစ်ခု၊ ကိုယ်ပိုင်အုပ်ချုပ်ခွင့်ရဒေသ ခြောက်ခုရှိ မြို့နယ်ပေါင်း ၁၁၆ မြို့နယ်နှင့် လုပ်ငန်းလိုအပ်ချက်အရ ဆောင်ရွက်ပေးသည့် မြို့နယ် ၅၂ မြို့နယ် စုစုပေါင်း ၁၆၈ မြို့နယ်တို့မှာ နယ်စပ်ဒေသဖွံ့ဖြိုးရေးလုပ်ငန်းများကို နိုင်ငံတော်အစိုးရရဲ့ လမ်းညွှန်ချက်နှင့်အညီ မူဝါဒ၊ လုပ်ငန်းစဉ်များချမှတ်ပြီး အကောင်အထည်ဖော်ဆောင်ရွက်ပေးလျက် ရှိပါတယ။ ဒီလို အကောင်အထည်ဖော်ဆောင်ရွက်ပေးလျက်ရှိရာမှာ တိုင်းရင်းသားလက်နက်ကိုင် အဖွဲ့အစည်းများနှင့်စပ်လျဉ်းသည့်ကိစ္စရပ်များကိုတော့ အမျိုးသားပြန်လည်သင့်မြတ်ရေးနှင့် ငြိမ်းချမ်း ရေးဗဟိုဌာန(NRPC)သို့ တင်ပြပြီး NRPC ၏လမ်းညွှန်ချက်ဖြင့် ရန်ပုံငွေလျာထားပေးခြင်း၊ ထောက်ပံ့ ပေးခြင်းတို့ကို ဆောင်ရွက်ပေးလျက်ရှိပါတယ်။ နိုင်ငံတော်၏အတိုင်ပင်ခံပုဂ္ဂိုလ်က ဥက္ကဌအဖြစ်ဦးဆောင်တဲ့ အမျိုးသားပြန်လည်သင့်မြတ်ရေး နှင့် ငြိမ်းချမ်းရေးဗဟိုဌာနအနေနဲ့ကတော့ တိုင်းရင်းသားလက်နက်ကိုင်အဖွဲ့အစည်းများက တင်ပြ လာတဲ့ စီးပွားရေး၊ လူမူရေး၊ ပညာရေး၊ ကျန်းမာရေး၊ ဖွံ့ဖြိုးရေးလိုအပ်ချက်များကို သက်ဆိုင်ရာ ပြည်ထောင်စုဝန်ကြီးဌာနများ၊ တိုင်းဒေသကြီး/ ပြည်နယ်အစိုးရအဖွဲ့များနှင့် ပေါင်းစပ်ညှိနှိုင်း၍ လိုအပ်သည်များပံ့ပိုးဆောင်ရွက်ပေးလျက်ရှိပါတယ်။ တိုင်းရင်းသားဒေသများအတွင်းမှာ ဖွံ့ဖြိုးရေး လုပ်ငန်းများဆောင်ရွက်ပေးနိုင်ရေးနှင့် ငြိမ်းချမ်းရေးရန်ပုံငွေများကို အကျိုးရှိစွာအသုံးပြုနိုင်ရေး ပေါင်းစပ်ညှိနှိုင်းဆောင်ရွက်နိုင်ရန်အတွက် နိုင်ငံတော်၏အတိုင်ပင်ခံပုဂ္ဂိုလ်က ဥက္ကဋ္ဌအဖြစ် ဦးဆောင် ပြီး အစိုးရကိုယ်စားလှယ်များ၊ တစ်နိုင်ငံလုံးပစ်ခတ်တိုက်ခိုက်မှုရပ်စဲရေးသဘောတူစာချုပ်(NCA) ရေးထိုးထားတဲ့ တိုင်းရင်းသားလက်နက်ကိုင်အဖွဲ့အစည်းများ၊ တစ်နိုင်ငံလုံးပစ်ခတ်တိုက်ခိုက်မှု ရပ်စဲရေးသဘောတူစာချုပ်(NCA) လက်မှတ်ရေးထိုးခြင်းမပြုရသေးတဲ့ တိုင်းရင်းသားလက်နက်ကိုင် အဖွဲ့အစည်းများမှ ကိုယ်စားလှယ်များပါဝင်တဲ့ ငြိမ်းချမ်းရေးလုပ်ငန်းစဉ်ရန်ပုံငွေဆိုင်ရာ ပေါင်းစပ် ညှိနှိုင်းရေးအဖွဲ့ကို ဖွဲ့စည်းထားပါတယ်။ ၎င်းအဖွဲ့ကို ဖွဲ့စည်းထားပြီးတော့ ပစ်ခတ်တိုက်ခိုက်မှု ရပ်စဲရေးကဏ္ဍ၊ စေ့စပ်ညှိနှိုင်းဆွေးနွေးရေးကဏ္ဍ၊ ငြိမ်းချမ်းရေးအထောက်အကူပြုဖွံ့ဖြိုးရေးကဏ္ဍနှင့် အမျိုးသားပြန်လည်သင့်မြတ်ရေးနှင့် ငြိမ်းချမ်းရေးဗဟိုဌာနရဲ့ ငြိမ်းချမ်းရေးလုပ်ငန်းစဉ်များကဏ္ဍ ဟူသည့် ဦးစားပေးကဏ္ဍကြီးလေးရပ်သတ်မှတ်ကာ လုပ်ငန်းများကိုအကောင်အထည်ဖော် ဆောင်ရွက် လျက်ရှိပါသည်။ အစိုးရနှင့် တိုင်းရင်းသားလက်နက်ကိုင်အဖွဲ့အစည်းများအနေဖြင့် တစ်နိုင်ငံလုံး ပစ်ခတ်တိုက်ခိုက်မှုရပ်စဲရေးသဘောတူစာချုပ်(NCA) အခန်း(၆)ပါ ကြားကာလ အစီအစဉ်အရ ဒေသ ဖွံ့ဖြိုးရေးလုပ်ငန်းများ အကောင်အထည်ဖော်ဆောင်ရွက်နိုင်ရန် လုပ်ငန်းလမ်းညွှန်အား အသေးစိတ် ဆွေးနွေးနိုင်အတွက် နှစ်ဖက်လုပ်ငန်းအဖွဲ့များကိုလည်း ဖွဲ့စည်းထားပြီး ဖြစ်ပါတယ်၊ ထို့ပြင် ကြားကာလအစီအစဉ် ညှိနှိုင်းနေစဉ်ကာလ၌ တစ်နိုင်ငံလုံးပစ်ခတ်တိုက်ခိုက်မှုရပ်စဲရေး သဘောတူစာချုပ်(NCA)ရေထိုးထားတဲ့ တိုင်းရင်းသားလက်နက်ကိုင်အဖွဲ့အစည်းများနှင့် နှစ်ဖက် သဘောတူစာချုပ်(Bilaterd Agreement)များကို သဘောတူညီချက်အရသော်လည်းကောင်း၊ ဒေသခံတိုင်းရင်းသား ငြိမ်းချမ်းရေးအသီးအပွင့်များရရှိခံစားစေရန်လည်းကောင်း၊ ငြိမ်းချမ်းရေးဖြစ်စဉ် အတွက် ယုံကြည်မှုတည်ဆောက်နိုင်ရန်အတွက်လည်းကောင်း ကုလသမဂ္ဂဖွံ့ဖြိုးမှုအစီအစဉ်(UNDP)၊ ကမ္ဘာ့ဘဏ်၊ နိပွန်ဖောင်ဒေးရှင်းအပါအဝင် ကမ္ဘာ့ကုလသမဂ္ဂနှင့် နိုင်ငံတကာအဖွဲ့အစည်းများရဲ့ ထောက်ပံ့မှုများ၊ အမျိုးသားပြန်လည်သင့်မြတ်ရေးနှင့် ငြိမ်းချမ်းရေးဗဟိုဌာနရဲ့ ငြိမ်းချမ်းရေးရန်ပုံငွေ များဖြင့် နေရပ်စွန့်ခွာသူများ ပြန်လည်နေရာချထားရေး၊ အခြေခံအဆောက်အဦ၊ လမ်းပန်းဆက်သွယ် ရေး၊ လယ်ယာစိုက်ပျိုးရေး၊ ပညာရေးနှင့်ကျန်းမာရေးစတဲ့ ဖွံ့ဖြိုးရေးလုပ်ငန်းများကို အမျိုးသား ပြန်လည်သင့်မြတ်ရေးနှင့် ငြိမ်းချမ်းရေးဗဟိုဌာန၏လမ်းညွှန်ချက်ဖြင့် သက်ဆိုင်ရာပြည်ထောင်စု ဝန်ကြီးဌာနများ၊ တိုင်းဒေသကြီး/ပြည်နယ်အစိုးရများက အကောင်အထည်ဖော် ဆောင်ရွက်လျက် ရှိပါတယ်။ ဒါကြောင့်မို့ အမျိုးသားပြန်လည်သင့်မြတ်ရေးနှင့် ငြိမ်းချမ်းရေးဗဟိုဌာနရဲ့ လမ်းညွှန်မှုဖြင့် တိုင်းရင်းသားလက်နက်ကိုင်အဖွဲ့အစည်းများနှင့် ထိစပ်လျက်ရှိတဲ့ဒေသများရှိ ပြည်သူများ လူမှုစီးပွား ဘဝတိုးတက်စေရန် ဖွံ့ဖြိုးရေးလုပ်ငန်းများကို အကောင်အထည်ဖော်ဆောင်ရွက်ရာမှာ လက်တွေ့ကျ တဲ့ ညှိနှိုင်းရေးကော်မတီများ ဖွဲ့စည်းဆောင်ရွက်လျက်ရှိပါကြောင်း အမျိုးသားပြန်လည်သင့်မြတ်ရေး နှင့် ငြိမ်းချမ်းရေးဗဟိုဌာနရဲ့ ဖြေကြားချက်အရ ကျွန်တော့်အနေနဲ့ရှင်းလင်းဖြေကြားအပ်ပါတယ်။</speech>
<title>မက်မန်းမြို့နယ်ရှိ နမ့်ကျွတ်-ပန်ကောက်-ရောင်ပန်ကျေးရွာများတွင် ကျေးရွာချင်းဆက်မြေသားလမ်း ၁၂ မိုင်ဖောက်လုပ်ပေးရန်အစီအစဉ်ရှိ/မရှိနှင့်စပ်လျဉ်းသည့်မေးခွန်း</title>
<speech type='speaker'>မက်မန်းမဲဆန္ဒနယ်မှ ဦးတင်အေး မေးမြန်းဖို့ ဖြစ်ပါတယ်။</speech>
<speech><mp id='394'>ဦးတင်အေး(မက်မန်းမဲဆန္ဒနယ်)</mp>အားလုံးမင်္ဂလာပါခင်ဗျား။ ကျွန်တော်ကတော့ ရှမ်းပြည်နယ်(အရှေ့ပိုင်း)၊ မက်မန်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးတင်အေး ဖြစ်ပါ တယ်။ လေးစားအပ်ပါသောဥက္ကဌကြီးခင်ဗျား။ မက်မန်းမြို့နယ်မှာ ရပ်ကွက်ကြီးနှစ်ခု၊ ကျေးရွာအုပ်စု ၁၁ အုပ်စု၊ ကျေးရွာပေါင်း ၉၇ ရွာ၊ အိမ်ထောင်စု ၄၀၇၅ စု၊ အိမ်ခြေ ၃၈၈၃ အိမ်ရှိပြီး ရှမ်းလူမျိုး၊ လားဟူလူမျိုး၊ လွယ်လ(ဝ)လူမျိုးများနှင့် ဗမာလူမျိုးများအများစု မှီတင်းနေထိုင်လျက်ရှိပြီးတော့ လူဦးရေ ၂၃၈၀၄ ဦးရှိပါတယ်။ အများစုဟာ တောင်ယာလုပ်ငန်းကို အဓိကထားလုပ်ကိုင်ကြပြီးတော့ ဒေသထွက်ကုန်ပစ္စည်းတွေကိုသယ်ယူပို့ဆောင်ရာမှာ မိုင်းပျဉ်း-မက်မန်းလမ်းကို အဓိကထားလုပ်ကိုင် လျက်ရှိကြပါတယ်။ မြို့နယ်ချင်းဆက်လမ်းအနေနဲ့ဆိုရင်တော့ မိုင်းပျဉ်း-မက်မန်းလမ်းတစ်လမ်းတည်းကိုသာ အားကိုးနေရတာ တွေ့ရပါတယ်။ ယခင်က မက်မန်းမြို့နယ်အတွင်းမှာရှိတဲ့ ကျေးရွာအများစုမှာ ကျေးရွာချင်းသွားလာရာမှာ လူသွားလမ်းကိုမော်တော်ဆိုင်ကယ်စီးနင်းပြီးတော့ သွားလာနေကြရပြီး ဒေသထွက်ကုန်များကိုလည်း ကျေးရွာများမှ မော်တော်ဆိုင်ကယ်များဖြင့် မိုင်းပျဉ်း-မက်မန်းလမ်းထိ ရောက်အောင် သယ်ယူပို့ဆောင်ခဲ့ရပေမဲ့ ယခုအခါမှာတော့ ၂၀၁၆-၂၀၁၇၊ ၂၀၁၇-၂၀၁၈၊ ၂၀၁၈-၂၀၁၉၊ ၂၀၁၉-၂၀၂၀ ဘဏ္ဍာရေးနှစ်တွေမှာ နယ်စပ်ရေးရာဝန်ကြီးဌာနရဲ့ ပြည်ထောင်စုရန်ပုံငွေ၊ ပြည်နယ် အစိုးရရဲ့ ရန်ပုံငွေတွေမှာ ကျေးရွာချင်းဆက်မြေသားလမ်း၊ ကျောက်ခင်းလမ်းများထည့်သွင်းလျာထား ပြီးတော့ ဆောင်ရွက်ပေးခဲ့တဲ့အတွက် ယခင်ထက်စာရင် အချို့ကျေးရွာများဟာ အစစအရာရာ အဆင်ပြေချောမွေ့လာတဲ့အတွက် ဝန်ကြီးဌာနနှင့် ပြည်နယ်အစိုးရအဖွဲ့ကို ဒေသခံတိုင်းရင်းသား ပြည်သူလူထုများကိုယ်စား ကျေးဇူးအထူးတင်ရှိပါတယ်လို့ ပြောကြားလိုပါတယ်။ ကျွန်တော့်မေးခွန်းမှာ ကျေးရွာနှစ်ရွာဖြစ်တဲ့ ပန်ကောက်ရွာနှင့် ဝမ်ပုံကျေးရွာတို့မှ တိုင်းရင်းသားပြည်သူလူထုများ သွားလာအဆင်ပြေဖို့အတွက် ၂၀၁၈-၂၀၁၉ ဘဏ္ဍာရေးနှစ်မှာ ပြည်ထောင်စုလွှတ်တော်ဖွံ့ဖြိုးရေးရန်ပုံငွေနဲ့ သုံးဘီးဆိုင်ကယ်မြေသားလမ်းဖောက်လုပ်ပြီးဖြစ်တာကို လည်း တင်ပြလိုပါတယ်။ ယခုအခါ နမ့်ကျွတ်ချောင်းမှ ပန်ကောက်-ဝမ်ပုံ-ရောင်ရို့ -ရောင်ပန်ကျေးရွာ ချင်းဆက်မြေသားလမ်းဖောက်လုပ်ပေးမည်ဆိုပါက ဆွတ်ပိုးကျေးရွာအုပ်စုနှင့် မန်ဝိန်းကျေးရွာအုပ်စု ချင်းဆက်မြေသားလမ်းအဖြစ် အသုံးပြု နိုင်မှာဖြစ်ပါတယ်။ ယခင်က မက်မန်းမြို့နယ်ကတစ်ဆင့် ပတ်ပြီးသွားတဲ့အတွက် မိုင်းပျဉ်ထိဆိုရင် ၉၉ မိုင်ဝေးပါတယ်။ ယခုဒီလမ်းဖြတ်ဖောက်လိုက်မယ်ဆိုရင်၊ ဆွတ်ဦးကတစ်ဆင့်သွားလိုက်မယ်ဆိုရင် ၆၆ မိုင်ပဲရှိတော့မှာဖြစ်တဲ့အတွက် ၃၃ မိုင်လမ်းတိုသွားကြောင်းလည်း တင်ပြလိုပါတယ်။ မန်ဝိန်းကျေးရွာအုပ်စုမှာရှိတဲ့ ဒေသခံတိုင်းရင်းသားပြည်သူလူထု အနေနဲ့လည်း မိုင်းပျဉ်း-မက်မန်းလမ်းမကြီးကို အချိန်တိုအတွင်း သွားလာဆောင်ရွက်နိုင်မှာဖြစ်သလို ဆွတ်ပိုးကျေးရွာမှာရှိတဲ့ ၁၆ ခုတင်ဆံ့တိုက်နယ်ဆေးရုံကိုလည်း အချိန်တိုအတွင်း သွားလာနိုင်မှာဖြစ်တဲ့ အတွက် ကျန်းမာရေးစောင့်ရှောက်မှုကို ပိုမိုအထောက်အကူပြုနိုင်မှာလည်း ဖြစ်ပါတယ်။ လေးစားအပ်ပါသောပြည်သူ့လွှတ်တော်ဥက္ကဋ္ဌကြီးခင်ဗျား။ ကျေးလက်ဒေသဖွံ့ဖြိုးရေးလုပ်ငန်း များဆောင်ရွက်ရာမှာ လမ်းပန်းဆက်သွယ်ရေးကောင်းမွန်မှုသည်လည်း အဓိကအခန်းကဏ္ဍမှ ပါဝင်လျက်ရှိပါတယ်။ ကျေးရွာချင်းဆက်လမ်းများဖောက်လုပ်ပြီးပါက ကျေးရွာနေပြည်သူလူထု၊ တိုင်းရင်းသားများရဲ့ ပညာရေး၊ ကျန်းမာရေး၊ လူမှုစီးပွားဖွံ့ဖြိုးတိုးတက်ရေးတို့ကို များစွာအထောက် အကူပြုမှာဖြစ်တဲ့အတွက် မြို့နယ်နေတိုင်းရင်းသားပြည်သူလူထုများရဲ့ ကိုယ်စား မက်မန်းမြို့နယ်မှာ နမ့်ကျွတ်ချောင်းမှ ပန်ကောက်-ဝမ်ပုံ-ရောင်နို့-ရောင်ပန်ကျေးရွာချင်းဆက်မြေသားလမ်း ၁၂ မိုင် ဖောက်လုပ်ပေးရန် အစီအစဉ်ရှိ/မရှိနှင့် အစီအစဉ်ရှိပါက မည်သည့်ဘဏ္ဍာရေးနှစ်အတွင်း ဆောင်ရွက်ပေးမည်ကို သိရှိလိုတဲ့အတွက် ပြည်သူ့လွှတ်တော်ဥက္ကဋ္ဌကြီးမှတစ်ဆင့် မေးခွန်းအဖြစ် မေးမြန်းရခြင်းဖြစ်ပါတယ်။ ကျေးဇူးတင်ပါတယ်။</speech>
<speech type='speaker'>နယ်စပ်ရေးရာဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='12'>ဗိုလ်ချုပ်သန်းထွဋ်(ဒုတိယဝန်ကြီး၊ နယ်စပ်ရေးရာဝန်ကြီးဌာန)</agency>လေးစားအပ်ပါ တဲ့ ပြည်သူ့လွှတ်တော်ဥက္ကဋ္ဌကြီးခင်ဗျား။ လွှတ်တော်ကိုယ်စားလှယ်မေးမြန်းထားတဲ့ နမ့်ကျွတ် ပန်ကောက်-ရောင်ပန်လမ်းဟာ မိုင်းပျဉ်း-မက်မန်းလမ်းပေါ်ရှိ နမ့်ကျွတ်ချောင်းမှမက်မန်းမြို့နယ်၊ ဆွတ်ပိုးကျေးရွာအုပ်စု၊ ပန်ကောက်ကျေးရွာနှင့် ရောင်ပန်ကျေးရွာအထိ ဆက်သွယ်ထားတဲ့ ၁၂ မိုင်ခန့် ရှည်လျားတဲ့လမ်းကြောင်းဖြစ်ပါတယ်။ နမ့်ကျွတ်ချောင်းမှ ပန်ကောက်ကျေးရွာအထိ(၅/၄)မိုင်ကို ၂၀၁၇-၂၀၁၈ ဘဏ္ဍာရေးနှစ်မှာ လွှတ်တော်ရန်ပုံငွေကျပ်သိန်း ၁၀၀ ဖြင့် ခြောက်ပေအကျယ် မြေလမ်း ဖောက်လုပ်ထားကြောင်း သိရှိရပါတယ်။ ကျန်ရှိတဲ့ပန်ကောက်ကျေးရွာမှ ရောင်ပန်ကျေးရွာအထိ (၆/၄)မိုင်ခန့်မှာ သုံးပေအကျယ်လူသွားလမ်းအဆင့်သာရှိကြောင်းနှင့် ၎င်းလမ်းဟာ သတ်မှတ် လမ်းအကျယ်ရရှိအောင်ဆောင်ရွက်နိုင်တဲ့ တောင်ပေါ်လမ်းပဲဖြစ်ပါတယ်။ ပတ်ဝန်းကျင်ကျေးရွာမှာ ကျေးရွာလေးရွာ၊ အိမ်ခြေ ၁၀၈ အိမ်နှင့် လူဦးရေ ၇၅၇ ဦးတို့ကို အကျိုးပြုနိုင်မယ့်လမ်းကြောင်း ဖြစ်ကြောင်းလည်းစိစစ်တွေ့ရှိရပါတယ်။ အဆိုပါ မက်မန်းမြို့နယ်၊ ဆွတ်ပိုးကျေးရွာအုပ်စု၊ နမ့်ကျွတ်-ပန်ကောက်-ရောင်ပန်ကျေးရွာ ချင်းဆက်လမ်းဖောက်လုပ်ပေးနိုင်ရေးနှင့်စပ်လျဉ်းပြီးတော့ ဦးစွာသတ်မှတ်လမ်းအကျယ် ၃၀ ပေခန့် မြေလမ်းရရှိနိုင်ရေးအတွက် ဒေသအတွက်အကျိုးပြုမှု၊ ဆောင်ရွက်ရမယ့်လမ်းမိုင်အရှည်စသည် တို့နှင့်အတူ ရှမ်းပြည်နယ်အစိုးရအဖွဲ့သို့ တင်ပြပေးရန်လိုအပ်ပါတယ်။ ရှမ်းပြည်နယ်အစိုးရအဖွဲ့မှ ရန်ပုံငွေဆက်လက်ထောက်ခံတင်ပြလာပါက ကျွန်တော်တို့ဝန်ကြီးဌာနအနေနဲ့ အနီးစပ်ဆုံးဘဏ္ဍာရေး နှစ်ကနေစတင်ပြီး နှစ်စဉ်ရန်ပုံငွေခွဲဝေရရှိမှုအပေါ်မူတည်၍ လုပ်ငန်းဦးစားပေးအစီအစဉ်ဖြင့် လျာထားဆောင်ရွက်ပေးသွားမည်ဖြစ်ပါကြောင်း ရှင်းလင်းဖြေကြားအပ်ပါတယ်။ အားလုံးကိုကျေးဇူး တင်ပါတယ်။</speech>
<speech type='speaker'>လွှတ်တော်ကိုယ်စားလှယ်များခင်ဗျား။ ဒီနေ့အတွက် မေးခွန်းများ မေးမြန်း၊ ဖြေကြားခြင်းအစီအစဉ်ပြီးပါပြီ။ အစည်းအဝေးကို ၃၀ မိနစ်ခန့်ခေတ္တရပ်နားမှာဖြစ်ပါတယ်</speech>
<speech type='mc'>ပြည်သူ့လွှတ်တော်ဥက္ကဋ္ဌ ပြန်လည်ထွက်ခွာပါပြီခင်ဗျား။</speech>
<speech type='mc'>အားလုံးထွက်ခွာနိုင်ပါပြီခင်ဗျား။</speech>
<p>အစည်းအဝေးကို မိနစ် ၃၀ ခန့်ရပ်နားပါသည်။</p>
</QASection>
<BillSection>
<speech type='mc'>ပြည်သူ့လွှတ်တော်ကိုယ်စားလှယ်များနှင့် ဧည့်သည်တော်များခင်ဗျား။ အစည်းအဝေးပြန်လည်စတင်တော့မှာ ဖြစ်ပါတယ်။ ပြည်သူ့လွှတ်တော်ဥက္ကဋ္ဌကရောက်လာပါပြီ ခင်ဗျား။</speech>
<speech type='mc'>အားလုံးထိုင်နိုင်ပါပြီခင်ဗျား။</speech>
<title>ရင်းနှီးမြှုပ်နှံမှုနှင့် စက်မှုလက်မှုဖွံ့ဖြိုးတိုးတက်ရေးကော်မတီက စက်မှုဇုန်ဥပဒေကြမ်းကို တင်သွင်းခြင်း</title>
<speech type='speaker'>အစီအစဉ် ၆ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၈၅ နည်းဥပဒေခွဲ(က)အရ ရင်းနှီးမြှုပ်နှံမှုနှင့် စက်မှုလက်မှု ဖွံ့ဖြိုးတိုးတက်ရေးကော်မတီက စက်မှုဇုန်ဥပဒေကြမ်းကိုတင်သွင်းရန် ဖြစ်ပါတယ်။ ဥပဒေကြမ်း တင်သွင်းဖို့ ရင်းနှီးမြှုပ်နှံမှုနှင့် စက်မှုလက်မှုဖွံ့ဖြိုးတိုးတက်ရေးကော်မတီအား ဖိတ်ခေါ်ပါတယ်</speech>
<speech><mp id='360'>ဦးစိုးစံသက်ထွန်း(အဖွဲ့ဝင်၊ ရင်းနှီးမြှုပ်နှံမှုနှင့် စက်မှုလက်မှုဖွံ့ဖြိုးတိုးတက်ရေးကော်မတီ)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် အစည်းအဝေးကိုတက်ရောက်လာသူအားလုံးပဲ မင်္ဂလာပါခင်ဗျာ။ ကျွန်တော်က မြင်းမူမဲဆန္ဒနယ်က ဦးစိုးစံသက်ထွန်းဖြစ်ပြီးတော့ ရင်းနှီးမြှုပ်နှံမှုနှင့် စက်မှုလက်မှုဖွံ့ဖြိုးတိုးတက်ရေးကော်မတီရဲ့ အဖွဲ့ဝင်လည်းဖြစ်ပါတယ်။ ဒီကနေ့မှာ ကော်မတီရဲ့ တာဝန်ပေးအပ်ချက်အရ စက်မှုဇုန်ဥပဒေကြမ်းကို ပြည်သူ့လွှတ်တော်ကို တင်သွင်းသွားမှာဖြစ်ပါတယ်။ ဒီဥပဒေကို တင်သွင်းရတဲ့ရည်ရွယ်ချက်များကတော့ (၁) စက်မှုလုပ်ငန်းများ ရေရှည်ဖွံ့ဖြိုးတိုးတက်စေရန်နှင့် စက်မှုဇုန်များအောင်မြင်စွာ အကောင်အထည်ဖော်ဆောင်ရွက်နိုင်စေရန်၊ (၂) စက်မှုဇုန်များကို နိုင်ငံတော်၏ စီးပွားရေးဖွံ့ဖြိုးတိုးတက်ရေးဆိုင်ရာ မူဝါဒများနှင့်အညီစနစ်တကျစီမံထူထောင်၍ ပြည်တွင်းပြည်ပလုပ်ငန်းရှင်များ ရင်းနှီးမြှုပ်နှံလုပ်ကိုင် နိုင်စေရန်၊ (၃) ကုန်ထုတ်လုပ်ငန်းနှင့် ကုန်ထုတ်လုပ်မှုဆိုင်ရာ ဝန်ဆောင်မှုလုပ်ငန်းများ၏ လိုအပ်ချက်များကို ပြည့်စုံစွာစီမံဆောင်ရွက်ခြင်းဖြင့် စက်မှုဇုန်များအတွင်း လုပ်ငန်းချိတ်ဆက်မှု အားကောင်း၍ ဈေးကွက်အရယှဉ်ပြိုင်နိုင်သော စက်မှုလုပ်ငန်းများ ဖြစ်လာစေရန်၊ (၄) စက်မှုလုပ်ငန်းများကို စက်မှုဇုန်အတွင်း အခြေချလုပ်ကိုင်ဆောင်ရွက်လာစေရန်နှင့် စက်မှုလုပ်ငန်းများကြောင့် သဘာဝနှင့် လူမှုပတ်ဝန်းကျင်ဆိုင်ရာ ဆိုးကျိုးသက်ရောက်မှု များ မဖြစ်ပေါ်စေရေး၊ လျော့နည်းစေရေးအတွက် သက်ဆိုင်ရာဥပဒေ၊ နည်းဥပဒေများ၊ လုပ်ထုံးလုပ်နည်း၊ စံချိန်စံညွှန်းများနှင့်အညီ စနစ်တကျစီမံဆောင်ရွက်နိုင်စေရန်၊ (၅) စက်မှုလုပ်ငန်းများ ဖွံ့ဖြိုးတိုးတက်လာစေခြင်းဖြင့် အလုပ်အကိုင်အခွင့်အလမ်းတိုးမြှင့် လာစေပြီး နိုင်ငံသားများ၏ လူနေမှုအဆင့်အတန်းမြင့်မားလာစေရန်နှင့် ဒေသအလိုက် ဖွံ့ဖြိုးတိုးတက်မှု ကွာဟချက်များလျော့နည်းစေရန်၊ (၆) စက်မှုဇုန်များရဲ့ ကွန်ရက်ချိတ်ဆက်မှု ပိုမိုအားကောင်းလာစေရန်၊ စက်မှုဇုန်အတွင်းလိုအပ်ချက်များဖြည့်ဆည်းရန်နှင့် တာဝန်ယူ၊ တာဝန်ခံမှုစနစ် ထွန်းကားလာစေရန်တို့ အတွက်ပဲ ဖြစ်ပါတယ်။ ပြည်သူ့လွှတ်တော် ရင်းနှီးမြှုပ်နှံမှုနှင့် စက်မှုလက်မှုဖွံ့ဖြိုးတိုးတက်ရေးကော်မတီဟာ ၂၀၀၈ ခုနှစ်၊ ဖွဲ့စည်းပုံအခြေခံဥပဒေပုဒ်မ ၉၆ ပါ ဇယား(၁)တွင် ဖော်ပြထားတဲ့ ပြည်ထောင်စုဥပဒေပြု စာရင်း တွင်မပါရှိခြင်းကြောင့်လည်းကောင်း၊ နိုင်ငံတစ်ဝန်းလုံးမှာ စက်မှုဇုန်များတည်ထောင်ထားပြီးဖြစ်သော် လည်း တည်ထောင်ပြီးစက်မှုဇုန်များ ဖွံ့ဖြိုးတိုးတက်လာစေရန်နှင့် ကြီးကြပ်နိုင်ရန်အတွက် တည်ဆဲ ဥပဒေမရှိခြင်းကြောင့်လည်းကောင်း စက်မှုဇုန်ဥပဒေကို စတင်ရေးဆွဲရခြင်းဖြစ်ပါတယ်။ ကော်မတီဟာ စက်မှုဇုန်ဥပဒေအသစ်ကို ရေးဆွဲပြဋ္ဌာန်းနိုင်ရေးအတွက် ကော်မတီတွင်အစည်းအဝေး ၁၆ ကြိမ်၊ သက်ဆိုင်ရာဝန်ကြီးဌာနဖြစ်တဲ့ စက်မှုဝန်ကြီးဌာနနှင့် အစည်းအဝေး ၁၅ ကြိမ်၊ စက်မှုဝန်ကြီးဌာန၊ ပြည်ထောင်စုရှေ့နေချုပ်ရုံး ဖျက်သိမ်းပြီးဖြစ်တဲ့ ပြည်ထောင်စုလွှတ်တော် ဥပဒေရေးရာနှင့် အထူးကိစ္စ ရပ်များ လေ့လာဆန်းစစ်သုံးသပ်ရေးကော်မရှင်၊ ပြည်သူ့လွှတ်တော်ဥပဒေကြမ်းကော်မတီတို့က တာဝန်ရှိတဲ့ပုဂ္ဂိုလ်များနှင့် အစည်းအဝေးရှစ်ကြိမ်၊ စက်မှုဇုန်အသီးသီးက စက်မှုလုပ်ငန်းရှင်များနဲ့ တွေ့ဆုံတဲ့အစည်းအဝေးနှစ်ကြိမ် စုစုပေါင်း အစည်းအဝေး ၄၁ ကြိမ်ကို ကျင်းပပြုလုပ်ခဲ့ပါတယ်။ လုပ်ငန်းရှင်များရဲ့ အကြံပြုချက်များကိုလည်း ဥပဒေကြမ်းမှာ ထည့်သွင်းရေးဆွဲခဲ့ပါတယ်။ ဒီစက်မှုဇုန်ဥပဒေကြမ်းမှာ ဗဟိုကော်မတီစီမံခန့်ခွဲရေးကော်မတီ၊ ဒေသဆိုင်ရာကော်မတီများ ဖွဲ့စည်းခြင်းနှင့် ၎င်းတို့ရဲ့ လုပ်ငန်းတာဝန်တွေ၊ စက်မှုဇုန်တွေ သတ်မှတ်ကြေညာခြင်း၊ တည်ထောင်ခြင်း၊ တည်ထောင်ပြီးစက်မှုဇုန်များရဲ့ ရန်ပုံငွေထူထောင်ခြင်း၊ ထိန်းသိမ်းခြင်းနှင့် သုံးစွဲခြင်းများ ရင်းနှီးမြှုပ်နှံ သူနှင့် ရင်းနှီးတည်ဆောက်သူတို့ရဲ့ တာဝန်၊ လုပ်ပိုင်ခွင့်နှင့် ကင်းလွတ်ခွင့်များ၊ မြေအသုံးပြုခြင်း၊ ပတ်ဝန်းကျင်ထိန်းသိမ်းစီမံဆောင်ရွက်ခြင်း၊ ဝင်ငွေခွန်ကောက်ခံခြင်းနှင့် စက်မှုဇုန်လုပ်ငန်းရှင်များ အား အခွင့်အရေးခံစားခွင့်ပြုခြင်းများ၊ အောင်မြင်စွာလည်ပတ်နိုင်ရန် စီမံဆောင်ရွက်ခြင်းများ၊ စက်မှု ဇုန်စီမံခန့်ခွဲရေးဆိုင်ရာ အငြင်းပွားမှုပြဿနာများဖြေရှင်းခြင်း၊ စီမံခန့်ခွဲရေးဆိုင်ရာပြစ်ဒဏ်များချမှတ် ခြင်း၊ အယူခံခြင်းနှင့် တားမြစ်ချက်ပြစ်ဒဏ်များကို အခန်းလိုက်ထည့်သွင်းရေးဆွဲထားပြီး ဖြစ်ပါတယ်။ သို့ဖြစ်ပါ၍ အထက်တင်ပြခဲ့တဲ့အတိုင်း စက်မှုဇုန်ဥပဒေမူကြမ်းကို ရေးဆွဲပြီးဖြစ်ပါသဖြင့် ဥပဒေအဖြစ်ပြဋ္ဌာန်းနိုင်ရေးအတွက် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၈၅ နည်းဥပဒေခွဲ(က)အရ လွှတ်တော်သို့ လေးစားစွာ အစီရင်ခံစာတင်သွင်းအပ်ပါတယ်။ ရင်းနှီးမြှုပ်နှံမှု နှင့် စက်မှုလက်မှုဖွံ့ဖြိုးတိုးတက်ရေးကော်မတီ၊ ပြည်သူ့လွှတ်တော်။ အားလုံးကို ကျေးဇူးတင်ပါတယ်။</speech>
<title>စက်မှုဇုန်ဥပဒေကြမ်းနှင့်စပ်လျဉ်း၍ ဥပဒေကြမ်းကော်မတီက အစီရင်ခံစာ ဖတ်ကြားရှင်းလင်းခြင်း</title>
<speech type='speaker'>အစီအစဉ် ၇ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၈၅ နည်းဥပဒေခွဲ(ခ)အရ စက်မှုဇုန်ဥပဒေကြမ်းနှင့် စပ်လျဉ်းပြီး ပြည်သူ့လွှတ်တော်ဥပဒေကြမ်းကော်မတီရဲ့ စိစစ်တွေ့ရှိမှုအစီရင်ခံစာကို ဖတ်ကြား ရှင်းလင်းရန် ဖြစ်ပါတယ်။ ဥပဒေကြမ်းကော်မတီအား ဖိတ်ခေါ်ပါတယ်</speech>
<speech><mp id='195'>ဦးဇော်ဝင်း(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် အားလုံးပဲ မင်္ဂလာပါခင်ဗျ။ ကျွန်တော်ကတော့ ပဲခူးတိုင်းဒေသကြီး ထန်းတပင်မြို့နယ် ပြည်သူ့လွှတ်တော်ကိုယ်စားလှယ် ဦးဇော်ဝင်းဖြစ်ပါတယ်။ ဥပဒေကြမ်းကော်မတီရဲ့ အဖွဲ့ဝင်တစ်ဦးဖြစ်ပြီးတော့ ဥပဒေကြမ်းကော်မတီရဲ့ တာဝန်ပေးချက်အရ စက်မှုဇုန်ဥပဒေကြမ်းနှင့် စပ်လျဉ်းပြီးတော့ ပြည်သူ့လွှတ်တော်ရဲ့ ဥပဒေကြမ်းကော်မတီ တွေ့ရှိချက်နှင့် အစီရင်ခံစာကို တင်ပြသွားမှာ ဖြစ်ပါတယ်။ ရည် ညွှန်း ချက် ။ ပြည်ထောင်စုလွှတ်တော်ရုံး၏ ၃-၅-၂၀၁၉ ရက်စွဲပါ စာအမှတ်၊ ၆/ ၁၂/ ၁၀ (၁၁၆)/ပထစ - ၂၀၁၉ ၁။ ပြည်သူ့လွှတ်တော် ရင်းနှီးမြှုပ်နှံမှုနှင့် စက်မှုလက်မှု ဖွံ့ဖြိုးတိုးတက်ရေးကော်မတီက တင်သွင်းတဲ့ စက်မှုဇုန်ဥပဒေကြမ်းကို ပြည်ထောင်စုလွှတ်တော်ရုံးမှ ပြည်ထောင်စုလွှတ်တော် ဆိုင်ရာနည်းဥပဒေ ၈၀၊နည်းဥပဒေခွဲ(က)အရ ပြည်သူ့လွှတ်တော်မှာ ဆွေးနွေးရန် အထက်ရည်ညွှန်း ပါစာဖြင့် ပေးပို့လာပါသည်။ ၂။ ပြည်သူ့လွှတ်တော်၊ ရင်းနှီးမြှုပ်နှံမှုနှင့် စက်မှုလက်မှုဖွံ့ဖြိုးတိုးတက်ရေးကော်မတီသည် စက်မှုဇုန်ဥပဒေကြမ်းကို အောက်ဖော်ပြပါ ရည်ရွယ်ချက်များအပေါ် အခြေခံ၍ ရေးဆွဲလာခြင်း ဖြစ်ကြောင်း လေ့လာတွေ့ရှိရပါသည်(က) တည်ရှိပြီး စက်မှုဇုန်များရဲ့ အားနည်းချက်များကို ပြုပြင်၍ နိုင်ငံတော်၏ စီးပွားရေး ဖွံ့ဖြိုးတိုးတက်မှုဆိုင်ရာ မူဘောင်များနှင့်အညီ စနစ်တကျဖြစ်စေပြီး စက်မှုလုပ်ငန်းများကို စက်မှုဇုန်အတွင်း အခြေချလုပ်ကိုင်ဆောင်ရွက်လာစေရန်၊ (ခ) စက်မှုဇုန်သစ်များကို စနစ်တကျစီမံထူထောင်ခြင်းဖြင့် စက်မှုလုပ်ငန်းများတွင်ပြည်တွင်းပြည်ပ လုပ်ငန်းရှင်များ၏ ရင်းနှီးမြှုပ်နှံမှုတိုးတက်လာစေရန်၊ (ဂ) စက်မှုဇုန်များအတွင်း ချိတ်ဆက်မှုရှိသည့် အမျိုးအစားတူ လုပ်ငန်းများအလိုက် နေရာချထားပေးခြင်းဖြင့် လုပ်ငန်းချင်းချိတ်ဆက်၍ ဈေးကွက်တွင် ယှဉ်ပြိုင် နိုင်အားကောင်းသည့် လုပ်ငန်းများဖြစ်လာစေရန်၊ (ဃ) စက်မှုလုပ်ငန်းများကြောင့် သဘာဝ လူမှုပတ်ဝန်းကျင်ဆိုင်ရာ ဆိုးကျိုး သက်ရောက်မှုများ မဖြစ်ပေါ်စေရန်နှင့် လျော့နည်းစေရေးအတွက် စနစ်တကျ စီမံဆောင်ရွက်နိုင်ရန်၊ (င) စက်မှုဇုန်များ ဖွံ့ဖြိုးတိုးတက်လာစေခြင်းဖြင့် အလုပ်အကိုင်အခွင့်အလမ်း တိုးမြှင့်လာစေရန်အတွက် စနစ်ကျသည့် အစီအမံများ ချမှတ်ဆောင်ရွက်ရန်။ ၃။ ပြည်သူ့ လွှတ်တော် ဥပဒေကြမ်းကော်မတီသည် စက်မှုဇုန်ဥပဒေကြမ်းနှင့်စပ်လျဉ်း၍ ၁၅-၅-၂၀၁၉ ရက်နေ့၊ ၁၆-၅-၂၀၁၉ ရက်နေ့၊ ၂၅-၇-၂၀၁၉ ရက်နေ့၊ ၃၁-၇-၂၀၁၉ ရက်နေ့၊ ၈-၈-၂၀၁၉ ရက်နေ့နှင့် ၁၄-၈-၂၀၁၉ ရက်နေ့မှာ ပြည်သူ့လွှတ်တော် နိုင်ငံသားများ၏ မူလအခွင့် အရေးဆိုင်ရာကော်မတီ၊ ဘဏ်များနှင့် ငွေကြေးဆိုင်ရာ ဖွံ့ဖြိုးတိုးတက်ရေးကော်မတီ၊ စိုက်ပျိုးရေး၊ မွေးမြူရေးနှင့် ကျေးလက်လူမှုဘဝ ဖွံ့ဖြိုးတိုးတက်ရေးကော်မတီ၊ သယံဇာတနှင့် သဘာဝပတ်ဝန်းကျင် ထိန်းသိမ်းရေးဆိုင်ရာကော်မတီ၊ ရင်းနှီးမြှုပ်နှံမှုနှင့် စက်မှုလက်မှုဖွံ့ဖြိုးတိုးတက်ရေးကော်မတီ၊ စက်မှု ဝန်ကြီးဌာနနှင့် ပြည်ထောင်စုရှေ့နေချုပ်ရုံးတို့မှ တာဝန်ရှိပုဂ္ဂိုလ်များနှင့်အတူ ညှိနှိုင်းအစည်းအဝေး များ ကျင်းပပြုလုပ်ခဲ့ပြီးတော့ ၂၀၁၃ ခုနှစ်၊ ပြည်သူ့လွှတ်တော်ဆိုင်ရာ နည်းဥပဒေ ၅၉ အရ အခြေခံ ရမည့်မူ ၁၂ ချက်နှင့်အညီ လေ့လာစိစစ်ခဲ့ရာ တွေ့ရှိချက်နှင့် ပြင်ဆင်ချက်ဇယားများကို ပြည်သူ့ လွှတ်တော်ကိုယ်စားလှယ်များထံ ဖြန့်ဝေထားပြီးဖြစ်ပါတယ်။ ၄။ သို့ဖြစ်ပါ၍ စက်မှုဇုန်ဥပဒေကြမ်းကို လွှတ်တော်က အတည်ပြု ပေးနိုင်ပါရန် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာ နည်းဥပဒေ ၆၁ အရ စိစစ်ခဲ့ပြီး နည်းဥပဒေ ၆၃ နှင့်အညီ လွှတ်တော် သို့ အစီရင်ခံတင်ပြအပ်ပါသည်။ အစီရင်ခံစာအပြည့်အစုံမှာ အောက်ပါအတိုင်းဖြစ်ပါသည်။ ပြည်ထောင်စုသမ္မတမြန်မာနိုင်ငံတော် ပြည်သူ့လွှတ်တော် ဥပဒေကြမ်းကော်မတီ စာအမှတ်၊၀၅/ပသ-ဥပဒေကြမ်း/၂၀၁၉ရက်စွဲ ၊၂၀၁၉ ခုနှစ်၊ ဩဂုတ် လ ဥက္ကဋ္ဌ ပြည်သူ့လွှတ်တော် အကြောင်းအရာ။ စက်မှုဇုန် ဥပဒေကြမ်းနှင့်စပ်လျဉ်း၍ ပြည်သူ့လွှတ်တော် ဥပဒေကြမ်းကော်မတီ၏ လေ့လာတွေ့ရှိချက် အစီရင်ခံစာ တင်ပြခြင်း ရည် ညွှန်း ချက် ။ ပြည်ထောင်စုလွှတ်တော်ရုံး၏ ၃-၅-၂၀၁၉ ရက်စွဲပါ စာအမှတ်၊ ၆/ ၁၂/ ၁၀ (၁၁၆)/ပထစ - ၂၀၁၉ ၁။ ပြည်သူ့ လွှတ်တော်၊ ရင်းနှီးမြှုပ်နှံမှုနှင့် စက်မှုလက်မှု ဖွံ့ဖြိုးတိုးတက်ရေးကော်မတီ က တင်သွင်းသော စက်မှုဇုန်ဥပဒေကြမ်းကို ပြည်ထောင်စုလွှတ်တော်ရုံးမှ ပြည်ထောင်စု လွှတ်တော်ဆိုင်ရာ နည်းဥပဒေ ၈၀၊ နည်းဥပဒေခွဲ (က) အရ ပြည်သူ့လွှတ်တော်တွင် ဆွေးနွေး နိုင်ရန် အထက်ရည်ညွှန်းပါစာဖြင့် ပေးပို့လာပါသည်။ ၂။ ပြည်သူ့လွှတ်တော်၊ ရင်းနှီးမြှုပ်နှံမှုနှင့် စက်မှုလက်မှုဖွံ့ဖြိုးတိုးတက်ရေးကော်မတီသည် စက်မှုဇုန်ဥပဒေကြမးကို အောက်ဖော်ပြပါ ရည်ရွယ်ချက်များအပေါ် အခြေခံ၍ ရေးဆွဲလာခြင်း ဖြစ်ကြောင်း လေ့လာတွေ့ရှိရပါသည်(က) တည်ရှိပြီး စက်မှုဇုန်များ၏ အားနည်းချက်များကို ပြုပြင်၍ နိုင်ငံတော်၏ စီးပွားရေး ဖွံ့ဖြိုးတိုးတက်မှုဆိုင်ရာ မူဘောင်များနှင့်အညီ စနစ်တကျဖြစ်စေပြီး စက်မှုလုပ်ငန်းများကို စက်မှုဇုန်အတွင်း အခြေချ လုပ်ကိုင်ဆောင်ရွက်လာစေရန်၊ (ခ) စက်မှုဇုန်သစ်များကို စနစ်တကျစီမံထူထောင်ခြင်းဖြင့် စက်မှုလုပ်ငန်းများတွင်ပြည်တွင်းပြည်ပ လုပ်ငန်းရှင်များ၏ ရင်းနှီးမြှုပ်နှံမှုတိုးတက်လာစေရန်၊ (ဂ) စက်မှုဇုန်များအတွင်း ချိတ်ဆက်မှုရှိသည့် အမျိုးအစားတူ လုပ်ငန်းများအလိုက် နေရာချထားပေးခြင်းဖြင့် လုပ်ငန်းချင်းချိတ်ဆက်၍ ဈေးကွက်တွင် ယှဉ်ပြိုင် နိုင်အား ကောင်းသည့် လုပ်ငန်းများဖြစ်လာစေရန်၊ (ဃ) စက်မှုလုပ်ငန်းများကြောင့် သဘာဝနှင့် လူမှုပတ်ဝန်းကျင်ဆိုင်ရာ ဆိုးကျိုး သက်ရောက်မှုများ မဖြစ်ပေါ်စေရန်နှင့် လျော့နည်းစေရေးအတွက် စနစ်တကျ စီမံဆောင်ရွက်နိုင်ရန်၊ (င) စက်မှုဇုန်များ ဖွံ့ဖြိုးတိုးတက်လာစေခြင်းဖြင့် အလုပ်အကိုင် အခွင့်အလမ်း တိုးမြှင့်လာစေရန်အတွက် စနစ်ကျသည့် အစီအမံများ ချမှတ်ဆောင်ရွက်ရန်။ ၃။ ပြည်သူ့လွှတ်တော် ဥပဒေကြမ်းကော်မတီသည် စက်မှုဇုန်ဥပဒေကြမ်းနှင့်စပ်လျဉ်း၍ ၁၅-၅-၂၀၁၉ ရက် ဗုဒ္ဓဟူးနေ့၊ ၁၆-၅-၂၀၁၉ ရက် ကြာသပတေးနေ့နှင့် ၂၅-၇-၂၀၁၉ ရက် ကြာသပတေးနေ့၊ ၃၁-၇-၂၀၁၉ ရက် ဗုဒ္ဓဟူးနေ့၊ ၈-၈-၂၀၁၉ ရက် ကြာသပတေးနေ့နှင့် ၁၄၈-၂၀၁၉ ရက် ဗုဒ္ဓဟူးနေ့တို့တွင် ပြည်သူ့လွှတ်တော် နိုင်ငံသားများ၏ မူလအခွင့်အရေး ဆိုင်ရာကော်မတီ၊ ဘဏ်များနှင့် ငွေကြေးဆိုင်ရာ ဖွံ့ဖြိုးတိုးတက်ရေး ကော်မတီ၊ စိုက်ပျိုးရေး၊ မွေးမြူရေးနှင့် ကျေးလက်လူမှုဘဝ ဖွံ့ဖြိုးတိုးတက်ရေးကော်မတီ၊ သယံဇာတနှင့် သဘာဝပတ်ဝန်းကျင် ထိန်းသိမ်းရေး ဆိုင်ရာကော်မတီ၊ ရင်းနှီးမြှုပ်နှံမှုနှင့် စက်မှု လက်မှုဖွံ့ဖြိုးတိုးတက်ရေး ကော်မတီ၊ စက်မှုဝန်ကြီးဌာနနှင့် ပြည်ထောင်စုရှေ့နေချုပ်ရုံးတို့မှ တာဝန်ရှိပုဂ္ဂိုလ်များနှင့်အတူ ညှိနှိုင်းအစည်းအဝေးများ ကျင်းပပြုလုပ် ခဲ့ပြီး ၂၀၁၃ ခုနှစ်၊ ပြည်သူ့လွှတ်တော်ဆိုင်ရာ နည်းဥပဒေ ၅၉ အရ အခြေခံရမည့်မူ ၁၂ ချက်နှင့်အညီ စိစစ်လေ့လာခဲ့ရာ တွေ့ရှိချက်နှင့် ပြင်ဆင်ရန် တင်ပြချက်များမှာ အောက်ပါအတိုင်း ဖြစ်ပါသည်(က) စက်မှုဇုန်ဥပဒေကြမ်းတွင် အခန်း (၂၀) ခန်းနှင့် အပိုဒ်ပေါင်း ၈၀ ပိုဒ် ပါရှိပါ သည်။ (ခ) ဥပဒေခေါင်းစီးကို အောက်ပါအတိုင်း ပြင်ဆင်ပါသည်စက်မှုဇုန်ဥပဒေ (၂၀၁၉ ခုနှစ်၊ ပြည်ထောင်စုလွှတ်တော် ဥပဒေအမှတ် ။)၁၃၈၁ ခုနှစ်၊ လ ရက် (၂၀၁၉ ခုနှစ်၊ လ ရက်) ပြည်ထောင်စုလွှတ်တော်သည် ဤဥပဒေကို ပြဋ္ဌာန်းလိုက်သည်။” (ဂ) အခန်း (၁) အပိုဒ် ၂ အပိုဒ်ခွဲ (ခ) (ဂ) (ဃ) နှင့် (င) တို့ကို အောက်ပါအတိုင်း ပြင်ဆင်ပါသည်(ခ) အစိုးရအဖွဲ့ဆိုသည်မှာ ပြည်ထောင်စုသမ္မတမြန်မာနိုင်ငံတော် ပြည်ထောင်စု အစိုးရအဖွဲ့ကို ဆိုသည်။ ။(ဂ) ဝန်ကြီးဌာန ဆိုသည်မှာ ပြည်ထောင်စုအစိုးရ၊ စက်မှုဝန်ကြီးဌာနကို ဆို (ဃ) ဝန်ကြီးဆိုသည်မှာ ပြည်ထောင်စုအစိုးရ၊ စက်မှုဝန်ကြီးဌာန ပြည်ထောင်စုဝန်ကြီးကို ဆိုသည်။ (င) စက်မှုဇုန် ဆိုသည်မှာ အစိုးရအဖွဲ့က အမိန့်ကြော်ငြာစာ ထုတ်ပြန်၍စက်မှုဇုန်အဖြစ် နယ်နိမိတ်ပိုင်းခြား သတ်မှတ်တည်ထောင်သည့် နေရာ ကို ဆိုသည်။ (ဃ) အပိုဒ် ၂ အပိုဒ်ခွဲ (စ) အဖြစ် အောက်ပါအတိုင်း အသစ်ဖြည့်စွက်ပါသည်(စ) တည်ထောင်ပြီး စက်မှုဇုန်ဆိုသည်မှာ ဤဥပဒေမပြဋ္ဌာန်းမီက တည်ရှိခဲ့သော စက်မှုဇုန်၊ စက်မှုဇုန်ခွဲ၊ စက်မှုနယ်မြေ၊ စက်မှု ရပ်ကွက် သို့မဟုတ် စက်မှုဥယျာဉ်ကို ဆိုသည်။ (င) အပိုဒ် ၂ အပိုဒ်ခွဲ (ဆ) ကို အပိုဒ်ခွဲ (ဇ) အဖြစ် ပြင်ဆင်ပြီး ယင်းအပိုဒ်ခွဲရှိ ပြည်ထောင်စုနယ်မြေ (နေပြည်တော်)၊ တိုင်းဒေသကြီးနှင့် ပြည်နယ်တို့တွင်ဆိုသည့် စကားရပ်ကို တိုင်းဒေသကြီး သို့မဟုတ် ပြည်နယ်နှင့် ပြည်ထောင်စု နယ်မြေတို့တွင် ဟု ပြင်ဆင်ပါသည်။ (စ) အပိုဒ် ၂ အပိုဒ်ခွဲ (ည) နှင့် (ဋ) တို့ကို အပိုဒ်ခွဲ (ဋ) နှင့် (ဌ) တို့အဖြစ် အောက်ပါ အတိုင်း ပြင်ဆင်ပါသည်(ဋ) ရင်းနှီးတည်ဆောက်သူ ဆိုသည်မှာ စက်မှုဇုန်ထူထောင် တည်ဆောက် သည့်လုပ်ငန်း၊ စက်မှုဇုန်အတွင်း အခြေခံအဆောက်အအုံတည်ဆောက် သည့် လုပ်ငန်းနှင့် လုပ်ငန်းလည်ပတ်ခြင်း သို့မဟုတ် မွမ်းမံထိန်းသိမ်း ခြင်းဆိုင်ရာ လုပ်ငန်းများကို ဤဥပဒေပါ ပြဋ္ဌာန်းချက်များနှင့်အညီ ကိစ္စရပ်တစ်ခုချင်းအလိုက် တာဝန်ယူဆောင်ရွက်သည့် ပုဂ္ဂိုလ်၊ ကုမ္ပဏီ သို့မဟုတ် အဖွဲ့အစည်းကို ဆိုသည်။ (ဌ) ရင်းနှီးမြှုပ်နှံသူ ဆိုသည်မှာ ဒေသဆိုင်ရာ ကော်မတီ၏ သတ်မှတ်ချက်များနှင့်အညီ စက်မှုဇုန်အတွင်း ရင်းနှီးမြှုပ်နှံမှုလုပ်ငန်းကို ဆောင်ရွက်သည့်ပုဂ္ဂိုလ်၊ ကုမ္ပဏီ သို့မဟုတ် အဖွဲ့အစည်းကို ဆိုသည်။ (ဆ) အခန်း (၂) အပိုဒ် ၃ အပိုဒ်ခွဲ (စ) ကို အောက်ပါအတိုင်း ပြင်ဆင်ပါသည်(စ) စက်မှုဇုန်များ၏ ကွန်ရက်ချိတ်ဆက်မှု ပိုမိုအားကောင်းလာစေရန်၊ လိုအပ် ချက်များ ဖြည့်ဆည်းရန်နှင့် တာဝန်ယူ၊ တာဝန်ခံမှုစနစ် ထွန်းကားလာစေရန်။ (ဇ) အခန်း (၃) အပိုဒ် ၄ အပိုဒ်ခွဲ (က) ကို အောက်ပါအတိုင်း ပြင်ဆင်ပါသည်(က) စက်မှုလုပ်ငန်းများ ရေရှည်ဖွံ့ဖြိုးတိုးတက်စေရန်၊ စက်မှုဇုန်များ ဖွံ့ဖြိုး တိုးတက်ရန်နှင့် ဤဥပဒေပါ လုပ်ငန်းတာဝန်များကို ဆောင်ရွက်ရန် သင့်လျော်သော ပြည်ထောင်စုအဆင့် ပုဂ္ဂိုလ် တစ်ဦးကို ဥက္ကဋ္ဌအဖြစ် လည်းကောင်း၊ သက်ဆိုင်ရာဝန်ကြီးဌာန၊ အစိုးရဌာန၊ အဖွဲ့အစည်းများမှ သင့်လျော်သော ပုဂ္ဂိုလ်များကို အဖွဲ့ဝင်များ အဖြစ်လည်းကောင်း ပါဝင် စေလျက် ၁၅ ဦးထက်မပိုသော ဗဟိုကော်မတီကို ဖွဲ့စည်းရမည်။ (၅) အပိုဒ် ၄ အပိုဒ်ခွဲ (ဂ) ကို ဗဟိုကော်မတီကို လိုအပ်သလို ပြင်ဆင်ဖွဲ့စည်းနိုင်သည်ဟုပြင်ဆင်ပါသည်။ (ည) အပိုဒ် ၅ အပိုဒ်ခွဲ (ခ) ရှိ ပြည်ထောင်စုအစိုးရအဖွဲ့ ဆိုသည့်စကားရပ်ကို အစိုးရအဖွဲ့ ဟု ပြင်ဆင်ပြီး ယင်းဥပဒေကြမ်းရှိ ပြည်ထောင်စုအစိုးရအဖွဲ့ ဆိုသည့်စကားရပ်ကို အစိုးရအဖွဲ့ဟု အသီးသီးပြင်ဆင်ပါသည်။ (ဋ) အပိုဒ် ၅ အပိုဒ်ခွဲ (ဃ) (င) နှင့် (စ) တို့ကို အောက်ပါအတိုင်း ပြင်ဆင်ပါသည်(ဃ) ဒေသဆိုင်ရာ ကော်မတီမှ တင်ပြလာသော စက်မှုဇုန်အတွင်း ရင်းနှီး တည်ဆောက်သူများနှင့် ရင်းနှီးမြှုပ်နှံသူများအား စည်းကြပ်ကောက်ခံရ မည့် အခွန်အခများ၊ မြေငှားရမ်းခနှင့် မြေအသုံးပြုခများကို အတည်ပြု သတ်မှတ်ခြင်း၊ (င) ဒေသဆိုင်ရာ ကော်မတီမှ တင်ပြလာသည့် စက်မှုဇုန်တည်ဆောက်ရေး နှင့် ရင်းနှီးမြှုပ်နှံမှု လုပ်ငန်းဆိုင်ရာ အဆိုပြုချက်များ၊ စက်မှုဇုန် ဖွံ့ဖြိုး တိုးတက်ရေး စီမံချက်များ၊ မူဝါဒဆိုင်ရာနှင့် စက်မှုဇုန်နှင့် သက်ဆိုင် သည့်ကိစ္စရပ်များကို ညှိနှိုင်းဆောင်ရွက်ပေးခြင်းနှင့် လမ်းညွှန်ခြင်း၊ (စ) စက်မှုဇုန် ဖွံ့ဖြိုးတိုးတက်ရေးအတွက် အခြေခံအဆောက်အအုံများနှင့် လိုအပ်သော အထောက်အပံ့များ ရရှိနိုင်ရန် ညှိနှိုင်းဆောင်ရွက်ပေးခြင်း။ (ဌ) အခန်း (၄) အပိုဒ် ၆ အပိုဒ်ခွဲ (က) ကို အောက်ပါအတိုင်း ပြင်ဆင်ပါသည်(က) ဤဥပဒေပါ လုပ်ငန်းတာဝန်များကို ဒေသအလိုက်ထိရောက် အောင်မြင်စွာဆောင်ရွက်နိုင်ရန် တိုင်းဒေသကြီး သို့မဟုတ် ပြည်နယ်နှင့် ပြည်ထောင်စု နယ်မြေတို့တွင် ဒေသဆိုင်ရာ ကော်မတီကို ဖွဲ့စည်း၍ နေပြည်တော် ကောင်စီ ဥက္ကဋ္ဌ၊ သက်ဆိုင်ရာ တိုင်းဒေသကြီး သို့မဟုတ် ပြည်နယ် ဝန်ကြီးချုပ်အား ကော်မတီ၏ နာယကအဖြစ်လည်းကောင်း၊ နေပြည်တော် ကောင်စီဝင်၊ သက်ဆိုင်ရာ တိုင်းဒေသကြီး သို့မဟုတ် ပြည်နယ်ဝန်ကြီး အား ဥက္ကဋ္ဌအဖြစ်လည်းကောင်း၊ သက်ဆိုင်ရာ အစိုးရဌာန၊ အစိုးရအဖွဲ့ အစည်းများမှပုဂ္ဂိုလ်များ၊ သက်ဆိုင်ရာ စီမံခန့်ခွဲရေးကော်မတီ ဥက္ကဋ္ဌများ အနက်မှ အများဆုံးငါးဦးတို့အား အဖွဲ့ဝင်များအဖြစ်လည်းကောင်း ဖွဲ့စည်း တာဝန်ပေးအပ်ရမည်။ (ခ) ဒေသဆိုင်ရာကော်မတီ ဥက္ကဋ္ဌကတာဝန်ပေးအပ်သူအား အတွင်းရေးမှူး အဖြစ်လည်းကောင်း၊ တိုင်းဒေသကြီး သို့မဟုတ် ပြည်နယ်နှင့် ပြည်ထောင်စုနယ်မြေ စက်မှုကြီးကြပ်ရေးနှင့် စစ်ဆေးရေး ဦးစီးဌာန၊ ဦးစီးဌာနမှူးအား တွဲဖက်အတွင်းရေးမှူး အဖြစ်လည်းကောင်း တာဝန် ပေးအပ်ရမည်။ (ဂ) ဒေသဆိုင်ရာကော်မတီအားဥက္ကဋ္ဌအပါအဝင် ၁၅ ဦးအထိ ဖွဲ့စည်းနိုင်သည်။ (ဃ) ပုဒ်မခွဲ (က) အရ ဖွဲ့စည်းသော ဒေသဆိုင်ရာကော်မတီကို လိုအပ်ပါက ပြင်ဆင်ဖွဲ့စည်းနိုင်သည်။ (၃) အပိုဒ် ၇ အပိုဒ် (က) ကို အောက်ပါအတိုင်း ပြင်ဆင်ပါသည်(က) နေပြည်တော်ကောင်စီ၊ တိုင်းဒေသကြီး သို့မဟုတ် ပြည်နယ်အစိုးရအဖွဲ့ ကဖြစ်စေ၊ ရင်းနှီးတည်ဆောက်သူကဖြစ်စေ စက်မှုဇုန်အသစ် တည်ထောင် ရေးအတွက် တင်ပြလာသည့် အဆိုပြုချက်နှင့်စပ်လျဉ်း၍ သင့်လျော်သည့် နေရာ၊ လိုအပ်သည့်နယ် မြေဧရိယာ၊ အကျယ်အဝန်းနှင့် နယ်နိမိတ် ပိုင်းခြားသတ်မှတ်ချက်၊ စီးပွားရေးဆောင်ရွက်ရန် အခြေခံလိုအပ်ချက် များရရှိနိုင်မှု အခြေအနေနှင့် စီးပွားရေးတိုးတက်နိုင်မှု အလားအလာတို့ကို စိစစ်သုံးသပ်လျက် သဘောထားမှတ်ချက်များနှင့်တကွ ဗဟိုကော်မတီသို့တင်ပြခြင်း၊ (ပ) အပိုဒ် ၇ အပိုဒ် (ဂ) ကို အောက်ပါအတိုင်း ပြင်ဆင်ပါသည်(ဂ) စက်မှုဇုန်ပြင်ပ၌ လုပ်ကိုင်နေသော စက်မှုလုပ်ငန်းများအား စက်မှုဇုန်သို့ပြောင်းရွှေ့လုပ်ကိုင်ရန် ကြပ်မတ်ဆောင်ရွက်ခြင်း၊ စက်မှုဇုန်အတွင်း ပြောင်းရွှေ့လုပ်ကိုင်သူများအား အခွင့်အရေးနှင့် သက်သာခွင့်များ ရရှိ စေရန် ညှိနှိုင်းဆောင်ရွက်ခြင်း၊ မူဝါဒပိုင်းဆိုင်ရာ တောင်းခံရန် လိုအပ် ပါက ဗဟိုကော်မတီသို့ တင်ပြ ဆောင်ရွက်ခြင်း၊ (ဏ) အပိုဒ် ၇ အပိုဒ်ခွဲ (ဃ) ကို အောက်ပါအတိုင်း ပြင်ဆင်ပါသည်(ဃ) စက်မှုဇုန်သစ်များ ပေါ်ပေါက်စေရန် ဖော်ဆောင်ရေး လုပ်ငန်းစဉ်များဆောင်ရွက်ခြင်း၊ (င) တည်ထောင်ပြီး စက်မှုဇုန်များတွင် ဆောင်ရွက်လျက်ရှိသော ဖွံ့ဖြိုးရေး အစီအစဉ်များအား အဆင့်မြှင့်တင်ဆောင်ရွက်ခြင်း၊ (တ) အပိုဒ် ၇ အပိုဒ်ခွဲ (စ) ကို အပိုဒ်ခွဲ (ဆ) အဖြစ် ပြင်ဆင်ပြီး ယင်းအပိုဒ်ခွဲရှိ နေရာချထားပေးနိုင်သောဆိုသည့် စကားရပ်ကို ပယ်ဖျက်ပါသည်။ (ထ) အပိုဒ် ၇ အပိုဒ်ခွဲ (ဇ) အဖြစ် အောက်ပါအတိုင်း အသစ်ဖြည့်စွက်ပါသည်(ဇ) စက်မှုဇုန်များအတွက် မြေငှားရမ်းမည့် နှစ်ကာလကို သတ်မှတ်ခြင်း၊” (ဒ) အပိုဒ် ၇ အပိုဒ်ခွဲ (ဆ) နှင့် (ဇ) တို့ကို အပိုဒ်ခွဲ (ဈ) နှင့် (ည) တို့အဖြစ် အောက်ပါ အတိုင်း ပြင်ဆင်ပါသည်(ဈ) စက်မှုဇုန်တွင် ရင်းနှီးမြှုပ်နှံသူများက ပုဒ်မ ၂၃ ပါ ရင်းနှီးမြှုပ်နှံမှု လုပ်ငန်းများကို လုပ်ကိုင်ခွင့် လျှောက်ထားလာပါက သတ်မှတ်ချက်နှင့်အညီစိစစ်ခွင့်ပြုပေးခြင်း၊ (ည) မြေငှားရမ်းခနှင့် မြေအသုံးပြုခများကို သတ်မှတ်ထုတ်ပြန် ကြေညာ နိုင်ရန် ဗဟိုကော်မတီသို့အဆိုပြု တင်ပြ၍ ခွင့်ပြုချက်နှင့်အညီ ကောက်ခံခြင်း၊ (ဓ) အပိုဒ် ၇ အပိုဒ်ခွဲ (ဈ) ကို အပိုဒ်ခွဲ (ဋ) အဖြစ် ပြင်ဆင်ပြီး ယင်းအပိုဒ်ခွဲရှိ ပုဒ်မ ၂၄၊ ပုဒ်မခွဲ (ဆ) အရ ဆိုသည့်စကားရပ်ကို ပုဒ်မ ၂၂၊ ပုဒ်မခွဲ (ဇ) အရ ဟု ပြင်ဆင်ပါ (န) အပိုဒ် ၇ အပိုဒ်ခွဲ (၃) ကို အပိုဒ်ခွဲ (ဏ) အဖြစ် အောက်ပါအတိုင်း ပြင်ဆင် ပါသည်(ဏ) စက်မှုဇုန်အတွင်း အဆောက်အဦဆောက်လုပ်ခြင်း၊ လမ်းဖောက်ခြင်း၊ ပြုပြင်ထိန်းသိမ်းခြင်းနှင့်စပ်လျဉ်း၍ စီမံခန့်ခွဲရေးကော်မတီ၏ တင်ပြချက်ကို စိစစ်ခွင့်ပြုပေးခြင်း၊ (ပ) အပိုဒ် ၇ အပိုဒ်ခွဲ (ဏ) နှင့် (တ) တို့ကို အပိုဒ်ခွဲ (တ) နှင့် (ထ) တို့အဖြစ်အောက်ပါအတိုင်း ပြင်ဆင်ပါသည်(ထ) စက်မှုဇုန်အကောင်အထည်ဖော် ဆောင်ရွက်မှု အခြေအနေကို ဗဟို ကော်မတီသို့ ခြောက်လတစ်ကြိမ် အစီရင်ခံတင်ပြခြင်း၊ (ဒ) စက်မှုဇုန်အတွင်း ကျူးကျော်ခြင်း၊ ခွင့်ပြုချက်မရှိဘဲ အဆောက်အဦ ဆောက်လုပ်ခြင်း၊ လမ်းဖောက်ခြင်းများကို ဥပဒေအရ အရေးယူခြင်း။ (ဖ) အခန်း (၅) အပိုဒ် ၈ ကို အောက်ပါအတိုင်း ပြင်ဆင်ပါသည်(က) ဤဥပဒေပါ လုပ်ငန်းတာဝန်များကို ဆောင်ရွက်နိုင်ရန် သက်ဆိုင်ရာစက်မှုဇုန်အလိုက် စီမံခန့်ခွဲရေးကော်မတီ တစ်ရပ်စီကို ရင်းနှီးမြှုပ်နှံသူ များက မိမိတို့ထဲမှ ရွေးချယ်တင်မြှောက်သည့် ကိုယ်စားလှယ်များ၊ သက်ဆိုင်ရာ အစိုးရဌာန၊ အစိုးရအဖွဲ့ အစည်းများမှ ကိုယ်စားလှယ်များ နှင့် နေပြည်တော်ကောင်စီ၊ သက်ဆိုင်ရာ တိုင်းဒေသကြီး သို့မဟုတ် ပြည်နယ် အစိုးရအဖွဲ့မှတာဝန်ပေးအပ်သည့် ပုဂ္ဂိုလ်များဖြင့် ဖွဲ့စည်းရမည်။ (ခ) ပုဒ်မခွဲ (က) ပါ အဖွဲ့ဝင်များအနက်မှ ရင်းနှီးမြှုပ်နှံသူ ကိုယ်စားလှယ် တစ်ဦးကို အများဆန္ဒဖြင့် ရွေးချယ်ပြီး ဥက္ကဋ္ဌအဖြစ် တာဝန်ပေးအပ်ရမည်။ (ဂ) ပုဒ်မခွဲ (က) ပါ အဖွဲ့ဝင်များအနက်မှ ဒုတိယဥက္ကဋ္ဌ၊ အတွင်းရေးမှူးနှင့် တွဲဖက်အတွင်းရေးမှူးတို့ကို အများဆန္ဒအရ ရွေးချယ်တာဝန်ပေးအပ်ရ မည်။ (ဃ) စီမံခန့်ခွဲရေးကော်မတီကို ဥက္ကဋ္ဌအပါအဝင် အနည်းဆုံး ၁၅ ဦးမှ အများဆုံး ဦး အထိ ဖွဲ့စည်းရမည်။ (င) ကော်မတီဝင်များ လစ်လပ်သည့်အခါ အစားထိုးခန့်ထားခြင်းကို ပုဒ်မခွဲ (က) ပါပြဋ္ဌာန်းချက်နှင့်အညီ ဆောင်ရွက်ရမည်။ (ဗ) အပိုဒ် ၉ ကို အောက်ပါအတိုင်း ပြင်ဆင်ပါသည်၉။ စီမံခန့်ခွဲရေးကော်မတီ၏ သက်တမ်းသည် စတင်ဖွဲ့စည်းသည့်နေ့မှစ၍ ၅ နှစ်ဖြစ်သည်။ ရင်းနှီးမြှုပ်နှံသူတစ်ဦးသည် သက်ဆိုင်ရာ စီမံခန့်ခွဲရေး ကော်မတီတွင် ကော်မတီသက်တမ်း တစ်ဆက်တည်း နှစ်ကြိမ်ထိသာ ထမ်းဆောင်ရမည်။ ပုဒ်မ ၈ ပုဒ်မခွဲ (င) အရ အစားထိုးခန့်အပ်ခြင်းခံရသည့် ကာလ ကို သက်တမ်းတစ်ခုဟု မမှတ်ယူရ။ ။(ဘ) အဆိုပြုပြဋ္ဌာန်းချက် အပိုဒ် ၁၀ ကို ပယ်ဖျက်ပါသည်။ (မ) အပိုဒ် ၁၁ အပိုဒ်ခွဲ (က) နှင့် (ခ) တို့ကို အပိုဒ် ၁၀ အပိုဒ်ခွဲ (က) နှင့် (ခ) တို့အဖြစ်အောက်ပါအတိုင်း ပြင်ဆင်ပါသည်(က) သက်ဆိုင်ရာ စက်မှုဇုန် ဖွံ့ဖြိုးတိုးတက်ရေးနှင့်စပ်လျဉ်းသော စီမံကိန်း၊ နှစ်စဉ် လုပ်ငန်းစီမံချက်တို့ကို ရေးဆွဲပြီး ဒေသဆိုင်ရာ ကော်မတီသို့ တင်ပြ၍အတည်ပြုချက်ရယူခြင်းနှင့် အကောင်အထည်ဖော် ဆောင်ရွက် ခြင်း၊ (ခ) တည်ထောင်ပြီး စက်မှုဇုန်များတွင် သတ်မှတ်ချက်များနှင့်အညီ အသုံး မပြုရသေးသော မြေနေရာများအား စိစစ်၍ စက်မှုလုပ်ငန်းများ ဆောင် ရွက်နိုင်ရေးအတွက် ဒေသဆိုင်ရာကော်မတီသို့ တင်ပြခြင်း” (ဃ) အပိုဒ် ၁၁ အပိုဒ်ခွဲ (ဃ) ကို အပိုဒ် ၁၀ အပိုဒ်ခွဲ (ဃ) အဖြစ် ပြင်ဆင်ပြီး ယင်း အပိုဒ်ခွဲရှိ ပတ်ဝန်းကျင် ထိန်းသိမ်းရေး ဆိုသည့်စကားရပ်ကို “သဘာဝ ပတ်ဝန်းကျင် ထိန်းသိမ်းရေး ဟု ပြင်ဆင်ပါသည်။ (ရ) အပိုဒ် ၁၁ အပိုဒ်ခွဲ (င) ကို အပိုဒ် ၁၀ အပိုဒ်ခွဲ (င) နှင့် (စ) တို့အဖြစ် အောက်ပါ အတိုင်း ပြင်ဆင်ပါသည်(င) နိုင်ငံခြားသား ကျွမ်းကျင် အလုပ်သမားများနှင့် ပညာရှင်များ အလုပ် ခန့်ထားရေးအတွက် လိုအပ်သည်များကို ထောက်ခံတင်ပြခြင်း၊ (စ) စက်မှုဇုန်တွင် လာရောက်နေထိုင်သော နိုင်ငံခြားသား ရင်းနှီးမြှုပ်နှံသူ များ၊ ကျွမ်းကျင်အလုပ်သမားများနှင့် ပညာရှင်များ၊ ယင်းတို့၏ မိသားစု ဝင်များ နေထိုင်ခွင့်ရရှိရေးနှင့် ပြည်တွင်း ခရီးသွားလာရေးတို့အတွက် လိုအပ်သည် များကို ထောက်ခံတင်ပြခြင်း၊ (လ) အပိုဒ် ၁၁ အပိုဒ်ခွဲ (စ) ကို အပိုဒ် ၁၀ အပိုဒ်ခွဲ (ဆ) အဖြစ် ပြင်ဆင်ပြီး ယင်း အပိုဒ်ခွဲရှိ စက်ရုံမှ စွန့်ထုတ်ပစ္စည်းစွန့်ပစ်ရေးစနစ်ကို စိစစ်ခြင်း၊ ဆိုသည့် စကားရပ်ကို စက်ရုံမှစွန့်ထုတ် ပစ္စည်းစွန့်ပစ်ရေးစနစ်ကို စိစစ်ကြပ်မတ်ခြင်း၊ ဟု ပြင်ဆင်ပါသည်။ (၀) အပိုဒ် ၁၁ အပိုဒ်ခွဲ (ဇ) ကို အပိုဒ် ၁၀ အပိုဒ်ခွဲ (ဈ) အဖြစ် ပြင်ဆင်ပြီး ယင်း အပိုဒ်ခွဲရှိ (Shophouse)ဆိုသည့် စကားရပ်ကို ပယ်ဖျက်ပါသည်။ (သ) အပိုဒ် ၁၁ အပိုဒ်ခွဲ (၅) ကို အပိုဒ် ၁၀ အပိုဒ်ခွဲ (ည) အဖြစ် အောက်ပါအတိုင်း ပြင်ဆင်ပါသည်(ည) စက်မှုဇုန်စီမံခန့်ခွဲမှုရုံးကို ဖွဲ့စည်းပြီး ၎င်းရုံးတွင် တာဝန်ထမ်းဆောင် မည့်အုပ်ချုပ်ရေးမှူးနှင့် ဝန်ထမ်းများ ခန့်အပ်ခြင်း၊ (ဟ) အပိုဒ် ၁၁ အပိုဒ်ခွဲ (ည) ကို အပိုဒ် ၁၀ အပိုဒ်ခွဲ (ဋ) အဖြစ် ပြင်ဆင်ပြီး ယင်း အပိုဒ်ခွဲရှိ လျှောက်ထားသည့် နေ့ရက်မှ ၁၅ ရက်အတွင်ဆိုသည့် စကားရပ်ကို လျှောက်ထားသည့် နေ့မှ ၁၅ ရက်အတွင်း ဟုပြင်ဆင်ပါသည်။ (ဠ) အပိုဒ် ၁၁ အပိုဒ်ခွဲ (ဌ) ကို အပိုဒ် ၁၀ အပိုဒ်ခွဲ (၃) အဖြစ် ပြင်ဆင်ပြီး ယင်း အပိုဒ်ခွဲရှိ တည်ဆဲဥပဒေများနှင့်အညီ ဆိုသည့် စကားရပ်ကို လိုအပ်ပါက တည်ဆဲဥပဒေများနှင့်အညီ ဟု ပြင်ဆင်ပါသည်။ (အ) အခန်း (၆) အပိုဒ် ၁၂ အပိုဒ်ခွဲ (က) ကို အပိုဒ် ၁၁ အပိုဒ်ခွဲ (က) အဖြစ် အောက်ပါ အတိုင်း ပြင်ဆင်ပါသည်(က) ဤဥပဒေအရ စက်မှုဇုန်တည်ထောင်ရန် ဗဟိုကော်မတီ၏ သဘောထား မှတ်ချက်ဖြင့် တင်ပြသည့် တည်နေရာအားစိစစ်၍ ငြင်းပယ်ခြင်း သို့မဟုတ် အတည်ပြုခြင်း ပြုလုပ်ရမည်။ (-) အခန်း (၆) အပိုဒ် ၁၂ အပိုဒ်ခွဲ (ဂ) နှင့် (ဃ) တို့ကို အပိုဒ် ၁၁ အပိုဒ်ခွဲ (ဂ) နှင့် (ဃ) တို့အဖြစ် အောက်ပါအတိုင်း ပြင်ဆင်ပါသည်(ဂ) တည်ထောင်ပြီး စက်မှုဇုန်များအား သတ်မှတ်ချက်များနှင့်အညီ အမျိုး အစား၊ အဆင့်အတန်း ခွဲခြားသတ်မှတ်၍ စက်မှုဇုန်အဖြစ် ကြေညာရမည်။ (ဃ) စက်မှုဇုန်မြေများအား စက်မှုလုပ်ငန်းများနှင့် ဆက်စပ်သည့် သတ်မှတ်ထားသော ဝန်ဆောင်မှုလုပ်ငန်းများမှအပ အခြားနည်း အသုံးပြုခွင့် မရှိ စေရန် လိုအပ်သည့်အမိန့်နှင့် ညွှန်ကြားချက်များ ထုတ်ပြန်ပေးရမည်။ (-) အပိုဒ် ၁၃ ကို အပိုဒ် ၁၂ အဖြစ် အောက်ပါအတိုင်း ပြင်ဆင်ပါသည်၁၂။ ဒေသဆိုင်ရာ ကော်မတီသည် သတ်မှတ်ကြေညာပြီးဖြစ်သော စက်မှုဇုန် တည်နေရာရှိ မြေများကို စက်မှုဇုန်မြေအဖြစ် ဖော်ဆောင်နိုင်ရန် စက်မှုဇုန် ဧရိယာ နယ်နိမိတ်အား တိကျစွာ သတ်မှတ်ဖော်ပြခြင်း၊ မြေပုံထုတ်ပေးခြင်း တို့ကို တည်ဆဲဥပဒေများနှင့်အညီ ဆောင်ရွက်ပေးနိုင်ရန် သက်ဆိုင်ရာဌာနများ သို့ညွှန်ကြားရမည်။ (-) အခန်း (၇) အပိုဒ် ၁၄ အပိုဒ် ခြေဆင်းနှင့် အပိုဒ်ခွဲ (က) တို့ကို အပိုဒ် ၁၃ ခြေဆင်းနှင့် အပိုဒ်ခွဲ (က) တို့အဖြစ် အောက်ပါအတိုင်း ပြင်ဆင်ပါသည်၁၃။ ဗဟိုကော်မတီသည် အောက်ပါအခြေခံရမည့်အချက်များကို မူတည်၍ သင့်လျော်သည့် ဒေသ သို့မဟုတ် နယ်မြေတွင် စက်မှုဇုန်တည်ထောင်ရန် အတွက် ဒေသဆိုင်ရာကော်မတီမှ အဆိုပြု တင်ပြချက်ကို စိစစ်၍ အစိုးရအဖွဲ့၏ သဘောတူညီချက်ဖြင့် စက်မှုဇုန်အသစ်များ တည်ထောင်ရန်ဆောင်ရွက်နိုင်သည်(က) ဒေသဆိုင်ရာ ဖွံ့ဖြိုးတိုးတက်ရေးအတွက် ရွေးချယ်သတ်မှတ်သည့်နယ်မြေ ဖြစ်ခြင်း၊ (-) အဆိုပြုပြဋ္ဌာန်းချက် အပိုဒ် ၁၄ အပိုဒ်ခွဲ (စ) ကို ပယ်ဖျက်ပါသည်။ (-) အပိုဒ် ၁၇ ကို အပိုဒ် ၁၆ အဖြစ် ပြင်ဆင်ပြီး ယင်းအပိုဒ်ရှိ ဒေသဆိုင်ရာ ကော်မတီက ဆိုသည့်စကားရပ်ကို ဒေသဆိုင်ရာကော်မတီသည် ဟုပြင်ဆင်ပါသည်။ ။(-) အခန်း (၈) အပိုဒ် ၁၈ ကို အပိုဒ် ၁၇ အဖြစ် အောက်ပါအတိုင်း ပြင်ဆင်ပါသည်၁၇။ ဒေသဆိုင်ရာကော်မတီသည် စက်မှုဇုန် ဖွံ့ဖြိုးရေးအတွက် နေပြည်တော် ကောင်စီ၊ သက်ဆိုင်ရာ တိုင်းဒေသကြီး သို့မဟုတ် ပြည်နယ်အစိုးရအဖွဲ့၏ ထောက်ပံ့ငွေ၊ ပြည်တွင်းပြည်ပအဖွဲ့အစည်းများမှ ကူညီထောက်ပံ့ငွေ၊ ပုဒ်မ ၇၊ ပုဒ်မခွဲ (ည) အရ ရရှိသည့်ရငွေများနှင့် အခြားရငွေများဖြင့် ရန်ပုံငွေ ထူထောင်ထားရှိရမည်။ (-) အပိုဒ် ၂၁ ကို အပိုဒ် ၂၀ အဖြစ် ပြင်ဆင်ပြီး ယင်းအပိုဒ်ရှိ ပုဒ်မ ၁၁၊ ပုဒ်မခွဲ(ပ) အရ ဆိုသည့် စကားရပ်ကို ပုဒ်မ ၁၀၊ ပုဒ်မခွဲ(ဏ) အရ ဟုပြင်ဆင်ပါသည်။ (-) အခန်း (၉) အပိုဒ် ၂၃ ကို အပိုဒ် ၂၂ အပိုဒ်ခွဲ (က) အဖြစ် ပြင်ဆင်ပြီး အဆိုပြု ပြဋ္ဌာန်းချက်အတိုင်း ထားရှိပါသည်။ (-) အပိုဒ် ၂၄ အပိုဒ်ခွဲ (ဂ) ကို အပိုဒ် ၂၂ အပိုဒ်ခွဲ (ဃ) အဖြစ် ပြင်ဆင်ပြီး ယင်း အပိုဒ်ခွဲရှိ သက်ဆိုင်ရာ စက်မှုဇုန်အတွင်း တည်ဆောက်ရေးစီမံကိန်း တစ်ခုစီ အတွက် သတ်မှတ်ကာလအတွင်း လုပ်ငန်းပြီးဆုံးအောင် ဆောင်ရွက်ရမည်။ သတ်မှတ်ထားသော ကာလအတွင်းဆိုသည့်စကားရပ်ကို သက်ဆိုင်ရာ စက်မှုဇုန် အတွင်း တည်ဆောက်ရေးစီမံကိန်း တစ်ခုစီအတွက် အဆိုပြု ကာလအတွင်း လုပ်ငန်းပြီးဆုံးအောင် ဆောင်ရွက်ရမည်။ ယင်းအဆိုပြု ကာလအတွင်း ဟု ပြင်ဆင်ပါသည်။ (-) အပိုဒ် ၂၄ အပိုဒ်ခွဲ (င) နှင့် (စ) တို့ကို အပိုဒ် ၂၂ အပိုဒ်ခွဲ (စ) နှင့် (ဆ) တို့အဖြစ်အောက်ပါအတိုင်း ပြင်ဆင်ပါသည်(စ) အခြေခံအဆောက်အအုံ တစ်ခုနှင့် ဆက်စပ်ဝန်ဆောင်မှုအား စက်မှုဇုန် အတွင်းတွင် သာမက ပြင်ပသို့ပါ ဝန်ဆောင်မှုပေးမည်ဆိုပါက ယင်း ပြင်ပဝန်ဆောင်မှုလုပ်ငန်းများအတွက် သက်ဆိုင်ရာ အစိုးရဌာနများ၏ ခွင့်ပြုချက်နှင့်အညီ လိုက်နာဆောင်ရွက်ရမည်။ (ဆ) ပတ်ဝန်းကျင်ထိန်းသိမ်းရေး၊ လုပ်ငန်းခွင်ဘေးအန္တရာယ် ကင်းရှင်းရေးနှင့် ကျန်းမာရေး၊ မီးဘေးအန္တရာယ် ကင်းရှင်းရေးကိစ္စရပ်များအတွက်သက်ဆိုင်ရာဥပဒေများနှင့်အညီ လိုက်နာဆောင်ရွက်ရမည်။ (-) အပိုဒ် ၂၄ အပိုဒ် (ဆ) ကို အပိုဒ် ၂၂ အပိုဒ်ခွဲ (ဇ) အဖြစ် ပြင်ဆင်ပြီး ယင်း အပိုဒ်ခွဲရှိ ပုံမှန်အရစ်ကျဖြစ်စေ၊ ဆိုသည့်စကားရပ်ကို အရစ်ကျဖြစ်စေ ဟုပြင်ဆင်ပါသည်။ (-) အဆိုပြု ပြဋ္ဌာန်းချက် အပိုဒ် ၂၅ ကို ပယ်ဖျက်ပါသည်။ (-) အခန်း (၁၀) ခေါင်းစဉ်ကို ရင်းနှီးမြှုပ်နှံသူ၏ တာဝန်များ ပြင်ဆင်ပါသည်။ (-) အခန်း (၁၀) အပိုဒ် ၂၆ အပိုဒ်ခွဲ (ဂ) ကို အပိုဒ် ၂၃ အပိုဒ်ခွဲ (ဂ) အဖြစ် အောက်ပါ အတိုင်း ပြင်ဆင်ပါသည်(ဂ) ရင်းနှီးမြှုပ်နှံမှုလုပ်ငန်းနှင့်ဆက်စပ်သည့် အခြားဝန်ဆောင်မှု လုပ်ငန်းများ၊ (-) အပိုဒ် ၂၈ ကို အပိုဒ် ၂၅ အဖြစ် ပြင်ဆင်ပြီး ယင်းအပိုဒ်ရှိ သက်ဆိုင်ရာစက်မှုဇုန် အတွင်း တည်ဆောက်ရေး စီမံကိန်းတစ်ခုစီအတွက် သတ်မှတ်ကာလအတွင်း လုပ်ငန်းပြီးဆုံးအောင် ဆောင်ရွက်ရမည်။ သတ်မှတ်ထားသော ကာလအတွင်း ဆိုသည့်စကားရပ်ကို သက်ဆိုင်ရာ စက်မှုဇုန်အတွင်း တည်ဆောက်ရေး စီမံကိန်း တစ်ခုစီအတွက် အဆိုပြု ကာလအတွင်း လုပ်ငန်းပြီးဆုံးအောင် ဆောင်ရွက် ရမည်။ ယင်းအဆိုပြု ကာလအတွင်း ဟုပြင်ဆင်ပါသည်။ (-) အဆိုပြု ပြဌာန်းချက် အပိုဒ် ၂၉ ကို ပယ်ဖျက်ပါသည်။ (-) အပိုဒ် ၃၀ အပိုဒ်ခွဲ (ဃ) ကို အပိုဒ် ၂၆ အပိုဒ်ခွဲ (ဃ) အဖြစ် ပြင်ဆင်ပြီး ယင်း အပိုဒ်ခွဲရှိ ဖျက်ဆီးရမည် ဆိုသည့်စကားရပ်ကို လိုက်နာဆောင်ရွက်ရမည် ဟု ပြင်ဆင်ပါသည်။ (-) အပိုဒ် ၃၁ ကို အပိုဒ် ၂၇ အဖြစ် ပြင်ဆင်ပြီး ယင်းအပိုဒ်ရှိ လူမှုရေး၊ ကျန်းမာရေး နှင့် လုပ်ငန်းခွင်ဘေး အန္တရာယ် ကင်းရှင်းရေးဆိုင်ရာ ဆိုသည့် စကားရပ်ကို လုပ်ငန်းခွင် ဘေးအန္တရာယ်ကင်းရှင်းရေးနှင့် ကျန်းမာရေးဆိုင်ရာ ဟု ပြင်ဆင်ပါ သည်။ (-) အပိုဒ် ၃၂ ကို အပိုဒ် ၂၈ အဖြစ် ပြင်ဆင်ပြီး ယင်းအပိုဒ်ရှိ ရင်းနှီးမြှုပ်နှံသူသည်မိမိ၏ လုပ်ငန်းပိတ်သိမ်းခြင်းဆိုသည့် စကားရပ်ကို ရင်းနှီးမြှုပ်နှံသူသည် မိမိ၏ လုပ်ငန်းကို ပိတ်သိမ်းခြင်း ဟုပြင်ဆင်ပါသည်။ (-) အခန်း (၁၁) အပိုဒ် ၃၆ ကို အပိုဒ် ၃၂ အဖြစ် အောက်ပါအတိုင်း ပြင်ဆင်ပါသည်၃၂။ စက်မှုဇုန် သတ်မှတ်ကြေညာခြင်းမပြုမီ စက်မှုဇုန် တည်ထောင်ရန် လျာထားသော မြေပေါ်တွင်လူနေအိမ်ခြေများ၊ အဆောက်အဦများ၊ လယ်ယာ ဥယျာဉ်ခြံမြေများ၊ သီးပင်စားပင်များ၊ စိုက်ခင်းများစသည်တို့ကို ပြောင်းရွှေ့ ရှင်းလင်းပေးရန်ရှိပါက ၎င်းတို့ကို ပြောင်းရွှေ့နေရာ ချထားခြင်း၊ နစ်နာကြေး ပေးခြင်းနှင့် လျော်ကြေးပေးခြင်းတို့ကို နေပြည်တော်ကောင်စီ၊ သက်ဆိုင်ရာ တိုင်းဒေသကြီး သို့မဟုတ် ပြည်နယ်အစိုးရအဖွဲ့က တည်ဆဲဥပဒေများနှင့်အညီဖြေရှင်းဆောင်ရွက်ပေးရမည်။ (-) အပိုဒ် ၃၇ အပိုဒ်ခွဲ (ခ) ကို အပိုဒ် ၃၃ အပိုဒ်ခွဲ (ခ) အဖြစ် အောက်ပါအတိုင်း ပြင်ဆင်ပါသည်(ခ) တည်ထောင်ပြီးစက်မှုဇုန်အတွင်း မြေကွက်များအား ရယူထားပြီး လုပ်ငန်း လုပ်ကိုင်ခြင်းမရှိသော မြေကွက်များကို စက်မှုဇုန်အဖြစ် သတ်မှတ် ကြေညာသည့်နေ့မှ ခြောက်လအတွင်း လုပ်ငန်းစီမံချက်တင်ပြ၍ အတည် ပြုချက် ရယူရမည်။ တင်ပြသော စီမံကိန်းကို သတ်မှတ်ကာလအလိုက် ပြီးစီးအောင် လုပ်ကိုင်ခြင်းမရှိပါက ဒေသဆိုင်ရာကော်မတီက သတ်မှတ် သော မြေကာလတန်ဖိုး၏ ၅၀ ရာခိုင်နှုန်းဖြင့် ပြန်လည်သိမ်းဆည်း၍ အမှန်တကယ် လုပ်ငန်းလုပ်ကိုင်မည့် လုပ်ငန်းရှင်များအား လွှဲပြောင်း ပေးခြင်းကို ခံယူရမည်။ (-) အပိုဒ် ၃၇ အပိုဒ်ခွဲ (ဃ) ကို အပိုဒ် ၃၃ အပိုဒ်ခွဲ (ဃ) အဖြစ် အောက်ပါအတိုင်း ပြင်ဆင်ပါသည်(ဃ) လုပ်ငန်းလုပ်ကိုင်ဆောင်ရွက်ရန် ခွင့်ပြုထားသည့်ကာလအတွင်း အခြားသူ သို့မဟုတ် အခြားအဖွဲ့အစည်းများသို့ မြေငှားရမ်းခြင်း၊ မြေအသုံးပြုခွင့် နှင့် အဆောက်အအုံများကို ရောင်းချခြင်း၊ ငှားရမ်းခြင်း၊ လဲလှယ်ခြင်း သို့မဟုတ် ပေးကမ်းခြင်း ပြုလုပ်လိုပါက သက်ဆိုင်ရာစီမံခန့်ခွဲရေး ကော်မတီမှ တစ်ဆင့် ဒေသဆိုင်ရာကော်မတီသို့ တင်ပြပြီး သတ်မှတ်ထားသည့်စည်းမျဉ်း၊ စည်းကမ်းများနှင့်အညီ ဆောင်ရွက်ရမည်။) (-) အပိုဒ် ၃၈ ကို အပိုဒ် ၃၄ အဖြစ် ပြင်ဆင်ပြီး ယင်းအပိုဒ်ရှိ ပြည်ထောင်စု နယ်မြေ သို့မဟုတ် သက်ဆိုင်ရာ တိုင်းဒေသကြီး သို့မဟုတ် ပြည်နယ် အစိုးရအဖွဲ့သို့ဆိုသည့်စကားရပ်ကို နေပြည်တော်ကောင်စီ၊ သက်ဆိုင်ရာတိုင်းဒေသကြီး သို့မဟုတ် ပြည်နယ်အစိုးရအဖွဲ့ ဟုပြင်ဆင်ပါသည်။ (-) အခန်း (၁၂) အပိုဒ် ၄၀ ကို အပိုဒ် ၃၆ အဖြစ် ပြင်ဆင်ပြီး ယင်းအပိုဒ်ရှိ ပတ်ဝန်းကျင်ထိန်းသိမ်းရေးဥပဒေ၊ အခြားတည်ဆဲဥပဒေများနှင့်အညီ ဆိုသည့်စကားရပ်ကို တည်ဆဲဥပဒေများနှင့်အညီ ဟုပြင်ဆင်ပါသည်။ (-) အပိုဒ် ၄၃ ကို အပိုဒ် ၃၉ အဖြစ် ပြင်ဆင်ပြီး ယင်းအပိုဒ်ရှိ ဒေသဆိုင်ရာ ကော်မတီမှ ဆိုသည့် စကားရပ်ကို ဒေသဆိုင်ရာကော်မတီက ဟု ပြင်ဆင် ပါသည်။ (-) အပိုဒ် ၄၅ ကို အပိုဒ် ၄၁ အဖြစ် ပြင်ဆင်ပြီး ယင်းအပိုဒ်ရှိ စွန့်ပစ်မှုစနစ်ကို တည်ဆောက်တပ်ဆင်အသုံးပြုရမည် ဆိုသည့် စကားရပ်ကို စွန့်ပစ်မှုစနစ်ကို သတ်မှတ်ကာလအတွင်း တည်ဆောက်တပ်ဆင် အသုံးပြု ရမည် ဟု ပြင်ဆင်ပါ သည်။ (-) အခန်း (၁၄) အပိုဒ် ၄၈ ကို အပိုဒ် ၄၄ အဖြစ် ပြင်ဆင်ပြီး ယင်းအပိုဒ်ရှိ ပင်လယ်ရေကြောင်းအကောက်ခွန် အက်ဥပဒေပါ လုပ်ထုံးလုပ်နည်းများနှင့်အညီ ဆိုသည့် စကားရပ်ကို The Sea Customs Act (ပင်လယ်ရေကြောင်းအကောက်ခွန် အက်ဥပဒေ) ပါလုပ်ထုံးလုပ်နည်းများနှင့်အညီဟု ပြင်ဆင်ပါသည်။ (-) အဆိုပြု ပြဌာန်းချက် အပိုဒ် ၄၉ ကို ပယ်ဖျက်ပါသည်။ (-) အခန်း (၁၅) အပိုဒ် ၅၁ ကို အပိုဒ် ၄၆ အဖြစ် အောက်ပါအတိုင်း ပြင်ဆင်ပါသည်၄၆။ ဗဟိုကော်မတီသည် တည်ထောင်ပြီး စက်မှုဇုန်များအား ဤဥပဒေပါ ပြဌာန်းချက်များနှင့် ညီညွတ်စေရန် ဒေသဆိုင်ရာ ကော်မတီအား တာဝန်ပေးအပ်နိုင်သည်။ (-) အပိုဒ် ၅၂ အပိုဒ်ခွဲ (က) ကို အပိုဒ် ၄၇ အပိုဒ်ခွဲ (က) အဖြစ် အောက်ပါအတိုင်း ပြင်ဆင်ပါသည်(က) နေပြည်တော်ကောင်စီ၊ သက်ဆိုင်ရာတိုင်းဒေသကြီး သို့မဟုတ် ပြည်နယ် အစိုးရအဖွဲ့၏ သဘောထား အကြံပြုချက်များကို ရယူဆောင်ရွက်နိုင် (-) အပိုဒ် ၅၃ ကို အပိုဒ် ၄၈ အဖြစ် ပြင်ဆင်ပြီး ယင်းအပိုဒ်ရှိ “ဆောင်ရွက်ရမည် ဆိုသည့် စကားရပ်ကို ဆောင်ရွက်နိုင်သည် ဟု ပြင်ဆင်ပါသည်။ (-) အခန်း (၁၆) အပိုဒ် ၅၅ ခြေဆင်းကို အပိုဒ် ၅၀ ခြေဆင်းအဖြစ် ပြင်ဆင်ပြီး ယင်းအပိုဒ်ရှိ ပုဒ်မ ၅၄ အရ ဆိုသည့်စကားရပ်ကို ပုဒ်မ ၄၉ အရ ဟုပြင်ဆင်ပါသည်။ (-) အပိုဒ် ၅၅ အပိုဒ်ခွဲ (က) ကို အပိုဒ် ၅၀ အပိုဒ်ခွဲ (က) အဖြစ် ပြင်ဆင်ပြီး ယင်းအပိုဒ်ခွဲရှိ ဆက်လက်ဆောင်ရွက်နိုင်သည် ဆိုသည့် ဖြေရှင်းဆောင်ရွက်ရမည် ဟုပြင်ဆင်ပါသည်။ (-) အခန်း (၁၇) အပိုဒ် ၅၆ ခြေဆင်းကို အပိုဒ် ၅၁ ခြေဆင်းနှင့် အပိုဒ်ခွဲ (က) ခြေဆင်းတို့အဖြစ် အောက်ပါအတိုင်း ပြင်ဆင်ပါသည်၅၁။ မည်သူမဆိုဤဥပဒေအရ ထုတ်ပြန်ထားသော နည်းဥပဒေများ၊ စည်းမျဉ်း နှင့် စည်းကမ်းများ၊ အမိန့်ကြော်ငြာစာ၊ အမိန့်၊ ညွှန်ကြားချက်၊ လုပ်ထုံး လုပ်နည်း တစ်ရပ်ရပ်ကို လိုက်နာဆောင်ရွက်ရန် ပျက်ကွက်ပါက(က) စီမံခန့်ခွဲရေးကော်မတီသည် ထိုသူအပေါ် အောက်ပါစီမံခန့်ခွဲရေး ဆိုင်ရာ ပြစ်ဒဏ်တစ်ရပ်ရပ်ကို ချမှတ်နိုင်သည်(-) အပိုဒ် ၅၆ အပိုဒ်ခွဲ (ဂ) ကို အပိုဒ် ၅၁ အပိုဒ်ခွဲ (ခ) အဖြစ် အောက်ပါအတိုင်း ပြင်ဆင်ပါသည်(ခ) ဒေသဆိုင်ရာကော်မတီသည် ထိုသူအပေါ် လုပ်ငန်းယာယီရပ်ဆိုင်းသည့်စီမံခန့်ခွဲရေးဆိုင်ရာ ပြစ်ဒဏ်ချမှတ်နိုင်သည်။ (-) အပိုဒ် ၅၇ ကို အပိုဒ် ၅၂ အဖြစ် အောက်ပါအတိုင်း ပြင်ဆင်ပါသည်၅၂။ ပုဒ်မ ၅၁ ပုဒ်မခွဲ (က) ပါ စီမံခန့်ခွဲရေးဆိုင်ရာ ပြစ်ဒဏ်အား ကျေနပ်ခြင်း မရှိပါက ယင်းအမိန့်ချမှတ် သည့်နေ့မှ ရက်ပေါင်း ၃၀ အတွင်း ဒေသဆိုင်ရာကော်မတီသို့အယူခံဝင်နိုင်သည်။ ဒေသဆိုင်ရာကော်မတီ၏ ဆုံးဖြတ်ချက်သည် အပြီးအပြတ်ဖြစ်စေရမည်။ (-) အပိုဒ် ၅၈ ကို အပိုဒ် ၅၃ အဖြစ် အောက်ပါအတိုင်း ပြင်ဆင်ပါသည်၅၃။ ပုဒ်မ ၅၁ ပုဒ်မခွဲ (ခ) ပါ စီမံခန့်ခွဲရေးဆိုင်ရာ ပြစ်ဒဏ်အား ကျေနပ်ခြင်း မရှိပါက ယင်းအမိန့်ချမှတ်သည့်နေ့မှ ရက်ပေါင်း ၃၀ အတွင်း ဗဟိုကော်မတီ သို့ အယူခံဝင်နိုင်သည်။ ဗဟိုကော်မတီ၏ ဆုံးဖြတ်ချက်သည် အပြီးအပြတ် ဖြစ်စေရ မည်။ (-) အခန်း (၁၈) အပိုဒ် ၅၄ နှင့် ၅၅ တို့အဖြစ် အောက်ပါအတိုင်း အသစ်ဖြည့်စွက် ပါသည်၅၄။ မည်သည့် ရင်းနှီးမြှုပ်နှံသူ သို့မဟုတ် ရင်းနှီးတည်ထောင်သူမျှ ပုဒ်မ ၃၃ ပုဒ်မခွဲ (က)၊ (ဂ)နှင့် (ဃ) ပါ ပြဋ္ဌာန်းချက်တစ်ရပ်ရပ်ကို ဖောက်ဖျက်ကျူးလွန်ခြင်း မပြုရ။ ၅၅။ မည်သည့် ရင်းနှီးမြှုပ်နှံသူ သို့မဟုတ် ရင်းနှီးတည်ထောင်သူမျှ ပုဒ်မ ၃၃ ပုဒ်မခွဲ (ခ) ပါ ပြဌာန်းချက်ကို ဖောက်ဖျက် ကျူးလွန်ခြင်းမပြုရ။ (-) အပိုဒ် ၆၀ ကို အပိုဒ် ၅၇ အဖြစ် အောက်ပါအတိုင်း ပြင်ဆင်ပါသည်၅၇။ မည်သူမျှ စက်မှုဇုန်အတွင်း စွန့်ပစ်ပစ္စည်းများကို စနစ်တကျမရှိသော နည်းလမ်းဖြင့် စွန့်ပစ်ခြင်း၊ ရေဆိုးမြောင်းများကို ကျူးကျော်ပိတ်ဆို့ခြင်း၊ ကုန်ကြမ်း နှင့် လောင်စာများအား စနစ်တကျမရှိသော နည်းလမ်းဖြင့် ထားသိုခြင်း၊ လမ်းများ ပေါ်တွင် ယာဉ်ယန္တရားများ စည်းကမ်းမဲ့ ရပ်နားခြင်း သို့မဟုတ် ပစ္စည်းများ စုပုံထားရှိခြင်းမပြုရ။ (-) အပိုဒ် ၆၁ ကို အပိုဒ် ၅၈ အဖြစ် ပြင်ဆင်ပြီး ယင်းအပိုဒ်ရှိ ရန်ပုံငွေထည့်ဝင်ရန် ဆိုသည့် စကားရပ်ကို ရန်ပုံငွေကို ထည့်ဝင်ရန် ပြင်ဆင်ပါသည်။ (-) အပိုဒ် ၆၄ ကို အပိုဒ် ၆၁ အဖြစ် အောက်ပါအတိုင်း ပြင်ဆင်ပါသည်၆၁။ မည်သူမျှ စက်မှုဇုန်နယ်နိမိတ်အတွင်း လုပ်ကိုင်ခွင့်ရ ရင်းနှီးမြှုပ်နှံသူ၏ လုပ်ငန်းဆောင်ရွက်မှုများကိုလည်းကောင်း၊ စက်မှုဇုန်ဖွံ့ဖြိုး တိုးတက်ရေးနှင့် စပ်လျဉ်းသည့် လုပ်ငန်းဆောင်ရွက်ချက်များကိုလည်းကောင်း ပျက်စီးစေရန် ရည်ရွယ်ချက်ဖြင့် နှောင့်ယှက်ဖျက်စီးခြင်း မပြုရ။ (-) အခန်း (၁၉) အပိုဒ် ၆၆ ကို အပိုဒ် ၆၃ ကို အောက်ပါအတိုင်း ပြင်ဆင်ပါသည်၆၃။ ရင်းနှီးမြှုပ်နှံသူ သို့မဟုတ် ရင်းနှီးတည်ထောင်သူ မည်သူမဆို ပုဒ်မ ၅၄ ပါ ပြဋ္ဌာန်းချက် တစ်ရပ်ရပ်ကို ဖောက်ဖျက်ကျူးလွန်ပါက ထိုသူကို ငွေဒဏ် အနည်းဆုံးကျပ်သိန်းငါးဆယ်မှ အများဆုံး ကျပ်သိန်းတစ်ရာထိ ချမှတ်ရမည်။ (-) အပိုဒ် ၆၇ ကို အပိုဒ် ၆၄ ကို အောက်ပါအတိုင်း ပြင်ဆင်ပါသည်၆၄။ ပုဒ်မ ၅၅ ပါပြဋ္ဌာန်းချက်ကို လိုက်နာဆောင်ရွက်ခြင်းမရှိပါက ခြောက်လ ထက်မပိုသော ထောင်ဒဏ်ချမှတ်ရမည့်အပြင် ငွေဒဏ်လည်း ချမှတ်ရမည်။ (-) အပိုဒ် ၆၈ ကို အပိုဒ် ၆၅ ကို ပြင်ဆင်ပြီး ယင်းအပိုဒ်ရှိ ပုဒ်မ ၅၉ ပါ ဆိုသည့်စကားရပ်ကို ပုဒ်မ ၅၆ ပါ ဟုပြင်ဆင်ပါသည်။ ။(-) အပိုဒ် ၆၉ ကို အပိုဒ် ၆၆ ကို ပြင်ဆင်ပြီး ယင်းအပိုဒ်ရှိ ပုဒ်မ ၆၀ ၊ ၆၁ နှင့် ၆၄ ပါ ဆိုသည့် စကားရပ်ကို ပုဒ်မ ၅၇၊ ၅၈ နှင့် ၆၁ ပါ ဟုပြင်ဆင်ပါသည်။ (-) အပိုဒ် ၇၀ ကို အပိုဒ် ၆၇ ကိုပြင်ဆငပြီး ယင်းအပိုဒ်ရှိ ပုဒ်မ ၆၂ နှင့် ၆၃ ပါ ဆိုသည့်စကားရပ်ကို မည်သည့်ရင်းနှီးမြှုပ်နှံသူမဆို ပုဒ်မ ၅၉ နှင့် ၆၀ ပါ ဟု ပြင်ဆင်ပါ သည်။ (-) အပိုဒ် ၇၁ ကို အပိုဒ် ၆၈ ကို ပြင်ဆင်ပြီး ယင်းအပိုဒ်ရှိ ပုဒ်မ ၆၅ ပါ ဆိုသည့်စကားရပ်ကို ပုဒ်မ ၆၂ ပါ ဟုပြင်ဆင်ပါသည်။ (-) အခန်း (၂၀) အပိုဒ် ၇၂ ကို အပိုဒ် ၆၉ အဖြစ် အောက်ပါအတိုင်း ပြင်ဆင်ပါသည်၆၉။ ဤဥပဒေပါ ပြစ်မှုများကို ရဲအရေးယူပိုင်ခွင့်ရှိသော ပြစ်မှုများအဖြစ် သတ်မှတ် (-) အဆိုပြုပြဌာန်းချက် အပိုဒ် ၇၃ နှင့် ၇၄ တို့ကို ပယ်ဖျက်ပါသည်။ (-) အပိုဒ် ၇၅ ကို အပိုဒ် ၇၀ အဖြစ် ပြင်ဆင်ပြီး ယင်းအပိုဒ်ရှိ နိုင်ငံ့ဝန်ထမ်းမဟုတ်သည့်ဆိုသည့် စကားရပ်ကို ပယ်ဖျက်ပါသည် (-) အဆိုပြု ပြဋ္ဌာန်းချက် အပိုဒ် ၇၆ ကို ပယ်ဖျက်ပါသည်။ (-) အပိုဒ် ၇၇ ကို အပိုဒ် ၇၁ အဖြစ်ပြင်ဆင်ပြီး ယင်းအပိုဒ်ရှိ တာဝန်ခံဝန်ကြီးဌာန သည်ဆိုသည့် စကားရပ်ကို ဝန်ကြီးဌာနသည် ဟုပြင်ဆင်ပါသည်။ (-) အပိုဒ် ၇၈ အပိုဒ်ခွဲ (က) ကို အပိုဒ် ၇၂ အပိုဒ်ခွဲ (က) အဖြစ်ပြင်ဆင်ပြီး ယင်းအပိုဒ်ခွဲရှိ တာဝန်ခံဝန်ကြီးဌာနသည် ဆိုသည့် စကားရပ်ကို ဝန်ကြီးဌာနသည်ဟုပြင်ဆင်ပါသည်။ (-) အပိုဒ် ၇၈ အပိုဒ်ခွဲ (ဂ) ကို အပိုဒ် ၇၂ အပိုဒ်ခွဲ (ဂ) အဖြစ် အောက်ပါအတိုင်း ပြင်ဆင်ပါသည်(ဂ) စီမံခန့်ခွဲရေးကော်မတီသည် လိုအပ်သော အမိန့်ကြော်ငြာစာ၊ အမိန့်၊ ညွှန်ကြားချက်နှင့် လုပ်ထုံးလုပ်နည်းများကို ဒေသဆိုင်ရာကော်မတီ၏ သဘောတူညီချက်ဖြင့် ထုတ်ပြန်နိုင်သည်။” (-) အပိုဒ် ၇၉ ကို အပိုဒ် ၇၃ အဖြစ် ပြင်ဆင်ပြီး ယင်းအပိုဒ်ရှိ ဤဥပဒေအာဏာ မတည်မီက တည်ထောင်ခဲ့သည့် စက်မှုဇုန်များသည်ဆိုသည့် စကားရပ်ကို တည်ထောင်ပြီးစက်မှုဇုန်များသည် ဟုပြင်ဆင်ပါသည်။ (-) အဆိုပြုပြဋ္ဌာန်းချက် အပိုဒ် ၈၀ ကို ပယ်ဖျက်ပါသည်။ ၄။ သို့ဖြစ်ပါ၍ စက်မှုဇုန်ဥပဒေကြမ်းကို လွှတ်တော်က အတည်ပြု ပေးနိုင်ပါရန် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာ နည်းဥပဒေ ၆၁ အရ စိစစ်ခဲ့ပြီး နည်းဥပဒေ ၆၃ နှင့်အညီ လွှတ်တော် သို့ အစီရင်ခံတင်ပြအပ်ပါသည်။</speech>
<title>ရင်းနှီးမြှုပ်နှံမှုနှင့် စက်မှုလက်မှုဖွံ့ဖြိုးတိုးတက်ရေးကော်မတီက တင်သွင်းသည့် စက်မှုဇုန် ဥပဒေကြမ်းနှင့်စပ်လျဉ်း၍ ပြင်ဆင်ချက်အဆို တင်သွင်းလိုသည့် လွှတ်တော်ကိုယ်စားလှယ်များ အမည်စာရင်းတင်သွင်းနိုင်ကြောင်း ကြေညာခြင်း</title>
<speech type='speaker'>အစီအစဉ် ၈ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၈၆၊ ၁၈၈ တို့နှင့်အညီ ဒီဥပဒေကြမ်းနှင့်စပ်လျဉ်းပြီး ပြင်ဆင်ချက်အဆို တင်သွင်းဆွေးနွေးလိုသူများသည် ပြင်ဆင်လိုသည့် ဥပဒေကြမ်းအပိုဒ်၊ အပိုဒ်ခွဲ၊ အကြောင်းအရာတို့ကို တိတိကျကျဖော်ပြ၍ ၂၀-၈-၂၀၁၉ ရက်(အင်္ဂါနေ့) ညနေ ၄ နာရီ နောက်ဆုံးထားပြီး ပြည်သူ့လွှတ်တော်ရုံး၊ ညွှန်ကြားရေးမှူးချုပ်ထံ အမည်စာရင်းတင်သွင်းရန်ဖြစ်ကြောင်း အသိပေးကြေညာပါတယ်</speech>
<speech type='speaker'>ပြည်ထောင်စုဒုတိယဝန်ကြီး ဦးမောင်မောင်ဝင်း ပြန်လည်ထွက်ခွာနိုင်ပါတယ်။</speech>
</BillSection>
<MotionSection>
<title>သဘာဝပတ်ဝန်းကျင် ယိုယွင်းပျက်စီးလာမှုကြောင့် ၂၀၁၉ ခုနှစ် နွေရာသီတွင် ထူးခြားစွာဖြစ်ပေါ် ခဲ့သော ရာသီဥတုပြောင်းလဲလာမှုနှင့် အပူချိန်မြင့်တက်လာမှုဖြစ်စဉ်များကိုသုံးသပ်ပြီး အနာဂတ် နိုင်ငံတော်နှင့် နောင်မျိုးဆက်များအပေါ် ကောင်းမွန်သောပတ်ဝန်းကျင်နှင့် အကျိုးစီးပွားဖြစ်ထွန်း စေရေးတို့အတွက် သဘာဝပတ်ဝန်းကျင်အား ဆိုးရွားစွာထိခိုက်ပျက်စီးစေနိုင်သော အခြေအနေ များကို ဥပဒေနှင့်အညီ ထိရောက်စွာတားဆီးကာကွယ်ပြီး ပြန်လည်ထူထောင်အားဖြည့်ခြင်း လုပ်ငန်းများအား စနစ်တကျအရှိန်မြှင့်ဆောင်ရွက်ပေးရန် ပြည်ထောင်စုအစိုးရအား တိုက်တွန်းကြောင်းအဆိုကို လွှတ်တော်ကိုယ်စားလှယ်များက ဆွေးနွေးခြင်း</title>
<speech type='speaker'>အစီအစဉ် ၉ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဦးဇော်မင်းသိန်း၊ လေးမျက်နှာမဲဆန္ဒနယ်က ဒုတိယအကြိမ် ပြည်သူ့လွှတ်တော် (၁၃)ကြိမ်မြောက် ပုံမှန်အစည်းအဝေး ပထမနေ့(၁၅-၇-၂၀၁၉ ရက်နေ့)တွင် တင်သွင်းသွားတဲ့ သဘာဝပတ်ဝန်းကျင် ယိုယွင်းပျက်စီးလာမှုကြောင့် ၂၀၁၉ ခုနှစ် နွေရာသီတွင် ထူးခြားစွာဖြစ်ပေါ်ခဲ့တဲ့ ရာသီဥတုပြောင်းလဲ လာမှုနှင့် အပူချိန်မြင့်တက်လာမှုဖြစ်စဉ်များကို သုံးသပ်ပြီး အနာဂတ်နိုင်ငံတော်နှင့် နောင်မျိုးဆက်များ အပေါ် ကောင်းမွန်သောပတ်ဝန်းကျင်နှင့် အကျိုးစီးပွားဖြစ်ထွန်းစေရေးတို့အတွက် သဘာဝပတ်ဝန်း ကျင်အား ဆိုးရွားစွာထိခိုက်ပျက်စီးစေနိုင်သော အခြေအနေများကို ဥပဒေနှင့်အညီ ထိရောက်စွာ တားဆီးကာကွယ်ပြီး ပြန်လည်ထူထောင်အားဖြည့်ခြင်းလုပ်ငန်းများအား စနစ်တကျအရှိန်မြှင့်ဆောင်ရွက်ပေးရန် ပြည်ထောင်စုအစိုးရအား တိုက်တွန်းကြောင်းအဆိုကို ၂၀၁၃ ခုနှစ်၊ ပြည်သူ့ လွှတ်တော်ဆိုင်ရာနည်းဥပဒေ ၁၇၀ အရ ဆောင်ရွက်သွားမှာဖြစ်ပါတယ်။ ယင်းအဆိုနဲ့စပ်လျဉ်းပြီး ဆွေးနွေးမယ့်ကိုယ်စားလှယ်ရှစ်ဦးရှိပါတယ်</speech>
<speech type='speaker'>ပထမဦးစွာ ရွှေပြည်သာမဲဆန္ဒနယ်မှ ဦးဉာဏ်လင်း ဆွေးနွေးဖို့ ဖြစ်ပါတယ်</speech>
<speech><mp id='473'>ဦးဉာဏ်လင်း(ရွှေပြည်သာမဲဆန္ဒနယ်)</mp>ပြည်သူ့လွှတ်တော်ဥက္ကဋ္ဌကြီးနှင့် အားလုံးကို နှစ်လုံးစိတ်ဝမ်းအေးချမ်းကြပါစေလို့ ဆုတောင်းမေတ္တာပို့သအပ်ပါတယ်။ ဥက္ကဌကြီးခင်ဗျား။ လူသား တို့၏ မဆင်မခြင်ပြုလုပ်မှုများကြောင့် သဘာဝပတ်ဝန်းကျင်ယိုယွင်းပျက်စီးကာ ရာသီဥတုပြောင်းလဲ ခြင်း၊ ကမ္ဘာကြီးပူနွေးလာခြင်း၊ ဂေဟစနစ်ပြောင်းလဲခြင်း၊ မုန်တိုင်းကျခြင်း၊ ရေကြီးခြင်း၊ တောင်ပြိုခြင်း၊ မိုးခေါင်ခြင်းစတဲ့ဆိုးကျိုးများကို ဖြစ်ပေါ်စေတဲ့အတွက်ကြောင့် ဒီဆိုးကျိုးများပပျောက်စေရန် နိုင်ငံတော်အစိုးရမှ သစ်တောများကို ကာကွယ်စောင့်ရှောက်ခြင်း၊ ပြန်လည်ပြုစုပျိုးထောင်ခြင်းတို့ကို အရှိန်အဟုန်မြှင့်ဆောင်ရွက်ရန် ဦးဇော်မင်းသိန်း၏အဆိုပြု တိုက်တွန်းချက်အပေါ် အပြည့်အဝ ထောက်ခံပါတယ်။ သစ်ပင်၊ သစ်တောများသည် ဥတုရာသီတောကိုမှီဟူသော ဆောင်ပုဒ်နဲ့အညီ ရာသီဥတုအဆိုး၊ အကောင်းကိုဖန်တီးနေသကဲ့သို့ လူမှုစီးပွားဖွံ့ဖြိုးတိုးတက်ရေးအတွက်လည်း အထူးအရေးပါလှပါ တယ်။ သစ်တောတစ်ဧကသည် တစ်နှစ်လျှင် ကမ္ဘာကြီးပူနွေးလာမှုကို အဓိကဖြစ်ပွားစေသည့် ကာဗွန်ဒိုင်အောက်ဆိုဒ် ၅.၄၄ တန်စုပ်ယူနိုင်၍ လူသားတို့အသက်ရှင်ရေးအတွက် မရှိမဖြစ်လိုအပ် သည့် အောက်ဆီဂျင်ဓာတ်ကို လူ ၁၈ ဦးအတွက် လုံလုံလောက်လောက်ထုတ်ပေးနိုင်စွမ်းရှိပါတယ်။ ထို့ကြောင့် ကုလသမဂ္ဂအထွေထွေညီလာခံမှ ၂၅-၉-၂၀၁၅ ရက်နေ့တွင် လူသားတို့အတွက် စဉ်ဆက် မပြတ်ဖွံ့ဖြိုးတိုးတက်ရေးပန်းတိုင် ၁၇ ရပ်ချမှတ်ရာတွင် သစ်တောများဖွံ့ဖြိုးတိုးတက်ရေးကို ပန်းတိုင် တစ်ရပ်အနေဖြင့် ထည့်သွင်းချမှတ်ထားပါတယ်။ ဥက္ကဌကြီးခင်ဗျား။ Power Point ဖြင့်တင်ပြရင်း ဆွေးနွေးတင်ပြခွင့်ပြုရန် ပန်ကြားအပ်ပါ တယ်။ ဥက္ကဋ္ဌကြီးခင်ဗျား။ ဇယား(၁)အရ မြန်မာနိုင်ငံမှာ သစ်တောအမျိုးအစားခုနစ်မျိုး၊ စုစုပေါင်း သစ်တောဧရိယာ ၁၃၆၅၈၁ စတုရန်းမိုင်ရှိခဲ့သော်လည်း ဇယား(၂)နဲ့(၃)အရ ၁၉၉၀ ခုနှစ်တွင်နှစ်အတွင်း နှစ်စဉ်ပျမ်းမျှ သစ်တောဧရိယာ ၉၈၈၀၀၀ ဧကကျော် ပျက်စီးပြုန်းတီးလျက်ရှိသည်ကို တွေ့ရှိနိုင်ပါတယ်။ ထို့အပြင် FAO ၏ ၂၀၁၅ ခုနှစ် အစီရင်ခံစာအရ မြန်မာနိုင်ငံသည် သစ်တော ပြုန်းတီးမှုတွင် ကမ္ဘာ့ ၁၉၇ နိုင်ငံနဲ့ တတိယအဆင့်တွင် ဆိုးဆိုးဝါးဝါးရပ်တည်လျက်ရှိပါတယ်။ ၂၀၀၈ ခုနှစ်တွင် မြန်မာနိုင်ငံကို နာဂစ်မုန်တိုင်းတိုက်ခတ်စဉ်က လူ ၁၄၀၀၀၀ ခန့်သေဆုံးခဲ့ပြီး စီးပွားရေး တိုက်ရိုက်ဆုံးရှုံးမှု အမေရိကန်ဒေါ်လာ ၄.၂ ဘီလီယံခန့်ရှိခဲ့ကြောင်း Global Climate Risk Index (2016)တွင် ဖော်ပြထားပါတယ်။ အသေအပျောက်ပျက်စီးမှုအများဆုံးဒေသဟာ ဒီရေတောများ ပျက်စီးပြုန်းတီးနေတဲ့ဒေသများဖြစ်ကြောင်းကို တွေ့ရှိခဲ့ရပါတယ်။ ဇယား(၄)အရ မြန်မာ့ဒီရေတော ၅၀၃၀ စတုရန်းကီလိုမီတာအနက်မှ လေးစတုရန်းကီလိုမီတာ ကိုသာ နိုင်ငံတော်အစိုးရက ကာကွယ်စောင့်ရှောက်နိုင်ကြောင်း တွေ့ရှိနိုင်ပါတယ်။ သို့သော် ယခုအခါ မှာ ဂျပန်နိုင်ငံ JICA မှ မြန်မာနိုင်ငံနဲ့ပူးပေါင်းပြီးတော့ ဒီရေတောများကို ပြန်လည်ပြုစုပျိုးထောင် လျက်ရှိကြောင်း ဝမ်းမြောက်ဖွယ်ရာကြားသိရပါတယ်။ ဇယား(၅)အရ သစ်တောများကို အကြီး အကျယ်ပျက်စီးပြုန်းတီးစေခဲ့သည့် မြန်မာနိုင်ငံသည် ကမ္ဘာ့ရာသီဥတုဖောက်ပြန်ပြောင်းလဲမှုကို အဆိုးဝါးဆုံးကြုံတွေ့နေရသည့် ၁၀ နိုင်ငံတွင် ဒုတိယအဆင့်သို့ ဆိုးဆိုးဝါးဝါးရောက်ရှိနေကြောင်း တွေ့ရှိရပါတယ်။ ထို့အပြင် သစ်တောများပျက်စီးပြုန်းတီးစေမှု အကျိုးဆက်အဖြစ် မြန်မာနိုင်ငံရှိ သတ္တဝါမျိုးစိတ် ၁၇၀၉ မျိုးအနက်မှ ၅.၉ ရာခိုင်နှုန်းခန့်မှာ ပျောက်ကွယ်ပျက်စီးတော့မည့် အခြေအနေ နှင့်ရင်ဆိုင်နေရကြောင်း UN လက်အောက်ခံ သဘာဝပတ်ဝန်းကျင်ထိန်းသိမ်းရေးအဖွဲ့က ထုတ်ပြန် ထားပါတယ်။ ထို့ကြောင့် မြန်မာနိုင်ငံသည် အမျိုးသားသစ်တောထိန်းသိမ်းရေးစီမံကိန်းတစ်ရပ်ကို ၂၀၀၁-၂၀၀၂ ခုနှစ်မှ ၂၀၃၀-၂၀၃၁ ခုနှစ်ထိ နှစ်(၃၀)စီမံကိန်းချဆောင်ရွက်ခဲ့ရာတွင် ထိုနှစ်(၃၀) ကာလအတွင်း သစ်တောဧရိယာ ၂.၂၇ တည်ထောင်ရန်ရည်မှန်းထားပြီး တည်ထောင်ပြီးစိုက်ဧက ၁၈၆၄၁၀.၄၀ ဧက ၄၈ ရာခိုင်နှုန်းရှိပြီး သဘာဝသစ်တောထိန်းသိမ်းပြီး ၂၀၄၅၅၄.၃၇ ဧက ၅၂ ရာခိုင်နှုန်းရှိတယ်လို့ ဆိုပါတယ်။ မကွေးတိုင်းဒေသကြီး၊ မန္တလေးတိုင်းဒေသကြီး၊ စစ်ကိုင်းတိုင်း ဒေသကြီးသုံးခုရှိ ၅၃ သုံးမြို့နယ်မှာ အပူပိုင်းဒေသစိမ်းလန်းစိုပြည်ရေးဦးစီးဌာနဖွင့်လှစ်၍ ၂၀၀၁၂၀၀၂ ခုနှစ်မှ ၂၀၃၀-၂၀၃၁ ခုနှစ် နှစ်(၃၀)စီမံကိန်းချဆောင်ရွက်ခဲ့ရာတွင် စိုက်ဧက၊ အောင်ဧက စိုက်ပင်၊ ရှင်ပင်တို့နှင့်ပတ်သက်၍ ဇယား(၇)မှ (၁၆)ထိ ဖော်ပြထားပါတယ်။ စီမံကိန်းကာလ ၁၉ နှစ် သို့ရောက်သည့်တိုင်အောင် သဘာဝပတ်ဝန်းကျင်ပျက်စီးယိုယွင်းမှုနဲ့ ရာသီဥတုဖောက်ပြန်မှုများဟာ လျော့နည်းမသွားဘဲ ဖောက်ပြန်မြဲဖောက်ပြန်လျက်ရှိပါတယ်။ ဒါ့ကြောင့် ဘတ်ဂျက်များသုံးစွဲမှုနဲ့ စီမံကိန်းများသည် အမှန်တကယ်အောင်မြင်မှုရှိ/မရှိကို အိတ်ပေါက်နှင့်ဖားကောက်သလိုမဖြစ်အောင် သမင်မွေးရင်းကျားစားရင်းဆိုသလိုမဖြစ်လေအောင် ဒေသခံလွှတ်တော်ကိုယ်စားလှယ်များနှင့် သက်ဆိုင်ရာလွှတ်တော်ကိုယ်စားလှယ်များ၊ သက်ဆိုင်ရာလွှတ်တော်ကော်မတီများက စစ်ဆေးညှိနှိုင်း ခြင်း(Check and Balance)ပြုလုပ်ရန်နှင့် သက်ဆိုင်ရာဝန်ကြီးဌာနက ပြည်ထောင်စုလွှတ်တော်သို့ခြောက်လတစ်ကြိမ်အစီရင်ခံ၍ သက်ဆိုင်ရာလွှတ်တော် ပူးပေါင်းကော်မတီ၏တွေ့ရှိချက်နဲ့ သဘောထားမှတ်ချက်ကို ဆက်လက်တင်သွင်းပါက သိသိသာသာလက်တွေ့တိုးတက်အောင်မြင် လာမယ်လို့ အကြံပြု တင်ပြအပ်ပါတယ်။ အထက်ဖော်ပြပါ နှစ်(၃၀)စီမံကိန်းမျှော်မှန်းသလောက် အောင်မြင်မှုမရှိကြောင်းကို ယနေ့ စီမံကိန်းကာလ ၁၉ နှစ်ခန့်ရောက်ရှိနေပြီဖြစ်သော်လည်း အထက် ဖော်ပြပါတိုင်းဒေသကြီးသုံးခုရှိ ၅၃ မြို့နယ်မှာ ၂၀၁၄-၂၀၁၅ ခုနှစ်မှ ၂၀၁၇-၂၀၁၈ ခုနှစ်ထိ မိုးရေချိန် နှင့်အပူချိန်များကို ဖော်ပြထားသည့် ဇယား(၁၇)နှင့်(၁၈)တို့တွင်ကြည့်ရှုပါက ၂၀၁၇-၂၀၁၈ ခုနှစ်တွင် တစ်နှစ်မိုးရေချိန်တစ်လက်မအောက် ရွာသွန်းသည့်မြို့နယ် ၁၂ မြို့နယ်နှင့် နွေရာသီအပူချိန် ၄၀ ဒီဂရီစင်တီဂရိတ် ၁၉၀ ဒီဂရီဖာရင်ဟိုက်အထက်ရှိသော မြို့နယ် ၃၂ မြို့နယ်ထိ ဆိုးဝါးနေတာကိုတွေ့ရှိနိုင်ပါတယ်။ အပူပိုင်းဒေသစိမ်းလန်းစိုပြည်ရေးနဲ့ပတ်သက်၍ ၎င်းဦးစီးဌာနသည် ဆည်မြောင်း နှင့် ရေအသုံးချမှုဦးစီးဌာနနှင့်ပူးပေါင်း၍ အစ္စရေးနိုင်ငံ၏ ရေအစက်ချစိုက်ပျိုးနည်း၊ ရေဆိုးများကို သန့်စင်၍ အင်္ဂတေတူးမြောင်းများဖြင့်ရေသွယ်ပြီး သစ်တော၊ သစ်ပင်များကို အစ္စရေးနိုင်ငံ၏ ၆၀ ရာခိုင်နှုန်းရှိသော နေကြတ်သဲကန္တာရတွင် အောင်မြင်စွာစိုက်ပျိုးထားပုံကို ဇယား(၁၉)မှ (၂၃)အထိ တွင် အတုယူဖွယ်ရာသာဓကအဖြစ် တင်ပြထားပါတယ်။ ထိုနေကြတ်သဲကန္တာရတွင် မြစ်ချောင်းများ မရှိသော်လည်း ကျွန်တော်အထက်တွင် ဖော်ပြခဲ့တဲ့ တိုင်းဒေသကြီးသုံးခုမှ ဧရာဝတီမြစ်၊ ချင်းတွင်းမြစ်၊ မူးမြစ်၊ ပန်းလောင်မြစ်စတဲ့မြစ်များ မုန်းချောင်း၊ မန်းချောင်းစတဲ့ ချောင်းများဟာ ဖြတ်သန်းစီးဆင်း နေတဲ့အတွက်ကြောင့်မို့လို့ မြန်မာ့စိုက်ပျိုးရေးပညာရှင်များနှင့် အင်ဂျင်နီယာများအနေဖြင့် စီမံကိန်း ကာလ ၁၉ နှစ်ကြာသည့်တိုင်အောင် ဘာကြောင့် အောင်မြင်စွာမဆောင်ရွက်နိုင်ပါသလဲလို့ မေးခွန်း ထုတ်ရမလိုဖြစ်နေပါတယ်။ ဒီဇယား (၂၄)မှာကြည့်မယ်ဆိုရင် မိုးနည်းရပ်ဝန်းဖြစ်တဲ့ စစ်ကိုင်းတိုင်း ဒေသကြီးမှာ ပုဂ္ဂလိကလုပ်ငန်းရှင်များမှ ဝါးပင်များအောင်မြင်စွာ စိုက်ပျိုးထားပုံနဲ့ ဇယား (၂၅)မှာ ပုဏ္ဏားကျွန်းမြို့နယ်၊ ရိုးတရုတ်ကျေးရွာတွင် မြန်မာ့ဆည်မြောင်းနှင့်ရေအသုံးချမှုဦးစီးဌာနမှ ရေလျှံခြင်း ကာကွယ်ခြင်း။</speech>
<speech type='speaker'>နိဂုံးချုပ်ပါ</speech>
<speech type='speaker'>စဉ့်ကိုင်မဲဆန္ဒနယ်မှ ဒေါက်တာဒေါ်ကြည်မို့မို့လွင် ဆွေးနွေးဖို့ ဖြစ်ပါတယ်</speech>
<speech><mp id='287'>ဒေါက်တာဒေါ်ကြည်မို့မို့လွင်(စဉ့်ကိုင်မဲဆန္ဒနယ်)</mp>လေးစားရပါသော ပြည်သူ့ လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ပြည်ထောင်စုအဆင့်ဝန်ကြီးများနှင့် ဧည့်သည်တော်များအားလုံး ကံကောင်းခြင်းများစွာ ပိုင်ဆိုင်နိုင်ပါစေ။ ကျွန်မကတော့ စဉ့်ကိုင်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာဒေါ်ကြည်မို့မို့လွင်ဖြစ်ပြီးတော့ လေးမျက်နှာမဲဆန္ဒနယ်က ဦးဇော်မင်းသိန်းရဲ့ အဆိုကို ထောက်ခံအကြံပြု ဆွေးနွေးသွားမှာဖြစ်ပါတယ်။ ဥက္ကဌကြီးရှင်။ ကမ္ဘာ့နိုင်ငံ အသီးသီးမှာ သဘာဝပတ်ဝန်းကျင်ယိုယွင်းပျက်စီးလာမှုများကြောင့် ပုံမှန်မဟုတ်သော ဆိုးဝါးပြင်းထန် တဲ့ ရာသီဥတုပြောင်းလဲမှုဖြစ်စဉ်များ ပိုမိုဖြစ်ပွားလာနေပြီးတော့ လူသားတို့ရဲ့ အသက်ရှင်ရပ်တည်ရေး၊ ဖွံ့ဖြိုးတိုးတက်ရေးတို့အတွက် ခြိမ်းခြောက်လာလျက်ရှိပါတယ်။ World Wide Report အရ ၁၉၈၀ ခုနှစ်မှ ၂၀၁၅ ခုနှစ်အတွင်း ကမ္ဘာ့နိုင်ငံများရဲ့ ဘေးအန္တရာယ်ဖြစ်ပွားခဲ့မှုများကို လေ့လာဆန်းစစ် ရာတွင် ဘေးအန္တရာယ်ဖြစ်ပွားမှုများမှာ နှစ်ကာလအပိုင်းအခြားအလိုက် များပြားလာကြောင်း သိရှိ ရပါတယ်။ ၎င်းဘေးအန္တရာယ်များကြောင့် လူသားတို့ရဲ့အသက်စည်းစိမ်အိုးအိမ်များ ပျက်စီးဆုံးရှုံးမှု များ များပြားလာသည်နှင့်အမျှ ပြန်လည်ထူထောင်ရေးအတွက် သုံးစွဲရတဲ့ကုန်ကျငွေများ မြင့်မား လာလျက်ရှိပါတယ်။ ကျွန်မတို့နိုင်ငံမှာလည်း ၂၀၀၈ ခုနှစ်ကဖြစ်ပွားခဲ့တဲ့ နာဂစ်မုန်တိုင်းကြီးကြောင့် လူဦးရေ ၁၅၀၀၀၀ ခန့်သေဆုံးပြီး သန်းချီသောလူများ အိုးမဲ့အိမ်မဲ့ဖြစ်ကာ ဆုံးရှုံးမှုတန်ဖိုး အမေရိကန် ဒေါ်လာ ၄.၂ ဘီလီယံခန့်ရှိပြီးတော့ ယခုအချိန်ထိ ထိုဒေသများအတွက် ရုပ်ပိုင်းဆိုင်ရာ၊ စိတ်ပိုင်း ဆိုင်ရာများ ဖြည့်ဆည်းပေးနေရခြင်းက သက်သေဖြစ်ပါတယ်။ ဥက္ကဋ္ဌကြီးရှင်။ ၂၀၀၀ ပြည့်နှစ်ခန့်မှစပြီးတော့ ကျွန်မတို့နိုင်ငံမှာ ပတ်ဝန်းကျင်ထိန်းသိမ်းရေးဆိုတဲ့ အသံများ ကျယ်ကျယ်လောင်လောင်ကြားလာခဲ့ရပါတယ်။ လှုပ်ရှားမှုတွေ၊ ဟောပွဲပြောတွေ၊ အသိပညာ ပေးလုပ်ငန်းတွေ အားကောင်းလာပါတယ်။ တစ်နွေထက်တစ်နွေ ပိုမိုပူပြင်းလာတဲ့ဒဏ်၊ မိုးတွင်းကာလ မှာ ပုံမှန်မဟုတ်တဲ့ ရေကြီးရေလျှံဒဏ်၊ နိုင်ငံအတွက်ထိခိုက်မှုကြီးမားခဲ့တဲ့ နာဂစ်မုန်တိုင်းဒဏ်တို့အပြင် မွန်ပြည်နယ်၊ ကရင်ပြည်နယ်၊ တနင်္သာရီဒေသတို့မှာ လတ်တလောဖြစ်ပွားနေတဲ့ မိုးများ၊ ရေကြီး၊ တောင်ပြို စတဲ့ဖြစ်စဉ်တွေဟာ ရာစုနှစ်အတွင်းအဆိုးဝါးဆုံး စံချိန်ချိုးခဲ့ပြီးတော့ နောက်ဆက်တွဲဆိုးကျိုး များကိုလည်း တစ်နိုင်ငံလုံးခံစားကြရပါတယ်။ ဒါ့ကြောင့် နိုင်ငံသားအများစုရဲ့ စိတ်ထဲမှာ သဘာဝ တရားကြီးဖောက်ပြန်ပျက်စီးနေပြီ၊ အမြန်ပြန်လည်ထိန်းသိမ်းဖို့လိုနေပြီဆိုတဲ့ အချက်ပေးခေါင်းလောင်း သံတွေ မြည်ဟီးလာပြီးတော့ သစ်ပင်ခုတ်တာတွေရပ်ဖို့၊ သဘာဝပတ်ဝန်းကျင်ထိခိုက်ပျက်စီးစေခဲ့တဲ့ စီမံကိန်းလုပ်ငန်းကြီးတွေကို ပြန်လည်သုံးသပ်ဖို့ တောင်းဆိုတာတွေ၊ ပတ်ဝန်းကျင်ထိခိုက်စေမယ့် စီမံကိန်းခွင့်ပြုမယ့်အသံကြားရင် ကန့်ကွက်လာတာတွေစတဲ့ နိုးကြားလာတဲ့ဖြစ်စဉ်တွေဟာ သဘာဝ ပတ်ဝန်းကျင်ပြန်လည်ကောင်းမွန်စေဖို့ အားရဖွယ်အခြေအနေများပဲ ဖြစ်ပါတယ်။ ဥက္ကဌကြီးရှင်။ လူသားတို့ကို ခြိမ်းခြောက်လျက်ရှိသော ရာသီဥတုဖောက်ပြန်ပြောင်းလဲမှုနဲ့ သဘာဝဘေးအန္တရာယ်များကိုကာကွယ်ရန်၊ ကမ္ဘာကြီးပူနွေးလာမှုကို လျှော့ချနိုင်ရန် အကောင်းဆုံး ကုစားနည်းကတော့ သစ်ပင်၊ သစ်တောများကို စနစ်တကျပြန်လည်အားဖြည့်ထူထောင်ခြင်းပဲ ဖြစ်ပါ တယ်။ ဒါ့ကြောင့် နှစ်စဉ်နှစ်တိုင်း မိုးတွင်းကာလရောက်ရင် သစ်ပင်စိုက်ပွဲတွေပြုလုပ်ပြီးတော့ အပင်ပေါင်းသန်းချီ စိုက်ပျိုးခဲ့ကြ၊ စိုက်ပျိုးနေကြဆဲဖြစ်ပါတယ်။ တစ်အုပ်တစ်မနဲ့ကျေးရွာပိုင်း စိုက်ခင်း၊ သဘာဝတောတန်ဖိုးမြှင့်စိုက်ခင်း၊ နိုင်ငံတော်ပိုင်သစ်တောစိုက်ခင်း၊ စီးပွားရေးစိုက်ခင်း၊ ရေဝေရေလွှဲစိုက်ခင်း၊ ဒီရေတောစိုက်ခင်းစသည်ဖြင့် ခေါင်းစဉ်ပေါင်းများစွာနဲ့ နှစ်ကာလများစွာ စိုက်ပျိုးခဲ့ကြပါတယ်။ ဒါပေမဲ့ ဘယ်ရာခိုင်နှုန်းလောက် အောင်မြင်ဖြစ်ထွန်းနေပြီလဲ။ အတိုင်းအတာ တစ်ခုထိအောင်မြင်ခဲ့ရင် ယခုအချိန်မှာ ထပ်စိုက်စရာမလိုဘဲနဲ့ တစ်နိုင်ငံလုံးသစ်ပင်၊ သစ်တောတွေ ဖုံးလွှမ်းနေလောက်ပါပြီ။ လက်တွေ့မြေပြင်မှာတော့ အောင်မြင်ခြင်းမရှိတာကြောင့် ဖြန့်ဖြူးပေးလိုက်တဲ့ သစ်ပင်တွေ၊ စိုက်ပျိုးထားတဲ့သစ်ပင်တွေ အမှန်တကယ်ရှင်သန်ဖို့အတွက် သုတေသနကိန်းဂဏန်း အချက်အလက်များ၊ လူအင်အား၊ ဘဏ္ဍာငွေများသုံးစွဲပြီးတော့ စနစ်တကျစောင့်ကြည့်ထိန်းသိမ်းဖို့ လိုနေပါပြီ။ ပြီးပြီးရောပစ်ထားလိုက်မယ်ဆိုရင်တော့ ပလိုင်းပေါက်နဲ့ဖားကောက်သလို ခြင်းကျားရေခပ် သလိုပဲဖြစ်နေဦးမှာပါ။ ဒါ့အပြင် ကာကွယ်ထိန်းသိမ်းခြင်းအပိုင်းကို လေ့လာကြည့်တဲ့အခါမှာလည်း ကြိုးဝိုင်းကြိုးပြင်၊ ရေလမ်း၊ ကုန်းလမ်း၊ ယာဉ်အမျိုးမျိုးတွေနဲ့ နေ့တိုင်းလိုလိုဖန်းမိနေတဲ့ တရားမဝင်သစ်ခိုးထုတ်မှု များကို တွေ့ရပါတယ်။ တရားမဝင်လွှစက်(Hand Sow)များ၊ လိုင်စင်မဲ့ကားများမထိန်းချုပ်နိုင်ခြင်း ကလည်း ဥပဒေမဲ့ဆောင်ရွက်နေမှုများကို အားပေးသလိုဖြစ်နေတယ်။ သစ်ကားမှောက်မှ ကားဘီး ကျွံလို့သွားမရမှ ဖမ်းမိတာ။ ရထားနဲ့သစ်ခိုးကားတိုက်မိမှ ဖမ်းမိတာတွေဟာ ပြည်သူလူထုကြားမှာ ရယ်စရာတွေဖြစ်လို့နေပါတယ်။ မလွှဲမရှောင်သာလို့ ဖမ်းဆီး၊ တရားရုံးစွဲတင်ရတဲ့အမှုတွေကိုလည်း ဘယ်လိုပြစ်ဒဏ်တွေချမှတ်ဆုံးဖြတ်လဲဆိုတာမျိုး စောင့်ကြည့်သုတေသနလုပ်သင့်ပါတယ်။ သဘာဝ ပတ်ဝန်းကျင်ထိန်းသိမ်းရေးလုပ်ငန်းများကို နိုင်ငံတော်အဆင့်မူဝါဒများ ချမှတ်အကောင်အထည်ဖော် ဆောင်ရွက်နေသော်လည်း ဥပဒေ၊ နည်းဥပဒေ၊ အမိန့်ညွှန်ကြားချက်များနှင့်အညီ ထိရောက်စွာ ဆောင်ရွက်နိုင်ဖို့လိုအပ်နေသေးကြောင်း ပေါ်လွင်နေပါတယ်။ အစိုးရအနေနဲ့ ဒီလုပ်ငန်းစဉ်တွေ အတွက် ရန်ပုံငွေဘယ်လောက်သုံးစွဲခဲ့သလဲ။ ဝန်ထမ်းအင်အားဘယ်လောက်နဲ့ ဆောင်ရွက်နေလဲ။ ဥပဒေ၊ လုပ်ထုံးလုပ်နည်းများနှင့်အညီ ထိရောက်အောင်မြင်အောင် ဆောင်ရွက်နိုင်ရဲ့လား။ ပြည်သူ လူထုနှင့်ချိတ်ဆက်မှု၊ ပူးပေါင်းဆောင်ရွက်မှုများ အားကောင်းနေပြီလားဆိုတဲ့အချက်များနဲ့ အစိုးရ တစ်ရပ်ရဲ့ သဘာဝပတ်ဝန်းကျင်ထိန်းသိမ်းရေးကို အမှန်တကယ်ထိရောက်အောင် ဆောင်ရွက်နိုင်ခြင်း ရှိ/မရှိသုံးသပ်အကဲဖြတ်လို့ရပါတယ်။ ဥက္ကဋ္ဌကြီးရှင်။ နိဂုံးချုပ်အနေဖြင့် မျိုးဆက်တစ်ဆက်ကနေ တစ်ဆက်ကို လက်ဆင့်ကမ်းပေးသင့်တဲ့အရာဟာ ပိုမိုကောင်းမွန်တဲ့အနာဂတ်ဖြစ်သင့်တာမို့ ယခု ကျွန်မတို့မျိုးဆက်တွေ ခံစားနေရဲ့ သဘာဝဘေးဒုက္ခတွေကို နောက်မျိုးဆက်တွေ ဆက်မခံစားရစေဖို့ သဘာဝပတ်ဝန်းကျင်ကို ဆိုးဝါးစွာထိခိုက်ပျက်စီးနေတဲ့ကိစ္စရပ်များကို ဥပဒေနှင့်အညီ ထိရောက်စွာ တားဆီးကာကွယ်ပေးခြင်း၊ သဘာဝပတ်ဝန်းကျင်ထိခိုက်စေမည့် စီမံကိန်းများကို ပြန်လည်သုံးသပ် ခြင်း၊ အနာဂတ်စီမံကိန်းများကိုလည်း ရရှိမည့်အကျိုးအမြတ်နဲ့ ထိခိုက်လို့ပြန်လည်ထူထောင်ပေးရ မယ့် ကုန်ကျငွေတို့ကို သေချာစွာချိန်ဆပြီး မှန်ကန်သောစေတနာဖြင့် အဂတိကင်းကင်း ခွင့်ပြုဆောင်ရွက်စေသင့်ပါကြောင်းနှင့် သဘာဝပတ်ဝန်းကျင်ပြန်လည်ထူထောင်အားဖြည့်ခြင်းလုပ်ငန်း များကို စနစ်တကျအရှိန်အဟုန်ဖြင့် ဆောင်ရွက်သင့်ပါကြောင်းအကြံပြုရင်း လေးမျက်နှာမဲဆန္ဒနယ်မှ ဦးဇော်မင်းသိန်းရဲ့ အဆိုကို ထောက်ခံဆွေးနွေးလိုက်ပါတယ်။ အားလုံးကိုကျေးဇူးတင်ပါတယ်ရှင်။</speech>
<speech type='speaker'>မအူပင်မဲဆန္ဒနယ်မှ ဦးစိန်ဝင်း ဆွေးနွေးဖို့ ဖြစ်ပါတယ်</speech>
<speech><mp id='178'>ဦးစိန်ဝင်း(မအူပင်မဲဆန္ဒနယ်)</mp>လေးစားရပါသော ပြည်သူ့လွှတ်တော်ဥက္ကဋ္ဌနှင့် အားလုံးမင်္ဂလာပါ။ ကျွန်တော်က မအူပင်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးစိန်ဝင်း ဖြစ်ပါတယ်။ လေးမျက်နှာမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးဇော်မင်းသိန်း၏အဆိုကို ထောက်ခံဆွေးနွေးသွားမှာ ဖြစ်ပါတယ်။ အဆိုရှင်ဟာ သဘာဝပတ်ဝန်းကျင်ယိုယွင်းပျက်စီးလာမှု ကြောင့် ၂၀၁၉ ခုနှစ် နွေရာသီတွင် ထူးခြားစွာဖြစ်ပေါ်ခဲ့သော ရာသီဥတုပြောင်းလဲမှုနှင့် အပူချိန် မြင့်တက်လာမှုဖြစ်စဉ်များကိုသုံးသပ်ပြီး အနာဂတ်နိုင်ငံတော်နှင့် နောင်မျိုးဆက်များအပေါ်ကောင်းမွန်သောပတ်ဝန်းကျင်နှင့် အကျိုးစီးပွားဖြစ်ထွန်းစေရေးတို့အတွက် သဘာဝပတ်ဝန်းကျင်အား ဆိုးရွားစွာထိခိုက်ပျက်စီးစေနိုင်သော အခြေအနေများကို ဥပဒေနှင့်အညီ ထိရောက်စွာတားဆီး ကာကွယ်ပြီး ပြန်လည်ထူထောင်အားဖြည့်ခြင်းလုပ်ငန်းများအား စနစ်တကျအရှိန်မြှင့်ဆောင်ရွက် ပေးပါရန် အစိုးရသို့တိုက်တွန်းသောအဆိုဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော့်သဘောအရပြောရရင် ဤအဆိုဟာ အတော့်ကိုတောင်နောက်ကျ နေပြီဖြစ်ကြောင်း သို့သော်လည်း ပျက်အစဉ်ပြင်ခဏဆိုသလို အခုချိန်မှစ၍ အခြေအနေ၊ အချိန်အခါ နှင့်ကိုက်ညီသောလုပ်ငန်းများကို အမြန်ဆုံးစနစ်တကျနှစ်အလိုက် အထူးစီမံကိန်းများချမှတ်၍ လက်တွေ့ အောင်မြင်အောင် အကောင်အထည်ဖော်သင့်ပါကြောင်း ထောက်ခံတိုက်တွန်းအပ်ပါတယ်။ အဆို တင်သွင်းရာတွင် မြန်မာနိုင်ငံတစ်နိုင်ငံလုံး ရာသီဥတုဖောက်ပြန်တဲ့ဒဏ်ခံနေရကြောင်း အပူလွန်ကဲ ခြင်း၊ ရေကြီးနစ်မြုပ်ခြင်း စသည်ဖြင့် သဘာဝဂေဟစနစ်ပျက်စီးနေပြီဖြစ်သဖြင့် အမြန်ဆုံးပြန်လည် တည်ဆောက်ရေးလုပ်ငန်းများ၊ သယံဇာတနှင့် သဘာဝပတ်ဝန်းကျင်ထိန်းသိမ်းရေးလုပ်ငန်းများ အထူး အလေးထားဆောင်ရွက်ဖို့လိုအပ်ကြောင်း ဆွေးနွေးသွားပါတယ်။ လူကြောင့်ဖြစ်ပေါ်လာတဲ့ အလုပ် အမှားတွေကို လူတွင်ရှိတဲ့ဉာဏ်စွမ်းအားအမှန်တွေနဲ့ ပြန်လည်ပြုပြင်ပြောင်းလဲတည်ထောင်သွားဖို့ လိုအပ်သဖြင့် ထောက်ခံအပ်ပါတယ်။ ဥက္ကဌကြီးခင်ဗျား။ အဆိုရှင်ထောက်ပြပြောဆိုရာတွင် သစ်ထုတ်လုပ်မှု ၁၀ နှစ်ရပ်ဆိုင်းထား သော်လည်း ၂၀၁၆ ခုနှစ်ကနေ ၂၀၁၈ ခုနှစ်ထိ သုံးနှစ်အတွင်းမှာ သစ်တန်ပေါင်း ၁၆၀၀၀၀ နီးပါး တရားမဝင်မှောင်ခိုသစ်များဖမ်းဆီးခဲ့ကြောင်း၊ ၎င်းပမာဏကို ထောက်ဆတွေးတောခြင်းအားဖြင့် ၄၈၀၀၀၀ ခန့်တရားမဝင်မှောင်ခိုသစ်များထုတ်ယူကြောင်း ခန့်မှန်းလို့ရသဖြင့် တရားမဝင်မှောင်ခို သစ်များ ယခုထိတည်ရှိနေတဲ့အတွက် ကာကွယ်ဟန့်တားတားဆီးမှုအားနည်းလျက်ရှိကြောင်းထောက်ပြချက်ဟာ ဥပဒေ၊ နည်းဥပဒေနှင့် ဆောင်ရွက်မှုအားနည်းလျက်ရှိကြောင်းဖော်ပြခြင်း ဖြစ်သဖြင့် ကျွန်တော့်အနေနဲ့ ထောက်ခံအပ်ပါတယ်။ ဥက္ကဋ္ဌကြီးခင်ဗျား။ အထူးသဖြင့် သစ်တောသစ်ပင်များ ပြန်လည်စိုက်ပျိုးရာတွင် အောင်မြင် အောင်မစိုက်ပျိုးနိုင်ကြောင်း အဆိုရှင်မှ သက်သေတစ်ခုတင်ပြသွားပါတယ်။ ၂၀၁၇ ခုနှစ်၊ စည်ပင် ပိုင်မြေမှာ နေပြည်တော်(ရွှေကြာပင်)မီးပွိုင့်နဘေးကွင်းမှာ အပင်ပေါင်း ၁၂၀၀ စိုက်ပျိုးခဲ့ပြီး နှစ်နှစ် ကျော်လို့ မနှစ်ကအဆိုရှင်က အဲဒီနေရာကိုသွားကြည့်တဲ့အခါမှာ နှစ်ပင်တောင်မနည်းရှာခဲ့ရကြောင်း ပြောဆိုထောက်ပြချက်အပေါ် ကျွန်တော့်အနေနဲ့ အထူးစိုးရိမ်မိပါတယ်။ တစ်နိုင်ငံလုံးနှစ်အလိုက် နှစ်ပေါင်းများစွာစိုက်ပျိုးခဲ့တဲ့ သစ်ပင်တွေရှင်သန်ကြီးထွားမှုဟာ အားနည်းနိုင်ပါကြောင်း သစ်တော ဌာနမှတာဝန်ယူမှု၊ တာဝန်ခံမှုစနစ်ဖြင့် Public Private Partnership နည်းဖြင့် ပူးပေါင်းဆောင်ရွက် သင့်ပါကြောင်း ဆောင်ရွက်နေပါတယ်လို့ပြောရင်လည်း ကျွန်တော့်အနေနဲ့ ထပ်ဆင့်ပြီး အောက်ခြေ အခြေအနေတွေကို လက်တွေ့ကွင်းဆင်းစစ်ဆေးဖို့လိုအပ်ပါကြောင်း တင်ပြလိုပါတယ်။ ပြင်ဦးလွင် ဒေသတွင် ဒေသခံပုဂ္ဂလိကတောင်သူလယ်သမားများက လုပ်ပိုင်ခွင့် တင်ပြစိုက်ပျိုးခဲ့သော်လည်း စိုက်ပျိုးပြီးနောက်ပိုင်းကျမှ သစ်တောကျူးဆိုပြီးတော့ အတင်းအမတရားစွဲဆိုမှုများရှိကြောင်း၎င်းမြေဟာ ယနေ့အထိ စည်ပင်ပိုင်နဲ့သစ်တောပိုင် ဌာနနှစ်ခုအငြင်းပွားနေကြောင်း ဒေသခံပုဂ္ဂလိက တောင်ယာသမားများကို ဦးစားမပေးဘဲ ခရိုနီလုပ်ငန်းရှင်များကို ဦးစားပေးခွင့်ပြုချက်များပေးခြင်း သည်လည်း ပြန်လည်စဉ်းစားသင့်ပါကြောင်း မှန်ကန်မျှတဥပဒေနဲ့အညီဆောင်ရွက်နိုင်ဖို့ အောက်ခြေ အခြေအနေများကိုစစ်ဆေး၍ လိုအပ်သလို ထိန်းကျောင်းတည့်မတ်ဖို့လိုအပ်ပါကြောင်း အကြံပြုလိုပါ တယ်။ ပျက်စီးသွားသော ရာသီဥတုပြန်လည်ကောင်းမွန်လာစေဖို့အတွက် အပူပိုင်းဒေသမှာ အပူလွန်ကဲမှု သက်သာစေရန် သဘာဝလျှိုမြောင် တစ်ဖက်ရပ်ဆည်များပိတ်၍ ရေကန်များဖြင့် ရေသိုလှောင် ဆောင်ရွက်ပါရန်နှင့် ရေရရှိရေးနည်းလမ်းမျိုးစုံဆောင်ရွက်သင့်ပါကြောင်း၊ ရေကြီးနစ်မြုပ်မှုမရှိရန် ကောနေသောချောင်းများ၊ ဆည်များကိုကြိုတင်တူးဖော်သင့်ပါကြောင်း၊ တောင်ပေါ်တောင်တန်းဒေသ များကိုလည်း အမြဲစိမ်းလန်းစိုပြည်သာယာစေရန် ထိန်းသိမ်းတည်ဆောက်သွားဖို့လိုအပ်ကြောင်း၊ ရာသီဥတုနှင့်လိုက်လျောညီထွေဖြစ်စေသည့် စိုက်ပျိုးမွေးမြူရေးအသိပညာပေး လုပ်ငန်းများကိုလည်း ကျယ်ပြန့်စွာဆောင်ရွက်ထားသင့်ပါကြောင်း၊ ဒေသအလိုက်အရေးပေါ် အရန်ရိက္ခာများကိုလည်း သိုလှောင်ထားသင့်ပါကြောင်း၊ သဘာဝပတ်ဝန်းကျင်ထိန်းသိမ်းရေးနှင့် သစ်တောပြန်လည်စိုက်ပျိုး ထူထောင်ရေးလုပ်ငန်းများကို စနစ်တကျ နှစ်အလိုက်၊ မြို့နယ်အလိုက် အောင်မြင်စွာဆောင်ရွက်ဖို့ လိုအပ်ပါကြောင်း၊ သယံဇာတတူးဖော်ရေးနှင့် သဘာဝဂေဟစနစ်မပျက်စီးရေး ဟန်ချက်ညီညီ စီမံဆောင်ရွက်ဖို့လိုအပ်ပါကြောင်း၊ နိုင်ငံတော်အတွက် သဘာဝဂေဟစနစ်ပျက်စီးနိုင်သော အန္တရာယ် ကြီးမားသောမြစ်ဆုံစီမံကိန်းမျိုးကိုလည်း လေးလေးနက်နက်စဉ်းစားပြီးမှ ဆောင်ရွက်သင့်ပါကြောင်း အကြံပြုလိုပါတယ်။ ဥက္ကဋ္ဌကြီးခင်ဗျား။ နိဂုံးချုပ်အနေဖြင့် အဆိုရှင်ရဲ့ ဆွေးနွေးချက်တွင် ဘူတန်နိုင်ငံသည် နိုင်ငံ၏ သစ်တောဧရိယာ ၆၀ ရာခိုင်နှုန်းအောက် ဘယ်တော့မှ မရောက်စေရဘူးဆိုပြီးတော့ ဖွဲ့စည်းပုံဥပဒေမှာ ထည့်သွင်းထားတာကို ထောက်ပြသွားပါတယ်။ ကျွန်တော်တို့အနေနဲ့ အတုယူသင့်ပါတယ်။ ကျွန်တော် တို့နိုင်ငံရဲ့ ဖွဲ့စည်းပုံအခြေခံဥပဒေမှာလည်း ဤသို့သော အနာဂတ်ကောင်းမွန်စေသောဥပဒေမျိုးကို ပြဋ္ဌာန်းသင့်ပါတယ်။ အနာဂတ်စိတ်ချမ်းမြေ့စွာနေထိုင်ရန် သဘာဝဂေဟစနစ် ပျက်စီးစေပြီး လူအများ အပြား ဒုက္ခရောက်စေနိုင်သော စီမံကိန်းမျိုး၊ ဒေသခံပြည်သူလူထု သဘောတူညီမှုမရရှိသော စီမံကိန်း မျိုး၊ နိုင်ငံ့ဆိုးကျိုးကိုဖြစ်စေနိုင်သော စီမံကိန်းမျိုးကို မည်သူမျှဆောင်ရွက်ပိုင်ခွင့်မရှိစေရဥပဒေမျိုး ပြဋ္ဌာန်းသင့်ပါကြောင်း ပြောကြားရင်းဤအဆိုကို ထောက်ခံအပ်ပါတယ်ခင်ဗျား။</speech>
<speech type='speaker'>တပ်မတော်သားပြည်သူ့လွှတ်တော်ကိုယ်စားလှယ် ဗိုလ်မှူးမင်းဇာနည်ထွေး ကဆွေးနွေးဖို့ ဖြစ်ပါတယ်</speech>
<speech><mp id='000'>ဗိုလ်မှူးမင်းဇာနည်ထွေး(တပ်မတော်သားကိုယ်စားလှယ်)</mp>အားလုံးပဲ မင်္ဂလာပါခင်ဗျား။ ကျွန်တော်ကတော့ တပ်မတော်သားပြည်သူ့လွှတ်တော်ကိုယ်စားလှယ် ဗိုလ်မှူးမင်းဇာနည်ထွေး ဖြစ်ပါ တယ်။ လေးမျက်နှာမဲဆန္ဒနယ်မှ ဦးဇော်မင်းသိန်း၏အဆိုအပေါ် အကြံပြု ဆွေးနွေးသွားမှာဖြစ်ပါတယ်။ Power Point သုံးစွဲခွင့်ပြုပါခင်ဗျား။ ဥက္ကဋ္ဌကြီးခင်ဗျား။ ကမ္ဘာ့ရာသီဥတုပြောင်းလဲမှုများကြောင့် သဘာဝပတ်ဝန်းကျင်ပျက်ယွင်းမှုများဟာ ကမ္ဘာတစ်ဝန်းမှာဖြစ်ပေါ်လျက်ရှိပါတယ်။ သဘာဝ ပတ်ဝန်းကျင်ဆိုင်ရာကျွမ်းကျင်သူတွေက ပတ်ဝန်းကျင်ယိုယွင်းပျက်စီးမှုလျော့ပါးစေရန် စနစ်တကျစီမံ ခန့်ခွဲရမယ့် အကြောင်းတရားများဖြစ်တဲ့ လူဦးရေတိုးတက်မှု၊ စီးပွားရေးဖွံ့ဖြိုးမှုလုပ်ငန်း၊ ဆင်းရဲမွဲတေမှု တို့ကို စနစ်တကျစီမံခန့်ခွဲနိုင်ရန်လိုအပ်ကြောင်း ဆန်းစစ်တွေ့ရှိထားကြပါတယ်။ ရာသီဥတုပြောင်းလဲမှု ကြောင့် ဖြစ်ပေါ်လာတဲ့ ဆိုးကျိုးသက်ရောက်မှုများ၊ သဘာဝဘေးအန္တရာယ်များကို လျော့ပါးစေတဲ့ ကြားခံအကြောင်းတရားကတော့ သစ်တောများပဲဖြစ်ပါတယ်။ သစ်တော၊ သစ်ပင်ပြုန်းတီးမှုများအား ရာသီဥတုဖြစ်စဉ်တွေကို တိမ်းစောင်းစေရုံသာမက လူသားတို့ရဲ့ နေ့စဉ်နေထိုင်လုပ်ကိုင်စားသောက်မှု သဘာဝပေါ်မှာလည်း ပြင်းထန်တဲ့သက်ရောက်မှုများရှိပါတယ်။ ဒါကြောင့် သစ်တောစိုက်ခင်းများ တည်ထောင်ခြင်း၊ သစ်ပင်စိုက်ပျိုးခြင်းများကို လူထုလှုပ်ရှားမှုအသွင်အဖြစ် တွင်ကျယ်စွာဆောင်ရွက် သွားရမှာဖြစ်ပြီး အထူးသဖြင့် စိုက်ပျိုးပြီးအပင်များ ရှင်သန်ဖြစ်မြောက်စေရန် ပြုစုပျိုးထောင်ခြင်းများ ကို စဉ်ဆက်မပြတ်လုပ်ဆောင်ပေးရန် လိုအပ်ပါတယ်။ နိုင်ငံတစ်နိုင်ငံရဲ့ အခြေခံသယံဇာတမှာ ရေ၊ မြေ၊ တောတောင်နှင့် ရာသီဥတုပဲဖြစ်ပါတယ်။ တောတောင်ပျက်စီးပါက မြေလည်းပျက်၊ ရေလည်း ပျက်ကာ ရာသီဥတုလည်းဖောက်ပြန်လာမှာ ဖြစ်ပါတယ်။ သစ်တော၊ သစ်ပင်များဟာ လူသားများ အပါအဝင် သက်ရှိများအား အရိပ်အာဝါသခိုလှုံရန်၊ အစားအစာနှင့် စွမ်းအင်တို့ကိုပေးနေရုံသာမက သဘာဝပတ်ဝန်းကျင်နှင့် ဇီဝမျိုးစုံမျိုးကွဲများ ကာကွယ်ရေး၊ ထိန်းသိမ်းရေး၊ ရာသီဥတုညီညွတ် မျှတရေးတို့အတွက် အဓိကအထောက်အကူပြုလျက်ရှိတဲ့အတွက် သစ်ပင်၊ သစ်တောများ စိုက်ပျိုး ထိန်းသိမ်းရန်မှာ လူသားတိုင်းရဲ့ တာဝန်ပင်ဖြစ်ပါတယ်။ ဥက္ကဋ္ဌကြီးခင်ဗျား။ ဖွဲ့စည်းပုံအခြေခံဥပဒေ(၂၀၀၈ ခုနှစ်) ပုဒ်မ ၃၉၀ ပုဒ်မခွဲ(ခ)ပါ ပြဋ္ဌာန်းချက် အရ နိုင်ငံသားများအနေဖြင့် နိုင်ငံပိုင်သစ်တောပြုန်းတီးနေမှုကို ကာကွယ်စောင့်ရှောက်ရန် တာဝန် ရှိတဲ့အတွက် သစ်များတရားမဝင်ခိုးထုတ်ခြင်း၊ ရွှေ့ပြောင်းတောင်ယာစိုက်ပျိုးခြင်း၊ သစ်တောများ အတွင်း ကျူးကျော်ဝင်ရောက်၍ စိုက်ပျိုးမြေများတိုးချဲ့ဆောင်ရွက်ခြင်း၊ မြို့ရွာများတိုးချဲ့ခြင်း၊ ထင်း/မီးသွေးလောင်စာများထုတ်ယူခြင်း စတာတွေလျော့ပါးသွားအောင် စနစ်တကျစီမံချက်များ ရေးဆွဲရန်လိုအပ်ပြီး ပြည်သူလူထုတစ်ရပ်လုံးက ပူးပေါင်းကူညီပါဝင်ဆောင်ရွက်လာစေရန် နိုင်ငံတော် အစိုးရအနေဖြင့် စီမံချက်များရေးဆွဲအကောင်အထည်ဖော်ဆောင်ရွက်ရန်လိုအပ်ကြောင်း အကြံပြု လိုပါတယ်။ လက်ရှိအစိုးရသက်တမ်းအတွင်းမှာလည်း ပြည်နယ်နှင့်တိုင်းဒေသကြီးအလိုက် တရား မဝင်သစ်ဖမ်းဆီးရရှိမှုအနေဖြင့် ၂၀၁၆ ခုနှစ် ဧပြီလမှ ဒီဇင်ဘာလအထိ စုစုပေါင်းဖမ်းဆီးရရှိမှုဖြစ်စဉ် ၁၇၀ ကြိမ်တွင် တရားမဝင်သစ် ၁၉၂၀.၈၂ တန်အားလည်းကောင်း၊ ၂၀၁၇ ခုနှစ် ဖမ်းဆီးရရှိမှုဖြစ်စဉ် ၆၉၁ ကြိမ်တွင် တရားမဝင်သစ် ၁၁၉ ၃၅.၆၆ တန်အားလည်းကောင်း၊ ၂၀၁၈ ခုနှစ် ဖမ်းဆီး ရရှိမှုဖြစ်စဉ် ၄၅၂ ကြိမ်တွင် တရားမဝင်သစ် ၁၃၇၂၈.၄၈ တန်အားလည်းကောင်း၊ ၂၀၁၉ ခုနှစ် ဇန်နဝါရီလမှ ဇူလိုင်လ ၂၇ ရက်နေ့အထိ စုစုပေါင်းဖမ်းဆီးရရှိမှုဖြစ်စဉ် ၃၉၈ ကြိမ်တွင် တရားမဝင် သစ် ၆၄၀၆.၃၇ တန်အားလည်းကောင်း ဖမ်းဆီးရရှိခဲ့ပါတယ်။ ဖမ်းဆီးရရှိခြင်းမရှိဘဲ လွတ်မြောက် သွားတဲ့ သစ်ခိုးထုတ်မှုများလည်း များစွာရှိနေနိုင်သေးသည်ကို ခန့်မှန်းတွက်ချက်ကြည့်နိုင်ပါတယ်။ နိုင်ငံတော်အတွင်း တရားဝင်နှင့်တရားမဝင်သစ်ထုတ်လုပ်မှုများကြောင့် သစ်တော၊ သစ်ပင် များ လျော့နည်းမှုကိုပြန်လည်ဖြည့်တင်းစိုက်ပျိုးနိုင်ရေး အထူးအလေးထားဆောင်ရွက်ရန်လိုအပ်သလို တရားမဝင်သစ်ခိုးထုတ်မှုများကိုလည်း ထိရောက်စွာဟန့်တားအရေးယူဆောင်ရွက်နိုင်ရေးအတွက် နိုင်ငံတော်အစိုးရအနေဖြင့် အရေးကြီးသောကိစ္စတစ်ရပ်အဖြစ်ခံယူကာ နိုင်ငံတော်၊ တပ်မတော်၊ ဆက်စပ်ဝန်ကြီးဌာနများနှင့် ပြည်သူလူထုများပူးပေါင်းလက်တွဲပြီး ထိရောက်စွာဆောင်ရွက်နိုင်ရေး ရေတို/ရေရှည်စီမံကိန်းများ စနစ်တကျချမှတ်ဆောင်ရွက်သင့်ကြောင်း အကြံပြုလိုပါတယ်။ မြန်မာနိုင်ငံ သစ်တော များပြန်လည်တည်ထောင်ရေးတွင် တပ်မတော်အနေဖြင့် တပ်မတော်ကာကွယ်ရေးဦးစီးချုပ်က သစ်ပင်များစိုက်ပျိုးရာတွင် စိုက်ပျိုးမည့်သစ်ပင်များ၏ သက်တမ်းနှင့်အရွယ်အစားကို မှန်မှန်ကန်ကန် စိုက်ပျိုးရန်၊ စိုက်ပျိုးပြီးပါက ရှင်သန်အောင်စနစ်တကျထိန်းသိမ်းစောင့်ရှောက်မှုများပြုလုပ်ရန်နှင့် သစ်ပင်စိုက်ပျိုးခြင်းဖြင့် ရရှိနိုင်တဲ့အကျိုးကျေးဇူးများအား မိမိတို့ပတ်ဝန်းကျင်ရှိ တပ်မတော်သား များနှင့် ဒေသခံပြည်သူများသိရှိအောင်ပြောကြားပြီး နိုင်ငံအတွက်အကျိုးဖြစ်ထွန်းအောင်ဆောင်ရွက် ရန် လမ်းညွှန်ချက်နှင့်အညီ နေပြည်တော်ကောင်စီနယ်မြေအပါအဝင် တိုင်းဒေသကြီးနှင့်ပြည်နယ် အသီးသီးတို့မှာရှိတဲ့ ဌာနချုပ်၊ တပ်ရင်း၊ တပ်ဖွဲ့များမှ တပ်မတော်သားများ၊ မိသားစုဝင်များ မိုးရာသီ သစ်ပင်စိုက်ပျိုးပွဲတွေကို နှစ်စဉ်အလေးထားစိုက်ပျိုးလျက်ရှိပါတယ်။ သစ်ပင်အမျိုးအစားများအနေဖြင့် ရတနာတမ်းဝင်သစ်ပင်များ၊ စက်မှုကုန်ကြမ်းသစ်ပင်များ၊ အရိပ်ရလေကာပင်များ၊ နှစ်တို/နှစ်ရှည်သီးပင်စားပင်များ၊ ကမ်းရိုးတန်းဒေသများမှာ ဒီရေတောများကို စိုက်ပျိုးကြပါတယ်။ အလားတူ သဘာဝပတ်ဝန်းကျင်ထိန်းသိမ်းရန်နှင့် ရာသီဥတုအားအထောက်အကူ ဖြစ်စေရန်၊ အရိပ်အာဝါသရရှိစေရန်၊ နိုင်ငံ့စီးပွားရေးအတွက် တစ်ဖက်တစ်လမ်းမှ အထောက်အကူ ပြု စေရန်ရည်ရွယ်ပြီး ကာကွယ်ရေးဦးစီးချုပ်ရုံး(ကြည်း၊ ရေ၊ လေ)မိသားစုများနှင့် တိုင်းစစ်ဌာနချုပ် အသီးသီးတို့မှ ၂၀၁၁ ခုနှစ်မှစတင်၍ နှစ်စဉ်မိုးရာသီတစ်အုပ်တမသစ်ပင်စိုက်ပျိုးပွဲတော်များကိုလည်း ကျင်းပပြုလုပ်လျက်ရှိပါတယ်။ သစ်ပင်စိုက်ပျိုးရာမှာ စိုက်ပြီးပစ်ထားလို့မရဘဲ ရှင်သန်အောင် ဂရုစိုက် ရမှာဖြစ်ပါတယ်။ ၂၀၁၁ ခုနှစ်မှ ၂၀၁၈ ခုနှစ်အထိ တပ်မတော်တစ်ရပ်လုံးအနေဖြင့် စက်မှုကုန်ကြမ်း သစ်ပင် ၁၉၀၀၀၀၀ ကျော်စိုက်ပျိုးခဲ့ပြီး ၁၅၀၀၀၀၀ ကျော်ရှင်သန်ဖြစ်ထွန်းခဲ့ပါတယ်။ ရတနာတမ်းဝင် သစ်ပင် ၂၇၀၀၀၀၀ ကျော်စိုက်ပျိုးခဲ့ပြီး ၂၂၀၀၀၀၀ ပင်ကျော် ရှင်သန်ဖြစ်ထွန်းခဲ့ပါတယ်။ နှစ်ရှည် သီးနှံ ပင် ၂၉၀၀၀၀၀ ကျော်စိုက်ပျိုးခဲ့ပြီး ၂၁၀၀၀၀၀ ပင်ကျော် ရှင်သန်ဖြစ်ထွန်းခဲ့ပါတယ်။ အရိပ်ရလေကာ ပင် ၃၉၀၀၀၀၀ ကျော်စိုက်ပျိုးခဲ့ပြီး ၂၉၀၀၀၀၀ ပင်ကျော် ရှင်သန်ဖြစ်မြောက်ခဲ့ပါတယ်။ စိုက်ပျိုးမြေ စုစုပေါင်း ၁၁ သန်းကျော်ရှိပြီး ရှင်သန်ဖြစ်ထွန်းမှု ၈၀၀၀၀၀၀ ပင်ကျော်ဖြစ်သဖြင့် တပ်မတော်တစ်ရပ်လုံး စိုက်ပျိုးမှု၏ ၈၀ ရာခိုင်နှုန်းခန့်ဖြစ်ထွန်းအောင်မြင်တာကို တွေ့ရပါတယ်။ နိဂုံးချုပ်အနေဖြင့် အနာဂတ်နိုင်ငံတော်နှင့် နောင်မျိုးဆက်များအတွက် ကောင်းမွန်သော ပတ်ဝန်းကျင်နှင့်သဘာဝပတ်ဝန်းကျင်အား ဆိုးရွားစွာပျက်စီးစေနိုင်သောအခြေအနေများကို ကာကွယ် ရန်အတွက် သစ်တော၊ သစ်ပင်စိုက်ပျိုးခြင်းကို ပြည်သူလူထုတတ်ကြွစွာဆောင်ရွက်လာစေရန်အတွက် အသိပညာပေးစည်းရုံးခြင်း၊ နိုင်ငံတကာမှနည်းပညာအထောက်အပံ့ ရရှိနိုင်ရေးဆောင်ရွက်ခြင်း၊ ရာဘာ၊ လျှော်ဖြူကဲ့သို့ နှစ်ရှည်စီးပွားဖြစ်စက်မှုကုန်ကြမ်းပင်များ စိုက်ပျိုးမှုကိုအားပေးခြင်း၊ ဈေးကွက် ဖော်ဆောင်ပေးခြင်း၊ တရားမဝင်သစ်ခိုးထုတ်မှုများအား ထိရောက်စွာဟန့်တားအရေးယူခြင်းတို့ကိုဆောင်ရွက်ရန်လိုအပ်ပြီး သဘာဝပတ်ဝန်းကျင်ထိန်းသိမ်းရေးနှင့် ရေရှည်တည်တံ့စေရန်အတွက် နိုင်ငံတော်၊ တပ်မတော်နှင့် သက်ဆိုင်ရာဝန်ကြီးဌာနများ၊ ဒေသခံပြည်သူလူထုများအနေဖြင့်အတူတကွလက်တွဲပူးပေါင်းဆောင်ရွက်သင့်ကြောင်း အကြံပြု တင်ပြရင်းနိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>သဘောတူမင်းလှမဲဆန္ဒနယ်မှ ဒေါက်တာသန်းအောင်စိုး ဆွေးနွေးဖို့ ဖြစ်ပါတယ်။</speech>
<speech><mp id='204'>ဒေါက်တာသန်းအောင်စိုး(မင်းလှမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် လွှတ်တော်ကိုယ်စားလှယ်များ၊ ပြည်ထောင်စုအဆင့်ဝန်ကြီးများ၊ ဧည့်သည်တော်များ အားလုံး မင်္ဂလာပါ။ ကျွန်တော်ကတော့ ပဲခူးတိုင်းဒေသကြီး၊ မင်းလှမဲဆန္ဒနယ်က ပြည်သူ့ လွှတ်တော် ကိုယ်စားလှယ် ဒေါက်တာသန်းအောင်စိုး ဖြစ်ပါတယ်။ ကျေးဇူးပြုပြီး Power Point သုံးစွဲခွင့်ပြုဖို့ မေတ္တာရပ်ခံအပ်ပါတယ်။ လေးမျက်နှာမဲဆန္ဒနယ်က ဦးဇော်မင်းသိန်းရဲ့ အဆိုကို အကြံပြုထောက်ခံ ဆွေးနွေးသွားမှာဖြစ်ပါတယ်။ ကျွန်တော်တို့တိုင်းပြည်က အရင်တုန်းက ၆၀ ရာခိုင်နှုန်းကျော် သစ်တော ဖုံးလွှမ်းခဲ့ပါတယ်။ အခုနောက်ပိုင်းမှာတော့ ၄၄ ရာခိုင်နှုန်းလို့ဆိုပါတယ်။ ဒီထက်အောက်တောင် ရောက်နေပါပြီ။ ဒါတွေကလည်း သစ်အလွန်အကျွံထုတ်မှုတွေကြောင့် ဖြစ်တာပါ။ ဒါ နှစ်အလိုက် သစ်အလွန်အကျွံထုတ်မှုတွေကို ပြထားတာဖြစ်ပါတယ်။ ကမ္ဘာကြီးပူနွေးလာပါတယ်။ သစ်အလွန်အကျွံ ထုတ်မှုတွေကြောင့် ပူနွေးလာတဲ့အခါမှာ ရေခဲတောင်တွေလည်းပျော်ပါတယ်။ ပင်လယ်ရေမျက်နှာပြင် တွေလည်း မြင့်တက်လာပါတယ်။ အဲဒီလိုမြင့်တက်လာတဲ့အတွက် ရေကြီးမှုတွေ၊ မြေပြိုမှုတွေ စတာ တွေလည်း ကရင်၊ မွန်၊ တနင်္သာရီတိုင်းတွေမှာ လက်တွေ့ခံစားရပါတယ်။ ဒါပေမဲ့လည်း သြဂုတ်လ ၆ ရက်နေ့လောက်ထိ တချို့မြို့နယ်တွေမှာ မိုးလုံးဝမရွာတာလည်းကြုံရပါတယ်။ အဲဒီတော့ သစ်ပင်၊ သစ်တောတွေ မပြုန်းတီးအောင် လျှော့ပြီးတော့ထုတ်လုပ်မယ်။ အရင်ဆိုရင် သစ်တောတွေကို တစ်နှစ်၊ ပဲခူးရိုးမဆိုရင် ၁၀ နှစ်လောက် ရပ်နားထားတာလည်းရှိပါတယ်။ ဒါပေမဲ့လည်း တရားမဝင် သစ်ထုတ်လုပ်မှုတွေရှိနေတ့အတွက် သစ်တွေကတော့ ပြုန်းတီးနေတုန်းပါပဲ။ ဒါလည်း တရားမဝင် သစ်ထုတ်လုပ်မှုတွေပါ။ ပဲခူးရိုးမမှာလည်း တရားမဝင်သစ်တွေဖမ်းမိတာတွေရှိပါတယ်။ ဒေသခံတွေရဲ့ အကူအညီနဲ့ သတင်းပေးလို့ ဖမ်းမိတာဟာ အရေအတွက်အားဖြင့် ဖမ်းမိတဲ့ပမာဏကနည်းပါတယ်။ သတင်းအများကြီးပေးပေမဲ့လည်း ပေးတိုင်းမဖမ်းမိပါဘူး။ ဖမ်းမိပြန်တော့လည်း ဖမ်းမိတံဆိပ်တုံး မရိုက်ထားလို့ ဖမ်းမိပြီးတဲ့သစ်တွေကို ဘယ်ကိုသယ်သွားမှန်းမသိတာတို့ဆိုတာ ဒေသခံတွေအနေနဲ့ ပွင့်လင်းမြင်သာစွာမရှိလို့သိချင်တဲ့အကြောင်းလည်း တင်ပြကြပါတယ်။ ဒါကတော့ အကြီးမြန်ယူကလစ်ပါ။ ယူကလစ်လို့ဆိုလိုက်ရင် ရေတအားစုပ်တယ်ဆိုတဲ့ နာမည်ဆိုးနဲ့ရှိပေမဲ့လို့ အိမ်နီးချင်းနိုင်ငံတွေမှာဖြစ်တဲ့ တရုတ်နိုင်ငံ၊ ထိုင်းနိုင်ငံတွေမှာ အများကြီး စိုက်ပျိုးနေတာပါ။ ဒီအပင်ကနေပြီးတော့ရင် ကျွန်တော်တို့သစ်ပါးလွှာထုတ်တယ်။ ခွဲသားထုတ်တယ်။ နောက်တစ်ခါ ကြိတ်သားလုပ်လို့ရတယ်စသည်ဖြင့် အထပ်သားတွေလည်းလုပ်လို့ရသလို ပိုတဲ့ သစ်တို သစ်စတွေကို ရှို့ပြီးတော့ရင် လောင်စာအနေနဲ့လည်း အသုံးပြုလို့ရပါတယ်။ အဲဒီကနေ လျှပ်စစ် ထုတ်ပြီးတော့ နိုင်ငံတော်ရဲ့ National Gridine ကိုပို့ပြီးတော့ အသုံးပြုပါတယ်။ နောက် မီးသွေး အနေနဲ့၊ ပြာမှုန်အနေနဲ့ကျန်တာကို မြေဩဇာထုတ်ပါတယ်။ အဲဒီလိုပြည်လုံးချမ်းသာပင်တွေကို အကြီးမြန်ယူကလစ်ကို ပြည်လုံးချမ်းသာပင်လို့လည်းခေါ်ကြပါတယ်။ သူတို့ကိုသုံးစွဲခြင်းအားဖြင့် သဘာဝပတ်ဝန်းကျင်ဖြစ်တဲ့ ကာဗွန်ဒိုင်အောက်ဆိုက်ကို စုပ်ယူပြီးတော့ အောက်ဆီဂျင်ကို ထုတ်ပေးတယ်။ မိုးရွာချလိုက်တဲ့ရေတွေကို 30 Percent လောက်ထိန်းသိမ်းပေးနိုင်တယ်။ နောက် သစ်ခုတ်မှုတွေလျော့ပါးသွားတယ်။ ဒီလိုသစ်တွေနဲ့အစားထိုးနိုင်တယ်။ နောက် အလုပ်သမားတွေ ဝင်ငွေရမယ်။ တောင်သူတစ်ဦးချင်းစီလည်း ဝင်ငွေရနိုင်တာဖြစ်ပါတယ်။ ဒါက မန္တလေးနဲ့စစ်ကိုင်း ဘက်မှာစိုက်ထားတဲ့ ယူကလစ်တွေပါ။ နီးစပ်ရာအိမ်နီးချင်းနိုင်ငံမှာဆိုရင်လည်းပဲ တစ်ပိုင်တစ်နိုင် အသေးစားနှင့်အလတ်စားလုပ်ငန်းတွေလုပ်ပါတယ်။ သစ်ပါးလွှာဆိုတာ နောက်ဆုံးပိတ် တံမြက်စည်း ရိုးတံလုံးလောက်ထိပါးအောင်လွှာလို့ရပါတယ်။ အကြီးတွေအနေနဲ့လည်း အထပ်သားတွေလုပ်နေတာတွေ့ရပါတယ်။ ပိုတဲ့ကိုင်းဖျားကိုင်းနားတွေကို လျှပ်စစ်ဓာတ်ထုတ်လုပ်ခြင်းဖြစ်ပါတယ်။ အဲဒီလိုဆိုရင် ယူကလစ်မျိုးနွယ်တွေဟာ ဘယ်လိုအများကြီးစိုက်မလဲဆိုရင် သူ့ကိုလည်း Tissue culture နည်းနဲ့ မျိုးပွားပြီးတော့ရင် စနစ်တကျစိုက်ပျိုးလို့ရပါတယ်။ စနစ်တကျစိုက်ပျိုးမယ်ဆိုရင် တစ်ဧကမှာ အပင် ၃၄၀ လောက်စိုက်နိုင်ပါတယ်။ အဲဒီမှာ ငါးနှစ်လောက်ကြာတဲ့အခါမှာ ဧက ၁၇၀ ၊ ကြားပင်တွေကို ခုတ်လိုက်လို့ရှိရင် တစ်ပင်ကို ၃၀၀၀၀ ကျပ်ကနေ ၄၀၀၀၀ ကျပ်လောက်ရပါတယ်။ နောက် နှစ်နှစ်လောက်ကြာတဲ့အခါမှာ ကျန်တဲ့ ၁၇၀ ပင်ကိုခုတ်မယ်ဆိုရင် တစ်ပင်ကို သုံးသိန်းကနေ လေးသိန်းလောက်ရပါတယ်။ အဲဒီတော့ ၁၀ နှစ်လောက်များထားမယ်ဆိုရင် တစ်ဧကကို သိန်း ခြောက်ရာကနေ ခုနစ်ရာလောက်အထိ ရနိုင်တာဖြစ်ပါတယ်။ ဒါကြောင့် ဒေသခံအစုအဖွဲ့ပိုင်သစ်တော တွေမှာ အကြီးမြန်ယူကလစ်ကို စိုက်ပျိုးလို့ရပါတယ်။ အိမ်နီးချင်းထိုင်းနိုင်ငံမှာဆိုရင် မြန်မာပြည်က နေပြီးတော့ အဲဒီလုပ်ငန်းကိုသွားလုပ်နေတဲ့ လုပ်သားတွေအများအပြားရှိပါတယ်။ ကိုယ့်နိုင်ငံထဲမှာသာ ဒီလုပ်ငန်းတွေတိုးတက်ဖြစ်ထွန်းမယ်ဆိုရင် လုပ်သားတွေလည်း အလုပ်ရ၊ တောင်သူတွေလည်း ဝင်ငွေရ၊ သဘာဝပတ်ဝန်းကျင်ကြီးလည်း ကောင်းလာနိုင်တာမို့ လေးမျက်နှာမဲဆန္ဒနယ်က ဦးဇော်မင်းသိန်း တင်သွင်းတဲ့အဆိုကို လေးလေးနက်နက်အကြံပြု ထောက်ခံအပ်ပါတယ်ခင်ဗျား။ အားလုံးကိုကျေးဇူးတင်ပါတယ်။</speech>
<speech type='speaker'>မော်လိုက်မဲဆန္ဒနယ်မှ ဒေါ်ချိုချိုဝင်း ဆွေးနွေးဖို့ ဖြစ်ပါတယ်</speech>
<speech><mp id='363'>ဒေါ်ချိုချိုဝင်း(မော်လိုက်မဲဆန္ဒနယ်)</mp>ကြွရောက်လာသော ပြည်သူ့လွှတ်တော် ဥက္ကဌကြီးနှင့် အားလုံးပဲမင်္ဂလာပါရှင်။ ကျွန်မကတော့ စစ်ကိုင်းတိုင်းဒေသကြီး မော်လိုက်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်ချိုချိုဝင်း ဖြစ်ပါတယ်ရှင်။ ကျွန်မအနေနဲ့ ဧရာဝတီ တိုင်းဒေသကြီး၊ လေးမျက်နှာမဲဆန္ဒနယ်မှ ဦးဇော်မင်းသိန်းရဲ့ အဆိုကို ထောက်ခံဆွေးနွေးသွားမှာ ဖြစ်ပါတယ်။ အဆိုရှင်ရဲ့ ရည်ရွယ်ချက်က နောင်လာနောက်သားမျိုးဆက်များရဲ့ ရေရှည်အကျိုးစီးပွား ကိုမျှော်ကိုးပြီး သဘာဝပတ်ဝန်းကျင်ဆိုးဝါးစွာထိခိုက်နိုင်သော အခြေအနေများကို ဥပဒေနဲ့အညီ ထိရောက်စွာကာကွယ်တားဆီးပေးရန်၊ ပြန်လည်ထူထောင်အားဖြည့်ပေးရန် ဖြစ်ပါတယ်။ ကျွန်မတို့ မြန်မာနိုင်ငံရဲ့ လက်ရှိအခြေအနေကတော့ သဘာဝပတ်ဝန်းကျင် ဆိုးဝါးစွာထိခိုက်ပျက်စီးမှုကို ရင်ဆိုင် နေရပါတယ်။ နိုင်ငံရဲ့ အရှေ့၊ အနောက်၊ တောင်၊ မြောက် တစ်နံတစ်လျားမှာ သဘာဝတောတောင် ရေမြေတွေဟာ သိသိသာသာယိုယွင်းပျက်စီးနေတာကို အားလုံးအသိပဲဖြစ်ပါတယ်။ ဥက္ကဋ္ဌကြီးရှင့် ဥပဒေနဲ့အညီ ထိရောက်စွာတားဆီးကာကွယ်ရန်လို့ အဆိုရှင်ကဆိုပါတယ်။ ဒါဟာအဓိကအလေးထား ဆောင်ရွက်ရမယ့်ဝန်ကြီးဌာနများအပေါ်မှာ အများကြီးမူတည်ပါတယ်။ သဘာဝပတ်ဝန်းကျင်ကို ထိခိုက်ပျက်စီးစေနိုင်တဲ့အကြောင်းတရားပေါင်းများစွာရှိပါတယ်။ အဆိုမှာ ဆိုးဝါးစွာထိခိုက်ပျက်စီးစေသောလို့ဆိုထားတဲ့အတွက် အကြီးစားသယံဇာတတူးဖော်ထုတ်လုပ်ခြင်း လုပ်ငန်းများဟာ အဓိကဖြစ်ပါတယ်။ အသေးစား၊ အလတ်စားများဟာလည်း အုံနှင့်၊ ကျင်းနှင့် လုပ်ဆောင်ကြတဲ့အခါမှာ ကြီးမားတဲ့ထိခိုက်မှုကိုဖြစ်စေနိုင်ပါတယ်။ နိုင်ငံတော်အစိုးရအနေနဲ့ ရာသီဥတုပြောင်းလဲမှုဆိုင်ရာမူဝါဒတွေ၊ သဘာဝပတ်ဝန်းကျင်ရေးရာမူဝါဒတွေ ရေးဆွဲထုတ်ပြန်ထားပြီး ဖြစ်သလို သစ်တောဥပဒေ၊ နည်းဥပဒေများလည်းထွက်ရှိပြီးဖြစ်ပါတယ်။ ဒီဥပဒေ၊ မူဝါဒတွေနဲ့အညီ သက်ဝင်ဆောင်ရွက်မှုအပိုင်းမှာတော့ အဘက်ဘက်ကအားနည်းလေ့ရှိပါတယ်။ သဘာဝသယံဇာတနဲ့ ပတ်သတ်လာရင် အတ္တကြီး ကြပါတယ်။ အဂတိတရားတွေကြီးကြပါတယ်။ သစ်ထုတ်လုပ်ခြင်း အပါအဝင် သယံဇာတတူးဖော်ခြင်းလုပ်ငန်းကိုကြည့်ရင် တရားမဝင်တူးဖော်ခြင်း၊ စာချုပ်ပါစည်းမျဉ်း၊ စည်းကမ်းများကို ဖောက်ဖျက်တူးဖော်ခြင်းများက ပမာဏလွန်စွာကြီးမားလှပါတယ်။ ဒီနေရာမှာ တရားမဝင်ပစ္စည်းဖမ်းပြရုံနဲ့တော့ တိုင်းပြည်ရဲ့ လိုချင်တဲ့ရည်ရွယ်ချက်ပန်းတိုင်ကို ရောက်ရှိနိုင်မှာ မဟုတ်ပါဘူး။ တံခါးဖွင့်ထားပြီး သူခိုးဖမ်းပြနေမယ့်အစား သူခိုးမဝင်နိုင်အောင် လုံခြုံ စိတ်ချရတဲ့ အစီ အမံများ ဘယ်လိုချမှတ်ဆောင်ရွက်မလဲဆိုတာကို လေးလေးနက်နက်ဦးစားပေး ဆောင်ရွက်ရမှာ ဖြစ်ပါတယ်။ ဥက္ကဌကြီးရှင့်။ နယ်စပ်ဖြတ်ကျော်ပြီး ပြည်တွင်းအထိဝင်ရောက်၍ တရားမဝင်နိုင်ငံခြားသား များ သယံဇာတတူးဖော်ခိုးထုတ်လုပ်နေမှုများကို ဘယ်လိုထိထိရောက်ရောက် ဥပဒေနှင့်အညီ ကာကွယ်မလဲ။ တရုတ်နယ်စပ်၊ အိန္ဒိယနယ်စပ်၊ ထိုင်းနယ်စပ်များမှာ သစ်တောသယံဇာတပစ္စည်းများ တရားမဝင်ခိုးထုတ်နေကြတာတွေကို ဘယ်လိုအစီအမံများနဲ့ကာကွယ်ကြမှာလဲ။ အမိနိုင်ငံတော်ကြီးကို ဘယ်သူတွေက ကာကွယ်ကြမှာလဲ။ ဒီအတိုင်းပဲ လက်ပိုက်ကြည့်နေကြတော့မှာလား။ အသိတရားများ ဝင်ကြဖို့ လိုအပ်နေပါပြီ။ လူတင်ပါလို့ နွားကျားကိုက်ရတဲ့အဖြစ်မျိုးတော့ မပြုသင့်ကြတော့ပါဘူး။ ဝန်ကြီးဌာနများအနေဖြင့် ဌာနအတွင်း ဥပဒေစိုးမိုးရေးကို အထက်အောက် အပြန်အလှန်ထိန်းကျောင်း နိုင်တဲ့နည်းလမ်းများကိုရှာဖွေပြီး ဆောင်ရွက်သင့်ပါတယ်။ ဥက္ကဌကြီးရှင်။ တကယ်တော့ မြန်မာ့ တောတောင်ရေမြေသဘာဝဟာ မြန်မာ့တိုင်းရင်းသားပြည်သူတွေအတွက် ဖူလုံလောက်ငှအောင် ဘုရားသခင်က ဖန်ဆင်းပေးထားပြီးဖြစ်ပါတယ်။ တစ်နေ့တစ်လုံးဥပေးနေတဲ့ ရွှေဥနဲ့ ရေရှည်အကျိုးကို ဉာဏ်အမြော်အမြင်နဲ့ မကြည့်ဘဲ ငန်းကို ရိုက်သတ်ဗိုက်ခွဲရှာဖွေသလို ဥပဒေကို ချိုးဖောက်၊ မြန်မာ နိုင်ငံရဲ့ ဗိုက်ကို ထိုးဖောက်နေကြတာ အင်မတန်မှ ရင်နင့်ကြေကွဲရပါတယ်။ မြန်မာနိုင်ငံဟာဆိုရင် သဘာဝဘေးဒဏ်ကို ပြည်သူများ အသက်အိုးအိမ်စည်းစိမ်ပစ္စည်းဆုံးရှုံးမှုများကို နှစ်စဉ်လိုလို ကြုံတွေ့ ခံစားနေကြရပါတယ်။ ကမ္ဘာနှင့်အဝန်း ရာသီဥတုဖောက်ပြန်နေတာ မှန်သော်လည်း သဘာဝဘေး အန္တရာယ်ကြောင့် ဖြစ်ပေါ်လာနိုင်တဲ့ ဆိုးကျိုးများတွေကို ကာကွယ်နိုင်ရန် စနစ်တကျအစီအမံများ ရေးဆွဲပြီး လက်တွေ့ထိထိရောက်ရောက်အကျိုးရှိအောင် ကြိုးစားဆောင်ရွက်ရမှာ ဖြစ်ပါတယ်။ ဒီနေရာမှာ ပြည်သူများ ပြည်သူလူထုရဲ့ အခန်းကဏ္ဍကလည်း အရေးကြီးလှပါတယ်။ သို့သော် ဝန်ကြီး ဌာနများမှာ အဆင့်ဆင့်ရာထူးတာဝန် ထမ်းဆောင်နေကြတဲ့ ဝန်ထမ်းများအနေဖြင့် အဂတိတရား ကင်းကင်းနဲ့ ဥပဒေကို လေးစားလိုက်နာရန် အထူးလိုအပ်ပါတယ်။ ပြည်သူလူထုကို ပညာပေးခြင်း၊ ချဉ်းကပ်စည်းရုံးလက်တွဲခေါ်ယူပြီး ပူးပေါင်းဆောင်ရွက်ကြရန် လိုအပ်ပါတယ်။ မိုးရာသီသစ်ပင်စိုက် ပွဲတော်များ ဆောင်ရွက်ကြတာ ရည်ရွယ်ချက်ကောင်းသော်လည်း တွေ့ကရာမြေကွက်လပ်မှာ စိုက်ပျိုး တာမျိုး၊ ရေရှည်ထိန်းသိမ်းစောင့်ရှောက်မှု မရှိတာမျိုးတွေကိုလည်း သတိထားရမှာ ဖြစ်ပါတယ်။ နိုင်ငံနှင့်အဝန်း သစ်တောများကို လူထုအားနဲ့ ကျယ်ကျယ်ပြန့်ပြန့် စနစ်တကျပြန်လည်ပြုစုပျိုးထောင် ပြီး ထိန်းသိမ်းစောင့်ရှောက်ရန် Campaign တစ်ရပ်အနေနဲ့ မဖြစ်မနေဆောင်ရွက်သင့်ပါတယ်။ တစ်ဦးတစ်ယောက်၊ တစ်စုတစ်ဖွဲ့ကို ဧကပေါင်း ထောင်သောင်းချီ လုပ်ခွင့်ပြု တာထက် ကျေးရွာဒေသများ တစ်နိုင်တစ်ပိုင်၊ အစုအဖွဲ့ပိုင်သစ်တောများ ပိုမိုချပေးသင့်ပါတယ်။ နိုင်ငံတော်ရဲ့ စီးပွားရေးကဏ္ဍအနေဖြင့် သယံဇာတတူးဖော်ခြင်းလုပ်ငန်းများကို ရေရှည်အကျိုးမျှော်ကိုးပြီး နှစ် ၃၀၊ နှစ် ၅၀၊ နှစ် ၁၀၀ စသည်ဖြင့် ထိန်းသိမ်းထားနိုင်ရန် ရည်ရွယ်ပြီး စနစ်တကျခွင့်ပြု သင့်ပါတယ်။ လူ့စွမ်းအားအရင်းအမြစ်တွေအပေါ်မှာ အခြေခံတဲ့ စီးပွားရေးဖွံ့ဖြိုးတိုးတက်မှုကို ဦးစားပေးဆောင်ရွက် သင့်ပါတယ်။ လွယ်လွယ်ရ၊ လွယ်လွယ်ငွေဖြင့် ဘယ်သူသေသေ ငတေမာရင်ပြီးရော စိတ်ဓာတ်တွေနဲ့ စီးပွားရေးလုပ်ငန်းကို မလုပ်သင့်ကြတော့ပါဘူး။ နိုင်ငံတော်အစိုးရအနေနဲ့လည်း ခွင့်မပြု သင့်တော့ ပါဘူး။ သစ်တောဆိုင်ရာပညာရပ်များကိုလည်း စာတွေ့နှင့်လက်တွေ့ပေါင်းစပ်သင်ကြားနိုင်ရေး အလေးထားဆောင်ရွက်သင့်ပါတယ်။ သစ်တောတက္ကသိုလ်၊ သစ်တောသင်တန်းကျောင်းများမှာ ပညာ သင်ကြားနေကြတဲ့ ထောင်နဲ့ချီတဲ့ ကျောင်းသားတွေကို သစ်တောထိန်းသိမ်းကာကွယ် စောင့်ရှောက် ခြင်း၊ စနစ်တကျထုတ်ယူခြင်း၊ ပြုစုပျိုးထောင်ခြင်းပညာရပ်များကို မြေပြင်သစ်တောများ အထိ လက်တွေ့ကွင်းဆင်းပြီးတော့မှ မြေပြင်အခြေအနေမှန်ကို လေ့လာသင့်ပါတယ်။ ဥက္ကဋ္ဌကြီးရှင်။ နိဂုံးချုပ်အနေဖြင့် မြန်မာနိုင်ငံ၏လက်တွေ့ပကတိအခြေအနေများအရ မဖြစ်မနေ ဆောင်ရွက်ရမယ့် အနေအထားများကြောင့် လေးမျက်နှာမဲဆန္ဒနယ်မှ ဦးဇော်မင်းသိန်းရဲ့ အဆိုကို လေးလေးနက်နက် ထောက်ခံတင်ပြအပ်ပါတယ်။ ကျေးဇူးတင်ပါတယ်ရှင်။</speech>
<speech type='speaker'>ပွင့်ဖြူမဲဆန္ဒနယ်မှ ဦးထွန်းထွန်း ဆွေးနွေးဖို့ ဖြစ်ပါတယ်</speech>
<speech><mp id='270'>ဦးထွန်းထွန်း(ပွင့်ဖြူမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် အားလုံး ကျန်းမာချမ်းသာပါစေကြောင်း ဦးစွာပဏာမ ဂါရဝပြုနှုတ်ခွန်းဆက်သအပ်ပါ တယ်။ ကျွန်တော်ကတော့ မကွေးတိုင်းဒေသကြီး၊ ပွင့်ဖြူမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးထွန်းထွန်းဖြစ်ပြီး လေးမျက်နှာမဲဆန္ဒနယ်မှ ဦးဇော်မင်းသိန်းတင်သွင်းသောအဆိုကို ထောက်ခံ ဆွေးနွေးသွားမှာဖြစ်ပါတယ်။ လေးစားအပ်ပါသော လွှတ်တော်ဥက္ကဋ္ဌကြီးခင်ဗျား။ အဆိုရှင်က သိပ္ပံ နည်းပညာများ တစ်ဟုန်ထိုးဖွံ့ဖြိုးမြင့်မားလာခြင်းနှင့်အတူ ကမ္ဘာကြီးရဲ့ သဘာဝဝန်းကျင်များဟာလည်း တစ်နေ့တခြား ပိုမိုပျက်စီးလာတယ်လို့ ပြောဆိုဆွေးနွေးထားပါတယ်။ အဓိကအဆိုရှင်ရဲ့ရည်ရွယ်ချက် က အနာဂတ်နိုင်ငံတော်နှင့် အနာဂတ် နောက်မျိုးဆက်တွေအတွက် သဘာဝဝန်းကျင်ကောင်းတွေ ဖော်ဆောင်ဖို့ လိုအပ်တဲ့အချက်တွေ တွေ့ရပါတယ်။ ဥက္ကဋ္ဌကြီးခင်ဗျား။ ကမ္ဘာ့ရာသီဥတုပြောင်းလဲလာမှု၊ ကမ္ဘာကြီးပူနွေးလာမှုနှင့်အတူ ကမ္ဘာ့နိုင်ငံအသီးသီးတွင် ရာသီဥတုပြောင်းလဲဖောက်ပြန်မှုများ ကြုံတွေ့နေရသကဲ့သို့ ကျွန်တော်တို့မြန်မာနိုင်ငံဟာလည်း ရာသီဥတုပြောင်းလဲမှုဒဏ်ကို ခံစားနေရ ပါပြီ။ ကမ္ဘာ့ရာသီဥတုဆိုးရွားစွာပြောင်းလဲမှုကို ရင်ဆိုင်နေရသောနိုင်ငံများအနက် မြန်မာနိုင်ငံသည် ဒုတိယနေရာမှာ ရပ်တည်လျက်ရှိပါတယ်။ အရင်းစစ်တော့ အမြစ်မြေက ဆိုသလို ရာသီဥတုပြောင်းလဲ ဖောက်ပြန်မှု အဓိကအကြောင်းရင်းကတော့ သစ်တောပြုန်းတီးမှုဖြစ်ပါတယ်။ ၂၀၁၀-၂၀၁၅ ခုနှစ် အတွင်း ကမ္ဘာ့သစ်တောပြုန်းတီးမှုလေ့လာသောအစီရင်ခံစာအရ မြန်မာနိုင်ငံဟာ သစ်တောပြုန်းတီးမှု အဆင့် (၃) တွင်ရှိပါတယ်။ ယခုလို သစ်တောများပြုန်းတီးလာရခြင်းမှာ တိုးပွားလာတဲ့လူဦးရေကြောင့်၊ စိုက်ပျိုးမြေများ တိုးချဲ့ခုတ်ထွင်ခြင်း၊ လောင်စာအတွက် ထင်း၊ မီးသွေး အသုံးပြုမှုများခြင်း၊ ဝိသမ မတော်လောဘသမားများ၏ အကျိုးစီးပွားအတွက် တရားမဝင်သစ်များ ခုတ်ထွင်ရှင်းလင်း ရောင်းချခြင်း၊ တောမီးများလောင်ကျွမ်းခြင်း၊ သစ်တောမြေများအပေါ်မှာ ကျူးကျော်နေထိုင်ခြင်းနှင့် မြို့ပြများဖြစ်ထွန်းလာခြင်းတို့ကြောင့် သစ်တောများပြုန်းတီးရခြင်းဖြစ်ပါတယ်။ ဥက္ကဋ္ဌကြီးခင်ဗျား။ သစ်တောများပြုန်းတီးမှုကြောင့် ရာသီဥတုဖောက်ပြန်ခြင်း၏အကျိုးဆက် များနှင့်အတူ အပူအအေးလွန်ကဲခြင်း၊ မိုးခေါင်ခြင်း၊ ရေကြီးရေလျှံခြင်း၊ မုန်တိုင်းများကျရောက်ခြင်း၊ စားနပ်ရိက္ခာမလုံလောက်မှု၊ ရေရှားပါးမှုနှင့်အတူ ကျန်းမာရေးဆိုးကျိုးများ တစ်နှစ်ထက်တစ်နှစ် ပိုမို ခံစားလာရပါတယ်။ ပြီးခဲ့တဲ့ ၂၀၁၉ ခုနှစ် နွေရာသီမှာ အပူချိန်မြင့်မားမှုဒဏ်ကို ကျွန်တော်တို့တစ်တွေ အလူးအလိမ့် ခံခဲ့ရပြီးပါပြီ။ နှစ်ပေါင်း ၅၅ နှစ်အတွင်းမှာ တစ်ခါမှမကြုံခဲ့ဖူးတဲ့ ဂန့်ဂေါမြို့မှာ ၄၇ ဒီဂရီစင်တီဂရိတ်နဲ့ အပူချိန် စံချိန်တင်ခဲ့ပါတယ်။ မင်းဘူး၊ ချောက်၊ ပေါက်၊ ဖလမ်း စတဲ့ မြို့ကြီးတွေမှာ လည်း စံချိန်တင်အပူချိန် မြင့်မားခဲ့ပါတယ်။ ဥက္ကဋ္ဌကြီးခင်ဗျား။ ပြီးခဲ့တဲ့ဇူလိုင်လထဲမှာပဲ ဧရာဝတီမြစ် ရေ၊ ချင်းတွင်းမြစ်ရေတွေကြီးလို့ မြစ်ကမ်းနံဘေးကကျေးရွာတွေ ရေကြီးရေလျှံဖြစ်ခဲ့သလို စိုက်ပျိုးထားတဲ့ လယ်ယာသီးနှံစိုက်ခင်းတွေလည်း ရေကြီးနစ်မြုပ်ခဲ့ရပါတယ်။ ပိုဆိုးတာက ယခု သြဂုတ်လအတွင်းမှာ လတ်တလောဖြစ်ပွားခဲ့တဲ့ မွန်၊ ကရင်၊ တနင်္သာရီဒေသတွေမှာ မိုးသည်းထန်စွာ ရွာလို့ ရေကြီးရေလျှံဖြစ်ခဲ့ပြီး ဒုက္ခပင်လယ်ဝေခဲ့ရပါတယ်။ ရေကြီးရေလျှံမှုတွေကြောင့် တောင်တွေပြို၊ လမ်းတွေပျက်၊ တံတားတွေကျိုးလို့ လမ်းပန်းဆက်သွယ်ရေးတွေ ပြတ်တောက်ခဲ့ရတယ်။ တောင်တွေပြို လို့ အသက်အိုးအိမ်တွေ ဆုံးရှုံးခဲ့ရတယ်။ မိုးထဲလေထဲ အိုးပစ်အိမ်ပစ် ရေဘေးရှောင်နေကြရတယ်။ ဒါတင်မကသေးဘဲ စာသင်နေတဲ့ စာသင်ကျောင်း ၇၀ ကျော်ကို ယာယီပိတ်ထားခဲ့ရပြီး သေဆုံးသူ စာရင်းမှာ ကျောင်းသားကျောင်းသူ ၁၆ ဦးပါနေတာကို တွေ့ရပါတယ်။ ဒါတွေဟာ မတွေးသင့်၊ မမြင်သင့်၊ မကြားသင့်တဲ့ အနိဋ္ဌာရုံတွေပါ။ အမှန်တကယ်တော့ ကျွန်တော်တို့နိုးထအောင် နှိုးဆွလိုက် တဲ့ အချက်ပေးခေါင်းလောင်းပါ။ ဒါတွေကိုသင်ခန်းစာယူပြီး ရှိတဲ့အချိန်၊ ရတဲ့အချိန်မှာ အဆိုရှင်ပြော သလို သဘောတူညီချက်ယူပြီး သစ်ပင်စိုက်ကြဖို့ပါပဲ။ ကျွန်တော်တို့နိုင်ငံဟာ နှစ်စဉ် သစ်တော ပြုန်းတီးနေခြင်းကြောင့် သစ်တောများပြန်လည်ထူထောင်ခြင်းနှင့် ထိန်းသိမ်းခြင်းလုပ်ငန်းများ အကောင်အထည်ဖော်ဆောင်ရွက်ရန် အထူးအရေးကြီးပါတယ်ခင်ဗျား။ ဥက္ကဋ္ဌကြီးခင်ဗျား။ သစ်တောသစ်ပင်တွေ ရှင်သန်ကြီးထွားဖို့ဆိုရင် သစ်ပင်စိုက်ပျိုးမယ်။ သစ်ပင်တွေကို ပြုစုပျိုးထောင်ရမယ်။ သစ်ပင်တွေကို ထိန်းသိမ်းကာကွယ်ဖို့ လိုပါလိမ့်မယ်ခင်ဗျား။ သစ်ပင်တွေစိုက်ပျိုးမယ်။ သစ်တောတွေထူထောင်မယ်ဆိုရင် မဟာဗျူဟာ၊ နည်းဗျူဟာတွေ ရေးဆွဲဖို့ လိုပါတယ်။ အခြေခံပညာစာသင်ကျောင်းတွေမှာ သစ်တောသစ်ပင်နဲ့ပတ်သက်တဲ့ သင်ခန်းစာတွေ ရေးဆွဲပြဋ္ဌာန်းသင့်ပါတယ်။ ထို့အတူ ဒေသခံပြည်သူတွေကို အသိပညာတွေပေး စည်းရုံးဟောပြောပြီး တစ်ပိုင်တစ်နိုင်စိုက်ခင်းတွေ၊ အစုအဖွဲ့စိုက်ခင်းတွေ၊ ကျေးရွာပိုင်စိုက်ခင်းတွေ ထူထောင်ဖို့လိုပါတယ်။ ဒီနေရာမှာ ဘတ်ဂျက်က အဓိကဖြစ်လာပါပြီ။ မြန်မာနိုင်ငံ၏ ၁၉၉၅ ခုနှစ်တွင် ပြဋ္ဌာန်းခဲ့သော သစ်တောနည်းဥပဒေတွင် သစ်တောလုပ်ငန်းကဏ္ဍ၏ ဝင်ငွေစုစုပေါင်းမှ ၂၅ ရာခိုင်နှုန်းသည် သစ်တောများပြုပြင်ထိန်းသိမ်းရေးလုပ်ငန်းအတွက် ဖြစ်ရမည်ဟု ပြဋ္ဌာန်းခဲ့ပါတယ်။ သစ်ပင်သစ်တော တွေကို စိုက်ပြီးပစ်ထားလို့မရပါဘူး။ ရှင်အောင်၊ ကြီးထွားအောင် ပြုစုပျိုးထောင်ဖို့လည်း အရေးကြီး ပါတယ်။ ဒါထက်အရေးကြီးတာက သစ်တောသစ်ပင်တွေကို ထိန်းသိမ်းကာကွယ်စောင့်ရှောက်ဖို့ပါပဲ။ သစ်တောသစ်ပင်တွေရဲ့ အကျိုးကျေးဇူး၊ သစ်တောသစ်ပင်တွေရဲ့ အသုံးဝင်ပုံကိုသိပါလျက်နဲ့ သစ်တောတွေကိုပြုန်းတီးအောင် မဆင်မခြင်ခုတ်၊ ကိုယ်ကျိုးစီးပွားရှာမယ်ဆိုရင် သဘာဝရဲ့ဒဏ်ခတ်မှု ကို ကျွန်တော်တို့ခံရမှာပါ။ ကိုယ့်သေတွင်းကိုယ်တူးသလိုလည်း ဖြစ်နေရမှာဖြစ်ပါတယ်။ ဥက္ကဌကြီးခင်ဗျား။ သစ်တောတွေ၊ သစ်ပင်တွေ ကာကွယ်စောင့်ရှောက်မယ်ဆိုရင် ဘတ်ဂျက်တွေ ကို ထိထိရောက်ရောက် မလေလွင့်အောင် သုံးစွဲရမယ်။ ဥပဒေ၊ နည်းဥပဒေ၊ မူဝါဒ၊ စည်းမျဉ်း စည်းကမ်းတွေကို စနစ်တကျရေးဆွဲရမယ်။ တရားဥပဒေစိုးမိုးဖို့လည်း လိုပါတယ်။ ဘတ်ဂျက်တွေ ဘယ်လောက်သုံးသုံး၊ ဥပဒေ၊ နည်းဥပဒေတွေဘယ်လောက်ကောင်းကောင်း အကောင်အထည်ဖော် ဆောင်ရွက်နေတဲ့ ဝန်ကြီးဌာနအားနည်းရင် အချည်းနှီးသာဖြစ်မှာပါ။ ယခုလက်ရှိအခြေအနေတွေကို အမှန်တကယ် အားမနာတမ်းပြောရမယ်ဆိုရင် သက်ဆိုင်ရာဝန်ကြီးဌာနရဲ့ အားနည်းချက်တွေရှိပါ တယ်။ ဒီလိုဘာကြောင့်ပြောရသလဲဆိုရင် လွှတ်တော်မှာ လွှတ်တော်ကိုယ်စားလှယ်တွေက သဘာဝ ပတ်ဝန်းကျင်နဲ့ပတ်သက်တဲ့ အဆိုတွေ၊ မေးခွန်းတွေ အကြိမ်ကြိမ်မေးခဲ့၊ ဆိုခဲ့၊ အတည်ပြုမှတ်တမ်းတင် ခဲ့ပေမဲ့ သက်ဆိုင်ရာဝန်ကြီးဌာနအနေနဲ့ လက်တွေ့မှာ အကောင်အထည်ဖော်မှုအားနည်းတာတွေတွေ့ရပါတယ်။ လက်ကိုင်လွှတွေကို စနစ်တကျ ဖမ်းဆီးအရေးယူဖို့ အဆိုတွေတင်သွင်းခဲ့သော်လည်း လက်ရှိမြေပြင်မှာ လက်ကိုင်လွှတွေကို တရားဝင်ခွင့်ပြု ထားသလို သစ်ခိုးထုတ်မှုတွေကလည်း ဒုနဲ့ဒေး ပါ။ ဒီလိုသာ မထိန်းချုပ်နိုင်ဘူးဆိုရင် ကောင်းမွန်တဲ့သဘာဝပတ်ဝန်းကျင်၊ ကောင်းမွန်တဲ့ရာသီဥတု ဖော်ဆောင်နိုင်ပါ့မလားလို့ မေးခွန်းထုတ်စရာဖြစ်လာပါတယ်။ သို့ဖြစ်ပါ၍ အနာဂတ်နိုင်ငံတော်နှင့် အနာဂတ်မျိုးဆက်သစ်တွေအတွက် ကောင်းမွန်သောရာသီဥတု၊ ကောင်းမွန်သော သဘာဝပတ်ဝန်း ကျင်များ ထားရှိနိုင်ရန်အတွက် လေးမျက်နှာမဲဆန္ဒနယ်မှ ဦးဇော်မင်းသိန်း၏အဆိုကို အတည်ပြု သင့် ပါကြောင်းပြောကြားရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>တပ်မတော်သား ပြည်သူ့လွှတ်တော်ကိုယ်စားလှယ် ဒုတိယဗိုလ်မှူးကြီး ထွန်းထွန်းဝင်း ဆွေးနွေးဖို့ ဖြစ်ပါတယ်</speech>
<speech><mp id='000'>ဒုတိယဗိုလ်မှူးကြီးထွန်းထွန်းဝင်း(တပ်မတော်သားကိုယ်စားလှယ်)</mp>အားလုံး မင်္ဂလာပါ။ ကျွန်တော်ကတော့ တပ်မတော်သား ပြည်သူ့လွှတ်တော်ကိုယ်စားလှယ် ဒုတိယဗိုလ်မှူးကြီး ထွန်းထွန်းဝင်း ဖြစ်ပါတယ်။ ကျွန်တော့်အနေနဲ့ ဦးဇော်မင်းသိန်း လေးမျက်နှာမဲဆန္ဒနယ်က တင်သွင်းတဲ့ အဆိုနဲ့စပ်လျဉ်းပြီး အကြံပြုဆွေးနွေးသွားမှာဖြစ်ပါတယ်။ Power Point သုံးစွဲခွင့်ပြုပါခင်ဗျား။ ဥက္ကဋ္ဌကြီးခင်ဗျား။ ဒီကနေ့ သတင်းမီဒီယာတွေမှာ ကမ္ဘာကြီးပူနွေးလာတဲ့အတွက် ကမ္ဘာ့နိုင်ငံ အသီးသီးမှာ အယ်နီညို ဖြစ်သည့်နှစ်တွေသာမက အခြားနှစ်များမှာလည်း အချိန်ပိုမိုမြင့်မားလျက် ရှိကြောင်း၊ ၂၀၁၉ ခုနှစ်မှာ ကမ္ဘာ့ရာသီဥတုပြောင်းလဲမှုဖြစ်စဉ်များကို ဥရောပထက် တောင်အာရှ ဒေသသည် ပိုမိုခံစားရကြောင်း၊ သစ်တောပြုန်းတီးမှုနှင့် အပူချိန်လွန်ကဲလာမှုက အာရှတိုက်၌ အဆိုးရွားဆုံးအနေအထားတစ်ခုအထိ ရောက်ရှိလာကြောင်း ထုတ်လွှင့်ဖော်ပြနေမှုများကို နေ့စဉ်ကြားသိ မြင်တွေ့နေကြရမှာဖြစ်ပါတယ်။ အလားတူ ဟိမဝန္တာရေခဲလွှာများ အရည်ပျော်နှုန်းသည် ၂၀၀၀ ပြည့်နှစ်ကထက် နှစ်ဆမြန်ဆန်လာကြောင်း၊ မိုးရာသီတွင် မိုးမရွာဘဲ အပူလှိုင်းများ အစားထိုး ဝင်ရောက်လာမှု၊ မုတ်သုံရာသီတွင် အလွန်အကျူးမိုးရွာသွန်းမှုတို့ကြောင့် လူ့အသက်ဆုံးရှုံးမှုများ အပြင် ငွေကြေး ဘီလီယံနှင့်ချီ၍ ပျက်စီးဆုံးရှုံးမှုများ ဖြစ်ပေါ်လျက်ရှိကြောင်း သိရှိရပါတယ်။ ကမ္ဘာ့ ကျန်းမာရေးအဖွဲ့ကြီး၏ ၂၀၁၄ ခုနှစ်ထုတ်ပြန်ချက်အရ လေထုညစ်ညမ်းမှုကြောင့် အရွယ်မတိုင်မီ သေဆုံးမှုသည် နှစ်စဉ် လူဦးရေ ခုနစ်သန်းခန့်ရှိကြောင်း၊ ၂၀၁၉ ခုနှစ် မတ်လထုတ်ပြန်ချက်အရ သေဆုံးမှုသည် ၈.၈ သန်းဝန်းကျင်အထိ မြင့်တက်လာကြောင်း၊ ကုလသမဂ္ဂလက်အောက်ခံ သဘာဝ ပတ်ဝန်းကျင်ထိန်းသိမ်းစောင့်ရှောက်မှုစောင့်ကြည့်အဖွဲ့က မြန်မာနိုင်ငံတွင် သစ်တောပြန်းတီးမှု ကြောင့် ဖြစ်ပွားလျက်ရှိသော သဘာဝအန္တရာယ်များကို ဖော်ပြခဲ့သလို သစ်တောပြုန်းတီးရသည့် အဓိကအကြောင်းအရင်းများမှာ တင်ပြပါအတိုင်း ဖြစ်ပါတယ်။ ၂၀၁၈ ခုနှစ် ကမ္ဘာ့လူဦးရေစာရင်းမှာ သန်းပေါင်း ၇၇၀၀ ရှိရာမှာ ၂၀၃၀ ခုနှစ်တွင် သန်းပေါင်း ၈၅၀၀ ခန့်အထိ တိုးတက်လာမည်ဟု ခန့်မှန်းတွက်ချက်ထားကြပါတယ်။ လူဦးရေတိုးတက်လာမှုနှင့် အတူ လူသားတို့အတွက် ကောင်းမွန်သောပတ်ဝန်းကျင် ရရှိပိုင်ဆိုင်နိုင်ရေးမှာ စိန်ခေါ်မှုတစ်ရပ် ဖြစ်လာသကဲ့သို့ သစ်တောများ၏အခန်းကဏ္ဍမှာလည်း ပိုမိုအရေးပါလာမှာဖြစ်ပါတယ်။ အလားတူ လူနဲ့တိရစ္ဆာန်များကိုသာမက သဘာဝပတ်ဝန်းကျင်ကို ဆိုးရွားစွာထိခိုက်စေနိုင်ပြီး ဂေဟစနစ်ကိုပါ ပျက်စီးစေနိုင်သော တစ်ခါသုံး ပလတ်စတစ်အိတ် အသုံးပြုမှုများကို စနစ်တကျထိန်းချုပ်နိုင်ရေး အလေးထားဆောင်ရွက်ရန် ဖြည့်စွက်အကြံပြုလိုပါတယ်။ သဘာဝဘေးအန္တရာယ်ကြောင့် ထိခိုက် ဆုံးရှုံးနိုင်မှုလျှော့ချရေးကို အထောက်အကူဖြစ်စေရန်၊ ဒီ IR ဆိုင်ရာ သုတေသနပြုမှုများသည် အလွန် အရေးကြီးလာသလို နိုင်ငံတော်အစိုးရအနေဖြင့် တိကျသောမူဝါဒများချမှတ်ပြီး လိုအပ်သလို ကူညီပံ့ပိုးပေးရန် လိုအပ်ကြောင်း ဆွေးနွေးလိုပါတယ်။ ၂၀၀၈ ခုနှစ်၊ ဖွဲ့စည်းပုံအခြေခံဥပဒေတွင် သဘာဝပတ်ဝန်းကျင်ကို ထိန်းသိမ်းစောင့်ရှောက်နိုင်ရန်နှင့် နိုင်ငံသားတို့၏တာဝန်ဝတ္တရားများကို တင်ပြပါအတိုင်း ပြဋ္ဌာန်းထားရှိပါတယ်။ ဝန်ကြီးဌာနအနေဖြင့် ဥပဒေနှင့်နည်းဥပဒေများ၊ မူဝါဒများ၊ ညွှန်ကြားချက်များ၊ စီမံကိန်းများ ရေးဆွဲထုတ်ပြန်ပြဋ္ဌာန်းထားပြီး အကောင်အထည်ဖော်ဆောင်ရာတွင်တင်ပြပါအတိုင်း တည်ထောင်ပြီးစီးခဲ့ကြောင်း တွေ့ရှိရပါတယ်။ မြန်မာနိုင်ငံရှိ လူဦးရေစုစုပေါင်း၏ ၇၀ ရာခိုင်နှုန်းကျော်သည် ကျေးလက်ဒေသနေပြည်သူများဖြစ်ပြီး အိမ်ထောင်စု ၁၁ သန်းရှိသည့်အနက် ၈၁ ရာခိုင်နှုန်းခန့်မှာ လောင်စာအတွက် ထင်းနှင့်မီးသွေးကို အသုံးပြုလျကရှိပြီး နေအိမ် အဆောက် အဦအတွက် သစ်နဲ့ဝါးကို အသုံးပြုနေရဆဲဖြစ်ပါတယ်။ ဒါကြောင့် အနာဂတ်မှာ သစ်တောကဏ္ဍ၏ အရေးပါမှုတွေကို ကျယ်ကျယ်ပြန့်ပြန့် သိရှိနားလည်စေရန် ရှင်းလင်းဆွေးနွေး ပညာပေးဟောပြော စည်းရုံးရန်၊ ထင်းသုံးစွဲမှုလျှော့ချရန်နှင့် လျှပ်စစ်မီးလိုအပ်ချက်ဖြည့်ဆည်းပေးရန်၊ နိုင်ငံတကာမှ အကူအညီ နည်းပညာများရယူရန်နှင့် လိုအပ်သောကျွမ်းကျင်ဝန်ထမ်းအင်အား တိုးမြှင့်ခန့်အပ်ပေးဖို့ ဆွေးနွေး လိုပါတယ်။ ဖွံ့ဖြိုးဆဲနိုင်ငံများအနေဖြင့် နိုင်ငံ့ဝင်ငွေအတွက် နိုင်ငံ၏သယံဇာတအပေါ်မှာ အဓိက မှီခိုအားထားရပါတယ်။ လက်ရှိအခြေအနေမှာလည်း နိုင်ငံတော်အနေဖြင့် နိုင်ငံတော်၏ သစ်တောသယံဇာတများ အကန့်အသတ်ဖြင့် ထုတ်ယူနေရဆဲဖြစ်ပါတယ်။ နှစ်အလိုက်ထုတ်ယူမှု၊ လျာထားမှုမှာ တင်ပြပါအတိုင်းဖြစ်ပါတယ်။ ဒါကြောင့် သစ်တော၊ သစ်ပင်ခုတ်လှဲမှုကို ယခင်ရော၊ ယခုပါ စဉ်ဆက်မပြတ် ခုတ်လှဲထုတ်လုပ်နေသကဲ့သို့ နောင်တွင် ဆက်လက်ထုတ်လုပ်ရန် လျာထားမှု များရှိနေသည့်အတွက် သစ်တော၊ သစ်ပင်အစားထိုးစိုက်ပျိုးရေး၊ ထိန်းသိမ်းရေးလုပ်ငန်းများကို အလေးထားရန်လိုအပ်ကြောင်း အကြံပြု ဆွေးနွေးလိုပါတယ်။ ဝန်ကြီးဌာနအောက်ရှိ သစ်တောဦးစီး ဌာန၊ အပူပိုင်းဒေသ စိမ်းလန်းစိုပြည်ရေးဦးစီးဌာန၊ ပတ်ဝန်းကျင်ထိန်းသိမ်းရေးဦးစီးဌာနတို့မှ တင်ပြပါ အတိုင်း သုံးစွဲရန်လျာထားကြောင်း တွေ့ရှိရပါတယ်။ အထူးသဖြင့် အပူပိုင်းဒေသစိမ်းလန်းစိုပြည်ရေး ဦးစီးဌာနအနေဖြင့် နှစ်စဉ်ရရှိဘဏ္ဍာငွေများ သုံးစွဲနေသော်လည်း စိမ်းလန်းစိုပြည်ရေးလုပ်ငန်းများဆောင်ရွက်ရာတွင် အကောင်အထည်ဖော်မှုအားနည်းကြောင်း တွေ့ရှိရပါတယ်။ ဥပမာအနေနဲ့ ရွှေပုံတော်စိမ်းလန်းစိုပြည်ရေးသို့ စီမံကိန်းများဟာဆိုရင် အကောင်အထည်ဖော်မှုအားနည်းတာ ဖြစ်ပါ တယ်။ ထို့အတွက် ဝန်ကြီးဌာနအနေဖြင့် ရရှိတဲ့ဘဏ္ဍာရန်ပုံငွေများကို ထိရောက်စွာအကျိုးရှိရှိ အသုံးပြုရန်လိုအပ်ကြောင်း အကြံပြု ဆွေးနွေးလိုပါတယ်။ ဥက္ကဋ္ဌကြီးခင်ဗျား။ သဘာဝပတ်ဝန်းကျင်ကို ကာကွယ်ရန်အတွက် တည်ဆဲဥပဒေအဖြစ် ကိုင်တွယ်ရေးမှု ထိရောက်မှုရှိစေရန်၊ လိုအပ်ပါက ဥပဒေ၊ နည်းဥပဒေများကို အမြန်ဆုံးပြင်ဆင်ရေးဆွဲ သွားရန်နှင့် ဆက်စပ်ဌာနအချင်းချင်းပေါင်းစပ်ညှိနှိုင်းဆောင်ရွက်ရန်၊ မူဝါဒ၊ ဥပဒေရေးရာ၊ လုပ်ထုံး လုပ်နည်းဆိုင်ရာအခြေအနေကောင်းများ ဖန်တီးပေးရန် လိုအပ်ကြောင်း အကြံပြု ဆွေးနွေးလိုပါတယ်။ အခြားဖွံ့ဖြိုးဆဲနိုင်ငံများ၏သစ်တောပြုန်းတီးမှုကို သင်ခန်းစာယူပြီး မိမိနိုင်ငံ၏ဖွံ့ဖြိုးရေးနှင့် သဘာဝ ပတ်ဝန်းကျင်ထိန်းသိမ်းရေးလုပ်ငန်းများကို အကောင်အထည်ဖော်ဆောင်ရန်၊ အခြားဒေသမှ ဝင်ရောက်ပျံ့နှံ့လာသောမျိုးစိတ်များ လျင်မြန်စွာပျံ့နှံ့ဝင်ရောက်လာမှုအပေါ် သက်ဆိုင်ရာဌာနများနှင့် ပူးပေါင်း၍ ထိရောက်စွာထိန်းချုပ်အရေးယူရန် လိုအပ်ပါတယ်။ အကြောင်းအမျိုးမျိုးကြောင့် ဆုံးရှုံးခဲ့တဲ့သစ်တော၊ သစ်ပင်တွေနေရာတွင် အစားထိုးသစ်ပင်များ စိုက်ပျိုးရေး၊ အထိမ်းအမှတ် သစ်ပင်စိုက်ပျိုးခြင်းမဟုတ်ဘဲ ရှင်သန်ဖြစ်ထွန်းအောင် စိုက်ပျိုးရေး၊ DR လုပ်ငန်းစဉ်များ အောင်မြင် စေရန်၊ တာဝန်ယူမှု၊ တာဝန်ခံမှုပါသော ကောင်းမွန်သည့် အုပ်ချုပ်ရေးစနစ်ရှိစေရေးနှင့် နှစ်တိုနှစ်ရှည် စီမံကိန်းများ ချမှတ်အကောင်အထည်ဖော်ရာတွင် အစိုးရကိုသာ တိုက်တွန်းနေရုံသာမက ပုဂ္ဂလိက လုပ်ငန်းရှင်များ၊ ဒေသခံပြည်သူများ၊ အစိုးရမဟုတ်သော အဖွဲ့အစည်းများ၊ လူမှုအဖွဲ့အစည်းများ အားလုံပူးပေါင်းပါဝင်သော ပြည်သူတစ်ရပ်လုံးက ဆောင်ရွက်ရန်လိုအပ်ပါကြောင်း အကြံပြုဆွေးနွေး ရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<title>ဦးဇော်မင်းသိန်း၊ လေးမျက်နှာမဲဆန္ဒနယ်က တင်သွင်းသည့်အဆိုနှင့်စပ်လျဉ်း၍ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်က ပြန်လည်ရှင်းလင်းဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type='speaker'>အစီအစဉ် ၁၀ ဖြစ်ပါတယ်။ သယံဇာတနှင့် သဘာဝပတ်ဝန်းကျင်ထိန်းသိမ်းရေး ဝန်ကြီးဌာနက ပြန်လည်ရှင်းလင်းဆွေးနွေးရန် ဖြစ်ပါတယ်</speech>
<speech><agency id='26'>ဒေါက်တာရဲမြင့်ဆွေ(ဒုတိယဝန်ကြီး၊ သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ် တော်ကြီးများခင်ဗျား။ ဧရာဝတီတိုင်းဒေသကြီး၊ လေးမျက်နှာမဲဆန္ဒနယ် ပြည်သူ့လွှတ်တော် ကိုယ်စားလှယ် ဦးဇော်မင်းသိန်း တင်သွင်းတဲ့အဆိုနှင့်စပ်လျဉ်းပြီးတော့မှ ပို့ဆောင်ရေးနှင့် ဆက်သွယ် ရေးဝန်ကြီးဌာန၊ တိုင်းဒေသကြီး/ပြည်နယ်အစိုးရအဖွဲ့များနှင့် ပေါင်းစပ်ပြီးတော့မှ ကျွန်တော် ဒေါက်တာရဲမြင့်ဆွေ၊ ဒုတိယဝန်ကြီး သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာနက ဖြေကြားသွားမှာ ဖြစ်ပါတယ်။ ကနဦးအနေဖြင့် အဆိုအား ဝိုင်းဝန်းအကြံပြု ဆွေးနွေးပေးကြသော လွှတ်တော်ကိုယ်စားလှယ်ကြီးများအား ကျေးဇူးအထူးတင်ရှိပါကြောင်း ပြောကြားလိုပါတယ်။ ဥက္ကဋ္ဌကြီးခင်ဗျား။ Power Point အသုံးပြုခွင့်ပေးပါရန် တင်ပြအပ်ပါတယ်။ လွှတ်တော် ကိုယ်စားလှယ်ကြီးတင်သွင်းတဲ့အဆိုနဲ့စပ်လျဉ်းပြီးတော့မှ သစ်တောကဏ္ဍပြုစုထိန်းသိမ်းရေးအနေဖြင့် လက်ရှိအစိုးရကာလမှာ သစ်တောပြုန်းတီးခြင်းနှင့် သစ်တောအတန်းအစားကျဆင်းခြင်းမှကာကွယ် ရန်၊ နိုင်ငံရဲ့ သစ်တောဖုံးလွှမ်းမှုပြန်လည်ကောင်းမွန်လာစေရန်၊ သဘာဝဘေးအန္တရာယ်ကျရောက်မှု များမှ လျော့နည်းသက်သာရန်နှင့် ရာသီဥတုပြောင်းလဲမှုလျှော့ချရေးဆိုင်ရာနိုင်ငံတကာကတိကဝတ် များအားဖြည့်ဆည်းနိုင်ရန် ရည်ရွယ်ပြီးတော့မှ သစ်တောစိုက်ခင်းတည်ထောင်ခြင်းအပါအဝင် သစ်တောပြုစုထိန်းသိမ်းရေးလုပ်ငန်းများကို တိုးမြှင့်ဆောင်ရွက်ရန်အတွက် ၂၀၁၇-၂၀၁၈ ခုနှစ်မှ ၂၀၂၆-၂၀၂၇ ခုနှစ်အထိ မြန်မာနိုင်ငံသစ်တောများပြန်လည်တည်ထောင်ရေးစီမံကိန်းကို ပြည်ထောင်စု အစိုးရအဖွဲ့၏ခွင့်ပြုချက်နဲ့ အကောင်အထည်ဖော်ဆောင်ရွက်လျက်ရှိပါတယ်။ အဆိုပါစီမံကိန်းကို သစ်တောဦးစီးဌာနနဲ့ အပူပိုင်းစိမ်းလန်းစိုပြည်ရေးဦးစီးဌာနတို့မှ အကောင်အထည်ဖော်ဆောင်ရွက်လျက်ရှိပြီးတော့မှ နှစ်စဉ်စီမံချက်များရေးဆွဲကာ Power Point မှာ တင်ပြပါအတိုင်း အကောင်အထည်ဖော်ဆောင်ရွက်လျက်ရှိပါတယ်။ ထို့အပြင် သစ်တောသယံဇာတ များရေရှည်တည်တံ့ရေးအတွက် တင်ပြပါအတိုင်း သစ်ထုတ်လုပ်ခြင်းလုပ်ငန်းကိုလည်း လျှော့ချဆောင်ရွက်လျက်ရှိပါတယ်။ ဒါ့အပြင် သစ်တောနယ်မြေများအတွင်း ခွင့်ပြုမိန့်မရဘဲ ကျူးကျော်ဝင် အခြေချနေထိုင်ခြင်း၊ သစ်တောနယ်မြေအတွင်း ပျက်စီးစေရန်ရည်ရွယ်ချက်ဖြင့်ဆောင်ရွက်ခြင်း၊ တရားမဝင်သစ်များ ခုတ်လှဲခြင်း၊ ထုတ်ယူခြင်း၊ သယ်ယူရွှေ့ပြောင်းခြင်းနှင့် လက်ဝယ်ထားရှိခြင်း၊ တရားမဝင် သစ်ခွဲစက်တည်ထောင်လုပ်ကိုင်ခြင်းတို့အတွက် သစ်တောဥပဒေမှာ ပုဒ်မ ၃၃၊ ပုဒ်မ ၄၀၊ ပုဒ်မ ၄၁၊ ပုဒ်မ ၄၂၊ ပုဒ်မ ၄၃ တို့ဖြင့် ထိရောက်စွာအရေးယူဆောင်ရွက်နိုင်ရန်လည်း ပြဋ္ဌာန်း သတ်မှတ်ထားပါတယ်။ သစ်တောဦးစီးဌာနအနေနဲ့ သစ်တောထွက်ပစ္စည်းများကို တရားမဝင်ထုတ်ယူမှုများမှ တားဆီး ကာကွယ်ရန်အတွက် သဘာဝတောများအတွင်းကင်းလှည့်ထိန်းသိမ်းခြင်း၊ ပြည်သူလူထုပူးပေါင်း ပါဝင်မှုဖြင့် ပြည်သူ့အခြေပြု စောင့်ကြပ်ကြည့်ရှုသတင်းပို့စနစ်ဖြင့် ဖမ်းဆီးခြင်း၊ လစဉစစ်ကြောင်း အသွင်ဖြင့် တရားမဝင်သစ်ရှာဖွေဖမ်းဆီးခြင်း၊ ဖမ်းဆီးရမိပါက အရေးယူဆောင်ရွက်နိုင်သည့် ဥပဒေ၊ နည်းဥပဒေများအား ဒေသခံပြည်သူများသို့ မြို့နယ်များမှ တစ်လလျှင်နှစ်ကြိမ် ရှင်းလင်းပြောကြား ခြင်း၊ သစ်တောသစ်ပင်များရဲ့ အရေးပါမှုအကျိုးကျေးဇူးများအား ပြည်သူလူထုကို အသိပညာပေး ဟောပြောခြင်းများ ဆောင်ရွက်လျက်ရှိပါတယ်။ ဝန်ကြီးဌာနအနေနဲ့ မူဝါဒ၊ လုပ်ငန်းစဉ်၊ နှစ်တို၊ နှစ်ရှည်စီမံကိန်းများချမှတ်ဆောင်ရွက်နေသော် လည်း အဆင်ခြင်မဲ့စွာ တရားမဝင် သစ်ခိုးထုတ်ခြင်းအပါအဝင် သစ်တောများပျက်စီးဆုံးရှုံးစေရန်ဆောင်ရွက်နေခြင်းတွေကိုလည်း အဓိကထား ကာကွယ်လျက်ရှိပါတယ်။ ခွဲဝေချထားတဲ့ ရန်ပုံငွေ၊ ဝန်ထမ်းအင်အား ဘောင်အတွင်းကနေပြီးတော့မှ သစ်တောဦးစီးဌာနဟာ လက်ရှိလုပ်ငန်းများကို အောင်မြင်အောင်ဆောင်ရွက်နေရပါတယ်။ ဒါ့အပြင် ပတ်ဝန်းကျင်ထိန်းသိမ်းရေးကဏ္ဍအနေနဲ့လည်း မြန်မာနိုင်ငံအပါအဝင် ကမ္ဘာ့ရာသီဥတုပြောင်းလဲမှုနှင့် ယင်း၏နောက်ဆက်တွဲဆိုးကျိုး သက်ရောက်မှု များကို လျော့ပါးသက်သာစေရန်အတွက် အလေးထား၍ မိမိနိုင်ငံအတွင်းဆောင်ရွက်ရမည့် လုပ်ငန်း စဉ်များရေးဆွဲချမှတ်ခြင်း၊ အကောင်အထည်ဖော်ဆောင်ရွက်ခြင်းတို့ကို ကုလသမဂ္ဂအဖွဲ့အစည်းများ၊ နိုင်ငံတကာဖွံ့ဖြိုးမှုမိတ်ဖက် အဖွဲ့အစည်းများနှင့် ပူးပေါင်းဆောင်ရွက်လျက်ရှိပါတယ်။ ရာသီဥတ ပြောင်းလဲမှုဟာ မြန်မာနိုင်ငံအပါအဝင် ကမ္ဘာ့နိုင်ငံအားလုံးရင်ဆိုင်နေရပါ၍ ဒေသတွင်းနိုင်ငံများနှင့် လည်း ပူးပေါင်းဆောင်ရွက်လျက်ရှိတဲ့အပြင် ကုလသမဂ္ဂရာသီဥတုပြောင်းလဲမှုဆိုင်ရာ မူဘောင် ကွန်ဗင်းရှင်းနှင့် ၎င်း၏ကျိုတို နောက်ဆက်တွဲစာချုပ်၊ ဒိုဟာပြင်ဆင်ချက်နှင့် ၂၀၁၅ ခုနှစ်၊ ပါရီ သဘောတူညီချက်တို့မှာလည်း အဖွဲ့ဝင်အဖြစ် ပါဝင်လက်မှတ်ရေးထိုးခဲ့ပြီးတော့မှ ကမ္ဘာ့နိုင်ငံများနှင့် အတူ ပါဝင်ဆောင်ရွက်လျက်ရှိပါ တယ်။ ကမ္ဘာ့လေထုအတွင်း မှန်လုံအိမ်ဓာတ်ငွေ့တိုးပွားလျက်ရှိတာကြောင့် ကမ္ဘာ့အပူချိန်ဆက်လက် မြင့်တက်လာနိုင်ပြီး အကျိုးဆက်အနေနဲ့ ရာသီဥတုပြောင်းလဲမှုကြောင့် ဆိုးကျိုးသက်ရောက်မှုများ ပြင်းထန်လာမည်ဖြစ်ကြောင်း ၂၀၁၈ ခုနှစ် IPCC Report နှင့် သိပ္ပံပညာရပ်ဆိုင်ရာကြို တင် ခန့်မှန်းချက်များအရ ရာသီဥတုဒဏ်ခံနိုင်ရည်ရှိပြီးတော့မှ ကာဗွန်ထုတ်လွှတ်မှုနည်းပါးတဲ့ လူ့အဖွဲ့ အစည်းကို အလျင်အမြန်တည်ထောင်နိုင်ရေးအတွက် ကျေးလက်ဒေသ၊ တိုင်းဒေသကြီး/ပြည်နယ် အဆင့်ဆင့်နှင့် နိုင်ငံအဆင့်ရာသီဥတုပြောင်းလဲမှုနှင့် လိုက်လျောညီထွေဖြစ်စေရေးအတွက် အသိပညာပေးမြှင့်တင်ပေးမှုများကို အစဉ်တစိုက် ဆောင်ရွက်လျက်ရှိပါတယ်။ မြန်မာနိုင်ငံကို ကာဗွန်ထုတ်လွှတ်မှုလျော့နည်းပြီးတော့မှ ရာသီဥတုဒဏ်ခံနိုင်ရည်ရှိကာ စဉ်ဆက်မပြတ်ဖွံ့ဖြိုးတိုးတက်တဲ့နိုင်ငံအဖြစ် ဖော်ဆောင်နိုင်ရေးအတွက် သယံဇာတနှင့် သဘာဝ vosoš:opjD$:388:69:0$ 6:8999 Focal salgosomo$:copy EUI UNEP UNHabitat တို့ရဲ့ ပံ့ပိုးမှုတွေ၊ သက်ဆိုင်ရာအစိုးရဌာနအဖွဲ့အစည်းများ၊ အစိုးရမဟုတ်တဲ့အဖွဲ့အစည်း များ၊ အရပ်ဘက်လူမှုအဖွဲ့အစည်းများ၊ ဖွံ့ဖြိုးမှုမိတ်ဖက်များနှင့်ပူးပေါင်းဆောင်ရွက်မှုဖြင့် မြန်မာနိုင်ငံ ရာသီဥတုပြောင်းလဲမှုဆိုင်ရာမူဝါဒ၊ မဟာဗျူဟာနှင့် ပင်မလုပ်ငန်းအစီအစဉ်(၂၀၁၈-၂၀၃၀)ကို ရေးဆွဲပြုစုခဲ့ပါတယ်။ အဆိုပါ မူဝါဒ၊ မဟာဗျူဟာနှင့် ပင်မလုပ်ငန်းအစီအစဉ်တွေကို မြန်မာနိုင်ငံ ရာသီဥတု ပြောင်းလဲမှုနှင့် လိုက်လျောညီထွေဖြစ်စေရေးနှင့် လျှော့ချနိုင်ရေးတို့အတွက် ရာသီဥတု ပြောင်းလဲမှုဆိုင်ရာလုပ်ငန်းများကို တိုးမြှင့်ဆောင်ရွက်ရန်၊ ရာသီဥတုပြောင်းလဲမှုနှင့် လိုက်လျော ညီထွေဖြစ်စေရေးနှင့် လျှော့ချနိုင်ရေးအစီအစဉ်များကို အမျိုးသားအဆင့်ဦးစားပေးလုပ်ငန်းများနှင့် အလွှာစုံကဏ္ဍ အားလုံး၏လုပ်ငန်းများတွင် အလေးထားပေါင်းစပ်ဆောင်ရွက်ရန်နှင့် အများအကျိုး ဖြစ်ထွန်းစေခြင်း အလို့ငှာ ရေရှည်တည်တံ့သော၊ ကာဗွန်ထုတ်လွှတ်မှုလျော့နည်းသော၊ ရာသီဥတုဒဏ် ခံနိုင်ရည်ရှိသော ဖွံ့ဖြိုးတိုးတက်မှုအတွက် ရရှိနိုင်သမျှအခွင့်အလမ်းများကို ပိုမိုဖန်တီးပေးနိုင်မယ့် ဆုံးဖြတ်ချက်များ ချမှတ်နိုင်ရန်ဆိုတဲ့ ရည်ရွယ်ချက်တွေနဲ့ ပြည်ထောင်စုအစိုးရအဖွဲ့ကနေ ၂၆-၆-၂၀၁၉ ရက်စွဲပါအမိန့်ကြော်ငြာစာနဲ့ ထုတ်ပြန်ကြေညာခဲ့ပြီး ဖြစ်ပါတယ်။ ဒါ့အပြင် စီမံကိန်းများ၊ စက်မှုစီးပွားရေးလုပ်ငန်းများအပါအဝင် ဖွံ့ဖြိုးမှုလုပ်ငန်းများ ဆောင်ရွက်မှုကြောင့် ပတ်ဝန်းကျင်နှင့် လူမှုရေးအပေါ်ဆိုးကျိုးသက်ရောက်မှုမဖြစ်ပေါ်စေရေး အတွက် ပတ်ဝန်းကျင်ထိခိုက်မှုဆန်းစစ်ခြင်းဆိုင်ရာလုပ်ငန်းစဉ်များကိုလည်း အကောင်အထည်ဖော် ဆောင်ရွက်လျက်ရှိပါတယ်။ သတ္တု ကဏ္ဍအနေဖြင့်လည်း မြန်မာနိုင်ငံသတ္တုတွင်းဥပဒေ၊ နည်းဥပဒေ များမှာ ဖြည့်စွက်ပြီးတော့မှ ထိရောက်စွာတားဆီးကာကွယ်ထားရှိသကဲ့သို့ ပြန်လည်ထူထောင်ရေး လုပ်ငန်းများအဖြစ်တူးဖော်ပြီး မြေနေရာများမှာ ဒေသနှင့်ကိုက်ညီတဲ့အပင်တွေ ပြန်လည်စိုက်ပျိုးစေ ခြင်း၊ သတ္တုတူးဖော်မှုများမှ အဆိပ်သင့်ရေဆိုးတွေမဝင်လာရေး၊ နိုင်ငံအတွင်းရှိ ရေကန်၊ ရေအိုင်များ နှင့် အင်းများရှိရေတွေမှာ အဆိပ်ဖြစ်စေတတ်တဲ့ ဓာတ်သဘာဝများပျော်ဝင်မှုများမရှိစေရေးအတွက် ဓာတ်သတ္တု စမ်းသပ်တူးဖော်ရေးလုပ်ငန်းတွေဆောင်ရွက်တဲ့နေရာမှာ လိုက်နာကျင့်သုံးရမယ့် ဥပဒေ၊ နည်းဥပဒေ၊ လုပ်ထုံးလုပ်နည်းတွေ၊ အမိန့်ကြော်ငြာစာတွေ၊ စည်းကမ်းချက်များနှင့်အညီ စိစစ် ကြပ်မတ်လျက်ရှိပါတယ်။ ဒါ့အပြင် လွှတ်တော်ကိုယ်စားလှယ်တော်ကြီးရဲ့ အဆိုနှင့်ပတ်သက်ပြီးတော့မှ ပို့ဆောင်ရေးနှင့် ဆက်သွယ်ရေးဝန်ကြီးဌာန၊ ရေအရင်းအမြစ်နှင့် မြစ်ချောင်းများဖွံ့ဖြိုးတိုးတက်ရေးဦးစီးဌာနအနေနဲ့ လည်း ဧရာဝတီမြစ်နှင့် ချင်းတွင်းမြစ် မြစ်ကြောင်းများတွင် ရေကြောင်းသွားလာမှုလုံခြုံ ချောမွေ့စေရေး အတွက် Power Point မှာ တင်ပြပါအတိုင်း ရာသီဥတုပြောင်းလဲမှုအပေါ် လိုက်လျောညီထွေစွာ နေထိုင်ခြင်းလုပ်ငန်းများအား နှစ်ရှည်ဘဏ္ဍာငွေရရှိမှုအပေါ်မူတည်၍ ဆောင်ရွက်လျက်ရှိပါတယ်။ ရေအရင်းအမြစ်နှင့် မြစ်ချောင်းများထိန်းသိမ်းရေးဥပဒေ(၂၀၀၆)နှင့် နည်းဥပဒေ(၂၀၁၃)တို့မှာလည်း ရေအရင်းအမြစ်များအား မညစ်ညမ်းစေရေးအတွက် ပြဋ္ဌာန်းထားရှိပါတယ်။ ထို့အပြင် ကမ္ဘာ့ဘဏ် ချေးငွေနဲ့ အကောင်အထည်ဖော်ဆောင်ရွက်လျက်ရှိတဲ့ ဧရာဝတီမြစ်ဝှမ်းဘက်စုံစီမံခန့်ခွဲရေးစီမံကိန်း ဟာ ဧရာဝတီမြစ်နှင့် နိုင်ငံတော်၏ရေအရင်းအမြစ်များ ရေရှည်စဉ်ဆက်မပြတ်ဖွံ့ဖြိုးတိုးတက်ရေး အတွက် အရေးကြီးသောလုပ်ငန်းများကို Power Point မှာ တင်ပြပါရည်ရွယ်ချက်များနဲ့ ဆောင်ရွက် လျက်ရှိပါတယ်။ အဆိုပါစီမံကိန်းမှာ အပိုင်းသုံးပိုင်းပါဝင်ပြီးတော့မှ စီမံကိန်းအပိုင်း(၁)မှာတော့ ဧရာဝတီ မြစ်ဝှမ်းအတွင်း ရေအရင်းအမြစ်များ စဉ်ဆက်မပြတ်ဖွံ့ဖြိုးရေးအတွက် အရေးကြီးတဲ့ မြစ်ဝှမ်းဒေသ ပင်မစီမံချက်၊ ဆုံးဖြတ်ချက်အထောက်အကူပြု စနစ်၊ ရေဘက်ဆိုင်ရာအချက်အလက် ဗဟိုဌာန တည်ဆောက်ခြင်း၊ နိုင်ငံတော်အတွက်အရေးကြီးတဲ့ရေဥပဒေ(National Water Law)တစ်ရပ် ပေါ်ထွက်လာရေးအတွက်လည်း ဆောင်ရွက်လျက်ရှိပါတယ်။ စီမံကိန်းအပိုင်း(၂)မှာ ဧရာဝတီမြစ်ဝှမ်း အတွင်း မိုးလေဝသနှင့် ဇလဗေဒဆိုင်ရာသတင်းအချက်အလက်များကောက်ယူခြင်း၊ အဆင့်မြင့် မိုးလေဝသနှင့် ဇလဗေဒဆိုင်ရာစောင့်ကြည့်စနစ်များ၊ ခေတ်မီစက်ပစ္စည်းများ တပ်ဆင်ခြင်းများဆောင်ရွက်လျက်ရှိပါတယ်။ ဒါ့အပြင် ရာသီဥတုပြောင်းလဲမှုဖြစ်စဉ်ကြောင့် ရေကြီးခြင်း၊ ရေလျှံခြင်း၊ ခြောက်သွေ့ခြင်း၊ လုံလောက်သောရေ၊ သန့်ရှင်းသောရေရရှိရေး၊ ဧရာဝတီမြစ်နှင့် နိုင်ငံတော်၏ ရေအရင်းအမြစ်များ စဉ်ဆက်မပြတ်ဖွံ့ဖြိုးရေးစသည်တို့အတွက် ကမ္ဘာ့ဘဏ်ချေးငွေနဲ့ဆောင်ရွက် vyosão AIRBM Project g Mitigation measures salgete cado@gošajosĝulosofi တိုင်းဒေသကြီး/ပြည်နယ် အစိုးရအဖွဲ့များအနေနဲ့လည်း မြန်မာနိုင်ငံသစ်တောများ ပြန်လည် တည်ထောင်ရေးစီမံကိန်းလုပ်ငန်း အားအရှိန်အဟုန်ဖြင့် ပူးပေါင်းဆောင်ရွက်လျက်ရှိပါကြောင်းနှင့် သဘာဝပတ်ဝန်းကျင် ထိခိုက်ပျက်စီးစေနိုင်တဲ့အခြေအနေများကို ဥပဒေနှင့်အညီ ထိရောက်စွာ တားဆီးကာကွယ်နိုင်ရေးအတွက် ပတ်ဝန်းကျင်ထိန်းသိမ်းရေးဥပဒေ၊ နည်းဥပဒေ၊ အိုဇုန်းလွှာပျက်စီး စေသော ဒြပ်ပစ္စည်းများဆိုင်ရာ လုပ်ငန်းလုပ်ကိုင်ခြင်းအမိန့်၊ အမျိုးသားပတ်ဝန်းကျင်အရည်အသွေး ထုတ်လုပ်မှုလမ်းညွှန်ချက်၊ အမျိုးသားပတ်ဝန်းကျင်ထိခိုက်မှုဆန်းစစ်ခြင်းဆိုင်ရာ လုပ်ထုံးလုပ်နည်း တို့ဖြင့် အကောင်အထည်ဖော် ဆောင်ရွက်လျက်ရှိပါတယ်။ သို့ပါ၍ ရာသီဥတုပြောင်းလဲမှုဟာ ကမ္ဘာလုံးဆိုင်ရာပြဿနာဖြစ်သည့်အားလျော်စွာ ကြီးမား ကျယ်ပြန့်တဲ့အတွက် ဖြေရှင်းဆောင်ရွက်ရာမှာ ကာဗွန်ထုတ်လွှတ်မှုကိုမြင့်မားစေမည့် လူတစ်ဦး ချင်းစီ၏အမူအကျင့်နှင့် နေထိုင်မှုပုံစံကိုပြောင်းလဲရန်လိုအပ်သလို ရန်ပုံငွေအမြောက်အမြားသုံးစွဲပြီး နည်းပညာများလည်းလိုအပ်ကာ အချိန်ယူဆောင်ရွက်ရမယ့်လုပ်ငန်းမျိုးဖြစ်ပါသဖြင့် ပြည်ထောင်စု အစိုးရအဖွဲ့မှ ထုတ်ပြန်ထားတဲ့ မြန်မာနိုင်ငံရာသီဥတုပြောင်းလဲမှုဆိုင်ရာမူဝါဒ၊ မဟာဗျူဟာနှင့် ပင်မလုပ်ငန်းအစီအစဉ်များနှင့်အညီ ဆက်စပ်ဌာနအဖွဲ့အစည်းများ၊ တိုင်းဒေသကြီး/ပြည်နယ်အစိုးရ အဖွဲ့များ၊ လူမှုအဖွဲ့အစည်းများ၊ အစိုးရမဟုတ်သည့်အဖွဲ့အစည်းများ၊ ပြည်သူလူထုများက တက်ကြွစွာ ပူးပေါင်းပါဝင်ပြီး အရှိန်အဟုန်မြှင့်ဆောင်ရွက်မှသာ အောင်မြင်နိုင်မည်ဖြစ်ပါကြောင်းနှင့် ကိုယ်စားလှယ်တော်ကြီးတင်ပြတဲ့အဆိုကိုလည်း အတည်ပြုပေးနိုင်ပါရန်အတွက် တင်ပြအပ်ပါတယ်။ အားလုံးကိုကျေးဇူးတင်ရှိပါတယ်။</speech>
<speech type='speaker'>သဘောတူအဆိုရှင်ရဲ့ သဘောထားပြောပါ။</speech>
<speech><mp id='182'>ဦးဇော်မင်းသိန်း(လေးမျက်နှာမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုဒုတိယဝန်ကြီးနှင့် ဧည့်သည်တော် များအားလုံးကို မင်္ဂလာပါလို့ နှုတ်ခွန်းဆက်သဂါရဝပြု ပါတယ်။ ဦးစွာ ကျွန်တော်အဆိုတင်ခဲ့စဉ်က ဆက်လက်ဆွေးနွေးနိုင်ရန် ထောက်ခံပေးပါသော ဆင်ပေါင်ဝဲမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးနေထက်ဝင်းနှင့် ယနေ့လွှတ်တော်မှာ ဆက်လက်ပြီးတော့မှ အကြံပြု ထောက်ခံ ဆွေးနွေးပေးကြတဲ့ကိုယ်စားလှယ်တော်ကြီးများအားလုံးကို အထူးပဲကျေးဇူးတင်ကြောင်း ပြောကြားလို ပါတယ်။ ကျွန်တော်တို့ဟာ လူသားတွေဖြစ်တာနှင့်အညီ ကမ္ဘာကြီးရဲ့ ပြောင်းလဲမှုဖြစ်စဉ်တိုင်းကို လိုက်ပါ ပြောင်းလဲဆောင်ရွက်နိုင်ဖို့ ကြိုးစားဖို့လိုပါမယ်။ သက်ရှိလူသားတွေရဲ့ မဆင်မခြင်လုပ်ရပ်တွေကြောင့် ကမ္ဘာကြီးရဲ့ သဘာဝပတ်ဝန်းကျင်တွေ ယိုယွင်းပျက်စီးလာပြီးတော့မှ ဂေဟစနစ်တွေပျက်စီးလာကာ နောက်ဆက်တွဲဆိုးကျိုးတွေအဖြစ် ကမ္ဘာ့နိုင်ငံတော်တော်များများ ခံစားနေကြရတာဖြစ်ပါတယ်။ ထို့အတူပဲ ကျွန်တော်တို့နိုင်ငံဟာ လိုက်ပါခံစားနေရပြီးတဲ့အခါမှာ သဘာဝပတ်ဝန်းကျင်ဆိုးရွားစွာ ထိခိုက်ပျက်စီးစေတဲ့အခြေအနေတွေကို ဥပဒေတွေနဲ့အညီ ထိရောက်စွာတားဆီးကာကွယ်နိုင်ဖို့ ပြန်လည်ထူထောင်အားဖြည့်ခြင်းလုပ်ငန်းများကို စနစ်တကျပိုမိုဆောင်ရွက်နိုင်ဖို့အတွက် ဒီအဆိုကို တင်သွင်းခဲ့တာဖြစ်ပါတယ်။ ဝန်ကြီးဌာနဘက်ကလည်း အကျယ်တဝင့်ရှင်းလင်းပြီးတော့မှ အတည် ပြုသင့်ကြောင်း ပြောကြားလာတာဖြစ်တဲ့အတွက် ဒီအဆိုကို လွှတ်တော်ကြီးမှ အတည်ပြု ပေးနိုင်ပါရန် လေးစားစွာ တင်ပြအပ်ပါတယ်။</speech>
<speech type='speaker'>လွှတ်တော်ကိုယ်စားလှယ်များခင်ဗျား။ ဦးဇော်မင်းသိန်း၊ လေးမျက်နှာ မဲဆန္ဒနယ်က တင်သွင်းတဲ့အဆိုကို ကိုယ်စားလှယ်ရှစ်ဦးကဆွေးနွေးပြီး သယံဇာတနှင့် သဘာဝ ပတ်ဝန်းကျင်ထိန်းသိမ်းရေးဝန်ကြီးဌာနက အဆိုအား အတည်ပြု သင့်ကြောင်း ရှင်းလင်းခဲ့ပါတယ်။ အဆိုရှင်ကလည်း အတည်ပြုပေးရန် ရှင်းလင်းပြောကြားသွားပါတယ်။ ဒါကြောင့် ဒီအဆိုနှင့်စပ်လျဉ်း ပြီး အတည်ပြုရန် လွှတ်တော်ကသဘောတူပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type='speaker'>သဘောမတူတဲ့သူရှိပါသလားခင်ဗျား။ သဘောမတူသူမရှိတဲ့အတွက် ဦးဇော်မင်းသိန်း၊ လေးမျက်နှာမဲဆန္ဒနယ်ကတင်သွင်းသွားတဲ့အဆိုကို လွှတ်တော်ကအတည်ပြုကြောင်းကြေညာပါတယ်</speech>
</MotionSection>
</discussion>
<postface>
<title>ဒုတိယအကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး (၁၁)ရက်မြောက်နေ့ ရပ်နားကြောင်းနှင့် အစည်းအဝေး(၁၂)ရက်မြောက်နေ့ဆက်လက်ကျင်းပမည့် နေ့ရက်နှင့် အချိန်ကိုကြေညာခြင်း</title>
<speech type='speaker'>အစီအစဉ် ၁၁ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယ အကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး (၁၁)ရက်မြောက်နေ့ကို ရပ်နားပါ မယ်။ ဒုတိယအကြိမ် ပြည်သူ့လွှတ်တော် (၁၃) ကြိမ်မြောက်ပုံမှန်အစည်းအဝေး (၁၂)ရက်မြောက်နေ့ကို ၂၀၁၉ ခုနှစ်၊ သြဂုတ်လ ၂၀ ရက်(အင်္ဂါနေ့) နံနက် ၁၀ နာရီအချိန်မှာ ဆက်လက်ကျင်းပမှာဖြစ်ကြောင်း နှင့် ယနေ့အတွက် အစည်းအဝေးပြီးဆုံးကြောင်း ကြေညာပါတယ်။ (ဩဘာသံများ)</speech>
<speech type='mc'>ပြည်သူ့လွှတ်တော်ဥက္ကဋ္ဌ ပြန်လည်ထွက်ခွာပါပြီခင်ဗျား။</speech>
<speech type='mc'>အားလုံးထွက်ခွာနိုင်ပါပြီခင်ဗျား။</speech>
<p>ဒုတိယအကြိမ်ပြည်သူ့လွှတ်တော် (၁၃) ကြိမ်မြောက်ပုံမှန်အစည်းအဝေး (၁၁)ရက်မြောက်နေ့ ကို ၁၃၃၀ နာရီအချိန်တွင်ရပ်နားပါသည်။</p>
</postface>
</transcript>
</doc>
