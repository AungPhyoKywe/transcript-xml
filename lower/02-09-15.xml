<doc>
<docinfo>
<docno>02-09-15.xml</docno>
<term value='02'>ဒုတိယအကြိမ်</term>
<session value='09'/>
<sittingday value='15'> </sittingday>
<legislature value='lower'>ပြည်သူ့လွှတ်တော်</legislature>
<title>
ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်သူ့လွှတ်တော် နဝမပုံမှန်အစည်းအဝေး (၁၅)ရက်မြောက်နေ့မှတ်တမ်း
</title>
<date value='05-09-2018'>၁၃၈ဝ ပြည့်နှစ်၊ ဝါခေါင်လပြည့်ကျော် ၁ဝ ရက် (၂ဝ၁၈ ခုနှစ်၊ စက်တင်ဘာလ ၅ ရက်) (ဗုဒ္ဓဟူးနေ့) ။</date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ဒုတိယအကြိမ် ပြည်သူ့လွှတ်တော် နဝမပုံမှန်အစည်းအဝေး (၁၅)ရက်မြောက်နေ့ကို နံနက် ၁၀ နာရီအချိန်၌ စတင်ကျင်းပပါသည်။ (ပြည်သူ့လွှတ်တော်အစည်းအဝေးကို ကြီးကြပ်ကွပ်ကဲသူအဖြစ် ပြည်သူ့လွှတ်တော်ဥက္ကဋ္ဌ ဦးတီခွန်မြတ်က ဆောင်ရွက်ပြီး၊ အခမ်းအနားမှူးအဖြစ် ဦးတင်ဝင်းအောင်၊ ညွှန်ကြားရေးမှူးချုပ်၊ ပြည်သူ့လွှတ်တော်ရုံးက ဆောင်ရွက်ပါသည်။</p>] 
<speech type='mc'> အားလုံးထိုင်နိုင်ပါပြီခင်ဗျာ။</speech>
<title>ပြည်သူ့လွှတ်တော်အစည်းအဝေးအထမြောက်ကြောင်းနှင့် စတင်ကျင်းပကြောင်း ကြေညာခြင်း</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီကနေ့ကျင်းပတဲ့ ဒုတိယအကြိမ် ပြည်သူ့ လွှတ်တော် နဝမပုံမှန်အစည်းအဝေး (၁၅)ရက်မြောက်နေ့မှာ ပြည်သူ့လွှတ်တော် လွှတ်တော် အခွင့်အရေးကော်မတီရဲ့ တင်ပြချက်အရ အစည်းအဝေးသို့တက်ရောက်ခွင့်ရှိတဲ့ ပြည်သူ့လွှတ်တော် ကိုယ်စားလှယ် ၄၃၀ ဦးရှိသည့်အနက် ၃၇၅ ဦးတက်ရောက်ပါတယ်။ အစည်းအဝေးသို့ တက်ရောက် ခွင့်ရှိသူဦးရေ စုစုပေါင်းရဲ့ ၈၇.၂၁ ရာခိုင်နှုန်းရှိတဲ့အတွက် အစည်းအဝေးအထမြောက်ကြောင်းနှင့် စတင်ကျင်းပကြောင်း ကြေညာပါတယ်။ (ဩဘာသံများ)
</speech>
<p>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</p>
<speech type='speaker'>
အစီအစဉ် ၃ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အစီအစဉ်များ ကို ကြို တင်ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်။
</speech>
<leave>
<title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type='speaker'>
အစီအစဉ် ၄ ဖြစ်ပါတယ်။ ယခု အစည်းအဝေးမတက်ရောက်နိုင်တဲ့ လွှတ်တော် ကိုယ်စားလှယ်များအတွက် ခွင့်ပန်ကြားရန်ဖြစ်ပါတယ်။
</speech>
<speech><mp id='454'>ဒေါက်တာစောနိုင်(အတွင်းရေးမှူး၊ လွှတ်တော်အခွင့်အရေးကော်မတီ)</mp> လေးစားအပ်ပါ သော ပြည်သူ့လွှတ်တော်ဥက္ကဋ္ဌကြီးခင်ဗျား။ ယနေ့ ၂၀၁၈ ခုနှစ်၊ စက်တင်ဘာလ ၅ ရက်နေ့ ဒုတိယ အကြိမ် ပြည်သူ့လွှတ်တော် နဝမပုံမှန်အစည်းအဝေး (၁၅)ရက်မြောက်နေ့သို့ မတက်ရောက်နိုင်ပါ သဖြင့် ခွင့်ပန်ကြားသူ လွှတ်တော်ကိုယ်စားလှယ်များ၏ကိုယ်စား ပြည်သူ့လွှတ်တော် လွှတ်တော် အခွင့်အရေးကော်မတီအဖွဲ့ဝင် ကျွန်တော် ဒေါက်တာစောနိုင်၊ တောင်ဥက္ကလာပမဲဆန္ဒနယ်က ခွင့်ပန်ကြားသွားမှာဖြစ်ပါတယ်။ ပြည်သူ့လွှတ်တော်မှာ ယနေ့တက်ရောက်ခွင့်ရှိသော ကိုယ်စားလှယ် ၄၃၀ ဦးရှိပြီး တက်ရောက်သူကိုယ်စားလှယ် ၃၇၅ ဦးရှိကာ ယနေ့ခွင့်ပန်ကြားသူ ၅၂ ဦးရှိပါတယ်။ ခွင့်ပန်ကြားသူများကတော့ (၁) ဘောလခဲမဲဆန္ဒနယ်မှ ဦးအေးမောင် အစည်းအဝေးပြီးဆုံးသည်ထိ၊ (၂) သုံးခွမဲဆန္ဒနယ်မှ ဒေါ်စုစုလွင် ခွင့် ၃ ရက်၊ ဝါးခယ်မမဲဆန္ဒနယ်မှ ဦးဇော်သိန်း ခွင့် ၃ ရက်၊ (၄) နောင်ချို မဲဆန္ဒနယ်မှ ဦးထွန်းအောင်(ခ) ဦးထွန်းထွန်းဟိန် ခွင့် ၃ ရက်၊ (၅) နွားထိုးကြီးမဲဆန္ဒနယ်မှ ဦးနိုင်ထူးအောင် ခွင့် ၃ ရက်၊ (၆) ဓနုဖြူမဲဆန္ဒနယ်မှ ဦးတင်လှ အစည်းအဝေးပြီးဆုံးသည်ထိ၊ (၇) ကလေးမဲဆန္ဒနယ်မှ ဒေါ်အေးအေးမူ(ခ)ဒေါ်ရှားမီး ခွင့် ၃ ရက်၊ (၈) ဖျာပုံမဲဆန္ဒနယ်မှ ဦးဝင်းထွဋ် ခွင့် ၃ ရက်၊ (၉) နမ့်စန်မဲဆန္ဒနယ်မှ ဦးဌေးလွင်(ခ)ဦးဒီလုံး ခွင့် ၃ ရက်၊ (၁၀) မိုင်းခတ်မဲဆန္ဒနယ်မှ ဦးစံကီကော် အစည်းအဝေးပြီးဆုံးသည်ထိ၊ (၁၁) ချောင်းဆုံမဲဆန္ဒနယ်မှ ဦးအောင်ကြည်သိန်း ခွင့် ၁ ရက်၊ (၁၂) လေရှီးမဲဆန္ဒနယ်မှ ဦးကျော်ဌေး ခွင့် ၃ ရက်၊ (၁၃) မအူပင်မဲဆန္ဒနယ်မှ ဦးစိန်ဝင်း ခွင့် ၁ ရက်၊ (၁၄) လဟယ်မဲဆန္ဒနယ်မှ ဦးသက်နောင် ခွင့် ၂ ရက်၊ (၁၅) စေတုတ္တရာမဲဆန္ဒနယ်မှ ဦးကျော်အောင်လွင် ခွင့် ၂ ရက်၊ (၁၆) ပုလဲမဲဆန္ဒနယ်မှ ဒေါ်ခင်စန်းလှိုင် ခွင့် ၁ ရက်၊ (၁၇) မင်းလှမဲဆန္ဒနယ်မှ ဒေါက်တာသန်းအောင်စိုး ခွင့် ၁ ရက်၊ (၁၈) ရွှေကျင်မဲဆန္ဒနယ်မှ ဦးစောသလေးစော ခွင့် ၁ ရက်၊ (၁၉) ကြို့ပင်ကောက်မဲဆန္ဒနယ်မှ ဦးဌေးမင်းသိန်း ခွင့် ၁ ရက်၊ (၂၀) သန်လျင်မဲဆန္ဒနယ်မှ ဦးလွင်ကိုလတ် ခွင့် ၁ ရက်၊ (၂၁) ဒေါပုံမဲဆန္ဒနယ်မှ ဦးဌေးဝင်းအောင်(ခ)ဦးပြုံးချိုခွင့် ၁ ရက်၊ (၂၂) ရန်ကင်းမဲဆန္ဒနယ်မှ ဒေါ်ဇင်မာအောင် ခွင့် ၁ ရက်၊ (၂၃) လမ်းမတော်မဲဆန္ဒနယ်မှ ဦးခင်မောင်ဝင်း ခွင့် ၁ ရက်၊ (၂၄) ထန်းတပင်မဲဆန္ဒနယ်မှ ဦးနေမျိုးထွန်း ခွင့် ၁ ရက်၊ (၂၅) ပြည်ကြီးတံခွန်မဲဆန္ဒနယ်မှ ဦးကျော်စိုးလင်း ခွင့် ၁ ရက်၊ (၂၆) ထန်းတပင်မဲဆန္ဒနယ်မှ ဦးဇော်ဝင်း ခွင့် ၁ ရက်၊ (၂၇) စမ်းချောင်းမဲဆန္ဒနယ်မှ ဦးဘိုဘိုဦး ခွင့် ၃ ရက်၊ (၂၈) ကလောမဲဆန္ဒနယ်မှ ဒေါ်ပြီးကေသီနိုင် ခွင့် ၃ ရက်၊ (၂၉) မူဆယ်မဲဆန္ဒနယ်မှ ဦးစိုင်းဖိုးမြတ် အစည်းအဝေးပြီးဆုံးသည်အထိ၊ (၃၀) ကိုကိုးကျွန်းမဲဆန္ဒနယ်မှ သူရဦးသက်ဆွေ ခွင့် ၁ ရက်၊ (၃၁) ပုဇွန်တောင်မဲဆန္ဒနယ်မှ ဦးမြင့်လွင် ခွင့် ၃ ရက်၊ (၃၂) ပေါင်မဲဆန္ဒနယ်မှ ဒေါ်မိကွန်ချမ်း ခွင့် ၁ ရက်၊ (၃၃) ရေကြည်မဲဆန္ဒနယ်မှ ဒေါက်တာစံရွှေဝင်း ခွင့် ၁ ရက်၊ (၃၄) မိုးမိတ်မဲဆန္ဒနယ်မှ ဦးတိုးသောင် ခွင့် ၁ ရက်၊ (၃၅) တီးတိန်မဲဆန္ဒနယ်မှ ဦးကျင့်ရှင်းထန် ခွင့် ၃ ရက်၊ (၃၆) တန့်ဆည်မဲဆန္ဒနယ်မှ ဦးမြင့်ထွန်း ခွင့် ၁ ရက်၊ (၃၇) စစ်တွေမဲဆန္ဒနယ်မှ ဦးမောင်သိန်းခိုင် ခွင့် ၁ ရက်၊ (၃၈) မန်တုံမဲဆန္ဒနယ်မှ ဒေါ်နန်းမိုး ခွင့် ၁ ရက်၊ (၃၉) ရွှေကူမဲဆန္ဒနယ်မှ ဦးဇာနည်မင်း ခွင့် ၃ ရက်၊ (၄၀) ကြာအင်းဆိပ်ကြီးမဲဆန္ဒနယ်မှ ဦးစောတင်ဝင်း ခွင့် ၂ ရက်၊ (၄၁) ဆော့လော်မဲဆန္ဒနယ်မှ ဦးလာမာလေး ခွင့် ၂ ရက်၊ (၄၂) သရက်ချောင်းမဲဆန္ဒနယ်မှ ဦးအောင်စိုး ခွင့် ၁ ရက်၊ (၄၃) တနင်္သာရီမဲဆန္ဒနယ်မှ ဦးအောင်ကျော်ဟိန်း ခွင့် ၃ ရက်၊ (၄၄) မြဝတီမဲဆန္ဒနယ်မှ ဦးစိန်ဗိုလ် ခွင့် ၃ ရက်၊ (၄၅) ပဲခူးမဲဆန္ဒနယ်မှ ဒေါက်တာဒေါ်ရွှေပုံ ခွင့် ၁ ရက်၊ (၄၆) ဟိုပုန်းမဲဆန္ဒနယ်မှ ဦးခွန်အောင်ကျော် ခွင့် ၃ ရက်၊ (၄၇) မိုင်းကိုင်မဲဆန္ဒနယ်မှ ဦးစိုင်းဆိုင်မိုင်း ခွင့် ၃ ရက်၊ (၄၈) တပ်မတော်သားကိုယ်စားလှယ် ဗိုလ်မှူးစောကျော်အောင် ခွင့် ၃ ရက်၊ (၄၉) တပ်မတော်သားကိုယ်စားလှယ် ဗိုလ်မှူးမျိုးကိုကို ခွင့် ၃ ရက်၊ (၅၀) မြစ်ကြီးနားမဲဆန္ဒနယ်မှ ဦးအင်ထုံးခါးနော်ဆမ် ခွင့် ၁ ရက်၊ (၅၁) ရသေ့တောင်မဲဆန္ဒနယ်မှ ဒေါ်ခင်စောဝေ ခွင့် ၁ ရက်နှင့် (၅၂) ကွန်ဟိန်းမဲဆန္ဒနယ်မှ ဒေါ်နန်းခင်စော ခွင့် ၁ ရက်တို့ဖြစ်ကြပါတယ်။ ယခင် ခွင့်ပန်ကြားသူ ၃ ဦး၊ ယနေ့ခွင့်ပန်ကြားသူ ၅၂ ဦး စုစုပေါင်းခွင့်ပန်ကြားသူ ၅၅ ဦး ဖြစ်ပါတယ်။ ခွင့်မဲ့ပျက်ကွက်သူမရှိပါကြောင်းနှင့် အထက်ပါကိုယ်စားလှယ်များ၏ ခွင့်ပန်ကြားမှုအား ခွင့်အဖြစ် ခွင့်ပြုပေးပါရန် လေးစားစွာဖြင့် ပန်ကြားအပ်ပါ ခင်ဗျား။</speech>
<speech type='speaker'>ခွင့်ပန်ကြားသူအားလုံးကို ခွင့်ပြုပါတယ်။</speech>
<title>
ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို မှတ်တမ်းတင်ခြင်း
</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီကနေ့ အစည်းအဝေးမှာ တက်ရောက်ခွင့် ရှိတဲ့ လွှတ်တော်ကိုယ်စားလှယ် ၄၃၀ ဦး၊ ယခင်ကခွင့်ပန်ကြား၍ ခွင့်ပြုထားသူ ၃ ဦး၊ ယနေ့ခွင့်ပြု ထားသူ ၅၂ ဦးဖြစ်၍ လွှတ်တော်ကခွင့်ပြု ထားသူစုစုပေါင်း ၅၅ ဦးဖြစ်ပါတယ်။ ခွင့်မဲ့ပျက်ကွက်သူ မရှိပါ။ ယခုလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို လွှတ်တော်ရဲ့ အတည်ပြုချက်ရယူပါမယ်။ ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အတည်ပြုမှတ်တမ်းတင်ရန် လွှတ်တော်ကသဘောတူပါသလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'>
လွှတ်တော်က သဘောတူတဲ့အတွက် ကိုယ်စားလှယ်များ အစည်းအဝေး တက်ရောက်မှုအခြေအနေကို အတည်ပြုမှတ်တမ်းတင်ကြောင်း ကြေညာပါတယ်။ (ဩဘာသံများ)
</speech>
</leave>
</preface><discussion>
<section value = 'QA'>
<title>
ကြယ်ပွင့်ပြထားသည့်မေးခွန်းများကို လွှတ်တော်ကိုယ်စားလှယ်များက မေးမြန်းခြင်းနှင့် သက်ဆိုင်ရာပြည်ထောင်စုအဆင့် အဖွဲ့အစည်းဝင်က ဖြေကြားခြင်း
</title>
<speech type='speaker'>
အစီအစဉ် ၅ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ မေးခွန်းများ၊ မေးမြန်း၊ ဖြေကြားခြင်းအစီအစဉ် စတင်ဆောင်ရွက်ပါ့မယ်။
</speech>
<Q-A>
<title>
ကံမမြို့နယ် မြို့နယ်သမဝါယမအသင်းလီမိတက်သည် နိုင်ငံတော်မှချေးပေးသော သမဝါယမအသင်း ငွေချေးလုပ်ငန်းအပြင် ဥပဒေ၊ နည်းဥပဒေများနှင့်မညီသော ဆိုင်ခန်း၊ အိမ်ခန်းငှားစားနေခြင်းကို ကွင်းဆင်းစစ်ဆေးရန်နှင့် ဥပဒေနှင့်မညီညွတ်ပါက မည်ကဲ့သို့အရေးယူဆောင်ရွက်မည်ကို သိလိုခြင်း နှင့်စပ်လျဉ်းသည့်မေးခွန်း
</title>
<speech type='speaker'>
ပထမဦးစွာ ကံမမဲဆန္ဒနယ်မှ ဦးစိန်ဟန် မေးမြန်းဖို့ဖြစ်ပါတယ်။
</speech>
<speech><mp id='257'>ဦးစိန်ဟန်(ကံမမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် အားလုံးပဲမင်္ဂလာပါလို့။ ကျွန်တော်ကတော့ မကွေးတိုင်းဒေသကြီး၊ ကံမမဲဆန္ဒနယ်မှ ပြည်သူ့လွှတ်တော် ဦးစိန်ဟန် ဖြစ်ပါတယ်။ ကျွန်တော်မေးမယ့်မေးခွန်းကတော့ ကျွန်တော်တို့မြို့နယ် ကံမမြို့နယ် သမဝါယမအသင်းလီမိတက်ကတော့ နိုင်ငံတော်မှချေးပေးထားသော သမဝါယအသင်းငွေချေး လုပ်ငန်းလုပ်တဲ့အပြင် ဥပဒေ၊ နည်းဥပဒေနှင့်မညီသော ဆိုင်ခန်း၊ အိမ်ခန်း ငှားရမ်းခြင်းများကို ပြုလုပ်နေတဲ့အတွက် ဥပဒေနှင့်ညီလား၊ မညီလား မေးမှာပဲ။တကယ်လို့များ ဥပဒေနှင့်မညီညွတ်ပါက မည်ကဲ့သို့ အရေးယူဆောင်ရွက်ပါလို့ မေးမြန်းရမှာဖြစ်ပါတယ်။ ဥက္ကဌကြီးခင်ဗျား။ ကျွန်တော်တို့ ကံမမြို့နယ်မှာ မြို့နယ်သမဝါယအသင်းကို ၁၉၇၀ ခုနှစ်က စတင်တည်ထောင်ခဲ့ပါတယ်။ အဲဒီအချိန်ကာလက တောင်သူလယ်သမားများထံမှ သီးနှံများကို တာဝန် ကျေခွဲတမ်းတောင်းလို့ လုပ်ငန်းတွေကျယ်ပြန့်လာတော့ လုပ်ငန်းလုပ်စရာနေရာအခက်အခဲရှိလာပါ တယ်။ ဒါကြောင့် ပညာရေးဌာနပိုင်ဖြစ်တဲ့ မြေစာရင်းဌာနမှာ ပုံစံ(၁၀၅-က)မှာ Board School ကျောင်းတွေလို့ အမည်ပေါက်တဲ့ကျောင်းနဲ့ Board School ကျောင်းဟောင်းနဲ့မြေကို သမဝါယ အသင်းသို့ ခေတ္တခဏငှားရမ်းသုံးစွဲခွင့်ပြုခဲ့ပါတယ်။ အဲဒီလိုပြုခဲ့တဲ့အခါမှာ တောင်သူလယ်သမား များထံမှ တာဝန်ကျေခွဲတမ်းတောင်းရတဲ့ပစ္စည်းတွေကို ပြင်ပပေါက်ဈေးရဲ့ ထက်ဝက်ဈေးလောက်နဲ့ ဝယ်ချရောင်းချပြုလုပ်ထားတဲ့အခါမှာ အသင်းဟာ ကြီးပွားတိုးတက်လာပါတယ်။ ဘာတွေတိုးတက်လာ လဲဆိုရင် မော်တော်ငါးစီး၊ မော်တော်ကားနှစ်စီး၊ ဆီစက်၊ ပဲခွဲစက်၊ သစ်ခွဲစက်တွေ တိုးပွားလာပါတယ်။ အဲဒီတော့ ၁၉၈၈ ခုနှစ် နောက်ပိုင်းမှာ လုပ်ငန်းများအားလုံး ရပ်တန့်သွားတော့ ဝန်ထမ်းတွေ လစာပေး ဖို့အတွက် အသင်းပိုင်ကားတွေ၊ မော်တော်၊ ဆီစက်တွေ အကုန်လုံးရောင်းချပြီးတော့ အသုံးပြုခဲ့ပါ တယ်။ ဒါ့အပြင် ရုံးသုံးပရိဘောဂတွေပါမကျန် အကုန်လုံး ရောင်းစားခဲ့ပါတယ်။ ယခုအခါ တရုတ်နိုင်ငံမှ ချေးငွေနှင့် သမဝါယမလုပ်ငန်း သေနေတဲ့ကျားတွေကို အသက်သွင်းတဲ့အနေနဲ့ ဒီချေးငွေနှင့် အသက်ဆက်ခဲ့ပါတယ်။ အဲဒီတော့ သူတို့အသုံးပြုနေတဲ့ကျောင်းကလည်းပဲ ပညာရေး ဌာနပိုင်ဖြစ်တဲ့ Board School ကျောင်းဖြစ်ပါတယ်။ ဒါတွေကို အခုအချိန်မှာ ဘာမှလုပ်ငန်း သိပ်တွင်တွင်ကျယ်ကျယ်မရှိတဲ့ အတွက်ကြောင့် Board School ကျောင်းပညာရေးဌာနပိုင်ဖြစ်တဲ့ ကျောင်းအဆောက်အဦတွေထဲမှာ ဥပဒေ၊ နည်းဥပဒေနှင့်မညီညွတ်တဲ့ဆိုင်ခန်းတွေ၊ စားသောက် ဆိုင်တွေ၊ နေအိမ်ခန်းတွေ ငှားရမ်းပြီးတော့ စားသောက်နေပါတယ်။ ဒါတွေဟာ မသင့်လျော်ပါဘူး။ ပညာရေးဌာနပိုင်ဖြစ်တဲ့ ပညာရေးကို သင်ကြားနေတဲ့ ကျောင်းသူကျောင်းသားတွေရဲ့ တိုးတက်ရာ တိုးတက်ကြောင်း သင်ရတဲ့နေရာတွေမှာ ဒီလိုအခန်းတွေငှားပြီးတော့ စားနေတာသည် ဥပဒေနှင့် ညီလား၊ မညီလားလို့ မေးမှာဖြစ်ပါတယ်။ ဒါကြောင့် ဥပဒေနှင့်ညီလား၊ မညီလား ဆိုင်ခန်းကနေ ဘယ်လိုငှားစားနေတယ်ဆိုတာကို ကျွန်တော် Power Point လေးနဲ့ တင်ပြခွင့်ပြုပါခင်ဗျား။ ဒါကတော့ ပင်မကျောင်းဆောင်ဖြစ်ပါတယ်။ ဒါကတော့ ဆိုင်ခန်းကနေ သူတို့ ငှားစားတာပါ။ ကျောင်းဆောင်ကို ဆိုင်ခန်းကနေငှားနေတာပါ။ ဆိုင်ခန်းကနေ ငှားထားတာပါ။ စားသောက်ဆိုင်တွေ၊ စားတဲ့သောက်တဲ့ ဆိုင်တွေပါ။ ဒါကတော့ ပင်မဆောင်ရဲ့ အောက်ထပ်မှာ လူနေအိမ်တွေကို ငှားစားတဲ့နေရာတွေပါ။ ဒါကလည်း အိမ်ခန်းတွေထားတဲ့နေရာတွေပါ။ ဒါကလည်း ငှားထားတဲ့နေရာတွေ အိမ်ခန်းတွေ၊ ဒီဟာကတော့ ပညာရေးဌာနမှာ ခွင့်ပြုချက်မရှိဘဲနဲ့၊ ခွင့်ပြုချက်မယူဘဲနဲ့ ဆောက်ထားတဲ့ အဆောက်အဦတွေပါ။ ဒါလည်း ပညာရေးဌာန ခွင့်ပြုချက်မရှိဘဲနဲ့ တိုးချဲ့ဆောက်ထားတဲ့ အဆောက်အဦတွေပါ။ အဲဒီတော့ ဒီလိုလုပ်ထားတဲ့ ဥစ္စာတွေသည် နည်းဥပဒေ၊ ဥပဒေနှင့် ညီလား၊ မညီလားဆိုတာ ရန်ကုန်တိုင်းဒေသကြီး လွှတ်တော်မှာ လွှတ်တော်ကိုယ်စားလှယ်မေးထားတာက ဒီလို အစိုးရပိုင်ဥစ္စာတွေနဲ့ သမဝါယမအသင်းသည် ဥပဒေ၊ နည်းဥပဒေနှင့်မညီညွတ်တဲ့ဥစ္စာတွေကို ကွင်းဆင်းလေ့လာပြီးတော့ ဘယ်လိုအရေးယူမလဲလို့ မေးတဲ့အခါမှာ ဥပဒေ၊ နည်းဥပဒေနဲ့ မညီညွတ်တဲ့ အိမ်ခန်းတွေငှားစားတယ်။ ဆိုင်ခန်းတွေငှားစားတယ်။ အိမ်နှင့်ဆိုင်တွေငှားစားတဲ့ သမဝါယမအသင်းတွေကို ဖျက်သိမ်းတဲ့အထိ လုပ်ခဲ့ပါတယ်။ အဲဒီတော့ ဥပဒေနှင့်မညီတဲ့ နည်းဥပဒေ နှင့်မညီတဲ့ လူနေအိမ်ခန်းတွေ၊ ဆိုင်ခန်းတွေ သမဝါယမ ဥပဒေပုဒ်မ နည်းဥပဒေအခန်း(၈) ပုဒ်မ ၂၅ (ဂ)မှာ ဘာဆိုထားလဲဆိုတော့ တည်ဆဲဥပဒေနှင့်မညီတဲ့ စီးပွားရေး လုပ်ငန်းတွေလုပ်ကိုင်နေလို့ရှိရင် ညွှန်ကြားရေးမှူးကိုယ်တိုင်က အဲဒီအသင်းတွေကို ဖျက်သိမ်းနိုင် ခွင့်ရှိပါတယ်လို့ပါပါတယ်။ ဒါကြောင့် ကျွန်တော်တို့ ကံမမြို့နယ်အသင်းက ဥပဒေ၊ နည်းဥပဒေနှင့်မညီတဲ့ လူနေအိမ်ခန်းတွေ၊ ဆိုင်ခန်းတွေ၊ စားသောက်ဆိုင်တွေ ငှားရမ်းစားနေတာသည် ဥပဒေနှင့် ညီလား၊ မညီလားလို့ မေးလိုပါတယ်။ မညီဘူးဆိုရင် ဘာကြောင့်မညီတာလဲ။ ညီတယ်ဆိုလည်း ဘာကြောင့်မညီတာလဲ။ မညီလို့ရှိရင် မည်သို့ အရေးယူဆောင်ရွက်မလဲလို့သိရှိလိုပါသဖြင့် ဥက္ကဋ္ဌကြီးမှတစ်ဆင့် မေးမြန်းရခြင်းဖြစ်ပါတယ်။ ကျေးဇူးတင်ပါတယ်။</speech>
<speech type='speaker'>
စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက ဖြေကြားရန် ဖြစ်ပါတယ်။
</speech>
<speech><agency id='11'>ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ မကွေးတိုင်းဒေသကြီး၊ ကံမမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးစိန်ဟန်ရဲ့ မေးခွန်းနှင့် စပ်လျဉ်းပြီး စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနမှ ပြန်လည်ဖြေကြားပါ့မယ်။ ဥက္ကဌကြီးခင်ဗျား။ ဦးစွာ လက်ရှိမြို့နယ်သမဝါယမအသင်းစုက အသုံးပြုလျက်ရှိတဲ့ မြေနှင့် နေရာနှင့်စပ်လျဉ်းပြီးတော့ ရှင်းလင်းတင်ပြပါ့မယ်။ အဆိုပါ မြေနေရာဟာ ယခင် Board School ပိုင် မြေနေရာဖြစ်ကြောင်း စိစစ်သိရှိရပါတယ်။ အဲဒီ Board School ကျောင်းပိုင်မြေနေရာနှင့် အဆောက်အဦတွေကို ပညာရေးဌာနကနေပြီးတော့ ခေတ္တငှားရမ်းယူခဲ့ခြင်းမဟုတ်ဘဲနဲ့ ယင်းခေတ် ကာလ ဒေသအာဏာပိုင်တွေရဲ့ စီမံဆောင်ရွက်ချက်အရ သမဝါယမအသင်းက ထိုခေတ် ထိုကာလက တန်ဖိုးဖြစ်တဲ့ ငွေကျပ် ၆၀၀၀ အပြင် မြို့နယ်အသင်းစုပိုင် ရုံနေရာကိုပါ အလဲအလှယ် ပြုလုပ်ပေးခဲ့ရပြီးတော့ သမဝါယမအသင်းက ရရှိပိုင်ဆိုင်ခဲ့ခြင်းဖြစ်ကြောင်း စိစစ်သိရှိရပါတယ်။ ယင်းငွေ ၆၀၀၀ ကျပ်ကို ကျောင်းကော်မတီသို့ ပေးသွင်းခဲ့ပြီးတဲ့နောက် အဆိုပါငွေကို Board School ကျောင်းမြေနေရာနှင့် အလဲအလှယ်ပြုလုပ်ခဲ့တဲ့ အသင်းစုပိုင်ရုံမြေကွက်မှာ တည်ရှိတဲ့မူလတန်း ကျောင်းကို ပြုပြင် ဆောက်လုပ်ရာမှာ သုံးစွဲခဲ့ကြောင်းနှင့် စိစစ်သိရှိရပါတယ်။ ယင်းနှင့်စပ်လျဉ်းပြီး ယခင်သမဝါယမဝန်ကြီးဌာနနှင့် ပညာရေးဝန်ကြီးဌာန ပူးပေါင်းစိစစ်ရေး အဖွဲ့ရဲ့ ၄-၂-၂၀၁၄ ရက်က စိစစ်တင်ပြခဲ့တဲ့အစီရင်ခံစာပါ ၁၉၈၄ ခုနှစ်မှ ၁၉၈၈ ခုနှစ်အထိ ကံမမြို့နယ် လမ်းစဉ်ပါတီဥက္ကဋ္ဌ တာဝန်ထမ်းဆောင်ခဲ့တဲ့သူနှင့် ကံမမြို့နယ် သမဝါယမအသင်း အမှုဆောင်အဖွဲ့တို့ရဲ့ စိစစ်တင်ပြချက်အရ သိရှိရခြင်းဖြစ်ပါတယ်။ အဆိုပါတင်ပြအစီရင်ခံစာမှာ ကံမမြို့နယ် မြေစာရင်းဦးစီးဌာနစိစစ်ချက်အရ လက်ရှိမြို့နယ်အသင်းစုနေရာ (ယခင် Board School ကျောင်းနေရာ)ဟာ ၁၉၉၇ ခုနှစ်မှာ ထုတ်ပေးခဲ့တဲ့ မြေစာရင်းပုံစံ(၁၀၅)မှာ ရိုးမအထွေထွေစီးပွားရေး လုပ်ငန်းသမဝါယမအသင်းအမည်နှင့် ဖော်ပြထားကြောင်း စိစစ်သိရှိရပါတယ်။ ကံမမြို့နယ်သမဝါယမအသင်းစုအနေနဲ့ စိုက်ပျိုးရေးနှင့် အထွေထွေသမဝါယမအသင်း၊ မွေးမြူရေးနှင့် အထွေထွေလုပ်ငန်းသမဝါယမအသင်း၊ လယ်ယာလုပ်သားသမဝါယမအသင်း အစရှိတဲ့ အခြေခံသမဝါယမအသင်း ၁၇၇ သင်းကို Chind Exim Bank ချေးငွေများ ထုတ်ချေးထားတဲ့အပြင် သွင်းအားစုဖြန့်ဖြူးရောင်းချမှု၊ လယ်ယာမြေအဆင့်မြှင့်တင်ရေးလုပ်ငန်းတွေအပါအဝင် စုစုပေါင်း ငွေကျပ် သိန်း ၂.၀၅၇ ဘီလီယံ ထုတ်ချေးဆောင်ရွက်ထားမှုရှိကြောင်း စိစစ်တင်ပြအပ်ပါတယ်။ ဥက္ကဌကြီးခင်ဗျား။ ကံမမြို့နယ်သမဝါယမအသင်းစုအနေနဲ့ အသင်းက ကိုယ်တိုင်စီးပွားရေး လုပ်ငန်းလုပ်ကိုင်နိုင်ဖို့ အရင်းအနှီးမလုံလောက်တာ၊ စီးပွားရေးတွက်ခြေမကိုက်နိုင်ခြင်းတို့ကြောင့် အသင်းစုပိုင်မြေနေရာနှင့် အဆောက်အဦတွေမှာ အသင်းကနေ ကိုယ်တိုင်စီးပွားရေးလုပ်ငန်း လုပ်ကိုင်နိုင်ခြင်းမရှိသေးဘဲနဲ့ နောင်အချိန်အရင်းအနှီးပြည့်စုံလုံလောက်လို့ရှိရင် စီးပွားရေး တွက်ခြေကိုက်နိုင်မယ့် အသင်းပိုင်စီးပွားရေးလုပ်ငန်းတွေကို ဆောင်ရွက်သွားနိုင်ဖို့ အစီအမံများချမှတ် ဆောင်ရွက်လျက်ရှိကြောင်း သိရှိရပါတယ်။ ယခုအခါမှာ မြို့နယ်သမဝါယမအသင်းစုဟာ အသင်း စည်းကမ်းချက်တွေနှင့်အညီ အရပ်ရပ်ဆိုင်ရာ အစည်းအဝေးက အတည်ပြုလက်ခံထားတဲ့လုပ်ငန်း တွေကို လုပ်ကိုင်ဆောင်ရွက်လျက်ရှိပါတယ်။ ။ သမဝါယမအသင်းဥပဒေ အခန်း(၆) ပုဒ်မ ၁၈ ပုဒ်မခွဲ(င)အရ ပုဂ္ဂလိကများနှင့် အကျိုးတူ ပေါင်းစပ်ဆောင်ရွက်ပိုင်ခွင့်ရှိခြင်း၊ သမဝါယမအသင်း နည်းဥပဒေ အခန်း(၉) အပိုဒ် ၅၉ အရ သမဝါယမအသင်းဟာ စီးပွားရေးလုပ်ငန်းတွေကို လုပ်ကိုင်ဆောင်ရွက်ရာမှာ လုပ်ငန်းရဲ့ သဘာဝနှင့် ပမာဏအလိုက်အရပ်ရပ်ဆိုင်ရာ အစည်းအဝေးက အတည်ပြု လက်ခံထားတဲ့လုပ်ငန်းများကို လုပ်ကိုင် နိုင်တယ်လို့ ဖော်ပြထားပါတယ်။ ယခု လက်ရှိသမဝါယမအသင်းစုက အသုံးပြု လျက်ရှိတဲ့နေရာဟာ (၂)ထပ်အဆောက်အဦဖြစ်ပြီး အပေါ်ထပ်မှာ မြို့နယ်သမဝါယအသင်းစု ရုံးခန်းအဖြစ်လည်းကောင်း၊ ဘေးအစွန်ဆုံးတစ်ခန်းကို အစိုးရဝန်ထမ်းပေါင်းစုံ ငွေစုငွေချေးသမဝါယမအသင်းမှလည်းကောင်း၊ အောက်ရှိ အခန်း(၄)ခန်းကို လူပုဂ္ဂိုလ်သုံးဦးကို ငှားရမ်း၍လည်းကောင်း၊ အနောက်မှာ အဖီဆွဲပြီး မြို့နယ်အသင်းစု ပစ္စည်းသိုလှောင်ရုံအဖြစ်လည်းကောင်း အသုံးပြုလျက်ရှိပါတယ်။ အသင်းစုပိုင်မြေနေရာမှာ ဆိုင်ခန်းတစ်ခန်းဟာ အသင်းစုက လယ်ယာသုံးစက်ကိရိယာပစ္စည်း အရောင်းဆိုင်ဖွင့်လှစ်ထားပါတယ်။ ကျန်အသင်းပိုင်အခန်း ၅ ခန်းမှာ လူပုဂ္ဂိုလ် ငါးဦးအား လည်းကောင်း၊ မြေနေရာအလွတ် ငါးနေရာမှာ ငှားရမ်းသူအစီအစဉ်နဲ့ အဆောက်အဦဆောက်လုပ် စေပြီး လူပုဂ္ဂိုလ်ငါးဦးအားလည်းကောင်း၊ ၁-၄-၂၀၁၈ ရက်နေ့ကနေပြီး ၃၁-၃-၂၀၁၉ ရက်ထိ စာချုပ် ချုပ်ဆို ငှားရမ်းထားပါတယ်။ ။ ဥက္ကဌကြီးခင်ဗျား။ သမဝါယမအသင်းနည်းဥပဒေအပိုဒ် ၇၀ နည်းဥပဒေခွဲ(က)မှာ အရပ်ရပ် ဆိုင်ရာအစည်းအဝေးဟာ သမဝါယမအသင်းရဲ့ အမြင့်ဆုံးအာဏာပိုင်အဖွဲ့အစည်းဖြစ်ပြီး သမဝါယမ အသင်းရဲ့ ကိစ္စအဝဝကို အပြီးသတ်ဆုံးဖြတ်နိုင်ခွင့်ရှိတယ်ဟု ပြဋ္ဌာန်းထားပါတယ်။ သို့ဖြစ်တဲ့အတွက် မြို့နယ်အသင်းစုမှပိုင်ဆိုင်တဲ့ မြေနှင့်အဆောက်အဦတွေပေါ်မှာ အသင်းကအသုံးပြုခြင်း၊ ငှားရမ်းခြင်း လုပ်ငန်းများဆောင်ရွက်ရာမှာ အသင်းဥပဒေနှင့်အညီ အရပ်ရပ်ဆိုင်ရာအစည်းအဝေးကို တက်ရောက်တဲ့ အမှုဆောင်၊ အသင်းသား၊ အသင်းဝင်တွေရဲ့ သဘောတူဆုံးဖြတ် အတည်ပြုချက်များဖြင့်သာ ဆောင်ရွက်လျက်ရှိပါတယ်။ အဆိုပါမြို့နယ်အသင်းစုရဲ့ အခန်းနှင့် မြေနေရာငှားရမ်းခငွေမှာ တစ်လ ငွေကျပ် ၂၆၁၀၀၀ နဲ့ တစ်နှစ်ကို ငွေကျပ် ၃၁၃၂၀၀၀ ရရှိပါတယ်။ ငှားရမ်းခရငွေတွေကို မြို့နယ်အသင်းစုရဲ့ ပင်မ (အသင်းရုံး)လုပ်ငန်းငွေစာရင်းမှာ ဝင်ငွေအဖြစ် လစဉ်စာရင်းသွင်းပြီး မြို့နယ်အသင်းစုရဲ့ လုပ်ငန်း တွေမှာ ရင်းနှီးငွေအဖြစ် လုပ်ကိုင်ဆောင်ရွက်လျက်ရှိကြောင်း သိရှိရပါတယ်။ မကွေးတိုင်းဒေသကြီး သမဝါယမဦးစီးဌာနအနေနဲ့လည်း သမဝါယမအသင်းပိုင်မြေ၊ အဆောက်အဦတွေကို ပုဂ္ဂလိကလုပ်ငန်းရှင်များနဲ့ အကျိုးတူငှားရမ်းခြင်း၊ လူနေထိုင်ဖို့အခန်းများ ငှားရမ်းခြင်းတို့ကို ဆောင်ရွက်ရာမှာ သမဝါယမရဲ့ ပုံရိပ် ကျဆင်းစေခြင်းမျိုးကနေရှောင်ကျဉ်နိုင်စေဖို့ သမဝါယမဥပဓိရုပ်ကောင်းမွန်စေဖို့ ငှားရမ်းတဲ့အခန်းတွေမှာ ဥပဒေနှင့်မလွတ်ကင်းတဲ့ ကုန်ပစ္စည်း များရောင်းချခြင်းမပြုဖို့ အရက်သေစာရောင်းချတဲ့လုပ်ငန်းရှင်တွေကို လုံးဝငှားရမ်းခြင်းမပြုဖို့နဲ့ ရောင်းချမှုမရှိစေရေး မြို့နယ်သမဝါယမဦးစီးဌာနမှ ကြီးကြပ်ဆောင်ရွက်ဖို့ ညွှန်ကြားထားပြီးလည်း ဖြစ်ပါတယ်။ ကံမမြို့နယ် သမဝါယမဦးစီးဌာနမှလည်း ဥပဒေနှင့်မကိုက်ညီတဲ့ ခွင့်မပြုတဲ့ပစ္စည်းများ ရောင်းချခြင်းမပြုဖို့နဲ့ အရက်သေစာများ ရောင်းချခြင်းမပြုဖို့ ၂၀-၅-၂၀၁၈ ရက်နေ့မှာ ငှားရမ်းသူတွေ ထံက ကတိခံဝန်ချုပ်များလည်း ရယူဆောင်ရွက်ထားပြီးဖြစ်ပါတယ်။ သို့ဖြစ်တဲ့အတွက် ကံမမြို့နယ် သမဝါယမအသင်းစုလီမိတက်အနေနဲ့ China Exim Bank ချေးငွေကို ဥပဒေ၊ နည်းဥပဒေ၊ ညွှန်ကြားချက်နှင့်အညီ ခြောက်လတစ်ကြိမ် ထုတ်ချေးဆောင်ရွက်ပေးလျက်ရှိပါတယ်။ အသင်းစုပိုင်မြေ နှင့် အဆောက်အဦများငှားရမ်းမှုမှာ သမဝါယမအသင်းဥပဒေ၊ နည်းဥပဒေ၊ ညွှန်ကြားချက်များနှင့် ကိုက်ညီမှုမရှိတဲ့ လုပ်ဆောင်မှုများမတွေ့ရှိရပါကြောင်းနှင့် အကယ်၍ ဥပဒေနှင့်မညီဘဲ ဆောင်ရွက် လုပ်ကိုင်နေခြင်းပေါ်ပေါက်တွေ့ရှိမယ်ဆိုလို့ရှိရင်တော့ တည်ဆဲသမဝါယမဥပဒေ၊ နည်းဥပဒေများနှင့် အညီ အရေးယူဆောင်ရွက်သွားမှာဖြစ်ပါကြောင်း လွှတ်တော်ကိုယ်စားလှယ်တော်ကြီးရဲ့မေးခွန်းအပေါ် ပြန်လည်ရှင်းလင်းဖြေကြားအပ်ပါတယ်။ </speech>
<speech><mp id='257'>ဦးစိန်ဟန်(ကံမမဲဆန္ဒနယ်)</mp> ဆက်စပ်မေးခွန်းလေးမေးခွန်းပြု ပါခင်ဗျား။ ခုနက ဒုတိယဝန်ကြီးဖြေသွားပါတယ်။ ကျောင်းနဲ့ အလဲအလှယ်လုပ်ထားတယ်လို့ဆိုတာ ကျွန်တော် နည်းနည်းလေးရှင်းပြပါ့မယ်။ အဲဒီတော့ ကံမမြို့နယ် သမဝါယအသင်းကို တည်ထောင်တာ ၁၉၇၀ ခုနှစ်ပါ။ ကျွန်တော်တို့ လက်ရှိမြို့မကျောင်းကို တည်ထောင်ဆောက်ထားတဲ့နေရာသည် ကျွန်တော် ငါးတန်းပညာသင်တဲ့အချိန်မှာ ၁၉၆၅ ခုနှစ်၊ ၁၉၆၆ ခုနှစ်မှာ အဲဒီကျောင်းလေးကို ကျောင်းသားမကာ လို့ ရွှေ့ပြီးဆောက်ထားတဲ့နေရာကို သမဝါယမအသင်းက ၁၉၇၀ ခုနှစ်မှ ပေါ်လာပါတယ်။ အဲဒီမြို့မ ကျောင်းဆိုတာသည် သမဝါယအသင်းပိုင် လုံးဝမဟုတ်ပါဘူး။ ပညာရေးဌာနပိုင်ဖြစ်ပါတယ်။ အခုလည်း ကျွန်တော်တို့ ပုံစံ(၁၀၅) (၁၀၆) အကုန်လုံး ပိုင်ပြီးသားဖြစ်ပါတယ်။ အဲဒီတော့ ကျွန်တော် ဆက်ပြီးတော့ ပြောချင်တာက ခုနက ပြောတဲ့ ဥပဒေနှင့်မညီညွတ်တဲ့ လုပ်ငန်းတွေမလုပ်ဘူးလို့ ဖြေသွား ပါတယ်။ ကျွန်တော်နာမည်နဲ့ပြောရင် ပုဂ္ဂိုလ်ရေးတိုက်ခိုက်တယ်ဖြစ်မှာစိုးလို့ အဲဒီတော့ ကျွန်တော်ကို ဒီမေးခွန်းတင်လိုက်တဲ့အခါမှာ ကျလာတော့ ဘာပြောလဲဆိုတော့ ဆိုင်ရှင်တစ်ယောက်က ကျွန်တော် ကိုယ်တိုင် တစ်နှစ်ကို ၁၀ သိန်းဝန်းကျင်လောက် အခွန်ဆောင်ပြီးတော့ ရောင်းနေပါတယ်။ ရောင်းနေတဲ့ ပစ္စည်းက မလွတ်တဲ့ပစ္စည်းတွေပါ ကျွန်တော်ဒီလောက်ပဲပြောပါရစေ။ အဲဒီတော့ ကျွန်တော့်ကိုတော့ ဓာတ်ပုံရိုက်ပြီးတော့ ယူမသွားပါနဲ့တဲ့ ကျွန်တော်လက်ညှိုးထိုးပြရင် ပုဂ္ဂိုလ်ရေး တိုက်ခိုက်သလို ဖြစ်မှာစိုးလို့ အဲဒါတွေရောင်းချနေတာသည် ဥပဒေနှင့်ညီပါသလား။ နောက်တစ်ခုက သမဝါယမအသင်းရဲ့ အာဏာပိုင်အမြင့်ဆုံးသည် အရပ်ရပ်ဆိုင်ရာအစည်းအဝေးလို့ ပြောပါတယ်။ အဲဒီလိုဆိုရင် ပုဂ္ဂလိကပိုင်တို့၊ အစိုးရပိုင်တို့ အဆောက်အဦတွေကို အဲဒီအာဏာပိုင်အမြင့်ဆုံးဆိုတဲ့ အရပ်ရပ်ဆိုင်ရာအစည်းအဝေးက ဆုံးဖြတ်ပိုင်ခွင့်ရှိပါသလား။ မရှိဘူးဆိုရင် ခုနက ပြောတဲ့ ဥပဒေနှင့် မညီဘူး။ စားသောက်ဆိုင်တွေရောင်းနေတာ မညီဘူးရှိပါရက်သားနဲ့ ဥပဒေနှင့်မညီဘူးဆိုရင် ဘယ်လို အရေးယူမလဲလို့ ကျွန်တော်မေးလိုပါတယ်။ ကျေးဇူးတင်ပါတယ်။</speech>
<speech type='speaker'> ဝန်ကြီးဌာနအနေနဲ့ ဖြေကြားနိုင်က ဖြေကြားပေးပါ။</speech>
<speech><agency id='11'>ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>လွှတ်တော်ကိုယ်စားလှယ်ကြီးရဲ့ ဆက်စပ်မေးခွန်းမှာ အပိုင်းနှစ်ပိုင်းပါရှိတယ်ဆိုတာ သုံးသပ်သိရှိ ရပါတယ်။ တစ်ပိုင်းကတော့ သမဝါယမအသင်းစုရဲ့ ဥပဒေလုပ်ထုံးလုပ်နည်းနှင့်အညီ ဆောင်ရွက်တဲ့ အပိုင်းရယ်၊ သက်ဆိုင်ရာဝန်ကြီးဌာနကနေပြီးတော့ ခန့်ခွဲဆောင်ရွက်တဲ့ ငှားရမ်းခြင်းဆိုင်ရာလုပ်ငန်းရယ် နှစ်ရပ်ရှိတာတွေ့ပါတယ်။ သမဝါယမအသင်းကတော့ သူ့မှာရှိတဲ့ ဥပဒေ၊ နည်းဥပဒေနှင့်အညီ အရပ်ရပ်ဆိုင်ရာအစည်းအဝေးနှင့်ခေါ်ယူပြီးတော့ အသင်းရဲ့ အမြင့်ဆုံးအာဏာပိုင် အဖွဲ့အစည်းကနေ ပြီးတော့ အသင်းရဲ့ ကိစ္စအဝဝကို အပြီးသတ်ဆုံးဖြတ်နိုင်ခွင့်ရှိတဲ့အလျောက် ယင်းပေါ်မှာအခြေတည် ပြီးတော့ ဒါဆုံးဖြတ်ဆောင်ရွက်ခြင်းဖြစ်ပါတယ်။ ဒါကြောင့်မို့လို့ ဒီမြေနေရာနှင့်ပတ်သက်ပြီးတော့ ပိုင်ဆိုင်မှုကလည်းပဲ မိမိတို့လေ့လာတွေ့ရှိချက်အရ ပညာရေးဝန်ကြီးဌာနက ကိုယ်စားလှယ်တွေ၊ သမဝါယမဝန်ကြီးဌာနမှ ကိုယ်စားလှယ်တွေပါဝင်တဲ့ ပူးပေါင်းစစ်ဆေးရေးအဖွဲ့ရဲ့ အကြံပြုချက်အရ ပြီးခဲ့တဲ့အစိုးရကာလအတွင်းမှာ ဒီတရားဥပဒေနှင့်အညီ နှစ်ဘက်အငြင်းပွားမှုကို အဆုံးအဖြတ်ပေးဖို့ အတွက်ကိုလည်းပဲ ဒါဆောင်ရွက်လျက်ရှိကြောင်း ဆက်စပ်မေးခွန်းနှင့်စပ်လျဉ်းပြီးတော့ ပြန်လည် ရှင်းလင်းဖြေကြားအပ်ပါတယ်။</speech>
</Q-A>
<Q-A>
<title>
မိုးနဲမြို့နယ်အတွင်းရှိ နမ့်တွန်ချောင်း၊ နမ့်စလိုင်ချောင်း၊ နောင်အွန်ချောင်း၊ နောင်ကျော့အင်းနှင့် လွိုင်စယ်အင်းများအား အချိန်မီချဲ့ထွင်တူးဖော်ရှင်းလင်းခြင်းလုပ်ငန်းများကို ဆောင်ရွက်ပေးရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း
</title>
<speech type='speaker'>
မိုးနဲမဲဆန္ဒနယ်မှ ဦးစိုင်းစန်သိန်း မေးမြန်းဖို့ ဖြစ်ပါတယ်။
</speech>
<speech><mp id='397'>ဦးစိုင်းစန်သိန်း(မိုးနဲမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌ ကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုအဆင့်အဖွဲ့အစည်းဝင်များ ဧည့်သည်တော်များအားလုံး ကိုယ်စိတ်နှစ်ဖြာရွှင်လန်းချမ်းမြေ့ပါစေကြောင်း ဦးစွာပဏာမနှုတ်ခွန်း ဆက်သအပ်ပါတယ်။ ကျွန်တော်ကတော့ ရှမ်းပြည်နယ်၊ မိုးနဲမဲဆန္ဒနယ်က ပြည်သူ့လွှတ်တော်ကိုယ်စား လှယ် ဦးစိုင်းစန်သိန်း ဖြစ်ပါတယ်။ ဥက္ကဋ္ဌကြီးခင်ဗျား။ ရှမ်းပြည်နယ်၊ လင်းခေးခရိုင်၊ မိုးနဲမြို့နယ် ဖိုင်လုံဆည်ဟာ နိုင်ငံတော်က ဆောက်လုပ်ထားတဲ့ ကွန်ကရစ်ဆည်၊ ရေလွှဲဆည်အမျိုးအစားဖြစ်ပါ တယ်။ ရေဝင်ဆံ့မှု ကုဗပေ ၃၀၀၀ ဖြစ်ပြီး အကျိုးပြုဧကပေါင်း ၄၃၃၀ ဖြစ်ကြောင်း သိရှိရပါတယ်။ အဆိုပါဖိုင်လုံဆည် ရေသောက်ဧရိယာအတွင်း ဖြတ်သန်းစီးဆင်းနေတဲ့ အဓိကချောင်းသုံးချောင်းရှိပါ တယ်။ အဲဒီချောင်းတွေကတော့ နမ့်တွန်ချောင်း၊ နမ့်စလိုင်ချောင်းနှင့် နောင်အွန်ချောင်းများဖြစ်ပြီး နှစ်ကာလကြာမြင့်လာတာနှင့်အမျှ အကြောင်းအမျိုးမျိုးကြောင့် တိမ်ကောကျဉ်းမြောင်းလာပါတယ်။ ဒါ့အပြင် စီးဝင်လာတဲ့ရေများကို ယာယီသိုလှောင်ပေးနိုင်တဲ့ နောင်ကျော့အင်းနှင့် လွိုင်စယ်အင်းတို့မှာ လည်း ရေနေဧရိယာများ တိမ်ကောကျဉ်းမြောင်းလာလျက်ရှိပါတယ်။ အဓိကချောင်းသုံးချောင်းနှင့် အင်းနှစ်အင်း တိမ်ကောကျဉ်းမြောင်းလာတဲ့အတွက် နှစ်စဉ်ချောင်းဝန်းကျင်ရှိ မြေနိမ့်ဧရိယာများမှာ စိုက်ပျိုးထားတဲ့ လယ်မြေများ ရေကြီးနစ်မြုပ်မှုများ ပျက်စီးဆုံးရှုံးမှုများ ဖြစ်ပေါ်လျက်ရှိပါတယ်။ ဒါကြောင့် မေးမြန်းလိုသည်မှာ အင်းများပြန်လည်တူးဖော်ခြင်း၊ ရေကာတာပေါက်များ အမြင့်ပြုလုပ် ပေးခြင်း၊ ချောင်းတစ်လျှောက်ရေကန်ပေါက်များ မြှင့်တင်ပေးခြင်း၊ ချောင်းများအား ချောင်းချဲ့ထွင် တူးဖော်ခြင်းနှင့် ချောင်းတွင်းရှိ သစ်ပင်ချုံနွယ်များအားလုံး ရှင်းလင်းခြင်းတို့ကို အချိန်မီဆောင်ရွက် ပေးရန်အစီအစဉ်ရှိ/မရှိ ပြည်သူ့လွှတ်တော်ဥက္ကဋ္ဌကြီးမှတစ်ဆင့် ပြည်သူလူထုကိုယ်စား လေးစားစွာ မေးမြန်းအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type='speaker'>
စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက ဖြေကြားရန် ဖြစ်ပါတယ်။
</speech>
<speech><agency id='11'>ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ရှမ်းပြည်နယ်(တောင်ပိုင်း)၊ မိုးနဲမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးစိုင်းစန်သိန်းရဲ့ ရှမ်းပြည်နယ်၊ လင်းခေးခရိုင်၊ မိုးနဲမြို့နယ်အတွင်းမှာရှိတဲ့ နမ့်တွန်ချောင်း၊ နမ့်စလိုင်ချောင်း၊ နောင်အွန်ချောင်း ချောင်းသုံးချောင်း၊ နောင်ကျော့အင်းနှင့် လွိုင်စယ်အင်းများ အချိန်မီချဲ့ထွင်တူးဖော် ရှင်းလင်းခြင်းလုပ်ငန်းတွေကို ဆောင်ရွက်ပေးနိုင်ခြင်းရှိ/မရှိ အစီအစဉ်နှင့်စပ်လျဉ်းတဲ့မေးခွန်းအပေါ် မှာ ဆက်လက်ဖြေကြားပေးပါ့မယ်။ ဥက္ကဌကြီးခင်ဗျား။ ရှမ်းပြည်နယ်(တောင်ပိုင်း)၊ လင်းခေးခရိုင်၊ မိုးနဲမြို့နယ်၊ ဖိုင်လုံ ဆည်ရေသောက်ဧရိယာအတွင်း ဖြတ်သန်းစီးဆင်းနေတဲ့ နမ့်တွန်ချောင်း၊ နမ့်စလိုင်ချောင်း၊ နောင်အွန်ချောင်းများဟာ သဲနုန်းများပို့ချတိမ်ကောလျက်ရှိတဲ့အပြင် အဆိုပါချောင်းတွေမှ စီးဝင်တဲ့ရေ တွေကို သိုလှောင်ထိန်းသိမ်းနိုင်တဲ့ နောင်ကျော့အင်းနှင့် လွိုင်စယ်အင်းတို့ဟာလည်း တာပေါင်တွေ နိမ့်ကျခြင်း၊ ရေဝပ်ဧရိယာတိမ်ကောခြင်းတို့ဖြစ်ပေါ်လျက်ရှိတဲ့အတွက် ဖိုင်လုံဆည်ရေသောက်ဧရိယာ အတွင်းရှိမှာရှိတဲ့ လယ်ယာမြေများနှင့် မိုးနဲ-ဆိုက်ဖယ်ကားလမ်း ရေကြီးနစ်မြုပ်မှုများ ဖြစ်ပေါ်လျက်ရှိ ကြောင်း သိရပါတယ်။ သို့ဖြစ်တဲ့အတွက် လက်ရှိအခြေအနေမှာ အဆိုပါချောင်းသုံးချောင်းကို သဲနုန်းတူးဖော်ပေးဖို့နဲ့ အင်းနှစ်ခုကို ပြန်လည်တူးဖော်ပေးခြင်း၊ တာပေါင်အဆင့် ပြုပြင်ခြင်း လုပ်ငန်းများ ဆောင်ရွက်ပေးရန် လိုအပ်လျက်ရှိပါတယ်။ သဲနုန်းတူးဖော်ရမယ့်ချောင်းသုံးချောင်း အနက် နမ့်တွန်ချောင်းသဲနုန်းတူးဖော်ခြင်းလုပ်ငန်းကို ၂၀၁၈ ခုနှစ် ဧပြီ-စက်တင်ဘာဘဏ္ဍာရေးနှစ် ရှမ်းပြည်နယ်အစိုးရရန်ပုံငွေကျပ် ၇၅ သန်းနဲ့ စတင်ဆောင်ရွက်လျက်ရှိပါတယ်။ ဆောင်ရွက်ရန် ကျန်ရှိတဲ့ချောင်းနှစ်ခုနှင့် အင်းနှစ်ခု တူးဖော်ခြင်းလုပ်ငန်းတွေအတွက်ကိုတော့ လိုအပ်တဲ့ စူးစမ်းတိုင်းတာမှုလုပ်ငန်းများ ဆောင်ရွက်ပြီးတော့ ခန့်မှန်းကုန်ကျငွေများလည်း တွက်ချက်ဆောင်ရွက် သွားမှာဖြစ်ပါတယ်။ သို့ဖြစ်တဲ့အတွက် နမ့်စလိုင်ချောင်းတူးဖော်ခြင်းနှင့် နောင်ကျော့အင်း၊ လွိုင်စယ်အင်းတူးဖော် ခြင်းလုပ်ငန်းများ ဆောင်ရွက်နိုင်ဖို့အတွက် လိုအပ်ရန်ပုံငွေကို ရှမ်းပြည်နယ်အစိုးရအဖွဲ့အနေနဲ့ ၂၀၁၈-၂၀၁၉ အောက်တိုဘာ-စက်တင်ဘာဘဏ္ဍာရေးနှစ် ပြည်နယ်အစိုးရအဖွဲ့ ရန်ပုံငွေမှာ လည်းကောင်း၊ နောင်အွန်ချောင်းတူးဖော်ခြင်းလုပ်ငန်းအတွက် လိုအပ်ရန်ပုံငွေကို ၂၀၁၉-၂၀၂၀ ဘဏ္ဍာရေးနှစ် ပြည်နယ်အစိုးရရန်ပုံငွေတွင်လည်းကောင်း ထည့်သွင်းလျာထားပြီး ရန်ပုံငွေခွဲဝေရရှိမှု အပေါ်မူတည်ပြီး ဆည်မြောင်းနှင့် ရေအသုံးချမှုစီမံခန့်ခွဲရေးဦးစီးဌာနမှ လုပ်ငန်းများအကောင် အထည်ဖော် ဆောင်ရွက်ပေးသွားမည်ဖြစ်ပါကြောင်း ရှမ်းပြည်နယ်အစိုးရအဖွဲ့ရဲ့ ဖြေကြားချက်နှင့် အတူ ပေါင်းစပ်ရှင်းလင်းဖြေကြားအပ်ပါတယ်။ ကျေးဇူးတင်ပါတယ်။</speech>
</Q-A>
<Q-A>
<title>
စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနမှ ဌာနများရဲ့ တည်ဆောက်မှုလုပ်ငန်းများအတွက် မည်သည့်လမ်းညွှန်မှုဖြင့် တင်ဒါခေါ်ယူဆောင်ရွက်နေပြီး တိုင်းဒေသကြီးနှင့် ပြည်နယ်အလိုက် လမ်းညွှန်မှုများ ခွဲခြားထားခြင်းရှိ/မရှိ၊ တင်ဒါခေါ်ယူအောင်မြင်ပြီးသော လုပ်ငန်းသုံးပစ္စည်းများကို လုပ်ငန်းခွင်အရောက်ပို့ဆောင်ရာတွင် မည်သူကစိစစ်လက်ခံဆောင်ရွက်နေသည်ကို သိလိုခြင်းနှင့် စပ်လျဉ်းသည့်မေးခွန်း
</title>
<speech type='speaker'>
နမ္မတူမဲဆန္ဒနယ်မှ ဒေါ်နန်းခမ်းအေး မေးမြန်းဖို့ဖြစ်ပါတယ်။
</speech>
<speech><mp id='386'>ဒေါ်နန်းခမ်းအေး(နမ္မတူမဲဆန္ဒနယ်)</mp> မင်္ဂလာပါ။ ရှမ်းပြည်နယ်၊ နမ္မတူမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်နန်းခမ်းအေး ဖြစ်ပါတယ်။ Power Point သုံးခွင့်ပြုပါရှင်။ ဥက္ကဌကြီးရှင်။ နောက်ကြောင်းပြန်လည်ပြောဆိုခြင်းမျိုးမဟုတ်ဘဲ ဒုတိယအကြိမ် ပြည်သူ့လွှတ်တော် သတ္တမပုံမှန်အစည်းအဝေးမှာ ကျွန်မတင်သွင်းခဲ့တဲ့ တည်ဆောက်ရေးလုပ်ငန်းနဲ့ပတ်သက်တဲ့ တင်ဒါ အဆိုကို အနည်းငယ်ညွှန်းခွင့်ပြုပါ။ အဲဒီအဆိုမှာ ပြည်ထောင်စုတိုင်းဒေသကြီးနဲ့ ပြည်နယ်အစိုးရအဖွဲ့ အစည်းတွေအနေနဲ့ တင်ဒါတွေကိုခေါ်ယူဆောင်ရွက်ရာတွင်ဆိုတဲ့စကားရပ်ဟာ ဒီနိုင်ငံအတွင်းရှိ အစိုးရ ဌာနအဖွဲ့အစည်းများအားလုံးကို ဆိုလိုခြင်းဖြစ်ပါတယ်။ အဲဒီအဆိုကိုပါဝင်ဆွေးနွေးတဲ့ သူတွေဟာ ဆောက်လုပ်ရေးဝန်ကြီးဌာနရဲ့ တည်ဆောက်မှုလုပ်ငန်းများကိုပဲ အများဆုံးတွန်းအားပေး ထိန်းကျောင်းခဲ့ သလို ဆောက်လုပ်ရေးဝန်ကြီးဌာနတစ်ခုတည်းကသာ လာရောက်ဖြေဆိုထားတာ ကိုလည်း တွေ့ကြရမှာ ဖြစ်ပါတယ်။ ၂၀၁၈ ခုနှစ်၊ Mini Budget မှာ နိုင်ငံတော်သမ္မတရဲ့ တည်ဆောက်မှုနဲ့ပတ်သက်တဲ့ တင်ဒါလုပ်ငန်းလမ်းညွှန်ချက်(၁/၂၀၁၁)ကိုလည်း ဆောက်လုပ်ရေး ဝန်ကြီးဌာနတစ်ခုတည်းကသာ လိုက်နာဖို့ကြိုးစားနေတာကိုလည်း တွေ့ရမှာဖြစ်ပါတယ်။ ပြထားတဲ့အတွက်ပစ္စည်းတွေကို မင်းမရှိပါဘူး။ ရှမ်းခေါက် ရယ်မြို့ ကို အဆိုတင်သွင်းစဉ်ကတည်းက ကျွန်မရဲ့ အဆိုကို အားလုံးနားလည်လက်ခံခဲ့မယ်ဆိုရင် အခု မေးခွန်းကိုတောင် မေးစရာလိုမှာမဟုတ်ပါဘူး။ ဒါ့ကြောင့် ဦးနှောက်ကိုအကျဉ်းချထားခြင်းဟာ တိုးတက်မှုကိုနှောင့်နှေးစေပါတယ်။ ဒီမေးခွန်းဟာ ဘယ်လိုအကြောင်းပြချက်မှ တင်ပြဖို့မလိုဘဲ အလွယ်တကူဖြေပေးနိုင်တဲ့ ရိုးရှင်းလှတဲ့မေးခွန်းဖြစ်ပါတယ်။ ဒါပေမဲ့ စိုက်ပျိုးရေးကိုအဓိကအားထား ရတဲ့ နိုင်ငံအနေနဲ့ မှန်ကန်စွာရပ်တည်နိုင်ဖို့အတွက် အနည်းငယ်တင်ပြလိုပါတယ်။ ဆည်မြောင်း ဝန်ကြီးဌာနရဲ့ တင်ဒါခေါ်ယူမှုကြော်ငြာဖြစ်ပါတယ်။ လုပ်ငန်းပြတ်ခေါ်ယူထားတာရှိသလို တချို့က ပစ္စည်းကိုပဲ တင်ဒါခေါ်ထားတာတွေ့ရမှာပါ။ လုပ်ငန်းတန်ဖိုးအလိုက် တင်ဒါခေါ်တဲ့ရက်နဲ့ ဖွင့်ရမယ့် ရက်က လမ်းညွှန်ချက်နဲ့ လွဲနေတာကို တွေ့ရပါတယ်။ တချို့နေရာမှာ တည်ဆောက်မှုလုပ်ငန်းနှင့် ပတ်သက်ပြီး သဲတွေ၊ ကျောက်တွေကို လုံးဝတင်ဒါခေါ်ထားခြင်းမရှိပါဘူး။ ရှမ်းပြည်နယ်မှာ ဒီဇယ်ဆီ၊ ဘိလပ်မြေ၊ သံချောင်း၊ ပိုက်နဲ့ပိုက်ဆက်ပစ္စည်းတွေကိုပဲ တင်ဒါခေါ်ဆိုထားပါတယ်။ အဲဒါအပြင် Power Point မှာ ပြထားတဲ့အတိုင်း ပုံ(၁)မှာ ရှမ်းပြည်မှာရှိနေတဲ့ ဆည်တည်ဆောက်မှုမှာ မိုင်းရယ်မြို့ကို တင်ဒါခေါ်ဆိုထားခြင်း မရှိပါဘူး။ ဒါပေမဲ့ တင်ဒါဖွင့်တဲ့ရက်၊ ဝန်ကြီးရောက်လာတဲ့ အချိန်မှပဲ အဲဒီမိုင်းရယ်မြို့ ကို တင်ဒါပြန်ထည့်ပြီးတော့ ခေါ်ဆိုထားပါတယ်။ မိုင်းရယ်အတွက် ဘိလပ်မြေ ၆၀၄ တန်ကို တင်ဒါခေါ်ထားသလိုပဲ စာချုပ်ချုပ်တဲ့အခါမှာ တန် ၁၀၀၀ ထည့်ပြီးချုပ်ဆို ထားပါတယ်။ အဲဒီစာချုပ်မှာ လုပ်ငန်းလိုအပ်ချက်အရ ဘိလပ်မြေအရေအတွက်အတိုးအလျှော့ ပြုလုပ်ခြင်းကို ပေးသွင်းသူမှလက်ခံရပါမယ်ဆိုပြီး ပါရှိထားပါတယ်။ ဒါပေမဲ့ ၃၉၆ တန်ကိုတိုးပြီးတော့ ပေးသွင်းစေတယ်ဆိုတာ တကယ်အသုံးပြု တယ်၊ မပြု ဘူးဆိုတာထက် မြေပြင်ကွင်းဆင်းကြည့်ရှုမှု 323:$28:68:1 Drawing Estimate copo wapozasąjos qogose goscosmosqe: တင်သွင်း ဘတ်ဂျက်တောင်းဆိုတယ်ဆိုတာကို သက်သေပြနေတဲ့ပုံစံဖြစ်ပါတယ်။ တင်ဒါအောင်မြင် ထားတဲ့ ဘိလပ်မြေအမျိုးအစားအတိုင်းလည်း ပစ္စည်းတွေကိုတင်သွင်းခြင်းမရှိဘဲနဲ့ အမျိုးအစား ပြောင်းလဲပြီး ပေးသွင်းတာကိုတွေ့ရှိရတဲ့အပြင် လုပ်ထုံးလုပ်နည်းအရ စီမံကိန်းလုပ်ငန်းတွေကို စိစစ်ပြီးမှအကောင်အထည်ဖော်ဆောင်ရွက်ရမှာဖြစ်သော်လည်းပဲ လွှတ်တော်တွေမှာတောင်မှ အတည် မပြုခင်မှာ မြေပြင်မှာဆောင်ရွက်တဲ့လုပ်ငန်းတွေကို ဆောင်ရွက်နေတာကိုလည်း တွေ့ရှိရပါတယ်။ မြို့ရွာတွေနဲ့အလှမ်းဝေးတဲ့ ရေအရင်းအမြစ်ရှိရာဒေသတွေမှာ ဆည်မြောင်းတွေကို ဌာနမှသာ တာဝန်ယူဆောက်လုပ်နေခြင်းဟာ ပစ္စည်းတင်သွင်းသူနဲ့ဌာနအကြား မဆုံးနိုင်တဲ့သံသယဆိုးတွေကို ဖြစ်ပေါ်စေပါတယ်။ အဲဒါကြောင့် လုပ်ငန်းခွင်အရောက် ပို့ဆောင်တဲ့ပစ္စည်းတွေကို စိစစ်လက်ခံမယ့်သူ မရှိမဖြစ်လိုအပ်နေပါတယ်။ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနရဲ့ တည်ဆောက်မှု လုပ်ငန်းအတွက် တင်ဒါခေါ်ဆိုမှုဟာ တခြားသောဌာနတွေနဲ့မတူဘဲနဲ့ အင်မတန်ဆန်းပြားလှတဲ့ အတွက် ကျွန်မမေးမယ့်မေးခွန်းကတော့ (က)စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနမှ ဌာနနဲ့သက်ဆိုင်တဲ့ တည်ဆောက်မှုလုပ်ငန်းအတွက် မည်သည့်လမ်းညွှန်မှုဖြင့် တင်ဒါခေါ်ယူ ဆောင်ရွက်နေခြင်း၊ (ခ)တိုင်းဒေသကြီးနှင့် ပြည်နယ်အလိုက် လမ်းညွှန်မှုများ ခွဲခြားထားခြင်းရှိ/မရှိ၊ (ဂ)တည်ဆောက်မှုလုပ်ငန်းရဲ့ မည်သည့်လုပ်ငန်းသုံးပစ္စည်းများကို တင်ဒါခေါ်ယူခြင်း၊ (ဃ)တင်ဒါ ခေါ်ယူအောင်မြင်ပြီးတဲ့ လုပ်ငန်းသုံးပစ္စည်းတွေကို လုပ်ငန်းခွင်အရောက်ပို့ဆောင်ရာတွင် မည်သူက စိစစ်လက်ခံဆောင်ရွက် နေသည်ကို သိရှိလိုပါကြောင်း မေးမြန်းအပ်ပါတယ်။</speech>
<speech type='speaker'>
စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက ဖြေကြားရန် ဖြစ်ပါတယ်။
</speech>
<speech><agency id='11'>ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ရှမ်းပြည်နယ်၊ နမ္မတူမဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါ်နန်းခမ်းအေးရဲ့ တင်ဒါနဲ့ စပ်လျဉ်းတဲ့မေးခွန်းအပေါ် ပြန်လည်ဖြေကြားပါမယ်။ မိမိတို့ဆီ မေးခွန်းရောက်လာတဲ့အချိန်ဟာ A4 စာမျက်နှာတစ်ဝက်သာရှိတဲ့ အချက်လေးချက်ပါမေးခွန်းဖြစ်တဲ့အလျောက် ယခု လွှတ်တော် ကိုယ်စားလှယ်ကြီး မေးမြန်းတဲ့ထဲမှာ ပါဝင် တဲ့အကြောင်းအချက်တွေကို ပြန်လည်စိစစ်နိုင်ဖို့ အတွက်ကို ဒီမေးခွန်းမှာဖော်ပြထားခြင်းမရှိတဲ့အလျောက် မေးမြန်းတဲ့ဒီအချက်လေးချက်အပေါ်မှာ မူတည်ပြီး ပြန်လည်ရှင်းလင်းဖြေကြားပါမယ်။ ဥက္ကဋ္ဌကြီးခင်ဗျား။ လွှတ်တော်ကိုယ်စားလှယ်ကြီး ပေးပို့တဲ့မေးခွန်းမှာ အချက်လေးချက်ကို မေးမြန်းထားမှုရှိကြောင်း တွေ့ရပါတယ်။ ပထမအချက်ကတော့ ဌာနနဲ့သက်ဆိုင်တဲ့ ဒီတည်ဆောက်မှု လုပ်ငန်းတွေအတွက် မည်သည့်လမ်းညွှန်မှုဖြင့် တင်ဒါခေါ်ယူဆောင်ရွက်နေခြင်း၊ ဒုတိယအချက်က တိုင်းဒေသကြီး/ပြည်နယ်အလိုက် လမ်းညွှန်မှုများ ခွဲခြားထားခြင်းရှိ/မရှိ၊ တတိယအချက်က တည်ဆောက်မှုလုပ်ငန်းရဲ့ မည်သည့်လုပ်ငန်းသုံးပစ္စည်းများကိုသာ တင်ဒါခေါ်ယူခြင်းနှင့် စတုတ္ထ အချက်က တင်ဒါခေါ်ယူအောင်မြင်ပြီးတဲ့ လုပ်ငန်းသုံးပစ္စည်းတွေကို လုပ်ငန်းခွင်အရောက်ပို့ဆောင်ရာ မှာ မည်သူကစိစစ်ဆောင်ရွက်နေတာကို သိရှိလိုကြောင်းဆိုတဲ့ အချက်လေးချက် မေးမြန်းထားခြင်း ဖြစ်ပါတယ်။ ပထမအချက်ဖြစ်တဲ့ ဌာနနဲ့သက်ဆိုင်တဲ့ တည်ဆောက်မှုလုပ်ငန်းတွေအတွက် မည်သည့် လမ်းညွှန်မှုဖြင့် တင်ဒါခေါ်ယူဆောင်ရွက်နေခြင်းဆိုတဲ့ မေးမြန်းချက်အပေါ် ပြန်လည်ဖြေကြားပါမယ်။ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာနအနေနဲ့ ပြည်ထောင်စုရန်ပုံငွေ၊ တိုင်းဒေသကြီး/ ပြည်နယ်အစိုးရရန်ပုံငွေတွေနဲ့ တင်ဒါခေါ်ယူဆောင်ရွက်ရမယ့်လုပ်ငန်းတွေမှာ အားလုံးသိတဲ့အတိုင်း ပြည်ထောင်စုသမ္မတမြန်မာနိုင်ငံတော်၊ နိုင်ငံတော်သမ္မတရုံးရဲ့ ၁၀-၄-၂၀၁၇ ရက်စွဲနဲ့ ထုတ်ပြန်ထားတဲ့ တင်ဒါလုပ်ထုံးလုပ်နည်း ညွှန်ကြားချက်(၁/၂၀၁၇)နဲ့အညီ ဆောက်လုပ်ရေးဝန်ကြီးဌာနရဲ့ ၆-၉-၂၀၁၆ ရက်နေ့မှာ ထုတ်ပြန်ထားတဲ့ကန်ထရိုက်စနစ်နဲ့ လုပ်ငန်းများဆောင်ရွက်ရာမှာ လိုက်နာကျင့်သုံးရမယ့် လုပ်ငန်းလမ်းညွှန်ချက်များနှင့် နိုင်ငံတကာအဖွဲ့အစည်းများက ထုတ်ပြန်ထားတဲ့ ဝယ်ယူရေးဆိုင်ရာ လမ်းညွှန်ချက်တွေအပေါ်မှာအခြေခံပြီး တင်ဒါစည်းကမ်းချက်များထားရှိမှုများနှင့်အညီ ဆောင်ရွက် လျက်ရှိကြောင်းတင်ပါအပ်ပါတယ်။ နိုင်ငံတော်သမ္မတရုံးရဲ့ ညွှန်ကြားချက်(၁/၂၀၁၇)အရ ကျပ်သန်း ၁၀၀ အထက် တည်ဆောက်ခြင်း၊ ပစ္စည်းဝယ်ယူခြင်းနှင့် ဝန်ဆောင်မှုရယူခြင်းအတွက် ဆောင်ရွက် ရမယ့်လုပ်ငန်းအမျိုးအစားကို အိတ်ဖွင့်တင်ဒါဖွင့်လှစ်ဖို့အတွက် သတ်မှတ်ရက်ထက် တစ်လကြို တင် ပြီးတော့ နိုင်ငံပိုင်သတင်းစာတွေမှာ အနည်းဆုံးနှစ်ကြိမ် တင်ဒါခေါ်ယူဆောင်ရွက်လျက်ရှိပါတယ်။ အလားတူ ဝန်ကြီးဌာန Website မှာလည်း အနည်းဆုံးတစ်လ ကြို တင်ကြော်ငြာဆောင်ရွက်လျက် ရှိပါတယ်။ ဒုတိယအချက်ဖြစ်တဲ့ တိုင်းဒေသကြီး/ ပြည်နယ်အလိုက် လမ်းညွှန်မှုများ ခွဲခြားထားခြင်းရှိ/မရှိ ဆိုတဲ့အချက်နှင့်ပတ်သက်ပြီး ဖြေကြားပါမယ်။ ပြည်ထောင်စုဘတ်ဂျက်နဲ့ ဆောင်ရွက်တဲ့ တိုင်းဒေသကြီး/ပြည်နယ်တွေအလိုက် တင်ဒါလုပ်ငန်းစဉ်တွေကို ဆောင်ရွက်ရာမှာလည်းပဲ နိုင်ငံတော် သမ္မတရုံးရဲ့ လုပ်ထုံးလုပ်နည်းညွှန်ကြားချက်အရ (၁/၂၀၁၇)နှင့်အညီ ပြည်နယ်/တိုင်းဒေသကြီး အစိုးရအဖွဲ့ရဲ့ စီမံခန့်ခွဲမှုနဲ့ဖွဲ့စည်းထားတဲ့ တင်ဒါကော်မတီ၊ ကြမ်းခင်းဈေးတွက်ချက်ရေးကော်မတီ၊ တင်ဒါလက်ခံရေးနှင့် စိစစ်ရေးကော်မတီ၊ အရည်အသွေးစိစစ်ရေးကော်မတီများ ဖွဲ့စည်းလုပ်ကိုင်မှုနဲ့ အတူ ဆောင်ရွက်ရမှုရှိပါတယ်။ လုပ်ငန်းများအလိုက် သတ်မှတ် စံချိန်စံညွှန်းတွေ အတည်ပြု တာ၊ တင်ဒါသွင်းမယ့်ကုမ္ပဏီများနဲ့ မီဒီယာများဖိတ်ပြီး တင်ဒါစည်းကမ်းချက်တွေရှင်းလင်းတာ၊ တင်ဒါ ပိတ်ရက်မှာ နည်းပညာအဆိုပြုလွှာနှင့် ဈေးနှုန်းအဆိုပြုလွှာများ စစ်ဆေးခြင်းတို့ကို သတ်မှတ် လမ်းညွှန်ချက်များအတိုင်း သက်ဆိုင်ရာတိုင်းဒေသကြီး/ ပြည်နယ်အစိုးရအဖွဲ့ ဖွဲ့စည်းပေးထားတဲ့ ကော်မတီတွေမှာ ညွှန်ကြားချက်များနှင့်အညီ ပွင့်လင်းမြင်သာစွာ ဆောင်ရွက်လျက်ရှိပါတယ်။ တိုင်းဒေသကြီး/ပြည်နယ်အလိုက် တင်ဒါခေါ်ယူခြင်းနှင့်ပတ်သက်ပြီး သီးခြားလမ်းညွှန်ထားမှုမရှိဘဲ အထက်ဖော်ပြပါ သမ္မတရုံးရဲ့ ညွှန်ကြားချက်(၁/၂၀၁၇)နှင့်အညီ စီမံဆောင်ရွက်ခြင်းသာဖြစ်ကြောင်း ရှင်းလင်းဖြေကြားအပ်ပါတယ်။ တတိယအချက်ဖြစ်တဲ့ တည်ဆောက်မှုလုပ်ငန်းတွေရဲ့ မည်သည့်လုပ်ငန်းသုံးပစ္စည်းများကိုသာ တင်ဒါခေါ်ယူခြင်းဆိုတဲ့အချက်အပေါ် ပြန်လည်ဖြေကြားပေးပါမယ်။ ဝန်ကြီးဌာနအောက်မှာရှိတဲ့ ဌာန အများစုရဲ့ တည်ဆောက်ရေးလုပ်ငန်းတွေကို တင်ဒါခေါ်ယူဆောင်ရွက်ရာမှာ ဆည်မြောင်းနှင့် ရေအသုံးချမှုစီမံခန့်ခွဲရေးဦးစီးဌာနအနေနဲ့ တည်ဆောက်ရေးလုပ်ငန်းတွေမှာ လိုအပ်တဲ့ တည်ဆောက် ရေးပစ္စည်းတွေကိုဝယ်ယူတဲ့အခါမှာ ကျပ်သန်း ၁၀၀ နှင့်အထက် တန်ဖိုးရှိပစ္စည်းတွေကို တည်ဆောက်ရေးလုပ်ငန်းခွင်ရဲ့ သတ်မှတ်စုပုံကွင်းအရောက် ဈေးနှုန်းနဲ့တင်ဒါခေါ်ယူဆောင်ရွက် ပါတယ်။ အဓိကအားဖြင့် ဘိလပ်မြေ၊ သံချောင်း၊ ကျောက်ကြီး၊ ကျောက်စရစ်၊ အုတ်၊ သဲနဲ့ သစ်၊ ဒီဇယ်ဆီစသည်တို့ကို တင်ဒါခေါ်ယူ ဝယ်ယူလျက်ရှိပါတယ်။ ကျေးလက်ဒေသဖွံ့ဖြိုးတိုးတက်ရေး ဦးစီးဌာနအနေနဲ့ ဒီနေရာမှာ ၂၀၁၈ ခုနှစ် ဧပြီလမှ စက်တင်ဘာလအထိ ကျေးလက်ရေရရှိရေး လုပ်ငန်းများနှင့်ပတ်သက်ပြီး အကောင်အထည်ဖော် ဆောင်ရွက်ခဲ့ရမှုအခြေအနေကို တင်ပြပါမယ်။ အဆိုပါကာလအတွင်း ရေရရှိရေးလုပ်ငန်းတွေကို တင်ဒါခေါ်ယူရာမှာ ခွင့်ပြုရန်ပုံငွေ ပမာဏနည်းပါး တာ၊ နည်းပညာပိုင်းအခြေခံ ဆောင်ရွက်ရမယ့် လုပ်ငန်းများဖြစ်ခြင်း၊ လုပ်ငန်းပမာဏသေးငယ်ခြင်း နှင့် လုပ်ငန်းဆောင်ရွက်ရန် အချိန်ကာလတိုတောင်းခြင်းဆိုတဲ့ ကန့်သတ်ချက်များရှိခဲ့ပါတယ်။ သို့ဖြစ်တဲ့အတွက် ဘဏ္ဍာရေးနှစ်သတ်မှတ်ကာလအတွင်း လုပ်ငန်းအကောင်အထည်ဖော် ဆောင်ရွက်နိုင်ဖို့ တင်ဒါခေါ်ယူဆောင်ရွက်ဖို့ တင်ဒါယှဉ်ပြိုင်သူမရှိပါက သက်ဆိုင်ရာတိုင်းဒေသကြီး အစိုးရအဖွဲ့ရဲ့ ခွင့်ပြုချက်ရယူပြီး ဌာနအစီအစဉ်နဲ့ဆောင်ရွက်ဖို့၊ ဌာနအစီအစဉ်နဲ့ ဆောင်ရွက်ရာ မှာလည်း အဓိကကျတဲ့ တည်ဆောက်ရေးလုပ်ငန်းသုံးပစ္စည်းများနှင့် ပိုက်နှင့် ပိုက်ဆက်ပစ္စည်းများအား ဈေးနှုန်းနှိုင်းယှဉ်ဝယ်ယူမှုပြုခြင်း(Shopping Method)နဲ့ အဆိုပြုလွှာခေါ်ယူ ဆောင်ရွက်သွားဖို့ ညွှန်ကြားဆောင်ရွက်ခဲ့ရပါတယ်။ စတုတ္ထအချက်ဖြစ်တဲ့ တင်ဒါခေါ်ယူအောင်မြင်ပြီးသော လုပ်ငန်းသုံးပစ္စည်းများ လုပ်ငန်းခွင် အရောက်ပို့ဆောင်ရာမှာ မည်သူကစိစစ်ဆောင်ရွက်နေသည်ဆိုတဲ့အချက်အပေါ် ဆက်လက်ဖြေကြား အပ်ပါတယ်။ တင်ဒါခေါ်ယူဆောင်ရွက်တဲ့ လုပ်ငန်းသုံးပစ္စည်းတွေအတွက် စာချုပ်ချုပ်ဆိုရာမှာ ပစ္စည်း ပေးပို့ရမယ့် နေ့ရက်နှင့်နေရာတွေကို ထည့်သွင်းချုပ်ပါတယ်။ သက်ဆိုင်ရာတိုင်းဒေသကြီး/ပြည်နယ် မှာရှိတဲ့ ဦးစီးဌာနလုပ်ငန်းတွေအလိုက်ဖွဲ့စည်းထားတဲ့ လုပ်ငန်းကြီးကြပ်မှုကော်မတီ၊ အရည်အသွေး စစ်ဆေးရေးကော်မတီတို့မှ စိစစ်လက်ခံခဲ့ပြီးတဲ့နောက် အဆင့်ဆင့်လုပ်ငန်းခွင်အရောက် ကြီးကြပ် ဆောင်ရွက်လျက်ရှိကြောင်း လွှတ်တော်ကိုယ်စားလှယ်တော်ကြီးရဲ့ မေးခွန်းအပေါ် ပြန်လည်ရှင်းလင်း ဖြေကြားအပ်ပါတယ်။</speech>
<speech type='speaker'> မိုက်ပေးပါ။</speech>
<speech><mp id='386'>ဒေါ်နန်းခမ်းအေး(နမ္မတူမဲဆန္ဒနယ်)</mp> လွှတ်တော်ဥက္ကဋ္ဌကြီးရှင်။ တစ်ဆက်တစ်စပ်တည်း မေးခွန်းမေးမြန်းခွင့်ပြုပါ။ ကျွန်မရဲ့ Power Point ကိုလည်း တစ်ချက်သုံးခွင့်ပြုပါရှင်။ နောက်ဆုံး Slide လေးကို တစ်ချက်ပါ။ လွှတ်တော်ဥက္ကဋ္ဌကြီးရှင်။ ကျွန်မက ခုနကတင်ပြလိုက်တဲ့ အားနည်းချက် တချို့တွေဟာ ဝန်ကြီးဌာနကို ကျွန်မထောက်ပြလိုခြင်းပဲဖြစ်ပါတယ်။ မေးခွန်းနံပါတ်(က)ကနေ (ဂ)အထိ ဝန်ကြီးဖြေဆိုသွားတဲ့ သမ္မတရဲ့ လမ်းညွှန်ချက်(၁/၂၀၁၇)အတိုင်းဆောင်ရွက်တယ်ဆိုတာဟာ မြေပြင်မှာနဲ့ ကွဲလွဲနေပါတယ်။ လုံးဝကိုက်ညီမှုမရှိဘူးဆိုတာ ခုန ကျွန်မထောက်ပြချက်အရ တွေ့ရမှာပါ။ အကယ်၍ ကျွန်မက မေးခွန်းမေးကတည်းက ဒီမြို့မှာ ဒီလိုဖြစ်နေပါတယ်ဆိုတာကို ကျွန်မထောက်ပြီးတော့ ရစ်ခဲ့မယ်ဆိုလို့ရှိရင် သက်ဆိုင်ရာဝန်ကြီးက လာရောက်ဖြေကြားမယ့်သူက အဲဒီထောက်ပြတဲ့မြို့ ကိုပဲ ထိရောက်စွာအရေးယူပါ့မယ်ဆိုပြီး ဖြေကြားပေးပါလိမ့်မယ်။ အဲဒါဟာ ထိရောက်တဲ့ကုစားမှုတစ်ခုမဟုတ်ပါဘူး။ ဖြစ်သင့်တာက ကျွန်မတို့ရဲ့ ကောင်းမွန်တဲ့အစိုးရတစ်ရပ်မှာ ဆိုလို့ရှိရင် တာဝန်ယူမှု၊ တာဝန်ခံမှုရှိရပါတယ်။ ဒါပေမဲ့ အဲဒါတွေနဲ့အလှမ်းဝေးနေတဲ့ ကျွန်မတို့နိုင်ငံ အတွက်က တာဝန်သိမှုက ပိုလိုအပ်နေပါတယ်။ တာဝန်သိမှ ကျွန်မတို့က တာဝန်ကျေအောင် ဆောင်နိုင်မှာဖြစ်ပါက ပိုလိုအပ်တယ်။ ဒါပေမဲ့ ကျွန်မတို့ရဲ့</speech>
<speech type='speaker'> ဆက်စပ်မေးခွန်းပဲ မေးပါ။</speech>
<speech><mp id='386'>ဒေါ်နန်းခမ်းအေး(နမ္မတူမဲဆန္ဒနယ်)</mp> ဟုတ်ကဲ့ပါ။ ဟုတ်ကဲ့ပါ။ အဲဒီလို တာဝန်သိပြီးတော့ ဆောင်ရွက်နိုင်ဖို့ဆိုလို့ရှိရင် သက်ဆိုင်ရာဝန်ကြီးဌာနရဲ့ လက်အောက်မှာရှိနေတဲ့ ဝန်ထမ်းအားလုံးကို ဒီတင်ဒါဟာ ဒီလိုဆောင်ရွက်ရပါတယ်ဆိုတဲ့ လမ်းညွှန်ချက်ထုတ်ထားပေးရမှာဖြစ်ပါတယ်။ ပြီးတော့ ကျွန်မ နောက်ဆုံးဖြစ်တဲ့ တင်ဒါအောင်မြင်တဲ့ လုပ်ငန်းသုံးပစ္စည်းတွေကို လုပ်ငန်းခွင်အရောက် ပို့ဆောင်တယ် ဆိုတဲ့နေရာမှာ ကျွန်မတို့ ကြီးကြပ်တဲ့သူတွေ ဒC တွေကိုပဲ ခန့်ထားလို့မရပါဘူး။ သူက တောထဲမှာ လုပ်ရတဲ့လုပ်ငန်းဖြစ်တဲ့အတွက်ကြောင့် နီးစပ်ရာမြို့နယ်မှာရှိနေတဲ့လူတွေနဲ့ ဆောင်ရွက် ထားဖို့လိုပါတယ်။ အဲဒါကြောင့် နောက်ဆုံးမေးခွန်းမှာဖြစ်နေတဲ့ လုပ်ငန်းသုံးပစ္စည်းတွေကို လုပ်ငန်းခွင် အရောက်ပို့ဆောင်တဲ့အချိန်မှာ စိစစ်လက်ခံဆောင်ရွက်နိုင်ဖို့အတွက် ဌာနမှဆောင်ရွက်ပေးဖို့ အစီအစဉ်ရှိ/မရှိသိရှိလိုပါတယ်။</speech>
<speech type='speaker'> ဝန်ကြီးဖြေနိုင်ကဖြေပါ။</speech>
<speech><agency id='11'>ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာန)</agency>မေးခွန်းပါ အကြောင်းအချက်နှင့် ဆက်စပ်မေးခွန်းကျယ်ပြန်တဲ့အနေအထား တွေ့ရပါတယ်။ ထိုအခြေအနေနှင့်ပတ်သက်ပြီးတော့ မိမိတို့ဖြေကြားချက်ထဲမှာလည်းပါပြီးဖြစ်ပါတယ်။ ၁/၂၀၁၇ ဒီအကြောင်းအချင်းအရာတွေပေါ်မှာ လိုက်နာဆောင်ရွက်မှုမရှိရင် လိုက်နာဆောင်ရွက်မှုမရှိတဲ့ အလျောက် မိမိတို့မှာ လုပ်ထုံးလုပ်နည်းနှင့်အညီ အရေးယူဆောင်ရွက်သွားတဲ့အပိုင်းလည်း ရှိပါတယ်။ ဒါကြောင့်မို့လို့ လွှတ်တော်ကိုယ်စားလှယ်ကြီးရဲ့ ပြန်ပြီးတော့ ဆက်စပ်အနေနဲ့ ထည့်သွင်းမေးမြန်းတဲ့ မေးခွန်းအပေါ် အသေးစိတ်အခြေအနေများကို မိမိဝန်ကြီးဌာနက ပြန်လည်ဖြေကြားပေးပါမယ်။ မေးခွန်းမှာလည်းပဲ သိရှိလိုတဲ့အချက်ကို ကွက်ကွက်ကွင်းကွင်းနဲ့ အဖြေကို အနီးစပ်ဆုံးရရှိအောင် မေးမြန်းပေးဖို့ ဥက္ကဋ္ဌကြီးမှတစ်ဆင့် မေတ္တာရပ်ခံတင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီနေရာမှာ လွှတ်တော်ဥက္ကဋ္ဌအနေနဲ့ ရှင်းလင်းတင်ပြလိုတဲ့ကိစ္စရှိပါတယ်။ မေးခွန်းမေးမြန်းပိုင်ခွင့် လွှတ်တော်ကိုယ်စားလှယ်တွေမှာရှိ ပါတယ်။ ဒါပေမဲ့ အဲဒီလိုမေးတဲ့အချိန်မှာ အကြောင်းအရာတစ်ခုကို သိလို၍မေးတဲ့မေးခွန်းများ ဖြစ်ရပါ မယ်။ ထို့အတူပဲ ဖြေကြားတဲ့ဝန်ကြီးဌာနအနေနဲ့လည်း ပြည့်ပြည့်စုံစုံ၊ ဒီကလည်း ပြည့်ပြည့်စုံစုံမေးဖို့ လိုသလို ဝန်ကြီးဌာနကလည်း ပြည့်ပြည့်စုံစုံဖြေကြားဖို့ လိုပါတယ်။ ဒီမှာ ပြန်ကြည့်လိုက်တဲ့အချိန် မေးခွန်းမေးထားတဲ့အချက်လေးချက်ကိုပဲ ရေးထားတာတွေ့ရှိပါတယ်။ ဒါကို ဘာလို့ပြောရသလဲဆိုလို့ ရှိရင် ပြည်သူ့လွှတ်တော်ဆိုင်ရာနည်းဥပဒေ ၁၄၁ နည်းဥပဒေခွဲ(ခ)မှာ ရှင်းလင်းစွာဖော်ပြရေးသား ထားသောမေးခွန်းဖြစ်ရမယ်လို့ ဆိုထားပါတယ်။ အဲဒါကြောင့် နောင်မေးမြန်းတဲ့အချိန်မှာ ရှင်းလင်းအောင်၊ ပြည့်စုံအောင်ရေးသားပေးဖို့ ဒါပြောကြားလိုပါတယ်။
</speech>
</Q-A>
<Q-A>
<title>
ကျောက်ဖြူမြို့၊ ဦးပိုင်အမှတ်(၁၁၈/ခ)မြေကွက်သည် မြို့နယ်မြေစာရင်းဌာနတွင် မှတ်ပုံတင်ထား ခြင်းရှိ/မရှိ၊ ပြည်သူ့လွှတ်တော်ကိုယ်စားလှယ်သည် မြေပုံမိတ္တူများကိုရရှိနိုင်ရန် လျှောက်ထားသည့်အခါ သက်ဆိုင်ရာဝန်ကြီးဌာနက မိတ္တူထုတ်ပေးရန် တာဝန်ရှိသော်လည်း မည်သည့်အတွက် လိုက်နာခြင်း မပြု သည်ကို သိလိုခြင်းနှင့်စပ်လျဉ်းသည့်မေးခွန်း
</title>
<speech type='speaker'>
ကျောက်ဖြူမဲဆန္ဒနယ်မှ ဦးဘရှိန် မေးမြန်းဖို့ ဖြစ်ပါတယ်။
</speech>
<speech><mp id='321'>ဦးဘရှိန်(ကျောက်ဖြူမဲဆန္ဒနယ်)</mp> အားလုံးမင်္ဂလာပါခင်ဗျား။ လေးစားအပ်တဲ့ ပြည်သူ့လွှတ်တော် ဥက္ကဋ္ဌကြီးခင်ဗျား။ လွှတ်တော်ဆိုင်ရာဥပဒေများကို တာဝန်ရှိအစိုးရဌာနဆိုင်ရာ တွေက လိုက်နာရေးနှင့်ပတ်သက်တဲ့ မေးခွန်းတွေကို မေးမြန်းမှာဖြစ်ပါတယ်။ လိုအပ်တဲ့နေရာတွေမှာ Power Point တင်ပြခွင့်ပြုပါ။ ဒါကတော့ ကျွန်တော်မေးတဲ့ မေးခွန်းတွေဖြစ်ပါတယ်။ မေးခွန်းမှာ အပိုင်းသုံးပိုင်း ပါရှိပါတယ်။ ဒါကတော့ ကျွန်တော်တို့နိုင်ငံရဲ့ ဖွဲ့စည်းပုံအခြေခံဥပဒေဖြစ်ပါတယ်။ နိုင်ငံတော်ဖွဲ့စည်းပုံအခြေခံဥပဒေပုဒ်မ ၃၅၆ နှင့် ၃၅၇ တို့မှာ နိုင်ငံသားတွေရဲ့ ရွှေ့ပြောင်းနိုင်တဲ့ ပစ္စည်း၊ မရွှေ့ပြောင်းနိုင်တဲ့ပစ္စည်း၊ နေအိမ်ဥပစာလုံခြုံမှုတွေကို နိုင်ငံတော်က ဘာလုပ်ရမယ်ဆိုတာ ပြဋ္ဌာန်းထားတာ ဖြစ်ပါတယ်။ ဒါကတော့ ကျွန်တော်မေးခွန်းတင်သွင်းစဉ်တုန်းက မေးခွန်းမေးရတဲ့ အကြောင်းအရင်းဖော်ပြချက်တွေ ဖြစ်ပါတယ်။ ဒီ အကြောင်းပြချက်တွေအနက်က အကြောင်းပြချက် ၅ နှင့် ၆ တို့ဖြစ်ပါတယ်။ ဒီလိုမေးမြန်းရတဲ့ အကြောင်းပြချက်တွေ ဖော်ပြရတာကတော့ ကျွန်တော်ဟာကျောက်ဖြူမြို့နယ်မြေစာရင်းရုံးမှာ ကျောက်ဖြူမြို့အလယ်ပိုင်းရပ်ကွက် ဦးပိုင်အမှတ်(၁၁၇/ဃ)နှင့် (၁၁၈/ခ)မြေကွက်တို့ကို မြေပုံ လျှောက်ထားခဲ့ပါတယ်။ ဦးပိုင်မှ (၁၁၇/ဃ) မြေပုံကိုတော့ ရပြီးတော့ (၁၁၈/ခ)မြေပုံကို မရရှိပါဘူး။ ဝန်ကြီးဌာနသို့တိုင် ကျွန်တော်က တင်ပြတောင်းခံပေမဲ့ မရရှိပါဘူး။ ဒါကတော့ ဘယ်ဘက်ပုံဟာ ဦးပိုင်အမှတ်(၁၁၇/ဃ) ဒါက ကျွန်တော်ရရှိပြီးဖြစ်ပါတယ်။ ညာဘက်ပုံက (၁၁၇/ဃ) (၁၁၈/ခ) ကျွန်တော်တောင်းလို့မရတဲ့ ပုံဖြစ်ပါတယ်။ မြေကွက်နှစ်ကွက်က တစ်ဆက် တစ်စပ်တည်းဖြစ်တယ်ဆိုတာကို တွေ့ရပါမယ်။ ဒါနှင့်ပတ်သက်ပြီးတော့ ဝန်ကြီးဌာနကို ကျွန်တော်တို့ တင်ပြတဲ့အခါ ဒီဝန်ကြီးဌာနက ညွှန်ကြားရေးမှူးနှင့် ဒုတိယဝန်ကြီးတို့က လက်မှတ်ရေးထိုး ဖြေကြား တာတွေရှိပါတယ်။ ဒါက အပေါ်မှာက ညွှန်ကြားရေးမှူးက လက်မှတ်ထိုးပြီးတော့ ဖြေတဲ့အဖြေ။ အောက်မှာကတော့ ဒုတိယဝန်ကြီးလက်မှတ်ထိုးပြီးတော့ ဖြေတဲ့အဖြေဖြစ်ပါတယ်။ တစ်ယောက်နှင့် တစ်ယောက်ဖြေကြားချက်တော့ မတူကြပါဘူး။ ဒါက ပြည်ထောင်စုလွှတ်တော်ဆိုင်ရာဥပဒေနှင့် ပြည်သူ့လွှတ်တော်ဆိုင်ရာဥပဒေတွေဖြစ်ကြပါတယ်။ ဒီဥပဒေတွေအရဆိုလို့ရှိရင် ကျွန်တော်တို့ နိုင်ငံ မှာလျှို့ဝှက်ဥပဒေကိုတော့ ကျွန်တော်မပြောလိုပါဘူး။ တစ်ခြားဌာနဆိုင်ရာတွေမှာ လွှတ်တော် ကိုယ်စားလှယ်တွေက နိုင်ငံတော်မှာတာဝန်ရှိတဲ့ ပုဂ္ဂိုလ်နဲ့ လွှတ်တော်ဆိုင်ရာကိစ္စတွေမှာ ပြောဖို့ဆိုဖို့ အချက်အလက်တွေ တောင်းရင်ပေးရမယ်လို့ ပြဋ္ဌာန်းထားပါတယ်။ ဒီစာပိုဒ် ၅ မှာ ဖော်ပြထားတဲ့ အချက်တွေက နိုင်ငံသားတစ်ယောက်ရဲ့ အခွင့်အရေးကို ချိုးဖောက်ခံရတဲ့အတွက် ကျွန်တော်ဖော်ပြ ထားတာဖြစ်ပါတယ်။ အဲဒီလို ချိုးဖောက်ခံရတဲ့အကြောင်းအရာတွေကို နိုင်ငံတော်အကြီးအကဲတွေနှင့် လွှတ်တော်အကြီးအကဲတွေကို လွှတ်တော်မှာတင်ပြနိုင်ဖို့အတွက် မြေပုံမိတ္တူ တောင်းခဲ့တာ ဖြစ်ပါတယ်။ အဲဒီလိုတောင်းတဲ့အခါ တစ်ခုကိုရပြီးတော့ နောက်တစ်ခုကို မရလို့။ ဒီကိစ္စကို ကျွန်တော်က ပထမဆုံး ဝန်ကြီးကို လူချင်းတွေ့ပြီးတော့ ပြောခဲ့ပါတယ်။ မရပါဘူး။ နောက်မေးခွန်းကို မေးလိုက်တော့လည်း မေးခွန်းမဖြေဘဲ အကြာကြီးနေတယ်။ ကျွန်တော်ဆဋ္ဌမအကြိမ်က တင်ခဲ့တဲ့မေးခွန်းကို အခုမှ လူကြီး တွေကို ကျွန်တော်တပ်ပြီးတော့ ပြောတဲ့အခါမှ ဒီမေးခွန်းကို မေးခွင့်ရခဲ့ပါတယ်။ အဲဒီတော့ ဒီနေ့ ဥက္ကဋ္ဌကြီးကတစ်ဆင့် ကျွန်တော်မေးလိုတဲ့မေးခွန်းကို လွှတ်တော်မှတစ်ဆင့် တင်ပြခွင့်ရတဲ့အတွက် ကြောင့် ကျေးဇူးတင်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>
စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာနက ဖြေကြားဖို့ဖြစ်ပါတယ်။
</speech>
<speech><agency id='11'>ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ရခိုင်ပြည်နယ်၊ ကျောက်ဖြူမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးဘရှိန်ရဲ့ ကျောက်ဖြူမြို့ အလယ်ပိုင်းရပ်ကွက် ဦးပိုင်အမှတ်(၁၁၈/ခ) မြေကွက်ရဲ့ မြေပုံမိတ္တူများရရှိနိုင်ရန်နှင့် စပ်လျဉ်းတဲ့ မေးခွန်းအပေါ် စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာနမှ ဖြေကြားပါမယ်။ ဒီမေးခွန်းနှင့် ပတ်သက်ပြီး လွှတ်တော်ကိုယ်စားလှယ်ကြီးအနေနဲ့ လယ်ယာမြေစီမံခန့်ခွဲရေးနှင့် စာရင်းအင်းဦးစီး ဌာနကိုလည်းကောင်း၊ ပြည်သူ့လွှတ်တော်မှတစ်ဆင့် ဝန်ကြီးဌာနသို့လည်းကောင်း မြေပုံမိတ္တူ ရရှိရေး အတွက် တောင်းခံခဲ့ပါတယ်။ ဒီလိုတောင်းခံခဲ့မှုနှင့် ပြန်ကြားခဲ့မှုတွေကို ပေးပို့ခဲ့တဲ့မေးခွန်းမှာလည်း ဖော်ပြထားတာကို တွေ့ရပါတယ်။ အဲဒီတောင်းခံခဲ့မှုတွေအပေါ်မှာ ပြန်ကြားခဲ့စဉ်က အဆိုပါအကွက်ရဲ့ မြေပုံမိ ကို မည်ကဲ့သို့တောင်းခံရရှိနိုင်မှုအချက်အလက်တွေကို ၂၈-၇-၂၀၁၇ ရက်စွဲပါစာနှင့် လွှတ်တော်ကိုယ်စားလှယ်ကြီးထံသို့လည်းကောင်း၊ ၂-၈-၂၀၁၇ ရက်နေ့ ရက်စွဲပါစာဖြင့် ပြည်သူ့ လွှတ်တော်မှတစ်ဆင့် ပြန်ကြားခဲ့ပြီးဖြစ်ပါတယ်။ ။ ဥက္ကဌကြီးခင်ဗျား။ လွှတ်တော်ကိုယ်စားလှယ်ကြီးရဲ့ မေးခွန်းမှာမေးမြန်းထားတဲ့ အချက်သုံးချက် ရှိပါတယ်။ ယင်းတို့နှင့်စပ်လျဉ်းပြီး ဆက်လက်ရှင်းလင်းဖြေကြားပါတယ်။ ပထမအချက်မေးမြန်းထား တဲ့ ကျောက်ဖြူမြို့ အလယ်ပိုင်းရပ်ကွက် ဖြတ်လမ်း ၃ ကိုမျက်နှာမူလျက်ရှိတဲ့ ဦးပိုင်အမှတ်(၁၁၈/ခ) မြေကွက်ဟာ မြို့နယ်မြေစာရင်းဌာနတွင် သက်ဆိုင်ရာမှတ်ပုံတင်စာအုပ်၌ နည်းလမ်းတကျ အမှန်တကယ်မှတ်တမ်းတင်ထားရှိသည်မဟုတ်ပါလားဆိုတဲ့ အချက်ဖြစ်ပါတယ်။ အဆိုပါအချက်နှင့် စပ်လျဉ်း၍ ယင်းမြေကွက်ဟာ ကျောက်ဖြူမြို့၊ အလယ်ပိုင်းရပ်ကွက်၊ အကွက်အမှတ်(၂/c)၊ အနောက်ပိုင်းအကွက်၊ ဦးပိုင်အမှတ်(၁၁၈/ခ)၊ ဧရိယာ(၀.၀၉၈)ဧကရှိ ဦးသန်းမြင့် အမည်ပေါက် ဘိုးဘွားပိုင်မြေဖြစ်ကြောင်း တွေ့ရှိရပါတယ်။ ယင်းမြေကွက်နှင့်စပ်လျဉ်းပြီး မြို့နယ်လယ်ယာမြေစီမံခန့်ခွဲရေးနှင့် စာရင်းအင်းဦးစီးဌာနရဲ့ သက်ဆိုင်ရာမှတ်ပုံတင်စာအုပ်များမှာ နည်းလမ်းတကျ မှတ်တမ်းတင်ထားရှိပါကြောင်း ဖြေကြားအပ်ပါတယ်။ ။ မေးခွန်းပါ ဒုတိယအချက်ဖြစ်တဲ့ ပြည်ထောင်စုလွှတ်တော်ဆိုင်ရာဥပဒေ ပုဒ်မ ၉(ခ)နှင့် ပြည်သူ့ လွှတ်တော်ဆိုင်ရာဥပဒေပုဒ်မ ၁၀(ဂ)တို့မှာ ပြဋ္ဌာန်းထားတဲ့ ပြဋ္ဌာန်းချက်များနှင့်အညီ ကျောက်ဖြူ မြို့နယ် ပြည်သူ့လွှတ်တော်ကိုယ်စားလှယ်သည် အထက်ပါမေးခွန်းပါ မြေကွက်ရဲ့မြေပုံမိတ္တူများကို ရရှိနိုင်ရန် လျှောက်ထားသည့်အခါ သက်ဆိုင်ရာဝန်ကြီးဌာန၊ အဖွဲ့အစည်းတို့က ဥပဒေနှင့်အညီ မိတ္တူ ထုတ်ပေးရန် တာဝန်ရှိသည်မဟုတ်ပါလားလို့ မေးမြန်းထားမှုကို တွေ့ရပါတယ်။ အဆိုပါမေးမြန်းချက် နဲ့စပ်လျဉ်းပြီး လွှတ်တော်ကိုယ်စားလှယ်ကြီးအနေနဲ့ ပြည်ထောင်စုလွှတ်တော်ဥပဒေပုဒ်မ ၉(ခ)နှင့် ပြည်သူ့လွှတ်တော်ဆိုင်ရာ ဥပဒေပုဒ်မ ၁၀(ဂ) မှာပြဋ္ဌာန်းထားတဲ့ လွှတ်တော်မှာတင်ပြဆွေးနွေမယ့် ကိစ္စရပ်များနှင့် စပ်လျဉ်း၍ဖြစ်စေ၊ ဖွဲ့စည်းပုံအခြေခံဥပဒေအရ ဖွဲ့စည်းထားတဲ့ အဖွဲ့အစည်းများနှင့် ယင်းတို့ကို ကိုယ်စားပြုသော အဖွဲ့အစည်းဝင်များ သို့မဟုတ် ပုဂ္ဂိုလ်များရဲ့ ဆောင်ရွက်ချက်များနှင့် စပ်လျဉ်း၍ဖြစ်စေ မေးမြန်းခြင်း၊ ဆွေးနွေးခြင်းနှင့် အချက်အလက်ရယူခြင်းဆိုသော ပြဋ္ဌာန်းချက်ကို ကိုးကားပြီး မြေပုံမိတ္တူရယူလိုကြောင်း လျှောက်ထားတဲ့ကိစ္စဖြစ်ပါတယ်။ သက်ဆိုင်ရာဌာနအနေနဲ့ လည်း ယင်းကိစ္စနှင့်စပ်လျဉ်းပြီး လွှတ်တော်ကိုယ်စားလှယ်ထံကျိုးကြောင်းပြန်ကြားခဲ့တဲ့နည်းတူ ဝန်ကြီးဌာနအနေနဲ့လည်း ပြည်သူ့လွှတ်တော်ရုံးမှတစ်ဆင့် ပြန်ကြားခဲ့မှုရှိပါတယ်။ ယင်းအပေါ် အခြေခံထားပြီး မေးမြန်းထားကြောင်း သုံးသပ်တွေ့ရှိရပါတယ်။ လွှတ်တော်ကိုယ်စားလှယ်တော်ကြီး ထံသို့ ပြန်ကြားချက်ဟာ မြေပုံမိတ္တူရယူလိုတဲ့အခါမှာ ဆောင်ရွက်ရမဲ့အချက်အလက်တွေကို လယ်ယာ မြေစီမံခန့်ခွဲရေးနှင့် စာရင်းအင်းဦးစီးဌာနက လက်ရှိကျင့်သုံးဆောင်ရွက်လျက်ရှိတဲ့ မြေစာရင်းလက်စွဲ ဥပဒေပါ ပြဋ္ဌာန်းချက်နဲ့အညီ အဆင်ပြေစွာလုပ်ကိုင်ဆောင်ရွက်နိုင်ဖို့အတွက် သက်ဆိုင်ရာဝန်ကြီးဌာန အဖွဲ့အစည်းတို့က ဥပဒေနှင့်အညီ မိတ္တူထုတ်ပေးရန်ဆိုတဲ့အတိုင်း ဥပဒေနှင့်အညီဖြစ်စေရေး ရည်ရွယ်ပြန်ကြားပေးခဲ့ခြင်းဖြစ်ပါတယ်။ ဥက္ကဋ္ဌကြီးခင်ဗျား။ လယ်ယာမြေစီမံခန့်ခွဲရေးနှင့် စာရင်းအင်းဦးစီးဌာနက ထိန်းသိမ်းထားတဲ့ မှတ်တမ်းများနှင့်ပတ်သက်ပြီး မိတ္တူ ရေးကူးခွင့်၊ ကြည့်ရှုစစ်ဆေးခွင့်၊ တရားရုံးသက်သေခံခွင့်စတဲ့ ကိစ္စရပ်တွေကို တည်ဆဲမြန်မာနိုင်ငံမြေစာရင်းလက်စွဲဥပဒေအတိုင်း ဆောင်ရွက်ရပါ တယ်။ မြေပုံမိတ္တူ ရေးကူးခွင့်နဲ့စပ်လျဉ်းတဲ့ မြေစာရင်းလက်စွဲဥပဒေပါ အပိုဒ် ၃၈၅ ပါပြဋ္ဌာန်းချက်ကို ထုတ်နုတ်တင်ပြရမယ်ဆိုရင် ဦးပိုင်တစ်ခုခုနှင့်စပ်လျဉ်း၍ မှတ်ပုံစာရင်း ၁-က တွင် အမည်ပါသူ သို့မဟုတ် မှတ်ပုံစာရင်း ၂ တွင် စည်းကြပ်ခံရသူအဖြစ် အမည်ပါသူက ထိုဦးပိုင်နှင့်သက်ဆိုင်သော စာရင်းမြေပုံအပိုင်းတို့ကိုဖြစ်စေ၊ အားလုံးကိုဖြစ်စေ ကြည့်ရှုစစ်ဆေးလိုကြောင်း သို့မဟုတ် ကောက်နုတ်ချက်များရယူလိုကြောင်း စာဖြင့်လျှောက်ထားလျှင် ရုံးခွန်တံဆိပ်ခေါင်းကပ်ရန်မလိုအပ်တဲ့ အပြင် ထိုစာရင်းမြေပုံကြည့်ရှုခနှင့် ကောက်နုတ်ရေးကူးခများလည်း ပေးဆောင်စေခြင်းမရှိစေရဆိုပြီး တော့ ပြဋ္ဌာန်းထားပါတယ်။ ဒါကြောင့် အမည်ပေါက်သူကာယကံရှင် သို့မဟုတ် တရားဝင်သက်ဆိုင်သူများ သို့မဟုတ် တရားဝင်ကိုယ်စားလှယ် လွှဲအပ်ခြင်းခံရသူမှ လျှောက်ထားရန် လိုအပ်ပါကြောင်း ရှင်းလင်းဖြေကြား အပ်ပါတယ်။ လွှတ်တော်ကိုယ်စားလှယ်ကြီးရဲ့ မေးခွန်းပါ တတိယမေးမြန်းချက်ဖြစ်တဲ့ ပြည်ထောင်စု လွှတ်တော်ဆိုင်ရာဥပဒေပုဒ်မ ၉(ခ)နဲ့ ပြည်သူ့လွှတ်တော်ဆိုင်ရာဥပဒေပုဒ်မ ၁၀(ဂ)ပါ ပြဋ္ဌာန်းချက်တွေ ကို စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာနက မည်သည့်အတွက်လိုက်နာခြင်းမပြုပါ သနည်းဆိုတဲ့ မေးမြန်းချက်နဲ့ပတ်သက်ပြီး အထက်မှာ မိမိရှင်းလင်းဖြေကြားခဲ့တဲ့အတိုင်း ဥပဒေ ပြဋ္ဌာန်းချက်နှင့်အညီ ဆောင်ရွက်ရမယ့် အချက်အလက်တွေကို ပြန်ကြားပေးပြီးဖြစ်တဲ့အတွက် ဥပဒေ ပါပြဋ္ဌာန်းချက်များနှင့်အညီ ဆောင်ရွက်ခြင်းဖြစ်ပါကြောင်း လွှတ်တော်ကိုယ်စားလှယ်ကြီးရဲ့ မေးမြန်း ချက်အပေါ် ပြန်လည်ဖြေကြားအပ်ပါတယ်။ ။ ဥက္ကဋ္ဌကြီးခင်ဗျား။ ဖွဲ့စည်းပုံအခြေခံဥပဒေအခန်း(၈) ပုဒ်မ ၃၅၆ မှာ နိုင်ငံတော်ဟာ နိုင်ငံသား များ၏ တရားဝင်ရရှိပိုင်ဆိုင်ထားတဲ့ ရွှေ့ပြောင်းနိုင်သောပစ္စည်း၊ မရွှေ့မပြောင်းနိုင်သောပစ္စည်းများ နှင့်စပ်လျဉ်းပြီး ဥပဒေအရ ကာကွယ်ပေးရမည်လို့ ပြဋ္ဌာန်းထားပါတယ်။ နိုင်ငံသားတစ်ဦးရဲ့ မရွှေ့ မပြောင်းနိုင်သောပစ္စည်းရဲ့ လုံခြုံမှုရှိစေဖို့နှင့် ကာကွယ်ရန်အလို့ငှာ ကျောက်ဖြူမြို့၊ အလယ်ပိုင်း ရပ်ကွက်၊ အကွက်အမှတ်(၂-)၊ အနောက်ပိုင်းရပ်ကွက်၊ ဦးပိုင်အမှတ်(၁၁၈/ခ)ရဲ့ မြေပုံမိတ္တူ ရေးကူး ရန်ကိစ္စနှင့်ပတ်သက်ပြီး မြန်မာနိုင်ငံမြေစာရင်းလက်စွဲဥပဒေပါ ပြဋ္ဌာန်းချက်များနှင့်အညီ အမည် ပေါက်သူ ကာယကံရှင် သို့မဟုတ် တရားဝင်သက်ဆိုင်သူများ သို့မဟုတ် တရားဝင်ကိုယ်စားလှယ် လွှဲအပ်ခြင်းခံရသူမှ လျှောက်ထားရန် လိုအပ်မည်ဖြစ်ပါကြောင်းနှင့် အများပြည်သူအကျိုးငှာ မြေပုံ မိတ္တူ၊ ရေးကူးခွင့်အား မြေစာရင်းလက်စွဲဥပဒေပါ ပြဋ္ဌာန်းချက်များနှင့်အညီ လျှောက်ထားလာပါက လုပ်ထုံးလုပ်နည်းများနှင့်အညီရေးကူးဆောင်ရွက်ပေးသွားမည်ဖြစ်ပါကြောင်းလွှတ်တော်ကိုယ်စားလှယ် ကြီးရဲ့ မေးခွန်းအပေါ် ပြန်လည်ဖြေကြားအပ်ပါတယ်။ ကျေးဇူးတင်ပါတယ်။ </speech>
<speech><mp id='321'>ဦးဘရှိန်(ကျောက်ဖြူမဲဆန္ဒနယ်)</mp> ဆက်စပ်မေးခွန်းမေးခွင့်ပြုပါ။ ဒုတိယဝန်ကြီး ဖြေကြားပေးတဲ့အတွက်ကြောင့် ကျေးဇူးတင်ပါတယ်။ ကျွန်တော်ကလည်း မေးခွန်းမှာ ဖြေလို့ရအောင် ဆိုပြီးတော့ အချက်အလက်တွေအများကြီး မေးခွန်းလွှတ်တော်သို့ တင်တုန်းကပဲ တင်ပြထားပါတယ်။ ဒါပေမဲ့ ဝန်ကြီးဖြေတဲ့အထဲမှာ ကျွန်တော်မေးတဲ့ ဥပဒေကိုတိုက်ရိုက်မဖြေခဲ့ဘူး။ Side -4 ကိုခဏလေး ပြပေးပါခင်ဗျား။ ဘယ်ဘက်ကပုံက ကျွန်တော်ကိုယ်တိုင် မြေစာရင်းဦးစီးဌာနမှာ လျှောက်ထားလို့ ရထားပြီးပြီ။ ဒါကျတော့ မူကတစ်မျိုး၊ ညာဘက်ကပုံကျတော့ မရဘူး။ ဒါကမူတစ်မျိုး။ ဘယ်လိုမူလဲ။ Side-5 ခဏပြောင်းပေးပါ။ အပေါ်ကညွှန်ကြားရေးမှူး ဖြေတာတစ်မျိုး၊ ဒုတိယဝန်ကြီးလက်မှတ်ရေး ထိုးတာတစ်မျိုး Power Point ရပ်လို့ရပါပြီ။ ကျွန်တော်မေးတာက ဒီမိတ္တူကူးလို့မရတဲ့အတွက် ကြောင့် မြို့နယ်မှာပြီးသွားရမယ့်ကိစ္စကို ကျွန်တော်တို့ လွှတ်တော်အထိ တက်လာရတယ်။ နိုင်ငံတော် အကြီးအကဲတွေအထိ တိုင်ရတဲ့အဆင့်ထိဖြစ်သွားတယ်ဆိုတာ ကျွန်တော်လည်းစိတ်ထဲမှာ မကောင်း olopill miệcossos. Se Challenges 6030080, dopošolopn Sco:a$im Check and Balances မေးခွန်းမျိုးဖြစ်ပါတယ်။ ဒီမှာ ကျွန်တော်မေးတဲ့ နောက်ဆုံးမေးခွန်းက ဝန်ကြီးဌာနအနေနဲ့ သက်ဆိုင်ရာတာဝန်ရှိတဲ့ အဖွဲ့အစည်းတွေအနေနဲ့ ကျွန်တော်တို့လွှတ်တော်က ပြည်ထောင်စု လွှတ်တော်က ပြဋ္ဌာန်းထားတဲ့ ဥပဒေ၊ နည်းဥပဒေမှာက လွှတ်တော်ကိုယ်စားလှယ်တွေရဲ့ တာဝန်နှင့် အခွင့်အရေး ဒီအခွင့်အရေးတွေရှိတယ်ဆိုတာကို ပြဋ္ဌာန်းထားပါတယ်။ ဒါကို ဒီအချက်အလက်တွေ တောင်းခံနေတဲ့ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာနက တာဝန်ရှိဦးစီးဌာနက မလိုက် နာ။ မလိုက်နာတဲ့ဟာကို ဝန်ကြီးတွေက ကာကွယ်ပြီးတော့ ပြောဆိုနေတာဆိုတော့ စိတ်ထဲမှာတော့ မကောင်းပါဘူး။ အဲဒီတော့ ဒီဟာကို ဒီဥပဒေကို ဝန်ကြီးတို့က လေးစားလိုက်နာဖို့ရှိလား၊ မရှိလားဒါပဲ ကျွန်တော့်ကို အဖြေပေးသင့်ပါတယ်ဆိုတာကို မေးခွန်းရဲ့ အဓိကအချက်ကို ပြန်ပြီးတော့ ဆက်စပ် မေးခွန်းအနေနဲ့ မေးမြန်းရပါတယ်။ ကျေးဇူးတင်ပါတယ်။</speech>
<speech type='speaker'> ဝန်ကြီးဌာနက ဖြေကြားနိုင်က ဖြေကြားပေးပါ။</speech>
<speech><agency id='11'>ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာန)</agency>ကျောက်ဖြူမဲဆန္ဒနယ်မှ ပြည်သူ့လွှတ်တော်ကိုယ်စားလှယ်ကြီးကို ကျေးဇူးတင်ပါတယ်။ မိမိပြဋ္ဌာန်းချက် တွေကို လိုက်နာမှုရှိ/မရှိ၊ ထိန်းကျောင်းနိုင်မှုတစ်ချို့ပိုင်းတွေမှာအားနည်းချက်ရှိကောင်းရှိနိုင်မှာဖြစ်ပါ တယ်။ ဥပဒေကြောင်းနှင့်အညီ တည့်မတ်စွာဆောင်ရွက်သွားနိုင်ရေးအတွက်ကို လွှတ်တော်ကိုယ်စား လှယ်ကြီး ထောက်ပြတဲ့ဆက်စပ်မေးခွန်းပါ အချက်အလက်များနှင့် ပြန်လည်စိစစ်ပြီး ဆောင်ရွက်ပေး သွားမည်ဖြစ်ပါကြောင်း လွှတ်တော်ကိုယ်စားလှယ်ကြီးရဲ့ ဆက်စပ်မေးခွန်းအပေါ် ပြန်လည်ရှင်းလင်း ဖြေကြားအပ်ပါတယ်။ အားလုံးကို ကျေးဇူးတင်ပါတယ်။</speech>
</Q-A>
<Q-A>
<title>
တမူးမြို့နယ်၊ အင်ဒိုင်းအုပ်စု၊ ရန်ငြိမ်းအောင်ကျေးရွာနေပြည်သူများအတွက် လယ်ယာမြေဖော်ထုတ် လုပ်ကိုင်ခွင့်ရရှိရန် စီမံဆောင်ရွက်ပေးနိုင်ခြင်းရှိ/မရှိနှင့် စပ်လျဉ်းသည့်မေးခွန်း
</title>
<speech type='speaker'>
တမူးမဲဆန္ဒနယ်မှ ဦးနိုင်နိုင်ဝင်း မေးမြန်းဖို့ဖြစ်ပါတယ်။
</speech>
<speech><mp id='350'>ဦးနိုင်နိုင်ဝင်း(တမူးမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဋ္ဌကြီး၊ ပြည်ထောင်စုအဆင့်အဖွဲ့အစည်းဝင်ပုဂ္ဂိုလ်များ၊ လွှတ်တော်ကိုယ်စားလှယ်များနှင့် ဧည့်သည်တော်များအားလုံး မင်္ဂလာပါ။ ကျွန်တော်ကတော့ စစ်ကိုင်းတိုင်းဒေသကြီး၊ တမူးမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးနိုင်နိုင်ဝင်း ဖြစ်ပါတယ်။ ကျွန်တော့်အနေနဲ့ တမူးမြို့နယ်၊ အင်ဒိုင်း အုပ်စု၊ ရန်ငြိမ်းအောင်ကျေးရွာနေ ပြည်သူများအတွက် လယ်ယာမြေဖော်ထုတ်လုပ်ကိုင်ခွင့်ရရှိရန် စီမံဆောင်ရွက်ပေးနိုင်ခြင်းရှိ/မရှိ သိရှိလိုခြင်းအား မေးမြန်းသွားမှာဖြစ်ပါတယ်။ ဥက္ကဌကြီးခင်ဗျား။ ပိုမိုရှင်းလင်းစွာတင်ပြနိုင်ဖို့ Power Point အသုံးပြုခွင့်ပြုပါ။ ဥက္ကဋ္ဌကြီးခင်ဗျား။ ဒီဟာကတော့ ကျွန်တော်တို့ တမူးမြို့နယ်၊ ရန်ငြိမ်းအောင်ကျေးရွာဖြစ်ပါတယ်။ ဒီကျေးရွာလေးကို ၂၀၀၁ ခုနှစ်မှာ နိုင်ငံတော်၏ နယ်စပ်ဒေသလုံခြုံ ရေးအတွက် စီမံချက်နဲ့ ပြောင်းရွှေ့နေရာချထားပြီး အသစ် တည်ဆောက်ခဲ့တဲ့ ကျေးရွာလေးဖြစ်ပါတယ်။ မြန်မာ-အိန္ဒိယနယ်စပ်အနီးမှာ တည်ရှိတာဖြစ်ပါတယ်။ လူဦးရေ သုံးရာခန့်ရှိပါတယ်။ အဲဒီအချိန်တုန်းက ဒီကျေးရွာအသစ်မှာနေထိုင်မယ့် ပြည်သူတွေကို နေအိမ်တစ်လုံး၊ ခိုင်းနွားတစ်ရှဉ်း၊ လယ်ယာမြေနှစ်ဧက၊ တောရိုင်းမြေးဧကတို့ကို ပေးပြီးမှ ပြောင်းရွှေ့နေထိုင်စေခဲ့ခြင်းဖြစ်ပါတယ်။ ကျွန်တော်တင်ပြတဲ့မှတ်တမ်းကတော့ တောရိုင်းငါးဧက ပေးတဲ့မှတ်တမ်းပဲဖြစ်ပါတယ်။ လက်ရှိလည်း သူတို့မှာ တောရိုင်းမြေ ငါးဧကစီရှိပါတယ်။ ဒါကြောင့်မို့လို့ မင်းကင်းမြို့နယ်၊ တောင်တွင်းဒေသမှ အိမ်ထောင်စု ၁၀၈ စုက ပြောင်းရွှေ့ခဲ့ပြီး အခြေချလုပ်ကိုင်စားသောက်လျက်ရှိပါတယ်။ ကျေးရွာနေပြည်သူများ၏ လယ်ယာမြေတွေဟာ မိုးရေခံ စိုက်ပျိုးသောလယ်ယာမြေတွေဖြစ်လို့ အဲဒီအချိန်တုန်းက လယ်ဧကတိုးချဲ့ဖော်ထုတ်နိုင်ခြင်းမရှိဘဲ ခက်ခဲပင်ပန်းစွာနဲ့ ရုန်းကန်လုပ်ကိုင်ခဲ့ကြရတာဖြစ်ပါတယ်။ အခုအချိန်မှာတော့ နိုင်ငံတော်မှ ကျပ် ၆၉ သန်း အကုန်အကျခံပြီး ရေလွှဲမြောင်းတူးဖော်ပေးခဲ့တဲ့အတွက် ရာသီမရွေး စိုက်ပျိုးရေရရှိလာပြီဖြစ်ပါ တယ်။ ဒါကြောင့်မို့လို့ ကျေးရွာနေပြည်သူများမှ နဂိုသူတို့ရှိပြီးသား တောရိုင်းမြေငါးဧကစီကို လယ်ယာမြေအဖြစ် ကိုယ်ပိုင်ဖော်ထုတ် စိုက်ပျိုးလိုခြင်းဖြစ်ပါတယ်။ ဒီရေမြောင်းဟာ ဧက ၈၀၀ ကျော် သောက်သုံးနိုင်တယ်လို့ သိရပါတယ်။ ဒါကတော့ ကျွန်တော်တို့ ကျေးလက်နေပြည်သူများမှ ကျွန်တော့်ထံ တင်ပြတဲ့စာဖြစ်ပါတယ်။ ဒါကတော့ ကျေးရွာနေပြည်သူများမှ ထောက်ခံလက်မှတ်ထိုးပြီး မှ တင်ပြတဲ့စာဖြစ်ပါတယ်။ သို့ဖြစ်ပါ၍ မေးမြန်းလိုသည်မှာ ယခင်ကာလက ခွင့်ပြု သတ်မှတ်ပေးခဲ့ သည့် တောရိုင်းမြေငါးဧကစီအား ကျေးရွာနေအိမ်ထောင်စုအသီးသီးမှ လယ်ယာမြေဖော်ထုတ် လုပ်ကိုင်လိုပါသဖြင့် ဥပဒေနှင့်အညီ ခွင့်ပြုပေးနိုင်ရေးအတွက် သက်ဆိုင်ရာဝန်ကြီးဌာနက မည်သို့ စီမံဆောင်ရွက်ပေးမည်ကို သိရှိလိုပါ၍ ပြည်သူ့လွှတ်တော်ဥက္ကဋ္ဌကြီးမှတစ်ဆင့် ရိုသေလေးစားစွာ မေးမြန်းရခြင်းဖြစ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>
စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက ဖြေကြားရန် ဖြစ်ပါတယ်။
</speech>
<speech><agency id='11'>ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ စစ်ကိုင်းတိုင်းဒေသကြီး၊ တမူးမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးနိုင်နိုင်ဝင်းရဲ့ စစ်ကိုင်းတိုင်းဒေသကြီး၊ တမူးမြို့နယ်၊ အင်ဒိုင်းအုပ်စု၊ ရန်ငြိမ်းအောင်ကျေးရွာမှာရှိတဲ့ ပြည်သူတွေ အတွက် လယ်ယာမြေဖော်ထုတ်လုပ်ကိုင်ခွင့်ရရှိရန် စီမံဆောင်ရွက်ပေးနိုင်ရေးနဲ့ စပ်လျဉ်းတဲ့မေးခွန်း အပေါ် စစ်ကိုင်းတိုင်းဒေသကြီးအစိုးရအဖွဲ့ရဲ့ ဖြေကြားချက်နဲ့အတူ ပေါင်းစပ်ရှင်းလင်း ဖြေကြားပေး ပါမယ်။ ဥက္ကဌကြီးခင်ဗျား။ စစ်ကိုင်းတိုင်းဒေသကြီးအစိုးရအဖွဲ့ရဲ့ ဖြေကြားချက်အရ တမူးမြို့နယ်၊ အင်ဒိုင်းကျေးရွာအုပ်စု၊ ရန်ငြိမ်းအောင်ကျေးရွာမှာ လက်ရှိ အိမ်ခြေ ၆၃ လုံး၊ အိမ်ထောင်စု ၆၅ စု၊ လူဦးရေ ၂၉၈ ဦးရှိတဲ့အနက် တောင်သူလုပ်ငန်းလုပ်ကိုင်သူ ၈၃ ဦးရှိပြီးတော့ လက်ရှိမှာ လယ်မြေဧက ၂၇၉ ဧကနှင့် ယာမြေ ၆၃ ဧကကို စိုက်ပျိုးလုပ်ကိုင်လျက်ရှိကြောင်း သိရပါတယ်။ အင်ဒိုင်းကျေးရွာ အုပ်စု၊ ရန်ငြိမ်းအောင်ကျေးရွာရဲ့ အထက် အနောက်မြောက်ဘက် နှစ်မိုင်ခန့်အကွာမှာ နန်းမွန်တား လက်ဝဲမြောင်းတည်ရှိပြီး အကျိုးပြုဧရိယာ ၃၄၂ ဧကအတွက် ၂၀၁၅-၂၀၁၆ ဘဏ္ဍာရေးနှစ်မှာ ခွင့်ပြုရန်ပုံငွေကျပ် သန်း ၃၀၊ ၂၀၁၇-၂၀၁၈ ဘဏ္ဍာရေးနှစ်မှာ ခွင့်ပြုရန်ပုံငွေကျပ် ၃၉ သန်း စုစုပေါင်းခွင့်ပြုရန်ပုံငွေကျပ် ၆၉ သန်းနဲ့ အကောင်အထည်ဖော်ဆောင်ရွက်ခဲ့ပြီး ဖြစ်ပါတယ်။ လက်ရှိ မြေပြင်မှာလည်းပဲ အသုံးပြုလျက်ရှိကြောင်း စိစစ်သိရှိရပါတယ်။ ၂၀၁၂ ခုနှစ်၊ မြေလွတ်၊ မြေလပ်နှင့် မြေရိုင်းများစီမံခန့်ခွဲရေးနည်းဥပဒေ ၃၀ နည်းဥပဒေခွဲ(က)အရ ကျေးလက်ဒေသတွေမှာ အခြေချ နေထိုင်လျက်ရှိတဲ့ တောင်သူလယ်သမားများနှင့် မိသားစုတစ်နိုင်တစ်ပိုင် စိုက်ပျိုးရေးလုပ်ငန်း လုပ်ကိုင်လိုတဲ့ အိမ်ထောင်စုတစ်စုအတွက် တစ်ကြိမ်မှာ ၁၀ ဧကထက်မပိုတဲ့ မြေလွတ်၊ မြေလပ် နှင့်မြေရိုင်းများလုပ်ပိုင်ခွင့်ကို သက်ဆိုင်ရာရပ်ကွက် သို့မဟုတ် ကျေးရွာအုပ်ချုပ်ရေးမှူးများရဲ့ စိစစ်ထောက်ခံချက်နဲ့ လျှောက်ထားနိုင်ပါတယ်။ အဲဒီလိုလျှောက်ထားမှုကို သက်ဆိုင်ရာတိုင်းဒေသကြီး သို့မဟုတ် ပြည်နယ်အစိုးရအဖွဲ့ရဲ့ ခွင့်ပြုချက်ကိုရယူပြီး နည်းဥပဒေပါ လုပ်ထုံးလုပ်နည်းများနှင့်အညီ တိုင်းဒေသကြီးသို့မဟုတ် ပြည်နယ်လုပ်ငန်းအဖွဲ့မှ ခွင့်ပြုနိုင်ပါတယ်။ တမူးမြို့နယ်၊ အင်ဒိုင်းကျေးရွာ အုပ်စု၊ ရန်ငြိမ်းအောင်ကျေးရွာနေပြည်သူများအနေနဲ့ ယခင်ဒေသအာဏာပိုင်တွေရဲ့ အစီအစဉ်နဲ့ ယခင်ကာလက ခွင့်ပြု သတ်မှတ်ပေးထားတဲ့ တောရိုင်းမြေ ၅ ဧကစီကို တိုင်းဒေသကြီး မြေလွတ်၊ မြေလပ်နှင့်မြေရိုင်းများ စီမံခန့်ခွဲရေးလုပ်ငန်းအဖွဲ့ထံ ဥပဒေ၊ နည်းဥပဒေနှင့်အညီ တင်ပြလျှောက်ထား သင့်ပါတယ်။ ထို့သို့တင်ပြလျှောက်ထားမှုအရ တိုင်းဒေသကြီးမှာရှိတဲ့ စီမံခန့်ခွဲရေးလုပ်ငန်းအဖွဲ့အနေ နဲ့ ဥပဒေပါ၊ နည်းဥပဒေပါပြဋ္ဌာန်းချက်များနှင့်အညီ လုပ်ကိုင်ခွင့်ပြု စိစစ်ဆောင်ရွက်ပေးသွားမည် ဖြစ်ကြောင်း တင်ပြအပ်ပါတယ်။ လယ်ယာမြေဖော်ထုတ်ခြင်းလုပ်ငန်း အတွက်ကတော့သက်ဆိုင်ရာ တိုင်းဒေသကြီးအစိုးရအဖွဲ့ရဲ့ စီမံခန့်ခွဲမှုနဲ့ ဆောင်ရွက်သွားသင့်တဲ့ လုပ်ငန်းရပ်ဖြစ်ပါကြောင်းနဲ့ မိမိတို့ဝန်ကြီးဌာနအနေနဲ့ လိုအပ်သည်များ ပံ့ပိုးဆောင်ရွက်ပေးသွားမည်ဖြစ်ပါကြောင်း လွှတ်တော် ကိုယ်စားလှယ်ကြီးရဲ့ မေးခွန်းအပေါ် ပြန်လည်ရှင်းလင်းဖြေကြားအပ်ပါတယ်။ ကျေးဇူးတင်ပါတယ်။</speech>
</Q-A>
<Q-A>
<title>
ခရိုင် (သို့မဟုတ်) မြို့နယ်ကျေးလက်ဒေသဖွံ့ဖြိုးတိုးတက်ရေးဦးစီးဌာနရုံးအဆောက်အဦနှင့် ခရိုင် (သို့မဟုတ်) မြို့နယ်မွေးမြူရေးနှင့်ကုသရေးဦးစီးဌာနရုံးအဆောက်အဦတို့ကို ဆောက်လုပ်ပေးရန် အစီအစဉ်ရှိ/မရှိနှင့်စပ်လျဉ်းသည့် မေးခွန်း
</title>
<speech type='speaker'> မက်မန်းမဲဆန္ဒနယ်မှ ဦးတင်အေး မေးမြန်းဖို့ဖြစ်ပါတယ်။</speech>
<speech><mp id='394'>ဦးတင်အေး(မက်မန်းမဲဆန္ဒနယ်)</mp> အားလုံးမင်္ဂလာပါခင်ဗျား။ ကျွန်တော်ကတော့ ရှမ်းပြည်နယ်(အရှေ့ပိုင်း)၊ မက်မန်းမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးတင်အေး ဖြစ်ပါ တယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ မက်မန်းမြို့နယ်ကို ပြည်ထဲရေး ဝန်ကြီးဌာနရဲ့ ၃၀-၇-၂၀၀၂ ရက်စွဲပါစာအမှတ်၊ ၁၀၀/၃-၂၇/ဦး၁ အမိန့်ကြော်ငြာစာအရ ရှမ်းပြည်နယ်(မြောက်ပိုင်း)၊ လားရှိုးခရိုင်၊ တန့်ယန်းမြို့နယ်ကနေပြီးတော့ ကျေးရွာအုပ်စု ၁၇ အုပ်စု၊ ကျေးရွာပေါင်း ၉၂ ရွာထုတ်နုတ်ပြီး မက်မန်းဒေသကနေပြီးတော့ ကျေးရွာအုပ်စု ၁၁ အုပ်စု၊ ကျေးရွာ ပေါင်း ၉၂ ရွာတို့ကို ထုတ်နုတ်ပြီးတော့ ပေါင်းစပ်ကာ ခွင့်ပြုခဲ့ပါတယ်။ သူဟာဆိုရင် ရှမ်းပြည်နယ် (အရှေ့ပိုင်း)၊ ကျိုင်းတုံခရိုင်မှာပါဝင်တဲ့မြို့နယ်အဖြစ် တစ်ပါတည်းဖွဲ့စည်းခဲ့ပါတယ်။ အဲဒီနောက် ပြည်ထဲရေးဝန်ကြီးဌာနရဲ့ ၁-၁-၂၀၁၃ ရက်စွဲပါစာအမှတ်၊ ၂၀၀/၂၁-၇၅/ဦး၁ နဲ့ မက်မန်းခရိုင်ကို မက်မန်းမြို့နယ်၊ ပန်ဆန်းမြို့နယ်၊ နားဖန်မြို့နယ်နှင့် မန်ကန်မြို့နယ်ခွဲတို့ဖြင့် ပြန်လည်ဖွဲ့စည်းခဲ့ပါတယ်။ လေးစားအပ်ပါတဲ့ ပြည်သူ့လွှတ်တော်ဥက္ကဋ္ဌကြီးခင်ဗျား။ မက်မန်းခရိုင်အနေနဲ့ ခရိုင်အဆင့် ဌာနဆိုင်ရာခြောက်ခု၊ မက်မန်းမြို့နယ်အနေနဲ့ ဌာနဆိုင်ရာ ၂၀ ခုတို့ဖြင့် မြို့နယ်ဖွံ့ဖြိုးတိုးတက်စေရေး အတွက် ဆောင်ရွက်လျက်ရှိတာကို တွေ့ရှိရမှာဖြစ်ပါတယ်။ ကျေးလက်ဒေသဖွံ့ဖြိုးတိုးတက်ရေးဦးစီး ဌာနကို ၈-၇-၂၀၁၇ ရက်နေ့မှာ မြို့နယ်အဆင့်အရာရှိတစ်ဦး၊ အခြားဝန်ထမ်းတို့နှင့်စတင်ဖွင့်လှစ်ခဲ့ပြီး တော့ ခရိုင်မွေးမြူရေးနှင့်ဆေးကုသဦးစီးဌာနကို ၂၀-၁၀-၂၀၁၇ ရက်နေ့မှာ လက်ထောက် ညွှန်ကြားရေးမှူးအဆင့်ရှိသူတစ်ဦးနှင့် စတင်ဖွင့်လှစ် တာဝန်ထမ်းဆောင်လျက်ရှိပါတယ်။ မြို့နယ် ကျေးလက်ဒေသဖွံ့ဖြိုးတိုးတက်ရေးဦးစီးဌာနအနေနဲ့ လက်ရှိခရိုင်အထွေထွေအုပ်ချုပ်ရေးမှူးရုံးမှာ ရှိတဲ့ ရုံးခန်းတစ်ခန်းမှာ ခေတ္တဖွင့်လှစ်ထားပြီးတော့ မွေးမြူရေးနှင့်ကုသရေးဦးစီးဌာနကိုတော့ မက်မန်း မြို့ပေါ် ရပ်ကွက်(၂)မှ တစ်လလျှင် ကျပ် ၂၀၀၀၀ ပေးပြီးတော့မှ ငှားရမ်းဖွင့်လှစ်လျက်ရှိတာကိုလည်း လွှတ်တော်ရပ်နားစဉ် ၇-၅-၂၀၁၈ ရက်နေ့သွားရောက်ခဲ့စဉ်တုန်းက တွေ့ရှိခဲ့ရပါတယ်။ အထက်ပါ ဌာနဆိုင်ရာနှစ်ခုနှင့် ရုံးအဆောက်အဦးဆောက်လုပ်ရန် ဌာနတစ်ခုစီအတွက် မက်မန်းမြို့ပတ်လမ်းမှာ မြေဧက ၀.၂၅ ဧကခန့်ကို လျာထားသတ်မှတ်ထားပြီးဖြစ်တယ်ဆိုတာကိုလည်း ခရိုင်/မြို့နယ်အဆင့် တာဝန်ရှိသူတွေနဲ့ တွေ့ဆုံစဉ်မှာ သိရှိခဲ့ရပါတယ်။ လေးစားအပ်ပါသော ပြည်သူ့လွှတ်တော်ဥက္ကဌကြီးခင်ဗျား။ မက်မန်းခရိုင်/မြို့နယ်ဌာနဆိုင်ရာ ဝန်ထမ်းခန့်အပ်မှု၊ ခရိုင်/မြို့နယ်တို့မှာ ရုံးအဆောက်အဦများနှင့်ပတ်သက်ပြီးတော့တင်ပြဖို့အတွက် Power Point သုံးခွင့်ပြုပါခင်ဗျား။ ဒါကတော့ မက်မန်းခရိုင်ဌာနဆိုင်ရာဖွင့်လှစ်ပြီးစီးမှု၊ ဝန်ထမ်း အခြေပြဇယားပဲဖြစ်ပါတယ်။ ဒါကတော့ မက်မန်းမြို့နယ်အဆင့်ဌာနဆိုင်ရာဖွင့်လှစ်ပြီးစီးမှုနှင့် ဝန်ထမ်း အခြေပြဇယားပဲ ဖြစ်ပါတယ်။ ဒီမှာ ကျွန်တော် Highlight ပြထားခဲ့တဲ့ဟာတွေဟာဆိုရင် ရုံးလည်း ဖွင့်လှစ်ပြီးပြီ။ ဝန်ထမ်းတွေခန့်အပ်ပြီးပြီ။ ဒါပေမဲ့ ဌာနဆိုင်ရာအဆောက်အဦမရှိတဲ့ဌာနများ ဖြစ်ပါတယ်။ ဒါကတော့ မြို့နယ်ကျေးလက်ဒေသဖွံ့ဖြိုးတိုးတက်ရေးဦးစီးဌာနကို ခရိုင်အထွေထွေ အုပ်ချုပ်ရေးမှူးရုံးမှာ ဖွင့်လှစ်ထားတဲ့မြေနေရာ ဖြစ်ပါတယ်။ ခရိုင်မွေးမြူရေးနှင့်ကုသရေးဦးစီးဌာနရုံး ကို မြို့မှာရှိတဲ့အိမ်ငှားပြီးတော့ လူရော၊ ဝန်ထမ်းရော၊ ရုံးရောဖွင့်လှစ်ထားတဲ့ အဆောက်အဦပဲ ဖြစ်ပါ တယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ယခုအခါ မက်မန်းမြို့နယ်ဟာ ခရိုင်အဆင့်မြို့တစ်မြို့ဖြစ်လာတာနှင့်အညီ လူမှုရေးကဏ္ဍ၊ ဆက်သွယ်ရေးကဏ္ဍ၊ စီးပွားရေးကဏ္ဍ၊ ကျန်းမာရေးကဏ္ဍ၊ ပညာရေးကဏ္ဍစသည်ဖြင့် အဘက်ဘက်မှ အခြားမြို့နယ်များနည်းတူ ဟန်ချက် ညီညီဖွံ့ဖြိုးလာစေဖို့အတွက် လုပ်ဆောင်ရာမှာ ဌာနအလိုက် လုပ်ငန်းများကို အကောင်အထည်ဖော် ဆောင်ရွက်နိုင်ရေးဟာ အဓိကအချက်ဖြစ်သလို တာဝန်ထမ်းဆောင်နေတဲ့ နိုင်ငံ့ဝန်ထမ်းများအတွက် လည်း ရုံးအဆောက်အဦနဲ့ ဝန်ထမ်းအိမ်ရာများဟာလည်း မရှိမဖြစ်လိုအပ်တဲ့ အခန်းကဏ္ဍမှာ ပါဝင်နေ တဲ့အတွက် ကျွန်တော့်အနေနဲ့ လွှတ်တော်ဥက္ကဋ္ဌကြီးမှတစ်ဆင့် မေးမြန်းလိုတာကတော့ မြို့နယ် ကျေးလက်ဒေသဖွံ့ဖြိုးတိုးတက်ရေးဦးစီးဌာနရုံးအဆောက်အဦ ဆောက်လုပ်ပေးရန်နှင့် ခရိုင်မွေးမြူ ရေးနှင့်ကုသရေးဦးစီးဌာနရုံးအဆောက်အဦ ဆောက်လုပ်ပေးရန်အစီအစဉ်ရှိ/မရှိနှင့် အစီအစဉ်ရှိမယ် ဆိုရင် မည်သည့်ဘဏ္ဍာရေးနှစ်မှာ ဆောင်ရွက်ပေးနိုင်မည်ကို သိရှိလိုတဲ့အတွက် မေးမြန်းခြင်း ဖြစ်ပါ တယ်။ အားလုံးကို ကျေးဇူးတင်ပါတယ်။</speech>
<speech type='speaker'>
စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက ဖြေကြားရန် ဖြစ်ပါတယ်။
</speech>
<speech><agency id='11'>ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ရှမ်းပြည်နယ်၊ မက်မန်းမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးတင်အေးရဲ့ ခရိုင် သို့မဟုတ် မြို့နယ် ကျေးလက်ဒေသဖွံ့ဖြိုးတိုးတက်ရေးဦးစီးဌာနရုံးအဆောက်အဦ ဆောက်လုပ်ပေးဖို့နှင့် ခရိုင် သို့မဟုတ် မြို့နယ်မွေးမြူရေးနှင့်ကုသရေးဦးစီးဌာနရုံးအဆောက်အဦ ဆောက်လုပ်ပေးရန်နှင့်စပ်လျဉ်း တဲ့ မေးခွန်းအပေါ် စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနမှ ပြန်လည်ဖြေကြားပေးပါမယ်။ ဥက္ကဋ္ဌကြီးခင်ဗျား။ မက်မန်းခရိုင်၊ မက်မန်းမြို့နယ် ကျေးလက်ဒေသဖွံ့ဖြိုးတိုးတက်ရေးဦးစီးဌာန ကို ၂၀၁၇ ခုနှစ်၊ သြဂုတ်လမှာ စတင်ဖွင့်လှစ်ခဲ့ပါတယ်။ သီးခြားရုံးဖွင့်လှစ်နိုင်မှုအခြေအနေမရှိသေးတဲ့ အတွက် မက်မန်းခရိုင်အထွေထွေအုပ်ချုပ်ရေးဦးစီးဌာနရုံးမှာပဲ တွဲဖက်ဖွင့်လှစ်ထားရှိရခြင်း ဖြစ်ပါ တယ်။ မက်မန်းမြို့နယ်မှာ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာန၊ ကျေးလက်ဒေသဖွံ့ဖြိုး တိုးတက်ရေးဦးစီးဌာနရုံးအဆောက်အဦ ဆောက်လုပ်နိုင်ဖို့အတွက် မြေနေရာရရှိနိုင်ဖို့ မြို့နယ်စီမံ ခန့်ခွဲရေးကော်မတီကို ၂၀၁၇ ခုနှစ်၊ နိုဝင်ဘာလ ၈ ရက်နေ့က တင်ပြထားသော်လည်းပဲ မြေနေရာ ရရှိခြင်းမရှိသေးတဲ့အတွက် သီခြားရုံးဆောက်လုပ်နိုင်ခြင်းမရှိသေးတဲ့ အခြေအနေဖြစ်ပါကြောင်း တင်ပြအပ်ပါတယ်။ ရုံးမြေနေရာရရှိရေးကို ဆောင်ရွက်သွားမည်ဖြစ်ပြီးတော့ ရုံးမြေနေရာရမယ်ဆိုရင် မြို့နယ် ကျေးလက်ဒေသဖွံ့ဖြိုးတိုးတက်ရေးဦးစီးဌာနရုံးအဆောက်အဦ ဆောက်လုပ်ဖို့အတွက် အနီးစပ်ဆုံးဘဏ္ဍာရေးနှစ်မှာ ဘတ်ဂျက်တင်ပြတောင်းခံသွားပါမယ်။ ရန်ပုံငွေခွင့်ပြုချက်ရရှိပါက ဆောင်ရွက်ပေးသွားမည်ဖြစ်ပါကြောင်း ဖြေကြားအပ်ပါတယ်။ ဥက္ကဋ္ဌကြီးခင်ဗျား။ မက်မန်းမြို့နယ်မှာ မွေးမြူရေးနှင့်ကုသရေးဦးစီးဌာန၊ မက်မန်းခရိုင်ဦးစီးမှူး ရုံး၊ မြို့နယ်ဦးစီးမှူးရုံး ရုံးနှစ်လုံးပေါင်းပြီး ရုံးခန်းနေရာငှားရမ်းဖွင့်လှစ်ထားရှိရပါတယ်။ မွေးမြူရေးနှင့် ကုသရေးဦးစီးဌာနအဆောက်အဦ ဆောက်လုပ်ဖို့အတွက် ပြည်နယ်အစိုးရအဖွဲ့ကို ၂၀၁၈-၂၀၁၉ ဘဏ္ဍာရေးနှစ်မှာ တည်ဆောက်ရေးလုပ်ငန်းဘဏ္ဍာငွေ လျာထားတောင်းခံခဲ့သော်လည်းပဲ ဦးစားပေး အဆင့်မှာ မပါရှိတဲ့အတွက် ၂၀၁၉-၂၀၂၀ ဘဏ္ဍာရေးနှစ်မှာ ပြည်နယ်အစိုးရအဖွဲ့ကို ဦးစားပေးတင်ပြ တောင်းခံပြီး အကောင်အထည်ဖော်ဆောင်ရွက်ပေးသွားမည်ဖြစ်ပါကြောင်း လွှတ်တော် ကိုယ်စားလှယ်ကြီးရဲ့ မေးခွန်းကို ပြန်လည်ဖြေကြားအပ်ပါတယ်။ ကျေးဇူးတင်ပါတယ်။</speech>
</Q-A>
<speech type='speaker'>
လွှတ်တော်ကိုယ်စားလှယ်များခင်ဗျား။ မေးခွန်းမေးမြန်းခြင်းနှင့်ပတ်သက်ပြီး အနည်းငယ်ပြောကြားလိုပါတယ်။ ကိုယ်စားလှယ်များကို မေးခွန်းမေးမြန်းခွင့်ကို ဥပဒေအရ ခွင့်ပြု ပေးထားတာ ဖြစ်ပါတယ်။ ဒါပေမဲ့ ဒီလိုမေးခွန်းမေးမြန်းပိုင်ခွင့်ကို အလွဲသုံးစားပြုတဲ့သဘောမျိုး မသက်ရောက်စေဖို့ အထူးဂရုပြု ကြရမှာ ဖြစ်ပါတယ်။ ပြည်သူတွေရဲ့ အကျိုးစီးပွား၊ နိုင်ငံတော်ရဲ့ အကျိုးစီးပွားကိုဦးတည်ပြီး မေးမြန်းဖို့လည်း ပြောကြားလိုပါတယ်။ ဥပဒေမှာပြဋ္ဌာန်းထားတဲ့အတိုင်း ပြဋ္ဌာန်းထားတဲ့ စည်းမျဉ်းစည်းကမ်းများအတိုင်း လိုက်နာဆောင်ရွက်ဖို့ ထပ်လောင်းမှာကြားလိုပါ တယ်။ အားလုံးကျေးဇူးတင်ပါတယ်။
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီနေ့အတွက် မေးခွန်းများ မေးမြန်းခြင်း၊ ဖြေကြားခြင်း အစီအစဉ်ပြီးပါပြီ။
</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ အစည်းအဝေးကို ၃၀ မိနစ်ခန့် ခေတ္တ ခဏရပ်နားမှာ ဖြစ်ပါတယ်။
</speech>
<p>အစည်းအဝေးကို မိနစ် ၃၀ ခန့်ခေတ္တခဏရပ်နားပါသည်။</p>
</section>
<section value = 'Report'>
<report>
<title> ပြည်သူ့လွှတ်တော် နိုင်ငံသားများ၏ မူလအခွင့်အရေးဆိုင်ရာကော်မတီ၏ အစီရင်ခံစာ တင်ပြခြင်း</title>
<speech type='speaker'>
အစီအစဉ် ၆ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်သူ့ လွှတ်တော် နိုင်ငံသားများ၏ မူလအခွင့်အရေးဆိုင်ရာကော်မတီက အစီရင်ခံစာကိုတင်ပြဖို့ ဖြစ်ပါတယ်။ နိုင်ငံသားများ၏ မူလအခွင့်အရေးဆိုင်ရာကော်မတီကို ဖိတ်ခေါ်ပါတယ်။
</speech>
<speech><mp id='187'>ဒေါ်သန္တာ(အဖွဲ့ဝင်၊ နိုင်ငံသားများ၏ မူလအခွင့်အရေးဆိုင်ရာကော်မတီ)</mp> လေးစား အပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော် ကိုယ်စားလှယ်များရှင်။ ကျွန်မ ကတော့ နိုင်ငံသားများ၏ မူလအခွင့်အရေးဆိုင်ရာကော်မတီအဖွဲ့ဝင်၊ အိမ်မဲမဲဆန္ဒနယ် ပြည်သူ့ လွှတ်တော်ကိုယ်စားလှယ် ဒေါ်သန္တာပဲဖြစ်ပါတယ်။ ဒုတိယအကြိမ် ပြည်သူ့လွှတ်တော် နိုင်ငံသားများ၏ မူလအခွင့်အရေးဆိုင်ရာကော်မတီရဲ့ နှစ်ပတ်လည်အစီရင်ခံစာ(၂/၂၀၁၈)ကို ကော်မတီရဲ့ တာဝန် ပေးချက်အရ ဖတ်ကြားတင်သွင်းသွားမှာဖြစ်ပါတယ်။ ။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ် များရှင်။ အစီရင်ခံစာအပြည့်အစုံကို လွှတ်တော်ကိုယ်စားလှယ်ကြီးများထံ ဖြန့်ဝေထားပြီးဖြစ်တဲ့ အတွက် အသေးစိတ်အချက်အလက်တွေကို မဖတ်ကြားတော့ဘဲ အရေးကြီးတဲ့အပိုင်းတွေကိုပဲ ဖတ်ကြားတင်သွင်းသွားမှာဖြစ်ပါတယ်။ ။ ကော်မတီရဲ့ရည်ရွယ်ချက်ကတော့ နိုင်ငံသားများ၏ မူလအခွင့်အရေးဆိုင်ရာကော်မတီသည် နိုင်ငံသားများထံမှရောက်ရှိတင်ပြစာများအပေါ် ၂၀၀၈ ခုနှစ်၊ ဖွဲ့စည်းပုံအခြေခံဥပဒေ အခန်း(၈) နိုင်ငံသား၊ နိုင်ငံသားများ၏မူလအခွင့်အရေးနှင့်တာဝန်များအခန်းရှိ ပုဒ်မ ၃၄၅ မှ ၃၉၀ ထိ ပြဋ္ဌာန်းချက် များနှင့်အညီ နိုင်ငံသားများ၏မူလအခွင့်အရေးများ ဆုံးရှုံးနစ်နာမှုမရှိစေရေးအတွက် ဆောင်ရွက်ရန် ဖြစ်ပါတယ်။ နိုင်ငံသားများ၏ မူလအခွင့်အရေးဆိုင်ရာကော်မတီမှာ လက်ရှိမှာ အဖွဲ့ဝင် ၁၆ ဦး၊ လေ့လာသူနှစ်ဦးဖြင့် ကော်မတီရဲ့ တာဝန်များကို ထမ်းဆောင်လျက်ရှိပါတယ်။ ကော်မတီရဲ့ တာဝန် ငါးရပ်ရှိပြီး ကော်မတီရဲ့ လုပ်ပိုင်ခွင့်များ၊ ကော်မတီရဲ့ ရပိုင်ခွင့်နဲ့အခွင့်အရေးများကို အစီရင်ခံစာ စာမျက်နှာ(၄)၊ (၅)၊ (၆)တို့မှာ ပြည့်စုံစွာဖော်ပြထားပါတယ်။ ကော်မတီရဲ့ ဆောင်ရွက်ချက်တွေအနေနဲ့ ကတော့ အစည်းအဝေးတက်ရောက်မှုအခြေအနေအား နောက်ဆက်တွဲ(က) ဖြင့်လည်းကောင်း၊ တင်ပြစာလက်ခံရရှိမှုအခြေအနေ၊ တိုင်းဒေသကြီး/ ပြည်နယ်အလိုက်ခွဲခြား၍ နောက်ဆက်တွဲ(ခ)ဖြင့် လည်းကောင်း၊ တင်ပြစာများဆောင်ရွက်ထားရှိမှုအခြေအနေအား နောက်ဆက်တွဲ(ဂ)ဖြင့်လည်းကောင်း၊ ပြန်ကြားစာရောက်ရှိမှုအခြေအနေများအား နောက်ဆက်တွဲ(ဃ)ဖြင့်လည်းကောင်း ဖော်ပြထားပါတယ်။ ထို့အပြင် လုပ်ငန်းညှိနှိုင်းအစည်းအဝေးပြုလုပ်မှုအခြေအနေအား နောက်ဆက်တွဲ(င)ဖြင့်လည်းကောင်း၊ ကော်မတီဝင်ခြောက်ဦး၏ ပြည်ပလေ့လာရေးခရီးစဉ်ကို နောက်ဆက်တွဲ(စ)ဖြင့်လည်းကောင်း၊ ပြည်တွင်းပြည်ပတွေ့ဆုံမှုအခြေအနေများအား နောက်ဆက်တွဲ(ဆ) ဖြင့်လည်းကောင်း ဖော်ပြထားပါ တယ်။ ကော်မတီဝင်များသည် ပြည်ထောင်စုလွှတ်တော်မှ ဖွဲ့စည်းသည့် ၂၀၁၇-၂၀၁၈ ဘဏ္ဍာရေးနှစ် နိုင်ငံတော်၏ အမျိုးသားစီမံကိန်းဥပဒေကြမ်း၊ ပြည်ထောင်စု၏ ဘဏ္ဍာငွေအရအသုံးဆိုင်ရာ ဥပဒေကြမ်းနှင့် နောက်ထပ်ဘဏ္ဍာငွေခွဲဝေသုံးစွဲရေးဥပဒေကြမ်း၊ ၂၀၁၈ ခုနှစ် ဧပြီလမှ စက်တင်ဘာ လထိ ခြောက်လအမျိုးသားစီမံကိန်းဥပဒေကြမ်းနှင့် ၂၀၁၈ ခုနှစ်၊ ပြည်ထောင်စု၏ ဘဏ္ဍာငွေ အရအသုံးဆိုင်ရာဥပဒေကြမ်းကို စီမံကိန်းလုပ်ငန်းများနှင့် ရငွေ၊ သုံးငွေများစိစစ်ရေး ပူးပေါင်းအဖွဲ့ (၁) တွင်ပါဝင်ကာ နိုင်ငံတော်သမ္မတရုံး၊ ပြည်ထောင်စုအစိုးရအဖွဲ့ရုံး၊ ပြည်ထောင်စုစာရင်းစစ်ချုပ်ရုံး၊ နေပြည်တော်ကောင်စီ၊ နေပြည်တော်စည်ပင်သာယာရေးကော်မတီများ၏ ဘတ်ဂျက်များကို စိစစ်ဆောင်ရွက်ခဲ့ပါတယ်။ အရင်ခံစာရဲ့ အရေးကြီးတဲ့အပိုင်းဖြစ်တဲ့ ကော်မတီရဲ့ သုံးသပ်ချက်အပိုင်းကို ဖတ်ကြားတင်သွင်း လိုပါတယ်။ ကော်မတီသည် ကော်မတီလုပ်ငန်းတာဝန်များကို လက်တွေ့ဆောင်ရွက်ခဲ့သည့် အတွေ့ အကြုံ များအရ ပိုမိုအောင်မြင်စွာဆောင်ရွက်နိုင်ရေးအတွက် အောက်ပါအတိုင်းသုံးသပ်ပါသည်(က) နိုင်ငံသားများ၏ မူလအခွင့်အရေးဆိုင်ရာကော်မတီ၏ (၁/၂၀၁၇)နှစ်ပတ်လည် အစီရင်ခံစာတွင် ဥပဒေကြမ်းကော်မတီ၏ ဥပဒေဆိုင်ရာအဆိုပြုဆွေးနွေးပွဲများတွင် ကော်မတီကိုဖိတ်ကြား၍ ပါဝင်ဆွေးနွေးခွင့်ပြုရန် ဖော်ပြခဲ့သည့်အပေါ် အစီရင်ခံသည့် ကာလအတွင်း ဥပဒေကြမ်းကော်မတီမှ အစည်းအဝေး (၅) ကြိမ်ဖိတ်ကြားခဲ့မှုအား ကော်မတီဝင်များတက်ရောက်၍ နိုင်ငံသားများ၏ မူလအခွင့်အရေးများ နစ်နာဆုံးရှုံးမှု မရှိစေရန် အလေးထားဆောင်ရွက်နိုင်ခဲ့သည့်အတိုင်း နောင်လာမည့်ဆွေးနွေးပွဲများ တွင် ဆက်လက်ပါဝင်တက်ရောက်နိုင်ရန်၊ (ခ) ကော်မတီသို့တင်ပြစာများနှင့်ပတ်သက်၍ ကော်မတီတွင်း ဆွေးနွေးချက်များအရ သက်ဆိုင်ရာမြို့နယ်ကိုယ်စားပြု ပြည်သူ့လွှတ်တော်ကိုယ်စားလှယ်တော်များနှင့် ပိုမို ညှိနှိုင်းပူးပေါင်းဆောင်ရွက်သွားရန်၊ (၈) နိုင်ငံသားများ၏ မူလအခွင့်အရေးများကို မြှင့်တင်ကာကွယ်ဖြည့်ဆည်းနိုင်ရန်၊ ပြည်တွင်းဥပဒေများအား အထောက်အပံ့ဖြစ်စေမည့် မြန်မာနိုင်ငံမှ သဘောတူ အတည်ပြု ပါဝင်လက်မှတ်ရေးထိုးထားသော အပြည်ပြည်ဆိုင်ရာ သဘောတူစာချုပ် များနှင့် ဆက်စပ်လေ့လာဆောင်ရွက်ရန်၊ (ဃ) မြန်မာနိုင်ငံ အမျိုးသားလူ့အခွင့်အရေးကော်မရှင်နှင့် ကော်မတီတို့ ပိုမိုတွေ့ဆုံ၍ နိုင်ငံသားများ၏ မူလအခွင့်အရေးများကို ပိုမိုမြှင့်တင်ကာကွယ်နိုင်ရေး တိုးမြှင့် ဆောင်ရွက်ရန်၊ နိုင်ငံသားများ၏ မူလအခွင့်အရေးချိုးဖောက်ခံရမှုများနှင့်ပတ်သက်၍ ကော်မတီ၏ အစည်းအဝေးဆုံးဖြတ်ချက်အရ လိုအပ်ပါက လေ့လာစုံစမ်းခြင်းကို လွှတ်တော်ဥက္ကဋ္ဌ ကြီးခွင့်ပြုချက်ရယူပြီး သက်ဆိုင်ရာသို့ သွားရောက်၍ ဒေသဆိုင်ရာအဖွဲ့အစည်း များနှင့်ပူးပေါင်းဆောင်ရွက်ရန်၊ (စ) နိုင်ငံသားများ၏ မူလအခွင့်အရေးချိုးဖောက်ခံရခြင်း တိုင်ကြားစာများကို သက်ဆိုင်ရာ ဝန်ကြီးဌာနများ၊ အဖွဲ့အစည်းများသို့ ဆက်လက်ပေးပို့သော်လည်း တချို့သောဝန်ကြီး ဌာနများနှင့် အဖွဲ့အစည်းများမှ ပြန်ကြားစာများမှာ ယေဘုယျဆန်သော ပြန်ကြားစာများ ဖြစ်နေသည့်အတွက် တိကျသေချာသော အဖြေရရှိရေး ဆက်လက်အားထုတ် ဆောင်ရွက်သွားရန်၊ (ဆ) နိုင်ငံသားများ၏ မူလအခွင့်အရေးဆိုင်ရာကော်မတီအနေဖြင့် လူ့အခွင့်အရေး ချိုးဖောက်ခံရမှု၊ နိုင်ငံသားများ၏ မူလအခွင့်အရေးချိုးဖောက်ခံရမှု တိုင်ကြားစာများကို ကော်မတီ၏ တာဝန်အရ အောင်မြင်စွာဆောင်ရွက်နိုင်ခဲ့သော်လည်း ကော်မတီတာဝန် များ အပိုဒ် ၉၈ အရ သက်ဆိုင်ရာနယ်ပယ်အသီးသီးရှိ ဌာနအဖွဲ့အစည်းများမှ ကျင့်သုံး လျက်ရှိသည့် ဥပဒေများကိုလေ့လာ၍ ပယ်ဖျက်ရန်၊ ပြင်ဆင်ရန်၊ အသစ်ပြဋ္ဌာန်းရန်များ တွေ့ရှိပါက လွှတ်တော်သို့တင်ပြရမည့် တာဝန်ကိုထမ်းဆောင်ရန်၊ ယခင်ထက်ပိုမို အားစိုက်ဆက်လက်ကြိုးပမ်း ထမ်းဆောင်သွားရန်တို့ဖြစ်ပါတယ်။ နိဂုံးချုပ်အနေဖြင့် ပြည်သူ့လွှတ်တော် နိုင်ငံသားများ၏ မူလအခွင့်အရေးဆိုင်ရာကော်မတီတွင် တာဝန်ထမ်းဆောင်လျက်ရှိသည့် ရုံးဝန်ထမ်းအသီးသီးသည် မိသားစုစိတ်ဓာတ်အပြည့်အဝဖြင့် ကော်မတီ၏လုပ်ငန်းတာဝန်များကို အားကြိုးမာန်တက်ပံ့ပိုးကူညီကြပါသည်။ နိုင်ငံသားများ၏ မူလအခွင့်အရေးဆိုင်ရာကော်မတီအနေဖြင့် နိုင်ငံသားများ၏ မူလအခွင့်အရေးများ မဆုံးရှုံးစေရန်နှင့် ဖွံ့ဖြိုးတိုးတက်စေရန် သက်ဆိုင်ရာဌာနအဖွဲ့အစည်းများနှင့် ပေါင်းစပ်ညှိနှိုင်း၍ ကြိုးပမ်းဆောင်ရွက် မည်ဖြစ်ကြောင်း အစီရင်ခံတင်ပြအပ်ပါသည်။ နိုင်ငံသားများ၏ မူလအခွင့်အရေးဆိုင်ရာကော်မတီ။ ပြည်သူ့လွှတ်တော်။ အားလုံးကိုကျေးဇူးတင်ပါတယ်ရှင်။ [အစီရင်ခံစာအပြည့်အစုံမှာ အောက်ပါအတိုင်းဖြစ်ပါသည်။] ပြည်သူ့လွှတ်တော်၊ နိုင်ငံသားများ၏ မူလအခွင့်အရေးဆိုင်ရာကော်မတီ၏ နှစ်ပတ်လည်အစီရင်ခံစာ (၂/၂၀၁၈) (၂၆-၂-၂၀၁၇ ရက်နေ့မှ ၂၅-၂-၂၀၁၈ ရက်နေ့အထိ) နိဒါန်း ၁။ ပြည်သူ့လွှတ်တော်သည် ၂၀၀၈ ခုနှစ်၊ ဖွဲ့စည်းပုံအခြေခံဥပဒေပုဒ်မ ၁၁၅ (ဂ) နှင့် ၂၀၁၂ ခုနှစ်၊ ပြည်သူ့လွှတ်တော်ဆိုင်ရာဥပဒေပုဒ်မ ၂၇ ၊ ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၀၆ တို့ နှင့်အညီ ၂၀၁၆ ခုနှစ်၊ ဖေဖော်ဝါရီလ ၂၆ ရက်နေ့တွင် ကျင်းပပြုလုပ်သော ဒုတိယအကြိမ် ပြည်သူ့ လွှတ်တော်၊ ပထမပုံမှန်အစည်းအဝေးတွင် နိုင်ငံသားများ၏မူလအခွင့်အရေးဆိုင်ရာကော်မတီ ကို အမိန့်ကြော်ငြာစာအမှတ် (၃၄/၂၀၁၆) ဖြင့် ဖွဲ့စည်းခဲ့ပါသည်။ ရည်ရွယ်ချက် ဥက္ကဋ္ဌ ၂။ နိုင်ငံသားများ၏ မူလအခွင့်အရေးဆိုင်ရာကော်မတီသည် နိုင်ငံသားများထံမှ ရောက်ရှိတင်ပြ စာများအပေါ် ၂၀၀၈ ခုနှစ် ဖွဲ့စည်းပုံအခြေခံဥပဒေ၊ အခန်း(၈) နိုင်ငံသား၊ နိုင်ငံသားများ၏ မူလအခွင့်အရေးနှင့်တာဝန်များ အခန်းရှိ ပုဒ်မ ၃၄၅ မှ ၃၉၀ အထိ ပြဋ္ဌာန်းချက်များနှင့်အညီ နိုင်ငံသားများ၏မူလအခွင့်အရေးများ ဆုံးရှုံးနစ်နာမှုမရှိစေရေးအတွက် ဆောင်ရွက်ရန် ဖြစ်ပါသည်။ ဖွဲ့စည်းခြင်း ၃။ ပြည်သူ့လွှတ်တော်၊ နိုင်ငံသားများ၏ မူလအခွင့်အရေးဆိုင်ရာကော်မတီကို ၂၀၁၂ ခုနှစ်၊ ပြည်သူ့လွှတ်တော်ဆိုင်ရာဥပဒေပုဒ်မ ၂၇၊ ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၀၆ နှင့် ပြည်သူ့လွှတ်တော်အစည်းအဝေးဆုံးဖြတ်ချက်တို့အရ ၂၀၁၆ ခုနှစ်၊ ဖေဖော်ဝါရီလ ၂၆ ရက်နေ့ တွင် အမိန့်ကြော်ငြာစာအမှတ် (၃၄/၂၀၁၆) ဖြင့် အောက်ပါပြည်သူ့လွှတ်တော်ကိုယ်စားလှယ် ၁၅ ဦးဖြင့် စတင်ဖွဲ့စည်းတာဝန်ပေးအပ်ခဲ့ပါသည် - (က) ဦးစော ညောင်ဦးမဲဆန္ဒနယ် (ခ) ဦးစိုင်းထွန်းစိန် မိုင်းပျဉ်းမဲဆန္ဒနယ် အဖွဲ့ဝင် (ဂ) ဦးကျင့်ရှင်းထန် တီးတိန်မဲဆန္ဒနယ် အဖွဲ့ဝင် (ဃ) ဦးစိုင်းမွန်း လဲချားမဲဆန္ဒနယ် အဖွဲ့ဝင် (င) ဦးခင်မောင်လတ် မြန်အောင်မဲဆန္ဒနယ် အဖွဲ့ဝင် (စ) ဦးထွန်းမြင့် ဗဟန်းမဲဆန္ဒနယ် အဖွဲ့ဝင် (ဆ) ဦးမြင့်လွင် ပုဇွန်တောင်မဲဆန္ဒနယ် အဖွဲ့ဝင် (ဇ) ဦးဌေးဝင်းအောင်(ခ)ဦးပြုံးချို ဒေါပုံမဲဆန္ဒနယ် အဖွဲ့ဝင် (၅) ဦးနေလင်းအောင် မင်းတပ်မဲဆန္ဒနယ် အဖွဲ့ဝင် (ည) ဦးတင်ကိုကိုဦး(ခ)ဦးအတွတ် ဘီးလင်းမဲဆန္ဒနယ် အဖွဲ့ဝင် (ဋ) ဦးတင်ထွေး ဝေါမဲဆန္ဒနယ် အဖွဲ့ဝင် (ဌ) ဦးခင်ဇော် ကော့သောင်းမဲဆန္ဒနယ် အဖွဲ့ဝင် (၃) ဒေါ်သန္တာ အိမ်မဲမဲဆန္ဒနယ် (ပ) ဗိုလ်မှူးကြီးမင်းသန်း တပ်မတော်သားကိုယ်စားလှယ် အဖွဲ့ဝင် (ဏ) ဦးဝင်းမြင့်အောင် ဒီပဲယင်းမဲဆန္ဒနယ် အတွင်းရေးမှူး ၄။ ဤကော်မတီသည် ၂၀၁၂ ခုနှစ်၊ ပြည်သူ့လွှတ်တော်ဆိုင်ရာဥပဒေပုဒ်မ ၂၊ ပုဒ်မခွဲ (ဇ) အရ ပြည်ထောင်စုအဆင့်အဖွဲ့အစည်းဖြစ်သည်။ ကော်မတီ၏သက်တမ်း ၅။ ကော်မတီ၏ သက်တမ်းသည် စတင်ဖွဲ့စည်းသည့်နေ့မှစ၍ တစ်နှစ်ဖြစ်သည်။ သို့ရာတွင် ကော်မတီ၏ လုပ်ငန်းတာဝန်ဆောင်ရွက်မှုအခြေအနေအရ တစ်နှစ်ပြည့်မြောက်သည့်အခါ လိုအပ်ပါက သက်တမ်းတိုးနိုင်သည်။ ၆။ လွှတ်တော်ဥက္ကဌသည် ကော်မတီ၏ သက်တမ်းကာလအတွင်း လိုအပ်ပါက ကော်မတီဝင်များ ကို သင့်လျော်သလို လဲလှယ်အစားထိုး တာဝန်ပေးအပ်နိုင်သည်။ ကော်မတီပြင်ဆင်ဖွဲ့စည်းခြင်း ၇။ ၂၀၁၇ ခုနှစ်၊ ဖေဖော်ဝါရီလ ၁၆ ရက်နေ့တွင် ပြည်သူ့လွှတ်တော်ရုံး၏ အမိန့်ကြော်ငြာစာ အမှတ်(၁၄/၂၀၁၇)ဖြင့် ကြည်း ၂၃၁၅၈ ဗိုလ်မှူးကြီးမင်းသန်း(အစား) လေ ၁၇၇၃ ဗိုလ်မှူးချုပ် ဦးကျော်အား အဖွဲ့ဝင်အဖြစ် အစားထိုးလဲလှယ်ဖွဲ့စည်းခဲ့ပါသည်။ ၈။ ၂၀၁၇ ခုနှစ်၊ ဖေဖော်ဝါရီလ ၁၆ ရက်နေ့တွင် ပြည်သူ့လွှတ်တော်ရုံး၏ အမိန့်ကြော်ငြာစာ အမှတ်(၁၅/၂၀၁၇) ဖြင့် ဦးကျော်မင်း(ကမာရွတ်မဲဆန္ဒနယ်)နှင့် ဦးဘုန်းမြင့်အောင်(ဒိုက်ဦးမဲဆန္ဒနယ်) တို့အား အဖွဲ့ဝင်များအဖြစ် ထပ်မံထည့်သွင်းဖွဲ့စည်းခဲ့ပါသည်။ ၉။ ၂၀၁၇ ခုနှစ်၊ ဖေဖော်ဝါရီလ ၁၆ ရက်နေ့တွင် ပြည်သူ့လွှတ်တော်ရုံး၏ အမိန့်အမှတ်(၁/၂၀၁၇) ဖြင့် ကြည်း ၂၃၁၅၈ ဗိုလ်မှူးကြီးမင်းသန်းနှင့် ကြည်း ၂၇၉၇၈ ဒုတိယဗိုလ်မှူးကြီး သန်းလှိုင်ဝင်း တို့အား ကော်မတီတွင် လေ့လာသူများအဖြစ် တာဝန်ပေးအပ်ခဲ့ပါသည်။ ၁၀။ ၂၀၁၇ ခုနှစ်၊ မေလ ၂၉ ရက်နေ့တွင် ပြည်သူ့လွှတ်တော်ရုံး၏ အမိန့်အမှတ်(၂/၂၀၁၇) ဖြင့် ကြည်း ၂၃၁၅၈ ဗိုလ်မှူးကြီးမင်းသန်း(အစား) ကြည်း ၁၉၅၃၆ ဒုတိယဗိုလ်မှူးကြီးစိုးမြင့်အောင်၊ ကြည်း ၂၇၉၇၈ ဒုတိယဗိုလ်မှူးကြီး သန်းလှိုင်ဝင်း(အစား) ကြည်း ၂၈၁၇၃ ဒုတိယဗိုလ်မှူးကြီးဝင်းကိုတို့အား ကော်မတီတွင် လေ့လာသူများအဖြစ် အစားထိုးလဲလှယ်တာဝန်ပေးအပ်ခဲ့ပါသည်။ ၁၁။ ၂၀၁၇ ခုနှစ်၊ သြဂုတ်လ ၂၈ ရက်နေ့တွင် ပြည်သူ့လွှတ်တော်ရုံး၏ အမိန့်ကြော်ငြာစာအမှတ် (၅၆/၂၀၁၇) ဖြင့် လေ ၁၇၇၃ ဗိုလ်မှူးချုပ်ဦးကျော်(အစား) ကြည်း ၁၈၁၆၂ ဗိုလ်မှူးချုပ်ဇော်ဝင်းအား အဖွဲ့ဝင်အဖြစ် အစားထိုးလဲလှယ်ဖွဲ့စည်းခဲ့ပါသည်။ ၁၂။ နိုင်ငံသားများ၏ မူလအခွင့်အရေးဆိုင်ရာကော်မတီမှ အဖွဲ့ဝင် ဦးစိုင်းမွန်းသည် ၅-၁၂-၂၀၁၇ ရက်နေ့တွင် ကွယ်လွန်သွားပါသဖြင့် ပြည်သူ့လွှတ်တော်ကိုယ်စားလှယ်အဖြစ်မှ ရပ်စဲပြီး လက်ရှိတွင် အဖွဲ့ဝင် ၁၆ ဦးနှင့် လေ့လာသူ ၂ ဦးဖြစ်၍ စုစုပေါင်း ၁၈ ဦး ရှိပါသည်။ ကော်မတီ၏သက်တမ်းတိုးမြှင့်ခြင်း ၁၃။ ၂၀၁၈ ခုနှစ်၊ ဖေဖော်ဝါရီလ ၂၀ ရက်နေ့တွင် ပြည်သူ့လွှတ်တော်ရုံး၏ အမိန့်ကြော်ငြာစာ အမှတ်(၁၂/၂၀၁၈)ဖြင့် နိုင်ငံသားများ၏မူလအခွင့်အရေးဆိုင်ရာကော်မတီကို ၂၆-၂-၂၀၁၈ ရက်နေ့မှ ၂၅-၂- ၂၀၁၉ ရက်နေ့အထိ သက်တမ်းတိုးမြှင့်ခဲ့ပါသည်။ ကော်မတီ၏တာဝန်များ ၁၄။ ကော်မတီသည်(က) နိုင်ငံသားများ၏ မူလအခွင့်အရေးဆိုင်ရာလုပ်ငန်းများ ဖွံ့ဖြိုးတိုးတက်စေရေးအတွက် ကူညီဆောင်ရွက်ရမည်။ (ခ) နိုင်ငံသားတိုင်း တန်းတူညီမျှမှု အခွင့်အရေး၊ တရားမျှတမှုအခွင့်အရေးတို့ ခံစားခွင့်ရှိ ရေး ဆောင်ရွက်ရမည်။ (ဂ) သက်ဆိုင်ရာနယ်ပယ်အသီးသီးရှိ ဌာနအဖွဲ့အစည်းများက ကျင့်သုံးလျက်ရှိသည့် ဥပဒေ များကိုလေ့လာ၍ ပယ်ဖျက်ရန်၊ ပြင်ဆင်ရန်၊ အသစ်ပြဋ္ဌာန်းရန်များ တွေ့ရှိက လွှတ်တော်သို့ တင်ပြရမည်။ (ဃ) သက်ဆိုင်ရာဌာန အဖွဲ့အစည်းများမှ အခါအားလျော်စွာ ထုတ်ပြန်သည့် နည်းဥပဒေ၊ စည်းမျဉ်း၊ စည်းကမ်း၊ အမိန့်ကြော်ငြာစာ၊ အမိန့်ညွှန်ကြားချက်နှင့် လုပ်ထုံးလုပ်နည်း များသည် တည်ဆဲဥပဒေများနှင့်လည်းကောင်း၊ ပြည်ထောင်စုလွှတ်တော်မှ ပြဋ္ဌာန်း လိုက်သည့် ဥပဒေများနှင့်လည်းကောင်း ညီညွတ်ဆီလျော်အောင် ဆောင်ရွက်စေပြီး ညီညွတ်ဆီလျော်မှုရှိပါက လိုက်နာဆောင်ရွက်မှုကို စောင့်ကြည့်ထိန်းညှိ ကူညီရမည်။ (င) သက်ဆိုင်ရာနယ်ပယ်အသီးသီးရှိ ဌာနအဖွဲ့အစည်းများနှင့် ဆက်စပ်လျက်ရှိသည့် တိုင်ကြားစာများ၊ အသနားခံစာများ၊ တင်ပြချက်များကို ကြားနာစိစစ်၍ လွှတ်တော် ဥက္ကဋ္ဌမှတစ်ဆင့် လွှတ်တော်သို့ တင်ပြအစီရင်ခံရမည်။ ၁၅။ ကော်မတီသည် ပြည်ထောင်စုအစိုးရအဖွဲ့ အပါအဝင် ပြည်ထောင်စုအဆင့်အဖွဲ့အစည်းတို့နှင့် တိုက်ရိုက်ဆက်သွယ်ပြီး ဖြေကြားနိုင်သည့် တာဝန်ရှိပုဂ္ဂိုလ်များအားလည်းကောင်း၊ လုပ်ငန်းနှင့် ဆက်စပ်သော အကြောင်းအရာများကို သိရှိနားလည်သည်ဟု ယူဆသူများအားလည်းကောင်း ဖိတ်ကြား၍ ကြားနာခြင်း၊ မေးမြန်းဆွေးနွေးခြင်းနှင့် လိုအပ်သည့်အထောက်အထားများကို တင်ပြစေခြင်းပြု နိုင်သည်။ ။ ၁၆။ ကော်မတီအစည်းအဝေးတွင် ကော်မတီဝင်တစ်ဦးပြောဆိုသော သို့မဟုတ် ပြုလုပ်သော ကိစ္စကို သော်လည်းကောင်း၊ ကော်မတီတွင် ဆွေးနွေးသော ဆွေးနွေးချက်များကိုသော်လည်းကောင်း ပြင်ပသို့ ပေါက်ကြားခြင်းမရှိစေရ။ ကော်မတီအစည်းအဝေးမှတ်တမ်းတွင် ဆွေးနွေးချက်အားလုံးကို အသေးစိတ် မှတ်တမ်းတင်၍ ကော်မတီကအတည်ပြု ထားရမည်။ ယင်းအစည်းအဝေးမှတ်တမ်းများကို ဖြန့်ဝေခြင်းမပြုရ။ လွှတ်တော်သို့ပေးပို့သော အစီရင်ခံစာမိတ္တူ ကို အစည်းအဝေးမှတ်တမ်းများနှင့် အတူ ပူးတွဲ၍ အမှုတွဲအဖြစ် တပေါင်းတည်းထိန်းသိမ်းထားနိုင်ရန် ပြည်သူ့လွှတ်တော်ရုံးသို့ ပေးပို့ရ မည်။ ကော်မတီ၏ လုပ်ပိုင်ခွင့်များ ၁၇။ ကော်မတီအစည်းအဝေးများကို ပြည်သူ့လွှတ်တော်ဆိုင်ရာနည်းဥပဒေများပါ ပြဋ္ဌာန်းချက် များနှင့်အညီ ကျင်းပရမည်။ ၁၈။ ကော်မတီက အစီရင်ခံစာတင်ပြခြင်းနှင့်စပ်လျဉ်း၍ - (က) ကော်မတီဥက္ကဋ္ဌ၊ အတွင်းရေးမှူး သို့မဟုတ် ကော်မတီက တာဝန်ပေးအပ်သော ကော်မတီဝင်တစ်ဦးသည် ကော်မတီ၏အစီရင်ခံစာကို လွှတ်တော်သို့ တင်ပြရမည်။ (ခ) ကော်မတီဝင်များသည် ကော်မတီ၏အစီရင်ခံစာကို သဘောတူကြောင်း လက်မှတ် ရေးထိုးရမည်။ သို့ရာတွင် သဘောကွဲလွဲချက်များရှိပါက ထိုသဘောကွဲလွဲချက်များကို ရေးသားဖော်ပြ၍ လက်မှတ်ရေးထိုးပြီး အစီရင်ခံစာတွင် ပူးတွဲဖော်ပြနိုင်သည်။ ။ (ဂ) အစီရင်ခံစာကို တင်ပြပြီးနောက် လွှတ်တော်ဥက္ကဋ္ဌက သတ်မှတ်သည့်နေ့တွင် ကော်မတီ ဥက္ကဋ္ဌ၊ အတွင်းရေးမှူး သို့မဟုတ် ကော်မတီက တာဝန်ပေးအပ်သော ကော်မတီဝင် တစ်ဦးသည် အစီရင်ခံစာကို ဆွေးနွေးရန် လွှတ်တော်သို့ အဆိုတင်သွင်းရမည်။ (ဃ) အစီရင်ခံစာကို လွှတ်တော်ကိုယ်စားလှယ်များက ပြင်ဆင်ချက်များ ပြု လုပ်ခွင့်မရှိ။ (င) အစီရင်ခံစာကို ဆွေးနွေးပြီးသောအခါ ကော်မတီဥက္ကဋ္ဌ၊ အတွင်းရေးမှူး သို့မဟုတ် ကော်မတီက တာဝန်ပေးအပ်သော ကော်မတီဝင်တစ်ဦးသည် အစီရင်ခံစာကို လွှတ်တော်က သဘောတူလက်ခံရန် အဆိုတင်သွင်းရမည်။ ၁၉။ ကော်မတီဝင်များသည် - (က) ဖွဲ့စည်းပုံအခြေခံဥပဒေနှင့် ပြည်သူ့လွှတ်တော်ဆိုင်ရာဥပဒေပါ ပြဋ္ဌာန်းချက်များကို မဆန့်ကျင်လျှင် လွတ်လပ်စွာ ပြောဆိုဆွေးနွေးခွင့်နှင့် ဆန္ဒမဲပေးခွင့်ရှိသည်။ (ခ) လွှတ်တော်ကော်မတီအများဆုံး နှစ်ခုအထိသာ ပါဝင်ဆောင်ရွက်နိုင်ခွင့်ရှိသည်။ (ဂ) ကော်မတီဝင်အဖြစ်မှ နုတ်ထွက်လိုပါက ခိုင်လုံသော အကျိုးအကြောင်း ဖော်ပြလျက် လွှတ်တော်ဥက္ကဋ္ဌထံ တင်ပြနိုင်ခွင့်ရှိသည်။ ကော်မတီဝင်၏ ရပိုင်ခွင့်နှင့်အခွင့်အရေးများ ၂၀။ ကော်မတီဝင်များသည် ကော်မတီလုပ်ငန်းတာဝန်ကို ဆောင်ရွက်ရန် သို့မဟုတ် ကော်မတီ အစည်းအဝေးတက်ရောက်ရန် ကော်မတီရုံးစိုက်ရာဒေသတွင် ရောက်ရှိနေစဉ်၌လည်းကောင်း၊ လွှတ်တော်ဥက္ကဋ္ဌ သို့မဟုတ် လွှတ်တော်၏ တာဝန်ပေးချက်အရ ခရီးသွားလာရာ၌လည်းကောင်း၊ ယင်းတို့နှင့် သက်ဆိုင်သည့် ချီးမြှင့်ငွေနှင့် စရိတ်များဆိုင်ရာဥပဒေပါရပိုင်ခွင့်များကို ခံစားခွင့်ရှိသည့် အပြင် လွှတ်တော်က သတ်မှတ်သည့် ရပိုင်ခွင့်များကိုလည်း ခံစားခွင့်ရှိသည်။ ၂၁။ ကော်မတီဝင်များသည် - (က) ကော်မတီအစည်းအဝေးများတွင် တင်ပြဆွေးနွေးချက်များနှင့်စပ်လျဉ်း၍ ပြည်သူ့ လွှတ်တော်ဆိုင်ရာဥပဒေမှအပ တည်ဆဲအခြားဥပဒေတစ်ရပ်ရပ်အရ အရေးယူခံရခြင်း မှ ကင်းလွတ်ခွင့်ရှိသည်။ (ခ) ကော်မတီအစည်းအဝေး တက်ရောက်နေစဉ်အတွင်း လွှတ်တော်ဥက္ကဋ္ဌ၏ ကြို တင် ခွင့်ပြုချက်မရရှိပါက ဖမ်းဆီးခံရခြင်းမှ ကင်းလွတ်ခွင့်ရှိသည်။ (ဂ) ပြစ်မှုတစ်ရပ်ရပ်ဖြင့် ဖမ်းဆီးခြင်းခံရပါက ပြစ်ဒဏ်စီရင်ခြင်းမခံရမီ လွှတ်တော်ဥက္ကဌ၏ ခွင့်ပြုချက်ဖြင့် ကော်မတီအစည်းအဝေးများသို့ တက်ရောက်ခွင့်ရှိသည်။ ကော်မတီ၏ဆောင်ရွက်ချက်များ ၂၂။ ဥပဒေကြမ်းကော်မတီမှ ဥပဒေကြမ်းအစီရင်ခံစာကို လွှတ်တော်သို့မတင်မီ ကြိုတင်ညှိနှိုင်း ပြင်ဆင်မှုပြုလုပ်ရာတွင် ကော်မတီဝင်သဘောထားများပေးနိုင်ရန် ဖိတ်ကြားသည့်အစည်းအဝေးသို့ ၅ ကြိမ် တက်ရောက်ဆွေးနွေး အကြံပြု ပေးနိုင်ခဲ့ပါသည်။ ထို့အပြင် ဥပဒေကြမ်းကော်မတီမှ လွှတ်တော်သို့ ဥပဒေကြမ်းကို တင်သွင်းသည့်အခါတွင်လည်း ကော်မတီဝင်များမှ တစ်ဦးချင်း အဆိုပြု ဆွေးနွေးခြင်းများကိုလည်း ပြုလုပ်နိုင်ခဲ့ပါသည်။ အစည်းအဝေးတက်ရောက်မှုအခြေအနေ အား နောက်ဆက်တွဲ(က) ဖြင့် ဖော်ပြထားပါသည်။ ။ ၂၃။ ကော်မတီ၏ ရည်ရွယ်ချက်ပါအတိုင်း ရောက်ရှိလာသော တင်ပြစာများကို စစ်ဆေးဆောင်ရွက် ရာတွင် ပြည်သူတို့၏နစ်နာဆုံးရှုံးမှုများ၊ လယ်ယာမြေများ၊ အိုးအိမ်များ၊ ပြစ်မှုဆိုင်ရာမှုခင်းများ စသည်ဖြင့် ပါဝင်လျက်ရှိရာ မှတ်တမ်းတင်ထားသင့်သည်များကို မှတ်တမ်းတင်ထားရှိခြင်း၊ လယ်ယာ မြေနှင့်အခြားမြေများ သိမ်းဆည်းခြင်းခံရမှုများ ပြန်လည်စိစစ်ရေးဗဟိုကော်မတီ၊ တိုင်းဒေသကြီး/ ပြည်နယ်အစိုးရအဖွဲ့၊ သက်ဆိုင်ရာပြည်ထောင်စုဝန်ကြီးဌာနများသို့ ပေးပို့ခြင်းများ၊ ညှိနှိုင်းဆွေးနွေး ခြင်းများ ဆောင်ရွက်ခဲ့ပါသည်။ ၂၄။ ကော်မတီသို့ရောက်ရှိလာသော တင်ပြစာများကို ဦးစားပေးအလိုက် လေ့လာစိစစ်သုံးသပ်၍ မှတ်ချက်ပြုနိုင်ရန် တစ်ပတ်လျှင် ၁ ရက် လုပ်ငန်းညှိနှိုင်းအစည်းအဝေးပြုလုပ်ပြီး ကျန် ၂ ရက်အား ရုံးထိုင်၍ လုပ်ငန်းများအောင်မြင်စေရန် ဆောင်ရွက်လျက်ရှိပါသည်။ ။ ၂၅။ ၂၀၁၇ ခုနှစ်၊ ဖေဖော်ဝါရီလ ၂၆ ရက်နေ့မှ ၂၀၁၈ ခုနှစ်၊ ဖေဖော်ဝါရီလ ၂၅ ရက်နေ့အထိ ကော်မတီသို့ တင်ပြစာ ၄၆၀ စောင် လက်ခံရရှိခဲ့ပါသည်။ တင်ပြစာလက်ခံရရှိမှုအခြေအနေကို တိုင်းဒေသကြီး/ပြည်နယ်အလိုက် ခွဲခြား၍ နောက်ဆက်တွဲ(ခ)ဖြင့် ဖော်ပြထားပါသည်။ ၂၆။ ကော်မတီသို့ရောက်ရှိလာသော တင်ပြစာ ၄၆၀ စောင်အား လေ့လာစိစစ်ရာတွင် ပြီးစီးမှုပေါင်း ၂၁၂ စောင်၊ ဒုတိယဦးစားပေး ၅၂ စောင်၊ ဆောင်ရွက်ရန်မလို ၁၇၂ စောင်နှင့် ဆောင်ရွက်ဆဲ ၂၄ စောင် ဖြစ်ပါသည်။ ပြီးစီးမှုတင်ပြစာ ၂၁၂ စောင်တွင် လယ်ယာမြေနှင့် အခြားမြေများသိမ်းဆည်းခြင်း ခံရမှုများ ပြန်လည်စိစစ်ရေးဗဟိုကော်မတီသို့ ၆၆ စောင်၊ တိုင်းဒေသကြီး/ ပြည်နယ်အစိုးရအဖွဲ့များသို့ ၂၆ စောင်၊ သက်ဆိုင်ရာပြည်ထောင်စုဝန်ကြီးဌာနများသို့ ၆၇ စောင်၊ တိုင်ကြားသူထံအကြံပြုစာ ၅၀ စောင်နှင့် အခြားကော်မတီသို့လွှဲပြောင်းစာ ၃ စောင် ပေးပို့ခဲ့ပါသည်။ တင်ပြစာနှင့်ပတ်သက်၍ လယ်ယာမြေနှင့် အခြားမြေများ သိမ်းဆည်းခြင်းခံရမှုများ ပြန်လည်စိစစ်ရေးဗဟိုကော်မတီမှ ၇ စောင်၊ တိုင်းဒေသကြီး/ ပြည်နယ်အစိုးရအဖွဲ့များမှ ၂၇ စောင်၊ သက်ဆိုင်ရာပြည်ထောင်စုဝန်ကြီးဌာနများမှ ၇၃ စောင်အား ဆောင်ရွက်ပြီးစီးမှုအခြေအနေများ ပြန်ကြားလာပါသည်။ တင်ပြစာများ ဆောင်ရွက် ထားရှိမှုအခြေအနေအား နောက်ဆက်တွဲ(ဂ) ဖြင့် ဖော်ပြထားပါသည်။ ၂၇။ နိုင်ငံသားများ၏ မူလအခွင့်အရေးဆိုင်ရာကော်မတီသည် တိုင်ကြားစာတစ်စောင်အား ၎င်းနှင့် သက်ဆိုင်သည့် ဝန်ကြီးဌာနများသို့ ပေးပို့ခဲ့ပါသည်။ ပေးပို့ခဲ့သည့်အပေါ် ဝန်ကြီးဌာနတစ်ခုချင်းစီ၏ ပြန်ကြားစာရောက်ရှိမှုအခြေအနေများအား နောက်ဆက်တွဲ(ဃ) ဖြင့် ဖော်ပြထားပါသည်။ ၂၈။ နိုင်ငံသားများ၏ မူလအခွင့်အရေးဆိုင်ရာကော်မတီသည် အစီရင်ခံစာ ကာလအတွင်းလုပ်ငန်း ညှိနှိုင်းအစည်းအဝေး ၂၉ ကြိမ်၊ ဘတ်ဂျက်ကိစ္စဆွေးနွေးခြင်း ၆ ကြိမ်၊ ဝန်ကြီးဌာနနှင့် ညှိနှိုင်းဆွေးနွေး ခြင်း ၈ ကြိမ်နှင့် မြန်မာနိုင်ငံအမျိုးသားလူ့အခွင့်အရေးကော်မရှင်နှင့်ဆွေးနွေးခြင်း ၂ ကြိမ်၊ စုစုပေါင်း ၄၅ ကြိမ် ပြုလုပ်ခဲ့ပါသည်။ လုပ်ငန်းညှိနှိုင်းအစည်းအဝေးပြုလုပ်မှုအခြေအနေအား နောက်ဆက်တွဲ (င) ဖြင့် ဖော်ပြထားပါသည်။ ၂၉။ နိုင်ငံသားများ၏မူလအခွင့်အရေးဆိုင်ရာကော်မတီအနေဖြင့် ပြည်တွင်း/ပြည်ပတွေ့ဆုံမှု ၄ bii Seminar, Workshop, Training ooodeposą oj bi oodepošșuloops ၃၀။ ကော်မတီအဖွဲ့ဝင် လွှတ်တော်ကိုယ်စားလှယ်များမှ တစ်နှစ်တာကာလအတွင်း ကြယ်ပွင့်ပြ မေးခွန်း ၂၄ ခုမေးမြန်း၍ အဆို ၂ ခု တင်သွင်းခဲ့ပါသည်။ ၃၁။ ပြည်သူ့လွှတ်တော်၊ နိုင်ငံသားများ၏မူလအခွင့်အရေးဆိုင်ရာကော်မတီအနေဖြင့် ဖွဲ့စည်းပုံ အခြေခံဥပဒေ အခန်း(၈) နိုင်ငံသား၊ နိုင်ငံသားများ၏မူလအခွင့်အရေးနှင့် တာဝန်များအပိုင်းတွင် ပါရှိသော နိုင်ငံသားများ၏မူလအခွင့်အရေးများကို ဥပဒေနှင့်အညီရရှိစေရန်အတွက် ပြည်သူလူထု၏ တိုင်ကြားစာများတွင်သာမက မီဒီယာများမှတစ်ဆင့် နိုင်ငံသားအခွင့်အရေးချိုးဖောက်ခံရမှုများကို ကြားသိလျှင်လည်း ကော်မတီတွင်းဆွေးနွေးဆုံးဖြတ်၍ သက်ဆိုင်ရာပြည်ထောင်စုအဆင့် အဖွဲ့အစည်းများအား ပြည်သူ့လွှတ်တော်ဥက္ကဋ္ဌမှတစ်ဆင့် တွေ့ဆုံညှိနှိုင်းဆောင်ရွက်ခဲ့ပါသည်။ ၃၂။ နိုင်ငံသားများ၏ မူလအခွင့်အရေးဆိုင်ရာကော်မတီမှ ကော်မတီဝင် ၆ ဦးသည် ပြည်သူ့ လွှတ်တော် အစီအစဉ်ဖြင့် ပြည်ပလေ့လာရေးခရီးစဉ်ကို ဂျပန်၊ ဂျာမနီ၊ အိန္ဒိယ၊ ဘော့စနီးယားနှင့် မွန်ဂိုလီးယား နိုင်ငံများသို့ ၅ ကြိမ် သွားရောက်ခဲ့မှုများအား နောက်ဆက်တွဲ(စ) ဖြင့် ဖော်ပြထား ပါသည်။ ၃၃။ နိုင်ငံသားများ၏ မူလအခွင့်အရေးဆိုင်ရာကော်မတီသည် နိုင်ငံတော်သမ္မတရုံး၊ ပြည်ထောင်စု အစိုးရအဖွဲ့ရုံး၊ ပြည်ထောင်စုရွေးကောက်ပွဲကော်မရှင်နှင့် မြန်မာနိုင်ငံအမျိုးသားလူ့အခွင့်အရေး ကော်မရှင်တို့အား စောင့်ကြည့်ထိန်းညှိပေးရမည်ဖြစ်သဖြင့် ၁၀-၇-၂၀၁၇ ရက်နေ့နှင့် ၁၅-၁၁-၂၀၁၇ ရက်နေ့များတွင် မြန်မာနိုင်ငံအမျိုးသားလူ့အခွင့်အရေးကော်မရှင်က ၎င်းတို့၏ဆောင်ရွက်ထားချက် များ၊ အစီရင်ခံစာတင်သွင်းမှုများ၊ ကော်မတီမှ ပေးပို့ထားသည့်တိုင်ကြားစာများနှင့်ပတ်သက်၍ လာရောက်ဆွေးနွေးခဲ့ပါသည်။ ။ ၃၄။ နိုင်ငံသားများ၏ မူလအခွင့်အရေးဆိုင်ရာကော်မတီသည် ပြည်တွင်း/ပြည်ပ တွေ့ဆုံမှုအခြေအနေ များအား နောက်ဆက်တွဲ(ဆ) ဖြင့် ဖော်ပြထားပါသည်။ ၃၅။ ကော်မတီဝင်များသည် ပြည်ထောင်စုလွှတ်တော်မှ ဖွဲ့စည်းသည့် ၂၀၁၇-၂၀၁၈ ခု၊ ဘဏ္ဍာရေးနှစ် နိုင်ငံတော်၏အမျိုးသားစီမံကိန်းဥပဒေကြမ်း၊ ပြည်ထောင်စု၏ဘဏ္ဍာငွေအရအသုံး ဆိုင်ရာဥပဒေကြမ်းနှင့် နောက်ထပ်ဘဏ္ဍာငွေ ခွဲဝေသုံးစွဲရေးဥပဒေကြမ်း၊ ၂၀၁၈ ခုနှစ်၊ ဧပြီလမှ စက်တင်ဘာလအထိ ၆ လ အမျိုးသားစီမံကိန်း ဥပဒေကြမ်းနှင့် ၂၀၁၈ ခုနှစ်၊ ပြည်ထောင်စု၏ ဘဏ္ဍာငွေအရအသုံးဆိုင်ရာ ဥပဒေကြမ်းများကို စီမံကိန်းလုပ်ငန်းများနှင့် ရငွေသုံးငွေများ စိစစ်ရေး ပူးပေါင်းအဖွဲ့ (၁) တွင်ပါဝင်ကာ နိုင်ငံတော်သမ္မတရုံး၊ ပြည်ထောင်စုအစိုးရအဖွဲ့ရုံး၊ ပြည်ထောင်စု စာရင်းစစ်ချုပ်ရုံး၊ နေပြည်တော်ကောင်စီ၊ နေပြည်တော်စည်ပင်သာယာရေးကော်မတီများ၏ ဘတ်ဂျက်များကို စိစစ်ဆောင်ရွက်ခဲ့ပါသည်။ ။ ၃၆။ နိုင်ငံသားများ၏မူလအခွင့်အရေးဆိုင်ရာကော်မတီသည် ၂၆-၂-၂၀၁၆ ရက်နေ့မှ ၂၅-၂-၂၀၁၇ ရက်နေ့အထိ နှစ်ပတ်လည်အစီရင်ခံစာ(၁/၂၀၁၇)ကို ဒုတိယအကြိမ်၊ ပြည်သူ့လွှတ်တော်၊ ပဉ္စမပုံမှန် အစည်းအဝေး (၁၃)ရက်မြောက်နေ့ ၁၃-၆-၂၀၁၇ ရက်နေ့တွင် ပြည်သူ့လွှတ်တော်သို့ တင်သွင်းခဲ့ ပါသည်။ ကော်မတီ၏သုံးသပ်ချက် ၃၇။ ကော်မတီသည် ကော်မတီလုပ်ငန်းတာဝန်များကို လက်တွေ့ဆောင်ရွက်ခဲ့သည့် အတွေ့အကြုံ များအရ ပိုမိုအောင်မြင်စွာဆောင်ရွက်နိုင်ရေးအတွက် အောက်ပါအတိုင်းသုံးသပ်ပါသည်(က) နိုင်ငံသားများ၏ မူလအခွင့်အရေးဆိုင်ရာကော်မတီ၏(၁/၂၀၁၇) နှစ်ပတ်လည် အစီရင်ခံစာတွင် ဥပဒေကြမ်းကော်မတီ၏ ဥပဒေဆိုင်ရာအဆိုပြု ဆွေးနွေးပွဲများတွင် ကော်မတီကို ဖိတ်ကြား၍ ပါဝင်ဆွေးနွေးခွင့်ပြုရန် ဖော်ပြခဲ့သည့်အပေါ် အစီရင်ခံသည့် ကာလအတွင်း ဥပဒေကြမ်းကော်မတီမှ အစည်းအဝေး ၅ ကြိမ် ဖိတ်ကြားခဲ့မှုအား ကော်မတီဝင် များတက်ရောက်၍ နိုင်ငံသားများ၏မူလအခွင့်အရေးများ နစ်နာဆုံးရှုံးမှု မရှိစေရန် အလေးထားဆောင်ရွက်နိုင်ခဲ့သည့်အတိုင်း နောင်လာမည့်ဆွေးနွေးပွဲများ တွင် ဆက်လက်ပါဝင်တက်ရောက်နိုင်ရန်၊ (ခ) ကော်မတီသို့ တင်ပြစာများနှင့်ပတ်သက်၍ ကော်မတီတွင်း ဆွေးနွေးချက်များအရ သက်ဆိုင်ရာမြို့နယ်ကိုယ်စားပြု ပြည်သူ့လွှတ်တော်ကိုယ်စားလှယ်များနှင့် ပိုမိုညှိနှိုင်း ပူးပေါင်းဆောင်ရွက်သွားရန်၊ နိုင်ငံသားများ၏မူလအခွင့်အရေးများကိုမြှင့်တင်ကာကွယ်ဖြည့်ဆည်းနိုင်ရန် ပြည်တွင်း ဥပဒေများအား အထောက်အပံ့ဖြစ်စေမည့် မြန်မာနိုင်ငံမှ သဘောတူအတည်ပြု ပါဝင် လက်မှတ်ရေးထိုးထားသော အပြည်ပြည်ဆိုင်ရာသဘောတူစာချုပ်များနှင့် ဆက်စပ် လေ့လာဆောင်ရွက်ရန်၊ (ဃ) မြန်မာနိုင်ငံအမျိုးသားလူ့အခွင့်အရေးကော်မရှင်နှင့် ကော်မတီတို့ ပိုမိုတွေ့ဆုံ၍ နိုင်ငံသားများ၏မူလအခွင့်အရေးများကို ပိုမိုမြှင့်တင်ကာကွယ်နိုင်ရေး တိုးမြှင့်ဆောင်ရွက် ရန်၊ (င) နိုင်ငံသားများ၏ မူလအခွင့်အရေးချိုးဖောက်ခံရမှုများနှင့်ပတ်သက်၍ ကော်မတီ၏ အစည်းအဝေးဆုံးဖြတ်ချက်အရ လိုအပ်ပါက လေ့လာစုံစမ်းခြင်းကို လွှတ်တော်ဥက္ကဋ္ဌ၏ ခွင့်ပြုချက်ရယူပြီး သက်ဆိုင်ရာဒေသသို့သွားရောက်၍ ဒေသဆိုင်ရာအဖွဲ့အစည်းများ နှင့် ပူးပေါင်းဆောင်ရွက်ရန်၊ (စ) နိုင်ငံသားများ၏မူလအခွင့်အရေး ချိုးဖောက်ခံရခြင်း တိုင်ကြားစာများကို သက်ဆိုင်ရာ ဝန်ကြီးဌာနများ၊ အဖွဲ့အစည်းများသို့ ဆက်လက်ပေးပို့သော်လည်း တချို့သောဝန်ကြီး ဌာနများနှင့် အဖွဲ့အစည်းများမှ ပြန်ကြားစာများမှာ ယေဘုယျဆန်သော ပြန်ကြားစာများ ဖြစ်နေသည့်အတွက် တိကျသေချာသော အဖြေရရှိရေး ဆက်လက်အားထုတ် ဆောင်ရွက်သွားရန်၊ (ဆ) နိုင်ငံသားများ၏မူလအခွင့်အရေးဆိုင်ရာကော်မတီအနေဖြင့် လူ့အခွင့်အရေးချိုးဖောက် ခံရမှု၊ နိုင်ငံသားများ၏မူလအခွင့်အရေးချိုးဖောက်ခံရမှု တိုင်ကြားစာများကို ကော်မတီ ၏ တာဝန်အရ အောင်မြင်စွာဆောင်ရွက်နိုင်ခဲ့သော်လည်း ကော်မတီတာဝန်များအပိုဒ် ၉၈ အရ သက်ဆိုင်ရာနယ်ပယ်အသီးသီးရှိ ဌာနအဖွဲ့အစည်းများက ကျင့်သုံးလျက်ရှိ သည့်ဥပဒေများကိုလေ့လာ၍ ပယ်ဖျက်ရန်၊ ပြင်ဆင်ရန်၊ အသစ်ပြဋ္ဌာန်းရန်များတွေ့ရှိ ပါက လွှတ်တော်သို့တင်ပြရမည် ဆိုသည့်တာဝန်ကို ထမ်းဆောင်ရန် ယခင်ထက် ပိုမိုအားစိုက် ဆက်လက်ကြိုးပမ်းထမ်းဆောင်သွားရန်။ နိဂုံး ၃၈။ ပြည်သူ့လွှတ်တော်၊ နိုင်ငံသားများ၏မူလအခွင့်အရေးဆိုင်ရာကော်မတီတွင် တာဝန် ထမ်းဆောင်လျက်ရှိသည့် ရုံးဝန်ထမ်းအသီးသီးသည် မိသားစုစိတ်ဓာတ်အပြည့်အဝဖြင့် ကော်မတီ၏ လုပ်ငန်းတာဝန်များကို အားကြိုးမာန်တက် ပံ့ပိုးကူညီကြပါသည်။ နိုင်ငံသားများ၏မူလအခွင့်အရေး ဆိုင်ရာကော်မတီအနေဖြင့် နိုင်ငံသားများ၏ မူလအခွင့်အရေးများ မဆုံးရှုံးစေရန်နှင့် ဖွံ့ဖြိုးတိုးတက် စေရန် သက်ဆိုင်ရာဌာနအဖွဲ့အစည်းများနှင့် ပေါင်းစပ်ညှိနှိုင်း၍ ကြိုးပမ်းဆောင်ရွက်သွားမည် ဖြစ်ကြောင်း အစီရင်ခံတင်ပြအပ်ပါသည်။ </speech>
<title>ပြည်သူ့လွှတ်တော် နိုင်ငံသားများ၏ မူလအခွင့်အရေးဆိုင်ရာကော်မတီ၏ အစီရင်ခံစာနှင့် စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ်များ အမည်စာရင်း တင်သွင်းနိုင်ကြောင်း ကြေညာခြင်း</title>
<speech type='speaker'>
အစီအစဉ် ၇ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်သူ့လွှတ်တော် နိုင်ငံသားများ၏ မူလအခွင့်အရေးဆိုင်ရာကော်မတီ၏ အစီရင်ခံစာနှင့်စပ်လျဉ်း၍ ဆွေးနွေးလိုတဲ့ လွှတ်တော်ကိုယ်စားလှယ်များရှိပါက ၆-၉-၂၀၁၈ ရက်(ကြာသပတေးနေ့)ညနေ ၄ နာရီ နောက်ဆုံး ထားပြီး ပြည်သူ့လွှတ်တော်ရုံး၊ ညွှန်ကြားရေးမှူးချုပ်ထံ အမည်စာရင်းတင်သွင်းရန်ဖြစ်ကြောင်း အသိပေးကြေညာပါတယ်။
</speech>
</report></section>
<section value = 'Bill'>
	<bill>
<title>အမျိုးသားလွှတ်တော်က ပြင်ဆင်ချက်ဖြင့် ပြန်လည်ပေးပို့လာသော မြန်မာ့ပုလဲလုပ်ငန်း ဥပဒေကို ဒုတိယအကြိမ် ပြင်ဆင်သည့်ဥပဒေကြမ်းကို လက်ခံရရှိကြောင်းနှင့် ပြင်ဆင်ချက် အဆိုတင်သွင်းလိုသည့် လွှတ်တော်ကိုယ်စားလှယ်များ အမည်စာရင်းတင်သွင်းနိုင်ကြောင်း လွှတ်တော်သို့ အသိပေးတင်ပြခြင်း</title>
<speech type='speaker'>
အစီအစဉ် ၈ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်သူ့ လွှတ်တော်မှာစတင်ဆွေးနွေး၍ ပြင်ဆင်ချက်ဖြင့်အတည်ပြုခဲ့ပြီး အမျိုးသားလွှတ်တော်သို့ ပေးပို့ထား သော မြန်မာ့ပုလဲလုပ်ငန်းဥပဒေကို ဒုတိယအကြိမ် ပြင်ဆင်သည့်ဥပဒေကြမ်းကို ၂၁-၈-၂၀၁၈ ရက်နေ့ မှာ အမျိုးသားလွှတ်တော်က ပြင်ဆင်ချက်ဖြင့် ပြန်လည်ပေးပို့လာပါတယ်။ ပြင်ဆင်ချက်မိတ္တူများကို လည်း ကိုယ်စားလှယ်များထံ ဖြန့်ဝေပြီးဖြစ်ပါတယ်။ ယင်းဥပဒေကြမ်းနှင့်စပ်လျဉ်းပြီး အမျိုးသား လွှတ်တော်၏ပြင်ဆင်ချက်များအပေါ် ဆွေးနွေးရန်အဆိုတင်သွင်းလိုသူများအနေနဲ့ ပြင်ဆင်လိုသည့် ဥပဒေကြမ်း၏အပိုဒ်၊ အပိုဒ်ခွဲ၊ အကြောင်းအရာကို တိတိကျကျဖော်ပြ၍ ၇-၉-၂၀၁၈ ရက်နေ့ (သောကြာနေ့)ညနေ ၄ နာရီ နောက်ဆုံးထားပြီး ပြည်သူ့လွှတ်တော်ရုံး၊ ညွှန်ကြားရေးမှူးချုပ်ထံ အမည်တင်သွင်းရန်ဖြစ်ကြောင်း အသိပေးကြေညာပါတယ်။
</speech>
<title>အမျိုးသားလွှတ်တော်က ပြင်ဆင်ချက်ဖြင့် အတည်ပြု၍ ပေးပို့လာသော စာပေနှင့် အနုပညာမူပိုင်ခွင့်ဥပဒေကြမ်းနှင့်စပ်လျဉ်း၍ အတည်ပြုရန် လွှတ်တော်၏ အဆုံးအဖြတ်ရယူခြင်း</title>
<speech type='speaker'>
အစီအစဉ် ၉ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အမျိုးသား လွှတ်တော်မှာ စတင်တင်သွင်းပြီး ပြင်ဆင်ချက်ဖြင့် အတည်ပြု၍ ပေးပို့လာသော စာပေနှင့်အနုပညာ မူပိုင်ခွင့်ဥပဒေကြမ်းကို ဒုတိယအကြိမ် ပြည်သူ့လွှတ်တော် နဝမပုံမှန်အစည်းအဝေး နဝမနေ့ဖြစ်သော ၁၄-၈-၂၀၁၈ ရက်နေ့တွင် လက်ခံရရှိကြောင်း အသိပေးခြင်းနှင့် ဥပဒေကြမ်းကော်မတီ၏အစီရင်ခံစာ ဖတ်ကြားရှင်းလင်းခြင်းပြုလုပ်ခဲ့ပြီး ဖြစ်ပါတယ်။ ဒီဥပဒေကြမ်းနှင့်စပ်လျဉ်းပြီး ပြင်ဆင်ချက်အဆို တင်သွင်းဆွေးနွေးလိုတဲ့ လွှတ်တော်ကိုယ်စားလှယ်များအနေဖြင့် မိမိပြင်ဆင်လိုသည့် အပိုဒ်၊ အပိုဒ်ခွဲ၊ အကြောင်းအရာ၊ အချက်အလက်များကို တိကျစွာရေးသားဖော်ပြ၍ ၁၆-၈-၂၀၁၈ ရက်နေ့နောက်ဆုံး ထားပြီး အမည်စာရင်းတင်သွင်းရန် တောင်းခံခဲ့သော်လည်း ပြင်ဆင်ချက်အဆိုတင်သွင်းလာတဲ့ ကိုယ်စားလှယ်တစ်ဦးမျှမရှိပါ။ ဒါကြောင့် စာပေနှင့်အနုပညာမူပိုင်ခွင့်ဥပဒေကြမ်းနှင့်စပ်လျဉ်းပြီး ဥပဒေကြမ်းကော်မတီ၏ အစီရင်ခံစာအတည်ပြုချက်အတိုင်း ပြင်ဆင်ချက်ဖြင့် အတည်ပြုရန် လွှတ်တော်က သဘောတူပါသလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'> သဘောမတူတဲ့သူရှိပါသလားခင်ဗျား။</speech>
<speech type='speaker'>
သဘောမတူသူမရှိတဲ့အတွက် စာပေ နှင့်အနုပညာမူပိုင်ခွင့်ဥပဒေကြမ်းကို ပြင်ဆင်ချက်ဖြင့် သဘောတူကြောင်းနှင့် ၂၀၁၃ ခုနှစ်၊ ပြည်သူ့ လွှတ်တော်ဆိုင်ရာနည်းဥပဒေ ၂၀၀ အရ ဆက်လက်ဆောင်ရွက်သွားမည်ဖြစ်ကြောင်း ကြေညာပါ တယ်။
</speech>
</bill></section>
<section value = 'Motion'>
<motion><new_section>
<title>
ဦးတင်မောင်ဝင်း၊ ဆိပ်ကမ်းမဲဆန္ဒနယ်က တင်သွင်းသည့် ကျွမ်းကျင်မှုဆိုင်ရာ အသက်မွေးဝမ်းကျောင်းပညာရေးနှင့် သင်တန်း(Technical and Vocational Education and Training(TVET)ကို မြန်မာနိုင်ငံတွင် အကောင်အထည်ဖော်ဆောင်ရွက်ရာတွင် စက်မှုလက်မှုအထက်တန်းကျောင်း(Technical High School)၊ အစိုးရစက်မှုလက်မှုသိပ္ပံ (Government Technical Institute) passo pongocs(Technical University)o cz တိုးချဲ့ဖွင့်လှစ်သင်ကြားနေရာ တိုင်းပြည်အတွက် အမှန်တကယ်လိုအပ်နေသော ကျွမ်းကျင် 28003:op: Skilled Workers)i nzjé:uppgop: (Technicians)i səqfwap9€ များ(Engineers)တို့၏ လိုအပ်သောအရေအတွက်ကို သုတေသနပြုလုပ်ပြီးမှသာလျှင် သင့်လျော် သောမူဝါဒနှင့် နည်းဗျူဟာ (Appropridte Policy and stotegy)များ ချမှတ်ရေးဆွဲ၍ ဆောင်ရွက်သင့်ပါကြောင်းကို ပြည်ထောင်စုအစိုးရသို့ တိုက်တွန်းကြောင်းအဆိုကို လွှတ်တော်ကိုယ်စားလှယ်များက ဆွေးနွေးခြင်း
</title>
<speech type='speaker'>
အစီအစဉ် ၁၀ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဦးတင်မောင်ဝင်း၊ ဆိပ်ကမ်းမဲဆန္ဒနယ်က ဒုတိယအကြိမ် ပြည်သူ့လွှတ်တော် နဝမပုံမှန်အစည်းအဝေး (၁၂)ရက်မြောက်နေ့ (၂၃-၈-၂၀၁၈ ရက်နေ့)တွင် တင်သွင်းသွားတဲ့ ကျွမ်းကျင်မှုဆိုင်ရာအသက် 69:08:60pê:02969:$ệ WEo5$:(Technical and Vocational Education and Training(TVET)ကို မြန်မာနိုင်ငံတွင် အကောင်အထည်ဖော်ဆောင်ရွက်ရာတွင် စက်မှုလက်မှု sconoss:cope:(Technical High School) 300:qondocumqaoģ(Government Technicd Institute)၊ နည်းပညာတက္ကသိုလ်(Technicdl University)တို့ကို တိုးချဲ့ဖွင့်လှစ် သင်ကြားနေရာ တိုင်းပြည်အတွက် အမှန်တကယ်လိုအပ်နေသော ကျွမ်းကျင်လုပ်သားများ (Skilled Workers)i najd: mjêuzoqop: (Technicians)i səqesw20279wp: (Engineers) or en လိုအပ်သောအရေအတွက်ကို သုတေသနပြုလုပ်ပြီးမှသာလျှင် သင့်လျော်သောမူဝါဒနှင့် နည်းဗျူဟာ (Appropriate Policy and Strategy)op: podem:ada 6a07@godweule po:02 ပြည်ထောင်စုအစိုးရသို့ တိုက်တွန်းကြောင်းအဆိုကို ၂၀၁၃ ခုနှစ်၊ ပြည်သူ့လွှတ်တော်ဆိုင်ရာ နည်းဥပဒေ ၁၇၀ အရဆောင်ရွက်သွားမှာဖြစ်ပါတယ်။ ယင်းအဆိုနှင့်စပ်လျဉ်းပြီး ဆွေးနွေးမယ့် ကိုယ်စားလှယ် ၁၃ ဦးရှိပါတယ်။
</speech>
<speech type='speaker'>
ပထမဦးစွာ ဖာပွန်မဲဆန္ဒနယ်မှ ဦးစောထွန်းမြအောင်က ဆွေးနွေးဖို့ဖြစ်ပါတယ်။
</speech>
<speech><mp id='252'>ဦးစောထွန်းမြအောင်(ဖာပွန်မဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဋ္ဌ၊ ပြည်ထောင်စုဝန်ကြီးများ၊ ပြည်သူ့လွှတ်တော်ကိုယ်စားလှယ်များကို မင်္ဂလာပါလို့ ဦးစွာဂါရဝပြု နှုတ်ခွန်းဆက်သအပ်ပါတယ်။ ကျွန်တော်ကတော့ ကရင်ပြည်နယ်၊ ဖာပွန်မဲဆန္ဒနယ်က ပြည်သူ့ လွှတ်တော်ကိုယ်စားလှယ် ဦးစောထွန်းမြအောင် ဖြစ်ပါတယ်။ လေးစားအပ်ပါသော ဥက္ကဌကြီးခင်ဗျား။ ကျွန်တော့်အနေနဲ့ ဆိပ်ကမ်းမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးတင်မောင်ဝင်း တင်သွင်း တဲ့ ကျွမ်းကျင်မှုဆိုင်ရာအသက်မွေးဝမ်းကျောင်းပညာရေးနှင့်သင်တန်းအဆိုကို တင်သွင်းမှုနှင့် ပတ်သက်၍ ထောက်ခံဆွေးနွေးသွားမှာ ဖြစ်ပါတယ်။ လေးစားအပ်ပါသော ဥက္ကဌကြီးခင်ဗျား။ မြန်မာနိုင်ငံမှာ နှစ်စဉ် (၁၀)တန်းစာမေးပွဲဖြေဆိုရာမှာ လည်း အနည်းဆုံးကျောင်းဖြေသူတွေရဲ့ ရာခိုင်နှုန်းဟာ ၂၃ ရာခိုင်နှုန်းထက် ပိုပြီးတော့အောင်တဲ့နှစ်က ရှားပါတယ်။ ကျွန်တော်တို့ဖာပွန်ဒေသမှာဆိုလို့ရှိရင် ကျောင်းသား ၁၀၀ ဖြေလို့ရှိရင် အနည်းဆုံး ၁၅ ယောက်နှင့် ၂၀ ယောက်က မပိုပါဘူး။ နှစ်တိုင်းနှစ်တိုင်း။ အဲဒီတော့ တစ်ခါကျ၊ နှစ်ခါကျသွားပြီးလို့ရှိ ရင် ကျောင်းထွက်သွားကြတယ်။ အဲဒီလိုပဲ ပြည်နယ်နှင့် တိုင်းဒေသကြီးတွေမှာလည်း ဒီလိုကျတဲ့ ကျောင်းသားတွေဟာ ဘယ်လောက်များမယ်ဆိုတာ ကျွန်တော် မပြောနိုင်ပါဘူး။ အနည်းဆုံးစာရင်း အရတော့ တစ်နှစ်တစ်နှစ်ကိုပေါင်းလိုက်လို့ရှိရင် ကျတဲ့ကျောင်းသားဦးရေက နှစ်သန်းနီးပါးလောက် ရှိမယ်လို့ယူဆပါတယ်။ အဲဒီကလေးတွေအတွက်ကို အသက်မွေးဝမ်းကျောင်းပညာရပ်အနေနဲ့ကတော့ စဉ်းစားထားဖို့တော့ လိုပါတယ်။ အဲဒီပညာရပ်တွေ မသင်ထားလို့ရှိရင် သူတို့ဘဝအတွက်နောင်ရေး ဟာဆိုလို့ရှိရင် အလွန်ရင်လေးစရာကောင်းပါတယ်။ ဒါကြောင့်မို့လို့ ကျွန်တော်တို့အနေနဲ့ THS ဆိုတဲ့ စက်မှုအထက်တန်းကျောင်းတွေ၊ ဒီပလိုမာ GTI သင်တန်းတွေ၊ နောက်တစ်ခါ နည်းပညာတက္ကသိုလ် တွေ ဒါတွေအားလုံး တိုးချဲ့ပြီးဖွင့်ကိုဖွင့်ရမယ့်အနေအထားရှိပါတယ်။ ဒါကြောင့်မို့လို့ အဲဒီလို ကြို တင် ဖွင့်ထားပြီးမှ အခုနက လာမယ့်နောင် စာမေးပွဲကျတဲ့ကလေးတွေအတွက်ကို အလုပ်အကိုင်လေး၊ ဘာလေး ရှာပေးနိုင်မှာဖြစ်ပါတယ်။ ဒုတိယအချက်ကတော့ သီလဝါစက်မှုဇုန်တို့၊ ထားဝယ်စက်မှုဇုန် တို့၊ ကျောက်ဖြူစက်မှုဇုန် ဒီစက်မှုဇုန်တွေဟာ မဖွင့်သေးသော်ငြားလည်းဘဲ ဒါကို Skill လေးပါရရှိဖို့ အတွက်တော့ ပြင်ထားရပါမယ်။ ထို့အတူပဲ ပညာရှင်တွေ၊ နောက်တစ်ခါအင်ဂျင်နီယာတွေ ဒါတွေ ရှာထားပေးရမယ်။ ဘာဖြစ်လို့ လိုအပ်တယ်ပြောရလဲဆိုတော့ အဲဒီလိုမှ Skilled Labour တို့၊ Technicians တို့၊ အင်ဂျင်နီယာတို့ ကြို တင်ပြီးတော့ မလေ့ကျင့်ထားဘူးဆိုရင် ကျွန်တော်တို့တတွေ ဟာ နိုင်ငံခြားမှလာပြီးတော့ရင်းနှီးမြှုပ်နှံတဲ့လူတွေရဲ့ တပည့်တွေအဖြစ် ကျွန်တော်တို့မြန်မာနိုင်ငံသား တွေက ခံသွားရမယ်။ အဲဒီကျတော့ ဒါမျိုးတွေဟာဆိုလို့ရှိရင် ကြိုပြီးတော့ Skilled Labour သင်တန်း တို့၊ ပညာရှင်သင်တန်းတို့၊ အင်ဂျင်နီယာသင်တန်းတွေကို မိမိတိုင်းပြည်မှာ မိမိစက်မှုဖွင့်မယ့်၊ ကုမ္ပဏီ ဖွင့်မယ့်နိုင်ငံခြားသားတွေက ကြိုပြီးတော့ မြန်မာနိုင်ငံသားတွေကို ပညာပေးပြီးတော့ ကြိုတင်ပြီးတော့ အစိုးရက စီမံထားသင့်ပါတယ်။ နောက်တစ်ခုက တတိယအချက်အနေနဲ့ ကျွန်တော်တင်ပြချင်တာကတော့ ပညာရှင်တွေပါ။ ပညာရှင်တွေက အင်ဂျင်နီယာလည်း အပိုင်းတစ်ပိုင်းအနေနဲ့ပါတယ်။ ဘာဖြစ်လို့လဲဆိုတော့ ပညာရှင် နဲ့ Skiled Labour က ရှာရတာလွယ်ပေမဲ့ အင်ဂျင်နီယာက မလွယ်ပါဘူး။ ဘာဖြစ်လို့လဲဆိုတော့ မြန်မာနိုင်ငံ နည်းပညာတက္ကသိုလ်မှာ တက်။ တက်ပြီးတော့ တစ်ခါ နိုင်ငံခြားမှာ ထပ်ပြီးတော့ ဒါကို လက်ခံနိုင်ဖို့အတွက်၊ နိုင်ငံခြားက လက်ခံနိုင်ဖို့အတွက် ပညာထပ်သင်။ ပိုက်ဆံလည်းကုန်။ နောက် တစ်ခါ အဲဒီလူတွေက နိုင်ငံခြားမှာပညာသင်ပြီးလို့ရှိရင် အနည်းဆုံးလစာက သိန်း ၂၀ တို့၊ သိန်း ၃၀ တို့ ရပါတယ်။ ဒါဟာ နည်းပညာတက္ကသိုလ်တက်ပြီးသားလူတွေပါ။ အဲဒီတော့ ဒါတွေဟာ အဲဒီပညာရှင် တွေကို မြန်မာနိုင်ငံမှာ အဲဒီလောက် ကုမ္ပဏီက လစာပေးနိုင်လို့ရှိရင် ဒါတွေက ပြန်လည်အသုံးချလို့ ရပါတယ်။ ဒါကြောင့်မို့လို့ ကျွန်တော့်အနေနဲ့ ပြည်ပနိုင်ငံမှာ စေလွှတ်ပြီး ပညာသင်ပြီးပြန်လာတဲ့သူ တွေကို ဒီကနေပြီးတော့ ရှိမှလာခဲ့ခြင်း၊ ပြည်ပနိုင်ငံနှင့်ပခုံးခြင်းယှဉ်နိုင်မှာဖြစ်သည့်အတွက် အသက်မွေးဝမ်းကျောင်းပညာရပ်သင်ကြားရေးအဆိုတင်သွင်းတဲ့ ဆိပ်ကမ်းမဲဆန္ဒနယ်က ပြည်သူ့ လွှတ်တော်ကိုယ်စားလှယ် ဦးတင်မောင်ဝင်း တင်သွင်းသွားတဲ့ ကျွမ်းကျင်မှုဆိုင်ရာ အသက်မွေးဝမ်းကျောင်း ပညာသင်တန်းကို ကျယ်ကျယ်ပြန့်ပြန့်သုတေသနပြုပြီး ဖွင့်လှစ်ရေးအဆိုအား ထောက်ခံကြောင်း ဆွေးနွေးရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်ခင်ဗျား။</speech>
<speech type='speaker'>
မင်းကင်းမဲဆန္ဒနယ်မှ ဦးမောင်မြင့် ဆွေးနွေးဖို့ဖြစ်ပါတယ်။
</speech>
<speech><mp id='359'>ဦးမောင်မြင့်(မင်းကင်းမဲဆန္ဒနယ်)</mp> လေးစားအပ်တဲ့ ဥက္ကဌကြီးနှင့်အားလုံး မင်္ဂလာပါ ခင်ဗျား။ ကျွန်တော်မင်းကင်းမဲဆန္ဒနယ်မှ ဦးမောင်မြင့်ဖြစ်ပြီးတော့မှ Power Point သုံးစွဲခွင့်ပြုပါရန် အတွက် တင်ပြအပ်ပါတယ်။ ဦးတင်မောင်ဝင်း တင်သွင်းသွားတဲ့အဆိုနှင့်ပတ်သက်ပြီးတော့မှ ကျွန်တော် ဝေဖန်ဆွေးနွေးသွားမှာ ဖြစ်ပါတယ်။ နိုင်ငံတော်ရဲ့ စီးပွားရေးဦးတည်ချက်တွေထဲမှာ စိုက်ပျိုးရေးကိုအခြေခံ၊ အတတ်ပညာနှင့်အရင်းအနှီးတွေ ဖိတ်ခေါ်ပြီးတော့မှ စက်မှုနိုင်ငံတော် တည်ဆောက်ရေးဆိုတာ အချုပ်ပဲဖြစ်ပါတယ်။ စက်မှုနိုင်ငံတစ်နိုင်ငံအတွက် မရှိမဖြစ်လိုအပ်တာက အင်ဂျင်နီယာ၊ Technicians၊ Skilled Workers ပဲ ဖြစ်ပါတယ်။ လက်ရှိကျွန်တော်တို့နိုင်ငံမှာ ဒီသုံးမျိုး လုံးကို မွေးထုတ်ပေးနေပေမဲ့ လက်တွေ့လုပ်ငန်းခွင်မှာ လိုအပ်နေတဲ့ အချိုးအစားအတိုင်း မွေးထုတ် ပေးနိုင်ခြင်းမရှိတာကတော့ သေချာပါတယ်။ မြန်မာနိုင်ငံမှာ ကျွမ်းကျင်လုပ်သားမွေးထုတ်ပေးမှုနှင့် ကျွမ်းကျင်ပညာရှင်နှင့် အင်ဂျင်နီယာရဲ့ အချိုးဟာ ပြောင်းပြန်ဖြစ်နေပြီးတော့မှ ကျွမ်းကျင်လုပ်သား ရှားပါးမှုနှင့် ရင်ဆိုင်နေရပါတယ်။ ကျွန်တော်တို့ လိုအပ်ချက်အရဆိုလို့ရှိရင်တော့ဖြင့် အင်ဂျင်နီယာ ကနည်းနည်း၊ ကျွမ်းကျင်လုပ်သားကများများ ဖြစ်ပေမဲ့လည်း ပြောင်းပြန်ဖြစ်နေပါတယ်။ အင်ဂျင်နီယာ တွေကို TU ၃၃ ကျောင်းကလည်းကောင်း၊ Technician ကို GTI ၂၂ ကျောင်းကလည်းကောင်း မွေးထုတ်ပေးနေပါတယ်။ Skilled Workers တွေကိုတော့ THS ၃၅ ကျောင်းနှင့် စက်မှုဝန်ကြီးဌာန ITC ခြောက်ကျောင်း၊ အခြားဝန်ကြီးဌာနက TVET သင်တန်းကျောင်းများက မွေးထုတ်ပေးနေပါတယ်။ OECD အစီရင်ခံစာမှာတော့ မြန်မာနိုင်ငံရဲ့ စီးပွားရေးလုပ်ငန်း ၅၇ ရာခိုင်နှုန်းဟာ ကျွမ်းကျင် လုပ်သားရှားပါးမှုနှင့် ရင်ဆိုင်နေရတယ်လို့ ဖော်ပြထားပါတယ်။ ယခုအခါမှာ အာဆီယံအဖွဲ့ဝင် နိုင်ငံဖြစ်တာနှင့်အညီ မြန်မာနိုင်ငံက AEC ကိုလိုက်နာကျင့်သုံးနေရပါတယ်။ Free Flow Labour ကိုလည်း ကျွန်တော်တို့ Practice လုပ်နေရပါတယ်။ FDI တစ်ခုဝင်လာတယ်ဆိုလို့ရှိရင် သူတို့က Worker ကျွမ်းကျင်မှုအဆင့်-၂ ရှိသူကိုလိုတယ်။ ကျွန်တော်တို့က ဒါကိုလေ့ကျင့်ပြီးသား မရှိဘူးဆိုလို့ ရှိရင်တော့ဖြင့် ကျွန်တော်တို့နိုင်ငံက လုပ်သားကိုမခန့်ဘဲနဲ့ သူ့တို့ဆီကလုပ်သားကို ခေါ်လာတာကို ကန့်ကွက်လို့မရနိုင်ပါဘူး။ FDI Law အရလည်း Investor ဟာ ပထမနှစ်နှစ်မှာ နိုင်ငံသား ၂၅ ရာခိုင်နှုန်း၊ ဒုတိယနှစ်နှစ်မှာ ၅၀ ရာခိုင်နှုန်း၊ တတိယနှစ်နှစ်မှာ ၇၅ ရာခိုင်နှုန်းကို ကျွန်တော်တို့ဆီက လုပ်သားခန့်ရမယ်ဆိုပေမဲ့ Skilled Labour မရှိလို့ရှိရင် ကျွန်တော်တို့ အလုပ်မရနိုင်ပါဘူး။ ကျွမ်းကျင် မှုဆိုတာ အလုပ်တစ်ခုကို သတ်မှတ်ချက်များနှင့်အညီ လုပ်ကိုင်ရန်အတွက်လိုအပ်တဲ့ လုပ်ကိုင်မှု စွမ်းရည်အတွက်ဖြစ်ပါတယ်။ လုပ်ကိုင်မှုစွမ်းရည်မှာ Skil, Attitude နဲ့ Knowledge တို့ပါသွားခြင်း goulosofi lok NSSA OGƏTon National Skill Standard Authority m najęcossos ဆောင်ရွက်နေပါတယ်။ Assessment Center တွေက Inspector တွေနဲ့စစ်ဆေးပြီးတော့မှ Assessor ကအကဲဖြတ်ဆောင်ရွက်ရပါတယ်။ သို့သော်လည်း ကျွမ်းကျင်မှုစံနှုန်းက အဆင့်-၄ ထိ ရှိပေမဲ့ ကျွန်တော်တို့မြန်မာနိုင်ငံမှာ အဆင့်-၂ အထိပဲ အကဲဖြတ်ပေးနိုင်ပါသေးတယ်။ အလုပ်အကိုင် ၁၀၀ ကျော်ရှိတဲ့အတွက် ဦးစားပေးအလုပ်အကိုင် ၃၀ အတွက်သာ ကျွန်တော်တို့က Assessment လုပ်နိုင်ပါသေးတယ်။ ဒါကိုကြည့်ရင် ကျွန်တော်တို့နိုင်ငံက ဘယ်လောက်အထိ နောက်ကျနေပြီလဲ ဆိုတာ သိနိုင်ပါတယ်။ တဖန် ဒီ NSSA ကလည်း ASEAN Skill Standard Authority နဲ့ ချိတ်ဆက် ထားလို့ ကျွန်တော်တို့ရဲ့ နိုင်ငံက မွေးထုတ်ပေးတဲ့ ကျွမ်းကျင်မှုအသိအမှတ်ပြု လက်မှတ်ရှိသူက ကျန်တဲ့အာဆီယံနိုင်ငံတွေမှာလည်း အသုံးဝင်မှု၊ အကျုံးဝင်မှုရှိတယ်ဆိုတာကို ဖော်ပြလိုပါတယ်။ လက်ရှိမှာ အလုပ်ခေါ်နေတဲ့ဌာနက Certificate တောင်းတယ်။ အလုပ်လျှောက်သူက လက်တွေ့ကျွမ်းကျင်နေမယ် Certificate မရှိတော့ အလုပ်မရနိုင်ပါဘူး။ ဒါဟာလည်း ကျွန်တော်တို့ လက်တွေ့ကြုံတွေ့နေရတဲ့ဒုက္ခတွေ ဖြစ်ပါတယ်။ စောစောကဦးစောထွန်းမြအောင်လည်း ဆွေးနွေး သွားပါတယ်။ နှစ်စဉ် (၁၀)တန်းကို ခုနစ်သိန်းဖြေပါတယ်။ နှစ်သိန်းအောင်ပါတယ်။ ကျတာငါးသိန်း ဖြစ်ပါမယ်။ အဲဒီငါးသိန်းထဲက နောက်နှစ်မှာ ကျောင်းမတက်တော့ဘဲနဲ့ Drop Out ဖြစ်သွားတာက နှစ်သိန်းလောက်ရှိမယ်လို့ ခန့်မှန်းပါတယ်။ ကျွန်တော်တို့က အဲဒီနှစ်သိန်းအတွက်ကို TVET တွေ လုံလောက်အောင်ဖွင့်လှစ်ပေးဖို့ လိုပါတယ်။ ကျွန်တော် စက်မှုဝန်ကြီးတာဝန်ထမ်းဆောင်စဉ်က စက်မှု ဝန်ကြီးဌာနမှာ ITC ခြောက်ကျောင်းရှိပါတယ်။ တချို့ကျောင်းတွေဆိုလို့ရှိရင် ဗိုလ်ချုပ်မှူးကြီး သန်းရွှေ ကိုယ်တိုင် Credentid call မှာ ကိုရီးယားသံအမတ်ကြီးကိုပြောလို့ ဟိုဘက်က ကူညီခဲ့တာ ဖြစ်ပါ တယ်။ လက်ရှိအစိုးရလက်ထက်မှာလည်း အိန္ဒိယအကူအညီနဲ့ သထုံနှင့်မုံရွာမှာ ITC နှစ်ကျောင်း ထပ်ဖွင့်မယ်ဆိုတာ သိရလို့ဝမ်းသာပါတယ်။ ကြိုဆိုပါတယ်။ စက်မှုက နှစ်စဉ်ကျွမ်းကျင်လုပ်သား ၁၀၀၀၊ ၁၃၀၀ လောက်ပဲ မွေးနိုင်ပါတယ်။ နောက်ကျွန်တော်တို့လက်ထက်ကစခဲ့တဲ့ Mobile Vocational Training နဲ့ဆက်လုပ်နေပါတယ်။ တစ်နှစ်ကို ကျောင်းသား ၄၀၀၀ လောက်ပဲ မွေးနိုင် တယ်။ ဒါကိုလည်း ကျွန်တော်တို့က ဆက်ပြီးလုပ်ဖို့အတွက် တိုက်တွန်းလိုပါတယ်။ နောက်တစ်ခု 07603? ADB d. Technical Assistance beos: Equipping Youth for Employment သင်တန်းတွေ ငါးနှစ်အတွင်းမှာလုပ်သား ၄၀၀၀၀ ကို မွေးထုတ်ပေးမယ်ဆိုတဲ့ စီမံကိန်းရှိတယ်လို့ သိရလို့ဒါကိုလည်း ကျွန်တော်တို့ ကြိုဆိုပါတယ်။ အလုပ်သမား၊ လူဝင်မှုကြီးကြပ်ရေးနှင့်ပြည်သူ့ အင်အားဝန်ကြီးဌာနက ထုတ်ဝေထားတဲ့ လူ့စွမ်းအားဖွံ့ဖြိုးမှုအညွှန်းကိန်းဆိုင်ရာလက်စွဲစာအုပ်ပါ အချက်များအရ ၂၀၁၆-၂၀၁၇ ဘဏ္ဍာရေးနှစ်အတွင်းမှာ ကျောင်း ၄၄ ကျောင်းကနေပြီးတော့မှ စုစုပေါင်း ၆၃၀၅ ယောက်ပဲမွေးနိုင်ခဲ့တယ်လို့ သိရပါတယ်။ အင်ဂျင်နီယာနှင့် Technician မွေးထုတ် ပေးမှုဟာ နိုင်ငံအတွက်လုံလောက်ပါတယ်။ ဒါပေမဲ့ Skilled Labour ကလိုနေပါသေးတယ်။ ဒါကြောင့်မို့လို့ Skilled Labour ကို တိုးမြှင့်ပြီးတော့မှ ထုတ်ပေးဖို့အတွက် လိုအပ်ကြောင်း ကျွန်တော် ကတော့ တင်ပြလိုပါတယ်။ ဒီ ASEAN Skill Standard Authority ကလည်း ကျွမ်းကျင်မှုဆိုင်ရာ ပြိုင်ပွဲတွေကို အခါအားလျော်စွာ ကျင်းပနေပြီးတော့မှ ကျွန်တော်တို့နိုင်ငံအနေနဲ့လည်း ဘာသာရပ် တိုင်းမှာမဟုတ်ပေမဲ့ Participate လုပ်နေပါတယ်။ မကြာခင်ကပဲ ထိုင်းနိုင်ငံမှာပြုလုပ်တဲ့ ပြိုင်ပွဲတွေ မှာ ကျွန်တော်တို့ဆီက Participate လုပ်နေတာတွေကို Power Point မှာ တင်ပြထားပါတယ်။ အဆို 9690@gajosopcos? Skilled Workersi Technicians Engineers oog. Vsadonga69 soopoo 226090$Bloq8:9 Appropriate Policy and Strategy csaj odc:a oso ယေဘုယျအားဖြင့် ထောက်ခံပါတယ်။ သို့သော်လည်း Skilled Workers မထုတ်နိုင်တဲ့အတွက် အချိုးအစားမျှတအောင် အင်ဂျင်နီယာလျှော့ထုတ်မယ်ဆိုတာကတော့ အားမပေးပါဘူး။ ဖြစ်သင့်တာ ကတော့ အင်ဂျင်နီယာနှင့် Technicians ကို လက်ရှိထုတ်လုပ်နိုင်မှုအပေါ်မှာ မူတည်ပြီးတော့မှ Skilled Workers ကို တိုးချဲ့ ထုတ်လုပ်တာတွေရဲ့ သင့်လျော်တဲ့ Policy ဖြစ်ပါကြောင်း တင်ပြရင်းနဲ့ နိဂုံးချုပ်ပါတယ်ခင်ဗျား။ ကျေးဇူးတင်ပါတယ်။</speech>
<speech type='speaker'> ပုလောမဲဆန္ဒနယ်မှ ဦးအုန်းခင် ဆွေးနွေးဖို့ဖြစ်ပါတယ်။</speech>
<speech><mp id='426'>ဦးအုန်းခင်(ပုလောမဲဆန္ဒနယ်)</mp> လေးစားရပါသော ပြည်သူ့လွှတ်တော်ဥက္ကဌကြီးနှင့် အားလုံးသောပုဂ္ဂိုလ်များ မင်္ဂလာပါခင်ဗျား။ ကျွန်တော်ကတော့ တနင်္သာရီတိုင်းဒေသကြီး၊ ပုလော မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအုန်းခင် ဖြစ်ပါတယ်။ ဆိပ်ကမ်းမဲဆန္ဒနယ်မှ ဦးတင်မောင်ဝင်းရဲ့ အဆိုကို ထောက်ခံအကြံပြု ဆွေးနွေးသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ ကမ္ဘာကြီးမှာ ချမ်းသာတဲ့နိုင်ငံတွေ၊ တိုးတက်တဲ့နိုင်ငံတွေ၊ ဖွံ့ဖြိုးတဲ့နိုင်ငံတွေ လေ့လာကြည့်တဲ့အခါ ကျတော့ သယံဇာတရှိချင်လည်းရှိမယ်၊ မရှိချင်လည်းမရှိမယ်။ ဒါပေမဲ့ ဒီချမ်းသာနေတဲ့နိုင်ငံတွေရှိရင် နည်းပညာကတော့ အလျှံပယ်ရှိနေတာတွေ့ရပါတယ်။ နည်းပညာကိုသုံးနေတဲ့နိုင်ငံတွေမှာကျတော့ နည်းပညာတွေနဲ့မစိမ်းဘူး။ လက်လှမ်းတမီမှာရှိနေကြတာကို တွေ့ရပါတယ်။ ဒီနေရာမှာ ကျွန်တော် နည်းနည်းပြောချင်တာက နည်းပညာဆိုလို့ စက်မှုနည်းပညာ၊ အီလက်ထရောနစ်နည်းပညာ IT နည်းပညာ၊ စိုက်ပျိုးရေးနည်းပညာ၊ မွေးမြူရေးနည်းပညာ၊ သား/ငါးရေထွက်ဆိုင်ရာနည်းပညာနှင့် သတ္တုနှင့်ဆိုင်တဲ့နည်းပညာ၊ ရာဘာနှင့်ဆိုင်တဲ့နည်းပညာ စသည်ဖြင့် မြန်မာနိုင်ငံနှင့်ဆိုင်တဲ့နည်းပညာ တွေကတော့ အများကြီးပဲရှိပါတယ်။ ဒီလိုနည်းပညာတွေထဲမှာ ကမ္ဘာပေါ်မှာ ထွန်းကားပေမဲ့လည်းပဲ ကျွန်တော်တို့မြန်မာပြည်မှာတောင် လက်လှမ်းမမီတာတွေအများကြီးဖြစ်နေပါတယ်။ ဒါကြောင့် ကျွန်တော်တို့ လူငယ်တွေလက်လှမ်းမီဖို့ သက်ဆိုင်ရာကနေပြီးတော့ ဦးဆောင်စီစဉ်ပေးဖို့တော့ လိုပါ တယ်။ ဘာကြောင့်ဒီလိုပြောရလဲဆိုတော့ တစ်ခါတလေကျတော့ ကျွန်တော်တို့ဆီမှာဖြစ်နေတာက ငါးပွက်ရာငါးစာ လိုက်ချနေတဲ့အနေအထားမျိုးဖြစ်နေပါတယ်။ ဘယ်နေရာမျိုးမှာလိုနေတယ်။ ဘယ်နေရာတွေမှာတော့ ကြိုတင်စီစဉ်ထားဖို့လိုတယ်။ ဒါတွေကိုလေ့လာပြီးတော့ အဆိုရှင်တင်ပြသလို မျိုး ဒေသနှင့်သင့်တော်မယ့်ထုတ်ကုန်ကိုတန်ဖိုးမြင့်အောင် ဒါမှမဟုတ်လို့ရှိရင် ပိုမိုတိုးတက်အောင် ထွက်ရှိလာဖို့အတွက်၊ ဝင်ငွေတိုးတက်လာစေဖို့အတွက် နည်းပညာများနှင့် ကူညီပံ့ပိုးပေးဖို့လိုအပ်နေ ပါတယ်။ ဒီလိုနည်းပညာမျိုးစုံကို သင့်တော်တဲ့အရွယ်၊ သင့်တော်တဲ့ကျောင်း၊ သင့်တော်တဲ့နေရာတွေမှာ ကွင်းဆင်းသုတေသနပြုပြီးတော့ ဘာသာရပ်ဆိုင်ရာနည်းပညာတွေ၊ ဘာသာရပ်ဆိုင်ရာအထက်တန်း ကျောင်းတွေ နည်းပညာသိပ္ပံနှင့်တက္ကသိုလ်တို့ကို ဖွင့်လှစ်ခြင်းအားဖြင့် လူငယ်၊ လူလတ်၊ လူကြီးတွေပါ နည်းပညာကို လက်လှမ်းမီလာပါမယ်။ အသစ်သစ်သောပစ္စည်းတွေလည်း တီထွင်ဖန်တီးထုတ်လုပ် နိုင်လာပါမယ်။ တိုးမြှင့်ထုတ်လုပ်နိုင်လာတဲ့အတွက်ကြောင့်လည်း နိုင်ငံတော်နှင့်နိုင်ငံသားတို့ရဲ့ ရေရှည်လူမှုစီးပွားဖွံ့ဖြိုးတိုးတက်မှုကို ဖော်ဆောင်နိုင်မှာ၊ တည်ငြိမ်အောင်လည်း ထိန်းသိမ်းနိုင်မှာ ဖြစ်ပါတယ်။ ဒီနေရာမှာ ကျွန်တော် အခွင့်သာလို့တင်ပြချင်တာလေးရှိပါတယ်။ ဥပမာ-ကျွန်တော်တို့ ဒီလထဲမှာဆိုလို့ရှိရင် ရာဘာနှင့် ငါး/ပုဇွန်အစရှိတဲ့သယံဇာတတွေ များစွာထွက်ရှိပါတယ်။ ဒါတွေကို ကုန်ကြမ်းအဖြစ် ဒီအတိုင်းထုတ်လုပ်တင်ပို့နေရပါတယ်။ လျှပ်စစ်ရယ်၊ နည်းပညာရယ်ကို လက်လှမ်းမီ အောင် စီစဉ်ပေးနိုင်မယ်ဆိုလို့ရှိရင် လူငယ်တွေလည်းပဲ အလုပ်တွေကို ပိုမိုရကြပါမယ်။ တန်ဖိုးမြှင့် ကုန်တွေလည်း ထုတ်လုပ်နိုင်ပါမယ်။ ဒါကြောင့်လည်းပဲ ဝင်ငွေတွေ ပိုပြီးတိုးတက်အဆင်ပြေမှာဖြစ်ပါ တယ်။ နောက်တစ်နည်းကလည်းပဲ ခုနကပုဂ္ဂိုလ်ကြီးပြောသွားသလိုပါပဲ။ (၁၀)တန်းမအောင်တဲ့ကလေး တွေ၊ (၁၀)တန်းတောင်မရောက်ခဲ့တဲ့ကလေးတွေလည်းပဲ သူတို့ထက်လက်လှမ်းမီတဲ့ပညာတွေရကြလို့ လည်းပဲ တခြားနိုင်ငံသွားပြီးတော့ အလုပ်ရှာကြတဲ့အလုပ်တွေလည်း နည်းပါးသွားမှာဖြစ်ပါတယ်။ ထိုနည်းတူပဲ အခြားအခြားသောဒေသတွေမှာလည်း သူ့ဒေသနှင့်ဆိုင်ရာထွက်ကုန်နှင့်လိုက်ဖက်ညီမယ့် နည်းပညာတွေကို တွဲဖက်ပေးလိုက်နိုင်မယ်ဆိုလို့ရှိရင်တော့ အလွန်အဆင်ပြေမှာဖြစ်တဲ့အတွက် ကြောင့် ဆိပ်ကမ်းမဲဆန္ဒနယ်မှ ဦးတင်မောင်ဝင်းရဲ့အဆိုကို ဖြည့်စွက်အကြံပြုထောက်ခံလိုက်ရပါ တယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type='speaker'>
သန္တီမဲဆန္ဒနယ်မှ ဦးစိုင်းဦးခမ်း ဆွေးနွေးဖို့ဖြစ်ပါတယ်။
</speech>
<speech><mp id='418'>ဦးစိုင်းခမ်း(သိန္နီမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများနှင့် ဧည့်သည်တော်များအားလုံး မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ ရှမ်းပြည်နယ်၊ သိန္နီမဲဆန္ဒနယ်မှ ပြည်သူ့ လွှတ်တော်ကိုယ်စားလှယ် စိုင်းဦးခမ်း ဖြစ်ပါတယ်။ ဒီကနေ့ ဦးတင်မောင်ဝင်း၊ ဆိပ်ကမ်းမဲဆန္ဒနယ်က တင်သွင်းတဲ့ ကျွမ်းကျင်မှုဆိုင်ရာအသက်မွေးဝမ်းကျောင်းပညာရေးသင်တန်း(TVET)နှင့်ပတ်သက်ပြီး အဆိုကို ထောက်ခံဆွေးနွေးသွားမှာဖြစ်ပါတယ်။ လက်ရှိမြန်မာနိုင်ငံရဲ့ ပညာရေးစနစ်ဟာ သင်ယူသူ အားလုံးရဲ့ လိုအပ်ချက်နဲ့ကိုက်ညီမှုအားနည်းနေတာကို တွေ့ရှိရပါတယ်။ ကျွန်တော်တို့နိုင်ငံမှာ အဆိုရှင် တင်ပြထားတဲ့အတိုင်း မူလတန်းကျောင်းထွက်နှုန်း၊ အလယ်တန်းကျောင်းထွက်နှုန်း၊ အထက်တန်း ကျောင်းထွက်နှုန်းတွေက မြင့်နေတာကြောင့် ကျောင်းမပြီးဘဲကျောင်းပြင်ပရောက်လူငယ်အများစုဟာ ရည်မှန်းချက်ပျောက်ပြီး ဒုက္ခရောက်နေကြတာများပါတယ်။ ကျောင်းပြင်ပရောက်လူငယ်များကို ပညာဆက်လက်သင်ယူပေးနိုင်မယ့်အခွင့်အလမ်းတွေကိုဖန်တီးပေးခြင်းသည် နိုင်ငံအတွင်းလိုအပ်နေ တဲ့ ကျွမ်းကျင်မှုလုပ်သားရှားပါးမှုနဲ့အလုပ်လက်မဲ့ပြဿနာများကို ဖြေရှင်းပေးနိုင်မှာဖြစ်ပါတယ်။ သို့ဖြစ်ရာ ပညာရေးဝန်ကြီးဌာနအနေနဲ့ ကျောင်းပြင်ပရောက်လူငယ်တွေကို တတ်ကျွမ်းမှုနဲ့ယုံကြည် စိတ်ချရမှုကို ပေးနိုင်စွမ်းမယ့် သူတို့လက်လှမ်းမီနိုင်တဲ့ခုလိုမျိုး ကျွမ်းကျင်မှုဆိုင်ရာအသက်မွေးဝမ်းကျောင်း သင်တန်းကျောင်းများ ဖွင့်လှစ်သင်ကြားပေးခြင်းဟာ ဒီကနေ့ လမ်းပျောက်၊ ရည်ရွယ်ချက် ပျောက်နေတဲ့လူငယ်အများစုအတွက် သူတို့ဘဝမီးအိမ်များဟာ ပြန်လည်ထွန်းလင်းတောက်ပလာမှာ ဖြစ်ပါတယ်။ နိုင်ငံတော်ရဲ့ စီးပွားရေးမူဝါဒ(၁၂)ရပ်ထဲက အချက်တစ်ခုဖြစ်တဲ့ ခေတ်မီဖွံ့ဖြိုးသော စီးပွားရေး ကိုဖြစ်ထွန်းနိုင်တဲ့လူ့စွမ်းအားအရင်းအမြစ်များကို မွေးထုတ်ပေးနိုင်ရန်နှင့် ပညာရပ်ပိုင်းဆိုင်ရာ အသက်မွေးဝမ်းကျောင်းပညာရပ်များကို ဖွံ့ဖြိုးတိုးတက်အောင်ဆောင်ရွက်ရန်ဆိုတဲ့အချက်ကိုလည်းပဲ အကောင်အထည်ဖော်ရာရောက်လာမှာဖြစ်ပါတယ်။ နိုင်ငံတစ်နိုင်ငံရဲ့ ဖွံ့ဖြိုးတိုးတက်မှုကို ကမ္ဘာ့ ကုလသမဂ္ဂအဖွဲ့အစည်းကြီးက လူသားဖွံ့ဖြိုးမှုအညွှန်းကိန်း(Human Development Index-HDI) နှင့် တိုင်းတာတာရှိပါတယ်။ HDI သည် နိုင်ငံတစ်နိုင်ငံရဲ့ ဖွံ့ဖြိုးတိုးတက်မှုကို ကျန်းမာရေး၊ ပညာရေး၊ တစ်ဦးချင်းဝင်ငွေ စသဖြင့် တိုင်းတာသောအညွှန်းကိန်းများဖြစ်ပါတယ်။ ၂၀၁၆ ခုနှစ်၊ ကမ္ဘာ့ ကုလသမဂ္ဂမှထုတ်ပြန်တဲ့ လူသားဖွံ့ဖြိုးမှုအစီရင်ခံစာမှာ နိုင်ငံပေါင်း ၁၈၈ နိုင်ငံအနက် မြန်မာနိုင်ငံရဲ့ လူသားဖွံ့ဖြိုးမှုအညွှန်းကိန်းဟာ အဆင့်(၁၄၅) ဖြစ်ပြီး အာဆီယံအဖွဲ့ဝင်နိုင်ငံများနှင့်နှိုင်းယှဉ်လျှင် အနိမ့်ဆုံးအဆင့်မှာရောက်နေတာကို တွေ့ရှိရပါတယ်။ ဒါကို ကျွန်တော်တို့ဖြေရှင်းဖို့လိုအပ်နေပါပြီ။ တိုင်းပြည်ပြန်လည်ဦးမော့လာဖို့ဆိုရင် ပညာရေးက အဓိကအရေးပါတဲ့ကဏ္ဍတစ်ခု ဖြစ်ပါတယ်။ ဝိဇ္ဇာ/သိပ္ပံတက္ကသိုလ်ပညာရေးအပြင် လက်တွေ့ဘဝမှာ တိုက်ရိုက်အသုံးဝင်မယ့် အသက်မွေးဝမ်းကျောင်း ပညာရပ်များဖြစ်တဲ့ THS လိုမျိုး၊ GTI TVET စိုက်ပျိုးရေး၊ မွေးမြူရေးဆိုင်ရာသင်တန်းကျောင်းတွေ ဖွင့်နိုင်ဖို့က အဓိကကျတယ်လို့ယူဆရပါတယ်။ တိုင်းပြည်ရဲ့ လူမှုစီးပွားရေးနယ်ပယ်မှာ အဓိကလိုအပ် နေတဲ့ ကျွမ်းကျင်လုပ်သားတွေဖြည့်ဆည်းပေးနိုင်ဖို့ အရေးကြီးပါတယ်။ နည်းပညာနှင့် အသက်မွေး ပညာလေ့ကျင့်ရေးကဏ္ဍတို့ဟာ အရေးကြီးဆောင်ရွက်ဖို့လိုအပ်ပါတယ်။ နည်းပညာနှင့် အသက်မွေး ပညာရေးလေ့ကျင့်ရေးဟာ လက်တွေ့စီးပွားရေးလုပ်ငန်းရဲ့ လိုအပ်ချက်ကိုဖြည့်ဆည်းပေးနိုင်ပြီး လိုအပ် တဲ့နယ်ပယ်တွေမှာ လုပ်ငန်းရှင်များနှင့်သင်တန်းကျောင်းများ ချိတ်ဆက်ပူးပေါင်းဆောင်ရွက်သွားဖို့ လိုအပ်ပါတယ်။ ဥပမာ-ဂျပန်နိုင်ငံမှာဆိုရင် Nissan Suzuki မော်တော်ကားထုတ်လုပ်တဲ့ ကားကုမ္ပဏီကြီးတွေက သူတို့လိုအပ်တဲ့လုပ်သားအင်အားကို ကားပညာရပ်ပိုင်းဆိုင်ရာ၊ အသက်မွေး ဝမ်းကျောင်းပညာသင်ကျောင်းတွေမှာ တည်ထောင်ထားပြီးတော့ ဆောင်ရွက်နေတာတွေ့ ရပါတယ်။ ကားပိုင်းဆိုင်ရာဝါသနာပါတဲ့ကလေးတွေကို လေ့ကျင့်သင်ကြားပေးပြီး ဒီလို Vocational School တွေကနေ စနစ်တကျလေ့ကျင့်သင်ကြားပေးပြီး ခုနက အလုပ်ခွင်ကုမ္ပဏီတွေဆီမှာ တိုက်ရိုက် အလုပ် ခန့်စေပါတယ်။ ဆိုတော့ တိုင်းပြည်ရဲ့ ကုန်ထုတ်မှုမှာ ကျွမ်းကျင်လုပ်သားတွေနဲ့ စနစ်တကျဆောင်ရွက် လာတဲ့အခါ ခုနကတင်ပြထားတဲ့တိုင်းပြည်ဖွံ့ဖြိုးမှုအညွှန်းကိန်း(HDI)ဟာ ထောင်တက်သွားပါတယ်။ ဒါကို ကျွန်တော်တို့ အတုယူဖို့လိုအပ်ပါတယ်။ ဒါကြောင့်မို့ ဖွံ့ဖြိုးတိုးတက်သောနိုင်ငံဖြစ်ဖို့ ကျွန်တော်တို့နိုင်ငံမှာ ကျွမ်းကျင်မှုဆိုင်ရာ အသက်မွေးဝမ်းကျောင်းပညာရေးသင်တန်းကျောင်းများ အမှန်တကယ်လိုအပ်နေပါကြောင်း တင်ပြရင်း အဆိုရှင် ဦးတင်မောင်ဝင်း၊ ဆိပ်ကမ်းမဲဆန္ဒနယ်ရဲ့ အဆို ကို ထောက်ခံဆွေးနွေးတင်ပြအပ်ပါတယ်။ ကျေးဇူးတင်ပါတယ်။</speech>
<speech type='speaker'>
ဆိပ်ဖြူမဲဆန္ဒနယ်မှ ဦးအောင်သိုက် ဆွေးနွေးဖို့ ဖြစ်ပါတယ်။
</speech>
<speech><mp id='264'>ဦးအောင်သိုက်(ဆိပ်ဖြူမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်ထောင်စုဝန်ကြီးများ၊ ပြည်သူ့လွှတ်တော်ကိုယ်စားလှယ်များနှင့် ဧည့်သည်တော်များ မင်္ဂလာအပေါင်းနှင့်ပြည့်စုံပါစေကြောင်း ဆုမွန်ကောင်းတောင်းလိုက်ပါတယ်။ ကျွန်တော်ကတော့ မကွေးတိုင်းဒေသကြီး၊ ဆိပ်ဖြူမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအောင်သိုက် ဖြစ်ပါ တယ်။ ကျွန်တော်ဆွေးနွေးမှာကတော့ ဆိပ်ကမ်းမဲဆန္ဒနယ်မှ ဦးတင်မောင်ဝင်း တင်သွင်းသွားတဲ့ Vocationd Techinicd ကို အဓိကထားပြီးတော့ ဆွေးနွေးသွားမှာပါ။ အဆိုရှင်က ၁၃၇ ဆိုပြီးတော့ သူထောက်ပြသွားပါတယ်။ ၁၃၇ ဆိုတာက သူ့အချိုးကျပေါ့။ သူလိုချင်တာက အချိုးကျနော်။ ကျွန်တော်တို့ ကျောင်းတွေကလည်း အဲဒီအချိုးကျအတိုင်းသွားစေချင်တယ်။ သူ့ဆန္ဒ။ ကျွန်တော့်အမြင်။ အဲဒီတော့ ဒီနေ့နည်းပညာတက္ကသိုလ်ဟာ ၃၃ ကျောင်းဖြစ်နေတယ်။ GTI ဆိုတဲ့ အစိုးရစက်မှု လက်မှုသိပ္ပံကျောင်းက ၂၂ ကျောင်း၊ THS က ၃၆ ကျောင်းဖြစ်နေတယ်။ ဒါကို အချိုးညီညီ သူလုပ်ချင်တဲ့သဘောရှိပါတယ်။ အဲဒီတော့ ကျွန်တော်တို့ ဒီကျောင်းတွေကို အရင်တုန်း ကလည်း ဒီလိုပဲ စနစ်တကျနဲ့လုပ်ခဲ့တာပါ။ အခြေခံပညာအောင်တဲ့ကလေးဟာ THS ကို တက်ပါတယ်။ အင်ဂျင်နီယာပညာကို တကယ်ဝါသနာပါတဲ့ကလေးတွေက သူတို့ကျောင်းကြီးတွေ မတက်နိုင်တာတို့ ရှိရင် သူက အဲဒီကျောင်းတွေက ကျွန်တော်တို့ ပထမတုန်းကဆိုရင်သူက ထောက်ပံ့ကြေးတွေလည်း ရပါတယ်။ အဲဒီလိုတက်လာတဲ့အခါ အဲဒီကျောင်းကနေအောင်မြင်သွားရင် GTI ကို ပေါင်းကူးလို့ရပါ တယ်။ GTI ကနေပြီးတော့ တစ်ဆင့် စက်မှုလက်မှုလည်း ပေါင်းကူးလို့ရပါတယ်။ ဒါတွေက GTI ကိုကျတော့ စက်မှုတက္ကသိုလ်မှာဆိုရင် သို့မဟုတ် နည်းပညာတက္ကသိုလ်မှာဆိုရင် အမှတ်များရင် တိုက်ရိုက် တက်လို့ရပါတယ်။ (၁၀)တန်းအောင်တဲ့အခါမှာ အမှတ်နည်းတဲ့သူက အင်ဂျင်နီယာပညာကို စက်မှုတက္ကသိုလ်ကြီးမတက်ရပေမဲ့ အစိုးရစက်မှုလက်မှုသိပ္ပံကို ဝင်ခွင့်စာမေးပွဲဖြေပြီးတော့ တက်လို့ ရပါတယ်။ ဒါဟာ ပညာရေးပေါင်းကူးတာပါ။ ဒါကဖြစ်သင့်ပါတယ်။ ဘာဖြစ်လို့လဲဆိုတော့ သူတို့ရဲ့ ဘဝဟာ ဒီမှာတင်ရပ်မသွားဘဲနဲ့ ဆက်လက်ပြီးတော့ ပညာသင်ကြားတဲ့ အခွင့်အရေးတွေရခဲ့ပါတယ်။ ကျွန်တော် ဒုတိယအကြိမ် ပြည်သူ့လွှတ်တော် တတိယပုံမှန်အစည်းအဝေးမှာ ညနေပိုင်း အင်ဂျင်နီယာ သင်တန်း ETEC နှင့် ညနေပိုင်း စက်မှုလက်မှုသိပ္ပံ AGTI တို့ကို ဖွင့်လှစ်ပေးဖို့ကျွန်တော် မေးခွန်းတစ်ခုမေးခဲ့ပါတယ်။ အဲဒီမှာ ဖွင့်လှစ်ပေးပါမယ်လို့ ကတိကဝတ်လည်းရခဲ့ပါတယ်။ ဒါကိုလည်း ကျွန်တော်တို့က အမြန်ဆုံးဖွင့်လှစ်ပေးဖို့ တိုက်တွန်းလိုပါတယ်။ စက်မှုကျောင်းတွေ ဒီလိုကျောင်းတွေဖွင့်လှစ်ပြီဆိုရင်လည်း ကျွန်တော်တို့က လက်တွေ့ ကို များများလုပ်ပြီးတော့ သီအိုရီကိုနည်းနည်းနဲ့သွားရင် ပိုပြီးတော့ အောင်မြင်တာတွေ တွေ့နေရပါတယ်။ ဒါကြောင့် ကျွန်တော့်အနေနဲ့ ခေတ်နှင့်အညီမြန်မာနိုင်ငံမှာ ကျွန်တော်တို့ SMVTI ဆိုတဲ့ကျောင်းကို ၂၀၁၃ ခုနှစ်မှာ စင်္ကာပူအစိုးရနှင့်မြန်မာအစိုးရတို့ နှစ်နိုင်ငံသဘောတူစာချုပ်နှင့်စတင်ပြီး ၂၀၁၄ ခုနှစ်မှာတော့ နှစ်နိုင်ငံ MOU ကတိစာချုပ်ချုပ်ဆိုပြီး ၂၀၁၅ ခုနှစ်မှ ၂၀၁၈ ခုနှစ်အထိဖြစ်ပါတယ်။ မြန်မာပြည်ဘက်ကနေ မြေနေရာနဲ့ Human Resources ပံ့ပိုးပေးရပါတယ်။ မြန်မာဝန်ထမ်းတွေနှင့် မြန်မာဆရာဆရာမတွေ သင်ကြားပါတယ်။ သင်ရိုးညွှန်းတမ်းကတော့ စင်္ကာပူနိုင်ငံမှာရှိတဲ့ ITE ကောလိပ်က သင်ရိုးညွှန်းတမ်း လို့သိရပါတယ်။ သင်တန်းတက်ရောက်ဖို့ကတော့ အသက် ၁၆ နှစ် ပြည့်ပြီး (၁၀)တန်းအောင်ရပါမယ်။ အင်ဂျင်နီယာသင်တန်းခြောက်ခုနှင့် ဟိုတယ်နှင့်ခရီးသွားလာရေး စုစုပေါင်း ၁၀ ခုဖွင့်လှစ်ပြီး သင်ကြားပေးတာကို တွေ့ရပါတယ်။ အဲဒီမှာ အဆောက်အဦ သင်ကြားတဲ့ ဥစ္စာတွေက အောင်မြင်တယ်ဆိုတာကို ကျွန်တော်တို့ ကြားသိနေရပါတယ်။ အောင်မြင်တဲ့အတွက် ကျွန်တော်တို့ အစိုးရကလည်း ဆက်လက်ပြီးတော့ စာချုပ်ချုပ်ထားတယ်လို့ ကျွန်တော်တို့ သိရပါတယ်။ အဲဒီအဆောက်အဦတွေကိုလည်း ဆောက်လုပ်တယ်၊ ပြုပြင်တယ် အကုန်လုံးသူတို့ လက်တွေ့ပစ္စည်းကို စင်္ကာပူနိုင်ငံအစိုးရကနေပြီးတော့ ထောက်ပံ့ပေးပါတယ်။ အခုက ဘာလို့လဲဆိုရင် ဒီကျောင်းကဆင်းလာတဲ့ကလေးတွေက ပြင်ပလုပ်ငန်း ခွင်တွေမှာဆိုရင် Supervisor တွေရဲ့ ချီးကျူးခြင်းကိုခံနေရတဲ့အတွက် ဒီကျောင်းကို ဆက်လက်ပြီးတော့ ဖွင့်ဖို့အတွက် ၂၀၁၈ ခုနှစ် မေလကနေ ၂၀၂၀ ခုနှစ် မတ်လအထိ ဒုတိယသင်တန်းအတွက် မြန်မာနိုင်ငံအစိုးရဘက်ကနေ ပြီးတော့ သုံးပုံတစ်ပုံ၊ သုံးပုံနှစ်ပုံပါဝင်ပြီး ကျန်တဲ့စက်ပစ္စည်းတွေ၊ အဆောက်အဦပြင်တာတွေကို စင်္ကာပူနိုင်ငံအစိုးရကနေ ကျခံထားပေးပါတယ်။ အဲဒီတော့ သင်တန်းကြေးက အခမဲ့ဖြစ်ပြီး တူညီတဲ့ ဝတ်စုံနှင့် စာရွက်စာတမ်းကြေးက ၅၀၀၀၀ နဲ့ ၇၀၀၀၀ ရှိပါကြောင်း သိရပါတယ်။ သင်တန်းကတော့ စာတွေ့က ၃၀ ရာခိုင်နှုန်းနှင့် လက်တွေ့က ၇၀ ရာခိုင်နှုန်းဖြစ်တဲ့အတွက် ပြင်ပလုပ်ငန်းခွင် လုပ်တဲ့အခါမှာ သူတို့ကိုယ်သူတို့ အပြည့်အဝယုံကြည်မှုရှိပြီး သူတို့အထက်က Supervisor အရာရှိ များက အားရတဲ့သင်တန်းသားအဖြစ် ဖြစ်တယ်ဆိုတာကို သိရပါတယ်။ ဒါကြောင့် ဆိပ်ကမ်းမဲဆန္ဒနယ် မှ ဦးတင်မောင်ဝင်း တင်သွင်းသွားတဲ့ အသက်မွေးဝမ်းကျောင်းပညာ(Vocational Tranning Education) ကဏ္ဍဖွံ့ဖြိုးတိုးတက်ရေးအဆိုကို ထောက်ခံဆွေးနွေးအပ်ပါတယ်။ အားလုံး ကျေးဇူးတင် ပါတယ်။</speech>
<speech type='speaker'>
ပန်းတောင်းမဲဆန္ဒနယ်မှ ဒေါ်ခင်နှင်းသစ် ဆွေးနွေးဖို့ ဖြစ်ပါတယ်။
</speech>
<speech><mp id='198'>ဒေါ်ခင်နှင်းသစ်(ပန်းတောင်းမဲဆန္ဒနယ်)</mp> လေးစားအပ်ပါသော လွှတ်တော် ဥက္ကဋ္ဌကြီးနှင့် အားလုံးမင်္ဂလာပါရှင်။ ကျွန်မကတော့ ပန်းတောင်းမဲဆန္ဒနယ်မှ ဒေါ်ခင်နှင်းသစ် ဖြစ်ပါ တယ်။ ၂၃-၈-၂၀၁၈ ရက်နေ့က ဆိပ်ကမ်းမဲဆန္ဒနယ်မှ ဦးတင်မောင်ဝင်းတင်သွင်းခဲ့တဲ့အဆိုကို ထောက်ခံဆွေးနွေးသွားမှာဖြစ်ပါတယ်။ အဆိုကိုထောက်ခံရတဲ့အကြောင်းကို ဦးစွာရှင်းလင်းတင်ပြလို ပါတယ်။ ၈-၈-၂၀၁၈ ရက်နေ့က ပြည်သူ့လွှတ်တော်မှာ အဆိုတစ်ခုကို ပေးပို့ခဲ့ပါတယ်။ အဲဒီအဆိုက ယခုဆွေးနွေးတဲ့အဆိုနဲ့ အနှစ်သာရချင်းတူနေတဲ့အတွက် လွှတ်တော်ရဲ့ အချိန်များကို တန်ဖိုးထားသော အားဖြင့် ကျွန်မပေးပို့ခဲ့တဲ့အဆိုကို ရုပ်သိမ်းခဲ့ပြီးတော့ ဒီအဆိုမှာ ထောက်ခံဆွေးနွေးခဲ့ခြင်းဖြစ်ပါတယ်။ ဥက္ကဋ္ဌကြီးရှင်။ ယနေ့ခေတ်နိုင်ငံအချို့ရဲ့ ပညာရေးကဏ္ဍတွင် အသက်မွေးဝမ်းကျောင်းပညာကို အခြေခံပညာရေးနဲ့ ဆက်စပ်သင်ကြားပေးရန် စီစဉ်ဆောင်ရွက်လျက်ရှိပါတယ်။ ဒါကြောင့် ခေတ်သစ် အသက်မွေးဝမ်းကျောင်းပညာကျောင်းများသည် လူသားအရင်းအမြစ်၏ အရည်အသွေးကို ခေတ်စနစ်နဲ့လျော်ညီအောင် သင်ကြားပေးနိုင်ရမှာဖြစ်တဲ့အပြင် အစိုးရမူဝါဒတွေကို အောင်မြင်စွာ အကောင်အထည်ဖော်ဆောင်ရွက်နိုင်ဖို့ ကျွမ်းကျင်ပညာရှင်များကို ဟန်ချက်ညီညီဖြင့် မွေးထုတ်ပေးရ မှာဖြစ်ပါတယ်။ အဆိုကိုထောက်ခံတဲ့ ကျွန်မရဲ့ တင်ပြချက်များကို ရှင်းလင်းပေါ်လွင်စေလို၍ ဥပမာ တစ်ခုနဲ့ ပုံဖော်တင်ပြလိုပါတယ်။ အဆိုရှင်ကတော့ ကျွမ်းကျင်မှုဆိုင်ရာ အသက်မွေးဝမ်းကျောင်းပညာ နဲ့သင်တန်းကို အခြေပြု ထားပါတယ်။ ဥက္ကဋ္ဌကြီးရှင်။ Power Point အသုံးပြုခွင့်ပေးပါ။ ၄-၇-၂၀၁၇ ရက်နေ့စာရင်းအရ နည်းပညာ တက္ကသိုလ် ၃၃ ကျောင်းတွင် တက်ရောက်နေသော ကျောင်းသားကျောင်းသူစာရင်းဖြစ်ပါတယ်။ ၂၀၁၇ ခုနှစ် ဇွန်လစာရင်းအရ ကွန်ပျူတာတက္ကသိုလ် ၂၇ ကျောင်းတွင်တက်ရောက်နေသော ကျောင်းသားကျောင်းသူစာရင်းဖြစ်ပါတယ်။ ဒီစာရင်းကိုတင်ပြရခြင်းမှာ နည်းပညာရှင်မွေးထုတ်မှုမှာ နှိုင်းယှဉ်လို၍ဖြစ်ပြီး တစ်နှစ်လျှင် အိန္ဒိယနိုင်ငံက ၁၃၅၀၀၀၊ စင်ကာပူနိုင်ငံက ၇၀၀၀၀၊ မြန်မာနိုင်ငံက ၁၀၀၀၀ ခန့်သာဖြစ်ပါတယ်။ လက်ရှိအစိုးရရဲ့ စီးပွားရေးမူဝါဒ ၁၂ ရပ်တွင် E-Government အကောင်အထည်ဖော်ဆောင်ရွက်မည်ဆိုတဲ့အချက်ပါဝင်သလို ၂၀၁၄ ခုနှစ် ဇွန်လမှစ၍ လ ၂၀ စီမံကိန်းဖြင့်လည်း E-Government ကို ဆောင်ရွက်ဖူးပါတယ်။ E-Government ဆိုတာ အစိုးရ ဌာနဆိုင်ရာအဖွဲ့အစည်းများက ICT နည်းပညာကိုသုံးပြီး ၎င်းတို့ရဲ့ ဝန်ဆောင်မှုကို သုံးစွဲတဲ့ပြည်သူ၊ စီးပွားရေးဆိုင်ရာအဖွဲ့အစည်း၊ ဌာနဆိုင်ရာများကို ထိထိရောက်ရောက်နဲ့ စွမ်းရည်ရှိရှိ ဝန်ဆောင်မှု ပေးနိုင်ဖို့ အသုံးပြုတဲ့စနစ်ပဲဖြစ်ပါတယ်။ တစ်နည်းအားဖြင့် နည်းပညာကျွမ်းကျင်သူများနဲ့ အကောင် အထည်ဖော်ဆောင်ရွက်ရမယ့်စနစ် ဖြစ်ပါတယ်။ E-Government အဆင့်ဖော်ပြချက်ဖြစ်ပါတယ်။ မြန်မာနိုင်ငံက နိုင်ငံပေါင်း ၁၉၃ နိုင်ငံမှာ အဆင့်(၁၇၅) ဖြစ်ပါတယ်။ ဒီအချက်ကိုကြည့်ခြင်းအားဖြင့် မြန်မာနိုင်ငံမှာ E-Government အကောင်အထည်ဖော်ဆောင်ရွက်နေတယ်ဆိုပေမဲ့ ရလဒ်ကောင်း မရှိသေးဘူးလို့ ထောက်ပြလိုပါတယ်။ အဲဒီတော့ E-Government မှာပါတဲ့ လူထု၊ အရင်းအမြစ်၊ အင်အား၊ အသုံးချသိပ္ပံနည်းပညာ၊ ဖြစ်စဉ်တွေစနစ်ကျဖို့လိုအပ်နေကြောင်း တင်ပြလိုပါတယ်။ နိုင်ငံတော်မူဝါဒနဲ့ ပညာရေးဆက်စပ်နေမှုဖော်ပြချက်ဖြစ်ပါတယ်။ ပါဝင်ပတ်သက်ခြင်း၊ တိကျစွာပုံဖော် ခြင်း၊ ရွေးချယ်လက်ခံခြင်း၊ အကောင်အထည်ဖော်ခြင်း၊ အကဲဖြတ်ခြင်းတို့ဟာ တစ်ခုနဲ့တစ်ခု ဆက်စပ် နေတာဖြစ်ပါတယ်။ တက္ကသိုလ်ပညာသင်ကြားဖို့ အစိုးရ၊ ကျောင်းသားမိဘများက ငွေကုန်ကြေးကျခံ ကြရသလို ကျောင်းသားများကလည်း အချိန်နဲ့အားစိုက်မှုတွေကို ပေးရပါတယ်။ ကျောင်းပြီးလို့ သင်ကြားထားတဲ့ပညာနဲ့ လုပ်ကိုင်ခွင့်မရလျှင် အားလုံးအတွက် ဆုံးရှုံးမှုကြီးဖြစ်ပါတယ်။ မိမိ တတ်မြောက်ထားတဲ့ပညာရပ်ကို အသုံးချခွင့်မရဘဲ တိုင်းပြည်မှာ အလုပ်လက်မဲ့များနေရင် နိုင်ငံတော် မူဝါဒတစ်ခုခု လိုအပ်နေပြီဆိုတာပါပဲ။ ဒါ့အပြင် တတ်မြောက်ထားတဲ့ပညာနဲ့ လူမှန်နေရာမှန် ဆောင်ရွက်နိုင်ပါမှ တိုးတက်အောင်မြင်မှာလည်း ဖြစ်ပါတယ်။ အစိုးရရှိရင် ဝန်ကြီးဌာနရှိမယ်။ ဝန်ကြီး ဌာနရှိရင် လုပ်ဆောင်ချက်ရှိမယ်။ ဒါပေမဲ့ Output ဆိုတဲ့ ရလဒ်ကောင်းရှိ/မရှိနဲ့ အောင်မြင်မှုကို တိုင်းတာရမှာဖြစ်သလို တိုင်းတာသင့်တဲ့ကိစ္စလည်းဖြစ်ပါတယ်။ အဆိုပါမူဝါဒနဲ့ နည်းဗျူဟာချမှတ် ရေးဆွဲသင့်ကြောင်းပါဝင်တဲ့အတွက် ကျွန်မလေ့လာဖူးတဲ့သဘောတရားတစ်ခုကို ဥပမာတင်ပြပေး ခြင်းဖြစ်ပါတယ်။ (၁) စီမံထိန်းကျောင်းခြင်းဖြစ်ပြီး ရေတိုမှာ ကပ်ဆိုက်တဲ့ကာလတို့၊ အခက်အခဲဖြစ်တာ တို့ဆိုရင် လတ်တလော အရေးတကြီးဆောင်ရွက်ရမှာ ဖြစ်ပါတယ်။ (၂) အာရုံစိုက်ရမယ့်အဆင့်ပါ။ ရေရှည်အတွက် မဟာဗျူဟာမြောက်ဆောင်ရွက်ရာမှာတော့ အရေးကြီးပြီးလတ်တလောဆောင်ရွက်ဖို့ တွင်း ပီပီပြင်ပြင်ဖြစ်လာဖို့ နည်းပညာအကူပြုတဲ့ ကျွမ်းကျင်မအနေနဲ့ တိုင်း မလိုတဲ့ကိစ္စများဖြစ်ပါတယ်။ (၃) အနှောင့်အယှက်ဖြစ်ရုံဆိုရင်တော့ ရှောင်ရှားရမှာဖြစ်ပြီး (၄) အချိန်ကုန်မယ့်လုပ်ဆောင်ချက်များကိုတော့ ကန့်သတ်ရမှာဖြစ်ပါတယ်။ လေးစားရပါသော ဥက္ကဋ္ဌကြီးရှင်။ နည်းပညာနဲ့ကျွမ်းကျင်ပညာရှင်ကို မှန်မှန်ကန်ကန်အသုံးချ နိုင်ရင် ငွေကုန်အချိန်ကုန်သက်သာပြီး ထုတ်လုပ်မှုစွမ်းအား(Productivity) တိုးတက်မှာဖြစ်ပါတယ်။ ဒီအချက်ဟာ တိုင်းပြည်ဖွံ့ဖြိုးတိုးတက်ဖို့ အလွန်အရေးကြီးတဲ့အချက်ဖြစ်ပါတယ်။ ယခုအဆိုမှာလည်း ကျွမ်းကျင်ပညာရှင်များ လိုအပ်တဲ့အရေအတွက်ကို သုတေသနပြုလုပ်ပြီးမှသာလျှင် သင့်လျော်သော မူဝါဒနဲ့ နည်းဗျူဟာချမှတ်ရေးဆွဲ၍ ဆောင်ရွက်သင့်ကြောင်း တိုက်တွန်းထားတာဖြစ်လို့ ယခုအဆိုကို အကြံပြု ထောက်ခံရခြင်းဖြစ်ပါတယ်။ ကျေးဇူးတင်ပါတယ်။</speech>
<speech type='speaker'>
ဒဂုံမဲဆန္ဒနယ်မှ ဒေါက်တာဒေါ်သက်သက်ခိုင် ဆွေးနွေးဖို့ဖြစ်ပါတယ်။
</speech>
<speech><mp id='460'>ဒေါက်တာဒေါ်သက်သက်ခိုင်(ဒဂုံမဲဆန္ဒနယ်)</mp> လေးစားရပါသော ပြည်သူ့လွှတ်တော် ဥက္ကဌကြီးနှင့် အားလုံးမင်္ဂလာပါရှင်။ ကျွန်မကတော့ ရန်ကုန်တိုင်းဒေသကြီး၊ ဒဂုံမဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဒေါက်တာသက်သက်ခိုင် ဖြစ်ပါတယ်။ ကျွန်မအနေနဲ့ တိုင်းပြည်ရဲ့ လူမှုစီးပွားဖွံ့ဖြိုးတိုးတက်လာရေးကို အထောက်အကူပြုတဲ့၊ ကျွမ်းကျင်ပြီးထုတ်လုပ်အားကောင်းတဲ့ လုပ်သားထုတစ်ရပ်ပေါ်ပေါက်လာဖို့ နည်းပညာ၊ သက်မွေးပညာနဲ့ လေ့ကျင့်ရေးစနစ်တစ်ရပ် နိုင်ငံ အတွင်း ပီပီပြင်ပြင်ဖြစ်ထွန်းတိုးတက်လာစေလိုတဲ့ရည်ရွယ်ချက်နဲ့ ဆိပ်ကမ်းမဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးတင်မောင်ဝင်းတင်သွင်းတဲ့အဆိုကို ထောက်ခံအကြံပြု ဆွေးနွေးသွားမှာ ဖြစ်ပါတယ်ရှင်။ ဥက္ကဌကြီးရှင်။ တိုင်းပြည်တိုင်းမှာ အစိုးရ၊ ပုဂ္ဂလိကနဲ့ အစိုးရမဟုတ်တဲ့အရပ်ဘက် လူမှုအဖွဲ့အစည်းဆိုပြီး ကဏ္ဍကြီးသုံးရပ်ရှိကြပါတယ်။ ဒီမိုကရေစီစနစ်များမှာ အစိုးရအဖွဲ့အစည်း တစ်ရပ်ဟာ ပြည်သူတွေကအပ်နှင်းတဲ့ နိုင်ငံရဲ့ အချုပ်အခြာအာဏာနဲ့ တိုင်းရေးပြည်ရာကိစ္စများကို စီမံဆောင်ရွက်ကြရာမှာ အခွန်ဝင်ငွေများနဲ့ ရပ်တည်ကြရပါတယ်။ အစိုးရမဟုတ်တဲ့ အရပ်ဘက်လူ့အဖွဲ့ အစည်းတွေကတော့ အလှူရှင်တွေရဲ့ အလှူငွေတွေနဲ့ အဓိကရပ်တည်ကြရပြီး ပုဂ္ဂလိကကဏ္ဍကတော့ မိမိတို့စီးပွားရေးလုပ်ငန်းများမှရရှိတဲ့ အမြတ်ငွေများနဲ့ မိမိဘာသာရပ်တည်ကြရတာဖြစ်ပါတယ်။ အစိုးရမှရရှိတဲ့အခွန်ဝင်ငွေနဲ့ အရပ်ဘက်လူ့အဖွဲ့အစည်းများမှရရှိတဲ့ အလှူငွေများဟာ ပုဂ္ဂလိကကဏ္ဍ က အဓိကထည့်ဝင်ကြရတာဖြစ်ပါတယ်။ ပုဂ္ဂလိကကဏ္ဍဆိုတာ ဈေးကွက်ကလိုအပ်နေတဲ့ ကုန်ပစ္စည်း နဲ့ဝန်ဆောင်မှုတွေကို ဖြည့်ဆည်းပေးနေကြပြီး နိုင်ငံသားများအတွက် အလုပ်အကိုင်နဲ့ဝင်ငွေများ ဖန်တီးပေးခြင်းနဲ့ လက်ရှိကမ္ဘာကြီးမှာ ဖြစ်ပေါ်တိုးတက်နေတဲ့နည်းပညာအပါအဝင် ဆန်းသစ်တီထွင် ဖန်တီးခြင်းတွေကို ဆောင်ကြဉ်းပေးနေတဲ့ကဏ္ဍဖြစ်ပါတယ်။ ပုဂ္ဂလိကကဏ္ဍဖွံ့ဖြိုးတိုးတက်လာတာနဲ့ အမျှ အလုပ်အကိုင်အခွင့်အလမ်းများ များပြားလာပြီး တစ်ဦးချင်းဝင်ငွေလည်း တိုးတက်လာမှာဖြစ်ပါ တယ်။ အဲဒါကြောင့် နိုင်ငံတကာမှာ ပုဂ္ဂလိကကဏ္ဍကဦးဆောင်တဲ့ လူမှုစီးပွားဖွံ့ဖြိုးတိုးတက်ခြင်းကို ဖော်ဆောင်နေကြပြီဖြစ်ပါတယ်။ ဥက္ကဌကြီးရှင်။ ကျွန်မတို့မြန်မာနိုင်ငံမှာ ပုဂ္ဂလိကကဏ္ဍတိုးတက်ဖို့လုပ်ရန်များစွာထဲက ကျွမ်းကျင်ပြီး ထုတ်လုပ်အားကောင်းတဲ့၊ စွမ်းဆောင်ရည်မြင့်တဲ့ လုပ်သားထုတစ်ရပ်ပေါ်ပေါက်ဖို့ လိုအပ်လျက်ရှိပါတယ်။ တိုင်းပြည်တည်ဆောက်ဖို့ လူ့စွမ်းအားအရင်းအမြစ် ဘက်စုံဖွံ့ဖြိုးတိုးတက်ဖို့ ပညာရေးကဏ္ဍပြုပြင်ပြောင်းလဲမှုတွေလုပ်မယ်ဆိုရင် နည်းပညာ၊ သက်မွေးပညာနဲ့ လေ့ကျင့်ရေး ကဏ္ဍကိုလည်း ချန်လှပ်ထားလို့မရပါဘူးရှင်။ ကျွမ်းကျင်ပြီး တီထွင်ဖန်တီးနိုင်တဲ့၊ ထုတ်လုပ်အား ကောင်းတဲ့ လုပ်သားထုတစ်ရပ်ပေါ်ပေါက်လာရေးဟာ တိုင်းပြည်လူမှုစီးပွားဖွံ့ဖြိုးဖို့အတွက် မဖြစ်မနေ အကောင်အထည်ဖော်ရမယ့် အရေးကြီးလုပ်ငန်းတစ်ရပ်ဖြစ်ပါတယ်။ ဒါပေမဲ့ ၂၀၁၆ ခုနှစ်မှ ၂၀၂၁ ခုနှစ်အထိ အကောင်အထည်ဖော်နေတဲ့ အမျိုးသားပညာရေးမဟာဗျူဟာစီမံကိန်းမှာ အခြေခံပညာနဲ့ အဆင့်မြင့်ပညာကဏ္ဍပြုပြင်ပြောင်းလဲရေးကို အဓိကဦးစားပေးထားတာတွေ့ရပြီး နည်းပညာ၊ သက်မွေးပညာနဲ့ လေ့ကျင့်ရေးကဏ္ဍပါဝင်မှု အလွန်တရာနည်းပါးနေတာကို တွေ့ရှိရပါတယ်။ ပြည်ထောင်စုဘဏ္ဍာရန်ပုံငွေခွဲဝေမှုကိုကြည့်ရင်လည်း နိုင်ငံတော်မှ ပညာရေးအသုံးစရိတ်ကို နှစ်စဉ် တိုးမြှင့်ချထားပေမဲ့လည်း ၎င်းပညာရေးအသုံးစရိတ်ရဲ့ အများစုကို အခြေခံပညာနဲ့အထက်တန်းပညာ များမှာ အများစုသုံးစွဲပြီး နည်းပညာ၊ သက်မွေးပညာနဲ့ လေ့ကျင့်ရေးကဏ္ဍမှာ သုံးစွဲမှုနည်းနေသေးတာ ကို တွေ့ရှိရပါတယ်။ တစ်ဖက်မှာလည်း နည်းပညာ၊ သက်မွေးပညာနဲ့ လေ့ကျင့်ရေးကျောင်းများ မတူညီတဲ့ဝန်ကြီးဌာနအောက်မှာရှိနေကြခြင်းဟာ နည်းပညာ၊ သက်မွေးပညာရေးစနစ်ကြီးတစ်ခုလုံး ဖွံ့ဖြိုးတိုးတက်လာအောင် ဝန်ကြီးဌာနများအကြား ဟန်ချက်ညီညီနဲ့ဆောင်ရွက်နိုင်ဖို့ စိန်ခေါ်မှုတစ်ရပ် ဖြစ်နေပါတယ်။ အဲဒါကြောင့် အစိုးရအနေနဲ့ အလားအလာကောင်းတဲ့ကဏ္ဍများကို ရွေးချယ်ဖော်ထုတ် ပြီး ဦးစားပေးကဏ္ဍများအဖြစ် သတ်မှတ်ဆောင်ရွက်သင့်ပါတယ်။ ဥပမာအားဖြင့် ခရီးသွားလုပ်ငန်း၊ အစားအသောက်ထုတ်လုပ်ခြင်း၊ ဆောက်လုပ်ရေးကဏ္ဍ၊ သစ်တောထွက်ပစ္စည်း အချောထည် ထုတ်လုပ်ခြင်း၊ ကျောက်မျက်နဲ့ လက်ဝတ်ရတနာအချောထည်ထုတ်လုပ်ခြင်းကဲ့သို့သော တန်ဖိုးမြှင့် ထုတ်လုပ်ခြင်းကွင်းဆက်နဲ့ အထည်ချုပ်ကဲ့သို့သော လုပ်သားအသုံးပြုမှုများတဲ့ကဏ္ဍများကို ဦးစားပေးကဏ္ဍများအဖြစ်သတ်မှတ်ပြီး ၎င်းကဏ္ဍများနဲ့သက်ဆိုင်တဲ့ဝန်ကြီးဌာနများနဲ့ အလုပ်သမား၊ လူဝင်မှုကြီးကြပ်ရေးနှင့် လူဦးရေဝန်ကြီးဌာနနဲ့ နီးနီးကပ်ကပ်ပူးပေါင်းဆောင်ရွက်ဖို့ အစီအစဉ်များ ချမှတ်သင့်ပါတယ်ရှင်။ ။ ဥက္ကဌကြီးရှင်။ နိုင်ငံတကာမှာ လုပ်ငန်းရှင်များပူးပေါင်းပါဝင်တဲ့ နည်းပညာ၊ သက်မွေး ပညာရေးစနစ်ကို အကောင်အထည်ဖော်နေကြပြီဖြစ်ပါတယ်။ ကျွန်မတို့မြန်မာနိုင်ငံမှာလည်း လုပ်ငန်းရှင်များပူးပေါင်းပါဝင်လာအောင် လုပ်ငန်းရှင်များမှ ဝန်ထမ်းအရေအတွက်အလိုက် ထည့်ဝင်တဲ့ ရန်ပုံငွေတစ်ရပ်တည်ထောင်ပြီး လုပ်ငန်းများမှ မိမိတို့လုပ်ငန်းမှာရှိတဲ့ဝန်ထမ်းအင်အား အလိုက် ထည့်ဝင်ကြပြီး တစ်ဖက်မှာလည်း မိမိတို့လုပ်ငန်းများမှရရှိတဲ့ ဝန်ထမ်းအင်အားရဲ့ လူ့စွမ်းအားအရင်းအမြစ်ဖွံ့ဖြိုးတိုးတက်ဖို့အတွက် ရင်းနှီးမြှုပ်နှံကြတဲ့လုပ်ငန်းများကို ဝင်ငွေခွန် လျှော့ချပေးတဲ့နည်းကို အသုံးပြုခြင်းအားဖြင့် နည်းပညာ၊ သက်မွေးပညာနဲ့ လေ့ကျင့်ရေးကဏ္ဍ ဖွံ့ဖြိုး တိုးတက်လာအောင် အစိုးရမှ ဥပဒေ၊ နည်းဥပဒေများပြဌာန်းပြီး တိုင်းပြည်ရဲ့ ကုန်ထုတ်စွမ်းအား တိုးတက်ဖို့ ဒေသတွင်းနိုင်ငံနဲ့ နိုင်ငံတကာရဲ့ တန်ဖိုးမြှင့်ထုတ်လုပ်ခြင်းကွင်းဆက်မှာ မြန်မာ့စီးပွားရေး လုပ်ငန်းများ ထိထိရောက်ရောက်ပါဝင်နိုင်ဖို့ မြေတောင်မြှောက်သင့်ပါတယ်။ ဥက္ကဋ္ဌကြီးရှင်။ လက်ရှိ အခြေအနေကို သုံးသပ်ကြည့်မယ်ဆိုရင် နှစ်စဉ်အထက်တန်းအောင်မြင်ပြီး တက္ကသိုလ်တက်တဲ့ လူငယ်တွေ(၁၀)တန်းစာမေးပွဲဖြေဆိုသူရဲ့ သုံးပုံတစ်ပုံပဲရှိပါတယ်။ ဒါ့အပြင် အကြောင်းကြောင်းကြောင့် မူလတန်းနဲ့အလယ်တန်းတွေထိပဲ ပညာသင်ကြားနိုင်တဲ့လူငယ်တွေလည်း ထည့်သွင်းစဉ်းစားရမှာ ဖြစ်ပါတယ်။ အဲဒါကြောင့် ပညာဆုံးခန်းတိုင်မသင်ကြားနိုင်တဲ့လူငယ်ထုကြီးအတွက် နည်းပညာ၊ အသက်မွေးပညာနဲ့ လေ့ကျင့်ရေးသင်တန်းစနစ် ဖွံ့ဖြိုးတိုးတက်လာစေရေးစီမံချက်တစ်ရပ်နဲ့ မဟာဗျူဟာချမှတ်အကောင်အထည်ဖော်ပေးပါရန် ပြည်ထောင်စုအစိုးရကို အကြံပြု တိုက်တွန်းရင်း ဆိပ်ကမ်းမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးတင်မောင်ဝင်းတင်သွင်းတဲ့အဆိုကို ထောက်ခံဆွေးနွေးလိုက်ရပါတယ်ရှင်။ အားလုံးကို ကျေးဇူးတင်ပါတယ်။</speech>
<speech type='speaker'>
ဂန့်ဂေါမဲဆန္ဒနယ်မှ ဒေါ်ယဉ်မင်းလှိုင် ဆွေးနွေးဖို့ ဖြစ်ပါတယ်။
</speech>
<speech><mp id='259'>ဒေါ်ယဉ်မင်းလှိုင်(ဂန့်ဂေါမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌ ကြီးနှင့် ပြည်ထောင်စု ဒုတိယဝန်ကြီးနှင့် လွှတ်တော်ကိုယ်စားလှယ်များရှင့်။ ကျွန်မကတော့ ဂန့်ဂေါ မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်ယဉ်မင်းလှိုင် ဖြစ်ပါတယ်။ ကျွန်မ ဒီနေ့ ဆိပ်ကမ်း မဲဆန္ဒနယ်မှ ဦးတင်မောင်ဝင်း၏အဆိုကို ထောက်ခံဆွေးနွေးသွားမှာဖြစ်ပါတယ်။ လေးစားအပ်ပါသော ဥက္ကဌကြီးရှင့်။ အဆိုရှင်က တိုင်းပြည်ရဲ့ လက်ရှိအနေအထား၊ ပညာသင်ယူမှုအနေအထားနှင့် အမှန်တကယ်လိုအပ်ချက်ကွဲလွဲနေပုံကို သေသေချာချာမီးမောင်းထိုးတင်ပြပြီးတော့ အရေးတကြီး လိုအပ်နေတဲ့ သက်မွေးပညာသင်ကြားမှုစနစ်ပြောင်းလဲဖို့အဆိုတင်သွားတာ တွေ့ရှိရပါတယ်။ ကျွန်မတို့တိုင်းပြည်ရဲ့ အမှန်တရား နယ်ပယ်အသီးသီးမှာ လက်ရှိ ကျွမ်းကျင်လုပ်သားလိုအပ် ချက်ကို ရှင်းရှင်းလင်းလင်းမြင်သာအောင် ထောက်ပြသွားတာ တွေ့ရပါတယ်။ ကျွန်မအနေနဲ့ ဒီအဆိုကို အချက်နှစ်ချက်နဲ့ ထောက်ခံဆွေးနွေးပါ့မယ်။ ပထမအချက်ကတော့ အင်ဂျင်နီယာတွေ မွေးထုတ်တာ များပြားပြီး ကျွမ်းကျင်လုပ်သားနှင့် ကြီးကြပ်သူ မွေးထုတ်မှုနည်းပါးနေတဲ့ကိစ္စဖြစ်ပါတယ်။ အခုဆိုရင် အဆိုရှင်က အာဆီယံနိုင်ငံတွေမှာ အသုံးပြုတဲ့ 137 Model နဲ့ တရုတ်ပြည်က 1310 Model ကို မိတ်ဆက်ပြောကြားသွားပါတယ်။ ရှိသင့်၊ ဖြစ်သင့်တဲ့အင်ဂျင်နီယာ၊ Technicians နဲ့ Skilled Workers အချိုးအစားကို ရှိအောင်၊ ဖြစ်အောင်လုပ်ဖို့ အရေးတကြီးတင်ပြသွားတာဖြစ်ပါတယ်။ အင်ဂျင်နီယာ တစ်ယောက်ရှိရင် ကြီးကြပ်သူပညာရှင်(Technicians) သုံးယောက်၊ ကျွမ်းကျင်လုပ်သား ခုနစ်ယောက် သို့မဟုတ် ၁၀ ယောက်အထိ လိုအပ်တာကို ထောက်ပြသွားတာပါ။ လက်ရှိ ကျွန်မတို့တိုင်းပြည်မှာ အမှန်တကယ်လိုအပ်နေတဲ့ ကျွမ်းကျင်လုပ်သားတွေကို မဟာဗျူဟာချမှတ်မွေးထုတ်သင့်ကြောင်း အဆိုပြု သွားတာပါ။ State Counsellor မကြာခဏထောက်ပြပြောဆိုနေတဲ့ Vocational Training School တွေ တိုးချဲ့ဖွင့်လှစ်ရန် အရေးကြီးကြောင်းကို ထောက်ပြထားတာ ဖြစ်ပါတယ်။ လေးစားအပ်ပါသော ဥက္ကဌကြီးရှင့်။ မနေ့က ၄-၉-၂၀၁၈ ပြည်ထောင်စုလွှတ်တော်မှာပဲ ကျွန်မတို့က လှည်းကူးမြို့နယ်မှာ စက်မှုဇုန်တစ်ခုတည်ထောင်မယ့်အကြောင်း ဆွေးနွေးခဲ့ကြပါတယ်။ ဒီကိစ္စမှာ ကျွန်မတို့က မြေနေရာနှင့် ရေ၊ မီး၊ လမ်းဆိုတဲ့ လိုအပ်ချက်တွေကိုသာ ပြင်ဆင်လုပ်ကိုင်ဖို့ အဓိကထားနေခဲ့ကြပါတယ်။ အဓိကလိုအပ်ချက်ဖြစ်တဲ့ ဝင်လာမယ့်လုပ်ငန်းအမျိုးအစားနဲ့ကိုက်ညီတဲ့ ကျွမ်းကျင်လုပ်သားတွေ မွေးထုတ်ဖို့ဆိုတာကို ကြိုတင်ပြင်ဆင်မှုမရှိကြပါဘူး။ ကျွန်မတို့တိုင်းပြည်မှာ အခုဆိုရင် နိုင်ငံအနှံ့ လျှပ်စစ်ကိုအသုံးပြုနိုင်ဖို့ အားထုတ်ဆောင်ရွက်နေကြပါတယ်။ ဒီလျှပ်စစ်နှင့် ပတ်သက်ပြီး အခြေခံကျကျသိရှိနားလည်တဲ့ ကျွမ်းကျင်သူက အလွန်ရှားပါးလို့ ဌာနဆိုင်ရာအကြီးအကဲ များဟာ မနားမနေလိုက်လံကြီးကြပ်ကြရပါတယ်။ မကြာခဏလည်း ဓာတ်လိုက်သေဆုံးတဲ့အန္တရာယ် တွေဖြစ်ပေါ်နေပါတယ်။ ဒီလိုပဲ အဘက်ဘက်မှာ၊ နယ်ပယ်အသီးသီးမှာ ကျွမ်းကျင်သူတွေ အလွန် လိုအပ်နေပါတယ်။ ဒီလိုကျွမ်းကျင်သူတွေကို စနစ်တကျစီမံချက်ချမွေးထုတ်နိုင်ဖို့ နိုင်ငံအနှံ့အပြားမှာ လည်း Vocationd Training School အများအပြားလိုအပ်နေပါတယ်။ ဒီနေရာမှာ အထူးပြု ဆွေးနွေးလိုတာက ကျောင်းအဆောက်အဦတွေချည်းပဲ လိုက်တည်ဆောက်ဖို့ထက် သင်ကြားမယ့်ဆရာ ဆရာမတွေ၊ တော်တဲ့၊ တတ်တဲ့၊ စေတနာပြည့်ဝတဲ့၊ ကျင့်ဝတ်နဲ့ပြည့်စုံတဲ့ ဆရာဆရာမတွေက ပိုလိုအပ် တယ်ဆိုတာကိုလည်း တင်ပြလိုပါတယ်။ ကျောင်းတွေခွဲဖွင့်၊ အဆောက်အဦတွေ တိုးဆောက်ရုံနဲ့ ပညာအဆင့်အတန်းတွေ မြင့်မားမလာနိုင်ပါဘူး။ အလွန်အရေးကြီးတဲ့ ပညာရေးရဲ့ အနှစ်သာရက သင်ကြားပေးမယ့်ဆရာဆရာမတွေရဲ့ စိတ်စေတနာနှင့်ကျွမ်းကျင်မှု သူတို့ကို ပံ့ပိုးမှုတွေဖြစ်ပါတယ်။ ဒါကြောင့် အဓိကကျတဲ့ဆရာဆရာမတွေကို ခေတ်နဲ့လျော်ညီတဲ့နည်းပညာတွေ စဉ်ဆက်မပြတ် အဆင့်မြင့်ဆည်းပူးနိုင်အောင် စီစဉ်ပေးဖို့လည်း လိုအပ်ပါတယ်။ ကျွမ်းကျင်လုပ်သားတွေ မွေးထုတ်ဖို့ ဆရာဆရာမတွေအပြင် နောက်ထပ်အရေးကြီးတာကတော့ သင်ထောက်ကူပစ္စည်းပြည့်စုံဖို့ပါပဲ။ လက်တွေ့သင်ယူမှ တတ်မြောက်မယ့်ပညာတွေကို စာတွေ့သင်ပေးနေလို့ မဖြစ်နိုင်ပါဘူး။ လက်တွေ့က ၈၀ ရာခိုင်နှုန်း၊ စာတွေ့က ၂၀ ရာခိုင်နှုန်းအချိုးသင်ကြရလို့ သင်ထောက်ကူပစ္စည်း သာမက သက်ဆိုင်ရာဝန်ကြီးဌာနများနှင့်ချိတ်ဆက်ထားပြီး လက်တွေ့ကွင်းဆင်းသင်ယူနိုင်အောင် စီစဉ်ပေးကြရမှာဖြစ်ပါတယ်။ ။ လေးစားအပ်ပါသော ဥက္ကဋ္ဌကြီးရှင့်။ ဒုတိယအချက်ကတော့ အခြေအနေအရ အတန်းပညာ တွေ ဆက်လက်သင်ယူနိုင်ခြင်းမရှိတဲ့ မိဘ၏စီးပွားရေးအရ အချိန်မတိုင်မီ ကျောင်းထွက်ရတဲ့ကလေး တွေအကြောင်း အဆိုရှင်က ထောက်ပြသွားပါတယ်။ ဘဝပေးအခြေအနေအရ ကျောင်းထွက်ရမယ့် ကလေးတွေကို ကျောင်းမတက်မနေရစနစ်က ရာနှုန်းပြည့်မကူညီနိုင်ပါဘူး။ ဒီကလေးတွေရဲ့ ဝင်ငွေကို သူ့မိသားစုက မှီခိုဖို့လိုအပ်နေတဲ့အခြေအနေမျိုးမှာ ဒီကလေးအတွက် ကျွမ်းကျင်တဲ့ပညာရပ်တစ်ခု အခမဲ့သင်ယူတတ်မြောက်ဖို့၊ သူတတ်တဲ့ပညာနဲ့ ကိုက်ညီတဲ့အလုပ်တစ်ခုရဖို့၊ လုပ်ငန်းခွင်တွေမှာ အန္တရာယ်ကင်းကင်း ကျွမ်းကျွမ်းကျင်ကျင်အလုပ်လုပ်နိုင်ဖို့က အတန်းပညာဆက်သင်ဖို့ထက် အရေးကြီးပါတယ်။ ဒါကြောင့် ဒီလိုသက်မွေးပညာသင်ပေးခြင်းကို အခမဲ့ခေါ်ယူသင်ကြားပေးနိုင်ဖို့နဲ့ ကျွမ်းကျင်မှုသက်ဆိုင်တဲ့လုပ်ငန်းတွေကို တာဝန်ယူချိတ်ဆက်ပေးနိုင်ဖို့လည်း အလွန်အရေးကြီး ကြောင်း ထောက်ပြအကြံပြုလိုပါတယ်။ နိဂုံးချုပ်အနေနဲ့ကတော့ တိုင်းပြည်ရဲ့ လက်ရှိအခြေအနေနဲ့ ကိုက်ညီတဲ့ စေတနာအပြည့်အဝနဲ့ တင်ခဲ့တဲ့အဆိုရှင်ရဲ့အဆိုကို အပြည့်အဝ လေးလေးနက်နက် ထောက်ခံပါကြောင်း တင်ပြအပ်ပါတယ်။ ကျေးဇူးတင်ပါတယ်ရှင့်။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ နေ့လယ်စာ သုံးဆောင်နိုင်ရန်အတွက် အစည်းအဝေးကို ၁ နာရီခန့် ခေတ္တရပ်နားမှာဖြစ်ပါတယ်။
</speech>
<speech type='mc'> အားလုံး ထွက်ခွာနိုင်ပါပြီခင်ဗျား။</speech>
<p>
အစည်းအဝေးကို ၁ နာရီခန့် ခေတ္တရပ်နားပါသည်။ 
</p>
<speech><mp id='266'>ဦးမင်းသိန်း(တောင်တွင်းကြီးမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် အားလုံးရွှင်လန်းချမ်းမြေ့ကြပါစေ။ ကျွန်တော်ကတော့ တောင်တွင်းကြီးမဲဆန္ဒနယ်က ဦးမင်းသိန်း ဖြစ်ပါတယ်။ ဆိပ်ကမ်းမဲဆန္ဒနယ်က ဦးတင်မောင်ဝင်းရဲ့ ကျွမ်းကျင်လုပ်သားများ၊ ကျွမ်းကျင်ပညာရှင်များ၊ အင်ဂျင်နီယာပညာရှင်များ၏ လိုအပ်သောအရေအတွက်ကို သုတေသနပြု ပြီးမှ သင့်လျော်သောမူဝါဒနှင့် နည်းဗျူဟာများချမှတ်သင့်ပါကြောင်းအဆိုကို ဝေဖန်ဆွေးနွေးသွားပါ မယ်။ ဒီလိုဝေဖန်ဆွေးနွေးရာမှာ ၂၀၁၈ ခုနှစ် တက္ကသိုလ်ဝင်ခွင့်လမ်းညွှန်စာအုပ်ကိုအခြေခံပြီး ဝေဖန် ဆွေးနွေးသွားပါ့မယ်။ မြန်မာနိုင်ငံမှာ နည်းပညာတက္ကသိုလ်တွေ များစွာရှိနေပါတယ်။ အဲဒီထဲကမှ Excellent လို့ခေါ်ရမှာက သုံးခုပါ။ ရန်ကုန်နည်းပညာတက္ကသိုလ်နှင့် မန္တလေးနည်းပညာတက္ကသိုလ်၊ နည်းပညာတက္ကသိုလ်(မန္တလေး)ဆိုပြီး ရန်ကုန်မှာတစ်ခု၊ မန္တလေးမှာနှစ်ခုရှိပါတယ်။ မန္တလေးမှာတော့ မန္တလေးနည်းပညာတက္ကသိုလ်၊ နည်းပညာတက္ကသိုလ်(မန္တလေး)ရယ်လို့ နာမည်ပြောင်းပြန်ပေးထား တာဟာ အဲဒီက တက္ကသိုလ်နှစ်ခုကတော့ ထူးထူးခြားခြားရှိပါတယ်။ ဘာကွာခြားပါသလဲ။ ဘာကြောင့် ပါလဲ။ ကျွန်တော်တို့ကတော့ မသိရိုးအမှန်ပါ။ အဲဒီ Excellent တက္ကသိုလ်ကြီးသုံးခုက ခေါ်ယူတဲ့ ကျောင်းသားဦးရေကတော့ ရန်ကုန်မှာ ၃၃၀ ဦးနှင့် မန္တလေးက နှစ်ခု စုစုပေါင်းကတော့ ၆၉၅ ဒီတော့ ရန်ကုန်နဲ့ မန္တလေးသုံးခုပေါင်းက ၁၀၂၅ ဦးရှိပါတယ်။ သင်တန်းကာလက ခြောက်နှစ်ပါ။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ အဲဒီ Excellent ကြီးသုံးခုအပြင် မြန်မာပြည်တစ်နံတလျားမှာဖွင့်ထားတဲ့ နည်းပညာတက္ကသိုလ်များစွာရှိပါတယ်။ Yatanarpon Cyber City အပါအဝင် ကျန်တဲ့ ၂၉ ခုဟာ ယခုနှစ်မှာ ကျောင်းသားကျောင်းသူပေါင်း ၆၄၂၀ ဦး ခေါ်ယူမယ်လို့ တက္ကသိုလ်ဝင်ခွင့်လမ်းညွှန်မှာ စုစုပေါင်း ပေါင်းကြည့်ပါတယ်။ ဒီတော့ ရန်ကုန်၊ မန္တလေး Excellent သုံးခုနဲ့ပေါင်းရင် ကျောင်းသားပေါင်း ၇၄၄၅ ဦးခေါ်ယူမှာဖြစ်ပါတယ်။ နောင် ခြောက်နှစ်ကြာရင် ဒီကလေးတွေ ဘွဲ့ရလာပြီး အင်ဂျင်နီယာတွေဖြစ်လာမှာပါ။ စုစုပေါင်း လေးသောင်း ကျော်မှာပါ။ ဒါ နောင်အနာဂတ်ကိစ္စကို ကျွန်တော် တင်ပြခြင်းဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ လွန်ခဲ့တဲ့ နှစ် ၂၀ လောက်ကစပြီး မြန်မာပြည် တစ်နံတလျား နည်းပညာတက္ကသိုလ်တွေဖွင့်ပေးခဲ့တာကို အတိတ်ကာလကိုပြန်ကြည့်လိုက် ရတော့ ကျွန်တော်တို့ ဝမ်းသာရမှာလား။ ဝမ်းနည်းရမှာလား မသိတော့ပါဘူး။ ကျွန်တော်တို့မိဘတွေ ရော၊ ကျောင်းဆရာတွေရော မျှော်လင့်ချက်တွေနဲ့ ကျောင်းသားလေးတွေကို နည်းပညာတက္ကသိုလ် လျှောက်ကြ။ နည်းပညာတက္ကသိုလ်လျှောက်ကြနဲ့ ပျော်ပျော်ပါးပါးကြီးလမ်းညွှန်ပြီး ပျော်ပျော်ပါးပါးကြီး ပညာသင်ယူခဲ့ကြပါတယ်။ စောစောပိုင်းကာလတွေမှာတော့ B.E ဘွဲ့ရအင်ဂျင်နီယာပညာရှင်တွေဟာ စက်ရုံ၊ အလုပ်ရုံကုမ္ပဏီတွေ၊ အစိုးရဌာနတွေမှာ အလုပ်တွေရခဲ့ကြပါတယ်။ ဒါပေမဲ့လို့ နောက်ပိုင်း ရောက်လာတော့ အင်ဂျင်နီယာပညာရှင်တွေများလွန်းသွားပြီး အင်ဂျင်နီယာဘွဲ့ရတွေဟာ ကျူရှင်ပြတဲ့ သူကပြ၊ ရွာပြန်ပြီး စိုက်ပျိုးရေး၊ မွေးမြူရေးလုပ်တဲ့သူကလုပ်၊ ကြုံရာကုမ္ပဏီ၊ ကြုံရာအလုပ်တွေကို လုပ်တဲ့သူကလုပ်၊ နိုင်ငံခြားထွက်တဲ့သူကထွက်နဲ့ B.E ဘွဲ့ရတွေဟာ စကောထဲ ဇီးဖြူသီးထည့်လှိမ့် သလို ဟိုရောက်ဒီရောက် ဟိုပြေးဒီပြေးဖြစ်ကုန်ပါတယ်။ ဒါဟာ ဦးတင်မောင်ဝင်း တင်ပြတဲ့ သေချာ သုတေသနလုပ်ပြီးမှ မွေးထုတ်ခြင်းမဟုတ်ခဲ့တာ ထင်ရှားပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ၂၀၁၈ ခုနှစ်၊ ဇူလိုင်လ ၄ ရက်နေ့ က (၈)ကြိမ်မြောက် ပညာရေးနည်းပညာနှင့်သက်မွေးပညာကဏ္ဍဆိုင်ရာ ပေါင်းစပ်ညှိနှိုင်းရေးအဖွဲ့ အစည်းအဝေးကျင်းပခဲ့ပါတယ်။ အဲဒီအစည်းအဝေးမှာ ပညာရေးဝန်ကြီးဌာနက ထုတ်ပြန်ကြေညာ သွားပါတယ်။ မြန်မာပြည်မှာ မူလတန်းကျောင်းအပ်နှုန်းက ၉၄ ရာခိုင်နှုန်းရှိပါတယ်။ အလယ်တန်း ကျောင်းအပ်နှုန်းက ၇၁ ရာခိုင်နှုန်းရှိပါတယ်။ အထက်တန်းကျောင်းအပ်နှုန်းက ၄၄ ရာခိုင်နှုန်းပဲရှိပါ တယ်။ ဒီလိုဆိုတော့ ၅၆ ရာခိုင်နှုန်းသော ကျောင်းသားများ အထက်တန်းကျောင်းမအပ်တော့တာ သေချာသွားပါတယ်။ ဒီအထက်တန်းကျောင်းမအပ်ကြတော့ဘဲ အဲဒီကလေးတွေ ဘယ်ရောက်လို့ ဘယ်ပေါက်။ ဘာတွေလုပ်နေကြပါပြီလဲ။ သေသေချာချာလေးလေးနက်နက်စဉ်းစားကြည့်ရင် အနာဂတ်အတွက် အလွန်ရင်လေးစရာကောင်းတာကြီးကို မြင်နေရပါတယ်။ ကွယ်လွန်သူ စာပေဝေဖန်ရေးဆရာကြီး ဦးအောင်သင်းပြောသလို တိုင်းပြည်ကိုချစ်ရင် လူတွေကိုချစ်ရမှာပါ။ လူငယ်တွေကို ရွှေချရမှာပါ။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ကျောင်းထွက်သွားတဲ့ကလေးတွေ ကို ကျောင်းမတက်ချင်ရင်ရတယ်။ အသက်မွေးအတတ်ပညာတော့ သင်ရမယ်ဆိုတဲ့အတွေးအခေါ်ကို ကျောင်းသားမိဘတွေရော၊ ကျောင်းသားတွေကို ထည့်ပေးရပါတော့မယ်။ ဘွဲ့ရတာမရတာက တစ်ပိုင်း၊ အသက်မွေးဝမ်းကျောင်းပညာကတစ်ပိုင်းပါ။ နိုင်ငံခြားကအကူအညီတွေနဲ့ အသက်မွေး ဝမ်းကျောင်းပညာသင်ကျောင်းတွေကို ဖွင့်ပေးဖို့လိုပါတယ်။ ဒီနေရာမှာ နေရာတကာတိုင်း နိုင်ငံခြား အကူအညီ၊ နိုင်ငံခြားအကူအညီနဲ့ပြောလာရတာ ကြာပါပြီ။ ရှက်လည်းရှက်စရာကောင်းပါတယ်။ ဟိုတလောက နိုင်ငံတော်၏အတိုင်ပင်ခံပုဂ္ဂိုလ်နဲ့ စီးပွားရေးလုပ်ငန်းရှင်တွေရဲ့ တွေ့ဆုံပွဲလုပ်ခဲ့ပါတယ်။ စီးပွားရေးလုပ်ငန်းရှင်ဆိုတာ တိုင်းပြည်ရဲ့ အင်အားပါ။ ဒီနေရာမှာ အကြံတစ်ခုပေးချင်ပါတယ်။ မြန်မာ့ ဘောလုံးလောကတိုးတက်ရေးအတွက် စီးပွားရေးလုပ်ငန်းရှင်ကြီးတွေက မြိုင်မြိုင်ဆိုင်ဆိုင်နဲ့ ဝိုင်းဝန်း ပြီးတော့ ဘောလုံးကလပ်အသင်းကြီးတွေကို တည်ထောင်ခဲ့တာဟာ ဒီနေ့ မြန်မာ့ဘောလုံးလောက ပြန်လည်ပြီး ဦးမော့လာတယ်လို့ ကျွန်တော်တို့ ယူဆလို့ရပါတယ်။ ဒီလိုပါပဲ။ ကျောင်းဆိုတာ နိုင်ငံတော် အစိုးရရဲ့ ဘတ်ဂျက်နဲ့မှ ထူထောင်ရတယ်ဆိုတဲ့အယူအဆကို ပြောင်းလဲချိန်တန်ပါပြီ။ ဆင်းရဲတဲ့အစိုးရ ကို ဒုက္ခထပ်မပေးတော့ပါနဲ့။ ဒီလိုပါပဲ။ ပညာရေးအတွက် စီးပွားရေးလုပ်ငန်းရှင်ကြီးတွေရဲ့ အကူအညီ လိုပါပြီ။ ဘောလုံးကလပ်အသင်းတွေကိုတောင်မှ တည်ထောင်နိုင်တယ်ဆိုရင် အသက်မွေးဝမ်းကျောင်း ပညာရေးအတွက် ကျောင်းတွေမထူထောင်နိုင်ဘူးလားလို့ ကျွန်တော် မေးလိုက်ချင်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဌကြီးခင်ဗျား။ မြန်မာနိုင်ငံ၏ ပညာရေးသမုဒ္ဒရာ ကြီးမှာ လူငယ်လေးတွေဟာ ဇနကမင်းလို ဇွဲနပဲနဲ့ ကူးခပ်နေရပါပြီ။ ကူးရင်းကူးရင်း နစ်ရတော့မှာကို စိုးရိမ်ပါတယ်။ ကယ်တင်ရှင်လိုနေပါပြီ။ ကိန်းဂဏန်းတွေနဲ့ သုတေသနမလုပ်၊ ဘာမလုပ်။ ကျောင်းတွေ များများဖွင့် မြန်မြန်ကျောင်းတွေတက် မြန်မြန်ဘွဲ့တွေပေး ဖြစ်ချင်ရာဖြစ် မောင်ဘချစ်ဆိုပြီး လုပ်လို့တော့ မရပါဘူး။ ဒါကြောင့်။</speech>
<speech type='speaker'>နိဂုံးချုပ်ပါ။</speech>
<speech type='speaker'>
ဒေးဒရဲမဲဆန္ဒနယ်မှ ဒေါက်တာဒေါ်ခင်ညို ဆွေးနွေးဖို့ဖြစ်ပါတယ်။
</speech>
<speech><mp id='170'>ဒေါက်တာဒေါ်ခင်ညို (ဒေးဒရဲမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် အားလုံးမင်္ဂလာပါရှင်။ ကျွန်မကတော့ ဒေးဒရဲမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဒေါက်တာဒေါ်ခင်ညို ဖြစ်ပါတယ်။ ကျွန်မအနေနဲ့ ဆိပ်ကမ်းမြို့နယ်က ဦးတင်မောင်ဝင်း တင်သွင်းသွားသော ကျွမ်းကျင်မှုဆိုင်ရာအသက်မွေးဝမ်းကျောင်းပညာရေးသင်တန်း TVET Training အဆိုနှင့်ပတ်သက်ပြီး ပါဝင်ဆွေးနွေးလိုပါတယ်။ ဥက္ကဌကြီး Power Point အသုံးပြုခွင့်ပေးပါရှင်။ မြန်မာနိုင်ငံမှာ လူဦးရေ ၅၃ သန်းကျော်ရှိသည့်အနက် အသက်အရွယ် အမျိုး အရ အများဆုံးရှိတဲ့ သက်တမ်းအုပ်စုဟာ ၁၅ နှစ်ကနေ ၄၅ နှစ်အတွင်း ၆၅.၆ ရာခိုင်နှုန်း ၃၂.၉၈ သန်း ရှိနေပါတယ်။ အလုပ်လုပ်နိုင်သော ဦးရေများပြားနေတဲ့အတွက် မြန်မာနိုင်ငံ ကံကောင်းသည်ဟု ဆိုကြပါတယ်။ အခုထိကြိုးစားနေရဆဲဖြစ်ပါတယ်။ အလုပ်လုပ်နိုင်သူများ၏အင်အားကို အပြည့်အဝ အသုံးချနိုင် သောကြောင့်ဖြစ်ပါတယ်။ သို့သော် ထိုအင်အားကို အသုံးချနိုင်မယ့် ကံကောင်းမယ့်အခွင့်အလမ်း လည်း ရှိနေပါတယ်။ ။ ဥက္ကဌကြီးရှင်။ ပညာရေးမှာ ကျောင်းကနေ ဆုံးခန်းမတိုင်ဘဲနဲ့ ထွက်ပေါက်ထွက်သွားတဲ့ မူလတန်း၊ အလယ်တန်း လူငယ်များ (၁၀)တန်းမအောင်နိုင်သော ၇၀ ရာခိုင်နှုန်းသော လူငယ်များ အများအပြားရှိနေပါတယ်။ ဒီကလေးတွေဟာ အရွယ်နုနယ် ငယ်ရွယ်ကြပါသေးတယ်။ မိမိကိုယ်ကို ဝေဖန်ပိုင်းခြားမစဉ်းစားတတ်သေးတဲ့အရွယ်မဟုတ်သေးပါဘူး။ သူတို့အတွက် နေရာချထားပေးဖို့ နိုင်ငံတော်မှာလည်း တာဝန်ရှိပါတယ်။ ထို့အပြင် တချို့တက္ကသိုလ်တက်တဲ့၊ ကောလိပ်တက်တဲ့ ဘွဲ့ရ ပြီးသားလူငယ်တွေမှာလည်း သင့်တော်ရာအလုပ်မရှိကြတဲ့အတွက်ကြောင့်မို့လို့ အလုပ်လက်မဲ့ဖြစ်နေ ကြတာရှိပါတယ်။ မြန်မာနိုင်ငံမှာ အလုပ်လက်မဲ့ ၄ ရာခိုင်နှုန်းရှိနေပါတယ်။ အလုပ်လက်မဲ့ဖြစ်နေ မယ်ဆိုရင် ဝင်ငွေမရှိတဲ့အတွက်ကြောင့် လူငယ်တွေဟာ ပိုက်ဆံကို ရတဲ့နည်းနဲ့ရှာကြတဲ့အတွက် ကြောင့်မို့ ရာဇဝတ်မှုတွေများပြားလာပါတယ်။ အခုအချိန်မှာ မန္တလေး၊ မိတ္ထီလာ၊ ရန်ကုန်တို့မှာ နေ့ခင်း ကြောင်တောင် ခိုးမှု၊ လုယက်မှု၊ လူသတ်မှု၊ မူးယစ်ဆေးကျူးလွန်သူတွေ များပြားနေပါတယ်။ ကျူးလွန် သူကို ကြည့်မယ်ဆိုလို့ရှိရင် လူငယ်လူရွယ်တွေဖြစ်နေတာ တွေ့နေရပါတယ်။ ရာဇဝတ်မှုပြုခံရသူ နာကျင်ဆုံးရှုံးရသလို ကျူးလွန်သူလူငယ်များနှင့် မိသားစုမှာလည်း ဆုံးရှုံးရပါတယ်။ ပြစ်ဒဏ်ခံရမယ် ဆိုလို့ရှိရင် သူတို့ရဲ့ ဘဝဆုံးရှုံးမှုဟာ ပိုမိုကြီးမားပါတယ်။ လူငယ်တွေကို အလုပ်အကိုင်ဖန်တီးပေးလို့ အလုပ်အကိုင်ရှိကြမယ်ဆိုလို့ရှိရင် ဝင်ငွေရှိလို့ သူတို့ဟာ မိမိကိုယ်ကို ယုံကြည်မှုရှိပြီး နွေးနွေးထွေးထွေးနှင့်မိသားစုဘဝကို တည်ဆောက်သွားနိုင်ကြ ပါလိမ့်မယ်။ အလုပ်ရှိတဲ့အတွက်ကြောင့်မို့လို့ အချိန်အားမရှိတဲ့အတွက်ကြောင့်မို့လို့ လေလွင့်စိတ်များ လည်းနည်းသွားပါလိမ့်မယ်။ ထို့ကြောင့်မို့လို့ လူငယ်တွေကို အလုပ်အကိုင်ရဖို့အတွက် ဖန်တီးပေးရပါ့ မယ်။ သို့သော် အလုပ်အကိုင်ဖန်တီးဖို့အတွက် စက်ရုံများ၊ သင်တန်းများ၊ တည်ဆောက်မယ်ဆိုလို့ ရှိရင် ကုန်ကျစရိတ်ရှိပါတယ်။ သို့ပေမဲ့ ထိုကုန်ကျစရိတ်နဲ့ လူငယ်များအလုပ်အကိုင်မရှိလို့ ရာဇဝတ်မှုကျူးလွန်မယ်။ ဆုံးရှုံးရမယ့်စရိတ်ကို ချိန်ဆတွက်ကြည့်မယ်ဆိုလို့ရှိရင် လူသားအရင်းအမြစ် လူငယ်တွေရဲ့ ဘဝဆုံးရှုံးမှုဟာ ပိုပြီးတန်ဖိုးကြီးမားတယ်လို့ ကျွန်မအနေနဲ့ယူဆပါတယ်။ ထို့ကြောင့်မို့လို့ အလုပ်လုပ်နိုင်သော လူငယ်လူရွယ်များကို အလုပ်အကိုင်နေရာချထားပေးတဲ့နေရာမှာ အခု ဦးတင်မောင်ဝင်း အဆိုတင်သွင်းတဲ့ TVET ကျွမ်းကျင်မှုဆိုင်ရာ အသက်မွေးဝမ်းကျောင်းပညာဟာ အရေးကြီးတဲ့ကဏ္ဍမှာရှိနေပါတယ်။ ဥက္ကဌကြီးရှင်။ ကျွန်မတို့နိုင်ငံမှာ သယံဇာတနှင့် လူသားအင်အားအရင်းအမြစ်ကြွယ်ဝပါတယ်။ ထိုနှစ်ခုကို စနစ်တကျစီမံကိန်းချဆောင်ရွက်ဖို့ပဲလိုအပ်ပါတယ်။ အလုပ်လုပ်နိုင်သော အင်အားစု အုပ်စုသုံးစုပညာရှင်အရာရှိ၊ ကျွမ်းကျင် Technicians၊ ကျွမ်းကျင်လုပ်သား (Skilled Workers)၊ ၁၃၁၀ အချိုးအရ ငွေထုတ်မယ်ဆိုလို့ရှိရင် ပညာရှင်အဆင့်က ယခုလက်ရှိတက္ကသိုလ်များနဲ့ GwOSwasur padşou SMS: Technicians, Skilled Workers najd:mj09:op: အများကြီးလိုအပ်နေပါတယ်။ ထိုအင်အားများကို အရည်အချင်းပြည့်ကျွမ်းကျင်သူများဖြစ်အောင် မွေးထုတ်ပြီး ရှိပြီးသားသယံဇာတကို အသုံးချရင်းနှီးမြှုပ်နှံမယ်ဆိုရင် ကြီးမားတဲ့ထုတ်ကုန်များ ရရှိနိုင်မှာဖြစ်ပါတယ်။ TVET Training ဆိုရာမှာ အဆိုတွင်ပါရှိသော အင်ဂျင်နီယာကဏ္ဍအဖြစ် အခြားသောကဏ္ဍများပါဝင်တယ်လို့ မှတ်ယူပါတယ်။ စက်မှုလုပ်ငန်းများ၊ စက်ရုံကြီးများ၊ ဆောက်လုပ်ရေးကဏ္ဍအပြင် စိုက်ပျိုးရေး၊ Tourism ဟိုတယ်နှင့်ခရီးသွားလာရေးကဏ္ဍ၊ ပန်းရံ၊ လက်သမား၊ လျှပ်စစ်ပစ္စည်းထုတ်လုပ်ခြင်း၊ ကား၊ ဝပ်ရှော့ စသည်ဖြင့် အမျိုးမျိုးသော လုပ်ငန်းများရဲ့ သင်တန်းများလည်း ပါဝင်ပါတယ်။ ထိုလုပ်သားများကို မိမိတို့နဲ့ ကျွမ်းကျင်သောစွမ်းရည်နှင့် ထိုက်တန်သောအလုပ်လုပ်ဖို့စီစဉ်ပေးသင့်ပါတယ်။ ဈေးကွက်ရှာဖွေဖော်ထုတ်ဖို့လိုပါတယ်။ TVET Training လေ့ကျင့်ရေးမွေးထုတ်ရာမှာ မြန်မာနိုင်ငံ၏ ဒေသအလိုက် သယံဇာတအရင်းအမြစ်ပေါ်မှာ မူတည်ပြီး ဆောင်ရွက်သွားမယ်လို့ထင်ပါတယ်။ ဥပမာ-ရာဘာထွက်တဲ့မွန်ပြည်နယ်မှာ ရာဘာနှင့် သက်ဆိုင်တဲ့ထုတ်ကုန်လုပ်ငန်းများ၊ ကမ်းရိုးတန်းဒေသမှာ ရေထွက်ပစ္စည်းနှင့်သက်ဆိုင်သော စက်ရုံ များ၊ မြန်မာပြည်အလယ်ပိုင်းမှာ သစ်တောထွက်နှင့်သက်ဆိုင်သော ပရိဘောဂစက်ရုံများ၊ ခရီးသွား လုပ်ငန်းများ၊ ရှမ်းပြည်နယ်တွင် စိုက်ပျိုးရေးနှင့် ခရီးသွားလုပ်ငန်းများ စသည်ဖြင့် နေရာဒေသအလိုက် ရင်းနှီးမြှုပ်နှံစရာ အရင်းအမြစ်တွေ အများကြီးရှိနေပါတယ်။ ကျွမ်းကျင်သော လုပ်ငန်းရှင်များ မွေးထုတ်ဖို့ပဲလိုပါတယ်။ အကျိုးအမြတ်ရှိမယ်ဆိုရင် ရင်းနှီးမြှုပ်နှံသူများကို ဖိတ်ခေါ်ဖို့လွယ်ကူပါ တယ်။ နိဂုံးချုပ်အားဖြင့် မြန်မာနိုင်ငံရဲ့အကျယ်အဝန်းကတော့ သယံဇာတများနှင့် လူသားအရင်း အမြစ်များကို အသုံးချပြီး စနစ်တကျမှန်ကန်တဲ့ စီမံခန့်ခွဲမှု TVET Training များကို တိုးချဲ့ဖွင့်လှစ် ခြင်းအားဖြင့် ကျွမ်းကျင်သောအင်အားများဖော်ထုတ်ပြီး တိုးတက်သောနိုင်ငံအဖြစ် တည်ဆောက်နိုင် မှာမှန်ကန်ကြောင်း ဦးတင်မောင်ဝင်းရဲ့ အဆိုကို ထောက်ခံအပ်ပါတယ်။ အားလုံးကို ကျေးဇူးတင် ပါတယ်။</speech>
<speech type='speaker'>
ချမ်းအေးသာစံမဲဆန္ဒနယ်မှ ဦးမျိုးနိုင် ဆွေးနွေးဖို့ ဖြစ်ပါတယ်။
</speech>
<speech><mp id='285'>ဦးမျိုးနိုင်(ချမ်းအေးသာစံမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်ထောင်စုဒုတိယဝန်ကြီး၊ လွှတ်တော်ကိုယ်စားလှယ်များအားလုံးကို မင်္ဂလာပါလို့ ဦးစွာနှုတ်ခွန်းဆက်သပါတယ်။ ကျွန်တော်ကတော့ ဆိပ်ကမ်းမဲဆန္ဒနယ်က ဦးတင်မောင်ဝင်းတင်သွင်း တဲ့အဆိုကို သုံးသပ်အကြံပြု ဆွေးနွေးမယ့် ချမ်းအေးသာစံမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးမျိုးနိုင် ဖြစ်ပါတယ်။ လေးစားရပါသော လွှတ်တော်ဥက္ကဋ္ဌကြီးခင်ဗျား။ Power Point ဖြင့်တင်ပြခွင့်ပြုပါရန် တောင်းခံအပ်ပါတယ်။ အဆိုရှင်ရဲ့ တင်ပြချက်ကိုကြည့်မယ်ဆိုရင် အချက် လေးချက်တွေ့ရှိရပါတယ်။ (၁) အမှန်တကယ်လိုအပ်နေတဲ့ ကျွမ်းကျင်လုပ်သားများ၊ ကျွမ်းကျင် ပညာရှင်များ၊ အင်ဂျင်နီယာပညာရှင်များရဲ့ အရေအတွက်ကို သုတေသပြုစုခြင်း၊ (၂) သုတေသန ရလဒ်အပေါ်အခြေခံ၍ မူဝါဒနှင့်နည်းဗျူဟာများ ချမှတ်အကောင်အထည်ဖော်ခြင်း၊ (၃) အတန်း အဆင့်ဆင့် ကျောင်းပြင်ပ ရောက်ကျောင်းသားများကို အသက်မွေးကျောင်း ပညာသင်ကြားပေး ခြင်းနှင့် (၄) TVET Law ပေါ်ပေါက်စေရေးဆိုတဲ့အချက်လေးချက်ကို ဦးတည်ထားပြီး ဆွေးနွေး ထားတယ်လို့ သုံးသပ်မိပါတယ်။ TVET Law ကိုလည်း ပညာရေးဝန်ကြီးဌာနက ဆောင်ရွက်နေပြီလို့ ကြားသိရပါတယ်။ လေးစားရပါသော လွှတ်တော်ဥက္ကဋ္ဌကြီးခင်ဗျား။ အမျိုးသားပညာရေးမဟာဗျူဟာ စီမံကိန်း ၂၀၁၆-၂၀၂၁ ခုနှစ်တွင် နည်းပညာ၊ သက်မွေးပညာရေးနှင့် လေ့ကျင့်ရေးအဓိကရည်ရွယ်ချက်မှာ သင်ယူသူတို့အား အလုပ်အကိုင်ရရှိစေရန်နှင့် အသက်မွေးဝမ်းကျောင်းပြုရန်အတွက် အသိပညာရပ် များ၊ ကျွမ်းကျင်မှုများနှင့် တတ်ကျွမ်းမှုများကို သင်ကြားပေးခြင်းဖြစ်ပါတယ်။ နည်းပညာ၊ သက်မွေး ပညာနှင့် လေ့ကျင့်ရေးတို့ရဲ့ အဓိကရည်ရွယ်ချက်မှာ လုပ်သားဈေးကွက် လိုအပ်ချက်ကို ဖြည့်ဆည်း ပေးရန်နှင့် နိုင်ငံတော်အစိုးရရဲ့ လူမှုစီးပွားဖွံ့ဖြိုးတိုးတက်ရေးစီမံကိန်းများနှင့်လည်း ကောင်းစွာ ချိတ်ဆက်ဆောင်ရွက်ရန် လိုအပ်ပါသည်ဟု ဆိုထားတဲ့အတွက် အဆိုပါရည်ရွယ်ချက်ကို အောင်မြင် ပေါက်မြောက်စေရန် စိုက်ပျိုးရေးအထက်တန်းကျောင်း၊ စက်မှုလက်မှုအထက်တန်းကျောင်း၊ အနုပညာ အထက်တန်းကျောင်း၊ စီးပွားရေးပညာအထက်တန်းကျောင်း၊ စိုက်ပျိုးရေးသိပ္ပံ၊ စက်မှုလက်မှုသိပ္ပံ၊ သမကောလိပ်အစရှိတဲ့ သင်တန်းကျောင်းများကိုလည်း ဖွင့်လှစ်သင်ကြားပေးနေတယ်လို့ သိရပါတယ်။ ပထမအချက်အနေဖြင့် THS ကျောင်းတွေမှာ ကျောင်းတက်နေကြတဲ့ ကျောင်းသားအများစုဟာ တစ်ဆင့်မြင့်တဲ့ GTI ကျောင်းကိုသာ ဆက်လက်ကျောင်းတက်လိုတဲ့ဆန္ဒရှိသလို GTI ကျောင်းကိုသာ တက်နေကြတဲ့ ကျောင်းသားများဟာလည်း နည်းပညာတက္ကသိုလ်ကိုသာ ဆက်လက်ကျောင်းတက်လို တဲ့ဆန္ဒရှိတာတွေ့ရပါတယ်။ ဒါကြောင့် ပြင်ပလုပ်ငန်းခွင်ကို သွားရောက်အလုပ်လုပ်ကိုင်လိုစိတ် နည်းပါးနေတာကို အဖြေရှာသင့်ပါတယ်။ ဒုတိယအချက်အနေနဲ့ အောင်မြင်တဲ့စီးပွားရေးလုပ်ငန်းတွေမှာ အလုပ်ဝင်ရောက်လိုပါက ဘွဲ့လက်မှတ်တွေ၊ အသိအမှတ်ပြု လက်မှတ်တွေ မည်သို့ပင်ရစေကာမူ တကယ်တတ်ကျွမ်းသူကိုသာ ရွေးချယ်ခန့်ထားတာတွေ့ရပါတယ်။ ဒါကြောင့် အလုပ်အကိုင်ရရှိရန်နှင့် အသက်မွေးဝမ်းကျောင်းပြု ရန်ဆိုတဲ့ အမျိုးသားရေးမဟာဗျူဟာစီမံကိန်းရဲ့ ရည်ရွယ်ချက်မှာ လက်ရှိမှာ အကောင်အထည်ဖော် မလာသေးတာကို ဝမ်းနည်းဖွယ်တွေ့ရပါတယ်။ လေးစားအပ်ပါသော လွှတ်တော်ဥက္ကဋ္ဌကြီးခင်ဗျား။ MC Kinsey သုတေသနအဖွဲ့ ရဲ့ အစီရင်ခံစာမှာ မြန်မာနိုင်ငံမှာ အလုပ်အကိုင်ဖွံ့ဖြိုးတိုးတက်မှုရဲ့ ၉၀ ရာခိုင်နှုန်းဟာ ကုန်ထုတ်လုပ်မှု ကဏ္ဍ၊ အခြေခံအဆောက်အအုံကဏ္ဍနှင့် ဟိုတယ်ခရီးသွားကဏ္ဍတို့မှာ ဖြစ်မယ်လို့ ခန့်မှန်းထား ပါတယ်။ ဒါကြောင့်မို့လို့ လာမယ့်နှစ်များမှာ နိုင်ငံတော်အစိုးရရဲ့ စိုက်ပျိုးရေးကဏ္ဍ၊ စွမ်းအင်ကဏ္ဍ၊ ကုန်ထုတ်လုပ်မှုကဏ္ဍ၊ အခြေခံအဆောက်အအုံကဏ္ဍနှင့် ဟိုတယ်ခရီးသွားကဏ္ဍတို့မှာ ကျွမ်းကျင် လုပ်သားများစွာလိုအပ်လာမယ်ဆိုတဲ့အတွက် THS ၊ GTI နှင့် နည်းပညာတက္ကသိုလ်များ တိုးချဲ့ဖွင့်လှစ် ရုံသာမက အခြားသော သက်မွေးပညာကျောင်းဖြစ်တဲ့ Hotel and Tourism သင်တန်းကျောင်းတွေ၊ စာရင်းကိုင်နဲ့ ဈေးကွက်ရှာဖွေရေးသင်တန်းတွေ၊ သူနာပြု သားဖွားသင်တန်းတွေကိုပါ တိုးချဲ့ဖွင့်လှစ်ရန် လိုအပ်ပါတယ်။ ၎င်းအပြင် အရည်အသွေးပြည့်ဝတဲ့ ကျွမ်းကျင်လုပ်သားများ မွေးထုတ်ရေးကိုလည်း အစဉ်တစိုက်ပြုလုပ်သင့်ပါကြောင်း အကြံပြုလိုပါတယ်။ ထို့အတူ ပုဂ္ဂလိကသင်မွေးပညာသင်တန်း ကျောင်းများကိုလည်း ဖွံ့ဖြိုးတိုးတက်လာအောင် နိုင်ငံတော်အစိုးရအနေနဲ့ အကူအညီပေးရန်လိုအပ် သလို ပုဂ္ဂလိကကျောင်းများမှ သင်တန်းဆင်းလာတဲ့ လုပ်ငန်းခွင်သင်တန်းသားများကိုလည်း အသိအမှတ်ပြုဖို့ လိုအပ်ပါတယ်။ ဒီနေရာမှာ ကျွမ်းကျင်လုပ်သားဆိုတာက မည်သည့်စံသတ်မှတ်ချက် ကို ထားရှိပြီး သင်ကြားပေးမယ်ဆိုတာ အရေးကြီးလာပါတယ်။ နိုင်ငံတကာစံကိုထားမှာလား။ အာဆီယံ စံကိုယူမှာလား။ အိမ်နီးနားချင်းနိုင်ငံများရဲ့ စံသတ်မှတ်ချက်ကို သုံးမှာလားဆိုတာ အဓိကလိုအပ်ချက် ဖြစ်ပါတယ်။ ၎င်းအပြင် သက်မွေးဝမ်းကျောင်းပညာနှင့်ပတ်သက်တဲ့ နယ်ပယ်အသီးသီးရဲ့ သင်ရိုး ညွှန်းတမ်း၊ သင်ရိုးမာတိကာများကိုလည်း စံသတ်မှတ်ချက်များထားပြီး ဈေးကွက်လိုအပ်ချက်နဲ့ ကိုက်ညှိ၍ သတ်မှတ်အတည်ပြုပေးသင့်ပါတယ်။ ဒါ့အပြင် အခြေခံအဆောက်အအုံကဏ္ဍဖြစ်တဲ့ ပန်းရံ၊ အုတ်စီအလုပ်သမားများနှင့် လမ်းခင်းလုပ်သားများကို နိုင်ငံတော်က အခမဲ့ သင်ကြားပေးနေ ပေမဲ့ တက်ရောက်သင်ယူသူမရှိသလောက် ဖြစ်နေတာကို တွေ့ရပါတယ်။ ဒါဟာ တစ်နေ့စာ လုပ်အားခရတဲ့ လက်တွေ့လုပ်ငန်းခွင်မှာ သင်ယူနေကြလို့ဖြစ်ပါတယ်။ ကျွမ်းကျင်မှုနှင့် လေ့ကျင့်ရေး သင်တန်းကျောင်းတွေမှာဆိုရင် အခြေခံဂဟေဆက်သင်တန်း၊ လျှပ်စစ်သင်တန်းနှင့် လေအေးပေးစက် တပ်ဆင်ပြုပြင်ရေးသင်တန်းတွေ ဖွင့်လှစ်ထားပေမဲ့ ဂဟေဆက်နှင့် လေအေးစက်သင်တန်းတွေမှာသာ သင်တန်းအရေအတွက် ပြည့်မီတာ တွေ့ရပေမဲ့ လျှပ်စစ်သင်တန်းမှာတော့ သတ်မှတ်အရေအတွက် မပြည့်မီတာမျိုးတွေ ဖြစ်နေပါတယ်။ ဒါဟာ နိုင်ငံတော်က အခမဲ့သင်ကြားပေးနေပေမဲ့လည်း သင်ယူလိုတဲ့အခြေခံလုပ်သား ရှားပါးခြင်းဖြစ်နေသလား။ လုပ်အားခရရှိတဲ့ လုပ်ငန်းခွင်ကို သွားရောက်သင်ယူနေကြသလားဆိုတဲ့အချက်ကို ရှာဖွေဖြေရှင်းရမှာဖြစ်ပါတယ်။ ထိုသို့ဖြေရှင်းနိုင်မှ သာလျှင် ကျွမ်းကျင်လုပ်သားများ ပေါ်ထွက်လာမှာဖြစ်ပါတယ်။ နိဂုံးချုပ်အားဖြင့် အမှန်တကယ်တတ်ကျွမ်းနားလည်သော ကျွမ်းကျင်လုပ်သားများ ပေါ်ထွက် စေရေး၊ ဝမ်းစာဖြေရှင်းရေးနှင့် အလေးပေးနေရတဲ့ လုပ်သားများရဲ့ အခြေအနေနဲ့ အခမဲ့လေ့ကျင့် သင်တန်းကျောင်းများ အံ့ဝင်ခွင်ကျဖြစ်အောင် ဆောင်ရွက်ပေးရေးနှင့် တစ်မျိုးသားလုံးလုပ်ငန်းစံ သတ်မှတ်ချက်များ အကောင်အထည်ဖော်ရေးတို့ လုပ်ဆောင်ပေးမှသာလျှင် အဆိုရှင် လိုအပ်တဲ့ ကျွမ်းကျင်လုပ်သားများ ပေါ်ထွက်လာမယ်လို့ ယုံကြည်ရင်း အကြံပြု သုံးသပ်ဆွေးနွေးလိုက်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>
ဘီးလင်းမဲဆန္ဒနယ်မှ ဦးတင်ကိုကိုဦး(ခ)ဦးအတွတ် ဆွေးနွေးဖို့ ဖြစ်ပါတယ်။
</speech>
<speech><mp id='314'>ဦးတင်ကိုကိုဦး(ခ)ဦးအတွတ်(ဘီးလင်းမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် ပြည်သူ့လွှတ်တော်ကိုယ်စားလှယ်များ၊ ကြွရောက်လာသော ဒုတိယဝန်ကြီးနှင့် ဧည့်သည်တော် များအားလုံးမင်္ဂလာပါ။ ကျွန်တော်ကတော့ မွန်ပြည်နယ်၊ ဘီးလင်းမဲဆန္ဒနယ်က ပြည်သူ့ လွှတ်တော်ကိုယ်စားလှယ် ဦးတင်ကိုကိုဦးဖြစ်ပြီးတော့ ဆိပ်ကမ်းမဲဆန္ဒနယ်က ဦးတင်မောင်ဝင်းရဲ့ အဆိုကို ထောက်ခံဆွေးနွေးသွားမှာ ဖြစ်ပါတယ်။ အထူးသဖြင့် အဆိုရှင်ဆွေးနွေးသွားတဲ့ဆီမှာ ဝန်ကြီး ဌာနတွေ ပူးပေါင်းပြီးတော့ ကျွန်တော်တို့ရဲ့ Drop Out Student လေးတွေကို လုပ်ပေးဖို့ စဉ်းစားကြ ပါဆိုတဲ့အချက်တစ်ချက်အပေါ်မှာ ကျွန်တော်အခြေပြုပြီးတော့ ဆွေးနွေးမှာ ဖြစ်ပါတယ်။ လေးစားရပါသော လွှတ်တော်ဥက္ကဋ္ဌကြီးခင်ဗျား။ ပညာရေးမှာ လူငယ်တွေဟာ ပညာရေးကို အပတ်တကုတ်ကြိုးစားရှာဖွေခွင့်ရှိတဲ့ လူငယ်မျိုးဆက်တွေရှိသလိုပဲ မိသားစုရဲ့အခြေအနေအရ ပညာရေးကို ကြိုးစားရှာဖွေခွင့်မရတော့တဲ့အတွက်ကြောင့် ငယ်စဉ်ကပဲ ပညာရေးကို စွန့်ခွာကြရတဲ့ လူငယ်တွေလည်း ရှိပါတယ်။ ဒီလိုလူငယ်တွေက ပညာရေးကို စွန့်ခွာသွားရပြီဆိုတဲ့အခါကျရင် လူမှုရေးနယ်ပယ်မှာ ဒီကလေးတွေဟာ ပညာရေးကို စွန့်လွှတ်ရတဲ့အတွက် အနာဂတ်ကို မလှပနိုင် တော့ဘူးဆိုပြီးတော့ စဉ်းစားပြီးတော့ သနားကြတာရှိပါတယ်။ နောက်တစ်ခုက ကျောင်းသားတွေ ကျောင်းကနေ စွန့်ခွာသွားပြီးတော့ အကျင့်စရိုက်မျိုးစုံရှိတဲ့ လူ့လောကမှာ ကျင်လည်ကြပြီဆိုရင် လည်း အတွေ့အကြုံ နုနယ်စွာနဲ့ ရင်ဆိုင်ကြရရင် မိမိကိုယ်ကိုကောင်းစွာထိန်းသိမ်းနိုင်ပါ့မလား။ ပျက်စီးဖို့များ လွယ်ကူမလားဆိုပြီးတော့ ထင်မြင်ယူဆကြတာလည်း ရှိပါတယ်။ အခုအဆိုရှင်ဖော်ပြ 009:09l 33259aogulod Technical and Vocational Education and Training od TVET သင်တန်းတွေမှာ စနစ်တကျသင်ပေးမယ်ဆိုရင်တော့ ကျွန်တော်တို့စောစောကပြောတဲ့ စိုးရိမ်ပူပန်မှု တွေကို လျော့ကျနိုင်မှာဖြစ်ပါတယ်။ လွှတ်တော်ဥက္ကဋ္ဌကြီးခင်ဗျား။ ကျွန်တော့်ကို Power Point အသုံးပြုခွင့်ပေးပါရန် တောင်းခံ အပ်ပါတယ်။ နိုင်ငံတော်ရဲ့ရည်မှန်းချက်များမှာ နိုင်ငံတော်အတွက် အဘက်ဘက်မှ စွမ်းရည်ပြည့်ဝ သောလူငယ်မျိုးဆက်သစ်များ ပေါ်ပေါက်စေရေးအတွက်ဆိုပြီးတော့ အခွင့်အလမ်းများ ဖန်တီးပေး နိုင်သော စီးပွားရေးမူဝါဒခေတ်ကျင့်သုံးရန်ဆိုပြီးတော့ ပါပါတယ်။ အဲဒီတော့ အဘက်ဘက်မှ စွမ်းရည် ပြည့်ဝသောဆိုတော့ စောစောက ကျွန်တော်ပြောခဲ့သလိုပါပဲ။ ပညာရေးကို အပတ်တကုတ်ကြိုးစား ရှာဖွေခွင့်ရှိတဲ့လူငယ်တွေလိုအပ်သလို အဘက်ဘက်မှဆိုတဲ့အတွက်ကြောင့် ပညာကို ပြည့်စုံအောင် မသင်ခဲ့ရတဲ့ လူငယ်တွေအတွက်ကိုလည်း ဒီ TVET Training တွေက အမှန်တကယ် အရေးကြီး တယ်ဆိုတာကို ကျွန်တော်ဆွေးနွေးချင်တာပါ။ ကျွန်တော်တို့နိုင်ငံရဲ့ စုစုပေါင်း ပြည်တွင်း ထုတ်လုပ်မှုနဲ့ ဝန်ဆောင်မှုတန်ဖိုး GDP ကိုတွက်တဲ့အခါကျရင် ကျွန်တော်တို့က ကဏ္ဍကြီးသုံးရပ်ကို အဓိကထား တွက်ချက်ပါတယ်။ အဲဒီတော့ ကဏ္ဍကြီးသုံးရပ်မှာ ကျွန်တော်တို့အကျိုးအမြတ်တွေကို ကြည့်တဲ့အခါ ကျရင် ဝန်ဆောင်မှုက အကျိုးအမြတ်အမြင့်ဆုံးဖြစ်ပြီးတော့ အပေါ်က လယ်ယာကဏ္ဍကတော့ အနိမ့်ဆုံးပါ။ ဒါပေမဲ့ ဘယ်ကဏ္ဍကိုပဲဖြစ်ဖြစ် မြင့်မားအောင် မဟာဗျူဟာကျကျအစီအစဉ်တွေဆွဲပြီး တော့ ဆောင်ရွက်နေပေမဲ့ တကယ့်တကယ် ကျွမ်းကျင်လုပ်သားတွေ အောက်ခြေမှာမရှိတဲ့အခါကျရင် အောင်မြင်ဖို့ဆိုတာ မဖြစ်နိုင်ပါဘူး။ နောက်တစ်ခုက စီးပွားရေးအနေနဲ့ ပြောရင်လည်း စောစောက ကဏ္ဍကြီးသုံးရပ်ကို စီးပွားရေးလုပ်မယ်ဆိုတဲ့အခါကျတော့ Land၊ Capitd၊ Labour ဆိုပြီးတော့ 20:2 golosusin səs os maliscossom Land $ Capital Oso Fixed Price 603/988:60? သတ်မှတ်တန်ဖိုးတွေ ဖြစ်ပါတယ်။ Labour ဆိုတဲ့လူသားကတော့ Human Resources တွေဖြစ်ပြီး တော့ လူသားရဲ့ သဘာဝအရ မိမိကိုယ်တိုင်တန်ဖိုးမြင့်အောင် ကြိုးစားခွင့်ရှိသလိုမျိုးပဲ စနစ်တကျပံ့ပိုး ကူညီမယ်ဆိုရင်တော့ အတိုင်းထက်အလွန်ပါပဲ။ ဒီ TVET ကျောင်းတွေဟာ လူ့စွမ်းအားအရင်းအမြစ် တွေကို မြှင့်တင်ပေးတာဖြစ်သလို နိုင်ငံတော်ရဲ့ ဖွံ့ဖြိုးတိုးတက်မှုအတွက် လိုအပ်ချက်များကို ဖြည့်စွမ်း ပေးနိုင်မှာလည်း ဖြစ်ပါတယ်။ Skilled Worker ဆိုတာ မိမိရဲ့အသက်မွေးဝမ်းကျောင်းအတွက် အတတ်ပညာတစ်ခုကို ကျွမ်းကျင်သူကို ဆိုလိုတာ ဖြစ်ပါတယ်။ secon Skilled Worker ondowosg88-q8 skilled Worker soozesion gloss Reddy Men ပါ။ ဘာလဲဆိုတော့ အလုပ်ခွင်ရောက်မှ သူဟာသင်ကြားစရာမလိုဘဲနဲ့ အလုပ်ခွင်ထဲမှာ တစ်ခါတည်းအဆင်ပြေတဲ့လူသားတွေ ဖြစ်ပါတယ်။ နောက် ကျွမ်းကျင်လုပ်သားတစ်ယောက်ကို အစားထိုးဖို့ဆိုတာ မလွယ်ကူပါဘူး။ ဒါကြောင့် အလုပ်ရှင်ရဲ့ တန်ဖိုးထားမှု၊ အလုပ်ရှင်နဲ့အပြန်အလှန် အမှီသဟဲပြုမှုကိုလည်း ဖြစ်စေပါတယ်။ ကျွမ်းကျင်လုပ်သားဖြစ်တာကြောင့် ဝင်ငွေမနိမ့်ကျနိုင်ပါဘူး။ တစ်နည်းအားဖြင့်ပြောရင် ဝင်ငွေကောင်းပါတယ်။ ဝင်ငွေကောင်းပြီး ကိုယ့်ခြေထောက်ပေါ် ကိုယ်ရပ်တည်နိုင်တဲ့သူမှာ Self Confidence ဆိုတဲ့ မိမိကိုယ်ကိုယုံကြည်ခြင်းကို ဖြစ်ပေါ်စေပါတယ်။ လုပ်ငန်းခွင်မှာလည်း ဘေးအန္တရာယ်ကိုလည်း ကောင်းစွာကာကွယ်နိုင်မှာ ဖြစ်ပါတယ်။ လေးစားရပါသော လွှတ်တော်ဥက္ကဋ္ဌကြီးခင်ဗျား။ TVET သင်တန်းကျောင်းတွေကနေပြီးတော့ Skilled Workers တွေကို မွေးထုတ်ထားနိုင်ခြင်းအားဖြင့် နိုင်ငံခြားရင်းနှီးမြှုပ်နှံမှုတွေ ဝင်လာရင် လည်း ကုမ္ပဏီတွေအတွက် အဆင်ပြေသလို Skilled Workers တွေအတွက်လည်း အလုပ်ရဖို့က အဆင်သင့်ဖြစ်တဲ့အတွက်ကြောင့် အပြန်အလှန်အကျိုးရှိစေမှာ ဖြစ်ပါတယ်။ မိမိရဲ့ ရွေးချယ်မှုအရ တခြားနိုင်ငံကို အလုပ်သွားလုပ်မယ်ဆိုရင်တောင်မှ အရည်အချင်းရှိတဲ့လုပ်သားမို့ ဂုဏ်သိက္ခာရှိစွာနဲ့ တရားဝင်သွားပြီးတော့ အလုပ်လုပ်လို့ဝင်ငွေကောင်းနိုင်ပါတယ်။ နိုင်ငံတော်အတွက်လည်း နိုင်ငံခြား ဝင်ငွေရရှိစေမှာ ဖြစ်ပါတယ်။ တစ်ချိန်တည်းမှာ နိုင်ငံတကာအတွေ့အကြုံ တွေကိုလည်း လေ့လာသိရှိ နိုင်မှာ ဖြစ်ပါတယ်။ တခြားနိုင်ငံက ဓလေ့၊ ထုံးစံ၊ နည်းပညာ၊ Infrastructure ဖြစ်တဲ့ လမ်း၊ တံတား၊ မီး၊ အဆောက်အဦတွေရဲ့ ပုံစံတွေ၊ အရည်အသွေးတွေ၊ အချိန်လေးစားတတ်မှု၊ စည်းကမ်းရှိမှုတွေ ကိုလည်း တွေ့ကြုံခံစားနားလည်စေမှာ ဖြစ်ပါတယ်။ ဒါကြောင့် ပညာရေးတစ်ပိုင်းတစ်စနဲ့ လူငယ်တွေကို ပြုစုပျိုးထောင်ပေးနိုင်၊ နိုင်ငံတော်ရဲ့ စီးပွားရေးတည်ဆောက်မှုအခန်းကဏ္ဍအတွက် လည်း အရေးကြီး၊ နိုင်ငံတော်တည်ဆောက်ရာမှာလည်း အရည်အချင်းစွမ်းရည်ပြည့်ဝသော နိုင်ငံသားများဖြစ်လာစေရန်အတွက် ဖော်ဆောင်ပေးနိုင်မယ့် Vocational Training တွေကို ဖွင့်လှစ်ဖို့အတွက် အဓိကတိုက်တွန်းထားတဲ့ ဆိပ်ကမ်းမဲဆန္ဒနယ်က ဦးတင်မောင်ဝင်းရဲ့ အဆိုကို ထောက်ခံဆွေးနွေးအပ်ပါတယ်။ အားလုံးကျေးဇူးတင်ပါတယ်။</speech>
<speech type='speaker'>
ကျောက်ဖြူမဲဆန္ဒနယ်မှ ဦးဘရှိန် ဆွေးနွေးဖို့ဖြစ်ပါတယ်။
</speech>
<speech><mp id='321'>ဦးဘရှိန်(ကျောက်ဖြူမဲဆန္ဒနယ်)</mp> အားလုံးမင်္ဂလာပါခင်ဗျာ။ ကျွန်တော်ကတော့ ရခိုင်ပြည်နယ်၊ ကျောက်ဖြူမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးဘရှိန်ဖြစ်ပါတယ်။ လေးစားအပ်တဲ့ ဥက္ကဋ္ဌကြီးခင်ဗျား။ အဆိုကို ကျွန်တော် ထောက်ခံဆွေးနွေးမှာဖြစ်ပါတယ်။ အဆိုရှင် 936$$ : G2 soozos Technological Study 337:6m2:0! Appropriate Technology တွေရလာဖို့၊ Engineers တွေ၊ Technicians တွေ၊ Skilled Workers တွေ အလုံအလောက်ရရှိလာဖို့ ဆိုတဲ့ရည်ရွယ်ချက်နဲ့ ဒီအဆိုကို တင်သွင်းတာဖြစ်တယ်လို့ ယူဆပါတယ်။ ကျွန်တော်ကတော့ ဒီဘာသာရပ်နဲ့ အကျွမ်းတဝင်သိပ်မရှိလှပါဘူး။ အဆိုရှင်ရဲ့ ဆွေးနွေးချက်မှာ နိုင်ငံတစ်ဝန်း အထူးသဖြင့် SEES ထူထောင်မယ့်နေရာတွေမှာ Technical School တွေ၊ Training တွေ ဖွင့်လှစ်ဖို့ လိုအပ်ကြောင်း ဖော်ပြထားတာတွေ့ရပါတယ်။ ဥက္ကဋ္ဌကြီးခင်ဗျား။ ကျွန်တော်တို့နိုင်ငံမှာ B.E ဘွဲ့ရတဲ့ သူတွေ၊ B.Tech ဘွဲ့ရတဲ့သူတွေ၊ AGTI လက်မှတ်ရတဲ့သူတွေ စသည်ဖြင့် ဘွဲ့တွေ၊ ဒီပလိုမာတွေ ရတဲ့ သူတွေက အများကြီးရှိပေမဲ့ အလုပ်ကမခန့်နိုင်တဲ့အခါ အလုပ်လက်မဲ့တွေ တစ်ပုံတစ်ခေါင်းကြီး ရှိနေ ကြတယ်ဆိုတာ ကျွန်တော်တို့တွေ့ရပါတယ်။ ဖွံ့ဖြိုးဆဲနိုင်ငံဖြစ်တဲ့ကျွန်တော်တို့နိုင်ငံမှာ စက်မှုနည်း ပညာရပ်တွေတိုးတက်ဖို့အထူးလိုအပ်တယ်ဆိုတာ အထူးပြောစရာမလိုပါဘူး။ ဒီနေရာမှာ ကျွန်တော့် မဲဆန္ဒနယ်မြေဖြစ်တဲ့ ကျောက်ဖြူမြို့ ကဖြစ်ရပ်တစ်ခုကို ဥပမာအနေနဲ့ တင်ပြဆွေးနွေးလိုပါတယ်။ ကျောက်ဖြူမြို့မှာ စက်မှုအထက်တန်းကျောင်းတစ်ကျောင်း ဒေသခံတွေက လိုချင်နေကြပါတယ်။ သက်ဆိုင်ရာက မြေနေရာရှာခိုင်းတယ်လို့ ပြောကြပါတယ်။ ဒီကျောင်းအတွက်မြေနေရာကို ဒေသခံတွေက ဝယ်ပေးရမှာလား။ နိုင်ငံတော်က စီစဉ်ပေးမှာလားဆိုတာ Issue တစ်ခု ဖြစ်နေပါတယ်။ တခြားဒေသတွေမှာလည်း ဒီ Issue တွေရှိနေမယ်လို့ ထင်ပါတယ်။ အခု ကိုယ်စားလှယ်တော်ကြီး ဦးတင်မောင်ဝင်း လိုချင်တဲ့ စက်မှုအတတ်ပညာတွေ အဆင်ပြေစွာသင်ကြားနိုင်ဖို့ဆိုလို့ရှိရင် နိုင်ငံတော်အစိုးရက ဒါတွေကို အထူးအလေးထားကူညီဖို့ လိုအပ်တယ်ဆိုတာကိုလည်း တစ်ချက်ပြော လိုပါတယ်။ ဒေသဆိုင်ရာတာဝန်ရှိအာဏာပိုင်တွေကလည်း အလေးထားဆောင်ရွက်ကြရမှာဖြစ်ပါ တယ်။ ဥက္ကဋ္ဌကြီးခင်ဗျား။ အကြံပြု တင်ပြလိုတာတစ်ခုရှိပါတယ်။ ပြီးခဲ့တဲ့အစိုးရလက်ထက်တုန်းက ပညာရေးဝန်ကြီးဌာနရယ်၊ နည်းပညာဝန်ကြီးဌာနရယ်လို့ ရှိခဲ့ပါတယ်။ အခုတော့ ဒီဝန်ကြီးဌာနနှစ်ခုကို ပေါင်းပြီး ပညာရေးဝန်ကြီးဌာနလို့ ဖွဲ့စည်းလိုက်တယ်။ အရင် ပထမအကြိမ် ကျွန်တော်တို့လွှတ်တော် သက်တမ်း ပထမအကြိမ် အစိုးရကာလတုန်းက ပညာရေးဝန်ကြီးဌာနမှာ ဝန်ကြီးတစ်ပါး၊ ဒုတိယဝန်ကြီးဆိုရင် သုံးပါးတောင်ထားခဲ့တယ်။ နည်းပညာဝန်ကြီးဌာနမှာ ဝန်ကြီးတစ်ပါးနဲ့ ဒုတိယ ဝန်ကြီး သုံးပါးထားပါတယ်။ အခု ဒီဝန်ကြီးဌာနနှစ်ခုကိုပေါင်းလိုက်တဲ့အခါ ဝန်ကြီးတစ်ပါးနဲ့ ဒုတိယ ဝန်ကြီးတစ်ပါးပဲ ရှိတာတွေ့ရပါတယ်။ လက်ရှိကာလမှာ နည်းပညာကဏ္ဍကို ဦးဆောင်ပြီးတော့ အလုပ်လုပ်မယ့် ဒုတိယဝန်ကြီးတစ်ဦးတောင်မရှိဆိုတာကို ကျွန်တော်တို့ တွေ့ရပါတယ်။ ဒါကြောင့် အဆိုရှင်ပြောတဲ့နည်းပညာတွေ ဖွံ့ဖြိုးတိုးတက်လာစေဖို့ဆိုလို့ရှိရင် မူဝါဒတွေ၊ မဟာဗျူဟာတွေ၊ နည်းဗျူဟာတွေ ချမှတ်တာတွေ၊ သုတေသနလုပ်တာတွေလည်းလုပ်ပေါ့။ တစ်ဖက်မှာလည်း နည်းပညာရပ်ပိုင်းကို ပိုမိုအလေးထားဆောင်ရွက်လာနိုင်ဖို့အတွက် တွန်းအားတစ်ရပ်တော့ လိုမှာဖြစ် ပါတယ်။ ဒီတွန်းအားကိုလည်း ထားရှိသင့်ပါတယ်။ ပညာရေးဝန်ကြီးဌာနမှာ နည်းပညာနဲ့ဆိုင်တဲ့ကဏ္ဍ ကို ကျယ်ကျယ်ပြန့်ပြန့် အကောင်အထည်ဖော် ဆောင်ရွက်ကြရမှာဖြစ်ပါတယ်။ ဒါကြောင့် ပညာရေး ဝန်ကြီးဌာနမှာ ဒုတိယဝန်ကြီး(နည်းပညာ)ဆိုပြီးတော့ ပုဂ္ဂိုလ်တစ်ဦးခန့်ထားနိုင်ရင်တော့ နည်းပညာ ဖွံ့ဖြိုးတိုးတက်ရေးကဏ္ဍကို အထူးအလေးပေးဆောင်ရွက်နိုင်မယ်။ ပိုပြီးတော့အဆင်ပြေမယ်လို့ အကြံပြုလိုပါတယ်။ တက္ကသိုလ်၊ ကောလိပ်၊ သိပ္ပံသင်တန်းအသီးသီးက ဘွဲ့တွေ၊ လက်မှတ်တွေရတဲ့ ကျောင်းသူကျောင်းသား၊ သင်တန်းသားတွေဟာ ဘွဲ့လက်မှတ်တွေနဲ့ ကိုက်ညီတဲ့ကျွမ်းကျင်မှုတွေ မရှိတာ ကျွန်တော်တို့တွေ့ရပါတယ်။ ဘာကြောင့်လဲ သက်ဆိုင်ရာဘာသာရပ်အလိုက် ကျွမ်းကျင်မှု သင်ထောက်ကူပစ္စည်းတွေမလုံလောက်မှု၊ သင်ထောက်ကူပစ္စည်းတွေကို လက်တွေ့တတ်ကျွမ်းအောင် အသုံးမပြုရတာတွေကြောင့် ဖြစ်တယ်ဆိုတာ ကျွန်တော်တို့သိရပါတယ်။ ဒါကြောင့် တက္ကသိုလ်၊ ကောလိပ်သိပ္ပံသင်တန်းတွေမှာ အလုပ်ရုံတွေနဲ့ ခေတ်မီတဲ့သင်ထောက်ကူပစ္စည်းတွေ အလုံအလောက် ဖြည့်ဆည်းပေးဖို့လည်း လိုအပ်လျက်ရှိတယ်ဆိုတာကို တွေ့ရပါတယ်။ ဒီတစ်ချက်လည်း အကြံပြု ဆွေးနွေးလိုပါတယ်။ နိဂုံးချုပ်အနေနဲ့ကတော့ ကျွန်တော်တို့နိုင်ငံမှာ နည်းပညာရပ်ပိုင်းဆိုင်ရာကျွမ်းကျင်မှု အမျိုးမျိုး ကို များစွာလိုအပ်လျက်ရှိပါတယ်။ ဒါကြောင့် အဆိုရှင်တင်ပြသလို ဒီဘာသာရပ်တွေအတွက် သုတေသနလုပ်ငန်းတွေ လုပ်ရမှာဖြစ်ပြီး သင့်လျော်တဲ့မူဝါဒတွေ၊ နည်းပညာတွေ ချမှတ်ရမှာလည်း ဖြစ်တယ်ဆိုတာကို ထောက်ခံဆွေးနွေးရင်း နိဂုံးချုပ်အပ်ပါတယ်။ အားလုံးကိုကျေးဇူးတင်ပါတယ်။ </speech>
</new_section>
<new_section>
<title>ဦးတင်မောင်ဝင်း၊ ဆိပ်ကမ်းမဲဆန္ဒနယ်က တင်သွင်းသည့်အဆိုနှင့်စပ်လျဉ်း၍ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်က ပြန်လည်ရှင်းလင်းဆွေးနွေးခြင်းနှင့် လွှတ်တော်၏အဆုံးအဖြတ်ရယူခြင်း</title>
<speech type='speaker'>
အစီအစဉ် ၁၁ ဖြစ်ပါတယ်။ ပညာရေးဝန်ကြီးဌာနက ပြန်လည်ရှင်းလင်း ဆွေးနွေးရန်ဖြစ်ပါတယ်။
</speech>
<speech><agency id='16'>ဦးဝင်းမော်ထွန်း(ဒုတိယဝန်ကြီး၊ ပညာရေးဝန်ကြီးဌာန)</agency>ရိုသေလေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော် ကိုယ်စားလှယ်တော်ကြီးများအားလုံး စိတ်၏ ချမ်းသားခြင်း၊ ကိုယ်၏ကျန်းမာခြင်းနှင့် ပြည့်စုံပါစေကြောင်း ဦးစွာဆုမွန်ကောင်းတောင်းရင်း နှုတ်ခွန်း ဆက်သအပ်ပါတယ်။ ပညာရေးဝန်ကြီးဌာနမှ ဒုတိယဝန်ကြီး ကျွန်တော်ဦးဝင်းမော်ထွန်းက ရန်ကုန် တိုင်းဒေသကြီး၊ ဆိပ်ကမ်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ်ကြီး ဦးတင်မောင်ဝင်း၏အဆို ဖြစ်သော ကျွမ်းကျင်မှုဆိုင်ရာ အသက်မွေးဝမ်းကျောင်းပညာရေးနှင့်သင်တန်း Technicd and Vocational Education and Training(TVET)ကို မြန်မာနိုင်ငံတွင် အကောင်အထည်ဖော်ဆောင် ရွက်ရာတွင် စက်မှုလက်မှု အထက်တန်းကျောင်း(Technicd High School)၊ အစိုးရစက်မှုလက်မှု သိပ္ပံ(Government Technical Institute)၊ နည်းပညာတက္ကသိုလ်(Technical University) တို့ကို တိုးချဲ့ဖွင့်လှစ်သင်ကြားနေရာ တိုင်းပြည်အတွက် အမှန်တကယ်လိုအပ်နေသော ကျွမ်းကျင်လုပ်သား များ (Skilled Workers)၊ ကျွမ်းကျင်ပညာရှင်များ(Technicians)၊ အင်ဂျင်နီယာပညာရှင်များ (Engineers)တို့၏ လိုအပ်သောအရည်အတွက်ကို သုတေသနပြုပြီးမှသာ သင့်လျော်သောမူဝါဒနှင့် $28.j|los (Appropriate Policy Strategy)o: gooseq:206203@gosboçule boe: ပြည်ထောင်စုအစိုးရအား တိုက်တွန်းကြောင်းအဆိုအပေါ်မှာ ဖြေကြားတင်ပြမှာဖြစ်ပါတယ်။ ရိုသေလေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော် ကိုယ်စားလှယ်တော်ကြီးများခင်ဗျား။ ဒီနေ့မနက် ဆွေးနွေးသွားတဲ့ ပြည်သူ့လွှတ်တော်ကိုယ်စားလှယ် ကြီးများအားလုံးလိုလို နည်းပညာနှင့်သက်မွေး၊ ပညာရေးနှင့်လေ့ကျင့်ရေးကဏ္ဍကို တိုးမြှင့်ဆောင်ရွက် ဖို့ အကြံပြု ဆွေးနွေးသွားတာတွေ့ပါတယ်။ ဒီဆွေးနွေးချက်များကိုလည်း ဝန်ကြီးဌာနက အင်မတန်မှ အားရကျေးဇူးတင်ပါကြောင်း တင်ပြလိုပါတယ်။ နည်းပညာနှင့်သက်မွေးပညာရေးဟာ ကိုယ်စားလှယ် တော်ကြီးများတင်ပြတဲ့အထဲမှာလည်း ပါပါတယ်။ နိုင်ငံတော်ရဲ့ စီးပွားရေးမဟာဗျူဟာ (၁၂)ရပ်မှာ နံပါတ်(၄) အချက်မှာ ဒါအတိအလင်းဖော်ပြပြီးသားဖြစ်ပါတယ်။ တိုးမြှင့်ဆောင်ရမယ့်လုပ်ငန်းဖြစ် ကြောင်းလည်း နိုင်ငံတော်ရဲ့ မူဝါဒအဖြစ် သတ်မှတ်ပြီးဖြစ်ပါတယ်။ ဒါ့အပြင် ကျွန်တော်တို့ပြဋ္ဌာန်း ထားတဲ့ အမျိုးသားပညာရေးဥပဒေမှာလည်း ပညာရေးအမျိုးအစားသုံးမျိုး အခြေခံပညာရေး၊ အဆင့်မြင့်ပညာရေး၊ နည်းပညာနှင့်သက်မွေးပညာရေးဆိုပြီး ကဏ္ဍကြီးသုံးရပ်ဖော်ဆောင် ဆောင်ရွက် မယ်ဆိုတာလည်း အတိအလင်းပြဋ္ဌာန်းပြီးလည်းဖြစ်ပါတယ်။ နောက်နိုင်ငံတော်က လက်ရှိဆောင်ရွက် နေတဲ့ ပုဂ္ဂလိကကဏ္ဍဖွံ့ဖြိုးတိုးတက်ရေးမှာလည်း ဒီသက်မွေးပညာရပ်များနှင့် ဒီပုဂ္ဂလိကကဏ္ဍဖွံ့ဖြိုး ရေးအတွက် လူ့စွမ်းအားအရင်းအမြစ်များ တိုးတက်ရေးကဏ္ဍမှာ အဓိကမဏ္ဍိုင် Back Bone အဖြစ် သတ်မှတ်ပြီးလည်း ဖြစ်ပါတယ်။ နောက်တစ်ခါ လက်ရှိကျင့်သုံးနေတဲ့ SMEs အသေးစားနှင့် အလတ်စား စီးပွားရေးများဖွံ့ဖြိုးတိုးတက်မှုမှာလည်း လူ့စွမ်းအားအရင်းအမြစ်ကဏ္ဍအတွက် (TVET) ကဏ္ဍသည် မဏ္ဍိုင်တစ်ရပ်အဖြစ် ပါဝင်ဆောင်ရွက်နေပါတယ်။ နိုင်ငံတော်အနေနဲ့ TVET ကဏ္ဍဖွံ့ဖြိုး ရေးကို ရှုထောင့်ပေါင်းစုံ၊ မဏ္ဍိုင်ပေါင်းစုံကနေသတ်မှတ်ဆောင်ရွက်နေတဲ့အတွက် ကိုယ်စားလှယ် တော်ကြီးများရဲ့ ဆွေးနွေးချက်၊ ထောက်ခံအကြံပြုချက်များနှင့် အဆိုရှင်ပြည်သူ့လွှတ်တော် ကိုယ်စားလှယ်ကြီး ဦးတင်မောင်ဝင်းရဲ့ အဆိုတင်သွင်းချက်ကိုလည်း ထောက်ခံပါကြောင်း တင်ပြ အပ်ပါတယ်။ ကျွန်တော်ကြုံကြိုက်၍ အနည်းငယ်တင်ပြရရင် ဒါပြီးခဲ့တဲ့အစိုးရအဆက်ဆက်များလည်း တိုင်းပြည်ရဲ့ ပညာရေးဖွံ့ဖြိုးမှုအတွက် ကြိုးပမ်းဆောင်ရွက်ခဲ့တာရှိပါတယ်။ အထူးအားဖြင့် အင်ဂျင် နီယာ၊ ပညာရေး၊ ကွန်ပျူတာပညာရေးကို တစ်ချိန်တစ်ခါက ရန်ကုန်မြို့မှာပဲ ဗဟိုပြုပြီး သင်ကြားပေး နိုင်ခဲ့ပါတယ်။ အဲဒီကနေ ရန်ကုန်မြို့ တစ်ခုမှာပဲ အခွင့်အလမ်းရှိမည့်အစား တိုင်းဒေသကြီးနှင့် ပြည်နယ် ဒေသကြီးအားလုံးမှာ လူငယ်လူရွယ်များအတွက် အခွင့်အလမ်းရရှိစေဖို့ အထူးစီးပွားရေးဇုန်ကြီး ၁၄ ခု သတ်မှတ်ပြီး ဒီနယ်မြေတွေမှာ ကွန်ပျူတာတက္ကသိုလ်တစ်ခု၊ နည်းပညာတက္ကသိုလ်တစ်ခု၊ ဝိဇ္ဇာသိပ္ပံ တက္ကသိုလ်တစ်ခု၊ နောက်ခုတင် ၅၀၀ ဆံ့ဆေးရုံကြီးတွေ ချမှတ်ဆောင်ရွက်ခဲ့ပါတယ်။ အဲဒီတော့ ဒီဆောင်ရွက်တဲ့အခါမှာလည်း ဘတ်ဂျက်ကအကန့်အသတ်ရှိပါတယ်။ ရှိသည့်အတွက် နည်းပညာ တက္ကသိုလ်တွေ၊ ကွန်ပျူတာတက္ကသိုလ်တွေ တည်ဆောက်ရာမှာ သက်မွေးကျောင်းတွေပဲအခြေပြုပြီး ဆောင်ရွက်ခဲ့ပါကြောင်း ဒါပြန်ပြောင်းတင်ပြအပ်ပါတယ်။ ဒီ THS တွေကို GTI အဆင့်မြင့်မှာလည်း GTI တွေကို GTC အဖြစ် အဆင်မြင့်ပါတယ်။ ထိုမှတစ်ဆင့် နည်းပညာတက္ကသိုလ်များ၊ ကွန်ပျူတာ တက္ကသိုလ်များအဖြစ် အဆင့်မြင့်အချိန်ယူပြီးတော့ ဆောင်ရွက်ခဲ့ရပါတယ်။ ဒီအကျိုးဆက်အဖြစ် ခုနက ရည်မှန်းသလို လူငယ်လူရွယ်များအတွက် အဆင့်မြင့်ပညာများ သင်ကြားနိုင်ရန်မှာ တိုင်းဒေသကြီးနှင့် ပြည်နယ်ဒေသအလိုက် အခွင့်အလမ်းကြီးစွာ အထောက်အကူပြုခဲ့ပါတယ်။ လူငယ်၊ လူရွယ်များ အရည်အတွက်များစွာလည်း ကိုယ်စားလှယ်ကြီးများ တင်ပြသလို အင်ဂျင်နီယာဘွဲ့၊ ကွန်ပျူတာဘွဲ့ရ နိုင်တဲ့အခွင့်အလမ်းတွေ ရရှိသင့်ပါတယ်။ အလားတူ တစ်ဖက်မှာတော့ သက်မွေးပညာရေးဟာ အဆင့်ဆင့်သင်ကြားရတဲ့ပညာရေးအောက်မှာ ပီပြင်မှုမရှိခဲ့ပါဘူး။ နောက် ကိုယ်စားလှယ်တော်ကြီး အဓိကအဆိုတင်သွားတဲ့အထဲမှာလည်း အချိုးလည်းကိုက်ညီဖို့ရာ ခဲယဉ်းခဲ့ပါတယ်။ ဒီအတွက် ကျွန်တော်တို့ ၂၀၁၁ ခုနှစ်ကစပြီး သုတေသနတွေလုပ်ပါတယ်။ Comprehensive Education Sector Review အလုံးစုံပညာရေးစနစ်ကို ခြုံငုံသုံးသပ်ခြင်းဆိုတဲ့ သုတေသနစီမံကိန်းလုပ်ပါတယ်။ ဒီစီမံကိန်းမှာ ကုလသမဂ္ဂအဖွဲ့အစည်းတွေ၊ နိုင်ငံတကာဖွံ့ဖြိုးမှုမိတ်ဖက်တွေ၊ ပြည်တွင်းပြည်ပ ပညာရှင်တွေ၊ တိုင်းဒေသကြီးအစိုးရအဖွဲ့တွေ၊ အဲဒီမှာရှိတဲ့မိဘပြည်သူတွေနဲ့ Conservction Meeting အကြိမ်ပေါင်းများစွာ လုပ်ခဲ့ပါတယ်။ CESR အဆင့်သုံးဆင့်အပြီးမှာ NESP လို့ခေါ်တဲ့ National Education Strategic Plan B on loose Eaulosofli sooj[:37:02269: မြင့်မားရေးမဟာဗျူဟာစီမံကိန်း(၂၀၁၆-၂၀၂၁)ကို ဆောင်ရွက်နိုင်ခဲ့ပါတယ်။ ၂၀၁၆ ခုနှစ်မှာပဲ ကျွန်တော်တို့ဆောင်ရွက်မယ့် Pign ကို ကမ္ဘာသိ၊ နိုင်ငံသိကြေညာပြီးဆောင်ရွက်ခဲ့တာရှိပါတယ်။ ဒါကတော့ အဲဒီအစီအစဉ်တွေအရ အင်ဂျင်နီယာပညာရေးအတွက် အင်ဂျင်နီယာတက္ကသိုလ်တွေကို အဆင့်မြင့်ပညာဦးစီးဌာနအောက်မှာစီမံခန့်ခွဲပြီးတော့ နည်းပညာနှင့် သက်မွေး၊ ပညာရေးနှင့် လေ့ကျင့်ရေးဦးစီးဌာနကို အသစ်ထပ်မံဖွဲ့စည်းပြီး သက်မွေးပညာသင်ကျောင်းတွေ တိုးမြှင့်ဆောင်ရွက် ခဲ့ပါတယ်။ လက်ရှိအားဖြင့် GTI ပေါင်း ၂၂ ကျောင်း၊ THS ပေါင်း ၃၅ ကျောင်းဆောင်ရွက်ခဲ့တာ မှာ ဒီစီမံကိန်းကာလအရ ၂၀၁၆ ကနေ ၂၀၁၈ နှစ်နှစ်တာကာလအတွင်းမှာ GTI အသစ် အင်းစိန်၊ ပြင်ဦးလွင်၊ ကျိုက်လတ် သုံးကျောင်းနှင့် THS အဆင့် သုံးကျောင်း ခြောက်ကျောင်းဖွင့်လှစ်နိုင်ခဲ့ပါ တယ်။ ကျန်ရှိတဲ့သုံးနှစ်ကာလကိုလည်း အားလုံး ၂၇ ကျောင်းဖွင့်ဖို့ လျာထားပြီး အစိုးရအဖွဲ့မှာ တင်ပြ ပြီး ဖြစ်ပါတယ်။ ဆိုလိုတာက ကျွန်တော်တို့ ချို့ယွင်းအားနည်းမှု၊ လိုအပ်မှုတွေကို ပြုပြင်ဖို့ သုတေသန လုပ်ငန်းတွေလည်း ဆောင်ရွက်ခဲ့ပြီးဖြစ်ပါတယ်။ သုတေသနရလဒ်တွေကနေ Nationd Education Strategic Plan ကိုလည်း ချမှတ်ကြေညာပြီး ဆောင်ရွက်ခဲ့ပြီးဖြစ်ပါတယ်။ အချိန်ကာလအားဖြင့် နှစ်နှစ်ခွဲလည်းရောက်ရှိခဲ့ပါပြီ။ တိုးတက်မှုအနေနဲ့လည်း ကိန်းဂဏန်းအားဖြင့်လည်း တင်ပြပြီးဖြစ်ပါ တယ်။ နောင်ဆောင်ရွက်မယ့်အစီအစဉ်များလည်း ၂၇ ကျောင်းရှိပါကြောင်း တင်ပြအပ်ပါတယ်။ ကြုံကြိုက်လို့ ကျွန်တော် TVET အနေနဲ့နိုင်ငံတော်အတိုင်ပင်ခံလည်း လမ်းညွှန်ထားတာရှိပါတယ်။ ပထမတန်းစားပညာရေးဖြစ်ရမည်ဆိုတာ အတိအလင်း မကြာခဏလမ်းညွှန်ပြောပါတယ်။ ပထမ တန်းစားပညာရေးဆိုတာ ခုနက ကိုယ်စားလှယ်တော်ကြီးတွေ သတိချပ်စေလိုတာကတော့ TVET သည် Drop Out ကျောင်းကနေလေလွင့်ထွက်ခွာဉာဏ်ရည်မမီသူများအတွက် ရည်စူးထားခြင်း မဟုတ်ပါ။ ဒါဟာ အလွန်အရေးကြီးပါတယ်။ ကမ္ဘာပေါ်မှာ TVET စနစ်အကောင်းဆုံးဖြစ်တဲ့ ဂျာမနီ၊ ဩစတြေးလျ၊ ဆွစ်ဇာလန်နိုင်ငံတို့မှာဆိုရင် TVET ကျောင်းသားဦးရေသည် အထက်တန်းပညာ ကျောင်းသားဦးရေရဲ့ ၈၀ ရာခိုင်နှုန်းရှိပါတယ်။ ဆိုလိုတာက TVET သည် Living to Career အလုပ်လုပ်လိုသောလူငယ်လူရွယ်တိုင်းအတွက် လုပ်မယ့်အလုပ်အကိုင်နှင့် လိုအပ်သောကျွမ်းကျင်မှု ကို ပေါင်းစပ်ရရှိအောင် သင်ကြားပေးတဲ့ပညာသာဖြစ်ပါတယ်။ ဉာဏ်မမီလို့၊ အမှတ်နည်းလို့၊ စာမေးပွဲ မအောင်လို့၊ မိဘပိုက်ဆံမရှိလို့၊ ကိုယ်ရည်ကိုယ်သွေးချို့တဲ့လို့ TVET သင်ရမယ်ဆိုတဲ့အတွေးအခေါ် သည် လုံးဝမှားယွင်းပါကြောင်း တင်ပြအပ်ပါတယ်။ ဒီလိုစဉ်းစားမယ်ဆိုရင် ကျွန်တော်တို့ရည်မှန်းတဲ့ ပထမတန်းစား TVET ပညာရေးကို မရရှိနိုင်ပါကြောင်း သတိချပ်နိုင်ပါရန် တင်ပြအပ်ပါတယ်။ ကျွန်တော့်အနေနဲ့ ဆက်လက်တင်ပြရရင် လွှတ်တော်ကိုယ်စားလှယ်ကြီးများတင်ပြတဲ့အတိုင်းပဲ အင်ဂျင်နီယာပညာရေးအတွက် နည်းပညာတက္ကသိုလ်များကို အဆင့်မြင့်ပညာဦးစီးဌာနအောက်မှာ ဖွဲ့စည်းပြီးဖြစ်သလို သက်မွေးပညာရေးအတွက်လည်း နည်းပညာနှင့် သက်မွေးပညာရေးအတွက် အဆင့်မြင့်ပညာရေးအတွက် ဦးစီးဌာနဖွဲ့စည်းပြီးတော့ သုတေသနအဆင့်ဆင့်၊ စီမံကိန်းအဆင့်ဆင့်၊ လုပ်ငန်းရလဒ်အဆင့်ဆင့် ဆောင်ရွက်နေပြီဖြစ်ပါကြောင်း တင်ပြအပ်ပါတယ်။ ကိုယ်စားလှယ်တော်ကြီး တင်ပြထားတဲ့ အဆိုမှာပါတဲ့ ကျွမ်းကျင်မှုဆိုင်ရာအသက်မွေးဝမ်းကျောင်းပညာရေးနှင့် သင်တန်း (Technical and Vocational Education and Training) p (fonę@cope saam အထည်ဖော်ဆောင်ရွက်ရာတွင် စက်မှုလက်မှုအထက်တန်းကျောင်း၊ အစိုးရစက်မှုလက်မှု သိပ္ပံ (Government Technicd Institute)၊ နည်းပညာတက္ကသိုလ် Technical University တို့ကို တိုးချဲ့ ဖွင့်လှစ်သင်ကြားနေရာ တိုင်းပြည်အတွက်အမှန်တကယ်လိုအပ်နေသော ကျွမ်းကျင်လုပ်သား များ (Skilled Workers)၊ ကျွမ်းကျင်ပညာရှင်များ(Technicians)၊ အင်ဂျင်နီယာပညာရှင်များ (Engineers)တို့ လိုအပ်သောအရေအတွက်ကို သုတေသနပြုလုပ်ပြီးမှသာလျှင် သင့်လျော်သော qols=$28:00) (Appropriate Policy Strategy) op:alposcqzən cəy@gospoçol ကြောင်း တိုက်တွန်းထားတဲ့လုပ်ငန်းများအားလုံးသည် ဆောင်ရွက်ပြီးလုပ်ငန်းများအားလုံးဖြစ်ပါ ကြောင်း တင်ပြအပ်ပါတယ်။ ကိုယ်စားလှယ်တော်ကြီးနှင့် ကျွန်တော်တို့ကလည်း ဒါနည်းပညာနှင့် အသက်မွေးပညာဖွံ့ဖြိုးရေးအတွက် အတူတကွလက်တွဲလုပ်ဆောင်ခဲ့သူများ ဖြစ်ပါတယ်။ အဲဒီတော့ ကိုယ်စားလှယ်တော်ကြီးတင်ပြတဲ့အဆိုရဲ့ အဓိပ္ပာယ်သည် ကျွန်တော်တို့ ဆောင်ရွက်နေတဲ့ နည်းပညာ နှင့် အသက်မွေးပညာရေးကဏ္ဍဆောင်ရွက်ချက်များကို ယခုထက်ပိုမိုပြီးတော့ အချိန်တိုးမြှင့် ဆောင်ရွက်ခြင်း၊ ယခုထက်ပိုမို၍ တိုးချဲ့ဆောင်ရွက်ခြင်းနှင့် နိုင်ငံအတွက်လိုအပ်နေသော ဘက်ပေါင်းစုံအသက်မွေးပညာရပ်များ တိုးတက်သင်ကြားရန်အတွက် တိုက်တွန်းတဲ့အဆိုလို့ အဓိပ္ပာယ်ရခဲ့ရင်တော့ ယခု ကိုယ်စားလှယ်တော်ကြီး ဦးတင်မောင်ဝင်း တင်သွင်းတဲ့အဆိုကို ပညာရေး ဝန်ကြီးဌာနမှ လက်ခံဆောင်ရွက်သင့်ပါကြောင်း ထောက်ခံတင်ပြအပ်ပါတယ်။ ကျေးဇူးအများကြီးတင် ပါတယ်။</speech>
<speech type='speaker'>
ဝန်ကြီးခင်ဗျား။ ပညာရေးဝန်ကြီးဌာနကတော့ အဆိုကိုထောက်ခံသွား ကြောင်း ပြောကြားသွားပါတယ်။ အဲဒီလိုထောက်ခံတယ်ဆိုတဲ့နေရာမှာ ယင်းအဆိုကို အတည်ပြုတဲ့ သဘော ဟုတ်ပါသလား။
</speech>
<speech><agency id='16'>ဦးဝင်းမော်ထွန်း(ဒုတိယဝန်ကြီး၊ ပညာရေးဝန်ကြီးဌာန)</agency>အတည်ပြုပါတယ်။</speech>
<speech type='speaker'> အဆိုရှင်ရဲ့ သဘောထားပြောပါ။</speech>
<speech><mp id='449'>ဦးတင်မောင်ဝင်း(ဆိပ်ကမ်းမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်ကြီးများ၊ ဒုတိယဝန်ကြီးကို မင်္ဂလာပါလို့ နှုတ်ခွန်း ဆက်သပါတယ်။ ကျွန်တော့်ကို ဝိုင်းဝန်းဆွေးနွေးပေးကြတဲ့ ကိုယ်စားလှယ် ၁၃ ဦးကိုလည်း ကျေးဇူး တင်ကြောင်းနှင့် အတည်ပြု ပေးပါသော ပညာရေးဝန်ကြီးဌာန ဒုတိယဝန်ကြီးကိုလည်း အထူးကျေးဇူး တင်ကြောင်း ပြောလိုပါတယ်။ ကျွန်တော် အချိန်ကိုငဲ့ညှာသောအားဖြင့် နှစ်ချက်၊ သုံးချက်လောက်တော့ Summery လုပ်ချင်ပါတယ်။ နိုင်ငံတော်အတိုင်ပင်ခံပုဂ္ဂိုလ်ကလည်း Vocationd Education ကိုမြှင့်တင်ဖို့ သူကလည်းလမ်းညွှန်ခဲ့ပါတယ်။ နောက်ကျွန်တော်တို့အဆိုကို ဆွေးနွေးတဲ့အထဲမှာလည်း အကြမ်းဖျင်းလေး အမြန်ဆုံးပြောမယ်ဆိုရင် မြန်မာပြည်တိုးတက်ဖို့က FDI လိုအပ်ပါတယ်။ မင်းကင်း မဲဆန္ဒနယ်က ဦးမောင်မြင့်ပြောသလိုပဲ FDI ဝင်လာလို့ရှိရင် ကျွန်တော်တို့ Technicians အရန်သင့် ရှိရပါမယ်။ အဲဒီလိုအရန်သင့်ရှိရုံနှင့်မရပါဘူးခင်ဗျား။ NSSA ဆိုတဲ့ National Skilled Standard Authority စစ်ဆေးပြီးပါမှ ကျွန်တော် ဆက်လက်ဆောင်ရွက်ပါမယ်။ ဆက်ပြီးပြောရလို့ရှိရင် ကျွန်တော့်ကို ထောက်ခံတဲ့ထဲမှာ ဒေါ်သက်သက်ခိုင် တင်ပြချက် ပြည်သူတွေမှာ အစိုးရဟာ ဘဏ္ဍာတော်နှင့်ရပ်တည်တဲ့အတွက် ပြည်သူများ အလုပ်အကိုင်အခွင့်အလမ်းကောင်းမှသာလျှင် အစိုးရကလည်း ရပ်တည်နိုင်ကောင်းရပ်တည်နိုင်မှာဖြစ်ပါတယ်။ အဲဒါကြောင့်မို့လို့ ပြည်သူများ အလုပ်အကိုင်ရဖို့ TVET က မဖြစ်မနေလိုအပ်ပါတယ်။ နောက်ဆုံးကျွန်တော် အားလုံးကိုကလည်း အချိန်ငဲ့ညှာသဖြင့် မပြောတော့ပါဘူး။ ချမ်းအေးသာစံမဲဆန္ဒနယ်မှ ဦးမျိုးနိုင် တင်ပြတဲ့ MC Kinsey ရဲ့ သုတေသနစာတမ်းမှာလည်း ဒီ Skilled Workers ပင် အမှန်တကယ်လိုအပ်တယ်ဆိုတာကို ပြောပါတယ်။ အဲဒီတော့ ကျွန်တော် ဒုတိယဝန်ကြီးကို အထူးတင်ပြလိုတာကတော့ ကျွန်တော်တင်တဲ့ အဆိုမှာ TVET ကိုမြန်မာပြည်တွင် အကောင်အထည်ဖော်ရာတွင် စက်မှုလက်မှု THS GTI များတိုးချဲ့ဖွင့်လှစ်သင်ကြားနေရာ တိုင်းပြည်အတွက် အမှန်တကယ်လိုအပ်သော ကျွမ်းကျင်လုပ်သား၊ ကျွမ်းကျင်ပညာတို့၏ လိုအပ်သောအရည်အတွက်ကို သုတေသနပြုလုပ်ပေးပါရန် သင့်တော်သော qolsaç Appropriate Policy Strategy op: 69:206207gošajoso cao@gaiaệol ကြောင်းအဆိုကို ပြည်ထောင်စုအစိုးရကို တိုက်တွန်းတဲ့အဆိုဟာ ဒုတိယဝန်ကြီးကို ကျွန်တော်အခု ဒုတိယဝန်ကြီးပြောသလိုပါပဲ။ ဒုတိယဝန်ကြီးတို့ ပညာရေးဝန်ကြီးဌာနအနေနဲ့လည်း ဒီ Strotegy တွေချမှတ်ပြီးသားဖြစ်တဲ့အတွက် ဒုတိယဝန်ကြီးတို့ ချမှတ်ပြီးသား Strategy နှင့် မူဝါဒတွေကိုပဲ ဆက်လက်ပြီးတော့ အားသွန်ခွန်စိုက်ဆောင်ရွက်ရန်ဖြစ်ပါတယ်လို့ အဆိုကို အဲဒီလိုပဲ ဒုတိယဝန်ကြီးကို တင်ပြချင်ပါတယ်။ ဒုတိယဝန်ကြီးကို အထူးကျေးဇူးတင်ပါကြောင်းနှင့် ကျွန်တော့်အဆိုကို ဝိုင်းဝန်းဆွေးနွေးပေးတဲ့အတွက် ကျေးဇူးတင်ကြောင်းနှင့် ကျွန်တော့်အဆိုကို အတည်ပြုပေးပါရန် ဥက္ကဌကြီးအား တင်ပြပါတယ်ခင်ဗျား။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ဦးတင်မောင်ဝင်း၊ ဆိပ်ကမ်းမဲဆန္ဒနယ်က တင်သွင်းသွားတဲ့အဆိုကို ကိုယ်စားလှယ် ၁၃ ဦးက ဆွေးနွေးပြီး ပညာရေးဝန်ကြီးဌာနက အဆိုအား အတည်ပြုသင့်ကြောင်း ရှင်းလင်းခဲ့ပါတယ်။ အဆိုရှင်ကလည်း အတည်ပြုပေးရန် ရှင်းလင်းပြောကြား သွားပါတယ်။ ဒါကြောင့် ဒီအဆိုနှင့်စပ်လျဉ်းပြီး အတည်ပြုရန် လွှတ်တော်က သဘောတူပါသလား ခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'> သဘောမတူတဲ့သူရှိပါသလားခင်ဗျား။</speech>
<speech type='speaker'>
သဘောမတူသူမရှိတဲ့အတွက် ဦးတင်မောင်ဝင်း တင်သွင်းသွားတဲ့အဆိုကို လွှတ်တော်က အတည်ပြုကြောင်း ကြေညာပါတယ်။ (ဩဘာသံများ)
</speech>
</new_section></motion>
</section>
</discussion><postface>
<title>ဒုတိယအကြိမ် ပြည်သူ့လွှတ်တော် နဝမပုံမှန်အစည်းအဝေး (၁၅)ရက်မြောက်နေ့ ရပ်နားကြောင်းနှင့် အစည်းအဝေး (၁၆)ရက်မြောက်နေ့ ဆက်လက်ကျင်းပမည့် နေ့ရက်နှင့်အချိန်ကို ကြေညာခြင်း</title>
<speech type='speaker'>
အစီအစဉ် ၁၂ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်သူ့လွှတ်တော် နဝမပုံမှန်အစည်းအဝေး (၁၅)ရက်မြောက်နေ့ကို ရပ်နားပါမယ်။ ဒုတိယအကြိမ် ပြည်သူ့လွှတ်တော် နဝမပုံမှန်အစည်းအဝေး (၁၆)ရက်မြောက်နေ့ကို ၂၀၁၈ ခုနှစ်၊ စက်တင်ဘာလ ၇ ရက်နေ့(သောကြာနေ့) နံနက် ၁၀ နာရီအချိန်မှာ ဆက်လက်ကျင်းပမည်ဖြစ်ကြောင်းနှင့် ယနေ့ အစည်းအဝေးပြီးဆုံးကြောင်း ကြေညာပါတယ်။ (ဩဘာသံများ)
</speech>
</postface>
</transcript>
</doc>
