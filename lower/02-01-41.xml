<doc>
<docinfo>
<docno>02-01-41.xml</docno>
<term value='02'>ဒုတိယအကြိမ်</term>
<session value='01'/>
<sittingday value='41'> </sittingday>
<legislature value='lower'>ပြည်သူ့လွှတ်တော်</legislature>
<title>
ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်သူ့လွှတ်တော် ပထမပုံမှန်အစည်းအဝေး (၄၁)ရက်မြောက်နေ့မှတ်တမ်း
</title>
<date value='08-06-2016'>၁၃၇၈ ခုနှစ်၊ နယုန်လဆန်း ၃ ရက် (၂၀၁၆ ခုနှစ်၊ ဇွန်လ ၈ ရက်) (ဗုဒ္ဓဟူးနေ့)</date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ဒုတိယအကြိမ် ပြည်သူ့လွှတ်တော် ပထမပုံမှန်အစည်းအဝေး (၄၁)ရက်မြောက်နေ့ကို နံနက် ၁၁း၀၀ နာရီအချိန်၌ စတင်ကျင်းပပါသည်။ (ပြည်သူ့လွှတ်တော်အစည်းအဝေးကို ကြီးကြပ်ကွပ်ကဲသူအဖြစ် ပြည်သူ့လွှတ်တော်ဥက္ကဌ ဦးဝင်းမြင့်က ဆောင်ရွက်ပြီး၊ အခမ်းအနားမှူးအဖြစ် ဦးတင်ဝင်းအောင်၊ ညွှန်ကြားရေးမှူးချုပ်၊ ပြည်သူ့လွှတ်တော်ရုံးက ဆောင်ရွက်ပါသည်။</p> 
<title>
ပြည်သူ့လွှတ်တော်အစည်းအဝေး အထမြောက်ကြောင်းနှင့်စတင်ကျင်းပကြောင်း ကြေညာခြင်း
</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယအကြိမ် ပြည်သူ့လွှတ်တော် ပထယုံမှန်အစည်းအဝေး (၄၁)ရက်မြောက်နေ့မှာ ပြည်သူ့လွှတ်တော် လွှတ်တော် အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်သူ့လွှတ်တော် ကိုယ်စားလှယ် ၄၂၆ ဦးရှိတဲ့အနက် ၄၀၄ ဦး တက်ရောက်ပါတယ်။ အစည်းအဝေးသို့ တက်ရောက်ခွင့် ရှိသူဦးရေ စုစုပေါင်းရဲ့ ၉၄.၈၄ ရာခိုင်နှုန်းရှိတဲ့အတွက် အစည်းအဝေးအထမြောက်ကြောင်းနှင့် စတင်ကျင်းပကြောင်း ကြေညာပါတယ်။ (ဩဘာသံများ)
</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type='speaker'>
လွှတ်တော်ကိုယ်စားလှယ်များခင်ဗျား။ အစီအစဉ်များကို ကြိုတင်ဖြန့်ဝေထားတဲ့ အတိုင်း ဆက်လက်ဆောင်ရွက်သွားပါမယ်။
</speech>
<leave>
<speech type='speaker'>
ယခု အစည်းအဝေးမတက်ရောက်နိုင်တဲ့ လွှတ်တော်ကိုယ်စားလှယ်များအတွက် ခွင့်ပန်ကြားရန်ဖြစ်ပါတယ်။
</speech>
<speech><mp id='309'>ဒေါက်တာလှမိုး (အဖွဲ့ဝင်၊ လွှတ်တော်အခွင့်အရေးကော်မတီ)</mp> လေးစားအပ် ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ယနေ့ ၂၀၁၆ ခုနှစ်၊ ဇွန်လ ၈ ရက်နေ့ ဒုတိယအကြိမ် ပြည်သူ့လွှတ်တော် ပထမပုံမှန်အစည်းအဝေး (၄၁)ရက်မြောက်နေ့သို့ မတက်ရောက်နိုင်ပါသဖြင့် ခွင့်ပန်ကြားသူ လွှတ်တော်ကိုယ်စားလှယ်များ၏ကိုယ်စား ပြည်သူ့လွှတ်တော် လွှတ်တော်အခွင့်အရေး ကော်မတီ အတွင်းရေးမှူး ကျွန်တော် ဒေါက်တာလှမိုး၊ အောင်မြေသာစံမဲဆန္ဒနယ်က ခွင့်ပန်ကြားသွား မှာဖြစ်ပါတယ်။ ပြည်သူ့လွှတ်တော်မှာ ယနေ့ တက်ရောက်ခွင့်ရှိသော ကိုယ်စားလှယ် ၄၂၆ ဦး ရှိပြီး တက်ရောက်သူကိုယ်စားလှယ် ၄၀၄ ဦးရှိကာ ယနေ့ ခွင့်ပန်ကြားသူ ၈ ဦးရှိပါတယ်။ ၎င်းတို့ကတော့ (၁) သုံးခွမဲဆန္ဒနယ်မှ ဒေါ်စုစုလွင် ခွင့် ၁ ရက်၊ (၂) ဇမ္ဗူသီရိမဲဆန္ဒနယ်မှ ဦးဖြိုးဇေယျာသော်(ခ)ဇေယျာသော် ခွင့် ၁ ရက်၊ (၃) ဘုတလင်မဲဆန္ဒနယ်မှ ဦးမြင့်ဟန်ထွန်း ခွင့် ၁ ရက်၊ (၄) နန်းယွန်းမဲဆန္ဒနယ်မှ ဦးဝမ်းလှ ခွင့် ၁ ရက်၊ (၅) မိုင်းကိုင်မဲဆန္ဒနယ်မှ ဦးစိုင်းဆိုင်မိုင်း ခွင့် ၃ ရက်၊ (၆) မိုင်းရယ်မဲဆန္ဒနယ်မှ ဦးစိုင်းသီဟကျော် ခွင့် ၃ ရက်၊ (၇) ရေဖြူမဲဆန္ဒနယ်မှ ဦးသက်နိုင်ဦး ခွင့် ၁ ရက်နှင့် (၈) မင်းပြားမဲဆန္ဒနယ်မှ ဦးစစ်နိုင် ခွင့် ၁ ရက်တို့ဖြစ်ပါတယ်။ ယခင် ခွင့်ပန်ကြားသူ ၁၄ ဦး၊ ယနေ့ခွင့်ပန်ကြားသူ ၈ ဦး စုစုပေါင်း ခွင့်ပန်ကြားသူ ၂၂ ဦး ဖြစ်ပါတယ်။ ခွင့်မဲ့ ပျက်ကွက်သူမရှိပါကြောင်းနှင့် အထက်ပါကိုယ်စားလှယ်များ၏ ခွင့်ပန်ကြားမှုအား ခွင့်အဖြစ်ခွင့်ပြုပေးပါရန် လေးစားစွာ ဖြင့် ပန်ကြားအပ်ပါတယ်ခင်ဗျား။</speech>
<speech type='speaker'>ခွင့်ပန်ကြားသူအားလုံးကို ခွင့်ပြုပါတယ်။</speech>
<title>
ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို မှတ်တမ်းတင်ခြင်း
</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီကနေ့ အစည်းအဝေးမှာ တက်ရောက်ခွင့်ရှိတဲ့ လွှတ်တော်ကိုယ်စားလှယ် ၄၂၆ ဦး၊ ယခင်က ခွင့်ပန်ကြား၍ ခွင့်ပြုထားသူ ၁၄ ဦး၊ ယနေ့ခွင့်ပြုထားသူ ၈ ဦးဖြစ်၍ လွှတ်တော်က ခွင့်ပြု ထားသူ စုစုပေါင်း ၂၂ ဦးဖြစ်ပါတယ်။ ခွင့်မဲ့ပျက်ကွက်သူ မရှိပါ။ ယခု လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို လွှတ်တော်ရဲ့ အတည်ပြုချက်ရယူပါမယ်။ ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေတင်ပြချက်ကို အတည်ပြုမှတ်တမ်းတင်ရန် လွှတ်တော်က သဘောတူပါသလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'>
လွှတ်တော်က သဘောတူတဲ့အတွက် ကိုယ်စားလှယ်များ အစည်းအဝေး တက်ရောက်မှုအခြေအနေကို အတည်ပြုမှတ်တမ်းတင်ကြောင်း ကြေညာပါတယ်။ (ဩဘာသံများ)
</speech>
</leave>
</preface><discussion>
<QASection>
<title>
ကြယ်ပွင့်ပြထားသည့်မေးခွန်းများကို လွှတ်တော်ကိုယ်စားလှယ်များက မေးမြန်းခြင်းနှင့် သက်ဆိုင်ရာပြည်ထောင်စုအဆင့် အဖွဲ့အစည်းဝင်က ဖြေကြားခြင်း
</title>
<speech type='speaker'>
အစီအစဉ်များကို ဆက်လက်ဆောင်ရွက်ပါမယ်။ လွှတ်တော်ကိုယ်စားလှယ် များခင်ဗျား။ မေးခွန်းများ မေးမြန်းခြင်း၊ ဖြေကြားခြင်း အစီအစဉ် စတင်ဆောင်ရွက်ပါမယ်။
</speech>
<Q-A>
<title>
ဖာပွန်မြို့နယ်၊ ကမမောင်းမြို့နှင့် လှိုင်းဘွဲ့မြို့နယ်၊ မြိုင်ကြီးငူမြို့အကြား သံလွင်မြစ်ကိုဖြတ်၍ မြစ်ကူး ကြိုးတံတားဆောက်လုပ်ပေးရန် အစီအစဉ်ရှိ/မရှိနှင့်စပ်လျဉ်းသည့်မေးခွန်း
</title>
<speech type='speaker'>
ပထမဦးစွာ ဖာပွန်မဲဆန္ဒနယ်မှ ဦးစောထွန်းမြအောင် မေးမြန်းဖို့ဖြစ်ပါတယ်။
</speech>
<speech><mp id='252'>ဦးစောထွန်းမြအောင်(ဖာပွန်မဲဆန္ဒနယ်)</mp> လေးစားအပ်ပါသော ပြည်သူ့လွှတ် တော်ဥက္ကဋ္ဌ၊ ပြည်ထောင်စုဝန်ကြီးများနှင့် လွှတ်တော်ကိုယ်စားလှယ်များ၊ ဧည့်သည်တော်များကို မင်္ဂလာပါလို့ ဦးစွာဂါရဝပြုနှုတ်ခွန်းဆက်ပါတယ်။ ကျွန်တော်ကတော့ ကရင်ပြည်နယ်၊ ဖာပွန်မြို့နယ်က ပြည်သူ့ လွှတ်တော်ကိုယ်စားလှယ် ဦးစောထွန်းမြအောင် ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ကရင်ပြည်နယ်၊ ဖာပွန်မြို့နယ်၊ ကမမောင်းမြို့ဟာ နောက်ပြီးတော့ လှိုင်းဘွဲ့မြို့နယ်၊ မြိုင်ကြီးငူဒေသ ဟာ မိုးတွင်းကာလမှာ သွားလာရန်ခက်ခဲပြီး လှေ၊ ပဲ့ထိန်းစက်လှေတို့ဖြင့် သွားလာရပါတယ်။ မိုးတွင်း ကာလဖြစ်သည့်အတွက်ကြောင့် တစ်ခါတစ်ရံမှာ မိုးသက်လေပြင်းကျတဲ့အခါမှာ လှေများ၊ သမ္မာန်များ နစ်မြှုပ်မှုကို တွေ့ရှိရပါတယ်။ ဒါကြောင့်မို့လို့ ခရီးသွားလာရေး လွယ်ကူစေရန်အတွက် ကမမောင်းနှင့် မြိုင်ကြီးငူ ဆက်သွယ်မယ့်ကြိုးတံတားတစ်ခု ဒါသူတို့လိုအပ်ပါတယ်။ ဒီကိစ္စနှင့်ပတ်သက်ပြီးတော့ ပထမအကြိမ် ပြည်ထောင်စုလွှတ်တော်ပြီးခါနီးမှာ စီမံကိန်းဆွေးနွေးတဲ့နေရာမှာ ကျွန်တော် လွှတ်တော် ကို တင်ပြခဲ့ပါတယ်။ ဒီလိုဆွေးနွေးတဲ့အခါမှာ ပြည်ထောင်စုဝန်ကြီး၊ စီမံကိန်းဝန်ကြီးကလည်း ဒါကို စီမံကိန်းထဲမှာ ထည့်သွင်းပြီး သက်ဆိုင်ရာဝန်ကြီးဌာနကို အကြောင်းကြားမယ်လို့ ကျွန်တော်တို့ကို ကတိကဝတ်ပေးခဲ့ပါတယ်။ သို့ပါ၍ ၂၀၁၆ ခုနှစ်မှ ၂၀၂၀ ခုနှစ် ကာလအတောအတွင်းမှာ ကမမောင်း နှင့် မြိုင်ကြီးငူ သွယ်တန်းမယ့် သံလွင်ကြိုးတံတားတစ်ခု တည်ဆောက်ရန်အစီအစဉ်ကို ပြည်သူ့ လွှတ်တော်ဥက္ကဋ္ဌကြီးမှတစ်ဆင့် ပြည်ထောင်စုဝန်ကြီးသို့ တင်ပြအပ်ပါတယ်။ ကျေးဇူးတင်ပါတယ်။</speech>
<speech type='speaker'>
သက်ဆိုင်ရာ ပြည်ထောင်စုဝန်ကြီးဌာနက ဖြေကြားရန်ဖြစ်ပါတယ်။
</speech>
<speech><agency id='14'>ဦးဝင်းခိုင်(ပြည်ထောင်စုဝန်ကြီး၊ ဆောက်လုပ်ရေးဝန်ကြီးဌာန)</agency>လေးစားအပ် ပါသော ပြည်သူ့လွှတ်တော်ဥက္ကဋ္ဌ၊ ပြည်သူ့ လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများနှင့် အထူးဖိတ်ကြားထားသော ဧည့်သည်တော်များအားလုံး မင်္ဂလာပါအပေါင်းနှင့်ပြည့်စုံပါစေလို့ ဆုမွန် ကောင်းတောင်းရင်း နှုတ်ခွန်းဆက်သအပ်ပါတယ်။ ကျွန်တော်ကတော့ ဆောက်လုပ်ရေးဝန်ကြီးဌာန၊ ပြည်ထောင်စုဝန်ကြီး ဦးဝင်းခိုင် ဖြစ်ပါတယ်။ ကျွန်တော့်အနေနဲ့ ကရင်ပြည်နယ်၊ ဖာပွန်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးစောထွန်းမြအောင်မှ မေးမြန်းထားတဲ့ ကရင်ပြည်နယ်၊ ဖာပွန် မြို့နယ်၊ ကမမောင်းမြို့နှင့် လှိုင်းဘွဲ့မြို့နယ်၊ မြိုင်ကြီးငူမြို့အကြား သံလွင်မြစ်ကိုဖြတ်၍ မြစ်ကူး ကြိုးတံတား ဆောက်လုပ်ပေးရန် အစီအစဉ်ရှိ/မရှိနှင့် ၂၀၁၆-၂၀၂၀ နှစ်ကာလတွင် တည်ဆောက် ပေးရန် အစီအစဉ်ရှိ/မရှိနှင့်စပ်လျဉ်းတဲ့ မေးခွန်းများကို ဖြေကြားသွားမှာဖြစ်ပါတယ်။ လေးစားအပ်ပါသော ဥက္ကဌကြီးခင်ဗျား။ ကရင်ပြည်နယ်အတွင်း သံလွင်မြစ် အနောက်ဘက် ကမ်းတွင် ဝါးဘိုးတော-ကမမောင်း-ဖာပွန်လမ်းနှင့် သံလွင်မြစ်အရှေ့ဘက်ကမ်းမှာ ဘားအံ-လှိုင်းဘွဲ့ရွှေဂွန်း-မြိုင်ကြီးငူလမ်း၊ ဘားအံ-ရွှေဂွန်း-မြိုင်ကြီးငူလမ်းများမှာ ရာသီမရွေးသွားလာနိုင်သောလမ်း များဖြစ်ပါတယ်။ ဝါးဘိုးတောမှ ကမမောင်းမြို့၊ ဖာပွန်မြို့သို့လည်းကောင်း၊ ဘားအံမြို့မှ လှိုင်းဘွဲ့မြို့၊ ရွှေဂွန်းမြို့နှင့် မြိုင်ကြီးငူရွာများသို့လည်းကောင်း ကားလမ်းဖြင့် အလွယ်တကူ ချောမွေ့စွာသွားလာ နိုင်မှာ ဖြစ်ပါတယ်။ ကားလမ်းဖြင့် သွားလာမည်ဆိုပါက သံလွင်တံတား(ဘားအံ)အား အသုံးပြု၍ အနောက်ဘက်ကမ်းတွင် ဝါးဘိုးတော-ကမမောင်းလမ်းဖြင့် ကမမောင်းမြို့ သို့လည်းကောင်း၊ အရှေ့ဘက်ကမ်းတွင် ဘားအံ-လှိုင်းဘွဲ့မြိုင်ကြီးငူလမ်းဖြင့် မြိုင်ကြီးငူသို့လည်းကောင်း အချိန်အခါ မရွေးသွားလာနိုင်မှာ ဖြစ်ပါတယ်။ ကမမောင်းမြို့နှင့် မြိုင်ကြီးငူသို့ သံလွင်မြစ်ကိုဖြတ်ပြီးတော့ တိုက်ရိုက်ဆက်သွယ်သွားလာရာမှာ ရေကြောင်းခရီးစက်လှေဖြင့် လက်ရှိ ဆိုင်ကယ်အစီး ၃၀ ၊ လူဦးရေ ၁၅၀ ခန့်သာ နေ့စဉ်သွားလာလျက် ရှိပါတယ်။ ဖာပွန်မြို့နယ်ရဲ့ လူဦးရေ ၁၁၄၈၃၁ ယောက်ဖြစ်ပြီး တစ်ဦးချင်းဝင်ငွေကလည်း ၄၃၂၈၉၀ ကျပ် ဖြစ်ပါတယ်။ ကမမောင်းမြို့ရဲ့ လူဦးရေကတော့ ၄၅၃၇၉ ယောက်ဖြစ်ပြီးတော့ တစ်ဦးချင်းဝင်ငွေမှာ ၂၃၅၄၂၅ ကျပ်ဖြစ်ပါတယ်။ မြိုင်ကြီးငူရွာရဲ့ လူဦးရေကတော့ ၁၄၀၀၀ ခန့်ပဲ ရှိပါတယ်။ ကားလမ်းဖြင့်သွားလာမည်ဆိုပါက သံလွင် တံတား(ဘားအံ)အား အသုံးပြု၍ အနောက်ဘက်ကမ်းတွင် ဝါးဘိုးတော-ကမမောင်းလမ်းဖြင့် ကမမောင်းမြို့ သို့လည်းကောင်း၊ အရှေ့ဘက်ကမ်းတွင် ဘားအံ-လှိုင်းဘွဲ့မြိုင်ကြီးငူလမ်းဖြင့် မြိုင်ကြီးငူ သို့လည်းကောင်း အချိန်အခါမရွေးသွားလာနိုင်တဲ့အပြင် ကမမောင်းမြို့နှင့် မြိုင်ကြီးငူတို့အား ဆက်သွယ်ထားတဲ့ သံလွင်မြစ်ကူးတံတား တည်ဆောက်မည်ဆိုပါက ခန့်မှန်းခြေ အရှည်ပေ ၃၀၀၀ ခန့် ရှိနိုင်မှာဖြစ်သဖြင့် အကုန်အကျများပြားမှာ ဖြစ်ပါတယ်။ ၂၀၁၆-၂၀၁၇ မှ ၂၀၂၀-၂၀၂၁ ဘဏ္ဍာနှစ် အထိ (၅)နှစ်စီမံကိန်းတွင် ထည့်သွင်းရေးဆွဲထားခြင်း မရှိပါသဖြင့် တည်ဆောက်ရန် အစီအစဉ်မရှိ သေးပါကြောင်း ရှင်းလင်းဖြေကြားအပ်ပါတယ်။ အားလုံးကို ကျေးဇူးတင်ရှိပါတယ်ခင်ဗျား။ (ဩဘာသံများ)</speech>
</Q-A>
<Q-A>
<title>
ဖြူးမြို့နယ်၊ အုတ်ဖြတ်ရွာရှိ အုတ်ဖြတ်မြစ်ကူးတံတားစီမံကိန်း ဆက်လက်အကောင်အထည်ဖော်ရန် အစီအစဉ်ရှိ/မရှိနှင့်စပ်လျဉ်းသည့်မေးခွန်း
</title>
<speech type='speaker'> ဖြူးမဲဆန္ဒနယ်မှ ဦးသန်းညွန့် မေးမြန်းဖို့ဖြစ်ပါတယ်။</speech>
<speech><mp id='203'>ဦးသန်းညွန့် (ဖြူးမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့ လွှတ်တော်ကိုယ်စားလှယ်အပေါင်း၊ ပြည်ထောင်စုဝန်ကြီးများ၊ ဧည့်သည်တော်များအား ကာယသုခ၊ စိတ္တသုခနှင့် ပြည့်စုံပါစေလို့ ဆုမွန်ကောင်းတောင်း ဂါရဝပြု နှုတ်ခွန်းဆက်သအပ်ပါတယ်။ ကျွန်တော် ကတော့ ပဲခူးတိုင်းဒေသကြီး၊ ဖြူးမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးသန်းညွန့် ဖြစ်ပါ တယ်။ လေးစားအပ်ပါသော ဥက္ကဋ္ဌကြီးခင်ဗျား။ ကျွန်တော်မေးချင်တဲ့ မေးခွန်းက ယခင်အစိုးရ လက်ထက် ၂၀၁၀-၂၀၁၁ ခုနှစ် ပဲခူးတိုင်းဒေသကြီး၊ စစ်တောင်းမြစ်ကူးတံတား စီမံကိန်းနှင့်ပတ်သက် တဲ့မေးခွန်းပဲဖြစ်ပါတယ်။ ၎င်းစီမံကိန်းမှာပါတဲ့ မြစ်ကူးတံတားလေးစင်းဟာ ကျောက်ကြီးမြို့နယ်ထဲက နတ်သံကွင်းမြစ်ကူးတံတား၊ ထန်းတပင်မြစ်ကူးတံတား၊ ဖြူးမြို့နယ်ထဲက အုတ်ဖြတ်မြစ်ကူးတံတားနှင့် အုတ်တွင်းမြို့နယ်ထဲက မြို့ဆိုးမြစ်ကူးတံတားတို့ဖြစ်ပါတယ်။ ကျောက်ကြီး မြစ်ကူးတံတားနှင့် ထန်းတပင်မြစ်ကူးတံတားတို့ကတော့ ပြီးစီးသွားပြီ ဖြစ်ပါတယ်။ ယခု ကျွန်တော်တင်ပြချင်တာကတော့ အုတ်ဖြတ်မြစ်ကူးတံတားပဲဖြစ်ပါတယ်။ အုတ်ဖြတ်မြစ်ကူး တံတားကို ဘာကြောင့်ဆောက်ရတဲ့ အကြောင်းအရင်းကတော့ ကျွန်တော်တို့ ဖြူးမြို့၊ အုတ်ဖြတ်ရွာ၊ စစ်တောင်းကမ်းပါးအထိ ပေအရှည် ၁၂ မိုင်ခန့် ကတ္တရာခင်းပြီးဖြစ်ပါတယ်။ စစ်တောင်းမြစ်ရဲ့ အရှေ့ကမ်းမှာလည်း စစ်တောင်းမြစ်ကမ်းပါး အထိ အရှည် ၃ မိုင်ခန့် ကတ္တရာခင်းပြီးဖြစ်တဲ့အတွက် လမ်းပန်းအနေနဲ့လည်း အဆင်သင့်ဖြစ်နေပြီ ဖြစ်ပါတယ်။ ဥက္ကဋ္ဌကြီးခင်ဗျား။ ပထဝီအနေအထားအရ ကြည့်မယ်ဆိုရင် ကျောက်ကြီးမြို့နယ်၊ မုန်းတေဇနှင့် ထန်းတပင်မြို့နယ်၊ တောင်ဘက်စွန်းဒေသများဟာ ဖြူးနဲ့အနီးဆုံးဒေသများ ဖြစ်ပါတယ်။ ဒါကြောင့် ယင်းဒေသမှ ပြည်သူများဟာ စစ်တောင်းမြစ် အနောက်ဘက်သို့ ကူးရင် ထန်းတပင်မြစ်ကူး တံတားမှကူးလျှင် ထန်းတပင်မြို့အထိ ၂၈ မိုင်ခန့် သွားရပြီးတော့ ကျောက်ကြီးတံတားမှကူးလျှင် ကျောက်ကြီးမြို့အထိ ၂၆ မိုင်ခန့် သွားရမည်ဖြစ်ပြီး အုတ်ဖြတ်မြစ်ကူးတံတားမှ ကူးလို့ရှိရင် ဖြူးသို့ အရောက် ၁၂ မိုင်ခန့်သာ သွားရမည်ဖြစ်ပါတယ်။ ဒါကြောင့် ယင်းဒေသမှပြည်သူများဟာ ကျန်းမာရေး၊ ပညာရေး၊ စီးပွားရေး၊ လူမှုရေးအရ ဖြူးမြို့နှင့်သာ အနီးဆုံးသွားလာ ဆက်ဆံနေရပါ၍ အုတ်ဖြတ်မြစ်ကူးတံတားသည် အရှေ့ဘက်ကမ်းနေ ပြည်သူများအတွက် အမှန်တကယ်လိုအပ်နေ ကြောင်း တွေ့ရှိနေရပါတယ်။ သို့ပါ၍ အုတ်ဖြတ်မြစ်ကူးတံတားစီမံကိန်း ဆက်လက်အကောင်အထည် ဖော်ရန် ရှိ/မရှိနှင့် ရှိခဲ့လျှင်လည်း မည်သည့်အချိန် စီမံကိန်းစမည့် အစီအစဉ်ကို သိလိုပါကြောင်း လွှတ်တော်ဥက္ကဋ္ဌကြီးမှတစ်ဆင့် မေးမြန်းရခြင်းဖြစ်ပါတယ်။ အားလုံးကျေးဇူးတင်ပါတယ်။</speech>
<speech type='speaker'>
သက်ဆိုင်ရာ ပြည်ထောင်စုဝန်ကြီးဌာနက ဖြေကြားရန်ဖြစ်ပါတယ်။
</speech>
<speech><agency id='14'>ဦးဝင်းခိုင်(ပြည်ထောင်စုဝန်ကြီး၊ ဆောက်လုပ်ရေးဝန်ကြီးဌာန)</agency>လေးစားအပ် ပါသော ပြည်သူ့လွှတ်တော်ဥက္ကဋ္ဌကြီး၊ ပြည်သူ့လွှတ်တော်ကိုယ်စားလှယ်များ၊ ပြည်ထောင်စု ဝန်ကြီးများနှင့် အထူးဖိတ်ကြားထားသော ဧည့်သည်တော်များအားလုံး မင်္ဂလာအပေါင်းနှင့် ပြည့်စုံပါစေလို့ ဆုမွန်ကောင်းတောင်းရင်း နှုတ်ခွန်းဆက်သအပ်ပါတယ်။ ကျွန်တော့်အနေဖြင့် ပဲခူးတိုင်းဒေသကြီး၊ ဖြူးမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးသန်းညွန့်၏ ပဲခူးတိုင်းဒေသကြီး၊ ဖြူးမြို့နယ်၊ အုတ်ဖြတ်ရွာရှိ အုတ်ဖြတ်မြစ်ကူးတံတားစီမံကိန်း ဆက်လက် အကောင်အထည်ဖော်ရန် ရှိ/မရှိနှင့် ရှိခဲ့လျှင် မည်သည့်အချိန်တွင် စီမံကိန်းစမည့် အစီအစဉ်ကို သိရှိလိုခြင်းနှင့်စပ်လျဉ်းပြီးတော့ မေးခွန်း အား ရှင်းလင်းဖြေကြားသွားမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ပဲခူး တိုင်းဒေသကြီး၊ ဖြူးမြို့နယ်အတွင်း ဖြူး-အုတ်ဖြတ်မုန်းလမ်းသည် တိုင်းဒေသကြီးအစိုးရမှ စီမံခန့်ခွဲ သောလမ်းဖြစ်ပြီးတော့ ၁၃ မိုင် ၃ ဖာလုံ အရှည် ကတ္တရာလမ်းအမျိုးအစားဖြစ်ပါတယ်။ ယင်းလမ်းပေါ် တွင် တံတားငယ် ၂၉ စင်းရှိပြီးတော့ တံတားများအားလုံးသည် သံကူကွန်ကရစ်တံတားများအဖြစ် တည်ဆောက်ထားရှိပြီး ဖြစ်ပါတယ်။ နွေရာသီမှာ မုန်းမြို့ ဘက်မှသွားလိုပါက ပွန်တွန်းတံတားပေါ်မှ ဖြတ်ကူးပြီးတော့ ဖြူးမြို့ သို့ သွားရောက်နိုင်ပြီး မိုးရာသီရေကြီးသည့်အခါ၌သာ ပွန်တွန်းတံတားကို ဖြုတ်သိမ်းရပါသဖြင့် ဆက်သွယ်ရေးပြတ်တောက်ပြီး သွားလာမှုခက်ခဲခြင်းဖြစ်ရပါတယ်။ ဖြူးမြို့နယ်ရဲ့ လူဦးရေမှာ ၂၅၅၆၉၇ ယောက်ရှိပြီးတော့ တစ်ဦးချင်းဝင်ငွေဟာဆိုရင်လည်း တစ်နှစ်လျှင် ၇၉၅၀၅၆ ကျပ်ဖြစ်ပြီးတော့ ဖြတ်သန်းသွားလာလျက်ရှိသော ယာဉ်စီးရေမှာ တစ်ရက်လျှင် ၇၀ စီး ဖြစ်ပါတယ်။ သို့ဖြစ်၍ ဖြူး-အုတ်ဖြတ်-မုန်းလမ်းပေါ်ရှိ စစ်တောင်းမြစ်ကူး(အုတ်ဖြတ်)တံတားအား တည်ဆောက်ရန် အတွက် အကြို ကွင်းဆင်းတိုင်းတာစစ်ဆေးမှုများ ဆောင်ရွက်ထားရှိပြီးဖြစ်ပါတယ်။ စစ်တောင်း မြစ်ကူး(အုတ်ဖြတ်)တံတားအား တည်ဆောက်ရန် ၂၀၁၆-၂၀၁၇ ဘဏ္ဍာနှစ် ပြည်ထောင်စုရန်ပုံငွေတွင် ကျပ် ၃၄၈၀ သန်း လျာထားတင်ပြတောင်းခံခဲ့သော်လည်း မရရှိခဲ့ပါ။ ယခုလက်ရှိအခြေအနေမှာ ဖြူးမြို့မှ အုတ်တွင်းမြို့၊ တောင်ငူမြို့တို့ကိုဖြတ်ပြီးတော့ မုန်းမြို့သို့ ရာသီမရွေးသွားလာနိုင်ပါကြောင်း နှင့် စစ်တောင်းမြစ်ကူး(အုတ်ဖြတ်)တံတားတည်ဆောက်ရန် ၂၀၁၇-၂၀၁၈ ဘဏ္ဍာနှစ် ပြည်ထောင်စု ရန်ပုံငွေတွင် လျာထားတောင်းခံသွားမည်ဖြစ်ပြီး ရန်ပုံငွေရရှိပါက အကောင်အထည်ဖော်ဆောင်ရွက် သွားမှာဖြစ်ပါကြောင်း ရှင်းလင်းဖြေကြားအပ်ပါတယ်။ အားလုံးကို ကျေးဇူးတင်ရှိပါတယ်ခင်ဗျား။ (ဩဘာသံများ)</speech>
</Q-A>
<Q-A>
<title>
တနင်္သာရီတိုင်းဒေသကြီးအတွင်းရှိ ထားဝယ်မြစ်သည် မြစ်အထက်ပိုင်း သစ်တောပြုန်းတီးခြင်းနှင့် သတ္တု တူးဖော်ခြင်းတို့ကြောင့် မြေဆီလွှာတိုက်စားကာ မြစ်အတွင်းသို့ နှစ်စဉ် နုန်းအနည်ကျရောက်မှု ပမာဏ များလာပြီး သောင်များပိုမိုဖြစ်ထွန်းလာကာ ရေလမ်းကြောင်းပြောင်းလာ၍ ကမ်းရိုးတန်းသွား သင်္ဘောများ(Near Coastal Voyage ship)စက်လှေများ အချိန်မရွေး အန္တရာယ်ကင်းစွာ သွားလာနိုင်ခြင်းမရှိတော့သည့်အပြင် မြစ်ရေကြီးခြင်းများကြောင့် အနီးအနားရှိလယ်များလည်း ပျက်စီး ဆုံးရှုံးခဲ့လျက်ရှိရာ ထားဝယ်မြစ်ဝမှ ထားဝယ်ဆိပ်ကမ်းအထိ သဲနုန်းသောင်များ တူးခြင်းကဲ့သို့သော ရေလမ်းကြောင်း အဆင့်မြှင့်တင်ခြင်းလုပ်ငန်းကို ဆောင်ရွက်ပေးရန်အစီအစဉ်ရှိ/မရှိနှင့်စပ်လျဉ်းသည့် မေးခွန်း
</title>
<speech type='speaker'>
ထားဝယ်မဲဆန္ဒနယ်မှ ဦးအောင်စိန် မေးမြန်းဖို့ဖြစ်ပါတယ်။
</speech>
<speech><mp id='425'>ဦးအောင်စိန်(ထားဝယ်မဲဆန္ဒနယ်)</mp> လေးစားအပ်တဲ့ ပြည်သူ့လွှတ်တော် ဥက္ကဌကြီးနှင့် ပြည်ထောင်စုဝန်ကြီးများ၊ လွှတ်တော်ကိုယ်စားလှယ်များ၊ ကြွရောက်လာကြတဲ့ ဧည့်သည်တော်များ မင်္ဂလာအပေါင်းနှင့်ပြည့်စုံပါစေလို့ ဦးစွာ နှုတ်ခွန်းဆက်သအပ်ပါတယ်။ ကျွန်တော်ကတော့ တနင်္သာရီ တိုင်းဒေသကြီး၊ ထားဝယ်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးအောင်စိန် ဖြစ်ပါတယ်။ ကျွန်တော်တို့ တနင်္သာရီတိုင်းဒေသကြီးအတွင်းမှာရှိတဲ့ ထားဝယ်၊ သရက်ချောင်း၊ လောင်းလုံး၊ ရေဖြူ အဲဒီလေးမြို့နယ်ကိုဖြတ်ပြီး မြောက်ဘက်ကနေ တောင်ဘက်ပင်လယ်ဝအထိ စီးဆင်းနေတဲ့ ထားဝယ် မြစ်ဆိုတာရှိပါတယ်။ အဲဒီမြစ်ဟာ ရှေးနှစ်ပေါင်းများစွာကတည်းက ကျွန်တော်တို့ ပင်လယ်ကူး ကမ်းနီး၊ ကမ်းဝေး သင်္ဘော၊ လှေသင်္ဘောများ အချိန်မရွေးသွားလာနိုင်တဲ့ မြစ်လည်းဖြစ်ပါတယ်။ အခုအချိန်မှာ မြစ်၏ အထက်ဘက်မှာ သစ်တောများ ပြုန်းတီးမှုကြောင့် မိုးရေတိုက်စားတဲ့အခါကျတော့ မြေဆီလွှာများ ပြုန်းတီးပြီးတော့ မြစ်ထဲကို နုန်းတွေပို့ချခဲ့ပါတယ်။ ဒါ့အပြင် သတ္တုတူးဖော်ရေးလုပ်ငန်းများမှ စွန့်ပြစ်မြေဇာများ မိုးရေနှင့်အတူ မြစ်ထဲကိုစီးဝင်လာတဲ့အခါကျတော့ မြစ်ထဲမှာ သဲသောင်တွေ ထွန်းလာခဲ့ပါတယ်။ အဲဒီသဲသောင်တွေပေါ်မှာ ယနေ့ဆိုရင် လယ်တွေတောင်မှ ဖြစ်ထွန်းပေါ်ပေါက်နေ ပြီး ဖြစ်ပါတယ်။ တစ်ချိန်က ကျွန်တော်တို့ သင်္ဘောများ၊ စက်လှေများအချိန်မရွေး ထားဝယ်ဆိပ်ကမ်းကို ပင်လယ်ဝကနေပြီးတော့ ဖြတ်သန်းမောင်းနှင်ပေမယ့်လည်း အခုအချိန်မှာ သောင်တွေကို ကွေ့ပတ်ပြီး တော့ သွားနေတဲ့အခါကျတော့ အန္တရာယ်များပါတယ်။ အချိန်လည်းကုန်ပါတယ်။ ဒါ့အပြင် မြစ်ရဲ့ အထက်ပိုင်းမှာ ကျွန်တော်တို့ ထားဝယ်မြို့ရဲ့အရှေ့ဘက်မှာ သတ္တုတွင်းတွေတူးဖော်နေတဲ့အတွက် ကြောင့် ချောင်းတွေ၊ မြောင်းတွေတိမ်ကောလာတဲ့အခါမှာ ရေလျှံပါတယ်။ ရေလျှံတဲ့အခါကျတော့ အဲဒီ ချောင်းမြောင်းရဲ့ နံဘေးမှာ လယ်တွေလည်းဆုံးရှုံးပါတယ်။ ကျွန်တော်တို့နိုင်ငံမှာ လူဦးရေနေ့တိုင်း တိုးနေပေမယ့် လယ်ဧရိယာနေ့တိုင်းလျော့နေပါတယ်။ ဒါကြောင့် ကျွန်တော်တို့ တစ်ချိန်မှာ စားနပ် ရိက္ခာအတွက် အင်မတန်လည်း စိုးရိမ်စရာရှိပါတယ်။ ဒါကြောင့်မို့လို့ ဒီအချက်နှစ်ချက်အပေါ်မှာ မူတည်ပြီးတော့ ရေကြောင်းသွားလာရေးအတွက် ဒီမြစ်ချောင်းကို သဲနုန်းသောင်များတူးခြင်းကဲ့သို့ သော ရေလမ်းကြောင်းအဆင့်မြင့်လုပ်ငန်း Pilot Project ကို ဆောင်ရွက်ပေးနိုင်ခြင်းရှိ/မရှိ၊ ဆောင်ရွက်ပေးနိုင်ခြင်းကို ကျွန်တော်တို့နိုင်ငံတော်မှ ပြုလုပ်ဆောင်ရွက်ပေးနိုင်မရှိလျှင် နိုင်ငံခြား ကုမ္ပဏီများနှင့် ဆက်စပ်ပြုလုပ်ပေးနိုင်ခြင်းရှိ/မရှိကို မေးမြန်းအပ်ပါတယ်။ ကျေးဇူးတင်ပါတယ်။</speech>
<speech type='speaker'>
သက်ဆိုင်ရာ ပြည်ထောင်စုဝန်ကြီးဌာနက ဖြေကြားရန်ဖြစ်ပါတယ်။
</speech>
<speech><agency id='31'>ဦးသန့်စင်မောင်(ပြည်ထောင်စုဝန်ကြီး၊ ပို့ဆောင်ရေးနှင့်ဆက်သွယ်ရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများ ကြွရောက်လာကြသော ဧည့်သည်တော်များခင်ဗျား။ ကိုယ်စိတ်နှစ်ဖြာ ကျန်းမာရွှင်လန်းကြပါစေကြောင်း ဦးစွာပထမဆုတောင်းမေတ္တာပို့သအပ်ပါတယ်။ တနင်္သာရီ တိုင်းဒေသကြီး၊ ထားဝယ်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအောင်စိန်ရဲ့ ကြယ်ပွင့်ပြ မေးခွန်းအပေါ် ကျွန်တော်ဖြေကြားမှာဖြစ်ပါတယ်။ ပိုပြီးတော့ သိသာမြင်သာစေရန်အလို့ငှာ Power Point အသုံးပြုခွင့်ပေးဖို့ မေတ္တာရပ်ခံပါတယ်။ ကျွန်တော်တို့ ပို့ဆောင်ရေးနှင့် ဆက်သွယ်ရေးဝန်ကြီး ဌာန မြန်မာ့ဆိပ်ကမ်းအာဏာပိုင်အနေနဲ့ ထားဝယ်မြစ်ကြောင်း ရေလမ်းကြောင်းတိုးတက်ရေးကို သောင်တူးလုပ်ငန်းတွေကို လုပ်ခဲ့ပါတယ်။ ၂၀၁၂ ခုနှစ်ကနေစပြီးတော့ ဆောင်ရွက်ခဲ့ပါတယ်။ ဒီသောင်တူးလုပ်ငန်းလုပ်တဲ့အခါမှာ ကုန်ကျစရိတ်က အလွန်ကြီးမားတဲ့အတွက်ကြောင့်မို့လို့ နိုင်ငံတော်ဘဏ္ဍာငွေကနေ ကျခံမယ့်အစား ပြည်တွင်း/ပြည်ပကုမ္ပဏီတွေနဲ့ ပူးပေါင်းပြီးတော့ နိုင်ငံတော်ဘဏ္ဍာသက်သာစေမယ့် လုပ်ငန်းတွေကို လုပ်ခဲ့တာဖြစ်ပါတယ်။ အရင် ၂၀၁၂ ခုနှစ် စက်တင်ဘာလကဆိုရင် မြန်မာ့ဆိပ်ကမ်းအာဏာပိုင်နဲ့ ကျော်ကျော်ဖြိုးကုမ္ပဏီလီမိတက်၊ Infinite Prosperity Pte. Ltd တို့နဲ့ သောင်တူးလုပ်ငန်းတွေကို တူးတယ်။ အဲဒီမှာ ထားဝယ်ဆိပ်ကမ်း ဒီရေလမ်းကြောင်းကို အသင့်အတင့်တိုးတက်ကောင်းမွန်မှုတွေ ရရှိခဲ့ပါတယ်။ အခုတော့ Infinite Prosperity Pte. Ltd ကတော့ ၃၁-၃-၂၀၀၆ ကနေပြီးတော့ သောင်တူးစာချုပ်ကို ရပ်စဲခဲ့ပါတယ်။ တစ်ခါ ကျော်ကျော်ဖြိုးကုမ္ပဏီလီမိတက်၊ Star High Asia Pacific Pte., Ltd တို့နှင့် ၁၄-၅-၂၀၁၄ ရက်နေ့မှာ သဘောတူစာချုပ်ချုပ်ဆိုပြီးတော့လည်း ဆောင်ရွက်ခဲ့ပါတယ်။ အခုဟာကတော့ အဲဒီမှာဆောင်ရွက်တော့ ဘာရလဲဆိုတော့ သူတို့ သဲသောင်တွေကို ကျွန်တော်တို့ ရေမြေဖြိုးဌာနကနေ ပြီးတော့ သတ်မှတ်တဲ့ဧရိယာတွေကိုပဲ တူးစေတာဖြစ်ပါတယ်။ တူးပြီးတော့ ရရှိလာတဲ့သဲကို ပို့ကုန်အဖြစ်နဲ့ စင်္ကာပူကိုရောင်းချပါတယ်။ အဲဒီတော့ ဒီဘက်က ကျွန်တော်တို့ဘက်မှာ မြစ်ကြောင်း ထိန်းသိမ်းမှုလုပ်ငန်းအတွက်လည်းပဲ ကောင်းသွားတယ်။ တစ်ဖက်ကလည်းပဲ အခွန်တော် ဒီ Privote ကုမ္ပဏီအနေနဲ့ ဝင်ငွေရရှိတယ်။ အဲဒီလို ကျွန်တော်တို့က ကုန်ကျစရိတ်နောက်ထပ် ဒီရေမြေဖြိုး အနေနဲ့ မကုန်တော့ဘဲနဲ့ သောင်တူးပြီးသားဖြစ်ပါတယ်။ အဲဒီမှာ ကျွန်တော်တို့ ထားဝယ်မြစ်ကြောင်း ဟာ ဒီပင်လယ်ဝကနေပြီးတော့ ဆင်ဖြူပြင်ဆိပ်ကမ်းအထိ မိုင် ၂၀ ခန့်ကွာဝေးပြီးတော့ ဆင်ဖြူပြင် ကနေပြီးတော့ ထားဝယ်မြို့အထိကတော့ ၁၈ မိုင်ဝေးပါတယ်။ အဲဒီတော့ ဆင်ဖြူပြင်ဆိပ်ကမ်းအထိ အရင်တုန်းကခရီးသည်တင်တွေ အမြန်ယာဉ်တွေ နေ့စဉ် ဝင်ရောက်တယ်။ ကုန်တင်ရေယာဉ်ကြီးတွေက မြစ်ကြောင်းတစ်လျှောက်မှာ သောင်ကုန်တွေရှိနေတဲ့ အတွက်ကြောင့် ခုနက ဦးအောင်စိန်တင်ပြသွားတဲ့အတိုင်းပဲ ရေထရက်၊ ရေကြီးတဲ့ရက်တွေကျမှ သာလျှင် ထားဝယ်မြို့ထဲကို ဝင်ရောက်နိုင်ပါတယ်။ ဒါကြောင့် လွှတ်တော်ကိုယ်စားလှယ်တော်ကြီး တင်ပြတဲ့ ထားဝယ်မြစ်ကြောင်းသောင်တူးဖော်ခြင်းလုပ်ငန်းဟာ မဖြစ်မနေဆောင်ရွက်ရမယ့်လုပ်ငန်း ဖြစ်ပါတယ်။ အဲဒီမှာ တကယ်တမ်းကုန်ကျစရိတ်က ၁ ကုဗမီတာကို ၃ ဒေါ်လာလောက် ကုန်ပါတယ်။ အဲဒါကို အခုကျွန်တော်တို့မှာ မရှိဘူးလားပေါ့။ ကိုယ့်ဘာသာရှိရင် ကျွန်တော်တို့မှာရှိတဲ့ သောင်တူး သင်္ဘောလေးစီးရှိပါတယ်။ အဲဒီလေးစင်းလုံးက ရန်ကုန်မြစ် ရန်ကုန်ဆိပ်ကမ်းနဲ့ပဲ တောက်လျှောက် နေ့စဉ်လုပ်နေရပါတယ်။ အဲဒီတော့ အဲဒီလိုနေ့စဉ်လုပ်နေရတော့ ဒီဘက်က ထားဝယ် အောက်ပို့ကို ကျွန်တော်တို့က မလုပ်နိုင်ဘူးဖြစ်နေပါတယ်။ တကယ်ကုန်မှာကလည်း ၁ ကုဗမီတာကို ၃ ဒေါ်လာလောက်ကုန်မယ်ဆိုတော့ နိုင်ငံခြားငွေအများကြီး ကုန်မှာဖြစ်ပါတယ်။ ဒါ့ကြောင့် ကျွန်တော် တို့က တကယ်လုပ်တဲ့အခါမှာလည်း EIA,SIA တွေညှိပြီးတော့ တကယ့်လမ်းကြောင်းကောင်းအောင် ကျွန်တော်တို့လုပ်မယ်။ အဲဒါထွက်လာတဲ့ Recycle Sand တွေကို ခုန သတ္တုတွင်းဝန်ကြီးဌာနနှင့် စစ်မယ်။ ဘာလို့ဆိုတော့ တစ်ခါတစ်ရံမှာ တချို့က သတင်းအမှားတွေရှိပါတယ်။ ဒီထဲမှာ ခုနပြောတဲ့ စီးပွားဖြစ်ထုတ်လုပ်နိုင်တဲ့ သတ္တုတွေပါ/မပါ ကျွန်တော်တို့ ပုသိမ်တုန်းကလည်းစစ်ပါတယ်။ ပုသိမ်မြစ် မှာလည်းဒီအတိုင်းပါပဲ။ အဲဒီတော့ ပုသိမ်မြစ်မှာလည်း ဒီအတိုင်းပါပဲ။ အဲဒီတော့ ပုသိမ်မြစ်မှာ တူးတဲ့ အခါမှာ သတ္တုတွင်းဝန်ကြီးဌာနက ရောင်းလို့ရလို့ပဲပါသလား၊ ရောင်းလို့ရတဲ့သတ္တုတွင်းတွေများ ပါသွားသလားဆိုတာ စစ်ပြီးတော့မှ ပါခဲ့ရင်လည်း သတ္တုခွန်ကောက်တယ်။ အခုနက ကုန်ကျစရိတ် ကလည်း မကုန်တဲ့အပြင် ဝင်ငွေရရှိနိုင်တာဖြစ်ပါတယ်။ ဒါက နည်းနည်းမြင်သာထင်သာအောင်ပါ။ အဲဒီ အနီလမ်းကြောင်းတွေက တူးရမယ့်ရေလမ်းကြောင်းဖြစ်ပါတယ်။ ထားဝယ်က ဟိုးအပေါ်မှာ တကယ်မြစ်ကျဉ်းပြီးတော့ ကျန်ရစ်ပါတယ်။ ရှေးတုန်းကလို သင်္ဘောကြီးတွေ မဝယ်နိုင်ပါဘူး။ ဒါကြောင့် အဲဒီဟာဆက်လုပ်ဖို့လိုအပ်ပါတယ်။ ဒါပေမဲ့ စီးပွားရေးနှင့် ကူးသန်းရောင်းဝယ်ရေးဝန်ကြီး ဌာနအနေနဲ့ အရင်ခေတ်မှာဘာဖြစ်သွားလဲဆိုတော့ အရင်ပင်လယ်သဲတွေကို စည်းမဲ့ကမ်းမဲ့ထုတ်ပြီး တော့ ရောင်းတာတွေရှိတယ်။ အဲဒါကြောင့် ဒီဟာကိုကျတော့ စည်းမဲ့ကမ်းမဲ့ မလုပ်စေရဘူး။ လိုအပ်တဲ့ နေရာ၊ သောင်ခုတ်ရမယ့်နေရာကိုပဲ သတ်မှတ်ပေးပြီးတော့ စစ်ဆေးခြင်း၊ သတ္တုတွင်းဝန်ကြီးဌာနနှင့် ညှိနှိုင်းပြီးတော့ တကယ့်စီးပွားဖြစ်သတ္တုများ ပါသွားတာရှိ/မရှိ စစ်ဆေးပြီးမှ လုပ်မှာဖြစ်ပါတယ်။ အဲဒါကြောင့်မို့လို့ ဒီကိစ္စကို အခုနကပြောတဲ့ တင်ဒါခေါ်မယ်။ လုပ်မယ့်သူရှိခဲ့ရင် သဲရောင်းမယ့်သူ ရှိရင် ဒီနေရာမှာ ကျွန်တော် စင်ကာပူရောက်တဲ့အခါမှာ Jurong ဆိုတဲ့ ဆိပ်ကမ်းနေရာမှာ သဲတွေဖို့နေရာတာ မြန်မာအင်ဂျင်နီယာလေးတွေနဲ့တွေ့ခဲ့တယ်။ သူတို့ဟာ အခုဆိုရင် ဘယ်ကဝယ် လည်းဆိုရင် ဗီယက်နမ်နိုင်ငံနဲ့ အခြားနေရာတွေက ဝယ်ပါတယ်တဲ့။ ဒါပေမဲ့ ကျွန်တော်တို့ဟာ နစ်နာနေတယ်လို့ သူက ပြောပါတယ်။ ဒါကတော့ ကျွန်တော်တို့ဟာ ဒါကို တကယ်လုပ်ရမှာဖြစ်ပါမယ်။ သက်ဆိုင်ရာဝန်ကြီးဌာနတွေနဲ့ ညှိနှိုင်းပြီးတော့ ဒီမိုးကုန်မှာ ဆောင်ရွက်သွားနိုင်အောင်လုပ်မယ့် အကြောင်းကို တင်ပြလိုပါတယ်။ ကျေးဇူးတင်ပါတယ်ခင်ဗျား။ (ဩဘာသံများ)</speech>
</Q-A>
<Q-A>
<title>
မြစ်ကြောင်းပြောင်းတိုက်စားမှုကြောင့် မြစ်ကမ်းများပြိုကျ၍ ဆုံးရှုံးပျက်စီးမှုများနှင့် ရေကြောင်း ပိတ်ဆို့မှုများအား ကြိုတင်ကာကွယ်ရန် မည်ကဲ့သို့ဆောင်ရွက်ထားသည်ကို သိလိုခြင်းနှင့်စပ်လျဉ်း သည့်မေးခွန်း
</title>
<speech type='speaker'>
ရေစကြို မဲဆန္ဒနယ်မှ ဒေါက်တာဦးတင်ဌေးအောင် မေးမြန်းဖို့ ဖြစ်ပါတယ်။
</speech>
<speech><mp id='278'>ဒေါက်တာဦးတင်ဌေးအောင်(ရေစကြို မဲဆန္ဒနယ်)</mp> ရိုသေလေးစားရပါသော ပြည်သူ့လွှတ်တော်ဥက္ကဋ္ဌကြီးနှင့် ကိုယ်စားလှယ်များ၊ ပြည်ထောင်စုဝန်ကြီးများနှင့် ဧည့်သည်တော် အားလုံး မင်္ဂလာပါခင်ဗျား။ ကျွန်တော့်အနေနဲ့ မြစ်ကြောင်းပြောင်းတိုက်စားမှုများ ပျက်စီးမှုများကြောင့် ပတ်သက်တဲ့မေးခွန်းကို မေးမြန်းသွားမှာဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော်တို့နိုင်ငံမှာ မြစ်ကြီး များဟာ အင်မတန်မှ အရေးပါလှပါတယ်။ အဲဒီမြစ်ကြီးများကို လေ့လာဆန်းစစ်တဲ့အခါမှာ မြစ်တက် နုချိန်မှာ ရေစီးသန်ခြင်း၊ ပတ်ဝန်းကျင်အောက်ခြေတိုက်စားမှုများလျက် နုန်း၊ သဲမြေများ သယ်ယူပို့ချမှု အားကောင်းတဲ့အတွက် မြစ်ကြောင်းများ မျက်နှာပြင်ကျယ်လာလျက် ရေနက်များတိမ်လာခြင်း၊ ရေများ ချိန်မှာ ရေလွှမ်းလွင်ပြင်ပေါ်မှာ ဖြတ်သန်းစီးဆင်းရာတွင် အထိန်းအတားမရှိ၍ အရှိန်အဟုန်များပြီး လျပ်တပြတ် ရေကြီးမှုအန္တရာယ်နှင့် မြစ်ကမ်းပါးတိုက်စားပြိုပျက်မှုများ၊ အန္တရာယ်များနှင့် တွေ့ကြုံ နေ ရခြင်း ဥပမာ- မြစ်ဝှမ်းဒေသအနှံ့အပြား ကမ်းပြို ကျမှုများ၊ မြစ်များအိုမင်းလာချိန်မှာ ရေစီးနှုန်းကျ လာပြီးတော့ ရေစီးကြောင်းများ ပြောင်းလဲလာခြင်း၊ ပို့ချမှုလွန်ကဲခြင်း၊ မိုးရာသီမှာရေဆင်းချိုင့်ဝှမ်း များမှာ မြေတူးဖော်ခြင်းနှင့် သစ်တောပြုန်းတီး၍ အပေါ်ယံမြေလွှာများကို ရေတိုက်စားမှု၊ လေတိုက်စားမှုများပြားလာပြီးတော့ မိုးရေနှင့် သဲနုန်းများ မြစ်တွင်းကိုအဟန့်အတားမဲ့ စီးဝင်ပါတယ်။ အဲဒီလို စီးဝင်တဲ့အတွက် တောင်ကျချောင်း၊ သဲချောင်းများမှာ အရှိန်အဟုန်ဖြင့် မြစ်အတွင်းစီးဝင်လာ တဲ့ ရေများနှင့်အတူ သဲနုန်းမြောက်မြားစွာပါလာပြီးတော့ သဲသောင်များပေါ်ထွန်းလာပါတယ်။ မြစ်များ အတွင်းမှာ သဲနုန်းများတိုက်စားမှုများပြားခြင်းကြောင့် ရေလမ်းကြောင်းများအတွင်းမှာ သဲသောင်များ ဖြစ်ထွန်းကျန်ရစ်ခြင်း၊ သောင်များနေရာရွှေ့ပြောင်းခြင်း၊ ကြီးထွားလာခြင်း၊ ရေကြောင်းသွားလာရေး ခက်ခဲခြင်း ဥပမာ- ချင်းတွင်းမြစ်-ဧရာဝတီမြစ်ဆုံနှင့် ပခုက္ကူ ရေလမ်းအကြား ယခုတံတားဝန်းကျင်နှင့် မာလာ၊ လက်ထုတ်၊ ရွှေတန်းတစ်၊ မယ်တော်လှနှင့် ကျွဲတဲရေလမ်းကြောင်းများ ခွဲထွက်ဆင်းမှုကြောင့် ရေဆူးများတဲ့ ကုန်တင်ရေယာဉ်ကြီးများအခက်အခဲကြုံရခြင်း၊ မြစ်များကိုအမီပြု သုံးစွဲနေကြသူများမှ အကြောင်းအမျိုးမျိုး၊ လိုအပ်ချက်အမျိုးမျိုး၊ နည်းလမ်းအမျိုးမျိုးတို့နဲ့ မြစ်ကိုသုံးစွဲနေကြပေမယ့် မြစ်များမတိမ်ကောစေအောင် စနစ်တကျမသုံးစွဲကြခြင်း၊ မသုံးစွဲတတ်ခြင်း၊ ထိန်းသိမ်းစောင့်ရှောက် ကြရန် မကြိုးစားကြခြင်း၊ နည်းပညာနှင့်ထိန်းသိမ်းစောင့်ရှောက်ခြင်း၊ ယဉ်ကျေးမှုအစဉ်အလာအား နည်းလွန်းခြင်း၊ မြစ်ကြောင်းရေလမ်း ပြုပြင်ထိန်းသိမ်းမှုလုပ်ငန်းကို စနစ်တကျလုံလောက်စွာ မဆောင် ရွက်နိုင်ခြင်းနှင့် မြစ်ကြောင်းထိန်းသိမ်းရေးအခွင့်အာဏာ(River Authority)၊ မြစ်ကြောင်းထိန်းသိမ်း ရေးဥပဒေ( River Law)ပြဋ္ဌာန်းချက်များအားနည်းတဲ့အတွက် ကာကွယ်စောင့်ရှောက်မှုလုပ်ငန်းများ မဆောင်ရွက်နိုင်ခြင်းစသည့်အခြေအနေအရပ်ရပ်တို့ကြောင့် ထိန်းသိမ်းပြုပြင်မှုမပြု နိုင်တဲ့အတွက် တရွေ့ရွေ့ ယိုယွင်းပျက်စီးနေသည်ကို တွေ့မြင်နေရပါတယ်။ ဥက္ကဌကြီးခင်ဗျား။ ဒီယိုယွင်းပျက်စီးမှုများရဲ့ နောက်မှာ ကျွန်းများဖြစ်ထွန်းလာခြင်း၊ သောင်များ ဖြစ်ထွန်းလာမှုတို့ကြောင့် စိုက်ပျိုးမြေ၊ လူနေမြေများအစားပြန်ရလာနိုင်မယ်လို့ မျှော်လင့်ချက်နှင့် ဖြေရှင်းရန်စောင့်စားနေခြင်းဟာ လက်တွေ့မကျပါဘူး။ ဘယ်တော့မှပေါ်မယ်၊ ဘယ်နေရာမှာပေါ် မယ်မှာလဲ၊ ဘယ်လောက်ကျယ်ဝန်းမှာလဲ၊ ဘယ်လိုမြေအမျိုးအစားလဲဆိုတာ အတိကျတွက်ချက်၍ မရ နိုင်ပါဘူး။ ဒီလို ပြည်သူများရင်ဆိုင်တွေ့ကြုံနေရတဲ့ ဒုက္ခတို့မှကယ်တင်ကုစားရန်အလို့ငှာ ကျွန်တော် မေးမြန်းလိုတဲ့မေးခွန်းမှာ မြစ်ကြောင်းပြောင်းတိုက်စားမှုကြောင့် မြစ်ကမ်းများ ကျ၍ ဆုံးရှုံးပျက်စီးမှု များနှင့် ရေကြောင်းပိတ်ဆို့မှုအား ကြိုတင်ကာကွယ်ရန် မည်ကဲ့သို့ဆောင်ရွက်ထားရှိပါသနည်းနှင့် စပ်လျဉ်းသည့်မေးခွန်းဖြစ်ပါတယ်ခင်ဗျာ။</speech>
<speech type='speaker'>
သက်ဆိုင်ရာ ပြည်ထောင်စုဝန်ကြီးဌာနက ဖြေကြားရန်ဖြစ်ပါတယ်။
</speech>
<speech><agency id='31'>ဦးသန့်စင်မောင်(ပြည်ထောင်စုဝန်ကြီး၊ ပို့ဆောင်ရေးနှင့် ဆက်သွယ်ရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် ပြည်သူ့လွှတ်တော် ကိုယ်စားလှယ်များ၊ ပြည်ထောင်စု ဝန်ကြီးများ၊ ဧည့်သည်တော်များခင်ဗျား။ ကျွန်တော့်အနေနဲ့ မကွေးတိုင်း ဒေသကြီး၊ ရေစကြို မဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါက်တာတင်ဌေးအောင်ရဲ့ မြစ်ကြောင်း ပြောင်း တိုက်စားမှုကြောင့် မြစ်ကမ်းများပြို ကျ၍ ဆုံးရှုံးပျက်စီးမှုများနှင့် ရေကြောင်းပိတ်ဆို့မှုများအား ကြိုတင်ကာကွယ်ရန် မည်ကဲ့သို့ဆောင်ရွက်ထားရှိသည်ကို သိလိုခြင်းနှင့် ပတ်သက်ပြီးတော့ ကျွန်တော်ပြည့်ပြည့်စုံစုံ ဖြေကြားသွားမှာ ဖြစ်ပါတယ်။ ဧရာဝတီရော၊ ချင်းတွင်းရော နှစ်ခုစလုံး ကမ်းပါးပြိုကျမှုတွေ မြောက်မြားစွာဖြစ်နေတယ်။ ရေလမ်းထိန်းသိမ်းမှုတွေ နှစ်ပေါင်းမြောက်မြားစွာ အားနည်းခဲ့တယ်။ အဲဒီ အချက်မှာ ကျွန်တော်တို့ ဘာလုပ်နိုင်သလဲ၊ ဘာတွေလုပ်ခဲ့သလဲဆိုတာကို ပြည့်ပြည့်စုံစုံဖြေကြားနိုင်ဖို့ ရာအတွက် Power Point သုံးစွဲခွင့်ပြုပါခင်ဗျား။ အဲဒီတော့ ဧရာဝတီနှင့်ချင်းတွင်းမှာ သိတဲ့အတိုင်းပဲ။ ဗန်းမော်ကနေ ရန်ကုန်အထိ ရေလမ်းခရီး၊ ၁၃၉၄ ကီလိုမီတာ ရှိပါတယ်။ ချင်းတွင်းကတော့ ခန္တီးကနေပြီးတော့ ချင်းတွင်းမြစ်ဝအထိ ချင်းတွင်းနှင့် ဧရာဝတီဆုံတဲ့အဝအထိ အလျား ၈၀၇ ကီလိုမီတာရှိပါတယ်။ အဲဒီမှာ တကယ်တမ်း ချင်းတွင်းနှင့် ဧရာဝတီမှာ ရေလမ်းသယ်ယူပို့ဆောင်မှုဟာ ကုန်စည်ပမာဏရဲ့ ၂၂ ရာခိုင်နှုန်းကို သယ်ဆောင်နေတာ ဖြစ်ပါတယ်။ ဒီနေရာမှာ ပြည့်စုံအောင်ပြောရရင် ကုန်တင်/ကုန်ချလုပ်ငန်းတွေအတွက် အရေးပါတဲ့ ဆိပ်ကမ်းပေါင်း ၁၄ ခုရှိတယ်။ ချင်းတွင်းမြစ်မှာလည်း ဆိပ်ကမ်း နှစ်ခုရှိတယ်။ မြစ်ကြောင်း တစ်လျှောက်မှာတော့ ဆပ်ကမ်းကြီး/ငယ် ၄၀၀ ရှိပါတယ်။ ဧရာဝတီမြစ်နှင့်ချင်းတွင်းမြစ်တို့ဟာ ရေလွှာပေါင်များဖြစ်ခြင်း၊ ရေနည်းချိန်မှာ ရေအနက်မလုံလောက်ခြင်း၊ ရေနည်းရာသီတွင် ရေနက် ကြောင်းများတည်ငြိမ်မှုမရှိဘဲ မကြာခဏပြောင်းလဲတက်ခြင်းကြောင့် ကိုယ်စားလှယ်ကြီးမေးမြန်းတဲ့ အတိုင်းပဲ ဧရာဝတီမြစ်တစ်လျှောက်မှာ ရေကြောင်း ၃၄ နေရာနှင့် ချင်းတွင်းမြစ်ကြောင်းတစ်လျှောက် မှာ ၂၀ နေရာ လက်ရှိဒါဟာ နောက်ဆုံးဖြစ်နေတဲ့ ရေကြောင်းကြပ်တည်းမှုတွေကို ဖြစ်ပေါ်နေတဲ့ ရေကြောင်းကိုတွေ့ရပါတယ်။ ရေကြီး၊ ရေလျှံမှုနှင့် ရေလမ်းကြောင်းပြောင်းလဲမှုများကြောင့် မြစ်ကမ်း ပါးအိကျမှုများ ဖြစ်ပေါ်လျက်ရှိပြီး မြို့၊ ရွာများမှာ ကမ်းပြို ကာကွယ်ရေးဟာ စိန်ခေါ်မှုတစ်ရပ် ဖြစ်နေပါတယ်။ ရေကြောင်းသွားလာရေးအတွက် အကန့်အသတ်ဖြစ်နေတဲ့ ဧရာဝတီမြစ်နှင့် ချင်းတွင်း မြစ်တို့ကို သွားဖို့ရာအတွက် ကျွန်တော်တို့ ပင်မစီမံကိန်း ရေးဆွဲလျက်ရှိပါတယ်။ အဲဒီနေရာမှာ ကျွန်တော်တို့ရဲ့ ရေအရင်းအမြစ်နှင့် မြစ်ချောင်းများ ဖွံ့ဖြိုးတိုးတက်ရေးဌာနရဲ့ အဓိကလုပ်ငန်းတွေ ကတော့ ရေလမ်းထိန်းသိမ်းတဲ့လုပ်ငန်း၊ ရေကြောင်းလမ်းညွှန်တဲ့လုပ်ငန်းတွေနဲ့ သောင်တူးလုပ်ငန်း တွေ ဖြစ်ပါတယ်။ အဲဒီမှာ အကန့်အသတ်ဖြစ်နေတဲ့နေရာတွေကို ကျွန်တော်တို့ လေ့လာထားတဲ့အခါမှာ နှစ်စဉ် ကမ်းပြို မှုအခြေအနေကတော့ ဧရာဝတီမြစ်ဝှမ်းတစ်လျှောက်မှာ ကချင်ပြည်နယ်မှာ လေးနေရာ၊ မန္တလေးတိုင်းဒေသကြီးမှာ ၂၀ နေရာ၊ မကွေးတိုင်းဒေသကြီးမှာ ၁၆ နေရာ၊ ပဲခူးတိုင်းဒေသကြီးမှာ ၁၇ နေရာနဲ့ ဧရာဝတီတိုင်းဒေသကြီးမှာ ရှစ်နေရာ၊ ရန်ကုန်တိုင်းဒေသကြီးမှာ တစ်နေရာ စုစုပေါင်း ၆၇ နေရာနှင့် ချင်းတွင်းမြစ်မှာ ၁၅ နေရာရှိပါတယ်။ ဧရာဝတီမြစ်နှင့် ချင်းတွင်းမြစ်ကြောင်း တစ်လျှောက်မှာရှိတဲ့ မြို့ ဆိပ်ကမ်းများမှာလည်း ရေကြောင်းကန့်သတ်မှုများကြောင့် ရေယာဉ်များဆိုက် ကပ်ရန် အခက်အခဲ ရှိနေပါတယ်။ နှစ်အလိုက်ရရှိတဲ့ရန်ပုံငွေတွေအရ ဆောင်ရွက်တဲ့အတွက်ကြောင့် ကမ်းပြို ကာကွယ်ရေး လုပ်ငန်းနှင့် ရေလမ်းဖွံ့ဖြိုးရေးလုပ်ငန်းတွေဟာ လိုသလောက်မလုပ်နိုင်ဘဲနဲ့ ဘဏ္ဍာငွေအကန့်အသတ်အရသာ ဆောင်ရွက်ခဲ့တယ်ဆိုတာကို တွေ့ရပါတယ်။ အဲဒီတော့ ကျွန်တော် တို့က နွေအခါမှာ ရေနည်းတဲ့အချိန် နိုဝင်ဘာလကနေမေလအတွင်းမှာ ရေဆူးကန့်သတ်ချက်တွေ ဖြစ်ပေါ်နေလျက်ရှိပါတယ်။ အဲဒါက ကျွန်တော်တို့ ရေဆူးကန့်သတ်ချက်တွေဖြစ်တဲ့နေရာတွေကို ပြောတာပါ။ မြစ်ကြီးနားနဲ့ ဆင်ဘိုတို့ ဗန်းမော်၊ ကသာတို့ဟာ သုံးပေပတ်ဝန်းကျင်လောက်ပဲရှိတဲ့ အတွက်ကြောင့် သုံးပေအောက်တောင်ရောက်တဲ့အတွက်ကြောင့် ကျွန်တော်တို့က နိုဝင်ဘာကလကနေ မေလအထိ သင်္ဘောအငယ်လေးတွေပဲ ရေစုနည်းတဲ့ဟာလေးတွေပဲ သွားရပါတယ်။ လှေသင်္ဘော လေးတွေပဲ။ ချင်းတွင်းမြစ်မှာလည်းပဲ ဟုမ္မလင်းအထက်ခြမ်း မုံရွာနှင့်ဟုမ္မလင်းတောင်မှ ပုံမှန်ပြေးဆွဲ နိုင်တာမဟုတ်တော့ဘူးဆိုတာကို တင်ပြအပ်ပါတယ်။ အဲဒီတော့ ပြုပြင်ထိန်းသိမ်းဖို့လိုအပ်တဲ့ ရေလမ်းပိုင်းတွေကို ကျွန်တော်တို့တွက်တဲ့အခါမှာ အဲဒီမှာအပေါ်ပိုင်း ဧရာဝတီမြစ်ရှိ ရေလမ်းပိုင်း နေရာ ၃၄ နေရာနှင့် ချင်းတွင်းမြစ်မှာ နေရာ ၂၀ ရှိပါတယ်။ ဒါဖြင့် အဲဒီကိစ္စတွေကို ဘယ်လိုလုပ်ခဲ့တာလဲဆိုတာမေးရင်တော့ ကျွန်တော်တို့ ၁၉၈၈ ကနေ ၂၀၁၁ အထိ ဒီမှာပြည့်ပြည့်စုံစုံ တင်ပြနိုင်အောင်လုပ်တဲ့အခါမှာ UNDP နှင့် World Bank ရဲ့ထောက်ပံ့ကူညီမှုနှင့် နယ်သာလန်နိုင်ငံ Royd Haskoning ကုမ္ပဏီကနေပြီးတော့ ဧရာဝတီမြစ်နှင့် ချင်းတွင်းမြစ်တွေမှာ ဘယ်လိုလုပ်ရမလဲ ဆိုတဲ့ Report ရှိပါတယ်။ ၁၉၈၇ ခုနှစ် ကတည်းက ဒီ Volume သုံးခုနဲ့ ထုတ်ပြန်ထားတာဖြစ်ပါတယ်။ အဲဒီအခါမှာ ကျွန်တော်တို့ ၂၀၁၁ ကနေပြီးတော့ ပြန်ပြီးတော့ပြင်ဆင်ရေးဆွဲပါတယ်။ ၂၀၁၁ မှာ လည်းပဲ လွန်ခဲ့တဲ့အစိုးရလက်ထက်မှာ ငါးနှစ်စီမံကိန်းလုပ်ခဲ့ရင် ဘယ်လိုလုပ်မလဲဆိုတာကို တွက်ထား လိုက်တဲ့အခါမှာ ဧရာဝတီမြစ်မှာ ခုနတုန်းကပြောခဲ့တဲ့ Royd Haskoning ရဲ့နေရာတွေအတွက် တွက်လိုက်တဲ့အခါမှာ သန်းပေါင်း ၅၈၃၃၅ သန်းကုန်မယ်။ ချင်းတွင်းမြစ်အတွက် သန်းပေါင်း ၁၈၄၄၅ သန်း ကုန်မယ်ဆိုတာကို တွက်ချက်ထားပါတယ်။ ဒါပေမယ့် အဲဒီအတိုင်းမလုပ်နိုင်ဘဲနဲ့ အဲဒီအခါမှာလည်းပဲ ကျွန်တော်တို့က ၂၀၁၁ ခုနှစ်မှာ Master Plan ရေးဆွဲတဲ့အခါမှာ ၁၉၈၆-၁၉၈၇ ခုနှစ်က Royd Haskoning ရဲ့ ဟာကို ပြင်ပြီးတော့ တစ်ခါပြန်ပြီးတော့ စရိတ်အသက်သာဆုံးဖြစ်အောင် ပြန်ပြီးတော့ဆွဲပါတယ်။ ဒါဟာငါးနှစ် အတွင်း လုပ်ခဲ့တဲ့ဟာတွေပေါ့။ အရင်အစိုးရလက်ထက်မှာ လုပ်ခဲ့တဲ့ဟာပေါင်းက သန်းပေါင်း ၃၈၀၀ ကျော်ဖို့ပဲ သုံးနိုင်တယ်။ တကယ်လိုအပ်တာ သန်းပေါင်း ၅၃၀၀၀ လိုတယ်။ သုံးတာက ၃၈၀၀ ပဲ သုံး နိုင်တယ်။ ဒါပေမယ့် ဧရာဝတီမြစ်ကနေပြီး ကျွန်တော်တို့ပြန်ပြီးတော့ အခွန်ကောက်တဲ့ဟာကို တွက်ကြည့်တော့ သန်းပေါင်း ၄၉၈၂ ဆိုတော့ အဲဒီသူရတဲ့ဟာနဲ့ သုံးတဲ့ဟာနဲ့ဆို ရတာလေးပိုသေးတယ်။ နည်းနည်း ပိုသုံးနိုင်တယ်ဆိုတဲ့ အဓိပ္ပာယ်တွေ့ရှိပါတယ်။ ကျွန်တော်ကနောက်ကဟာတွေကိုပြန်ပြီးလေ့လာကြည့် တဲ့အခါ ဒါပေမယ့် ချင်းတွင်းကျတော့ ရတာက ၄၃ သန်း ကုန်တာက ၁၈၁၅ သန်းဖြစ်ပါတယ်။ အဲဒီတော့ ကျွန်တော်တို့ဟာ တကယ်တမ်းသုံးရမှာ သန်းပေါင်း ၁၈၀၀၀ ကျော်သုံးရမယ့်ချင်းတွင်းကို သန်းပေါင်း ၁၈၀၀ ဆယ်ပုံတစ်ပုံပဲ သုံးနိုင်တယ်ဆိုတာကို တွေ့ရှိပါတယ်။ အဲဒီမှာ အခု ဒါ့ကြောင့်လည်း ပဲ ဒီရေကြောင်းတွေကကြပ်တယ်။ ဒါ့ကြောင့် ပြည်တွင်းမှာ ရေကြောင်းသင်္ဘောတွေနဲ့ သွားလာမှုကို ခရီးသည်တွေက မသွားတော့ဘူး။ ကုန်စည်ပို့ဆောင်မှုကလည်းအားနည်းလာတဲ့အတွက်ကြောင့် အဲဒီ ဇယားမှာ ၁၉၉၁-၁၉၉၂ ခုနှစ် လွန်ခဲ့တဲ့ အနှစ် ၂၀ ကျော်က ၃၃ သန်းသောခရီးသည်တွေဟာ အခု ၁၁ သန်းပဲရှိပါတော့တယ်။ ကုန်တန်ချိန်ဟာလည်းပဲ ၂.၆ ကနေ တစ်ဝက်ပဲ ၁.၃၈ သန်းကိုပဲ ဆိုတဲ့ အကြောင်းတွေကို တွေ့ရှိရပါတယ်။ ဒါကြောင့် ခုနတုန်းက ကိုယ်စားလှယ်တော်ကြီးပြောတာတွေ အကုန်လုံးအမှန်တွေချည်းပါပဲ။ ကုန်စည်လည်းအခက်အခဲရှိတယ်။ ခရီးသည်သယ်ပို့မှုလည်း အခက်အခဲရှိတယ်ဆိုတာ တွေ့ရှိပါတယ်။ အဲတော့ အခုနောက်ဆုံး ၂၀၁၆ မှာ ကျွန်တော်ပြင်ပါတယ်။ ပြင်မယ် ဆိုတာ ဘယ်လိုလုပ်ရမှာလဲ။ ဘာကုန်ကျမှာလဲ။ ငါးနှစ်အတွင်းဘာလုပ်မှာလဲ ဆိုတဲ့ဟာကို တွက်လိုက်တဲ့အခါမှာ ဧရာဝတီရော၊ ချင်းတွင်းရောပေါင်းလျှင် ကြပ်တည်းတဲ့ရေလမ်းကြောင်းပဲပြင်မယ်လို့ဆိုရင်တော့ သန်းပေါင်း ၃၉၀၀၀ လိုပါမယ်။ ခုနတုန်းက လမ်းညွှန်အမှတ်အသားပြတာတွေက သန်းပေါင်း ၁၁၀၀၀ ကျော် ကုန်ပါ မယ်။ အဲတော့ အဲဒါတွေကို ကျွန်တော်တို့လောလောဆယ်တော့ ကမ္ဘာ့ဘဏ်ချေးငွေနဲ့ ကျွန်တော်တို့ မန္တလေးနဲ့ပုဂံကြားမှာ အမေရိကန်ဒေါ်လာ ၃၈ သန်းရပါတယ်။ အဲဒီ ၃၈ သန်းနဲ့ ကျွန်တော်တို့ မန္တလေးနှင့်ညောင်ဦးကြားကို စတင်ပြီးတော့ စာချုပ်ချုပ်တယ်။ စတင်ချေးငွေကိုရယူပြီးတော့ လုပ်ဖို့လုပ်နေပါတယ်။ ဒီကြားထဲမှာလည်း ကျွန်တော်တို့ဒီပြည်ထောင်စုဘတ်ဂျက်မှာ ပိုပြီးတော့ ရရှိအောင် ကျွန်တော်တို့ဆောင်ရွက်သွားမှာ ဖြစ်ပါတယ်။ အဲတော့ ဒီနှစ် RE မှာက စပြီးတော့ နောက် လေးနှစ်ခွဲအတွင်းမှာ ဧရာဝတီနဲ့ချင်းတွင်းမှာ Navigable ဖြစ်အောင်၊ ရေကြောင်းသွားလာမှု ပိုကောင်းလာအောင် လုပ်မှာဖြစ်ပါတယ်အကြောင်း၊ ကြိုးစားဆောင်ရွက်သွားမှာဖြစ်တဲ့အကြောင်း ဘတ်ဂျက်ရရှိဖို့ရာအတွက်လည်း တင်ပြသွားမှာဖြစ်တဲ့အကြောင်း ဖြေကြားရင်းနဲ့နိဂုံးချုပ်ပါတယ်။ (ဩဘာသံများ)</speech>
</Q-A>
<Q-A>
<title>
ရေနံချောင်းမြို့ရှိ ညောင်လှဆိပ်ကမ်းသည် ခေတ်အဆက်ဆက် ခိုင်မာစွာတည်ရှိခဲ့ပြီး ထိန်းသိမ်းရေး ဌာနမှ နှစ်ပေါင်းများစွာ မြစ်ကြောင်းထိန်းသိမ်းမှုမရှိခဲ့၍ ဆိပ်ကမ်းတိမ်ကော ပပျောက်သွားခြင်းအား ပြန်လည်ဖော်ထုတ်နိုင်ရန်နှင့် စပ်လျဉ်းသည့်မေးခွန်း
</title>
<speech type='speaker'>
ရေနံချောင်းမဲဆန္ဒနယ်မှ ဦးသာချို (ခ) ဦးတင်ကြိုင်မေးမြန်းဖို့ ဖြစ်ပါတယ်။
</speech>
<speech><mp id='279'>ဦးသာချို (ခ) ဦးတင်ကြိုင်(ရေနံချောင်းမဲဆန္ဒနယ်)</mp> ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများနှင့် ဧည့်သည်တော်များအားလုံး မင်္ဂလာပါလို့ နှုတ်ခွန်းဆက်သပါတယ်။ ကျွန်တော်ကတော့ ရေနံချောင်းမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးသာချို (ခ)ဦးတင်ကြိုင် ဖြစ်ပါတယ်။ ကျွန်တော်မေးမယ့်မေးခွန်းကတော့ နှစ်ပေါင်း များစွာ ထိန်းသိမ်းမှုကင်းမဲ့ခဲ့လို့ တိမ်ကောပပျောက်နေသော ရေနံချောင်းမြို့ ညောင်လှဆိပ်ကမ်း ပြန်လည်ဖော်ထုတ်ရန် အစီအစဉ်ရှိ/မရှိအား လွှတ်တော်ဥက္ကဋ္ဌကြီးမှတစ်ဆင့် သက်ဆိုင်ရာဝန်ကြီးဌာန သို့ မေးထားသော ကြယ်ပွင့်ပြမေးခွန်းဖြစ်ပါတယ်။ လေးစားအပ်ပါသော လွှတ်တော်ဥက္ကဋ္ဌကြီးခင်ဗျား။ ကျွန်တော်တို့ ရေနံချောင်းမြို့ ညောင်လှ ဆိပ်ကမ်းသည် ခေတ်အဆက်ဆက်ကျော်ကြားခဲ့သော ဆိပ်ကမ်းတစ်ခုဖြစ်ပါတယ်။ အင်္ဂလိပ်ခေတ်၊ ပါလီမန်အစိုးရခေတ်၊ တော်လှန်ရေးကောင်စီအစိုးရခေတ်၊ ဧရာဝတီမြစ်အတွင်းပြေးဆွဲနေသော ရေယာဉ်များဖြစ်သည့် မော်တော်များ၊ သင်္ဘောများအား တစ်နှစ်တစ်ခါလုပ်ငန်းလိုင်စင်တိုးရန် စစ်ဆေး သည့်အခါ အောက်မြန်မာပြည်မှ ရေယာဉ်များအား ရန်ကုန်ဆိပ်ကမ်းတွင်လည်းကောင်း၊ အထက် မြန်မာပြည်မှ ရေယာဉ်များအား ရေနံချောင်းညောင်လှဆိပ်ကမ်းတွင်လည်းကောင်း၊ မန္တလေးမြို့ ဂေါဝိန် ဆိပ်ကမ်းတွင်လည်းကောင်း၊ ရေဝန်မင်းကြီးမှ စစ်ဆေးခဲ့သောဆိပ်ကမ်းကြီး သုံးခုတွင် တစ်ခု အပါအဝင် ဖြစ်ခဲ့ပါတယ်။ ထို့အပြင် ညောင်လှဆိပ်ကမ်းနှင့် နှစ်ဖာလုံခန့်အကွာမှာလည်း စွမ်းအင် ဝန်ကြီးဌာန၊ ရေနံချောင်း ရေနံမြေမှထွက်ရှိသော ရေနံများအား မြန်မာပြည်အရပ်ရပ်ရှိ ရေနံချက် စက်ရုံများသို့ တင်ပို့ရန်အတွက် ရေနံသင်္ဘောကြီးများအား ရေနံတင်ပေးရန်ကြေးနန်းပိုင် ဆိပ်ကမ်း တစ်ခုလည်းရှိခဲ့ပါတယ်။ ယခုအခါ ညောင်လှဆိပ်ကမ်းတိမ်ကောပပျောက်သွားသလို ရေနံဆိပ်ကမ်း လည်း ပပျောက်သွားခဲ့ပါတယ်။ ယခုအခါ ဆိပ်ကမ်းတစ်ခုလုံးသည် မူလဆိပ်ကမ်းနှင့် လေးမိုင်၊ ငါးမိုင် အကွာသို့ ရောက်ရှိနေသဖြင့် ညောင်လှဆိပ်ကမ်းအားမှီခို၍ မိမိတို့လယ်ယာမြေများမှ ထွက်ရှိသော ဆန်စပါး၊ ပဲမျိုးစုံ စသည့်သီးနှံများအား လာရောက်ရောင်းချကြသော ဧရာဝတီမြစ်ရိုးတစ်လျှောက်၊ မုန်းချောင်းတစ်လျှောက် ဧရာဝတီမြစ်ရိုးတစ်လျှောက် မြို့နယ်ချင်းဆက်လျက်ရှိသော ရေနံချောင်း၊ ပွင့်ဖြူ၊ စလင်း၊ ဆင်ဖြူကျွန်း၊ ချောက်စသည့် မြို့နယ်များမှ ရေနံချောင်း ညောင်လှဆိပ်ကမ်းသို့ လာရောက်ရောင်းချရာတွင် အခက်အခဲများစွာရှိနေပါသဖြင့် စွမ်းအင်ဝန်ကြီးဌာန၊ ရေနံချောင်း ရေနံ မြေမှ ရေနံတင်ပို့ရာတွင်လည်း အခက်အခဲမြောက်မြားစွာရှိနေသောကြောင့် ညောင်လှဆိပ်ကမ်းအား မူလနေရာသို့ ပြန်လည်ရောက်ရှိရန် သက်ဆိုင်ရာဝန်ကြီးဌာနမှ လုပ်ကိုင်ဆောင်ရွက်ရန် အစီအစဉ် ရှိ/မရှိအား လွှတ်တော်ဥက္ကဋ္ဌကြီးမှတစ်ဆင့် မေးမြန်းအပ်ပါသည်ခင်ဗျား။</speech>
<speech type='speaker'>
သက်ဆိုင်ရာ ပြည်ထောင်စုဝန်ကြီးဌာနက ဖြေကြားရန်ဖြစ်ပါတယ်။
</speech>
<speech><agency id='31'>ဦးသန့်စင်မောင်(ပြည်ထောင်စုဝန်ကြီး ပို့ဆောင်ရေးနှင့်ဆက်သွယ်ရေးဝန်ကြီးဌာန)</agency> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော် ကိုယ်စားလှယ်များ ခင်ဗျား။ ကျွန်တော့်အနေနဲ့ မကွေးတိုင်းဒေသကြီး၊ ရေနံချောင်းမဲဆန္ဒနယ် ပြည်သူ့ လွှတ်တော်ကိုယ်စားလှယ် ဦးသာချို (ခ)ဦးတင်ကြိုင်ရဲ့ ကြယ်ပွင့်ပြမေးခွန်းကို ဖြေကြားသွားမှာ ဖြစ်ပါတယ်။ အားလုံးသိကြတဲ့အတိုင်းပဲ ကျွန်တော်တို့ လူတွေရဲ့ ဖန်တီးမှုကြောင့်ဖြစ်ဖြစ်၊ သဘာဝ ပတ်ဝန်းကျင်အခြေအနေပြောင်းလဲမှုကြောင့်ပဲဖြစ်ဖြစ် အပေါ်ယံမြေလွှာတိုက်စားခံရပြီးတော့ သဲနုန်း တွေ မြစ်အတွင်းကို အထိန်းအသိမ်းမရှိ စီးဝင်တယ်။ စီးဝင်ပြီး မြစ်ကြမ်းပြင်မြင့်တက်လာပြီးတော့ ရေကြောင်းပြောင်းလဲတိုက်စားမှုများကြောင့် ခုနတုန်းက ပြောခဲ့တဲ့အတိုင်းပဲ မြစ်ကမ်းပါးပြိုကျမှုတွေ ဖြစ်ခဲ့ပါတယ်။ အဲဒီမှာ ရေနံချောင်း ညောင်လှဆိပ်ကမ်းကတော့ ရေယာဉ်ကြီးတွေ ဝင်ထွက်သွားလာ ဆိုက်ကပ်မှုပြုနိုင်တဲ့ ကမ်းရင်းကပ်ဆိုတာ ဒီကမ်းခြေအရင်းကိုလာတဲ့ ရေလမ်းကြောင်းကတော့ မပေါက်တာ ၁၉၈၄ ခုနှစ် မတိုင်မီကပင် ဖြစ်ပါတယ်။ ရေလမ်းအထက်ပိုင်းမှာ ဖရဲကျွန်း၊ ဘူးကျွန်းနှင့် ရေလယ်မှာ မိန်းမလှကျွန်းတို့က တစ်နှစ်ထက်တစ်နှစ် ကြီးထွားလာပြီးတော့ ကမ်းရင်းကပ်ရေလမ်း ကြောင်းကပိတ်ပြီးတော့ ညောင်လှဆိပ်ကမ်းကို ရေဝင်ရောက်မှုဟာ နည်းပါးခဲ့ပါတယ်။ ပုံထဲက အတိုင်းပါပဲ။ ပုံထဲမှာက ဒီတင်ပြထားတာတွေ၊ မြှားပြထားတဲ့အတိုင်း ရေလမ်းကြောင်းက ဖြစ်သွား ပါတယ်။ အဲဒီမှာ မိန်းမလှကျွန်း၊ ဖရဲကျွန်းနှင့် ဘူးကျွန်းတို့ဟာ ပိုပြီးကြီးကြီးလာပြီးတော့ ခုနတုန်းက အဝါရောင်လေးက ညောင်လှဆိပ်ကမ်းသေးသေးလေး၊ အဲဒီဘက်ကို သွားနိုင်ဖို့က အခက်အခဲရှိ တာက လွှတ်တော်ကိုယ်စားလှယ်ကြီးတင်ပြတဲ့အတိုင်း ဖြစ်ပါတယ်။ အဲဒီအတိုင်းပဲ ကျွန်တော်တို့က ညောင်လှဆိပ်ကမ်းမှာ အဲဒီလို သောင်ကြီးဖြစ်နေပါတယ်။ အဲဒီအတိုင်းပဲ အမှိုက်တွေရော ပြည့်နှက် သွားပါတယ်။ ရေအရင်းအမြစ်နဲ့ မြစ်ချောင်းဖွံ့ဖြိုးတိုးတက်ရေးဦးစီးဌာနအနေနဲ့ Royd Haskoning Co.ltd နှင့် တကယ့်ပညာရှင်တွေနဲ့ ဧရာဝတီမြစ်ရေလမ်းကြောင်း ပင်မစီမံချက်ကြီး Master Plan ကို ရေးဆွဲတဲ့အခါမှာကတည်းက ညောင်လှဆိပ်ကမ်း ရေလမ်းကြောင်းကို ရေးဆွဲစဉ်ကတည်းက မပါတော့ဘူး။ အဲဒီ Line အတိုင်းပဲ သွားရမယ်။ ကျွန်တော်တို့က ရေစီးနှုန်း၊ ရေပို့ချမှုနှုန်း အဲဒါတွေကို အသေးစိတ် အရည်ရွေ့လျားမှု သီအိုရီတွေအရပဲ ဆွဲရတာဖြစ်ပါတယ်။ အဲဒီအတိုင်းသွားတဲ့အခါမှာ ညောင်လှဆိပ်ကမ်းက အဲဒီမှာဖြစ်ပြီးတော့ လမ်းကြောင်းက အနီ Line အတိုင်း ကျွန်တော်တို့က သောင်တွေကို ခုတ်ရမှာဖြစ်ပါတယ်။ ခုနပြောတဲ့အတိုင်း သောင်တွေကို ဘာမှမခုတ်နိုင်သေးတော့ အခုရှိနေတဲ့လမ်းကြောင်းနှင့် လိုက်လျောညီထွေဖြစ်တဲ့ ရေအရင်းအမြစ်က ပညာရှင်တွေနဲ့ အကုန်လုံး တွက်လိုက်တဲ့လမ်းကြောင်းကတော့ ညောင်လှဆိပ်ကမ်းဘက်ကိုရောက်ဖို့ရာ တော်တော်ကို ဝေးပါ တယ်။ ဒါကြောင့် ကျွန်တော့်အနေနဲ့ အရမ်းကိုပဲ ငွေကုန်ကြေးကျများတဲ့ တကယ့် River Trgining မြစ်ကြောင်းရေလမ်းကြောင်း ထိန်းသိမ်းရေးသည် ခုနတုန်းက တင်ပြတဲ့အတိုင်းပဲ သန်းပေါင်း ၅၀၀၀၀ တောင်မကပါဘူး။ တကယ်တမ်းက အဲဒီရေလမ်းကြောင်း ၃၄ နေရာ၊ ၂၀ နေရာ ဧရာဝတီမှာ ၃၄ နေရာပြင်ရမှာဖြစ်တော့ ဒီညောင်လှဆိပ်ကမ်း တစ်ခုတည်းအတွက် ဖြေရှင်းပေးနိုင်ဖို့ရာ အခက်အခဲ ရှိပါတယ်အကြောင်း ဝမ်းနည်းစွာဖြေကြားအပ်ပါတယ်ခင်ဗျား။ (ဩဘာသံများ)</speech>
</Q-A>
<speech type='speaker'>
လွှတ်တော်ကိုယ်စားလှယ်များခင်ဗျား။ ဒီနေ့အတွက် မေးခွန်းများ မေးမြန်းခြင်း၊ ဖြေကြားခြင်း အစီအစဉ်ပြီးပါပြီ။
</speech>
<speech type='speaker'>
မေးခွန်းများ ဖြေကြားပြီးတဲ့ဝန်ကြီးများ ပြန်လည် ထွက်ခွာနိုင်ပါတယ်။
</speech>
</QASection>
<MotionSection>
<motion><new_section>
<title>
ဦးတင်မောင်ဝင်း၊ ဆိပ်ကမ်းမဲဆန္ဒနယ်က တင်သွင်းသည့် ရန်ကုန်မြို့၊ ဗိုလ်တထောင်ဘုရားလမ်း နှင့် ဗိုလ်အောင်ကျော် တံတားအကြား မြန်မာ့ဆိပ်ကမ်းအာဏာပိုင်မှ ပိုင်ဆိုင်သော မြေဧရိယာ ဧက ၂၀ ခန့်ကို အသုံးပြု၍ ကောင်းမြန်မာအောင် သင်္ဘောကုမ္ပဏီမှ MIC ခွင့်ပြုချက်ဖြင့် စာချုပ်ချုပ်ဆိုခဲ့ပြီး တည်ဆောက်ရေးလုပ်ငန်းများ စတင်အကောင်အထည်ဖော်ရန် ဆောင်ရွက် နေခြင်းအား ဆက်လက်ဆောင်ရွက်ပါက ဗိုလ်တထောင် ကမ်းနားတစ်လျှောက် သောင်ထွန်းမှု တောက်လျှောက်ဖြစ်ပေါ်လာနိုင်ခြင်း၊ သင်္ဘောရေလမ်းကြောင်း ပိတ်ဆို့နိုင်စေခြင်း၊ ဗိုလ်တထောင်သမိုင်းဝင်စေတီတော်၏ အဆောက်အဦများ စိုးရိမ်ဖွယ်ဖြစ်ခြင်း၊ ဘုရား ဝတ်ပြုသူတို့အား တုန်ခါမှုဆူညံသံများ ဖြစ်စေကြောင်း၊ ရန်ကုန်ကမ်းနားလမ်းတစ်လျှောက် Container ကားများပိတ်ဆို့နိုင်စေခြင်း စသည်တို့ကြောင့် အဆိုပါစီမံကိန်းအား ရပ်ဆိုင်းပေးပါရန် ပြည်ထောင်စုအစိုးရသို့ တိုက်တွန်းကြောင်းအဆိုကို လွှတ်တော် ကိုယ်စားလှယ်များက ဆွေးနွေးခြင်း
</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ဆိပ်ကမ်းမဲဆန္ဒနယ်က ဦးတင်မောင်ဝင်း တင်သွင်းသွားတဲ့အဆိုကို ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၇၀ အရ ဆောင်ရွက် သွားမှာဖြစ်ပါတယ်။ ယင်းအဆိုနှင့်စပ်လျဉ်းပြီး ဆွေးနွေးမယ့်ကိုယ်စားလှယ် ငါးဦးရှိပါတယ်။ ဆွေးနွေးမယ့် ကိုယ်စားလှယ်များအနေနဲ့ သတ်မှတ်ချိန်အတွင်းမှာ တိုတိုနှင့်လိုရင်း ထိထိမိမိ အချိန်မီပြီးစီးအောင် ဆွေးနွေးဖို့ ကြိုတင်အသိပေးအပ်ပါတယ်။
</speech>
<speech type='speaker'>
ပထမဦးစွာ ဒလမဲဆန္ဒနယ်မှ ဒေါက်တာစိန်မြအေး ဆွေးနွေးဖို့ ဖြစ်ပါတယ်။
</speech>
<speech><mp id='461'>ဒေါက်တာစိန်မြအေး(ဒလမဲဆန္ဒနယ်)</mp> လေးစားရပါသော လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုအစိုးရအဖွဲ့ဝင် ဝန်ကြီးများနှင့် ဧည့်သည် တော်များ ခင်ဗျား။ ကျွန်တော်ကတော့ ဒလမဲဆန္ဒနယ်မြေမှ ပြည်သူ့လွှတ်တော် ကိုယ်စားလှယ် ဒေါက်တာ စိန်မြအေးဖြစ်ပါတယ်။ ကျွန်တော်ထောက်ခံ ပေးရမယ့်အဆိုကတော့ ဆိပ်ကမ်းမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးတင်မောင်ဝင်း တင်သွင်းထားတဲ့ ရန်ကုန်မြို့ ဗိုလ်တထောင်ဘုရား လမ်းနှင့် ဗိုလ်အောင်ကျော်တံတားအကြား မြေဧရိယာ ဧက ၂၀ ခန့်ကို အသုံးပြု၍ ကောင်းမြန်မာ အောင်ကုမ္ပဏီမှ ဆိပ်ခံတံတား တည်ဆောက်ရေးစီမံချက်ကို ရပ်ဆိုင်းထားသင့်ကြောင်းအဆိုကို ထောက်ခံဆွေးနွေးတင်ပြသွားမှာ ဖြစ်ပါတယ်။ ကျေးဇူးပြု၍ Power Point နှင့် တင်ပြခွင့်ပြုပါ ခင်ဗျား။ ဒါကတော့ ဗိုလ်တထောင် ကျိုက်ဒေးအပ် ဆံတော်ဦးစေတီတော်ရဲ့ တည်နေရာဖြစ်ပါတယ်။ ဒီဗိုလ်တထောင်ဘုရားဆိုတာ လေးဆူဓာတ်ပုံ ရွှေတိဂုံနှင့်အတူ ပြည်ထောင်စုတိုင်းရင်းသား မွန်လူမျိုးများ တည်ထားကိုးကွယ်ခဲ့ကြပြီး ဒုတိယကမ္ဘာစစ်အတွင်းက စစ်ဘေးဗုံးဒဏ်သင့်ပြီး ၁၉၄၈ ခုနှစ်၊ ဇန်နဝါရီလ ၄ ရက်နေ့က မြန်မာ့လွတ်လပ်ရေးနေ့ အဲဒီနေ့က မြန်မာနိုင်ငံသားတို့က ပြန်လည်တည်ထားခဲ့တဲ့ ဂေါတမမြတ်စွာဘုရားရဲ့ ဆံတော်နှင့် ဓာတ်တော်များ ကိန်းဝပ်ရာ သမိုင်းဝင် အထင်ကရဘုရားတစ်ဆူဖြစ်ပါတယ်။ ဒီဘုရားဟာ ပေါ်ပေါက်လာမယ့် Container ဆိပ်ကမ်း အရေးကြောင့် ထိခိုက်မယ်၊ ပျက်စီးမယ်၊ ဘာသာရေးပတ်ဝန်းကျင်၊ ဘာသာရေးသဘာဝတွေကို ဖျက်ဆီးမယ်ဆိုလို့ရှိရင် ယခု လက်ရှိအစိုးရမှာ တာဝန်ရှိတယ်လို့ ပြည်သူလူထုက ဝမ်းနည်းစွာနှင့် ပြောဆိုကြမှာမလွဲပါဘူး။ တစ်ခါ နိုင်ငံတကာမှာ အခုလို Container Yard တွေ တည်ဆောက်မယ် B iq Sensitive Environmental and Conservation Area şę Religious Area op: အဝေးမှာ တည်ဆောက်ရကြောင်းကို ဟောင်ကောင်ဆိပ်ကမ်းက ထုတ်ပြန်ထားတဲ့ Code of Practice for Container Depots go glecosso, SO C00603.gqulosasi တစ်ခါ ဒီဆိပ်ကမ်းနယ်မြေမှာရှိတဲ့ ဒီ Container နယ်မြေဟာ တစ်ဖက်က ကျွန်တော့်ရဲ့ မဲဆန္ဒနယ်မြေဖြစ်တဲ့ ဒလ သမ္မတကမ်းခြေရပ်ကွက်ကကြည့်ရင် ဗိုလ်တထောင်ဘုရားကြီးကို အမြဲတမ်း ဖူးတွေ့နေရတဲ့နေရာ ဖြစ်တဲ့အတွက် ဒီ Container ဆောက်မယ့်နေရာဟာ ဗိုလ်တထောင်ဘုရား ကြီးကို ဖူးတွေ့နေရတဲ့နယ်မြေ ဖြစ်တဲ့အတွက် တကယ်လို့သာ Container ဆိပ်ကမ်းကို တည်ဆောက် မယ်ဆိုလို့ရှိရင် ကျွန်တော်တို့ ဒလဘက်ကမ်းက ဗိုလ်တထောင်စေတီကို သမ္မတကမ်းခြေရပ်ကွက်က ဖူးတွေ့နိုင်တော့မှာ မဟုတ်ပါဘူး။ တစ်နည်းပြောရင် စေတီကို Container ကွယ်မယ့်အရေးဖြစ် နေပါတယ်။ ဒါက ကျွန်တော်တို့ ဗိုလ်အောင်ကျော်တံတားနှင့် ဗိုလ်တထောင်ကြားမှာရှိတဲ့ ရွှေ့ပြောင်း ပေးရမယ့် အဆောက်အဦတွေရဲ့ပုံ ဖြစ်ပါတယ်ခင်ဗျား။ ဒါကလည်း ပြောင်းရွှေ့ ပေးရမယ့် အဆောက် အဦအချို့ရဲ့ပုံ ဖြစ်ပါတယ်။ ဒါကတော့ ရန်ကုန်မြို့ရဲ့ မြစ်ချောင်း ရေဆိုးထွက်ပေါက်များ ဖြစ်ပါတယ် ခင်ဗျား။ ဒီနေရာမှာကြည့်လိုက်မယ်ဆိုလို့ရှိရင် ကျွန်တော်တို့ Container ဆိပ်ကမ်းတည်ဆောက် မယ့်နေရာဟာ ရေဆိုးထွက်ပေါက် တည်ရှိမယ့်နေရာဖြစ်နေပါတယ်။ တကယ်လို့ ဆောက်လုပ်ရေး လုပ်ငန်းသာ တည်ရှိမယ်ဆိုလို့ရှိရင်၊ ဆက်ဆောက်ကြမယ်ဆိုရင် ဒီရေဆိုးထွက်ပေါက်တွေဟာ ပိတ်ဆို့ သွားမှာဖြစ်ပါတယ်။ ဒီလိုပိတ်ဆို့သွားမယ့်အခြေအနေကြောင့်မို့လို့ ယခုလို မိုးရာသီမြို့ တွင်းမှာ ရေကြီးမှုအန္တရာယ်ဟာ ဒီရေထွက်ပေါက်တွေသာ ပိတ်ဆို့သွားမယ်ဆိုလို့ရှိရင် မတွေးဝံ့ပါဘူး။ ဒါကြောင့်မို့လို့ ဆိုးကျိုးကိုသာ ဖြစ်ပေါ်စေနိုင်ပါတယ်။ ဒါကတော့ ကောင်းမြန်မာအောင် သင်္ဘော ကုမ္ပဏီပိုင် သီလဝါဆိပ်ကမ်းမှာ ဆက်လက်တည်ဆောက်မယ့်ပုံဖြစ်ပါတယ်။ ကျေးဇူးတင်ပါတယ်။ więcoss 2008 [8:0golausn Nanjing Hydraulic Research Institute Gluecos ဆိပ်ကမ်းများ၌ သောင်ထွန်းခြင်းနှင့် ကမ်းခြေကို ကာကွယ်ခြင်းအတွက် လေ့လာချက်စာတမ်းမှာ ပင်လယ်ဆိပ်ကမ်းတစ်ခုမှာ သောင်ထွန်းခြင်းအကြောင်း သုံးခုရှိကြောင်း အတိအကျပြောဆိုထားပါ တယ်။ (၁) နုန်းအနှစ်များသောရေနှင့် နုန်းအရွယ်အစားဖြစ်ပါတယ်။ (၂) လှိုင်းများနှင့် ရေစီးကြောင်း များ၊ (၃) သဘာဝရေစီးကို အဟန့်အတားဖြစ်စေသော လူလုပ်အရာများ၊ ဥပမာ-ဆိပ်ခံတံတားနှင့် တံတားရေလယ်တိုင် အစရှိသည်တို့ဖြစ်ပါတယ်။ အဲဒီတော့ ဒီဗိုလ်တထောင်စေတီဘေးမှာ Container ဆိပ်ကမ်းကို တည်ဆောက်မယ်ဆိုလို့ရှိရင် ရေနက်ထဲထိ ဆိပ်ခံဗောတံတားကို တိုးပြီး တည်ဆောက် ရမှာဖြစ်တဲ့အတွက် ရေစီးကို ပိုမိုကန့်လန့်ခံရမယ့်အနေအထားဖြစ်ပါတယ်။ ဒါကြောင့်မို့လို့ ရန်ကုန် မြစ်ရေဟာ နှောက်သထက်နှောက်ပြီး နုန်းအနှစ်များမှု လက္ခဏာကိုလည်း ယခုပိုတွေ့နေရတော့ ရန်ကုန်မြစ်ကြီးက ပိုကျဉ်းလာမယ့်အပြင် ဗိုလ်တထောင် Container Port အသစ်ကြီးဟာ အတွင်း စည်းခုံပိုင်းမှာ သောင်ထွန်းပြီး မြစ်ကြောင်းကြပ်ဖို့အဓိကဖြစ်သွားမှာပါ။ သောင်တူးစရိတ်များသာလျှင် အဆိုရှင်တင်ထားသလို နိုင်ငံတော်က ပိုမိုကျခံရတော့မှာဖြစ်ကြောင်း သေချာလှပါတယ်။ ဒီအချက် တွေကြောင့်မို့လို့ ကျွန်တော့်အနေနဲ့ ဆိပ်ကမ်းမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးတင်မောင်ဝင်း တင်သွင်းသွားတဲ့အဆိုကို ထောက်ခံဆွေးနွေးကြောင်း တင်ပြအပ်ပါတယ်ခင်ဗျား။ (ဩဘာသံများ)</speech>
<speech type='speaker'>
တောင်ဥက္ကလာပမဲဆန္ဒနယ်မှ ဒေါက်တာစောနိုင်ဆွေးနွေးဖို့ဖြစ်ပါတယ်။
</speech>
<speech><mp id='454'>ဒေါက်တာစောနိုင်(တောင်ဥက္ကလာပမဲဆန္ဒနယ်)</mp> လေးစားအပ်ပါသော ပြည်သူ့ လွှတ်တော် ဥက္ကဌကြီးနှင့် ပြည်ထောင်စုဝန်ကြီးများ၊ ပြည်သူ့လွှတ်တော်ကိုယ်စားလှယ်များနှင့် ကြွရောက်လာသော ဧည့်သည်တော်များအားလုံးကို ဂါရဝပြု နှုတ်ဆက်ပါတယ်ခင်ဗျား။ ကျွန်တော် ကတော့ တောင်ဥက္ကလာပမြို့နယ်မှ ဒေါက်တာစောနိုင်ဖြစ်ပါတယ်။ သော မြေဧရိယာဧက ၂၀ ခန့်ကို ဆိပ်ခံတံတားအဖြစ် တည်ဆောက်မည့်စီမံကိန်းအား ဆက်လက် ဆောင်ရွက်ခြင်းလုပ်ငန်း ခွင့်ပြုလိုက်မည်ဆိုလျှင် ဖြစ်ပေါ်လာမည့်အကျိုးဆက်များထဲမှ အချက်သုံး ချက်ကို ဆွေးနွေးတင်ပြသွားပါမယ်။ Power Point နဲ့ရှင်းပြခွင့်ပြုပါခင်ဗျား။ ပထမအချက်အနေနဲ့ ပုံမှာတွေ့ရတဲ့အတိုင်း ၎င်းစီမံကိန်းနေရာဟာ သိမ်ဖြူလမ်း၊ ဗိုလ်အောင်ကျော်လမ်းနှင့် ဗိုလ်တထောင် မြို့နယ်မှရေများဟာ ရန်ကုန်မြစ်အတွင်းစီးဆင်းတဲ့ ရေထွက်ပေါက်နေရာတွေမှာဖြစ်ပါတယ်။ ဒီ စီမံကိန်းနေရာမှာ ရေထွက်ပေါက်အားလုံး လေးခုရှိပါတယ်။ ၎င်းနေရာမှာ ဆိပ်ခံတံတားတည်ဆောက် မယ်ဆိုရင် ရေထွက်ပေါက်များအား ရေစီးရေလာကောင်းမွန်စေရန် ထိန်းသိမ်းစောင့်ရှောက်တဲ့နေရာ မှာ အခက်အခဲတွေ အများအပြားရှိလာနိုင်မှာဖြစ်တဲ့အတွက် ရန်ကုန်မြို့ ရေလျှံမှုကို ပိုမိုဖြစ်ပေါ်စေမှာ ဖြစ်ပါတယ်။ ရန်ကုန်မြစ်မှာ ဆိပ်ခံတံတား ၂၅ ခုခန့်ရှိပါတယ်။ အဲဒီဆိပ်ခံတံတားတွေကြောင့် ရေထွက် ပေါက်တွေ ပိတ်နေတဲ့အပိုင်းရှိပါတယ်။ အခုထပ်မံပြီး ဆိပ်ခံတံတားများ တည်ဆောက်မယ်ဆိုရင် ရေလျှံမှုကို ပိုမိုဖြစ်ပေါ်စေမှာဖြစ်ပါတယ်။ ဒုတိယအချက်အနေနဲ့ ဆိပ်ခံတံတားကို တံတားအရှေ့ရေအနက်ရရှိရန် ရေဘက်သို့ တိုးချဲ့ တည်ဆောက်ရမှာဖြစ်တဲ့အတွက် ရေလမ်းကြောင်း ကျဉ်းမြောင်းမှု ဖြစ်ပေါ်ပြီး ရေလမ်းကြောင်းကျဉ်းသွားတဲ့အတွက် ဆိပ်ခံတံတားနှင့် ၂.၅ ကီလိုမီတာခန့် တွင်ရှိသော သံလျက်စွန်းအတွင်းစည်းခုံ၌ နုန်းအနည်ကျမှု ပိုမိုများပြားလာမှာ ဖြစ်ပါတယ်။ ယခု ပုံမှာတွေ့တဲ့ အတိုင်း ရေလမ်းကြောင်းကျဉ်းသွားတဲ့အတွက် သံလျက်စွန်း အတွင်းစည်းခုံမှာ နုန်းအနည်များကျမှု ပိုမိုဖြစ်လာမယ့် အနေအထားဖြစ်ပါတယ်။ ထို့ကြောင့် သောင်တူးစက်များဖြင့် တူးဖော်ခြင်းစရိတ် နှစ်စဉ်ပိုမိုကုန်ကျလာမှာဖြစ်ပါတယ်။ ။ တတိယအချက်အနေဖြင့် တင်ပြရရင် ရန်ကုန်မြစ်အတွင်း လက်ရှိလုပ်ငန်းဆောင်ရွက်နေသော ဆိပ်ခံတံတား ၂၅ ခုရှိတဲ့အတွက် လိုအပ်သည်ထက်ပိုမိုများပြားနေတာကို တွေ့ရှိရပါတယ်။ ၎င်းဆိပ်ခံ တံတားများဟာ စက်ယန္တရားများကို ခေတ်နှင့်အညီတည်ဆောက်ပြီး စွမ်းရည်ပြည့်ဆောင်ရွက်မည်ဆိုပါ က ကုန်တင်ကုန်ချလုပ်ငန်းများ ပိုမိုကျယ်ပြန့်လာမှာဖြစ်ပြီး နောက်ထပ်ဆိပ်ခံတံတားများ တည်ဆောက် ခွင့်ပြုလိုက်ပါကကုန်တင်ယာဉ်များကြောင့် ယာဉ်ကြောပိတ်ဆို့မှုများ ရန်ကုန်မြို့ အတွင်း ပိုမိုမြင့်မားလာ မှာဖြစ်ပါတယ်။ ၎င်းအပြင် စီမံကိန်းမြေနေရာဟာ ဗိုလ်တထောင်သမိုင်းဝင်စေတီတော်၏ အဆောက် အဦများနှင့် နီးကပ်စွာတည်ရှိနေခြင်းကြောင့် အဆောက်အဦများ စိုးရိမ်ဖွယ်ဖြစ်ခြင်းနှင့် ဘုရားဝတ်ပြု သူတို့အား တုန်ခါမှုဆူညံသံများ ဖြစ်ပေါ်စေနိုင်ပါတယ်။ သို့ဖြစ်ပါ၍ ရန်ကုန်မြို့တော်အတွင်း ရေများ ပိုမိုလျှံ၍ ယာဉ်ကြောပိတ်ဆို့မှုများ ပိုမိုမဖြစ်စေရန်အတွက် ဆိပ်ကမ်းမြို့နယ်မှ ပြည်သူ့လွှတ်တော် ကိုယ်စားလှယ် ဦးတင်မောင်ဝင်း၏ ရန်ကုန်မြို့၊ ဗိုလ်တထောင်ဘုရားလမ်းနှင့် ဗိုလ်အောင်ကျော် တံတားအကြား မြန်မာ့ဆိပ်ကမ်းအာဏာပိုင်မှပိုင်ဆိုင်သော မြေဧရိယာဧက ၂၀ ခန့်ကို အသုံးပြု၍ ကောင်းမြန်မာအောင်သင်္ဘောကုမ္ပဏီမှ MIC ခွင့်ပြုချက်ဖြင့် စာချုပ်ချုပ်ဆိုခဲ့ပြီး တည်ဆောက်ရေး လုပ်ငန်းများ ဆောင်ရွက်နေသောစီမံကိန်းအား ရပ်ဆိုင်းပေးပါရန် ပြည်ထောင်စုအစိုးရသို့ တိုက်တွန်း ကြောင်းအဆိုကို ထောက်ခံကြောင်း တင်ပြအပ်ပါသည်။ အားလုံးကို ကျေးဇူးတင်ရှိပါတယ်ခင်ဗျား။ (ဩဘာသံများ)</speech>
<speech type='speaker'> အလုံမဲဆန္ဒနယ်မှ ဦးရဲလွင် ဆွေးနွေးဖို့ ဖြစ်ပါတယ်။</speech>
<speech><mp id='484'>ဦးရဲလွင်(အလုံမဲဆန္ဒနယ်)</mp> လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ဧည့်သည်တော်များအားလုံး မင်္ဂလာပါလို့နှုတ်ခွန်းဆက်သပါတယ်။ ကျွန်တော်ကတော့ ရန်ကုန်တိုင်း ဒေသကြီး၊ အလုံမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးရဲလွင်ပဲဖြစ်ပါတယ်။ ဦးတင်မောင်ဝင်း၊ ဆိပ်ကမ်းမဲဆန္ဒနယ်မှတင်သွင်းတဲ့ ရန်ကုန်မြို့၊ ဗိုလ်တထောင်ဘုရားလမ်းနှင့် ဗိုလ်အောင်ကျော်တံတားအကြား မြန်မာ့ဆိပ်ကမ်းအာဏာပိုင်မပိုင်ဆိုင်သော မြေဧရိယာဧက ၂၀ ခန့် ကိုအသုံးပြု၍ ကောင်းမြန်မာအောင်သင်္ဘောကုမ္ပဏီမှ MIC ခွင့်ပြုချက်ဖြင့် စာချုပ်ချုပ်ဆိုခဲ့ပြီး တည်ဆောက်ရေးလုပ်ငန်းများ စတင်အကောင်အထည်ဖော်ရန်ဆောင်ရွက်နေခြင်းအား ဆက်လက် ဆောင်ရွက်ပါက ဗိုလ်တထောင်ကမ်းနားလမ်းတစ်လျှောက် သောင်ထွန်းမှုတောက်လျှောက်ဖြစ်ပေါ် လာနိုင်ခြင်း၊ သင်္ဘောရေလမ်းကြောင်း ပိတ်ဆို့စေနိုင်ခြင်း၊ ဗိုလ်တထောင်သမိုင်းဝင်စေတီတော်၏ အဆောက်အဦများ စိုးရိမ်ဖွယ်ဖြစ်ခြင်း၊ ဘုရားဝတ်ပြုသူတို့အား တုန်ခါမှု၊ ဆူညီမှုအသံများဖြစ်ပေါ်စေ ခြင်း၊ ရန်ကုန်ကမ်းနားလမ်းတစ်လျှောက် Container များပိတ်ဆို့စေနိုင်ခြင်း စသည်တို့ကြောင့် အဆို ပါစီမံကိန်းအား ရပ်ဆိုင်းပေးပါရန် ပြည်ထောင်စုအစိုးရသို့ တိုက်တွန်းကြောင်းအဆိုကို ထောက်ခံ ဆွေးနွေးသွားမှာပဲဖြစ်ပါတယ်။ ဥက္ကဋ္ဌကြီးခင်ဗျား။ Power Point အသုံးပြုခွင့်ပြုပါခင်ဗျား။ အဆိုပါ ဆိပ်ခံတံတား တည်ဆောက်မည့်မြေနေရာနှင့်ကပ်လျက်တွင် ရှေးဟောင်းသမိုင်းဝင် ဗိုလ်တထောင် ကျိုက်ဒေးအပ် ဆံတော်ဦးစေတီတော် တည်ရှိပါတယ်။ စေတီတော် တည်ဆောက်ထားပုံမှာ လိုဏ်ဂူ စေတီတော် ပုံစံဖြစ်သဖြင့် ကပ်လျက်မြေနေရာကို တုန်ခါစေသော တည်ဆောက်မှုလုပ်ငန်းများ၊ ဆိပ်ကမ်း လုပ်ငန်းများ နေ့စဉ် ၂၄ နာရီလုပ်ကိုင်ရသောကြောင့် ကုန်သေတ္တာတင်ချမှု ဖြစ်ပေါ်လာသော တုန်ခါမှုများမှာ စေတီတော်ကိုထိခိုက်စေခြင်း၊ ဆူညံသံတို့မှာလည်း ဘုရားဝတ်ပြု သူတို့ကို အနှောင့်အယှက်ဖြစ်စေခြင်း၊ စေတီတော်နှင့်ကပ်လျက်နေရာ၌ လွင်ပြင်ဖြစ်ပေါ်လာမည့် အပူဒဏ်၊ အအေးဒဏ်များ ယခုကဲ့သို့ ပိုမိုခံစားရခြင်းတို့ ဖြစ်ပေါ်လာနိုင်ပါတယ်။ အဆိုပါဆိပ်ခံတံတား တည်ဆောက်မည့် ကမ်းနားဒေသ တစ်လျှောက်မှာ ယခုအခါ သောင်များ အဆမတန် ထွန်းနေပြီး အကျိုးဆက်မှာ ဗိုလ်အောင်ကျော်တံတား တည်ဆောက်ပြီးနောက်ပိုင်း ဖြစ်ပေါ်လာမယ့်ရလဒ် ဖြစ်ပါတယ်။ ယခုအခါမြေနေရာတွင် ဆိပ်ခံတံတား ဆက်လက်တည်ဆောက် ပါက တံတားအရှေ့ ရေအနက်ရရှိစေရန် တံတားကိုမြစ်ဘက်သို့ တိုးပြီး တည်ဆောက်ပါက သင်္ဘောကြီး ရေလမ်းကြောင်း ကျဉ်းနိုင်တဲ့အတွက် အန္တရာယ်ရှိနိုင်ပါတယ်။ ရန်ကုန် ဆိပ်ကမ်းရဲ့ အဓိက ဝင်ပေါက်ဖြစ်တဲ့ သန်လျက်စွန်းအတွင်းစည်းခုံ၊ သောင်ခုံနှင့်အနီးဆုံးဖြစ်ပြီး ဗိုလ်တထောင် ကမ်းနားလမ်း တစ်လျှောက် သောင်ခုံများဖြစ်ထွန်းလာပါက နေ့စဉ်သောင်တူးဖော်ခြင်း လုပ်ငန်း စရိတ်ဟာ နှစ်စဉ်ပုံမှန် ကုန်ကျရတာဖြစ်ပါတယ်။ ရေလမ်းကြောင်းများပိတ်ဆို့ပြီး ကောင်းမွန်မှု မရှိပါက မြစ်အတွင်း လုပ်ဆောင်နေသော အပြည်ပြည်ဆိုင်ရာဆိပ်ခံတံတား ၂၅ ခုတို့အတွက် လုပ်ငန်း ဆောင်ရွက်မှုတို့ကို များစွာထိခိုက်ကျဆင်းလာနိုင်ပြီး နိုင်ငံအတွက် ဆိုးကျိုးများဖြစ်ပေါ်လာနိုင်ပါ တယ်။ လက်ရှိတည်ဆောက်ပြီးတံတားများမှာ စက်ယန္တရားများကို ခေတ်နှင့်လျော်ညီစွာတပ်ဆင် ဆောင်ရွက်နိုင်ပါက ယခုထက်ပိုမိုအဆင်ပြေလာနိုင်ပြီး လုပ်ငန်းများတိုးတက်မည်ဖြစ်ရာ များပြားတဲ့ ကုန်တင်ယာဉ်များကြောင့် လမ်းကြပ်တည်းမှုများရှိလာမည်ဖြစ်သည့်အပြင် ယခုဆိပ်ခံတံတားတည် ဆောက်လိုက်ပါက လမ်းကြပ်တည်းမှုများ ပိုမိုဖြစ်လာနိုင်မှာဖြစ်ပါတယ်။ ဥက္ကဌကြီးခင်ဗျား။ အဆိုပါနေရာတွင် ဆိပ်ခံတံတားတည်ဆောက်၍ ဆိပ်ကမ်းများဆောင်ရွက် ပါက ဆိပ်ကမ်းမြို့နယ်မှာနေထိုင်တဲ့ သင်္ဘောကျင်းဝန်ထမ်းမိသားစုများဟာလည်း ပြောင်းရွှေ့ပေးရမှာ ဖြစ်ပါတယ်။ ၎င်းဝန်ထမ်းများအနေဖြင့် ဆိပ်ကမ်းအထောက်အကူပြု လုပ်ငန်းများဖြစ်တဲ့ ရေယာဉ် ပြင်ဆင်မှုလုပ်ငန်း၊ ဘော်ယာပြင်ဆင်မှုလုပ်ငန်း၊ လျှပ်စစ်ပြင်ဆင်မှုလုပ်ငန်း၊ စက်ယန္တရားပြင်ဆင်မှု လုပ်ငန်းများ ပံ့ပိုးပေးရမယ့်နေရာနဲ့ အလှမ်းကွာဝေးမှာဖြစ်တဲ့အတွက် စုစည်းဆောင်ရွက်ရန် ခက်ခဲ ခြင်း၊ အချိန်ကြန့်ကြာခြင်း၊ ဌာနတစ်ခုနှင့်တစ်ခု ဆက်သွယ်ဆောင်ရွက်တဲ့နေရာမှာ ထိရောက်မှု အားနည်းခြင်း၊ ပြည်တွင်းကမ်းရိုးတန်းသွားဆိပ်ခံတံတားများ ပြုပြင်ဆောင်ရွက်ပေးတဲ့လုပ်ငန်းများနဲ့ အုပ်ချုပ်မှုအလှမ်းကွာဝေးမှာဖြစ်တဲ့အတွက် စီမံခန့်ခွဲမှုအားနည်းမှု ဖြစ်ပေါ်စေခြင်း၊ အရေးပေါ် ဆောင်ရွက်ရမယ့်လုပ်ငန်းများအတွက် အလှမ်းကွာဝေးမှုတို့ကြောင့် အချိန်မီဆောင်ရွက်နိုင်မှုမရှိခြင်း၊ လုပ်ငန်းသုံးပစ္စည်းများ ထုတ်ယူသုံးစွဲတဲ့နေရာမှာ အသုံးပြုမယ့်နေရာနဲ့ အလှမ်းကွာဝေးမှုတို့ကြောင့် အချိန်ကြန့်ကြာခြင်းနှင့် သယ်ယူစရိတ်ကို ပိုမိုကုန်ကျစေမှာဖြစ်ပါတယ်။ ရန်ကုန်မြို့ရဲ့ ရေစီးရေလာ စနစ်မှာ မြို့နယ်များအလိုက် မြစ်ချောင်းများ၊ ထွက်ပေါက်များမှတစ်ဆင့် မြစ်အတွင်းသို့ စီးဝင်လျက်ရှိ ရာမြို့တွင်းခြောက်မြို့နယ်နှင့် အလုံ၊ ဗဟန်းမြို့နယ်များမှ မြစ်ထွက်ပေါက် ၄၂ ခုတို့ဖြင့် ရန်ကုန်မြစ် အတွင်းသို့ စီးဆင်းကြရပါတယ်။ ယင်းမြစ်ထွက်ပေါက်အချို့ဟာ ရန်ကုန်ဆိပ်ကမ်းကွန်တိန်နာစခန်း များရဲ့ အောက်မှာရှိနေတဲ့အတွက် တူးဖော်ပြုပြင်ရန်အခက်အခဲများရှိနေပြီး ယခု ဗိုလ်တထောင် စီမံကိန်းကို ခွင့်ပြုခဲ့ပါက အလားတူမြစ်ထွက်ပေါက်လေးခုခန့်ကို ပြုပြင်ရန်ခက်ခဲမှာဖြစ်ပါတယ်။ ဥက္ကဋ္ဌကြီးခင်ဗျား။ ဦးတင်မောင်ဝင်း၊ ဆိပ်ကမ်းမဲဆန္ဒနယ်မှတင်သွင်းတဲ့ ရန်ကုန်မြို့၊ ဗိုလ်တထောင်ဘုရားလမ်းနှင့် ဗိုလ်အောင်ကျော်တံတားအကြား မြန်မာ့ဆိပ်ကမ်းအာဏာပိုင်မပိုင်ဆိုင် သော မြေဧရိယာ ၂၀ ခန့်ကိုအသုံးပြု၍ ကောင်းမြန်မာအောင်ကုမ္ပဏီမှ MIC ခွင့်ပြုချက်ဖြင့် စာချုပ် ချုပ်ဆိုခဲ့ပြီး တည်ဆောက်ရေးလုပ်ငန်းများ စတင်အကောင်အထည်ဖော်ရန် ဆောင်ရွက်နေခြင်း စီမံကိန်းအား ရပ်ဆိုင်းပေးပါရန် ပြည်ထောင်စုအစိုးရသို့ တိုက်တွန်းကြောင်းအဆိုကို လေးလေးနက်နက် ထောက်ခံတင်ပြပါကြောင်း လေးစားစွာတင်ပြအပ်ပါတယ်ခင်ဗျား။ (ဩဘာသံများ)</speech>
<speech type='speaker'>
လှိုင်မဲဆန္ဒနယ်မှ ဦးအောင်ကျော်ကျော်ဦး ဆွေးနွေးဖို့ ဖြစ်ပါတယ်။
</speech>
<speech><mp id='477'>ဦးအောင်ကျော်ကျော်ဦး(လှိုင်မဲဆန္ဒနယ်)</mp> ပြည်သူ့လွှတ်တော်ဥက္ကဋ္ဌကြီး၊ လွှတ်တော် ကိုယ်စားလှယ်များ၊ ပြည်ထောင်စုဝန်ကြီးများနှင့် ဧည့်သည်တော်အားလုံး မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ လှိုင်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအောင်ကျော်ကျော်ဦးပဲ ဖြစ်ပါတယ်။ ဦးတင်မောင်ဝင်း၊ ဆိပ်ကမ်းမဲဆန္ဒနယ်က တင်သွင်းတဲ့ ရန်ကုန်မြို့၊ ဗိုလ်တထောင်ဘုရားလမ်းနှင့် ဗိုလ်အောင်ကျော်တံတားအကြား မြန်မာ့ဆိပ်ကမ်းအာဏာ ပိုင်မှ ပိုင်ဆိုင်တဲ့မြေဧရိယာဧက ၂၀ ကိုအသုံးပြုပြီး ကောင်းမြန်မာအောင်ကုမ္ပဏီက MIC ခွင့်ပြုချက်နဲ့ စာချုပ်ချုပ်ဆိုခဲ့ပြီး ဆောင်ရွက်နေတဲ့ ဆိပ်ခံတံတားအားရပ်ဆိုင်းပေးရန် ပြည်ထောင်စုအစိုးရအား တိုက်တွန်းကြောင်းအဆိုနှင့်ပတ်သက်၍ ခွင့်ပြုထားသော စီမံကိန်းသည် ရင်းနှီးမြှုပ်နှံမှုဥပဒေများနှင့် ကိုက်ညီမှုရှိ/မရှိ ကိုယ်စားလှယ်များ လေ့လာသုံးသပ်နိုင်ရန် ဆွေးနွေးတင်ပြသွားမှာ ဖြစ်ပါတယ်။ လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးခင်ဗျား။ ကောင်းမြန်မာအောင်ကုမ္ပဏီ အားခွင့်ပြု နိုင်သော စီမံကိန်းသည် မြန်မာနိုင်ငံသားများ ရင်းနှီးမြှုပ်နှံမှုဥပဒေ အခန်း(၄) အပိုဒ် ၇ ပြဋ္ဌာန်းချက်အရ ကော်မရှင်သည် နိုင်ငံတော်နှင့်နိုင်ငံသားတို့၏ လုံခြုံရေးအခြေအနေ၊ စီးပွားရေး အခြေအနေ၊ ပတ်ဝန်းကျင်အခြေအနေနှင့် လူမှုအကျိုးစီးပွားကို ကြီးမားစွာသက်ရောက်မှုဖြစ်စေနိုင် ၂၇ သော ရင်းနှီးမြှုပ်နှံမှုလုပ်ငန်းကြီးများကို ပြည်ထောင်စုအစိုးရမှတစ်ဆင့် ပြည်ထောင်စုလွှတ်တော်သို့ တင်ပြရမည်ဟုပြဋ္ဌာန်းချက်ကို အတိအလင်းချိုးဖောက်၍ ခွင့်ပြုလိုက်သော လုပ်ငန်းဖြစ်ပါတယ်။ ထိုသို့ ပြည်ထောင်စုလွှတ်တော်၏ အတည်ပြုချက်ရယူရမည်ဟု ပြဋ္ဌာန်းထားသော်လည်း ရင်းနှီး မြှုပ်နှံမှုကော်မရှင်ဟာ တခြားလုပ်ငန်းများကိုလည်း တစ်ကြိမ်မှလွှတ်တော်သို့ တင်ပြအတည်ပြုချက် ရယူခဲ့ခြင်းမရှိကြောင်း လေ့လာတွေ့ရှိရပါတယ်။ ကောင်းမြန်မာအောင်ကုမ္ပဏီရဲ့ ဆိပ်ကမ်းကို ခွင့်ပြုခဲ့တဲ့ မြန်မာနိုင်ငံရင်းနှီးမြှုပ်နှံမှုကော်မရှင်အား အရင်က အများပြည်သူအကျိုးစီးပွား မဖြစ်ထွန်းဘဲ လူတစ်စု စီးပွားရေးတစ်ခုသာအကျိုးရှိသော လုပ်ငန်းမျိုးဖြစ်၍ ပြည်သူ့လွှတ်တော်က ပယ်ဖျက်ခဲ့ရတဲ့ ရန်ကုန်ဆေးရုံကြီး တိုးချဲ့မြေနေရာမှာ တည်ဆောက်တဲ့ Pork wdy ပုဂ္ဂလိက ဆေးရုံကိုလည်း ခွင့်ပြုခဲ့တာ လေ့လာတွေ့ရှိရပါတယ်။ ထိုကဲ့သို့ မြန်မာနိုင်ငံရင်းနှီးမြှုပ်နှံမှုကော်မရှင်က ခွင့်ပြုလိုက်၊ လွှတ်တော်က မသင့်တော်သဖြင့် ပယ်ဖျက်လိုက်ရတဲ့ဖြစ်ရပ်များ ဆက်လက်ဖြစ်ပေါ်နေပါက ရင်းနှီးမြှုပ်နှံသူများရဲ့ ယုံကြည်မှုပျက်ယွင်း စေခြင်း၊ လျော်ကြေးပေးရခြင်းတို့ကြောင့် နိုင်ငံတော်ရဲ့ အကျိုးစီးပွားကို ထိခိုက်နစ်နာစေပါတယ်။ အဆိုပါဖြစ်ရပ်များကြောင့် မြန်မာနိုင်ငံသားရင်းနှီးမြှုပ်နှံမှုဥပဒေ၊ နိုင်ငံခြားရင်းနှီးမြှုပ်နှံမှုဥပဒေတို့၏ အားနည်းချက်ကြောင့်လည်းကောင်း၊ ၎င်းဥပဒေများအရ ပေါ်ပေါက်လာသော ရင်းနှီးမြှုပ်နှံမှု ကော်မရှင်ကို လုပ်ပိုင်ခွင့်အလွန်အကျွံအပ်နှင်းထားခြင်းကြောင့်လည်းကောင်း၊ ရင်းနှီးမြှုပ်နှံမှုဥပဒေ ပါပြဋ္ဌာန်းချက်များသည် ရှင်းလင်းမှုမရှိခြင်းကြောင့်လည်းကောင်း ယခုစီမံကိန်းကဲ့သို့ ပြဿနာများ ဖြစ်ပေါ်လာရခြင်းဖြစ်ပါတယ်။ ဥပမာအနေနဲ့တင်ပြရရင် မြန်မာနိုင်ငံရင်းနှီးမြှုပ်နှံမှုဥပဒေအခန်း(၁၈) အပိုဒ် ၄၂ မှာ ကော်မရှင်အဖွဲ့ဝင်တစ်ဦးဦးကို တရားမကြောင်းအရသော်လည်းကောင်း၊ ပြစ်မှု ကြောင်းအရသော်လည်းကောင်း တရားစွဲဆိုခြင်း၊ အရေးယူခြင်းမရှိစေရဟူသော ပြဋ္ဌာန်းချက်ဟာ ဆိုရင် ကော်မရှင်ဟာဥပဒေရဲ့ အထက်မှာ ရှိနေတဲ့သဘော၊ တာဝန်ခံစရာမလိုတဲ့သဘောကို သက်ရောက်နေပါတယ်။ ယခုလည်း မြန်မာနိုင်ငံရင်းနှီးမြှုပ်နှံမှုကော်မရှင်က ပေးပို့ထားတဲ့ အသစ်ရေးဆွဲထားတဲ့ မြန်မာ နိုင်ငံရင်းနှီးမြှုပ်နှံမှုဥပဒေကြမ်းကို လေ့လာစိစစ်ရာမှာ ကော်မရှင်သည် မလိုအပ်ဘဲ ပြည်ထောင်စု အစိုးရအဖွဲ့၏။</speech>
<speech type='speaker'> အဆိုနဲ့စပ်လျဉ်းတဲ့ အချက်ကိုပဲ ဆွေးနွေးပါ။</speech>
<speech><mp id='477'>ဦးအောင်ကျော်ကျော်ဦး(လှိုင်မဲဆန္ဒနယ်)</mp> ဥက္ကဌကြီးခင်ဗျား။ ဆိပ်ခံတံတား တည်ဆောက်မှုကြောင့် ဗိုလ်တထောင်စေတီတော်ရဲ့ ကြံ့ခိုင်မှုကိုထိခိုက်စေခြင်း၊ ဆူညံသံကြောင့် ဘုရားဖူးများ၊ ဝတ်ပြုသူများအား အနှောင့်အယှက်ဖြစ်စေခြင်း၊ သောင်ထွန်းမှုပိုမိုဖြစ်ပေါ်လာစေ နိုင်ခြင်း၊ ရေလမ်းကြောင်းကျဉ်းမြောင်းမှုဖြစ်ပေါ်လာစေခြင်း၊ အတွင်းစည်းခုံမှာနုန်းအနည်ထိုင်မှု ပိုမို များပြားပြီး သောင်တူးဖော်ခြင်းစရိတ်များ ပိုမိုကုန်ကျလာမှာဖြစ်ပါတယ်။ ရေလမ်းကြောင်းပိတ်ဆို့မှု ဖြစ်ပေါ်လာခြင်း ယခုလက်ရှိဆောင်ရွက်နေသော အပြည်ပြည်ဆိုင်ရာဆိပ်ခံတံတား ၂၅ ခုတို့အတွက် လုပ်ငန်းဆောင်ရွက်မှုကို များစွာထိခိုက်နိုင်ပါတယ်။ လမ်းပိတ်ဆို့မှု၊ လမ်းကြပ်တည်းမှုများဖြစ်ပေါ် စေခြင်း၊ ဆိပ်ကမ်းတစ်ခုလုံး လူနေရပ်ကွက်များကွဲပြားသွားမှာဖြစ်ကြောင်း တွေ့ရပါတယ်။ ဒီအချက် များက ပညာရှင်များသာမက သာမန်ပြည်သူများပင် အလွယ်တကူသိရှိ သဘောပေါက်နိုင်ပါတယ်။ နိဂုံးချုပ်တင်ပြလိုသည်မှာ ယခု ကောင်းမြန်မာအောင်ကုမ္ပဏီက ခွင့်ပြု သောလုပ်ငန်းသည် ဥပဒေ ပြဋ္ဌာန်းချက်အရ ပြည်ထောင်စုလွှတ်တော်၏ သဘောတူညီချက်ဖြင့် ခွင့်ပြု ရသည့်လုပ်ငန်းဖြစ်သော် လည်း လွှတ်တော်သို့ အသိပေးတင်ပြမှုမရှိခြင်း၊ လူမှုပတ်ဝန်းကျင်ကိုထိခိုက်စေသော လုပ်ငန်းများအား ခွင့်မပြုရဟု ဥပဒေ၌ပြဌာန်းပါရှိသော်လည်း ဥပဒေပြဋ္ဌာန်းချက်များကို မလိုက်နာဘဲ ခွင့်ပြုသည့် လုပ်ငန်းဖြစ်ခြင်း၊ မြေယာအသုံးချမှုကိုလေ့လာကြည့်သောအခါ နိုင်ငံနှင့်နိုင်ငံသားတို့၏ အကျိုးများစွာ ရှိမည့် လုပ်ငန်းမျိုးမဟုတ်ဘဲ တည်ဆောက်ထားသော လုပ်ငန်းဖြစ်ခြင်းတို့ကြောင့် အဆိုရှင် ဆိပ်ကမ်း မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးတင်မောင်ဝင်း တင်ပြတဲ့ ဆိပ်ကမ်းဆောက်လုပ်မှုအား ရပ်ဆိုင်းသင့်ပါကြောင်း လွှတ်တော်ဥက္ကဋ္ဌကြီးမှတစ်ဆင့် ဆွေးနွေးတင်ပြအပ်ပါတယ်ခင်ဗျာ။ အားလုံး ကျေးဇူးတင်ပါတယ်။ (ဩဘာသံများ)</speech>
<speech type='speaker'>
ပုဇွန်တောင်မဲဆန္ဒနယ်မှ ဦးမြင့်လွင် ဆွေးနွေးဖို့ ဖြစ်ပါတယ်။
</speech>
<speech><mp id='464'>ဦးမြင့်လွင်(ပုဇွန်တောင်မဲဆန္ဒနယ်)</mp> လေးစားအပ်သော ပြည်သူ့လွှတ်တော် ဥက္ကဋ္ဌကြီးနှင့် ပြည်ထောင်စုဝန်ကြီးများ၊ ပြည်သူ့လွှတ်တော်ကိုယ်စားလှယ်များ၊ ကြွရောက်လာသော ဧည့်သည်များ မင်္ဂလာပါခင်ဗျား။ ကျွန်တော်ကတော့ ပုဇွန်တောင်မဲဆန္ဒနယ် ပြည်သူ့လွှတ်တော် ကိုယ်စားလှယ် ဦးမြင့်လွင် ဖြစ်ပါတယ်။ ကျွန်တော် အခုထောက်ခံဆွေးနွေးမယ့် အကြောင်းအရာကတော့ ရန်ကုန်တိုင်း ဒေသကြီး၊ ဆိပ်ကမ်းမဲဆန္ဒနယ် ပြည်သူ့လွှတ်တော် ကိုယ်စားလှယ် ဦးတင်မောင်ဝင်း တင်သွင်းသော ကောင်းမြန်မာ အောင်သင်္ဘောကုမ္ပဏီမှ MIC ခွင့်ပြုချက်ဖြင့် တည်ဆောက်ရေးဆောက်လုပ်မှုကို ရပ်ဆိုင်းပေးရန်အဆိုကို ထောက်ခံဆွေးနွေးသွားမှာ ဖြစ်ပါတယ်။ ကျွန်တော်တို့ ရန်ကုန်ဆိပ်ကမ်းဟာ တကယ်တမ်းပြောရင် နှစ်ပေါင်း ၁၂၅ နှစ်ကျော်ပြီ။ အဲဒီအခါကျတော့ ရန်ကုန်မြို့ ကြီးရဲ့ တိုးတက် လာတဲ့ လူဦးရေ၊ ရန်ကုန်မြစ်ရဲ့ အတိမ်အနက်၊ ရန်ကုန်မြို့ရဲ့ ဖွံ့ဖြိုးမှု၊ မော်တော်ကားတွေရဲ့ သိပ်သည်းမှု တွေကို ကြည့်လိုက်မယ်ဆိုရင် ရန်ကုန်မြို့မှာနောက်ထပ် Container Yard အသစ်တွေပေးဖို့ မသင့် တော့ဘူးလို့ ကျွန်တော်က ပထမဦးဆုံး ပြောချင်ပါတယ်။ ဥက္ကဌကြီးခင်ဗျား။ ဒီနေ့ ကျွန်တော်တို့တိုင်းပြည်မှာတင်မဟုတ်ပါဘူး။ ကမ္ဘာကြီးမှာကို ဒီမြို့တွင်းမှာ Ship Yard တွေ မထားတော့ပါဘူး။ Container Yard တွေမထားတော့ပါဘူး။ ဘာဖြစ် လို့လဲဆိုတော့ ဒါတွေဟာ လူတွေရဲ့ သက်တောင့်သက်သာမှုကို မဖြစ်စေတဲ့အတွက် မြို့ပြင်ကို ထုတ်ကြရပါတယ်။ အခုဆိုရင် ဒါကိုလည်း နိုင်ငံတော်က နားလည်လက်ခံတဲ့အတွက် သီလဝါရေနက် ဆိပ်ကမ်းကို စတင်အကောင်အထည်ဖော်နေပါပြီ။ ဒါကြောင့်မို့ ကျွန်တော်တို့ဟာ ရေရှည်မှာ သီလဝါ ရေနက်ဆိပ်ကမ်းကိုသာလျှင် တိုက်တွန်းအားပေးသင့်တယ်လို့ ကျွန်တော်က ယူဆပါတယ်။ အဲဒီတော့ တစ်ခါ ကျွန်တော်တို့မှာ ဘာရင်ဆိုင်နေရလဲဆိုတော့ နှစ်စဉ်မိုးရွာလို့ ရေကြီးလို့ရှိရင် ကျွန်တော်တို့မှာ ရေလျှံတယ်။ ရေလျှံတဲ့အခါမှာ ရေက ရန်ကုန်မြို့ကြီးရဲ့ တောင်ဘက်ကို ရန်ကုန်မြို့ရဲ့ မြောက်ဘက်က ရေတွေဆင်းတယ်။ အဲဒီလို ဆင်းတဲ့အခါမှာ ရေတွေက ဘယ်ကိုမှ ဆက်ဆင်းလို့မရဘူးဆိုတော့ ရန်ကုန်ကမ်းနားမှာရှိတဲ့ အဲဒီကူးတို့ဆိပ်လုပ်ထားတဲ့ ဆိပ်ကမ်းနားကြီးတွေဟာ အုတ်တံတိုင်းတွေဟာ ကာထားတော့ အဲဒီစည်ပင်သာယာဝန်ထမ်းတွေဟာ ဘာမှထိုးဖောက်လို့ လဲမရတော့ဘူး။ ရေက ကြီးလာတယ်။ အဲဒီအခါမှာ ဖြေရှင်းလို့မရဘူး။ အဲဒီကျတော့ ကျွန်တော်တို့ ပြည်သူတွေကို အပြစ်လာတင်နေတယ်။ ကျွန်တော်တို့ အမှိုက်တွေသုံးလို့ပါ။ ကျွန်တော်တို့ ကျွတ်ကျွတ်အိတ်တွေ သုံးလို့ပါ။ တကယ်တမ်းကျတော့ တစ်ချိန်တုန်းက Super Power ဖြစ်တဲ့ ပုဂ္ဂိုလ်ကြီးတွေက ဒီနေရာ တွေကို သူတို့အထက်စီးကယူထားပြီးတော့ ဒီအပေါက်တွေကို သူတို့ပိတ်ထားတယ်။ ဟိုတစ်နှစ်ကဆို Asia World ကနေပြီးတော့ သူ့အပေါက်ကြီးကို အပေါ်က အဖုံးဖုံးထားတဲ့အခါကျတော့ ကြည့်မြင်တိုင်မှာ ရေအကြီးအကျယ်ကြီးပါတယ်။ နောက်ပြီးတော့ အဲဒါကြီးကိုဖြို လိုက်တဲ့အခါကျမှ အဲဒီရေက ကျသွားပါတယ်။ အဲဒီတော့ ဒါက ကူးတို့ဆိပ်တွေကို ကမ်းနားမှာထားတဲ့ ပြဿနာပါ။ နောက်တစ်ခါ ဘာဖြစ်နေလဲဆိုတော့ ရန်ကုန်မြို့ကြီးကိုကြည့်လိုက်လို့ရှိရင် ကူးတို့ဆိပ်ကြီးဟာ မြို့လယ်ကောင်မှာရှိနေပါတယ်။ အဲဒီလိုမြို့လယ်ကောင်မှာရှိတဲ့အခါကျတော့ Internationd ကူးတို့ ဆိပ်ကြီးဖြစ်တဲ့အခါကျတော့ Container တွေကိုတင်မယ့် မော်တော်ကား ကြီးတွေကလည်း ဒီကမ်းနား လမ်းကြီးမှာ တောင်၊ မြောက် သွားနေကြတယ်။ အဲဒီအခါမှာသူတို့က ပေ ၂၀ Container တွေ၊ ပေ ၄၀ Container တွေ၊ တစ်ခါတလေကျရင် Container ကားမောင်းရတယ်ဆိုတာလည်း အလွန် ငြီးငွေ့ ဖို့ကောင်းတဲ့အလုပ်ပါ။ ဒီမြို့လယ်ကောင်မှာဖြည်းဖြည်းမောင်းရတော့ ကားဆရာတွေလဲအရက် သောက်တာတွေရှိတယ်။ နောက်တစ်ခါကျရင် သူတို့ရဲ့ ကလစ်တွေကမကောင်းတော့ Container အဖုံးတွေပြုတ်ကျတယ်။ အဲဒီအခါမှာ အောက်က Taxi လိုကားပါးပါးလေးတွေ၊ ကိုယ်ပိုင်ကား ပြားပြားလေးတွေ အကုန်ခံကြရတယ်။ အဲဒီတော့ ကျွန်တော်တို့ ပြည်သူတွေဟာ မြို့လယ်ခေါင်မှာ ဒီကြားထဲ Truffic ပြဿနာ၊ Container ကားကြီးတွေက အကြီးကြီးဆိုတော့ ကြပ်ကြပ်သိပ်သိပ်နဲ့ ရင်ဆိုင်နေရတာ အဲဒါကြောင့်မို့ ကျွန်တော်တို့ ဒီရန်ကုန်မြို့ လယ်ခေါင်ကြီးဟာ ဘာနဲ့တူလဲဆိုတော့ စက်ရုံကြီးတစ်ခုရဲ့ ဝင်းကြီးလိုဖြစ်နေတယ်။ တကယ်တော့ မြို့ဆိုတာ အဲဒီလိုမဖြစ်ရပါဘူး။ ဆိုတော့ အဲဒါကိုသွားတွေ့ ရှိရပါတယ်။ သူများတိုင်းပြည်တွေမှာဘယ်လိုလုပ်လဲဆိုတော့ River View တို့၊ Harbour View တို့ ကမ်းခြေကြီးတွေမှာ တစ်ခါတည်းလူတွေကို ဒီမြို့တစ်မြို့ရဲ့ ရင်ခွင်ထဲမှာ ပင်လယ် ရှိနေတာ၊ မြို့တစ်မြို့ ရဲ့ရင်ခွင်ထဲမှာ မြစ်ရှိနေတာ သိပ်အဓိပ္ပာယ်ရှိပါတယ်။ သိပ်အရသာရှိပါတယ်။ ဟောင်ကောင်မှာဆိုရင် ကျွန်တော်တို့ ဝမ်ချိုင်းလမ်းမကြီးရဲ့ဘေးမှာ ဟောင်ကောင် River View နယူးယောက်မှာဆိုရင် လေဘာတီရုပ်ထုကြီးကို ကြည့်ဖို့အတွက် မက်ဟန်တန်ရပ်ကွက်ကလူတွေဟာ Broadway လမ်းမကြီးအတိုင်းပြီးတော့ ကြည့်တဲ့အခါမှာ ပန်းခြံကြီးကိုဖြတ်ပြီးတော့ သူတို့က ရတယ်။ ကျွန်တော်တို့က သဘာဝကရနေတဲ့ အလကားရနေတဲ့ဟာတွေကို ကျွန်တော်တို့မြို့ သားတွေက မခံစားရဘူး။ ဘယ်သူတွေက ခံစားနေရသလဲဆိုတော့ ဒီစီးပွားရေးလုပ်ငန်းရှင်တွေရဲ့ အကျိုးစီးပွား အတွက် ရပ်တည်နေရပါတယ်။ အဲဒီတော့ ကျွန်တော်တို့ဟာ ဒီလိုဖြစ်နေတာတွေအားလုံးဟာ ဥပဒေက မသိလို့လားလို့ မေးရင်မဟုတ်ဘူး။ ဥပဒေရှိတယ်။ ကျွန်တော်တို့ ဒီရင်းနှီးမြှုပ်နှံမှုလုပ်မယ်ဆိုရင် EIA (Environmental Impact Assessment) Qqulousu SIA (Social Impact Assessment) ဒါတွေတိုင်းတာရပါမယ်။ ဒါတွေလားလို့မဟုတ်သေးဘူးခင်ဗျား။ ကျွန်တော်တို့ MIC ကိုလျှောက်လွှာ တင်ပြီဆိုလို့ရှိရင် MIC ကပုဂ္ဂိုလ်များက သက်ဆိုင်ရာဝန်ကြီးချုပ်တွေဆီကို သဘောထားမှတ်ချက် တောင်းရပါတယ်။ အဲဒီအခါမှာ MIC Law ရဲ့နည်းဥပဒေမှာ ဘာဆိုထားသလဲဆိုတော့ သာသနာ့ အဆောက်အအုံတွေ။ လူတစ်ယောက်က MIC ပါမစ်ကို ရပြီးပြီးပေါ့။ ရပြီးတာတောင်မှ မင်း MIC Ared မှာ ဓာတ်သတ္တု တွေတွေ့တယ်။ ရှေးဟောင်းပစ္စည်းတွေတွေ့တယ်။ ဘုရားတွေတွေ့တယ်ဆိုရင် မင်းဒီ MIC ကိုရပ်ပေးရမယ်လို့ အဲဒီဥပဒေမှာပြဋ္ဌာန်းထားပါတယ်။ ဒါကို မြန်မာနိုင်ငံရင်းနှီးမြှုပ်နှံမှု ကော်မရှင်က Neglect လုပ်ပြီးတော့ ဒီဟာကို ပြဋ္ဌာန်းပေးခဲ့တာဖြစ်ပါတယ်။ ဒါကြောင့်မို့ ကျွန်တော့် အနေနဲ့ နိဂုံးချုပ်ရမှာကတော့ ရန်ကုန်တိုင်းဒေသကြီး၊ ဆိပ်ကမ်းမဲဆန္ဒနယ် ပြည်သူ့လွှတ်တော် ကိုယ်စားလှယ် ဦးတင်မောင်ဝင်း တင်ပြတဲ့ ကောင်းမြန်မာအောင်သင်္ဘောကုမ္ပဏီရဲ့ တည်ဆောက်ရေး ကိုဆောက်လုပ်ရန် ရပ်ဆိုင်းပေးရန်အဆိုပြုချက်ကို ထောက်ခံကြောင်းပြောကြားရင်း နိဂုံးချုပ်ပါတယ် ခင်ဗျား။ (ဩဘာသံများ) </speech>
<title>ဦးတင်မောင်ဝင်း၊ ဆိပ်ကမ်းမဲဆန္ဒက တင်သွင်းသော အဆိုနှင့်စပ်လျဉ်း၍ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်က ပြန်လည်ရှင်းလင်းဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type='speaker'>
ပို့ဆောင်ရေးနှင့် ဆက်သွယ်ရေးဝန်ကြီးဌာနရဲ့ သဘောထားပြောပါ။
</speech>
<speech><agency id='31'>ဦးသန့်စင်မောင်(ပြည်ထောင်စုဝန်ကြီး၊ ပို့ဆောင်ရေးနှင့် ဆက်သွယ်ရေးဝန်ကြီးဌာန)</agency>လေးစား အပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော် ကိုယ်စားလှယ်များခင်ဗျား။ ကျွန်တော့်အနေနဲ့ ရန်ကုန်တိုင်းဒေသကြီး၊ ဆိပ်ကမ်းမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးတင်မောင်ဝင်းရဲ့ ပြည်သူ့လွှတ်တော်ကို တင်ပြထားတဲ့ တိုက်တွန်းကြောင်းအဆိုဖြစ်ပါတယ်။ အဲဒီအဆိုမှာတော့ ရန်ကုန်မြို့၊ ဗိုလ်တထောင်ဘုရားလမ်းနှင့် ဗိုလ်အောင်ကျော်တံတားအကြား မြန်မာ့ ဆိပ်ကမ်းအာဏာပိုင်မှ ပိုင်ဆိုင်သော မြေဧရိယာ ဧက ၂၀ ကို အသုံးပြု၍ ကောင်းမြန်မာအောင် သင်္ဘောကုမ္ပဏီမှ MIC ခွင့်ပြုချက်ဖြင့် စာချုပ်ချုပ်ဆိုပြီး တည်ဆောက်ရေးလုပ်ငန်းများ စတင် အကောင်အထည်ဖော်ဆောင်ရွက်နေခြင်းအား ဆက်လက်ဆောင်ရွက်ပါက ဗိုလ်တထောင်ကမ်းနား တစ်လျှောက် သောင်ထွန်းမှု တောက်လျှောက်ဖြစ်ပေါ်လာနိုင်ခြင်း၊ သင်္ဘောရေလမ်းကြောင်း ပိတ်ဆို့ စေနိုင်ခြင်း၊ ဗိုလ်တထောင်သမိုင်းဝင်စေတီတော်၏ အဆောက်အဦများ စိုးရိမ်ဖွယ်ဖြစ်ခြင်း၊ ဘုရား ဝတ်ပြု သူတို့အား တုန်ခါမှု၊ ဆူညံသံများဖြစ်စေကြောင်း၊ ရန်ကုန်ကမ်းနားလမ်းတစ်လျှောက် Container ကားများပိတ်ဆို့နိုင်စေခြင်း စသည့်အချက်များကြောင့် အဆိုပါစီမံကိန်းအား ရပ်ဆိုင်းပေး ပါရန် ပြည်ထောင်စုအစိုးရသို့ တိုက်တွန်းကြောင်းအဆို ဖြစ်ပါတယ်။ ကျွန်တော့်အနေနဲ့ အမြန်ဆုံး အချိန်ကိုငဲ့ညှာသောအားဖြင့် Power Point ကိုတော့ မြန်မြန် သုံးပါ့မယ်။ Power Point သုံးစွဲခွင့်ပြုပါ။ ကျွန်တော့်အနေနဲ့ ရင်းနှီးမြှုပ်နှံမှုကော်မရှင်ကနေပြီးတော့ ဘယ်လိုခွင့်ပြုချက်တွေရတဲ့ အကြောင်းကိုတော့ ကျွန်တော် ရှင်းမပြတော့ပါဘူး။ အဲဒါကတော့ ဖြစ်စဉ်တွေကတော့ အကြာကြီးပါ။ ၂၀၁၂ ခုနှစ်လောက်က ရင်းနှီးမြှုပ်နှံမှုကော်မရှင်က ရပ်ဆိုင်း ခဲ့ပါတယ်။ ပထမတော့ အထက်အဖွဲ့အစည်းရဲ့ ခွင့်ပြုချက်နဲ့ရခဲ့တာပါ။ အဲဒါတွေ ကျွန်တော် ဖြစ်စဉ် တွေကို ရှင်းမပြတော့ပါဘူး။ အဲဒီမှာ အပြန်အလှန်တွေသွားနေပြီးတော့ နောက်ဆုံးကျတော့ တင်ဒါ ခေါ်ပြီးတော့ လုပ်ခဲ့တာပါ။ အဲဒီမှာ တင်ဒါခေါ်တဲ့အခါမှာ ကုမ္ပဏီနှစ်ခုပဲ အဲဒီစည်းကမ်းနဲ့ ကိုက်ညီ ပါတယ်။ အဲဒီမှာလည်း သင်္ဘောပိုင်ဆိုင်မှုရယ် သို့မဟုတ် နိုင်ငံခြားသင်္ဘောလိုင်းနဲ့ ပူးပေါင်း ဆောင်ရွက်မယ်ဆိုတဲ့အခြေအနေ၊ တင်ပြရမယ်ဆိုတဲ့သတ်မှတ်ချက်နဲ့ လုပ်ခဲ့တာပါ။ အဲဒီမှာ မြန်မာ့ အဏ္ဏဝါစွမ်းအားရှင် Group က တင်ဒါကနေပြီး ထွက်သွားတယ်။ အဲဒီကျတော့ တစ်ခုပဲကျန်ပါတယ်။ အခု ကောင်းမြန်မာအောင်ကုမ္ပဏီတစ်ခုပဲကျန်ပြီးတော့ ကောင်းမြန်မာအောင်ကုမ္ပဏီတစ်ခုတည်း ကိုပဲ တင်ဒါပေးခဲ့တယ်ဆိုတာ စိစစ်တွေ့ရှိရပါတယ်။ အဲဒီမှာ လုပ်တာကတော့ ၂၆-၃-၂၀၁၆ ရက်နေ့မှာ မြန်မာနိုင်ငံ ရင်းနှီးမြှုပ်နှံမှုကော်မရှင်ကနေပြီးတော့ ခွင့်ပြုချက်ပေးလိုက်ပါတယ်။ ၃၀-၃-၂၀၁၆ ရက် နေ့မှာ စာချုပ် လိုက်ပါတယ်။ လေးရက်အတွင်းမှာ ချုပ်တာဖြစ်ပါတယ်။ အဲဒီမှာ ကျွန်တော် အားသာချက်တွေလည်း ရှာကြည့်လိုက်ပါတယ်။ ရှာကြည့်လိုက်တော့ မြေအသုံးချ ပရီမီယံကြေး တစ်ဧကကို သိန်း ၁၅၀ နှုန်းနဲ့ ၁၉.၉ ဧက။ ဧက ၂၀ နီးပါးအတွက် ၂၉၈.၈၉ သန်းရရှိ မယ်။ နောက်တစ်ခါ လစဉ်ဝင်ငွေကတော့ မြန်မာကျပ်ငွေ တစ်လကို ခုနစ်သန်းလောက်နဲ့ အမေရိကန် ဒေါ်လာ ၀.၁၅ သန်းကျော်ရရှိမယ်လို့ တွေ့ရှိပါတယ်။ အားသာချက်တွေက အဓိကကတော့ အဲဒီ လောက်ပါပဲ။ ကျန်တဲ့ဟာတွေက အခုနတုန်းကပြောတဲ့ တကယ်ကောင်းကောင်းမွန်မွန်ဆောက်ပေး ခဲ့ရင် ဒဂုံဆိပ်ကမ်းမှာ ဝန်ထမ်းတွေအတွက် အိမ်ရာတွေရသွားနိုင်တယ်။ သင်္ဘောကျင်း ပြန်ပြီးတော့ ကောင်းကောင်းမွန်မွန် ရရှိနိုင်တယ်။ နောက်တစ်ခါ ဘက်စုံဆိပ်ကမ်းအသစ်တစ်ခု တန်ချိန် ၁၅၀၀၀ နှစ်စင်းလောက်ဆံ့နိုင်တယ်ဆိုတဲ့ အချက်တွေကိုတော့ ကောင်းတဲ့အချက်တွေရှာတွေ့ပါတယ်။ အဲဒီမှာ တကယ့်ပြဿနာကတော့ ကျွန်တော်တို့က စွန့်စားမှုများတယ်ဆိုတဲ့အချက်ကို တွေ့ပါတယ်။ စွန့်စားမှုများတယ်ဆိုတာ အခုနကပြောတဲ့ သီလဝါ Port ကိုကျော်ပြီးတော့ River Port မြစ်ဆိပ်အတွင်းကို ဝင်လာတဲ့အခါမှာ အဲဒီနေရာအဓိကကျပါတယ်။ ကျွန်တော်စဉ်းစားတဲ့အချက်က နည်းပညာအရ ဒီသင်္ဘောကြီးများ ဝင်/ထွက်တဲ့လမ်းကြောင်းက အပြာရောင်လမ်းကြောင်းဖြစ်ပါတယ်။ လက်ရှိအခြေအနေမှာ တစ်စင်းပဲသွားလို့ရပါတယ်။ သူ့ရဲ့ အပြာရောင်လမ်းကြောင်း သင်္ဘော ဝင်/ထွက်တဲ့လမ်းကြောင်းရဲ့ အကျယ်က မီတာ ၁၀၀ ပတ်ဝန်းကျင်ပဲရှိပါတယ်။ ရေကြောင်းပြဌာနကို ဒီကိစ္စကို ကျွန်တော်အသေးစိတ် စိစစ်မေးမြန်းတဲ့အခါမှာ အဲဒီသင်္ဘောတွေဟာ ဒီလမ်းကြောင်းကို တစ်စင်းနှုန်းနဲ့ပဲ သွားလို့ရပါတယ်။ နှစ်စင်းရှောင်လို့မရပါဘူး။ တစ်ခါ အခုနက အဝါရောင်တွေက RTA လို့ခေါ်တဲ့ Round Turn Anchorage သင်္ဘောကျောက်ချပြီး ပြန်လှည့်ရမယ့်နေရာပါ။ ဥပမာ - သင်္ဘောတွေဟာ ဝင်လာခဲ့ရင် အခုနတုန်းကအတိုင်းပဲ အပြင်စည်းကိုဖြတ်မယ်။ အတွင်းစည်းခုံကို ကျော်လာမယ်။ အဲဒီအခါမှာ ဘာနဲ့ဝင်ရလဲဆိုတော့ ဒီရေအတက်နဲ့ဝင်ရပါတယ်။ ဒီရေအတက်နဲ့ ဝင်ပြီးတော့ သင်္ဘောကိုလှည့်ပြီးတော့ ရပ်ရတယ်။ စောင့်ရပါတယ်။ ချက်ချင်း ကမ်းနားထဲကို အခုနက Asia World တို့၊ အခြားအထက်က Port တွေကို သွားဖို့ရာအတွက် အဲဒီအဝါရောင်က သင်္ဘော လှည့်တဲ့နေရာပါ။ လှည့်တဲ့နေရာလည်း အကန့်အသတ်ရှိပါတယ်။ သူ့ရဲ့ပေအရှည် ကန့်သတ်ချက် ရှိနေပါတယ်။ အဲဒီမှာသူက လှည့်ပြီးတဲ့နောက် ရေလည်းပြန်ကျတဲ့အခါကျမှ ဒီရေအကျကိုစောင့်ရ ပါတယ်။ နှစ်နာရီလောက် အနည်းဆုံးကျောက်ချရပါတယ်။ အဲဒီတော့ ဒီအဝါရောင်နေရာက သင်္ဘော လှည့်ဖို့မပေးမဖြစ် ပေးရမယ့်နေရာဖြစ်ပြီးတော့ ဟိုအပြာရောင်လမ်းကြောင်းနဲ့ဝင်လာတာလည်း တစ်စင်းပဲဝင်လို့ရတယ်။ တကယ်လို့သာ အဲဒီနေရာမှာ ဒီသင်္ဘောဆိပ်ကိုဆောက်ခဲ့ရင် ကျန်တဲ့ သင်္ဘောတွေအဝင်က ကြပ်သွားမယ်ဆိုတဲ့အကြောင်းကို တွေ့ရှိရပါတယ်။ အဲဒီတော့ ရေကြောင်းပြဌာန ကတော့ လုံးဝကိုကန့်ကွက်ပါတယ်။ ဒါဟာ အဓိကအကျဆုံးအချက်ပါ။ အဲဒီနေရာမှာ တစ်ခုခုဖြစ်သွား ခဲ့ရင် တစ်ခုခုပိတ်ဆို့သွားတာနဲ့ အပေါ်က သင်္ဘောဆိပ်တွေကိုပါ မသွားနိုင်တော့ဘဲ အဝင်/အထွက် တွေ မသွားဘဲနဲ့ ပို့ကုန်/သွင်းကုန်တွေ (Export ၊ Import)တွေ ပြဿနာရှိလာနိုင်တယ်လို့ တွေ့ရပါ တယ်။ အဲဒါက အဓိကအကျဆုံးအချက်ပါ။ နောက် ဒုတိယအချက်ကလည်း အခုနကတုန်းက ဘာသာရေးကိစ္စဖြစ်ပါတယ်။ ဒီ ဗိုလ်တထောင်ဘုရား။ ဒါကတော့ အခုနက ရေယာဉ်တွေနဲ့ တိုင်းတာထားတဲ့ဟာတွေကို ပြောတာပါ။ အခုနက ဗိုလ်တထောင်ဘုရားမြေသည် လိုဏ်ဂူပုံသဏ္ဌာန်ဆောက်ထားတဲ့ လိုဏ်ဂူဘုရား ဖြစ်တယ်။ အဲဒီအောက်ကမြေက မြေသားခိုင်မာမှုမရှိဘူးလို့ တွက်ရတယ်။ ရန်ကုန်မြို့မှာ မြေသားအခိုင်မာဆုံး နေရာက ကျောက်ကုန်းနေရာတွေ၊ ရွှေတိဂုံကုန်းတော်နေရာတွေလို့ ဆိုပါတယ်။ ဘူမိဗေဒအနေ အထားအရသိရပါတယ်။ အဲဒီအခါကျတော့ အခုနတုန်းက ဗိုလ်တထောင်ဘုရားက တကယ်တမ်း ကျတော့ မူလတုန်းက မြစ်ကမ်းပါ။ မြစ်က တဖြည်းဖြည်းနဲ့ ပို့သွားပြီးတော့ ဒီဘက်ကို ရွေ့သွား တာဖြစ်ပါတယ်။ ဒါကြောင့် အောက်ခံမြေသားက မသေချာပါဘူး။ ဦးတင်မောင်ဝင်း တင်ပြတဲ့အတိုင်းပဲ အင်မတန်စိုးရိမ်ရတယ်ဆိုတဲ့ အခြေအနေဖြစ်ပါတယ်။ ကျွန်တော်တို့ အခု ခွင့်ပြုလိုက်ရင် အခုလည်း မဖြစ်ဘူး။ နောက်နှစ်လည်းမဖြစ်ဘူး။ ၁၀ နှစ်လောက်ကြာမှဖြစ်ရင် ဒီဟာက ကျွန်တော်တို့မှာ တာဝန်ရှိ ပါတယ်။ ၁၀ နှစ်မှဖြစ်ဖြစ်၊ ၁၅ နှစ်မှဖြစ်ဖြစ်၊ တစ်ခုခုများ ဘုရားရဲ့ အဆောက်အအုံကို ထိခိုက်လာခဲ့ရင်၊ စေတီတော်ကို ထိခိုက်လာခဲ့ရင် ကျွန်တော်တို့မှာ အပြစ်ဖြစ်သွားမှာ သေချာပါတယ်။ နောက် အခုနက ပြောတဲ့ ကိုယ်စားလှယ်ကြီးများအားလုံး ဆွေးနွေးသွားတဲ့ ဝန်ထမ်းမိသားစု ၄၀၀ ဦး၊ ၅၀၀ ဦးရှိတယ်။ အားလုံးပေါင်း မှီခိုသူနဲ့ ၂၀၀၀ ဦးလောက်ရှိတယ်။ သူတို့တွေအကုန်လုံးကို ရွှေ့ပေးရမယ်။ အခုနကပြောတဲ့ ဝန်ထမ်းအဆောက်အအုံတွေအပါအဝင်၊ ဝန်ထမ်းအိမ်ရာတွေ အပါအဝင် သင်္ဘောများကို ပြုပြင်တဲ့နေရာတွေအားလုံးကလည်း ဝေးသွားမယ်။ ဒါကြောင့် လုပ်ငန်း အခက်အခဲရှိနိုင်တယ်ဆိုတဲ့အချက်တွေလည်း သေချာပါတယ်။ အခုနက ရေဆိုးထွက်ပေါက်တွေဟာ အခု အပေါ်ပိုင်းက တချို့နေရာတွေ၊ တချို့ဆိပ်ကမ်းတွေမှာလည်းပဲ ရေဆိုးထွက်ပေါက်တွေ ပိတ်နေ တယ်လို့ ကျွန်တော်သိရပါတယ်။ ဒါကြောင့် ကျွန်တော်တို့က အရင်တုန်းက ထိန်းသိမ်းခဲ့တဲ့အတိုင်း အပြင် အခုလို လူဦးရေထူထပ်များပြားလာတဲ့ ရန်ကုန်မြို့မှာ ဒီရေထွက်ပေါက်တွေအားလုံးကို ပိုပြီး တော့ကောင်းအောင် ပြုရမှာဖြစ်ပါတယ်။ ဒါကြောင့် ကျွန်တော့်အနေနဲ့ကတော့ ခုနတုန်းက သန်းပေါင်း ၃၀၀ လောက်၊ ၂၉၀ ကျော်လောက်ရတာဟာ ဝင်ငွေရရှိလာနိုင်တဲ့အကြောင်း အားသာချက်တစ်ချက် ပဲရှိတယ်။ ကျန်တဲ့အချက်တွေက သေသေချာချာအန္တရာယ်ရှိတာကတော့ သင်္ဘောဝင်တဲ့လမ်းကို ဒုက္ခဖြစ်မယ့်ဟာဖြစ်ပါတယ်။ ဦးတင်မောင်ဝင်း တင်ပြစဉ်တုန်းက ဒီသောင်ထွန်းတဲ့ဟာကို ၁.၆ သန်း အကုန်ခံပြီးတော့ သောင်ကို တစ်နှစ်ကတူးရပါတယ်။ နောက်တစ်နှစ်ကတော့ ခုနတင်ပြစဉ်တုန်းက သဲရောင်းတဲ့ ကုမ္ပဏီက အလကားတူးပေးတာပါ။ အဲဒီတုန်းကလည်း ၁.၆ သန်းလောက်ကုန်တယ်လို့ သိရပါတယ်။ အဲဒီတော့ ကျွန်တော်တို့က တူးရတာက ပိုပြီးတော့များလာနိုင်တယ်ဆိုတဲ့အချက်ကလည်း သေချာပါတယ်။ ဒါကြောင့် ကောင်းကျိုးကိုရှာသော်လည်းပဲ ကောင်းကျိုးကိုပဲကြည့်ကြည့် ဆိုးကျိုး ကသာ များနေတယ်ဆိုတဲ့အကြောင်းကို တွေ့ရှိရတယ်။ ဒါကြောင့် ကျွန်တော်တို့ဟာ စွန့်စားမှုမလုပ် သင့်ဘူးလို့ ကျွန်တော် သုံးသပ်ပါတယ်။ အဓိပ္ပာယ်က ပုဂ္ဂလိကရင်းနှီးမြှုပ်နှံမှုများကို ဖိတ်ခေါ်ရမည် ဖြစ်သော်လည်းပဲ ဒီဟာက အန္တရာယ်ကြီးမားတဲ့အတွက်ကြောင့် စွန့်စားမှုမလုပ်သင့်တဲ့အကြောင်း၊ ဒီအဆိုကို ကန့်ကွက်ရန် မရှိပါကြောင်း၊ ထောက်ခံပါကြောင်း တင်ပြအပ်ပါတယ်။ (ဩဘာသံများ)</speech>
<speech type='speaker'> အဆိုရှင်ရဲ့ သဘောထားပြောပါ။</speech>
<speech><mp id='449'>ဦးတင်မောင်ဝင်း(ဆိပ်ကမ်းမဲဆန္ဒနယ်)</mp> လေးစားအပ်တဲ့ ပြည်သူ့လွှတ်တော်ဥက္ကဋ္ဌကြီး၊ ပြည်သူ့လွှတ်တော်ကိုယ်စားလှယ်များနဲ့ ဧည့်သည်တော်ကြီးများခင်ဗျား။ ယနေ့ ကျွန်တော် တင်သွင်း ခဲ့တဲ့အဆိုနှင့်ပတ်သက်လို့ ကိုယ်စားလှယ်ငါးဦးက ဆွေးနွေးပြီးတော့ သက်ဆိုင်ရာဝန်ကြီးဆွေးနွေးတဲ့ အချက်တွေသည် ပြီးပြည့်စုံပြီးတော့ အခုလို ကျွန်တော့်စီမံကိန်းကို ထောက်ခံတဲ့အတွက် ကျေးဇူးတင် ရှိပါကြောင်းနှင့်။</speech>
<speech type='speaker'> ဦးတင်မောင်ဝင်း စီမံကိန်းလား။</speech>
<speech><mp id='449'>ဦးတင်မောင်ဝင်း (ဆိပ်ကမ်းမဲဆန္ဒနယ်)</mp> ကျွန်တော်တင်တဲ့အဆိုကို ထောက်ခံကြတဲ့ အတွက် ကျေးဇူးတင်ကြောင်းနှင့် လွှတ်တော်ရဲ့ အဆုံးအဖြတ်ကိုခံယူရန် အသင့်ရှိပါတယ်။ ရပ်ဆိုင်း ပေးတဲ့အတွက် အားလုံးကိုကျေးဇူးတင်ကြောင်း ပြောချင်ပါတယ်။ ကျေးဇူးတင်ပါတယ်ခင်ဗျား။ (ဩဘာသံများ)</speech>
<speech type='speaker'>
ဦးတင်မောင်ဝင်း ရှင်းအောင်ပြောပါ။ ဦးတင်မောင်ဝင်းရဲ့ အဆိုကို သက်ဆိုင်ရာဝန်ကြီးဌာနကလည်း ထောက်ခံပြီးပြီ။ ဆွေးနွေးတဲ့ကိုယ်စားလှယ်ငါးဦးကလည်း ထောက်ခံ ပြီးပြီ။ ဦးတင်မောင်ဝင်းရဲ့ အဆိုကို ဦးတင်မောင်ဝင်းက အတည်ပြု ခိုင်းမှာလား။ မှတ်တမ်းတင်ခိုင်းမှာ လား။ အတည်မပြု စေချင်တာလား။ ရှင်းအောင်ပြောပါ။ ပြတ်ပြတ်သားသား။ အခုနကလို လွှတ်တော် ရဲ့အဆုံးအဖြတ်ကိုဆိုတဲ့ဟာမျိုးနဲ့ နိဂုံးမချုပ်ပါနဲ့။
</speech>
<speech><mp id='449'>ဦးတင်မောင်ဝင်း (ဆိပ်ကမ်းမဲဆန္ဒနယ်)</mp> ဟုတ်ကဲ့။ ဥက္ကဌကြီးခင်ဗျား။ ဥက္ကဌကြီးရဲ့ ညွှန်ကြားချက်အတိုင်းပါပဲ။ ကျွန်တော့်ရဲ့ ရင်ထဲမှာ ကျွန်တော်တင်ပြတဲ့ ရန်ကုန်မြို့ ဗိုလ်တထောင် ဘုရားလမ်းနှင့် ဗိုလ်အောင်ကျော်တံတားအကြားရှိ မြန်မာ့ဆိပ်ကမ်းအာဏာပိုင်မှ ပိုင်ဆိုင်သော မြေဧရိယာ ဧက ၂၀ ခန့်ကို အသုံးပြု၍ ကောင်းမြန်မာအောင်သင်္ဘောကုမ္ပဏီမှ MIC ခွင့်ပြုချက်ဖြင့် စာချုပ်ချုပ်ဆိုခဲ့သည့် တည်ဆောက်ရေးလုပ်ငန်းများအား ရပ်ဆိုင်းပေးပါရန် ကျွန်တော့်ရဲ့ ဆန္ဒဖြစ် ပါတယ်ခင်ဗျား။ ကျေးဇူးတင်ပါတယ်။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ဦးတင်မောင်ဝင်း တင်သွင်းသွားတဲ့ အဆိုကို ကိုယ်စားလှယ်ငါးဦးက ထောက်ခံဆွေးနွေးခဲ့ပြီးဖြစ်ပါတယ်။ သက်ဆိုင်ရာဝန်ကြီးဌာန ကလည်း ရှင်းလင်းဆွေးနွေးပြီး ဒီအဆိုကို ထောက်ခံသွားတာဖြစ်ပါတယ်။ ဒါကြောင့်မို့လို့ ဒီအဆိုနှင့် စပ်လျဉ်းပြီး အတည်ပြုရန် လွှတ်တော်က သဘောတူပါသလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'> သဘောမတူသူရှိပါသလားခင်ဗျား။</speech>
<speech type='speaker'>
သဘောမတူသူမရှိတဲ့အတွက် ဦးတင်မောင်ဝင်း တင်သွင်းတဲ့အဆိုကို လွှတ်တော်က အတည်ပြုကြောင်း ကြေညာပါတယ်။ (ဩဘာသံများ)
</speech>
</new_section></motion>
</MotionSection>
<BillSection>
<bill>
<title>အမျိုးသားလွှတ်တော်က ပြင်ဆင်ချက်မရှိ အတည်ပြု၍ပေးပို့လာသော ရန်ကုန်မြို့တော် စည်ပင် သာယာရေးဥပဒေကို ရုပ်သိမ်းသည့်ဥပဒေကြမ်းကို လက်ခံရရှိကြောင်း အသိပေးခြင်း၊ ဥပဒေကြမ်းကော်မတီက အစီရင်ခံစာတင်သွင်းခြင်းနှင့် ပြင်ဆင်ချက်အဆို တင်သွင်းလိုသည့် လွှတ်တော်ကိုယ်စားလှယ်များ အမည်စာရင်းတင်သွင်းနိုင်ကြောင်း လွှတ်တော်သို့တင်ပြခြင်း</title>
<speech type='speaker'>
လွှတ်တော်ကိုယ်စားလှယ်များခင်ဗျား။ အမျိုးသားလွှတ်တော်တွင် စတင် တင်သွင်းပြီး ပြင်ဆင်ချက်မရှိ အတည်ပြု၍ ပေးပို့လာသော ရန်ကုန်မြို့တော် စည်ပင်သာယာရေး ဥပဒေကို ရုပ်သိမ်းသည့်ဥပဒေကြမ်းကို ၁-၆-၂၀၁၆ ရက်နေ့မှာ လက်ခံရရှိခဲ့ပါတယ်။ ကိုယ်စားလှယ် များ လေ့လာနိုင်ရန် ဥပဒေကြမ်းမိတ္တူကိုလည်း ဖြန့်ဝေထားပြီး ဖြစ်ပါတယ်။ ယင်းဥပဒေကြမ်းနှင့် စပ်လျဉ်းပြီး ပြည်သူ့လွှတ်တော်ဥပဒေကြမ်းကော်မတီက အစီရင်ခံစာ တင်သွင်းဖို့ ဖြစ်ပါတယ်။ အစီရင်ခံစာ တင်သွင်းရန် ဥပဒေကြမ်းကော်မတီအား ဖိတ်ခေါ်ပါတယ်။
</speech>
<speech><mp id='455'>ဦးနေမျိုးထွန်း(အဖွဲ့ဝင်၊ ဥပဒေကြမ်းကော်မတီ)</mp> လေးစားအပ်ပါတဲ့ ပြည်သူ့ လွှတ်တော် ဥက္ကဋ္ဌကြီးနှင့် ပြည်ထောင်စုဝန်ကြီးများ၊ ပြည်သူ့လွှတ်တော်ကိုယ်စားလှယ်များ၊ ဧည့်သည်တော်များ အားလုံး မင်္ဂလာပါခင်ဗျား။ ကျွန်တော်ကတော့ ရန်ကုန်တိုင်းဒေသကြီး၊ ထန်းတပင်မဲဆန္ဒနယ် ပြည်သူ့လွှတ်တော်ကိုယ်စားလှယ်၊ ပြည်သူ့လွှတ်တော် ဥပဒေကြမ်းကော်မတီဝင် ဦးနေမျိုးထွန်း ဖြစ်ပါတယ်။ ပြည်သူ့လွှတ်တော် ဥပဒေကြမ်းကော်မတီဥက္ကဋ္ဌ၏ တာဝန်ပေးချက်အရ ရန်ကုန်မြို့တော် စည်ပင်သာယာရေးဥပဒေကို ရုပ်သိမ်းသည့်ဥပဒေကြမ်းနှင့်စပ်လျဉ်း၍ ပြည်သူ့လွှတ်တော် ဥပဒေကြမ်းကော်မတီ၏ လေ့လာတွေ့ရှိချက်အစီရင်ခံစာကို လွှတ်တော်သို့ အစီရင်ခံ တင်ပြသွားမှာ ဖြစ်ပါတယ်။ ပြည်ထောင်စုသမ္မတမြန်မာနိုင်ငံတော် ပြည်သူ့လွှတ်တော် ဥပဒေကြမ်းကော်မတီ စာအမှတ်၊ ၀၅/ပသ(ကမတ-ဥပဒေကြမ်း)၁/၂၀၁၆ ၁၄၂ ၃၇ ရက်စွဲ၊ ၂ ၀ ၁ ၆ ခုနှစ်၊ ဇွန်လ ၇ ရက် ဥက္ကဋ္ဌ ပြည်သူ့လွှတ်တော် အကြောင်းအရာ။ ရန်ကုန်မြို့တော် စည်ပင်သာယာရေးဥပဒေကိုရုပ်သိမ်းသည့် ဥပဒေကြမ်းနှင့် စပ်လျဉ်း၍ ပြည်သူ့လွှတ်တော် ဥပဒေကြမ်းကော်မတီ၏ လေ့လာတွေ့ရှိချက် အစီရင်ခံစာတင်ပြခြင်း ရည်ညွှန်းချက် ။ အမျိုးသားလွှတ်တော်၏ ၁-၆-၂၀၁၆ ရက်စွဲပါ စာအမှတ်၊ ၁/အမ (ကော်မတီ - ၁) ၁/၂၀၁၆- ၁၅၃ ၁။ ကရင်ပြည်နယ်၊ မဲဆန္ဒနယ်အမှတ်(၁၀)မှ အမျိုးသားလွှတ်တော်ကိုယ်စားလှယ် ဒေါက်တာ မျိုးအောင် (အဖွဲ့ဝင်၊ ဥပဒေကြမ်းကော်မတီ)က တင်သွင်းသော ရန်ကုန်မြို့တော်စည်ပင်သာယာရေး ဥပဒေကို ရုပ်သိမ်းသည့်ဥပဒေကြမ်းကို အမျိုးသားလွှတ်တော်၌ ၁၉-၅-၂၀၁၆ ရက်နေ့တွင် စတင် တင်သွင်းခဲ့ပြီး ၁-၆-၂၀၁၆ ရက်နေ့ အမျိုးသားလွှတ်တော်အစည်းအဝေးတွင် ပြင်ဆင်ချက်မရှိ အတည်ပြုခဲ့ပြီး ပြည်သူ့လွှတ်တော်၌ ဆွေးနွေးရန် အထက်ရည်ညွှန်းချက်ပါစာဖြင့် ပေးပို့လာပါသည်။ ၂။ ရန်ကုန်မြို့တော်စည်ပင်သာယာရေးဥပဒေကို ၁၉၉၀ ခုနှစ်၊ နိုင်ငံတော်ငြိမ်ဝပ်ပိပြားမှု တည်ဆောက်ရေးအဖွဲ့ဥပဒေအမှတ်(၁၁/၁၉၉၀)ဖြင့် ပြဋ္ဌာန်းခဲ့ခြင်းဖြစ်ပါသည်။ ယခုအခါ ရန်ကုန် တိုင်းဒေသကြီးလွှတ်တော်သည် ၂၀၀၈ ခုနှစ်၊ ဖွဲ့စည်းပုံအခြေခံဥပဒေဇယား (၂) နှင့်အညီ ရန်ကုန် မြို့တော်စည်ပင်သာယာရေးဥပဒေကို ရေးဆွဲပြဋ္ဌာန်းပြီးဖြစ်ပါသဖြင့် ဤရုပ်သိမ်းသည့်ဥပဒေကို ရေးဆွဲတင်ပြလာခြင်းဖြစ်ကြောင်း စိစစ်တွေ့ရှိရပါသည်။ ၃။ ပြည်သူ့လွှတ်တော် ဥပဒေကြမ်းကော်မတီသည် ၃-၆-၂၀၁၆ ရက်နေ့တွင် အစည်းအဝေး ကျင်းပခဲ့ပြီး ဤရုပ်သိမ်းသည့်ဥပဒေကြမ်းကို ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၅၉ အရ အခြေခံရမည့်မူ ၁၂ ချက်နှင့်အညီ စိစစ်လေ့လာရာ ရန်ကုန်တိုင်းဒေသကြီးလွှတ်တော်သည် ၂၀၀၈ ခုနှစ်၊ ဖွဲ့စည်းပုံအခြေခံဥပဒေဇယား(၂)နှင့်အညီ ရန်ကုန်မြို့တော်စည်ပင်သာယာရေးဥပဒေကို ပြဋ္ဌာန်းဆောင်ရွက်ပြီးဖြစ်ခြင်း၊ ရန်ကုန်မြို့တော်စည်ပင်သာယာရေးဥပဒေ(၁၉၉၀ ခုနှစ်၊ နိုင်ငံတော် ငြိမ်ဝပ်ပိပြားမှုတည်ဆောက်ရေးအဖွဲ့ဥပဒေအမှတ်-၁၁)သည် ဆက်လက်ကျင့်သုံးရန် အကြောင်းမရှိ ခြင်းတို့ကြောင့် ယခုကဲ့သို့ ရုပ်သိမ်းသည့်ဥပဒေကို သီးခြားပြဋ္ဌာန်း၍ ရုပ်သိမ်းခြင်းဖြစ်ကြောင်း စိစစ်တွေ့ရှိရပါသည်။ ထို့ကြောင့် အမျိုးသားလွှတ်တော်၏ ရန်ကုန်မြို့တော်စည်ပင်သာယာရေး ဥပဒေကို ရုပ်သိမ်းသည့်ဥပဒေကြမ်းအပေါ် ပြင်ဆင်ချက်မရှိအတည်ပြုချက်ကို ပြည်သူ့လွှတ်တော် ဥပဒေကြမ်းကော်မတီက သဘောတူညီခဲ့ကြပါသည်။ ၄။ သို့ဖြစ်ပါ၍ ရန်ကုန်မြို့တော် စည်ပင်သာယာရေးဥပဒေကိုရုပ်သိမ်းသည့် ဥပဒေကြမ်းကို လွှတ်တော်ကအတည်ပြု ပေးနိုင်ပါရန်နှင့် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၆၁ အရ စိစစ်ခဲ့ပြီး နည်းဥပဒေ ၆၃ နှင့်အညီ လွှတ်တော်သို့ အစီရင်ခံတင်ပြအပ်ပါသည်။ ဥပဒေကြမ်း ကော်မတီ၊ ပြည်သူ့လွှတ်တော်။ အားလုံးကိုကျေးဇူးတင်ပါတယ်။</speech>
<speech type='speaker'>
လွှတ်တော်ကိုယ်စားလှယ်များခင်ဗျား။ ရန်ကုန်မြို့တော်စည်ပင်သာယာရေး ဥပဒေကို ရုပ်သိမ်းသည့်ဥပဒေကြမ်းနှင့် စပ်လျဉ်းပြီး ပြင်ဆင်ချက်အဆို တင်သွင်းဆွေးနွေးလိုသူများ သည် ပြင်ဆင်လိုသည့် ဥပဒေကြမ်း၏ အပိုဒ်၊ အပိုဒ်ခွဲ၊ အကြောင်းအရာကို တိတိကျကျဖော်ပြ၍ ၁၀-၆-၂၀၁၆ ရက် (သောကြာနေ့)နောက်ဆုံးထားပြီး ပြည်သူ့လွှတ်တော်ရုံး၊ ညွှန်ကြားရေးမှူးချုပ်ထံ အမည်စာရင်းတင်သွင်းရန်ဖြစ်ကြောင်း အသိပေးကြေညာပါတယ်။
</speech>
<title>အမျိုးသားလွှတ်တော်က ပြင်ဆင်ချက်မရှိ အတည်ပြု၍ပေးပို့လာသော မန္တလေးမြို့တော် စည်ပင်သာယာရေးဥပဒေကို ရုပ်သိမ်းသည့်ဥပဒေကြမ်းကို လက်ခံရရှိကြောင်း အသိပေးခြင်း၊ ဥပဒေကြမ်းကော်မတီက အစီရင်ခံစာတင်သွင်းခြင်းနှင့် ပြင်ဆင်ချက်အဆို တင်သွင်းလိုသည့် လွှတ်တော်ကိုယ်စားလှယ်များ အမည်စာရင်းတင်သွင်းနိုင်ကြောင်း လွှတ်တော်သို့ တင်ပြခြင်း</title>
<speech type='speaker'>
လွှတ်တော်ကိုယ်စားလှယ်များခင်ဗျား။ အမျိုးသားလွှတ်တော်တွင် စတင် တင်သွင်းပြီး ပြင်ဆင်ချက်မရှိအတည်ပြု၍ပေးပို့လာသော မန္တလေးမြို့တော်စည်ပင်သာယာရေးဥပဒေ ကို ရုပ်သိမ်းသည့်ဥပဒေကြမ်းကို ၁-၆-၂၀၁၆ ရက်နေ့မှာ လက်ခံရရှိခဲ့ပါတယ်။ ကိုယ်စားလှယ်များ လေ့လာနိုင်ရန် ဥပဒေကြမ်းမိတ္တူ ကိုလည်း ဖြန့်ဝေထားပြီးဖြစ်ပါတယ်။ ယင်းဥပဒေကြမ်းနှင့်စပ်လျဉ်း ပြီး ပြည်သူ့လွှတ်တော် ဥပဒေကြမ်းကော်မတီက အစီရင်ခံစာတင်သွင်းဖို့ဖြစ်ပါတယ်။ အစီရင်ခံစာ တင်သွင်းရန် ဥပဒေကြမ်းကော်မတီအား ဖိတ်ခေါ်ပါတယ်။
</speech>
PE ဒေါ်မာမာခိုင်(အဖွဲ့ဝင်၊ ဥပဒေကြမ်းကော်မတီ)။ ။ လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် ပြည်ထောင်စုဝန်ကြီးများ၊ ပြည်သူ့လွှတ်တော်ကိုယ်စားလှယ်များ၊ လာရောက် လေ့လာနေကြတဲ့ ဧည့်သည်တော်များအားလုံး ကာယသုခ၊ စိတ္တသုခနှင့်ပြည့်ဝကြပါစေလို့ ဆုတောင်း ဂါရဝပြု အပ်ပါတယ်ရှင်။ ကျွန်မကတော့ သထုံမဲဆန္ဒနယ် ပြည်သူ့လွှတ်တော်ကိုယ်စားလှယ် ပြည်သူ့ လွှတ်တော် ဥပဒေကြမ်းကော်မတီအဖွဲ့ဝင် ဒေါ်မာမာခိုင်ဖြစ်ပါတယ်။ ကျွန်မအနေနဲ့ မန္တလေးမြို့တော် စည်ပင်သာယာရေးဥပဒေကို ရုပ်သိမ်းတဲ့ဥပဒေကြမ်းနှင့်စပ်လျဉ်းပြီး ပြည်သူ့လွှတ်တော်ဥပဒေကြမ်း ကော်မတီရဲ့ လေ့လာတွေ့ရှိချက်အစီရင်ခံစာကို ပြည်သူ့လွှတ်တော် ဥပဒေကြမ်းကော်မတီကိုယ်စား လွှတ်တော်သို့ တင်သွင်းသွားမှာဖြစ်ပါတယ်ရှင်။ ပြည်ထောင်စုသမ္မတမြန်မာနိုင်ငံတော် ပြည်သူ့လွှတ်တော် ဥပဒေကြမ်းကော်မတီ စာအမှတ်၊ ၀၅/ပသ(ကမတ-ဥပဒေကြမ်း)၁/၂၀၁၆- ၁၄၃ ရက်စွဲ၊ ၂ ၀ ၁ ၆ ခုနှစ်၊ ဇွန်လ ၇ ရက် ဥက္ကဋ္ဌ ပြည်သူ့လွှတ်တော် အကြောင်းအရာ။ မန္တလေးမြို့တော် စည်ပင်သာယာရေးဥပဒေကို ရုပ်သိမ်းသည့် ဥပဒေကြမ်းနှင့် စပ်လျဉ်း၍ ပြည်သူ့လွှတ်တော် ဥပဒေကြမ်းကော်မတီ၏ လေ့လာတွေ့ရှိချက် အစီရင်ခံစာ တင်ပြခြင်း ရည်ညွှန်းချက် ။အမျိုးသားလွှတ်တော်၏ ၁-၆-၂၀၁၆ ရက်စွဲပါ စာအမှတ်၊ ၁/အမ (ကော်မတီ - ၁) ၁/ ၂၀၁၆- ၁၅၄ ၁။ ဗိုလ်မှူးချုပ်ခင်မောင်အေး၊ တပ်မတော်သားကိုယ်စားလှယ် (အဖွဲ့ဝင်၊ ဥပဒေကြမ်းကော်မတီ) က တင်သွင်းသော မန္တလေးမြို့တော်စည်ပင်သာယာရေးဥပဒေကို ရုပ်သိမ်းသည့် ဥပဒေကြမ်းကို အမျိုးသားလွှတ်တော်၌ ၂၄-၅-၂၀၁၆ ရက်နေ့မှာ စတင်တင်သွင်းခဲ့ပြီး ၁-၆-၂၀၁၆ ရက်နေ့ အမျိုးသားလွှတ်တော် အစည်းအဝေး၌ ပြင်ဆင်ချက်မရှိ အတည်ပြုခဲ့ပြီး ပြည်သူ့လွှတ်တော်၌ ဆွေးနွေးနိုင်ရန် အထက်ရည်ညွှန်းပါစာနဲ့ ပေးပို့လာပါတယ်။ ၂။ မန္တလေးမြို့တော်စည်ပင်သာယာရေးဥပဒေကို ၂၀၀၂ ခုနှစ်၊ နိုင်ငံတော်အေးချမ်းသာယာ ရေးနှင့် ဖွံ့ဖြိုးရေးကောင်စီဥပဒေအမှတ် (၈/၂၀၀၂) ဖြင့် ပြဋ္ဌာန်းခဲ့ခြင်းဖြစ်ပါတယ်။ ယခုအခါ မန္တလေး တိုင်းဒေသကြီးလွှတ်တော်သည် ၂၀၀၈ ခုနှစ်၊ ဖွဲ့စည်းပုံအခြေခံဥပဒေဇယား(၂)နှင့်အညီ မန္တလေး မြို့တော်စည်ပင်သာယာရေးဥပဒေကို ရေးဆွဲပြဋ္ဌာန်းပြီးဖြစ်ပါသဖြင့် ဤရုပ်သိမ်းသည့်ဥပဒေကို ရေးဆွဲတင်ပြလာခြင်းဖြစ်ကြောင်း စိစစ်တွေ့ရှိရပါသည်။ ၃။ ပြည်သူ့လွှတ်တော် ဥပဒေကြမ်းကော်မတီသည် ၃-၆-၂၀၁၆ ရက်နေ့တွင် အစည်းအဝေး ကျင်းပခဲ့ပြီး ဤရုပ်သိမ်းသည့်ဥပဒေကြမ်းကို ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၅၉ အရ အခြေခံရမည့်မူ ၁၂ ချက်နှင့်အညီ စိစစ်လေ့လာရာ မန္တလေးတိုင်းဒေသကြီးလွှတ်တော်သည် ၂၀၀၈ ခုနှစ်၊ ဖွဲ့စည်းပုံအခြေခံဥပဒေဇယား(၂)နှင့်အညီ မန္တလေးမြို့တော်စည်ပင်သာယာရေးဥပဒေကို ပြဌာန်းဆောင်ရွက်ပြီးဖြစ်ခြင်းကြောင့် မန္တလေးမြို့တော်စည်ပင်သာယာရေးဥပဒေ (၂၀၀၂ ခုနှစ်၊ နိုင်ငံတော်အေးချမ်းသာယာရေးနှင့်ဖွံ့ဖြိုးရေးကောင်စီ ဥပဒေအမှတ် ၈)သည် ဆက်လက်ကျင့်သုံးရန် အကြောင်းမရှိခြင်းတို့ကြောင့် ယခုကဲ့သို့ ရုပ်သိမ်းသည့်ဥပဒေကို သီးခြားပြဋ္ဌာန်း၍ ရုပ်သိမ်းခြင်း ဖြစ်ကြောင်း စိစစ်လေ့လာတွေ့ရှိရပါသည်။ ထို့ကြောင့် အမျိုးသားလွှတ်တော်၏ မန္တလေးမြို့တော် စည်ပင်သာယာရေးဥပဒေကို ရုပ်သိမ်းသည့်ဥပဒေကြမ်းအပေါ် ပြင်ဆင်ချက်မရှိ အတည်ပြုချက်ကို ပြည်သူ့လွှတ်တော် ဥပဒေကြမ်းကော်မတီက သဘောတူပါသည်။ ၄။ သို့ဖြစ်ပါ၍ မန္တလေးမြို့တော်စည်ပင်သာယာရေးဥပဒေကို ရုပ်သိမ်းသည့် ဥပဒေကြမ်းကို လွှတ်တော်က အတည်ပြု ပေးနိုင်ပါရန် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၆၁ အရ စိစစ်ခဲ့ပြီး နည်းဥပဒေ ၆၃ နှင့်အညီ လွှတ်တော်သို့ အစီရင်ခံတင်ပြအပ်ပါသည်။ ဥပဒေကြမ်း ကော်မတီ၊ ပြည်သူ့လွှတ်တော်။
<speech type='speaker'>
လွှတ်တော်ကိုယ်စားလှယ်များခင်ဗျား။ မန္တလေးမြို့တော် စည်ပင်သာယာရေး ဥပဒေကို ရုပ်သိမ်းသည့်ဥပဒေကြမ်းနှင့်စပ်လျဉ်းပြီး ပြင်ဆင်ချက်အဆိုတင်သွင်းဆွေးနွေးလိုသူများ သည် ပြင်ဆင်လိုသည့်ဥပဒေကြမ်း၏ အပိုဒ်၊ အပိုဒ်ခွဲ၊ အကြောင်းအရာကို တိတိကျကျဖော်ပြ၍၁၀-၆-၂၀၁၆ ရက် (သောကြာနေ့) နောက်ဆုံးထားပြီး ပြည်သူ့လွှတ်တော်ရုံး၊ ညွှန်ကြားရေးမှူးချုပ်ထံ အမည်စာရင်းတင်သွင်းရန်ဖြစ်ကြောင်း အသိပေးကြေညာပါတယ်။
</speech>
</bill></BillSection>
</discussion><postface>
<title>ပြည်သူ့လွှတ်တော်ဥက္ကဋ္ဌက ဒုတိယအကြိမ် ပြည်သူ့လွှတ်တော် ပထမပုံမှန်အစည်းအဝေး (၄၁)ရက်မြောက်နေ့ ရပ်နားကြောင်းနှင့် အစည်းအဝေး (၄၂)ရက်မြောက်နေ့ဆက်လက် ကျင်းပမည့် နေ့ရက်နှင့်အချိန်ကိုကြေညာခြင်း</title>
<speech type='speaker'>
လွှတ်တော်ကိုယ်စားလှယ်များခင်ဗျား။ ယခု ဒုတိယအကြိမ် ပြည်သူ့လွှတ်တော် ပထမပုံမှန်အစည်းအဝေး (၄၁)ရက်မြောက်နေ့ကို ရပ်နားပါမယ်။ ဒုတိယအကြိမ် ပြည်သူ့လွှတ်တော် ပထမပုံမှန်အစည်းအဝေး (၄၂)ရက်မြောက်နေ့ကို ၂၀၁၆ ခုနှစ်၊ ဇွန်လ ၉ ရက် (ကြာသပတေးနေ့) နံနက် ၁၀ နာရီအချိန်မှာ ဆက်လက်ကျင်းပမှာဖြစ်ကြောင်း ကြေညာပါတယ်။ (ဩဘာသံများ)
</speech>
</postface>
</transcript>
</doc>