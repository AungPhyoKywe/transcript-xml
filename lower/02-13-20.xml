<doc>
<docinfo>
<docno>02-13-20.xml</docno>
<term value='02'>ဒုတိယအကြိမ်</term>
<session value='13' />
<sittingday value='20' />

<legislature value='lower'>ပြည်သူ့လွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ခြင်းဖြင့် ဒုတိယအကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး (၂၀)ရက်မြောက်နေ့မှတ်တမ်း</title>
<date value='13-09-2019'>၁၃၈၁ ခုနှစ်၊ တော်သလင်းလဆန်း ၁၅ ရက် (၂၀၁၉ ခုနှစ်၊ စက်တင်ဘာလ ၁၃ ရက်) (သောကြာနေ့)</date>
</docinfo>
<transcript>
<preface>
<p>နေပြည်တော်ရှိ ပြည်သူ့လွှတ်တော်အစည်းအဝေးခန်းမတွင် ဒုတိယအကြိမ် ပြည်သူ့လွှတ်တော် (၁၃) ကြိမ်မြောက်ပုံမှန်အစည်းအဝေး (၂၀)ရက်မြောက်နေ့ကို နံနက် ၁၀း၀၀ နာရီအချိန်၌ စတင် ကျင်းပပါသည်။ ပြည်သူ့လွှတ်တော်အစည်းအဝေးကို ကြီးကြပ်ကွပ်ကဲသူအဖြစ် ပြည်သူ့လွှတ်တော်ဥက္ကဋ္ဌ ဦးတီခွန်မြတ်က ဆောင်ရွက်ပြီး၊ အခမ်းအနားမှူးအဖြစ် ဦးတင်ဝင်းအောင်၊ ညွှန်ကြားရေးမှူးချုပ်၊ ပြည်သူ့လွှတ်တော်ရုံးက ဆောင်ရွက်ပါသည်။</p>
<speech type='mc'>လေးစားအပ်ပါသော ပြည်သူ့လွှတ်တော်ကိုယ်စားလှယ်များနှင့် ဧည့်သည်တော်များခင်ဗျား။ ယခုအချိန်ကစပြီး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး (၂၀)ရက်မြောက်နေ့အစီအစဉ် စတင်ပါတော့ မယ်</speech>
<title>ပြည်သူ့လွှတ်တော်ဥက္ကဋ္ဌနေရာယူခြင်း</title>
<speech type='mc'>ပြည်သူ့လွှတ်တော်ဥက္ကဋ္ဌ ကြွရောက်လာပါပြီခင်ဗျား။</speech>
<p>ပြည်သူ့လွှတ်တော်ဥက္ကဋ္ဌသည် ဥက္ကဋ္ဌအတွက်သတ်မှတ်ထားသည့် စင်မြင့်ပေါ်သို့ ကြွရောက် နေရာယူပါသည်။</p>
<speech type='speaker'>အားလုံးမင်္ဂလာပါခင်ဗျာ။ ကိုယ်စားလှယ်များ။ ။မင်္ဂလာပါ</speech>
<speech type='mc'>အားလုံးထိုင်နိုင်ပါပြီခင်ဗျား။</speech>
<title>ပြည်သူ့လွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type='speaker'>လွှတ်တော်ကိုယ်စားလှယ်များခင်ဗျား။ ဒီကနေ့ကျင်းပတဲ့ ဒုတိယအကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး (၂၀)ရက်မြောက်နေ့မှာ ပြည်သူ့လွှတ်တော် လွှတ်တော်အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်သူ့ လွှတ်တော်ကိုယ်စားလှယ် ၄၃၃ ဦးရှိသည့်အနက် ၃၉၁ ဦး တက်ရောက်ပါတယ်။ အစည်းအဝေးသို့ တက်ရောက်ခွင့်ရှိသူဦးရေ စုစုပေါင်းရဲ့ ၉၀.၃ ရာခိုင်နှုန်းရှိတဲ့အတွက် အစည်းအဝေးအထမြောက် ကြောင်းနှင့်စတင်ကျင်းပကြောင်း ကြေညာပါတယ်။ (ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type='speaker'>အစီအစဉ် ၃ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အစီအစဉ် များကို ကြို တင်ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်</speech>
<leave><title>ပြည်သူ့လွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type='speaker'>အစီအစဉ် ၄ ဖြစ်ပါတယ်။ ယခု အစည်းအဝေးမတက်ရောက်နိုင်တဲ့ လွှတ်တော်ကိုယ်စားလှယ်များအတွက် ခွင့်ပန်ကြားရန် ဖြစ်ပါတယ်</speech>
<speech><mp id='454'>ဒေါက်တာစောနိုင်(အဖွဲ့ဝင်၊ လွှတ်တော်အခွင့်အရေးကော်မတီ)</mp>လေးစားအပ်ပါ သော ပြည်သူ့လွှတ်တော်ဥက္ကဋ္ဌကြီးခင်ဗျား။ ယနေ့ ၂၀၁၉ ခုနှစ်၊ စက်တင်ဘာလ ၁၃ ရက်နေ့ ဒုတိယ အကြိမ် ပြည်သူ့လွှတ်တော် (၁၃) ကြိမ်မြောက်ပုံမှန်အစည်းအဝေး (၂၀)ရက်မြောက်နေ့သို့ မတက်ရောက် နိုင်ပါသဖြင့် ခွင့်ပန်ကြားသူ လွှတ်တော်ကိုယ်စားလှယ်များ၏ကိုယ်စား ပြည်သူ့လွှတ်တော် လွှတ်တော် အခွင့်အရေး ကော်မတီအဖွဲ့ဝင် ကျွန်တော် ဒေါက်တာစောနိုင်၊ တောင်ဥက္ကလာပမဲဆန္ဒနယ်က ခွင့်ပန်ကြားသွားမှာ ဖြစ်ပါတယ်။ ပြည်သူ့လွှတ်တော်မှာ ယနေ့တက်ရောက်ခွင့်ရှိသော ကိုယ်စားလှယ် ၄၃၃ ဦးရှိပြီး တက်ရောက်သူကိုယ်စားလှယ် ၃၉၁ ဦးရှိကာ ယနေ့ခွင့်ပန်ကြားသူ ၂၀ ဦးရှိပါတယ်။ ခွင့်ပန်ကြားသူများကတော့(၁) ကျိုက်လတ်မဲဆန္ဒနယ်မှ ဦးရန်လင်း ခွင့် ၁ ရက်၊ (၂) သာစည်မဲဆန္ဒနယ်မှ ဦးသန်းစိုး ခွင့် ၇ ရက်၊ (၃) အမရပူရမဲဆန္ဒနယ်မှ ဦးစိုးမြင့်(ခ)ဦးအောင်ဇော်မြင့် ခွင့် ၁ ရက်၊ (၄) ချမ်းမြသာစည်မဲဆန္ဒနယ်မှ ဒေါက်တာစိုင်းလှသိန်း ခွင့် ၁ ရက်၊ (၅) အောင်မြေသာစံမဲဆန္ဒနယ်မှ ဒေါက်တာလှမိုး ခွင့် ၁ ရက်၊ (၆) ခရမ်းမဲဆန္ဒနယ်မှ ဒေါက်တာအေးမင်း ခွင့် ၁ ရက်၊ (၇) မြောက်ဥက္ကလာပမဲဆန္ဒနယ်မှ ဒေါက်တာသန်းဝင်း ခွင့် ၁ ရက်၊ (၈) ရန်ကင်းမဲဆန္ဒနယ်မှ ဒေါ်ဇင်မာအောင် ခွင့် ၁ ရက်၊ (၉) ကျောင်းကုန်းမဲဆန္ဒနယ်မှ ဦးသိန်းထွန်း ခွင့် ၁ ရက်၊ (၁၀) မက်မန်းမဲဆန္ဒနယ်မှ ဦးတင်အေး ခွင့် ၁ ရက်၊ (၁၁) တောင်ငူမဲဆန္ဒနယ်မှ ဦးခင်မောင်သန်း ခွင့် ၁ ရက်၊ (၁၂) ဝမ်းတွင်းမဲဆန္ဒနယ်မှ ဦးခင်မောင်စိုး ခွင့် ၁ ရက်၊ (၁၃) ဆိပ်ကြီးခနောင်တိုမဲဆန္ဒနယ်မှ ဦးတင်ထွန်းနိုင် ခွင့် ၁ ရက်၊ (၁၄) ကျောက်တံခါးမဲဆန္ဒနယ်မှ ဦးခင်မောင်ဦး ခွင့် ၁ ရက်၊ (၁၅) ပြင်ဦးလွင်မဲဆန္ဒနယ်မှ ဒေါက်တာအောင်ခင် ခွင့် ၁ ရက်၊ (၁၆) လောင်းလုံးမဲဆန္ဒနယ်မှ ဒေါ်ခင်စန္ဒီ ခွင့် ၁ ရက်၊ (၁၇) ပုဇွန်တောင်မဲဆန္ဒနယ်မှ ဦးမြင့်လွင် ခွင့် ၁ ရက်၊ (၁၈) ငါန်းဇွန်မဲဆန္ဒနယ်မှ ဦးမင်းသိန်း ခွင့် ၁ ရက်၊ (၁၉) သထုံမဲဆန္ဒနယ်မှ ဒေါ်မာမာခိုင် ခွင့် ၁ ရက်နှင့် (၂၀) တံတားဦးမဲဆန္ဒနယ်မှ ဒေါ်စိုးနွယ်အေး ခွင့် ၁ ရက်တို့ဖြစ်ပါတယ်။ ယခင် ခွင့်ပန်ကြားသူ ၂၂ ဦး၊ ယနေ့ခွင့်ပန်ကြားသူ ၂၀ ဦး စုစုပေါင်း ခွင့်ပန်ကြားသူ ၄၂ ဦး ဖြစ်ပါတယ်။ ခွင့်မဲ့ပျက်ကွက်သူမရှိပါကြောင်းနှင့် အထက်ပါကိုယ်စားလှယ်များ၏ ခွင့်ပန်ကြားမှုအား ခွင့်အဖြစ် ခွင့်ပြု ပေးပါရန် လေးစားစွာ ပန်ကြားအပ်ပါတယ်ခင်ဗျား။</speech>
<speech type='speaker'>ခွင့်ပန်ကြားသူအားလုံးကို ခွင့်ပြုပါတယ်။</speech>
<title>ပြည်သူ့လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို မှတ်တမ်း တင်ခြင်း</title>
<speech type='speaker'>လွှတ်တော်ကိုယ်စားလှယ်များခင်ဗျား။ ဒီကနေ့အစည်းအဝေးမှာ တက်ရောက် ခွင့်ရှိတဲ့ လွှတ်တော်ကိုယ်စားလှယ် ၄၃၃ ဦး၊ ယခင်က ခွင့်ပန်ကြား၍ ခွင့်ပြု ထားသူ ၂၂ ဦး၊ ယနေ့ ခွင့်ပြု ထားသူ ၂၀ ဦးဖြစ်၍ လွှတ်တော်က ခွင့်ပြု ထားသူ စုစုပေါင်း ၄၂ ဦးဖြစ်ပါတယ်။ ခွင့်မဲ့ ပျက်ကွက်သူမရှိပါ။ ယခုလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို လွှတ်တော်ရဲ့ အတည်ပြုချက်ရယူပါမယ်။ ပြည်သူ့လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေတင်ပြချက်ကို အတည်ပြုမှတ်တမ်းတင်ရန် လွှတ်တော်က သဘောတူပါ သလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type='speaker'>လွှတ်တော်က သဘောတူတဲ့အတွက် လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေကို အတည်ပြုမှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</leave></preface>
<discussion>
<QASection>
<title>ကြယ်ပွင့်ပြထားသည့် မေးခွန်းများကို သက်ဆိုင်ရာလွှတ်တော် ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<speech type='speaker'>အစီအစဉ် ၅ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ မေးခွန်းများ မေးမြန်း၊ ဖြေကြားခြင်းအစီအစဉ် စတင်ဆောင်ရွက်ပါမယ်။</speech>
<title>၂၀၁၆-၂၀၁၇ ဘဏ္ဍာရေးနှစ်တွင် ရပ်ဆိုင်းခဲ့သော အမှတ်(၁) သံမဏိစက်ရုံ(မြင်းခြံ)နှင့် အမှတ်(၂) သံမဏိစက်ရုံ(ပင်းပက်)တို့တွင် ၎င်းဘဏ္ဍာရေးနှစ်အတွင်း ကုမ္ပဏီများမှ တည်ဆောက်ရေးလုပ်ငန်းများ အတွက် စိုက်ထုတ်လုပ်ကိုင်ခဲ့ရသည့် ငွေကြေးများပြန်လည်ရရှိစေခြင်းမရှိဘဲ ဆုံးရှုံးနစ်နာလျက် ရှိနေပါသဖြင့် ကုမ္ပဏီများနစ်နာမှုမရှိစေရေးအတွက် မည်ကဲ့သို့ ဆက်လက်ဆောင်ရွက်ပေးမည်ကို သိလိုခြင်းနှင့်စပ်လျဉ်းသည့်မေးခွန်း</title>
<speech type='speaker'>ပထမဦးစွာ မင်းကင်းမဲဆန္ဒနယ်မှ ဦးမောင်မြင့် မေးမြန်းဖို့ ဖြစ်ပါတယ်။</speech>
<speech><mp id='359'>ဦးမောင်မြင့်(မင်းကင်းမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် အားလုံးမင်္ဂလာပါခင်ဗျ။ ကျွန်တော် မင်းကင်းမဲဆန္ဒနယ်မှ ဦးမောင်မြင့်ဖြစ်ပြီး ကျွန်တော့်ရဲ့ မေးခွန်းအတွက် Power Point သုံးစွဲခွင့်ပြုပါရန် တင်ပြအပ်ပါတယ်။ ဘတ်ဂျက်အခက် အခဲများကြောင့် မပြီးစီးနိုင်ခဲ့တဲ့ (မြင်းခြံ)နှင့် (ပင်းပက်)သံမဏိစက်ရုံတို့မှာ လုပ်ကိုင်နေကြတဲ့ တည်ဆောက်ရေးကုမ္ပဏီများရဲ့ စိုက်ထုတ်ကုန်ကျငွေများ သုံးနှစ်နီးပါးကြာသော်လည်း မရရှိသေးတဲ့ ကိစ္စကို မေးမြန်းတင်ပြသွားမှာ ဖြစ်ပါတယ်။ ဒီစက်ရုံနှစ်ခုကို လွှတ်တော်ရဲ့ ဆုံးဖြတ်ချက်နဲ့ ရပ်ဆိုင်း ခဲ့တာဖြစ်ပါတယ်။ သို့ပေမဲ့ အခုကျွန်တော်တင်ပြမှာက စီမံကိန်းများမရပ်ဆိုင်းမီမှာ ဝန်ကြီးဌာနရဲ့ တရားဝင်စာများနှင့် ခိုင်းစေမှုကို ကုမ္ပဏီများက ဆောင်ရွက်ခဲ့ကြတဲ့ကိစ္စဖြစ်ပါတယ်။ ဥပမာအနေနဲ့ ဖော်ပြရရင် အမှတ်(၁)အကြီးစားစက်မှုလုပ်ငန်းရဲ့ ၂၀၁၆ ခုနှစ်၊ အောက်တိုဘာလ ၂၄ ရက်စွဲပါစာနှင့် Hot Strip Mill Commissioning qc$:98: budapempozycsap:sacos skyenesဆောင်ရွက်ရန် အကြောင်းကြားပါသည်လို့ စက်ရုံမှူးကိုညွှန်ကြားခဲ့လို့ စက်ရုံမှူးကလည်း Asia World Myanmar Mahar Htuni MCM şę KTK monitoroz odwzmo: oss ဖြစ်ပါတယ်။ ကုမ္ပဏီတွေက ငွေကြေးစိုက်ထုတ်လုပ်ကိုင်ကြပြီးတော့မှ ဝန်ကြီးဌာနရဲ့ တည်ဆောက်ရေး လုပ်ငန်းများစိစစ်ရေးကော်မတီကလည်း လိုအပ်သလို စိစစ်အတည်ပြုပြီးဖြစ်ပါတယ်။ သို့ပေမဲ့လည်း ဘတ်ဂျက်မရတဲ့အတွက် ကုမ္ပဏီတွေခဗျာ ခုချိန်ထိ ငွေမရကြသေးပါဘူး။ အချို့ ကုမ္ပဏီတွေက အစိုးရ ဝန်ကြီးဌာနနှင့် မျက်နှာမပျက်ချင်လို့ ရေငုံနှုတ်ပိတ်နေကြပေမဲ့ အချို့ ကတော့ ကြွေးပတ်လည်ဝိုင်း နေပြီးတော့မှ ကုမ္ပဏီဖျက်သိမ်းရတော့မယ့်အခြေအနေကို ဆိုက်ရောက်လာလို့ သူတို့အတွက် ဒီမေးခွန်းကို မေးရခြင်းဖြစ်ပါတယ်။ စိုက်ထုတ်ပေးထားတဲ့ ငွေကြေးများကတော့ အမှတ်(၁)သံမဏိ စက်ရုံ(မြင်းခြံ)မှာ ကုမ္ပဏီလေးခုက စုစုပေါင်း ၉.၅ ဘီလီယံကျော်ဖြစ်ပါတယ်။ အလားတူပဲ အမှတ်(၂) သံမဏိစက်ရုံ(ပင်းပက်)ရဲ့ မပြီးပြတ်သေးတဲ့ တည်ဆောက်ရေးလုပ်ငန်းများအတွက် ငွေအပ်လုပ်ငန်း (Deposit Work) အဖြစ်နဲ့ လက်ခံဆောင်ရွက်ဖို့ ကာကွယ်ရေးဝန်ကြီးဌာနကို စက်မှုဝန်ကြီးဌာနက ၂၀၁၇ ခုနှစ်၊ ဇန်နဝါရီလ ၂၃ ရက်စွဲပါစာဖြင့် အကြောင်းကြားခဲ့ပါတယ်။ စာမှာပါကတာကတော့ စက်မှုဝန်ကြီးဌာနရဲ့ စီမံခန့်ခွဲရေးကော်မတီအစည်းအဝေးအမှတ်စဉ်(၂၀/၂၀၁၆-၂၀၁၇)မှ သဘောတူ ပြီးဖြစ်ပါသည်လို့တောင် ဖော်ပြထားပါတယ်။ ဒါကြောင့် ကာကွယ်ရေးဝန်ကြီးဌာနရဲ့ MEC ကနေပြီးတော့မှ စိုက်ထုတ်ကုန်ကျငွေ စုစုပေါင်း ၉.၀၁၁ ဘီလီယံရှိပါတယ်။ ပြီးခဲ့ရက်က ပြည်ထောင်စုလွှတ်တော်မှာ ဘတ်ဂျက်ကိစ္စဆွေးနွေးကြတဲ့ အခါမှာ မြင်းခြံသံမဏိစက်ရုံမှာရှိတဲ့ တည်ဆောက်ရေးကုမ္ပဏီလေးခုက စိုက်ထုတ်ကုန်ကျထားတဲ့ ငွေစုစုပေါင်း ၉.၅ ဘီလီယံကျော်နှင့် ၇၅ ရာခိုင်နှုန်းဖြစ်တဲ့ ၇.၁၃၁ ဘီလီယံကို ခန့်မှန်းခြေအရသုံး စာရင်းမှာ ထည့်သွင်းလျာထားလိုက်လို့ ဝမ်းသာပါတယ်။ ဒါပေမဲ့ စိုက်ထုတ်လုပ်ကိုင်တာခြင်းအတူတူ မှာ ပင်းပက်သံမဏိစက်ရုံအတွက် MEC ကစိုက်ထုတ်ထားတဲ့ ၉.၀၁၁ ဘီလီယံကတော့ လုံးဝပါမလာ တဲ့အတွက် ဒါဟာ ဝန်ကြီးဌာန၊ အစိုးရနဲ့ လွှတ်တော်တို့က စံနှုန်းတစ်မျိုးထားပြီးတော့မှ လုပ်ဆောင် နေတယ်လို့ သုံးသပ်ရမလိုဖြစ်နေပါတယ်။ ကုမ္ပဏီတွေကစိုက်ထုတ်ထားတဲ့ငွေတွေကို စိစစ်ပြီး မှန်ကန် တယ်ဆိုရင် ၁၀၀ ရာခိုင်နှုန်းပြန်ထုတ်ပေးဖို့လိုပါတယ်။ ၇၅ ရာခိုင်နှုန်းပဲပေးတယ်ဆိုတာဟာ လုံးဝ မရတာထက်စာရင် တော်သေးတယ်ဆိုပေမဲ့ မိမိတို့ကိုယ်တိုင်က စိုက်ထုတ်ထားတဲ့ ကုမ္ပဏီနေရာကနေ ဝင်ပြီးတော့မှ ကိုယ်ချင်းစာကြစေချင်ပါတယ်။ အနိုင်ကျင့်တဲ့ဆုံးဖြတ်ချက်မျိုးကိုတော့ ဘယ်လုပ်ငန်းရှင် ဘယ်ပြည်သူကမှ လိုလားမှာ မဟုတ် ပါဘူး။ တာဝန်ယူမှု၊ တာဝန်ခံမှုဆိုတာတွေကို တွင်တွင်ပြောနေပေမဲ့ ဒီကိစ္စမှာ လွန်ခဲ့တဲ့နှစ်နှစ်အထိ ဘာတာဝန်ယူမှု၊ တာဝန်ခံမှုမှ မတွေ့ရပါဘူး။ အလားတူ Good Governance ကို ပြသနိုင်တာလည်း ကြိုးစားတာမတွေ့ရပါဘူး။ ဒီကိစ္စဟာမြန်မာနိုင်ငံမှာမို့သာ ကုမ္ပဏီတွေက သည်းငြင်းခံပြီးတော့မှ မိမိတို့က ငွေစိုက်ထားတယ်။ တရားဝင်လုပ်တယ်။ နှစ်နှစ်၊ သုံးနှစ်ကြာတဲ့အထိ ငွေမရဘူး။ ဒါပေမဲ့ အစိုးရကို ဘာမှတရားစွဲတာမျိုးလည်း မရှိခဲ့ပါဘူး။ နိုင်ငံခြားမှာဆိုရင်တော့ သေချာတယ်။ ဒီအစိုးရမျိုး တရားစွဲခံရမှာ အမှန်ပါပဲ။ ပြီးခဲ့တဲ့တစ်ပတ်က ကိုယ်စားလှယ်တစ်ဦးဆွေးနွေးသလို တာဝန်ရှိသူကို ဖော်ထုတ်တာက ဒီကိစ္စအတွက် ပြီးပြည့်စုံတဲ့ Solution မဟုတ်ပါဘူး။ စိုက်ထုတ်ကုန်ကျငွေတွေကို ဖြစ်နိုင်သမျှ ဖြေလျှော့နိုင်တဲ့ ဘဏ္ဍာရေးစည်းမျဉ်းများနှင့်အညီ ပြန်ထုတ်ပေးနိုင်ဖို့ Solution ဖြစ်ပါ တယ်။ မည်သို့ပင်ဆိုစေကာမူ မြင်းခြံသံမဏိစက်ရုံရဲ့ ကြွေးကျန်များအနက် ၇၅ ရာခိုင်နှုန်းမှာပါရှိအောင် တာဝန်ယူမှု၊ တာဝန်ခံမှုရှိရှိနဲ့ ထောက်ခံပြောကြားပေးတဲ့ ပြည်သူ့ငွေစာရင်းပူးပေါင်းကော်မတီက ဦးမောင်မြင့်နဲ့ ထောက်ခံမဲပေးကြတဲ့ကိုယ်စားလှယ် ၄၂၂ ယောက်ကိုကျေးဇူးတင်ပါကြောင်းလည်း ကုမ္ပဏီများကိုယ်စား ကျွန်တော် ပြောကြားလိုပါတယ်။ ဒါကြောင့် ကျွန်တော်ရဲ့ မေးခွန်းကတော့ စက်မှုဝန်ကြီးဌာနအနေနဲ့ ကျပ်ငွေ ၁၉ ဘီလီယံခန့် များပြားတဲ့ ငွေကြေးများကို တင်ဒါအဖြစ် တရားဝင်ဆောင်ရွက်ထားတဲ့ ကုမ္ပဏီများသို့ ဘတ်ဂျက်မရရှိသေးမှုအကြောင်းပြုပြီးတော့မှ ငွေမပေးဘဲ နှစ်နှစ်ခန့် ဆိုင်းငံ့ထားမှုအပေါ်မှာ ကုမ္ပဏီများနစ်နာမှုမရှိစေရေးအတွက် မည်ကဲ့သို့ဆက်လက်ဆောင်ရွက်ပေး မည်ကို ရှင်းလင်းဖြေကြားပေးပါရန် ဥက္ကဌကြီးမှတစ်ဆင့် လေးစားစွာတင်ပြအပ်ပါတယ်ခင်ဗျား။ ကျေးဇူးတင်ပါတယ်။</speech>
<speech type='speaker'>စက်မှုဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='23'>ဒေါက်တာမင်းရဲပိုင်ဟိန်း(ဒုတိယဝန်ကြီး၊ စက်မှုဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်ကိုယ်စားလှယ်များအားလုံး မင်္ဂလာပါလို့ နှုတ်ခွန်းဆက် သအပ်ပါတယ်။ ကျွန်တော်ကတော့ စက်မှုဝန်ကြီးဌာန ဒုတိယဝန်ကြီး ဒေါက်တာမင်းရဲပိုင်ဟိန်း ဖြစ်ပါတယ်ခင်ဗျ။ ကျွန်တော့်အနေနဲ့ စစ်ကိုင်းတိုင်းဒေသကြီး မင်းကင်းမဲဆန္ဒနယ် ပြည်သူ့လွှတ်တော် ကိုယ်စားလှယ် ဦးမောင်မြင့်၏ အမှတ်(၁)သံမဏိစက်ရုံ(မြင်းခြံ)နှင့် အမှတ်(၂)သံမဏိစက်ရုံ (ပင်းပက်)တို့သည် ၂၀၁၆-၂၀၁၇ ဘဏ္ဍာရေးနှစ်တွင် လွှတ်တော်၏ မဲခွဲဆုံးဖြတ်ချက်ဖြင့် ရပ်ဆိုင်းခဲ့သော်လည်း ၎င်းဘဏ္ဍာရေးနှစ်အတွင်း ကုမ္ပဏီများမှတည်ဆောက်ရေးလုပ်ငန်းများ ဆက်လက် ဆောင်ရွက်ခဲ့ရသည့်အတွက် ကုမ္ပဏီများမှ ယင်းတို့စိုက်ထုတ်ရသည့် ငွေကြေးများပြန်လည်ရရှိခြင်း မရှိဘဲ ဆုံးရှုံးနစ်နာနေပါသဖြင့် နိုင်ငံတော်အစိုးရနှင့် စက်မှုဝန်ကြီးဌာနအနေဖြင့် များပြားသောငွေကြေး များကို နှစ်နှစ်၊ သုံးနှစ်ခန့် ဘတ်ဂျက်အကြောင်းပြ၍ ဆိုင်းငံ့ထားမှုအပေါ် ကုမ္ပဏီများနစ်နာမှုမရှိစေရေး အတွက် မည်သို့ဆောင်ရွက်သွားမည်ကို သိရှိလိုခြင်း ကြယ်ပွင့်ပြမေးခွန်းနှင့်စပ်လျဉ်း၍ ရှင်းလင်း ဖော်ပြသွားမှာဖြစ်ပါတယ်။ အဆိုပါမေးခွန်းကို ဒုတိယအကြိမ် ပြည်သူ့လွှတ်တော် (၁၂) ကြိမ်မြောက်ပုံမှန်အစည်းအဝေး တွင် ပထမအကြိမ်မေးမြန်းပြီးဖြစ်ပါ၍ စက်မှုဝန်ကြီးဌာနအနေဖြင့် ၂၀၁၉ ခုနှစ်၊ ဇွန်လ ၂၀ ရက်နေ့ တွင် ပြည်ထောင်စုအစိုးရအဖွဲ့မှတစ်ဆင့် ပြန်လည်ဖြေကြားပြီးဖြစ်ပါတယ်ခင်ဗျား။ သို့ဖြစ်ပါ၍ ကျွန်တော့်အနေဖြင့် နောက်ဆုံးအခြေအနေကို အကျဉ်းချုပ်တင်ပြပါရစေ။ ၉-၉-၂၀၁၉ ရက်နေ့တွင် ကျင်းပခဲ့သော ဒုတိယအကြိမ် ပြည်ထောင်စုလွှတ်တော် (၁၃) ကြိမ်မြောက်ပုံမှန်အစည်းအဝေး (၂၂)ရက်မြောက်နေ့တွင် စက်မှုဝန်ကြီးဌာနက တင်ပြတောင်းခံခဲ့တဲ့ အမှတ်(၁)သံမဏိစက်ရုံ(မြင်းခြံ) စီမံကိန်း၏လုပ်ငန်းအကြွေးကျန် ငွေကျပ် ၉.၅၀၉ ဘီလီယံအနက် ကျပ် ၇.၁၃၁ ဘီလီယံကို ၂၀၁၉-၂၀၂၀ ဘဏ္ဍာရေးနှစ် ပြည်ထောင်စု၏ အရသုံးခန့်မှန်းခြေငွေစာရင်းတွင် ထည့်သွင်းလျာထား ခွင့်ပြုခဲ့ပြီး ဘဏ္ဍာငွေခွင့်ပြုချက်မရရှိမီ ကြို တင်ဆောင်ရွက်ခဲ့သည့် အဆိုပါဆောက်လုပ်ရေးလုပ်ငန်း များအား စုံစမ်းစစ်ဆေးရေးအဖွဲ့အစည်း ဖွဲ့စည်းစစ်ဆေးရန်နှင့် စိစစ်တွေ့ရှိချက်များကို အနီးကပ် ကျင်းပသည့် ပြည်ထောင်စုအစိုးရအဖွဲ့သို့ တင်ပြ၍ ခွင့်ပြုချက်တောင်းခံပြီးမှသာ ထုတ်ယူကျခံသုံးစွဲ ရန် ဆုံးဖြတ်ခဲ့ပါတယ်။ သို့ဖြစ်ပါ၍ စက်မှုဝန်ကြီးဌာနအနေဖြင့် အမှတ်(၁)သံမဏိစက်ရုံ (မြင်းခြံ) စီမံကိန်းလုပ်ငန်းအကြွေးကျန်များအား ပြည်ထောင်စုလွှတ်တော်က ဆုံးဖြတ်ခဲ့သည့် ဆုံးဖြတ်ချက်နှင့် အညီ ဆက်လက်ဆောင်ရွက်သွားမည်ဖြစ်ပါကြောင်းနှင့် ၂၀၁၉-၂၀၂၀ ဘဏ္ဍာရေးနှစ် ငွေလုံးငွေရင်း အသုံးစရိတ်တွင် စက်မှုဝန်ကြီးဌာန၏ ခွင့်ပြု ဘတ်ဂျက်ဘောင်အတွင်းတွင် ထည့်သွင်းလျာထားရခြင်း မရှိခဲ့သည့် အမှတ်(၂) သံမဏိစက်ရုံ(ပင်းပက်) စီမံကိန်း၏လုပ်ငန်းအကြွေးကျန်များကို စက်မှုဝန်ကြီးဌာန၊ စီမံကိန်းနှင့် ဘဏ္ဍာရေးဝန်ကြီးဌာနနှင့် ကာကွယ်ရေးဝန်ကြီးဌာနတို့ သုံးပွင့်ဆိုင်တွေ့ဆုံညှိနှိုင်း ပြီး ဆွေးနွေးမှုရလဒ်များကို ပြည်ထောင်စုအစိုးရအဖွဲ့သို့ တင်ပြ၍ ဆက်လက်ဆောင်ရွက်သွားမည် ဖြစ်ပါကြောင်း ရှင်းလင်းပြောကြားအပ်ပါတယ်။ အားလုံးကျေးဇူးတင်ပါတယ်ခင်ဗျား။</speech>
<speech type='speaker'>မိုက်ပေးပါ</speech>
<speech><mp id='359'>ဦးမောင်မြင့်(မင်းကင်းမဲဆန္ဒနယ်)</mp>ရှင်းလင်းဖြေကြားပေးတဲ့ ဒုတိယဝန်ကြီးကို ကျေးဇူးတင်ပါတယ်။ အဲဒီတော့ ကျွန်တော်တို့ ပြည်ထောင်စုလွှတ်တော် ကိုယ်စားလှယ်တွေအားလုံး ပေါ့လေ။ ကျွန်တော်တို့လွှတ်တော်မှာ ပြီးခဲ့တဲ့ရက်က ဆွေးနွေးတဲ့အခါမှာ မြင်းခြံသံမဏိစက်ရုံအတွက် ၇၅ ရာခိုင်နှုန်းဖြစ်တဲ့ ခုနစ်ဘီလီယံကျော်ကို ဘတ်ဂျက်အရအသုံးမှာ လျာထားတယ်ဆိုတာ အားလုံးသိပြီး ဖြစ်ပါတယ်။ ကျွန်တော်တင်ပြခဲ့သလိုပဲ ကိုယ်ခိုင်းထားတဲ့ကုမ္ပဏီတွေကို နှစ်နှစ်၊ သုံးနှစ် ကြာတဲ့အထိ ၇၅ ရာခိုင်နှုန်းပဲပေးတယ်ဆိုတာ အဲဒါပြီးပြည့်စုံတဲ့အဖြေမဟုတ်ဘူး။ ဒါကြောင့်မို့လို့ ဒီဟာကိုလည်း ကျွန်တော်တို့က ထပ်ပြီးတော့မှ ကျန်တဲ့ ၂၅ ရာခိုင်နှုန်းကို ထပ်ပေးဖို့အတွက် RE မှာ ပေးဖို့အတွက် ဒါကိုလည်း ကျွန်တော်တို့က ဥက္ကဋ္ဌကြီးမှတစ်ဆင့် ဆောင်ရွက်ပေးနိုင်ခြင်းရှိ/မရှိ တင်ပြလိုပါတယ်။ အလားတူ စောစောက ဒုတိယဝန်ကြီးဖြေကြားသွားတာတော့ဖြင့် MEC က ပင်းပက်မှာစိုက်ထားရတယ်ဆိုတဲ့ ပိုက်ဆံကရှင်းနေတာပဲ။ စက်မှုဝန်ကြီးဌာနက ခိုင်းလို့စိုက်ထားတယ်။ အလုပ်တွေက လည်းပြီးပြီ။ ကုမ္ပဏီကလည်းစစ်ပြီးသွားပြီ။ စစ်ပြီးသွားတာကို ခင်ဗျားတို့ကဘာများ ထပ်ပြီးတော့မှ ထပ်စစ်ဦးမှာလဲ။ အဲဒီတော့ ပွင့်ပွင့်လင်းလင်းပြောလို့ရှိရင်တော့ အဲဒါတွေအားလုံးကို လာမယ့် RE မှာ တင်ပြပြီးတော့မှ ဆောင်ရွက်ပေးနိုင်ခြင်းရှိ/မရှိ ကျွန်တော် ဥက္ကဋ္ဌကြီးမှတစ်ဆင့် မေးမြန်းတင်ပြအပ်ပါတယ်ခင်ဗျား။ ကျေးဇူးတင်ပါတယ်။</speech>
<speech type='speaker'>စက်မှုဝန်ကြီးဌာနက ပြန်လည်ဖြေကြားရန် ဖြစ်ပါတယ်</speech>
<speech><agency id='23'>ဒေါက်တာမင်းရဲပိုင်ဟိန်း(ဒုတိယဝန်ကြီး၊ စက်မှုဝန်ကြီးဌာန)</agency>အဆိုပြုချက်အတွက် လည်း ကျေးဇူးတင်ပါတယ်။ ကျွန်တော်ဒီမေးခွန်းရဲ့ လိုအပ်တဲ့အချက်အလက်များကို စနစ်တကျ စုစည်းပြီး သေချာသုံးသပ်ပြီးတော့ စာဖြင့်ပြန်လည်ဖြေကြားမည်ဖြစ်ပါကြောင်း လေးစားစွာ ပြောကြား အပ်ပါတယ်ခင်ဗျား။</speech>
<speech type='speaker'>စက်မှုဝန်ကြီးဌာန ပြည်ထောင်စုဒုတိယဝန်ကြီး ပြန်လည်ထွက်ခွာနိုင်ပါပြီ</speech>
<title>သပိတ်ကျင်းမြို့နယ်၊ အုန်းဇုန်းကျေးရွာအုပ်စု၊ ဇရပ်ကွင်းကျေးရွာ၏ ပြည်ထဲရေးအမည်ပေါက် ရွာမြေ အတွင်းကျရောက်နေသော သစ်တောမြေအား ပယ်ဖျက်ပေးရန် အစီအစဉ်ရှိ/မရှိနှင့်စပ်လျဉ်းသည့် မေးခွန်း</title>
<speech type='speaker'>သပိတ်ကျင်းမဲဆန္ဒနယ်မှ ဒေါက်တာအောင်နိုင် မေးမြန်းဖို့ ဖြစ်ပါတယ်</speech>
<speech><mp id='306'>ဒေါက်တာအောင်နိုင်(သပိတ်ကျင်းမဲဆန္ဒနယ်)</mp>လေးစားရပါသော ပြည်သူ့လွှတ်တော် ဥက္ကဌကြီးနှင့် အားလုံးပဲမင်္ဂလာပါခင်ဗျား။ ကျွန်တော်ကတော့ မန္တလေးတိုင်းဒေသကြီး၊ သပိတ်ကျင်း မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာအောင်နိုင်ဖြစ်ပါတယ်။ မန္တလေး တိုင်းဒေသကြီး၊ ပြင်ဦးလွင်ခရိုင်၊ သပိတ်ကျင်းမြို့နယ်၊ အုန်းဇုန်းကျေးရွာအုပ်စု၊ ဇရပ်ကွင်း ကျေးရွာရဲ့ ပြည်ထဲရေးအမည်ပေါက် ရွာမြေအတွင်းမှာကျရောက်နေတဲ့ သစ်တောမြေ ပယ်ဖျက်နိုင်ဖို့ကိစ္စနှင့် ပတ်သက်လို့ မေးမြန်းသွားမှာဖြစ်ပါတယ်။ ဥက္ကဋ္ဌကြီးခင်ဗျား။ Power Point ဖြင့် တင်ပြခွင့်ပြုပါရန် တောင်းခံအပ်ပါတယ်။ သပိတ်ကျင်းမြို့နယ် အုန်းဇုန်းကျေးရွာအုပ်စုအတွင်းမှာရှိတဲ့ ဇရပ်ကွင်း ကျေးရွာအပါအဝင် ကျေးရွာရှစ်ရွာကို နယ်နိမိတ်ပြန်လည်စိစစ်တိုင်းတာခြင်း၊ နယ်နိမိတ်မှတ်တိုင် စိုက်ထူခြင်းကိစ္စနှင့်ပတ်သက်၍ ချောင်းကြီးသစ်တောကြိုးဝိုင်းမြေမှ ပယ်ဖျက်ပေးရန်အတွက် လုံခြုံရေး၊ တည်ငြိမ်အေးချမ်းရေးနှင့် တရားဥပဒေစိုးမိုးရေးကော်မတီ အစည်းအဝေးအမှတ်စဉ် (၁၄/၂၀၁၇)မှာ မန္တလေးတိုင်းဒေသကြီးအစိုးရအဖွဲ့မှ အစီရင်ခံစာကိုတင်ပြခဲ့ပြီးဖြစ်ပါတယ်။ ထိုအစီရင်ခံစာပါ အကြောင်းအရာများကို ဖော်ပြချင်ပါတယ်။ ဥက္ကဌကြီးခင်ဗျား။ အုန်းဇုန်းကျေးရွာအုပ်စုအတွင်းမှာရှိတဲ့ ကျေးရွာရှစ်ရွာကို ပြည်ထဲရေး အမည်ပေါက်ကျေးရွာများအဖြစ် ၂၀၁၁ ခုနှစ်မှာ သတ်မှတ်ခဲ့ပြီးတော့ သစ်တောကြိုးဝိုင်းအတွင်းမှ ပယ်ဖျက်ပေးခဲ့ပါတယ်။ ထိုသို့ပယ်ဖျက်ပေးခဲ့သော်လည်းပဲ ယခင်သတ္တုတွင်းဝန်ကြီးဌာနမှ ခွင့်ပြုမိန့် ဖြင့်ထုတ်ပေးထားတဲ့ ရွှေသတ္တု လုပ်ကွက်များနှင့် ဧရိယာချင်းထပ်နေတဲ့အတွက်ကြောင့် လုပ်ကွက် ဧရိယာများနှင့် လွတ်လွတ်ကင်းကင်းဖြစ်အောင် ကျေးရွာများကို တိုးချဲ့ပြင်ဆင်ဖွဲ့စည်းပြီးတော့ တင်ပြ ခဲ့တဲ့နေရာမှာ ပြည်ထဲရေးဝန်ကြီးဌာနမှ Power Point မှာပြထားတဲ့အတိုင်း ၂၀၁၆ ခုနှစ် မတ်လမှာ အတည်ပြုပေးခဲ့ပါတယ်။ ထိုသို့ ပြင်ဆင်ဖွဲ့စည်းခဲ့တဲ့ ကျေးရွာတွေကို နောက်နောင်ကာလတွေမှာ ကျေးရွာမြေ၊ သတ္တု လုပ်ကွက်မြေ၊ သစ်တောမြေရောထွေးမှုများ ထပ်မံမဖြစ်ပွားရအောင် မန္တလေး တိုင်းဒေသကြီးအစိုးရအဖွဲ့အနေနဲ့ ကြီးကြပ်လုပ်ဆောင်ပေးပါရန်ဆိုပြီး သယံဇာတနှင့် သဘာဝ ပတ်ဝန်းကျင်ထိန်းသိမ်းရေးဝန်ကြီးဌာန နေပြည်တော်ကနေပြီးတော့ Power Point မှာပြထားတဲ့ အတိုင်း ၂၀၁၆ ခုနှစ် ဒီဇင်ဘာလမှာစာဖြင့် ညှိနှိုင်းလာပါတယ်။ ထို့ကြောင့် ကျေးရွာရှစ်ရွာကို နယ်နိမိတ်ပြန်လည်စိစစ်တိုင်းတာခြင်း၊ နယ်နိမိတ်မှတ်တိုင်စိုက်ထူခြင်းကိစ္စအတွက် ခရိုင်အုပ်ချုပ်ရေး မှူးအား အဖွဲ့ခေါင်းဆောင်အဖြစ်တာဝန်ပေးပြီးတော့မှ လွှတ်တော်ကိုယ်စားလှယ်အနေနဲ့ ကျွန်တော် လည်းအဖွဲ့ဝင်တစ်ယောက်အဖြစ် ပါဝင်ပါတယ်။ ကျန်တဲ့ဌာနများဖြစ်တဲ့ အထွေထွေအုပ်ချုပ်ရေး ဦးစီးဌာန၊ သစ်တောဦးစီးဌာန၊ သတ္တုတွင်းဦးစီးဌာန၊ လယ်ယာမြေစီမံခန့်ခွဲရေးနှင့် စာရင်းအင်းဦးစီး ဌာနများရဲ့ ခရိုင်၊ မြို့နယ်အဆင့်တာဝန်ရှိပုဂ္ဂိုလ်များ၊ ကျေးရွာအုပ်စုအုပ်ချုပ်ရေးမှူးနှင့် ရပ်မိရပ်ဖများ၊ သယံဇာတနှင့်သဘာဝပတ်ဝန်းကျင်ထိန်းသိမ်းရေးဝန်ကြီးဌာန၊ မြေတိုင်းဦးစီးဌာန၊ လေ့ကျင့်သင်ကြား ရေးနှင့်အမှတ်(၁) မြေတိုင်းဌာနခွဲမှ ဒုတိယညွှန်ကြားရေးမှူးခေါင်းဆောင်သော အဖွဲ့အား အဖွဲ့ဝင်များအဖြစ် မန္တလေးတိုင်းဒေသကြီးအစိုးရအဖွဲ့မှ ၂၀၁၇ ခုနှစ် ဖေဖော်ဝါရီလမှာ ဖွဲ့စည်းပေးခဲ့ပါတယ်။ ဒါကွင်းဆင်းစိစစ်တိုင်းတာရေးအဖွဲ့မှ ခေတ်မီစက်ကိရိယာများနှင့် တိုင်းာခဲ့ပြီးတော့ ကျေးရွာရှစ်ရွာ ရဲ့ ရွာမြေ၊ သစ်တောမြေ၊ သတ္တု ရပ်ကွက်မြေဧရိယာတွေကို Slide (၇)မှာ ဖော်ပြထားတဲ့ ဇယားအတိုင်း ပဲ တိုင်းတာဖော်ထုတ်ခဲ့ပြီးတော့ ကွင်းဆင်းစစ်ဆေးချက်အစီရင်ခံစာကို တိုင်းဒေသကြီးအစိုးရအဖွဲ့မှ လုံခြုံရေး၊ တည်ငြိမ်အေးချမ်းရေးနှင့်တရားဥပဒေစိုးမိုးရေးကော်မတီအစည်းအဝေး(၁၄/၂၀၁၇)မှာ တင်ပြခဲ့ပြီးဖြစ်ပါတယ်။ ထို့ကြောင့် ရောထွေးနေတဲ့ ကျေးရွာလေးရွာကိုလည်း သီးသန့်ရွေးထုတ်ဖော်ထုတ်ထားပါ တယ်။ အဲ့ဒါကြောင့်မို့လို့ ကျွန်တော်တို့ ဇရပ်ကွင်းကျေးရွာတစ်ရွာတည်းကို ကွက်ပြီးမေးရတဲ့အကြောင်းက ဇရပ်ကွင်းကျေးရွာက ဂရန်ခွင့်ပြုမိန့်ထုတ်ပေးတဲ့ စီမံချက်မှာပါနေတဲ့အတွက်ကြောင့် မန္တလေး တိုင်းဒေသကြီး ၂၃ မြို့နယ်မှာရှိတဲ့ တစ်မြို့နယ်ကို ကျေးရွာတစ်ရွာစီရွေးချယ်ပြီးတော့ မြေငှားဂရန် ထုတ်ပေးဖို့ စီမံချက်မှာ မန္တလေးတိုင်းဒေသကြီး အထွေထွေအုပ်ချုပ်ရေးဦးစီးဌာနက စာထွက်ထားတဲ့ အတွက်ကြောင့် တိုင်းဒေသကြီးအစိုးရအဖွဲ့ဝန်ကြီးချုပ်မှလည်း ဒါကိုကန့်ကွက်ရန်မရှိကြောင်း သဘော ထားမှတ်ချက်ပြုပြီးဖြစ်ပါတယ်။ လက်ရှိအခြေအနေမှာ မြေပြင်အနေအထားအရ ကွက်စိတ်၊ ကွက်ကျဲ တိုင်းတာမှုများ၊ ရွာမြေပုံတိုင်းတာမှုများလည်း အားလုံးလုပ်ဆောင်ပြီးဖြစ်ပါတယ်။ ကျေးဇူးပြု၍ Power Point Slide (10) ကို ပြပေးပါခင်ဗျား။ ပုံအရ သစ်တောပယ်ဖျက်ရန် ကျန်မြေဧရိယာ ၂၈.၈၉ ဧက အပြောင်းနဲ့ပြထားတာဟာ သစ်တောမြေမပယ်ဖျက်သေးတဲ့ နေရာဖြစ်ပြီးတော့ အဲဒီနေရာမှာ အိမ်ထောင်စုပေါင်း ၂၀၀ ခန့်နေပါတယ်။ အဲဒီတော့ ကျေးရွာမြေငှားဂရန်ထုတ်ပေးတဲ့အခါမှာ ဒီအိမ်ထောင်စုများဟာ ပါသွားမှာမဟုတ်တဲ့အတွက်ကြောင့် သစ်တောမြေအဖြစ်ပယ်ဖျက်ပေးမှ အိမ်ထောင်စုများကလည်း တခြားကျေးရွာသူကျေးရွာသားများနှင့်ထပ်တူ တစ်ချိန်တည်း ဂရန်ရရှိမှာ ဖြစ်တဲ့အတွက်ကြောင့် ဒါဝန်ကြီးဌာနကလည်း အစီရင်ခံစာကို လုံခြုံရေး၊ တည်ငြိမ်အေးချမ်းရေးနှင့် တရားဥပဒေစိုးမိုးရေးကော်မတီမှာ တင်ပြခဲ့တာလည်း နှစ်နှစ်ခန့်ရှိပြီဖြစ်တဲ့အတွက်ကြောင့် သက်ဆိုင်ရာဝန်ကြီးဌာနအနေနဲ့ သစ်တောမြေပယ်ဖျက်ဖို့ကိစ္စကို ဘယ်အချိန်မှာ ဆောင်ရွက်ပေးနိုင် မည်ဆိုတာကို သိရှိလို၍ ကျေးရွာမဲဆန္ဒရှင်များကိုယ်စား ပြည်သူ့လွှတ်တော်ဥက္ကဋ္ဌကြီးမှတစ်ဆင့် လေးစားစွာဖြင့် မေးမြန်းအပ်ပါတယ်ခင်ဗျား။</speech>
<speech type='speaker'>သယံဇာတနှင့်သဘာဝပတ်ဝန်းကျင် ထိန်းသိမ်းရေးဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='26'>ဒေါက်တာရဲမြင့်ဆွေ(ဒုတိယဝန်ကြီး၊ သယံဇာတနှင့်သဘာဝပတ်ဝန်းကျင် ထိန်းသိမ်းရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ မင်္ဂလာပါလို့ နှုတ်ခွန်းဆက်သအပ်ပါတယ်။ မန္တလေးတိုင်းဒေသကြီး၊ သပိတ်ကျင်းမဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဒေါက်တာအောင်နိုင်မေးမြန်းတဲ့ မေးခွန်းနှင့်စပ်လျဉ်းပြီးတော့မှ ဒေါက်တာ ရဲမြင့်ဆွေ ဒုတိယဝန်ကြီး၊ သယံဇာတနှင့်သဘာဝပတ်ဝန်းကျင် ထိန်းသိမ်းရေးဝန်ကြီးဌာနက မန္တလေး တိုင်းဒေသကြီးအစိုးရအဖွဲ့နှင့်ပေါင်းစပ်ကြားမှာဖြစ်ပါတယ်။ ဥက္ကဌကြီးခင်ဗျား။ Power Point အသုံးပြုခွင့်ပေးပါရန် တင်ပြအပ်ပါတယ်။ လွှတ်တော်ကိုယ်စားလှယ်ကြီးမေးမြန်းတဲ့ မေးခွန်းနှင့် စပ်လျဉ်းပြီး မန္တလေးတိုင်းဒေသကြီး၊ သပိတ်ကျင်းမြို့နယ်၊ အုန်းဇုန်းကျေးရွာအုပ်စု၊ ချောင်းကြီး ကြိုးဝိုင်းအတွင်းမှာရှိတဲ့ ကျေးရွာရှစ်ရွာအနက် ပြည်ထဲရေးအမည်ပေါက် ဇရပ်ကွင်းကျေးရွာမြေ ၂၈.၈၉ ဧက၊ လိပ်ကျကျေးရွာမြေ ၁၁၅.၅၆၆ ဧက၊ ကွင်း ၂၉ ကျေးရွာမြေ ၆၈.၈၂ ဧကနှင့် ကွင်း(၃၀) ကျေးရွာမြေ ၅၅.၄၉ ဧက စုစုပေါင်း ၂၆၈.၇၆၆ ဧကကို သစ်တောမြေအဖြစ်မှ ပယ်ဖျက်နိုင်ရေး အတွက် မူဝါဒအတည်ပြု ပေးပါရန် လုံခြုံ ရေး၊ တည်ငြိမ်အေးချမ်းရေးနှင့် တရားဥပဒေစိုးမိုးရေး ကော်မတီသို့ တင်ပြခဲ့ပါတယ်။ လုံခြုံရေး၊ တည်ငြိမ်အေးချမ်းရေးနှင့် တရားဥပဒေစိုးမိုးရေးကော်မတီ အစည်းအဝေး အမှတ်စဉ်(၁၄/၂၀၁၇)မှာ အထွေထွေအုပ်ချုပ်ရေးဦးစီးဌာန၊ လယ်ယာမြေစီမံခန့်ခွဲရေးနှင့် စာရင်း အင်းဦးစီးဌာန၊ သစ်တောဦးစီးဌာန၊ မြေတိုင်းဦးစီးဌာန၊ အမှတ်(၂)သတ္တုတွင်းလုပ်ငန်းနှင့် မန္တလေး တိုင်းဒေသကြီးအစိုးရအဖွဲ့တို့မှ ပူးပေါင်းပါဝင်သောအဖွဲ့နဲ့ သေချာစွာ ကွင်းဆင်းစစ်ဆေးပြီးဆောင်ရွက်မည့်အစီအမံများကို မန္တလေးတိုင်းဒေသကြီးအစိုးရအဖွဲ့ရုံးမှ ပြန်လည်တင်ပြရန် ဆုံးဖြတ်ခဲ့ ပါတယ်။ ဒါကတော့ မန္တလေးတိုင်းဒေသကြီး၊ ပြင်ဦးလွင်ခရိုင်၊ သပိတ်ကျင်းမြို့နယ်၊ အုန်းဇုန်းကျေးရွာ အုပ်စုအတွင်းမှာရှိတဲ့ ကျေးရွာလေးရွာရဲ့ တည်နေရာပြမြေပုံများဖြစ်ပါတယ်။ လုံခြုံရေး၊ တည်ငြိမ် အေးချမ်းရေးနှင့် တရားဥပဒေစိုးမိုးရေးကော်မတီ အစည်းအဝေးအမှတ်စဉ်(၁၄/၂၀၁၇)ရဲ့ ဆုံးဖြတ်ချက်အရ မန္တလေးတိုင်းဒေသကြီးအစိုးရအဖွဲ့ရုံးမှ ၂၀-၁၀-၂၀၁၇ ရက်စွဲပါစာဖြင့် မန္တလေး တိုင်းဒေသကြီး၊ အထွေထွေအုပ်ချုပ်ရေးဦးစီးဌာန၊ ညွှန်ကြားရေးမှူး ဦးခင်မောင်ဝင်း အဖွဲ့ ခေါင်းဆောင်အဖြစ်ပါဝင်တဲ့အဖွဲ့အား ဖွဲ့စည်းပြီးတာဝန်ပေးအပ်ပြီးတော့ ကွင်းဆင်းစစ်ဆေးဆောင်ရွက်ခဲ့ပြီးဖြစ်ပါတယ်။ ကွင်းဆင်းစစ်ဆေးချက်တွေ့ရှိချက်များအရ ဆောင်ရွက်မည့်အစီအမံများ ကို မန္တလေးတိုင်းဒေသကြီးအစိုးရအဖွဲ့မှ ရှင်းလင်းတင်ပြချက်အပေါ်မှာ ၅-၁-၂၀၁၈ ရက်နေ့မှာ ကျင်းပတဲ့ လုံခြုံ ရေး၊ တည်ငြိမ်အေးချမ်းရေးနှင့် တရားဥပဒေစိုးမိုးရေးကော်မတီ အစည်းအဝေး အမှတ်စဉ်(၁/၂၀၁၈)မှာတော့ မြေပြင်တွင်ဒေသခံပြည်သူများ အမှန်တကယ် အသုံးပြု နေထိုင်လျက် ရှိသည့် သစ်တောကြိုးဝိုင်းဧရိယာများ ပယ်ဖျက်နိုင်ရေးနှင့် ရွာမြေအတွင်းခွင့်ပြု ချထားပေးခဲ့သည့် ရွှေသတ္တုတူးဖော်ရေးလုပ်ကွက်များ ပယ်ဖျက်နိုင်ရေးတို့အတွက် သယံဇာတနှင့်သဘာဝပတ်ဝန်းကျင် ထိန်းသိမ်းရေးဝန်ကြီးဌာနနှင့် မန္တလေးတိုင်းဒေသကြီးအစိုးရအဖွဲ့တို့ မြေပြင်မှာအမှန်ဧကကို သေချာ စွာစိစစ်ဆောင်ရွက်၍ လုပ်ထုံးလုပ်နည်းနှင့်အညီ ဆောင်ရွက်သွားရန် ပြည်ထဲရေးအမည်ပေါက် ကျေးရွာများဖြစ်ရေး ကျေးရွာများတိုးချဲ့ပြင်ဆင်ဖွဲ့စည်းရေးနှင့် ရွာမြေဧရိယာများတိုးချဲ့ပြင်ဆင် သတ်မှတ်နိုင်ရေးတို့အတွက် မန္တလေးတိုင်းဒေသကြီးအစိုးရအဖွဲ့မှ ဖွဲ့စည်းပုံအခြေခံဥပဒေ ပုဒ်မ ၅၄ နှင့်အညီ နိုင်ငံတော်သမ္မတရုံးသို့ တင်ပြဆောင်ရွက်သွားရန်ဟူ၍ ဆုံးဖြတ်ချက်ချထားခဲ့ပါတယ်။ သို့ဖြစ်ပါ၍ ကွင်းဆင်းစစ်ဆေးရေးအဖွဲ့အား မန္တလေးတိုင်းဒေသကြီးအစိုးရအဖွဲ့က ၃၁-၇၂၀၁၉ ရက်စွဲပါစာနှင့် မန္တလေးတိုင်းဒေသကြီးအထွေထွေအုပ်ချုပ်ရေးဦးစီးဌာန ညွှန်ကြားရေးမှူးအား အဖွဲ့ခေါင်းဆောင်အဖြစ် ဖွဲ့စည်းတာဝန်ပေးအပ်ခဲ့ပြီး သပိတ်ကျင်းမြို့နယ်၊ အုန်းဇုန်းကျေးရွာအုပ်စု အတွင်း ပြည်ထဲရေးအမည်ပေါက်ကျေးရွာ လေးရွာတို့အတွက် အမှန်တကယ် ထပ်မံပယ်ဖျက်ပေးရန် လိုအပ်တဲ့ဧရိယာဧကအား တိုင်းဒေသကြီးအစိုးရအဖွဲ့အစီအစဉ်ဖြင့် ထပ်မံကွင်းဆင်းစစ်ဆေးတိုင်းတာ ရေးစီစဉ်ဆောင်ရွက်လျက်ရှိပါကြောင်း တင်ပြအပ်ပါတယ်။ သို့ပါ၍ လွှတ်တော်ကိုယ်စားလှယ်တော် ကြီးမေးမြန်းတဲ့မေးခွန်းနှင့်စပ်လျဉ်းပြီး မန္တလေးတိုင်းဒေသကြီးအစိုးရအဖွဲ့က ဖွဲ့စည်းထားတဲ့ ကွင်းဆင်း စစ်ဆေးရေးအဖွဲ့ စစ်ဆေးတွေ့ရှိချက်အပေါ် အမှန်တကယ်ထပ်မံပယ်ဖျက်ရမည့် ဧရိယာများအား ပယ်ဖျက်နိုင်ရေးအတွက် လုပ်ထုံးလုပ်နည်းနှင့်အညီ ဆက်လက်ဆောင်ရွက်ပေးသွားမည်ဖြစ်ပါကြောင်း ရှင်းလင်းဖြေကြားအပ်ပါတယ်။ အားလုံးကို ကျေးဇူးတင်ရှိပါတယ်။</speech>
<title>ကျွန်းစုမြို့နယ်အတွင်းရှိ မူလွန်ကျောင်းများတွင် အလယ်တန်းပြဆရာ ဆရာမများ ခန့်ထားပေးရန် အစီအစဉ်ရှိ/မရှိနှင့်စပ်လျဉ်းသည့်မေးခွန်း</title>
<speech type='speaker'>ကျွန်းစုမဲဆန္ဒနယ်မှ ဒေါ်တင်တင်ရီ မေးမြန်းဖို့ ဖြစ်ပါတယ်</speech>
<speech><mp id='422'>ဒေါ်တင်တင်ရီ(ကျွန်းစုမဲဆန္ဒနယ်)</mp>အားလုံးပဲမင်္ဂလာပါရှင်။ ကျွန်မက တနင်္သာရီ တိုင်းဒေသကြီး ကျွန်းစုမြို့နယ် ပြည်သူ့လွှတ်တော်ကိုယ်စားလှယ် ဒေါ်တင်တင်ရီ ဖြစ်ပါတယ်ရှင်။ ကျွန်မမေးလိုတဲ့မေးခွန်းကတော့ တနင်္သာရီတိုင်းဒေသကြီး ကျွန်းစုမြို့နယ်ရှိ ပူးတွဲဖော်ပြပါ ကျောင်းများတွင် အလယ်တန်းပြဆရာများ ခန့်ထားပေးနိုင်ရန် အစီအစဉ်ရှိ/မရှိကို မေးမြန်းသွားမှာ ဖြစ်ပါတယ်ရှင်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးရှင့်။ ပူးတွဲဖော်ပြပါ မူလတန်းကျောင်း များသည် နှစ်ပေါင်းများစွာအလယ်တန်းပြဆရာများမရှိဘဲ မူလတန်းပြဆရာများနှင့် အရပ်ခန့်ဆရာ များကိုသာ အစားထိုးငှားရမ်း၍ ပညာသင်ကြားနေရပါသည်။ အချို့သောကျောင်းများသည် အလယ်တန်းပြဆရာမရှိဘဲ သုံးနှစ်၊ ငါးနှစ်၊ ကိုးနှစ်ခန့်ကြာမြင့်သည်အထိ အလယ်တန်းပြဆရာများကို ခန့်ထားပေးခြင်းမရှိဘဲ လျစ်လျူရှုခံနေရပါသည်။ ဥပမာအားဖြင့် ကောဇယာရွာကျေးရွာအုပ်စုမှာ ကော့ကနင်းမူလွန်ကျောင်းသည် မူလတန်းမူအုပ်တစ်ယောက်၊ မူလတန်းပြတစ်ယောက်နှင့် အထွေထွေ လုပ်သားတစ်ဦးနှင့် ကျောင်းသားဦးရေ ၁၇၀ တို့မူလတန်းဆရာများမရှိ၊ အလယ်တန်းပြဆရာများ မရှိသည်မှာ ကိုးနှစ်ခန့်ကြာမြင့်ပြီဖြစ်ကြောင်း သိရှိရပါသည်။ အလားတူပင် ရေမြင်းကြီးအုပ်စုမှာ တောင်သုံးလုံးမူလွန်သည် ပထမအကြိမ်ပြည်သူ့လွှတ်တော် အစည်းအဝေးတွင် မေးခွန်းမေးမြန်း၍ ကျောင်းအဆင့်တိုးရရှိသည်မှစ၍ ယနေ့တိုင်အောင် အလယ်တန်းပြဆရာတစ်ဦးတစ်ယောက်မျှမရှိဘဲ သင်ကြားနေရပါသည်။ မင်းကုန်းအုပ်စုမှ ပြင်ဝန်းမူလွန်ကျောင်း၊ ရေကန်ဒါအုပ်စုမှ ဆီဒုံးမူလွန် ကျောင်းတို့တွင်လည်း အလားတူပင် အလယ်တန်းပြဆရာတစ်ဦးတစ်ယောက်မျှ ချထားပေးခြင်းမရှိ ကြောင်းကိုသိရှိရပါသည်။ ၎င်းအပြင် မူလွန်(ဝါးအော်)တွင်အလယ်တန်းပြတစ်ဦး၊ မူလွန်(စယော့)တွင် အလယ်တန်းပြနှစ်ဦး၊ မူလွန်(တီးပူ)တွင်အလယ်တန်းပြတစ်ဦး၊ မူလွန်(ဖိနပ်ကျွန်း)တွင်အလယ်တန်းပြ တစ်ဦး၊ ဘန္ဒနပါဉ်အုပ်စုတွင်အလယ်တန်းပြတစ်ဦး၊ ရေအေးအပြင်တွင်မူလွန်အတွက်အလယ်တန်းပြ တစ်ဦးနှင့် ကျန်တဲ့ကျောင်းတွေမှာလည်းဆရာများအစားထိုးပေးရန် လိုအပ်နေပါတယ်ရှင်။ အထူး သဖြင့် ကျွန်မ အထက်ဖော်ပြပါ ပြင်ဝန်း၊ ကော့ကနင်း၊ တောင်သုံးလုံးနှင့် ရေအေးစည်ဒုံးကျောင်းများတွင်အလယ်တန်းပြတစ်ဦးတစ်ယောက်မျှမရှိပါသဖြင့် ၎င်းတို့ကိုအစားထိုးခန့်နိုင်ပေးရန် အစီအစဉ်ရှိ/ မရှိနှင့် မရှိဘူးဆိုကအဘယ်ကြောင့်နည်းကို ပြည်သူများကိုယ်စားမေးမြန်းခြင်း ဖြစ်ပါတယ်ရှင့် အားလုံး ကိုကျေးဇူးတင်ပါတယ်ရှင်။</speech>
<speech type='speaker'>သဘောတူပညာရေးဝန်ကြီးဌာနက ဖြေကြားရန် ဖြစ်ပါတယ်။</speech>
<speech><agency id='16'>ဦးဝင်းမော်ထွန်း(ဒုတိယဝန်ကြီး၊ ပညာရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော် ကိုယ်စားလှယ်ကြီးများ စိတ်၏ချမ်းသာခြင်း၊ ကိုယ်၏ကျန်းမာခြင်း ပြည့်စုံပါစေကြောင်း ဆုမွန်ကောင်းတောင်း နှုတ်ဆက်ပါတယ်။ ပညာရေးဝန်ကြီး ဌာန၊ ဒုတိယဝန်ကြီး ကျွန်တော် ဦးဝင်းမော်ထွန်းက တနင်္သာရီတိုင်းဒေသကြီး၊ ကျွန်းစုမဲဆန္ဒနယ် ပြည်သူ့လွှတ်တော်ကိုယ်စားလှယ်ကြီး ဒေါ်တင်တင်ရီ၏မေးခွန်းဖြစ်သော တနင်္သာရီတိုင်းဒေသကြီး၊ ကျွန်းစုမြို့နယ်ရှိ မူလတန်းလွန်ကျောင်းများဖြစ်သည့် ဝါးအော်၊ စယော့၊ တီးပူ၊ ဖိနပ်ကျွန်း၊ ဘန္ဒနယ်၊ ပြင်ဝန်း၊ သဘောင်းတောင်၊ အညှင်း၊ ကော့ကနင်း၊ တောင်ညို၊ တောင်သုံးလုံး၊ ရေအေးစည်ဒုံး၊ ရေအေးအပြင်၊ ကြပ်ချောင်း၊ ဝန်းတောင်၊ ကဒဲကတွတ်၊ ပြင်ထပ်အော်၊ ကော်မယ်၊ ကျားကြီးအော်၊ ဒုံးဆွေသန်း၊ ရှမ်းဘုံ၊ စလွန်အော် ဒီကျောင်းများတွင် အလယ်တန်းပြဆရာဆရာမများ ခန့်ထားပေးရန် အစီအစဉ်ရှိ/မရှိဆိုတဲ့မေးခွန်းနဲ့စပ်လျဉ်းပြီး ဖြေကြားတင်ပြပေးပါမယ်။ ရိုသေလေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်ကြီးများ ခင်ဗျား။ တနင်္သာရီတိုင်းဒေသကြီး၊ ကျွန်းစုမြို့နယ်ရှိ အခြေခံပညာမူလတန်းလွန်ကျောင်း ၂ ကျောင်း အနက်မှ ပြင်ထပ်အော်၊ ကော်မယ်၊ ရေအေးအပြင်၊ ရေအေးစည်ဒုံး၊ တောင်ညို၊ ဘန္ဒနယ် အစရှိသည့်ကျောင်းများဟာ ၂၀၁၉-၂၀၂၀ ပညာသင်နှစ် ယခုနှစ်မှာမှ အခြေခံပညာမူလတန်းလွန်ကျောင်းမှ အခြေခံပညာအလယ်တန်းကျောင်း(ခွဲ)အဖြစ်သို့ အဆင့်တိုးမြှင့်သွားမည်ဖြစ်သော်လည်း ဒီကျောင်းတွေရဲ့ ကျောင်းအဆင့်အမှန်မှာ အခြေခံပညာမူလတန်းလွန်ကျောင်းအဆင့်ပဲ ရှိပါသေးတယ်။ ကျောင်း အဆင့်တိုးမြှင့်ဖွင့်လှစ်ခဲ့တဲ့ အခြေခံပညာမူလတန်းလွန်ကျောင်းတစ်ကျောင်းမှာ ရာထူးသုံးနေရာ၊ အခြေခံပညာအလယ်တန်းကျောင်း(ခွဲ)တစ်ကျောင်းလျှင် အလယ်တန်းပြရာထူးငါးနေရာ မူအရ ခွဲဝေခန့်ထားပေးရမည်ဖြစ်သော်လည်း အချို့ကျောင်းများအတွက် အလယ်တန်းပြနေရာ၊ ရာထူးကို ခွဲဝေပေးထားနိုင်ခြင်း မရှိသေးပါကြောင်း တင်ပြအပ်ပါတယ်။ အရင်မေးခွန်းတွေမှာလည်း ကျွန်တော် မကြာခဏတင်ပြအပ်ပါတယ်။ ဒီကျောင်းအဆင့်တိုးမြှင့်လိုက်ခြင်းသည် အဲဒီဒေသတွင်းရှိတဲ့ ကျောင်းသူကျောင်းသားများအတွက် ပညာသင်အခွင့်အလမ်းရရှိခြင်းအလို့ငှာ ဆောင်ရွက် ပေးခြင်းသာ ဖြစ်ပါတယ်။ ဒီအဆင့်တိုးမြှင့်တာနဲ့လိုက်လျောညီထွေတဲ့ဖွဲ့စည်းပုံ၊ ကျောင်းဆောင် ဒီဟာတွေသည် တစ်နှစ်ချင်းသာစီမံခန့်ခွဲလို့ရပါတယ်။ အားလုံးအဆင့်သင့်ဖြစ်မှ တိုးမြှင့်ပေးခြင်း မဟုတ်ဘဲနဲ့ တိုးမြှင့်ပြီးမှသာလိုအပ်ချက်ကို ဆက်လက်တင်ပြရခြင်းဖြစ်ပါတယ်။ အမှန်အားဖြင့် ကျွန်တော်တို့ပြီးခဲ့တဲ့ နှစ်လယ်တုန်းက အဆင့်တိုးမြှင့်တာတွေကို လိုအပ်ချက်အလိုက် ယခုထက် တိုင်မပြည့်မီသေးပါဘူး။ နှစ်အလိုက်တင်ပြတောင်းခံဆောင်ရွက်ဆဲလည်း ရှိပါသေးတယ်။ ဆိုသည့် အတွက် ကျွန်တော်တင်ပြသလို ဒီလိုအပ်ချက်အတိုင်း အလယ်တန်းပြရာထူးတွေကို ခွဲဝေနိုင်ခြင်း မရှိသေးပါကြောင်း တင်ပြအပ်ပါတယ်။ ဒါပေမဲ့လည်း ဒီတနင်္သာရီတိုင်းဒေသကြီး၊ ကျွန်းစုမြို့နယ် အတွင်းရှိ အခြေခံပညာကျောင်းများမှာ အလယ်တန်းပြဆရာဆရာမများ ခန့်ထားပေးရန်အတွက် အလယ်တန်းအဆင့်သင်ကျောင်းများမှာ ကျောင်းသားအင်အားနဲ့ ပြန်လည်စိစစ်ပြီး ပိုလျှံနေတဲ့ အလယ်တန်းပြဆရာအင်အားကို စိစစ်နေပါတယ်။ လောလောဆယ်မှာတော့ တင်ပြပါကျောင်းများကို လွှဲပြောင်းခန့်ထားပေးနိုင်သေးခြင်း မရှိပါကြောင်းနှင့် ဆက်လက်ပြီး ဆရာလိုအပ်ချက်ရှိသော ကျောင်းများကိုထပ်မံစိစစ်ပြီး လိုအပ်သလို လျာထားဖြည့်စွက်ဆောင်ရွက်ပေးမည်ဖြစ်ပါကြောင်း ရိုသေစွာဖြေကြားအပ်ပါတယ်။ ကျေးဇူးတင်ပါတယ်။</speech>
<speech type='speaker'>မိုက်ပေးပါ။</speech>
<speech><mp id='422'>ဒေါ်တင်တင်ရီ(ကျွန်းစုမဲဆန္ဒနယ်)</mp>ဥက္ကဌကြီးရှင်။ ကျွန်မကို ထပ်ဆင့်မေးခွန်း မေးခွင့်ပေးပါ။ အခုနက ဝန်ကြီးဖြေသွားတာကတော့ ယေဘုယျသဘောဖြေသွားတာပေါ့နော်။ ကျွန်မ အနေနဲ့ အထူးသဖြင့်ပေါ့နော်။ ကျွန်မတင်ပြထားတဲ့ အဲဒီမူလွန်ကျောင်းမှာရှိပြီးတော့ အလယ်တန်းပြ လုံးဝမရှိသေးတဲ့ကျောင်းလေးကျောင်းပေါ့။ မူလွန်(ပြင်ဝန်း)ကျောင်းရယ်၊ ကော့ကနင်းကျောင်းရယ်၊ နောက်ပြီးတော့ တောင်သုံးလုံးကျောင်းရယ်၊ ရေအေးစည်ဒုံကျောင်းရယ်မှာ ဒီကျောင်းလေးကျောင်း ကိုတော့ ဦးစားပေးပြီးတော့ ခန့်ထားပေးနိုင်ခြင်းရှိ/မရှိသိချင်ပါတယ်။ ကော့ကနင်းကျောင်းဆိုရင် ကျွန်မသိရသလောက်ဆိုရင် မူလွန်ကျောင်းဖြစ်သွားတာ ကိုးနှစ်တောင်ရှိသွားပြီ။ ခုချိန်ထိ အလယ်တန်းပြတစ်ယောက်မှမရှိပါဘူး။ တောင်သုံးလုံးကျောင်းဆိုရင်လည်း ဒီလိုပဲ။ သုံးနှစ်ကျော်၊ လေးနှစ်နီးပါးရောက်နေသည့်တိုင်အောင် အလယ်တန်းပြတစ်ဦး၊ တစ်ယောက်မှမရှိတဲ့အတွက်ကို အဲဒီလိုမျိုး ကျောင်းတွေကိုဦးစားပေးခန့်ထားပေးနိုင်ခြင်းရှိ/မရှိကိုလည်း သိရှိလိုပါကြောင်း ဥက္ကဋ္ဌကြီးမှ တစ်ဆင့် မေးမြန်းအပ်ပါတယ်ရှင်။ အားလုံးကိုကျေးဇူးတင်ပါတယ်။</speech>
<speech type='speaker'>သဘောတူပညာရေးဝန်ကြီးဌာနက ပြန်လည်ဖြေကြားပေးရန် ဖြစ်ပါတယ်။</speech>
<speech><agency id='16'>ဦးဝင်းမော်ထွန်း(ဒုတိယဝန်ကြီး၊ ပညာရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ လွှတ်တော်ကိုယ်စားလှယ်ကြီးတင်ပြသော ကျောင်းလေးကျောင်း ကို ကျွန်တော်အထူးပြု မှတ်သားပါတယ်။ ခွဲဝေပေးနိုင်ရင် ဒီလေးကျောင်းကို ဦးစားပေးဆောင်ရွက် ပေးမည်ဆိုတဲ့အကြောင်းကို တင်ပြအပ်ပါတယ်။</speech>
<title>အခြေခံပညာကျောင်းများမှ လုပ်အားပေးဆရာဆရာမများနှင့် အရည်အချင်းမီဘွဲ့ရ အထွေထွေ လုပ်သားများအား အမြဲတမ်းနိုင်ငံ့ဝန်ထမ်း ဆရာဆရာမများအဖြစ် ခန့်ထားပေးရန်နှင့် ပညာရေး ကောလိပ်နှင့် ပညာရေးတက္ကသိုလ်သို့ ဆက်လက်တက်ရောက်နိုင်ရန် မည်ကဲ့သို့ ဆောင်ရွက် ပေးမည်နိုင်မည်ကို သိလိုခြင်းနှင့်စပ်လျဉ်းသည့်မေးခွန်း</title>
<speech type='speaker'>ဒလမဲဆန္ဒနယ်မှ ဒေါက်တာစိန်မြအေး မေးမြန်းဖို့ ဖြစ်ပါတယ်</speech>
<speech><mp id='461'>ဒေါက်တာစိန်မြအေး(ဒလမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီး နှင့် ကြွရောက်လာသူအားလုံးကို မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ ဒလမဲဆန္ဒနယ်က ပြည်သူ့လွှတ်တော်ကိုယ်စားလှယ် ဒေါက်တာစိန်မြအေး ဖြစ်ပါတယ်။ ဥက္ကဌကြီး ခင်ဗျား။ ယခုအချိန်မှာ ပညာရေးတက္ကသိုလ်များနှင့် ပညာရေးကောလိပ်တွေရဲ့ လုပ်ငန်းခွင်အကြို နဲ့ လုပ်ငန်းခွင်ဆရာအတတ်သင် သင်တန်းများက နှစ်စဉ်လေ့ကျင့်မွေးထုတ်ပေးတဲ့ ဆရာဆရာမ အရေအတွက်ဟာ အခြေခံပညာကျောင်းများမှာ အမှန်တကယ်လိုအပ်နေတဲ့ ဆရာဆရာမ အရေအတွက်ကို ပြည့်မီစွာမဖြည့်ဆည်းပေးနိုင်တဲ့အတွက် အခြေခံပညာကျောင်းများမှ ဘွဲ့ရလုပ်အားပေး ဆရာဆရာမများ၊ ဘွဲ့ရနေ့စားလပေး၊ အထွေထွေလုပ်သားဆရာမများနှင့် ဖြည့်ဆည်းပေးနိုင်ရန် ပညာရေးဝန်ကြီးဌာနရဲ့ စီမံဆောင်ရွက်ထားနိုင်မှုကို သိရှိလိုတဲ့အတွက် မေးခွန်းမေးမြန်းရခြင်းဖြစ်ပါ ဥက္ကဋ္ဌကြီးခင်ဗျား။ နိုင်ငံတစ်နိုင်ငံရဲ့ အနာဂတ်ဟာ အဲဒီနိုင်ငံရဲ့ ပညာရေးအပေါ်မှာ မူတည်နေ သကဲ့သို့ အရည်အသွေးပြည့်ဝသော ပညာရေးစနစ်တစ်ခုကို အကောင်အထည်ဖော်ဖို့ အရည်အသွေးပြည့်ဝသော ဆရာဆရာမများ လုံလောက်စွာမွေးထုတ်လေ့ကျင့်ရေးဟာ အလွန်အရေးကြီးလှပါတယ်။ Power Point ဖြင့် ဆက်လက်မေးမြန်းခွင့်ပြုပါခင်ဗျား။ ဥက္ကဋ္ဌကြီးခင်ဗျား။ အခြေခံပညာဦးစီးဌာနရဲ့ ၂၀၁၆ ခုနှစ် သြဂုတ်လစာရင်းအရ တစ်ပြည်လုံးမှာ အခြေခံပညာကျောင်းပေါင်း ၄၃၉၃၀ ရှိကြောင်း သိရှိရပါတယ်။ ၂၀၁၆ ခုနှစ်၊ မတ်လ ၃၁ ရက်နေ့အထိ ပညာရေးဘွဲ့ရရှိသူနဲ့ ဘွဲ့ရရှိသူ ဆရာဆရာမ တွေဟာ ၃၇၀၇၄၀ ရှိကြောင်း သိရှိရပါတယ်။ ၂၀၁၇ ခုနှစ် မတ်လစာရင်းအရ ဆရာ၊ ကျောင်းသား အချိုးဟာ အထက်တန်းကျောင်းအဆင့်မှာ ၁၂၂၊ အလယ်တန်းမှာ ၁၂၈ နဲ့ မူလတန်းမှာတော့ ၁၂၃ ရှိကြောင်း အမျိုးသားပညာရေးမူဝါဒကော်မရှင်ရဲ့ ပြည်ထောင်စုလွှတ်တော်သို့တင်ပြတဲ့ အစီရင်ခံစာ (၂/၂၀၁၇)မှာဖော်ပြထားပါတယ်။ ဒါပေမဲ့ ရန်ကုန်တိုင်းဒေသကြီး၊ ရွှေပြည်သာလို မြို့နယ်မှာတော့ အထက်တန်းအဆင့် ၁၂၈၊ အလယ်တန်းအဆင့် ၁၄၅၊ မူလတန်းအဆင့် ၁၄၀ ပျမ်းမျှရှိနေတဲ့အတွက် ဆရာ၊ ကျောင်းသားဦးရေအချိုးမညီမျှမှုဟာ ဒေသတော်တော်များများမှာ မြင့်မားလျက်ရှိကြောင်း ထင်ရှားပါတယ်။ အကျိုးဆက်အဖြစ် ဝေးလံခေါင်ပါးသောဒေသများနှင့် ဖွံ့ဖြိုးမှုနိမ့်ကျသောဒေသ များမှာ သားသမီးများစာတတ်မြောက်ရေးအတွက် ဆရာလိုအပ်ချက်တွေကြောင့် ကျောင်းသား မိဘတွေ စိုးရိမ်ပူပန်ပြီး လွှတ်တော်ကိုယ်စားလှယ်များ ပြည်သူ့ထံကွင်းဆင်းတိုင်း တင်ပြတောင်းဆို လျက်ရှိကြပါတယ်။ ဥက္ကဋ္ဌကြီးခင်ဗျား။ အစီရင်ခံစာ(၂/၂၀၁၇)အရ အခြေခံပညာကျောင်းများမှာ ၂၀၁၇ ခုနှစ် မတ်လအတွက် ဆရာဆရာမလိုအပ်ချက် စုစုပေါင်းဟာ ၆၃၄၅၉ ဦးရှိကြောင်း သိရှိရပါတယ်။ အဆိုပါ လိုအပ်ချက်ကို လက်ရှိပညာရေးတက္ကသိုလ်များ၊ ပညာရေးကောလိပ်များက မွေးထုတ်တဲ့လုပ်ငန်းခွင် အကြို သင်တန်း၊ လုပ်ငန်းခွင်သင်တန်းများနှင့် နေ့စားလပေးဆရာဆရာမများနှင့် မဖြည့်ဆည်းပေးနိုင် တာပုံကိုကြည့်ရင် အထင်အရှားဖြစ်ပါတယ်။ ဆရာဆရာမလိုအပ်ချက်ကို ဖြည့်ဆည်းပေးရန် ရပ်ရွာရှိ ကျောင်းအကျိုးဆောင်ကော်မတီများ၊ မိဘ၊ ဆရာအသင်းများ၊ ကျောင်းအုပ်ကြီးများနှင့် ကျောင်းသား မိဘတွေရဲ့ ပူးပေါင်းကူညီဆောင်ရွက်လျက်ရှိကြရာမှာ မိမိတို့ရဲ့ ရင်သွေး၊ သားသမီးများ ဆရာပြည့်စုံ စွာနှင့် အဆင့်မီသင်ကြားနိုင်ဖို့ ကျေးရွာများ၊ ရပ်ကွက်များမှာ လုပ်အားပေးဆရာဆရာမများအနေနဲ့ ဖြစ်စေ၊ ဘွဲ့ရနေ့စားလပေး၊ အထွေထွေလုပ်သားများအနေနဲ့ဖြစ်စေ အများအပြားရှိနေတာ ငြင်းမရတဲ့ အချက်ပဲဖြစ်ပါတယ်။ ဥပမာအားဖြင့် လူဦးရေ ၁၈၀၀၀၀ ခန့်ရှိတဲ့ ကျွန်တော့်မဲဆန္ဒနယ် ဒလမြို့နယ်မှာ လုပ်အားပေးဆရာဆရာမဦးရေ၊ ဘွဲ့ရနေ့စားလပေးမပါ ယနေ့အထိ စာရင်းအရ ၂၂ ဦးရှိပါတယ်။ ဥက္ကဋ္ဌကြီးခင်ဗျား။ လုပ်အားပေးဆရာဆရာမတချို့ဆိုရင် လုပ်အားပေးကာလ ရှစ်နှစ်အထိ မိမိကျေးရွာအတွက်၊ မိမိရပ်ရွာပညာရေးအတွက် ပေးသလောက်ယူပြီး ပီတိစားကာသင်ကြားရေး တာဝန်ထမ်းဆောင်နေရသူများဖြစ်ပါတယ်။ ၎င်းတို့ကို ကျောင်းအုပ်ကြီးများရဲ့ ထောက်ခံချက်နဲ့ တိုင်းဒေသကြီးအစိုးရ၊ လူမှုရေးဝန်ကြီးတွေကတစ်ဆင့် သက်ဆိုင်ရာအခြေခံပညာဦးစီးဌာနသို့ နိုင်ငံ့ ဝန်ထမ်းဆရာဆရာမအဖြစ် တာဝန်ပေးအပ်ပါရန် ပေးပို့ဆောင်ရွက်ခဲ့ကြပေမဲ့ ယနေ့တိုင် ထူးခြားမှု မရှိတာကြောင့် လွှတ်တော်ကိုယ်စားလှယ်များထံ တင်ပြပေးရန် အကူအညီတောင်းခံလာကြတာ ဖြစ်ပါတယ်။ အဆိုပါလုပ်အားပေးဆရာဆရာမများကို အမြဲတမ်းပညာရေးဝန်ထမ်းအဖြစ် ခန့်အပ် နိုင်ရေးဟာ ဖြစ်သင့်ဖြစ်ထိုက်တဲ့အတွက် ပညာရေးဝန်ကြီးဌာနမှာ သူတို့အတွက်ဦးစားပေးမူဝါဒ ချမှတ်ထားဖို့ လိုအပ်ပါတယ်။ ဒါ့အပြင် ပညာရေးတက္ကသိုလ်နဲ့ ပညာရေးကောလိပ်များသို့ ဆက်လက် တက်ရောက်နိုင်ရန်အတွက် စီမံဆောင်ရွက်နိုင်တဲ့နည်းလမ်းပေးနိုင်မယ်ဆိုရင် ဆရာဆရာမလိုအပ် ချက်ကိုလည်း ဖြည့်ဆည်းပေးရာရောက်သလို ဒေသခံလုပ်အားပေးဘွဲ့လူငယ်များအတွက် သေချာတဲ့ အလုပ်အကိုင်ဖန်တီးပေးရာရောက်မှာဖြစ်လို့ ပြည်သူများကိုယ်စား ယခု ကြယ်ပွင့်ပြမေးခွန်းကို မေးမြန်းရခြင်းဖြစ်ပါတယ်ခင်ဗျား။ ကျေးဇူးတင်ပါတယ်။</speech>
<speech type='speaker'>ပညာရေးဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='16'>ဦးဝင်းမော်ထွန်း(ဒုတိယဝန်ကြီး၊ ပညာရေးဝန်ကြီးဌာန)</agency>ရိုသေလေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်ကြီးများခင်ဗျား။ ကျွန်တော်ကပဲ ဆက်လက်ပြီး ရန်ကုန်တိုင်းဒေသကြီး၊ ဒလမဲဆန္ဒနယ် ပြည်သူ့လွှတ်တော်ကိုယ်စားလှယ်ကြီး ဒေါက်တာ စိန်မြအေး၏ မေးခွန်းဖြစ်သော နိုင်ငံတွင်လိုအပ်လျက်ရှိသည့် အခြေခံပညာဆရာဆရာမလိုအပ်ချက် ကို တစ်ဖက်တစ်လမ်းမှ လျင်မြန်စွာဖြည့်ဆည်းပေးနိုင်ရန်အတွက် နိုင်ငံတစ်ဝန်းလုံးတွင် တာဝန် ထမ်းဆောင်လျက်ရှိသော အခြေခံပညာကျောင်းများမှ လုပ်အားပေးဆရာဆရာမများနှင့် အရည်အချင်းမီဘွဲ့ရ အထွေထွေလုပ်သားများအား အမြဲတမ်းနိုင်ငံ့ဝန်ထမ်းဆရာဆရာမများအဖြစ် ခန့်ထားပေးရန်နှင့် ပညာရေးဝန်ကြီးဌာနတွင် ဦးစားပေးမူဝါဒချမှတ်ထားခြင်းရှိ/မရှိနှင့် အဆိုပါ ဆရာဆရာမများအတွက် ပညာရေးကောလိပ်နှင့် ပညာရေးတက္ကသိုလ်သို့ ဆက်လက်တက်ရောက် နိုင်ရန် မည်ကဲ့သို့ဆောင်ရွက်ပေးနိုင်မည်ကို သိရှိလိုခြင်းနှင့်စပ်လျဉ်းပြီး ဖြေကြားတင်ပြမှာဖြစ်ပါတယ်။ ရိုသေလေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်ကြီးများ ခင်ဗျား။ ကျွန်တော်တို့ပညာရေးဝန်ကြီးဌာနအနေနဲ့ ဝန်ထမ်းအသစ်ခန့်အပ်ခြင်းအတွက် ပြည်ထောင်စု အစိုးရအဖွဲ့ရုံး၊ နိုင်ငံတော်သမ္မတရုံး၊ စီမံကိန်းနှင့်ဘဏ္ဍာရေးဝန်ကြီးဌာနများသို့ တင်ပြခွင့်ပြုချက် ရယူပြီးမှ ဆောင်ရွက်ရတာဖြစ်ပါတယ်။ ခွင့်ပြုချက်ရရှိတဲ့ ဝန်ထမ်းအရေအတွက်သည်လည်း ဘဏ္ဍာငွေအရ ခွင့်ပြုချက်အရေအတွက်အရသာ ခန့်ထားခွင့်ရှိပါကြောင်း ဦးစွာတင်ပြအပ်ပါတယ်။ ဘွဲ့ရအထွေထွေလုပ်သားများအနေဖြင့် Promotion ရာထူးတိုးလမ်းကြောင်းအရ စာရေး(၁)ရာထူးကို လျှောက်ထားခွင့်ရှိပါတယ်။ အဆိုပါဘွဲ့ရအထွေထွေလုပ်သားများနှင့် လုပ်အားပေးဆရာဆရာမများ သည် မူလတန်းပြအဖြစ် အမြဲတမ်းဝန်ထမ်းတာဝန်ထမ်းဆောင်လိုပါက သတ်မှတ်ချက်နှင့်ကိုက်ညီ ကိုက်ညီသူများကို မူလတန်းဆရာဖြစ်သင်တန်း (PPTT)သို့ တက်ရောက်နိုင်ရန် လျှောက်ထားဖြေဆို နိုင်ပါကြောင်းတင်ပြအပ်ပါတယ်။ ပညာရေးဝန်ကြီးဌာန၊ အခြေခံပညာကျောင်းများမှာ တာဝန် ထမ်းဆောင်နေတဲ့ ဘွဲ့ရအထွေထွေလုပ်သားများကို မူလတန်းပြဆရာအဖြစ်သို့ တိုးမြှင့်ခန့်ထား ပေးခြင်းကိုတော့ မဆောင်ရွက်တော့ပါဘူး။ သတ်မှတ်အရည်အချင်းနဲ့ကိုက်ညီသူများကို လုပ်ထုံး လုပ်နည်းအရ ယှဉ်ပြိုင်စာမေးပွဲဖြေဆို၍ ဆရာအတတ်သင် သင်တန်းတက်ရောက်စေပြီးမှ မူလတန်းပြ အဖြစ် ခန့်ထားဆောင်ရွက်လျက်ရှိပါတယ်။ အခြေခံပညာဆရာအတတ်ပညာသင်တန်း လက်မှတ် မရှိသေးတဲ့ ဆရာဆရာမများအားလုံးကို မူလတန်းဆရာအတတ် စာပေးစာယူသင်တန်း၊ အလယ်တန်း ဆရာအတတ် စာပေးစာယူသင်တန်း တက်ရောက်နိုင်ရန် ပညာရေးကောလိပ်များက စီစဉ်ဆောင်ရွက် ပေးလျက်ရှိပါတယ်။ အခြေခံပညာကျောင်းများမှာ တာဝန်ထမ်းဆောင်နေသော သင်ကြားရေးနှင့် သက်ဆိုင်သည့် လုပ်ငန်းများမှ မူလတန်းကျောင်းအုပ်၊ အလယ်တန်းပြ၊ အထက်တန်းပြဆရာဆရာမ များ၊ BEd ဝင်ခွင့်သတ်မှတ်အရည်အချင်းနှင့်ကိုက်ညီသည့် ဆရာဆရာမများကို ပညာရေးတက္ကသိုလ် စာပေးစာယူဝင်ခွင့် စာမေးပွဲဖြေဆိုအောင်မြင်ပါက အထက်တန်းပြဆရာအဖြစ် ပညာရေးတက္ကသိုလ် များမှ သင်ကြားသင်ယူလေ့ကျင့်ပေးလျက်ရှိပါကြောင်း ရိုသေစွာတင်ပြအပ်ပါတယ်။ ကျေးဇူးတင်ပါ</speech>
<title>လုပ်ငန်းခွင် ဆရာအကြို မူလတန်းဆရာအတတ်ပညာသင်တန်း (PPTT) ဝင်ခွင့်ရွေးချယ်ရေးကိစ္စကို ဒေသခံထဲမှ ဦးစားပေးရွေးချယ်ရန်နှင့် လုံလောက်မှုမရှိမှသာ အခြားတိုင်းဒေသကြီးမှ လျှောက်ထားသူ များကို ရွေးချယ်သည့်စနစ်ကျင့်သုံးရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း</title>
<speech type='speaker'>ထန်တလန်မဲဆန္ဒနယ်မှ ဒေါ်နီရွှေလျန်းမေးမြန်းဖို့ ဖြစ်ပါတယ်</speech>
<speech><mp id='219'>ဒေါ်နီရွှေလျန်း(ထန်တလန်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများနှင့် ဧည့်သည်တော်များ အားလုံး မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်မကတော့ ချင်းပြည်နယ်၊ ထန်တလန် မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်နီရွှေလျန်း ဖြစ်ပါတယ်။ ကျွန်မမေးမြန်းချင်တဲ့ မေးခွန်းကတော့ လုပ်ငန်းခွင်အကြို မူလတန်းဆရာအတတ်ပညာသင်တန်း(PPTT)ဝင်ခွင့်ရွေးချယ်ရေး ကိစ္စကို ဒေသခံထဲမှ ဦးစားပေးရွေးချယ်ရန်နှင့် လုံလောက်မှုမရှိမှသာ အခြားတိုင်းဒေသကြီး/ပြည်နယ် မှ လျှောက်ထားသူများကို ရွေးချယ်သည့်စနစ်ကျင့်သုံးနိုင်ရန် အစီအစဉ်ရှိ/မရှိ သိရှိလိုတဲ့မေးခွန်း ဖြစ်ပါတယ်။ လေးစားရပါသော ဥက္ကဋ္ဌကြီးရှင်။ ချင်းပြည်နယ် ဟားခါးပညာရေးကောလိပ်တွင် ၂၀၁၉၂၀၂၀ ပညာသင်နှစ် လုပ်ငန်းခွင်အကြို မူလတန်းဆရာအတတ်ပညာသင်တန်း(PPTT) ဝင်ခွင့်ရွေးချယ် ရာတွင် ဖြေဆိုသူစုစုပေါင်းဦးရေ ၁၁၅၁ ဦးဖြစ်ပြီး ချင်းပြည်နယ်အတွက် ရွေးချယ်ခဲ့သောဦးရေမှာ ၁၈၈ ဦးဖြစ်ပါတယ်။ အဆိုပါရွေးချယ်ဦးရေအနက် ၅၆ ဦးသာ ဒေသခံတိုင်းရင်းသားများဖြစ်၍ ရွေးချယ်ရာခိုင်နှုန်း ၃၀ ဖြစ်ကြောင်း တွေ့ရှိရတယ်။ ကျန် ၁၃၂ ဦးမှာ တိုင်းဒေသကြီး/ပြည်နယ် အသီးသီးမှရွေးချယ်၍ ရာခိုင်းနှုန်း ၇၀ ဖြစ်ကြောင်း သိရှိရတယ်။ ကျွန်မရဲ့ မဲဆန္ဒနယ်၊ ထန်တလန် မြို့နယ်အတွက် ၂၁ ဦးရွေးချယ်ပြီး ဒေသခံလေးဦးသာပါဝင်၍ ကျန် ၁၇ ဦးသည် တိုင်းဒေသကြီး များမှရွေးချယ်သူများဖြစ်ပါတယ်။ ချင်းပြည်နယ်ဟာ မြန်မာပြည်တစ်ပြည်လုံးမှာ စာမေးပွဲအောင်ချက် နှစ်စဉ်အနိမ့်ဆုံးအဆင့်ဖြစ်ရသည်ကို လေ့လာစုံစမ်းရာမှာ ဆရာ၊ ဆရာမများလိုအပ်ချက်ကြောင့် ဖြစ်သည်ကို ပညာရေးဝန်ထမ်းများ တင်ပြချက်အရ သိရှိရပါတယ်။ အခြားတိုင်းဒေသကြီး/ ပြည်နယ် များမှ သင်တန်းသားများရွေးချယ်၍ ချင်းပြည်နယ်တွင်ခန့်ထားပေးသော ဆရာ၊ ဆရာမများဟာ ခေတ္တ ခဏသာ တာဝန်ထမ်းဆောင်ပြီး မိမိတို့ဒေသဖြစ်တဲ့ တိုင်းဒေသကြီး/ပြည်နယ်များသို့ ရာထူးတိုးဖြင့်သော်လည်းကောင်း၊ အခြားလူမှုရေးကိစ္စများကြောင့်သော်လည်းကောင်း ပြောင်းရွှေ့ သွားသည့်အခါ လစ်လပ်သည့်နေရာများမှာ ချက်ချင်းအစားထိုးခန့်ထားနိုင်ခြင်းမရှိခြင်းကြောင့် သင်ကြားရေးမှာ အခက်အခဲကြုံ တွေ့သည်ကို သိရှိရပါတယ်။ ဥပမာ- ချင်းပြည်နယ်မှ စစ်ကိုင်းတိုင်းဒေသကြီးသို့ သင်ကြားရေးဝန်ထမ်းများကို ၃၀ ဦးပြောင်းရွှေ့ပါက စစ်ကိုင်းတိုင်းဒေသကြီးမှ ချင်းပြည်နယ်သို့ ၁၀ ဦး အစားထိုးပြန်ဝင်ရမှာဖြစ်ပါတယ်။ သို့သော် ဤကဲ့သို့ အစားထိုးခြင်းမရှိဘဲ လစ်လပ်နေရာတွင် အကြို မူလတန်းဆရာအတတ်သင် သင်တန်းဆင်းမှ ခန့်ထားပေးရမယ့်ပုံစံ ဖြစ်နေပါတယ်။ သို့ဖြစ်ပါ၍ အခြားတိုင်းဒေသကြီး/ ပြည်နယ်မှ သင်တန်းသားများကို ရွေးချယ်ရေးမူအရ ရွေးချယ်မယ့်အစား ဒေသခံတိုင်းရင်းသားများမှ ဦးစားပေးရွေးချယ်ပါက အထက်ဖော်ပြပါ ဆရာ လိုအပ်ချက် လျော့နည်းသွားမည်ဟု ယူဆမိပါတယ်။ အဆင့်မြင့်ပညာရေးဦးစီးဌာနရဲ့ ရွေးချယ်ရေး လုပ်ငန်းစဉ်အရ အင်္ဂလိပ်စာနှင့် ပညာရေးဆိုင်ရာဗဟုသုတကို ယှဉ်ပြိုင်ဖြေဆိုစေ၍ ရမှတ်အပေါ် မူတည်ပြီး ဆရာ၊ ဆရာမတစ်ဦး၏ အရည်အချင်းကို အကဲဖြတ်ရသည်မှာလည်း ဖွံ့ဖြိုးမှုနောက်ကျသော ဒေသများအတွက် ရာနှုန်းပြည့်မှန်ကန်မှုမရှိနိုင်ပါဟု ကျွန်မယူဆမိပါတယ်။ ဆရာ၊ ဆရာမတစ်ဦး၏ လိုအပ်သောအရည်အချင်းဖြစ်တဲ့ ဝါသနာ၊ အနစ်နာ၊ စေတနာသုံးပါးရှိပြီး အခါအားလျော်စွာ ဖွင့်လှစ်ပေးသော သင်တန်းများတက်ရောက်ပြီး လုပ်ငန်းအတွေ့အကြုံ ရှိလာပါက စွမ်းရည်ပိုမို တိုးတက်လာမှာဖြစ်ပါတယ်။ လက်ရှိကျင့်သုံးတဲ့ ရွေးချယ်မှုစနစ်ဟာ ဝေးလံခေါင်းပါးသော ဒေသခံ တိုင်းရင်းသား ပညာတတ်ဘွဲ့ရများအတွက် အလုပ်အကိုင် အခွင့်အလမ်း နည်းပါးနစ်နာခြင်း၊ အနေမမြဲသည့်ဆရာ၊ ဆရာမများ အပြောင်း အရွှေ့များကြောင့် သင်ကြားရေးတွင် နစ်နာမှုရှိသည်ကို တွေ့ရှိရပါတယ်။ သို့ဖြစ်ပါ၍ လုပ်ငန်းခွင်အကြို မူလတန်းဆရာအတတ်ပညာသင်တန်း(PPTT) ဝင်ခွင့် ရွေးချယ်ရာတွင် အနေမြဲသည့် ဒေသခံတိုင်းရင်းသားများထဲမှ ဦးစားပေးရွေးချယ်ရန်နှင့် လုံလောက်မှု မရှိမှသာ အခြားတိုင်းဒေသကြီး/ ပြည်နယ်မှ လာရောက်လျှောက်ထားသူများကို ရွေးချယ်သည့် စနစ်ကျင့်သုံးပေးပါရန် အစီအစဉ်ရှိ/မရှိ ဒေသခံပြည်သူလူထုကိုယ်စား ဥက္ကဋ္ဌကြီးမှတစ်ဆင့် လေးစား စွာ မေးမြန်းအပ်ပါတယ်ရှင်။ အားလုံးကို ကျေးဇူးတင်ပါတယ်ရှင်။</speech>
<speech type='speaker'>ပညာရေးဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='16'>ဦးဝင်းမော်ထွန်း(ဒုတိယဝန်ကြီး၊ ပညာရေးဝန်ကြီးဌာန)</agency>ရိုသေလေးစားအပ်ပါ သော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်ကြီးများခင်ဗျား။ ကျွန်တော် ကပဲဆက်လက်ပြီး ချင်းပြည်နယ်၊ ထန်လန်မဲဆန္ဒနယ်မှ ပြည်သူ့လွှတ်တော်ကိုယ်စားလှယ်ကြီး ဒေါ်နီရွှေလျန်း၏မေးခွန်းဖြစ်သော လုပ်ငန်းခွင်အကြို မူလတန်းဆရာအတတ်ပညာသင်တန်း (PPTT) ဝင်ခွင့်ရွေးချယ်ရေးကိစ္စကို ဒေသခံထဲမှ ဦးစားပေးရွေးချယ်ရန်နှင့် လုံလောက်မှုမရှိမှသာ အခြားတိုင်း ဒေသကြီးမှ လျှောက်ထားသူများကို ရွေးချယ်သည့်စနစ် ကျင့်သုံးပေးရန် အစီအစဉ်ရှိ/မရှိဆိုတဲ့ မေးခွန်းနဲ့စပ်လျဉ်းပြီး ဖြေကြားတင်ပြပါမယ်။ ရိုသေလေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်ကြီး များခင်ဗျား။ ပညာရေးဝန်ကြီးဌာန၊ အဆင့်မြင့်ပညာဦးစီးဌာနအနေဖြင့် လုပ်ငန်းခွင်အကြို မူလတန်း ဆရာအတတ်ပညာသင်တန်း(PPTT)သင်တန်းသို့ တက်ရောက်ခွင့်ပြုရန် သင်တန်းသားများရွေးချယ် ရာတွင် တက္ကသိုလ်မှ ဘွဲ့ရသူများကို တိုင်းဒေသကြီး၊ ပြည်နယ်အလိုက် ဖွင့်လှစ်ထားသည့် ပညာရေး ကောလိပ်များတွင် ဝင်ခွင့်လျှောက်ထားစေပြီး ရွေးချယ်ရေးလုပ်ငန်းစဉ်အရ အင်္ဂလိပ်စာ၊ ပညာရေး ဆိုင်ရာ အထွေထွေဗဟုသုတတို့ကို ယှဉ်ပြိုင်ဖြေဆိုစေပါတယ်။ ထိုသို့ဖြေဆိုရာမှာ နှစ်ဘာသာရမှတ် ပေါင်းကို ကြီးစဉ်ငယ်လိုက်အရလည်းကောင်း၊ သတ်မှတ်ထားသော ရွေးချယ်ရေးမူအရလည်းကောင်း၊ မြို့နယ်အတွင်းရှိ မူလတန်းကျောင်းသားအရေအတွက်အရ၊ လိုအပ်ချက်အရလည်းကောင်း၊ ပညာရေး ကောလိပ်များ၏ဝင်ဆံ့မှုဦးရေအပေါ်မူတည်၍လည်းကောင်း၊ မြို့နယ်ခွဲဝေသတ်မှတ်မှုဦးရေအရ လည်းကောင်း ရွေးချယ်ပြီး တက်ရောက်သင်ကြားခွင့်ပြုခဲ့ပါတယ်။ ထို့အပြင် တိုင်းဒေသကြီး၊ ပြည်နယ် အသီးသီးမှ ဝင်ခွင့်ဖြေဆိုသူအားလုံးသည် တိုင်းဒေသကြီး၊ ပြည်နယ်အတွင်းရှိ နှစ်သက်ရာမြို့နယ် တစ်ခုကို ရွေးချယ်လျှောက်ထားခွင့်ရှိပါတယ်။ ကျွန်တော်တို့ ပညာရေးဝန်ကြီးဌာန၊ အဆင့်မြင့်ပညာ ဦးစီးဌာနအနေဖြင့် ကိုယ်စားလှယ်တော်ကြီးတင်ပြသကဲ့သို့ လုပ်ငန်းခွင်အကြို မူလတန်းဆရာအတတ် ပညာသင်တန်း(PPTT)ဝင်ခွင့်ရွေးချယ်ရေးကိစ္စကို ဒေသခံထဲမှ ဦးစားပေးရွေးချယ်ဆောင်ရွက်လျက် ရှိပါတယ်။ ဒေသခံအတွင်းမှ လုံလောက်မှုမရှိမှသာ အခြားတိုင်းဒေသကြီး၊ ပြည်နယ်များမှ လျှောက်ထားသူများကို ရွေးချယ်တဲ့စနစ်ဆောင်ရွက်လျက်ရှိပါတယ်။ ဒါကို မနှစ်က ၂၀၁၈ ခုနှစ်က စပြီး ဆောင်ရွက်ကျင့်သုံးလျက်ရှိပါကြောင်းနှင့် ယခုလည်း လက်ရှိကျင့်သုံးနေပါကြောင်းနဲ့ နောင်ကို လည်း ဆက်လက်ကျင့်သုံးမည်ဖြစ်ပါကြောင်း တင်ပြအပ်ပါတယ်။ ကျေးဇူးတင်ပါတယ်။</speech>
<title>အဝေးသင်တက္ကသိုလ်ပညာသင်ကြားလိုကြသော ကျောင်းသားကျောင်းသူများအတွက် အိမ်ထောင်စု စာရင်းဝင် ပြောင်းရွှေ့ဝင်ရောက်သည့် အထောက်အထားတင်ပြစေရန် တောင်းခံနေမှုအား ပယ်ဖျက် ပေးနိုင်ခြင်းရှိ/မရှိနှင့် အဓိကလိုအပ်သည့် တက္ကသိုလ်ဝင်စာမေးပွဲအောင်မြင်ကြောင်း အထောက် အထား၊ အမှတ်စာရင်းနှင့် အမှန်တကယ်နေထိုင်သည့် သို့မဟုတ် အလုပ်လုပ်ကိုင်နေသည့်ဒေသရှိ ရပ်ကွက်၊ ကျေးအုပ်ချုပ်ရေးမှူးများ၏ အတည်ပြု ထောက်ခံချက်ဖြင့် လက်ခံသင်ကြားခွင့် ခွင့်ပြု နိုင်ခြင်းရှိ/မရှိ သိလိုခြင်းနှင့် စပ်လျဉ်းသည့်မေးခွန်း</title>
<speech type='speaker'>လှိုင်းဘွဲ့မဲဆန္ဒနယ်မှ ဦးခင်ချို မေးမြန်းဖို့ ဖြစ်ပါတယ်</speech>
<speech><mp id='255'>ဦးခင်ချို (လှိုင်းဘွဲ့မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ပြည်ထောင်စုအဆင့်ဝန်ကြီးများနှင့် ဧည့်သည်တော်များအားလုံး မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ ကရင်ပြည်နယ်၊ လှိုင်းဘွဲ့မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးခင်ချို ဖြစ်ပါတယ်။ ကျွန်တော်မေးမြန်းမယ့်မေးခွန်းကတော့ အဝေးသင်တက္ကသိုလ် သင်တန်းသူ၊ သင်တန်းသားများ ကြုံတွေ့နေရတဲ့ အခက်အခဲများကို ဖြေလျှော့ ပေးနိုင်ရေးမေးမြန်းလိုခြင်းဖြစ်ပါတယ်။ အခြေခံပညာအထက်တန်း တနည်း တက္ကသိုလ်ဝင်စာမေးပွဲ အောင်မြင်သူကျောင်းသူကျောင်းသားများအနေနှင့် အချို့ ကတက္ကသိုလ်ကောလိပ်နှင့် အသက်မွေးဝမ်း ကျောင်းဆိုင်ရာ တက္ကသိုလ်ကောလိပ်များမှာ အချိန်ပြည့်တက်ရောက်ပညာသင်ကြားသူများရှိသလို အခြေအနေ အကြောင်းအမျိုးမျိုးကြောင့် အချိန်ပြည့်ပညာသင်ကြားပြီး ဘွဲ့၊ ဒီဂရီတစ်ခုခုရနိုင်ဖို့ တက္ကသိုလ်၊ ကောလိပ်များကို မတက်ရောက်နိုင်သူများကတော့ နိုင်ငံတော်အစိုးရအဆက်ဆက် ပညာရေးဝန်ကြီးဌာနရဲ့ ယခင်ကလုပ်သားကောလိပ်၊ တက္ကသိုလ်စာပေးစာယူသင်တန်းနှင့် လက်ရှိ အဝေးသင်တက္ကသိုလ်များကို ဖွင့်လှစ်ပြီးတော့ တက္ကသိုလ်ပညာကို ဆက်လက်သင်ယူနိုင်ဖို့ ဆောင်ရွက် ပေးပါတယ်။ ဟိုယခင်ကတော့ စာစစ်ဌာနတွေကို တက္ကသိုလ်ကောလိပ်ကြီးများရှိ ပြည်နယ်နှင့် တိုင်းဒေသကြီးတွေမှာပဲ ထားရှိပြီးတော့ လက်ရှိမှာတော့ ပြည်နယ်နှင့်တိုင်းဒေသကြီးအသီးသီးမှာ ဖွင့်လှစ်ထားပြီးဖြစ်တဲ့ တက္ကသိုလ်၊ ကောလိပ်များမှာ သင်ကြားဖြေဆိုခွင့်ပြုထားတာ တွေ့ရပါတယ်။ လက်ရှိအဝေးသင်တက္ကသိုလ် အသီးသီးမှာ ပညာသင်ယူနေကြတဲ့ ကျောင်းသူကျောင်းသားများထဲမှာ လူတန်းစားအလွှာအသီးသီးရှိသလို အခြေအနေအကြောင်းအမျိုးမျိုးနဲ့ ပညာသင်ယူသင်ကြားနေ ကြရတာတွေရှိပါတယ်။ အများစုက မိမိနှင့်မိသားစုဘဝရပ်တည်နိုင်ရေးအတွက် တက္ကသိုလ်ပညာရေးကိုအချိန်ပြည့်တတ်ရောက်သင်ကြားဖို့ အခက်အခဲရှိလို့၊ ကျရာနေရာရရာအလုပ်လုပ်ပြီးတော့ အလုပ် တစ်ဖက်နှင့်ပညာသင်ယူသင်ကြား နေကြရတာတွေရှိပါတယ်။ ဒီအခါမှာ မိမိမွေးရပ်ဒေသမဟုတ်တဲ့ အခြားဒေသတွေမှာ နေထိုင်လုပ်ကိုင်ကြရလို့ တက္ကသိုလ် ဝင်တန်းအောင်မြင်တဲ့ဒေသနှင့် ဝေးတဲ့ဒေသတွေမှာ နေထိုင်နေကြရပေမဲ့ အဝေးသင်တက္ကသိုလ် ပညာကိုတော့ မိမိမွေးရပ်ဒေသနှင့်နီးတဲ့ တက္ကသိုလ်၊ ကောလိပ်တွေမှာပဲ သင်ယူသင်ကြားခွင့်ရနေကြ ပြီးတော့ နေရာဒေသပြောင်းရွှေ့ သင်ကြားလိုရင် မိသားစုဝင်ပြောင်းရွှေ့ပုံစံ (ပုံစံ-၁၀)လို့ခေါ်နေကြတဲ့ လဝက (ပုံစံ-၆၆/၆) နဲ့ ပြောင်းရွှေ့ခွင့်တောင်းခံပြီး ပညာသင်ကြားလိုတဲ့ဒေသမှာ အိမ်ထောင်စုစာရင်း ဝင်ပြုလုပ်ပြီးမှ လျှောက်ထားနိုင်ကြောင်း သိရပါတယ်။ ဒါတွေကြောင့် အလုပ်လုပ်နေတဲ့ဒေသနှင့် နီးတဲ့ အဝေးသင်တက္ကသိုလ်တွေမှာ တက်ရောက်သင်ယူနေနိုင်မှုမရှိဘဲနဲ့ သတ်မှတ်ဒေသ တက္ကသိုလ်တွေမှာပဲ တက်ရောက်သင်ကြားဖြေဆိုခွင့်ရကြတဲ့အတွက်ကြောင့် ပညာသင်ကြားရေးအခက်အခဲ၊ စာမေးပွဲဖြေဆိုဖို့သွားရောက်ကြရတဲ့ အခက်အခဲ၊ တည်းခိုနေထိုင်စားသောက်ရေးနှင့် ငွေရေးကြေးရေး အခက်အခဲ ပြဿနာများစွာကြုံတွေ့နေရကြောင်း ကြားသိရပါတယ်။ ကျွန်တော်တို့ကရင်ပြည်နယ်မှာ လည်းပဲ ဧရာဝတီတိုင်းဒေသကြီးနှင့် အခြားပြည်နယ်တိုင်းဒေသကြီးအသီးသီးက ကျောင်းသူ ကျောင်းသား အများအပြား အလုပ်လုပ်ကိုင်နေကြတာတွေနှင့်အခက်အခဲကြုံ တွေ့ရကြောင်း သိရပါ တယ်။ ဒါကြောင့် ပြည်သူ့လွှတ်တော်ဥက္ကဋ္ဌကြီးမှတစ်ဆင့် မေးမြန်းလိုတာကတော့ အဝေးသင် တက္ကသိုလ်ပညာသင်ကြားလိုကြသော ကျောင်းသူကျောင်းသားများ ပညာဆက်လက်သင်ယူရာမှာ အဆင်ပြေချောမွေ့လွယ်ကူစေရေးအတွက် မိမိသင်ကြားသင်ယူလိုတဲ့ဒေသရှိ တက္ကသိုလ်ကျောင်း များမှာ တက်ရောက်သင်ကြားဖြေဆိုနိုင်စေရေးအတွက် အိမ်ထောင်စုဝင်စာရင်း ပြောင်းရွှေ့ဝင်ရောက် သည့် အထောက်အထားများ တင်ပြစေရန် တောင်းခံနေမှုအား ပယ်ဖျက်ပေးနိုင်ရေး၊ ဖြေလျှော့ပေး နိုင်ရေးရှိ/မရှိနှင့် အဓိကလိုအပ်တဲ့ တက္ကသိုလ်ဝင်စာမေးပွဲအောင်မြင်ကြောင်း အထောက်အထား၊ အမှတ်စာရင်းနှင့် အမှန်တကယ်နေထိုင်သည့် သို့မဟုတ် အလုပ်လုပ်ကိုင်နေသည့် ဒေသရှိ ရပ်/ကျေး အုပ်ချုပ်ရေးမှူးများရဲ့ အတည်ပြု ထောက်ခံချက်များနှင့် လက်ခံသင်ကြားဖြေဆိုခွင့်ပြုနိုင်ခြင်းရှိ/မရှိ ကျောင်းသူကျောင်းသားများကိုယ်စား မေးမြန်းအပ်ပါတယ်။ အားလုံးကျေးဇူးတင်ပါတယ်။</speech>
<speech type='speaker'>ပညာရေးဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='16'>ဦးဝင်းမော်ထွန်း(ဒုတိယဝန်ကြီး၊ ပညာရေးဝန်ကြီးဌာန)</agency>ရိုသေလေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် ပြည်သူ့လွှတ်တော်ကိုယ်စားလှယ်များခင်ဗျား။ ကျွန်တော်ကပဲ ဆက်လက်ပြီး ကရင်ပြည်နယ်၊ လှိုင်းဘွဲ့မဲဆန္ဒနယ် ပြည်သူ့လွှတ်တော်ကိုယ်စားလှယ်ကြီး ဦးခင်ချို၏ မေးခွန်းဖြစ်သော အဝေးသင်တက္ကသိုလ်ပညာသင်ကြားလိုကြသော ကျောင်းသားကျောင်းသူများ ပညာဆက်လက်သင်ယူရာမှာ အဆင်ပြေချောမွေ့လွယ်ကူစေရေးအတွက် မိမိသင်ကြားလိုသည့် ဒေသရှိ တက္ကသိုလ်ကျောင်းများမှာ တက်ရောက်သင်ကြားဖြေဆိုနိုင်စေရေးအတွက် အိမ်ထောင်စုဝင် စာရင်းပြောင်းရွှေ့ဝင်ရောက်ရသည့် အထောက်အထားတင်ပြစေရန် တောင်းခံနေမှုအား ပယ်ဖျက် ဖြေလျှော့ပေးနိုင်ခြင်းရှိ/မရှိနှင့် အဓိကလိုအပ်သည့် တက္ကသိုလ်ဝင်စာမေးပွဲအောင်မြင်ကြောင်း အထောက်အထားအမှတ်စာရင်းနှင့် အမှန်တကယ်နေထိုင်သည့် အလုပ် သို့မဟုတ် အလုပ်လုပ်ကိုင် သည့်ဒေသရှိ ရပ်/ကျေးအုပ်ချုပ်ရေးမှူးများ၏ အတည်ပြု ထောက်ခံချက်ဖြင့် လက်ခံသင်ကြားခွင့် ခွင့်ပြုပေးနိုင်ခြင်းရှိ/မရှိ သိလိုခြင်းမေးခွန်းနှင့်စပ်လျဉ်းပြီး တင်ပြပါတယ်။ ရိုသေလေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်ကြီး များခင်ဗျား။ ပညာရေးဝန်ကြီးဌာန အဆင့်မြင့်ပညာဦးစီးဌာနရှိ အဝေးသင်တက္ကသိုလ်များသို့ တက် ရောက်လိုသည့် ကျောင်းသူကျောင်းသားများအား တက္ကသိုလ်ဝင်ခွင့်လက်ခံရာမှာ ၎င်းတို့တက္ကသိုလ် ဝင်တန်းစာမေးပွဲ ဖြေဆိုအောင်မြင်ခဲ့တဲ့ စာစစ်ဌာနများအပေါ်မူတည်ပြီး တက္ကသိုလ်အလိုက် ဝင်ခွင့် လက်ခံရန် သတ်မှတ်ထားတဲ့ စာစစ်ဌာနများအရ တက္ကသိုလ်ဝင်ရွေးချယ်ရေးအဖွဲ့အား ရွေးချယ်ခွင့်ပြု လျက်ရှိပါတယ်။ ၂၀၁၉ ခုနှစ် တက္ကသိုလ်ဝင်ခွင့်လမ်းညွှန် အခန်း(၉) အဝေးသင်သင်တန်းရေးရာ ကိစ္စရပ်များအခန်းမှာ အဝေးသင်သင်တန်းသားတိုင်းသည် အဝေးသင်သင်တန်းတွင် ဘာသာပြောင်း လိုသည့်ကိစ္စ၊ ကျောင်းပြောင်းလိုသည့်ကိစ္စများကို မိမိတို့သင်ကြားခွင့်ရရှိတဲ့ တက္ကသိုလ်၏ အဝေးသင် ဌာနခွဲသို့ တိုက်ရိုက်ဆက်သွယ်ဆောင်ရွက်၍ရပါကြောင်း ဖော်ပြထားရှိပါတယ်။ ကျောင်းပြောင်းလျှောက် ထားရာတွင် မိမိတက်ရောက်လိုသည့် ဌာနခွဲဆိုင်ရာနယ်မြေတွင် အမှန်တကယ်နေထိုင်သူဖြစ်ကြောင်း အိမ်ထောင်စုစာရင်းမိတ္တူ သို့မဟုတ် ကျောင်းသားသည် ဝန်ထမ်းဖြစ်ပါက ဝန်ထမ်းဖြစ်ကြောင်းထောက်ခံချက် သို့မဟုတ် ကျောင်းသားမိဘတစ်ဦးဦးသည် ဝန်ထမ်းဖြစ်ပါက ပြောင်းရွှေ့မိန့်မိတ္တူ တို့ကို ပူးတွဲတင်ပြရပါတယ်။ ကျောင်းပြောင်းရွှေ့ခွင့်ပြုရေး၊ မပြု ရေး၊ ဆုံးဖြတ်ရာမှာ ကျောင်းပြောင်းရွှေ့ လိုသည့် ကျောင်းသား ကျောင်းသူက တင်ပြလာတဲ့အထက်ပါအချက်အလက်များကို ပြည့်စုံမှန်ကန်မှုရှိ/မရှိ ဦးစွာစစ်ဆေးပြီးမှ ပြည့်စုံမှန်ကန်မှုရှိပါက လက်ခံမည့်တက္ကသိုလ်၏ ဆရာဆရာမအင်အား၊ လက်တွေ့ခန်းနှင့် စာသင်ခန်း အင်အားတို့ကို စိစစ်ပြီး သတ်မှတ်ချက်နှင့်ကိုက်ညီမှသာ ခွင့်ပြု ပေးလျက်ရှိပါကြောင်း တင်ပြအပ်ပါ တယ်။ ဒီအချက်အလက်တွေ တောင်းရခြင်းမှာ သွားရောက်လိုသည့် တက္ကသိုလ်တည်ရာ နယ်မြေတွင် အမှန်တကယ်နေထိုင်ခြင်း အိမ်ထောင်စုစာရင်းမိတ္တူ သို့မဟုတ် မိဘပြောင်းရွှေ့မိန့်မိတ္တူများ တောင်းခံရခြင်း၏ အဓိကရည်ရွယ်ချက်မှာ ဒါရန်ကုန်မြို့၊ မန္တလေးမြို့နှင့် အခြားမြို့ကြီးများမှာရှိတဲ့ တက္ကသိုလ်ကြီးများသို့ အခြားတက္ကသိုလ်၊ ဘာသာရပ်ဌာနခွဲများမှ ပြောင်းရွှေ့ သင်ကြားလိုသူ လွန်စွာ များပြားသည့်အတွက် ဝန်နှင့်အားမျှစေရန် အထောက်အထားအဖြစ် တောင်းခံခြင်းဖြစ်ပါကြောင်း တင်ပြအပ်ပါတယ်။ သို့သော် ကျောင်းပြောင်းရွှေ့လိုသည့် အဝေးသင်ကျောင်းသားကျောင်းသူများ အတွက် အမှန်တကယ်အခက်အခဲရှိမည်ဆိုပါက အိမ်ထောင်စုစာရင်းမိတ္တူ တောင်းခံနေမှုကို ဖြေလျော့ပြီး တက္ကသိုလ်ဝင်စာမေးပွဲအောင်မြင်ကြောင်း အထောက်အထား၊ အမှတ်စာရင်း၊ အမှန် တကယ် နေထိုင်သည့် ဒေသ၊ အလုပ်အကိုင် လုပ်ကိုင်နေသည့်ဒေသများရှိ ရပ်ကွက်၊ ကျေးရွာ အုပ်ချုပ်ရေးမှူးများ၏ ထောက်ခံချက်များအပေါ် မြို့နယ်အုပ်ချုပ်ရေးမှူးမှ ထပ်ဆင့်အတည်ပြု ထောက်ခံချက်ဖြင့် ကျောင်းပြောင်းရွှေ့ရေးအတွက် စိစစ်ဆောင်ရွက်နိုင်ရန် သက်ဆိုင်ရာ အဝေးသင် တက္ကသိုလ်ဌာနခွဲများနှင့်ညှိနှိုင်းပြီး လုပ်ထုံးလုပ်နည်းနှင့်အညီ ဆောင်ရွက်ပေးမည်ဖြစ်ပါကြောင်း ရိုသေစွာတင်ပြအပ်ပါတယ်။ ကျေးဇူးတင်ပါတယ်။</speech>
<title>မင်းတပ်မြို့တွင် ဝိဇ္ဇာသိပ္ပံတက္ကသိုလ် သို့မဟုတ် ကောလိပ်ကျောင်း(၁)ကျောင်း တည်ဆောက် ဖွင့်လှစ်ပေးရန် အစီအစဉ်ရှိ/မရှိနှင့် စပ်လျဉ်းသည့်မေးခွန်း</title>
<speech type='speaker'>မင်းတပ်မဲဆန္ဒနယ်မှ ဦးနေလင်းအောင် မေးမြန်းဖို့ ဖြစ်ပါတယ်</speech>
<speech><mp id='222'>ဦးနေလင်းအောင်(မင်းတပ်မဲဆန္ဒနယ်)</mp>မင်္ဂလာပါခင်ဗျား။ ကျွန်တော်ကတော့ ချင်းပြည်နယ်၊ မင်းတပ်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးနေလင်းအောင် ဖြစ်ပါတယ်။ ကျွန်တော့်အနေနဲ့ ဒီကနေ့ မင်းတပ်မြို့မှာ ဝိဇ္ဇာသိပ္ပံတက္ကသိုလ် သို့မဟုတ် ကောလိပ်ကျောင်း တစ်ကျောင်းတည်ဆောက်ဖွင့်လှစ်ပေးရန် အစီအစဉ်ရှိ/မရှိကို ဥက္ကဋ္ဌကြီးမှတစ်ဆင့် မေးမြန်းသွားမှာ ဖြစ်ပါတယ်ခင်ဗျား။ ဥက္ကဌကြီးခင်ဗျား။ Power Point အသုံးပြုခွင့်ပေးပါခင်ဗျား။ မင်းတပ်မြို့နယ်ဟာဆိုရင် မကွေးတိုင်းဒေသကြီးနှင့် နယ်နိမိတ်ချင်းထိစပ်နေတဲ့ တောင်ပေါ်မြို့လေးတစ်မြို့ ဖြစ်ပါတယ်။ မကွေးတိုင်းဒေသကြီးရဲ့ နယ်စပ်ကနေပြီးတော့ တောင်ပေါ်ကို ၁၀ မိုင်လောက်တက်လိုက် မယ်ဆိုရင် ပင်လယ်ရေမျက်နှာပြင်ရဲ့ အထက် အမြင့်ပေ ၄၈၆၀ မှာရှိတဲ့ မင်းတပ်မြို့ကို ရောက်ရှိမှာ ဖြစ်ပါတယ်ခင်ဗျား။ မင်းတပ်မြို့ဟာဆိုရင် မတူပီ၊ ပလက်ဝမြို့နယ်များရဲ့ မြေပြန့်ဒေသနှင့်အဓိက ဆက်သွယ်နိုင်တဲ့ ထွက်ပေါက်၊ တံခါးပေါက်မြို့လေးတစ်မြို့လည်းဖြစ်ပါတယ်။ ချင်းပြည်နယ် (တောင်ဘက်) မင်းတပ်၊ ကန်ပက်လက်၊ မတူပီ၊ ပလက်ဝ လေးမြို့နယ်ရဲ့ အဓိကအချက်အခြာကျတဲ့ မြို့လည်းဖြစ်ပါတယ်ခင်ဗျား။ တကယ်လို့ ချင်းပြည်နယ်(တောင်ပိုင်း)မှာ တက္ကသိုလ်မရှိတဲ့အတွက် တိုင်းရင်းသားများဟာ ပခုက္ကူမြို့ကိုသွားရောက်ပညာသင်ရတဲ့အတွက် လွန်စွာမှအခက်အခဲတွေရှိပြီးတော့ ပညာသင်ယူမှု အခွင့်အလမ်းတွေ နည်းပါးနေတာဖြစ်ပါတယ်။ ငွေကုန်ကြေးကျများတဲ့အတွက် သွားရောက် တက်နိုင်ခြင်းလည်း မရှိပါဘူး။ နောက် တက်နိုင်တဲ့သူကလည်း Day ကျောင်း မတက်နိုင်ဘဲနဲ့ အဝေးသင်လေးပဲ တက်ရတာကိုတွေ့ရှိရပါတယ်။ ဒီလိုအဝေးသင်တက်တဲ့နေရာမှာလည်း Practicd အလုပ်တွေမလုပ်နိုင်မှုကို လျှော့ချတဲ့အနေနဲ့ များသောအားဖြင့် ဝိဇ္ဇာတွဲကိုပဲ ယူတာကိုတွေ့ရှိရ ပါတယ်။ ဒါကြောင့်မို့လို့ ဝိဇ္ဇာတွဲယူတဲ့အတွက်ကြောင့် ခုနကပြောတဲ့ ဆရာဆရာမ လျှောက်ထားတဲ့ နေရာတွေမှာ များသောအားဖြင့် သိပ္ပံဘာသာတွဲလျှောက်ထားမှုနည်းပါးတဲ့အတွက် သိပ္ပံဆရာဆရာမ တွေ ချင်းပြည်နယ်မှာဆိုရင် လွန်စွာမှနည်းပါးနေတာကိုလည်း တွေ့ရှိရပါတယ်ခင်ဗျား။ ဒါတော့ မင်းတပ်တက္ကသိုလ်တည်ဆောက်မယ့်မြေနေရာရဲ့မြေပုံဖြစ်ပါတယ်။ ဧကပေါင်း ၃၂၅.၉၁ ဧကရှိပါတယ်။ ဒါဟာဘာဖြစ်လို့လဲဆိုတော့ ဧက ၃၀၀ ကျော်လျာထားတယ်ဆိုတာ နောင်တစ်ချိန်မှာ Comprehensive ဆိုတဲ့ ဘာသာရပ်ပေါင်းစုံဖွင့်နိုင်တဲ့ University အဆင့်သို့ တိုးမြှင့်နိုင်အောင် ရည်ရွယ်ပြီးတော့ မြေဧက ၃၀၀ ကျော် စီစဉ်ဆောင်ရွက်ထားခြင်းဖြစ်ပါတယ် ခင်ဗျား။ ဒါကတော့ မင်းတပ်တက္ကသိုလ်ကိုတည်ဆောက်မယ့် မြေနေရာပြတာပါ။ အမြင့်ပေ ပင်လယ်ရေမျက်နှာပြင် အမြင့်ပေ ၅၂၀၀ မှာတည်ရှိတဲ့ တောင်ပေါ်ဒေသမှာတည်ရှိတဲ့ တက္ကသိုလ် တည်ဆောက်မယ့်နေရာလေး ဖြစ်ပါတယ်ခင်ဗျား။ ဒါကတော့ မင်းတပ်တက္ကသိုလ်တည်ဆောက်ဖို့ရန် အတွက် မြေအလှူရှင်ရဲ့ စာရင်း ဖြစ်ပါတယ်ခင်ဗျား။ ဒါကလည်း မင်းတပ်တက္ကသိုလ်တည်ဆောက် နိုင်ရန်အတွက် အားလုံးဝမ်းပန်းတသာနဲ့လှူကြတဲ့ မြေအလှူရှင်များရဲ့ စာရင်းဖြစ်ပါတယ်ခင်ဗျား။ ဒါကလည်း မင်းတပ်တက္ကသိုလ်တည်ဆောက်နိုင်ဖို့အတွက် ဝိုင်းဝန်းလှူဒါန်းပေးတဲ့ မြေအလှူရှင်များရဲ့ စာရင်း ဖြစ်ပါတယ်။ ဒီလိုတက္ကသိုလ်ဖြစ်မြောက်လာအောင် အဘက်ဘက်က ဝိုင်းဝန်းကူညီဆောင်ရွက်ပေးတဲ့အစိုးရအဖွဲ့များ၊ လွှတ်တော်ကိုယ်စားလှယ်များ၊ ဒေသခံပြည်သူများ၊ ဌာန ဆိုင်ရာများနှင့် မြေအလှူရှင်များကို ကျွန်တော့်အနေနဲ့ အထူးပင်ကျေးဇူးတင်ဂုဏ်ပြု မိပါတယ်ခင်ဗျား။ ဒါကတော့ ချင်းပြည်နယ်၊ မင်းတပ်မြို့မှာရောက်ရှိလာတဲ့ ဒုတိယသမ္မတကြီးက တက္ကသိုလ်မြေနေရာကို လာရောက်ကြည့်ရှုပြီးတော့ လိုအပ်ချက်များကို လမ်းညွှန်မှုပေးနေတဲ့ပုံလေး ဖြစ်ပါတယ်ခင်ဗျား။ တကယ်လို့ မင်းတပ်မြို့မှာ တက္ကသိုလ်ဖွင့်ပြီဆိုပါက ချင်းပြည်နယ်မှာရှိတဲ့ မင်းတပ်-မတူပီကန်ပက်လက်-ပလက်ဝ လေးမြို့နယ်အပြင် မကွေးတိုင်းဒေသကြီးမှာရှိတဲ့ ဆော၊ လောင်းရှည်၊ ကျောက်ထု၊ ထီးလင်းစတဲ့မြို့တွေမှာရှိတဲ့ ပြည်သူများမှာ အကျိုးဖြစ်ထွန်းမှာဖြစ်တဲ့အတွက် တိုင်းရင်းသားအချင်းချင်း ချစ်ကြည်ရင်းနှီးမှုကို ပိုမိုရရှိပြီးတော့ အေးအတူပူအမျှ ခံစားတတ်တဲ့ ပြည်ထောင်စုစိတ်ဓာတ်တွေ ပေါ်ထွန်းလာနိုင်မှာဖြစ်ပါတယ်ခင်ဗျား။ ဒါ့အပြင် တိုင်းရင်းသားများ အနေဖြင့် တက္ကသိုလ်ဖွင့်ခွင့်ရရှိခဲ့မယ်ဆိုရင် ငွေကုန်ကြေးကျသက်သာပြီးတော့ တက္ကသိုလ် တက်ရောက်နိုင်တဲ့အခွင့်အလမ်းတွေ ပိုမိုရရှိလာနိုင်မှာဖြစ်ပါတယ်ခင်ဗျား။ ဥက္ကဋ္ဌကြီးခင်ဗျား။ ကျွန်တော်တို့ တကယ်လို့သာ မင်းတပ်မြို့မှာတက္ကသိုလ်ဖွင့်လှစ်နိုင်မယ် ဆိုရင် အေးချမ်းလှတဲ့ရာသီဥတုနှင့်အတူ သာယာလှပတဲ့ တောင်ပေါ်ဒေသရဲ့ သဘာဝအလှတရားများ ရှိရာ မင်းတပ်မြို့မှာ တက္ကသိုလ်ဖွင့်လှစ်နိုင်မည်ဆိုပါက အေးချမ်းသာယာစွာဖြင့် တိုင်းရင်းသား ပြည်သူများဟာ ပညာသင်ယူနိုင်မှာဖြစ်သည့်အတွက် အထက်ပါမေးခွန်းကို လွှတ်တော်ဥက္ကဋ္ဌကြီးမှ တစ်ဆင့် မဲဆန္ဒရှင်ပြည်သူများကိုယ်စား လေးစားစွာဖြင့်မေးမြန်းအပ်ပါတယ်ခင်ဗျား။ အားလုံးကို ကျေးဇူးတင်ပါတယ်ခင်ဗျား။</speech>
<speech type='speaker'>ပညာရေးဝန်ကြီးဌာနက ဖြေကြားရန် ဖြစ်ပါတယ်</speech>
<speech><agency id='16'>ဦးဝင်းမော်ထွန်း(ဒုတိယဝန်ကြီး၊ ပညာရေးဝန်ကြီးဌာန)</agency>ရိုသေလေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်ကြီးများခင်ဗျား။ ကျွန်တော်ကပဲ ဆက်လက်ပြီး ချင်းပြည်နယ်၊ မင်းတပ်မဲဆန္ဒနယ် ပြည်သူ့လွှတ်တော်ကိုယ်စားလှယ်ကြီး ဦးနေလင်းအောင်၏ မေးခွန်းဖြစ်သော မင်းတပ်မြို့တွင် ဝိဇ္ဇာသိပ္ပံတက္ကသိုလ် သို့မဟုတ် ကောလိပ်ကျောင်း တစ်ကျောင်းတည်ဆောက်ဖွင့်လှစ်ပေးရန် အစီအစဉ်ရှိ/မရှိနှင့် အစီအစဉ်ရှိပါက မည်သည့်အချိန်တွင် စတင်ဆောင်ရွက်ပေးမည်ကို သိရှိလိုခြင်းမေးခွန်းအပေါ်မှာ ပြန်လည်ဖြေကြား တင်ပြမှာဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်ကြီးများ ခင်ဗျား။ ဒီမေးခွန်းမေးတဲ့အချိန်နဲ့ လက်တွေ့ဆောင်ရွက်ချိန်က အချိန်ကွာဟနေတယ်လို့ ကျွန်တော် မြင်ပါတယ်။ မနက်ကလည်း ကိုယ်စားလှယ်တော်ကြီးကို ကျွန်တော်တင်ပြတဲ့အခါမှာ အစီအစဉ်ရှိတယ် ဆိုတာလည်း သူသိပြီးပါပြီ။ ဆောင်ရွက်မယ့်အစီအစဉ်လည်း ခုနကတင်ပြသွားတာရှိပါတယ်။ မြေနေရာလှူ တယ်ဆိုတော့ ကျွန်တော်တို့က လှူတာပဲသိပါတယ်။ လှူတဲ့အလှူရှင်စာရင်းတောင် ခုနက ကိုယ်စားလှယ်တော်ကြီး တင်ပြသွားတဲ့အတွက် ကျေးဇူးတင်ပါတယ်။ အဲဒီတော့ ဒီမေးခွန်းကို ဖြေကြားရရင် ပညာရေးဝန်ကြီးဌာနအနေနဲ့ ချင်းပြည်နယ်၊ မင်းတပ်မြို့မှာ ဝိဇ္ဇာသိပ္ပံကောလိပ်တစ်ခု စတင်ဖွင့်လှစ်ရန် ဆောင်ရွက်လျက်ရှိပါတယ်။ မြေလည်း ကိုယ်စားလှယ်တော်ကြီးတင်ပြသလိုရရှိပြီး ဖြစ်ပါတယ်။ ဘဏ္ဍာငွေအနေနဲ့လည်း ၂၀၁၉-၂၀၂၀ ဘဏ္ဍာရေးနှစ်မှာ နှစ်ထပ်စာသင်ဆောင်နှစ်လုံး ငွေကျပ် ၁၂၆၄.၆၄၀ သန်း၊ ဆရာဆရာမဆောင် နှစ်ထပ်နှစ်လုံး ကျပ်သန်းပေါင်း ၅၄၇.၂၀ သန်း၊ ခြောက်ခန်းတွဲ တစ်ထပ်ဝန်ထမ်းအိမ်ရာနှစ်လုံး ငွေကျပ် ၂၄၀ သန်း၊ ကျောင်းသားဦးရေ ၁၀၀ ဦးအံ့ ကျောင်းသားကျောင်းသူအိပ်ဆောင်နှစ်လုံး ငွေကျပ် ၁၃၁၂ သန်း၊ ရေမီး/မြေယာပြုပြင်ခြင်းအတွက် ကျပ် ၃၉၀ သန်း လျာထားဆောင်ရွက်ပြီးဖြစ်တဲ့အတွက် ချင်းပြည်နယ်အစိုးရနှင့် ပေါင်းစပ်ဆောင်ရွက် နေပြီဖြစ်ပါကြောင်း တင်ပြအပ်ပါတယ်။ ကျေးဇူးတင်ပါတယ်။</speech>
<speech type='speaker'>သဘောတူမိုက်ပေးပါ။</speech>
<speech><mp id='222'>ဦးနေလင်းအောင်(မင်းတပ်မဲဆန္ဒနယ်)</mp>ဥက္ကဋ္ဌကြီးခင်ဗျား။ တစ်ဆက်တစ်စပ်တည်း မေးခွန်း မေးခွင့်ပေးပါခင်ဗျား။ အခုလို နိုင်ငံတော်အစိုးရအနေနဲ့ မင်းတပ်မြို့မှာ တက္ကသိုလ် ဖွင့်ပြီးတော့ ဆောင်ရွက်ပေးတဲ့အတွက်လည်း အထူးပင်ကျေးဇူးတင်ရှိပါတယ်။ ပညာရေးဝန်ကြီးဌာန ကိုလည်း အထူးပင်ကျေးဇူးတင်ရှိပါတယ်ခင်ဗျား။ လာရောက်ဖြေကြားပေးတဲ့ ဒုတိယဝန်ကြီးကိုလည်း အထူးပင်ကျေးဇူးတင်ရှိပါတယ်။ ကျွန်တော့်အနေနဲ့ တစ်ဆက်တစ်စပ်တည်းမေးခွန်း မေးခွင့်ရှိတာက ဆောက်ဖြစ်သူသာ ကျောင်းဒကာ ဆိုသလိုပဲ။ ကျွန်တော်တို့အစိုးရသစ်ရဲ့ လက်ထက်မှာ ဒီလို ချင်းတိုင်းရင်းသားများအတွက် မင်းတပ်မြို့ရဲ့ ကောလိပ်ကျောင်းကိုဖွင့်လှစ်ပေးမည်ဖြစ်တဲ့အတွက်ကျွန်တော်တို့က အထူးပင်ဝမ်းသာပါတယ်။ ဒါကြောင့်မို့လို့ ကျွန်တော်တို့ကလည်း အစိုးရသစ် လက်ထက်မှာပဲ ဒီကျောင်းမှာဖွင့်လှစ်ပြီးတော့ ကျောင်းသူကျောင်းသားများ ပညာသင်ယူခွင့်ကို ပိုမိုပြီးတော့ လိုလားကြပါတယ်။ ဒါကြောင့်မို့လို့ ဒီမင်းတပ်မြို့ရဲ့ ကောလိပ်ကျောင်းကို မည်သည့်အချိန် မှာ စတင်ပြီးတော့ ဖွင့်လှစ်သင်ကြားခွင့်ရရှိမလဲကို ဖြေကြားနိုင်မယ်ဆိုရင်တော့ ဖြေကြားပေးဖို့ရာ အတွက် လွှတ်တော်ဥက္ကဋ္ဌကြီးကနေတစ်ဆင့် လေးစားစွာဖြင့်မေးမြန်းအပ်ပါတယ်ခင်ဗျား။</speech>
<speech type='speaker'>ပညာရေးဝန်ကြီးဌာနက ပြန်လည်ဖြေကြားရန် ဖြစ်ပါတယ်</speech>
<speech><agency id='16'>ဦးဝင်းမော်ထွန်း(ဒုတိယဝန်ကြီး၊ ပညာရေးဝန်ကြီးဌာန)</agency>ရိုသေလေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ကိုယ်စားလှယ်တော်ကြီးရဲ့ ဆက်စပ်မေးခွန်းကိုဖြေကြားရရင် ဒီတက္ကသိုလ်ဆောက်လုပ်ရေးလုပ်ငန်းများသည် စီမံကိန်းနှစ်အရ တစ်ဆင့်ချင်းဆောင်ရွက်ရတဲ့ လုပ်ငန်းများဖြစ်ပါတယ်။ အဲဒီတော့ ကိုယ်စားလှယ်တော်ကြီးဆန္ဒပြည့်ဝစေရန် အမြန်ဆုံးတော့ ရှေးရှု ဆောင်ရွက်ပေးပါ့မယ်။ သို့သော် ဒီဘဏ္ဍာငွေခွင့်ပြုချက်အရ နောက်တစ်ခါ ချင်းပြည်နယ်အစိုးရနဲ့ ညှိနှိုင်းပြီးတော့မှသာ ဆောင်ရွက်ရတဲ့လုပ်ငန်းဖြစ်ပါကြောင်း ရိုသေစွာတင်ပြအပ်ပါတယ်။</speech>
<speech type='speaker'>လွှတ်တော်ကိုယ်စားလှယ်များခင်ဗျား။ ဒီနေ့အတွက် မေးခွန်းများ မေးမြန်း၊ ဖြေကြားခြင်းအစီအစဉ် ပြီးပါပြီ</speech>
</QASection>
<BillSection>
<title>အမျိုးသားလွှတ်တော်က ပြင်ဆင်ချက်ဖြင့် ပြန်လည်ပေးပို့သော အခြေခံပညာရေးဥပဒေကြမ်းနှင့် စပ်လျဉ်း၍ အမျိုးသားလွှတ်တော်၏ ပြင်ဆင်ချက်များကို လွှတ်တော်သို့တင်ပြခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type='speaker'>လွှတ်တော်ကိုယ်စားလှယ်များခင်ဗျား။ ပြည်သူ့လွှတ်တော်မှစတင်ဆွေးနွေးပြီး ပြင်ဆင်ချက်ဖြင့်အတည်ပြုခဲ့တဲ့ အခြေခံပညာရေးဥပဒေကြမ်းကို အမျိုးသားလွှတ်တော်သို့ပေးပို့ခဲ့ ပါတယ်။ ဒီဥပဒေကြမ်းကို အမျိုးသားလွှတ်တော်က ပြင်ဆင်ချက်ဖြင့်အတည်ပြုခဲ့ပြီး ပြန်လည်ပေးပို့ လာတဲ့အတွက် ဒုတိယအကြိမ်ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး (၁၃)ရက်မြောက်နေ့ ဖြစ်တဲ့ ၂၂-၈-၂၀၁၉ ရက်နေ့တွင် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၉၃ နည်းဥပဒေခွဲ(က)အရ လွှတ်တော်သို့အသိပေး၍ ပြင်ဆင်ချက်မိတ္တူများကိုလည်း ကိုယ်စားလှယ်များ ထံ ဖြန့်ဝေခဲ့ပါတယ်။ ဒီဥပဒေကြမ်းနဲ့စပ်လျဉ်းပြီး အမျိုးသားလွှတ်တော်၏ ပြင်ဆင်များအပေါ် အဆိုတင်သွင်းဆွေးနွေးလိုတဲ့ လွှတ်တော်ကိုယ်စားလှယ်များအနေဖြင့် မိမိဆွေးနွေးလိုသည့်အပိုဒ်၊ အပိုဒ်ခွဲ၊ အကြောင်းအရာ၊ အချက်အလက်များကို တိကျစွာရေးသားဖော်ပြ၍ ၂၆-၈-၂၀၁၉ ရက်နေ့ နောက်ဆုံးထားပြီး အမည်စာရင်းတင်သွင်းရန် တောင်းခံခဲ့ရာ ကိုယ်စားလှယ်နှစ်ဦးတို့က အမည် စာရင်းတင်သွင်းလာပါတယ်။ ယင်းဥပဒေကြမ်းနဲ့စပ်လျဉ်း၍ ဥပဒေကြမ်းကော်မတီ၊ နိုင်ငံသားများ၏ မူလအခွင့်အရေးဆိုင်ရာကော်မတီ၊ ပညာရေးမြှင့်တင်မှုကော်မတီ၊ ပြင်ဆင်ချက်အဆို တင်သွင်းထားတဲ့ လွှတ်တော်ကိုယ်စားလှယ်များနှင့် သက်ဆိုင်ရာဌာနများမှ တာဝန်ရှိပုဂ္ဂိုလ်တို့က ပြန်လည်စိစစ်ခဲ့ကြပါ တယ်။ လွှတ်တော်ကိုယ်စားလှယ်များခင်ဗျား။ အခြေခံပညာရေးဥပဒေကြမ်းနဲ့စပ်လျဉ်းပြီး ဥပဒေကြမ်းကော်မတီက အမျိုးသားလွှတ်တော်၏ ပြင်ဆင်ချက်များအနက် (၉)ချက်ကို သဘောတူ သင့်ကြောင်း ထပ်မံပြင်ဆင်ချက်(၉)ချက်ရှိကြောင်းနှင့် အမျိုးသားလွှတ်တော်၏ ပြင်ဆင်ချက်များ အတိုင်း သဘောမတူဘဲ ပြည်သူ့လွှတ်တော်၏ ယခင်အတည်ပြုချက်အတိုင်း ထားရှိမည့်အချက် (၁၇)ချက်ရှိကြောင်း တင်ပြလာပါတယ်။ အခြေခံပညာရေးဥပဒေကြမ်းနှင့်စပ်လျဉ်း၍ အမျိုးသား လွှတ်တော်၏ ပြင်ဆင်ချက်များအနက် သဘောတူသင့်သည့် (၉)ချက်ကိုတင်ပြဖို့ ဥပဒေကြမ်း ကော်မတီကို ဖိတ်ခေါ်ပါတယ်။</speech>
<speech><mp id='195'>ဦးဇော်ဝင်း(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် အားလုံးပဲမင်္ဂလာပါ။ ကျွန်တော်ကတော့ ပဲခူးတိုင်းဒေသကြီး၊ ထန်းတပင်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးဇော်ဝင်း ဖြစ်ပါတယ်။ ဥပဒေကြမ်းကော်မတီရဲ့ အဖွဲ့ဝင်တစ်ဦး ဖြစ်ပြီးတော့ ကော်မတီရဲ့ တာဝန်ပေးချက်အရ အခြေခံပညာရေးဥပဒေကြမ်းနှင့် စပ်လျဉ်းပြီးတော့ အမျိုးသားလွှတ်တော်ရဲ့ ပြင်ဆင်ချက်များအပေါ် ပြည်သူ့လွှတ်တော် ဥပဒေကြမ်းကော်မတီရဲ့ စိစစ် တင်ပြချက်ကို ဖတ်ကြားတင်ပြသွားမှာဖြစ်ပါတယ်။ ပြည်ထောင်စုအစိုးရအဖွဲ့ရုံးကပေးပို့သော အခြေခံ ပညာရေးဥပဒေကြမ်းကို ဒုတိယအကြိမ် ပြည်သူ့လွှတ်တော် (၁၂) ကြိမ်မြောက်ပုံမှန်အစည်းအဝေး ဆဋ္ဌမမြောက်နေ့ဖြစ်တဲ့ ၁၅-၅-၂၀၁၉ ရက်နေ့မှာ ပြင်ဆင်ချက်များနဲ့ အတည်ပြုခဲ့ပြီးနောက် အမျိုးသားလွှတ်တော်သို့ ပေးပို့ခဲ့ပါတယ်။ အမျိုးသားလွှတ်တော်က ၁၆-၈-၂၀၁၉ ရက်နေ့မှာ ကျင်းပ တဲ့ အမျိုးသားလွှတ်တော်အစည်းအဝေး ပြင်ဆင်ချက်များနှင့် အတည်ပြုခဲ့ပြီး ပြည်သူ့လွှတ်တော်သို့ ပြန်လည်ပေးပို့လာပါတယ်။ အမျိုးသားလွှတ်တော်ရဲ့ ပြင်ဆင်ချက်များကို ဒုတိယအကြိမ် ပြည်သူ့ လွှတ်တော် (၁၃) ကြိမ်မြောက်ပုံမှန်အစည်းအဝေး (၁၃)ရက်မြောက်နေ့ဖြစ်တဲ့ ၂၂-၈-၂၀၁၉ ရက်နေ့ ပြင်ဆင်အတည်ရာအရပြည်သူ့လွှတ်ကျင်းပခဲ့ပါတယ်။ ယခင် (ကြာသပတေးနေ့)မှာ လွှတ်တော်သို့ အသိပေးတင်ပြခဲ့ပြီး ပြင်ဆင်ချက်အပေါ် အဆိုတင်သွင်း ဆွေးနွေးလိုသူများသည် ၂၆-၈-၂၀၁၉ ရက် (တနင်္လာနေ့)နောက်ဆုံးထား၍ တင်သွင်းနိုင်ကြောင်း ကြေညာခဲ့ရာ ကိုယ်စားလှယ်နှစ်ဦးဖြစ်တဲ့ ဒေါက်တာဒေါ်သက်သက်ခိုင်(ဒဂုံမဲဆန္ဒနယ်)နှင့် ဒေါ်ချိုချိုဝင်း(မော်လိုက်မဲဆန္ဒနယ်)တို့က ဆွေးနွေးရန်နှင့်ပြင်ဆင်ချက်အဆိုများ တင်သွင်းလာပါ တယ်။ ပြည်သူ့လွှတ်တော် ဥပဒေကြမ်းကော်မတီအား ၃-၃-၂၀၁၉ ရက်(အင်္ဂါနေ့)မှာ ဆွေးနွေးရန်နှင့် ပြင်ဆင်ရန်အဆို တင်သွင်းသူ ပြည်သူ့လွှတ်တော်ကိုယ်စားလှယ်နှစ်ဦး ပြည်သူ့လွှတ်တော် နိုင်ငံသား များ၏ မူလအခွင့်အရေးဆိုင်ရာကော်မတီ၊ ပညာရေးမြှင့်တင်မှုကော်မတီ၊ ပညာရေးဝန်ကြီးဌာနနဲ့ ပြည်ထောင်စုရှေ့နေချုပ်ရုံးတို့မှ တာဝန်ရှိပုဂ္ဂိုလ်များနဲ့အတူ အမျိုးသားလွှတ်တော်ရဲ့ ပြင်ဆင် အတည်ပြုချက်များနဲ့စပ်လျဉ်းပြီး ညှိနှိုင်းအစည်းအဝေးများ ပြုလုပ်ကျင်းပခဲ့ပါတယ်။ ယင်းညှိနှိုင်း အစည်းအဝေးရဲ့ သဘောတူဆုံးဖြတ်ချက်များအရ ပြည်သူ့လွှတ်တော် ဥပဒေကြမ်းမတီဟာ အမျိုးသား လွှတ်တော်က ပြင်ဆင်အတည်ပြုခဲ့တဲ့အချက်များအနက်က အချက်(၉)ချက်ကို အမျိုးသား လွှတ်တော်ရဲ့ ပြင်ဆင်ချက်အတိုင်း သဘောတူလက်ခံခဲ့ပြီး ပြည်သူ့လွှတ်တော်ကိုယ်စားလှယ်များထံ ဖြန့်ဝေထားပြီးဖြစ်ပါတယ်။ သို့ဖြစ်ပါ၍ အမျိုးသားလွှတ်တော်ရဲ့ ပြင်ဆင်အတည်ပြုချက် (၉)ချက်ကို လွှတ်တော်က အတည်ပြု ပေးနိုင်ပါရန် လေးစားစွာတင်ပြအပ်ပါတယ်။</speech>
<speech type='speaker'>ပညာရေးဝန်ကြီးဌာနရဲ့ သဘောထားပြောပါ</speech>
<speech><agency id='16'>ဦးဝင်းမော်ထွန်း(ဒုတိယဝန်ကြီး၊ ပညာရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ပြည်သူ့လွှတ်တော် ဥပဒေကြမ်းကော်မတီမှ စိစစ်ပြင်ဆင် ထားသည့်အတိုင်း ပညာရေးဝန်ကြီးဌာနမှ သဘောတူပါကြောင်း တင်ပြအပ်ပါတယ်။</speech>
<speech type='speaker'>လွှတ်တော်ကိုယ်စားလှယ်များခင်ဗျား။ အခြေခံပညာရေးဥပဒေကြမ်းနှင့် စပ်လျဉ်းပြီး အမျိုးသားလွှတ်တော်၏ ပြင်ဆင်ချက်များအနက် ဥပဒေကြမ်းကော်မတီက သဘောတူ သင့်ကြောင်း တင်ပြထားတဲ့(၉)ချက်ကို အတည်ပြုရန် လွှတ်တော်ကသဘောတူပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</p>
<speech type='speaker'>သဘောမတူတဲ့သူရှိပါသလားခင်ဗျား။ သဘောမတူတဲ့သူမရှိတဲ့အတွက် အမျိုးသားလွှတ်တော်၏ ပြင်ဆင်ချက်များအနက် ဥပဒေကြမ်းကော်မတီက သဘောတူသင့်ကြောင်းတင်ပြထားတဲ့ (၉)ချက်ကို အမျိုးသားလွှတ်တော်၏ ပြင်ဆင်ချက်များအတိုင်း သဘောတူကြောင်းနှင့် ဤဥပဒေကြမ်း၏ အစိတ်အပိုင်းဖြစ်ကြောင်း အတည်ပြုကြေညာပါတယ်</speech>
<speech type='speaker'>လွှတ်တော်ကိုယ်စားလှယ်များခင်ဗျား။ အခြေခံပညာရေးဥပဒေကြမ်းနှင့် စပ်လျဉ်း၍ အမျိုးသားလွှတ်တော်၏ ပြင်ဆင်ချက်များအနက် ဥပဒေကြမ်းကော်မတီ၏ ထပ်မံပြင်ဆင် ချက်(၉)ချက်ကို တင်သွင်းဖို့ ဖြစ်ပါတယ်။ ဥပဒေကြမ်းကော်မတီကို ဖိတ်ခေါ်ပါတယ်။</speech>
<speech><mp id='195'>ဦးဇော်ဝင်း(အဖွဲ့ဝင်၊ ဥပဒေကြမ်းကော်မတီ)</mp>ညှိနှိုင်းအစည်းအဝေးရဲ့ သဘောတူ ဆုံးဖြတ်ချက်အရ ပြည်သူ့လွှတ်တော် ဥပဒေကြမ်းကော်မတီကနေပြီးတော့ ထပ်မံပြင်ဆင်ရန် တင်ပြချက်(၉)ချက်ရှိပါတယ်။ ပြည်သူ့လွှတ်တော်ကိုယ်စားလှယ်များထံ ဖြန့်ဝေပြီးသားဖြစ်ပါတယ်။ သို့ဖြစ်ပါ၍ ပြည်သူ့လွှတ်တော် ဥပဒေကြမ်းကော်မတီရဲ့ ထပ်မံပြင်ဆင်ရန်တင်ပြချက် (၉)ချက်ကို လွှတ်တော်က အတည်ပြု ပေးနိုင်ပါရန် လေးစားစွာ တင်ပြအပ်ပါတယ်။</speech>
<speech type='speaker'>ပညာရေးဝန်ကြီးဌာနရဲ့ သဘောထားပြောပါ</speech>
<speech><agency id='16'>ဦးဝင်းမော်ထွန်း(ဒုတိယဝန်ကြီး၊ ပညာရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်ကြီးများခင်ဗျား။ ပြည်သူ့လွှတ်တော် ဥပဒေကြမ်းကော်မတီမှ ညှိနှိုင်းစိစစ်တင်ပြထားသည့်အတိုင်း ပညာရေးဝန်ကြီးဌာနမှ သဘောတူ ပါကြောင်း တင်ပြအပ်ပါတယ်။</speech>
<speech type='speaker'>လွှတ်တော်ကိုယ်စားလှယ်များခင်ဗျား။ အခြေခံပညာရေးဥပဒေကြမ်းနှင့် စပ်လျဉ်းပြီး အမျိုးသားလွှတ်တော်၏ ပြင်ဆင်ချက်များအနက် ဥပဒေကြမ်းကော်မတီ၏ ထပ်မံပြင်ဆင် ချက်(၉)ချက်ကို ဥပဒေကြမ်းကော်မတီ၏ ပြင်ဆင်ချက်များအတိုင်း အတည်ပြုရန် လွှတ်တော်က သဘောတူပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type='speaker'>သဘောမတူတဲ့သူရှိပါသလားခင်ဗျား။ သဘောမတူတဲ့သူမရှတဲ့အတွက် အခြေခံပညာရေးဥပဒေကြမ်းနှင့်စပ်လျဉ်းပြီး အမျိုးသားလွှတ်တော်၏ ပြင်ဆင်ချက်များအနက် (၉)ချက်ကို ဥပဒေကြမ်းကော်မတီ၏ ထပ်မံပြင်ဆင်ချက်အတိုင်း လွှတ်တော်က အတည်ပြုကြောင်း ကြေညာပါတယ်</speech>
<speech type='speaker'>သဘောတူလွှတ်တော်ကိုယ်စားလှယ်များခင်ဗျား။ အခြေခံပညာရေးဥပဒေကြမ်းနှင့် စပ်လျဉ်းပြီး အမျိုးသားလွှတ်တော်၏ ပြင်ဆင်ချက်များအတိုင်း သဘောမတူတဲ့အချက် (၁၇)ချက်ကို တင်ပြဖို့ ဥပဒေကြမ်းကော်မတီကို ဖိတ်ခေါ်ပါတယ်။</speech>
<speech><mp id='195'>ဦးဇော်ဝင်း(အဖွဲ့ဝင်၊ ဥပဒေကြမ်းကော်မတီ)</mp>ညှိနှိုင်းအစည်းအဝေးရဲ့ သဘောတူ ဆုံးဖြတ်ချက်အရ အမျိုးသားလွှတ်တော်ရဲ့ ပြင်ဆင်ချက်များအတိုင်း သဘောမတူဘဲနဲ့ ပြည်သူ့ လွှတ်တော်ရဲ့ အတည်ပြုချက်အတိုင်း သဘောတူညီသည့်အချက်(၁၇)ချက်ရှိပြီး လွှတ်တော် ကိုယ်စားလှယ်များထံ ဖြန့်ဝေထားပြီးဖြစ်ပါတယ်။ သို့ဖြစ်ပါ၍ အမျိုးသားလွှတ်တော်ရဲ့ ပြင်ဆင်ချက် များအတိုင်း သဘောမတူဘဲ ပြည်သူ့လွှတ်တော်ရဲ့ အတည်ပြုချက်အတိုင်းထားရှိမယ့် အချက် (၁၇) ချက်ကို လွှတ်တော်က အတည်ပြု ပေးနိုင်ပါရန် လေးစားစွာတင်ပြအပ်ပါတယ်ခင်ဗျား။</speech>
<speech type='speaker'>ပညာရေးဝန်ကြီးဌာနရဲ့ သဘောထားပြောပါ</speech>
<speech><agency id='16'>ဦးဝင်းမော်ထွန်း(ဒုတိယဝန်ကြီး၊ ပညာရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်ကြီးများခင်ဗျား။ ပြည်သူ့လွှတ်တော် ဥပဒေကြမ်းကော်မတီမှ ပြင်ဆင်ရန်တင်ပြထားသည့်အချက်များကို ပညာရေးဝန်ကြီးဌာနမှ သဘောတူပါကြောင်း တင်ပြအပ်ပါတယ်။</speech>
<speech type='speaker'>လွှတ်တော်ကိုယ်စားလှယ်များခင်ဗျား။ အခြေခံပညာရေးဥပဒေကြမ်းနှင့် စပ်လျဉ်းပြီး အမျိုးသားလွှတ်တော်၏ ပြင်ဆင်ချက်(၁၇)ချက်ကို သဘောမတူဘဲ ပြည်သူ့လွှတ်တော်၏ ယခင်အတည်ပြုထားသည့်အတိုင်း အတည်ပြုရန် လွှတ်တော်က သဘောတူပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type='speaker'>သဘောမတူတဲ့သူရှိပါသလားခင်ဗျား။ သဘောမတူတဲ့သူမရှိတဲ့အတွက် အခြေခံပညာရေးဥပဒေကြမ်းနှင့်စပ်လျဉ်းပြီး အမျိုးသားလွှတ်တော်၏ ပြင်ဆင်ချက်(၁၇)ချက်ကို သဘောမတူဘဲ ပြည်သူ့လွှတ်တော်၏ ယခင်အတည်ပြုချက်အတိုင်း လွှတ်တော်က အတည်ပြုကြောင်း ကြေညာပါတယ်</speech>
<title>အမျိုးသားလွှတ်တော်က ပြင်ဆင်ချက်ဖြင့် ပြန်လည်ပေးပို့သော အခြေခံပညာရေးဥပဒေကြမ်းနှင့် စပ်လျဉ်း၍ လွှတ်တော်နှစ်ရပ် သဘောကွဲလွဲမှုရှိပါက ပြည်ထောင်စုလွှတ်တော်တွင် ဆွေးနွေး ဆုံးဖြတ်ရန် တင်ပြသင့်ကြောင်း ကိုယ်စားလှယ်တစ်ဦးက အဆိုတင်သွင်းခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type='speaker'>အစီအစဉ် ၇ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အမျိုးသား လွှတ်တော်က ပြင်ဆင်ချက်ဖြင့်ပြန်လည်ပေးပို့သော အခြေခံပညာရေးဥပဒေကြမ်းနှင့်စပ်လျဉ်း၍ အမျိုးသားလွှတ်တော်ရဲ့ ပြင်ဆင်ချက်များအနက် ဥပဒေကြမ်းကော်မတီ၏ ထပ်မံပြင်ဆင်ချက် (၉)ချက်နှင့် အမျိုးသားလွှတ်တော်၏ ပြင်ဆင်ချက်များအတိုင်း သဘောမတူဘဲ ပြည်သူ့လွှတ်တော်၏ ယခင်အတည်ပြုချက်အတိုင်း ထားရှိသင့်သည့် အချက်(၁၇)ချက် စုစုပေါင်း (၂၆)ချက်ကို လွှတ်တော် က အတည်ပြုပြီးဖြစ်ပါတယ်။ ဒါကြောင့် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၉၅ နည်းဥပဒေခွဲ(က)အရ ထိုသို့ သဘောကွဲလွဲခြင်းကို ပြည်ထောင်စုလွှတ်တော်တွင် ဆွေးနွေးဆုံးဖြတ်ရန် တင်ပြသင့်ကြောင်း အဆိုတင်သွင်းရန်ဖြစ်တဲ့အတွက် အဆိုတင်သွင်းဖို့ ဖိတ်ခေါ်ပါတယ်</speech>
<speech><mp id='295'>ဦးကျော်စိုးလင်း(ပြည်ကြီးတံခွန်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် လွှတ်တော်ကိုယ်စားလှယ်များအားလုံး မင်္ဂလာပါလို့ ဦးစွာနှုတ်ခွန်းဆက်သပါတယ်။ ကျွန်တော်ကတော့ မန္တလေးတိုင်းဒေသကြီး၊ ပြည်ကြီးတံခွန်မဲဆန္ဒနယ်က ပြည်သူ့လွှတ်တော် ကိုယ်စားလှယ် ဥပဒေကြမ်းကော်မတီ၊ အတွင်းရေးမှူး ဦးကျော်စိုးလင်း ဖြစ်ပါတယ်။ လေးစားအပ်ပါ သော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ အခြေခံပညာရေး ဥပဒေကြမ်းနဲ့စပ်လျဉ်း၍ အမျိုးသားလွှတ်တော်မှ ပြင်ဆင်ချက်များဖြင့် ပေးပို့လာခြင်းအပေါ် သဘော ထားကွဲလွဲသည့် အချက်(၂၆)ချက်ကို ပြည်ထောင်စုလွှတ်တော်၏ အဆုံးအဖြတ်ရယူပေးနိုင်ပါရန် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၉၅ နည်းဥပဒေခွဲ(က)အရ အဆိုကိုတင်သွင်း သွားမှာဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ပြည်ထောင်စုအစိုးရအဖွဲ့ရုံးက ပေးပို့လာတဲ့ အခြေခံပညာရေးဥပဒေကြမ်းကို ၁၅-၅-၂၀၁၉ ရက်နေ့ မှာ ပြင်ဆင်ချက်များဖြင့် အတည်ပြုခဲ့ပြီးတော့ အမျိုးသားလွှတ်တော်သို့ ပေးပို့ခဲ့ပါတယ်။ အမျိုးသား လွှတ်တော်အစည်းအဝေး ၁၆-၈-၂၀၁၉ ရက်နေ့ အစည်းအဝေးမှာ ပြည်သူ့လွှတ်တော်၏အတည်ပြုချက်အပေါ် ပြင်ဆင်ချက်များဖြင့် သဘောတူပါကြောင်း အမျိုးသားလွှတ်တော်မှ ပြန်လည် ပေးပို့လာခြင်းဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော် ကိုယ်စားလှယ်များခင်ဗျား။ အမျိုးသားလွှတ်တော်မှ ပြင်ဆင်ချက်များဖြင့် ပြန်လည်ပေးပို့လာတဲ့ ပြင်ဆင်ချက်များအနက် ထပ်မံပြင်ဆင်ရန်တင်ပြချက်(၉)ချက်နှင့် အမျိုးသားလွှတ်တော်၏ ပြင်ဆင် ချက်များအတိုင်း သဘောမတူဘဲ ပြည်သူ့လွှတ်တော်၏ အတည်ပြုချက်အတိုင်းထားရှိမည့် အချက် (၁၇)ချက် စုစုပေါင်းအချက်(၂၆)ချက်တို့ကို ပြည်သူ့လွှတ်တော်နှင့် အမျိုးသားလွှတ်တော်တို့ သဘောထားကွဲလွဲခဲ့ကြပါတယ်။ ထိုသို့ သဘောထားကွဲလွဲတဲ့အချက်(၂၆)ချက်ကို ပြည်ထောင်စု လွှတ်တော်သို့တင်ပြ၍ အဆုံးအဖြတ်ရယူသင့်ပါကြောင်း ၂၀၁၃ ခုနှစ်၊ ပြည်သူ့လွှတ်တော်ဆိုင်ရာ နည်းဥပဒေ ၁၉၅ နည်းဥပဒေခွဲ(က)အရ အဆုံးအဖြတ်ရယူသင့်ပါကြောင်း လွှတ်တော်သို့ လေးစားစွာ တင်သွင်းအပ်ပါတယ်ခင်ဗျား။</speech>
<speech type='speaker'>လွှတ်တော်ကိုယ်စားလှယ်များခင်ဗျား။ တင်ပြခဲ့တဲ့ (၂၆)ချက်နဲ့စပ်လျဉ်း၍ သဘောကွဲလွဲခြင်းကို ပြည်ထောင်စုလွှတ်တော်တွင် ဆွေးနွေးဆုံးဖြတ်ရန်တင်ပြမည်ဖြစ်ကြောင်းနှင့် ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၉၅ နည်းဥပဒေခွဲ(က)နှင့်(ခ)တို့အရ ဆက်လက် ဆောင်ရွက်သွားမည်ဖြစ်ကြောင်း ကြေညာပါတယ်</speech>
<speech type='speaker'>လွှတ်တော်ကိုယ်စားလှယ်များခင်ဗျား။ အစည်းအဝေးကို ၃၀ မိနစ်ခန့် ခေတ္တ ရပ်နားမှာဖြစ်ပါတယ်</speech>
<speech type='mc'>ပြည်သူ့လွှတ်တော်ဥက္ကဋ္ဌ ပြန်လည်ထွက်ခွာပါပြီခင်ဗျား။</speech>
<speech type='mc'>အားလုံးထွက်ခွာနိုင်ပါပြီခင်ဗျား။</speech>
<p>အစည်းအဝေးကို ၃၀ မိနစ်ခန့် ခေတ္တရပ်နားပါသည်။</p>
</BillSection>
<MotionSection>
<speech type='mc'>ပြည်သူ့လွှတ်တော်ကိုယ်စားလှယ်များနှင့် ဧည့်သည်တော်များခင်ဗျား။ အစည်းအဝေးပြန်လည်စတင်တော့မှာဖြစ်ပါတယ်</speech>
<speech type='mc'>ပြည်သူ့လွှတ်တော်ဥက္ကဋ္ဌ ကြွရောက်လာပါပြီခင်ဗျား။</speech>
<speech type='mc'>အားလုံးထိုင်နိုင်ပါပြီခင်ဗျား။</speech>
<title>ဦးနေထက်ဝင်း၊ ဆင်ပေါင်ဝဲမဲဆန္ဒနယ်ကတင်သွင်းသည့် နိုင်ငံအဝန်းသဘာဝပတ်ဝန်းကျင် ထိန်းသိမ်းရေးလုပ်ငန်းများ စဉ်ဆက်မပြတ်ဖြေရှင်းဆောင်ရွက်သွားနိုင်ရန်အတွက် သဘာဝ ပတ်ဝန်းကျင်ထိန်းသိမ်းရေးပညာရပ်ကျွမ်းကျင်သူများ မွေးထုတ်သွားရန်နှင့် ပတ်ဝန်းကျင် ထိန်းသိမ်းရေးဦးစီးဌာနကို ခရိုင်၊ မြို့နယ်အဆင့်ထ စနစ်တကျတိုးချဲ့ဖွဲ့စည်းပြီး ဝန်ကြီးဌာန၏ လုပ်ငန်းစဉ်များအောင်မြင်ရေးအရှိန်အဟုန်မြှင့် ဆောင်ရွက်ပေးပါရန် ပြည်ထောင်စု အစိုးရအား တိုက်တွန်းကြောင်းအဆိုကို လွှတ်တော်ကိုယ်စားလှယ်များက ဆွေးနွေးခြင်း</title>
<speech type='speaker'>အစီအစဉ် ၈ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဦးနေထက်ဝင်း၊ ဆင်ပေါင်ဝဲမဲဆန္ဒနယ်က ဒုတိယအကြိမ် ပြည်သူ့လွှတ်တော် (၁၃) ကြိမ်မြောက်ပုံမှန် အစည်းအဝေး (၁၅)ရက်မြောက်နေ့ (၂၉-၈-၂၀၁၉ ရက်နေ့)တွင် တင်သွင်းသွားတဲ့ နိုင်ငံအဝန်းသဘာဝ ပတ်ဝန်းကျင်ထိန်းသိမ်းရေးလုပ်ငန်းများ စဉ်ဆက်မပြတ် ဖြေရှင်းဆောင်ရွက်သွားနိုင်ရန်အတွက် သဘာဝပတ်ဝန်းကျင် ထိန်းသိမ်းရေးပညာရပ်ကျွမ်းကျင်သူများ မွေးထုတ်သွားရန်နှင့် ပတ်ဝန်းကျင် ထိန်းသိမ်းရေးဦးစီးဌာနကို ခရိုင်၊ မြို့နယ်အဆင့်ထိ စနစ်တကျတိုးချဲ့ဖွဲ့စည်းပြီး ဝန်ကြီးဌာန၏ လုပ်ငန်း စဉ်များအောင်မြင်ရေး အရှိန်အဟုန်မြှင့်ဆောင်ရွက်ပေးပါရန် ပြည်ထောင်စုအစိုးရအား တိုက်တွန်းကြောင်းအဆိုကို ၂၀၁၃ ခုနှစ်၊ ပြည်သူ့လွှတ်တော်ဆိုင်ရာနည်းဥပဒေ ၁၇၀ အရ ဆောင်ရွက်သွားမှာ ဖြစ်ပါတယ်။ ယင်းအဆိုနှင့်စပ်လျဉ်းပြီး ဆွေးနွေးမယ့်ကိုယ်စားလှယ် ၁၁ ဦး ရှိပါတယ်။</speech>
<speech type='speaker'>သဘောတူပထမဦးစွာ အရာတော်မဲဆန္ဒနယ်မှ ဒေါက်တာခင်မောင်သင်း ဆွေးနွေးဖို့ ဖြစ်ပါတယ်။</speech>
<speech><mp id='373'>ဒေါက်တာခင်မောင်သင်း(အရာတော်မဲဆန္ဒနယ်)</mp>လေးစားအပ်ပါသော ပြည်သူ့ လွှတ်တော်ဥက္ကဋ္ဌကြီးနှင့် ပြည်ထောင်စုဝန်ကြီးများ၊ ပြည်သူ့လွှတ်တော်ကိုယ်စားလှယ်များ၊ ဧည့်သည်တော်များအားလုံး မင်္ဂလာပါ။ ကျွန်တော်ကတော့ အရာတော်မဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဒေါက်တာခင်မောင်သင်း ဖြစ်ပါတယ်။ ကျွန်တော့်အနေနဲ့ ဆင်ပေါင်ဝဲမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးနေထက်ဝင်းရဲ့ နိုင်ငံအဝန်း သဘာဝပတ်ဝန်းကျင်ထိန်းသိမ်းရေး လုပ်ငန်းများ စဉ်ဆက်မပြတ် ဖြေရှင်းဆောင်ရွက်သွားနိုင်ရန်အတွက် သဘာဝပတ်ဝန်းကျင်ထိန်းသိမ်း ရေးပညာရပ်ကျွမ်းကျင်သူများ မွေးထုတ်သွားရန်နှင့် ပတ်ဝန်းကျင်ထိန်းသိမ်းရေးဦးစီးဌာနကို ခရိုင်၊ မြို့နယ်အဆင့်ထိတိုးချဲ့ဖွဲ့စည်းပြီး ဝန်ကြီးဌာန၏လုပ်ငန်းစဉ်များ အရှိန်အဟုန်မြှင့်ဆောင်ရွက်ပေးပါရန် ပြည်ထောင်စုအစိုးရအား တိုက်တွန်းကြောင်းအဆိုကို ထောက်ခံဆွေးနွေးသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ သဘာဝပတ်ဝန်းကျင်အခြေအနေနှင့်ပတ်သက်ပြီး ၁၉၆၂ ခုနှစ်မတိုင်မီ ကာလနှင့် ယခုလက်ရှိကာလအခြေအနေကို နှိုင်းယှဉ်ပြောကြားလိုပါတယ်။ ကျွန်တော်ဟာ မိုးခေါင် ရေရှားမြို့နယ်ဖြစ်တဲ့ အရာတော်မြို့နယ်၊ ကိုင်းကြီးကျေးရွာမှာနေထိုင်ပါတယ်။ ၁၉၆၂ ခုနှစ် ပတ်ဝန်းကျင်တွင် ကျွန်တော်တို့ဒေသ၌ ရာသီဥတုမှန်ကန်သဖြင့် မိုးဦးရာသီစိုက်တဲ့သီးနှံများဟာ တစ်နှစ်စာစားဝတ်နေရေးအတွက် ဖူလုံပါတယ်။ ဆောင်းသီးနှံကတော့ အပိုစုဆောင်းထားနိုင်ပါတယ်။ ကျန်းမာရေးကဏ္ဍမှာလည်း အလွန်ကောင်းပါတယ်။ နွေရာသီညအချိန်များမှာဆိုရင် လသာညများတွင် အိမ်ဝင်းကွင်းပြင်ထွက်အိပ်ကြပါတယ်။ ခြင်ကိုက်ခြင်းလုံးဝမရှိပါ။ တစ်ရွာလုံးတွင် ခြင်ထောင် ဘယ်သူမှမရှိပါ။ ယခုကာလတွင် ခြင်ထောင်မရှိလျှင်အိပ်၍မရပါ။ ရာသီဥတုပြောင်းလဲသွားပြီဖြစ်၍ တောင်သူလုပ်ငန်းလုပ်ကိုင်သူများ မရှိသလောက်ဖြစ်သွားပါပြီ။ ဤကဲ့သို့အကြီးအကျယ် ပြောင်းလဲသွားသည်မှာ သဘာဝပတ်ဝန်းကျင်ထိန်းသိမ်းပြုပြင်နေထိုင်ရမှန်းမသိ၍ လျစ်လျူရှုနေထိုင် ခဲ့ကြလို့ ဖြစ်ပါတယ်။ သဘာဝပတ်ဝန်းကျင်ကို အဓိကပြောင်းလဲစေနိုင်သော အကြောင်းများကတော့ ဓာတုဗေဒလုပ်ငန်း၊ ပိုးသတ်ဆေးလုပ်ငန်း၊ ရေနံချက်လုပ်ငန်း၊ ရေနံဓာတုလုပ်ငန်း၊ သံ၊ သံမဏိ၊ သတ္တု အရည်ကြိုလုပ်ငန်း၊ စားသောက်ကုန်ထုတ်လုပ်ရေးလုပ်ငန်းဖြစ်ပါတယ်။ သဘာဝသယံဇာတလုပ်ငန်း ဖြစ်တဲ့ သစ်တောလုပ်ငန်း၊ ရေလုပ်ငန်း၊ သတ္တုတွင်းလုပ်ငန်း၊ စိုက်ပျိုးရေးလုပ်ငန်းတို့သည်လည်း နိုင်ငံ့ စီးပွားဖွံ့ ဖြိုးတိုးတက်ဖို့အတွက် အရေးပါသည်ဖြစ်ရာ လုပ်ငန်းကာလရှည်လျားလာသည်နှင့်အမျှ သယံဇာတထုတ်ယူမှုပိုများလာပြီး ရလဒ်အားဖြင့် သစ်တောပြုန်းတီးခြင်း၊ ပတ်ဝန်းကျင်ညစ်ညမ်းမှု မြင့်တက်ခြင်း၊ ဇီဝမျိုးကွဲများဆုံးရှုံးခြင်းတို့ ဖြစ်ပေါ်လာလေ့ရှိပါတယ်။ နိုင်ငံတကာညွှန်းကိန်းများအရ နိုင်ငံ၏သဘာဝပတ်ဝန်းကျင်ထိန်းသိမ်းရေးစွမ်းဆောင်ရည်မှာ အနိမ့်ကျဆုံး အနေအထားတွင် ရှိနေပါတယ်။ သစ်တောပြုန်းတီးမှုကလည်း ကမ္ဘာပေါ်တွင် တတိယမြောက် အပြုန်းတီးဆုံးနိုင်ငံဖြစ်နေပါတယ်။ သဘာဝပတ်ဝန်းကျင်ထိန်းသိမ်းစောင့်ရှောက်ရေး ဆိုင်ရာမူဘောင်များနှင့် လမ်းညွှန်မှုများကို ပြည်သူတို့ကောင်းစွာသိရှိနားလည်မှုမရှိခြင်း၊ ဌာနဆိုင်ရာ များနှင့် ဥပဒေရေးရာအဖွဲ့အစည်းများ လုပ်ပိုင်ခွင့်အားနည်းခြင်း၊ ပတ်ဝန်းကျင်စောင့်ရှောက်မှု စီမံခန့်ခွဲမှုဆိုင်ရာ အတတ်ပညာချို့တဲ့ခြင်း၊ ရန်ပုံငွေလုံလောက်မှုမရှိခြင်းစသည့်အကြောင်းများက အဟန့်အတားဖြစ်နေပါတယ်။ မြန်မာနိုင်ငံရဲ့ သဘာဝပတ်ဝန်းကျင်ထိန်းသိမ်းရေးအခက်အခဲများကို ဖော်ထုတ်နိုင်ရန်အတွက် အာရှဖွံ့ဖြိုးရေးဘဏ်(ADB)နှင့် ကုလသမဂ္ဂသာဘာဝပတ်ဝန်းကျင် 538sso (United Nations Environment Programme)om açõeçsamassamjög) 209130 ပတ်ဝန်းကျင်ထိန်းသိမ်းရေးနှင့် စွမ်းဆောင်မှုကို အကဲဖြတ်ဆန်းစစ်မှု ခုနစ်ခုပြုလုပ်ခဲ့ပါတယ်။ (၁) သစ်တောအရင်းအမြစ်၊ (၂) ရေအရင်းအမြစ်နှင့် အရည်အသွေးအခြေအနေ၊ (၃)မြေဆီလွှာ ပျက်စီးခြင်း၊ (၄)ရာသီဥတုပြောင်းလဲမှု၊ (၅)စွန့်ပစ်အမှိုက်စီမံခန့်ခွဲမှုမလုံလောက်ခြင်း၊ (၆)ဇီဝမျိုးစုံ မျိုးကွဲရှင်သန်မှုကို ခြိမ်းခြောက်နေခြင်း၊ (၇)သတ္တုတွင်းများရဲ့ သဘာဝပတ်ဝန်းကျင်ပေါ်သို့ ဆိုးကျိုး သက်ရောက်မှုများ စသည့်ကဏ္ဍခုနစ်ရပ်မှာ စိုးရိမ်ဖွယ်အနေအထားရောက်ရှိနေကြောင်း ဖော်ထုတ် နိုင်ခဲ့ပါတယ်။ သဘာဝသယံဇာတများစီမံခန့်ခွဲရာတွင် သစ်တောဖုံးလွှမ်းဒေသများရှိ ဂေဟစနစ် ဟန်ချက် ထိန်းသိမ်းထားရှိရေးမှာ အရေးကြီးပါတယ်။ သစ်တောများနှင့် ဒီရေတောများ ရေတိုက်စားမှု၊ မြေဆီလွှာ ဆုတ်ယုတ်ပျက်ပြားမှုတို့ကိုကာကွယ်ပေးပြီး ရေအရင်းအမြစ်ကို ပြန်လည်ဖြည့်တင်းပေးပါတယ်။ သစ်တောနှင့် ဒီရေတောများ ပြုန်းတီးသွား၍ ၂၀၀၈ ခုနှစ်တွင် နာဂစ်မုန်တိုင်းကြောင့် လူဦးရေ တစ်သိန်းကျော် သေဆုံးခဲ့ရပါတယ်။ ပြီးခဲ့တဲ့လကလည်း သစ်တောပြုန်းတီးမှုအကျိုးဆက် ကြောင့် ရေကြီးပြီးတောင်ပြို၍ လူများသေဆုံးခဲ့ပါတယ်။ အချို့ကတော့ ကျောက်များအလွန်အကျွံ ထုတ်လုပ် မှုကြောင့် တောင်ပြို တယ်လို့ပြောပါတယ်။ ဖားကန့်ဒေသမှာလည်း ခေတ်မီယန္တရားများဖြင့်ကျောက်များကို အလွန်အကျွံထုတ်လုပ်မှုကြောင့် နှစ်စဉ်လိုလိုမြေပြိုခြင်း၊ မြေစာပုံပြိုခြင်းတို့ကြောင့် လူများစွာသေဆုံးခဲ့ပါတယ်။ သစ်တောများပြုန်းတီးသွားတဲ့အတွက် ဖန်လုံအိမ်ဓာတ်ငွေ့ထုတ်လုပ်မှု အင်မတန်များပြားလာပါတယ်။ အဲဒီအတွက် ကမ္ဘာကြီးက ပိုမိုပူနွေးလာပြီး ပုံမှန်မဟုတ်သော ရာသီဥတုများပေါ်ပေါက်လာပါတယ်။ အဲဒါကြောင့် သဘာဝဘေးအန္တရာယ်များနှင့် စိုက်ပျိုးမွေးမြူရေး ကဏ္ဍများတွင် ပြဿနာများစွာကြုံတွေ့လာပါတယ်။ ဥက္ကဌကြီးခင်ဗျား။ သဘာဝပတ်ဝန်းကျင် ထိန်းသိမ်းရေးလုပ်ငန်းများ တိုးတက်အောင်မြင်ရန် နိုင်ငံတော်အစိုးရမှ ပတ်ဝန်းကျင်ထိန်းသိမ်းရေး ဦးစီးဌာနများကို တိုးချဲ့ ဖွဲ့စည်းခြင်း၊ နည်းဥပဒေများပြဌာန်းခြင်း၊ နိုင်ငံတကာအကူအညီများရယူခြင်း၊ ပြည်သူများပူးပေါင်းပါဝင်ရန် ပညာပေးစည်းရုံးခြင်း၊ ပြည်တွင်းငြိမ်းချမ်းရေးအမြန်ဆုံးရရှိရန် အကောင်အထည်ဖော်ဆောင်ရွက်ခြင်းစသည်တို့ကို မဖြစ်မနေလုပ်ဆောင်ရန် အကြံပေးတိုက်တွန်း အပ်ပါတယ်ခင်ဗျား။ အားလုံးကိုကျေးဇူးတင်ပါတယ်။</speech>
<speech type='speaker'>ပင်လည်ဘူးမဲဆန္ဒနယ်မှ ဦးမင်းနောင် ဆွေးနွေးဖို့ ဖြစ်ပါတယ်</speech>
<speech><mp id='354'>ဦးမင်းနောင်(ပင်လည်ဘူးမဲဆန္ဒနယ်)</mp>လေးစားအပ်ပါတဲ့ ပြည်သူ့လွှတ်တော်ဥက္ကဋ္ဌနှင့် ပြည်ထောင်စုအဆင့် ဝန်ကြီးများ၊ ပြည်သူ့လွှတ်တော်ကိုယ်စားလှယ်များနှင့် ဧည့်သည်တော်များ အားလုံး မင်္ဂလာပါလို့ နှုတ်ခွန်းဆက်ပါတယ်။ ကျွန်တော်ကတော့ စစ်ကိုင်းတိုင်းဒေသကြီး၊ ပင်လည်ဘူး မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးမင်းနောင် ဖြစ်ပါတယ်။ ကျွန်တော့်အနေနဲ့ ဆင်ပေါင်ဝဲ မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးနေထက်ဝင်း တင်သွင်းခဲ့တဲ့အတိုင်းပဲ။ သဘာဝ ပတ်ဝန်းကျင်ဆိုင်ရာပျက်စီးနေမှုများဟာ ယနေ့ကမ္ဘာတွင် ကြုံတွေ့နေရတဲ့ပြဿနာတစ်ရပ် ဖြစ်သကဲ့သို့ မြန်မာနိုင်ငံမှာလည်း ရင်ဆိုင်ကြုံတွေ့နေရပါတယ်။ ရာသီဥတုပြောင်းလဲဖောက်ပြန်မှုနှင့် ပတ်ဝန်းကျင်ဆိုင်ရာပျက်စီးမှုပြဿနာများကြောင့် နိုင်ငံတော်ရဲ့ လူမှုရေး၊ စီးပွားရေးတို့အပေါ်ကို ကြီးမားတဲ့စိန်ခေါ်မှုတစ်ရပ်အနေဖြင့်လည်း တွေ့မြင်ရမှာဖြစ်သလို စီးပွားရေးဖွံ့ဖြိုးတိုးတက်မှုနှင့်အတူ သာယာဝပြောသော လူမှုအဖွဲ့အစည်းတစ်ခုဖြစ်ပေါ်စေရေးကို ပတ်ဝန်းကျင်ထိန်းသိမ်းရေးနှင့် လူမှုရေးဆိုင်ရာဌာနအဖွဲ့အစည်းများက တစိုက်မတ်မတ်ဆောင်ရွက်လျက်ရှိကြတာကိုလည်း တွေ့ရ ပါတယ်။ ယေတက္ကသိုလ်နှင့် ကိုလန်ဗီယာတက္ကသိုလ်တို့က လေးနှစ်တစ်ကြိမ်ထုတ်ပြန်ခဲ့တဲ့ vo$o:opjesę@mp g:c303S konfit(Environmental Performance - NHEPI) မှတ်တမ်းအရ ၂၀၁၄ ခုနှစ်မှာဆိုရင် မြန်မာနိုင်ငံဟာ နိုင်ငံပေါင်း ၁၇၈ နိုင်ငံအနက် ၁၆၄ မှာပဲ ရှိခဲ့ပါတယ်။ အဲဒီနောက်ပိုင်း ပြည်ထောင်စုအစိုးရက တိုင်းဒေသကြီး/ ပြည်နယ်ရုံးတွေ ဖွင့်လှစ်တဲ့ အခါမှာတော့ စွမ်းဆောင်ရည် ရည်ညွှန်းကိန်းက တက်လာပြီးတော့ ၂၀၁၆ ခုနှစ်မှာ ၁၅၃၊ ၂၀၁၈ ခုနှစ်မှာဆိုရင် ၁၃၈ ထိ တိုးတက်လာတာကို တွေ့ရပါတယ်။ ပတ်ဝန်းကျင်ဆိုင်ရာညွှန်းကိန်း အဆင့် ကောင်းတဲ့ စင်ကာပူနိုင်ငံဟာ ၁၉၇၀ ခုနှစ်မှာ ပတ်ဝန်းကျင်ထိန်းသိမ်းရေးအတွက် ဝန်ကြီးဌာနအဆင့် ထိ သီးခြားဖွဲ့စည်းခဲ့ပါတယ်။ ပြီးတော့ ထိန်းကျောင်းကြပ်မတ်ခြင်းများ စနစ်တကျဆောင်ရွက်ခဲ့တဲ့ အတွက် ကမ္ဘာမှာထိပ်ဆုံးအနေအထားမှာ ထိန်းသိမ်းနိုင်တာဖြစ်ပါတယ်။ ဥက္ကဌကြီးခင်ဗျား။ ၂၀၁၃-၂၀၁၄ ဘဏ္ဍာရေးနှစ်မှစတင်ပြီး တိုင်းဒေသကြီး/ ပြည်နယ်အသီးသီး ပတ်ဝန်းကျင်ထိန်းသိမ်းရေးဦးစီးဌာနရုံးများ ဖွင့်လှစ်ခဲ့သော်လည်း ဝန်ထမ်းအင်အားနည်းပါးမှုရှိသလို ပညာရပ်ဆိုင်ရာကျွမ်းကျင်ဝန်ထမ်းများကိုလည်း စဉ်ဆက်မပြတ်မွေးထုတ်ပေးရန် အထူးလိုအပ်လှ ပါတယ်။ သို့သော်လည်း ပတ်ဝန်းကျင်ဆိုင်ရာပညာရပ်များကို ပညာရှင်များတွင်သာဝဲ ပြန်တတ်သိ မနေစေဘဲ အောက်ခြေပြည်သူလူထုရဲ့ နှလုံးရင်ထဲစွဲမြဲရောက်ရှိ လိုက်နာကျင့်သုံးဖို့လည်း ကြိုးစားပေး ရမှာဖြစ်ပါတယ်။ ထို့အပြင် စာပေ၊ ဂီတ၊ ရုပ်ရှင်၊ TV Channel လိုင်းများမှလည်း ပတ်ဝန်းကျင်ဆိုင်ရာ ပညာပေးခြင်းများကို ယခုထက်ပိုမိုဆောင်ရွက်ပေးဖို့ လိုအပ်လှပါတယ်။ ဒါကြောင့်မို့လို့ ဝန်ကြီးဌာန အချင်းချင်းပူးပေါင်းချိတ်ဆက်ပြီး စာသင်ကျောင်းများမှ တရားဝင်အချိန်သတ်မှတ်ပေးပြီး ပတ်ဝန်းကျင် ထိန်းသိမ်းရေးသင်ခန်းစာများသင်ကြားစေခြင်း၊ ဝန်ကြီးဌာနမှ ပတ်ဝန်းကျင်ထိန်းသိမ်းရေး အသိပညာ များ တိုးတက်အောင် ကူညီဆောင်ရွက်မှုများပြုလုပ်ခြင်းဖြင့် လူထုကြားထဲမှာ ပညာရပ်များရောက်ရှိ အောင် ထိထိရောက်ရောက်ဆောင်ရွက်နိုင်မှာဖြစ်ပါတယ်။ ဒီလိုဘာလို့ ကျွန်တော်တို့ အကြံပြု ရသလဲ ဆိုရင် တိုင်းပြည်ရဲ့ ကိစ္စရပ်အတော်တော်များများဟာ ပြည်သူလူထုပူးပေါင်းမှုမရှိဘူးဆိုရင် မအောင် မြင်ဘူးဆိုတာ အစိုးရအနေနဲ့ သတိချပ်စေလိုလို့ဖြစ်ပါတယ်။ ဥက္ကဋ္ဌကြီးခင်ဗျာ။ ကျွန်တော့်ကို Power Point သုံးခွင့်ပြုပါ။ ဒီဟာကတော့ ကျွန်တော်တို့ ပင်လည်ဘူးမြို့နယ်ရဲ့ မိုးဦးကာလ မေလ၊ ဇွန်လ၊ ဇူလိုင်လ၊ သြဂုတ်လတွေရဲ့ မိုးရေချိန် Graph ဖြစ်ပါ တယ်။ ဒီနှစ် ၂၀၁၉ ခုနှစ်မှာ အင်မတန်ပဲ မိုးရေချိန်တော်တော်ကို နည်းသွားပါတယ်။ ဒီလို မိုးရေချိန်ပြ ဇယားကိုကြည့်ခြင်းအားဖြင့် ၂၀၁၉ ခုနှစ် မိုးရာသီ မိုးရေချိန်အတော်နည်းတာကိုတွေ့ရသလို ဒါဟာ ရာသီဥတုပြောင်းလဲဖောက်ပြန်မှုကြောင့် ဖြစ်ပွားတာဖြစ်ပါတယ်။ ၂၀၁၉ ခုနှစ် မိုးဦးကာလအတွင်းမှာ ပင်လည်ဘူး-ကောလင်း-ဝန်းသို-ဗန်းမောက်-သဖန်းဆိပ်ဆည်ဒေသများမှာ ယခင်နှစ်များထက် မိုးရွာသွန်း မှု သိသာစွာနည်ပါးလာပြီး သဖန်းဆိပ်ဆည်မှာလည်း သိသာစွာရေလျော့နည်းလာတာကို တွေ့ရပါ တယ်။ ဒီဒေသရဲ့ မိုးခေါင်မှုအကျိုးဆက်များကြောင့် နှစ်ပေါင်း ၂၀ ကျော်အတွင်း သဖန်းဆိပ်ဆည်ရေ လှောင်တမံဟာ ဒီနှစ်လက်ရှိအခြေအနေမှာ များစွာခန်းခြောက်နေတာကို တွေ့မြင်ရပါတယ်။ ဒါဟာ ၂၀၀၀ ခုနှစ်က သဖန်းဆိပ်ဆည်မဆောက်ခင်က မြေပြင်အနေအထားဖြစ်ပါတယ်။ ဒါက ၂၀၁၆ ခုနှစ် ရေဝင်ဧရိယာအနေအထားဖြစ်ပါတယ်။ ဒါ ၂၀၁၇ ခုနှစ်၊ ၂၀၁၈ ခုနှစ် ရေဝင်ဧရိယာဖြစ်ပါတယ်။ ကောင်းခဲ့ပါတယ်။ ၂၀၁၉ ခုနှစ်မှာ တော်တော်ကြီးကို နည်းသွားပါတယ်။ ဒါကျွန်တော်တို့ရဲ့ ပင်လည်ဘူး-ကောလင်း-ဝန်းသို-ဗန်းမောက်-သဖန်းဆိပ်ဒေသ မိုးရွာသွန်းမှုနည်းသွားတဲ့အခါ ဒီမှာ လာပြီးဖြစ်ပါတယ်။ အဲဒီအကျိုးဆက်တွေဟာ ဒေသခံပြည်သူတွေဆိုးကျိုးခံစားရသလို ၎င်းဆည်နဲ့ ကြရပါတယ်။ ဥက္ကဋ္ဌကြီးခင်ဗျား။ ဆင်းရဲ၊ ချမ်းသာမှု မတူမညီမျှရင်သာနေမယ်။ ရာသီဥတုဆိုးဝါးလာရင်တော့ အားလုံးဟာ အတူတူထိခိုက်ခံစားရတာဖြစ်ပါတယ်။ အဲဒီလိုဖြစ်ခဲ့ရင် ငွေကြေးဓနအင်အားနည်းသူက ရာသီဥတုပြောင်းလဲမှုဆိုးကျိုးကို ရပ်တည်ခံနိုင်ရည်ရှိဖို့ ပိုမိုခက်ခဲတတ်ပါတယ်။ ဒါကြောင့် အစိုးရ အနေနဲ့ စိုက်ပျိုးရေးကိုမှီခိုလုပ်ကိုင်နေတဲ့ တောင်သူလယ်သမားများအတွက် အထောက်အပံ့များ ပိုမိုဖြည့်ဆည်းပေးဖို့လိုအပ်သလို အခြားနည်းလမ်းကောင်းများကိုလည်း ကြိုတင်စဉ်းစားထားဖို့ လိုအပ်လှပါတယ်။ သေချာတာကတော့ ရာသီဥတုပြောင်းလဲမှုရှိတာနဲ့အလျောက် ခံနိုင်ရည်ရှိဖို့နဲ့ လိုက်လျောညီထွေစွာနေထိုင်တတ်ဖို့ လူသားအားလုံး လက်တွဲညီညီပူးပေါင်းဆောင်ရွက်ဖို့ လိုအပ်လှ ပါကြောင်းတင်ပြရင်း ဆင်ပေါင်ဝဲမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးနေထက်ဝင်းရဲ့ အဆိုကို အတည်ပြု ပေးဖို့ လေးလေးနက်နက်ထောက်ခံအပ်ပါတယ်ခင်ဗျား။</speech>
<speech type='speaker'>မင်းဘူးမဲဆန္ဒနယ်မှ ဦးဝင်းဝင်း ဆွေးနွေးဖို့ ဖြစ်ပါတယ်</speech>
<speech><mp id='274'>ဦးဝင်းဝင်း(မင်းဘူးမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် ပြည်ထောင်စုဒုတိယဝန်ကြီး၊ ပြည်သူ့လွှတ်တော်ကိုယ်စားလှယ်များနှင့် ဧည့်သည်တော် များအားလုံး ကိုယ်၏ကျန်းမာခြင်း၊ စိတ်၏ချမ်းသာခြင်းနှင့် ပြည့်စုံကြပါစေလို့ ရှေးဦးပဏာမ မေတ္တာ ပို့သအပ်ပါတယ်။ ကျွန်တော်ကတော့ မကွေးတိုင်းဒေသကြီး မင်းဘူးမဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးဝင်းဝင်း ဖြစ်ပါတယ်။ လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးခင်ဗျား။ ဆင်ပေါင်ဝဲမဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးနေထက်ဝင်းတင်သွင်းထားတဲ့ နိုင်ငံအဝန်းသဘာဝပတ်ဝန်းကျင် ထိန်းသိမ်းရေးလုပ်ငန်းစဉ်များ စဉ်ဆက်မပြတ် ဖြေရှင်းဆောင်ရွက်နိုင်ရေးအတွက် သဘာဝပတ်ဝန်း ကျင်ထိန်းသိမ်းရေးပညာရပ် ကျွမ်းကျင်သူများမွေးထုတ်သွားရန်နှင့် သဘာဝပတ်ဝန်းကျင် ထိန်းသိမ်း ရေးဦးစီးဌာနကို ခရိုင်၊ မြို့နယ်အဆင့်အထိ စနစ်တကျတိုးချဲ့ဖွဲ့စည်းပြီး ဝန်ကြီးဌာန၏လုပ်ငန်းစဉ်များအောင်မြင်ရေး အရှိန်အဟုန်မြှင့်ဆောင်ရွက်ပေးပါရန် ပြည်ထောင်စုအစိုးရအားတိုက်တွန်းကြောင်း အဆိုကို ထောက်ခံဆွေးနွေးသွားမှာဖြစ်ပါတယ်။ အဆိုရှင်ဟာ ကမ္ဘာကြီးပူနွေးလာမှုနဲ့ ရာသီဥတု ပြောင်းလဲမှုတွေကို တွန်းလှန်ဖို့ သဘာဝပတ်ဝန်းကျင်ထိန်းသိမ်းရေးလုပ်ငန်းစဉ်တွေကို ကျွန်တော်တို့ နိုင်ငံအနေနဲ့ စဉ်ဆက်မပြတ် ဖြေရှင်းဆောင်ရွက်စေနိုင်ဖို့အတွက် တင်သွင်းထားရခြင်းဖြစ်ကြောင်း ပြောကြားသွားပါတယ်။ ဥက္ကဋ္ဌကြီးခင်ဗျား။ ၂၀၀၈ ခုနှစ်၊ ဖွဲ့စည်းပုံအခြေခံဥပဒေရဲ့ အခန်း(၁) ပုဒ်မ ၄၅ မှာဆိုရင်လည်း နိုင်ငံတော်သည် သဘာဝပတ်ဝန်းကျင်ကို ကာကွယ်ထိန်းသိမ်းစောင့်ရှောက်ရမယ်လို့ ပြဋ္ဌာန်းပါရှိ ပါတယ်။ အဲဒီမှာ နိုင်ငံတော်ဆိုတဲ့အဓိပ္ပာယ်ကို ပုဒ်မ ၄၇ မှာ ပြန်ရှင်းထားပါတယ်။ ဤဖွဲ့စည်းပုံ အခြေခံ ဥပဒေအရ ဥပဒေပြုမှုအခွင့်အာဏာကိုသော်လည်းကောင်း၊ အုပ်ချုပ်မှုအခွင့်အာဏာကို သော်လည်း ကောင်း ကျင့်သုံးသောအဖွဲ့အစည်း သို့မဟုတ် ပုဂ္ဂိုလ်ကိုဆိုလိုသည်ဟု ရှင်းထားပါတယ်။ ဒါကြောင့် လည်း ကျွန်တော်တို့ ၂၀၁၂ ခုနှစ်၊ သဘာဝပတ်ဝန်းကျင်ထိန်းသိမ်းရေးဥပဒေကို ရည်ရွယ်ချက်ကောင်း ရှစ်ရပ်နှင့် ပြဌာန်းခဲ့ပြီးဖြစ်ပါတယ်။ လေးစားရပါသော ပြည်သူ့လွှတ်တော်ဥက္ကဋ္ဌကြီးခင်ဗျ။ ကျွန်တော်တို့မြန်မာနိုင်ငံမှာ ရေကြီးခြင်း၊ မုန်တိုင်းတိုက်ခတ်ခြင်း၊ မြေပြိုခြင်း၊ ငလျင်လှုပ်ခြင်းတို့ကို လွန်ခဲ့သောနှစ်ပေါင်းများစွာကတည်းက ပိုမိုပြင်းထန်စွာ ဖြစ်ပွားခဲ့တာကြောင့် ပြည်သူတွေရဲ့ အသက်အိုးအိမ်စည်းစိမ်တွေ ပျက်စီးဆုံးရှုံးရတာ တွေ၊ လမ်းတံတားတွေ၊ စေတီပုထိုးတွေနဲ့ ရှေးဟောင်းအမွေအနှစ်တွေ ပျက်စီးဆုံးရှုံးခဲ့ရပြီး စီးပွားရေး ထိခိုက်မှုတွေကိုလည်း တွေ့ကြုံခံစားခဲ့ရပါတယ်။ ယနေ့အချိန်ထိလည်း အဲဒီလိုထိခိုက်မှုတွေကို ရင်ဆိုင်ကြုံတွေ့နေရဆဲဖြစ်ပါတယ်။ အဲဒီလိုရာသီဥတုပြောင်းလဲမှုတွေ ဖောက်ပြန်မှုတွေကို ကျော်လွှား နိုင်ဖို့ဆိုရင် ကောင်းမွန်တဲ့ဥပဒေတွေ၊ မူဝါဒတွေ၊ လုပ်ငန်းစဉ်တွေနဲ့ မဟာဗျူဟာတွေ ချမှတ်ပြီးတော့ အစိုးရသာမက အစိုးရမဟုတ်တဲ့ အဖွဲ့အစည်းတွေနဲ့ ပြည်သူလူထုကပါ အားလုံးပူးပေါင်းပြီးတော့ ပါဝင်ဆောင်ရွက်ကြဖို့လိုအပ်မှာ ဖြစ်ပါတယ်။ ဒါကြောင့်လည်း သယံဇာတနှင့်သဘာဝပတ်ဝန်းကျင် ထိန်းသိမ်းရေးဝန်ကြီးဌာနအနေနဲ့ သဘာဝပတ်ဝန်းကျင်နှင့် သယံဇာတအရင်းအမြစ်တွေကို ထိန်းသိမ်း ကာကွယ်ဖို့ သက်ဆိုင်ရာကဏ္ဍအလိုက်မူဝါဒ ၁၉ ချက်နှင့် လုပ်ငန်းစဉ် ၅၀ ချမှတ်ပြီး ရာသီဥတု ပြောင်းလဲရေး ပင်ပလုပ်ငန်းစဉ် ၂၀၁၈-၂၀၃၀ မဟာဗျူဟာ ၆ ရပ်ကိုလည်း ချမှတ်ပြီးဖြစ်ကြောင်း လေ့လာသိရှိရပါတယ်။ အဲဒီလိုချမှတ်ထားတဲ့ မူဝါဒတွေ၊ လုပ်ငန်းစဉ်တွေနဲ့ မဟာဗျူဟာတွေ အဆင်ပြေချောမွေ့စွာနဲ့ မြန်မြန်ထက်ထက်အောင်မြင်ဖို့ဆိုရင် အဆိုရှင်တင်ပြသွားသလို သဘာဝပတ်ဝန်းကျင် ထိန်းသိမ်းရေး ပညာရပ်ကျွမ်းကျင်သူများကို စဉ်ဆက်မပြတ် မွေးထုတ်ပေးဖို့လည်း ပတ်ဝန်းကျင်ထိန်းသိမ်းရေး ဦးစီးဌာနတွေကို ခရိုင်အဆင့်၊ မြို့နယ်အဆင့်အထိ စနစ်တကျတိုးချဲ့ ဖွဲ့စည်းဖို့ လိုအပ်မှာဖြစ်ပါတယ်။ ယခု အစိုးရသစ်လက်ထက်မှာဆိုလို့ရှိရင် သဘာဝပတ်ဝန်းကျင် ထိန်းသိမ်းရေးဝန်ကြီးဌာနမှာ ပြည်ပ နိုင်ငံတွေကို အလုပ်ရုံဆွေးနွေးပွဲတွေ၊ ဖိုရမ်တွေ၊ ညီလာခံတွေ၊ ကာလတိုသင်တန်းတွေ၊ ဒီပလိုမာ သင်တန်းတွေ၊ မဟာဘွဲ့နှင့် ပါရဂူဘွဲ့သင်တန်းတွေ ပို့လွှတ်လေ့လာသင်ယူစေတာကို ပိုမိုဆောင် ရွက်ပေးနေကြောင်းလည်း လေ့လာတွေ့ရှိရပါတယ်။ အဲဒါတွေကလည်း ပညာရှင်တွေ မွေးထုတ်ပေး နေခြင်းပဲ ဖြစ်ပါတယ်။ ဥက္ကဋ္ဌကြီးခင်ဗျား။ သဘာဝပတ်ဝန်းကျင်ထိန်းသိမ်းရေးဦးစီးဌာနကို ခရိုင်အဆင့်၊ မြို့နယ် အဆင့်အထိ စနစ်တကျတိုးချဲ့ဖွဲ့စည်းဖို့လည်း အမှန်ပင်လိုအပ်လှပါတယ်။ အဲဒီလိုဖွဲ့စည်းဖို့ဆိုရင် အဓိကလိုအပ်တာကတော့ ရုံးတွေတည်ဆောက်မယ့် လုံလောက်တဲ့မြေနေရာတွေရရှိဖို့လည်း လိုအပ် မှာဖြစ်ပါတယ်။ အဲဒီလို လိုအပ်တဲ့မြေနေရာတွေကို အဆင်ပြေချောမွေ့စွာရရှိဖို့အတွက် သက်ဆိုင်ရာ ဝန်ကြီးဌာနတွေအနေနဲ့ကလည်း ပေါင်းစပ်ညှိနှိုင်းမှု အားကောင်းဖို့လိုအပ်မှာဖြစ်ပါတယ်။ ကျွန်တော်တို့ မကွေးတိုင်းဒေသကြီးမှာဆိုလို့ရှိရင် မကွေးတိုင်းဒေသကြီးရုံးနှင့် ပခုက္ကူခရိုင်ရုံးပဲ ဖွင့်လှစ်ရသေးကြောင်း လေ့လာသိရှိရပါတယ်။ မကွေးတိုင်းဒေသကြီးမှာဆိုလို့ရှိရင် ကျွန်တော်တို့ မင်းဘူးခရိုင်၊ မကွေးခရိုင်၊ သရက်ခရိုင်၊ ဂန့်ဂေါခရိုင်နှင့် ပခုက္ကူခရိုင်ဆိုပြီးတော့ ခရိုင်ငါးခုနှင့် မြို့နယ်ပေါင်း ၂၅ မြို့နယ်ရှိပါတယ်။ ရုံးဖွင့်ဖို့ကျန်တာကတော့ ခရိုင်ရုံးလေးရုံးနဲ့ မြို့နယ်ရုံး ၂၅ မြို့နယ်လုံးကျန်ရှိနေသေး တာဖြစ်ပါတယ်။ အဲဒီလိုကျန်ရှိနေသေးတဲ့ရုံးတွေကိုလည်း ၂၀၁၉-၂၀၂၀ ဘဏ္ဍာနှစ်ကနေစပြီးတော့ မြေနေရာအဆင်ပြေတဲ့ ခရိုင်မြို့နယ်တွေကို ဆက်လက်ဖွင့်လှစ်သွားမယ်လို့လည်း ကြားသိရတဲ့ အတွက် အားကျကျေနပ်မိပါတယ်။ ဥက္ကဌကြီးခင်ဗျား။ နိဂုံးချုပ်အနေနဲ့တင်ပြလိုတာကတော့ ယခုအဆိုနဲ့ပတ်သက်ပြီးတော့ ပြည်သူ့အစိုးရအနေနဲ့ သဘာဝပတ်ဝန်းကျင်ထိန်းသိမ်းရေးပညာရှင် ကျွမ်းကျင်သူတွေ မွေးထုတ်ပေး နေသလို ပတ်ဝန်းကျင်ထိန်းသိမ်းရေးဦးစီးဌာနကိုလည်း ခရိုင်အဆင့်၊ မြို့နယ်အဆင့် ရုံးအချို့ဖွင့်လှစ် နေကြောင်းသိရှိပြီး ဖြစ်ပါတယ်။ သို့သော်လည်းပဲ အဆိုရှင်တင်ပြသွားသလို ဝန်ကြီးဌာနရဲ့ လုပ်ငန်းစဉ်တွေ အောင်မြင်ဖို့အတွက် အရှိန်အဟုန်နဲ့ ပိုမိုဆောင်ရွက်သင့်ပါကြောင်း ဆင်ပေါင်ဝဲမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးနေထက်ဝင်းရဲ့ အဆိုအား လေးလေးနက်နက်ထောက်ခံတင်ပြအပ် ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type='speaker'>မကွေးမဲဆန္ဒနယ်မှ ဦးမြင့်ဦး ဆွေးနွေးဖို့ ဖြစ်ပါတယ်</speech>
<speech><mp id='272'>ဦးမြင့်ဦး(မကွေးမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် အားလုံးမင်္ဂလာပါခင်ဗျား။ ကျွန်တော်ကတော့ မကွေးမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးမြင့်ဦးဖြစ်ပါတယ်။ ကျွန်တော့်အနေနဲ့ ဆင်ပေါင်ဝဲမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးနေထက်ဝင်းရဲ့ အဆိုကို ထောက်ခံဆွေးနွေးသွားမှာဖြစ်ပါတယ်။ အဆိုရှင်တင်ပြတဲ့အတိုင်း ကမ္ဘာကြီး ကပူနွေးလာတယ်။ ရာသီဥတုတွေဖောက်ပြန်လာတယ်။ သဘာဝပတ်ဝန်းကျင်ပျက်စီးလာတယ်။ ဒါကြောင့် ကျွန်တော်တို့ ကမ္ဘာသူကမ္ဘာသားတွေရဲ့ ထိန်းသိမ်းစောင့်ရှောင်ဖို့တာဝန်တွေ ပိုပြီးတော့ လိုအပ်လာပါတယ်။ ဒီနေ့ကျွန်တော်တို့နိုင်ငံမှာ နွေရာသီ ဧပြီလ၊ မေလမှာ အပူစံချိန်တင်ပြီးတော့ ဂန့်ဂေါမှာဆိုရင် ၄၇ ဒီဂရီစင်တီဂရိတ် မကွေးတိုင်းဒေသကြီး၊ မင်းဘူးမြို့နယ်၊ ရေနံချောင်းမြို့နယ်၊ ချောက်မြို့နယ်တို့မှာ ၄၅ ဒီဂရီစင်တီဂရိတ် ပတ်ဝန်းကျင်အထိ အပူချိန်တက်ခဲ့ပါတယ်။ မိုးရာသီကို ရောက်လို့ အခုလိုအချိန်မျိုးမှာပဲ ပဲခူးတိုင်းဒေသကြီး၊ ကရင်ပြည်နယ်၊ တနင်္သာရီတိုင်းဒေသကြီး၊ မွန်ပြည်နယ်တွေမှာ ရေကြီး၊ တောင်ပြိုပြီးတော့ လူအသေအပျောက်တွေရှိခဲ့ပါတယ်။ မြေငလျင်တွေ လှုပ်တယ်။ စစ်ကိုင်းတိုင်းဒေသကြီး အချို့နေရာတွေမှာ မိုးခေါင်ပြီး ဆည်တွေရေခမ်းခြောက်တယ်။ ခုနတုန်းက ဆရာပြောသလို ဆရာကြီးတင်ပြသွားသလို ပင်လယ်ဘူးမှာလည်းမိုးရေချိန်တွေ နည်းနေတယ်။ မော်လမြိုင်ဘက်မှာလည်း လေဆင်နှာမောင်းတွေတိုက်ပြီး အိမ်တွေရာနဲ့ချီပြီးတော့ ပျက်စီးနေတာတွေဟာ လက်ရှိရာသီဥတုဖောက်ပြန်မှုကြောင့်ပါပဲ။ ကျွန်တော်တို့ လူအပါအဝင် သက်ရှိ ဇီဝလောကကြီးကိုလည်း ခြိမ်းခြောက်နေပါပြီ။ သစ်ပင်၊ သစ်တောနှင့် စိုက်ပျိုးရေးလုပ်ငန်းတွေရဲ့ ဂေဟစနစ်တွေလည်း ပျက်ယွင်းလာပါပြီ။ ဒါကတော့ ရာသီဥတုပြောင်းလို့ နောက်တစ်ချက်ကတော့ လူတွေလုပ်ကြတာ။ ကိုယ်ကောင်းစားရေးကိုကြည့်ပြီး သစ်ပင်တွေခုတ်ချင်တိုင်းခုတ်၊ ခိုးချင်တိုင်းခိုး ကိုယ်ကျိုးရှာကြတာ၊ တောနေသတ္တဝါတွေကို သတ်ဖြတ်ရောင်စားကြတာ၊ ကျောက်မျက်နှင့်သတ္ထုတွင်း တွေ တူးချင်တိုင်းတူးနေကြတာ ဒါတွေဟာ တရားဝင်တာရော၊ တရားမဝင်တာရော ဗဟုသုတ နည်းတာ တွေကော ဒါတွေကို ပြတ်ပြတ်သားသားအရေးယူဖို့လည်း လိုအပ်ပါတယ်။ ၂၀၀၈ ခုနှစ် နာဂစ် မုန်တိုင်းဟာ မြန်မာနိုင်ငံရာသီဥတုပြောင်းလဲမှုရဲ့ အကျိုးဆက် အထိခိုက်ဆုံးရှုံးမှု တတိယအများဆုံး နိုင်ငံအဖြစ် သတ်မှတ်ခံရသလို ကျွန်တော်တို့ရဲ့ ပတ်ဝန်းကျင်ကြီး အထူးဂရုစိုက်ဖို့ကတိပေးခဲ့သလိုပါပဲ။ ပြောင်းလဲလာတဲ့ရာသီဥတုကို ကာကွယ်ဖို့ဆိုရင် ကျွန်တော်တို့ ပတ်ဝန်းကျင်ထိန်းသိမ်းရေးလုပ်ငန်းတွေကို အမြဲဆောင်ရွက်သွားနိုင်ရန် အဆိုရှင်တင်ပြသလို ပတ်ဝန်းကျင်ထိန်းသိမ်းရေးပညာရပ်တွေကို ကျွမ်းကျင်တဲ့ပုဂ္ဂိုလ်တွေမွေးဖို့ကိုလည်း လိုအပ်ပါတယ်။ နိုင်ငံသူနိုင်ငံသားများဟာလည်း အခြေခံ ပတ်ဝန်းကျင် ထိန်းသိမ်းရေးဗဟုသုတတွေ လိုအပ်ပါတယ်။ ပတ်ဝန်းကျင်ထိန်းသိမ်းရေးဦးစီးဌာနကို ခရိုင်၊ မြို့နယ်အဆင့်အထိ စနစ်တကျတိုးချဲ့ဖွဲ့စည်းဖို့လည်း လိုအပ်တယ်ဆိုတာကို ထောက်ခံအပ် ပါတယ်။ ဥက္ကဌကြီးခင်ဗျား။ လွန်ခဲ့တဲ့နှစ်ပေါင်း ၅၀၊ ၆၀ ကာလမှာ နိုင်ငံနှင့်အဝန်းရေကြီးတာ၊ မုန်တိုင်း တိုက်တာ၊ မိုးခေါင်တာ တစ်နှစ်ထက်တစ်နှစ် ပိုပြီးတော့များလာပါတယ်။ အသက်အိုးအိမ်စည်းစိမ်တွေ လည်း ပျက်စီးတယ်။ စီးပွားရေးတွေလည်းထိခိုက်တယ်။ မုတ်သုန်ရာသီတွေကလည်း တိုတောင်းလာ တယ်။ အပူချိန်တွေကလည်းတိုးလာတယ်။ ဒီတော့ကာ ကျွန်တော်တို့လို စိုက်ပျိုးတဲ့နိုင်ငံမှာ စိုက်ပျိုး ထုတ်လုပ်မှုတွေကျဆင်းလာတယ်။ ဒီလိုကျဆင်းလာရင် ပြည်တွင်းပြည်ပနေရာတွေကို ပြောင်းရွှေ့ လုပ် ကိုင်နေကြရပါတယ်။ ဥက္ကဋ္ဌကြီးခင်ဗျား။ တိုင်းပြည်တိုးတက်ဖို့၊ ဖွံ့ဖြိုးတိုးတက်ဖို့၊ တရားမျှတငြိမ်းချမ်းဖို့ ကြိုးစား ဆောင်ရွက်နေတဲ့နေရာမှာ လက်ရှိကြုံတွေ့နေရတဲ့ နောင်မှာလည်း ကြုံတွေ့ဖွယ်ရာပါရှိတဲ့ ရာသီဥတုပြောင်းလဲမှုဟာ တိုင်းပြည်အဖို့ အဟန့်အတားဖြစ်လာပါတယ်။ ပတ်ဝန်းကျင်ထိန်းသိမ်းရေး ဥပဒေမှာ ပတ်ဝန်းကျင်ဆိုင်ရာအခြေအနေ၊ ပတ်ဝန်းကျင်အရည်အသွေး၊ စံချိန်စံညွှန်းတွေ ထည့်သွင်း ဖော်ပြထားတာတွေကိုလည်း လေ့လာတွေ့ရှိရပါတယ်။ ဒီသဘာဝပတ်ဝန်းကျင်ထိန်းသိမ်းရေး လုပ်ငန်း ဟာအင်မတန်ပဲ ကျယ်ပြန့်လှပါတယ်။ ဒါကြောင့် ကမ္ဘာကြီးအသက်ရှည်ဖို့၊ ကမ္ဘာကြီးကျန်းမာဖို့ဟာ အင်မတန်အရေးကြီးလှပါတယ်။ ၂၀၀၅-၂၀၁၅ ကြားမှာ မြန်မာနိုင်ငံဟာ ကမ္ဘာပေါ်မှာ ဘရာဇီးနိုင်ငံ နှင့် အင်ဒိုနီးရှားနိုင်ငံပြီးရင် သစ်တောဆုံးရှုံးမှုအများဆုံး တတိယနိုင်ငံအဖြစ် သတ်မှတ်ခံထားရပါ တယ်။ တကယ်တော့ မြန်မာနိုင်ငံဟာ သစ်တောဖုံးလွှမ်းမှုကောင်းခဲ့တဲ့နိုင်ငံဖြစ်ပေမဲ့လို့ ကျွန်တော်တို့ ထိန်းသိမ်းမှုအားနည်းခဲ့ပါတယ်။ အခုဟာ မိုးရာသီအချိန်လူထုလှုပ်ရှားမှုနှင့် သစ်ပင်စိုက်ပျိုးခြင်း လုပ်ငန်းများ ကျယ်ကျယ်ပြန့်ပြန့်စိုက်ပျိုးနေကြပါပြီ။ စိုက်တုန်းခဏမဟုတ်ဘဲနဲ့ ရေရှည်စဉ်ဆက်မပြတ် ပြုစုပျိုးထောင်ပြီး ရှင်သန်အောင်စိုက်ဖို့လည်း လိုပါတယ်။ ဒီလိုအများအကျိုးငှာ အလေးအနက်ထားပြီး ဆောင်ရွက်ကြတာ အားပေးထောက်ခံရမှာဖြစ် သလို သဘာဝပတ်ဝန်းကျင်ထိခိုက်မယ့်လုပ်ငန်းများ ဥပမာ-ရေတွင်းရေကန်တွေ၊ သဘာဝချောင်း မြောင်းတွေ မြေဖို့ပြီး ကိုယ့်အကျိုးအတွက် အိမ်ဝိုင်းကွက်တွေ ဖော်ရောင်းစားနေတာတွေကို တားဆီး အရေးယူဖို့ လိုအပ်လှပါပြီ။ အခု လက်ရှိ ပြောလိုက်တဲ့စကားလေးတစ်ခုရှိပါတယ်။ ကုလသမဂ္ဂအတွင်း ရေးမှူးဟောင်း ဘန်ကီမွန်းဦးဆောင်တဲ့ ရာသီဥတုသဟဇာတဖြစ်ရေးအဖွဲ့ GCA က စက်တင်ဘာလ ၁၀ ရက်နေ့မှာ သတိပေးတစ်ရပ်ထုတ်ပြန်ခဲ့ပါတယ်။ ချမ်းသာတဲ့နိုင်ငံဖြစ်ဖြစ်၊ ဆင်းရဲတဲ့နိုင်ငံပဲဖြစ်ဖြစ် သဘာဝအလျောက်ဖြစ်နေတဲ့ စွမ်းအားတစ်ခုဖြစ်လာတဲ့ ရာသီဥတုပြောင်းလဲမှုရဲ့ ဆိုးရွားလှတဲ့ အကျိုးသက်ရောက်မှုတွေကို ရင်ဆိုင်ဖို့ဆိုရင် ရင်းနှီးမြှုပ်နှံမှုတွေပြုလုပ်ဖို့အတွက် လိုပါတယ်။ ဒီလိုပြုလုပ်မှုတွေမရှိဘူးဆိုရင်လည်း နောင်တစ်ချိန်မှာ ဒီထက်ကြီးမားလှတဲ့ တန်ဖိုးကိုပေးဆပ်ရမှာ ဖြစ်တယ်လို့ သတိပေးပါတယ်။ နိဂုံးချုပ်အနေနဲ့ ပတ်ဝန်းကျင်ထိန်းသိမ်းရေးလုပ်ငန်းတွေကို ဥပဒေ အတိုင်းလည်းကောင်း၊ မြန်မာနိုင်ငံအမျိုးသားပတ်ဝန်းကျင်ရေးရာဥပဒေမူဝါဒများကို အကောင် အထည်ဖော်ဆောင်ဖို့ရာ ပိုမိုတိုးတက်ဖို့၊ သန့်ရှင်းဖို့ ပတ်ဝန်းကျင်ကြီးပိုင်ဆိုင်နိုင်ဖို့ အဆိုရှင်ရဲ့ အဆိုကို ထောက်ခံလိုက်ရပါတယ်ခင်ဗျား။ ကျေးဇူးတင်ပါတယ်။</speech>
<speech type='speaker'>ပေါင်မဲဆန္ဒနယ်မှ ဒေါ်မိကွန်ချမ်း ဆွေးနွေးဖို့ ဖြစ်ပါတယ်</speech>
<speech><mp id='313'>ဒေါ်မိကွန်ချမ်း(ပေါင်မဲဆန္ဒနယ်)</mp>လေးစားအပ်ပါသော ပြည်သူ့လွှတ်တော်ဥက္ကဌကြီးနှင့် ပြည်သူ့လွှတ်တော်ကိုယ်စားလှယ်များ၊ ပြည်ထောင်စုအဆင့်ဝန်ကြီးများနှင့် ဧည့်သည်တော်များ အားလုံးမင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်မကတော့ ပေါင်မဲဆန္ဒနယ် ပြည်သူ့လွှတ်တော် ကိုယ်စားလှယ် ဒေါ်မိကွန်ချမ်း ဖြစ်ပါတယ်။ အဆိုရှင် ဆင်ပေါင်ဝဲမဲဆန္ဒနယ် ဦးနေထက်ဝင်းရဲ့ အဆိုကို ထောက်ခံဆွေးနွေးသွားမှာဖြစ်ပါတယ်။ လေးစားအပ်ပါသော လွှတ်တော်ဥက္ကဋ္ဌကြီးရှင်။ သဘာဝပတ်ဝန်းကျင်ပျက်စီးမှုကြောင့် ရာသီ ဥတုပြောင်းလဲလာတယ်ဆိုတဲ့အချက်သည် ဆက်စပ်မှုရှိနေပါတယ်။ ဒါကို ကိုင်တွယ်ဖြေရှင်းတဲ့နေရာ မှာ ဖွံ့ဖြိုးပြီးနိုင်ငံတွေထက် ဖွံ့ဖြိုးဆဲနိုင်ငံတွေက ပိုပြီးတော့ခက်ခဲပါတယ်။ သယံဇာတအပေါ်မှာ မှီခို တဲ့နိုင်ငံတွေဆို ပိုပြီးတော့တောင်ခက်ခဲနိုင်ပါတယ်။ အဂတိထူပြောတဲ့နိုင်ငံတွေဆိုရင်လည်း ကိုင်တွယ် ဖို့က ခက်ခဲမှုတွေ ကြုံတွေ့ရပါတယ်။ လူတွေရဲ့ ပယောဂကြောင့် သဘာဝပတ်ဝန်းကျင်ပျက်စီးခဲ့ရ တယ်။ နိုင်ငံတွေ ဖွံ့ဖြိုးတိုးတက်လာတာနဲ့အမျှ စက်ရုံ၊ အလုပ်ရုံတွေ တိုးချဲ့ တည်ဆောက်လာခဲ့ ကြတယ်။ ကာဗွန်ဒိုင်အောက်ဆိုဒ် ထုတ်လွှတ်မှုများလာလေ ကမ္ဘာကြီးပူနွေးမှုက မြင့်တက်လာလေ ဖြစ်ပါတယ်။ ရာသီဥတုပြောင်းလဲခြင်းရဲ့ အကြောင်းအရင်းတွေထဲမှာ ကမ္ဘာ့နိုင်ငံကြီးတွေမှာတော့ စက်မှုလုပ်ငန်းကြောင့် ၈၀ ရာခိုင်နှုန်းအကျိုးသက်ရောက်ပြီး သစ်တောပြုန်းတီးမှုကြောင့် ၂၀ ရာခိုင်နှုန်း သက်ရောက်ပါတယ်။ မြန်မာနိုင်ငံမှာတော့ သစ်တောပြုန်းတီးမှုကြောင့် ၈၀ ရာခိုင်နှုန်း သက်ရောက်ပြီး စက်မှုလုပ်ငန်းကြောင့် ၂၀ ရာခိုင်နှုန်းသက်ရောက်တယ်လို့ သုံးသပ်ပါတယ်။ သဘာဝ ပတ်ဝန်းကျင်ယိုယွင်းမှုကြောင့် သက်ရှိသတ္တဝါတွေအပေါ် ဆိုးကျိုးများစွာကြုံတွေ့လာရပါတယ်။ သစ်တောပြုန်းတီးမှုကြောင့် တောတောင်တွေ မြေပြိုမှုတွေ ဖြစ်ပေါ်တယ်။ မြစ်ချောင်းအတွင်းမှာ သဲနုန်းတွေကျရောက်မှုတွေ ပိုများလာတဲ့အတွက်ကြောင့် ချောင်းကော၊ မြောင်းကောခြင်းကြောင့် ရေကြီးရေလျှံခြင်းတွေ ဖြစ်ပေါ်လာရပါတယ်။ လူတို့ရဲ့ လောဘစိတ်ကြောင့် သယံဇာတတွေ အလွန် အကျွံထုတ်ယူရာမှာ သဘာဝတွင် ပျက်စီးလာခြင်း ဖြစ်ပါတယ်။ သဘာဝမြေကို စိုက်ပျိုးမြေအဖြစ်ပြောင်းလဲခြင်းသည်လည်း သစ်ပင်များနှင့် မြေဆီလွှာတွေ ကိန်းအောင်းနေတဲ့ ကာဗွန်ဒိုင်အောက်ဆိုဒ် များကို ထုတ်လွှတ်မှုကို ပိုမိုပြီးတော့ ဖြစ်ပေါ်စေနိုင်ပါတယ်။ ဥက္ကဋ္ဌကြီးရှင်။ သဘာဝပတ်ဝန်းကျင်ပျက်စီးခြငးကြောင့် ရာသီဥတုပြောင်းလဲခြင်းသည် လူမှုရေးပြဿနာအပြင် နိုင်ငံရေးပြဿနာနှင့်လည်း ဆက်စပ်နေပါတယ်။ သဘာဝဘေးဆိုးကြောင့် လူအများသည် မိမိနေရပ်ကို စွန့်ခွာသွားရပြီဆိုရင် အခြားနေရာကို ပြောင်းရွှေ့နေထိုင်ခြင်းကြောင့် နယ်မြေလုတဲ့ပြဿနာတွေ၊ ပဋိပက္ခတွေ တိုးပွားလာနိုင်ပါတယ်။ ကမ္ဘာကြီးသည် တစ်ဒီဂရီဆဲဆီးယပ် တိုးမြှင့်လာသည်ဟု ပညာရှင်တွေက မှတ်ချက်ပြု ထားပါတယ်။ အကျိုးဆက်ကတော့ အပူချိန် မြင့်မားတာရယ်၊ မုန်တိုင်းကျရောက်ခြင်း၊ ရေကြီးခြင်းနှင့် တောမီးလောင်ခြင်း၊ မိုးခေါင်ခြင်းစသည် တို့နှင့် ကြုံတွေ့ရပြီး အပူချိန်လွန်ကဲခြင်းကြောင့် တိရစ္ဆာန်မျိုးစိတ်တွေ မျိုးတုန်းတာနဲ့ ကြုံတွေ့ရတယ်။ ခြင်ပေါက်ဖွားနှုန်း မြင့်မားလာတဲ့အတွက် ကူးစက်ရောဂါတွေ ပြန့်ပွားနှုန်းမြန်လာခြင်းကြောင့် ကျန်းမာရေးတွေ ထိခိုက်လာနိုင်ပါတယ်။ အဆိုရှင်က သဘာဝပတ်ဝန်းကျင်ထိန်းသိမ်းရေးပညာရပ် ကျွမ်းကျင်ပညာရှင်တွေ မွေးထုတ်ရန် တိုက်တွန်းထားပါတယ်။ ကျွန်မတို့မြန်မာနိုင်ငံမှာ သဘာဝ ပတ်ဝန်းကျင်ထိန်းသိမ်းခြင်းတတ်သိကျွမ်းကျင်တဲ့ ပညာရှင်များစွာ ရှိပါတယ်။ သို့သော် ပညာရှင်တွေရဲ့ သုံးသပ်လမ်းညွှန်ချက်အတိုင်း အစိုးရနှင့် ဝန်ကြီးဌာနက လိုက်နာဖို့လည်း လိုအပ်ပါတယ်။ တကယ်တော့ သဘာဝပတ်ဝန်းကျင်နှင့်ဆိုင်တဲ့ကိစ္စရပ်သည် ကိုင်တွယ်တဲ့ဝန်ကြီးဌာနနှင့် အောက်ခြေ ဌာနဆိုင်ရာဝန်ထမ်းတွေသည် နိုင်ငံတကာတို့မှ ကျင့်သုံးတဲ့နည်းပညာတွေ၊ အသိပညာတွေကို သင်ကြားစေပြီးမှ ပြည်သူတွေအကြား ပြန်လည်မျှဝေသင့်ကြောင်းကိုလည်း အကြံပြုလိုပါတယ်။ ဥက္ကဋ္ဌကြီးရှင်။ နိုင်ငံတကာရာသီဥတု ခန့်မှန်းချက်အရ ၂၀၁၈ ခုနှစ် အောက်တိုဘာလတွင် IPCC က ထုတ်ပြန်ခဲ့တဲ့ ကမ္ဘာကြီးသည် ၁.၅ ဒီဂရီဆဲဆီးယပ် ပူနွေးလာမှု အထူးအစီရင်ခံစာမှာ ရာသီ ဥတုပြောင်းလဲမှုကြောင့် ကျန်းမာရေးအသက်မွေးဝမ်းကျောင်း၊ အစားအစာလုံလောက်မှု၊ ရေရရှိနိုင်မှု၊ လုံခြုံစိတ်ချရမှု၊ စီးပွားရေးဖွံ့ဖြိုးတိုးတက်မှုတို့တွင် အန္တရာယ်ရှိနိုင်ကြောင်းနှင့် နှစ်ဒီဂရီဆဲဆီးယပ်အထိ မြင့်တက်လာပါက ဂေဟစနစ်တစ်ခုလုံးအန္တရာယ်ကျရောက်နိုင်ပါကြောင်း ပြောကြားထားပါတယ်။ ကမ္ဘာကြီးပူနွေးလာမှုကို ၁.၅ ဒီဂရီဆဲဆီးယပ် အမှတ်တွင် ရပ်ထားနိုင်ရန် လုပ်ဆောင်ရာမှာ ၁၁ နှစ် အချိန်သာ လိုတော့တယ်လို့ မှတ်ချက်ပြု ထားပါတယ်။ မြန်မာနိုင်ငံအနေနဲ့ မြန်မာနိုင်ငံ ရာသီဥတု ပြောင်းလဲမှုဆိုင်ရာ မဟာဗျူဟာ(၂၀၁၈-၂၀၃၀)ချမှတ်ထားတဲ့အတိုင်း မြန်မာ့အမျိုးသား ပတ်ဝန်းကျင် ဆိုင်ရာမူဝါဒများ၊ မြန်မာ့စွမ်းအင်ချွေတာရေးနှင့် ထိန်းသိမ်းရေးဥပဒေ(မူကြမ်း)ကိုရေးဆွဲပြီး ဥပဒေနှင့် အညီ မှန်ကန်စွာကိုင်တွယ်သင့်ပါကြောင်း ပြောကြားလိုပါတယ်။ နိုင်ငံတကာမှ ချမှတ်ထားတဲ့ သဘာဝ ပတ်ဝန်းကျင်ထိန်းသိမ်းသည့် ရာသီဥတုပြောင်းလဲမှုဆိုင်ရာ ကုလသမဂ္ဂကွန်ဗင်းရှင်း(ပဲရစ်)သဘော တူညီချက်စာချုပ်ကိုလည်း မြန်မာနိုင်ငံမှ ၂၀၁၆ ခုနှစ်ကနေစပြီးတော့ လက်မှတ်ရေးထိုးခဲ့ပြီးဖြစ်တဲ့ အတွက် စာချုပ်ပါအချက်အလက်တွေအတိုင်း လေးစားလိုက်နာရေး လိုအပ်ကြောင်းပြောကြားရင်းနဲ့ အဆိုရှင်ရဲ့ အဆိုကို ထောက်ခံဆွေးနွေးအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>ထီးလင်းမဲဆန္ဒနယ်မှ ဦးမြတ်လေးဦး ဆွေးနွေးဖို့ ဖြစ်ပါတယ်</speech>
<speech><mp id='267'>ဦးမြတ်လေးဦး(ထီးလင်းမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် လွှတ်တော်ကိုယ်စားလှယ်များ၊ ပြည်ထောင်စုအဆင့်အဖွဲ့အစည်းဝင်များအားလုံး မင်္ဂလာပါခင်ဗျား။ ကျွန်တော်ကတော့ မကွေးတိုင်းဒေသကြီး၊ ထီးလင်းမဲဆန္ဒနယ်က ပြည်သူ့လွှတ်တော် ကိုယ်စားလှယ် ဦးမြတ်လေးဦး ဖြစ်ပါတယ်။ ကျွန်တော့်အနေနဲ့ ပြည်သူ့လွှတ်တော်ကိုယ်စားလှယ် ဦးနေထက်ဝင်းရဲ့ အဆိုကို အကြံပြု ထောက်ခံဆွေးနွေးသွားမှာပဲ ဖြစ်ပါတယ်။ ဥက္ကဌကြီးခင်ဗျား။ အဆိုရှင်က သဘာဝပတ်ဝန်းကျင်ထိန်းသိမ်းရေးလုပ်ငန်းတွေကို အရှိန် အဟုန်ကောင်းကောင်းနဲ့ စဉ်ဆက်မပြတ်ဆောင်ရွက်နိုင်ဖို့အတွက် သဘာဝပတ်ဝန်းကျင်ထိန်းသိမ်း ရေးပညာရှင်တွေ မွေးထုတ်ပြီး သဘာဝပတ်ဝန်းကျင်ထိန်းသိမ်းရေးဦးစီးဌာနကို ခရိုင်အဆင့်၊ မြို့နယ် အဆင့်အထိ စနစ်တကျဖွဲ့စည်းဆောင်ရွက်ဖို့ တိုက်တွန်းထားတဲ့အဆိုပဲ ဖြစ်ပါတယ်။ သဘာဝ ပတ်ဝန်းကျင်ထိန်းသိမ်းရေးဦးစီးဌာနဟာ သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီး ဌာနရဲ့ လက်အောက်ခံဦးစီးဌာနတစ်ခုဖြစ်ပြီး တိုင်းဒေသကြီးအဆင့်သာမက အချို့ ခရိုင်အဆင့်တွေ အထိ ဖွဲ့စည်းပြီးဖြစ်ကြောင်း ကျွန်တော်တို့သိရှိရပါတယ်။ ကျန်ရှိနေတဲ့ ခရိုင်ရုံးအချို့နှင့် မြို့နယ် အဆင့်တွေအားလုံး ဖွဲ့စည်းဖွင့်လှစ်ဖို့ ကျန်ရှိနေသေးတာကိုလည်း ကျွန်တော်တို့တွေ့နေရပါတယ်။ ဝန်ကြီးဌာနအနေနဲ့လည်း ဆက်လက်ပြီး ဖွဲ့စည်းနိုင်ဖို့အတွက် ဌာနဆိုင်ရာအနေနဲ့ ဝန်ထမ်းတွေကို ယနေ့အချိန်အထိ ဒုတိယဦးစီးမှူးအဆင့်ဝန်ထမ်းဦးရေ ၁၀၀ ခန့် ခေါ်ယူပြီးတော့မှ စိစစ်ရွေးချယ် တာတွေ ဆောင်ရွက်နေကြောင်း ကျွန်တော်တို့ကြားသိရပါတယ်။ မြို့နယ်အဆင့်ဆင့်အထိဖွဲ့စည်းပြီး အင်အားဖွဲ့စည်းပြီးတော့မှ သဘာဝပတ်ဝန်းကျင်ထိန်းသိမ်းရေးလုပ်ငန်းတွေကို စဉ်ဆက်မပြတ်ဆောင်ရွက်မယ်ဆိုရင် သစ်တောရေးရာဝန်ကြီးဌာနရဲ့ ချမှတ်ထားတဲ့မူဝါဒတွေ၊ ပြဋ္ဌာန်းထားတဲ့ ဥပဒေတွေ၊ မဟာဗျူဟာတွေကို အဂတိကင်းကင်းနဲ့ဆောင်ရွက်မယ်ဆိုရင် သဘာဝပတ်ဝန်းကျင် ထိန်းသိမ်းရေးလုပ်ငန်းတွေကို ပိုမိုထိရောက်စွာ ဆောင်ရွက်နိုင်မှာပဲ ဖြစ်ပါတယ်။ ဥက္ကဌကြီးခင်ဗျား။ သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာန လက်အောက်မှာ ကာကွယ်ရေးနှင့် ထိန်းသိမ်းပြုစုရေးဌာနတွေရှိသလို ထုတ်လုပ်ရင်းနဲ့ သုတေသနနှင့် ပညာရေးဌာနတွေလည်း ရှိနေတာပဲ ဖြစ်ပါတယ်။ အဲဒီဌာနတွေဟာ ဌာနအချင်းချင်းပူးပေါင်းဆောင်ရွက်ပြီးတော့မှ သဘာဝပတ်ဝန်းကျင်ထိန်းသိမ်းရေးခေါင်းစဉ်အောက်ကနေပြီးတော့မှ ညီညီ ညွတ်ညွတ်ပူးပေါင်းဆောင်ရွက်ဖို့ လိုအပ်ပါတယ်။ ဒါမှသာလျှင် ကျွန်တော်တို့နိုင်ငံရဲ့ သဘာဝ ပတ်ဝန်းကျင်ထိန်းသိမ်းရေးလုပ်ငန်းတွေ အကောင်အထည်ဖော်အောင်မြင်နိုင်မှာပဲ ဖြစ်ပါတယ်။ ကျွန်တော်တို့လက်ရှိအချိန်အထိကတော့ သဘာဝပတ်ဝန်းကျင်ထိန်းသိမ်းရေးနှင့်ပြုစုရေးအပိုင်းမှာ အားနည်းပြီးတော့မှ ထုတ်လုပ်ရေးအပိုင်းက အားသာနေဆဲပဲ ဖြစ်ပါတယ်။ ခေတ်အဆက်ဆက်မှာ အားနည်းမှုတွေကြောင့် သဘာပတ်ဝန်းကျင်ပျက်စီးမှုတွေဟာလည်းပဲ အရှိန်အဟုန်ကောင်းကောင်းနဲ့ ပျက်စီးနေဆဲပဲ ဖြစ်ပါတယ်။ ယခုဆိုလို့ရှိရင် သဘာဝပတ်ဝန်းကျင်ပျက်စီးမှုအများဆုံးနိုင်ငံတွေစာရင်း မှာ ဘရာဇီး၊ အင်ဒိုနီးရှား ပြီးရင် ကျွန်တော်တို့နိုင်ငံဟာ တတိယနေရာကို ရောက်ရှိနေပြီဖြစ်ပါတယ်။ သဘာဝဘေးအန္တရာယ်ခံနေရတဲ့ နိုင်ငံတွေထဲမှာလည်းပဲ ကျွန်တော်တို့နိုင်ငံဟာ ထိပ်ဆုံးစာရင်းမှာ ပါဝင်နေတာပဲ ဖြစ်ပါတယ်။ ဒါတွေကို ကျွန်တော်တို့ပြန်လည်ပြီးတော့မှ ပြုပြင်နိုင်ဖို့၊ ကာကွယ်နိုင်ဖို့ ဆိုတာ ကျွန်တော်တို့နိုင်ငံအတွက် စိန်ခေါ်မှုတွေ မြောက်မြားစွာပဲ ရှိလှပါတယ်။ ဘာကြောင့်လဲဆိုရင် ကျွန်တော်တို့နိုင်ငံရဲ့ သဘာဝပတ်ဝန်းကျင် ပျက်စီးမှုတွေရဲ့ အခြေခံအကြောင်းတရားတွေကို လေ့လာကြည့်တဲ့နေရာမှာ အခြေခံအကြောင်းတရားတွေ မြောက်မြားစွာကို တွေ့နေရပါတယ်။ ဒါတွေက ဘာတွေလဲဆိုလို့ရှိရင် ခေတ်အဆက်ဆက်က စီမံအုပ်ချုပ်မှုလွှဲမှားခဲ့တာတွေ၊ ဆင်းရဲမွဲတေမှုနဲ့ အလုပ် အကိုင်အခွင့်အလမ်းနည်းပါးတာတွေ၊ တရားဥပဒေစိုးမိုးမှုမရှိတာတွေ၊ အဂတိလိုက်စားမှုတွေ ရှိနေ သေးတာတွေ၊ နောက်တစ်ခုက ဘာလဲဆိုတော့ ပြည်တွင်းငြိမ်းချမ်းရေး မရှိသေးတာတွေ။ နောက် တစ်ခုကဘာလဲဆိုတော့ သက်ဆိုင်ရာဌာနဆိုင်ရာမှာ ဝန်ထမ်းအင်အားမမျှတသေးတာတွေ။ ဒါတွေဟာ ကျွန်တော်တို့နိုင်ငံရဲ့ သဘာဝပတ်ဝန်းကျင်ထိန်းသိမ်းမှုဆိုင်ရာ အခက်အခဲ၊ စိန်ခေါ်မှုတွေပဲ ဖြစ်ပါ တယ်။ ဒါတွေကို ကျွန်တော်တို့အနေနဲ့ ပြန်လည်ပြီးတော့မှ ပြုပြင်ပြောင်းလဲနိုင်ဖို့ဆိုရင် ကျွန်တော် တင်ပြခဲ့တဲ့အချက်တွေအားလုံးကို ကျွန်တော်တို့ပြုပြင်နိုင်မှ သဘာဝပတ်ဝန်းကျင် ထိန်းသိမ်းရေး ဆိုင်ရာလုပ်ငန်းတွေကို စနစ်တကျအကောင်အထည်ဖော်နိုင်မှာပဲ ဖြစ်ပါတယ်။ အဲဒီအထဲက ဖော်ပြ ခဲ့တဲ့အချက်အလက်တွေအပေါ်မှာမူတည်ပြီးတော့မှ ကျွန်တော်တို့နိုင်ငံဟာ သစ်အလွန်အကျွံထုတ်ယူမှု၊ သတ္တုတွင်းသယံဇာတတွေကို အဓမ္မတူးဖော်မှု။ ဒါ့အပြင် တိုးတက်များပြားလာတဲ့ လူဦးရေနှင့်အတူ အခြေခံလိုအပ်ချက်တွေဖြစ်တဲ့ ထင်း၊ မီးသွေးကဏ္ဍ၊ သစ်တောထွက်ပစ္စည်းတွေ စဉ်ဆက်မပြတ် ထုတ်ယူတာတွေ၊ ဒါတွေဟာလည်း ကျွန်တော်တို့နိုင်ငံရဲ့ စိန်ခေါ်မှုတွေပဲ ဖြစ်ပါတယ်။ နောက်တစ်ခုက ဘာလဲဆိုတော့ သစ်တောဖုံးလွှမ်းတဲ့မြေနေရာတွေမှာ အခြားနည်းသုံးစွဲခြင်းတွေဖြစ်တဲ့ ရွှေ့ပြောင်း တောင်ယာခုတ်ထွင်မှု၊ စိုက်ပျိုးမြေချဲ့ထွင်မှုတွေ ဒါတွေဟာလည်းပဲ ကျွန်တော်တို့နိုင်ငံရဲ့ စိန်ခေါ်မှုတွေ ပဲ ဖြစ်ပါတယ်။ နောက်တစ်ခုကတော့ ဘာလဲဆိုတော့ မြေလွတ်၊ မြေလပ်နှင့် မြေရိုင်းများ စီမံခန့်ခွဲမှု ဥပဒေအရ ခွင့်ပြုထားတဲ့ သစ်တောမြေယာတွေကို ထုတ်ထွင်ပြီးတော့မှ ဆီအုန်း၊ ရာဘာ၊ ကြံ၊ တစ်ရှူး ငှက်ပျောအစရှိတဲ့ စိုက်ပျိုးမြေယာတိုးချဲ့မှုတွေဟာလည်းပဲ ကျွန်တော်တို့နိုင်ငံရဲ့ ပျက်စီးစေတဲ့ အချက်တွေပဲ ဖြစ်ပါတယ်။ ဒါတွေအပြင် ဆည်မြောင်းတာတမံ တည်ဆောက်မှုတွေ၊ ဒါတွေတင်မက သေးဘဲနဲ့ နစ်မြုပ်သွားတဲ့ သစ်တောသယံဇာတတွေဟာလည်း ကျွန်တော်တို့နိုင်ငံမှာ မနည်းဘဲ ဖြစ်ပါတယ်။ ဒါ့အပြင် ကျွန်တော်တို့နိုင်ငံရဲ့ ပင်လယ်ကမ်းရိုးတန်းတောက်လျှောက်မှာရှိတဲ့ ဒီရေတော တွေဟာလည်းပဲ ယခုဆိုရင် သုံးပုံတစ်ပုံနီးပါး ပျက်စီးပြီးတော့မှ အခုဆိုရင် သုံးပုံနှစ်ပုံလောက်ပဲ ကျန်တော့တယ်လို့ ကျွန်တော်တို့သိရပါတယ်။ ဒါ့အပြင် လူသားတွေရဲ့ မဆင်မခြင်စွန့်ပစ်တဲ့ စွန့်ပစ် ပစ္စည်းတွေကြောင့် ရေသယံဇာတပျက်စီးမှုတွေဟာလည်း အမျိုးမျိုးပဲ ဖြစ်ပါတယ်။ ဒါတွေကို ကျွန်တော်တို့အနေနဲ့ ကာကွယ်မယ်ဆိုရင် ဌာနဆိုင်ရာတွေအားလုံး ပူးပေါင်းဆောင်ရွက်မှသာလျှင် အောင်အောင်မြင်မြင်ဆောင်ရွက်နိုင်မှာပဲ ဖြစ်ပါတယ်။ အဲဒီလို ပျက်စီးတာတွေကို ပြန်လည်ပြုစု ပျိုးထောင်နိုင်မှ ကာကွယ်နိုင်မှ နောင်အနှစ် ၂၀ တန်သည်၊ (၃၀) တန်သည်မှ နိုင်ငံရဲ့ သဘာဝဘေး အန္တရာယ်ကို လျှော့ချနိုင်မှာ ဖြစ်ပါတယ်။ ဒါကြောင့်မို့လို့ သဘာဝပတ်ဝန်းကျင် ထိန်းသိမ်းရေး လုပ်ငန်းတွေ ဆောင်ရွက်ဖို့အတွက် ဌာနဆိုင်ရာတွေအားလုံးပူးပေါင်းဆောင်ရွက်ပြီးတော့မှ အခြေခံ အကြောင်းတရားဖြစ်တဲ့ ကောင်းမွန်တဲ့စီမံအုပ်ချုပ်မှုတွေဖြစ်အောင် ကြိုးစားပြီးတော့မှ ပြည်သူလူထုတွေရဲ့ အခြေခံလိုအပ်ချက်တွေကို ဖြည့်ဆည်းပေးခြင်း၊ သစ်တောသယံဇာတတွေကိုကောင်းမွန်စွာ စီမံ ခန့်ခွဲပြီး အလုပ်အကိုင်တွေ ဖော်ဆောင်ပေးခြင်း၊ ပြည်သူလူထုတွေကို သဘာဝပတ်ဝန်းကျင်ဆိုင်ရာ အသိပညာပေးခြင်းတွေ နည်းဥပဒေ၊ ဥပဒေတွေ စိုးမိုးစေပြီး အဂတိလိုက်စားမှုတွေကို လျှော့ချနိုင် ရမှာ ဖြစ်ပါတယ်။ သို့မှသာလျှင် ကျွန်တော်တို့နိုင်ငံရဲ့ သဘာဝပတ်ဝန်းကျင်ထိန်းသိမ်းရေးလုပ်ငန်းတွေ အောင်အောင်မြင်မြင်ဆောင်ရွက်နိုင်မှာဖြစ်တဲ့အကြောင်း အဆိုရှင်ရဲ့ အဆိုကို အကြံပြု ထောက်ခံလိုက် ရပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type='speaker'>ဒိုက်ဦးမဲဆန္ဒနယ်မှ ဦးဘုန်းမြင့်အောင် မေးမြန်းဖို့ ဖြစ်ပါတယ်</speech>
<speech><mp id='196'>ဦးဘုန်းမြင့်အောင်(ဒိုက်ဦးမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် အားလုံးပဲမင်္ဂလာပါ။ ကျွန်တော်ကတော့ ပဲခူးတိုင်းဒေသကြီး၊ ဒိုက်ဦးမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးဘုန်းမြင့်အောင် ဖြစ်ပါတယ်။ ဆင်ပေါင်ဝဲမဲဆန္ဒနယ်က ပြည်သူ့ လွှတ်တော်ကိုယ်စားလှယ် ဦးနေထက်ဝင်း၏အဆိုကို ထောက်ခံဆွေးနွေးသွားမှာဖြစ်ပါတယ်။ လေးစား အပ်ပါသော ဥက္ကဋ္ဌကြီးခင်ဗျား။ ကျွန်တော်တို့မြန်မာနိုင်ငံဟာ ဖက်ဒရယ်ဒီမိုကရေစီစနစ်ကို ထူထောင်စနိုင်ငံဖြစ်တဲ့အတွက် အလိုအပ်ဆုံးဟာ Development လို့ခေါ်တဲ့ ဖွံ့ဖြိုးတိုးတက်မှုပဲ ဖြစ်ပါတယ်။ နိုင်ငံဖွံ့ဖြိုးတိုးတက်မှုကို လုပ်ဆောင်တဲ့အခါမှာ သဘာဝပတ်ဝန်းကျင်နှင့် သဘာဝ သယံဇာတတွေကို ထိခိုက်မှုအနည်းဆုံး ဖြစ်အောင် သဘာဝပတ်ဝန်းကျင်ဆိုင်ရာ ဥပဒေတွေ၊ နည်းဥပဒေတွေနဲ့ တခြားဆက်စပ်ဥပဒေတွေကိုလိုက်နာဖို့ အထူးလိုအပ်လှပါတယ်။ သိသာထင်ရှားပြီး ပွင့်လင်းမှုစနစ်တွေသာရှိနေမယ်ဆိုရင် အမြဲတမ်းဒွန်တွဲလွန်ဆွဲပြီး အားပြိုင်နေတဲ့ Development နဲ့ Environment ဖွံ့ဖြိုးရေးကိစ္စနဲ့ သဘာဝပတ်ဝန်းကျင်ပြဿနာဆိုတဲ့ အချက်နှစ်ချက်ကို ထိန်းညှိပြီး နိုင်ငံတိုးတက်ရေး၊ သဘာဝပတ်ဝန်းကျင်ထိန်းသိမ်းကာကွယ်ရေးကို ထိထိရောက်ရောက် လုပ်ဆောင် ရမှာဖြစ်ပါတယ်။ အခုဆိုရင် ကျွန်တော်တို့နိုင်ငံဟာ အကျိုးဆက်အနေနဲ့ သစ်တောသယံဇာတ ပတ်ဝန်းကျင် ဆုံးရှုံးမှုနှင့်အတူ ရာသီဥတုပြောင်းလဲမှုကို ဆိုးဆိုးရွားရွားခံစားနေရတာကို အားလုံးတွေ့မြင်နေကြ ရပါပြီ။ ကမ္ဘာကြီးမှာ သစ်တော ၃၀ ရာခိုင်နှုန်းဆုံးရှုံးမှုဖြစ်နေတဲ့အတွက် နှစ် ၁၀၀ အတွင်းမှာ Rdin Forest တွေပျောက်ကွယ်သွားတော့မှာဖြစ်ပါတယ်။ တစ်နှစ်ကို ၁.၅ ဘီလီယံတန် ကာဗွန်ဒိုင် အောက်ဆိုဒ်တွေ ထုတ်နေတဲ့အတွက် ကမ္ဘာကြီးဟာ တဖြည်းဖြည်းပူနွေးလာနေတာ ဖြစ်ပါတယ်။ သဘာဝပတ်ဝန်းကျင်တွေ ပျက်စီးလာခြင်းကြောင့် ရေခဲတောင်တွေအရည်ပျော်နေသလို ပင်လယ်ရေ မျက်နှာပြင်ဟာလည်း မြင့်တက်လာနေပါတယ်။ ကျွန်တော်တို့နိုင်ငံမှာ ၂၀၀၈ ခုနှစ် မေလမှာဖြစ်ခဲ့တဲ့ နာဂစ်မုန်တိုင်းဟာ လူသိန်းချီသေခဲ့ရသလို ၂၀၁၀ ခုနှစ် နွေရာသီမှာ အပူလှိုင်းကြောင့် လူဦးရေ ၂၆၀ ဦးခန့် သေဆုံးခဲ့ရပါတယ်။ ဒါဟာ ကာဗွန်ဒိုင်အောက်ဆိုဒ်ထုတ်လုပ်မှုပမာဏ ကြီးမာလာတဲ့နဲ့အမျှ ရာသီဥတုပြောင်းလဲနေတာဖြစ်ပါတယ်။ ၂၀၅၀ ခုနှစ်အလွန် ကြုံတွေ့ရမယ့် ကမ္ဘာကြီးရဲ့ အစာရေစာ ရှားပါးမှုတွေ အခက်အခဲတွေကိုရင်ဆိုင်ဖို့ ကမ္ဘာ့နိုင်ငံကြီးတွေက စဉ်းစားပြင်ဆင်နေကြပြီဖြစ်ပါတယ်။ ဒါဆို ကျွန်တော်တို့နိုင်ငံအနေဖြင့် ကာဗွန်ဒိုင်အောက်ဆိုဒ်ထုတ်လုပ်မှုကို စုပ်ယူပေးမယ့် သဘာဝ ပတ်ဝန်းကျင်သစ်တောတွေကို ထိန်းသိမ်းကာကွယ်ဖို့လိုအပ်နေတဲ့အချိန်ဖြစ်နေပါပြီ။ ဥက္ကဋ္ဌကြီးခင်ဗျား။ အဆိုရှင်တင်ပြရာမှာပါဝင်တဲ့ ရာသီဥတုပြောင်းလဲလာမှုရဲ့ ဆိုးကျိုးတွေကို ဒီနေ့ ဒီကမ္ဘာမှာ မှီတင်းနေထိုင်ကြတဲ့ ကျွန်တော်တို့လူသားတွေသာမက သက်ရှိဇီဝမျိုးစေ့တွေကိုပါ ခြိမ်းခြောက်ခံနေရတာကို သိသာထင်ရှားစွာ တွေ့မြင်နေရပါတယ်။ ဒါကြောင့် ကမ္ဘာကြီးပူနွေးလာမှုနှင့် ရာသီဥတုပြောင်းလဲလာမှုတွေကို တွန်းလှန်ဖို့ သဘာဝပတ်ဝန်းကျင်ထိန်းသိမ်းရေးလုပ်ငန်းစဉ်တွေကို ကျွန်တော်တို့နိုင်ငံအနေဖြင့် စဉ်ဆက်မပြတ် ဖြေရှင်းဆောင်ရွက်ပေးဖို့ ပညာရပ်ကျွမ်းကျင်သူများ မွေးထုတ်ပေးရန် လိုအပ်လာနေပါပြီ။ ဒီလိုရာသီဥတုပြောင်းလဲလာမှုတွေကြောင့် သဘာဝ ဘေးအန္တရာယ်တွေဖြစ်ခြင်း၊ မုန်တိုင်းတိုက်ခတ်ခြင်း၊ ရေကြီးခြင်း၊ မြေပြိုခြင်း၊ အပူလှိုင်းတွေကျရောက် ခြင်းတွေဟာ အကြိမ်အရေအတွက် များပြားလာနေပါပြီ။ ဒီလိုဖြစ်ရပ်တွေကို နိုင်ငံတိုင်းလိုလို အနည်းနဲ့ အများခံစားနေရပါတယ်။ ကမ္ဘာပေါ်မှာ သစ်တောပြုန်းတီးမှုအများဆုံးနိုင်ငံတွေကတော့ ဘရာဇီးနိုင်ငံ၊ အင်ဒိုနီးရှားနိုင်ငံ၊ ရုရှားနိုင်ငံ၊ မက္ကဆီကိုနိုင်ငံနှင့် ပါပူအာနယူးဘီနီနိုင်ငံတို့ ဖြစ်ပါတယ်။ ကျွန်တော်တို့ ထားပါတယ်။ ဒါအ ပတ်ဝန်းကျင်ကို ည မြန်မာနိုင်ငံအနေနဲ့လည်း သစ်တောပြုန်းတီးမှုဟာ နှစ်စဉ်ဟတ်တာ ငါးသိန်းခွဲခန့်ပြုန်းတီးနေတာကို ကျွန်တော်တို့ လေ့လာသိရှိရပါတယ်။ ဒီလို သစ်တောတွေပြုန်းတီးတဲ့အတွက်ကြောင့်မို့လို့ ရာသီဥတု ပြောင်းလဲဖောက်ပြန်လာရခြင်းပဲ ဖြစ်ပါတယ်။ နိုင်ငံတကာရဲ့ ရာသီဥတုဖောက်ပြန်မှုအညွှန်းကိန်းမှာ ဆိုရင် ၁၈၇ နိုင်ငံရှိတဲ့အနက် မြန်မာနိုင်ငံက အဆင့်(၂)နေရာမှာ ရှိနေတယ်လို့သိရပါတယ်။ ဥက္ကဋ္ဌကြီးခင်ဗျား။ ဖွဲ့စည်းပုံအခြေခံဥပဒေ ပုဒ်မ ၄၅ နှင့် ပုဒ်မ ၃၉၀ ပုဒ်မခွဲ(ခ)မှာလည်း နိုင်ငံသားတိုင်းဟာ သဘာဝပတ်ဝန်းကျင်ကို ထိန်းသိမ်းကာကွယ်စောင့်ရှောက်ရမယ်လို့ ပြဋ္ဌာန်း ထားပါတယ်။ ဒါ့ကြောင့် ကျွန်တော်တို့ရဲ့ အဖိုးတန်သယံဇာတနှင့် သဘာဝပတ်ဝန်းကျင်ဖြစ်တဲ့ သဘာဝ သစ်တောတွေကို ထိန်းသိမ်းကာကွယ်ရမှာဖြစ်ပါတယ်။ သစ်တော၊ သစ်ပင်ချစ်သူဟာ ကမ္ဘာကြီးချစ်သူ ပါ။ နိုင်ငံချစ်သူပါ။ သစ်ပင်စိုက်ပျိုးသူဟာ ကမ္ဘာကြီးကိုကာကွယ်သူပါ။ နိုင်ငံကိုကာကွယ်သူလို့ ဆိုချင်တယ်။ ဒါပေမဲ့ Reforestation ထက် Deforestation ကို ကာကွယ်နိုင်ခြင်းက အရေးကြီးကြောင်း FAO ကဆိုထားပါတယ်။ သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာနအနေဖြင့် ပဲခူးရိုးမစိမ်းလန်းစိုပြည်ရေးနှင့် သစ်တောပြန်လည်ထူထောင်ရေးကို လုပ်ဆောင်နေတယ်လို့ ကြားသိ ရပါတယ်။ ကျွန်းသစ်တစ်ပင်ဖြစ်ဖို့ နှစ်ပေါင်း ၄၀၊ ၅၀ ကြာမြင့်တာကြောင့် သစ်တောမပြုန်းတီးဖို့၊ သစ်ပင်ခုတ်ခွင့်တွေကို တားဆီးပေးဖို့ ဦးတည်လုပ်ဆောင်ပေးသင့်ကြောင်း အကြံပြု တိုက်တွန်း လိုပါတယ်။ နိဂုံးချုပ်အနေနဲ့ပြောချင်တာကတော့ မြန်မာနိုင်ငံမှာ အချမ်းသာဆုံးလုပ်ငန်းရှင်များ သည်လည်း သဘာဝသယံဇာတနှင့် သစ်တောများကြောင့် ချမ်းသာလာကြသလို ဆင်းရဲသား ကျေးလက်နေပြည်သူ ၇၀ ရာခိုင်နှုန်းထဲမှာလည်း စားဝတ်နေရေးလိုအပ်ချက်ကြောင့် သစ်တော သယံဇာတများကို မှီခိုနေရတာတွေ့ရပါတယ်။ ဒါ့ကြောင့် ကျွန်တော်တို့ရဲ့ နောက်မျိုးဆက်သစ်တွေ ကောင်းမွန်တဲ့အမွေများပေးနိုင်ဖို့အတွက် နိုင်ငံ့ရဲ့ သဘာဝပတ်ဝန်းကျင်သယံဇာတများကို ထိန်းသိမ်း ကာကွယ်နိုင်ရေး၊ သဘာဝပတ်ဝန်းကျင်ကောင်းများ ပိုင်ဆိုင်နိုင်ရေး၊ သဘာဝပတ်ဝန်းကျင်ထိခိုက် ပျက်စီးမှုကို အစဉ်တစိုက်ဖြေရှင်းဆောင်ရွက်သွားနိုင်ရေးအတွက် ဆင်ပေါင်ဝဲမဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးနေထက်ဝင်း၏အဆိုကို လေးလေးနက်နက် ထောက်ခံလိုက်ရပါတယ်။ အားလုံးကိုကျေးဇူးတင်ပါတယ်။</speech>
<speech type='speaker'>ကျောက်ကြီးမဲဆန္ဒနယ်မှ ဦးမြင့်ငွေ မေးမြန်းဖို့ ဖြစ်ပါတယ်</speech>
<speech><mp id='188'>ဦးမြင့်ငွေ(ကျောက်ကြီးမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် ပြည်ထောင်စုအဆင့်အဖွဲ့အစည်းဝင်များ၊ ပြည်သူ့လွှတ်တော်ကိုယ်စားလှယ်ကြီးများ အားလုံးမင်္ဂလာပါလို့ ဦးစွာပထမ နှုတ်ခွန်းဆက်သလိုက်ပါတယ်ခင်ဗျား။ ကျွန်တော်ကတော့ကျောက်ကြီးမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးမြင့်ငွေဖြစ်ပါတယ်။ ဆင်ပေါင်ဝဲ မဲဆန္ဒနယ်မှ ဦးနေထက်ဝင်းတင်သွင်းသော နိုင်ငံတစ်ဝန်းသဘာဝပတ်ဝန်းကျင်ထိန်းသိမ်းရေး လုပ်ငန်းစဉ်များ စဉ်ဆက်မပြတ်ဖြေရှင်းဆောင်ရွက်သွားနိုင်ရန်အတွက် သဘာဝပတ်ဝန်းကျင် ထိန်းသိမ်းရေးပညာရပ်ကျွမ်းကျင်သူများ မွေးထုတ်သွားရန်နှင့် ပတ်ဝန်းကျင်ထိန်းသိမ်းရေးဦးစီးဌာန ကို ခရိုင်၊ မြို့နယ်အဆင့်အထိ စနစ်တကျတိုးချဲ့ပြီး ဝန်ကြီးဌာန၏ လုပ်ငန်းစဉ်များအောင်မြင်ရေး အရှိန်အဟုန်မြှင့်ဆောင်ရွက်ပေးနိုင်ပါရန် ပြည်ထောင်စုအစိုးရအား တိုက်တွန်းကြောင်းအဆိုကို ထောက်ခံဆွေးနွေးသွားမှာဖြစ်ပါတယ်ခင်ဗျား။ ဥက္ကဌကြီးခင်ဗျား။ သဘာဝပတ်ဝန်းကျင်ဆိုတာ သတ္တလောကကြီးအတွင်းမှာနေထိုင်ကြတဲ့ လူနှင့်သတ္တဝါတို့ရဲ့ အသက်ရှင်နေထိုင်ရေး အထောက်အကူပြု ပေးဖို့အတွက် မရှိမဖြစ်လိုအပ်ပါတယ်။ လူနှင့်သတ္တဝါတို့ကလည်းပဲ သဘာဝပတ်ဝန်းကျင်နှင့် သဟဇာတဖြစ်အောင်နေထိုင်ရန် အလွန်လိုအပ် လျက်ရှိပါတယ်။ ကျွန်တော်တို့ကမ္ဘာကြီးပူနွေးလာခြင်းဟာ လူသားတစ်ရပ်လုံးအတွက် ကြောက်စရာကောင်းလောက်တဲ့ ခြိမ်းခြောက်မှုကြီးတစ်ရပ် ဖြစ်နေပါတယ်။ ကမ္ဘာကြီးပူနွေးလာမှုဟာ လေထုထဲမှာ ရှိတဲ့ ကာဗွန်ဒိုင်အောက်ဆိုဒ်ပမာဏ ထုတ်လွှင့်မှုများပြားလာပြီးတော့ လေထုအပူချိန်မြင့်တက်လာ ခြင်းပဲဖြစ်ပါတယ်။ အကြမ်းအားဖြင့်တော့ ကမ္ဘာကြီးပူနွေးလာရတဲ့အကြောင်းအရင်း သုံးချက်ရှိတယ် ဆိုတာကို လေ့လာမှတ်သားမိပါတယ်။ (၁) သစ်ပင်တွေအဆမတန်ခုတ်လှဲမှုကြောင့် သစ်တောတွေ ပြုန်းတီးလာရခြင်း၊ (၂) မြို့ကြီးအများအပြားမှာ လူဦးရေထူထပ်ပြီး သိပ်သည်းလာရခြင်း၊ (၃)စက်မှုလုပ်ငန်းနဲ့ ယာဉ်များကြောင့် ကာဗွန်ဒိုင်အောက်ဆိုဒ်ဓာတ်ငွေ့များ ထုတ်လွှင့်မှုများပြား လာခြင်းတို့ကြောင့်ပဲ ဖြစ်ပါတယ်။ ဥက္ကဋ္ဌကြီးခင်ဗျား။ ဒီအခြေခံသုံးချက်အရ (၁)အချက်ဖြစ်တဲ့ သစ်ပင်တွေအဆမတန်ခုတ်လှဲမှု ကြောင့် သစ်တောများပြုန်းတီးလာရခြင်းဆိုတဲ့အချက်ကို ဆွေးနွေးသွားမှာဖြစ်ပါတယ်။ သစ်တော ပြုန်းတီးမှုဟာ ကမ္ဘာကြီးပူနွေးရတဲ့ အဓိကအစိတ်အပိုင်းတစ်ခုဖြစ်နေပါတယ်။ ကမ္ဘာကြီးရဲ့ မှန်လုံအိမ် ဓာတ်ငွေ့ ထုတ်လုပ်မှုများပြားလာခြင်းကြောင့် ကမ္ဘာ့ရာသီဥတုပြောင်းလဲမှုကို အကြီးအကျယ်ရိုက်ခတ် လျက်ရှိပါတယ်။ မြန်မာနိုင်ငံမှာလည်း ပုံမှန်မဟုတ်တဲ့ရာသီဥတုတွေနဲ့ ကြုံတွေ့နေရပါတယ်။ အလွန် ပူလွန်းခြင်း၊ အအေးပိုလွန်းခြင်း၊ မိုးများလွန်းခြင်း၊ မိုးခေါင်ခြင်းဆိုတဲ့ မတူညီတဲ့အပြောင်းအလဲတွေကို ကြုံတွေ့နေရပါတယ်။ ဒါကြောင့် တောင်သူတွေအနေနဲ့ ဘယ်အချိန်မှာသီးနှံစိုက်ပျိုးရမယ်။ ဘယ်အချိန်မှာ ရိတ်သိမ်းရမယ်ဆိုတဲ့ဆုံးဖြတ်ချက်ချဖို့ရာ အခက်အခဲဖြစ်ပေါ်စေပါတယ်။ ရာသီဥတု အပြောင်းအလဲကြောင့် ကောက်ပဲသီးနှံများပျက်စီးဆုံးရှုံးမှုတွေလည်းပဲ များစွာဖြစ်ပေါ်နေပါတယ်။ ကမ္ဘာကြီးရဲ့ မှန်လုံအိမ်ဓာတ်ငွေ့ ထုတ်လုပ်မှုဆိုတာကတော့ နေမှအပူနဲ့ရောင်ခြည်ဟာ အာကာသ ဟင်းလင်းပြင်နှင့် လေထုကိုဖြတ်ကျော်ဝင်ပြီးတော့မှ ကမ္ဘာမြေပြင်ကို ပူနွေးစေပါတယ်။ နေရောင်ခြည် ကြောင့် ကမ္ဘာမြေပြင်မှာလည်း ကာဗွန်ဒိုင်အောက်ဆိုဒ်အပါအဝင် စွမ်းအင်အချို့ကို လေထုအတွင်းကို ပြန်လည်ထုတ်လွှင့်ပေးပါတယ်။ လေထုအတွင်းမှာရှိတဲ့ မှန်လုံအိမ်ဓာတ်ငွေ့များက စွမ်းအင်အချို့ကို စုပ်ယူပြီးတော့ ကမ္ဘာမြေပြင်ကို ပြန်လည်ထုတ်လွှတ်ပါတယ်။ ကမ္ဘာမြေပြင်ကို ထုတ်လွှတ်လိုက်တဲ့ စွမ်းအင်များဟာ ကမ္ဘာမြေရှိ လေထု၊ မြေပြင်၊ သမုဒ္ဒရာ၊ မြစ်ချောင်းအင်းအိုင်များကို ပိုမိုပူနွေးစေပါ တယ်။ အကယ်၍သာ ကမ္ဘာမြေပြင်မှာ သစ်တောများ၊ သစ်ပင်များပေါများစွာရှိမယ်ဆိုရင် လေထု ထဲမှာရှိတဲ့ ကာဗွန်ဒိုင်အောက်ဆိုဒ်အပါအဝင် ဆိုးကျိုးဖြစ်စေနိုင်တဲ့ဓာတ်ငွေ့များကို စုပ်ယူပြီးတော့ အောက်ဆီဂျင်များကို ထုတ်ပေးနိုင်မှာဖြစ်ပါတယ်။ ဒါ့အပြင် သစ်တောတွေဟာ ရေနှင့်ရေအရင်းအမြစ်ကို မူလအခြေအနေအတိုင်း ထိန်းသိမ်းပေး ပါတယ်။ သစ်တောတွေဟာ မိုးရွာသွန်းမှုကြောင့် မြေဆီလွှာတိုက်စားခြင်းမှကာကွယ်ပေးပါတယ်။ သစ်တောပြုန်းတီးခြင်းဟာ ဒေသတစ်ခုရဲ့ မုတ်သုံရာသီဥတုအပါအဝင် မိုးလေဝသပြောင်းလဲမှု ကိုလည်း ဖြစ်ပေါ်စေနိုင်ပါတယ်။ သစ်တောပြုန်းတီးခြင်းကြောင့် မြေဆီလွှာကွဲအက်ခြင်းများ၊ မြေအောက်ရေခန်းခြောက်ခြင်းများ၊ မိုးရေချိန်ထိန်းညှိမှုဖြစ်စဉ်များကို ထိထိရောက်ရောက် မလုပ်ဆောင်နိုင်တော့ပါဘူး။ ဥက္ကဋ္ဌကြီးခင်ဗျား။ သစ်တောအများစုဟာ သစ်ထုတ်လုပ်မှုနှင့် သစ်တော ပြုန်းတီးမှုများကြောင့် ဆုံးရှုံးလျက်ရှိပါတယ်။ မြန်မာ့သစ်တောတည်ရှိမှုပမာဏ ၁၉၇၅ ခုနှစ်မှ ၂၀၁၀ ခုနှစ်များအတွင်း ၁၄ ရာခိုင်နှုန်းအထိ ကျဆင်းသွားပါတယ်။ သစ်တောများလျော့ပါးသွားရတဲ့ အကြောင်းရင်းတွေကတော့ သစ်တောအမျိုးအစားပေါ်မှာ မူတည်ခြင်း၊ စိုက်ပျိုးရေးလုပ်ငန်း၊ လူဦးရေ သိပ်သည်းမှုနှင့် ရိုးရာအစဉ်အလာမြေယာစီမံခန့်ခွဲမှု၊ တောင်ယာခုတ်လှဲမှုတို့နဲ့ ဆက်စပ်နေပါတယ်။ အစိုးရအနေနဲ့လည်းပဲ သစ်ထုတ်လုပ်မှုနဲ့ နိုင်ငံခြားကိုတင်ပို့မှုအတွက် တရားဝင်ခွင့်ပြုတဲ့ အတိုင်းအတာထက် မကျော်လွန်ဖို့သတိပြုရမှာဖြစ်ပါတယ်။ နိဂုံးချုပ်အနေနဲ့ သစ်တောများထိန်းသိမ်း စောင့်ရှောက်ခြင်း၊ တစ်နိုင်တစ်ပိုင်စိုက်ပျိုးခြင်း၊ အစိုးရအနေဖြင့် တတ်သိနားလည်သူများကို မွေးထုတ်ပေးပြီး မြို့နယ်၊ ခရိုင်၊ မြို့နယ်အဆင့်မှ ကျေးလက်ဒေသအထိ ကြီးကြပ်ဆောင်ရွက်ပေးရန်နှင့် ပြည်သူများအား အသိပညာပေး၍ ပူးပေါင်းဆောင်ရွက်ခြင်းဟာ သဘာဝပတ်ဝန်းကျင်ထိန်းသိမ်းရေး လုပ်ငန်းစဉ်များအတွက် ပိုမိုအထောက်အကူပြုနိုင်မည်ဖြစ်ပါသောကြောင့် ဆင်ပေါင်ဝဲမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးနေထက်ဝင်းရဲ့ အဆိုကို ထောက်ခံဆွေးနွေးလိုက်ပါတယ်ခင်ဗျား။ အားလုံးကျေးဇူးတင်ပါတယ်။</speech>
<speech type='speaker'>တွံတေးမဲဆန္ဒနယ် ဦးမြင့်လွင် ဆွေးနွေးဖို့ ဖြစ်ပါတယ်</speech>
''<speech><mp id='451'>ဦးမြင့်လွင်(တွံတေးမဲဆန္ဒနယ်)</mp>ဥက္ကဋ္ဌကြီးခင်ဗျား။ ကျွန်တော်ကတော့ ရန်ကုန်တိုင်း ဒေသကြီး တွံတေးမဲဆန္ဒနယ်က ဦးမြင့်လွင် ဖြစ်ပါတယ်။ လေးစားအပ်ပါတဲ့ ဥက္ကဋ္ဌကြီးခင်ဗျား။ ဒီကနေ့ ကမ္ဘာ့နိုင်ငံတွေဟာ ဖွံ့ဖြိုးတိုးတက်မှုဆိုတဲ့ ပန်းတိုင်ဆီသို့ ခြေကုန်သုတ်နေကြပါတယ်။ အထူးသဖြင့် ကျွန်တော်တို့ တစ်ချိန်တုန်းက တတိယကမ္ဘာလို့ တင်စားခေါ်ဝေါ်ခြင်းခံခဲ့ရတဲ့ အာရှ၊ အာဖရိက၊ လက်တင်အမေရိက ဖွံ့ဖြိုးဆဲနိုင်ငံတွေဟာ တိုင်းပြည်ဖွံ့ဖြိုးတိုးတက်ဖို့ ကိစ္စကို အသည်းအသန်ကြိုးပမ်း လုပ်ဆောင်နေကြပါတယ်။ ဒီနေရာမှာ ကျွန်တော်တို့သဘာဝပတ်ဝန်းကျင်အကြောင်းကို နောက်ပိုင်းမှာ ဖွံ့ဖြိုးတိုးတက်မှုလုပ်တဲ့အခါမှာ သဘာဝပတ်ဝန်းကျင်စတေးရတာတွေ ရှိလာတယ်ဆိုတာကို ဒီဘက်နှစ် တွေမှာ သဘောပေါက်လာတဲ့အခါကျတော့ ဖွံ့ဖြိုးတိုးတက်မှုပန်းတိုင် (Development Goal)၊ ဖွံ့ဖြိုး တိုးတက်မှုစီမံကိန်း(Development Plan)ဆိုတဲ့ရှေ့မှာ Sustdingble ဆိုတဲ့စကားလုံးကို ထည့်သွင်း ထားကြပါတယ်။ ရေရှည်ခံရမယ်။ ဒီဖွံ့ဖြိုးတိုးတက်မှုဟာ ကြံ့ခိုင်တောင့်တင်းရမယ်။ စဉ်ဆက်မပြတ် ဖြစ်ရမယ်။ ဒီလိုလုပ်မယ်ဆိုလို့ရှိရင် သဘာဝပတ်ဝန်းကျင်နှင့် ကျွန်တော်တို့ ဖွံ့ဖြိုးတိုးတက်မှုဟာ မျှခြေတစ်ခုကိုရှာဖွေနိုင်ရမှာဖြစ်ပါတယ်။ ဟန်ချက်ညီညီ လျှောက်လှမ်းနိုင်ရမှာ ဖြစ်ပါတယ်။ ဒါကြောင့် မို့လို့ ဖွံ့ဖြိုးတိုးတက်မှုကိုသွားနေရတဲ့နိုင်ငံတွေဟာ နောက်ပိုင်းမှာ သဘာဝပတ်ဝန်းကျင်ကိုလည်း ထိန်းသိမ်းကာကွယ်ရာရောက်စေ၊ ဖွံ့ဖြိုးတိုးတက်မှုလည်းဖြစ်စေဆိုတဲ့ မျှခြေတစ်ခုကို ကြိုးစားပြီးတော့ ရှာဖွေလာနေကြတာကို တွေ့ရပါတယ်။ ဘာကြောင့်လဲဆိုတော့ သဘာဝပတ်ဝန်းကျင်ထိန်းသိမ်းမှု မလုပ်ခဲ့တဲ့အတွက်ကြောင့် ရာသီဥတုတွေပျက်ယွင်းတယ်။ အဲဒီတော့အတွက်ကြောင့်မို့လို့ လူသားတွေ ဟာ ဘေးဒုက္ခအမျိုးမျိုးနဲ့ ကြုံတွေ့ခဲ့ရတယ်ဆိုတာကို သဘောပေါက်လာကြတာပဲ ဖြစ်ပါတယ်။ ဒါကြောင့်မို့လို့ နောက်ပိုင်းမှာ EIA, SIA, HIA စတဲ့အစီအစဉ်တွေပါ ထည့်လာပါတယ်။ ဖွံ့ဖြိုးတိုးတက် qmaydon Developer manoozm ws: CSR salos Corporate Social Responsibility ခေါ်တဲ့ သဘာဝပတ်ဝန်းကျင်ကိုထိန်းသိမ်းဖို့ရော ဒေသခံပြည်သူ တွေဘဝကိုမြှင့်တင်ဖို့ရော ဒါတွေကို ပါထည့်သွင်းပြီးတော့ စာချုပ်တွေချုပ်ဆိုလာခဲ့တာတွေရှိပါတယ်။ အဲဒီတော့ဒီနေရာမှာ ကျွန်တော်တို့ ၂၀၁၅ ခုနှစ်ရွေးကောက်ပွဲကနေတက်လာတဲ့ ပြည်သူ့အစိုးရက သဘာဝပတ်ဝန်းကျင်ထိန်းသိမ်းရေး နဲ့ပတ်သက်ပြီးတော့ အင်မတန်အမြော်အမြင်ကြီးတဲ့အစီအစဉ်တစ်ခုကို ချမှတ်ခဲ့ပါတယ်။ အဲဒါကတော့ သစ်လုံးတွေတင်ပို့ရောင်းချတာကို တစ်နှစ်ရပ်နားလိုက်ပြီးတော့ ပဲခူးရိုးမမှာ သစ်ခုတ်လှဲတဲ့ကိစ္စကို ဆယ်နှစ်တိတိရပ်ဆိုင်းလိုက်တာဖြစ်ပါတယ်။ ဒီအတွက် ကျွန်တော်တို့ပြည်သူ လူထုကိုယ်စား ကျေးဇူး အများကြီးတင်ပါတယ်။ အဲတော့ကျွန်တော်တို့ဟာ ဖွံ့ဖြိုးတိုးတက်ရေးမျက်နှာတစ်ခုကိုပဲ ကြည့်ပြီး တော့ သဘာဝပတ်ဝန်းကျင်မျက်နှာကို မကြည့်ဘူးဆိုလို့ရှိရင် ကျွန်တော်တို့က နွားကိုရက်ရက် စက်စက်ခိုင်းဖို့ပဲသိပြီးတော့ ဝဝလင်လင်ကောင်းကောင်းကျွေးဖို့ လုံးဝမစဉ်းစားတဲ့ လယ်သမား တစ်ယောက်နဲ့တူနေပါတယ်။ ဒီလိုလယ်သမားမျိုးကိုလည်း ကျွန်တော်တို့နိုင်ငံကြုံတွေ့ခဲ့ရတယ်ဆိုတာ အားလုံးအသိပဲဖြစ်ပါတယ်။ တစ်ချိန်လွန်ခဲ့တဲ့နှစ်လေးငါးဆယ်လောက်က ကျွန်တော် ပဲခူးရိုးမထဲ ရောက်ပါတယ်။ ပဲခူးရိုးမအခုတစ်ခါပြန်ရောက်လာတဲ့ အချိန်မှာပဲခူးရိုးမရဲ့ အခြေအနေဟာ အခြား ကမ္ဘာတစ်ခုကိုရောက်သွားသလိုပဲ လုံးဝကိုမျက်နှာပြောင်းလဲသွားတယ်ဆိုတာ အားလုံးအသိပဲ ဖြစ်ပါ တယ်။ အဲဒီတော့ကျွန်တော်တို့ ရန်ကုန်တိုင်းဒေသကြီးအစိုးရအဖွဲ့က စီမံကိန်းတစ်ခုရှိပါတယ်။ ကျွန်တော်တို့ စည်ပင်သာယာနယ်နိမိတ်အပြင်ဘက်က မြို့နယ် ၁၂ ခုမှာ ဧကတစ်ထောင်ဝန်းကျင်ရှိတဲ့ ကိုယ်ပိုင်စက်မှုဇုန်တွေ ထူထောင်ဖို့ပါ။ အဲဒီစက်မှုဇုန်တွေထူထောင်ဖို့ ဒါကစီမံကိန်းချထားပြီးသား ဖြစ်ပါတယ်။ အဲဒီအတွက်လည်း Feasibility Study တွေလုပ်နေတာကိုကျွန်တော်တို့ ကြားသိရ ပါတယ်။ အဲတော့ဒီလိုလုပ်မယ်ဆိုလို့ရှိရင် ကျွန်တော်တို့မြို့နယ်က ပိုင်တဲ့မြေတွေးရမယ်။ အဲဒီ အတွက် ကျွန်တော်တို့မြို့ကအခွန်တွေရမယ်။ ကျွန်တော်တို့မြို့က လူငယ်တွေအလုပ်ရမယ်။ ဒါတွေ အတွက်ကျွန်တော်တို့က အင်မတန်ကျေးဇူးတင်ပါတယ်။ ဒီကရရှိတဲ့ဝင်ငွေကိုလည်း ကျွန်တော်တို့မြို့ရဲ့ ဖွံ့ဖြိုးရေးအတွက်ကိုပဲ သီးသန့်ဇောက်ချပြီးလုပ်လို့ရမှာဖြစ်တဲ့အတွက် ကျွန်တော်တို့မြို့တွေရဲ့ GDP ဟာအများကြီးတိုးလာမှာဖြစ်တဲ့အတွက် ဖွံ့ဖြိုးရေးလုပ်ငန်းတွေအများကြီးလုပ်နိုင်မှာ ဖြစ်ပါတယ်။ သို့သော်တစ်ချိန်တည်းမှာ စက်မှုဇုန်တွေဝင်လာတဲ့အတွက် သဘာဝပတ်ဝန်းကျင်ထိခိုက်မှု အနေအထားတွေကိုလည်း ထည့်သွင်းစဉ်းစားရမှာ ဖြစ်ပါတယ်။ ကျွန်တော်တို့မြို့ဆိုလို့ရှိရင် တစ်ချိန်တုန်းက စတုရန်းမိုင် ၂၀၀ လောက်ရှိတဲ့ ဝါးတောကြီးတွေ ရှိခဲ့ပါတယ်။ အခုဆိုရင်တော်တော် များများဝါးတောကြီးတွေဟာ ပျောက်ကွယ်ကုန်ပါပြီ။ ဒါတွေကိုလည်း ကျွန်တော်ကသဘာဝ ပတ်ဝန်းကျင်ထိန်းသိမ်းရေးအမြင်နဲ့ ဝါးတောတွေပြန်လည်ပြုစုပျိုးထောင်တဲ့ကိစ္စတွေ လုပ်ရမယ်။ သစ်ပင်တွေ၊ သစ်တောတွေပြန်လည်ပြုစုပျိုးထောင်တဲ့ ကိစ္စတွေလုပ်ရမှာဖြစ်ပါတယ်။ ကျွန်တော်တို့ အခုဖွံ့ဖြိုးရေးလုပ်ငန်းတွေ လုပ်နေတဲ့အခါ ကျေးရွာသူကျေးရွာသားတွေက အများကြီး ဝမ်းသာ နေကြပါတယ်။ လမ်းတွေ၊ တံတားတွေ၊ ကျောင်းတွေ၊ ဆေးခန်းတွေပေါ်လာကြပါတယ်။ သို့သော် အဲဒီမှာ ကျွန်တော်တို့အသုံးပြုဖို့အတွက် မြေတွေကိုကျွန်တော်တို့မြို့နယ်ထဲကပဲ တူးရပါတယ်။ တောင်မြေတွေတူးတဲ့အခါမှာ မြေပိုင်ရှင်တွေကတော့ ရောင်းပါတယ်။ သို့သော်ဒါတွေကိုနှစ်ပေါင်း များစွာဆက်တူးနေရင် ဘယ်လိုဖြစ်မလဲဆိုတဲ့ကိစ္စတွေဟာ သဘာဝပတ်ဝန်းကျင်ရှုထောင့်ကနေ လေ့လာရဖို့လိုပါတယ်။ ဒါမှသာလျှင်ကျွန်တော်တို့က ရေရှည်ခံတဲ့ Sustain သဘောဖြစ်တဲ့ Development ကိုရရှိနိုင်မှာဖြစ်ပါတယ်။ ဒါကြောင့်မို့လို့ အဆိုရှင်တင်ပြထားတဲ့ သဘာဝ ပတ်ဝန်းကျင်ဦးစီးဌာနတွေကို ခရိုင်မြို့တွေအထိဖွဲ့ဖို့ဆိုတာ အင်မတန်လိုအပ်ပါတယ်။ နောက်တစ်ခါ သဘာဝပတ်ဝန်းကျင်အသိပညာရှိတဲ့လူငယ်တွေ မွေးထုတ်ပေးဖို့ဆိုတာလည်း အင်မတန်အရေးကြီးပါ တယ်။ ဒါမှသာလျှင်ရေရှည်မှာ Sustainable Development ဖြစ်ဖို့အတွက် အဲဒီသဘာဝ ပတ်ဝန်းကျင်ထိန်းသိမ်းရေးဦးစီးဌာနတွေက ကြီးကြပ်ကွပ်ကဲပြီးတော့ လုပ်ဆောင်သွားမှာဖြစ်တဲ့ အတွက် အဆိုရှင်ရဲ့ အဆိုကို လေးလေးနက်နက်ထောက်ခံရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>ဆိပ်ဖြူမဲဆန္ဒနယ်မှ ဦးအောင်သိုက် ဆွေးနွေးဖို့ ဖြစ်ပါတယ်</speech>
<speech><mp id='264'>ဦးအောင်သိုက်(ဆိပ်ဖြူမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဌကြီးနှင့် အားလုံးမင်္ဂလာပါ။ ကျွန်တော်ကတော့ မကွေးတိုင်းဒေသကြီး၊ ဆိပ်ဖြူမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအောင်သိုက် ဖြစ်ပါတယ်။ ကျွန်တော်ဆွေးနွေးမှာကတော့ ဆင်ပေါင်ဝဲမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးနေထက်ဝင်းရဲ့ အဆိုကို ထောက်ခံဆွေးနွေး သွားမှာပါ။ အဆိုရှင်ရဲ့ အဆိုကို လေ့လာကြည့်ပါက မြန်မာနိုင်ငံတွင် မှီတင်းနေထိုင်ကြသူအားလုံးသန့်ရှင်းသောပတ်ဝန်းကျင်၊ ကောင်းမွန်သောဂေဟစနစ်၊ မျှတသောရာသီဥတုကောင်းတွေ စဉ်ဆက်မပြတ် ပိုင်ဆိုင်စေလိုတဲ့ စိတ်စေတနာကောင်းများဖြစ်တဲ့အတွက် ဒီအဆိုကိုဆွေးနွေးရခြင်းဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ယနေ့ကမ္ဘာကြီးပူနွေးလာတဲ့အတွက် ရာသီဥတု ပြောင်းလဲမှုများကြောင့် ကမ္ဘာ့လူသားအများစု၏ လူမှုရေး၊ စီးပွားရေး၊ ကျန်းမာရေးထိခိုက်လာခြင်း၊ မိုးရွာသွန်းမှုများ ပုံမှန်မဟုတ်ခြင်း၊ မုန်တိုင်းများပိုမိုများပြားလာခြင်း၊ ရေကြီးမှုများနှင့် ဆိုးရွားသော မိုးခေါင်မှုများ မကြာခဏဖြစ်ပေါ်ခြင်း၊ ရေအရင်းအမြစ်များ ဆုတ်ယုတ်လျော့နည်းခြင်းများဖြစ်ပေါ်နေ ပါတယ်။ ပူပြင်းခြောက်သွေ့မှု၏အကျိုးဆက်အနေဖြင့် စိုက်ပျိုးရေးနှင့်မွေးမြူရေးလုပ်ငန်းများတွင် ကြီးမားပြင်းထန်သော သက်ရောက်မှုများဖြစ်ပေါ်စေပါတယ်။ ထို့အပြင် မြစ်များခန်းခြောက်ပြီး စားကျက်မြေများ ရှားပါးမှုနှင့် ရင်ဆိုင်နေရပါတယ်။ ချမ်းသာသောနိုင်ငံများတွင်မသိသာသော်လည်းပဲ ဆင်းရဲသောနိုင်ငံများတွင် သဘာဝတရား၏ဒဏ်ခတ်မှုကို သိသိသာသာခံစားရပါတယ်။ ဖွံ့ဖြိုးဆဲ ဖြစ်သော မြန်မာနိုင်ငံအနေဖြင့်လည်း မလွဲမသွေခံစားရမှာဖြစ်ပါတယ်။ ကမ္ဘာကြီးပူနွေးခြင်း၊ ခြောက်သွေ့မှုကို အာဖရိကတိုက်ရှိ ယူဂန်ဒါ၊ ဆိုမာလီယား၊ အီသီယိုးပီးယား၊ ကင်ညာ၊ တန်ဇန်းနီးယား နိုင်ငံများက အများဆုံးခံစားကြရပါတယ်။ အဆိုပါနိုင်ငံများသည် မိုးခေါင်မှု၏ခြိမ်းခြောက်မှုကြီးကို လက်တွေ့ခံစားနေရသည့်နိုင်ငံများဖြစ်ပါတယ်။ ကင်ညာနိုင်ငံတွင် မကြာသေးမီကပြုလုပ်ခဲ့တဲ့ သုတေသနပြုချက်အရ ၂၀ ရာစုနှစ်အတွင်း ပူပြင်းခြောက်သွေ့မှု ပိုမိုများပြားခြင်း၊ ဆယ်စုနှစ် နှစ်ခု အတွင်း ဆိုးရွားလှစွာ မိုးခေါင်မှုကို လေးကြိမ်ခံစားခဲ့ရပါတယ်။ ကင်ညာ၊ ဆူမာလီယား၊ အီသီယိုးပီးယားနိုင်ငံရှိ ငါးနှစ်အောက်ကလေး ခြောက်သိန်းခွဲခန့်သည်လည်း အာဟာရချို့တဲ့မှုဒဏ်ကို ခံစားနေရခြင်း၊ ကုလသမဂ္ဂက လူပေါင်း ၁၂ သန်းခန့်သည် အစားအစာအကူအညီအထောက်အပံ့ အပေါ် မှီခိုနေရခြင်းကို အချက်အလက်များအရ သိရှိရပါတယ်။ မိုးခေါင်မှုကြောင့် ရေရှားမှုဒဏ်ကို လည်းကောင်း အပြင်းအထန်ခံစားနေရပြီး၊ မွေးမြူရေးသမားများ ပိုမိုအထိနာစေပါတယ်။ ယခုအခါ မွေးမြူရေးသမားများက မီးသွေးများကိုထုတ်လုပ်ရန်အတွက် သစ်တောများကိုခုတ်ယူဖို့ကြံရွယ်နေကြ ပါတယ်။ ထို့ကြောင့် သစ်တောများပြုန်းတီး၍ မိုးရေချိန် မြေကြီးကထိန်းသိမ်းမထားနိုင်သောကြောင့် ကမ္ဘာကြီးပူပြင်းခြောက်သွေ့မှုကို လက်တွေ့ခံစားနေကြရပါတယ်။ သစ်တောပြုန်းတီးလာသော ကျွန်တော်တို့မြန်မာနိုင်ငံတွင်လည်း မလွဲမသွေခံစားရမှာဖြစ်ပါတယ်။ သဘာဝဘေးကြောင့် ထိခိုက် ဆုံးရှုံးနိုင်ခြေလျှော့ချရန် Disaster Risk Reduction(DRR)ကို အ ထောက်အကူပြု စေရန် DRR ဆိုင်ရာ သုတေသနပြုမှုများလည်း အရေးကြီးလှပါတယ်။ ဘေးဒုက္ခကပ်ဆိုးကြီးများကျရောက်ရာ လူမှုပတ်ဝန်းကျင်နှင့်နေရာအနှံ့ နေရာအများစုကို မနုဿဗေဒဆိုင်ရာ သုတေသနပြုမှုများ ဦးစွာဆောင်ရွက်ပါမယ်။ ဒီဟာသည် အများပြည်သူများ နေ့စဉ်ဘဝနေထိုင်မှုကဏ္ဍအခြေအနေအသီးသီးနှင့် သက်ဆိုင်မှုရှိပါတယ်။ ဒီဟာနဲ့ပတ်သက်လို့ မြန်မာ နိုင်ငံအစိုးရသည် မြန်မာနိုင်ငံ ဘေးအန္တရာယ်ထိခိုက်ဆုံးရှုံးနိုင်ခြေလျှော့ချရေးစီမံကိန်း (Myanmar Action Plan on Disaster Risk Reduction) ကို ၂၀၁၇ ခုနှစ်မှစ၍ အ ကောင်အထည်ဖော် ဆောင်ရွက်နေပြီဖြစ်ပါတယ်။ ထို့အပြင် DRR နဲ့ပတ်သက်၍ မြန်မာနိုင်ငံတွင် ဘေးအန္တရာယ် လျှော့ချရေးလုပ်ငန်းအဖွဲ့ကို ဖွဲ့စည်းထားပြီးဖြစ်ပါတယ်။ ၎င်းအဖွဲ့ကို ၂၀၁၈ ခုနှစ် ဆိုင်ကလုန်းနာဂစ် ပြန်လည်ထူထောင်ရေးအစောပိုင်းကာလအတွင်း ဒဏ်ခံနိုင်စွမ်းအားကိုမြှင့်တင်အားပေးရန်အတွက် ဖွဲ့စည်းခဲ့ခြင်းဖြစ်ပြီး လက်ရှိအချိန်တွင် UN၊ နိုင်ငံတကာ NGO၊ ပြည်တွင်း NGO များနှင့် ဒီဟာကဏ္ဍ အတွက် လုပ်ကိုင်ဆောင်ရွက်လျက်ရှိသော ကျွမ်းကျင်သောအဖွဲ့အစည်း စုစုပေါင်း ၅၃ ဖွဲ့ခန့်ပါဝင်ဆောင်ရွက်လျက်ရှိပါတယ်။ မြန်မာနိုင်ငံတွင် ဘေးအန္တရာယ်ကြောင့် ထိခိုက်ဆုံးရှုံးနိုင်ခြေလျှော့ချရေး လုပ်ငန်းစီမံချက်ကို ၂၀၂၀ ပြည့်နှစ်အထိ ဦးစားပေးဆောင်ရွက်မည်ဖြစ်ကြောင်းသိရှိရပါတယ်။ လေးစားရပါသော ဥက္ကဋ္ဌကြီးခင်ဗျား။ နိဂုံးချုပ်အနေဖြင့် အဆိုရှင်တင်ပြတဲ့ ပြောင်းလဲ ဖောက်ပြန်နေတဲ့ ရာသီဥတုဒဏ်ကို ပြည်သူလူထုမခံစားရအောင် မြန်မာနိုင်ငံတစ်ဝန်းလုံး သဘာဝ ပတ်ဝန်းကျင်ထိန်းသိမ်းရေးလုပ်ငန်းစဉ်များ စဉ်ဆက်မပြတ်ဆောင်ရွက်နိုင်ရန်အတွက် ပညာရပ် ကျွမ်းကျင်သူများ မွေးထုတ်ပေးရန်နှင့် ပတ်ဝန်းကျင်ထိန်းသိမ်းရေးဦးစီးဌာနများကို ခရိုင်အဆင့်သာမက မြို့နယ်များအထိ စနစ်တကျဖွဲ့စည်းပြီး တာဝန်ရှိသူများသာမက ပြည်သူပြည်သား အားလုံးပူးပေါင်းဆောင်ရွက်မှုရှိလာအောင် ပညာပေးလုပ်ငန်းစဉ်များ ဆောင်ရွက်ပေးသင့်ပါကြောင်း ဆင်ပေါင်ဝဲ မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးနေထက်ဝင်း၏အဆိုကို လေးလေးနက်နက် ထောက်ခံရင်း ဆွေးနွေးလိုက်ပါတယ်။ ကျေးဇူးတင်ပါတယ်။</speech>
<speech type='speaker'>သံတောင်ကြီးမဲဆန္ဒနယ်မှ ဦးစောဗစ်တာခလိုက် ဆွေးနွေးဖို့ ဖြစ်ပါတယ်</speech>
<speech><mp id='256'>ဦးစောဗစ်တာခလိုက်(သံတောင်ကြီးမဲဆန္ဒနယ်)</mp>လေးစားအပ်ပါသော ပြည်သူ့လွှတ်တော် ဥက္ကဋ္ဌကြီးနှင့် ပြည်ထောင်စုဝန်ကြီး၊ ပြည်သူ့လွှတ်တော်ကိုယ်စားလှယ်အပေါင်းတို့ မင်္ဂလာပါလို့ဦးစွာနှုတ်ခွန်းဆက်သအပ်ပါတယ်။ ကျွန်တော်က ဆင်ပေါင်ဝဲမဲဆန္ဒနယ်မှ ဦးနေထက်ဝင်းရဲ့ အဆိုကို ထောက်ခံဆွေးနွေးမည့် ကရင်ပြည်နယ်၊ သံတောင်ကြီးမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးစောဗစ်တာခလိုက် ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ ယနေ့ ကမ္ဘာကြီးဟာ လူတွေရဲ့ ပရောဂကြောင့်သော်လည်းကောင်း၊ ဖြစ်တည်ဖြစ်ပျက်မှုကြောင့်သော်လည်းကောင်း၊ သဘာဝပတ်ဝန်းကျင်ဂေဟစနစ်ပျက်စီးကာ ရာသီဥတုဖောက်ပြန်ပြောင်းလဲမှုဖြစ်စေပါတယ်။ လူတွေရဲ့ ပရောဂကြောင့် သဘာဝပတ်ဝန်းကျင်တောများ၊ ဒီရေတောများ၊ ရေဝေရေလဲများပျက်စီးလျက်ရှိပြီး တောမီးလောင်မှုကို ဖြစ်စေပါတယ်။ မြို့ကြီးများတွင်လည်း စက်ရုံ၊ အလုပ်ရုံ၊ မော်တော်ယာဉ်များမှ ထွက်သောမီးခိုးငွေ့များကြောင့် လေထုညစ်ညမ်းမှုကို ဖြစ်စေသည်သာမက လွန်ကဲသောအပူရှိန် ကြောင့် အိုဇုန်းလွှာပျက်စီးပေါက်ကွဲလျက်ရှိနေတာကို တွေ့ရပါတယ်။ ထိုနည်းတူ မိုးအဆက်မပျက် ရွာသွန်းတဲ့အတွက်ကြောင့်သော်လည်းကောင်း၊ ရေခဲတောင်များမှ ရေခဲများ အရည်ပျော်ကာ ရေကြီး၊ ရေလျှံမှုများ ဖြစ်စေပါတယ်။ မီးတောင်ပေါက်ကွဲခြင်း၊ မြေငလျင်လှုပ်ခြင်းတို့ကြောင့် ဆူနာမီ ရေလှိုင်းများ၊ လေပြင်းမုန်တိုင်းများ တိုက်ခတ်ခြင်းတို့ကို ဖြစ်ပေါ်စေပါတယ်။ အဲဒီအတွက်ကြောင့် သဘာဝပတ်ဝန်းကျင်၊ လူသား၊ သက်ရှိ၊ သက်မဲ့အပြင်၊ တိရစ္ဆာန်၊ ပိုးမွှား၊ ဇီဝမျိုးစိတ်မျိုးစုံတို့ကို ပျောက်ကွယ်ပျက်စီးစေပါတယ်။ ဥက္ကဋ္ဌကြီးခင်ဗျား။ လေထုညစ်ညမ်းမှုကြောင့် သဘာဝပတ်ဝန်းကျင်နှင့် သက်ရှိသတ္တဝါအပင် များအား ဘေးဥပဒ်ဆိုးကျိုးကြီးမားစွာဖြစ်စေပါတယ်။ အမှိုက်ပုံများနှင့် တောမီးလောင်ခြင်းမှ အပူချိန် ၁၀၀ ဒီဂရီဖာရင်ဟိုက်ကျော်ပါက ဘက်တီးရီးယားများကြောင့် အမှိုက်ပုံမှ မီသိမ်းဓာတ်ငွေ့ထွက် ပေါ်လာပါတယ်။ ၎င်းဓာတ်ငွေ့အား အိုဇုန်းလွှာကိုပျက်စီးစေပြီး မီးလောင်မှုကို အားပေးပါတယ်။ မီသိမ်းဓာတ်ငွေ့ဟာ ကာဗွန်ဒိုင်အောက်ဆိုဒ်ဓာတ်ငွေ့ထက် လေထုညစ်ညမ်းမှုအဆပေါင်း ၂၁ ဆ ပိုပါတယ်။ ထိန်ပင်အမှိုက်ပုံမီးလောင်စဉ်က ဖြစ်တဲ့ပုံကို ကြည့်ခြင်းအားဖြင့် သိရှိနိုင်ပါတယ်။ ထို့နည်းတူ ၂၀၀၈ နာဂစ်၊ ဆူနာမီရေလှိုင်းမုန်တိုင်းဖြစ်ပွားစဉ်က ဘိုကလေးမြစ်ဝရှိ မိန်းမလှကျွန်းဒီရေ တောများကြောင့် ၎င်းဒေသတွင် ပျက်စီးမှုအနည်းပါးဆုံးဖြစ်ကြောင်း သိရှိရပါတယ်။ ဒီရေတောတည်ရှိ ခြင်းကြောင့် ငါး၊ ပုစွန်အပါအဝင် ကုန်းနေ၊ ရေနေ၊ သတ္တဝါများ ပေါက်ဖွားမှီခိုရှင်သန်ရာနေရာဖြစ်ခြင်း၊ သဘာဝဘေးအန္တရာယ်ဖြစ်သော မုန်တိုင်းနှင့်ဆူနာမီရေလမ်းကြောင်းမှ အကာအကွယ်ပေးခြင်း၊ ရာသီ ဥတုပြောင်းလဲမှုကို ထိန်းညှိပေးခြင်းစသော ဂေဟစနစ်ဝန်ဆောင်မှုများကိုပေးတဲ့အတွက်ကြောင့် ဒီရေတောများကို ထိန်းသိမ်းရန်အထူးလိုအပ်ပါတယ်။ ဥက္ကဋ္ဌကြီးခင်ဗျား။ သစ်တောဆိုရာ၌ သစ်ပင်များကို အထောက်အကူပြု သော မြေလွှာများ၊ ရေပတ်ဝန်းကျင်၊ မြေပတ်ဝန်းကျင်များပါဝင်သည့် သက်ရှိများအတွက် အရေးပါသကဲ့သို့ ရာသီဥတု အပေါ်တွင်လည်း ကောင်းစွာစိုးမိုးနေနိုင်တာကို တွေ့ရပါတယ်။ ရေဝေရေလဲသစ်တောသည် မြေအောက်ရေကို ထိန်းသိမ်းသည်သာမက မြေဆီမြေနှစ်များကိုလည်း ထိန်းသိမ်းပေးပြီး ရေဝေ ရေလဲပျက်စီးပါက မြေအောက်ရေများ ခမ်းခြောက်စေတယ်။ မြစ်ချောင်းများ တိမ်ကောပျောက်ကွယ် စေပါတယ်။ ဥက္ကဌကြီးခင်ဗျား။ စဉ်ဆက်မပြတ်ဖွံ့ဖြိုးမှုပန်းတိုင်သည် သစ်တောများကို စဉ်ဆက်မပြတ် ထိန်းသိမ်းကာကွယ်ရန် မီးမောင်းထိုးပြလျက်ရှိပါတယ်။ ဒါကြောင့် လေထု၊ ရေထု၊ မြေထု၊ သစ်တော၊ သစ်ပင်၊ ရေဝဲရေလဲသစ်တော၊ ဒီရေတော၊ သက်ရှိသက်မဲ့၊ ဇီဝမျိုးစိတ်များ၊ ရေနေ၊ ကုန်းနေသတ္တဝါ များ၊ တိရစ္ဆာန်များကာကွယ်ဖို့ရန်အတွက် အထူးပဲလိုအပ်ပါတယ်။ ဥက္ကဋ္ဌကြီးခင်ဗျား။ ၎င်းပျက်စီးယိုယွင်းနေသော သဘာဝပတ်ဝန်းကျင်များကို ပြုပြင်ကာကွယ် ထိန်းသိမ်းရန်အတွက် အဆိုရှင်အဆိုပြု သကဲ့သို့ သက်ဆိုင်ရာကဏ္ဍအသီးသီးမှ ဘာသာရပ်ကျွမ်းကျင် တဲ့ပညာရှင်များ အထူးလိုအပ်ပါတယ်။ ၎င်းပညာရှင်များကို စနစ်တကျမွေးထုတ်ပြီးတော့ ဘာသာရပ် အလိုက်၊ ကဏ္ဍအသီးသီးတွင် တာဝန်ယူဆောင်ရွက်ခြင်းဖြင့် ယိုယွင်းပျက်စီးနေသော သဘာဝ ပတ်ဝန်းကျင်ကို တစ်ထောင့်တစ်နေရာကနေ ပြန်လည်ထိန်းသိမ်းနိုင်မှာဖြစ်ပါတယ်။ ထိုနည်းတူ သက်ဆိုင်ရာ သဘာဝပတ်ဝန်းကျင်ထိန်းသိမ်းရေးဦးစီးဌာနကို အထက်မှအောက်ခြေလိုအပ်သလို ခရိုင်/မြို့နယ်အထိ စနစ်တကျ ကျစ်လျစ်ခိုင်မာစွာ ဖွဲ့စည်းတာဝန်ပေးစီမံကိန်းရေးဆွဲရန် အထူးလိုအပ် ပါတယ်။ အဓိကအချက်ကတော့ ပြည်သူလူထုများ ပူးပေါင်းပါဝင်လာရန် ဖြစ်ပါတယ်။ သို့ပါ၍ ဘာသာရပ်ကျွမ်းကျင်သောပညာရှင်များနှင့် တာဝန်ရှိပုဂ္ဂိုလ်များက ပြည်သူများအား နည်းစနစ်များ၊ ဘာသာရပ်များကို စာတွေ့၊ လက်တွေ့နည်းပညာပေးခြင်းဖြင့် သဘာဝပတ်ဝန်းကျင်ထိန်းသိမ်း စောင့်ရှောက်ခြင်းသည် မည်မျှအရေးကြီးကြောင်း၊ အရေးပါကြောင်းကို သိရှိနားလည်မှာဖြစ်ပါတယ်။ ဥက္ကဋ္ဌကြီးခင်ဗျား။ နိဂုံးချုပ်အနေနှင့် နိုင်ငံတော်နှင့်လူသားမျိုးနွယ်စုတစ်စုလုံး၊ ပတ်ဝန်းကျင် တစ်ခုလုံးကို အန္တရာယ်ပြု မည့် သဘာဝဘေးအန္တရာယ်၊ လူသားတို့ဖန်တီးတဲ့ဘေးအန္တရာယ်ကို ကျော်လွှားနိုင်ဖို့ရန်အတွက် ကျွမ်းကျင်တဲ့ပညာရှင်များနှင့် သက်ဆိုင်ရာသဘာဝပတ်ဝန်းကျင် ထိန်းသိမ်းရေးအဖွဲ့အစည်း တာဝန်ရှိသူများက ပြည်သူနှင့်အတူ ပူးပေါင်းဆောင်ရွက်ပါက ဆင်ပေါင်ဝဲ မဲဆန္ဒနယ် ဦးနေထက်ဝင်း၏အဆိုသည် အမှန်တကယ် အကောင်အထည်ဖော်ဆောင်ရွက်နိုင်မည် ဖြစ်ကြောင်း ထောက်ခံဆွေးနွေးလိုက်ရပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<title>ဦးနေထက်ဝင်း၊ ဆင်ပေါင်ဝဲမဲဆန္ဒနယ်က တင်သွင်းသည့်အဆိုနှင့်စပ်လျဉ်း၍ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်က ပြန်လည်ရှင်းလင်းဆွေးနွေးခြင်းနှင့် လွှတ်တော်၏အဆုံးအဖြတ်ရယူခြင်း</title>
<speech type='speaker'>အစီအစဉ် ၉ ဖြစ်ပါတယ်။ သယံဇာတနှင့်သဘာဝပတ်ဝန်းကျင်ထိန်းသိမ်းရေး ဝန်ကြီးဌာနက ပြန်လည်ရှင်းလင်းဆွေးနွေးရန် ဖြစ်ပါတယ်</speech>
<speech><agency id='26'>ဒေါက်တာရဲမြင့်ဆွေ(ဒုတိယဝန်ကြီး၊ သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာန)</agency>လေးစားအပ်ပါသော ပြည်သူ့လွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ် တော်ကြီးများ မင်္ဂလာပါလို့ နှုတ်ခွန်းဆက်သအပ်ပါတယ်။ မကွေးတိုင်းဒေသကြီး၊ ဆင်ပေါင်ဝဲမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးနေထက်ဝင်း တင်သွင်းတဲ့ အဆိုနဲ့စပ်လျဉ်းပြီးတော့ ထောက်ခံ ဆွေးနွေးသွား ကြတဲ့ ကိုယ်စားလှယ်တော်ကြီးများအားလုံးကိုလည်း အထူးကျေးဇူးတင်ရှိပါတယ်။ ကျွန်တော် ဒေါက်တာရဲမြင့်ဆွေ ဒုတိယဝန်ကြီးမှ ပြန်လည်ရှင်းလင်းဆွေးနွေးသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ Power Point အသုံးပြုခွင့်ပြုပါရန် တင်ပြအပ်ပါတယ်။ ပတ်ဝန်းကျင် ထိန်းသိမ်းရေးဦးစီးဌာနအား ၂၆-၁-၂၀၁၂ ရက်နေ့မှာ ကျင်းပတဲ့ ပြည်ထောင်စုအစိုးရအဖွဲ့အစည်း အဝေးအမှတ်စဉ်(၄/၂၀၁၂) ရဲ့ သဘောတူညီချက်အရ ဦးစီးဌာနဖွဲ့စည်းပုံအား အရာထမ်း ၁၅၆ ဦး၊ အမှုထမ်း ၂၄၇ ဦး စုစုပေါင်း ၄၀၃ ဦးဖြင့် ဖွဲ့စည်းခွင့်ပြုခဲ့ပါတယ်။ လုပ်ငန်းလိုအပ်ချက်အရ ၁၅-၁၂၀၁၅ ရက်နေ့မှာကျင်းပတဲ့ ပြည်ထောင်စုအစိုးရအဖွဲ့အစည်းအဝေးအမှတ်စဉ်(၂/၂၀၁၅)ရဲ့ သဘော တူညီချက်အရ ဖွဲ့စည်းပုံကို ဒုတိယညွှန်ကြားရေးမှူးချုပ် ရာထူးတစ်ဦးတိုးချဲ့ပြီးတော့မှ စုစုပေါင်း ၄၀၄ ဦးနဲ့ ပြင်ဆင်ဖွဲ့စည်းထားရှိခဲ့ပါတယ်။ ပတ်ဝန်းကျင်ထိန်းသိမ်းရေးလုပ်ငန်းများကို တိုင်းဒေသကြီး/ ပြည်နယ်များတွင်သာမက ခရိုင်၊ မြို့နယ်အဆင့်ထိတိုးမြှင့်၍ ပေါင်းစပ်အကောင်အထည်ဖော်ဆောင် ရွက်နိုင်ရေးအတွက် ၂၂-၁၂-၂၀၁၆ ရက်နေ့မှာ ကျင်းပတဲ့ ပြည်ထောင်စုအစိုးရအဖွဲ့အစည်းအဝေး အမှတ်စဉ်(၁၈/၂၀၁၆)အရ ပတ်ဝန်းကျင်ထိန်းသိမ်းရေးဦးစီးဌာနရဲ့ ဖွဲ့စည်းပုံများကို အရာထမ်း ၁၁၄၉ ဦး၊ အမှုထမ်း ၁၈၀၈၀ ဦး စုစုပေါင်း ၁၉၂၂၉ ဦးနဲ့ ပြင်ဆင်တိုးချဲ့ဆောင်ရွက် ဖွဲ့စည်းခွင့် ပြုခဲ့ပါတယ်။ တိုင်းဒေသကြီး/ပြည်နယ်ရုံးများကို ဘဏ္ဍာရေးနှစ်အလိုက် ဖွင့်လှစ်တဲ့နေရာမှာ ၂၀၁၃၂၀၁၄ ဘဏ္ဍာရေးနှစ်မှာ ရန်ကုန်၊ မန္တလေး၊ စစ်ကိုင်း၊ ဧရာဝတီ၊ တနင်္သာရီတိုင်းဒေသကြီးရုံးများကို လည်းကောင်း၊ ၂၀၁၄-၂၀၁၅ ဘဏ္ဍာရေးနှစ်မှာ ပဲခူးတိုင်းဒေသကြီးနဲ့ ကချင်၊ မွန်၊ ရခိုင်၊ ရှမ်း ပြည်နယ်ရုံးများကိုလည်းကောင်း၊ ၂၀၁၅-၂၀၁၆ ဘဏ္ဍာရေးနှစ်မှာ မကွေးတိုင်းဒေသကြီးနဲ့ ကရင်၊ ကယား၊ ချင်းပြည်နယ်ရုံးများကိုလည်းကောင်း အသီးသီးဖွင့်လှစ်ခဲ့ပြီး ဖြစ်ပါတယ်။ ခရိုင်/မြို့နယ် အဆင့်မှာရုံးများ တိုးချဲ့ဖွင့်လှစ်ရန်အတွက် ပထမအဆင့်အနေဖြင့် ၂၀၁၇-၂၀၁၈ ဘဏ္ဍာရေးနှစ်မှစပြီး ၂၀၂၁-၂၀၂၂ ဘဏ္ဍာရေးနှစ်အထိ ငါးနှစ်စီမံချက်ရေးဆွဲပြီး ခရိုင်ရုံး ၆၉ ရုံးနဲ့ မြို့နယ်အဆင့်ရုံး ၉၀ ရုံး ဖွင့်လှစ်ရန် လျာထားခဲ့ပါတယ်။ ဆောင်ရွက်ပြီးစီးမှုအနေနဲ့ ၂၀၁၇-၂၀၁၈ ဘဏ္ဍာရေးနှစ်မှာ နေပြည်တော်(ပြည်ထောင်စုနယ်မြေ) တိုင်းဒေသကြီးအဆင့် ညွှန်ကြားရေးမှူးရုံးအပါအဝင် ခရိုင်ရုံး ၁၃ ရုံးကို ဖွင့်လှစ်ခဲ့ပါတယ်။ ၂၀၁၈-၂၀၁၉ ဘဏ္ဍာရေးနှစ်မှာ ကချင်၊ ကရင်၊ မွန်၊ ရခိုင်၊ ရှမ်းပြည်နယ်တို့နှင့် တနင်္သာရီ၊ ပဲခူး၊ ဧရာဝတီတိုင်းဒေသကြီးတို့မှာ ခရိုင်ရုံး ၁၃ ရုံးနှင့် မြို့နယ်ရုံးတစ်ရုံး(ဖားကန့်မြို့နယ်)တို့အား ဖွင့်လှစ် ခဲ့ပြီးဖြစ်ပါတယ်။ ၂၀၁၉ ခုနှစ် စက်တင်ဘာလအတွင်း မန္တလေးတိုင်းဒေသကြီးနှင့် စစ်ကိုင်း တိုင်းဒေသကြီးတို့တွင် ခရိုင်ရုံးငါးလုံးအား ဆက်လက်ဖွင့်လှစ်သွားမှာဖြစ်ပြီး ၂၀၁၉-၂၀၂၀ ဘဏ္ဍာရေး နှစ်မှာ ခရိုင်ရုံး ၁၅ ရုံးနှင့် မြို့နယ်ရုံးရှစ်ရုံးဖွင့်လှစ်ရန် စီစဉ်ဆောင်ရွက်လျက်ရှိပါတယ်။ ဆက်လက်ပြီး ငါးနှစ်စီမံချက်အရ ဖွင့်လှစ်ရန်ကျန်ရှိတဲ့ ခရိုင်ရုံး ၃၈ ရုံးနှင့် မြို့နယ်ရုံး ၈၉ ရုံးတို့အတွက် သက်ဆိုင်ရာ တိုင်းဒေသကြီး/ပြည်နယ်အစိုးရအဖွဲ့များနှင့် မြေနေရာရရှိရေးအတွက် ညှိနှိုင်းဆောင်ရွက်ခဲ့တဲ့ နေရာမှာ ခရိုင်ရုံး ၂၂ ရုံးနှင့် မြို့နယ်ရုံး ၃၂ ရုံးတို့အတွက် မြေနေရာရရှိခဲ့ပြီးဖြစ်ပါတယ်။ ပတ်ဝန်းကျင် ထိန်းသိမ်းရေးဦးစီးဌာနတစ်ခုလုံးရဲ့ ဘဏ္ဍာရေးနှစ်အလိုက်ရှိတဲ့ ဝန်ထမ်းအင်အားအခြေအနေတွေ ကတော့ ၂၀၁၆-၂၀၁၇ ဘဏ္ဍာရေးနှစ်မှာ အရာထမ်း၊ အမှုထမ်းဝန်ထမ်း စုစုပေါင်း ၂၇၉ ဦး၊ ၂၀၁၇၂၀၁၈ ဘဏ္ဍာရေးနှစ်မှာ ဝန်ထမ်းအင်အားစုစုပေါင်း ၅၇၃ ဦး၊ ၂၀၁၈ ခုနှစ် ဧပြီလမှ စတင်ဘာလ အထိ ဝန်ထမ်းအင်အားစုစုပေါင်း ၇၁၅ ဦးနှင့် ၂၀၁၈-၂၀၁၉ ဘဏ္ဍာရေးနှစ် သြဂုတ်လကုန်အထိ အရာထမ်း ၁၀၈ ဦးနှင့် အမှုထမ်း ၆၉၁ ဦး စုစုပေါင်း ၁၀၉၉ ဦးရှိပြီး နေပြည်တော်၊ တိုင်းဒေသကြီး/ ပြည်နယ်ရုံး ၁၅ ရုံး၊ ခရိုင်ရုံး ၂၆ ဦးနှင့် မြို့နယ်ရုံးတစ်ရုံးတို့မှာ တာဝန်ထမ်းဆောင်လျက်ရှိပါတယ်။ ဝန်ထမ်းများတိုးချဲ့ခန့်ထားမှုအနေနဲ့ ဒုတိယဦးစီးမှူး ၁၀၆ ဦး ခန့်ထားရန်ခေါ်ယူထားပြီး ၂၀၁၉ ခုနှစ် သြဂုတ်လအတွင်းမှာ လူတွေ့စစ်ဆေးပြီးဖြစ်၍ စက်တင်ဘာလအကုန်မှာ ဝန်ထမ်းအင်အား ၁၂၀၀ နီးပါး ရှိလာမည်ဖြစ်ပါတယ်။ ထပ်မံ၍ ဝန်ထမ်းအသစ် ၈၈ ဦးခန့်ထားနိုင်ရေးအတွက်လည်း ကျွန်တော်တို့ ပြည်ထောင်စုအစိုးရအဖွဲ့ရုံးသို့ တင်ပြထားပြီး ခွင့်ပြုမိန့်ရရှိပါက ၂၀၁၉-၂၀၂၀ ဘဏ္ဍာရေးနှစ်အတွင်းမှာ ဝန်ထမ်းအင်အား ၁၃၀၀ နီးပါး ရှိလာမှာဖြစ်ပါတယ်။ ပတ်ဝန်းကျင် ထိန်းသိမ်းရေးဦးစီးဌာနအား နှစ်စဉ်စီမံချက်များချမှတ်ပြီး အင်အားပြည့်မီအောင် ခန့်ထားနိုင်ရေးနှင့် ဘဏ္ဍာရေးနှစ်အလိုက် ခရိုင်ရုံး၊ မြို့နယ်ရုံးများ၊ ဆက်လက်ဖွင့်လှစ်နိုင်ရေးအတွက် နှစ်စဉ် ဘဏ္ဍာ ရန်ပုံငွေ ထည့်သွင်းတောင်းခံဆောင်ရွက်လျက်ရှိပြီး အဆိုပါလုပ်ငန်းများအား ဘဏ္ဍာရန်ပုံငွေ ရရှိမှု အပေါ်မှာမူတည်ပြီး ဆက်လက်အကောင်အထည်ဖော်ဆောင်ရွက်သွားမှာဖြစ်ပါတယ်။ နောက် တစ်ချက်ကတော့ ဝန်ထမ်းများရဲ့ စွမ်းဆောင်ရည်မြှင့်တင်ရေးနဲ့ပတ်သက်ပြီးတော့မှ ကျွန်တော်တို့ မွမ်းမံသင်တန်းများ၊ ပြည်တွင်းပြည်ပမှာ ဖွင့်လှစ်လျက်ရှိတဲ့ ကာလတို၊ ကာလရှည် သင်တန်းများ၊ အလုပ်ရုံဆွေးနွေးပွဲများ၊ အစည်းအဝေးပွဲများသို့ ပတ်ဝန်းကျင်ထိန်းသိမ်းရေးဦးစီးဌာနမှ ဝန်ထမ်းများအပြင် ဆက်စပ်ဝန်ကြီးဌာနများမှ ကိုယ်စားလှယ်များအားစေလွှတ်ပြီး ပတ်ဝန်းကျင် ထိန်းသိမ်းရေး ဘာသာရပ်ကျွမ်းကျင်သူများအား မွေးထုတ်ပေးလျက်ရှိပါတယ်။ လုပ်ငန်းခွင်မွမ်းမံ သင်တန်းများအား ၂၀၁၃ ခုနှစ်မှစပြီး (၁၂) ကြိမ်ဖွင့်လှစ်နိုင်ခဲ့ပြီး ဝန်ထမ်း ၄၅၆ ဦးအား ပို့ချနိုင်ခဲ့ပါ တယ်။ ယခုနှစ်အတွင်း အမှတ်စဉ်(၁၃)၊ (၁၄) နဲ့ (၁၅)တို့အား ဖွင့်လှစ်သွားရန် စီစဉ်ထားရှိပါတယ်။ ပတ်ဝန်းကျင်ဆိုင်ရာဘာသာရပ်များကို နိုင်ငံတကာအဖွဲ့အစည်းများ၊ သက်ဆိုင်ရာဌာနများနဲ့ပေါင်းပြီးတော့မှ ၂၀၁၄-၂၀၁၅ ဘဏ္ဍာရေးနှစ်မှစ၍ ယနေ့အထိ ရက်တိုသင်တန်းများ၊ အလုပ်ရုံဆွေးနွေးပွဲများ ၁၅၉ ကြိမ်ဖွင့်လှစ်ပြီးတော့မှ ဆက်စပ်ဝန်ကြီးဌာနများ၊ အရပ်ဘက်လူမှုအဖွဲ့အစည်းများ၊ ပုဂ္ဂလိက လုပ်ငန်းများမှ ကိုယ်စားလှယ် ၄၀၂၈ ဦးတို့အား ပို့ချပေးနိုင်ခဲ့ပါတယ်။ ပြည်တွင်းမှာရှိတဲ့ ဆက်စပ် ဝန်ကြီးဌာနများမှဖွင့်လှစ်တဲ့ သင်တန်းများသို့ သင်တန်းနည်းပြ ၁၃ ဦးတို့အား ၃၂ ကြိမ် စေလွှတ်ပြီးတော့မှ ပတ်ဝန်းကျင်ဆိုင်ရာဘာသာရပ်များကို ပို့ချပေးစေနိုင်ခဲ့ပါတယ်။ ပတ်ဝန်းကျင်ထိန်းသိမ်းရေး ဦးစီးဌာနနဲ့ ကမ္ဘာ့ဘဏ်တို့ပူးပေါင်းပြီးတော့လည်း ပတ်ဝန်းကျင်နဲ့ လူမှုကာကွယ်စောင့်ရှောက်ရေး စွမ်းဆောင်ရည်မြှင့်တင်မှုဆိုင်ရာ သင်ကြားရေးစင်တာ(Environmental and Social Safeguards Learning Center)တစ်ခုကို ဖွင့်လှစ်တည်ထောင်နိုင်ရေးအတွက် ညှိနှိုင်းဆောင်ရွက်လျက်ရှိရာ စီမံကိန်းကာလ သုံးနှစ်ရဲ့ ပထမနှစ်အတွင်းမှာ ကနဦးဆောင်ရွက်ချက်အနေနဲ့ Dam Safety Training Workshop sə:28:6mai Land Acquisition and Resettlement Déonę:sə): လည်းကောင်း၊ Community Health and Safety သင်တန်းအားလည်းကောင်း ကျွန်တော်တို့ ဖွင့်လှစ်သင်ကြားနိုင်ခဲ့ပါတယ်။ စွမ်းဆောင်ရည်တိုးတက်လာစေရေးနဲ့ ရေရှည်လူ့စွမ်းအားအရင်း အမြစ်ဖွံ့ဖြိုးတိုးတက်လာစေရန် ရည်ရွယ်ပြီးတော့မှ UNDP ရဲ့နည်းပညာအကူအညီနဲ့ Human Resources Development Strategy ရေးဆွဲနိုင်ရေးအတွက် ဆောင်ရွက်လျက်ရှိတဲ့နေရာမှာ ပထမ အဆင့်အနေနဲ့ Cqpacity Needs Assessment ဖော်ထုတ်ခြင်းလုပ်ငန်းများ ဆောင်ရွက်နိုင်ခဲ့ပြီး ၎င်းအပေါ်အခြေခံပြီးတော့မှ မဟာဗျူဟာဆက်လက်ရေးဆွဲဆောင်ရွက်သွားမည် ဖြစ်ပါတယ်။ ပတ်ဝန်းကျင်ထိန်းသိမ်းရေးဦးစီးဌာနမှာ ဘွဲ့ရဝန်ထမ်း ၉၈၁ ဦးရှိပြီး ရိုးရိုးဘွဲ့ရ ၈၄၉ ဦး၊ မဟာဘွဲ့ရ ၁၂၅ ဦးနှင့် ပါရဂူဘွဲ့ရ ခုနစ်ဦးရှိပါတယ်။ ၂၀၁၆-၂၀၁၇ ဘဏ္ဍာရေးနှစ်မှ ယနေ့အထိ ပြည်ပနိုင်ငံ များမှာ ကျင်းပတဲ့သင်တန်းများ၊ အစည်းအဝေးများနဲ့ အလုပ်ရုံဆွေးနွေးပွဲများကိုလည်း ဝန်ထမ်း ၆၄၇ ဦး စေလွှတ်နိုင်ခဲ့မှုကို ကျွန်တော်တို့ Power Point မှာ ဖော်ပြပါရှိတဲ့ စာရင်းအတိုင်း ဖြစ်ပါတယ်။ ပြည်ပမှာဖွင့်လှစ်ပို့ချနေတဲ့ ဒီပလိုမာဘွဲ့တွေ၊ မဟာဘွဲ့တွေ၊ ပါရဂူဘွဲ့ သင်တန်းတွေကိုလည်း သင်တန်း သား ၃၉ ဦးကို ၂၀၁၄-၂၀၁၅ ဘဏ္ဍာရေးနှစ်မှ ၂၀၁၈-၂၀၁၉ ဘဏ္ဍာရေးနှစ်အထိ နှစ်အလိုက် ပညာသင်အဖြစ် စေလွှတ်နိုင်မှုအခြေအနေတွေကို Power Point မှာ တင်ပြထားပါတယ်။ ဆက်လက် ၍ နိုင်ငံတကာ အဖွဲ့အစည်းများနဲ့လည်းပူးပေါင်းပြီးတော့မှ သင်တန်းသားများ ဆက်လက်စေလွှတ် နိုင်ရေးကိုလည်း ဆောင်ရွက်လျက်ရှိပါတယ်။ သို့ဖြစ်ပါ၍ ပတ်ဝန်းကျင်ထိန်းသိမ်းရေးဦးစီးဌာန၏ လုပ်ငန်းများစဉ်ဆက်မပြတ်ဖြေရှင်းဆောင်ရွက်နိုင်ရန်အတွက် သဘာဝပတ်ဝန်းကျင် ထိန်းသိမ်းရေး ပညာရပ်ကျွမ်းကျင်သူများ မွေးထုတ်သွားမည်ဖြစ်ပါကြောင်းနှင့် ခရိုင်/မြို့နယ်အဆင့် စနစ်တကျ တိုးချဲ့ ဖွဲ့စည်းပြီး ဌာန၏လုပ်ငန်းစဉ်များကို အောင်မြင်နိုင်ရေးအတွက် ကျွန်တော်တို့ ဆက်လက်ဆောင်ရွက် သွားမည်ဖြစ်ပါ၍ ကိုယ်စားလှယ်တော်ကြီးတင်သွင်းတဲ့အဆိုနဲ့ ပတ်သက်ပြီးတော့မှ ကျွန်တော်တို့ ဝန်ကြီးဌာနအနေနဲ့ အတည်ပြု ပေးနိုင်ပါကြောင်း ရှင်းလင်းဖြေကြားအပ်ပါတယ်။ အားလုံးကို ကျေးဇူး တင်ရှိပါတယ်ခင်ဗျား။</speech>
<speech type='speaker'>အဆိုရှင်ရဲ့ သဘောထားပြောပါ</speech>
<speech><mp id='263'>ဦးနေထက်ဝင်း(ဆင်ပေါင်ဝဲမဲဆန္ဒနယ်)</mp>လေးစားရပါသော ပြည်သူ့လွှတ်တော် ဥက္ကဋ္ဌကြီးနှင့် အားလုံးပဲမင်္ဂလာပါလို့ ဦးစွာနှုတ်ခွန်းဆက်သလိုပါတယ်။ ယနေ့ ကျွန်တော့်အရဲ့အဆိုကို ပါဝင်ဆွေးနွေးပေးခဲ့ကြတဲ့ လွှတ်တော်ကိုယ်စားလှယ်များအားလုံးနှင့် ပြန်လည်ရှင်းလင်းပေးပါသော ဒုတိယဝန်ကြီးကို အထူးကျေးဇူးတင်ရှိပါကြောင်းနှင့် န်ကြီးဌာန၏ သဘောထားအတိုင်း ကျွန်တော်၏ အဆိုကို အတည်ပြု ပေးနိုင်ပါရန် လေးစားစွာ တင်ပြအပ်ပါတယ်ခင်ဗျား။</speech>
<speech type='speaker'>လွှတ်တော်ကိုယ်စားလှယ်များခင်ဗျား။ ဦးနေထက်ဝင်း၊ ဆင်ပေါင်ဝဲမဲဆန္ဒနယ် ကတင်သွင်းသွားတဲ့အဆိုကို လွှတ်တော်ကိုယ်စားလှယ် ၁၁ ဦးကဆွေးနွေးပြီး သယံဇာတနှင့်သဘာဝ ပတ်ဝန်းကျင်ထိန်းသိမ်းရေးဝန်ကြီးဌာနက အဆိုအားအတည်ပြု သင့်ကြောင်းရှင်းလင်းခဲ့ပါတယ်။ အဆို ရှင်ကလည်း အတည်ပြု ပေးရန် ရှင်းလင်းပြောကြားသွားပါတယ်။ ဒါကြောင့် ဒီအဆိုနှင့်စပ်လျဉ်းပြီး အတည်ပြုရန် လွှတ်တော်က သဘောတူပါသလားခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type='speaker'>သဘောမတူတဲ့သူရှိပါသလားခင်ဗျား။ သဘောမတူတဲ့သူမရှိတဲ့အတွက် ဦးနေထက်ဝင်း တင်သွင်းတဲ့အဆိုကို လွှတ်တော်ကအတည်ပြုကြောင်း ကြေညာပါတယ်</speech>
</MotionSection>
</discussion>
<postface>
<title>ဒုတိယအကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး (၂၀)ရက်မြောက်နေ့ ရပ်နားကြောင်းနှင့် အစည်းအဝေး (၂၁)ရက်မြောက်နေ့ဆက်လက်ကျင်းပမည့်နေ့ရက်နှင့်အချိန်ကို ကြေညာခြင်း</title>
<speech type='speaker'>အစီအစဉ် ၁၀ ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယ အကြိမ် ပြည်သူ့လွှတ်တော် (၁၃)ကြိမ်မြောက်ပုံမှန်အစည်းအဝေး (၂၀)ရက်မြောက်နေ့ကို ရပ်နား ပါမယ်။ ဒုတိယအကြိမ် ပြည်သူ့လွှတ်တော် (၁၃) ကြိမ်မြောက်ပုံမှန် အစည်းအဝေး (၂၁)ရက်မြောက်နေ့ ကို ၂၀၁၉ ခုနှစ်၊ စက်တင်ဘာလ ၁၆ ရက်(တနင်္လာနေ့) နံနက် ၁၀ နာရီအချိန်မှာ ဆက်လက်ကျင်းပ မှာဖြစ်ကြောင်းနဲ့ ယနေ့အတွက်အစည်းအဝေးပြီးဆုံးကြောင်း ကြေညာပါတယ်။ (ဩဘာသံများ)</speech>
<speech type='mc'>ပြည်သူ့လွှတ်တော်ဥက္ကဋ္ဌ ပြန်လည်ထွက်ခွာပါပြီခင်ဗျား။</speech>
<speech type='mc'>အားလုံးထွက်ခွာနိုင်ပါပြီခင်ဗျား။</speech>
<p>ဒုတိယအကြိမ်ပြည်သူ့လွှတ်တော် (၁၃) ကြိမ်မြောက်ပုံမှန်အစည်းအဝေး (၂၀)ရက်မြောက်နေ့ ကို ၁၂၅၅ နာရီအချိန်တွင် ရပ်နားပါသည်။</p>
</postface>
</transcript>
</doc>
