<doc>
<docinfo>
<docno>02-08-08.xml</docno>
<term value='02'>ဒုတိယအကြိမ်</term>
<session value='08'/>
<sittingday value='08'> </sittingday>
<legislature value='upper'>အမျိုးသားလွှတ်တော်</legislature>

<title>
ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် အဋ္ဌမပုံမှန်အစည်းအဝေး အဋ္ဌမနေ့မှတ်တမ်း
</title>
<date>
၁၃၈၀ ပြည့်နှစ်၊ နယုန်လဆန်း ၁၅ ရက် (၂၀၁၈ ခုနှစ်၊ မေလ ၂၉ ရက် ) အင်္ဂါနေ့
</date>
</docinfo>
<transcript>
<preface>
<p>
နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ဒုတိယအကြိမ် အမျိုးသား လွှတ်တော် အဋ္ဌမပုံမှန်အစည်းအဝေး အဋ္ဌမနေ့ အစီအစဉ်ကို ၁၀း၀၀ နာရီအချိန်၌ စတင်ကျင်းပ ပါသည်။ အမျိုးသားလွှတ်တော် ဥက္ကဋ္ဌအဖြစ် မန်းဝင်းခိုင်သန်း က ဆောင်ရွက်ပြီး၊ အခမ်းအနားမှူး အဖြစ် ဦးလွင်ဦး၊ ညွှန်ကြားရေးမှူးချုပ် အမျိုးသားလွှတ်တော်ရုံးက ဆောင်ရွက်ပါသည်။
</p>
<title>အမျိုးသားလွှတ်တော် ဥက္ကဋ္ဌ နေရာယူခြင်း</title>
<speech type='mc'>
အမျိုးသားလွှတ်တော် ကိုယ်စားလှယ်များခင်ဗျား။ ယခု အချိန်ကစပြီး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် အဋ္ဌမပုံမှန် အစည်းအဝေးရဲ့ အဌမနေ့ အစီအစဉ် စတင်ပါတော့မယ်
</speech>
<speech type='mc'>အမျိုးသားလွှတ်တော် ဥက္ကဋ္ဌ ကြွရောက်လာပါပြီခင်ဗျား။</speech>
<speech type='speaker'>အားလုံး မင်္ဂလာပါ။</speech>
<p>
အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်
</p>
<speech type='mc'>အားလုံးထိုင်နိုင်ကြပါပြီခင်ဗျား။﻿</speech>
<title>
အမျိုးသားလွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်း ကြေညာခြင်း
</title>
<speech type='speaker'>
အမျိုးသားလွှတ်တော်ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယ အကြိမ် အမျိုးသားလွှတ်တော် အဋ္ဌမပုံမှန်အစည်းအဝေး အဋ္ဌမနေ့မှာ လွှတ်တော်အခွင့်အရေး ကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်း (၂၂၃)ဦး ရှိပြီး ဒီကနေ့ အစည်းအဝေးကို (၁၉၅)ဦး တက်ရောက်ပါတယ်။
</speech>
<speech type='speaker'>
အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော်ကိုယ်စားလှယ်ဦးရေ စုစုပေါင်း ရဲ့ (၈၇.၄၄)ရာခိုင်နှုန်းရှိပြီး တက်ရောက်တဲ့ကိုယ်စားလှယ်ဦးရေဟာ အစည်းအဝေး အထမြောက်ရန် လိုအပ်တဲ့ကိုယ်စားလှယ်ဦးရေ သုံးပုံတစ်ပုံထက် ကျော်လွန်တဲ့အတွက် ၂၀၁၂ ခုနှစ်၊ အမျိုးသား လွှတ်တော်ဆိုင်ရာ ဥပဒေပုဒ်မ ၄၂ နဲ့ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၂၄ နဲ့ ၂၈ တို့အရ အစည်းအဝေး အထမြောက်ကြောင်းနဲ့ အစည်းအဝေး စတင်ကျင်းပကြောင်း ကြေညာပါတယ်။ (ဩဘာသံများ)
</speech>
<title>အစည်းအဝေး အစီအစဉ် ဖြန့်ဝေထားကြောင်း တင်ပြခြင်း</title>
<speech type='speaker'>
အမျိုးသားလွှတ်တော်ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသား လွှတ်တော်ဆိုင်ရာ နည်းဥပဒေ ၄ အရ ဒုတိယအကြိမ် အမျိုးသားလွှတ်တော် အဋ္ဌမပုံမှန်အစည်းအဝေးရဲ့ အဋ္ဌမနေ့ အစီအစဉ်ကို အမျိုးသားလွှတ်တော်ကိုယ်စားလှယ်များထံ ကြို တင်ဖြန့်ဝေထားပြီး ဖြစ်ပါတယ်။ အဲဒီ အစီအစဉ်အတိုင်း ကျင်းပပါမယ်
</speech>
<leave>
<title>
အမျိုးသားလွှတ်တော် ကိုယ်စားလှယ်များ ခွင့်ပန်ကြားခြင်း
</title>
<speech type='speaker'>
အစီအစဉ်(၄)ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(က)အရ ခွင့်ပန်ကြားလိုတဲ့ လွှတ်တော်ကိုယ်စားလှယ်ဟာ မိမိကိုယ်တိုင်သော်လည်းကောင်း၊ မိမိအတွက် အခြားလွှတ်တော် ကိုယ်စားလှယ်တစ်ဦးကသော်လည်းကောင်း ခွင့်ပန်ကြားရမှာ ဖြစ်ပါတယ်။
</speech>
<speech type='speaker'>
ဒီကနေ့ အစည်းအဝေးမတက်ရောက်နိုင်တဲ့ အမျိုးသားလွှတ်တော်ကိုယ်စားလှယ်များရှိလျှင် ခွင့်ပန်ကြားဖို့ ဖြစ်ပါတယ်။
</speech>
<speech>
<mp id='895'>စောမှားဖောင်ဘွား၊ ကရင်ပြည်နယ် မဲဆန္ဒနယ်အမှတ်(၁၂)</mp>
။ လေးစားအပ်ပါတဲ့ အမျိုးသားလွှတ်တော်ဥက္ကဋ္ဌကြီးခင်ဗျား။ ယနေ့ ကျင်းပပြုလုပ်တဲ့ ဒုတိယအကြိမ် အမျိုးသားလွှတ်တော်﻿ အဋ္ဌမပုံမှန်အစည်းအဝေး အဋ္ဌမနေ့ ၂၉-၅-၂၀၁၈ ရက်နေ့မှာ အစည်းအဝေးသို့ တက်ရောက်နိုင်ခြင်း မရှိတဲ့ အမျိုးသားလွှတ်တော်ကိုယ်စားလှယ်များရဲ့ ကိုယ်စား ကရင်ပြည်နယ် မဲဆန္ဒနယ်အမှတ်(၁၂)မှ အမျိုးသားလွှတ်တော်ကိုယ်စားလှယ်၊ အမျိုးသားလွှတ်တော် လွှတ်တော်အခွင့်အရေးကော်မတီ အဖွဲ့ဝင် ဖြစ်သူ ကျွန်တော် စောမှားဖောင်ဘွား က ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက်နိုင်ခြင်းမရှိတဲ့ အမျိုးသားလွှတ်တော်ကိုယ်စားလှယ် များမှာ ဦးစိုးမိုး၊ ဧရာဝတီတိုင်းဒေသကြီး မဲဆန္ဒနယ်အမှတ်(၁)၊ တိုင်းစစ်အစည်းအဝေး။ ဦးအေးဗိုလ်၊ ရန်ကုန်တိုင်းဒေသကြီး မဲဆန္ဒနယ်အမှတ်(၁၁)၊ ကိုယ်တိုင်ဆောင်ရွက်ရန်။ ဦးဇော်မင်းလတ်(ခ)ဦးကိုလတ်၊ ရှမ်းပြည်နယ် မဲဆန္ဒနယ်အမှတ်(၁)၊ ဒေသဖွံ့ဖြိုးရေးဆောင်ရွက်ရန်။ ဦးဆန်းမြင့်၊ ဧရာဝတီတိုင်းဒေသကြီး မဲဆန္ဒနယ်အမှတ်(၃)၊ ညောင်ဦးမြို့နယ်သို့ ကွင်းဆင်းလေ့လာရန်။ ဦးဝင်းကြိုင်၊ ပဲခူးတိုင်းဒေသကြီး မဲဆန္ဒနယ်အမှတ်(၁၀)၊ ၎င်းအတိုင်း ဦးကျော်တုတ်၊ မန္တလေးတိုင်းဒေသကြီး မဲဆန္ဒနယ်အမှတ်(၇)၊ ၎င်းအတိုင်း။ ဦးစိုင်းဝင်းလှိုင်းခမ်း၊ ရှမ်းပြည်နယ် မဲဆန္ဒနယ်အမှတ်(၃)၊ ဒေသဖွံ့ဖြိုးရေးဆောင်ရွက်ရန်။ ဦးရဲမြင့်စိုး၊ ရန်ကုန်တိုင်းဒေသကြီး မဲဆန္ဒနယ်အမှတ်(၇)၊ ကျန်းမာရေး။ ဦးမင်းဦး၊ ပဲခူးတိုင်းဒေသကြီး မဲဆန္ဒနယ်အမှတ်(၆)၊ အလုပ်ရုံဆွေးနွေးပွဲတက်ရောက်ရန်။ ဦးကျော်သောင်း၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၁)၊ ဆေးရုံတက်ရောက်ရန်။ ဒေါက်တာဝင်းမြင့်၊ ပဲခူးတိုင်းဒေသကြီး မဲဆန္ဒနယ် အမှတ်(၁၁)၊ ဆွေးနွေးပွဲတက်ရောက်ရန်။ ဦးအောင်ကြည်ညွန့်၊ မကွေးတိုင်းဒေသကြီး မဲဆန္ဒနယ် အမှတ်(၄)၊ N.R.P.C ညှိနှိုင်းအစည်းအဝေး။ ဦးအောင်သိန်း၊ ပဲခူးတိုင်းဒေသကြီး မဲဆန္ဒနယ်အမှတ်(၁၂)၊ ပြည်ပခရီးစဉ်။ ဦးကျော်သန်း၊ ရခိုင်ပြည်နယ် မဲဆန္ဒနယ်အမှတ်(၁၀)၊ ဆေးရုံတက်ရောက်ကုသရန်။ ဦးညီစိန်၊ ရှမ်းပြည်နယ် မဲဆန္ဒနယ်အမှတ်(၅)၊ မိခင်ကျန်းမာရေး။ ဦးတင်အောင်ထွန်း၊ မကွေးတိုင်း ဒေသကြီး မဲဆန္ဒနယ်အမှတ်(၅)၊ ဆွေးနွေးပွဲတက်ရောက်ရန်။ ဦးနိုင်သီဟ၊ မွန်ပြည်နယ် မဲဆန္ဒနယ် အမှတ်(၇)၊ ဒေသဖွံ့ဖြိုးရေး ဆောင်ရွက်ရန်။ ဒေါက်တာလင်းဝေဖြိုးလတ်၊ တနင်္သာရီ တိုင်းဒေသကြီး မဲဆန္ဒနယ်အမှတ်(၅)၊ ဒေသဖွံ့ဖြိုးရေးဆောင်ရွက်ရန်။ ဦးနိုင်ကိုကို၊ ကချင်ပြည်နယ် မဲဆန္ဒနယ်အမှတ်(၁၂)၊ ဒေသဖွံ့ဖြိုးရေးဆောင်ရွက်ရန်။ ဦးကိုကိုနိုင်၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၈)၊ မုံရွာကလေးကားလမ်း မြေယာလျော်ကြေးကိစ္စ ဆောင်ရွက်ရန်။ ဦးအေးသာအောင်၊ ရခိုင်ပြည်နယ် မဲဆန္ဒနယ်အမှတ်(၆)၊ ဆေးရုံတက်ရောက်ကုသရန်။ ဒေါက်တာခင်မောင်ဝင်း၊ တနင်္သာရီတိုင်းဒေသကြီး မဲဆန္ဒနယ်အမှတ်(၁၁)၊ ဆေးရုံတက်ရောက်ကုသရန်။ ဦးတင်ဝေ၊ တနင်္သာရီတိုင်းဒေသကြီး မဲဆန္ဒနယ် အမှတ်(၆)၊ ဒေသဖွံ့ဖြိုးရေးဆောင်ရွက်ရန်။ ဦးမြင့်နိုင်၊ ရခိုင်ပြည်နယ် မဲဆန္ဒနယ်အမှတ်(၅)၊ ဆေးရုံ တက်ရောက်ကုသရန်။ ဦးခင်အောင်မြင့်၊ မန္တလေးတိုင်းဒေသကြီး မဲဆန္ဒနယ်အမှတ်(၈)၊ ကိုယ်တိုင် ဆောင်ရွက်ရန်နှင့် ဦးဇုန်လှယ်ထန်း၊ ချင်းပြည်နယ် မဲဆန္ဒနယ်အမှတ်(၄)၊ ကိုယ်တိုင်ဆောင်ရွက်ရန်တို့ ဖြစ်ကြပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြုထားသူ(၂) ဦးနှင့် ယနေ့ ခွင့်ပန်ကြားသူ (၂၆) ဦးဖြစ်ပြီး စုစုပေါင်း ခွင့်ပန်ကြားသူ(၂၈)ဦး ဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနှင့် ယနေ့ ခွင့်ပန်ကြားသူ အမျိုးသားလွှတ်တော်ကိုယ်စားလှယ်များကို လွှတ်တော်က ခွင့်အဖြစ် သတ်မှတ်﻿ ခွင့်ပြု ပေးနိုင်ပါရန် အမျိုးသားလွှတ်တော်ဥက္ကဋ္ဌကြီးမှတစ်ဆင့် လွှတ်တော်သို့ လေးစားစွာ ပန်ကြား တင်ပြအပ်ပါတယ်ခင်ဗျား။
</speech>
<speech type='speaker'>
ယခု ခွင့်ပန်ကြားချက်များကို ခွင့်ပြုဖို့ လွှတ်တော်က သဘောတူပါသလား ခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'>
သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာ ပါတယ်။ (ဩဘာသံများ)
</speech>
<title>
အမျိုးသားလွှတ်တော် ကိုယ်စားလှယ်များ အစည်းအဝေးတက်ရောက်မှု အခြေအနေကို မှတ်တမ်းတင်ခြင်း
</title>
<speech type='speaker'>
အမျိုးသားလွှတ်တော် ကိုယ်စားလှယ်များခင်ဗျား။ ဒီကနေ့ ဒုတိယအကြိမ် အမျိုးသားလွှတ်တော် အဋ္ဌမပုံမှန်အစည်းအဝေး အဋ္ဌမနေ့ကို တက်ရောက်ခွင့်ရှိတဲ့ အမျိုးသားလွှတ်တော် ကိုယ်စားလှယ်ဦးရေမှာ (၂၂၃)ဦး၊ ယခင်က ခွင့်ပန်ကြားသဖြင့် ခွင့်ပြုထားသူ(၂)ဦး၊ ယနေ့ ခွင့်ပန် ကြားသဖြင့် ခွင့်ပြုထားသူ(၂၆)ဦးဖြစ်၍ အမျိုးသားလွှတ်တော်က စုစုပေါင်းခွင့်ပြုထားသူ(၂၈)ဦးဖြစ်ပြီး ခွင့်မဲ့ ပျက်ကွက်သူ မရှိပါ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(ဂ)အရ ယခု လွှတ်တော်ကိုယ်စားလှယ်များ အစည်းအဝေး တက်ရောက်မှု အခြေအနေ တင်ပြချက်ကို လွှတ်တော်ရဲ့ အတည်ပြုချက် ရယူပါမယ်။ အမျိုးသားလွှတ်တော် ကိုယ်စားလှယ်များ အစည်းအဝေး တက်ရောက်မှု အခြေအနေ တင်ပြချက်ကို လွှတ်တော်က အတည်ပြုပါသလား ခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်ကအတည်ပြုပါသည်။
</p>
<speech type='speaker'>
လွှတ်တော်က အတည်ပြု တဲ့အတွက် အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အမျိုးသားလွှတ်တော်က အတည်ပြု မှတ်တမ်းတင်ကြောင်း ကြေညာပါတယ်။ (ဩဘာသံများ)﻿
</speech>
</leave>
</preface>
<QASection>
<title>
ကြယ်ပွင့်ပြထားသည့် မေးခွန်းများကို သက်ဆိုင်ရာ အမျိုးသားလွှတ်တော်ကိုယ်စားလှယ်များကမေးမြန်းခြင်းနှင့် သက်ဆိုင်ရာ ပြည်ထောင်စုအဆင့် အဖွဲ့ အစည်းဝင်က ဖြေကြားခြင်း
</title>
<speech type='speaker'>
အစီအစဉ်(၅) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ လွှတ်တော်သို့ လွှတ်တော်ကိုယ်စားလှယ်များ မေးမြန်းထားတဲ့ ကြယ်ပွင့်ပြထားတဲ့ မေးခွန်းတွေကို မေးမြန်းခြင်းနဲ့ ဖြေကြားခြင်း အစီအစဉ် ဆောင်ရွက်မှာ ဖြစ်ပါတယ်။
</speech>
<speech type='speaker'>
ယခု လွှတ်တော်ကိုယ်စားလှယ်သုံးဦး မေးမြန်းတဲ့ မေးခွန်းများဟာ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ ဒုတိယဝန်ကြီး တစ်ဦးတည်းက ဖြေကြားရမယ့်မေးခွန်းများ ဖြစ်ပါတယ်။ လွှတ်တော်ကိုယ်စားလှယ်များက သက်ဆိုင်ရာ မေးခွန်းတွေကို တစ်ဆက်တည်း မေးမြန်းပြီးမှ ဒုတိယ ဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။
</speech>
<title>
စစ်ကိုင်းတိုင်းဒေသကြီး၊ နာဂကိုယ်ပိုင်အုပ်ချုပ်ခွင့်ရဒေသဖြစ်သော လေရှီးမြို့နယ်၊ လဟယ်မြို့နယ်၊ နန်းယွန်းမြို့နယ်များတွင် နွားနောက်မွေးမြူရေးလုပ်ငန်း ဆောင်ရွက်နိုင်ရန် သက်ဆိုင်ရာ ဝန်ကြီးဌာနမှ ကူညီဆောင်ရွက်ပေးရန် အစီအစဉ် ရှိ/မရှိနှင့် စပ်လျဉ်းသည့် မေးခွန်း
</title>
<speech type='speaker'>
ပထမဦးစွာ စစ်ကိုင်းတိုင်းဒေသကြီး မဲဆန္ဒနယ်အမှတ်(၁၂)မှ ဦးမင်းနိုင် က စစ်ကိုင်းတိုင်းဒေသကြီး၊ နာဂကိုယ်ပိုင်အုပ်ချုပ်ခွင့်ရဒေသဖြစ်သော လေရှီးမြို့နယ်၊ လဟယ်မြို့နယ်၊ နန်းယွန်းမြို့နယ်များတွင် နွားနောက်မွေးမြူရေးလုပ်ငန်း ဆောင်ရွက်နိုင်ရန် သက်ဆိုင်ရာဝန်ကြီးဌာနမှ ကူညီဆောင်ရွက်ပေးရန် အစီအစဉ် ရှိ/မရှိနှင့် စပ်လျဉ်းတဲ့ မေးခွန်း မေးမြန်းဖို့ ဖြစ်ပါတယ်
</speech>
<speech>
<mp id='955'>
ဦးမင်းနိုင်၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၁၂)
</mp>
လေးစားရပါသော အမျိုးသားလွှတ်တော်ဥက္ကဋ္ဌကြီးနှင့် ပြည်ထောင်စုဒုတိယဝန်ကြီး၊ အမျိုးသားလွှတ်တော်ကိုယ်စားလှယ်များ အားလုံး မင်္ဂလာပါလို့ ဦးစွာ နှုတ်ခွန်းဆက်သ ဂါရဝပြု လိုပါတယ်။ ကျွန်တော်က စစ်ကိုင်းတိုင်းဒေသကြီး မဲဆန္ဒနယ်မြေအမှတ်(၁၂) နာဂကိုယ်ပိုင်အုပ်ချုပ်ခွင့်ရဒေသမှ ဦးမင်းနိုင် ဖြစ်ပါတယ်။ လေးစားရပါသော ဥက္ကဋ္ဌကြီးခင်ဗျား။ လေရှီးမြို့နယ်၊ လဟယ်မြို့နယ်၊ နန်းယွန်းမြို့နယ် ဒေသများတွင် နွားနောက်မွေးမြူနိုင်သော စားကျက်မြေ မြောက်များစွာရှိပါသဖြင့် သက်ဆိုင်ရာ ဝန်ကြီးဌာနမှ ကူညီဆောင်ရွက်ပေးနိုင်ရန် တင်ပြသွားမှာဖြစ်ပါ၍ ကျွန်တော့်အား Power Point အသုံးပြုခွင့် တောင်းခံလိုပါတယ်။ ဒါကတော့ ကျွန်တော်တို့ဒေသရဲ့ အခြေအနေကို တင်ပြခြင်းဖြစ်ပါတယ်။ ဒါကတော့ လူနေမှု အခြေအနေကို တင်ပြခြင်းဖြစ်ပါတယ်။ ဒါလည်း ဆရာ၊ ဆရာမတွေ နေအိမ်၊ အခြေအနေကို ဒေသခံ တွေကို တင်ပြခြင်းဖြစ်ပါတယ်။﻿
</speech>
<speech type='speaker'>
ကိုယ်စားလှယ်ကြီး မေးခွန်းမေးတာ ကိုယ်စားလှယ်ကြီးရဲ့။ တင်ပြတာ ဆိုတော့။ မေးခွန်းကို လိုအပ်တာပဲမေးပါ။
</speech>
<speech>
<mp id='955'>
ဦးမင်းနိုင်၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၁၂)
</mp>
ဟုတ်ကဲ့ခင်ဗျား။ ဆက်ပြပါ။ ဟုတ်ကဲ့ ကျေးဇူးတင်ပါတယ်။ လေရှီးမြို့နယ်၊ လဟယ်မြို့နယ်၊ နန်းယွန်းမြို့နယ် နာဂကိုယ်ပိုင်အုပ်ချုပ်ခွင့်ရဒေသဖြစ်တဲ့ ခေတ်အဆက်ဆက် အုပ်ချုပ်ရေး လက်လှမ်းမမီသောကြောင့် လမ်းပန်းဆက်သွယ်ရေး ခက်ခဲသည့် အပြင် လူမှုရေး၊ ပညာရေး၊ ကျန်းမာရေး၊ စီးပွားရေး စသော အဘက်ဘက်မှ နောက်ကျကျန်ရစ် နေသောဒေသ ဖြစ်ပါတယ်။ သို့ဖြစ်ပါ၍ စီးပွားရေးလုပ်ငန်းကို အနည်းငယ် အခြေခံရရှိနိုင်ရန်အတွက် နွားနောက်မွေးမြူရေးလုပ်ငန်းမှာ သဘာဝရာသီဥတုနှင့် ကိုက်ညီဖြစ်ထွန်းသောဒေသဖြစ်ပြီး မိရိုးဖလာ မွေးမြူလာခြင်း၊ စားကျက်မြေများ လုံလောက်စွာရှိနေပါသော်လည်း ငွေအရင်းအနှီး မတတ်နိုင်ခြင်း၊ မွေးမြူရေးစနစ် ကောင်းမွန်စွာ ကျွမ်းကျင်မှုမရှိခြင်းတို့ကြောင့် အခက်အခဲများစွာ ကြုံတွေ့နေရပါတယ်။ လေးစားရပါသော ဥက္ကဋ္ဌကြီးခင်ဗျား။ နာဂဒေသတွင် နွားနောက်မွေးမြူနိုင်ရန် သက်ဆိုင်ရာ ဝန်ကြီးဌာနမှ မည်ကဲ့သို့ ကူညီဆောင်ရွက်ပေးနိုင်မည်ကို အစီအစဉ် ရှိ/မရှိ သိလိုပါသဖြင့် ဒေသခံ ပြည်သူများ တင်ပြချက်အရ အမျိုးသားလွှတ်တော်ဥက္ကဋ္ဌကြီးမှတစ်ဆင့် လေးစားစွာ မေးမြန်းအပ်ပါတယ်။
</speech>
<title>
မကွေးတိုင်းဒေသကြီး၊ စလင်းမြို့နယ်၊ ဇရပ်လှကျေးရွာအုပ်စု ကြိမ်မြောင်းကျေးရွာရှိ မကွေးစက်မှု(၂) တိုင်းရုံးနှင့် နယ်သာလန်နိုင်ငံအလှူရှင်တို့ ပူးပေါင်းဆောင်ရွက်ပေးခဲ့သော စက်ရေတွင်းနှင့် စင်မြင့် ရေစင်တို့ကို ပြန်လည်ပြုပြင်လျက် သောက်သုံးရေ ဖြန့်ဝေပေးရန် အစီအစဉ် ရှိ/မရှိနှင့် စပ်လျဉ်းသည့် မေးခွန်း
</title>
<speech type='speaker'>
ဆက်လက်ပြီး မကွေးတိုင်းဒေသကြီး မဲဆန္ဒနယ်အမှတ်(၆)မှ ဦးဝင်းမောင် က မကွေးတိုင်းဒေသကြီး၊ စလင်းမြို့နယ်၊ ဇရပ်လှကျေးရွာအုပ်စု ကြိမ်မြောင်းကျေးရွာရှိ မကွေးစက်မှု(၂) တိုင်းရုံးနှင့် နယ်သာလန်နိုင်ငံ အလှူရှင်တို့ ပူးပေါင်းဆောင်ရွက်ပေးခဲ့သော စက်ရေတွင်းနှင့် စင်မြင့် ရေစင်တို့ကို ပြန်လည်ပြုပြင်လျက် သောက်သုံးရေ ဖြန့်ဝေပေးရန် အစီအစဉ် ရှိ/မရှိနှင့် စပ်လျဉ်းတဲ့ မေးခွန်း မေးမြန်းဖို့ ဖြစ်ပါတယ်
</speech>
<speech>
<mp id='912'>ဦးဝင်းမောင်၊ မကွေးတိုင်းဒေသကြီး မဲဆန္ဒနယ်အမှတ်(၆)</mp>
လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် ပြည်ထောင်စုဒုတိယဝန်ကြီး၊ လွှတ်တော်ကိုယ်စားလှယ်အပေါင်း မင်္ဂလာပါ။ ကျွန်တော်ကတော့ မကွေးတိုင်းဒေသကြီး မဲဆန္ဒနယ်အမှတ်(၆)က အမျိုးသားလွှတ်တော် ကိုယ်စားလှယ် ဦးဝင်းမောင် ဖြစ်ပါတယ်။ ကျွန်တော်မေးမယ့်မေးခွန်းက မကွေးတိုင်းဒေသကြီး၊ စလင်းမြို့နယ်၊ ဇရပ်လှကျေးရွာအုပ်စု၊ ကြိမ်မြောင်းကျေးရွာရှိ မကွေးတိုင်းစက်မှု(၂)တိုင်းရုံးနှင့် နယ်သာလန်နိုင်ငံ အလှူရှင်တို့က ပူးပေါင်း ဆောင်ရွက်ခဲ့သော စက်ရေတွင်းနှင့် စင်မြင့်ရေစင်တို့ကို ပြန်လည်ပြုပြင်လျက် သောက်သုံးရေဖြန့်ဝေ ပေးရန် အစီအစဉ် ရှိ/မရှိ ဖြစ်ပါတယ်။ မေးမြန်းလိုတဲ့ ကျိုးကြောင်းဖော်ပြချက်ကတော့ ၃၀-၁၁-၂၀၁၇ နေ့မှာ စလင်းမြို့နယ်၊ ဇရပ်လှကျေးရွာအုပ်စု၊ ကြိမ်မြောင်းကျေးရွာ၌ လူထုတွေ့ဆုံပွဲပြုလုပ်ရာမှာ ကျေးရွာသူ၊ ကျေးရွာသားများ ၎င်းတို့ကျေးရွာရှိ စက်ရေတွင်းကို ပြုပြင်ပေးရန် တင်ပြတောင်းဆိုခဲ့ကြပါတယ်။ ပြည်သူများတင်ပြခဲ့တဲ့ စက်ရေတွင်းဟာ ၁၉၇၈-၁၉၇၉ ဘဏ္ဍာနှစ်က မကွေးစက်မှု(၂)တိုင်းရုံးမှ စက်ရေတွင်း၊ ရေစုကန်နှင့် အင်ဂျင်လေမှုတ်စက်တို့ တပ်ဆင်ပေးခဲ့သလို ၁၉၈၉ ခုနှစ် နယ်သာလန်နိုင်ငံ အလှူရှင်များက ပေ(၄၀)အမြင့်ရှိ ဂါလံ(၇၀၀၀)ဆံ့ စင်မြင့်ရေစင်နှင့် လွန်တွင်းတို့ကို ဆောက်လုပ်လှူဒါန်းခဲ့ကြောင်း လေ့လာတွေ့ရှိရပါတယ်။ စက်ရေတွင်းမှာ ၂၀၁၁-၂၀၁၂ ခုနှစ်မှာ ပျက်စီးခဲ့ကြောင်းနှင့် ယခင်က ကြိမ်မြောင်းကျေးရွာ၊ ဇရပ်လှ၊ ရှားတော၊ အောက်လှိုင်း၊ ထန်းလေးပင်၊ နောက်ပြီးတော့ကျ မြောက်ရှားတော၊ မဲထီး၊ အနောက်ကန်ဘောင်ကျေးရွာတို့ကို သောက်သုံးရေ ပေးဝေနိုင်ခဲ့ကြောင်း လေ့လာတွေ့ရှိရ ပါတယ်။ ယခုအခါ စက်ရေတွင်းတည်ရှိရာ ကြိမ်မြောင်းကျေးရွာသို့ လျှပ်စစ်မီးသွယ်တန်းပြီးဖြစ်သလို ရေဂါလံ(၇၀၀၀)ဆံ့တဲ့ စင်မြင့်နဲ့ ရေစင်၊ ရေကန်တို့ဟာ အကောင်းပကတိအနေအထားမှာ ရှိနေကြောင်း လေ့လာတွေ့ရှိရပါတယ်။ နိုင်ငံတော်က စက်ရေတွင်းပြုပြင်ပေးခြင်း၊ ရေထွက်လာစေရန် လျှပ်စစ် မော်တာနှင့် လေမှုတ်စက်များ တပ်ဆင်ပေးမယ်ဆိုရင် ကြိမ်မြောင်းကျေးရွာအတွက် သန့်ရှင်းသော သောက်သုံးရေ ရရှိမည်ဖြစ်ပါတယ်။ တစ်ဆက်တည်းတင်ပြလိုတာကတော့ ဒီမေးခွန်းဟာ ၁၅-၁-၂၀၁၈ နေ့က ကျွန်တော် မေးခွန်းတင်ခဲ့တာ ဖြစ်ပါတယ်။ ယခုကတော့ ဒီလုပ်ငန်းတွေက အခုလုပ်ကိုင်နေပြီ ဖြစ်တဲ့အတွက် လုပ်ငန်းရဲ့ (၇၅)ရာခိုင်နှုန်း ပြီးစီးပြီဖြစ်ကြောင်း တင်ပြအပ်ပါတယ်။ လေးစားရသော အမျိုးသားလွှတ်တော်ဥက္ကဋ္ဌကြီးမှ တင်ပြလိုသည်မှာ မကွေးတိုင်းဒေသကြီး၊ စလင်းမြို့နယ်၊ ဇရပ်လှကျေးရွာအုပ်စု၊ ကြိမ်မြောင်းကျေးရွာရှိ မကွေးစက်မှု(၂)တိုင်းရုံးနှင့် နယ်သာလန် နိုင်ငံအလှူရှင်တို့ ပူးပေါင်းဆောင်ရွက်ပေးခဲ့သော စက်ရေတွင်း၊ စင်မြင့်ရေစင်တို့ကို ပြန်လည်ပြုပြင်လျက် သောက်သုံးရေ ဖြန့်ဝေပေးရန် အစီအစဉ် ရှိ/မရှိ လေ့လာတွေ့ရှိချက်မှတ်တမ်းနှင့် ဓာတ်ပုံများ ပူးတွဲလျက် လေးစားစွာ မေးမြန်းအပ်ပါတယ်ခင်ဗျား။ ကျေးဇူးတင်ပါတယ်။
</speech>
<title>
၂၀၁၂ ခုနှစ်၊ လယ်ယာမြေဥပဒေပြဋ္ဌာန်းခြင်း မတိုင်မီအချိန်က တည်ဆဲဥပဒေအရ လုပ်ငန်းဆောင်ရွက် ခဲ့ကြသည့် ငါး၊ ပုစွန်၊ မွေးမြူရေးကန်များအား ၂၀၁၂ ခုနှစ်၊ လယ်ယာမြေဥပဒေနှင့်အညီ တရားဝင် လုပ်ပိုင်ခွင့်ရရှိရေး အမြန်ဆုံးပြီးပြတ်အောင် ဆောင်ရွက်ပေးပြီး ငါး၊ ပုစွန် မွေးမြူရေးကန်များကို အာမခံ ပစ္စည်းအဖြစ် သတ်မှတ်၍ လိုအပ်သော ရင်းနှီးမြှုပ်နှံမှုဆိုင်ရာ ဘဏ်ချေးငွေများရရှိရေး ဆောင်ရွက် ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်း
</title>
<speech type='speaker'>
ဆက်လက်ပြီး စစ်ကိုင်းတိုင်းဒေသကြီး မဲဆန္ဒနယ်အမှတ်(၂)မှ ဦးအောင်မျိုး က ၂၀၁၂ ခုနှစ်၊ လယ်ယာမြေဥပဒေ ပြဋ္ဌာန်းခြင်းမတိုင်မီအချိန်က တည်ဆဲဥပဒေအရ လုပ်ငန်း ဆောင်ရွက်ခဲ့ကြသည့် ငါး၊ ပုစွန်၊ မွေးမြူရေးကန်များအား ၂၀၁၂ ခုနှစ်၊ လယ်ယာမြေ ဥပဒေနှင့်အညီ တရားဝင် လုပ်ပိုင်ခွင့်ရရှိရေး အမြန်ဆုံးပြီးပြတ်အောင် ဆောင်ရွက်ပေးပြီး ငါး၊ ပုစွန် မွေးမြူရေးကန် များကို အာမခံပစ္စည်း သတ်မှတ်၍ လိုအပ်သော ရင်းနှီးမြှုပ်နှံမှုဆိုင်ရာ ဘဏ်ချေးငွေများ ရရှိရေး ဆောင်ရွက်ပေးရန် အစီအစဉ် ရှိ/မရှိနှင့် စပ်လျဉ်းတဲ့ မေးခွန်း မေးမြန်းဖို့ ဖြစ်ပါတယ်။﻿
</speech>
<speech>
<mp id='956'>
ဦးအောင်မျိုး၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၂)
</mp>
လေးစားရပါသော ဥက္ကဋ္ဌကြီးနှင့်တကွ ပြည်ထောင်စုဒုတိယဝန်ကြီး၊ ကိုယ်စားလှယ်တော်များအားလုံး မင်္ဂလာပါလို့ နှုတ်ခွန်းဆက်သပါတယ်။ ဥက္ကဋ္ဌကြီးခင်ဗျား။ ၁၉၈၈ ခုနှစ် မြန်မာ့ဆိုရှယ်လစ်လမ်းစဉ်ပါတီခေတ်မှာ တရားဝင် လယ်ယာမြေ အသုံးချခွင့်ရပြီးတော့ ငါးမွေးမြူတဲ့ ငါးမွေးမြူရေးကန်ဟာ ဧက(၆၀၀၀)ကျော် လောက်ရှိခဲ့ပါတယ်။ စိုက်ပျိုးလို့မရတဲ့ ရေကြီးကွင်း၊ ရေနက်ကွင်းတွေမှာတော့ လယ်ယာမြေကို အခြား နည်းသုံးစွဲခွင့်မရှိဘဲ တရားမဝင် မွေးမြူနေတဲ့ငါးကန် သောင်းဂဏန်းလောက်ရှိတယ်လို့ မှတ်တမ်းတွေ အရ လေ့လာတွေ့ရှိရပါတယ်။ ၁၉၈၈ ခုနှစ်နောက်ပိုင်း နိုင်ငံတော်ငြိမ်ဝပ်ပိပြားမှု တည်ဆောက်ရေးအဖွဲ့သား၊ ငါးကဏ္ဍ ဖွံ့ဖြိုးရေးအတွက် အမိန့်အမှတ်(၂၄/၈၉)အရ ငါးကန်တွေ တော်တော်များများ ကျွန်တော်တို့တိုင်းပြည်မှာ မွေးမြူလာကြပါတယ်။ ဘယ်လောက်ထိရှိလာလဲဆိုရင် ငါးကန်ဧက(၄.၈) သိန်းကျော်လောက်ထိရှိခဲ့ ပါတယ်ခင်ဗျား။ အဲဒီနောက်တော့ (၄.၈)သိန်းကျော်နဲ့ (၂၂)ရာခိုင်နှုန်းဟာ (၁.၀၈)သိန်းလောက်က လယ်ယာမြေကို အခြားနည်းသုံးစွဲခွင့်ရကြပါတယ်။ အဲလို ရကြတဲ့သူတွေက ကုမ္ပဏီကြီးတွေ၊ စီးပွားရေး လုပ်ငန်းရှင်ကြီးတွေ လုပ်ငန်းကြီးသမားတွေပဲ လယ်ယာမြေကို အခြားနည်းသုံးစွဲခွင့်ရကြပါတယ်။ တစ်နိုင်တစ်ပိုင် မွေးမြူသူတွေ၊ အသေးစားမွေးမြူသူတွေကတော့ အခုအချိန်ထိအောင် လယ်ယာမြေကို အခြားနည်းသုံးစွဲခွင့် မရကြသေးပါဘူး။ ဒါဟာ ရတဲ့သူ ရ၊ မရတဲ့သူ မရ ဖြစ်နေတာဟာ ဥပဒေရဲ့ သက်ရောက်မှု အားနည်းသလို ဒီအခွင့်အရေးကို အသုံးချပြီးတော့ စီးပွားရှာလိုသူတွေအတွက်လည်း အင်မတန်မှ စီးပွားရှာလို့ကောင်းတဲ့ အခြေအနေ ဖြစ်နေပါတယ်။ ဒါကြောင့်မို့လို့ လယ်ယာမြေကို အခြားနည်းသုံးစွဲခွင့်မရတဲ့ ငါးကန်တွေကို အခြားနည်းသုံးစွဲခွင့်ရရှိအောင် ဘယ်လို စီမံဆောင်ရွက်ပေး မယ်ဆိုတာရယ် ကျွန်တော် သိရှိလိုပါတယ်။ ပြီးခဲ့တဲ့အစိုးရလက်ထက်တုန်းက တစ်ဧကကို ကျပ်(၁၀)သိန်းနှုန်း ဒဏ်ကြေးပေးဆောင်ပြီး တော့ အခြားနည်းသုံးစွဲခွင့်ပြုမယ်လို့ အမိန့်ကြော်ငြာစာ ထုတ်ခဲ့ပါတယ်။ ဒီလုပ်ငန်းစဉ်ကလည်း ပြီးပြတ်မှု မရှိခဲ့ပါဘူး။ ဒါကြောင့်မို့ တစ်နိုင်တစ်ပိုင် မွေးမြူသူတွေ၊ ငါးလုပ်ငန်းရှင်တွေ၊ ပုစွန်မွေးမြူသူတွေဟာ အခုအချိန်ထိအောင် မိမိတို့ရဲ့ လုပ်ငန်းအပေါ်မှာ အသိအမှတ်ပြုခံမှု မရှိတဲ့အတွက် ဒီလုပ်ငန်းကို အပေါင်ထားပြီးတော့ လိုအပ်တဲ့ငွေကြေး ချေးငှားမှုတွေ၊ ပံ့ပိုးမှုတွေကလည်း မရဘူးဖြစ်နေပါတယ်။ ဒါကြောင့်မို့ ကျွန်တော့်အနေနဲ့ ဥက္ကဋ္ဌကြီးကနေတစ်ဆင့် မေးမြန်းလိုတာကတော့ ၂၀၁၂ ခုနှစ်၊ လယ်ယာမြေဥပဒေအရ ပြဋ္ဌာန်းခြင်းမတိုင်မီက တည်ဆဲဥပဒေအရ လုပ်ငန်းဆောင်ရွက်ခဲ့ကြတဲ့ ငါး၊ ပုစွန်မွေးမြူရေးကန်များဟာ ၂၀၁၂ ခုနှစ်၊ လယ်ယာမြေဥပဒေနှင့်အညီ တရားဝင် လုပ်ပိုင်ခွင့် ရရှိရေး အမြန်ပြီးပြတ်အောင် ဆောင်ရွက်ပေးပြီး ငါး၊ ပုစွန်မွေးမြူရေးကန်များကို အာမခံပစ္စည်းအဖြစ် သတ်မှတ်၍ လိုအပ်သော ရင်းနှီးမြှုပ်နှံမှုဆိုင်ရာ ဘဏ်ချေးငွေရရှိရေး ဆောင်ရွက်ပေးရန် အစီအစဉ် ရှိ/မရှိကို ဥက္ကဌကြီးမှတစ်ဆင့် မေးမြန်းအပ်ပါတယ်ခင်ဗျား။ အားလုံး ကျေးဇူးတင်ပါတယ်။﻿
</speech>
<speech type='speaker'>
မေးခွန်းများနဲ့ပတ်သက်ပြီး စိုက်ပျိုးရေး၊ မွေးမြူရေးနှင့် ဆည်မြောင်း ဝန်ကြီးဌာန၊ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။
</speech>
<speech>
<agency id='11'>
ဦးလှကျော် (ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)
</agency>
လေးစားရပါသော အမျိုးသားလွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ စစ်ကိုင်းတိုင်းဒေသကြီး အမှတ်(၁၂)မဲဆန္ဒနယ် အမျိုးသားလွှတ်တော်ကိုယ်စားလှယ် ဦးမင်းနိုင် ရဲ့ စစ်ကိုင်းတိုင်းဒေသကြီးအတွင်း နာဂကိုယ်ပိုင်အုပ်ချုပ်ခွင့်ရဒေသတွေဖြစ်တဲ့ လေရှီး၊ လဟယ်နဲ့ နန်းယွန်းမြို့နယ်တွေမှာ နွားနောက်မွေးမြူရေးလုပ်ငန်းနှင့်စပ်လျဉ်းပြီး သက်ဆိုင်ရာဝန်ကြီးဌာနမှ ကူညီ ဆောင်ရွက်ပေးရန် အစီအစဉ် ရှိ/မရှိ မေးခွန်းအပေါ် ဦးစွာ ပြန်လည်ဖြေကြားပေးပါ့မယ်။ ဥက္ကဋ္ဌကြီးခင်ဗျား။ စစ်ကိုင်းတိုင်းဒေသကြီး နာဂကိုယ်ပိုင်အုပ်ချုပ်ခွင့်ရဒေသတွေဖြစ်ကြတဲ့ လေရှီး၊ လဟယ်နဲ့ နန်းယွန်းမြို့နယ်တွေမှာ နွားနောက်မွေးမြူရေးလုပ်ငန်း ဆောင်ရွက်ရေးနဲ့ ပတ်သက်ပြီး ဦးစွာ နွားနောက်မွေးမြူရေးရဲ့ အားသာချက်တွေ၊ နွားနောက်များတွေ့ရှိရာဒေသနဲ့ လက်ရှိမွေးမြူဖြစ်ထွန်းလျက်ရှိတဲ့ အခြေအနေများပေါ်မှာ အခြေခံပြီး ကိုယ်စားလှယ်တော်ကြီးရဲ့ မေးခွန်းအပေါ် ဖြေကြားပေးပါမယ်။ နွားနောက်အသားဟာ နူးညံ့ပြီးတော့ အနံ့၊ အရသာ ကောင်းမွန် ခြင်းနဲ့ နွားနောက်သားရေဟာ ကျွဲ၊ နွားသားရေထက် ပိုမိုကောင်းမွန်ခြင်း စတဲ့ အရည်အသွေးတွေ ရှိကြပါတယ်။ ထုတ်လုပ်မှု မြင့်မားလာတာနှင့်အမျှ အသားစားသုံးမှုအတွက် အားထားနိုင်ပါတယ်။ မိမိတို့ဝန်ကြီးဌာနအောက်မှာရှိတဲ့ မွေးမြူရေးနှင့် ကုသရေးဦးစီးဌာနအနေနဲ့ တောင်တန်းဒေသ ကျေးလက်နေပြည်သူတွေရဲ့ လူမှုစီးပွားမြင့်မားလာစေမှုနဲ့အတူ ပြည်တွင်းအသား စားသုံးမှုဖူလုံစေဖို့နဲ့ အပိုအလျှံအသား ထုတ်လုပ်မှုကနေ ပြည်ပတင်ပို့ပြီး ဝင်ငွေရရှိနိုင်ရေးအတွက် ရည်ရွယ်ပြီးတော့ နွားနောက်မွေးမြူရေးလုပ်ငန်း ဖွံ့ဖြိုးတိုးတက်ရေးကို ဆောင်ရွက်ပေးလျက်ရှိကြောင်း တင်ပြအပ်ပါတယ်။ ဥက္ကဋ္ဌကြီးခင်ဗျား။ မြန်မာနိုင်ငံမှာရှိတဲ့ နွားနောက်(Mithac)ဟာ အာရှဒေသအတွင်းက အိန္ဒိယနိုင်ငံမြောက်ပိုင်းနဲ့ အရှေ့ပိုင်း ဘူတန်နိုင်ငံတို့မှာ တွေ့ရှိရတဲ့ Bos Frontdlis မျိုးစိတ်မှာ ပါဝင် ပါတယ်။ နွားနောက်တွေဟာ ယေဘုယျအားဖြင့် ပင်လယ်ရေမျက်နှာပြင်အထက် ပေ(၃၀၀၀)ကနေ ပေ(၁၀၀၀၀) အေးမြစွတ်စိုပြီးတော့ အပူချိန် (၂၀)ဒီဂရီစင်တီဂရိတ်အောက် ကုန်းမြင့်တောင်တန်း ဒေသတွေမှာ ကောင်းစွာ ရှင်သန်ပေါက်ဖွားကြပါတယ်။ မြန်မာနိုင်ငံရဲ့ နွားနောက်မွေးမြူရေးကို ချင်းပြည်နယ်မှာ အဓိကတွေ့ရမှာပါ။ စစ်ကိုင်းတိုင်းဒေသကြီးအထက်ပိုင်း နာဂဒေသ၊ ရှမ်းပြည်နယ်နဲ့ ကချင်ပြည်နယ် မြောက်ပိုင်းဒေသတွေမှာလည်း မွေးမြူဖြစ်ထွန်းကြမှု ရှိပါတယ်။ နွားနောက်ကို သာမန်အားဖြင့် တောထဲမှာ လွှတ်ကျောင်းစနစ်ဖြင့် မွေးမြူလေ့ရှိကြပြီးတော့ သဘာဝစားကျက် ဧကများစွာ ရှိတဲ့အတွက်ကြောင့် အကောင်ရေ များစွာကိုလည်း အလွယ်တကူ မွေးမြူနိုင်တဲ့အခြေအနေ ဖြစ်ပါတယ်။ ဒါကြောင့် မွေးမြူရေးလုပ်ငန်း ပိုမိုဖွံ့ဖြိုးတိုးတက်လာဖို့အတွက်﻿ မိမိတို့ ဝန်ကြီးဌာနအနေနဲ့ နည်းပညာဖြန့်ဖြူးပေးရေးလုပ်ငန်းတွေကို ဆောင်ရွက်ပေးလျက်ရှိပါတယ်။ ဒါကိုလည်းပဲ စဉ်ဆက်မပြတ် ဆောင်ရွက်ပံ့ပိုး ကူညီပေးဖို့အတွက်လည်းပဲ အစီအစဉ်များရှိကြောင်း တင်ပြအပ်ပါတယ်။ တစ်ဖက်မှာလည်း ထုတ်ကုန်နဲ့ဈေးကွက် ချိတ်ဆက်နိုင်ဖို့အတွက်ကိုလည်း လိုအပ်တဲ့ လိုအပ်ချက်ရှိမှာ ဖြစ်ပါတယ်။ ဥက္ကဋ္ဌကြီးခင်ဗျား။ နွားနောက်မွေးမြူ ဖွံ့ဖြိုးတိုးတက်ရေးအတွက် မိမိတို့ဝန်ကြီးဌာန အောက်မှာရှိတဲ့ ဦးစီးဌာနအနေနဲ့ မွေးမြူရေးနည်းပညာ ဖြန့်ဖြူးပေးခြင်း၊ မျိုးကောင်းမျိုးသန့်များ ထိန်းသိမ်းခြင်းနှင့် မျိုးပွားမှုဆိုင်ရာလုပ်ငန်းများ၊ ကျန်းမာရေးစောင့်ရှောက်ပေးမှုလုပ်ငန်းများနှင့် ထုတ်လုပ်မှုဆိုင်ရာ သုတေသနလုပ်ငန်းတွေကို ကူညီဆောင်ရွက်ပေးသွားမှာဖြစ်သလို တစ်ဖက်မှာလည်း လိုအပ်တဲ့အရင်းအနှီး၊ ငွေကြေး၊ အရင်းအမြစ်တွေ ရရှိဖို့အတွက် နွားနောက်မွေးမြူရေးလုပ်ငန်း ဆိုင်ရာ ရင်းနှီးမြုပ်နှံမှုအတွက် နှစ်ဆင့်ခံချေးငွေ (Two Step Loan) ကဲ့သို့သော မွေးမြူရေးချေးငွေများ ရရှိရေးကိုလည်းပဲ စီမံကိန်းနှင့် ဘဏ္ဍာရေးဝန်ကြီးဌာနနဲ့ သက်ဆိုင်ရာ အဖွဲ့အစည်းများနဲ့ ချိတ်ဆက် ဆောင်ရွက်ပေးသွားမည်ဖြစ်ပါကြောင်း လွှတ်တော်ကိုယ်စားလှယ်ကြီးရဲ့ မေးခွန်းကို ပြန်လည်ဖြေကြား အပ်ပါတယ်။ ကျေးဇူးတင်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ ခင်ဗျား။ ဆက်လက်ပြီး မကွေးတိုင်းဒေသကြီး အမှတ်(၆)မဲဆန္ဒနယ် အမျိုးသားလွှတ်တော်ကိုယ်စားလှယ် ဦးဝင်းမောင် ရဲ့ စလင်းမြို့နယ်၊ ဇရပ်လှကျေးရွာအုပ်စု ကြိမ်မြောင်းကျေးရွာမှာရှိတဲ့ မကွေးစက်မှု(၂) တိုင်းရုံးနှင့် နယ်သာလန်နိုင်ငံအလှူရှင်တို့ ပူးပေါင်းဆောင်ရွက်ပေးခဲ့တဲ့ စက်ရေတွင်းနှင့် စင်မြင့် ရေစင် ပြန်လည်ပြုပြင်ခြင်း၊ သောက်သုံးရေပေးဝေဖို့ အစီအစဉ်နဲ့ ပတ်သက်ပြီးတော့ မေးခွန်းအပေါ်မှာ ဖြေကြားပေးပါမယ်။ ဥက္ကဋ္ဌကြီးခင်ဗျား။ မကွေးတိုင်းဒေသကြီးအတွင်းမှာ ပြီးခဲ့တဲ့ ၂၀၁၇-၂၀၁၈ ဘဏ္ဍာရေး နှစ်မှာ ခွင့်ပြုရန်ပုံငွေ ကျပ်သန်းပေါင်း (၇၀၀)ကျော်နဲ့ ကျေးရွာပေါင်း(၅၀)မှာ သောက်သုံးရေ ရရှိရေး အတွက် ဆောင်ရွက်ခဲ့ပါတယ်။ ဒေသရေမြေအရ မြေအောက်ရေ ထုတ်ယူသုံးစွဲနိုင်ရေးအတွက် တွင်းနက် (၂၆)တွင်း၊ လက်တူးတွင်း(၃)တွင်း အပါအဝင် မြေသားရေကန်(၁၈)ကန်နှင့် စိမ့်စမ်းရေသွယ်ယူရေး လုပ်ငန်း(၂)ခု၊ အခြားရေရရှိရေးလုပ်ငန်း (၁)ခု၊ စုစုပေါင်း ရေရရှိရေးလုပ်ငန်းပေါင်း (၅၀)ကို စီမံ ဆောင်ရွက်ပေးခဲ့ပါတယ်။ ထို့အတူပဲ မွမ်းမံပြင်ဆင်ထိန်းသိမ်းရေး ရန်ပုံငွေကျပ်သန်းပေါင်း(၂၆၂)သန်းနဲ့ ကျေးရွာပေါင်း(၄၇)ရွာမှာ တွင်းနက်(၂)တွင်း၊ လက်တူးတွင်း(၃)တွင်း၊ မြေသားရေကန်(၁)ကန်နှင့် အခြားရေ ရရှိရေးလုပ်ငန်း (၄၄)ခုကိုလည်း အကောင်အထည်ဖော် ဆောင်ရွက်ပေးခဲ့ပါတယ်။ ထို့အပြင် နိုင်ငံတော်ရဲ့ ထောက်ပံ့ရန်ပုံငွေကျပ် (၁၆၁)သန်းနဲ့ ကျေးရွာ(၁၂)ရွာမှာ တွင်းနက် (၇)တွင်း၊ မြေသားရေကန်(၄)ကန်၊ အခြား ရေရရှိရေးလုပ်ငန်း(၁)ခု၊ စုစုပေါင်း ကျေးလက်ရေရရှိရေး လုပ်ငန်း(၁၂)ခုကို ဆောင်ရွက်ခဲ့တဲ့အခါမှာ စလင်းမြို့နယ်အတွင်း ၂၀၁၇-၂၀၁၈ ဘဏ္ဍာရေးနှစ် အတွင်း ခွင့်ပြုရန်ပုံငွေကျပ် (၆၃)သန်းနဲ့ တွင်းနက်(၃)တွင်းကို တူးဖော်ဆောင်ရွက်ပေးခဲ့ပါတယ်။ လွှတ်တော်ကိုယ်စားလှယ်ကြီးရဲ့ မေးခွန်းမှာပါရှိတဲ့ စလင်းမြို့နယ်၊ ဇရပ်လှကျေးရွာအုပ်စု၊ ကြိမ်မြောင်း﻿ ကျေးရွာဟာဆိုရင် အိမ်ခြေ(၅၄)အိမ်နဲ့ လူဦးရေ(၂၈၂) ဦး နေထိုင်ကြောင်း သိရပါတယ်။ လက်ရှိ ရေသုံးစွဲမှုဟာ (၂)လက်မ အချင်း(၈၀)ပေ စက်ရေတွင်း(၁၁)တွင်း၊ တုံကင်တွင်း(၂၃)တွင်းတို့ကနေ ရေ ရယူသုံးစွဲနိုင်မှုရှိတဲ့အတွက် ကျေးရွာသောက်သုံးရေအတွက် ပူပန်စရာအခြေအနေ မရှိသေးကြောင်း တင်ပြအပ်ပါတယ်။ ဥက္ကဋ္ဌကြီးခင်ဗျား။ လွန်ခဲ့တဲ့ ၁၉၇၈-၁၉၇၉ ဘဏ္ဍာရေးနှစ်မှာ မကွေးစက်မှု(၂)တိုင်းရုံးက (၄)လက်မအချင်း GI (၁၃၀)စက်ရေတွင်း၊ ရေစုကန်၊ အင်ဂျင်လေမှုတ်စက်အပါအဝင် တူးဖော် ဆောင်ရွက်ပေးခဲ့မှုရှိပါတယ်။ ၁၉၈၉ ခုနှစ်မှာတော့ နယ်သာလန်နိုင်ငံအလှူရှင်များကနေပြီးတော့ ဂါလံ(၇၀၀၀)ဆံ့တဲ့ စင်မြင့်ရေစင် Petter Engine နဲ့ မိုနိုပန့်တို့ကို ပြောင်းလဲတပ်ဆင်ပြီးတော့ ဇရပ်လှ၊ ရှားတော၊ အောက်ပိုင်း၊ ထန်းလေးပင်၊ မြောက်တော၊ မဲထီးကုန်း၊ ကန်ပေါင်ကျေးရွာတွေကို ရေဖြန့်ဝေပေးခဲ့ပါတယ်။ ၁၉၈၈ ခုနှစ်နောက်ပိုင်းမှာ ရေတင်နိုင်မှုအတွက် စက်မောင်းဆီက ကောက်ယူ ရရှိမှုမရှိခြင်းနဲ့ တွင်းတိမ်၊ တုံကင်တွင်းများနဲ့ ရေလုံလောက်မှုရှိတဲ့အတွက်ကြောင့် အဆိုပါ မိုနိုပန့် စက်ရေတွင်းကို အသုံးမပြုတော့တာ နှစ်ပေါင်း(၂၀)ဝန်းကျင်ရှိခဲ့တဲ့အနေအထား ဖြစ်ပါတယ်။ ဥက္ကဋ္ဌကြီးခင်ဗျား။ ကြိမ်မြောင်းကျေးရွာ မိုနိုပန့် စက်ရေတွင်းကို ပြန်လည်အသုံးပြုနိုင်ဖို့ soozos oncq0z: saoz?:: Bore Hole Camera s odcə0:G:1 Well Developing လုပ်ငန်းဆောင်ရွက်ခြင်း၊ စက်ရေတွင်းကောင်းမွန်ပါက ရေမြှုပ်ပန့် လဲလှယ်တပ်ဆင်နိုင်ရေး ဆောင်ရွက် ခြင်းနဲ့ စင်မြင့်ရေစင်အခြေအနေ ကောင်းမွန်မှု ရှိ/မရှိ စစ်ဆေးခြင်းကို ဆောင်ရွက်သွားဖို့ရှိတဲ့ အလျောက် အဲဒီလို ဆောင်ရွက်သွားဖို့အတွက်ကိုလည်း မိမိဝန်ကြီးဌာနအောက်မှာရှိတဲ့ သက်ဆိုင်ရာ တိုင်းဒေသကြီး မြို့နယ် ကျေးလက်ဒေသဖွံ့ဖြိုးရေးဦးစီးဌာနမှ ကွင်းဆင်းစစ်ဆေးပြီး တိုင်းပြင်ဆင်မှု လုပ်ငန်းတွေကို အကောင်အထည်ဖော် ဆောင်ရွက်လျက်ရှိနေပြီဖြစ်ပါကြောင်း အမျိုးသားလွှတ်တော် ကိုယ်စားလှယ်ကြီးရဲ့ မေးခွန်းအပေါ် ပြန်လည်ဖြေကြားအပ်ပါတယ်။ ကျေးဇူးတင်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ ခင်ဗျား။ ဆက်လက်ပြီး စစ်ကိုင်းတိုင်းဒေသကြီး အမှတ်(၂)မဲဆန္ဒနယ် အမျိုးသားလွှတ်တော်ကိုယ်စားလှယ် ဦးအောင်မျိုး က ၂၀၁၂ ခုနှစ်၊ လယ်ယာမြေဥပဒေ ပြဋ္ဌာန်းခြင်း မတိုင်မီအချိန်ကတည်းက တည်ဆဲ ဥပဒေအရ လုပ်ငန်းဆောင်ရွက်ခဲ့ကြတဲ့ ငါး၊ ပုစွန်၊ မွေးမြူရေးကန်တွေကို ၂၀၁၂ ခုနှစ်၊ လယ်ယာမြေ ဥပဒေနှင့်အညီ တရားဝင်လုပ်ပိုင်ခွင့်ရရှိရေး အမြန်ဆုံးပြီးပြတ်အောင် ဆောင်ရွက်ပေးပြီး ငါး၊ ပုစွန် မွေးမြူရေးကန်တွေကို အာမခံပစ္စည်းအဖြစ် သတ်မှတ်၍ လိုအပ်တဲ့ ရင်းနှီးမြှုပ်နှံမှုဆိုင်ရာ ဘဏ်ချေးငွေ ရရှိရေး ဆောင်ရွက်ပေးရန် အစီအစဉ် ရှိ/မရှိ သိလိုခြင်း မေးခွန်းအပေါ် စီမံကိန်းနှင့်ဘဏ္ဍာရေး ဝန်ကြီးဌာနရဲ့ ဖြေကြားချက်နှင့်အတူ ရှင်းလင်းဖြေကြားပေးပါမယ်။ ဥက္ကဋ္ဌကြီးခင်ဗျား။ ၂၀၁၂ ခုနှစ်၊ လယ်ယာမြေဥပဒေပြဋ္ဌာန်းခြင်း မတိုင်မီအချိန်က လုပ်ငန်းဆောင်ရွက်ခဲ့ကြတဲ့ ငါး၊ ပုစွန်၊ မွေးမြူရေးကန်တွေဟာ အဲဒီအချိန်အခါက တည်ဆဲဥပဒေဖြစ်တဲ့ ၁၉၅၃ ခုနှစ် လယ်ယာမြေ နိုင်ငံပိုင်ပြုလုပ်ရေးဥပဒေ ပုဒ်မ ၃၉ အရ လယ်ယာမြေကို အခြားနည်း အသုံးပြုခွင့်လျှောက်ထားပြီး ခွင့်ပြုချက်ရယူဆောင်ရွက်ရမှာဖြစ်ပါတယ်။ တရားဝင်ခွင့်ပြုချက်မရှိခဲ့တဲ့﻿ ငါး၊ ပုစွန်၊ မွေးမြူရေးကန်တွေကို ယခု တည်ဆဲဥပဒေနဲ့အညီ အခြားနည်း အသုံးပြုခွင့် လျှောက်ထား ရာမှာ လယ်မြေမျိုးဖြစ်မယ်ဆိုရင်တော့ ၂၀၁၂ ခုနှစ်၊ လယ်ယာမြေဥပဒေ ပုဒ်မ ၃၀၊ ပုဒ်မခွဲ(က)မှာ ပြဋ္ဌာန်းထားချက်နဲ့အညီ ဗဟိုလယ်ယာမြေ စီမံခန့်ခွဲမှုအဖွဲ့အနေနဲ့ လယ်ယာမြေကို အခြားနည်း အသုံးပြုနိုင်ဖို့ တိုင်းဒေသကြီး သို့မဟုတ် ပြည်နယ် စီမံခန့်ခွဲမှုအဖွဲ့ရဲ့ စိစစ်ထောက်ခံချက်နဲ့ တင်ပြ လာမှုအပေါ်မှာ ခွင့်ပြု ဆောင်ရွက်ပေးလျက်ရှိပါတယ်။ ပုဒ်မ ၃၀၊ ပုဒ်မခွဲ(ခ)အရ သက်ဆိုင်ရာ တိုင်းဒေသကြီး သို့မဟုတ် ပြည်နယ်အစိုးရများအနေနဲ့ လယ်မြေမှတစ်ပါး လယ်ယာမြေကို အခြား နည်းဖြင့် အသုံးပြုနိုင်ဖို့အတွက် တိုင်းဒေသကြီး သို့မဟုတ် ပြည်နယ် လယ်ယာမြေစီမံခန့်ခွဲမှုအဖွဲ့ရဲ့ စိစစ်ထောက်ခံချက်နဲ့ ခွင့်ပြုနိုင်ပါတယ်။ ထို့အတူ ၂၀၁၂ ခုနှစ်၊ မြေလွတ်၊ မြေလပ်နှင့် မြေရိုင်းများ စီမံခန့်ခွဲရေးဥပဒေ ပုဒ်မ ၄၊ ပုဒ်မခွဲ(ခ)အရ ဗဟိုကော်မတီအနေနဲ့ မွေးမြူရေးလုပ်ငန်းအတွက် လုပ်ပိုင်ခွင့်၊ အသုံးပြုခွင့်ပြုနိုင်တယ်ဆိုတဲ့ ပြဋ္ဌာန်းချက်တွေလည်း ရှိထားပြီးဖြစ်ပါတယ်။ ဥက္ကဋ္ဌကြီးခင်ဗျား။ စစ်ကိုင်းတိုင်းဒေသကြီးအတွင်း ၂၀၁၂ ခုနှစ်၊ လယ်ယာမြေဥပဒေနဲ့ မြေလွတ်၊ မြေလပ်နှင့်မြေရိုင်းများ စီမံခန့်ခွဲရေးဥပဒေ ပြဋ္ဌာန်းခြင်းမတိုင်မီအချိန်က တည်ဆဲဥပဒေနဲ့ အညီ လျှောက်ထားခြင်းမရှိပဲ လုပ်ငန်းဆောင်ရွက်ခဲ့ကြတဲ့ လုပ်ငန်းရှင် တောင်သူပေါင်း (၁၃၀၃)ဦး ရှိပါတယ်။ ဧရိယာ ဧကအားဖြင့် (၅၂၄၀)ကျော်ရှိပါတယ်။ ယင်းနဲ့စပ်လျဉ်းပြီး ၂၀၁၂ ခုနှစ်၊ လယ်ယာမြေဥပဒေ မြေလွတ်၊ မြေလပ်နှင့်မြေရိုင်းများ စီမံခန့်ခွဲရေးဥပဒေနဲ့အညီ တရားဝင်လုပ်ပိုင်ခွင့် ရရှိရေးအတွက် စတင်လုပ်ကိုင်ခဲ့တဲ့ ခုနှစ်အလိုက် စာရင်းကောက်ယူပြုစုထားပြီး တိုင်းဒေသကြီး အစိုးရအဖွဲ့ထံတွင် တင်ပြထားပြီးဖြစ်ပါတယ်။ လယ်ယာမြေမှာ ငါး၊ ပုစွန်၊ မွေးမြူရေးလုပ်ကိုင်နိုင်ဖို့ လယ်မြေမျိုးဖြစ်မယ်ဆိုရင် ၂၀၁၂ ခုနှစ်၊ လယ်ယာမြေဥပဒေ ပုဒ်မ ၃၀၊ ပုဒ်မခွဲ(က)အရလည်းကောင်း၊ လယ်မြေမှတစ်ပါး လယ်ယာမြေဖြစ်မယ်ဆိုရင် ၂၀၁၂ ခုနှစ်၊ လယ်ယာမြေ ပုဒ်မ ၃၀၊ ပုဒ်မခွဲ(ခ) အရလည်းကောင်း၊ မြေလွတ်၊ မြေလပ်နှင့်မြေရိုင်းများ ဖြစ်မယ်ဆိုရင် ၂၀၁၂ ခုနှစ်၊ မြေလွတ်၊ မြေလပ်နှင့် မြေရိုင်းများ စီမံခန့်ခွဲရေးဥပဒေ ပုဒ်မ ၄၊ ပုဒ်မခွဲ(ခ)အရလည်းကောင်း၊ ငါး၊ ပုစွန်၊ မွေးမြူရေးကန် လုပ်ကိုင်သူတွေက မွေးမြူရေးလုပ်ပိုင်ခွင့်၊ အသုံးပြုခွင့် လျှောက်ထားလာမယ်ဆိုရင် ၂၀၁၂ ခုနှစ်၊ လယ်ယာမြေဥပဒေ၊ နည်းဥပဒေ၊ မြေလွတ်၊ မြေလပ်နှင့်မြေရိုင်းများ စီမံခန့်ခွဲရေးဥပဒေ၊ နည်းဥပဒေများ နှင့်အညီ တရားဝင် ပိုင်ဆိုင်ခွင့်ရရှိရေး ဆက်လက်ဆောင်ရွက်ပေးသွားမှာ ဖြစ်ပါတယ်။ အဲဒီလို လျှောက်ထားလာခြင်းကို သက်ဆိုင်ရာ လယ်ယာမြေ စီမံခန့်ခွဲမှုအဆင့်ဆင့် မြေလွတ်၊ မြေလပ်နှင့် မြေရိုင်းများ စီမံခန့်ခွဲရေးဗဟိုကော်မတီရဲ့ လုပ်ငန်းကော်မတီအဆင့်ဆင့်ကနေ ခွင့်ပြုမိန့် အမြန်ဆုံး ထုတ်ပေးနိုင်အောင်လည်း စိစစ် ဆောင်ရွက်ရွက်လျက်ရှိပါကြောင်း ဖြေကြားအပ်ပါတယ်။ ဥက္ကဋ္ဌကြီးခင်ဗျား။ ငါး၊ ပုစွန်၊ မွေးမြူရေးကန်တွေကို အာမခံပစ္စည်းအဖြစ် သတ်မှတ်ပြီး လိုအပ်တဲ့ ရင်းနှီးမြှုပ်နှံမှုဆိုင်ရာ ဘဏ်ချေးငွေရရှိရေး ဆောင်ရွက်ပေးနိုင်ရန်ဆိုတဲ့ ဒုတိယမေးမြန်းချက်နဲ့ စပ်လျဉ်းပြီး စီမံကိန်းနှင့်ဘဏ္ဍာရေးဝန်ကြီးဌာနရဲ့ ဖြေကြားချက်နှင့်အညီ ပြန်လည် ဖြေကြားပေးပါမယ်။ မြန်မာ့စီးပွားရေးဘဏ်ရဲ့ လက်ရှိ ချေးငွေမူဝါဒအရ မရွှေ့မပြောင်းနိုင်တဲ့ အပေါင်ခံ၊ အာမခံပစ္စည်း၊ မြေနဲ့အဆောက်အဦတွေကို ရယူပြီး အသေးစားနှင့်အလတ်စား စီးပွားရေးလုပ်ငန်းတွေကို မြန်မာ့ စီးပွားရေးဘဏ်က ချေးငွေထုတ်ချေးပေးလျက်ရှိပါတယ်။ ငါး၊ ပုစွန် မွေးမြူရေးလုပ်ငန်းရှင်များကို﻿ လည်းပဲ မရွှေ့မပြောင်းနိုင်တဲ့ပစ္စည်းများ အာမခံပေးရမယ်ဆိုရင် ချေးငွေထုတ်ပေးလျက်ရှိကြောင်း သိရပါတယ်။ မြန်မာ့လယ်ယာဖွံ့ဖြိုးရေးဘဏ်ကလည်း တောင်သူလယ်သမားတွေကို စိုက်ပျိုးစရိတ်ချေးငွေ နိုင်ငံတော်ရဲ့ အစီအစဉ်နဲ့ ထုတ်ချေးလျက်ရှိသလို လယ်ယာသုံးစက်ကိရိယာများ ဝယ်ယူဖို့အတွက် JICA Two Step Loan ò şoopzogp Gə:Ecco2 odcə:60:cojaĝulosofi 8:93:69: ဘဏ်ကတစ်ဆင့် ရရှိတဲ့ချေးငွေကို စိုက်ပျိုးမွေးမြူရေးလုပ်ငန်းများ၊ စိုက်ပျိုးရေး၊ မွေးမြူရေး အခြေခံနဲ့ စီးပွားရေးလုပ်ငန်းတွေအတွက် လုပ်ကိုင်သူတွေကို နှစ်တိုနှစ်ရှည်ချေးငွေများ ထုတ်ချေးပေးဖို့အတွက် ဆောင်ရွက်လျက်ရှိပါကြောင်းသိရပါတယ်။ တစ်နိုင်တစ်ပိုင် အသေးစား၊ အလတ်စား ငါး၊ ပုစွန် မွေးမြူသူ များအနေနဲ့တော့ ဘဏ်ချေးငွေရရှိဖို့ သက်ဆိုင်ရာ ဌာနအသင်းချုပ်တွေရဲ့ ထောက်ခံချက်၊ လုပ်ငန်း လိုင်စင်ခွင့်ပြုမိန့်၊ လယ်ယာမြေ အခြားနည်းသုံးစွဲခွင့် ယခင် လန(၃၀) ယခု ၂၀၁၂ ခုနှစ်၊ လယ်ယာမြေ ဥပဒေ ပုဒ်မ ၃၀(က)နှင့်(ခ) မြေသုံးစွဲခွင့်မူရင်း၊ ဘဏ်ချေးငွေဖြင့် လုပ်ကိုင်တဲ့လုပ်ငန်းနဲ့ မရွှေ့မပြောင်း နိုင်တဲ့ အာမခံပစ္စည်း၊ ပူးတွဲအာမခံနှစ်ဦးတို့နှင့် မိမိတို့ရဲ့ လုပ်ငန်းတည်ရှိရာ မြန်မာ့လယ်ယာဖွံ့ဖြိုးရေး ဘဏ်၊ မြို့နယ်ဘဏ်ခွဲများနှင့် ချိတ်ဆက်ပြီး ချေးငွေလျှောက်ထားနိုင်ပါကြောင်း ဖြေကြားအပ်ပါတယ်။ ဥက္ကဋ္ဌကြီးခင်ဗျား။ ငါး၊ ပုစွန် မွေးမြူရေးကန်တွေကို အာမခံပစ္စည်းအဖြစ် သတ်မှတ်ပြီး ချေးငွေပေးရေးကိစ္စမှာ စီမံကိန်းနှင့် ဘဏ္ဍာရေးဝန်ကြီးဌာနနဲ့ ချေးငွေပေးမယ့်ဘဏ်များရဲ့ သတ်မှတ် ပြဋ္ဌာန်းချက်များနဲ့အညီ ဖြစ်ပါတယ်။ သို့ဖြစ်တဲ့အတွက် စစ်ကိုင်းတိုင်းဒေသကြီး၊ အမှတ်(၂)မဲဆန္ဒနယ် အမျိုးသားလွှတ်တော်ကိုယ်စားလှယ် ဦးအောင်မျိုး ရဲ့ မေးခွန်းနဲ့ စပ်လျဉ်းပြီး တိုင်းဒေသကြီးအတွင်း ၂၀၁၂ ခုနှစ်၊ လယ်ယာမြေဥပဒေ၊ မြေလွတ်၊ မြေလပ်နှင့်မြေရိုင်းများ စီမံခန့်ခွဲရေးဥပဒေ ပြဋ္ဌာန်းခြင်း မတိုင်မီ လုပ်ငန်းဆောင်ရွက်ခဲ့တဲ့ ငါး၊ ပုစွန်မွေးမြူရေးကန်တွေ မွေးမြူရေး လုပ်ကိုင်သူများအနေနဲ့ ငါး၊ ပုစွန် မွေးမြူရန် အခြားနည်း အသုံးပြုခွင့်ကို တရားဝင်လျှောက်ထားရရှိဖို့ လိုအပ်ပါတယ်။ ယခင်က ခွင့်ပြုမိန့်မရရှိဘဲနဲ့ ဆောင်ရွက်ခဲ့တဲ့ လုပ်ငန်းများကိုလည်းပဲ ဒီ ထိုက်သင့်တဲ့ဒဏ်ကြေးရိုက်ပြီးတော့ တရားဝင် ဖြစ်မြောက်နိုင်ရေးအတွက်ကိုလည်းပဲ ပြီးခဲ့တဲ့ ဗဟိုလယ်ယာမြေ စီမံခန့်ခွဲရေးအဖွဲ့က သက်ဆိုင်ရာ တိုင်းဒေသကြီးများကို သတ်မှတ်ဒဏ်ကြေးနှုန်းထားများနှင့်အညီ အသိပေး အကြောင်းကြား ထားပြီးဖြစ်ပါကြောင်းလည်းပဲ တင်ပြအပ်ပါတယ်။ ၂၀၁၂ ခုနှစ်၊ လယ်ယာမြေဥပဒေ၊ နည်းဥပဒေ၊ မြေလွတ်၊ မြေလပ်နှင့်မြေရိုင်းများ စီမံခန့်ခွဲရေးဥပဒေ၊ နည်းဥပဒေ လုပ်ထုံးလုပ်နည်းများနှင့်အညီ ဆောင်ရွက်သွားဖို့ လိုအပ်မှာဖြစ်ပြီး တော့ အဆိုပါ ငါး၊ ပုစွန် မွေးမြူရေးကန်တွေကို အာမခံပစ္စည်းအဖြစ် သတ်မှတ်ပြီး လိုအပ်တဲ့ ရင်းနှီး မြှုပ်နှံမှုဆိုင်ရာ ဘဏ်ချေးငွေများရရှိရေးဆောင်ရွက်ရန် ကိစ္စအတွက် စီမံကိန်းနှင့် ဘဏ္ဍာရေးဝန်ကြီး ဌာနရဲ့ ဥပဒေ၊ ပြဋ္ဌာန်းချက်များ၊ လုပ်ထုံးလုပ်နည်းသတ်မှတ်ချက်များနှင့်အညီ ဆောင်ရွက်ပေးလျက် ရှိတဲ့အတွက် သက်ဆိုင်ရာ အဖွဲ့အစည်းများနှင့် ဆက်စပ် ဆောင်ရွက်သွားနိုင်မည်ဖြစ်ပါကြောင်း လွှတ်တော်ကိုယ်စားလှယ်ကြီးရဲ့ မေးခွန်းအပေါ် ပြန်လည်ရှင်းလင်း ဖြေကြားအပ်ပါတယ်။ အားလုံးကို ကျေးဇူးတင်ပါတယ်။
</speech>
﻿
</QASection>
<MotionSection>
<title>
ဦးလှဆန်း၊ မကွေးတိုင်းဒေသကြီး မဲဆန္ဒနယ်အမှတ်(၁)၏ ပြည်ထောင်စုသမ္မတမြန်မာနိုင်ငံတစ်ဝှမ်းလုံးရှိ နိုင်ငံသူနိုင်ငံသားများ ဘေးကင်းလုံခြုံသော စားနပ်ရိက္ခာများ ဖူလုံစွာရရှိစေရေးအတွက် ကျေးလက်နေ တောင်သူလယ်သမားများအား ပြည်ထောင်စုအစိုးရမှ အသိပညာ၊ နည်းပညာများ အထောက်အပံ့ အကူအညီပေးပြီး G.A.P စနစ် (Good Agriculture Practice) နည်းစနစ်ဖြင့် တစ်နိုင်ငံလုံး စိုက်ပျိုးထုတ်လုပ်နိုင်ရေးဆောင်ရွက်ပေးပါရန် ပြည်ထောင်စုအစိုးရအားတိုက်တွန်းကြောင်း အဆိုကို လွှတ်တော်ကိုယ်စားလှယ်များက ဆွေးနွေးခြင်း
</title>
<speech type='speaker'>
အစီအစဉ်(၆) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ မကွေးတိုင်းဒေသကြီး မဲဆန္ဒနယ်အမှတ်(၁)မှ ဦးလှဆန်း တင်သွင်းထားတဲ့ ပြည်ထောင်စုသမ္မတ မြန်မာနိုင်ငံတစ်ဝှမ်းလုံးရှိ နိုင်ငံသူနိုင်ငံသားများ ဘေးကင်းလုံခြုံ သော စားနပ်ရိက္ခာများ ဖူလုံစွာ ရရှိ စေရေးအတွက် ကျေးလက်နေ တောင်သူလယ်သမားများအား ပြည်ထောင်စုအစိုးရမှ အသိပညာ၊ sas:opsap: 3360056sao sam3a360:8: G.A.P oso (Good Agriculture Practice) နည်းစနစ်ဖြင့် တစ်နိုင်ငံလုံး စိုက်ပျိုးထုတ်လုပ်နိုင်ရေး ဆောင်ရွက်ပေးပါရန် ပြည်ထောင်စုအစိုးရအား တိုက်တွန်းကြောင်း အဆိုကို ဆွေးနွေးဖို့ လွှတ်တော်ကိုယ်စားလှယ်(၁၁)ဦး အမည်စာရင်း တင်သွင်း ထားပါတယ်။ ဆွေးနွေးမယ့် ကိုယ်စားလှယ်များ တစ်ဦးလျှင် (၈)မိနစ်ထက် မပိုဘဲ ဆွေးနွေးခွင့်ပြုမှာ ဖြစ်ပါတယ် ပထမဦးစွာ ရှမ်းပြည်နယ် မဲဆန္ဒနယ်အမှတ်(၈)မှ ဒေါ်မမလေး ဆွေးနွေးနိုင်ပါပြီ။
</speech>
<speech>
<mp id='973'>ဒေါ်မမလေး၊ ရှမ်းပြည်နယ် မဲဆန္ဒနယ်အမှတ်(၈)</mp>
လေးစားအပ်ပါသော အမျိုးသား လွှတ်တော်ဥက္ကဋ္ဌကြီးနှင့်တကွ လွှတ်တော်တစ်ရပ်လုံးကို မင်္ဂလာပါလို့ နှုတ်ခွန်းဆက်သပါတယ်ရှင်။ မကွေးတိုင်းဒေသကြီး မဲဆန္ဒနယ်အမှတ်(၁)မှ ဦးလှဆန်း တင်သွင်းတဲ့အဆိုကို ကျွန်မ ထောက်ခံ ဆွေးနွေးမှာ ဖြစ်ပါတယ်ရှင်။ ဥက္ကဌကြီးရှင်။ ရှေးယခင်က စိုက်ပျိုးတောင်သူတွေဟာ နွားချေး၊ သဘာဝမြေဆွေးတွေနဲ့ စိုက်ပျိုးလုပ်ကိုင်ခဲ့ကြပြီး ခေတ်စနစ်ပြောင်းလဲလာတာနဲ့ ဓာတုမြေသြဇာများပါ သုံးစွဲလာခဲ့ပါတယ်။ အထွက်နှုန်းတွေ သိသိသာသာ ပြောင်းလဲလာတဲ့အခါ ကြော်ငြာကောင်းရင် ကောင်းသလို ပိုမိုကြီးထွားအောင် အထွက်နှုန်းပိုကောင်းအောင် ဓာတုဓာတ်မြေသြဇာများကို လိုသည် ထက်ပို၍ သုံးစွဲလာပါတယ်။ ဒါကြောင့် ကျွန်မတို့ရဲ့ ဘိုးဘွားတွေရဲ့ အမွေ မြေယာတွေဟာ မြေဆီ၊ မြေလွှာတွေ ခန်းခြောက် ပျက်စီးလာခဲ့ပါတယ်။ ဒါတင်မက ယခင်က မရှိခဲ့ဘူးတဲ့ ပိုးမွှားတွေကလည်း တိုးတက်များပြားလာတယ်။ အဲဒီ တိုးတက်များပြားလာတဲ့ ပိုးမွှားတွေ၊ စိုက်ခင်းတွေ မပျက်စီးအောင် ပိုးသတ်ဆေး မဖြစ်မနေ သုံးစွဲရပါတယ်။ ပိုးသတ်ကင်းစင်တဲ့ ရောဂါကင်းစင်တဲ့ သီးနှံတွေဖြစ်အောင် ပိုမိုသုံးစွဲလာတဲ့အတွက် ထွက်ကုန်တွေဟာ မြေဩဇာ ဈေးကြီး၊ ဆေးဈေးကြီးနဲ့ လုပ်အားခတွေ နှုတ်လိုက်ရင် ဈေးကောင်းရခဲ့ရင် အရင်းသာသာ၊ ဈေးကောင်းမရခဲ့လျှင် အကြွေးသံသရာ လည်နေပါတော့တယ်။ ဒါတင်မက ဓာတုဆေး﻿ အလွန်အကျွံသုံးစွဲထားတဲ့အတွက် စားသုံးသူတွေမှာလည်း စားသုံးရာ စိတ်မချရ၊ မစားပြန်ရင်လည်း မရနဲ့ ကျန်းမာရေး ထိခိုက်လာနိုင်ပါတယ်။ ဒါကြောင့် စိုက်ပျိုးတောင်သူတွေကို ရှေးဟောင်းလည်း မပယ်နဲ့ သိပ္ပံနည်းကျတဲ့ စိုက်ပျိုး နည်းတွေနဲ့ ကောင်းမွန်တဲ့နည်းစနစ်တွေ ပို့ချပေးဖို့ လိုအပ်နေပါတယ်။ ကျွန်မတို့ စိုက်ပျိုးတောင်သူတွေ ဘယ်လိုနည်းစနစ်တွေနဲ့ စိုက်ပျိုးကြမှာလဲ။ Organic စနစ်နဲ့ စိုက်ပျိုးမှာလား။ G.A.P နည်းစနစ်နဲ့ စိုက်ပျိုးမှာလား။ မိရိုးဖလာစိုက်ပျိုးခြင်းနဲ့ စိုက်ပျိုးမှာလား။ လက်ရှိစိုက်ပျိုးနေတဲ့အတိုင်း ဆက်လက် စိုက်ပျိုးနေကြအုံးမှာလား။ Organic စနစ်ဟာ ဓာတုဓာတ်မြေသြဇာ၊ ပေါင်းသတ်ဆေး၊ ပိုးသတ်ဆေး၊ မှိုသတ်ဆေးတွေကို လုံးဝတားမြစ်ပြီး ရိုးရာထုံးတမ်းအစဉ်အလာကိုပဲ မပစ်ပယ်ဘဲ ကျန်းမာသန်စွမ်းတဲ့ မြေဆီလွှာနှင့် ကျန်းမာသန်စွမ်းတဲ့ လယ်ယာသုံးတိရစ္ဆာန်များကို အသုံးပြု၍ စားသုံးသူများအတွက် ကျန်းမာရေးနှင့် ညီညွတ်သော စားသုံးသီးနှံများ ထုတ်လုပ်ပါတယ်။ သဘာဝပတ်ဝန်းကျင်ကို ရေရှည် ထိန်းသိမ်းပေးနိုင်တဲ့ စိုက်ပျိုးရေး ထုတ်လုပ်မှုစနစ်ဖြစ်ပါတယ်။ G.A.P စနစ်ကတော့ အရည်အသွေး ပြည့်တဲ့ ဓာတ်မြေသြဇာနဲ့ ပိုးသတ်ဆေးတွေကို စနစ်တကျ သိမ်းဆည်းပြီး သဘာဝပိုးသတ်ဆေး၊ အားဆေးများကို အဓိကထား၍ စိုက်ပျိုးရေးဦးစီးဌာနမှ သတ်မှတ်ထားတဲ့ နည်းစနစ်အတိုင်း စိုက်ပျိုး ရပါတယ်။ မိရိုးဖလာစိုက်ပျိုးနည်းကတော့ ကျွန်မတို့နိုင်ငံရဲ့ ရေမြေသဘာဝအလိုက် ကိုယ့်အရပ်ဒေသ တွေမှာ ဒေသထွက်ကုန်သီးနှံတွေကို မိရိုးဖလာစိုက်ပျိုးနည်းနဲ့ စိုက်ပျိုးကြပါတယ်။ ကျွန်မတို့ တောင်ပေါ်ဒေသဖြစ်တဲ့ ရှမ်းပြည်နယ်၊ ဓနုနယ်မြေမှာ ကျွန်မတို့ ဒေသဟာ သဘာဝနဲ့ကိုက်ညီတဲ့ လက်ဖက်၊ ကော်ဖီ၊ ထောပတ်စတဲ့ သီးနှံတွေကို တောင်ကုန်းတောင်တန်းတွေမှာ မိရိုးဖလာနည်းနဲ့ စိုက်ပျိုးကြပါတယ်။ အထွက်နှုန်းလည်း ကောင်းပါတယ်။ ပြည်တွင်းဈေးကွက်လည်း ရှိပါတယ်။ ဒါပေမဲ့ ပြည်ပဈေးကွက်ကို ထိုးဖောက်မယ်ဆိုရင်တော့ နည်းပညာတွေ လိုအပ်လာပါပြီ။ လက်ဖက်ဆိုရင် နေလှမ်းခြောက်မဟုတ်ပဲ Green Tea လို့ခေါ်တဲ့ လက်ဖက်စိမ်းလက်ဖက်ခြောက်ကို ပြည်တွင်းသာမက ပြည်ပကို တင်ပို့လို့ရပါတယ်။ ကော်ဖီဆိုရင် ဓနုဒေသရဲ့ ရွာငံကော်ဖီဟာ အရည်အသွေးပြည့်မီတဲ့အတွက် ပြည်ပ တင်ပို့လို့ရနေပါပြီ။ ထောပတ်ဆိုရင်လည်း ကျွန်မတို့ အရပ်မှာ စားပြီးတော့ လွင့်ပစ်လိုက်တဲ့ အစေ့တောင်မှ အပင်ပေါက်ပါတယ်။ သီးလည်း သီးပါတယ်။ ဒါပေမဲ့ ပြည်တွင်းဈေးကွက်အဆင့်လောက်ပဲ သီးနိုင်ပါတယ်။ ထောပတ်သီးကို အစေ့ချပြီးစိုက်တာထက် ထောပတ်ပင်ကို မျိုးကိုင်းကူးတဲ့စနစ်နဲ့ စိုက်ရင် အချိန်တိုတိုနဲ့ သီးပြီး ပြည်ပဈေးကွက်ကို တင်နိုင် ပါတယ်။ ထောပတ် မျိုးကောင်းမျိုးပင်တွေကို ရှမ်းပြည်နယ်၊ ဟိုပုန်းမြို့နယ်မှာ ရရှိနိုင်ပါတယ်။ ဒီလို လက်ဖက်၊ ကော်ဖီ၊ ထောပတ်တွေကို နည်းပညာတွေနဲ့ မျိုးကောင်းမျိုးသန့်တွေနဲ့ စိုက်ပျိုးပြီး ပြည်တွင်းပြည်ပဈေးကွက်ကို ဖွင့်နိုင်မယ်ဆိုရင် ဖွင့်နိုင်အောင် စိုက်ပျိုးတောင်သူတွေကို ကျယ်ကျယ် ပြန့်ပြန့် ပံ့ပိုးပေးမယ်ဆိုရင် နိုင်ငံတော်အတွက်ရော တောင်သူတွေအတွက်ပါ အကျိုးရှိစေမှာပါ။ ကျွန်မတို့ဒေသရဲ့ မြေပြန့်လွင်ပြင်မှာ မြန်မာပြည်ရဲ့ စားဖိုဆောင်လို့ ခေါ်ရလောက်အောင် ဂေါ်ဖီထုပ်၊ ဂေါ်ဖီပန်း၊ ခရမ်းချဉ်၊ အာလူးနဲ့ ဟင်းသီးဟင်းရွက်မျိုးစုံ၊ ပဲ၊ ပြောင်း၊ နှမ်းတို့ကို အကြီးအကျယ် စိုက်ပျိုးကြပါတယ်။ အရင်တုန်းကဆိုရင် အဲဒီသီးနှံတွေကို ပလစ်ဖုတ်နည်းလို့ ခေါ်တဲ့ မြေကြီးထဲမှာ နွားချေးခြောက်နဲ့ အမှိုက်မီးရှို့ပြီးစိုက်တဲ့နည်းနဲ့ ကျွန်မတို့ စိုက်ပျိုးကြပါတယ်။ နောက်ပိုင်း ခေတ်စနစ်﻿ ပြောင်းလဲလာတာနဲ့ အဲဒီနည်းအစား သဘာဝနွားချေးမြေဆွေးတွေနဲ့ ဓာတ်မြေသြဇာ၊ ပိုးသတ်ဆေးတွေ သုံးစွဲစိုက်ပျိုးလာပါတယ်။ အထွက်နှုန်းလည်းကောင်းပါတယ်။ အထွက်နှုန်းဘယ်လောက်ကောင်းကောင်း စိုက်ပျိုးတောင်သူတွေဟာ မျိုးစေ့ ဈေးကြီးမှု၊ ရာသီဥတုမမှန်မှု၊ ဈေးကွက် မတည်ငြိမ်မှု၊ ဈေးကွက် သတင်းအချက်အလက်မရရှိမှု၊ လုပ်အားခ ဈေးကြီးမှုစတဲ့ အချက်အလက်တွေနဲ့ ရင်ဆိုင်နေရပါတယ်။ ဥက္ကဋ္ဌကြီးရှင်။ ကျွန်မတို့နိုင်ငံရဲ့ ကျေးလက်နေတောင်သူတွေရဲ့ လူမှုစီးပွားဘဝ အစစ အရာရာ ဖွံ့ဖြိုးတိုးတက်လာစေဖို့ နိုင်ငံတော်က ဆောင်ရွက်နေပါတယ်။ တောင်သူတွေရဲ့ လိုအပ်တဲ့ ရင်းနှီးငွေတွေ ရရှိစေဖို့ လယ်ယာစိုက်ပျိုးရေး ကဏ္ဍအသီးသီးကနေ စိုက်ပျိုးရေး ချေးငွေတွေလည်း ထုတ်ချေးပေးနေပါတယ်။ ထုတ်ချေးပေးလိုက်တဲ့ ချေးငွေတွေဟာ တောင်သူတွေ နည်းလမ်းမှန်နဲ့ ထိရောက်တဲ့ သုံးစွဲမှုရှိရဲ့ လား။ လုပ်အားပြဿနာကြောင့် လိုအပ်တဲ့ စက်ကိရိယာတွေ ပြည့်စုံမှု ရှိကြရဲ့လား။ အရည်အချင်းမီတဲ့ ထွက်ကုန်တွေနဲ့ ဈေးကွက်ရော ရှိရဲ့လား။ စတဲ့ ပြဿနာတွေကို စိုက်ပျိုးတောင်သူတွေဖြစ်တဲ့ ကျွန်မတို့ ကိုယ်တိုင် တောင်သူတွေကြားမှာ အနီးကပ်တွေ့ရှိ ကြားမြင် နေရပါတယ်။ ဒါကြောင့် စိုက်ပျိုးတောင်သူတွေ လိုအပ်တဲ့ အသိပညာ၊ နည်းပညာတွေကို ဌာနဆိုင်ရာ ဖက်မှ ပံ့ပိုးဖို့ လိုအပ်သလို ဈေးကွက်သတင်းအချက်အလက်တွေကို ပုဂ္ဂလိက လုပ်ငန်းရှင်များက သိရှိတဲ့အတွက် တောင်သူ၊ အစိုးရဌာနနဲ့ ပုဂ္ဂလိကကဏ္ဍ ပူးပေါင်း၍ ဟန်ချက်ညီညီ ဆောင်ရွက်ဖို့ လိုပါတယ်။ အဆိုရှင်ရဲ့ ကျေးလက်တောင်သူတွေ မှန်ကန်တဲ့ နည်းစနစ်တွေနဲ့ စိုက်ပျိုးလုပ်ကိုင်နိုင် စေဖို့ဆန္ဒနဲ့ စားသုံးသူ ပြည်သူတွေအတွက် ဘေးကင်းလုံခြုံတဲ့ အစားအသောက်တွေ ရရှိဖို့ စေတနာတွေနဲ့ တင်သွင်းတဲ့အဆိုဖြစ်တဲ့အတွက် ကျွန်မအနေနဲ့ ထောက်ခံဆွေးနွေးရခြင်း ဖြစ်ပါတယ်ရှင်။ အားလုံးကို ကျေးဇူးတင်ပါတယ်ရှင်။
</speech>
<speech type='speaker'>
ဆက်လက်ပြီး ပဲခူးတိုင်းဒေသကြီး မဲဆန္ဒနယ်အမှတ်(၅)မှ ဒေါက်တာတင်တင်ဝင်း ဆွေးနွေးနိုင်ပါပြီ
</speech>
<speech>
<mp id='851'>
ဒေါက်တာတင်တင်ဝင်း၊ ပဲခူးတိုင်းဒေသကြီး မဲဆန္ဒနယ်အမှတ်(၅)
</mp>
လေးစားအပ် ပါသော အမျိုးသားလွှတ်တော်ဥက္ကဋ္ဌကြီးရှင်။ မကွေးတိုင်းဒေသကြီး မဲဆန္ဒနယ်အမှတ်(၁)မှ အမျိုးသား လွှတ်တော်ကိုယ်စားလှယ် ဦးလှဆန်း ရဲ့ အဆိုကို ဆွေးနွေးရတဲ့အကြောင်း ကျွန်မမှာ အချက်(၃)ချက် ရှိပါတယ်။ နံပါတ်(၁)ကကျတော့ ပထမအချက်အနေနဲ့ မြန်မာပြည်ရဲ့ (၇၀)ရာခိုင်နှုန်းသော ပြည်သူ လူထုရဲ့ လူနေမှုအဆင့် မြင့်မားတိုးတက်လိုခြင်း၊ ဒုတိယအချက်ကတော့ G.A.P ဆိုတာကို သူတို့ အသေအချာ သိရှိလိုက်နာစေလိုခြင်း၊ Good Agriculture Practice စနစ်သည် အစိုးရ၊ ကျေးလက်နေ စိုက်ပျိုးသူများ၊ စားသုံးသူများ (၃)ဦးသုံးဖလှယ် အကျိုးရှိစေရေးဖြစ်ပါတယ်။ ပထမ အချက်ဖြစ်တဲ့ (၇၀)ရာခိုင်နှုန်းသော ပြည်သူရဲ့ လူနေမှုဘဝတိုးတက်မှသာလျှင် တိုင်းပြည်တိုးတက်မှာ ဖြစ်ပါတယ်။ ကျွန်မတို့ဟာ တိုင်းပြည် တိုးတက်ရေးအတွက် ဘက်ပေါင်းစုံမှ အားထုတ်ကြိုးစား နေတာဖြစ်ပါတယ်။ ဤ (၇၀)ရာခိုင်နှုန်းသော ပြည်သူများ တိုးတက်ဖို့အတွက် စီးပွားရေး၊ လူမှုရေး၊﻿ “ ဥက္ကဌကြီးပါတယ်။ စိုက်ပျိုးရေး၊ စိုက်ပျိုးသည့်သန်းစေရပါဘူး။ ၂ မိန်းမ ပညာရေး၊ ကျန်းမာရေးတို့ကို အဓိကထားပြီး ဆောင်ရွက်နေချိန်မှာ ယခုအဆိုသည် သူတို့၏ စီးပွားရေးတိုးတက်မှုနှင့် ပတ်သက်နေပါတယ်။ ကျွန်မ မဲဆန္ဒနယ်မှာ နှမ်းကို G.A.P စနစ်နဲ့ စမ်းသပ် စိုက်ပျိုးနေပြီဖြစ်ပါတယ်။ ဥက္ကဋ္ဌကြီးရှင်။ ဒုတိယအချက်အနေနဲ့ကတော့ Good Agriculture Practice ဆိုတာ ဘာလဲ အသိပေးဖို့ ဖြစ်ပါတယ်။ စိုက်ပျိုးရေးဆိုင်ရာ အလေ့အကျင့်ကောင်းများဖြစ်ဖို့ လိုက်နာ ဆောင်ရွက်ဖို့ အချက်(၁၆)ချက်လိုပါတယ်။ (၁) စိုက်ပျိုးသည့်မြေသည် အန္တရာယ်ကင်းရှင်းရမည်။ ဥပမာ အိမ်သာနား မနီးစေရ၊ စက်ရုံမှရေဆိုး စွန့်ပစ်သည့်နေရာနှင့် မနီးစေရပါဘူး။ (၂) သုံးသည့် ရေကလည်း သန့်ရှင်းစင်ကြယ်ရမှာ ဖြစ်ပါတယ်။ ဥပမာ၊ မိလ္လာကန်၊ အိမ်သာ စသည်တို့နှင့် မနီးရ ပါဘူး။ ရေဆိုးရေညစ်ထုတ်တဲ့နေရာနှင့်လည်း နီးလို့မဖြစ်ပါဘူး။ (၃) ရောဂါ ပိုးမွှားကင်းစင်သည့် မျိုးစေ့ ပျိုးပင်အသုံးပြုရာမှာ အစိုးရမှ စိစစ်ပေးရန် လိုအပ်ပါတယ်။ (၄) သဘာဝမြေသြဇာ နွားချေးသုံးသည် ဆိုအုံးတော့ လတ်လတ်ဆတ်ဆတ် မဖြစ်စေရ။ ဆွေးမြေ့အောင်ထားရမယ်။ (၅) လူလုပ်သော ပိုးသတ်ဆေး၊ မြေဩဇာသုံးလျှင် မှတ်ပုံတင်ထားပြီးဖြစ်ရမယ်။ (၆) အပင်သက်တမ်းအလိုက် လိုအပ်သော ပြုစု စောင့်ရှောက်မှုပေးရမယ်။ (၇) စက်မှုလယ်ယာလုပ်လျှင် စိုက်ပျိုးရေးစက်ကိရိယာများကို သန့်ရှင်း အောင်ထားရမယ်။ (၈) အစောကြီးခူးခြင်း၊ ရိတ်သိမ်းခြင်း၊ နောက်ကျမှခူးခြင်း၊ ရိတ်သိမ်းခြင်းမပြုဘဲ ရိတ်သိမ်းချိန်မှာ အသင့်တော်ဆုံးအချိန် ဖြစ်ရပါမယ်။ (၉) သိုလှောင် သယ်ယူပို့ဆောင်ရာတွင် သီးနှံ၏ အရည်အသွေး သန့်စင်ရေးကို မထိခိုက်စေရပါဘူး။ (၁၀) သီးနှံများကို မြေသြဇာ၊ ပိုးသတ်ဆေး၊ စိုက်ပျိုးရေးသုံးပစ္စည်းများနှင့် ရောနှောမထားရပါဘူး။ (၁၁) သီးနှံရိတ်သိမ်း၊ ထုပ်ပိုးသိုလှောင်သည့် နေရာများမှာ ဖျက်ပိုးနှင့်တိရစ္ဆာန်များ မဝင်နိုင်အောင် ဆောင်ရွက်ရမှာ ဖြစ်ပါတယ်။ (၁၂) မှတ်တမ်း တင်ခြင်းမှာ ကျွန်မတို့ လူမျိုးတွေဟာ တော်တော်အားနည်းပါတယ်။ မိမိ စိုက်ပျိုးရက်၊ စိုက်ပျိုးမှု မှတ်တမ်း စနစ်တကျရှိဖို့ လိုပါတယ်။ (၁၃) ကတော့ အထူးသဖြင့် အသေးစိတ်မှတ်တမ်းတင်ဖို့ လိုပါတယ်။ (၁၄) အထက်ပါ အချက်အလက်များအတွက် အစိုးရကလည်း ပညာပေးသင်တန်း မှန်မှန် ပြုလုပ်ပြီး စိုက်ပျိုးသူများကလည်း မှန်မှန်တက်ရမှာ ဖြစ်ပါတယ်။ (၁၅) ဆောင်ရွက်ထားမှုများကို ပြန်လည်သုံးသပ်သောအကျင့်ကို ပျိုးထောင်ပေးရပါမယ်။ ဒီလိုသုံးသပ်ခြင်းအားဖြင့် အားသာချက်၊ အားနည်းချက်များကို ဆောင်ပြီး၊ ရှောင်ပြီး တိုးတက်အောင် ပြုလုပ်ရပါမယ်။ (၁၆) လုပ်ငန်းလုပ်သူများရဲ့ တစ်ကိုယ်ရေသန့်ရှင်းမှု လိုပါတယ်။ ဥက္ကဋ္ဌကြီးရှင်။ နောင်အခါ G.A.P တံဆိပ် ကပ်နှိပ်ထားသော အသီးအနှံများကိုသာ နိုင်ငံ တကာက လက်ခံဝယ်ယူတော့မယ် ဖြစ်ပါတယ်။ ဤတွင် G.A.P ကောင်းမွန်သော စိုက်ပျိုးရေး 326ygojeo bpc (o) Food Safety 3300:32073232208 mê:98:60Sil (J) Environmental Maintainance vosos:mjê yos8:58:00 momoręcos afili (p) Product Quality သီးနှံများ အရည်အသွေးမြင့်မားမယ်။ (၄) Workers hedith Safety and Welfare လုပ်သားများ ကျန်းမာရေးအန္တရာယ် ကင်းရှင်းရေး၊ လူမှုဘဝသာယာရေးကို ဦးတည်ပါတယ်။ တတိယအချက်ဖြစ်တဲ့ အကျိုးကျေးဇူးမှာတော့ G.A.P တံဆိပ်ပါလျှင် နိုင်ငံတကာက ဝယ်မယ်။ ဒါကြောင့်မို့လို့ အစိုးရအနေနဲ့ ဘတ်ဂျက်တိုးမှာ ဖြစ်ပါတယ်။ (၂) အနေနဲ့ကတော့ စားသုံးသူများအနေနဲ့လည်း အန္တရာယ်ကင်းစွာ﻿ စားသုံးနိုင်မှာ ဖြစ်ပါတယ်။ (၃) ကတော့ စိုက်ပျိုးရေးသမားများ ဝင်ငွေတိုးပြီးတော့ ချောင်လည်လာမှာ ဖြစ်တဲ့အတွက် ဤအချက်ကို လိုက်နာဆောင်ရွက်ရုံမျှ လူနေမှုဘဝမြင့်မားမှာ ဖြစ်ပါတယ်။ G.A.P အကျင့်ကောင်းများကို လိုက်နာကျင့်သုံးရန် အစိုးရမှ ထောက်ပံ့ကူညီပေးပါရန် တိုက်တွန်းကြောင်း အဆိုကို ထောက်ခံဆွေးနွေးအပ်ပါတယ်။ ကျေးဇူးတင်ပါတယ်ရှင်။
</speech>
<speech type='speaker'>
ဆက်လက်ပြီး ရန်ကုန်တိုင်းဒေသကြီး မဲဆန္ဒနယ်အမှတ်(၂)မှ ဦးဌေးဦး ဆွေးနွေးနိုင်ပါပြီ
</speech>
<speech>
<mp id='991'>ဦးဌေးဦး၊ ရန်ကုန်တိုင်းဒေသကြီး မဲဆန္ဒနယ်အမှတ်(၂)</mp>
လေးစားအပ်ပါသော အမျိုးသားလွှတ်တော်ဥက္ကဋ္ဌကြီး၊ ကြွရောက်လာသော ပြည်ထောင်စုဝန်ကြီးနှင့်တကွ အမျိုးသားလွှတ်တော် ကိုယ်စားလှယ်များအားလုံးတို့ကို ကိုယ်စိတ်နှစ်ပါး ကျန်းမာ၊ ချမ်းသာကြပါစေကြောင်း နှုတ်ခွန်းဆက် ဂါရဝပြုအပ်ပါတယ်။ ကျွန်တော့်အနေနဲ့ အမျိုးသားလွှတ်တော်ကိုယ်စားလှယ်တော်ကြီး ဦးလှဆန်း ရဲ့ အဆိုကို ဖြည့်စွက်ထောက်ခံ ဆွေးနွေးသွားမှာ ဖြစ်ပါတယ်။ အဆိုကို ကျွန်တော့်အနေနဲ့ ခွဲခြမ်းစိတ်ဖြာ ကြည့်ရာမှာ (၃)ပိုင်း တွေ့ရှိရပါတယ်။ ပထမပိုင်းကတော့ နိုင်ငံသူ၊ နိုင်ငံသားများ ဘေးကင်းလုံခြုံတဲ့ စားနပ်ရိက္ခာတွေ ဖူလုံစွာရရှိ ရေးအတွက်လို့ ရည်ရွယ်ထားပါတယ်။ ဒုတိယပိုင်းကတော့ တောင်သူလယ်သမားများကို ပြည်ထောင်စု အစိုးရကနေပြီးတော့ အသိပညာများနှင့် နည်းပညာများ ထောက်ပံ့ကူညီပေးရေးဖြစ်ပါတယ်။ တတိယ :M60s? Good Agriculture Practice (G.A.P) $as:osos posu:6:1 oposic: ပြုလုပ်နိုင်ဖို့အရေး အစိုးရက ဆောင်ရွက်ပေးရေးလို့ တွေ့ရှိရပါတယ်။ ဒီအဆိုရဲ့ အပိုင်း(၃)ပိုင်းအနက် ပထမပိုင်းအနေနဲ့ နိုင်ငံသူ၊ နိုင်ငံသားများ ဘေးကင်းလုံခြုံ တဲ့ စားနပ်ရိက္ခာဖူလုံစွာရရှိရေး ဆိုတဲ့ဟာက တော့ ရှင်းပါတယ်။ အဆိုရဲ့ ဒုတိယပိုင်းနှင့် တတိယပိုင်းရေးသား ဖော်ပြထားတဲ့ပုံစံက ထူးခြားနေတာကို တင်ပြလိုပါတယ်။ တတိယပိုင်းဖြစ်တဲ့ G.A.P စနစ်နဲ့ စိုက်ပျိုးထုတ်လုပ်နိုင်ဖို့အတွက် အဆိုရဲ့ ဒုတိယပိုင်း ဖြစ်တဲ့ ပြည်ထောင်စုအစိုးရက ကူညီထောက်ပံ့ပေးရမယ်လို့ တိုက်တွန်းထားတဲ့အဆို မဟုတ်ပါဘူး။ အဆိုရဲ့ လိုရင်းက ပြည်ထောင်စုအစိုးရကနေပြီးတော့ အသိပညာတွေ၊ နည်းပညာတွေ အကူအညီ အထောက်အပံ့တွေ ပေးပြီးတော့ နိုင်ငံတစ်ခုလုံးကို G.A.P စနစ်နဲ့ စိုက်ပျိုးထုတ်လုပ်တဲ့ ကမ္ဘာ့အဆင့် နိုင်ငံကြီးဖြစ်အောင် ဆောင်ရွက်ပေးပါလို့ တိုက်တွန်းထားတဲ့အဆို ဖြစ်တဲ့အတွက် အင်မတန်မှ လေးနက်ပြီးတော့ အမျှော်အမြင်ကြီးမားလှတဲ့ အဆိုရှင်ရဲ့ စေတနာကို တွေ့ရှိရမှာ ဖြစ်ပါတယ်။ ဒီအဆို က ဖြစ်နိုင်ပါရဲ့ လား။ နိုင်ငံတော်အစိုးရရော၊ လုပ်နိုင်တဲ့အတိုင်းအတာ ရှိပါရဲ့ လားလို့ ဆန်းစစ်ကြည့် ချင်ပါတယ်။ ကျွန်တော်တို့ ဒီအဆိုဟာ ဖြစ်နိုင်ရုံမကတဲ့အပြင် မဖြစ်မနေ၊ မရ ရအောင်လုပ်ရမယ့်ကိစ္စ နေ့ချင်းညချင်း (၆)လအတွင်း၊ (၁)နှစ်အတွင်း။ တစ်နိုင်ငံလုံး G.A.P စနစ်နဲ့ သီးနှံတွေ စိုက်ပျိုး﻿ ထုတ်လုပ်ဖို့ ဆိုရင်တော့ မဖြစ်နိုင်ပါဘူး။ ဒါပေမဲ့ စီမံကိန်းချပြီး သန်းခေါင်စာရင်းကို တစ်နိုင်ငံလုံး ကောက်သလို “အ”သုံးလုံး သင်တန်းတွေ တစ်နိုင်ငံလုံးလုပ်ခဲ့သလို ကျေးလက်ဒေသတောင်သူလယ်သမား တွေကို အုံနဲ့ကျင်းနဲ့ (၁)နှစ်၊ (၂)နှစ်လောက် ကြပ်မတ်လေ့ကျင့်ပေးပြီး အကျိုးအမြတ်တွေ လက်တွေ့ ခံစားလိုက်ရရင်ဖြင့် ကျွန်တော်တို့ ကမ္ဘာ့အဆင့်မီ အိမ်နီးချင်းနိုင်ငံတွေက သီးနှံတွေလို ဖြစ်ထွန်း အောင်မြင်ပြီး စီးပွားရေး၊ လူမှုရေး၊ ပညာရေး၊ ကျန်းမာရေး ဖွံ့ဖြိုးတိုးတက်လာကြမှာ ဖြစ်ပါတယ်။ အဲဒီတော့ အဆိုရှင်ဟာ သူ့အဆိုအတိုင်း ဘယ်နှစ်နှစ်အတွင်း ဆောင်ရွက်ပေးပါ။ အချိန်အကန့်အသတ် မပါတဲ့အပြင် အမြန်ဆုံး ဆောင်ရွက်ပေးပါလို့တောင် မပါတဲ့အတွက် ပြည်ထောင်စုအစိုးရအနေနဲ့ ဖိအား မရှိပါဘူး။ ဖိအား မရှိလို့ အေးအေးဆေးဆေးလုပ်မယ်ဆိုလို့တော့ မရပါဘူး။ အဆိုရှင်ရဲ့ အဆိုဟာ နိုင်ငံ့စီးပွားဖွံ့ဖြိုးတိုးတက်ရေး၊ ဆင်းရဲမွဲတေမှု လျှော့ချရေး ကိစ္စရပ် များနှင့် ကျွန်တော်တို့ အချိုးကျလျက်ရှိတယ်ဆိုတာကို တင်ပြလိုပါတယ်။ ဒီအဆိုအောင်မြင်ရင် နိုင်ငံ့ စီးပွားတိုးတက်ရေးနဲ့ ဆင်းရဲမွဲတေမှုလျှော့ချရေး အောင်မြင်မယ်။ မြန်မြန်ဆန်ဆန် တိုးတက်လာမယ်။ အဆိုအဆင်မပြေရင် ဒီအတိုင်း၊ ဒီအတိုင်းပဲ ဖြစ်နေမယ်ဆိုတဲ့ အချိုးဖြစ်ပါတယ်။ အဲဒီတော့ နိုင်ငံတော် အစိုးရကသာ တောင်သူလယ်သမားများကို သန်းခေါင်စာရင်းကောက်ယူတဲ့ စီမံကိန်းမျိုးလို၊ စာမတတ်သူ ပပျောက်ရေး “အ” သုံးလုံး စီမံကိန်းများလို၊ စီမံကိန်းရေးဆွဲပြီးတော့ ကျွန်တော်တို့ တရင်းတနှီးနဲ့ ရင်းနှီးမြှုပ်နှံမယ်။ အသိပညာတွေ၊ နည်းပညာတွေ၊ လူသားအရင်းအမြစ်တွေ၊ လိုအပ်တဲ့ သွင်းအားစု တွေ ကူညီထောက်ပံ့ပေးပြီးတော့ ကမ္ဘာ့အဆင့်မီ G.A.P စနစ်နဲ့ စိုက်ပျိုးထုတ်လုပ်နိုင်ကြမယ်ဆိုရင် အဆိုရှင်က နိုင်ငံသားတွေ ဘေးကင်းလုံခြုံတဲ့ စားနပ်ရိက္ခာဖူလုံရေးအတွက်လို့ တစ်ခုတည်း ရည်ရွယ် ပြထားတာ မပြည့်စုံပါဘူး။ ဒီလိုသာ စိုက်ပျိုးထုတ်လုပ်နိုင်မယ်ဆိုရင် ထုတ်ကုန်အသစ်တွေ၊ ပို့ကုန်အသစ်တွေနဲ့ နိုင်ငံ့ စီးပွားဖွံ့ဖြိုးတိုးတက်လာမှာဖြစ်သလို ကျေးလက်နေပြည်သူများရဲ့ ဆင်းရဲတွင်းကနေပြီးတော့ လွတ်မြောက် နိုင်မှာ ဖြစ်ပါတယ်။ အဓိကကတော့ ဒီအဆိုရဲ့ ရည်ရွယ်ချက်မှာ အဓိကအားဖြင့် နိုင်ငံတော်ရဲ့ စီးပွား ဖွံ့ဖြိုးတိုးတက်ဖို့ ကျေးလက်နေ တောင်သူလယ်သမားများ ဆင်းရဲတွင်းက လွတ်မြောက်ဖို့ဆိုတဲ့ အလွန် အရေးကြီးတဲ့ အချက်နှစ်ချက်ကို ဖြည့်စွက်တင်ပြလိုခြင်း ဖြစ်ပါတယ်။ ကျွန်တော့်အနေနဲ့ ကိုယ်တွေ့လေး ပြောရရင် ကျွန်တော်ဟာ နေ့စဉ် အသီးအနှံတွေကို ကျန်းမာရေးအတွက် မပျက်မကွက်စားခဲ့တာ ကြာပါပြီ။ အခွံနွှာလိုက်တာနဲ့ ကျွန်တော်တို့ ညှီစို့စို့၊ စိမ်းရွှေရွှေ အနံ့တွေရပြီး လွှင့်ပစ်ခဲ့ရတဲ့အကြိမ် ပေါင်းက များပါပြီ။ ရန်ကုန်မှာရော၊ နေပြည်တော်မှာရော အတူတူပါပဲ။ ဒီလိုစိုက်ပျိုးတုန်းက သုံးခဲ့တဲ့ ဓာတ်မြေသြဇာတွေ၊ ပိုးသတ်ဆေးတွေကြောင့် ဖြစ်ရသလို၊ သီးနှံကို အမြန်မှည့်အောင် ဆေးစိမ် အသုံးပြုတဲ့အတွက်ကြောင့်လည်း ဒီလိုဖြစ်ရခြင်း ဖြစ်ပါတယ်။ ဒီလို စိုက်ပျိုးထုတ်လုပ်မှုမျိုးနဲ့ကို ကျွန်တော်တို့ ဓာတ်ခွဲစမ်းသပ်ကြည့်မယ်ဆိုရင် ဘယ်လောက်အထိ အန္တရာယ် လူတွေအပေါ် ကျရောက် နေတယ်ဆိုတာ ပေါ်လာမှာ ဖြစ်ပါတယ်။ ဒါကြောင့်မို့လို့ ပြည်ပပို့ဖို့ မဆိုထားနဲ့ ပြည်တွင်းမှာတောင် ထပ်ပြီးတော့ ကျွန်တော်တို့ မစားနိုင်လို့ လွှင့်ပစ်ကြရမှာပါ။ ဒီလို စိုက်ပျိုးထုတ်လုပ်မှုမျိုးဟာ စီးပွားပျက်ရုံမကဘူး လူအများကို﻿ အန္တရာယ်ပေးနေတာဖြစ်လို့ ရပ်တန်းကရပ်ဖို့ လိုပြီဖြစ်ပါတယ်။ ပြည်ထောင်စုအစိုးရအနေနဲ့ အဆိုကို အကောင် အထည်ဖော်နိုင်ဖို့အတွက် နိုင်ငံခြားမှ နည်းပညာနှင့်ငွေကြေးအကူအညီတွေ ရရှိရေး၊ နိုင်ငံ တစ်ဝှမ်းလုံးအတွက် နှစ်တို၊ နှစ်ရှည် စီမံကိန်းများရေးဆွဲရေး၊ ဝန်ထမ်းအင်အား ဖြည့်စွက်မြှင့် တင်ရေး၊ ပြင်ပပုဂ္ဂိုလ်နှင့်အဖွဲ့အစည်းများ ပေါင်းစပ်ညှိနှိုင်းဆောင်ရွက်ဖို့ နည်းလမ်းတွေ၊ လုပ်ထုံးလုပ်နည်းတွေ သတ်မှတ်ဆောင်ရွက်ရေး စတဲ့ လုပ်ငန်းများ ဆောင်ရွက်ရမယ်ဖြစ်တဲ့အတွက် ဒီကိစ္စသည် မဖြစ်နိုင်တဲ့ အခက်အခဲများ မရှိနိုင်တာကိုလည်း တွေ့ရှိရမှာဖြစ်ပါတယ်။ G.A.P စနစ်ကို သင်ကြားလေ့ကျင့်ပေးပြီးတော့ သီးနှံတွေစိုက်ပျိုးထုတ်လုပ်ရေး၊ ပြည်ထောင်စု အဆင့်လုပ်ငန်းကြီးဟာ နိုင်ငံတော်နှင့် ကျေးလက်နေတောင်သူလယ်သမားကြီးများအတွက် စဉ်ဆက်မပြတ် ရေရှည်စီးပွားဖွံ့ဖြိုးတိုးတက်ရေးလုပ်ငန်းကြီး ဖြစ်တဲ့အတွက် အဆိုရှင်ရဲ့အဆိုဟာ နိုင်ငံတော်နှင့် ကျေးလက်နေတောင်သူလယ်သမားများရဲ့ အရေးကြီးတဲ့ ကံကြမ္မာအလှည့်အပြောင်း ဖြစ်တဲ့အတွက် ကျွန်တော် အခုလို ပါဝင်ထောက်ခံဆွေးနွေးရခြင်း ဖြစ်ပါတယ်။ နိဂုံးချုပ်အနေနဲ့ အဆိုရှင်ရဲ့ အဆိုဟာ လက်ရှိ အမျိုးသားဒီမိုကရေစီအဖွဲ့ချုပ် အစိုးရရဲ့ မူဝါဒများနှင့်လည်း ကိုက်ညီကြောင်း အောက်ပါအတိုင်း တင်ပြလိုပါတယ်။ ကျွန်တော်တို့ အမျိုးသား ဒီမိုကရေစီအဖွဲ့ချုပ်ရဲ့ ရွေးကောက်ပွဲ ကြေညာစာတမ်းထဲမှာ စီးပွားရေးနှင့်ပတ်သက်ပြီးတော့ နိုင်ငံ ဖွံ့ဖြိုးတိုးတက်ရေးအတွက် လိုအပ်သောအရင်းအနှီးများ နည်းပညာနှင့် ငွေရေးကြေးရေး ဆိုင်ရာ အခွင့်အလမ်းများရရှိရန် ငွေရေးကြေးရေးအဖွဲ့အစည်းများနှင့် ငွေကြေးဈေးကွက်များ ဖြစ်ထွန်းလာ ဖို့အတွက် တွန်းအားပေးမယ်လို့ပါရှိသလို လယ်ယာကဏ္ဍခေတ်မီဖွံ့ဖြိုးတိုးတက်ရေးအတွက် လယ်ယာ ကဏ္ဍနှင့် ကျေးလက်ဒေသဖွံ့ဖြိုးရေး လိုအပ်တဲ့ငွေကြေးနှင့် သွင်းအားစုတွေ အလုံအလောက်ရရှိရေး ဆောင်ရွက်ပေးမယ်။ လယ်ယာကဏ္ဍဦးဆောင်သော တိုးတက်မှုနှင့် ချိတ်ဆက်၍ ပို့ကုန်တိုးတက် မြင့်မားအောင်ဆောင်ရွက်ပေးမယ်။ ပြီးရင် တောင်သူလယ်သမားတွေနှင့်ပတ်သက်ပြီးတော့ နိုင်ငံရဲ့ လူဦးရေ နေထိုင်ရာဒေသ------
</speech>
<speech type='speaker'>အချိန်စေ့သွားပါပြီ။</speech>
<speech type='speaker'>
ဆက်လက်ပြီး မကွေးတိုင်းဒေသကြီး မဲဆန္ဒနယ်အမှတ်(၂)မှ ဦးခင်ဝင်း ဆွေးနွေးနိုင်ပါပြီ
</speech>
<speech>
<mp id='9၀8'>ဦးခင်ဝင်း၊ မကွေးတိုင်းဒေသကြီး မဲဆန္ဒနယ်အမှတ်(၂)</mp>
လေးစားအပ်ပါသော ဥက္ကဋ္ဌကြီးနှင့်တကွ အားလုံးကို မင်္ဂလာပါလို့ ကျွန်တော် နှုတ်ခွန်းဆက်သအပ်ပါတယ်ခင်ဗျား။ မကွေး တိုင်းဒေသကြီး မဲဆန္ဒနယ်အမှတ်(၁) မှ အမျိုးသားလွှတ်တော်ကိုယ်စားလှယ် ဦးလှဆန်း ၏ ပြည်ထောင်စု မြန်မာနိုင်ငံတစ်ဝှမ်းလုံးရှိ ကျေးလက်နေတောင်သူများ ဘေးကင်းလုံခြုံသော စားနပ်ရိက္ခာ ဖူလုံစွာ ရရှိ 6069:300pos GaScoobeqsao: G.A.P (Good Agriculture Practice) $2:0$olge omsejt:﻿ ထုတ်လုပ်နိုင်ရေးကို ထောက်ခံဆောင်ရွက်ပေးပါရန် အဆိုအား မကွေးတိုင်းဒေသကြီး မဲဆန္ဒနယ်အမှတ် (၂)မှ ကျွန်တော် ဦးခင်ဝင်း က ထောက်ခံအကြံပြု ဆွေးနွေးသွားမှာ ဖြစ်ပါတယ်ခင်ဗျား။ စောစောကလည်း ပဲခူးတိုင်းဒေသကြီးက လွှတ်တော်ကိုယ်စားလှယ်ကြီး ဒေါက်တာ ဒေါ်တင်တင်ဝင်း က ဆွေးနွေးသွားပါတယ်။ G.A.P ဆိုတဲ့အချက်။ တချို့ G.A.P ဆိုတာမသိရင် ဒေါက်တာတင်တင်ဝင်း ဆွေးနွေးသွားတဲ့ အချက်(၁၆)ချက်လုံးဟာ G.A.P စနစ်ကို သွားချင်တာပါ။ တချို့က G.A.P စနစ်ကို သွားလို့ရှိရင် ဘယ်လိုသွားမှာလဲ။ အဲဒီတော့ G.A.P သွားချင်တဲ့ အချက်အလက် တွေပါပဲ။ ဥက္ကဋ္ဌကြီးခင်ဗျား။ စိုက်ပျိုးရေးနှင့် စီးပွားရေး လူဦးရေတိုးပွားလာသည်နှင့်အမျှ စားနပ် ရိက္ခာဖူလုံရန်အတွက် လုံးပမ်းလာကြရပါတယ်။ အထွက်တိုးဖို့ဆိုရင်လည်း မြေသြဇာကို ပိုမိုအသုံးပြုရန် လိုအပ် လာပါတယ်ခင်ဗျား။ သဘာဝမြေသြဇာသာမက ဓာတ်မြေသြဇာများ ပိုမိုသုံးစွဲလာကြပါတယ်။ ဓာတ်မြေဩဇာ သုံးစွဲမှုကြောင့် သဘာဝသယံဇာတဖြစ်တဲ့ မြေဆီလွှာ ပျက်စီးမှုတွေ၊ သဘာဝပတ်ဝန်းကျင် ယိုယွင်းမှုတွေ ကျွန်တော်တို့ ရင်ဆိုင်လာကြရပါတယ်။ ကမ္ဘာမြေ၏ အပေါ်ဆုံးလွှာဖြစ်တဲ့ သက်ရှိအပင်နှင့် တိရစ္ဆာန်များ မှီတင်းနေထိုင်ရာ မြေဆီလွှာဟာ တချို့နေရာတွေမှာ တစ်လက်မပင်မပြည့်သော်လည်း တချို့နေရာတွေမှာ (၁၀)မီတာ အထိ အကျော် ရှိတတ်ပါတယ်။ ဒီမြေဆီလွှာအတွင်းမှာ သစ်ပင်တွေ၊ တိရစ္ဆာန်တွေ၊ သေကြေပျက်စီးရာမှ သဘာဝမြေသြဇာတွေ ဖြစ်လာရပါတယ်။ သီးနှံအထွက်တိုးရေးအတွက် ဓာတ်မြေသြဇာ သုံးစွဲမှုကြောင့် ပျက်စီးလာသော မြေဆီလွှာကို ပြန်လည်အရည်အသွေးကောင်းမွန်ရန် (၁) မြေဆီလွှာ အသက်ရှင်အောင် ပြုလုပ်ရမယ်။ (၂) မြေဆီလွှာပျက်စီးမှုကို သင့်တော်သော နည်းစနစ်ဖြင့် ပြုပြင်ရန် လိုအပ်သော်လည်း စိုက်ပျိုးသူများမှာ စိတ်မဝင်စားကြပါဘူးခင်ဗျား။ မလေ့လာကြပါဘူး။ တချို့ မသိကြပါဘူးခင်ဗျား။ ဓာတ်မြေဩဇာကြောင့်ဖြစ်ရတဲ့ ပြဿနာတွေပါ။ ကျွန်တော်တို့က တစ်ဖက်မှာ လည်း ပိုးသတ်ဆေး၊ မှိုသတ်ဆေး၊ ပေါင်းသတ်ဆေး၊ အပင်ဟော်မုန်းဆေးများကို မှန်ကန်စွာ လေ့လာ သုံးစွဲခြင်း မရှိတဲ့အခါမှာ ထုတ်လုပ်သောသီးနှံများမှာ ဓာတုဓာတ်ကြွင်းများ ကျန်ရှိနေခြင်းကြောင့် ဖြစ်ပေါ်ရပါတယ်။ ဒီလိုဖြစ်ရတာကလည်း (၁) အသုံးမှားခြင်း၊ (၂) အသုံးများခြင်းတို့ကြောင့် ဖြစ်ရပါတယ်။ ဒီဖြစ်စဉ်က သီးနှံများတွင်သာ မကပါဘူးခင်ဗျား။ မြေ၊ လေ၊ ရေမှာပါ စီးမျောစိမ့်ဝင်နေပြီ ဖြစ်တဲ့ အတွက် နေရာတိုင်းမှာ ဆင့်ကဲအန္တရာယ်ဖြစ်စဉ်များနှင့် ကြုံတွေ့နေရပြီ ဖြစ်ပါတယ်ခင်ဗျား။ ဓာတု ဓာတ်ကြွင်းတွေ မကင်းတဲ့ စားနပ်ရိက္ခာများကို လက်ခံစားသုံးနေရတာကလည်း ကျွန်တော်တို့နိုင်ငံမှာ ရှိတဲ့ (၇၀)ရာခိုင်နှုန်းကျော်သော တောင်သူလယ်သမားများနှင့် ဆင်းရဲမွဲတေမှုမှ မလွတ်ကင်းနိုင်သေး သော ပြည်သူများသာ ဖြစ်နေပါတယ်။ ဒါပေမဲ့ ကမ္ဘာမှာသာမက မြန်မာပြည်မှ ဆင်းရဲမွဲတေမှု လွတ်ကင်းနေပြီဖြစ်သောသူများက ဓာတ်မြေသြဇာနှင့် ဓာတုဆေးဝါးများကို အသုံးမပြုဘဲ Organic သီးနှံများကို စားသုံးလာကြသလို ဓာတုကင်းစင်သောအသီးအနှံ ရရှိရေးကိုလည်း ကြိုးပမ်းလာကြတာကို တွေ့ရှိရပါတယ်။﻿ လူဦးရေလိုအပ်ချက်အရ အထွက်တိုးရေး၊ ရိက္ခာဖူလုံရေးအတွက် ဓာတ်မြေသြဇာတွေ၊ ပိုးသတ်ဆေးတွေ၊ မှိုသတ်ဆေးတွေ၊ ပေါင်းသတ်ဆေးတွေ၊ ဟော်မုန်းဆေးတွေကို မဖြစ်မနေသုံးစွဲရမှာပါ။ ကျွန်တော်တို့။ ဒီနေရာမှာ စိုက်ပျိုးထုတ်လုပ်ရာမှာ ဓာတ်မြေသြဇာအသုံးမပြု ရေးထက် စားသုံးသော အစားအစာများမှာ ဓာတုကင်းစင်ရေးဟာ ပိုပြီးမှန်ကန်ပါတယ်။ သုံးရမှာပါ။ သို့သော် ကျွန်တော်တို့ ဓာတုတော့ ကင်းစင်ရမယ်။ အဲဒီလို ကင်းစင်ဖို့အတွက် G.A.P စနစ်က ဆောင်ရွက်ထားပါတယ်ခင်ဗျား။ ဒီလိုကင်းစင်ဖို့အတွက်လည်း အဆိုတင်သွင်းခဲ့သော G.A.P (Good Agriculture Practice) နည်းစနစ်ဖြင့် စိုက်ပျိုးထုတ်လုပ်ရန် လိုအပ်လာပါတယ်။ ကျွန်တော်တို့ မကွေးတိုင်းဒေသကြီးမှာ ပြီးခဲ့တဲ့နှစ်က မကွေး၊ မင်းဘူး၊ မင်းလှ၊ နတ်မောက် မြို့နယ်(၄)ခုမှာ ကျေးရွာ(၃၇)ရွာကို တိုင်းအစိုးရ ကြီးကြပ်မှုနဲ့ အရည်အသွေးပြည့်မီစွာ စိုက်ပျိုးထုတ်လုပ်ပြီး ကုန်သွယ်ရောင်းဝယ်ခြင်းအထိ ဈေးကွက် လိုအပ်ချက်အတိုင်း ဓာတုဓာတ်ကြွင်း ကင်းစင်ပြီး အရည်အသွေးကောင်းမွန်သော နှမ်းဧက(၃၀)ကျော် စိုက်ပျိုးပြီး၊ ထွက်ကုန်(၃၀၀၀)ကျော် စိုက်ပျိုးပြီး ထွက်ကုန်များကို ဂျပန်နိုင်ငံအထိ ကျွန်တော်တို့ တင်ပို့နိုင်ခဲ့ပါတယ်။ ဒီနှစ်မှာလည်း မကွေး၊ ရေနံချောင်း၊ ချောက်၊ နတ်မောက်၊ မြို့သစ်၊ တောင်တွင်းကြီးမြို့နယ် များမှာ G.A.P စနစ်နဲ့ စိုက်ပျိုးနေပြီ ဖြစ်ပါတယ်ခင်ဗျား။ ဒါကြောင့် အခြားတိုင်းဒေသကြီးနဲ့ ပြည်နယ် များမှာလည်း ဓာတုဓာတ်ကင်းစင်ပြီး အရည်အသွေးကောင်းမွန်သော အသီးအနှံများကို စားနပ်ရိက္ခာ ဖူလုံရေးနှင့် နိုင်ငံတကာဈေးကွက်ကို ယှဉ်ပြိုင်နိုင်ရေးတို့အတွက် နိုင်ငံတော်အစိုးရမှ အသိပညာ၊ နည်းပညာ၊ အထောက်အပံ့၊ အကူအညီများပေးပြီး Good Agriculture Practice နည်းစနစ်ဖြင့် တစ်နိုင်ငံလုံး စိုက်ပျိုးထုတ်လုပ် ဆောင်ရွက်ပေးနိုင်ရန် ပြည်ထောင်စုအစိုးရကို တိုက်တွန်းကြောင်း အဆိုအား ကျွန်တော် အကြံပြု အလေးအနက် ထောက်ခံအပ်ပါတယ်ခင်ဗျား။ အားလုံးကို ကျေးဇူးတင် ပါတယ်။
</speech>
<speech type='speaker'>
ဆက်လက်ပြီး ပဲခူးတိုင်းဒေသကြီး မဲဆန္ဒနယ်အမှတ်(၃)မှ ဒေါ်ရွှေရွှေစိန်လတ် ဆွေးနွေးနိုင်ပါပြီ
</speech>
<speech>
<mp id='849'>
ဒေါ်ရွှေရွှေစိန်လတ်၊ ပဲခူးတိုင်းဒေသကြီး မဲဆန္ဒနယ်အမှတ်(၃)
</mp>
လေးစားအပ်ပါ သော အမျိုးသားလွှတ်တော် ဥက္ကဋ္ဌကြီးနှင့် အားလုံးပဲ မင်္ဂလာပါရှင်။ ကျွန်မကတော့ ပဲခူးတိုင်းဒေသကြီး အမှတ်(၃) မဲဆန္ဒနယ်မြေမှ အမျိုးသားလွှတ်တော်ကိုယ်စားလှယ် ဒေါ်ရွှေရွှေစိန်လတ် ပဲ ဖြစ်ပါတယ်။ ကျွန်မအနေနဲ့ မကွေးတိုင်းဒေသကြီး က အမျိုးသားလွှတ်တော် ကိုယ်စားလှယ် ဦးလှဆန်း ရဲ့ အဆိုကို ထောက်ခံအကြံပြု ဆွေးနွေးသွားမှာ ဖြစ်ပါတယ်။ ထောက်ခံရတဲ့အကြောင်းကကျတော့ ဒီအဆိုရဲ့ ရည်ရွယ်ချက်မှာ ပါဝင်တဲ့ ဒီ တောင်သူလယ်သမားတွေရဲ့ ရေရှည်တည်တံ့တဲ့ စိုက်ပျိုးရေးကဏ္ဍကိုလည်း အကောင်အထည်ဖော်မယ်။ နောက်တစ်ခါ အသက်မွေးဝမ်းကျောင်းလုပ်ငန်းများ တိုးတက်လာဖို့ အဲဒီအပြင် ကျွန်မတို့ ပြည်သူတစ်ရပ်လုံးပေါ့နော်။ ပြည်သူတစ်ရပ်တင် မဟုတ်ပါဘူး။ ကျွန်မတို့﻿ တစ်ကမ္ဘာလုံးက စားသုံးသူများအတွက်ပါ ပါ ပါတယ်။ ဒီစားနပ်ရိက္ခာ ဘေးကင်းဖို့၊ လုံခြုံဖို့၊ လုံလောက်ဖို့ ဒါတွေကိုလည်း တစ်ဖက်တစ်လမ်းက အထောက်အကူပြုမယ်ဆိုတဲ့ ရည်ရွယ်ချက်တစ်ရပ် ပါ ပါတယ်။ အဲဒီလို လုပ်နိုင်ဖို့အတွက်လည်း တောင်သူတွေရဲ့ စွမ်းဆောင်ရည်မြှင့်တင်ဖို့ နောက်တစ်ခါ တောင်သူတွေနဲ့ ဌာနဆိုင်ရာအဖွဲ့အစည်းတွေကြားမှာ ကောင်းမွန်ပွင့်လင်းတဲ့ဆက်ဆံရေး၊ လုပ်ငန်းတွေ တိုးတက်လာနိုင်ဖို့ကိုလည်း ရည်ရွယ်တယ်။ အဲဒီအပြင် စိုက်ပျိုးထုတ်လုပ်မှုနည်းပညာနှင့် ဈေးကွက် တွေကိုဟန်ချက်ညီညီ တိုးတက်ဖွံ့ဖြိုးပြီးတော့မှ အဲဒီကနေတစ်ဆင့် ပိုမိုကောင်းမွန်တဲ့ စိုက်ပျိုးရေးဆိုင်ရာ မူဝါဒတွေ၊ လုပ်ငန်းအစီအစဉ်တွေ၊ ဒါတွေ တိုးတက်လာဖို့အတွက် ပုဂ္ဂလိက လုပ်ငန်းရှင်တွေ၊ အစိုးရရယ်၊ တောင်သူကြားမှာ ပိုမိုပြီးတော့မှ ကောင်းမွန်တဲ့ ပူးပေါင်းဆက်သွယ်မှုနည်းလမ်းတွေကို ချမှတ်နိုင်ဖို့ ဦးတည်နိုင်ဖို့ ဖြစ်တဲ့အတွက်မို့ ကျွန်မအနေနဲ့က အဆိုရဲ့ ရည်ရွယ်ချက်က အလွန်ပဲ ပြည့်စုံကောင်းမွန် ကြောင်း ထောက်ခံရခြင်း ဖြစ်ပါတယ်။ ကျွန်မတို့ ဒီ လက်ရှိတွေ့ကြုံနေရတဲ့ ကျွန်မတို့ အစားအသောက် အစားအစာတွေ၊ ဘေးကင်းလုံခြုံ စိတ်ချရမှု မရှိဘူးဆိုတာ ရှေ့ကကိုယ်စားလှယ်ကြီးတွေလည်း ဆွေးနွေး သွားပြီးဖြစ်တယ်။ ဒါကြောင့်မို့လို့ ဒီ အစားအသောက်တွေ ဘေးကင်းလုံခြုံ စိတ်ချရဖို့ဆိုရင် ကျွန်မတို့ စိုက်ပျိုး ထုတ်လုပ်တဲ့ နည်းစနစ်တွေကောင်းမွန်ဖို့ လိုပါတယ်။ အဲဒီအပြင် အဲလို စိုက်ပျိုးထုတ်လုပ်တဲ့ $28:0$ô6026m?: G.A.P (Good Agriculture Practice) o algoor jeze:096$9793 ကျွန်မတို့အားလုံးပါဝင်တဲ့ အဓိကပါဝင်တဲ့ အားလုံးကနေပြီးတော့ Stakeholder ပူးပေါင်းဆောင်ရွက် မှသာ အောင်မြင်မှာ ဖြစ်တဲ့အတွက်ကြောင့်မို့လို့ စုပေါင်းစွမ်းအားနှင့် စွမ်းရည်မြှင့်တင်ပြီးတော့မှ ဘေးကင်းလုံခြုံ စိတ်ချရတဲ့ အစားအသောက်ဖူလုံမှုကို ကျွန်မတို့က ဖန်တီးနိုင်မှာ ဖြစ်ပါတယ်။ လေးစားအပ်ပါသော နာယကကြီးရှင်။ ကျွန်မကို Power Point အနည်းငယ် သုံးစွဲခွင့်ပြုပါ။ အဲဒီတော့ စိုက်ပျိုးနည်းစနစ်ကောင်းတွေက ဘာတွေလဲပေါ့။ ဒါတွေဟာဆိုလို့ရှိရင် စိုက်ပျိုးရာမှာရော၊ ထုတ်လုပ်တာမှာရော၊ သိုလှောင်တဲ့အခါမှာ ရောင်းချပြီးတော့မှ စားသုံးသူလက်ထဲရောက်တဲ့အထိ ဒီ စိုက်ကွင်းထဲကနေ စားပွဲပေါ် ရောက်တဲ့အထိ ကျွန်မတို့က လုပ်ငန်းအဆင့်အတိုင်းမှာ ပတ်ဝန်းကျင် ဘေးကင်းလုံခြုံမှု၊ နောက်ပြီးတော့ လူဦးရေနှင့် ပတ်သက်ပြီးတော့မှ အနိမ့်ဆုံးရှိရမယ်ဆိုတဲ့ စံသတ်မှတ်ချက် လိုက်နာရအောင် လမ်းညွှန်ပေးထားတာပဲ ဖြစ်ပါတယ်။ အဲဒီအပြင် ဒါကို ပြည့်ပြည့်စုံစုံ ဖွင့်ဆိုရမယ် ဆိုလို့ရှိရင်တော့ ကျွန်မတို့က မြေနှင့်ရေသယံဇာတအရင်းအမြစ်တွေကို အထိရောက်ဆုံး အသုံးပြုပြီးတော့ စားသုံးတဲ့သီးနှံတွေမှာလည်း အဏုဇီဝ၊ ဓာတုနှင့် ရုပ်ဝတ္ထုညစ်ညမ်းမှုတွေ မပါဝင် ဘဲနဲ့ ဘေးကင်းအောင် ထုတ်လုပ်နိုင်မယ်လို့ လက်ခံထားတဲ့လုပ်ဆောင်မှုတွေ၊ နည်းပညာတွေ၊ စနစ် တွေပဲ ဖြစ်ပါတယ်။ အဲဒီအပြင် ဒီစနစ်တွေက ပတ်ဝန်းကျင်၊ နောက်တစ်ခါ စီးပွားရေးနှင့် လူမှုရေးတွေ အတွက်လည်း ရေရှည်အကျိုးရှိပါသေးတယ်။ ဒီစနစ်တွေကို သုံးတဲ့ အလုပ်သမားတွေရော၊ တောင်သူ လယ်သမားတွေရော ဝင်ငွေကို တိုးတက်စေနိုင်မှာ ဖြစ်တယ်။ အဲဒီအပြင် ဒီ စိုက်ပျိုးထုတ်လုပ်တဲ့ စိုက်ပျိုးထွက်ကုန်တွေကို ရောင်းဝယ်ဖောက်ကားနေတဲ့ စီးပွားရေးလုပ်ငန်းရှင်တွေကလည်း အကျိုးရှိ﻿ မှာဖြစ်ပါတယ်။ ဒါကြောင့်မို့လို့ ကျွန်မကတော့ ဒီဟာကို အများကြီးထောက်ခံပါတယ်။ ဒါကတော့ ကျွန်မတို့ ဒီလယ်ကွက်ထဲကနေပြီးတော့မှ စားပွဲပေါ်အထိရောက်အောင် ထိုင်းနိုင်ငံမှာ ကျင့်သုံးတဲ့ Food Process soļu Value change product process ondące: geulosofi mê:20nf အစားအသောက် ထုတ်လုပ်တာကနေပြီးတော့မှ ရောင်းချကွင်းဆက် တစ်ခုလုံးမှာ သူတို့ ဘယ်လိုသုံးသွား လဲဆိုတာကို ဒါ ဖော်ပြထားတာ ဖြစ်ပါတယ်။ အဲဒီတော့ ကျွန်မတို့နိုင်ငံမှာရော G.A.P နဲ့ ပတ်သက်ပြီးတော့ လုပ်နေပြီလားဆိုတာ လုပ်ဆောင်နေပါတယ်။ ဒါပေမဲ့ ဒါက ကျွန်မတို့ အစပဲရှိပါသေးတယ်။ အောင်အောင်မြင်မြင် မလုပ်နိုင် သေးပါ။ အဲဒီတော့ ဒီမှာဆိုလို့ရှိရင် မြန်မာနိုင်ငံ စိုက်ပျိုးရေးဆိုင်ရာ အလေ့အကျင့်ကောင်းနဲ့ ပတ်သက်ပြီးတော့ မြန်မာဘာသာ၊ ရှမ်းဘာသာ၊ ပအိုဝ်းဘာသာ စသည်ဖြင့် ထုတ်လုပ်ထားတယ်။ ထုတ်ဝေထားတာတွေလည်း ရှိတယ်။ အဲဒီတော့ ဒါကတော့ ကျွန်မတို့ အာဆီယံဒေသမှာ G.A.P နဲ့ပတ်သက်ပြီး အာဆီယံ G.A.P ကို ကျွန်မတို့က လိုက်နာမယ်၊ ဆောင်ရွယ်မယ်ဆိုပြီးတော့ ကျွန်မတို့ သဘောတူထားတာ ရှိပါတယ်။ ဒါကတော့ ဒေသအတွင်းမှာရှိတဲ့ ဒီ G.A.P နဲ့ပတ်သက်ပြီးတော့မှ တံဆိပ်တွေ နိုင်ငံတိုင်းကနေပြီးတော့ G.A.P Certificate တွေ ထုတ်လုပ်ပြီးတော့ အစားအသောက် တွေကို ရောင်းချနေတာ ကျွန်မတို့နိုင်ငံမှာလည်း ဒီနိုင်ငံတွေကနေပြီးတော့မှ ဒီ G.A.P ထုတ်လုပ်ထားတာ။ ဒီ G.A.P စနစ်နဲ့ ထုတ်လုပ်ထားတဲ့ အစားအသောက် ရရှိနေတာဖြစ်ပါတယ်။ ဒါကတော့ ကျွန်မတို့ ဒီ ထိုင်းနိုင်ငံက နာနတ်သီးတွေ နောက်တစ်ခါမှာ အုန်းသီးက အစပေါ့ ဒါလေးကို ကျွန်မ နည်းနည်းလေး ဘာလို့ပြချင်လဲဆိုတော့ ကျွန်မတို့နိုင်ငံမှာ အုန်းသီးတို့ နာနတ်သီး တို့ဆိုတာ အလျှံအပယ်ပါပဲ။ ဒါပေမဲ့ ခုနတုန်းကပြောသလို့ ကျွန်မတို့ ဘေးကင်းလုံခြုံ စိတ်ချရတဲ့ ပတ်ဝန်းကျင် မဖန်တီးပေးနိုင်လို့ ကျွန်မတို့က ပြည်တွင်းမှာပဲ ကျွန်မတို့က စားသုံးနေရတာ ဖြစ်ပါတယ်။ နိုင်ငံတကာကို ပို့ဖို့ဆိုတာ အလှမ်းဝေးနေပါသေးတယ်။ အဲဒီတော့ ဒီအရည်အသွေးကောင်း ဒါကတော့ ခုနတုန်းကပြောတဲ့ ဒီ Energy နှင့် ဒီလိုမျိုး မကွေးတိုင်းဒေသကြီးမှာထုတ်လုပ်ခဲ့တဲ့ နှမ်းစိုက်ပျိုး ထုတ်လုပ်မှုအစီအစဉ် ဖြစ်ပါတယ်။ ဒီနေရာမှာဆို အဓိက (၃)ပိုင်းရှိပါတယ်။ အစိုးရဌာနတွေပါမယ်။ တောင်သူအစုအဖွဲ့တွေပါမယ်။ ပုဂ္ဂလိကကဏ္ဍကနေပြီးတော့ ပူးပေါင်းတာတွေပါပါတယ်။ အဲတော့ ဒီပူးပေါင်းအကောင်အထည်ဖော်တဲ့ အဓိကတာဝန်တွေကဘာတွေလဲဆိုတော့ ဒီတောင်သူလယ်သမားတွေကလည်း ဒီ အရည်အသွေး ကောင်းတဲ့ ဒီစိုက်ပျိုးထုတ်လုပ်မှုတွေ ထုတ်လုပ်ဖို့အတွက် ဒီ G.A.P နည်းစနစ်နဲ့အတူ လိုက်နာရမှာ ရှိတယ်။ ဒေသကုန်သည်တွေကလည်း သိုလှောင်ရုံတွေကအစ ဒီ စီမံကိန်းနဲ့ တိုက်ရိုက်စပ်ဆက်မှုပေါ့ နော်။ ဥပမာဆိုလို့ရှိရင် ကျွန်မတို့ ဒီ တောင်သူလယ်သမားတွေမှာ ချေးငွေတွေ လိုအပ်တယ်။ နောက်အခါမှာ ဒီ စိုက်ပျိုးထုတ်လုပ်ဖို့အတွက် လယ်ယာသုံး ကိရိယာတွေလိုအပ်တယ်။ ဒါတွေ မှာလည်း ကျွန်မတို့ ဒီ ဒေသကုန်သွယ်ရေးကနေ စပ်ဆက်ပြီးလုပ်ပေးနိုင်မယ်။ နောက် ပုဂ္ဂလိကလုပ်ငန်းရှင် တွေက ဘာလုပ်နိုင်လဲဆိုတော့ ပိုကောင်းတဲ့ ပြည်တွင်းပြည်ပဈေးကွက်တွေ ကျွန်မတို့က ချိတ်ဆက် ရှာဖွေပေးလို့ရပါတယ်။ အဲဒီအပြင် စိုက်ပျိုးရေးဦးစီးဌာနမှာ G.A.P နှင့်ပတ်သက်တဲ့ နည်းစနစ်တွေ လက်စွဲစာအုပ်တွေ အကုန်ရှိပြီးသားပါ။ သူတို့ဆီမှာ ဝန်ထမ်းတွေ ဘာလိုအပ်သလဲဆိုရင် သူတို့မှာ﻿ ဒီနည်းပညာတွေ မြန်မာတစ်နိုင်ငံလုံးကို ပံ့ပိုးနိုင်ဖို့အတွက် အရင်းအနှီးပေါ့နော်။ လိုအပ်ပါတယ်။ လူသားအရင်းအမြစ်တွေ လိုပါတယ်။ အချိန် လိုအပ်တယ်။ ဒီသင်တန်းတွေလည်း ကျွန်မတို့ လိုအပ်တာ ဖြစ်ပါတယ်။ အဲဒီအပြင် ကျွန်မတို့ နိုင်ငံတကာအဖွဲ့အစည်းတွေ၊ ပြည်တွင်းအဖွဲ့အစည်းတွေက ဝန်ထမ်း တွေရှိမယ်။ အဖွဲ့ဝင်တွေရှိမယ်။ ဒါတွေက ကျွန်မဘာလုပ်နိုင်သလဲဆိုတော့ တောင်သူအစုအဖွဲ့တွေကို ဒီလောက် ဒီနည်းပညာတွေမှာ ပိုပြီးတော့မှ စိတ်ဝင်စားလာအောင်လုပ်နိုင်ဖို့အတွက် ကျွန်မတို့က ဆွေးနွေးပွဲတွေ လုပ်ရမှာဖြစ်တယ်။ အချိတ်အဆက် လုပ်ဆောင်မှုတွေ လုပ်ရမှာဖြစ်တယ်။ နောက် အခါမှာ ကျေးရွာမှာရှိတဲ့ ကော်မတီတွေကလည်း ဒီစိုက်ကွင်းတွေကြီးကြပ်မယ်၊ ဟောပြောမယ်၊ စည်းရုံးမယ်။ စာရင်းဇယားတွေ စုဆောင်းမယ်။ စသည်ဖြင့် ခုနတုန်းက လွှတ်တော်ကိုယ်စားလှယ်ကြီး ဒေါက်တာဒေါ်တင်တင်ဝင်း ပြောသွားသလိုပဲ ဒီမှာ အချက်(၁၆)ချက်မှာပါတဲ့ဟာတွေကို ကျွန်မတို့က နေပြီးတော့ ကြီးကြပ်ရမှာဖြစ်တယ်။ စိုက်ပျိုးရေးသွင်းအားစု ဒါတွေကလည်း အရည်အသွေးအာမခံတဲ့ သွင်းအားစု တွေဖြစ်ဖို့ လိုပါတယ်။ အဲဒီတော့ ဒါ ကျွန်မတို့ မြန်မာနိုင်ငံကနေ G.A.P နဲ့ပတ်သက်ပြီးတော့မှ Certificate ပေါ့နော်။ အဲဒါနဲ့ပတ်သက်ပြီးတော့ ကျွန်မတို့ လယ်သမားတွေက ဘာလိုအပ်သလဲ။ ဒါကတော့ G.A.P အသိအမှတ်ပြု လက်မှတ်ရရှိဖို့အတွက် အဆင့်ဆင့်ဆောင်ရွက်ရမယ့် လုပ်ငန်းစဉ်တွေဖြစ်ပါတယ်။ ဒါတွေရော ကျွန်မတို့ လယ်သမားတွေအားလုံး တောင်သူလယ်သမားတွေအားလုံး သိပြီးပြီလား။ အားလုံးပေါ့နော်။ ဘယ်လောက်ထိသိထားလဲဆိုတာ ဒါကလည်း မေးစရာ မေးခွန်းတစ်ခု ဖြစ်ပါတယ်။ ရပါပြီ။ အဲဒီတော့ ကျွန်မအနေနဲ့ လက်ရှိ ဒီ G.A.P စိုက်ပျိုးထုတ်လုပ်ဖို့ တစ်နိုင်ငံလုံးစိုက်ပျိုး ထုတ်လုပ်ဖို့အတွက် အခက်အခဲလေးတွေ အနည်းငယ်တင်ပြချင်ပါတယ်။ အဲဒါကတော့ ကျွန်မတို့ နိုင်ငံမှာ ဓာတ်ခွဲခန်းမရှိသေးပါဘူး။ ဒီ Energy ရဲ့ သူ့ရဲ့ အစီရင်ခံစာအရဆိုရင် ပိုးသတ်ဆေး (၇)မျိုး စစ်ဖို့ ဒီလိုမျိုး နမူနာတစ်ခုကို ထိုင်းနိုင်ငံမှာရှိတဲ့ ဒီ ဓာတ်ခွဲခန်းကို ပို့မယ်ဆိုရင် ဒေါ်လာ(၅၅၀) မြန်မာငွေကျပ်(၇၄၀၀၀၀)လောက်ကုန်မယ် အဲဒီတော့ ဒီလို ဓာတ်ခွဲခန်းတွေ အဆင့်မီဓာတ်ခွဲခန်းတွေ တည်ဆောက်ဖို့ဆိုရင် နိုင်ငံတော်အစိုးရမှာ တာဝန်ရှိပါတယ်။ အဲဒါကြောင့်မို့လို့ အဆင့်မီဓာတ်ခွဲ ခန်းတွေ တည်ဆောက်ဖို့လိုပါတယ်။ နောက်တစ်ခါ သီးနှံတွေရဲ့ ကမ္ဘာ့ဈေးကွက်ကို တောင်သူတွေ မသိဘူး။ ဒါတွေက တကယ်ပဲ စီးပွားရေးလုပ်ငန်းရှင်တွေ၊ ကုန်သည်တွေရဲ့ လက်ထဲမှာပဲ ရှိတဲ့အတွက် ကြောင့်မို့လို့ အစိုးရကလည်း ဒီလိုမျိုး သတင်းအချက်အလက်တွေကို တောင်သူတွေလက်ထဲမှာ အမြန်ဆုံး သိရှိနိုင်အောင် ကျွန်မတို့က ဒါ ဆောင်ရွက်ပေးဖို့ လိုပါတယ်။ အဲဒီအပြင် ဒီ စိုက်ပျိုးစရိတ်ချေးငွေတွေ လိုအပ်တဲ့စက်ကိရိယာတွေအတွက် ချေးငွေတွေကို ဆောင်ရွက်ပေးဖို့ဆိုလို့ရှိရင်လည်း ဒီ သမဝါယမဦးစီးဌာနတို့ ပုဂ္ဂလိကငွေစုငွေချေးတို့၊ အခုဆိုရင် ကျွန်မတို့ အသေးစား အလတ်စား စီးပွားရေးလုပ်ငန်းတွေပေါ့။ စိုက်ပျိုးရေးအခြေခံတဲ့ အသေးစား အလတ်စားလုပ်ငန်းတွေပေါ့နော်။ ဒါတွေ တိုးတက်အောင် လုပ်ဖို့လိုပါတယ်။ နောက်တစ်ခါ ပုဂ္ဂလိက﻿ ကဏ္ဍတွေရဲ့ ပူးပေါင်းမှုကလည်း ကျွန်မတို့ အားနည်းနေပါသေးတယ်။ ဒါကြောင့်မို့လို့ ပုဂ္ဂလိကကဏ္ဍ တွေကနေပြီးတော့မှ ဒီလုပ်ငန်းတွေမှာ G.A.P လုပ်ငန်းတွေမှာ ပါဝင်နိုင်ဖို့ကို အများကြီး အမြင်ဖွင့်ဖို့ လိုပါတယ်။ ပူးပေါင်းဆောင်ရွက်မှုကို တိုက်တွန်းပေးဖို့လိုပါတယ်။ နောက်တစ်ခါအရေးကြီးတာက တောင်သူအဆင့်အဖွဲ့ ဖွဲ့အားလုံးရဲ့ တာဝန်ယူမှုတာဝန်ခံမှုနဲ့ ကြီးကြပ်မှု ဒါကတော့ လိုအပ်နေပါတယ်။ ဒါကြောင့်မို့လို့ ကျွန်မအနေနဲ့ကတော့ ဒီမှာ ဒီ G.A.P လုပ်ငန်းကို တစ်နိုင်ငံလုံး အကောင်အထည်ဖော်ဖို့ဆိုရင်တော့ သက်ဆိုင်ရာဒေသအလိုက် ဥပမာဆိုရင် မြန်မာနိုင်ငံအလယ်ပိုင်း၊ ဧရာဝတီ၊ ချင်း၊ ရှမ်း၊ ကရင်၊ မွန်၊ တနင်္သာရီဒေသတွေမှာ ပိုပြီးတော့မှ Pilot Project စမ်းသပ်အနေနဲ့ စိုက်ပျိုးရေးဦးစီးဌာနနှင့် ဌာနဆိုင်ရာတွေနဲ့ သက်ဆိုင်သူအားလုံးက ပူးပေါင်း ဆောင်ရွက်ပြီးတော့ အကောင်အထည်ဖော်မယ်။ ခုနတုန်းက ကျွန်မတို့ ပြောသွားတဲ့ လိုအပ်ချက်တွေကို ဖြည့်ဆည်းနိုင်မယ်ဆိုရင် အဆိုရှင်ရဲ့ ရည်ရွယ်ချက်အတိုင်း ကျွန်မတို့နိုင်ငံရဲ့ စိုက်ပျိုးရေးကဏ္ဍကို အသွင်ပြောင်းနိုင်မှာဖြစ်တဲ့အတွက် ကျွန်မအနေနဲ့ လှိုက်လှိုက်လှဲလှဲထောက်ခံရင်းနှင့် နိဂုံးချုပ်လိုက် ပါတယ်။ အားလုံး ကျေးဇူးတင်ပါတယ်။
</speech>
<speech type='speaker'>
ဆက်လက်ပြီး ရန်ကုန်တိုင်းဒေသကြီး မဲဆန္ဒနယ်အမှတ်(၅)မှ ဦးဘမျိုးသိန်း ဆွေးနွေးနိုင်ပါပြီ
</speech>
<speech>
<mp id='994'>
ဦးဘမျိုးသိန်း၊ ရန်ကုန်တိုင်းဒေသကြီး မဲဆန္ဒနယ်အမှတ်(၅)
</mp>
အမျိုးသားလွှတ်တော် ဥက္ကဌကြီးနှင့်တကွ ပြည်ထောင်စုအဆင့် ဒုတိယဝန်ကြီး၊ ကျွန်တော်တို့ အမျိုးသားလွှတ်တော် ကိုယ်စားလှယ်များအားလုံး မင်္ဂလာပါလို့ ကျွန်တော် နှုတ်ခွန်းဆက်ပါတယ်။ ကျွန်တော်ကတော့ မကွေး တိုင်းဒေသကြီး မဲဆန္ဒနယ်အမှတ်(၁)မှ အမျိုးသားလွှတ်တော်ကိုယ်စားလှယ် ဦးလှဆန်း ရဲ့ မြန်မာနိုင်ငံမှာ စိုက်ပျိုးရေး အလေ့အကျင့်ကောင်းများ ထွန်းကားလာရေး စိုက်ပျိုးဆောင်ရွက်လာရေးအတွက် ပြည်ထောင်စုအစိုးရအား တိုက်တွန်းတဲ့အဆိုကို ကျွန်တော် ထောက်ခံဆွေးနွေးသွားမှာ ဖြစ်ပါတယ်။ ပထမဆုံးအနေနဲ့ ကျွန်တော်တို့ စားနပ်ရိက္ခာနှင့်ပတ်သက်ပြီးတော့ ကမ္ဘာ့လူဦးရေဟာ စဉ်ဆက်မပြတ်တိုးပွားတာနှင့်အညီ စားနပ်ရိက္ခာဖူလုံရေးအတွက် ကျွန်တော်တို့ ဆောင်ရွက်ရမှာ ဖြစ် ပါတယ်။ ဒါကတစ်ချက် ဒီလို စားနပ်ရိက္ခာဖူလုံရေးအတွက် ဆောင်ရွက်ရုံတင်မကဘူး။ ကျွန်တော်တို့ စားသုံးတဲ့အစားအစာတွေ ဘေးအန္တရာယ်ကင်းရှင်းဖို့ လိုအပ်ပါတယ်။ ဒါ့အပြင် ကျွန်တော်တို့ စိုက်ပျိုး ထုတ်လုပ်လိုက်တဲ့အတွက် ပတ်ဝန်းကျင်ညစ်ညမ်းမှု ထိခိုက်မှုမဖြစ်စေရေးအတွက် ပတ်ဝန်းကျင် ထိန်းသိမ်းရေး ဆောင်ရွက်ဖို့လိုပါတယ်။ အဲဒီအပြင် ကျွန်တော်တို့ စိုက်ပျိုးတဲ့သီးနှံတွေရဲ့ အရည်အသွေး ကောင်းတဲ့ စိုက်ပျိုးသီးနှံတွေ ထုတ်လုပ်ဖို့လိုပါတယ်။ ဒီလို ဆောင်ရွက်နိုင်ဖို့အတွက်ဆိုလို့ရှိရင် ကျွန်တော်တို့ G.A.P လို့ခေါ်တဲ့ (Good Agriculturd Practice)ကို ကျင့်သုံးဖို့လိုပါတယ်။ ဒီလို ကျင့်သုံးနိုင်မှသာ ကျွန်တော်တို့ရဲ့ စိုက်ပျိုးတောင်သူတွေအတွက်လည်း အကျိုးရှိမယ်။ စားသုံးသူ အတွက်လည်း အကျိုးရှိမယ် ဖြစ်ပါတယ်။ ကျွန်တော်တို့ ဥက္ကဋ္ဌကြီးခင်ဗျား။ ကျွန်တော်တို့ မြန်မာနိုင်ငံဟာ ရေ၊ မြေ၊ သဘာဝ၊ တောတောင်၊ ရာသီဥတု အစုံအလင်ရှိပါတယ်။ သီးနှံမျိုးစုံ စိုက်ပျိုးလို့ရပါတယ်။ မြန်မာနိုင်ငံမှာ စိုက်ပျိုးထုတ်လုပ်နိုင်တဲ့ သီးနှံပေါင်း (၆၀)ကျော်ရှိပါတယ်။ စားဖိုဆောင်သီးနှံတွေရှိသလို၊ နှံစားသီးနှံ၊ ဆီထွက်သီးနှံ၊ စက်မှုကုန်ကြမ်းသီးနှံ၊ နှစ်ရှည်ပင်သီးနှံ၊ ကော်ဖီ၊ သရက်၊ သီဟိုဠ် စတဲ့ သီးနှံမျိုးစုံ ဒေသမျိုးစုံမှာ ကျွန်တော်တို့ စိုက်ပျိုးထွက်ရှိနိုင်ပါတယ်။ စိုက်ပျိုးထွက်ရှိနိုင်သလို မြန်မာနိုင်ငံရဲ့ ပြည်တွင်းထုတ်လုပ်မှုတန်ဖိုးမှာလည်းပဲ လယ်ယာစိုက်ပျိုးရေးကဏ္ဍရဲ့ အခန်းကဏ္ဍ ကြီးမားပါတယ်။ အခုဆိုလို့ရှိရင် အရင်တုန်းကတော့ ကျွန်တော်တို့ ပဲမျိုးစုံတစ်ခုပဲ ပြည်ပပို့ကုန် ဒေါ်လာသန်း(၁၀၀၀)ကျော် ရတဲ့အနေအထားကနေ အခု ဆန်စပါးပါ ဒေါ်လာသန်း(၁၀၀၀)ကျော် ပြည်တွင်းကနေ ထုတ်လုပ်လို့ ပြည်ပဝင်ငွေ ရရှိလာပါပြီ။ ဒါကြောင့် ကျွန်တော်တို့ဆီမှာရှိတဲ့ ဆန်စပါးလို အခြားသီးနှံတွေကလည်းပဲ ပြည်ပပို့ကုန် တင်ပို့နိုင်တဲ့အနေအထားရှိပါတယ်။ တစ်ခြား ကျွန်တော်တို့ အိမ်နီးချင်းနိုင်ငံတွေမှာဆိုလို့ရှိရင် ကော်ဖီ တင်ပို့မယ်။ သီဟိုဠ်၊ သရက်တင်ပို့မယ်။ ဒီပို့တဲ့အတွက်ကို သီးနှံတွေ၊ သစ်သီးဝလံတွေ၊ ပန်းမန်တွေ﻿ ထုတ်လုပ်တင်ပို့ တာကနေပြီးတော့ တစ်နှစ်တစ်နှစ်ကို (၁၅)ဘီလီယံကနေအထက် ရပါတယ်။ ကျွန်တော်တို့နိုင်ငံမှာ ဒါတွေကို ထုတ်လုပ်နိုင်ရဲ့ သားနဲ့၊ ဒါတွေကို တင်ပို့နိုင်ရဲ့ သားနဲ့ ကျွန်တော်တို့မှာ လိုအပ်နေတာက ဘာလဲဆိုတော့ ကျွန်တော်တို့ စိုက်ပျိုးရေးဆိုင်ရာ အလေ့အကျင့်ကောင်းများ ဆောင်ရွက်ဖို့ လိုအပ်နေပါတယ်။ ဒါကြောင့် ကျွန်တော်တို့ နိုင်ငံမှာ စိုက်ပျိုးရေးဆိုင်ရာ အလေ့အကျင့်ကောင်းများ ဖြစ်ပေါ် လာဖို့အတွက် ကျွန်တော်တို့ ပထမဆုံးစိုက်ပျိုးသီးနှံတွေရဲ့ အရည်အသွေးကောင်းတဲ့ စိုက်ပျိုးသီးနှံ တွေကို စိုက်ပျိုးထုတ်လုပ်ဖို့လိုပါတယ်။ ဒီလိုထုတ်လုပ်နိုင်မှသာလျှင် ကျွန်တော်တို့ တောင်သူတွေ အနေနဲ့လည်း ကိုယ်ထွက်ရှိတဲ့သီးနှံဟာ ဈေးကောင်းရလာမယ်။ ဈေးကွက်ခိုင်မာလာမယ်။ ဒီလို ဈေးကွက်ခိုင်မာလာတာနှင့်အမျှ တောင်သူတွေကပိုပြီးတော့ အကျိုးရှိလာနိုင်မယ်။ စိုက်ပျိုးထုတ်လုပ် လာနိုင်မှာဖြစ်ပါတယ်။ တစ်ဖက်မှာ စိုက်ပျိုးထုတ်လုပ် သီးနှံတွေထွက်ရှိသလို တစ်ဖက်မှာလည်း ပြန်ပြီး တော့ စိုက်ပျိုးထွက်ကုန်သီးနှံတွေ အဆင့်မြင့်တဲ့၊ တစ်ဆင့်မြင့်တဲ့၊ တန်ဖိုးမြင့်တဲ့ Value Added လို့ခေါ်တဲ့ ဒီကုန်ချော ထုတ်လုပ်နိုင်မယ်ဆိုလို့ရှိရင် ထပ်ဆင့်ပြီးတော့ ကျွန်တော်တို့ တန်ဖိုးမြင့်တဲ့ ထုတ်လုပ်မှုတွေ ရရှိလာမှာ ဖြစ်ပါတယ်။ ဒါကြောင့် တစ်ဖက်မှာ G.A.P စိုက်ပျိုးခြင်းအားဖြင့် စိုက်ပျိုးသူတောင်သူတွေအတွက် အကျိုးရှိသလို ထပ်ဆင့်ပြီးတော့ Value Added ထပ်ဆင့်ကုန်ချောထုတ်လုပ်တဲ့အတွက်လည်းပဲ ကျွန်တော်တို့ တန်ဖိုးမြင့်လာသလို ဒီလိုကွင်းဆက်မှာပါဝင်နေတဲ့ ပြည်သူတွေအတွက်လည်း အလုပ် အကိုင်အခွင့်အလမ်းတွေ ရရှိမှာဖြစ်ပါတယ်။ ထပ်ပြီးတော့ G.A.P ခုနပြောတဲ့ G.A.P ပြီးကျတဲ့ အခါကျတော့ G.M.P လို့ခေါ်တဲ့ Good Manufacturing Practice ဒါကုန်ချောထုတ်လုပ်တဲ့စနစ် အဲဒီအဆင့်ကနေပြန်ပြီးတော့ Food Safety ကျွန်တော်တို့ လုပ်ဖို့လိုပါတယ်။ Food Safety အဆင့် အစားအစာ ဘေးကင်းလုံခြုံတဲ့အဆင့်ကို ကျွန်တော်တို့ ဆောင်ရွက်ဖို့လိုပါတယ်။ ဒါမှလည်းပဲ ကျွန်တော်တို့ စားသုံးသူတွေ စားသုံးသူဆိုတာ ကမ္ဘာအဝှမ်းမှာ ဈေးကွက်အကြီးကြီးရှိပါတယ်။ စားသုံးသူတွေက ရွေးချယ်လာပါတယ်။ သီးနှံတွေ ဘေးကင်းအန္တရာယ်ရှင်းရဲ့လား တစ်ခါထပ်ပြီးတော့ သူတို့စိုက်ပျိုးထုတ်လုပ်တဲ့ သီးနှံတွေဟာ ပတ်ဝန်းကျင်ထိခိုက်မှုရှိသလားအထိ ဆန်းစစ်လာပါတယ်။ ကျွန်တော်တို့ ကမ္ဘာ့စားနပ်ရိက္ခာဖူလုံရေးအတွက်မကပါဘူး။ သီးနှံတွေအရည်အသွေး၊ အရည်အသွေး ဆိုတဲ့နေရာမှာ စားသုံးလိုက်တဲ့သီးနှံရဲ့အရသာ Eating Qudity အရောင်၊ အဆင်း၊ အနံ့၊ သူ့မှာ ပါဝင်တဲ့ အချိုဓာတ်၊ ပရိုတင်းဓာတ်၊ အမျှင်ဓာတ်၊ အဆီဓာတ်၊ အဆံထွက်နှုန်း၊ အဆီထွက်နှုန်းမှ စပြီး တော့ သီးနှံအရည်အသွေးတွေ ကောင်းဖို့လိုပါတယ်။ ဒီလိုကောင်းတဲ့ သီးနှံအရည်အသွေးတွေ ကောင်းတဲ့ သီးနှံတွေ စိုက်ပျိုးထုတ်လုပ်မှသာ ကျွန်တော်တို့ရဲ့ တောင်သူတွေအနေနဲ့လည်း ဝင်ငွေ အရရော အကျိုးအရရော ပိုပြီးတော့ရှိလာမှာဖြစ်ပါတယ်။ ဒါကြောင့် ကျွန်တော်တို့လည်းပဲ တိုက်တွန်းနေတာက G.A.P စနစ်ကို စိုက်ပျိုး မြန်မာနိုင်ငံ မှာ လက်ရှိကျင့်သုံးနေပါတယ်။ ပိုမို ကျယ်ကျယ်ပြန့်ပြန့် ကျင့်သုံးဖို့ဖြစ်ပါတယ်။ ကမ္ဘာ့နိုင်ငံတွေမှာ လည်းပဲ စားနပ်ရိက္ခာဖူလုံရေး၊ အစားအစာဘေးကင်းလုံခြုံရေး၊ ပတ်ဝန်းကျင်ထိန်းသိမ်းရေး ဒီလို သီးနှံအရည်အသွေးကောင်းတဲ့ စိုက်ပျိုးရေးအလေ့အကျင့်တွေ တစ်နိုင်ငံနှင့်တစ်နိုင်ငံ လုပ်လာတဲ့﻿အခါမှာ ကမ္ဘာတစ်ဝှမ်းကျင့်သုံးလာတယ်။ ဒီလိုကျင့်သုံးလာတာနှင့်အညီ အာဆီယံမှာလည်းပဲ ၂၀၁၂ ခုနှစ်မှာ G.A.P စနစ် ကျင့်သုံးဖို့ဆိုပြီးတော့ ရေးဆွဲပြဋ္ဌာန်းပါတယ်။ တစ်နိုင်ငံနှင့်တစ်နိုင်ငံ ကူးလူး ဆက်ဆံတဲ့အခါမှာ G.A.P လက်မှတ်ပါမှ အသိအမှတ်ပြုမှ ယုံကြည်စိတ်ချမှုနှင့် စားသုံးမှုပိုလာတယ်။ ဝယ်လိုအား ပိုကောင်းလာမယ့်အနေအထားမျိုး ဖြစ်ပါတယ်။ အဲဒါကြောင့် ကျွန်တော်တို့ တစ်ခါ ဒီ G.A.P စနစ် ပိုအားကောင်းလာဖို့အတွက်ကို ဘယ်လို ဆောင်ရွက်ကြမလဲ ကျွန်တော်တို့ အားကောင်းလာအောင် ဆက်ပြီးတော့ ကျွန်တော်တို့ အားပေးဖို့လို ပါတယ်။ ဒီနေရာမှာ ကျွန်တော် တစ်ခုထပ်ပြောချင်တာက ကျွန်တော်တို့နိုင်ငံဟာ လယ်ယာထုတ်ကုန် အနေနဲ့ G.A.P တစ်ခုတည်းနဲ့ သွားလို့မရပါဘူး။ သားငါးကဏ္ဍ Good Animd Husbandry Practice oqg?$ce:G69:@m336ozsonjęsmoê:op: 0pdal (Good Aquacultural Practice) သားငါးရေလုပ်ငန်းဆိုင်ရာ အလေ့အကျင့်ကောင်းများပါ တွဲဖက်ဆောင်ရွက်ပေးဖို့လိုပါတယ်။ ဒါမှသာ မြန်မာနိုင်ငံရဲ့ လယ်ယာထုတ်ကုန်ရဲ့ တန်ဖိုးတွေမြင့်မားလို့ မြန်မာနိုင်ငံရဲ့ စိုက်ပျိုးထွက်ရှိမယ့် တောင်သူတွေအတွက်ရော ကွင်းဆက်မှာပါဝင်နေတဲ့ စားသုံးသူဆီကို ရောက်တဲ့အထိ ကွင်းဆက်မှာ ပါဝင်တဲ့ အားလုံးအတွက် အကျိုးရှိမှာ ဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော်တို့ ဒီလိုဆောင်ရွက်တဲ့အခါမှာ G.A.P စနစ်ကို ကျွန်တော်တို့ မြန်မာနိုင်ငံမှာ ပြဋ္ဌာန်းပြီးဖြစ်ပါတယ်။ ပြဋ္ဌာန်းပြီးဆောင်ရွက်နေပါတယ်။ သို့သော်လည်းပဲ ကျယ်ကျယ် ပြန့်ပြန့်ဆောင်ရွက်နိုင်ခြင်း မရှိသေးပါဘူး။ G.A.P စနစ် ဆောင်ရွက်ဖို့အတွက်ကို တကယ် အမှန်တကယ် ဆောင်ရွက်တယ်ဆိုတာကို ကြီးကြပ်ဖို့အဖွဲ့လိုပါတယ်။ ကြီးကြပ်အဖွဲ့လိုတယ်။ ကြီးကြပ် တဲ့အခါမှာ ထပ်ပြီးတော့ ကွင်းဆင်းစစ်ဆေးတဲ့အဖွဲ့လိုတယ်။ ဓာတ်ခွဲခန်းစစ်ဆေးမယ့်အဖွဲ့လိုတယ်။ ထပ်မံစစ်ဆေးမယ်ဆိုတဲ့ အဖွဲ့တွေ အဆင့်ဆင့်လုပ်ပြီးတော့ ကျွန်တော်တို့ ဆောင်ရွက်မှသာ ဒီ G.A.P လက်မှတ် ခုနကတင်ပြသွားသလို G.A.P လက်မှတ် မြန်မာနိုင်ငံရဲ့ G.A.P လက်မှတ်ဆိုတာ ထွက်လာမှာပါဖြစ်ပါတယ်။ ဒီလိုအဆင့်ဆင့်ဆောင်ရွက်နိုင်ဖို့က အခုအချိန်မှာ မြန်မာနိုင်ငံမှာ ကြိုးစား နေပါတယ်။ သို့သော် အားနည်းနေပါတယ်။ ပိုမိုပြီးတော့ ဆောင်ရွက်ဖို့လိုပါတယ်။ ထပ်ပြီး ပြောရ မယ်ဆိုလို့ရှိရင် ကျွန်တော်တို့ ဒီ စိုက်ပျိုးထုတ်လုပ်တဲ့ လူတွေအနေနဲ့ကလည်းပဲ G.A.P စနစ်ကို ကျင့်သုံးနိုင်ဖို့အတွက်ကို တောင်သူတွေကို ပညာပေးဖို့လိုတယ်။ သင်တန်းတွေ ပေးဖို့လိုပါတယ်။ တောင်သူတွေကိုယ်၌ကလည်းပဲ G.A.P စနစ်ကို ကိုယ်တိုင်ကျင့်သုံးလာပြီးတော့ မှတ်တမ်းမှတ်ရာ စိုက်ပျိုးထုတ်လုပ်တဲ့ နေ့စွဲကစပြီးတော့ ဘာမျိုးသုံးစွဲတယ်။ ဘာအသီးအနှံ ဘယ်အချိန်မှာ ဓာတ်မြေ ဩဇာထည့်တယ်။ ဘယ်ပိုးသတ်ဆေးသုံးစွဲတယ်။ ပိုးသတ်ဆေးတွေ ကိုယ်တွယ်တဲ့အခါမှာလည်း ဘယ်လိုကိုင်တွယ်ဆောင်ရွက်တယ်။ ထွက်လိုက်တဲ့အခါမှာ ဘယ်အချိန်မှာရိတ်သိမ်းတယ် ဘယ်အချိန် မှာရေဖွင့်တယ်ဆိုတဲ့ စတဲ့မှတ်တမ်းမှတ်ရာတွေလိုပါတယ်။ ဒါ ကျွန်တော်တို့ တောင်သူတွေအနေနဲ့ ပညာပေးတဲ့စိုက်ပျိုးရေးဝန်ထမ်းတွေ အားကောင်းဖို့လိုပါတယ်။ တစ်ခါထပ်ပြီးတော့ ဒီလိုတောင်သူတွေကို နည်းပညာပေးဖို့လိုတယ်။ နည်းစနစ်ပေးဖို့ လိုတယ်ဆိုလို့ရှိရင်လည်းပဲ သုတေသနလုပ်ငန်းတွေ ဆောင်ရွက်ပေးဖို့လိုပါတယ်။ သုတေသန လုပ်ငန်းတွေ အဆင့်ဆင့် ဆောင်ရွက်ပေးဖို့လိုတယ်။ သုတေသန တွေ့ရှိချက်တွေကို စိုက်ပျိုးရေး﻿ ပညာပေးဝန်ထမ်းတွေကတစ်ဆင့် တောင်သူတွေဆီကို သွားဖို့လိုတယ်။ တောင်သူတွေဆီမှာ ပညာ ပေးမှုတွေ၊ သင်တန်းပေးမှုတွေ ဆောင်ရွက်ပေးဖို့လိုတယ်။ ဒီလို ဆင့်ကဲဆင့်ကဲ ဆောင်ရွက်ပေးနိုင် မှသာ မြန်မာနိုင်ငံရဲ့ စိုက်ပျိုးထွက်ကုန်ဟာ ဒီ အာဆီယံမှာလည်းကောင်း၊ ဥရောပကို တင်ပို့တဲ့အခါမှာ သော်လည်းကောင်း ကျွန်တော်တို့ ဒီ G.A.P လက်မှတ်ရှိတဲ့ စိုက်ပျိုးထွက်ကုန်အနေနဲ့ အမှတ်အသား တစ်ခုထက် Brand တစ်ခုပေါက်တဲ့ စိုက်ပျိုးထွက်ကုန်ဖြစ်မှာ ဖြစ်ပါတယ်။ ဒီဟာကိုလည်းပဲ ဆက်လက်ပြီး ကျွန်တော် ဆောင်ရွက်ပေးစေချင်ပါတယ်။ နောက်တစ်ခုက ဒီ စိုက်ပျိုးထုတ်လုပ်တဲ့ တောင်သူတွေအနေနဲ့ကလည်းပဲ တစ်ဖက်မှာ သူတို့ရဲ့ ဒီ အချိန်ကာလအလိုက်၊ ဒေသအလိုက် ကျွန်တော်တို့ ဒီ လွတ်လွတ်လပ်လပ်စိုက်ပျိုးဖို့ လိုပါတယ်။ တစ်ခါပြန်ပြီးတော့ သူတို့ရဲ့ လွတ်လပ်တဲ့ မြေယာနဲ့ ပတ်သက်ပြီးတော့ ပိုင်ဆိုင်မှု လုံခြုံမှုရှိဖို့ လိုပါတယ်။ တစ်ခါ ထပ်ပြီးတော့ ဒီရှိပြီးသား ဥပဒေ တွေဖြစ်တဲ့ မျိုးစေ့ ဥပဒေ၊ ပိုးသတ်ဆေး ဥပဒေ ဒီ ဓာတ်မြေသြဇာ ဥပဒေတွေကစပြီးတော့ ကိုင်တွယ် ကျင့်သုံး မှန်မှန်ကန်ကန် ဆက်ပြီးကိုင်တွယ်ကျင့်သုံးပေးဖို့ လိုမှသာ ------
</speech>
<speech type='speaker'> ရပါပြီ။ ကုန်သွားပါပြီ</speech>
<speech type='speaker'>
အမျိုးသားလွှတ်တော် ကိုယ်စားလှယ်များခင်ဗျား။ အဆိုနှင့်စပ်လျဉ်း၍ ဆွေးနွေးရန် ကျန်ရှိသော လွှတ်တော်ကိုယ်စားလှယ်များက ဆက်လက်ဆွေးနွေးခြင်း၊ ပြည်ထောင်စု အဆင့် အဖွဲ့အစည်းဝင်က ပြန်လည်ဖြေရှင်း ဆွေးနွေးခြင်းနှင့် လွှတ်တော်၏ အဆုံးအဖြတ် ရယူခြင်း တို့ကို မနက်ဖြန် ကျင်းပမယ့် အစည်းအဝေးတွင် ဆက်လက်ဆောင်ရွက်သွားမှာ ဖြစ်ပါတယ်။
</speech>
</MotionSection>
<postface>
<title>
အမျိုးသားလွှတ်တော်ဥက္ကဋ္ဌကဒုတိယအကြိမ် အမျိုးသားလွှတ်တော် အဋ္ဌမပုံမှန်အစည်းအဝေး အဌမနေ့ ရပ်နားကြောင်းနှင့် နဝမနေ့ အစည်းအဝေး ဆက်လက်ကျင်းပမည့် နေ့ရက်နှင့်အချိန်ကို ကြေညာခြင်း
</title>
<speech type='speaker'>
အစီအစဉ်(၇) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ ယခု ဒုတိယအကြိမ် အမျိုးသားလွှတ်တော် အဋ္ဌမပုံမှန်အစည်းအဝေး အဋ္ဌမနေ့ကို ရပ်နား ပါမယ်။ ဒုတိယအကြိမ် အမျိုးသားလွှတ်တော် အဋ္ဌမပုံမှန်အစည်းအဝေး နဝမနေ့ကို ၂၀၁၈ ခုနှစ်၊ မေလ ၃၀ ရက်(ဗုဒ္ဓဟူးနေ့)နံနက် ၁၀း၀၀ နာရီအချိန်မှာ ဆက်လက်ကျင်းပမည်ဖြစ်ကြောင်း ကြေညာ ပါတယ်
</speech>
<speech type='mc'>
အမျိုးသားလွှတ်တော် ဥက္ကဋ္ဌ ပြန်လည်ထွက်ခွာပါပြီ ခင်ဗျား။
</speech>
<speech type='mc'>အားလုံး ထွက်ခွာနိုင်ကြပါပြီ ခင်ဗျား။</speech>
<p>
ဒုတိယအကြိမ် အမျိုးသားလွှတ်တော် အဋ္ဌမပုံမှန်အစည်းအဝေး အဋ္ဌမနေ့ နာရီအချိန်တွင် ရပ်နားပါသည်။
</p>
</postface>
</transcript>
</doc>
