<doc>
<docinfo>
<docno>02-02-36.xml</docno>
<term value='02'>ဒုတိယအကြိမ်</term>
<session value='02'/>
<sittingday value='36'> </sittingday>
<legislature value='upper'>အမျိုးသားလွှတ်တော်</legislature>

<title>
ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် ဒုတိယပုံမှန်အစည်းအဝေး (၃၆)ရက်မြောက်နေ့မှတ်တမ်း
</title>
<date>
၁၃၇၈ ခုနှစ်၊ တော်သလင်းလပြည့်ကျော် ၆ ရက် (၂၀၁၆ ခုနှစ်၊ စက်တင်ဘာလ ၂၂ ရက် ) ကြာသပတေးနေ့
</date>
</docinfo>
<transcript>
<preface>
<p>
နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ဒုတိယအကြိမ် အမျိုးသား လွှတ်တော် ဒုတိယပုံမှန်အစည်းအဝေး (၃၆)ရက်မြောက်နေ့ အစီအစဉ်ကို ၁၀း၀၀ နာရီအချိန်၌ စတင် ကျင်းပပါသည်။ အမျိုးသားလွှတ်တော် ဥက္ကဋ္ဌအဖြစ် မန်းဝင်းခိုင်သန်း က ဆောင်ရွက်ပြီး၊ အခမ်းအနားမှူး အဖြစ် ဦးကြည်မင်း၊ ညွှန်ကြားရေးမှူးချုပ် အမျိုးသားလွှတ်တော်ရုံးက ဆောင်ရွက်ပါသည်။
</p>
<title>အမျိုးသားလွှတ်တော် ဥက္ကဋ္ဌ နေရာယူခြင်း</title>
<speech type='mc'>
အမျိုးသားလွှတ်တော် ကိုယ်စားလှယ်များ ခင်ဗျား။ ယခုအချိန်ကစပြီး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် ဒုတိယပုံမှန် အစည်းအဝေးရဲ့ (၃၆)ရက်မြောက်နေ့ အစီအစဉ် စတင်ပါတော့မယ်ခင်ဗျား
</speech>
<speech type='mc'>အမျိုးသားလွှတ်တော် ဥက္ကဋ္ဌ ကြွရောက်လာပါပြီခင်ဗျား။</speech>
<speech type='speaker'>အားလုံး မင်္ဂလာပါ။</speech>
<p>
အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်
</p>
<speech type='mc'>အားလုံးထိုင်နိုင်ကြပါပြီခင်ဗျား။﻿</speech>
<title>
အမျိုးသားလွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်း ကြေညာခြင်း
</title>
<speech type='speaker'>
အမျိုးသားလွှတ်တော် ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယအကြိမ် အမျိုးသားလွှတ်တော် ဒုတိယပုံမှန်အစည်းအဝေး (၃၆)ရက်မြောက်နေ့မှာ လွှတ်တော် အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ကိုယ်စားလှယ် ဦးရေ စုစုပေါင်း (၂၂၁)ဦးရှိပြီး ဒီကနေ့ အစည်းအဝေးကို (၂၀၄)ဦး တက်ရောက်ပါတယ်
</speech>
<speech type='speaker'>
အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော် ကိုယ်စားလှယ်ဦးရေ စုစုပေါင်းရဲ့ (၉၂.၃၁) ရာခိုင်နှုန်းရှိပြီး တက်ရောက်တဲ့ ကိုယ်စားလှယ်ဦးရေဟာ အစည်းအဝေး အထမြောက်ရန် လိုအပ်တဲ့ ကိုယ်စားလှယ်ဦးရေ သုံးပုံတစ်ပုံထက် ကျော်လွန်တဲ့အတွက် ၂၀၁၂ ခုနှစ်၊ အမျိုးသားလွှတ်တော်ဆိုင်ရာ ဥပဒေပုဒ်မ ၄၂ နဲ့ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၂၄ နဲ့ ၂၈ တို့အရ အစည်းအဝေး အထမြောက်ကြောင်းနဲ့ အစည်းအဝေး စတင် ကျင်းပကြောင်း ကြေညာပါတယ်။ (ဩဘာသံများ)
</speech>
<title>အစည်းအဝေး အစီအစဉ် ဖြန့်ဝေထားကြောင်း တင်ပြခြင်း</title>
<speech type='speaker'>
အမျိုးသားလွှတ်တော် ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသား လွှတ်တော်ဆိုင်ရာ နည်းဥပဒေ ၄ အရ ဒုတိယအကြိမ် အမျိုးသားလွှတ်တော် ဒုတိယပုံမှန် အစည်းအဝေးရဲ့ (၃၆)ရက်မြောက်နေ့ အစီအစဉ်ကို အမျိုးသားလွှတ်တော် ကိုယ်စားလှယ်များထံ ကြို တင် ဖြန့်ဝေထားပြီး ဖြစ်ပါတယ်။ အဲဒီ အစီအစဉ်အတိုင်း ဆက်လက်ကျင်းပပါမယ်
</speech>
<leave>
<title>
အမျိုးသားလွှတ်တော် ကိုယ်စားလှယ်များ ခွင့်ပန်ကြားခြင်း
</title>
<speech type='speaker'>
အစီအစဉ်(၄) ဖြစ်ပါတယ်။ အမျိုးသားလွှတ်တော် ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ (က)အရ ခွင့်ပန်ကြားလိုတဲ့ လွှတ်တော်ကိုယ်စားလှယ်ဟာ မိမိကိုယ်တိုင်သော်လည်းကောင်း၊ မိမိအတွက် အခြားလွှတ်တော် ကိုယ်စားလှယ်တစ်ဦးကသော်လည်းကောင်း ခွင့်ပန်ကြားရမှာ ဖြစ်ပါတယ်
</speech>
<speech type='speaker'>
ဒီကနေ့ အစည်းအဝေးမတက်ရောက်နိုင်တဲ့ အမျိုးသားလွှတ်တော်ကိုယ်စားလှယ်များရှိလျှင် ခွင့်ပန်ကြားဖို့ ဖြစ်ပါတယ်။
</speech>
<speech>
<mp id='963'>
ဦးမောင်မောင်လတ်၊ စစ်ကိုင်းတိုင်းဒေသကြီးမဲဆန္ဒနယ်အမှတ်(၉)
</mp>
လေးစားအပ် ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ယနေ့ကျင်းပပြုလုပ်တဲ့ ဒုတိယအကြိမ် အမျိုးသား လွှတ်တော် ဒုတိယပုံမှန်အစည်းအဝေး (၃၆)ရက်မြောက်နေ့ ၂၂-၉-၂၀၁၆ ရက်နေ့မှာ အစည်းအဝေးသို့﻿ တက်ရောက်နိုင်ခြင်းမရှိသော အမျိုးသားလွှတ်တော် ကိုယ်စားလှယ်များရဲ့ ကိုယ်စား စစ်ကိုင်းတိုင်း ဒေသကြီး မဲဆန္ဒနယ်အမှတ်(၉)မှ အမျိုးသားလွှတ်တော်ကိုယ်စားလှယ်၊ အမျိုးသားလွှတ်တော် လွှတ်တော် အခွင့်အရေးကော်မတီအဖွဲ့ဝင်ဖြစ်သူ ကျွန်တော် ဦးမောင်မောင်လတ် က ခွင့်ပန်ကြား သွားမှာ ဖြစ်ပါတယ်။ ယနေ့အစည်းအဝေးသို့ တက်ရောက်နိုင်ခြင်းမရှိသော အမျိုးသားလွှတ်တော် ကိုယ်စားလှယ် များမှာ ဦးဂျေယောဂူ၊ ကချင်ပြည်နယ် မဲဆန္ဒနယ်အမှတ်(၁)၊ ဒေသဖွံ့ဖြိုးရေးလုပ်ငန်းဆောင်ရွက်ရန်။ ဦးလှမြင့်သန်း၊ မွန်ပြည်နယ် မဲဆန္ဒနယ်အမှတ်(၁၁)၊ သာသနာရေးဝန်ကြီးဌာနနှင့်တွေ့ဆုံရန်။ ဒေါ်နော်လှလှစိုး၊ ရန်ကုန်တိုင်းဒေသကြီး မဲဆန္ဒနယ်အမှတ်(၁၀)၊ NAC ဆိုင်ရာဆွေးနွေးပွဲ တက်ရောက်ရန်။ ဦးကျော်နီနိုင်၊ ရှမ်းပြည်နယ် မဲဆန္ဒနယ်အမှတ်(၁၁)၊ ကိုယ်တိုင်ဆောင်ရွက်ရန်။ ဦးခင်အောင်မြင့်၊ မန္တလေးတိုင်းဒေသကြီး မဲဆန္ဒနယ်အမှတ်(၈)၊ ကျန်းမာရေး။ ဦးစခင်ဇော်လင်း၊ ဧရာဝတီတိုင်းဒေသကြီး မဲဆန္ဒနယ်အမှတ်(၂)၊ ကိုယ်တိုင်ဆောင်ရွက်ရန်နှင့် ဦးကြည်ဝင်း၊ ဧရာဝတီတိုင်း ဒေသကြီး မဲဆန္ဒနယ်အမှတ်(၁၂)၊ ကိုယ်တိုင် ဆောင်ရွက်ရန်တို့ ဖြစ်ပါတယ်။ ယနေ့ခွင့်ပန်ကြားသဖြင့် လွှတ်တော်ကခွင့်ပြုထားသူ၊ ယခင်ကခွင့်ပန်ကြားသဖြင့် လွှတ်တော် က ခွင့်ပြု ထားသူ(၁၀)ဦးနှင့် ယနေ့ခွင့်ပန်ကြားသူ (၇)ဦးဖြစ်ပြီး၊ စုစုပေါင်းခွင့်ပန်ကြားသူ (၁၇)ဦး ဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနှင့် ယနေ့ခွင့်ပန်ကြားသူ အမျိုးသားလွှတ်တော် ကိုယ်စားလှယ်များကို လွှတ်တော်ကခွင့်အဖြစ် သတ်မှတ်ခွင့်ပြု ပေးနိုင်ပါရန် အမျိုးသားလွှတ်တော် ဥက္ကဋ္ဌကြီးအား လေးစားစွာဖြင့် တင်ပြအပ်ပါတယ်ခင်ဗျား။
</speech>
<speech type='speaker'>
ယခု ခွင့်ပန်ကြားချက်များကို ခွင့်ပြုဖို့ လွှတ်တော်က သဘောတူပါသလား ခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'>
သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာ ပါတယ်။ (ဩဘာသံများ)
</speech>
<title>
အမျိုးသားလွှတ်တော် ကိုယ်စားလှယ်များ အစည်းအဝေးတက်ရောက်မှု အခြေအနေကို မှတ်တမ်းတင်ခြင်း
</title>
<speech type='speaker'>
အမျိုးသားလွှတ်တော် ကိုယ်စားလှယ်များခင်ဗျား။ ဒီကနေ့ ဒုတိယအကြိမ် အမျိုးသားလွှတ်တော် ဒုတိယပုံမှန်အစည်းအဝေး (၃၆)ရက်မြောက်နေ့ကို တက်ရောက်ခွင့်ရှိတဲ့ အမျိုးသားလွှတ်တော် ကိုယ်စားလှယ်ဦးရေမှာ (၂၂၁)ဦး၊ ယခင်က ခွင့်ပန်ကြားသဖြင့် ခွင့်ပြု ထားသူ (၁၀)ဦး၊ ယနေ့ ခွင့်ပန်ကြားသဖြင့် ခွင့်ပြုထားသူ (၇)ဦးဖြစ်၍ အမျိုးသားလွှတ်တော်က စုစုပေါင်း ခွင့်ပြု ထားသူ (၁၇)ဦးဖြစ်ပြီး၊ ခွင့်မဲ့ပျက်ကွက်သူ မရှိပါ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ (ဂ) အရ ယခု လွှတ်တော်ကိုယ်စားလှယ်များ အစည်းအဝေး တက်ရောက်မှု အခြေအနေ တင်ပြချက်ကို လွှတ်တော်ရဲ့ အတည်ပြုချက် ရယူပါမယ်။ အမျိုးသားလွှတ်တော် ကိုယ်စားလှယ်များ အစည်းအဝေး တက်ရောက်မှု အခြေအနေ တင်ပြချက်ကို လွှတ်တော်က အတည်ပြုပါသလား ခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်ကအတည်ပြုပါသည်။
</p>
<speech type='speaker'>
လွှတ်တော်က အတည်ပြုတဲ့အတွက် အမျိုးသားလွှတ်တော် ကိုယ်စားလှယ်များ အစည်းအဝေးတက်ရောက်မှု အခြေအနေကို အမျိုးသားလွှတ်တော်က အတည်ပြု မှတ်တမ်းတင် ကြောင်း ကြေညာပါတယ်။ (ဩဘာသံများ)
</speech>
</leave>
</preface><discussion>
<QASection>
<title>
ကြယ်ပွင့်ပြထားသည့် မေးခွန်းများကို သက်ဆိုင်ရာ အမျိုးသားလွှတ်တော်ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က ဖြေကြားခြင်း
</title>
<speech type='speaker'>
အစီအစဉ် (၅)ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ လွှတ်တော်သို့ လွှတ်တော်ကိုယ်စားလှယ်များ မေးမြန်းထားတဲ့ ကြယ်ပွင့်ပြထားတဲ့ မေးခွန်းတွေ ကို မေးမြန်းခြင်းနဲ့ ဖြေကြားခြင်း အစီအစဉ် ဆောင်ရွက်မှာ ဖြစ်ပါတယ်
</speech>
<speech type='speaker'>
ယခု လွှတ်တော်ကိုယ်စားလှယ် ငါးဦး မေးမြန်းတဲ့ မေးခွန်းများဟာ စိုက်ပျိုးရေး၊ မွေးမြူရေး နှင့် ဆည်မြောင်းဝန်ကြီးဌာန၊ ပြည်ထောင်စုဝန်ကြီး တစ်ဦးတည်းက ဖြေကြားမယ့် မေးခွန်းများ ဖြစ်ပါတယ်။လွှတ်တော်ကိုယ်စားလှယ်များက သက်ဆိုင်ရာ မေးခွန်းတွေကို တစ်ဆက်တည်း မေးမြန်း ပြီးမှ ပြည်ထောင်စုဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။
</speech>
<title>
မြေဆီလွှာတိုက်စားပြုန်းတီးခံရမှုများမှ ကာကွယ်နိုင်ရေးအတွက် ရည်ရွယ်ပြီး ကမ္ဘာတစ်ဝန်းတွင်အောင်အောင်မြင်မြင် ကျယ်ပြန့်စွာ စိုက်ပျိုးအသုံးချလျက်ရှိသော Vetiver Grass (ခေါ်) မြေထိန်း မြက်ရှည်မျိုးကို မြန်မာနိုင်ငံအတွင်း တွင်ကျယ်စွာ စိုက်ပျိုး အသုံးပြုရန် အစီအစဉ် ရှိ/မရှိ နှင့် စပ်လျဉ်း သည့် မေးခွန်း
</title>
<speech type='speaker'>
ပထမဦးစွာ ရန်ကုန်တိုင်းဒေသကြီး မဲဆန္ဒနယ်အမှတ်(၇)မှ ဦးရဲမြင့်စိုး က မြေဆီလွှာတိုက်စားပြုန်းတီးခံရမှုများမှ ကာကွယ်နိုင်ရေးအတွက် ရည်ရွယ်ပြီး ကမ္ဘာတစ်ဝန်းတွင် အောင်အောင်မြင်မြင် ကျယ်ပြန့်စွာ စိုက်ပျိုးအသုံးချလျက်ရှိသော Vetiver Gross (ခေါ်) မြေထိန်း မြက်ရှည်မျိုးကို မြန်မာနိုင်ငံအတွင်းတွင် တွင်ကျယ်စွာ စိုက်ပျိုးအသုံးပြု ရန် အစီအစဉ် ရှိ/မရှိနဲ့ စပ်လျဉ်းတဲ့ မေးခွန်း မေးမြန်းဖို့ ဖြစ်ပါတယ်။﻿
</speech>
<speech>
<mp id='996'>
ဦးရဲမြင့်စိုး၊ ရန်ကုန်တိုင်းဒေသကြီး မဲဆန္ဒနယ်အမှတ်(၇)
</mp>
လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ တက်ရောက်လာကြသော ဧည့်သည်တော်များအားလုံး၊ အမျိုးသားလွှတ်တော် ကိုယ်စားလှယ်များအားလုံး မင်္ဂလာပါခင်ဗျား။ ကျွန်တော်ကတော့ ရန်ကုန်တိုင်း ဒေသကြီး မဲဆန္ဒနယ်အမှတ်(၇)မှ အမျိုးသားလွှတ်တော်ကိုယ်စားလှယ် ဦးရဲမြင့်စိုး ဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော်တို့ မြန်မာနိုင်ငံမှာ ဟိုးရှေးယခင်ကာလများကဲ့သို့ မဟုတ်ဘဲ မိုးရေချိန် လက်မများများ ရွာလိုက်ပြီဆိုတာနဲ့ ရေကြီးနစ်မြုပ်ပျက်စီးတဲ့ဒဏ်ကို ဆိုးဆိုးဝါးဝါးခံနေကြရတာဟာ သစ်တောများ အလွန်အကျွံခုတ်ယူပျက်သုဉ်းခဲ့မှုဆိုတာ သိသာထင်ရှားလှပါတယ်။ ဥက္ကဋ္ဌကြီးခင်ဗျား။ အချိန်မလုံလောက်ပါက အနည်းငယ်တိုးမြှင့်တင်ပြခွင့်ပြုပါရန်နဲ့ Power Point အသုံးပြုခွင့်ပြုပါရန် လည်း ကြို တင်တင်ပြအပ်ပါတယ်။ ယခုကဲ့သို့ အလွန်အကျွံသစ်ခုတ်ယူမှုကြောင့် သစ်တောပြုန်းတီးမှုများ၊ စည်းကမ်းမဲ့ သတ္တု ထုတ်လုပ်မှုကြောင့် အကာအကွယ်မဲ့ ဖြစ်သွားသော ကုန်မြေများ၊ မိုးရေကြောင့် တိုက်စားခံရပြီး ဆည်တမံ များအတွင်း သဲနုန်းပို့ချမှု ခံရခြင်းကြောင့် ဆောလျင်စွာ ဆည်သက်တမ်းကုန်ဆုံးနေခြင်း။ ဥပမာ ယနေ့ ရာဇဂြိုလ်ဆည်ဟာ အနည်းဆုံး ဆည်သက်တမ်း နှစ်(၅၀)ခန့် အသုံးပြုနိုင်ရမယ့်အစား ဆည် တည်ဆောက် ပြီးပြီးချင်းနှစ်မှာပင် သဲနုန်းများဖြင့် ပြည့်ကာ ရေထုတ်ပေါက်ပိတ်သွားပြီး ရေထုတ်နိုင်စွမ်း မရှိတော့သည့်အတွက် အဆိုပါ ဆည်စီမံကိန်းအတွက် ကုန်ကျငွေ သန်းပေါင်း(၅၀၀၀၀)ကျော် အဟောသိကံတစ်ခု ဖြစ်ရသည်မှာ ထင်ရှားသော ဥပမာသာဓကတစ်ခုပဲ ဖြစ်ပါတယ်။ အခြားသော သဘာဝဘေးအန္တရာယ် ဖြစ်ရပ်များကတော့သဲနုန်းပို့ချပြီး မြစ်ချောင်းများ တိမ်ကောပျက်စီးခြင်း၊ နိုင်ငံတစ်ဝန်းတိမ်ကောလာသည့် မြစ်ကမ်းတစ်လျှောက် မိုးကာလ ရေကြီးရေလျှံမှုများ၊ ကမ်းပြိုမှုများ ဖြစ်ပေါ်လာပြီး ပြည်သူအများ အသက်စည်းစိမ် ပျက်စီးဆုံးရှုံးမှုများ ဖြစ်ပေါ်၍ အတိဒုက္ခရောက်ခဲ့ရခြင်း၊ ဥပမာ ချင်းပြည်နယ်မှာလည်းပဲ မြေပြိုမှုကြောင့် အိုးအိမ်ပစ္စည်းများ ပျက်စီးဆုံးရှုံးခဲ့ရခြင်းလည်း ဖြစ်ပါတယ်။ မိုင်းတွင်းစွန့်ပစ်မြေစာပုံများ ပြိုကျမှုကြောင့် လူအများသေကြေပျက်စီးကြခြင်း၊ ဥပမာ ဖားကန့်ဒေသသတ္တုမိုင်းတွင်း တွင်ဖြစ်ပေါ်ခဲ့ရသော ဖြစ်ရပ်များ၊ အတားအဆီးမဲ့ မိုးရေဒလဟော စီးဆင်းမှုကြောင့် မြေအောက်ရေများ လျော့ကျရခြင်း၊ မြစ်၊ ချောင်း၊ အင်း၊ ကန်များအတွင်း ရေဆိုးရေညစ်များ စွန့်ပစ်မှုကြောင့် လူအများ၊ သတ္တဝါများအတွက် အသက်အန္တရာယ် ထိခိုက်နိုင်ဖွယ်ရာ ရေညစ်ညမ်းမှုများ ဖြစ်ပေါ်လာခြင်း၊ ပြဿနာအားလုံးအတွက် ဖြေရှင်းနိုင်မယ့် နည်းလမ်းတစ်ရပ်အနေနဲ့ Vetiver Gross (ခေါ်) မြေထိန်းမြက်ရှည်တစ်မျိုးကို စိုက်ပျိုးကာကွယ်သွားနိုင်မှာ ဖြစ်ပါတယ်။ အဆိုပါ မြက်နဲ့ပတ်သက်၍ သဘာဝဘေးကို ဘယ်လိုထိန်းသိမ်း ကာကွယ်နိုင်တယ်ဆိုတာကို စာတမ်း တစ်စောင် ဖြန့်ဝေပေးထားပါတယ်။ ၎င်းမြက်ရဲ့ အမြင့်ဟာ ပုံမှာပြထားတဲ့အတိုင်း (၁)နှစ် အတွင်းမှာပဲ မြေအောက်သို့ (၁၅)ပေအထိ ရှည်လျားစွာ မြေသားကို ဆုပ်တွယ်ထားနိုင်တာကို တွေ့ရမှာ ဖြစ်ပါတယ်။ အဆိုပါ မြက်ရှည်စိုက်ပျိုးကာကွယ်ခြင်းအားဖြင့် မြေနှင့်မြေဆီလွှာ တိုက်စားပြုန်းတီး ခံရခြင်းမှ ကာကွယ်ပေးခြင်း၊ သစ်ခုတ်ပြီးမြေ၊ သတ္တုတွင်း၊ မိုင်းတွင်း စွန့်ပစ်မြေများတွင် တောင်စောင်း ကမ်းပါးပြိုကျမှုများမှ ကာကွယ်ပေးနိုင်ခြင်း၊ ကားလမ်း၊ ရထားလမ်း၊ တံတားများအား တောင်စောင်း﻿ ကမ်းပါးပြိုကျမှုများမှ ကာကွယ်ပေးနိုင်ခြင်း၊ မြစ်ချောင်းမြောင်းများနှင့် ရေလမ်းကြောင်းများ ထိန်းသိမ်းပေးနိုင်ခြင်း၊ ဥက္ကဋ္ဌကြီးခင်ဗျား။ သာမန်အားဖြင့်ဆိုလျှင် ဘာမဟုတ်တဲ့မြက်ပင် စိုက်ပျိုးရာမှာ အလေး ထားစရာမလိုဟု ယူဆနိုင်ဖွယ်ရာရှိသော်လည်း ယနေ့ မြန်မာနိုင်ငံမှာ နှစ်စဉ်လိုလိုကြုံ တွေလာသော မြေပြို၊ ကမ်းပြိုမှုများ၊ ပြည်သူ့ဘဏ္ဍာသန်းပေါင်း မြောက်များစွာ ကုန်ကျခံ၍ တည်ဆောက်ခဲ့ရသော ရေလှောင်တမံကြီးများ အဟောသိကံဖြစ်ပေါ်နေမှုများကို အချိန်တိုအတွင်း ကုစားနိုင်မှာ ဖြစ်ပါ တယ်။ နိုင်ငံတော်အတွက် အသုံးစရိတ်အတွက် အကျိုးသက်ရောက်မှု (Costing Benefit) နှိုင်းယှဉ် သုံးသပ်မည်ဆိုပါလည်း ကြက်ဆူပင်စီမံကိန်းကဲ့သို့ ဝန်ထုပ်ဝန်ပိုးကြီးမားစွာ ဖြစ်စရာမလိုဘဲ နိုင် သလောက် စတင်စိုက်ပျိုးပွားများသွားနိုင်မှာ ဖြစ်ပါတယ်။ သို့ဖြစ်ပါ၍ မိမိတို့နိုင်ငံတွင်လည်း အထက်ပါတင်ပြခဲ့သည့်အတိုင်း ဆိုးဆိုးဝါးဝါးဖြစ်ပေါ် နေသည့် သဘာဝဘေးအန္တရာယ်များကို ကာကွယ်ပေးနိုင်ရန် အလို့ငှာ အဆိုပါ မြေထိန်းမြက်ရှည် များ ကို နိုင်ငံတော်အစိုးရအနေဖြင့် ဦးဆောင်စီမံပေးမည့် အစီအစဉ်တစ်ရပ် ရှိ/မရှိသိလိုပါ၍ အမျိုးသား လွှတ်တော် ဥက္ကဋ္ဌကြီးမှတစ်ဆင့် မေးမြန်းရခြင်းဖြစ်ပါတယ်။ အားလုံးကို ကျေးဇူးတင်ပါတယ်ခင်ဗျား။ (ဩဘာသံများ)
</speech>
<title>
ချင်းပြည်နယ်၊ ပလက်ဝမြို့နယ်၊ ဆမီးမြို့နှင့် ကန်ပက်လက်မြို့နယ်ကြားရှိ ဆမီး - ကန်ပက်လက် တိုက်ရိုက် ကားလမ်းဖောက်လုပ်ပေးရန် အစီအစဉ် ရှိ/မရှိ နှင့် စပ်လျဉ်းသည့် မေးခွန်း
</title>
<speech type='speaker'>
ဆက်လက်ပြီး ချင်းပြည်နယ် မဲဆန္ဒနယ်အမှတ်(၁၂)မှ ဦးမျိုးထပ်(ခ) ဆလိုင်း မျိုးထိုက် က ချင်းပြည်နယ်၊ ပလက်ဝမြို့နယ်၊ ဆမီးမြို့နှင့် ကန်ပက်လက် မြို့နယ်ကြားရှိ ဆမီး - ကန်ပက်လက် တိုက်ရိုက်ကားလမ်း ဖောက်လုပ်ပေးရန် အစီအစဉ် ရှိ/မရှိနဲ့ စပ်လျဉ်းတဲ့ မေးခွန်း မေးမြန်းဖို့ ဖြစ်ပါတယ်
</speech>
<speech>
<mp id='859'>
ဦးမျိုးထပ်(ခ) ဆလိုင်းမျိုးထိုက်၊ ချင်းပြည်နယ် မဲဆန္ဒနယ်အမှတ်(၁၂)
</mp>
လေးစားအပ် တဲ့ အမျိုးသားလွှတ်တော်ဥက္ကဋ္ဌကြီးနှင့် ပြည်ထောင်စုဝန်ကြီး၊ အမျိုးသားလွှတ်တော် ကိုယ်စားလှယ် များအားလုံး မင်္ဂလာပါလို့ ဦးစွာနှုတ်ခွန်းဆက်ပါတယ်။ ကျွန်တော်ကတော့ ချင်းပြည်နယ် မဲဆန္ဒနယ်﻿ အမှတ်(၁၂)မှ အမျိုးသားလွှတ်တော်ကိုယ်စားလှယ် ဦးမျိုးထပ်(ခ) ဆလိုင်းမျိုးထိုက် ဖြစ်ပါတယ်။ ဥက္ကဋ္ဌကြီးခင်ဗျား။ ဆမီး-ကန်ပက်လက်ကားလမ်းဟာ ပလက်ဝမြို့နယ်နှင့် ကန်ပက်လက်မြို့နယ် အတွက် အရေးပါသော မြို့နယ်ချင်းဆက် ကားလမ်းဖြစ်ပါတယ်။ ပလက်ဝ၊ မတူပီ၊ မင်းတပ်၊ ကန်ပက်လက်(၄)မြို့နယ်တို့အတွက် အချက်အခြာကျသော လမ်းလည်းဖြစ်ပါတယ်။ ပြည်သူများ၏ လမ်းပန်း ဆက်သွယ်ရေးအတွက်သာမက ကျန်းမာရေး၊ ပညာရေးနှင့် အခြားသော လူမှု့ဘဝဖွံ့ဖြိုးရေး အတွက် များစွာအရေးပါသော လမ်းလည်း ဖြစ်ပါတယ်။ အထူးသဖြင့် ပလက်ဝမြို့နယ်၏ အရှေ့တောင်ဘက်ခြမ်းဒေသရှိ ပြည်သူများ၏ လူနေမှု မြင့်မားရေးအတွက် အရေးကြီးသော လမ်းဖြစ်ပါတယ်။ ၎င်းဒေသရှိ အချို့သော ပြည်သူများသည် ယနေ့အထိ ဆိုင်ကယ်၊ ကား၊ စက်ဘီးများကိုလည်း မမြင်ရ၊ ဖုန်းလိုင်းမရှိ၊ လျှပ်စစ်မီးမရှိ၊ ဌာနဆိုင်ရာများလည်း တစ်နှစ်တစ်ခါတောင် မရောက်နိုင်၊ မြို့ပေါ်သွားမယ်ဆိုလည်း (၄)၊ (၅)ရက် ခြေလျှင်ဖြင့်လျှောက်ရ၊ နိုင်ငံခြားနေရသလိုပဲ နိုင်ငံသားတစ်ယောက်ရဲ့ ရသင့်ရထိုက်သော အခွင့်အရေးလည်း များစွာဆုံးရှုံးခဲ့ရပါတယ်။ ၎င်းလမ်းကို ဖောက်လုပ်ပေးပါက ရသင့်ရထိုက်သော အခွင့်အရေးများလည်း ရရှိမည်ဖြစ်ပြီး (၄)၊ (၅)ရက်သွားရမည့် ခရီးအား ဆိုင်ကယ်၊ ကားများဖြင့် နာရီအနည်းငယ်အတွင်း လိုရာခရီး သွားလာနိုင်မည် ဖြစ်ပါတယ်။ ဥက္ကဋ္ဌကြီးခင်ဗျား။ ဆမီး-ကန်ပက်လက်လမ်းဟာ ပလက်ဝ၊ မတူပီ၊ မင်းတပ်၊ ကန်ပက်လက် (၄)မြို့နယ်အတွင်းရှိ ပြည်သူများ၏ ထွက်ပေါက်တစ်ခုလည်း ဖြစ်ပါတယ်။ ၎င်းလမ်းမှတစ်ဆင့် မြန်မာ နိုင်ငံ၏အလယ်ပိုင်းနှင့် အထက်ပိုင်းဒေသများသို့ လည်းကောင်း၊ အခြားသော နေရာများသို့ လည်းကောင်း လွယ်ကူစွာ သွားလာနိုင်မည်ဖြစ်ပါတယ်။ ဥက္ကဋ္ဌကြီးခင်ဗျား။ ဆမီး-ကန်ပက်လက်လမ်း ဖောက်လုပ်ပေးပါက ပြည်တွင်း၊ ပြည်ပခရီးသွားများသည်လည်း ပုဂံ၊ ညောင်ဦးမှတစ်ဆင့် ကန်ပက်လက်၊ ဆမီး၊ ပလက်ဝမြို့နယ်မှ ရခိုင်ပြည်နယ်သို့လည်းကောင်း၊ ရခိုင်ပြည်နယ် မြောက်ဦး၊ ကျောက်တော်မြို့နယ်မှတစ်ဆင့် ချင်းပြည်နယ်၊ ပလက်ဝ၊ ဆမီး ကန်ပက်လက်မြို့နယ်မှ ပုဂံ၊ ညောင်ဦးသို့လည်းကောင်း လွယ်ကူစွာ သွားလာနိုင်မည် ဖြစ်ပါတယ်။ ချင်းပြည်နယ်အစိုးရအဖွဲ့မှ လည်း ခရီးသွားလုပ်ငန်းများ အကောင်အထည်ဖော် ဆောင်ရွက်နေပြီဖြစ်၍ ဆမီး-ကန်ပက်လက်လမ်း ဖောက်လုပ်ပေးပါက ၎င်းလမ်းမှတစ်ဆင့် ကန်ပက်လက်မြို့နယ်အတွင်းရှိ ခေါ်နုဇုမ်(ခေါ်)ဝိတိုရိယ တောင်၊ ဆမီးမြို့အနီးရှိ ကီမိုတောင်(ခေါ်)ကျောက်ပန်းတောင်၊ မတူပီမြို့အနီးရှိ ဘုံတလာရေတံခွန်နှင့် အခြားနေရာများသို့လည်း လွယ်ကူစွာ သွားရောက်လေ့လာနိုင်မည် ဖြစ်ပါတယ်။ ဥက္ကဋ္ဌကြီးမှတစ်ဆင့် ပြည်သူများ၏ကိုယ်စား မေးမြန်းလိုသည်မှာ ချင်းပြည်နယ်၊ ပလက်ဝ မြို့နယ်၊ ဆမီးမြို့နှင့် ကန်ပက်လက်မြို့နယ်ကြားရှိ ဆမီး-ကန်ပက်လက်တိုက်ရိုက်ကားလမ်း ဖောက်လုပ် ပေးရန် အစီအစဉ် ရှိ/မရှိနှင့် ရှိပါက မည်သည့်ဘဏ္ဍာနှစ်တွင် စတင်အကောင်အထည်ဖော် ဆောက်လုပ် ပေးမည်ကို သိရှိလိုပါကြောင်း မေးမြန်းအပ်ပါတယ်။ ကျေးဇူးတင်ပါတယ်။ (ဩဘာသံများ)﻿
</speech>
မကွေးတိုင်းဒေသကြီး၊ မင်းလှမြို့နယ်၊ လက်ပံတံခါးကျေးရွာ၊ ပနီချောင်းဘေးရှိ လယ်ရေသွင်းမြောင်း (ပတ္တာမြောင်း)အား ကွန်ကရစ်မြောင်းနှင့် ရေထိန်းနံရံ တည်ဆောက်နိုင်ရေးအတွက် ၂၀၁၇ - ၂၀၁၈ ဘဏ္ဍာရေးနှစ်တွင် ရန်ပုံငွေခွဲဝေ ဆောင်ရွက်ပေးနိုင်မှု ရှိ/မရှိ နှင့် စပ်လျဉ်းသည့် မေးခွန်း ၊
<speech type='speaker'>
မကွေးတိုင်းဒေသကြီး မဲဆန္ဒနယ်အမှတ်(၇)မှ ဒေါ်သန်းသန်းအေး က မကွေးတိုင်းဒေသကြီး၊ မင်းလှမြို့နယ်၊ လက်ပံတံခါးကျေးရွာ၊ ပနီချောင်းဘေးရှိ လယ်ရေသွင်းမြောင်း (ပတ္တာမြောင်း)အား ကွန်ကရစ်မြောင်းနှင့် ရေထိန်းနံရံ တည်ဆောက်နိုင်ရေး အတွက် ၂၀၁၇ - ၂၀၁၈ ဘဏ္ဍာရေးနှစ်တွင် ရန်ပုံငွေခွဲဝေ ဆောင်ရွက်ပေးနိုင်မှု ရှိ/မရှိနဲ့ စပ်လျဉ်းတဲ့ မေးခွန်း မေးမြန်းဖို့ ဖြစ်ပါတယ်
</speech>
<speech>
<mp id='913'>
ဒေါ်သန်းသန်းအေး၊ မကွေးတိုင်းဒေသကြီး မဲဆန္ဒနယ်အမှတ်(၇)
</mp>
အားလုံးမင်္ဂလာပါ။ လေးစားရပါသော အမျိုးသားလွှတ်တော် ဥက္ကဋ္ဌကြီးနှင့်တကွ လွှတ်တော်ကိုယ်စားလှယ်များ၊ ပြည်ထောင်စုဝန်ကြီးနှင့် ဧည့်သည်တော်များ၊ လွှတ်တော်ရုံးမှ ဝန်ထမ်းများအားလုံး စိတ်၏ချမ်းသာ ခြင်း၊ ကိုယ်၏ကျန်းမာခြင်းနဲ့ ပြည့်စုံပါစေလို့ ဆုမွန်ကောင်းတောင်းရင်း ဂါရဝပြုနှုတ်ခွန်းဆက်သအပ် ပါတယ်ရှင်။ ကျွန်မကတော့ မကွေးတိုင်းဒေသကြီး၊ မဲဆန္ဒနယ်အမှတ်(၇)မှ အမျိုးသားလွှတ်တော် ကိုယ်စားလှယ် ဒေါ်သန်းသန်းအေး ဖြစ်ပါတယ်ရှင်။ ကျွန်မမေးမယ့် မေးခွန်းကတော့ မကွေးတိုင်း ဒေသကြီး သရက်ခရိုင်၊ မင်းလှမြို့နယ်၊ လက်ပံတံခါး အုပ်စု၊ လက်ပံတံခါးကျေးရွာ၊ ပနီချောင်းနဘေးရှိ လယ်ရေသွင်းမြောင်း (ပတ္တာမြောင်း)အား ကွန်ကရစ်မြောင်းနှင့် ရေထိန်းနံရံတည်ဆောက်ပေးနိုင်ရေး အတွက် ၂၀၁၇-၂၀၁၈ ဘဏ္ဍာရေးနှစ်တွင် ရန်ပုံငွေ ခွဲဝေဆောင်ရွက်ပေးနိုင်ခြင်း ရှိ/မရှိ စပ်လျဉ်း သည့် မေးခွန်းဖြစ်ပါတယ်ရှင်။ လေးစားအပ်ပါသော ဥက္ကဋ္ဌကြီးရှင်။ အချိန်လုံလောက်မှုမရှိပါက အချိန်အနည်းငယ်တိုး ပေးပါရန်နှင့် Power Point ပြသခွင့်ပြုပါရန် လေးစားစွာပန်ကြားအပ်ပါ တယ်ရှင်။ လေးစားရပါ သော ဥက္ကဌကြီးရှင်။ ယခုရေသွင်းမြောင်းရဲ့ အရှည်မှာ (၂၂၅၀)ပေရှည်ပြီး ဤမြောင်းမှ ရေကို ရာသီမရွေး နှစ်စဉ် အသုံးပြု နေသော လယ်ဧကမှာ (၂၄၇)ဧကဖြစ်ပြီး တောင်သူဦးရေမှာ (၁၀၇)ဦး လုပ်ကိုင်နေပါတယ်။ အဲဒီလယ်ကွင်းတွေကတော့ သရက်အုပ်ကွင်း၊ အလျားရှည်ကွင်း၊ သရက်ညို ကွင်း တို့ဖြစ်ပါတယ်။ ရွာကိုပတ်ပြီးစီးနေတဲ့ ပနီချောင်း၊ လက်လုပ် တဖက်ယပ်ဆည်ကို ကိုယ်ထူကိုယ်ထပြုလုပ်၍ ပတ္တာမြောင်းကို ဖောက်လုပ်ပြီး လယ်ထဲသို့ ရေသွင်း၍ လယ်များစိုက်ပျိုးခဲ့ခြင်းမှာ ဘိုးဘွား၊ မိဘလက်ထက်များမှစ၍ နှစ်ပေါင်းများစွာ ယနေ့တိုင်ဖြစ်ပါ တယ်ရှင်။ သို့သော်လည်း ဒီမြောင်းဟာ နှစ်စဉ်မိုးရွာပြီး ရေတစ်အားကျတဲ့အခါ မြောင်းပေါက်ခြင်း၊ မြောင်းကျိုးခြင်းများဖြစ်ပြီး တောင်သူ များမှာ နှစ်စဉ်နှစ်တိုင်း အကြိမ်ကြိမ်ပြုပြင်နေရပါတယ်။ အဲဒီလို ပြုပြင်နေရတဲ့အခါမှာ လယ်ထဲကို ရေမရောက်ဘဲ ငတ်တစ်လှည့်၊ ပြတ်တစ်လှည့်ဖြစ်ပြီး သီးနှံထွက်နှုန်း လျော့ပြီး လယ်သမားများမှာ ဆင်းရဲအတိဒုက္ခရောက်တဲ့ နှစ်တွေမနည်းတော့ပါဘူး။﻿ လွန်ခဲ့သောနှစ်မှစပြီး အခု (၃)၊ (၄)နှစ်မှာ ရေတိုက်စားမှုမှာ အလွန့်အလွန်များပြားပြီး အခြေခံ အ.ထ.က ကျောင်း(၁)ကျောင်း၊ ကျေးရွာအိမ်တချို့တို့မှာ မကြာမီပြို ကျနိုင်တဲ့ အန္တရာယ် နဲ့ ကြုံ တွေ့နေရပါတယ်ရှင်။ ဥက္ကဋ္ဌကြီးရှင်၊ မြောင်းအရှည်ပေဟာ (၂၂၅၀)ပေ ဆိုသော်လည်းပဲ တကယ်လိုအပ်နေတဲ့ ရွာနံဘေးမှာ ပြို ကျနေတဲ့ နံရံတွေကတော့ ပေ(၈၀၀)လောက်ပဲ ရှိတဲ့အတွက် ယခုကြုံတွေ့နေရတဲ့ အန္တရာယ်ကို ကာကွယ်ထိန်းသိမ်းဖို့ အရမ်းလိုအပ်နေပါတယ်။ Power Point ပြသခွင့်ပြုပါရှင်။ ရေတိုက်စားမှု အန္တရာယ်ဟာ နှစ်စဉ်ကြုံတွေ့တဲ့ လယ်သမားတွေဟာ ကိုယ်ထူကိုယ်ထနဲ့ လူအားငွေအား သဲအိတ်၊ ကျောက်အိတ်ချခြင်း၊ ဒေသထွက်သစ်၊ ဝါးများဖြင့် နှစ်စဉ် လုပ်နေကြတဲ့အခါမှာ နှစ်များ ကြာလာတဲ့အခါမှာ သစ်တောပြုန်းတီးမှုကို ထိခိုက်ပါတယ်။ ဒါကြောင့် ဒီအရေးဟာ နှစ်စဉ်ကြုံတွေ့ ရတဲ့အတွက် ယခုအခါ တောင်သူများဟာ ကာကွယ်နိုင်စွမ်း မရှိတော့ပါဘူး။ သို့ပါသောကြောင့် ဤ နိုင်ငံတော်မှ ၂၀၁၇-၂၀၁၈ မှာ ပတ္တာမြောင်း၊ ကွန်ကရစ်မြောင်းအား ရေထိန်းနံရံရရှိရန်၊ ကူညီဆောင်ရွက်မှုပေးနိုင်ရန် အစီအစဉ် ရှိ/မရှိကို ဥက္ကဌကြီးမှတစ်ဆင့် လေးစားစွာ တောင်းခံအပ် ပါတယ်ရှင်။ အားလုံးကို ကျေးဇူးတင်ပါတယ်။ (ဩဘာသံများ)
</speech>
<title>
၂၀၁၂ ခုနှစ်၊ လယ်ယာမြေဥပဒေ၊ နည်းဥပဒေများ၊ အမိန့်ကြော်ငြာစာများ၊ ညွှန်ကြားချက်များ၊ လုပ်ထုံးလုပ်နည်းနှင့် ပုံစံသတ်မှတ်မှုများကို တစ်ပေါင်းတည်းဖြင့် လယ်ယာမြေ ဥပဒေလက်စွဲအဖြစ် စာအုပ်ဖြန့်ဝေပေးနိုင်ခြင်းနှင့် ဆင့်ပွားသင်တန်းပေး ဆောင်ရွက်နိုင်ခြင်း ရှိ/မရှိနှင့် စပ်လျဉ်းသည့် မေးခွန်း
</title>
<speech type='speaker'>
ဆက်လက်ပြီး ရန်ကုန်တိုင်းဒေသကြီး မဲဆန္ဒနယ် အမှတ်(၅)မှ ဦးဘမျိုးသိန်း က ၂၀၁၂ ခုနှစ်၊ လယ်ယာမြေဥပဒေ၊ နည်းဥပဒေများ၊ အမိန့်ကြော်ငြာစာများ၊ ညွှန်ကြား ချက်များ၊ လုပ်ထုံးလုပ်နည်းနှင့် ပုံစံသတ်မှတ်မှုများကို တစ်ပေါင်းတည်းဖြင့် လယ်ယာမြေဥပဒေ လက်စွဲအဖြစ်﻿ စာအုပ်ဖြန့်ဝေပေးနိုင်ခြင်းနှင့် ဆင့်ပွားသင်တန်းပေး ဆောင်ရွက်နိုင်ခြင်း ရှိ/မရှိနှင့် စပ်လျဉ်းတဲ့ မေးခွန်းကို မေးမြန်းဖို့ ဖြစ်ပါတယ်။
</speech>
<speech>
<mp id='994'>
ဦးဘမျိုးသိန်း၊ ရန်ကုန်တိုင်းဒေသကြီး မဲဆန္ဒနယ်အမှတ်(၅)
</mp>
လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ ပြည်ထောင်စုဝန်ကြီး၊ အမျိုးသားလွှတ်တော်ကိုယ်စား လှယ်များ၊ ကြွရောက်လာကြတဲ့ ဧည့်သည်များ အားလုံး မင်္ဂလာပါခင်ဗျား။ ကျွန်တော်ကတော့ ရန်ကုန်တိုင်းဒေသကြီး မဲဆန္ဒနယ်အမှတ်(၅)က အမျိုးသားလွှတ်တော်ကိုယ်စားလှယ် ဦးဘမျိုးသိန်း ဖြစ်ပါ တယ်ခင်ဗျား။ ကျွန်တော်မေးမယ့်မေးခွန်းကတော့ ၂၀၁၂ ခုနှစ်၊ လယ်ယာမြေဥပဒေ၊ နည်းဥပဒေ၊ အမိန့်ကြော်ငြာစာ၊ ညွှန်ကြားချက်များ၊ လုပ်ထုံးလုပ်နည်းများနှင့် ပုံစံသတ်မှတ်မှုများ တစ်ပေါင်း တစ်စည်းတည်း လယ်ယာမြေလက်စွဲအဖြစ် ထုတ်ပြန်နိုင်ခြင်းနှင့် ဆင့်ပွားသင်တန်းများပေးခြင်း ဆိုတဲ့ မေးခွန်း ဖြစ်ပါတယ်။ ဒီလို ကျွန်တော်တို့ လက်စွဲစာအုပ်အနေနဲ့ ထုတ်ပြန်ပေးနိုင်ခြင်းအားဖြင့် အများ ပြည်သူ၊ အထူးသဖြင့် ကာယကံရှင်များဖြစ်တဲ့ တောင်သူလယ်သမားများကိုယ်တိုင် သိရှိနားလည်ပြီး တော့၊ လက်ခံပြီးတော့၊ ဆောင်ရွက်ပြီးတော့ သူတို့အကျိုးအတွက် ပြောခွင့်ရှိမှာတစ်ပိုင်း၊ နောက်တစ် ချက်က သက်ဆိုင်တဲ့ဝန်ထမ်းများကိုယ်တိုင် လုပ်ထုံးလုပ်နည်းများနှင့် တစ်ပြေးညီ ဆောင်ရွက်ခြင်းဖြင့် လက်ရှိဖြစ်ပေါ်နေတဲ့ ပြဿနာများ၊ မှုခင်းများ တတ်နိုင်သမျှ ပြေပျောက်စေခြင်းအတွက်ကို ကျွန်တော် ရည်ရွယ်ပြီးတော့ ဥက္ကဌကြီးမှတစ်ဆင့် တင်ပြ မေးခွန်းထုတ်ရခြင်း ဖြစ်ပါတယ်။ မေးခွန်း မေးရခြင်းအကြောင်းအရင်းကလည်းပဲ ၂၀၁၂ ခုနှစ်၊ လယ်ယာမြေဥပဒေ၊ နည်း ဥပဒေတွေ ကျွန်တော်တို့ ထုတ်ပြန်ထားသော်လည်းပဲ လက်ရှိ လက်တွေ့မှာ ကျွန်တော်တို့ အကျိုးပြုနိုင် မှုထက် တောင်သူများမှာ အများစုအတွက်ကို အကျိုးယုတ်တာတွေ တွေ့ရှိနေရပါတယ်။ ဒီလို တွေ့ရှိနေ ရတဲ့အကြောင်းကလည်းပဲ အကျိုးရှိတဲ့အကြောင်းတွေလည်းပဲ ကျွန်တော်တို့ ဖော်ပြပေးပါမယ်။ အကျိုးရှိတဲ့ အကြောင်းတွေကတော့ မြေယာလုပ်ပိုင်ခွင့် တည်ငြိမ်မှုရှိစေတယ်။ (၂)အချက် မြေယာပိုင်ဆိုင်သူများကိုယ်တိုင် သူတို့လယ်ယာမြေ ဖွံ့ဖြိုးတိုးတက်ဖို့အတွက် လုံ့လစိုက်ထုတ်ပြီးတော့၊ ရင်းနှီးမြှုပ်နှံလာပြီးတော့ ဝင်ငွေတိုးတက်လာမယ့် နည်းလမ်းများကိုရှာဖွေနိုင်မှာ ဖြစ်ပါတယ်။ နောက် တစ်ချက်က မြေယာပိုင်ဆိုင်ခွင့်ရှိတာနဲ့ တစ်ပြိုင်နက်တည်းမှာ ဒီမြေပေါ်မှာ မူတည်ပြီးတော့ အရင်းအနှီးချေးငွေတွေ ရရှိနိုင်မှာဖြစ်ပါတယ်။ ဒါ့အပြင် မြေယာအငြင်းပွားမှုတွေ လျော့နည်းလာမှာ ဖြစ်ပါတယ်။ ဒီလို အကျိုးတွေရှိလာတဲ့ တစ်စိတ်တစ်ပိုင်းအနေနဲ့ ဆင်းရဲနွမ်းပါးမှုလျှော့ချရေးအတွက် ကိုလည်း အများကြီး အထောက်အကူပြုမှာ ဖြစ်ပါတယ်။ ဒါပေမယ့်လည်းပဲ လယ်ယာမြေ မှတ်ပုံတင်ခြင်းနဲ့ လယ်ယာမြေလုပ်ကိုင်ခွင့်ပြုခြင်း လက်မှတ်များ ထုတ်ပေးခြင်းကို ဆောင်ရွက်သော်လည်းပဲ အချိန်ယူဆောင်ရွက်မှုမရှိခြင်း၊ စနစ်ကျမှု မရှိခြင်းတို့ကြောင့် တောင်သူများအတွက်မှာ တော်တော်ကြီး နစ်နာနေတာဖြစ်ပါတယ်။ ဒီလိုဖြစ်ရတဲ့ အကြောင်းရင်းကို ကြည့်မယ်ဆိုရင်လည်းပဲ ၂၀၁၂ ခုနှစ်၊ လယ်ယာမြေဥပဒေ ပြဋ္ဌာန်းခဲ့ပြီးတဲ့နောက် ၂၀၁၂ ခုနှစ်မှာပဲ မြေယာမှတ်ပုံတင်လုပ်ငန်းများ၊ လယ်ယာမြေ လုပ်ပိုင်ခွင့်ပြု လက်မှတ်များကို ထုတ်ပေးခြင်းကို အလျင်စလို ပြုလုပ်ခဲ့တယ်။ လိုအပ်တဲ့ ကြိုတင်ပြင်ဆင်မှုများ စနစ်တကျလုပ်ဆောင်﻿ ဖို့ အလွန်အားနည်းခဲ့ပါတယ်။ ဒီလိုအားနည်းတာကိုလည်းပဲ ကျွန်တော်တို့ လယ်ယာမြေနည်းဥပဒေ ပုံစံ(၁) ကနေ(၁၇)အထိကို သက်ဆိုင်ရာမြို့နယ်တွေ၊ မြို့နယ်ပေါင်း(၃၃၀)ကျော်ရှိပါတယ်။ ကျေးရွာ အုပ်စု ပေါင်း(၆၀၀၀၀)ကျော်ရှိပါတယ်။ အဲဒီအတွက်ကို ကြိုတင်ပြင်ဆင်တဲ့အနေနဲ့ ပုံစံ(၁)ကနေ ပုံစံ(၁၇) အထိကို ကြိုတင်ပြင်ဆင်ထုတ်ပေးနိုင်ခြင်း မရှိခဲ့ပါဘူး။ ဒီအတွက်ကို အလျင်စလို ဆောင်ရွက်ခဲ့ပါတယ်။ ဒါ့အပြင် ကျွန်တော်တို့ ဝန်ထမ်းအင်အား တော်တော်နည်းပါတယ်။ အရင်တုန်းက ကြေးတိုင်နဲ့ မြေစာရင်းဦးစီးဌာနဖြစ်ပြီးတော့ အခု လယ်ယာမြေစီမံခန့်ခွဲရေးနဲ့ စာရင်းဦးစီးဌာန ဖြစ်ပါတယ်။ ဝန်ထမ်းအင်အားက တချို့နေရာမှာ သုံးပုံတစ်ပုံ ရှိပါတယ်။ တချို့နေရာမှာ နှစ်ပုံတစ်ပုံ လောက်ပဲ ရှိပါတယ်။ အဲဒီအင်အားနဲ့ အင်တိုက်အားတိုက် လုပ်တဲ့အခါမှာ တချို့အမှားအယွင်းများ ဖြစ်ပေါ်လာတာ တွေ့ရပါတယ်။ အဲဒီအပြင် ဒီလိုဝန်ထမ်းတွေကို ဥပဒေနဲ့အညီ လုပ်ထုံးလုပ်နည်း တွေကို ကြိုတင်လေ့ကျင့် သင်ကြားပေးခြင်း ... ခွင့်ပြုပါခင်ဗျား။ ကျွန်တော့်ကို အချိန်လေးတိုးပေးဖို့ တောင်းပန်အပ်ပါတယ်ခင်ဗျာ။
</speech>
<speech type='speaker'>
မေးခွန်းနဲ့လည်း တိုက်ဆိုင်တဲ့ဟာကိုမေး အကြောင်းက၊ စာအုပ်ထုတ်ဘို့ မေးထားတာလား မေးခွန်းကို။ အဲ့ဒါလေးနည်းနည်းချင့်ချိန်ပေး
</speech>
<speech>
<mp id='994'>
ဦးဘမျိုးသိန်း၊ ရန်ကုန်တိုင်းဒေသကြီး မဲဆန္ဒနယ်အမှတ်(၅)
</mp>
ဟုတ်ကဲ့။ ဒီဆောင်ရွက် ရ မယ့်ဝန်ထမ်းများကိုလည်း ပူးတွဲတာဝန်ယူရမယ့် ဝန်ထမ်းများအတွက်ကိုလည်းပဲ ကျွန်တော်တို့ ဒီ လယ်ဆည် အဖွဲ့ဝင်များကိုလည်း လုံလောက်တဲ့ အသိပညာပေးခြင်းများ မရှိခဲ့ပါဘူး။ ဒီလို အကျိုးဆက်အားဖြင့် လယ်ယာမြေလုပ်ပိုင်ခွင့်လျှောက်ထားချင်ရင် အငြင်းပွားမှုများ၊ လယ်ယာမြေ လုပ်ပိုင်ခွင့် အငြင်းပွားမှုများကို အငြင်းပွားမှုများ ပေါ်ပေါက်တယ်။ လယ်ယာမြေလုပ်ပိုင်ခွင့် အငြင်းပွားမှုများကို မှန်ကန်စွာ ဖြေရှင်းနိုင်ခြင်းမရှိသဖြင့် မလိုအပ်ဘဲ တရားရုံးများမှာ မပြီးစီးနိုင်တဲ့ လယ်ယာမြေမှုခင်းများနဲ့ ရင်ဆိုင်နေရပြီးတော့ တောင်သူများအတွက် ဒုက္ခရောက်မှုတွေ ဖြစ်ပေါ်နေ ပါတယ်။ အထက်ဖော်ပြပါ အချက်များကို ထောက်ရှုပြီးတော့ မြေယာမှတ်ပုံတင်ခြင်းနှင့် မြေယာ လုပ်ပိုင်ခွင့်ပြုခြင်း လက်မှတ်များကို ထုတ်ပေးခြင်း လုပ်ငန်းများဆောင်ရွက်ရာတွင် အလျင်စလို ထုတ်ပေးခဲ့သော အသုံးပြုခွင့်လက်မှတ်များအား မြေပြင်အခြေအနေမှန်အတိုင်း ပြင်ဆင်ခွင့်ပြုခြင်း၊ အသုံးပြု လက်မှတ်ထုတ် ပေးသည့်တိုင်ပြီးမှ ပိုင်ဆိုင်မှုအပြောင်းအလဲဖြစ်ပေါ်လာလျှင်ပြင်ဆင် မှတ်တမ်းတင်ပေးခြင်းလုပ်ငန်း များအပါအဝင် လုပ်ငန်းအားလုံး အဆင်ပြေချောမွေ့စွာ ဆောင်ရွက် နိုင်ရေးအတွက် တစ်ပြည်လုံး အတိုင်းအတာဖြင့် လုပ်ငန်းဆောင်ရွက်မှု တပြေးညီတည်း ဖြစ်နိုင်ရေး အတွက် သက်ဆိုင်ရာဝန်ထမ်းများအား လုပ်ထုံးလုပ်နည်းများကို တပြေးညီသတ်မှတ်ပေးပြီး ဥပဒေပါ အချက်အလက်များကို ပညာပေးသင်တန်းများဖြင့် ဟောပြောပို့ချပေးနိုင်ရန် လိုအပ်နေပြီ ဖြစ်ပါတယ်။ ဒါ အလျင်အမြန် ဆောင်ရွက်ပေးဖို့ လိုအပ်နေပြီ ဖြစ်ပါတယ်။ ဥက္ကဋ္ဌကြီးခင်ဗျား။ သို့ဖြစ်ပါ၍ ၂၀၁၂ ခုနှစ်၊ လယ်ယာမြေဥပဒေ၊ နည်းဥပဒေ၊ အမိန့်ကြော်ငြာစာများ၊ ညွှန်ကြားချက်များ၊ လုပ်ထုံးလုပ်နည်းများနှင့် ပုံစံသတ်မှတ်ချက်များကို တစ်ပေါင်းတည်းဖြင့် လက်စွဲအဖြစ် ဖြန့်ဝေပေးနိုင်ခြင်းနှင့် လက်တွေ့ဆောင်ရွက်နေသော သက်ဆိုင် ရာဝန်ထမ်းများကို စနစ်ကျနစွာဖြင့် ဝန်ထမ်းတက္ကသိုလ်တွေမှာ ဒီ သင်တန်းပေးပိုင်ခွင့် ရှိ/ မရှိ ကို﻿ အမျိုးသားလွှတ်တော်ဥက္ကဋ္ဌကြီးမှတစ်ဆင့် မေးမြန်းရခြင်း ဖြစ်ပါတယ်ခင်ဗျား။ ကျေးဇူးတင်ပါတယ်။ (ဩဘာသံများ)
</speech>
<title>
ကယားပြည်နယ်၊ ဒီးမော့ဆိုမြို့ရှိ ငွေတောင်ဆည်ကြီး တိမ်ကောလာခြင်းကို ပြန်လည်တူးဖော် ဖယ်ရှားခြင်း လုပ်ငန်းဆောင်ရွက်ပေးရန် အစီအစဉ် ရှိ/မရှိ နှင့် စပ်လျဉ်း သည့်
</title>
<speech type='speaker'>
ကယားပြည်နယ် မဲဆန္ဒနယ်အမှတ်(၄)မှ ဦးစောစိန်ထွန်း က ကယား ပြည်နယ်၊ ဒီးမော့ဆိုမြို့ရှိ ငွေတောင်ဆည်ကြီး တိမ်ကောလာခြင်းကို ပြန်လည်တူးဖော် ဖယ်ရှားခြင်း လုပ်ငန်း ဆောင်ရွက်ပေးရန် အစီအစဉ် ရှိ/မရှိ နှင့် စပ်လျဉ်းတဲ့ မေးခွန်း မေးမြန်းဖို့ ဖြစ်ပါတယ်
</speech>
<speech>
<mp id='886'>ဦးစောစိန်ထွန်း၊ ကယားပြည်နယ် မဲဆန္ဒနယ်အမှတ်(၄)</mp>
လေးစားရပါသော အမျိုးသား လွှတ်တော်ဥက္ကဋ္ဌကြီးနှင့်တကွ ပြည်ထောင်စုဝန်ကြီးများ၊ အမျိုးသားလွှတ်တော် ကိုယ်စားလှယ်များ အားလုံး သုခမင်္ဂလာ အဖြာဖြာနှင့် ပြည့်စုံကြပါစေလို့ ဦးစွာနှုတ်ခွန်းဆက် ဂါရဝပြု ပါတယ်။ ကျွန်တော် ကတော့ ကယားပြည်နယ် မဲဆန္ဒနယ်အမှတ်(၄) အမျိုးသားလွှတ်တော်ကိုယ်စားလှယ် ဦးစောစိန်ထွန်း ဖြစ်ပါတယ်။ ကျွန်တော့်အနေနဲ့ ဥက္ကဋ္ဌကြီးမှတစ်ဆင့် သိရှိမေးမြန်းလိုပြီး မေးမြန်းလိုသည့် ကြယ်ပွင့်ပြ မေးခွန်းကတော့ ငွေတောင်ဆည်ကြီး တိမ်ကောလာခြင်းကို ပြန်လည်တူးဖော် ဖယ်ရှားခြင်းလုပ်ငန်း အစီအစဉ်နှင့် စပ်လျဉ်း၍ အစီအစဉ် ရှိ/မရှိ ဆိုသည့်မေးခွန်းပဲ ဖြစ်ပါတယ်။ ဥက္ကဋ္ဌကြီးခင်ဗျား။ ငွေတောင်ဆည်သည် ကယားပြည်နယ်တွင်သာမက မြန်မာနိုင်ငံမှာ အထင်ကရ ထင်ရှားရှိတဲ့ဆည်ကြီးတစ်ခု ဖြစ်ပါတယ်။ ငွေတောင်ဆည်သမိုင်းကြောင်း ပြန်လည်ကြည့် မယ်ဆိုရင် ၁၉၆၃-၁၉၆၄-၁၉၆၅ ကတည်းက နိုင်ငံတော်က တည်ဆောက်ခဲ့တဲ့ဆည်ကြီးတစ်ခု ဖြစ်ပါ တယ်။ သက်တမ်းအားဖြင့်နှစ်ပေါင်း(၅၀)ကျော်ပြီ ဖြစ်ပါတယ်။ ၎င်းဆည်ကြီးဟာ နန့်စဖူးချောင်းနှင့် ပါဒေါဒူ ချောင်းမှ စီးဆင်းလာတဲ့ရေကို အခြေခံပြီးမှ တည်ဆောက်ထားတဲ့ဆည် ဖြစ်ပါတယ်။ ဥက္ကဋ္ဌကြီးခင်ဗျား။ အဲဒီဆည်ကြီးတည်ဆောက်ခြင်းကြောင့် ကျွန်တော်တို့ ဒီးမော့ဆိုမြို့နယ်မှာ ပြည်သူ လူထုအတွက် သာမက လွိုင်ကော်မြို့နယ်မှာရှိတဲ့ ပြည်သူလူထု တောင်သူလယ်သမား လယ်ဧကပေါင်း (၆၀၀၀) ကျော် နေ့စဉ်နဲ့အမျှ ရေပေးဝေနိုင်ခဲ့ပါတယ်။ နွေ၊ မိုး၊ ဆောင်း စိုက်ပျိုးရေး လုပ်ငန်းများ ကိုလည်း များစွာအကျိုးပြုခဲ့တဲ့ဆည်ကြီးတစ်ခုဖြစ်ပါတယ်။ ဒါကြောင့်မို့လို့ ထိုဆည်ကြီးဟာ တောင်သူ လယ်သမား ပြည်သူလူထုများ၏ အဓိက အသက်သွေးကြော တစ်ခုဖြစ်တယ်ဆိုလည်းမှားမည် မဟုတ်ပါဘူး။ ဥက္ကဋ္ဌကြီးခင်ဗျား။ ငွေတောင်ဆည်ဟာ လယ်ယာစိုက်ပျိုးရေးလုပ်ငန်းမှာ တောင်သူလယ် သမားကို အကျိုးပြု သည်သာမက ဒီမောဆိုးမြို့နယ်မှာရှိနေတဲ့ ပြည်သူလူထုများ၊ ကျေးရွာအနီးအနားရှိ ပြည်သူလူထုများအားလုံး၊ တိရစ္ဆာန်များ သောက်သုံးရေအတွက် အဓိကအားထားရတဲ့ ဆည်ကြီး တစ်ခုလည်း ဖြစ်ပါတယ်။ အထူးသဖြင့် ရာသီဥတုဖောက်ပြန်တဲ့နှစ်များတွင် မြို့နယ်ပြည်သူလူထုများ အနီးအနား တစ်ဝိုက်တွင် ရေတွင်း၊ ရေကန်များ၊ ချောင်းများ ခန်းခြောက်နေသည့်အချိန်တွင်၊ ရေတွင်း၊﻿ ရေကန်များ ခန်းခြောက်နေသည့်အချိန်တွင် မြို့နယ်ပြည်သူလူထုများ၊ မြို့အနီးအနားမှာရှိနေတဲ့ ပြည်သူ လူထု အား လုံး အဓိက မှီခိုအားထားရတဲ့ ဆည်ကြီးတစ်ခု ဖြစ်ပါတယ်။ ဥက္ကဋ္ဌကြီးခင်ဗျား။ ဒီနေ့ ကျွန်တော်တို့ နှစ်ပေါင်းများစွာ (၅၀)ကျော် တည်ဆောက်လာတဲ့ ဆည်ကြီးဖြစ်သလို နှစ်စဉ် နှစ်ပေါင်း(၅၀)ကျော် နန့်စဖူးချောင်ကနေလည်းကောင်း၊ ပါဒေါဒူချောင်းက နေ စီးဆင်းလာသည့်၊ တိုက်စားသယ်ဆောင်လာသည့် နုန်းမြေများ၊ အမှိုက်သရိုက်များကြောင့် ယနေ့ ဆည်ကြီးဟာ များစွာတိမ်ကောလာပြီး ရေသိုလှောင်နိုင်မှုပမာဏ များစွာကျဆင်းသွားကြောင်း တွေ့ရှိရ ပါတယ်။ ဒါကြောင့်မို့လို့ ဒီဆည်ကြီးကို ပြည်သူလူထုအတွက် အင်မတန်မှ အဓိက မှီခိုအားထားရတဲ့ ဆည်ကြီးတစ်ခုဖြစ်တဲ့အတွက်ကြောင့် ၎င်းဆည်ကြီးကို ပြန်လည်တူးဖော်ဖယ်ရှားရေး..။
</speech>
<speech type='speaker'>
လိုရင်း၊ ခင်ဗျားတို့ လိုရင်းမေးဗျာ။ ခင်ဗျားတို့ မေးခွန်း၊ ကိုယ့်မေးခွန်းနဲ့ကို ပြောတာ တစ်ခြားစီ ဖြစ်ဖြစ်နေတယ်
</speech>
<speech>
<mp id='886'>ဦးစောစိန်ထွန်း၊ ကယားပြည်နယ် မဲဆန္ဒနယ်အမှတ်(၄)</mp>
ဥက္ကဌကြီးခင်ဗျား။ နောက်ဆုံး ကျွန်တော် နည်းနည်း ဥက္ကဌကြီးမှတစ်ဆင့် သိရှိမေးမြန်းလိုသည့် မေးခွန်းကျတော့ တိမ်ကောနေတဲ့ ငွေတောင်ဆည်ကြီးကို ပြန်လည် တူးဖော်ဖယ်ရှားခြင်းလုပ်ငန်း အစီအစဉ် ရှိ/မရှိ၊ အစီအစဉ်ရှိခဲ့လျှင် မည်သည့်ဘဏ္ဍာနှစ်တွင် ပြန်လည် အကောင်အထည်ဖော်မည်ကို ပြည်သူလူထု ကိုယ်စား မေးမြန်းရင်း နိဂုံးချုပ်ပါတယ်။ အားလုံးပဲ ကျေးဇူးတင်ပါတယ်။ (ဩဘာသံများ)
</speech>
<speech type='speaker'>
မေးခွန်းများနဲ့ပတ်သက်ပြီး စိုက်ပျိုးရေး၊ မွေးမြူရေးနှင့် ဆည်မြောင်း ဝန်ကြီးဌာန၊ ပြည်ထောင်စုဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။
</speech>
<speech>
<agency id='11'>
ဒေါက်တာအောင်သူ (ပြည်ထောင်စုဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီး ဌာန)
</agency>
လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ အမျိုးသားလွှတ်တော် ကိုယ်စားလှယ်များ အားလုံးကို မင်္ဂလာပါလို့ ဦးစွာပထမ နှုတ်ခွန်းဆက်သအပ်ပါတယ်။ ကျွန်တော် ကတော့ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာနက ပြည်ထောင်စုဝန်ကြီး ဒေါက်တာ အောင်သူ ဖြစ်ပါတယ်။ အမျိုးသားလွှတ်တော်ကိုယ်စားလှယ်များရဲ့ မေးခွန်းများအပေါ်မှာ ပြန်လည် ရှင်းလင်း ဖြေကြားမှာပဲ ဖြစ်ပါတယ်။ ရန်ကုန်တိုင်းဒေသကြီး မဲဆန္ဒနယ်အမှတ်(၇)က အမျိုးသား လွှတ်တော်ကိုယ်စားလှယ် ဦးရဲမြင့်စိုး ရဲ့ Vetiver Grass (ခေါ်) မြေထိန်းမြက်ရှည်မျိုးကို မြန်မာနိုင်ငံ တွင်းမှာ တွင်ကျယ်စွာ စိုက်ပျိုးအသုံးပြုရန် အစီအစဉ် ရှိ/မရှိ မေးခွန်းနဲ့ပတ်သက်ပြီး ဦးစွာပထမ ဖြေကြားမှာ ဖြစ်ပါတယ်။ Vetiver မြက်ရဲ့ မူရင်းဒေသဟာ အိန္ဒိယနိုင်ငံဖြစ်ပြီး နှစ်ရှည်ပင်မျိုး ဖြစ်တယ်လို့ သိရပါတယ်။ Vetiver မြက်မျိုးဟာ နှံစားပြောင်းနဲ့နီးစပ်တဲ့ မျိုးစိတ်တစ်ခုဖြစ်ပြီး 3969: Golod Gossetood ool:Êi (Lemograss, Cymbopogon citraltus) Citronella , Pdmcrosd နှင့် စရိုက်လက္ခဏာ ဆင်တူတဲ့မြက်မျိုးနွယ်ဝင်ဖြစ်ကြောင်း သိရှိရပါတယ်။ သုတေသန﻿ အချက်အလက်များအရ Vetiver မြက်မျိုးဟာ အမြင့်(၅)ပေ၊ (၁၅၀)စင်တီမီတာခန့် ကြီးထွားနိုင် တယ်လို့လည်း သိရှိရပါတယ်။ မြက်ရဲ့အရွက်အုံမှာ အလျား(၆)လက်မ (၁၅)စင်တီမီတာမှ (၁၂)လက်မ (၃၀)စင်တီမီတာ ခန့်ရှိတယ်လို့လည်း သိရပါတယ်။ အထူးသဖြင့် ဤမြက်မျိုး၏ အမြစ်များမှာ ကောင်းစွာဖွဲ့စည်းတည် ဆောက်ထားပြီး သန်စွမ်းမှုရှိတဲ့အပြင် အမြစ်ရဲ့ အလျားမှာလည်း (၁၀)ပေမှ (၁၃)ပေ၊ (၃)မီတာမှ (၄)မီတာခန့်အထိ တစ်နှစ်အတွင်း ကြီးထွားနိုင်တယ်လို့ သိရပါတယ်။ ဒါ့ကြောင့် Vetiver မြက်မျိုးဟာ ရေငတ်ခံနိုင်မှုမြင့်မားပြီး မြေဆီလွှာတိုက်စားပျက်စီးမှုကို ကာကွယ်ပေးနိုင်ပါတယ်။ အမြစ်အုံတစ်ဝိုက်မှာ များပြားစွာ ထွက်ပြူလာတဲ့ အရွက်နုများကြောင့် အအေးဒဏ်နဲ့ တောမီးလောင်နိုင်မှုဒဏ် ခံနိုင်တဲ့မြက်မျိုးလည်း ဖြစ်ပါတယ်။ ပင်စည်မှာ ထောင်မတ် နေပြီး တုတ်ခိုင်မှုရှိတဲ့အတွက် ရေများဖြတ်သန်းစီးဆင်းမှုဒဏ်ကိုလည်း ခံနိုင်ရည်ရှိပါတယ်။ ကြည်လင်တဲ့ ရေမျက်နှာပြင်အောက်မှာ (၂)လခန့် ရှင်သန်နိုင်မှာဖြစ်ပြီး ဆားငံဒဏ်ကိုလည်း ခံနိုင်ရည်ရှိတယ်လို့ သိရပါတယ်။ Vetiver မြက်ဟာ နှစ်ရှည်ခံပင်ဖြစ်ပြီး ဒေသတော်တော်များများမှာ ဖြစ်ထွန်းနိုင်သည်ဟု ဆိုသော်လည်းပဲ ကြိုက်နှစ်သက်တဲ့မြေရဲ့ အပူချိန်ကတော့ ၂၅ ဒီဂရီစင်တီဂရိတ် ဖြစ်ပြီး၊ ပင်ပိုင်းကြီး ထွားမှုအကောင်းဆုံးသောအပူချိန်ဟာ ၁၃ ဒီဂရီစင်တီဂရိတ် ဖြစ်တယ်လို့ လေ့လာသိရှိရပါတယ်။ ၁၉၈၀ ခုနှစ် အလယ်ပိုင်းလောက်မှာ အိန္ဒိယနိုင်ငံမှာ The Word Bank ရဲ့ အကူအညီဖြင့် မြေဆီလွှာ နဲ့ ရေထိန်းသိမ်းခြင်းလုပ်ငန်းများမှာ သုံးစွဲခဲ့ကြပါတယ်။ Vetiver Gross ဟာ အပင်နုစဉ်မှာ တိရစ္ဆာန် အစာအဖြစ်နဲ့ သုံးစွဲနိုင်ပါတယ်။ ၁၉၈၆ ခုနှစ်မှာ ကမ္ဘာ့ဘဏ်မှ အစပြုခဲ့တဲ့ ဖွံ့ဖြိုးတိုးတက်မှုစီမံကိန်းများကြောင့် ယခုအခါ ကမ္ဘာ့အပူပိုင်းနဲ့ သမပိုင်းဒေသများမှာရှိတဲ့ နိုင်ငံ(၁၀၀)ကျော်မှာ စိုက်ပျိုးလျက်ရှိပါတယ်။ ဟေတီ၊ အိန္ဒိယ၊ တရုတ်နှင့် အင်ဒိုနီးရှားနိုင်ငံများမှာလည်း အကျယ်အပြန့် စိုက်ပျိုးလျက်ရှိတယ်လို့ သိရပါ တယ်။ အမြစ်များဖွဲ့စည်းမှုနှင့် အမြစ်ဟာရှည်လျားပြီး မြေဆီလွှာအတွင်း နက်ရှိုင်းစွာ ထိုးဖောက်နိုင်တဲ့ အတွက် Vetiver မြက်မျိုးကို မြစ်ကမ်းပါးများ၊ တောင်စောင်းများ၊ အဝေးပြေးလမ်းများမှာ မြေဆီလွှာ တိုက်စားပြုန်းတီးခြင်းမှ ကာကွယ်ရန်နှင့် သတ္တုတွင်းဧရိယာများ၊ ရေဆိုးထုတ်ဧရိယာများမှာ မြေနှင့် ရေအရည်အသွေး ပြန်လည်ကောင်းမွန်လာစေရန် အသုံးချစိုက်ပျိုးနိုင်တဲ့အပြင် အမွှေးနံ့ပါတဲ့အတွက် သီးနှံများမှာကျရောက်သော ပိုမွှားရောဂါများကိုကာကွယ်နိုင်ရန်နှင့် အမြစ်မှထုတ်ယူရရှိတဲ့အဆီကို အလှကုန်ပစ္စည်းများ၊ အမွှေးနံ့သာများ၊ ဆပ်ပြာထုတ်လုပ်ရာမှာလည်း အသုံးပြုလျက်ရှိတယ်လို့ သိရ ပါတယ်။ ဒါ့အပြင် အရွက်များကို ကျွဲ၊ နွား တိရစ္ဆာန် အစာအဖြစ်လည်း အသုံးချနိုင်ပါတယ်။ မျိုးစေ့ မှာ အလွယ်တကူမပြန့်ပွားနိုင်ခြင်းကြောင့် စိုက်ပျိုးထုတ်လုပ်မှုကို အလွယ်တကူထိန်းချုပ်နိုင်သည့် အတွက် အဖိုမြုံ မျိုးသာ အဓိကအသုံးပြု စိုက်ပျိုးလျက်ရှိပါတယ်။ မြို့စေ့ထုတ်နိုင်တဲ့ အဖိုမျိုးအောင်တဲ့ Vetiver မြက်မျိုးဟာ စိုက်ပျိုးမည်ဆိုပါက အလွယ်တကူ ပြန့်ပွားနိုင်မည်ဖြစ်၍ ယင်းအချက်သည် လည်းပဲ အထူးသတိထားပြီးစိုက်ပျိုးမြေများအတွက်ဆိုရင် အထူးသတိထားပြီး စိုက်ပျိုးသင့်တဲ့ အမျိုးအစား ဖြစ်ပါတယ်။ Vetiver မြက်မျိုးစေ့ကို အကျယ်တပြန့်စိုက်ပျိုးလျက်ရှိတဲ့ အိမ်နီးချင်းနိုင်ငံ တွေဖြစ်တဲ့ အိန္ဒိယ၊ တရုတ်၊ ထိုင်းနဲ့ အင်ဒိုနီးရှားနိုင်ငံတို့နဲ့ အစိုးရချင်း ချိတ်ဆက်မှာယူခြင်းဖြင့် လည်းကောင်း၊မျိုးဗီဇအရင်းအမြစ်အဖြစ် အပြန်အလှန် ဖလှယ်ခြင်းနည်းဖြင့်လည်းကောင်း၊﻿ ကမ္ဘာ့ဘဏ်နှင့် ကုလသမဂ္ဂဖွံ့ဖြိုးမှုအစီအစဉ် (UNDP)များနှင့် ဆက်သွယ်ရယူခြင်းဖြင့် လည်းကောင်း၊ ပြည်ပမျိုးစေ့ကုမ္ပဏီများမှ ဝယ်ယူခြင်းဖြင့်လည်းကောင်း Vetiver မြက်မျိုးစေ့များမှာ မှာယူရရှိ နိုင်ပါတယ်။ မြက်မျိုးစေ့ ရရှိနိုင်မှုအရင်းအမြစ်အလိုက် မျိုးစေ့ကုန်ကျစရိတ်နှင့် စိုက်ပျိုးသည့်ရည်ရွယ် ချက်အလိုက် မြေဆီလွှာကာကွယ်ထိန်းသိမ်းခြင်း၊ အမွှေးနံ့သာထုတ်ယူခြင်း အသုံးပြုနိုင်ရန်စိုက်ပျိုး ခြင်းစတဲ့ တစ်ဧကကုန်ကျစရိတ်များဟာ ကွဲလွဲကွာဟမှုများလည်း ရှိနိုင်ပါတယ်။ Vetiver မြက်မျိုးကို စိုက်ပျိုးပြီး နှစ်စဉ့်ထိန်းသိမ်းထားရှိရန်အတွက် ပေါင်းမြက်ရှင်းလင်းခြင်းစတဲ့ အပင်ပြုစုစောင့်ရှောက် မှု ကုန်ကျစရိတ်မှာ ဒေသရေမြေအလိုက် လုပ်အားခ စသည်တို့ ကွာခြားနိုင်မှုရှိပါတယ်။ အမှန်တကယ် စိုက်ပျိုးကုန်ကျစရိတ်ကို စမ်းသပ်သုတေသနပြု ဆောင်ရွက်ပြီး တွက်ချက် ခန့်မှန်းသွားဖို့ရာလည်း လိုအပ်တာ ဖြစ်ပါတယ်။ မြန်မာနိုင်ငံမှာ ၁၉၉၆-၁၉၉၉ ခုနှစ်မှာ UNDP/FAO မှ ဆောင်ရွက်တဲ့ Environmental Sustainable Food Security and Micro Income Generating in Critical Watershed Area Project op 2006ong$¢ oose >€228:8: Contour Hedge Row အနေနဲ့ မြေဆီလွှာတိုက်စားမှုကာကွယ်နိုင်ရန်အတွက် ကွန်တိုအလိုက် စိုက်ပျိုးစမ်းသပ်ခြင်းကို ကလောမြို့မှာ စမ်းသပ်ဆောင်ရွက်ခဲ့ပြီး ဖြစ်ပါတယ်။ တွေ့ရှိရတဲ့ လက်တွေ့အနေအထားမှာ တောင်သူ စိတ်ဝင်စားမှု နည်းပါးခဲ့ပါတယ်။ ၂၀၁၅ ခုနှစ်မှာ ချင်းပြည်နယ် ရေကြီးနစ်မြုပ်ဆုံးရှုံးမှုအပြီးမှာ ချင်းပြည်နယ်မှာ မြေဆီ တိုက်စားမှုကို ကာကွယ်ဖို့ရာအတွက် Vetiver မြက်ကို စိုက်ပျိုးနေကြကြောင်းကိုလည်း Chin Hill Vetiver Grass Project Facebook owosąəys susigo03:ono 6oz. squlosasi saadol စိုက်ပျိုးစမ်းသပ်မှုမှာ အအေးဒဏ်ကို သိသာစွာ ခံနိုင်ရည်မရှိကြောင်း တွေ့ရှိရတယ်လို့ဖော်ပြထားပါ တယ်။ ဝန်ကြီးဌာနအနေနဲ့ မြေဆီလွှာထိန်းသိမ်းတဲ့နေရာမှာ သဘာဝမြေသြဇာများ ထည့်သွင်းခြင်း၊ လေထဲမှ နိုက်ထရိုဂျင်ဓါတ်ကို ပြန်လည်ဖြည့်တင်းပေးနိုင်တဲ့ ပဲမျိုးစုံသီးနှံများ အလှည့်ကျထည့်သွင်း စိုက်ပျိုးခြင်း၊ သစ်ဆွေးမြေဩဇာအဖြစ် အသုံးချနိုင်သည့် မြေနိမ့်ချယ်ရီကို ထည့်သွင်းအသုံးပြုခြင်း ဖြင့် မြေဆီလွှာအာဟာရဓါတ်များ ပြန်လည်ဖြည့်တင်းပေးနိုင်ရန် ဆောင်ရွက်ခြင်းနည်းလမ်းများ ဆောင်ရွက်ပြီး မြေဆီလွှာထိန်းသိမ်းခြင်းလုပ်ငန်းများကို ဆောင်ရွက်လျက်ရှိပါတယ်။ ဒီ Vetiver မြက် မျိုးဟာ နှစ်ရှည်မျိုးဖြစ်ပြီး ၎င်း၏ အမြစ်အုံမှာရှည်လျားပြီး ကြီးမားတာဖြစ်တဲ့အတွက် စိုက်ပျိုးမြေ များတွင် ထည့်သွင်းစိုက်ပျိုးရန် အခက်အခဲ ရှိနိုင်ပါတယ်။ မြစ်ချောင်းကမ်းပါးများ ကမ်းပြိုမှုထိန်းသိမ်း နိုင်ရန်၊ အဝေးပြေးလမ်းများနဲ့ တာတမံများမှာ မြေဆီလွှာတိုက်စားမှု ကာကွယ်နိုင်ရန်နှင့် တောင်စောင်းဒေသများမှာ ရေတိုက်စားမှုကြောင့် မြေဆီလွှာထိခိုက်လျော့ပါးပျက်စီးမှု မရှိစေရန် သင်တယ်လိ သိရပါတယ်။ အတွက်သာ အဓိကထား အသုံးပြု စိုက်ပျိုးသင့်တယ်လို့ သိရပါတယ်။ မြန်မာနိုင်ငံအတွင်း တွင်ကျယ်စွာ စိုက်ပျိုးနိုင်ရေးကိစ္စနှင့်ပတ်သက်၍ မြေဆီလွှာ တိုက်စားပြုန်းတီးခံရမှုများမှ ကာကွယ်ရေးဟာ သယံဇာတနှင့် သဘာဝပတ်ဝန်းကျင်ထိန်းသိမ်းရေး ဝန်ကြီးဌာန၊ မြစ်ကမ်းနဲ့သက်ဆိုင်တဲ့ ပို့ဆောင်ရေးနှင့် ဆက်သွယ်ရေးဝန်ကြီးဌာနတို့နှင့် သက်ဆိုင်နေ တဲ့လုပ်ငန်းတစ်ရပ်လည်း ဖြစ်ပါတယ်။ မိမိဝန်ကြီးဌာနအနေနဲ့ လက်ရှိမှာ Vetiver Grass ကို တွင်တွင် ကျယ်ကျယ် စိုက်ပျိုးရန် အစီအစဉ်မှာ မရှိသေးပါကြောင်းနှင့် အကယ်၍ ဝန်ကြီးဌာနအောက်မှာရှိတဲ့﻿ စိုက်ပျိုးရေးသုတေသနဦးစီးဌာနအနေနဲ့ လွှတ်တော်ကိုယ်စားလှယ်တော်ကြီး တင်ပြခဲ့သလို ယခင် စိုက်ပျိုးခဲ့တဲ့ ကြက်ဆူပင်အမျိုးများ မဖြစ်အောင်ဆောင်ရွက်ရန် သုတေသနလုပ်ငန်းများကို ဆောင်ရွက်မည်ဆိုပါက အကျိုးနှင့် အပြစ်အတွက် လိုအပ်သည်များကို ပူးပေါင်းပါဝင် ဆောင်ရွက်ပေး သွားမည်ဖြစ်ပါကြောင်း ရှင်းလင်း ဖြေကြားအပ်ပါတယ်။ ဒုတိယအချက်အနေနဲ့ ချင်းပြည်နယ် အမှတ်(၁၂) မဲဆန္ဒနယ်မှ အမျိုးသားလွှတ်တော် ကိုယ်စားလှယ် ဦးမျိုးထပ်(ခ) ဆလိုင်းမျိုးထပ် ရဲ့ ချင်းပြည်နယ်အစိုးရအဖွဲ့ရဲ့ ကိုယ်စား စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနမှ ဖြေကြားမှာ ဖြစ်ပါတယ်။ လွှတ်တော်ကိုယ်စားလှယ်တော် ကြီးရဲ့ မေးခွန်းက ချင်းပြည်နယ်၊ ပလက်ဝမြို့နယ်၊ ဆမီးမြို့နဲ့ ကန်ပက်လက်မြို့နယ်ကြား ဆမီးကန်ပက်လက် တိုက်ရိုက်ကားလမ်း ဖောက်လုပ်ပေးရန် အစီအစဉ် ရှိ/မရှိနဲ့ စပ်လျဉ်းတဲ့မေးခွန်း ဖြစ်ပါတယ်။ ချင်းပြည်နယ်အစိုးရအဖွဲ့က ပလက်ဝမြို့နယ်၊ ဆမီးမြို့နဲ့ ကန်ပက်လက်မြို့နယ်အကြား ဆမီး-ကန်ပက် လက်လမ်းများ ဖောက်လုပ်နိုင်ဖို့ရန်အတွက် အောက်ပါအစီအစဉ်များ ရေးဆွဲထား ကြောင်းကို ဖြေကြားလာပါတယ်။ (က) ပါမောင်း-မီးဟူး-ပင်းဝ-လှုပ်-ကန်ပက်လက် နယ်စပ် အထိ လမ်း(၃၇/၄)မိုင်၊ လူသွားလမ်းမှ ကားလမ်း တိုးချဲ့ဖောက်လုပ်ရန်အတွက် ခန့်မှန်းကုန်ကျတဲ့ ငွေကျပ်(၇၈၇.၅၀)သန်းကို ပြည်နယ် ကျေးလက်ဒေသဖွံ့ဖြိုးတိုးတက်ရေးဦးစီးဌာနရဲ့ ၂၀၁၉-၂၀၂၀ ဘဏ္ဍာရေးနှစ်မှာ ဆောင်ရွက်မည်ဟု လည်းကောင်း၊ (ခ) ရှင်ဘောင်-ကာနန်လမ်းမှ ရှောင်ဘက် ပလက်ဝနယ်စပ်အထိ(၇)မိုင်၊ လူသွားလမ်းမှ ကားလမ်းတိုးချဲ့ ဖောက်လုပ်ရန်အတွက် ခန့်မှန်း ကုန်ကျငွေကျပ် (၁၄၇) သန်းကို ၂၀၁၈-၂၀၁၉ ဘဏ္ဍာရေးနှစ်မှာ ဆောင်ရွက်မည်ဟုလည်းကောင်း၊ (ဂ) ဂါရာပြင်-စုတ်ချောင်းလမ်း(၈)မိုင် အတွက် ခန့်မှန်းကုန်ကျငွေကျပ်(၁၆၈,၀၁)သန်းကို ၂၀၁၇၂၀၁၈ ဘဏ္ဍာရေးနှစ်မှာ ဆောင်ရွက်မည်ဟုလည်းကောင်း၊ (ဃ) စုတ်ချောင်း -ခွေခေါင်းလမ်း (၈)မိုင် အတွက် ခန့်မှန်းကုန်ကျငွေ ကျပ်(၁၆၈)သန်းကို ၂၀၁၇-၂၀၁၈ ဘဏ္ဍာရေးနှစ်မှာလည်းကောင်း (င) ခွေခေါင်း-သံထောင်လမ်း(၁၂)မိုင်အတွက် ခန့်မှန်းကုန်ကျငွေကျပ် ကျပ်သန်း (၂၅၂)သန်းကို ၂၀၁၇၂၀၁၈ ဘဏ္ဍာရေးနှစ်မှာလည်းကောင်း (စ) သံထောင်-အလယ်ဒိန်ကင်းလမ်း(၃၀)မိုင်အတွက် ခန့်မှန်း ကုန်ကျငွေ ကျပ်သန်း (၆၃၀)အား ၂၀၁၇-၂၀၁၈ ဘဏ္ဍာရေးနှစ်မှာလည်းကောင်း (ဆ) အလယ် ဒိန်ကင်း -မောစုန်ကြီးလမ်း (၉)မိုင်အတွက် ခန့်မှန်းကုန် ကျငွေကျပ်(၁၈၉)သန်းကို ၂၀၁၇-၂၀၁၈ ဘဏ္ဍာရေးနှစ်မှာလည်းကောင်း (ဇ)မောစုန်ကြီး-ငပွေလမ်း (၃၀)မိုင်အတွက် ခန့်မှန်းကုန်ကျ ငွေကျပ် သန်း(၆၃၀)ကို ၂၀၁၇-၂၀၁၈ ဘဏ္ဍာရေးနှစ်မှာ လည်းကောင်း (ဈ)ငဖွေ-ထိုးနူးလမ်း (၁၀)မိုင်အတွက် ခန့်မှန်းကုန်ကျငွေကျပ်သန်း(၂၁၀)ကို ၂၀၁၇-၂၀၁၈ ဘဏ္ဍာရေးနှစ်မှာ လည်းကောင်း (ည)ထိုးနူးကီစင်းလမ်း (၂၆)မိုင် အတွက်ခန့်မှန်းကုန်ကျငွေ ကျပ်(၅၄၆)သန်းအား ၂၀၁၇-၂၀၁၈ ဘဏ္ဍာရေး နှစ်မှာလည်းကောင်း ပြည်နယ်ကျေးလက်ဒေသ ဖွံ့ဖြိုး တိုးတက်ရေးဦးစီး ဌာနရဲ့ ဘဏ္ဍာရန်ပုံငွေမှာ လျာထားပြီး ခွင့်ပြု ရန်ပုံငွေ ရရှိတဲ့အချက်နှင့်အညီ ဆောင်ရွက်သွားမယ်လို့ ဖြေကြားလာပါတယ်။ ပြည်ထောင်စုအဆင့်အနေနဲ့လည်းပဲ လမ်း၊ တံတားလုပ်ငန်းများနှင့် ပတ်သက်ပြီး လမ်း အမျိုးအစား နှင့် လမ်းအဆင့်သတ်မှတ်ခြင်း လမ်းတံတား စံချိန်စံညွှန်းများ သတ်မှတ်ခြင်းနဲ့ လမ်းနယ်သတ်မှတ်ခြင်း၊ လမ်းပိုင်ဆိုင်မှု နယ်နိမိတ် သတ်မှတ်ခြင်းနဲ့ Strategy and Investment﻿ Plan ကို ရေးဆွဲစီစဉ်ဆောင်ရွက်လျက်ရှိပါတယ်။ ပြည်ထောင်စုအဆင့် သတ်မှတ်ချက်များ Criteria များ နှင့်အညီ ဦးစားပေး ရွေးချယ်ခြင်းကို ပြည်နယ်၊ တိုင်းဒေသကြီးမှ သက်ဆိုင်သူ အဖွဲ့အစည်းများ အားလုံး ပါဝင်ဆွေးနွေးပြီး နှစ်တို၊ နှစ်ရှည်စီမံကိန်း (Master Plan) ရေးဆွဲပြီး စီစဉ်ဆောင်ရွက် လျက်ရှိပါတယ်။ ပြည်နယ်၊ တိုင်းဒေသကြီးမှ နှစ်တို၊ နှစ်ရှည်စီမံကိန်း ရေးဆွဲချက်အရ ဦးစားပေး ရေးဆွဲတင်ပြလာတဲ့ လုပ်ငန်းများအပေါ်မှာ ကျေးလက်ဒေသဖွံ့ဖြိုးတိုးတက်ရေးဦးစီးဌာနမှ ပါဝင် ပူးပေါင်းစီစဉ် ဆက်လက်ဆောင်ရွက်သွားဖြစ်ပါတယ်။ အမျိုးသားလွှတ်တော် ကိုယ်စားလှယ် မေးမြန်းလာတဲ့ ချင်းပြည်နယ်၊ ပလက်ဝမြို့နယ်၊ ဆမီးမြို့၊ ကန်ပက်လက်မြို့နယ်အကြား ဆမီး - ကန်ပက်လက် တိုက်ရိုက်ကားလမ်း ဖောက်လုပ်ပေးရန် ကိစ္စနှင့်ပတ်သက်ပြီး စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ ကျေးလက်ဒေသဖွံ့ဖြိုး တိုးတက်ရေးဦးစီးဌာနရဲ့ ၂၀၁၆-၂၀၁၇ ခုနှစ် ဘဏ္ဍာရေးနှစ်မှာ ပါဝင်ခြင်း မရှိတဲ့အတွက် လတ်တလော ဆောင်ရွက်ပေးနိုင်ခြင်း မရှိသော်လည်း နှစ်အလိုက် ပြည်နယ်၊ တိုင်းဒေသကြီးများ၏ ဦးစားပေးအလိုက် လျာထားတင်ပြမှုများအပေါ်မှာ မူတည်ပြီး လျာထားတင်ပြပေးသွားမှာ ဖြစ်တဲ့အကြောင်း ဖြေကြားအပ်ပါတယ်။ တတိယမေးခွန်းဖြစ်တဲ့ မကွေးတိုင်းဒေသကြီး အမှတ်(၇) မဲဆန္ဒနယ် အမျိုးသားလွှတ်တော် ကိုယ်စားလှယ် ဒေါ်သန်းသန်းအေး ရဲ့ ကြယ်ပွင့်ပြမေးခွန်းကို မကွေးတိုင်းဒေသကြီးအစိုးရ အဖွဲ့ရဲ့ ကိုယ်စား စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနမှ ဖြေကြားမှာ ဖြစ်ကြောင်း ဦးစွာ တင်ပြလိုပါတယ်။ လွှတ်တော်ကိုယ်စားလှယ်တော်ကြီးရဲ့ မေးခွန်းမှာ မင်းလှမြို့နယ်၊ လက်ပံတံခါး ကျေးရွာ၊ ပနီချောင်းဘေးမှာရှိတဲ့ လယ်ရေသွင်းမြောင်း (ပတ္တာမြောင်း)ကို ကွန်ကရစ်မြောင်းနှင့် ရေထိန်း နံရံ တည်ဆောက်နိုင်ရေးအတွက် ၂၀၁၇ - ၂၀၁၈ ဘဏ္ဍာရေးနှစ် မှာ ရန်ပုံငွေခွဲဝေ ဆောင်ရွက် ပေးနိုင်မှု ရှိ/မရှိ နှင့် စပ်လျဉ်းတဲ့ မေးခွန်း ဖြစ်ပါတယ်။ မကွေးတိုင်းဒေသကြီးအစိုးရအဖွဲ့ရဲ့ အဖြေမှာ မကွေးတိုင်းဒေသကြီး၊ သရက်ခရိုင်၊ မင်းလှမြို့နယ်၊ လက်ပံတံခါးကျေးရွာအုပ်စု၊ လက်ပံတံခါးကျေးရွာ၊ ပနီချောင်းဘေးမှာ ရှိတဲ့ ပတ္တာမြောင်းဟာ လက်ပံတံခါးကျေးရွာဘေး ပနီချောင်း ကမ်းပါးပေါ်တွင် ဖောက်လုပ်ထားရတဲ့ အတွက် ပနီချောင်း ရေကြီးသည့်အခါ မြောင်းကျိုးပေါက်လေ့ရှိပါတယ်။ မြောင်းကျိုး ပေါက်တိုင်း တောင်သူများမှ နှစ်စဉ် ပြုပြင်နေရတဲ့အတွက် ကျိုးပေါက်သည့်နေရာကို ကျောက်စီရေထိန်းနံရံ တည်ဆောက်ရန် လိုအပ်မှာ ဖြစ်တယ်။ ပတ္တာမြောင်းရေထိန်းနံရံ တည်ဆောက်ခြင်းလုပ်ငန်းကို ဆောင်ရွက်နိုင်ရန်အတွက် မြေပြင်အသေးစိတ် အခြေအနေကို ကွင်းဆင်းတိုင်းတာပြီး ခန့်မှန်ကုန်ကျ စရိတ်နှင့် ရရှိမည့် အကျိုးအမြတ်ကို တွက်ချေကိုက်မှု ရှိ/ မရှိ လေ့လာဆန်းစစ်ခြင်းကို ဆောင်ရွက်ပြီး ကိုက်ညီတယ်ဆိုပါက ၂၀၁၇-၂၀၁၈ ဘဏ္ဍာရေးနှစ် မကွေးတိုင်းဒေသကြီး ရန်ပုံငွေမှာ တင်ပြ တောင်းခံသွားပြီး ရန်ပုံငွေ ရရှိတာနဲ့အညီ ဆောင်ရွက်ပေးသွားမည်ဟု ဖြေကြားထားပါတယ်။ စတုတ္ထမေးခွန်းဖြစ်တဲ့ ရန်ကုန်တိုင်းဒေသကြီး မဲဆန္ဒနယ်အမှတ်(၅) အမျိုးသားလွှတ်တော် ကိုယ်စားလှယ် ဦးဘမျိုးသိန်း ရဲ့ ၂၀၁၂ ခုနှစ်၊ လယ်ယာမြေဥပဒေ၊ နည်းဥပဒေများ၊ အမိန့် ကြော်ငြာစာများ၊ ညွှန်ကြားချက်များ၊ လုပ်ထုံးလုပ်နည်းနဲ့ ပုံစံသတ်မှတ်မှုများကို တစ်ပေါင်းတည်းဖြင့်﻿ လယ်ယာမြေ ဥပဒေလက်စွဲ စာအုပ်အဖြစ် ဖြန့်ဝေပေးနိုင်ခြင်းနှင့် ဆင့်ပွားသင်တန်းပေး ဆောင်ရွက် နိုင်ခြင်း ရှိ/မရှိနှင့် စပ်လျဉ်းတဲ့ မေးခွန်းကို ရှင်းလင်းဖြေကြားအပ်ပါတယ်။ လယ်ယာမြေဥပဒေကို ၂၀၁၂ ခုနှစ် ၊ ပြည်ထောင်စုလွှတ်တော် ဥပဒေအမှတ်(၁၁)ဖြင့် နိုင်ငံတော်သမ္မတက ၃၀-၃-၂၀၁၂ ရက်နေ့မှာ လက်မှတ်ရေးထိုးထုတ်ပြန် ပြဋ္ဌာန်းခဲ့ပြီး နိုင်ငံတော်သမ္မတရုံးရဲ့ ၃၀-၈-၂၀၁၂ ရက်စွဲပါ အမိန့်ကြော်ငြာစာအမှတ် ၆/၂၀၁၂ ဖြင့် လယ်ယာမြေဥပဒေပုဒ်မ ၂ အရ စတင်အာဏာ တည်ခဲ့ သည်ဟု သတ်မှတ်ခဲ့ပါတယ်။ လယ်ယာမြေ ဥပဒေပုဒ်မ ၄၂ ၊ ပုဒ်မခွဲ(က)အရ လယ်ယာမြေ နည်းဥပဒေများကို ပြည်ထောင်စုအစိုးရ အဖွဲ့ရဲ့ သဘောတူညီချက်၊ အတည်ပြုချက်အရ လယ်ယာ စိုက်ပျိုးရေးနှင့် ဆည်မြောင်းဝန်ကြီးဌာန (စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)ရဲ့ ၃၁၈-၂၀၁၂ ရက်စွဲပါ အမိန့်ကြော်ငြာစာအမှတ်၊ ၂/၂၀၁၂ ဖြင့် ထုတ်ပြန်ပြဋ္ဌာန်းခဲ့ပြီး ဖြစ်ပါတယ်။ လယ်ယာစိုက်ပျိုးရေးနှင့် ဆည်မြောင်းဝန်ကြီးဌာန ရဲ့ လမ်းညွှန်မှုဖြင့် လယ်ယာမြေဥပဒေ၊ နည်းဥပဒေနှင့် မြေလွတ်၊ မြေလပ်နှင့် မြေရိုင်းများ စီမံခန့်ခွဲရေးဥပဒေ၊ နည်းဥပဒေပါ ပြဋ္ဌာန်းချက်များ နှင့်ပတ်သက်တဲ့ ဆင့်ပွားသင်တန်းများကို နေပြည်တော်၊ တိုင်းဒေသကြီး၊ ပြည်နယ်အသီးသီးရှိ ခရိုင်နှင့် မြို့နယ် အားလုံးမှာ ၁၉-၉-၂၀၁၂ ရက်နေ့မှစတင်ပြီးတော့ ရှင်းလင်းပို့ချဆောင်ရွက်ခဲ့ပြီး ကျေးရွာ ဒေသ တောင်သူများအားလုံးကို ကျယ်ကျယ်ပြန့်ပြန့် သိရှိစေရေး ရှင်းလင်းဆောင်ရွက်ခဲ့ပြီး ဖြစ်သည့်အပြင် လယ်ယာမြေ လုပ်ပိုင်ခွင့်ရရှိရေးအတွက် သိရှိထားသင့်တဲ့ အကြောင်းအရာများ လက်ကမ်းစာစောင် အစောင်ရေ (၁)သိန်းကိုလည်းပဲ ခရိုင်၊ မြို့နယ်များသို့ ဖြန့်ဝေ အသိပေး ဆောင်ရွက်ခဲ့ပြီး ဖြစ်ပါတယ်။ ဒါ့အပြင် ပြည်ထဲရေးဝန်ကြီးဌာန၊ အထွေထွေအုပ်ချုပ်ရေးဦးစီးဌာနက ရပ်ကွက်/ ကျေးရွာ အုပ်စု စာရေးဝန်ထမ်းများ၊ အုပ်ချုပ်ရေးမှူးနှင့် အဖွဲ့ဝင်များကို မွမ်းမံသင်တန်းများ ဖွင့်လှစ်ပို့ချတဲ့နေရာမှာ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနအနေနဲ့ လယ်ယာမြေ နှင့် မြေလွတ်၊ မြေလပ်နှင့် မြေရိုင်းများဆိုင်ရာ စီမံခန့်ခွဲရေးဆိုင်ရာ ကိစ္စရပ်များနှင့် ပတ်သက်တဲ့ ဘာသာရပ်ကို ပါဝင်ပြီး သင်တန်း ပို့ချစေခဲ့ပါတယ်။ လယ်ယာမြေ ဥပဒေ၊ နည်းဥပဒေများပါ ပြဋ္ဌာန်းချက်များကို သိရှိလိုက်နာဆောင်ရွက်နိုင်စေရန်အတွက် ဥပဒေ၊ နည်းဥပဒေစာအုပ်တို့ကို စာအုပ်တစ်အုပ်တည်း ပြုစုပြီး နည်းဥပဒေမှာ လုပ်ထုံးလုပ်နည်းများနဲ့ ပုံစံသတ်မှတ်မှုများကို ထည့်သွင်းဖော်ပြထားရှိပြီး နေပြည်တော် တိုင်းဒေသကြီး၊ ပြည်နယ် မြေစာရင်းဦးစီးဌာနများနှင့် ပြန်ကြားရေးဝန်ကြီးဌာန စာပေဗိမာန် အရောင်းဆိုင်များမှာ စာအုပ်တစ်အုပ်လျှင် (၇၀၀)ကျပ်နှုန်းဖြင့် ဝယ်ယူနိုင်ကြောင်း ၁-၇-၂၀၁၃ ရက်နေ့ထုတ် နိုင်ငံပိုင် သတင်းစာများမှာ ကြေညာခဲ့ပေးပြီး ဥပဒေ၊ နည်းဥပဒေစာအုပ်များကို လက်ရှိအခြေအနေမှာ အဆိုပါ နေရာများမှာ ရောင်းချပေးလျက်ရှိတဲ့အပြင် လယ်ယာမြေ စီမံခန့်ခွဲရေးနှင့် စာရင်းဦးစီးဌာန ရုံးချုပ်မြေယာစီမံခန့်ခွဲရေးဌာနခွဲမှာလည်းပဲ ရောင်းချပေးလျက်ရှိပါတယ်။ လယ်ယာမြေ လုပ်ပိုင်ခွင့် မှတ်ပုံတင်ခြင်းနဲ့လယ်ယာမြေ လုပ်ပိုင်ခွင့် ခွင့်ပြု လက်မှတ် ထုတ်ပေးခြင်းလုပ်ငန်းများကို အချိန်နှင့်တစ်ပြေးညီ နှောင့်နှေးကြန့်ကြာမှု မရှိစေဘဲ လွယ်ကူလျင်မြန်စွာဆောင်ရွက်နိုင်ရန် လိုအပ်သည်များကို စီစဉ်ဆောင်ရွက်ပေးနိုင်ရေးအတွက် လယ်ယာမြေ လုပ်ပိုင်ခွင့် လျှောက်ထားခြင်းနဲ့ မှတ်ပုံတင်ခြင်းကိစ္စရပ်များ ဆောင်ရွက်လျက်ရှိနေမှု တို့ကို ပြည်သူလူထုအားလုံး ကျယ်ကျယ်ပြန့်ပြန့် သိရှိနိုင်စေရန် သတင်းစာ၊ ရုပ်မြင်သံကြား၊ သတင်း﻿ ထုတ်လွှင့်ခြင်းများမှာ ပြုလုပ်ခဲ့တဲ့အပြင် တောင်သူလယ်သမားကဏ္ဍ Farmer Channel မှ လည်း နှိုးဆော်ဆောင်ရွက်ခဲ့ပါတယ်။ လယ်ယာမြေ လုပ်ပိုင်ခွင့် မှတ်ပုံတင်ခြင်းနဲ့ လုပ်ပိုင်ခွင့် ခွင့်ပြု လက်မှတ် ထုတ်ပေးခြင်း လုပ်ငန်း သတ်မှတ်ကာလအတွင်း ပြီးစီးစေရေးအတွက် တိုင်းဒေသကြီး၊ ပြည်နယ်၊ ခရိုင်၊ မြို့နယ်အဆင့် ဆင့်ပွားသင်တန်းများ ကျင်းပပြုလုပ်ပြီး လယ်ယာမြေ ဥပဒေ၊ နည်းဥပဒေ စာအုပ်များ ဖြန့်ဝေပေးခြင်း လယ်ယာမြေ လုပ်ပိုင်ခွင့် ရရှိရေးအတွက် သိရှိထားသင့်တဲ့ အကြောင်းအရာများ လက်ကမ်း စာစောင်များကိုလည်း ဆင့်ပွားသင်တန်းသားများ အထွေထွေအုပ်ချုပ်ရေးဦးစီးဌာန အစည်းအဝေး များမှာ ရပ်ကွက်၊ ကျေးရွာအုပ်စု အုပ်ချုပ်ရေးမှူးများနှင့် စာရေးများကို ဖြန့်ဝေပေးတဲ့လုပ်ငန်း လယ်ယာမြေ စီမံခန့်ခွဲရေးနှင့် စာရင်းဦးစီးဌာန ဝန်ထမ်းများအနေနဲ့ ကျေးရွာများသို့ ကွင်းဆင်းဆောင်ရွက်စဉ်မှာ လယ်ယာမြေ လုပ်ပိုင်ခွင့် မှတ်ပုံတင်ခြင်း ကိစ္စနှင့်ပတ်သက်ပြီး တောင်သူများအား ကျယ်ကျယ်ပြန့်ပြန့် သိရှိစေရန်ဖြန့်ဝေ ဆောင်ရွက်ခဲ့ပြီးလည်း ဖြစ်ပါတယ်။ တိုင်းဒေသကြီး၊ ပြည်နယ်၊ ခရိုင်၊ မြို့နယ် လယ်ယာမြေ စီမံခန့်ခွဲရေးနှင့် စာရင်းဦးစီးဌာနများမှာလည်း မြို့နယ်အထောက်အကူပြု အစည်းအဝေးများ ၊ မြန်မာ့ လယ်ယာ ဖွံ့ဖြိုးရေးဘဏ် မှ စိုက်ပျိုးစရိတ် ချေးငွေထုတ်ပေးချိန်မှာ တောင်သူများနှင့်တွေ့ဆုံပြီး လယ်ယာမြေ မှတ်ပုံတင်လုပ်ငန်းအဆင့်ဆင့်မှာ ပါဝင်တဲ့ ဥပဒေ၊ နည်းဥပဒေများကို ရှင်းလင်းဆွေးနွေးတဲ့ လုပ်ငန်းများကိုလည်းပဲ ဆောင်ရွက်လျက် ရှိပါတယ်။ သို့ဖြစ်ပါ၍ ၂၀၁၂ ခုနှစ်၊ လယ်ယာမြေ ဥပဒေ၊ နည်းဥပဒေ စာအုပ်များ ဖြန့်ဝေရောင်းချပေးလျက်ရှိကြောင်းနဲ့ ဥပဒေ၊ နည်းဥပဒေပါ ပြဋ္ဌာန်းချက်များနဲ့အညီ တောင်သူများ အကျိုးခံစားခွင့် ရရှိနိုင်ရေးအတွက် ဗဟိုလယ်ယာမြေ စီမံခန့်ခွဲမှုအဖွဲ့ရဲ့ ကြီးကြပ်လမ်းညွှန်မှုဖြင့် တိုင်းဒေသကြီး၊ ပြည်နယ်၊ ခရိုင်၊ မြို့နယ် လယ်ယာမြေ စီမံခန့်ခွဲမှုအဖွဲ့များမှ ဆင့်ပွားပညာပေး သင်တန်းများ တိုးချဲ့ဆောင်ရွက်ပေးလျက်ရှိပါကြောင်း ရှင်းလင်းဖြေကြားအပ်ပါတယ်။ ပဉ္စမမြောက်ဖြစ်တဲ့ ကယားပြည်နယ် မဲဆန္ဒနယ်အမှတ်(၄) အမျိုးသားလွှတ်တော် ကိုယ်စားလှယ် ဦးစောစိန်ထွန်း ရဲ့ ကြယ်ပွင့်ပြမေးခွန်းဖြစ်တဲ့ ကယားပြည်နယ်၊ ဒီးမော့ဆိုမြို့မှာရှိတဲ့ ငွေတောင်ဆည်ကြီး တိမ်ကောလာခြင်းကို ပြန်လည်တူးဖော် ဖယ်ရှားခြင်းလုပ်ငန်း ဆောင်ရွက်ပေးရန် အစီအစဉ် ရှိ/မရှိ နဲ့စပ်လျဉ်းတဲ့ မေးခွန်းအပေါ် အောက်ပါအတိုင်း ပြန်လည်ဖြေကြားအပ်ပါတယ်။ ကယားပြည်နယ်၊ ဒီးမော့ဆိုမြို့နယ်အတွင်းမှာရှိတဲ့ ငွေတောင်ဆည်ဟာဆိုရင် လယ်မြေပေါင်း (၅၈၇၇)ဧကကို စိုက်ပျိုးရေ ပေးဝေနိုင်ရန်အတွက် ၁၉၆၄-၁၉၆၅ ခုနှစ်မှာ တည်ဆောက်ပြီးစီးခဲ့ပြီး ရေလှောင်တမံ၏ သက်တမ်းဟာ (၅၁)နှစ်ခန့် ရှိပြီ ဖြစ်ပါတယ်။ ရေဝင်ချောင်း (၂)ခုဖြစ်တဲ့ နန့်စံဖူး ချောင်းနဲ့ ပါဒိုးဒူ ချောင်းများမှနေပြီး ငွေတောင်ရေလှောင်တမံအတွင်းသို့ နှစ်စဉ်ပျမ်းမျှ စီးဝင်ရေ ပမာဏ (၂၀၅၀၀)ဧကပေခန့် စီးဝင်လျက်ရှိပြီး မိုးစပါး (၄၂၇၀)ဧက ခန့်နဲ့ နွေစပါး (၁၈၁၀)ဧက ခန့်တို့ကို စိုက်ပျိုးရေ ပေးဝေလျက်ရှိပါတယ်။ နွေရာသီမှာလည်းပဲ ဒေသအတွင်းမှာ ရှိတဲ့လူနဲ့ ကျွဲနွားတိရစ္ဆာန်များ သောက်သုံးရေ ရရှိရေးအတွက် အကျိုးပြု လျက်ရှိပါတယ်။﻿ ငွေတောင် ရေလှောင်တမံ တည်ဆောက်ရန် ဒီဇိုင်းပုံစံ ပြုလုပ်တဲ့နေရာမှာ ရေလှောင်တမံ တည်ဆောက်မည့် နေရာရဲ့ အထက်ပိုင်းမှာရှိတဲ့ ရေဆင်းဧရိယာအကျယ်အဝန်းနှင့် တစ်နှစ်အတွင်း ပျမ်းမျှ သဲနုန်းပို့ချမှုနှုန်းတို့ကို အခြေခံ၍ ခန့်မှန်းတွက်ချက်ကာ နှစ်(၅၀)သက်တမ်း အချိန်ကာလ အတွင်း စုစုပေါင်း သဲနုန်းပို့ချနိုင်မှု ထုထည်ပမာဏကို ခန့်မှန်းတွက်ချက်ခဲ့ခြင်း ဖြစ်ပါတယ်။ အဆိုပါ သဲနုန်းပို့ချနိုင်မှု ပမာဏပေါ်မူတည်ပြီး ရေလှောင်တမံ၏ ထုတ်ယူအသုံးပြုခြင်း မပြု တဲ့ ရေသေအမှတ် (Dead Storage Level) ကို သတ်မှတ်ကာ ရေသေအမှတ်၏ အထက်တွင်သာ ရေထုတ်ပြွန်ပေါက်ကို ထည့်သွင်းတည်ဆောက်ထားခဲ့ခြင်း ဖြစ်ပါတယ်။ ဒါကြောင့် ဒီဇိုင်းပုံစံပြုလုပ်တည်ဆောက်ထားသည့် သက်တမ်း နှစ်(၅၀)ကာလအတွင်းမှာ သဲနုန်းပို့ချမှုမှာ ကန်ရေသေရေမှတ်ထက် ကျော်လွန်ခြင်း မရှိစေရန်နှင့် ရေထုတ်ပြွန်ပေါက်မှ ရေထုတ်လွှတ်နိုင်မှုကို မထိခိုက်စေရန် စီမံတည်ဆောက်ထားခဲ့ခြင်းပဲ ဖြစ်ပါတယ်။ လက်ရှိအခြေအနေ စိစစ်ချက်အရ ငွေတောင်ရေလှောင်တမံ၏ သက်တမ်းဟာ (၅၁)နှစ်ခန့် ရှိပြီဖြစ်သော်လည်းပဲ သဲနုန်းပို့ချမှုမှာ အတော်အသင့်သာ ရှိတဲ့အတွက် အထက်ပါ တည်ဆောက်ထားခဲ့တဲ့ ကန်ရေသေရေ အမှတ်၏ အောက်တွင်သာ ရှိနေသေးတာ တွေ့ရတဲ့အတွက် ရေထုတ်ပြွန်ပေါက်မှ ရေထုတ်လွှတ် ပေးဝေမှု ထိခိုက်ခြင်း မရှိသေးတဲ့အပြင် မိုးစပါး၊ နွေစပါး၊ စိုက်ပျိုးရေနှင့် ဒေသအတွင်း သောက်သုံးရေ ပေးဝေရေးတို့အတွက်လည်း ထိခိုက်ခြင်း မရှိသေးကြောင်းကို တွေ့ရပါတယ်။ သို့သော်လည်းပဲ မူလတည်ဆောက်စဉ်ကာလက နှစ်(၅၀)ခန့်သာ မျှော်မှန်းခဲ့တာ ဖြစ်တဲ့အတွက် နှစ်(၅၀)ကျော်လာပြီဖြစ်တဲ့အတွက် ရေလှောင်တမံ၏ ဆက်လက်ပြီး ရေရှည်တည်တံ့ရေးအတွက် နုန်းပိုချနေမှုအား ပိုမိုသိရှိနိုင်ရန်လိုအပ်တဲ့အတွက် စူးစမ်းလေ့လာတိုင်းတာခြင်း လုပ်ငန်းများကို ဆောင်ရွက်သွားရမှာလည်း လိုအပ်မှာ ဖြစ်ပါတယ်။ ဒါကြောင့်မို့လို့ စူးစမ်းလေ့လာတိုင်းတာတဲ့ လုပ်ငန်းများကို ဆက်လက်ဆောင်ရွက်သွားမှာ ဖြစ်ပြီး ရရှိလာတဲ့အချက်အလက်များအပေါ်မှာ မူတည်ပြီးတော့ ရေလှောင်တမံရဲ့ ထိန်းသိမ်းမှုများကို စီမံဆောင်ရွက် သွားမှာဖြစ်ပါကြောင်း ကယားပြည်နယ် အစိုးရအဖွဲ့ရဲ့ ဖြေကြားချက်နဲ့အတူပေါင်းစပ်ရှင်းလင်းဖြေကြားအပ်ပါတယ်။ အားလုံးကို ကျေးဇူးတင်ရှိပါတယ်။ (ဩဘာသံများ)
</speech>
</QASection>
<BillSection>
<title>
ဦးကျော်သီဟ၊ မန္တလေးတိုင်းဒေသကြီး မဲဆန္ဒနယ်အမှတ်(၁၂) (ဥက္ကဋ္ဌ၊ သတ္တုသယံဇာတနှင့် သဘာဝ ပတ်ဝန်းကျင်ထိန်းသိမ်းရေး ဆိုင်ရာကော်မတီ)က မြန်မာ့ကျောက်မျက်ရတနာဥပဒေကို တတိယအကြိမ် ပြင်ဆင်သည့် ဥပဒေကြမ်းအား အမျိုးသား လွှတ်တော်က လက်ခံဆွေးနွေးရန် အဆိုတင်သွင်းခြင်းနှင့် လွှတ်တော်ကိုယ်စားလှယ်တစ်ဦးက ထောက်ခံခြင်း
</title>
<speech type='speaker'>
အစီအစဉ်(၆)ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ မန္တလေးတိုင်းဒေသကြီး မဲဆန္ဒနယ် အမှတ်(၁၂)မှ သတ္တုသယံဇာတနှင့် သဘာဝ ပတ်ဝန်းကျင် ထိန်းသိမ်းရေးဆိုင်ရာ ကော်မတီ၊ ဥက္ကဋ္ဌဦးကျော်သီဟ က ၂၀၁၅ ခုနှစ်၊ အမျိုးသား လွှတ်တော်ဆိုင်ရာ နည်းဥပဒေ ၁၈၂၊ နည်းဥပဒေခွဲ(ခ)အရ မြန်မာ့ ကျောက်မျက်ရတနာ ဥပဒေကို တတိယအကြိမ် ပြင်ဆင်သည့် ဥပဒေကြမ်းအား အမျိုးသားလွှတ်တော်သို့ ပေးပို့ထားပါတယ်။﻿
</speech>
<speech type='speaker'>
ယခု ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၁၈၇၊ နည်းဥပဒေခွဲ(က)အရ မြန်မာ့ကျောက်မျက်ရတနာ ဥပဒေကို တတိယအကြိမ် ပြင်ဆင်သည့် ဥပဒေကြမ်းအား အမျိုးသား လွှတ်တော်က လက်ခံဆွေးနွေးရန် အဆိုကို မန္တလေးတိုင်းဒေသကြီး မဲဆန္ဒနယ်အမှတ်(၁၂)မှ ဦးကျော်သီဟ က အမျိုးသားလွှတ်တော်သို့ တင်သွင်းဖို့ ဖြစ်ပါတယ်။
</speech>
<speech>
<mp id='919'>
ဦးကျော်သီဟ၊ မန္တလေးတိုင်းဒေသကြီး၊ မဲဆန္ဒနယ်အမှတ်(၁၂)
</mp>
လေးစားအပ်ပါသော အမျိုးသားလွှတ်တော် ဥက္ကဋ္ဌကြီးခင်ဗျား။ အမျိုးသားလွှတ်တော် သတ္တုသယံဇာတနှင့် သဘာဝ ပတ်ဝန်းကျင် ထိန်းသိမ်းရေးဆိုင်ရာ ကော်မတီ ဥက္ကဋ္ဌဖြစ်သူ မန္တလေးတိုင်းဒေသကြီး မဲဆန္ဒနယ် အမှတ်(၁၂)မှ အမျိုးသားလွှတ်တော် ကိုယ်စားလှယ် ကျွန်တော် ဦးကျော်သီဟ က ၁၉၉၅ ခုနှစ် မြန်မာ့ကျောက်မျက်ရတနာ ဥပဒေကို တတိယအကြိမ် ပြင်ဆင်သည့် ဥပဒေကြမ်းအား အမျိုးသား လွှတ်တော်က လက်ခံဆွေးနွေးရန် အဆို တင်သွင်းသွားမှာ ဖြစ်ပါတယ်။ ဤမြန်မာ့ကျောက်မျက်ရတနာ ဥပဒေကို ၁၉၉၅ ခုနှစ် နိုင်ငံတော်ငြိမ်ဝပ်ပိပြားမှု တည်ဆောက်ရေးအဖွဲ့လက်ထက်မှာ ဥပဒေအမှတ် ၈/၉၅ ဖြင့် ရေးဆွဲပြဋ္ဌာန်းအတည်ပြုခဲ့တာ ဖြစ်ပါတယ်။ ၂၀၁၆ ခုနှစ်တွင် ပြည်ထောင်စုလွှတ်တော်မှ ဥပဒေအမှတ် ၂၃ ဖြင့် ဒုတိယအကြိမ် ပြင်ဆင်ခဲ့ကြောင်း တွေ့ရှိရပါတယ်။ ထို့တိုင်အောင် ဤဥပဒေအား နိုင်ငံတော်နှင့် နိုင်ငံသားတို့၏ အကျိုးစီးပွားအတွက် ဖွဲ့စည်းပုံအခြေခံဥပဒေနှင့်ကိုက်ညီစေရန် ၊ ခေတ်စနစ်ပြောင်းလဲမှုနှင့်လည်း ကိုက်ညီစေရန်နှင့် မြန်မာ့စီးပွားရေး အလျင်အမြန် ဦးမော့လာစေရေးအတွက် ထိရောက်လျင်မြန်ပြီး လက်တွေ့ကျသော ဥပဒေတစ်ရပ် ဖြစ်ပေါ်လာစေရန် ထပ်မံပြင်ဆင်သင့်ကြောင်း လေ့လာတွေ့ရှိရပါ သဖြင့် ၂၀၁၆ ခုနှစ် မြန်မာ့ ကျောက်မျက်ရတနာ ဥပဒေကို တတိယအကြိမ် ပြင်ဆင်သည့် ဥပဒေကြမ်းအား အမျိုးသားလွှတ်တော်က လက်ခံဆွေးနွေးပေးနိုင်ပါရန် လေးစားစွာ အဆိုတင်သွင်း အပ်ပါသည်။
</speech>
<speech type='speaker'>
အဆိုကို ထောက်ခံမယ့် လွှတ်တော်ကိုယ်စားလှယ်ကို ဖိတ်ခေါ်ပါတယ်
</speech>
<speech>
<mp id='931'>ဒေါ်သီရိရတနာ၊ မွန်ပြည်နယ် မဲဆန္ဒနယ်အမှတ်(၁၂)</mp>
လေးစားအပ်ပါသော ဥက္ကဌကြီးရှင်။ မန္တလေးတိုင်းဒေသကြီး မဲဆန္ဒနယ်အမှတ်(၁၂)မှ အမျိုးသားလွှတ်တော် ကိုယ်စားလှယ် သတ္တု သယံဇာတနှင့် သဘာဝပတ်ဝန်းကျင် ထိန်းသိမ်းရေးရေးရာ ကော်မတီ ဥက္ကဋ္ဌ ဦးကျော်သီဟ တင်သွင်းတဲ့ မြန်မာ့ကျောက်မျက်ရတနာ ဥပဒေကို တတိယအကြိမ် ပြင်ဆင်သည့် ဥပဒေကြမ်းအား အမျိုးသားလွှတ်တော်က လက်ခံဆွေးနွေးပေးနိုင်ပါရန် အဆိုကို မွန်ပြည်နယ် မဲဆန္ဒနယ်အမှတ်(၁၂)မှ အမျိုးသားလွှတ်တော် ကိုယ်စားလှယ် သတ္တု သယံဇာတနှင့် သဘာဝပတ်ဝန်းကျင် ထိန်းသိမ်းရေး ကော်မတီ အဖွဲ့ဝင် ကျွန်မ ဒေါ်သီရိရတနာ က ထောက်ခံအပ်ပါတယ်ရှင်။﻿
</speech>
<title>
အမျိုးသားလွှတ်တော်ဥက္ကဋ္ဌကမြန်မာ့ကျောက်မျက်ရတနာဥပဒေကို တတိယအကြိမ် ပြင်ဆင်သည့်ဥပဒေကြမ်းအား လက်ခံ ဆွေးနွေးရန် သင့်/မသင့် အမျိုးသားလွှတ်တော်၏ အဆုံးအဖြတ် ရယူခြင်း
</title>
<speech type='speaker'>
အစီအစဉ် (၇)ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ မြန်မာ့ကျောက်မျက်ရတနာ ဥပဒေကို တတိယအကြိမ် ပြင်ဆင်သည့် ဥပဒေကြမ်းအား အမျိုးသားလွှတ်တော်က လက်ခံ ဆွေးနွေးရန် သင့်/မသင့် လွှတ်တော်ရဲ့ သဘောထား ရယူပါမယ်
</speech>
မြန်မာ့ကျောက်မျက်ရတနာ ဥပဒေကို တတိယအကြိမ် ပြင်ဆင်သည့် ဥပဒေကြမ်းအား အမျိုးသားလွှတ်တော်က လက်ခံ ဆွေးနွေးရန် -
<speech type='speaker'>လွှတ်တော်က သဘောတူပါသလားခင်ဗျား။</speech>
<p>
သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'>သဘောမတူတဲ့သူ ရှိပါသလားခင်ဗျား။</speech>
<p>သဘောမတူသူ မရှိပါ။</p>
<speech type='speaker'>
သဘောမတူတဲ့သူ မရှိတဲ့အတွက် ဦးကျော်သီဟ တင်သွင်းတဲ့ မြန်မာ့ကျောက်မျက်ရတနာ ဥပဒေကို တတိယအကြိမ် ပြင်ဆင်သည့် ဥပဒေကြမ်းအား အမျိုးသားလွှတ်တော်က လက်ခံဆွေးနွေးရန် ဆုံးဖြတ်ကြောင်းနှင့် ဥပဒေကြမ်းကော်မတီသို့ လွှဲအပ်ကြောင်း ကြေညာပါတယ်။ (ဩဘာသံများ)
</speech>
</BillSection>
</discussion><postface>
<title>
အမျိုးသားလွှတ်တော်ဥက္ကဋ္ဌကဒုတိယအကြိမ် အမျိုးသားလွှတ်တော် ဒုတိယပုံမှန်အစည်းအဝေး (၃၆)ရက်မြောက်နေ့ ရပ်နားကြောင်းနှင့် (၃၇)ရက်မြောက်နေ့ အစည်းအဝေး ဆက်လက်ကျင်းပမည့် နေ့ရက်နှင့်အချိန်ကို ကြေညာခြင်း
</title>
<speech type='speaker'>
အစီအစဉ်(၈) ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ ယခု ဒုတိယအကြိမ် အမျိုးသားလွှတ်တော် ဒုတိယပုံမှန်အစည်းအဝေး (၃၆)ရက်မြောက်နေ့ ကို ရပ်နားပါမယ်။ ဒုတိယအကြိမ် အမျိုးသားလွှတ်တော် ဒုတိယပုံမှန်အစည်းအဝေး (၃၇)ရက် မြောက်နေ့ကို ၂၀၁၆ ခုနှစ်၊ စက်တင်ဘာလ ၂၃ ရက် (သောကြာနေ့) နံနက် ၁၀း၀၀ နာရီအချိန်မှာ ဆက်လက်ကျင်းပမည် ဖြစ်ကြောင်း ကြေညာပါတယ်။ (ဩဘာသံများ)
</speech>
<speech type='mc'>
အမျိုးသားလွှတ်တော် ဥက္ကဋ္ဌ ပြန်လည်ထွက်ခွာပါပြီ ခင်ဗျား။
</speech>
<speech type='mc'>အားလုံး ထွက်ခွာနိုင်ကြပါပြီ ခင်ဗျား။</speech>
<p>
ဒုတိယအကြိမ် အမျိုးသားလွှတ်တော် ဒုတိယပုံမှန်အစည်းအဝေး (၃၆)ရက်မြောက်နေ့ကို ၁၁း၀၀ နာရီအချိန်တွင် ရပ်နားပါသည်။
</p>
</postface>
</transcript>
</doc>
