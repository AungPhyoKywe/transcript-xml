<doc>
<docinfo>
<docno>02-12-02.xml</docno>
<term value='02'>ဒုတိယအကြိမ်</term>
<session value='12' />
<sittingday value='02' />

<legislature value='upper'>အမျိုးသားလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် (၁၂)ကြိမ်မြောက်ပုံမှန်အစည်းအဝေး ဒုတိယနေ့မှတ်တမ်း</title>
<date value='02-05-2019'>၁၃၈၁ ခုနှစ်၊ တန်ခူးလပြည့်ကျော် ၁၃ ရက် (၂၀၁၉ ခုနှစ်၊ မေလ ၂ ရက်) (ကြာသပတေးနေ့)</date>
</docinfo>
<transcript>
<preface>
<p>နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ဒုတိယအကြိမ် အမျိုးသား လွှတ်တော် (၁၂)ကြိမ်မြောက်ပုံမှန်အစည်းအဝေး ဒုတိယနေ့ အစီအစဉ်ကို ၁၀:၀၀ နာရီအချိန်၌ စတင် ကျင်းပပါသည်။ အမျိုးသားလွှတ်တော် ဥက္ကဋ္ဌအဖြစ် မန်းဝင်းခိုင်သန်း က ဆောင်ရွက်ပြီး၊ အခမ်းအနားမှူး အဖြစ် ဦးလွင်ဦး၊ ညွှန်ကြားရေးမှူးချုပ် အမျိုးသားလွှတ်တော်ရုံးက ဆောင်ရွက်ပါသည်။</p>
<title>အမျိုးသားလွှတ်တော်ဥက္ကဋ္ဌနေရာယူခြင်း</title>
<speech type='mc'>အမျိုးသားလွှတ်တော် ကိုယ်စားလှယ်များခင်ဗျား။ ယခုအချိန်က စပြီး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် (၁၂)ကြိမ်မြောက် ပုံမှန်အစည်းအဝေးရဲ့ ဒုတိယနေ့ အစီအစဉ် စတင်ပါတော့မယ်</speech>
<speech type='mc'>အမျိုးသားလွှတ်တော် ဥက္ကဋ္ဌကြီး ကြွရောက်လာပါပြီခင်ဗျား။</speech>
<p>အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</p>
<speech type='mc'>အားလုံးထိုင်နိုင်ကြပါပြီခင်ဗျား။</speech>
<title>အမျိုးသားလွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type='speaker'>အမျိုးသားလွှတ်တော် ကိုယ်စားလှယ်များခင်ဗျာ။ ဒီကနေ့ ကျင်းပတဲ့ ဒုတိယအကြိမ် အမျိုးသားလွှတ်တော် (၁၂)ကြိမ်မြောက်ပုံမှန်အစည်းအဝေး ဒုတိယနေ့မှာ လွှတ်တော် အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ကိုယ်စားလှယ် ဦးရေစုစုပေါင်း (၂၂၄)ဦးရှိပြီး ဒီကနေ့ အစည်းအဝေးကို (၁၉၆)ဦးတက်ရောက်ပါတယ်။ အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော်ကိုယ်စားလှယ်ဦးရေ စုစုပေါင်းရဲ့ (၈၇.၅)ရာခိုင်နှုန်းရှိပြီး တက်ရောက်တဲ့ကိုယ်စားလှယ်ဦးရေဟာ အစည်းအဝေး အထမြောက်ရန် လိုအပ်တဲ့ ကိုယ်စားလှယ်ဦးရေ သုံးပုံတစ်ပုံထက် ကျော်လွန်တဲ့အတွက် ၂၀၁၂ ခုနှစ်၊ အမျိုးသား လွှတ်တော်ဆိုင်ရာ ဥပဒေပုဒ်မ ၄၂ နဲ့ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၂၄ နဲ့ ၂၈ တို့အရ အစည်းအဝေး အထမြောက်ကြောင်းနဲ့ အစည်းအဝေး စတင်ကျင်းပကြောင်း ကြေညာ ပါတယ်။ (ဩဘာသံများ)</speech>
<title>အစည်းအဝေးအစီအစဉ်ဖြန့်ဝေထားကြောင်း တင်ပြခြင်း</title>
<speech type='speaker'>အမျိုးသားလွှတ်တော် ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသား လွှတ်တော်ဆိုင်ရာ နည်းဥပဒေ ၄ အရ ဒုတိယအကြိမ် အမျိုးသားလွှတ်တော် (၁၂)ကြိမ်မြောက်ပုံမှန် အစည်းအဝေးရဲ့ ဒုတိယနေ့ အစီအစဉ်ကို အမျိုးသားလွှတ်တော်ကိုယ်စားလှယ်များထံ ကြိုတင် ဖြန့်ဝေထားပြီးဖြစ်ပါတယ်။ အဲဒီ အစီအစဉ်အတိုင်း ကျင်းပပါမယ်</speech>
<leave><title>အမျိုးသားလွှတ်တော်ကိုယ်စားလှယ်များ ခွင့်ပန်ကြားခြင်း</title>
<speech type='speaker'>အစီအစဉ်(၄) ဖြစ်ပါတယ်။ အမျိုးသားလွှတ်တော် ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(က)အရ ခွင့်ပန်ကြားလိုတဲ့ လွှတ်တော်ကိုယ်စားလှယ်ဟာ မိမိကိုယ်တိုင်သော်လည်းကောင်း၊ မိမိအတွက် အခြားလွှတ်တော် ကိုယ်စားလှယ်တစ်ဦးကသော်လည်းကောင်း ခွင့်ပန်ကြားရမှာ ဖြစ်ပါတယ်။ ဒီကနေ့ အစည်းအဝေး မတက်ရောက်နိုင်တဲ့ အမျိုးသားလွှတ်တော်ကိုယ်စားလှယ်များ ရှိလျှင် ခွင့်ပန်ကြားဖို့ ဖြစ်ပါတယ်</speech>
<speech><mp id='963'>ဦးမောင်မောင်လတ်၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၉)</mp>လေးစားအပ် ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ယနေ့ ကျင်းပပြုလုပ်တဲ့ ဒုတိယအကြိမ် အမျိုးသား လွှတ်တော် (၁၂)ကြိမ်မြောက်ပုံမှန်အစည်းအဝေး ဒုတိယနေ့ ၂-၅-၂၀၁၉ ရက်နေ့မှာ အစည်းအဝေးသို့ တက်ရောက်နိုင်ခြင်းမရှိသော အမျိုးသားလွှတ်တော်ကိုယ်စားလှယ်များရဲ့ ကိုယ်စား စစ်ကိုင်းတိုင်း ဒေသကြီး မဲဆန္ဒနယ်အမှတ်(၉)မှ အမျိုးသားလွှတ်တော်ကိုယ်စားလှယ်၊ အမျိုးသားလွှတ်တော် လွှတ်တော်အခွင့်အရေးကော်မတီ အတွင်းရေးမှူးဖြစ်သူ ကျွန်တော် ဦးမောင်မောင်လတ် က ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက်နိုင်ခြင်းမရှိသော အမျိုးသားလွှတ်တော်ကိုယ်စားလှယ် များမှာ ဦးဌေးဦး၊ ရန်ကုန်တိုင်းဒေသကြီး မဲဆန္ဒနယ်အမှတ်(၂)၊ ကျန်းမာရေး။ ဦးဝှေ့တင်း၊ ချင်းပြည်နယ် မဲဆန္ဒနယ်အမှတ်(၁၁)၊ ကိုယ်တိုင်ဆောင်ရွက်ရန်။ ဦးရှေးရယ်ရှုမောင်၊ ကယားပြည်နယ် မဲဆန္ဒနယ် အမှတ်(၂)၊ ကျန်းမာရေး။ ဦးနိုင်သီဟ၊ မွန်ပြည်နယ် မဲဆန္ဒနယ်အမှတ်(၇)၊ ဒေသဖွံ့ဖြိုးရေး။ ဦးစောချစ်ဦး၊ ကရင်ပြည်နယ် မဲဆန္ဒနယ်အမှတ်(၃)၊ အလုပ်ရုံဆွေးနွေးပွဲတက်ရောက်ရန်။ ဒေါက်တာ ခွန်ဝင်းသောင်း၊ ကချင်ပြည်နယ် မဲဆန္ဒနယ်အမှတ်(၁၁)၊ ၎င်းအတိုင်း။ ဦးထိန်ဝင်း၊ ဧရာဝတီတိုင်း ဒေသကြီး မဲဆန္ဒနယ်အမှတ်(၄)၊ လူရည်ချွန်စခန်းဖွင့်ပွဲတက်ရောက်ရန်၊ ဒေါ်မေသန်းနွဲ့၊ ဧရာဝတီ တိုင်းဒေသကြီး မဲဆန္ဒနယ်အမှတ်(၁၁)၊ ၎င်းအတိုင်း။ ဦးမောင်ကျော်ဇံ၊ ရခိုင်ပြည်နယ် မဲဆန္ဒနယ် အမှတ်(၉)၊ ကိုယ်တိုင်ဆောင်ရွက်ရန်။ ဦးကျော်သန်း၊ ရခိုင်ပြည်နယ် မဲဆန္ဒနယ်အမှတ်(၁၀)၊ ကိုယ်တိုင်ဆောင်ရွက်ရန်။ စောမှာဖောင်ကွာ၊ ကရင်ပြည်နယ် မဲဆန္ဒနယ်အမှတ်(၁၂)၊ ကိုယ်တိုင် ဆောင်ရွက်ရန်။ နော်လှလှစိုး၊ ရန်ကုန်တိုင်းဒေသကြီး မဲဆန္ဒနယ်အမှတ်(၁၀)၊ ကိုယ်တိုင်ဆောင်ရွက်ရန်။ ဦးကျော်သန်း၊ ကယားပြည်နယ် မဲဆန္ဒနယ်အမှတ်(၈)၊ ကိုယ်တိုင်ဆောင်ရွက်ရန်။ ဦးနိုင်ကိုကို၊ ကချင်ပြည်နယ် မဲဆန္ဒနယ်အမှတ်(၁၂)၊ ဒေသဖွံ့ဖြိုးရေးဆောင်ရွက်ရန်နှင့် ဒေါက်တာ မြတ်ဉာဏစိုး၊ ရန်ကုန်တိုင်းဒေသကြီး မဲဆန္ဒနယ်အမှတ်(၃)၊ ပြည်ပခရီးစဉ်တို့ပဲဖြစ်ကြပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြုထားသူ(၁၃)ဦးနှင့် ယနေ့ခွင့်ပန်ကြားသူ (၁၅)ဦးဖြစ်ပြီး စုစုပေါင်းခွင့်ပန်ကြားသူ (၂၈)ဦးဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနှင့် ယနေ့ ခွင့်ပန်သူ အမျိုးသားလွှတ်တော်ကိုယ်စားလှယ်များကို လွှတ်တော်က ခွင့်အဖြစ် သတ်မှတ်ခွင့်ပြုပေးနိုင်ပါရန် အမျိုးသားလွှတ်တော်ဥက္ကဋ္ဌကြီးမှတစ်ဆင့် လွှတ်တော်သို့ လေးစားစွာ တင်ပြအပ်ပါတယ်ခင်ဗျား။</speech>
<speech type='speaker'>ယခု ခွင့်ပန်ကြားချက်များကို ခွင့်ပြုဖို့ လွှတ်တော်က သဘောတူပါသလား ခင်ဗျား</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</p>
<speech type='speaker'>သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။(ဩဘာသံများ)</speech>
<title>အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို မှတ်တမ်းတင်ခြင်း</title>
<speech type='speaker'>အမျိုးသားလွှတ်တော် ကိုယ်စားလှယ်များခင်ဗျား။ ဒီကနေ့ ဒုတိယအကြိမ် အမျိုးသားလွှတ်တော် (၁၂)ကြိမ်မြောက်ပုံမှန်အစည်းအဝေး ဒုတိယနေ့ကို တက်ရောက်ခွင့်ရှိတဲ့ ဘတွေက အမျိုးသားလွှတ်တော် ကိုယ်စားလှယ်ဦးရေမှာ (၂၂၄)ဦး၊ ယခင်က ခွင့်ပန်ကြားသဖြင့် ခွင့်ပြုထားသူ - (၁၃)ဦး၊ ယနေ့ ခွင့်ပန်ကြားသဖြင့် ခွင့်ပြုထားသူ (၁၅)ဦးဖြစ်၍ အမျိုးသားလွှတ်တော်က စုစုပေါင်း ခွင့်ပြုထားသူ(၂၈)ဦးဖြစ်၍ ခွင့်မဲ့ပျက်ကွက်သူ မရှိပါ။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(ဂ)အရ ယခု လွှတ်တော်ကိုယ်စးလှယ်များ အစည်းအဝေးတက်ရောက်မှု အခြေအနေတင်ပြချက်ကို လွှတ်တော်ရဲ့ အတည်ပြုချက် ရယူပါမယ်။ အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေ တင်ပြချက်ကို လွှတ်တော်က အတည်ပြုပါသလားခင်ဗျား။</speech>
<p>သုံးကြိမ်တိုင်တိုင် မေးမြန်းပါသည်။ လွှတ်တော်က အတည်ပြုပါသည်။</p>
<speech type='speaker'>လွှတ်တော်က အတည်ပြုတဲ့အတွက် အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အမျိုးသားလွှတ်တော်က အတည်ပြု မှတ်တမ်းတင်ကြောင်း ကြေညာပါတယ်။ (ဩဘာသံများ)</speech>
</leave></preface>
<discussion>
<section value = 'QA'>
<title>ကြယ်ပွင့်ပြထားသည့် မေးခွန်းများကို သက်ဆိုင်ရာ အမျိုးသားလွှတ်တော် ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ဖြေကြားခြင်း</title>
<speech type='speaker'>အစီအစဉ်(၅) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ လွှတ်တော်သို့ လွှတ်တော်ကိုယ်စားလှယ်များ မေးမြန်းထားတဲ့ ကြယ်ပွင့်ပြထားတဲ့ မေးခွန်း တွေကို မေးမြန်းခြင်းနှင့် ဖြေကြားခြင်းအစီအစဉ် ဆောင်ရွက်မှာဖြစ်ပါတယ်။ ယခု လွှတ်တော်ကိုယ်စားလှယ်နှစ်ဦး မေးမြန်းတဲ့ မေးခွန်းများဟာ သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာန၊ ဒုတိယဝန်ကြီး တစ်ဦးတည်းက ဖြေကြားမယ့် မေးခွန်းများ ဖြစ်ပါတယ်။ လွှတ်တော်ကိုယ်စားလှယ်များက သက်ဆိုင်ရာ မေးခွန်းတွေကို တစ်ဆက်တည်း မေးမြန်းပြီးမှ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်</speech>
<title>စစ်ကိုင်းတိုင်းဒေသကြီး၊ ဆားလင်းကြီးမြို့နယ်၊ လက်ပတောင်းတောင် ကြေးနီစီမံကိန်းအနီးရှိ ကျေးရွာများတွင် စီမံကိန်းမှ ထွက်ရှိလာသော အက်ဆစ်ငွေ့များ၊ ယမ်းငွေ့များကြောင့် သစ်ပင်များ၊ ထန်း ဥယျာဉ်များ၊ သီးနှံများ ခြောက်သွေ့သေဆုံးခြင်း၊ မိုင်းခွဲမှုတုန်ခါအားကြောင့် မြေဆီလွှာ ပျက်စီးခြင်းနှင့် ရေဆိုးလွှတ်မှုကြောင့် လယ်ယာမြေများ ထိခိုက်ပျက်စီးမှုများအပေါ် အမြန်ဆုံး တားဆီးအရေးယူပေးရန် အစီအစဉ် ရှိ/မရှိနှင့် စပ်လျဉ်းသည့် မေးခွန်း</title>
<speech type='speaker'>ပထမဦးစွာ စစ်ကိုင်းတိုင်းဒေသကြီး မဲဆန္ဒနယ်အမှတ်(၅)မှ ဦးရဲထွဋ် က စစ်ကိုင်းတိုင်းဒေသကြီး၊ ဆားလင်းကြီးမြို့နယ်၊ လက်ပတောင်းတောင် ကြေးနီစီမံကိန်းအနီးရှိ ကျေးရွာများတွင် စီမံကိန်းမှ ထွက်ရှိလာသော အက်ဆစ်ငွေ့များ၊ ယမ်းငွေ့များကြောင့် သစ်ပင်များ၊ ထန်းဥယျာဉ်များ၊ သီးနှံများ ခြောက်သွေ့သေဆုံးခြင်း၊ မိုင်းခွဲမှုတုန်ခါအားကြောင့် မြေဆီလွှာပျက်စီး ခြင်းနှင့် ရေဆိုးလွှတ်မှုကြောင့် လယ်ယာမြေများ ထိခိုက်ပျက်စီးမှုများအပေါ် အမြန်ဆုံး တားဆီးအရေး ယူပေးရန် အစီအစဉ် ရှိ/မရှိနှင့် စပ်လျဉ်းတဲ့မေးခွန်း မေးမြန်းဖို့ ဖြစ်ပါတယ်</speech>
<speech><mp id='959'>ဦးရဲထွဋ်၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၅)</mp>လေးစားအပ်ပါသော ဥက္ကဋ္ဌကြီးနှင့်တကွ အားလုံးပဲ မင်္ဂလာအပေါင်းနှင့်ပြည့်စုံကြပါစေ။ ကျွန်တော်ကတော့ စစ်ကိုင်းတိုင်း ဒေသကြီး မဲဆန္ဒနယ်အမှတ်(၅)မှ အမျိုးသားလွှတ်တော်ကိုယ်စားလှယ် ဦးရဲထွဋ် ဖြစ်ပါတယ်။ ဥက္ကဋ္ဌကြီးမှတစ်ဆင့် မေးမြန်းလိုတဲ့မေးခွန်းကတော့ စစ်ကိုင်းတိုင်းဒေသကြီး၊ ဆားလင်းကြီးမြို့နယ်၊ လက်ပတောင်းတောင် ကြေးနီစီမံကိန်းအနီးမှာရှိတဲ့ ကျေးရွာတွေမှာ စီမံကိန်းမှထွက်ရှိလာတဲ့ ယမ်းငွေ့တွေကြောင့် ရှိနေဆဲပဲ ဖြစ်ပါတယ်။ ကြေးနီစီမံကိန်း အက်ဆစ်ငွေ့များ၊ ယမ်းငွေ့များကြောင့် သစ်ပင်တွေ၊ ထန်းဥယျာဉ်တွေ၊ သီးနှံတွေ ခြောက်သွေ့ သေဆုံးခြင်း၊ မိုင်းခွဲမှု တုန်ခါအားကြောင့် မြေဆီလွှာတွေ ပျက်စီးခြင်းနှင့် ရေဆိုးလွှတ်မှုကြောင့် လယ်ယာမြေတွေ ထိခိုက်ပျက်စီးမှုများအပေါ် အမြန်ဆုံးတားဆီး အရေးယူပေးရန် အစီအစဉ် ရှိ/မရှိ မေးခွန်းကို ဥက္ကဋ္ဌကြီးမှတစ်ဆင့် မေးမြန်းလိုပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ လက်ပတောင်းတောင် ကြေးနီစီမံကိန်းနဲ့ ပတ်သက်ပြီးတော့ စုံစမ်းစစ်ဆေးရေးကော်မရှင်တစ်ရပ်ကို ဖွဲ့စည်းခဲ့ပြီး ၂၀၁၃ ခုနှစ်၊ မတ်လ ၁၁ ရက်နေ့မှာ အဲဒီကော်မရှင်ရဲ့ အစီရင်ခံစာ ထုတ်ပြန်ခဲ့ပါတယ်။ အဲဒီအစီရင်ခံစာ စာမျက်နှာ ၃၂၊ ၃၃ တို့မှာ သဘာဝပတ်ဝန်းကျင်မထိခိုက်အောင် ဆောင်ရွက်ဖို့ အတိအလင်းဖော်ပြထားပါတယ်။ သို့ပေမယ့် ယနေ့အချိန်မှာ လက်ပတောင်းတောင် ကြေးနီစီမံကိန်းကြောင့် သဘာဝပတ်ဝန်းကျင် ထိခိုက်ပျက်စီးမှုတွေဟာ ရှိနေဆဲပဲ ဖြစ်ပါတယ်။ စီမံကိန်းမှ ထွက်ပေါ်နေတဲ့ အက်ဆစ်ငွေ့တွေ၊ ယမ်းငွေ့တွေကြောင့် အနီးပတ်ဝန်းကျင်ရွာတွေဖြစ်တဲ့ ဆည်တဲ၊ ကန်တော၊ မိုးကြိုးပြင်၊ ဝက်မှေး၊ တုံရွာ စတဲ့ ကျေးရွာတွေမှာ မြေဆီလွှာတွေ ပျက်စီးခြင်း၊ ထန်းပင်တွေ၊ တမာပင်တွေ၊ ကုက္ကိုပင်ကြီး တွေ သက်ရင့်ပင်ကြီးတွေ ခြောက်သွေ့ပြီး သေဆုံးခြင်းတွေ ဖြစ်နေပါတယ်။ အဲဒါကြောင့်မို့လို့ ဒီမေးခွန်းကို မေးရခြင်းဖြစ်ပါတယ်။ ဥက္ကဋ္ဌကြီးခင်ဗျား ကျွန်တော့်ကို Power Point အသုံးပြုခွင့်ပြုဖို့ မေတ္တာရပ်ခံပါတယ်။ ဒီမှာ အက်ဆစ်ယမ်းငွေ့တွေကြောင့် မြေဆီလွှာတွေ၊ သစ်ပင်တွေ သေဆုံးပါတယ်။ နောက်ပြီးတော့ ကျန်တဲ့နှမ်းခင်းတွေလည်း သေဆုံးတာတွေရှိနေပါတယ်။ ရေဆိုးလွှတ်မှုတွေ အထူးသဖြင့် မိုးရွာရင် မိုးရေနှင့် ရောပြီးတော့ လွှတ်တဲ့အတွက် ချောင်းတွေ၊ မြောင်းတွေထဲမှာ ငါးတွေ သေဆုံးတယ်။ ကျန်တဲ့ ချင်းတွင်းမြစ်ရေ တွေတောင် သန့်စင်မှုမရှိဘဲဖြစ်တယ်။ ဒီသစ်ပင်တွေဆိုရင် ခြောက်သွေ့ပြီး သေဆုံးတယ်။ အဲဒီလို အခြေအနေမျိုးတွေကို ဒီနေ့အထိ လက်တွေ့ ဖြစ်နေပါတယ်။ လက်ပတောင်းတောင် ကြေးနီစီမံကိန်း ကြောင့် ဒေသခံတောင်သူတွေရဲ့ လယ်ယာမြေတွေ ထိခိုက်ပျက်စီးမှုတွေ ရှိနေပါတယ်။ စီမံကိန်းရဲ့ အရှေ့ဘက် မြေနုကျွန်း၊ မြေယာတွေဟာ တစ်ချိန်က မြေယာကောင်းတွေဖြစ်ပြီး ရာသီချိန်စိုက်ပျိုး နိုင်တဲ့ သီးနှံအထွက်ကောင်းတဲ့မြေဖြစ်ခဲ့ပါတယ်။ ဒါပေမဲ့ ယနေ့အချိန်မှာ စီမံကိန်းရဲ့ တာပေါင် ကျယ်မှုကြောင့် အနီးအနားမှာရှိတဲ့ မြေယာတွေဟာ ရေခမ်းခြောက်မှု မရှိတော့ဘဲ တောင်သူတွေ ထွန်ရေးပြင်ဖို့၊ ပေါင်းမြက်ရှင်းလင်းဖို့ အချိန်မမီဘဲ ဒေသခံတောင်သူတွေဟာ စိုက်ပျိုးလုပ်ကိုင်ဖို့ အခက်အခဲတွေကြုံတွေ့နေရပါတယ်။ ဒါတွေကတော့ ကွင်းရဲ့ ပျက်စီးတဲ့ပုံပါ။ ဒါ့အပြင် စီမံကိန်းရဲ့ အရှေ့ဘက်မှာထားရှိတဲ့ ရေဆိုးထုတ်ကန်မှ စိမ့်ရေတွေကြောင့် လယ်ယာမြေတွေ ထိခိုက်ပျက်စီးနေရပါတယ်။ မြစ်ရေဝင်ချိန်နဲ့ မိုးရွာသွန်းချိန်တွေမှာ ရေဆိုးတွေ ထုတ်လွှတ်မှုကြောင့် ထိုရေဆိုးတွေဟာ မြေနုကျွန်း မြေယာတွေအပေါ် ဖြတ်သန်းစီးဆင်းတဲ့ အတွက် မြေဧက(၅၀၀)ကျော် ပျက်စီးနေရတယ်လို့ သိရပါတယ်။ ဒါ့အပြင် ချင်းတွင်းမြစ်ထဲကိုလည်း ရေဆိုးတွေ စီးဝင်တဲ့အတွက် သယံဇာတတွေ ပျက်စီးနေပါတယ်။ ယနေ့ပေါ်ပေါက်နေတဲ့ နောက်ဆုံး ဖြစ်ရပ်ကတော့ ဝမ်ပေါင်ကုမ္ပဏီက မြေယာလျော်ကြေး၊ သီးနှံလျော်ကြေး ယူပြီးသားမြေကို တစ်ဧကလျှင် ကျပ်သိန်း(၇၀)၊ (၈၀)ပေးပြီး အပေါ်ယံမြေတွေကိုတူးဖော်ကာ ကြေးနီမိုင်းထဲက စွန့်ပစ်မြေတွေကို အဲဒီမြေကွက်တွေထဲကို သွန်ချနေပါတယ်။ အဲဒီလို သွန်ချတဲ့အတွက် လျော်ကြေးမယူရသေးတဲ့ တောင်သူတွေရဲ့ မြေတွေ၊ ဆက်စပ် နေတဲ့ မြေတွေမှာ ထိခိုက်ပျက်စီးမှုတွေ ကြုံနေရပါတယ်။ မိုးရာသီရောက်ရင်တော့ ယခုထက် ပိုဆိုးပါလိမ့်မယ်။ တောင်သူအချင်းချင်း ပဋိပက္ခဖြစ်နိုင်တဲ့ အလားအလာတွေလည်းရှိနေပါတယ်။ ဒါကြောင့်မို့လို့ ပတ်ဝန်းကျင်ထိခိုက်ပျက်စီးမှုကို ဘယ်လိုအရေးယူဆောင်ရွက် ပေးမလဲဆိုတဲ့ မေးခွန်းကို အခုလိုမေးရခြင်းဖြစ်ပါတယ်။ အားလုံးကို ကျေးဇူးတင်ပါတယ်။</speech>
<title>တရားဝင်သစ်တောထွက်ပစ္စည်းများ ဥပဒေနှင့်အညီ ကူးသန်းရောင်းဝယ် ဖွံ့ဖြိုးရေးဆိုင်ရာကောင်းမွန်သော သစ်တောစီမံအုပ်ချုပ်လုပ်ကိုင်မှု တိုးမြှင့်ဆောင်ရွက်ခြင်း လုပ်ငန်းစဉ်အား မည်ကဲ့သို့ ဆောင်ရွက်ထားရှိကြောင်း သိရှိလိုခြင်း နှင့် စပ်လျဉ်းသည့် မေးခွန်း</title>
<speech type='speaker'>ဆက်လက်ပြီး ဧရာဝတီတိုင်းဒေသကြီး မဲဆန္ဒနယ်အမှတ်(၂)မှ ဦးစခင်ဇော်လင်း က တရားဝင်သစ်တောထွက်ပစ္စည်းများ ဥပဒေနှင့်အညီ ကူးသန်းရောင်းဝယ် ဖွံ့ဖြိုးရေးဆိုင်ရာ ကောင်းမွန်သော သစ်တောစီမံအုပ်ချုပ်လုပ်ကိုင်မှု တိုးမြှင့်ဆောင်ရွက်ခြင်း လုပ်ငန်းစဉ်အား မည်ကဲ့သို့ ဆောင်ရွက်ထားရှိကြောင်း သိရှိလိုခြင်းနှင့် စပ်လျဉ်းတဲ့မေးခွန်း မေးမြန်းဖို့ ဖြစ်ပါတယ်</speech>
<speech><mp id='836'>ဦးစခင်ဇော်လင်း၊ ဧရာဝတီတိုင်းဒေသကြီး မဲဆန္ဒနယ်အမှတ်(၂)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ ဒုတိယဥက္ကဋ္ဌ၊ ပြည်ထောင်စုဒုတိယဝန်ကြီးများ၊ အမျိုးသား လွှတ်တော်ကိုယ်စားလှယ်များနှင့် လွှတ်တော် Channel အား ကြည့်ရှုနေကြသော မဲဆန္ဒရှင်ပြည်သူ အားလုံးတို့အား ကျက်သရေမင်္ဂလာအပေါင်းနှင့် ပြည့်စုံခညောင်းပါစေလို့ ဦးစွာ ပထမဆုမွန်ကောင်းတောင်းလိုက်ပါတယ်။ ကျွန်တော်ကတော့ ဧရာဝတီတိုင်းဒေသကြီး မဲဆန္ဒနယ်အမှတ်(၂)မှ အမျိုးသားလွှတ်တော်ကိုယ်စားလှယ် ဦးစခင်ဇော်လင်း ဖြစ်ပြီး ဒီကနေ့ ကျွန်တော်မေးမယ့် မေးခွန်း ကတော့ မြန်မာနိုင်ငံနှင့်ဥရောပသမဂ္ဂတို့အကြား သဘောတူအကောင်အထည် ဖော်ဆောင်ရွက်နေသော FLEGT VPA Process (Forest Law Enforcement, Governace and Trade - Voluntary Partnership Agreement) ခေါ် တရားဝင်သစ်တောထွက်ပစ္စည်းများ ဥပဒေနှင့်အညီ ကူးသန်း ရောင်းဝယ်ဖွံ့ဖြိုးရေးဆိုင်ရာ ကောင်းမွန်သော သစ်တောစီမံအုပ်ချုပ်လုပ်ကိုင်မှု တိုးမြှင့်ဆောင်ရွက်ခြင်း လုပ်ငန်းစဉ်အား ပြည်ထောင်စုအစိုးရအဖွဲ့မှ မည်ကဲ့သို့ ဆောင်ရွက်ထားရှိကြောင်းနှင့် အဆိုပါ ကိစ္စရပ်အား အောင်မြင်သည်အထိ မည်ကဲ့သို့ တွန်းအားပေးဆောင်ရွက်သွားမည်ကို သိရှိလိုခြင်းနှင့် စပ်လျဉ်းသည့် ကြယ်ပွင့်ပြမေးခွန်းဖြစ်ပါတယ်။ လေးစားရပါသော အမျိုးသားလွှတ်တော်ဥက္ကဋ္ဌကြီးခင်ဗျား။ လိုအပ်တဲ့နေရာမှာ အင်္ဂလိပ် ဘာသာနှင့် အနည်းငယ်ယှဉ်တွဲပြောဆိုခွင့် ခွင့်ပြုဖို့ ဦးစွာ ခွင့်တောင်းခံအပ်ပါတယ်။ FLEGT VPA Process ဟာ မြန်မာနိုင်ငံမှာ တရားမဝင် သစ်ခိုးထုတ်မှုကို တားဆီးကာကွယ်ပေးပြီး တရားဝင် သစ်ထုတ်လုပ် ကုန်သွယ်ခြင်းကိုအားပေးတဲ့အပြင် သစ်တောပြုန်းတီးရေးကို အကာအကွယ်ပေးပြီး သစ်တောဥပဒေစိုးမိုးရေးကို အထောက်အကူပြုတဲ့ မြန်မာနိုင်ငံနှင့် ဥရောပသမဂ္ဂတို့အကြား သဘောတူ အကောင်အထည်ဖော်ဆောင်ရွက်နေတဲ့ လုပ်ငန်းစဉ်တစ်ရပ်ဖြစ်ပါတယ်။ ဒီလုပ်ငန်းစဉ်ကို မြန်မာနိုင်ငံမှာတော့ ၂၀၁၃ ခုနှစ် နှစ်ကုန်ပိုင်းလောက်မှာစပြီး စိတ်ဝင်စားလာကြပြီး ၂၀၁၅ ခုနှစ်မှာ ကြိုတင်ပြင်ဆင်မှုတွေ စတင်လုပ်ဆောင်ခဲ့တယ်လို့ သိရပါတယ်။ ခုအချိန်မှာ ဘယ်လိုအခြေအနေ ရှိတယ်ဆိုတာ တကယ့်အခြေအနေမှန်ကတော့ သက်ဆိုင်ရာ တာဝန်ရှိတဲ့လူကြီးတွေပဲ ပိုပြီးတော့ ဂဃနဏသိမှာဖြစ်ပါတယ်။ လေးစားရပါသော အမျိုးသားလွှတ်တော်ဥက္ကဋ္ဌကြီးခင်ဗျား။ သစ်တောဟာ ပြည်သူများ အတွက် အသက်မွေးဝမ်းကျောင်းနှင့် စီးပွားရေး၊ လူမှုရေး၊ ပညာရေးအတွက် အဘက်ဘက်က အရေးပါတဲ့အပြင် အပင်မျိုးစုံ၊ တိရစ္ဆာန်မျိုးစုံတို့ ပြန်လည်ကျက်စား ခိုနားရာနေရာ စားကျက် Habitat ဖြစ်ပြီး ခေတ်အဆက်ဆက် နိုင်ငံတော်ရဲ့ ဝင်ငွေအရဆုံး ကဏ္ဍတွေထဲကတစ်ခုလည်း ဖြစ်ပါတယ်။ ဒါပေမဲ့ ခေတ်စနစ်အဖုံဖုံနှင့် နိုင်ငံရေးရေစီးကြောင်းအမျိုးမျိုးအောက်မှာ သစ်တော ဖုံးလွှမ်းမှုဧရိယာ Forest Cover တွေဟာ တစ်စတစ်စ ပြုန်းတီးလာခဲ့ပါတယ်။ ၁၉၆၂ ခုနှစ်မတိုင်ခင်က သစ်တောဖုံးလွှမ်းမှုဧရိယာဟာ (၆၅)ရာခိုင်နှုန်းကျော် ၊ ၁၉၇၇ ခုနှစ်မှာ (၆၁)ရာခိုင်နှုန်းထိ ကျဆင်းလာခဲ့ပါတယ်။ ၁၉၉၀ ပြည့်နှစ်မှာကျတော့ (၅၇.၉၇)ရာခိုင်နှုန်းသို့ လည်းကောင်း၊ ၂၀၁၀ ပြည့်နှစ်မှာ (၄၆.၉၆)ရာခိုင်နှုန်းသို့လည်းကောင်း၊ ၂၀၁၅ ခုနှစ်မှာ (၄၂.၉၂) ရာခိုင်နှုန်းသို့လည်းကောင်း သစ်တောဖုံးလွှမ်းမှုဧရိယာများဟာ အခြေအနေဆိုးဝါးစွာ ကျဆင်းလျက် ရှိနေပါတယ်။ ၁၉၉၀ ပြည့်နှစ်ကနေ ၂၀၁၀ ပြည့်နှစ်အထိ (၁၀)နှစ်အတွင်းမှာ နှစ်စဉ် ပျမ်းမျှဧရိယာဟာ (၀.၉၅)ရာခိုင်နှုန်း ပြုန်းတီးကျဆင်းနေတာ ဖြစ်ပါတယ်။ သစ်တောပြုန်းတီးခြင်းရဲ့ ဆိုးကျိုးများ အဖြစ် ရေကြီးရေလျှံမှုများ၊ ငလျင်လှုပ်မှုများ၊ ရာသီဥတုဆိုးဝါးစွာ ပြောင်းလဲလာမှုများ၊ မိုးခေါင် ရေရှားမှုများ၊ သဘာဝပတ်ဝန်းကျင်နှင့် ဂေဟစနစ်ပျက်စီးမှုများ၊ လူသားများ စားဝတ်နေရေး နိမ့်ကျမှုများ စတဲ့ နောက်ဆက်တွဲ ဆိုးကျိုးများ ခံစားနေရဆဲ ဖြစ်ပါတယ်။ ယခုအခါ အပူချိန်အလွန်အမင်း တိုးမြင့်လာမှုနဲ့ ရေရှားပါးပြတ်လပ်မှုများကို ခံစားနေရ တာလည်း သစ်ပင်များ လုံလုံလောက်လောက်မရှိတော့လို့ပဲဖြစ်ပါတယ်။ ယခုအခါ သစ်ပင် သစ်တောများကို ပြန်လည်ထိန်းသိမ်းရန်နဲ့ စနစ်တကျ ထုတ်ယူသုံးစွဲရန်အတွက် FLEGT သည် အရေးတကြီး လိုအပ်နေပါပြီ။ သစ်တောပြုန်းတီးရခြင်းရဲ့ အဓိက တရားခံလက်သည်မှာ တရားမဝင် သစ်မှောင်ခို မှုများရှိနေခြင်း၊ တရားဥပဒေစိုးမိုးမှု အားနည်းခြင်း၊ အစိုးရအုပ်ချုပ်ရေးလိုအပ်ချက် များကြောင့်ဖြစ်ပြီး ဒီနေရာမှာ FLEGT VPA ဟာ တရားဥပဒေစိုးမိုးရေးနှင့် တရားဝင်သစ်ထုတ်လုပ်ရေးနဲ့ အစိုးရအုပ်ချုပ်ရေးအား ပိုမိုကောင်းမွန်စေရန်အတွက် အထောက်အကူပြု အားပေးမှာဖြစ်ပါတယ်။ FLEGT VPA ဟာ နိုင်ငံအတွင်းမှာ ဆိုးဝါးစွာ အမြစ်တွယ်လျက်ရှိတဲ့ အဂတိလိုက်စားမှုကို လျော့နည်း ကျဆင်းစေမှာဖြစ်ပြီး သစ်တောဝန်ထမ်းများရဲ့ စွမ်းဆောင်ရည်(Capacity)၊ လုပ်ငန်းစဉ်(Function)၊ ဂုဏ်သိက္ခာ(Dignity)၊ ကျင့်ဝတ်(Ethics) စသည့်တန်ဖိုးများ ပြန်လည်မြင့်မားလာစေရန် အထောက် အကူပြုမှာဖြစ်ပါတယ်။ တရားမဝင် သစ်ထုတ်လုပ်ခြင်းဟာ သစ်တောများ ပြုန်းတီးစေရုံသာမက မြန်မာနိုင်ငံရဲ့ စီးပွားရေး၊ လူမှုရေး၊ သဘာဝပတ်ဝန်းကျင်၊ နိုင်ငံရေး၊ ဌာနေတိုင်းရင်းသားများရဲ့ အခွင့်အရေးနှင့် ယဉ်ကျေးမှု စသည်တို့ကို ထိခိုက်စေပြီး ၎င်းကိစ္စရပ်များအားလုံးကို ပြန်လည်ကုစားနိုင်ရေး အတွက် FLEGT VPA တစ်ခန်းတစ်ကဏ္ဍ အရေးပါနေမှာဖြစ်ပါတယ်။ FLEGT VPA ဟာ ပုဂ္ဂလိက အဖွဲ့ အစည်းများ၊ လူမှုအဖွဲ့ အစည်းများနဲ့ အစိုးရအဖွဲ့တို့ သုံးပွင့်ဆိုင်လုပ်ဆောင်ရတဲ့အတွက်ကြောင့် ပုဂ္ဂလိကသစ်တောကဏ္ဍများ ပြန်လည်ထွန်းကားလာနိုင်ပြီး ပတ်ဝန်းကျင်ထိခိုက်မှုနဲ့ လူမှုရေးထိခိုက်မှု တို့ကို ထိန်းသိမ်းကာကွယ်တဲ့စနစ်ဖြစ်တဲ့အတွက် ရေရှည်ခံသစ်တော စီမံအုပ်ချုပ်ရေး (Sustainable Forest Management)şę ogaondolgos vocosmo gô:09:05deq (Sustainable Development Forest)n sə:60:60g Solosusin နိဂုံးချုပ်အားဖြင့်ပြောရမယ်ဆိုရင် တရားဥပဒေ စိုးမိုးရေးကို အားပေးသော၊ ဂုဏ်သိက္ခာ အဆင့်အတန်းရှိသော နိုင်ငံအကျိုးပြုသစ်တောလုပ်ငန်းများကို ပြန်လည်ထွန်းကားလာစေမယ့် FLEGT VPA Process (ခေါ်) တရားဝင်သစ်တောထွက်ပစ္စည်းများ ဥပဒေနှင့်အညီ ကူးသန်းရောင်းဝယ် ဖွံ့ဖြိုးရေးဆိုင်ရာ ကောင်းမွန်သောသစ်တောစီမံ အုပ်ချုပ်လုပ်ကိုင်မှု တိုးမြှင့်ဆောင်ရွက်ခြင်း လုပ်ငန်းအား ပြည်ထောင်စုအစိုးရအဖွဲ့မှ မည်ကဲ့သို့ဆောင်ရွက်ထားရှိကြောင်းနဲ့ အဆိုပါကိစ္စရပ်အား အောင်မြင်သည်အထိ မည်ကဲ့သို့ တွန်းအားပေးဆောင်ရွက်သွားမည်ကို သိရှိလိုပါသဖြင့် ပြည်သူ အားလုံးရဲ့ ကိုယ်စား အမျိုးသားလွှတ်တော်ဥက္ကဋ္ဌကြီးမှတစ်ဆင့် ရိုသေလေးစားစွာ မေးမြန်းအပ် ပါတယ်ခင်ဗျား။ အားလုံးကို ကျေးဇူးတင်ပါတယ်။အားဖြင့်ပြောရမယ်ဆိုရင် လုပ်ငန်းများကို ပြည် ကူးသန်းရော အတန်းရှိသော နိုင်ငံအသစ်တောထွက်ပစ္စည်းလုပ်ကိုင်မှု တိုးမြှင့်ရပ်အား</speech>
<speech type='speaker'>မေးခွန်းများနဲ့ ပတ်သက်ပြီး သယံဇာတနှင့် သဘာဝပတ်ဝန်းကျင် ထိန်းသိမ်းရေး ဝန်ကြီးဌာန၊ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်</speech>
<speech><agency id='26'>ဒေါက်တာရဲမြင့်ဆွေ (ဒုတိယဝန်ကြီး၊ သယံဇာတနှင့် သဘာဝပတ်ဝန်းကျင်ထိန်းသိမ်းရေး ဝန်ကြီးဌာန)</agency>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ လွှတ်တော် ကိုယ်စားလှယ်များ၊ ပြည်ထောင်စုဝန်ကြီးများ၊ ဒုတိယဝန်ကြီးများ မင်္ဂလာပါလို့ နှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတတော့ သယံဇာတနှင့် သဘာဝပတ်ဝန်းကျင်ထိန်းသိမ်းရေး ဝန်ကြီးဌာနမှ ဒုတိယဝန်ကြီး ဦးရဲမြင့်ဆွေ ဖြစ်ပါတယ်။ စစ်ကိုင်းတိုင်းဒေသကြီး၊ ဆားလင်းကြီးမြို့နယ်၊ မဲဆန္ဒနယ်အမှတ်(၅)မှ အမျိုးသား လွှတ်တော်ကိုယ်စားလှယ်ကြီး ဦးရဲထွဋ် မေးမြန်းတဲ့ ကြယ်ပွင့်ပြမေးခွန်းနှင့် ပတ်သက်ပြီးတော့မှ စစ်ကိုင်းတိုင်းဒေသကြီးအစိုးရအဖွဲ့နဲ့ ပေါင်းစပ်ဖြေကြားသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ Power Point အသုံးပြုခွင့်ပြုပါရန် တင်ပြအပ်ပါတယ်။ လက်ပတောင်းတောင်ကြေးနီစီမံကိန်း အနေနဲ့ ဒီ နိုင်ငံတကာစံချိန်စံညွှန်းများနှင့်အညီ သဘာဝပတ်ဝန်းကျင်နှင့် လူမှုစီးပွားဆိုင်ရာ wodospodą po$:08@e: $ (Environmental and Social Impact Assessment -ESIA) အစီရင်ခံစာကို တင်ပြခဲ့တဲ့အပေါ်မှာ ပြည်ထောင်စုအစိုးရ အဖွဲ့ရုံးက ၁၀-၃-၂၀၁၅ ရက်စွဲပါစာဖြင့် လုပ်ထုံးလုပ်နည်းနှင့်အညီ ဆောင်ရွက်ခဲ့ပြီးဖြစ်ပါတယ်။ အဆိုပါ ESIA အစီရင်ခံစာပါ လိုက်နာဆောင်ရွက်ရမယ့် အချက်များနဲ့ ပတ်သက်ပြီး အကောင်အထည်ဖော် ဆောင်ရွက်မှုအခြေအနေ တွေကို စောင့်ကြပ်စစ်ဆေးရေးအဖွဲ့ အနေဖြင့် ပတ်ဝန်းကျင်ထိန်းသိမ်းရေးဦးစီးဌာနမှ ဒုတိယ ညွှန်ကြားရေးမှူးချုပ်က ဥက္ကဋ္ဌ အဖြစ် ဦးဆောင်တဲ့အဖွဲ့ဝင်(၁၁)ဦးနဲ့ ဖွဲ့စည်းပြီးတော့မှ စောင့်ကြပ် စစ်ဆေးခဲ့ရာ ပတ်ဝန်းကျင်ထိန်းသိမ်းရေးဆိုင်ရာ လိုက်နာဆောင်ရွက်မှု သက်သေခံလက်မှတ် (Environmental Compliance Certificate-ECC) ကို ကြေးနီစီမံကိန်းက ၂၀ - ၁၂ - ၂၀၁၇ ရက်နေ့ မှာ ရရှိပြီး ဖြစ်ပါတယ်။ ဆားလင်းကြီးမြို့နယ်၊ ဆည်တဲ(ရွာဟောင်း)နေ ဒေါ်ခင်မှတ် က ကြေးနီစီမံကိန်းမှ အက်ဆစ်ရေဆိုးများ စွန့်ပစ်မှုကြောင့် စိုက်ပျိုးမြေများ ပျက်စီးခြင်း၊ ကျောက်မိုင်းခွဲမှုကြောင့် အနီးအနားရှိ ကျေးရွာနေပြည်သူများ စိုးရိမ်ထိတ်လန့်ဖြစ်နေရခြင်းတို့အား ကူညီဖြေရှင်းပေးပါရန် ပေးပို့တင်ပြတဲ့စာအရလည်း စစ်ကိုင်းတိုင်းဒေသကြီး ပတ်ဝန်းကျင်ထိန်းသိမ်းရေးဦးစီးဌာနမှ ၁၀ - ၉ - ၂၀၁၈ ရက်နေ့နဲ့ ၁၁ - ၉ - ၂၀၁၈ ရက်နေ့မှာ ပထမအကြိမ် ကွင်းဆင်းစစ်ဆေး ဆောင်ရွက်ခဲ့ရာမှာ သီးနှံစိုက်ခင်းများမှာ စိုက်ပျိုးနေပြီဖြစ်ခြင်းနှင့် အပင်ငယ်များ ပေါက်ရောက်လျက်ရှိပြီး အမှုန်အမွှားပျံ့လွင့်မှုမရှိခြင်းကို စစ်ဆေးတွေ့ရှိရကြောင်းသိရှိရပြီး ကတိကဝတ်ပါ ပတ်ဝန်းကျင် အရည်အသွေးဆိုင်ရာ စောင့်ကြည့်တိုင်းတာမှုတွေကို သိရှိလိုက်နာ ဆောင်ရွက်သွားဖို့အတွက်လည်း အမှတ်(၁)သတ္တုတွင်းလုပ်ငန်းက ကုမ္ပဏီကို အကြောင်းကြား ညွှန်ကြားခဲ့ပြီးလည်းဖြစ်ပါတယ်။ ဒါ့အပြင် ၆ - ၁၁ - ၂၀၁၈ ရက်နေ့နဲ့ ၈ - ၁၁ - ၂၀၁၈ ရက်နေ့တို့မှာလည်း ဒုတိယအကြိမ် ထပ်မံကွင်းဆင်းစစ်ဆေးခဲ့ပြီး ဆည်တဲရွာ(ဟောင်း)အနီးပျက်စီးသွားတဲ့ နှမ်းစိုက်ခင်းတွေအတွက် ဒေသခံတောင်သူတွေကို ထိုက်သင့်တဲ့ သီးနှံလျော်ကြေးတွေပေးရန်၊ သီးနှံပျက်စီးမှုနှင့်ပတ်သက်ပြီး တိကျစွာ ထုတ်ပြန်နိုင်ရန် ဧရိယာတွေကို တွက်ချက်တင်ပြနိုင်ရန်နှင့် သီးနှံလျော်ကြေး သတ်မှတ် နိုင်ရေးအတွက် စီမံကိန်းတာဝန်ရှိသူများနဲ့ညှိနှိုင်းပြီး ပြန်လည်တင်ပြရန် စုံစမ်းစစ်ဆေးရေးအဖွဲ့ကို ဖွဲ့စည်းသွားရန်လိုအပ်ကြောင်းကိုလည်း အကြံပြုထားခဲ့ပါတယ်။ ဝန်ကြီးဌာနနှင့် မြန်မာ့စီးပွားရေး ဦးပိုင်လီမိတက်မှ ကိုယ်စားလှယ်များပါဝင်တဲ့ ပူးပေါင်းစုံစမ်းရေးအဖွဲ့နဲ့ ဖွဲ့စည်းပြီးတော့မှ သီးနှံ ပျက်စီးဆုံးရှုံးမှုတွေအပေါ်မှာ နစ်နာကြေးပေးရန်အတွက် စစ်ကိုင်းတိုင်းဒေသကြီးအစိုးရအဖွဲ့မှလည်း ၁၄ - ၁၂ - ၂၀၁၈ နေ့စွဲပါစာဖြင့် နိုင်ငံတော်သမ္မတရုံးသို့ တင်ပြထားပြီးဖြစ်ပါတယ်။ ဝန်ကြီးဌာနအနေနဲ့လည်း လက်ပတောင်းတောင်ကြေးနီစီမံကိန်း ပူးတွဲစီမံခန့်ခွဲရေး ကော်မတီ အစည်းအဝေးများမှာ ကုမ္ပဏီအနေနဲ့ ဖြစ်နိုင်သမျှ အက်စစ်ငွေ့ပျံ့လွင့်မှု လျော့ချ ဆောင်ရွက်ရန်နှင့် ပတ်ဝန်းကျင် စောင့်ကြည့်တိုင်းတာစစ်ဆေးရေးလုပ်ငန်းတွေကို ဆက်လက် ဆောင်ရွက်ရန်၊ သတ္တုရိုင်းအပုံ leach Pad တွေကနေ ဒုတ္ထာရည် ထုတ်လုပ်ရာမှာ အစက်ချအရေ ဖျန်းစနစ်ကို အသုံးပြုသကဲ့သို့ Heap leach Pad နံဘေး မြေသားပေါင်များပေါ်မှာလည်း လေကာပင်များ စိုက်ပျိုးရန်၊ ကြိုတင်စောင့်ကြည့်တိုင်းတာစစ်ဆေးမှုများပြုလုပ်ရန်နှင့် ပတ်ဝန်းကျင် စောင့်ကြည့် တိုင်းတာစစ်ဆေးတဲ့ ရလဒ်ကိန်းဂဏန်းအချက်အလက်တွေကို အပတ်စဉ်၊ လစဉ် အစီရင်ခံစာ ပြုစုတင်ပြုပြီးတော့မှ ဒီသက်ဆိုင်ရာဌာနများသို့ တင်ပြသွားရန်လည်း တွန်းအားပေး ဆောင်ရွက်လျက်ရှိပါတယ်။ သတ္တုရိုင်းအပုံ leach Pad နံပါတ်(1)ဟာ ဆည်တဲရွာနဲ့ အနည်းငယ်နီးကပ်နေမှုရှိတဲ့ အတွက် Acid မှုန်ပျံ့ လွှင့်မှုမရှိစေရန် အစက်ချတဲ့စနစ် (Dripper Irrigation System)ကိုသာ အသုံးပြုလျက်ရှိပြီး လေထုအတွင်း ဒီအက်စစ်ငွေ့တွေ ပျံ့လွင့်မှုတိုင်းတာခြင်းတွေကိုလည်း သတ်မှတ်နေရာများမှာ ပုံမှန်စောင့်ကြည့် တိုင်းတာစစ်ဆေးလျက်ရှိပါတယ်။ ဆားလင်းကြီးမြို့နယ်၊ ဖောင်းကတာကျေးရွာအုပ်စု၊ ကျောက်ဖြူတိုင်ကျေးရွာနေ တောင်သူ(၉၉)ဦးမှ ၂၆ - ၁၁ - ၂၀၁၈ ရက်နေ့နှင့် ကြေးနီစီမံကိန်းက အက်စစ်အသုံးပြုမှုကြောင့် သီးနှံစိုက်ခင်းများ၊ ကွမ်းခြံများ ပျက်စီးမှု အပေါ် ဖြေရှင်းပေးပါရန် တင်ပြမှုအပေါ် စစ်ကိုင်းတိုင်းဒေသကြီး ပတ်ဝန်းကျင်ထိန်းသိမ်းရေး ဦးစီးဌာနက လက်ထောက်ညွှန်ကြားရေးမှူး ဦးဆောင်တဲ့အဖွဲ့နဲ့ ၅-၁၂-၂၀၁၈ ရက်နေ့မှာလည်း ကောင်း၊ ၆ - ၁၂ - ၂၀၁၈ ရက်နေ့မှာလည်းကောင်း၊ ၁၁ - ၁၂ - ၂၀၁၈ ရက်နေ့မှာလည်းကောင်း ညွှန်ကြားရေးမှူးဦးဆောင်တဲ့အဖွဲ့နဲ့ ၁၂ - ၁၂ - ၂၀၁၈ ရက်နေ့မှာလည်းကောင်း မြေပြင်ကွင်းဆင်း စစ်ဆေးမှုများဆောင်ရွက်ခဲ့ပြီးတော့မှ ရလဒ်များကို ဖော်ပြပါအတိုင်း တွေ့ရှိရပါတယ်။ စစ်ဆေးတိုင်းတာမှုအရ ဒီကျောက်ဖြူတိုင်ကျေးရွာနေ ဦးသန်း ရဲ့ ကွမ်းခြံနဲ့ အရှေ့ တောင်ဘက် (၃)မိုင်ခန့် အကွာမှာရှိတဲ့ ဦးအောင်လွင် ရဲ့ ကွမ်းခြံတို့မှာ (၂၄)နာရီစောင့်ကြည့် တိုင်းတာစစ်ဆေးမှုတွေ ပြုလုပ်ခဲ့ရာမှာ လေထုထဲမှာ အမှုန်အမွှား (PM,၀) ပါဝင်မှုက ဒီ Guide Line Level(50 pg/m2)3300 odas:cmoề: (PM2.5) lo@q Guide Line Level (25 pg/m”) အထက်ကိုလည်းကောင်း၊ လေထုထဲမှာ (Soy) ပျံ့နှံ့မှု Guide Line Level(20 ng/m2) အထက် လည်းကောင်း၊ နာရီအနည်းငယ်စီကျော်လွန်နေကြောင်း တွေ့ရှိရပါတယ်။ ကြေးနီစီမံကိန်းအနေနှင့် ပတ်ဝန်းကျင်အရည်အသွေး ပြောင်းလဲမှုအခြေအနေကို အချိန် နှင့်တစ်ပြေးညီ စောင့်ကြည့်တိုင်းတာခြင်း၊ လျော့နည်းအောင် ဆောင်ရွက်နေခြင်း၊ အခြေအနေမှန် များကို ဒေသခံများသိရှိအောင် ဆောင်ရွက်ပေးခြင်းနဲ့ ဖြစ်ပေါ်လာတဲ့ကိစ္စရပ်များကို အလေးထား ဖြေရှင်းဆောင်ရွက်ရန် စီမံကိန်းလုပ်ငန်းခွင်အတွင်း ဖုန်မှုန့်တွေ မထွက်ရှိစေရန်ရေဖျန်းစနစ်တွေ တပ်ဆင်ခြင်း၊ ဖုန်မှုန့်နှင့် အမှုန်များထိန်းချုပ်နိုင်ရေး၊ ကြီးမြန်သစ်ပင်များထူထပ်စွာ အကွက်ချ ပြီးတော့မှ အလေးထားစိုက်ပျိုးရန်၊ ပတ်ဝန်းကျင်နှင့် လူမှုရေးဆိုင်ရာထိခိုက်မှုဆန်းစစ်ချက် (Environmental and Social Impact Assessment-ESIA), vošo$:07j$:38:69:en şı Gabɔ@godą wodowawodqos (Environmental Compliance Certificate-ECC) QoSos:mqje စီမံခန့်ခွဲမှုအစီအစဉ် (Environmental Management Plan - EMP)တို့မှပါတဲ့ ကတိကဝတ်တွေ အတိုင်း အလေးထားလိုက်နာဆောင်ရွက်ရန် ကုမ္ပဏီသို့လည်း ညွှန်ကြားဆောင်ရွက်လျက်ရှိပါတယ်။ လက်ပတောင်းတောင်စီမံကိန်းဟာ ဒီ ဟင်းလင်းဖွင့်(Open Pit) မိုင်းအမျိုးအစားဖြစ်ပြီး တော့မှ သတ္တုရိုင်းတူးဖော်ရာမှာ ယမ်းဖောက်ခွဲမည့် အစီအစဉ်များကို အနီးပတ်ဝန်းကျင်ရှိ ပြည်သူများ အန္တရာယ်ကင်းရှင်းစေရန် မြို့နယ်အုပ်ချုပ်ရေးမှူးရုံးသို့ လစဉ်တင်ပြခြင်း၊ မြို့နယ် အုပ်ချုပ်ရေးမှူးရုံးကလည်း ကျေးရွာအုပ်စု အုပ်ချုပ်ရေးမှူးများသို့ စာနဲ့ထပ်ဆင့်အကြောင်းကြား စေပြီး အသိပေးဆောင်ရွက်လျက်ရှိပါတယ်။ ယမ်းဖောက်ခွဲရာမှာလည်း အချိန်ဇယားအတိုင်း တိကျစွာ တစ်နေ့လျှင် တစ်ကြိမ်သာဖောက်ခွဲခြင်း၊ မဖောက်ခွဲမီ(၁၅)မိနစ်၊ ဖောက်ခွဲခါနီးနှင့် ယမ်းဖောက်ခွဲပြီးဆုံးချိန်တို့မှာ ဥသြဆွဲသတိပေးခြင်းတို့ကို ဆောင်ရွက်လျက်ရှိပြီး ယမ်းဖောက်ခွဲခြင်းမှ ဖြစ်ပေါ်လာတဲ့ ဖုန်မှုန့်ပျံ့လွင့်မှု(Dust Emission)၊ ဆူညံမှု(Noise)နဲ့ တုန်ခါမှု(Vibration)တွေကိုလည်း ကျွန်တော်တို့ World Bank Standard သတ်မှတ်ချက် စံချိန်စံညွှန်းနှင့်အညီ အမြဲမပြတ်စောင့်ကြည့် တိုင်းတာစစ်ဆေးလျက်ရှိပြီး နိုင်ငံတကာလက်ခံတဲ့ သတ်မှတ်စံချိန်စံညွှန်းအတွင်းသာ ဆောင်ရွက် လျက်ရှိပါတယ်။ လုပ်ငန်းများဆောင်ရွက်ရာမှာလည်း ပတ်ဝန်းကျင်ထိခိုက်မှု အနည်းဆုံးဖြစ်စေရန် ရည်ရွယ်ပြီး စီမံကိန်းဧရိယာပြင်ပသို့ Solid၊ Liquids၊ Gas စတာတွေ စွန့်ထုတ်မှုမရှိတဲ့ Zero Discharge ဖြစ်စေရေးအတွက် တူးဖော်ခြင်း၊ ကြိတ်ခွဲခြင်း၊ Leach Pad ခင်းခြင်းစုပုံခြင်း၊ Acid 64232q8q8:18: Copper Sulphate Solution oqosceG€:s Electrowinning (EW) o$o$ ကတ်သုတ်ကြေးနီပြား ထုတ်လုပ်ခြင်းလုပ်ငန်းစဉ်အဆင့်ဆင့်တို့ကို စနစ်တကျ ဆောင်ရွက်လျက် ရှိနေပါတယ်။ ဒုတ္တာသိုလှောင်ကန်များကိုလည်း ဒေသရှိနှစ်တစ်ရာအတွင်း အမြင့်ဆုံးမိုးရေချိန်၊ မြစ်ရေကြီးမှုဆိုင်ရာ ကိန်းဂဏန်းအချက်အလက်များပေါ် အခြေခံပြီးတော့မှ တည်ဆောက်ထားပြီး မြေသားအတွင်းသို့ ဒုတ္တာရေများ စိမ့်ဝင်မှုမရှိစေရန် သိပ်သည်းကျစ်လစ်တဲ့ (High Density Polyethylene - HDPE) ပလတ်စတစ်အထူပြားများကို သိုလှောင်ကန်၏ အောက်ခြေကြမ်းပြင်နှင့် ဘေးပတ်လည် နံရံများမှာလည်းကောင်း၊ သတ္တုရိုင်းအပုံ Leach Pad များရဲ့ အောက်ခြေမှာ လည်းကောင်း ခင်းကျင်းတည်ဆောက်ထားပါတယ်။ ကြေးနီထုတ်လုပ်မှုနည်းစဉ်အဆင့်ဆင့်ကိုလည်း နိုင်ငံတကာနည်းဥပဒေများနဲ့ နိုင်ငံတကာ စံနှုန်းများနှင့် အညီဆောင်ရွက်လျက်ရှိခြင်းနဲ့ ကတိကဝတ်ပါ ပတ်ဝန်းကျင်အရည်အသွေးဆိုင်ရာစောင့်ကြည့်တိုင်းတာမှုကို လိုက်နာဆောင်ရွက်ရေး စောင့်ကြည့်ကြပ်မတ် ကြည့်ရှုဆောင်ရွက်လျက် ရှိပြီးတော့မှ နိုင်ငံတော်ရဲ့ အကျိုးစီးပွား၊ နိုင်ငံခြားရင်းနှီးမြှုပ်နှံမှုအခန်းကဏ္ဍဖွံ့ဖြိုးတိုးတက်စေရေးနဲ့ ဒေသခံပြည်သူလူထု အဆင့်အတန်း ပိုမိုမြင့်မားလာစေရေးတို့အတွက် ရည်ရွယ်ပြီး ဆောင်ရွက် လျက်ရှိပါကြောင်း ဖြေကြားအပ်ပါတယ်။ အားလုံးကို ကျေးဇူးတင်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ ကိုယ်စားလှယ်တော်ကြီး များခင်ဗျား။ ဒုတိယမေးခွန်းဖြစ်တဲ့ ဧရာဝတီတိုင်းဒေသကြီး မဲဆန္ဒနယ်အမှတ်(၂)မှ အမျိုးသား လွှတ်တော်ကိုယ်စားလှယ် ဦးစခင်ဇော်လင်း မေးမြန်းတဲ့ မေးခွန်းနဲ့ပတ်သက်ပြီးတော့မှ ဖြေကြား သွားမှာဖြစ်ပါတယ်။ Power Point အသုံးပြုခွင့် ပြုပါရန်တင်ပြအပ်ပါတယ်။ မြန်မာနိုင်ငံမှာ ဥရောပ သမဂ္ဂရဲ့ သစ်တောဥပဒေစိုးမိုးမှု၊ စီမံအုပ်ချုပ်မှုနဲ့ ကုန်သွယ်မှုဆိုင်ရာ မိတ်ဖက်အဖြစ် ဆန္ဒအလျောက် သဘောတူညီမှု လုပ်ငန်းစဉ်ရဲ့ လုပ်ငန်းစီမံချက်ကို ရေးဆွဲရန် ကျွန်တော်တို့ (European Union Forest Law Enforcement Governance and Trade - Voluntary Partnership Agreement - EU FLEGT VPA) စီမံချက်ဖြစ်ပါတယ်။ စီမံချက်ပါလုပ်ငန်းများအား အကောင်အထည်ဖော် ဆောင်ရွက်နိုင်ရန်အတွက် ကြားဖြတ်လုပ်ငန်းအဖွဲ့ (Interim Task Force-ITF) ကို ၂၀၁၅ ခုနှစ်၊ ဩဂုတ်လမှာ စတင်ဖွဲ့ပြီးတော့မှ ၂၀၁၈ ခုနှစ်၊ သြဂုတ်လမှာ အမျိုးသားအဆင့် FLEGT သုံးပွင့်ဆိုင် ညွန့်ပေါင်းအဖွဲ့ကို အစိုးရကဏ္ဍ၊ ပုဂ္ဂလိကဏ္ဍ၊ အရပ်ဖက်လူမှုရေး လူမှုအဖွဲ့အစည်းကဏ္ဍတို့ ပါဝင်ပြီးတော့မှ အဖွဲ့ဝင် (၂၈)ဦးဖြင့် ဖွဲ့စည်းထားတာဖြစ်ပါတယ်။ ယနေ့အချိန်မှာတော့ အရပ်ဖက်လူအဖွဲ့ အစည်း ကိုယ်စားလှယ်ပါဝင်ရန် လိုအပ်နေ သေးတဲ့ ကယားပြည်နယ်ကလွဲပြီးတော့မှ နေပြည်တော်ကောင်စီနယ်မြေနဲ့ တိုင်းဒေသကြီး ပြည်နယ်အသီးသီးမှ FLEGT သုံးပွင့်ဆိုင် ညွန့်ပေါင်းအဖွဲ့များကို ဖွဲ့စည်းထားရှိပြီး ဖြစ်ပါတယ်။ (EU FLEGT VPA) လုပ်ငန်းစဉ်တွေကို အကောင်အထည်ဖော်ဆောင်ရွက်ရန်အတွက် Department for International Development(DFID), UK @ $28:022 98 0646oovmõgpoo DFID UDI ရခိုင်အရေးကိစ္စနဲ့ပတ်သက်ပြီးတော့မှ နိုင်ငံရေးဆိုင်ရာ ဆုံးဖြတ်ချက်တစ်ရပ်အနေနဲ့ ၂၀၁၈ ခုနှစ်၊ နိုဝင်ဘာလမှာ ရန်ပုံငွေထောက်ပံ့မှုကို ရပ်ဆိုင်းခဲ့ပါတယ်။ သို့သော် မြန်မာနိုင်ငံမှာ (EU FLEGT VPA) ကြိုတင်ပြင်ဆင်ခြင်းလုပ်ငန်းများကို ၂၀၁၉ ခုနှစ်၊ ဖေဖော်ဝါရီလမှ စတင်ပြီးတော့မှ EU FAO FLEGT Programme 39600ɔndsagg. condcndcao@godczasqulos oli osadzné FLEGT သုံးပွင့်ဆိုင် ညွန့်ပေါင်းအဖွဲ့များအတွက် ကြိုတင်ပြင်ဆင်တဲ့ အဆင့်လုပ်ငန်းများကို ဆောင်ရွက် သွားရန် စီမံချက်အသေးစိတ်ကိုလည်း ရေးဆွဲထားရှိပြီးဖြစ်ပါတယ်။ မြန်မာနိုင်ငံ (EU FLEGT VPA) လုပ်ငန်းစဉ်ရဲ့ အဓိကရည်ရွယ်ချက်တွေကတော့ တရားမဝင်သစ်နှင့် ဆက်စပ်ကုန်သွယ်မှုအား တိုက်ဖျက်ရန်၊ သစ်တောစီမံအုပ်ချုပ်မှုအား ကောင်းလာစေရန်နှင့် ရေရှည်တည်တံ့သည့် သစ်တောစီမံအုပ်ချုပ်မှု ရရှိလာနိုင်စေရန်နှင့် မြန်မာနိုင်ငံမှသစ်များ ဥရောပသမဂ္ဂသို့ တရားဝင်တင်ပို့ရန် အစီအစဉ်တို့ဖြစ်ပါတယ်။ အဆိုပါလုပ်ငန်းစဉ်များ အကောင် အထည်ဖော်ဆောင်ရွက်ခြင်းနဲ့အတူ ဝန်ကြီးဌာနဟာ တရားမဝင် သစ်ထုတ်လုပ်မှုတားဆီးခြင်း၊ လက်ရှိမူဝါဒ၊ လုပ်ထုံးလုပ်နည်း၊ လုပ်ငန်းစဉ်အဆင့်ဆင့်တို့ကို ပြန်လည်စိစစ်သုံးသပ်ပြီး ရေတို၊ ရေရှည်လုပ်ငန်းများခွဲခြား၍ သစ်တောကဏ္ဍပြုပြင်ပြောင်းလဲရေးများကို စဉ်ဆက်မပြတ် ဆောင်ရွက် လျက်ရှိပါတယ်။ တရားမဝင်သစ်ထုတ်လုပ်ခြင်းနဲ့ ဆက်စပ်ကုန်သွယ်မှုကို တိုက်ဖျက်နိုင်ရန်အတွက် နေပြည်တော်ကောင်စီနယ်မြေ/ တိုင်းဒေသကြီး/ပြည်နယ်အလိုက် လစဉ်စစ်ကြောင်းပုံစံဖြင့်လည်း ကောင်း၊ ပြည်သူလူထုပူးပေါင်းပါဝင်မှုဖြင့် လူထုအခြေပြု စောင့်ကြပ်ကြည့်ရှုသတင်းပို့ စနစ်ဖြင့် လည်းကောင်း၊ နေပြည်တော်ကောင်စီနယ်မြေ၊ တိုင်းဒေသကြီး/ ပြည်နယ်(၈)ခုမှာ သစ်တော လုံခြုံရေးရဲတပ်ဖွဲ့ များနဲ့ ပူးပေါင်း၍လည်းကောင်း၊ တပ်မတော်၊ တပ်ရင်းတပ်ဖွဲ့များ၊ အခြားဆက်စပ် အဖွဲ့ များနဲ့ ပူးပေါင်း၍လည်းကောင်း၊ သတင်းရရှိမှုအပေါ် သစ်တောဦးစီးဌာန ညွှန်ကြားရေးမှူး ချုပ်ရုံးက ကွင်းဆင်း၍လည်းကောင်း၊ မြို့နယ်/ခရိုင်အစီအစဉ်နဲ့ ပုံမှန်/ ရှောင်တခင် ရှာဖွေဖော်ထုတ် ဖမ်းဆီးခြင်းဖြင့်လည်းကောင်း နည်းလမ်းအသွယ်သွယ်နဲ့ တရားမဝင်သစ် ရှာဖွေဖော်ထုတ်ဖမ်းဆီး လျက်ရှိပါတယ်။ ထို့အတူ သစ်တောပျက်စီးပြုန်းတီးခြင်းနှင့် သစ်တောအတန်းအစား ကျဆင်းခြင်းကို ပြန်လည်ကုစားရန်အတွက် ၂၀၁၆-၂၀၁၇ ခုနှစ်မှာ သစ်ထုတ်လုပ်မှုကို လုံးဝရပ်ဆိုင်းခြင်း၊ ပဲခူးရိုးမ ဒေသမှာ (၁၀)နှစ်တိတိ သစ်ထုတ်လုပ်မှုရပ်ဆိုင်းခြင်း၊၂၀၁၇-၂၀၁၈ ခုနှစ်မှစတင်ပြီး သစ်ထုတ် ယူရာမှာလည်းနှစ်စဉ်အလိုက် ထုတ်လုပ်နိုင်တဲ့ ပမာဏအောက် လျှော့ချထုတ်လုပ်လျက်ရှိပါတယ်။ ၂၀၁၇ - ၂၀၁၈ ခုနှစ်မှာ နှစ်စဉ်တောထွက်ပမာဏရဲ့ ကျွန်း(၅၅)ရာခိုင်နှုန်းနဲ့ သစ်မာ(၃၃) ရာခိုင်နှုန်း၊ ၂၀၁၈ - ၂၀၁၉ ခုနှစ်မှာ နှစ်စဉ်တောထွက်ပမာဏရဲ့ ကျွန်း(၃၉)ရာခိုင်နှုန်းနဲ့ သစ်မာ(၂၇) ရာခိုင်နှုန်းသာ ထုတ်လုပ်ခဲ့ပြီး သစ်တောစိုက်ခင်းများမှ ကျွန်းထုတ်လုပ်ခြင်းကို ၂၁၈ - ၂၀၁၉ ခုနှစ် မှစတင်ပြီး ဆောင်ရွက်လျက်ရှိပါတယ်။ ထို့အပြင် မြန်မာနိုင်ငံသစ်တောများ ပြန်လည်တည်ဆောက်ရေး (၁၀)နှစ်စီမံကိန်းကို ၂၀၁၇ - ၂၀၁၈ ခုနှစ်မှ ၂၀၂၆ - ၂၀၂၇ ခုနှစ်အထိ အကောင်အထည်ဖော် ဆောင်ရွက်လျက်ရှိပါတယ်။ အမျိုးသားအဆင့် ရာသီဥတုပြောင်းလဲမှုလျော့ချရေးဆိုင်ရာ အကောင်အထည်ဖော်ဆောင်ရွက်မည့်လုပ်ငန်းအစီအစဉ် (NDC) အရ ၂၀၃၀ ပြည့်နှစ်အတွင်း နိုင်ငံ ဧရိယာရဲ့ (၃၀)ရာခိုင်နှုန်းကို ကြိုးဝိုင်းသစ်တောအဖြစ်လည်းကောင်း၊ (၁၀)ရာခိုင်နှုန်းကို သဘာဝ ထိန်းသိမ်းရေးနယ်မြေအဖြစ်လည်းကောင်း ရည်မှန်းလျက် ဖွဲ့စည်းတည်ထောင်သွားမှာ ဖြစ်ပါတယ်။ မြန်မာ့သစ်လုပ်ငန်းအနေနဲ့လည်း ပဲခူးရိုးမနဲ့ ဧရာဝတီတိုင်းဒေသကြီးမှာ ၂၀၁၈ ခုနှစ်မှ စပြီး မြန်မာ့သစ်လုပ်ငန်းပိုင် ကျွန်းပျဉ်းကတိုးစီးပွားရေးစိုက်ခင်းများ တစ်ပိုင်တစ်နိုင် တည်ထောင် ခဲ့ပြီး (၅)နှစ်စီမံချက်နဲ့ ဆက်လက်တည်ထောင်သွားရန် စီမံဆောင်ရွက်ထားရှိပါတယ်။ သစ်ထုတ် ခြင်းအပြင် အခြားသော ဝန်ဆောင်မှုကဏ္ဍအနေနဲ့လည်း ဆင်ထိန်းသိမ်းရေးအခြေပြု ခရီးသွား လုပ်ငန်းများကို ၂၀၁၆ ခုနှစ်မှစပြီး အရှိန်အဟုန်နဲ့ ဆောင်ရွက်လာခဲ့ရာမှာ ယခုအချိန်မှာဆိုလို့ရှိရင် ဌာနပိုင်ဆင်စခန်းများ (၂၀)ခန့်ထိ ဖွင့်လှစ်ပြီးဖြစ်ပါတယ်။ လွှတ်တော်ကိုယ်စားလှယ်ကြီးရဲ့ မေးခွန်းပါ သစ်ထုတ်လုပ်ခြင်းလုပ်ငန်းနဲ့ သစ်တော ပြန်လည်စိုက်ပျိုးတည်ထောင်တဲ့ လုပ်ငန်းစဉ်များကို ဒေသခံပြည်သူများနှင့် အကျိုးတူပူးပေါင်းဆောင်ရွက်သွားရန် အစီအစဉ်ရှိ/မရှိ သိလိုခြင်းနှင့် စပ်လျဉ်းပြီးတော့မှ ကျွန်တော်တို့ သစ်တော စိုက်ခင်းတည်ထောင်ခြင်းနှင့် ပတ်သက်ပြီး ၂၀၁၈ ခုနှစ်၊ သစ်တောဥပဒေ ပုဒ်မ ၁၂(ဃ)နှင့် ပုဒ်မ ၁၄ အရ လည်းကောင်း၊ သစ်တောထွက်ပစ္စည်းထုတ်ယူခွင့်နှင့် ပတ်သက်၍ သစ်တောဥပဒေပုဒ်မ ၁၇ နှင့် ၁၈ အရ လည်းကောင်း ဆောင်ရွက်ပေးမှာဖြစ်ပါတယ်။ သို့ဖြစ်ပါ၍ မြန်မာနိုင်ငံမှာ (EU FLEGT VPA) လုပ်ငန်းစဉ် အောင်မြင်နိုင်ရေးအတွက် ပြည်ထောင်စုအစိုးရအဖွဲ့နဲ့ လွှတ်တော်အရပ်ရပ်တို့ရဲ့ အားပေးလမ်းညွှန်မှုနဲ့ FLEGT သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာနနဲ့ ဆက်စပ်ဝန်ကြီးဌာနများ၊ သုံးပွင့်ဆိုင်ညွန့်ပေါင်း အဖွဲ့များနှင့် ဆက်စပ်ပတ်သက်သူများအားလုံးမှ တက်ညီလက်ညီ ဆက်လက်ကြိုးပမ်း အကောင်အထည်ဖော်ဆောင်ရွက်သွားမှာဖြစ်ပါကြောင်း ရှင်းလင်းဖြေကြားအပ်ပါတယ်။ အားလုံးကို ကျေးဇူးတင်ရှိပါတယ်။</speech>
<speech type='speaker'>မေးခွန်းလာရောက် ဖြေကြားပေးတဲ့ ပြည်ထောင်စုအဆင့် အဖွဲ့အစည်း ဝင်များ မိမိအစီအစဉ် ပြီးဆုံးလျှင် ပြန်လည်ထွက်ခွာနိုင်ပါတယ်။ ဆက်လက်ပြီး လွှတ်တော်ကိုယ်စားလှယ်နှစ်ဦး မေးမြန်းမယ့် မေးခွန်းများဟာ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ ဒုတိယဝန်ကြီး တစ်ဦးတည်းက ဖြေကြားမယ့် မေးခွန်း များ ဖြစ်ပါတယ်။ လွှတ်တော်ကိုယ်စားလှယ်များက သက်ဆိုင်ရာ မေးခွန်းတွေကို တစ်ဆက် တည်း မေးမြန်းပြီးမှ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်</speech>
<title>စစ်ကိုင်းတိုင်းဒေသကြီး၊ ရွှေဘိုမြို့နယ်အတွင်း၊ ပုလဲသွယ်စပ်မျိုးစပါး (GW-1) မျိုးစေ့မသန့်ပြန့်မှုကြောင့် နစ်နာဆုံးရှုံးခဲ့သော တောင်သူ(၁၉၈)ဦးအတွက် စပ်မျိုးစပါး ဖြန့်ဖြူးရောင်းချသော ကုမ္ပဏီမှ လျော်ကြေး ရရှိရေး ကူညီဆောင်ရွက်ပေးရန် အစီအစဉ် ရှိ/မရှိနှင့် စပ်လျဉ်းသည့် မေးခွန်း</title>
<speech type='speaker'>ပထမဦးစွာ စစ်ကိုင်းတိုင်းဒေသကြီး မဲဆန္ဒနယ်အမှတ်(၂)မှ ဦးအောင်မျိုး က စစ်ကိုင်းတိုင်းဒေသကြီး၊ ရွှေဘိုမြို့နယ်အတွင်း၊ ပုလဲသွယ်စပ်မျိုးစပါး (Gw-1) မျိုးစေ့ မသန့်ပြန့်မှု ကြောင့် နစ်နာဆုံးရှုံးခဲ့သော တောင်သူ(၁၉၈)ဦးအတွက် စပ်မျိုးစပါး ဖြန့်ဖြူးရောင်းချသော ကုမ္ပဏီမှ လျော်ကြေးရရှိရေး ကူညီဆောင်ရွက်ပေးရန် အစီအစဉ် ရှိ/မရှိနှင့် စပ်လျဉ်းသည့်မေးခွန်းကို မေးမြန်းဖို့ ဖြစ်ပါတယ်</speech>
<speech><mp id='956'>ဦးအောင်မျိုး၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၂)</mp>လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ ပြည်ထောင်စုဒုတိယဝန်ကြီးနဲ့ အမျိုးသားလွှတ်တော် ကိုယ်စားလှယ်များ အားလုံးကို မင်္ဂလာပါလို့ နှုတ်ခွန်းဆက်ပါတယ်။ ကျွန်တော်ကတော့ စစ်ကိုင်း တိုင်းဒေသကြီး မဲဆန္ဒနယ်အမှတ်(၂)မှ ဦးအောင်မျိုး ဖြစ်ပါတယ်။ ဥက္ကဋ္ဌကြီးခင်ဗျာ။ ကျွန်တော့်မဲဆန္ဒနယ်အတွင်းမှ ဆန်စပါးစိုက်ပျိုးထုတ်လုပ်တဲ့ တောင်သူဦးကြီးများဟာ ယခင်ကတော့ ဒေသမျိုးယင်း၊ မျိုးစပါးများကို အခြေပြုပြီးတော့ စိုက်ပျိုး လုပ်ကိုင်ခဲ့ကြပါတယ်။ ၂၀၁၂ ခုနှစ်နောက်ပိုင်းမှာ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီး ဌာနလက်အောက်ရှိ စိုက်ပျိုးရေးဦးစီးဌာနကနေမှ ပုလဲသွယ်စိုက်ပျိုးစပါးများကို တောင်သူတွေ အရောက် တိုက်ရိုက်ရောင်းချပြီးတော့ စိုက်ပျိုးလုပ်ကိုင်စေခဲ့ပါတယ်။ ဒီစပါးမျိုးဟာ အစပထမ မှာတော့ ဈေးကွက်ခိုင်မာမှုမရှိခဲ့သည့်အတွက် တောင်သူတွေစိုက်ပျိုးပြီးတော့ တော်တော်လေး အခက်အခဲ ကြုံတွေ့ခဲ့ရပါတယ်။ နောက်ပိုင်းမှာတော့ ဒီစပါးဟာ သက်တမ်းအားဖြင့်လည်း ရက်(၁၀၀)ပတ်ဝန်းကျင် ရှိတယ်။ တစ်ဧကကောက်ပင်ဝင်ဆံ့မှုကလည်း ကောင်းတယ်။ ကောက်နှံ တစ်နှံကို အောင်စေ့ကလည်း (၁၅၀)အထက်ကို ရှိတယ်။ တစ်ဧကကို ပျမ်းမျှတင်း တစ်ရာ့သုံးလေးဆယ် ထွက်တဲ့အတွက် တောင်သူတွေတော်တော်များများ နှစ်ခြိုက်သဘောကျခဲ့ပါတယ်။ အဲဒီနောက်ပိုင်းမှာ မဲဆန္ဒနယ်အတွင်းမှ ပုလဲသွယ်စိုက်ပျိုးစပါးကို တော်တော်များများလေး စိုက်ပျိုးလာပါတယ်။ ဒါပေမယ်လို့ ၂၀၁၆ ခုနှစ်မှာပဲ စိုက်ပျိုးရေး၊ မွေးမြူရေးနှင့် ဆည်မြောင်း ဝန်ကြီးဌာနက ဒီစပါးမျိုးကို ဖြန့်ဖြူးခြင်း မပြုတော့ပါဘူး။ အဲဒီမှာ ပုဂ္ဂလိကကုမ္ပဏီတွေက တိုက်ရိုက် ကိုယ်စားလှယ်တွေခန့်ပြီးတော့ ဒီစပါးတွေကို ဖြန့်ဖြူးခဲ့ပါတယ်။ ဒီထိအောင် ဘာပြဿနာမှ မပေါ်ပေါက်သေးပါဘူး။ ပြီးခဲ့တဲ့ မိုးကြို၊ နွေစပါးစိုက်ပျိုးတဲ့နေရာမှာတော့ စိုက်ပျိုးထုတ်လုပ်တဲ့ ကုမ္ပဏီကဖြန့်တဲ့ ပုလဲသွယ်စိုက်ပျိုးစပါးဟာ အပင်ပေါက်နှုန်းလည်း မကောင်း၊ ဧကပြည့်အောင် လည်း မစိုက်ပျိုးနိုင်၊ မျိုးသန့်စင်မှုလည်းမရှိတဲ့အတွက် အပင်ညီညာမှုလည်း မရှိတော့ပါဘူး။ အနှံထွက်ချိန်၊ စပါးရင့်မှည့်ချိန်မှာလည်း မညီမျှတဲ့အတွက် အထွက်နှုန်းကျဆင်းပြီးတော့ တော်တော် များများလေး တောင်သူတွေ ဒုက္ခကြုံတွေ့ခဲ့ရပါတယ်။ တစ်ဧကတင်း(၁၂၀)(၁၃၀) မပြောနဲ့ တင်းသုံးလေးဆယ်တောင် မထွက်တော့ပါဘူး။ တချို့ တောင်သူတွေဆိုလို့ရှိရင် လုံးဝကို ရိတ်သိမ်းလို့ မရဘဲနှင့် တံစဉ်လွတ်ဖြစ်ခဲ့ရတဲ့အချိန်တွေလည်းရှိခဲ့ပါတယ်။ အဲဒီဒေသတွေကတော့ မဲဆန္ဒနယ်အတွင်းက ဒီပဲယင်းမြို့နယ်၊ တယ်တော၊ သရက်ကန် ကျေးရွာက တောင်သူ(၃၀၈)ဦးစိုက်ပျိုးလုပ်ကိုင်တဲ့ လယ်ဧက(၁၃၉၀)ကျော်၊ ရွှေဘိုမြို့နယ် သလုံး ကျေးရွာ၊ လိပ်ချင်းကျေးရွာ၊ ခွန်တောင်းကြီးကျေးရွာနဲ့ နှမစားရစ် ကျေးရွာများက တောင်သူ (၁၉၈)ဦး စိုက်ပျိုးလုပ်ကိုင်သည့် လယ်ဧက(၁၂၄၇)ဧကတို့ပဲ ဖြစ်ပါတယ်။ ဒီလို ဆုံးရှုံးနစ်နာမှုတွေ ကြုံတော့ တောင်သူတွေက သက်ဆိုင်ရာဌာနများကို အကူအညီတောင်းပြီးတော့ ကုမ္ပဏီကနေ နစ်နာကြေး၊ လျော်ကြေးရဖို့ ကြိုးပမ်းကြပါတယ်။ အဲဒီကြိုးပမ်းမှုကြောင့်ပဲကုမ္ပဏီက ဒီပဲယင်း မြို့နယ်က တောင်သူ(၃၀၈)ဦးအတွက် မျိုးစပါးတန်ကြေးကို ပြန်အမ်းပြီးတော့ လယ်တစ်ဧကကို တစ်သိန်နှုန်းနှင့် နစ်နာကြေးပေးတယ်လို့ သိရှိခဲ့ရပါတယ်။ ဒါပေမယ့်လို့ ရွှေဘိုမြို့က တောင်သူဦးကြီးများ (၁၉၈)ဦးထဲကတော့ ယနေ့ထိအောင် နစ်နာကြေးမရခဲ့ပါဘူး။ ဒီအတွက်လည်းတောင်သူတွေက သက်ဆိုင်ရာဌာန တိုင်းဒေသကြီးအစိုးရ အပါအဝင် ဌာနအသီးသီးကို သူတို့ရဲ့ ဆုံးရှုံးနစ်နာမှုကို ကူညီဆောင်ရွက်ပေးဖို့ ပန်ကြားခဲ့ပေမယ့်လို့ ဒီနေ့အထိ ကုမ္ပဏီကနေမှ လျော်ကြေးပေးလာခြင်းမရှိတဲ့အတွက် သက်ဆိုင်ရာဝန်ကြီးဌာနအနေနှင့် မည်ကဲ့သို့ ကူညီဆောင်ရွက်ပေးမည်ကို သိရှိလိုသောကြောင့် ဥက္ကဋ္ဌကြီးကတစ်ဆင့် ဒီမေးခွန်းကို မေးရခြင်းဖြစ်ပါတယ်ခင်ဗျား။ ကျေးဇူးတင်ပါတယ်။</speech>
<title>မွန်ပြည်နယ်၊ သထုံမြို့နယ်တွင် လယ်မြေဧက(၂၂၀၀၀)အတွက် ရေကြီးနစ်မြုပ်မှုနှင့် ရေငန် ဝင်ရောက်မှုမှ ကာကွယ်ရန် ဆည်မြောင်းနှင့် ရေအသုံးချမှုစီမံခန့်ခွဲရေးဦးစီးဌာန၏ လုပ်ငန်းဆောင်ရွက်မှု အစီရင်ခံစာအရ သရက်တောနှင့် ပန်းတိမ်ကန် ရေထိန်းတံခါးအသစ်(၂)ခုအား ၂၀၁၉-၂၀၂၀ ဘဏ္ဍာရေးနှစ်တွင် တည်ဆောက်ပေးရန် အစီအစဉ် ရှိ/မရှိနှင့် စပ်လျဉ်းသည့် မေးခွန်း</title>
<speech type='speaker'>ဆက်လက်ပြီး မွန်ပြည်နယ် မဲဆန္ဒနယ်အမှတ်(၉)မှ ဒေါက်တာဇော်လင်းထွဋ် က မွန်ပြည်နယ်၊ သထုံမြို့နယ်တွင် လယ်မြေဧက (၂၂၀၀၀)အတွက် ရေကြီးနစ်မြုပ်မှုနှင့် ရေငန် ဝင်ရောက်မှုမှ ကာကွယ်ရန် ဆည်မြောင်းနှင့် ရေအသုံးချမှု စီမံခန့်ခွဲရေးဦးစီးဌာန၏ လုပ်ငန်းဆောင်ရွက်မှု အစီရင်ခံစာအရ သရက်တောနှင့် ပန်းတိမ်ကန် ရေထိန်းတံခါးအသစ်(၂)ခုအား ၂၀၁၉၂၀၂၀ ဘဏ္ဍာရေးနှစ်တွင် တည်ဆောက်ပေးရန် အစီအစဉ် ရှိ/မရှိနှင့် စပ်လျဉ်းသည့် မေးခွန်းကို မေးမြန်းဖို့ ဖြစ်ပါတယ်</speech>
<speech><mp id='939'>ဒေါက်တာဇော်လင်းထွဋ်၊ မွန်ပြည်နယ် မဲဆန္ဒနယ်အမှတ်(၉)</mp>လေးစားအပ်ပါ သော အမျိုးသားလွှတ်တော်ဥက္ကဋ္ဌကြီးနှင့်တကွ လွှတ်တော်တစ်ရပ်လုံး မင်္ဂလာပါလို့ နှုတ်ခွန်းဆက်သ အပ်ပါတယ်။ ကျွန်တော်ကတော့ မွန်ပြည်နယ် မဲဆန္ဒနယ်အမှတ်(၉)မှ အမျိုးသားလွှတ်တော် ကိုယ်စားလှယ် ဒေါက်တာဇော်လင်းထွဋ် ဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော်၏ မဲဆန္ဒနယ် သထုံမြို့ သည် လယ်ယာစိုက်ပျိုးရေးလုပ်ငန်းဖြင့် အဓိကအသက်မွေးဝမ်းကျောင်းပြုရာမြို့ ဖြစ်ပါတယ်။ ၂၀၁၆ - ၂၀၁၇ ခုနှစ် စာရင်းဇယားများအရ လျာထားဧက(၁၃၀၀၀၀)ကျော်ရှိပါတယ်။ သထုံမြို့တွင် လယ်ယာမြေဧရိယာ(၂၁၀၀၀)အား မိုးရာသီတွင် ရေကြီးနစ်မြုပ်မှုမှ ကာကွယ်ပေးရန်နှင့် နွေရာသီတွင် ပင်လယ်ဒီရေ ရေငန်ဝင်ရောက်မှုမှ ကာကွယ်ရန်အတွက် ရည်ရွယ်ပြီး ကျုံထော်ရေထိန်းတံခါးအား ၂၀၀၂ ခုနှစ်တွင် စတင်တည်ဆောက်ခဲ့ပါတယ်။ အဆိုပါရေထိန်းတံခါးမှာ ပင်လယ်ကမ်းခြေနှင့် (၁)မိုင် (၂)ဖာလုံသာ ကွာဝေးပြီး ၂၀၀၈ ခုနှစ်မှ စတင်၍ ပင်လယ်ရေစီးကြောင်း ပြောင်းလဲတိုက်စားမှုကြောင့် ၂၀၀၉ ခုနှစ်တွင် ကမ်းစားနှုန်း တဖြည်းဖြည်းများလာခဲ့ရာမှာ ၉ - ၅ - ၂၀၀၉ ခုနှစ်တွင် ပြိုကျပျက်စီးသွားခဲ့ပါတယ်။ ထိုသို့ ပြိုကျ ပျက်စီးသွားမှုကြောင့် ဒေသခံတောင်သူလယ်သမားတို့၏ လယ်ယာများမှာလည်း ရေအောက်သို့ ရောက်ရှိသွားခဲ့ပါတယ်။ နီးစပ်ရာလယ်များမှာလည်း ရေငန်များဝင်ရောက်မှုကြောင့် စပါးနှင့် အခြား သီးနှံများစိုက်ပျိုးရာတွင် အခက်အခဲများစွာရှိကြောင်း တွေ့ရှိရပါတယ်။ ဒေသခံလယ်သမား အများစုမှာ မိမိတို့၏ လယ်ယာမြေများ ဆုံးရှုံးခဲ့ရသဖြင့် နီးစပ်ရာလုပ်အားခမြင့်မားသည့် အိမ်နီးချင်း နိုင်ငံများသို့ အုပ်စုလိုက်ထွက်ခွာ သွားရောက်လုပ်ကိုင်ကြရသည့်အတွက် ဒေသအတွင်း လူ့စွမ်းအား မေလ ၂ ရက် အရင်းအမြစ်များ ဆုံးရှုံးမှုမြင့်တက်လာခဲ့ပါတယ်။ ထိုကြောင့် ဒေသခံများ၏ တင်ပြချက်အရ ဒုတိယ အကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေးတွင် ကြယ်ပွင့်ပြမေးခွန်းမေးမြန်းခဲ့ရာ ဝန်ကြီးမှ နောင်ရေရှည်တည်တံ့စေရေးအတွက် ရည်ရွယ်ပြီး ကမ်းပြိုကမ်းစားမှုအခြေအနေကို အချိန်ယူ၍ စောင့်ကြည့်လေ့လာခြင်း၊ ဒီရေအတက်အကျနှင့် ရေမှတ်များကို စောင့်ကြည့်တိုင်းတာ ခြင်း၊ မြေအောက်ဘူမိဗေဒဆိုင်ရာ စူးစမ်းလေ့လာခြင်းများကို အနည်းဆုံး (၂)နှစ်ခန့် အချိန်ယူ ဆောင်ရွက်သွားမည်ဟု ဖြေကြားခဲ့ပါတယ်။ သို့ဖြစ်ပါ၍ ဆည်မြောင်းနှင့် ရေအသုံးချမှု စီမံခန့်ခွဲရေးဦးစီးဌာနမှ တာဝန်ရှိသူများ ပြည်နယ်အစိုးရအဖွဲ့ဝင် ဝန်ကြီးများ၊ ဒေသခံနယ်မြေကိုယ်စားလှယ်များ၊ ဒေသခံ သက်တမ်းရင့် တောင်သူလယ်သမားများ (၂)နှစ်ခန့်အချိန်ယူ၍ ကွင်းဆင်းဆောင်ရွက်ခဲ့ပါတယ်။ ဥက္ကဋ္ဌကြီးခင်ဗျား။ Power Point တင်ပြခွင့်ပြုပါရန် လေးစားစွာ တင်ပြအပ်ပါတယ်။ အဲဒါကတော့ ဒေသခံတောင်သူ လယ်သမားများနဲ့ သွားရောက်လေ့လာတဲ့အခါမှာ အဆိုပြု ရေထိန်းတံခါး(၂)ခုရဲ့ တည်နေရာပြပုံ ဖြစ်ပါတယ်။ အဲဒါကတော့ ပန်းတိမ်ကန် ရေထိန်းတံခါး ဘူမိဗေဒဆိုင်ရာ လေ့လာဆန်းစစ်ခြင်း ဖြစ်ပါတယ်။ ပန်းတိမ်ကန် ရေထိန်းတံခါးရဲ့ ဇလဗေဒဆိုင်ရာ တိုင်းတာခြင်းဖြစ်ပါတယ်။ အသစ် တည်ဆောက်မယ့် သရက်တော ရေထိန်းတံခါးရဲ့ ဇလဗေဒဆိုင်ရာ လေ့လာဆန်းစစ်ခြင်း ဖြစ်ပါတယ်။ ကျွန်တော်တို့ ပြည်ထောင်စုလွှတ်တော် ကိုယ်စားလှယ်များနဲ့ ဌာနဆိုင်ရာဝန်ထမ်းများ ဒေသခံ တောင်သူလယ်သမားများ တွေ့ဆုံပြီး ဆွေးနွေးနေကြတဲ့ပုံ ဖြစ်ပါတယ်ခင်ဗျား။ ဥက္ကဋ္ဌကြီးခင်ဗျား။ ဆည်မြောင်းနှင့် ရေအသုံးချမှု စီမံခန့်ခွဲရေးဦးစီးဌာနရဲ့ လုပ်ငန်း ဆောင်ရွက်မှုအစီရင်ခံစာအရ ကမ်းစားနှုန်းပေါ်မူတည်၍ ရေထိန်းတံခါးအသစ် တည်ဆောက်ရန် ပန်းတိမ်ကန်ချောင်းနှင့် သရက်တောချောင်းဆုံသည့်နေရာတွင် အဆိုပါချောင်း(၂)ချောင်းရဲ့ ရေထိန်း တံခါး(၁)ခုစီတွင် စုစုပေါင်း(၂)လုံး တည်ဆောက်ပေးခြင်းဖြင့် မိုးရာသီတွင် ရေကြီးနစ်မြုပ်မှု လျော့ပါး သက်သာစေခြင်း၊ မိုးနှောင်းကာလတွင်လှောင်ရေ ထိန်းသိမ်းပေးနိုင်ခြင်း၊ နွေရာသီတွင် ရေထိန်းတံခါးများကို ပိတ်သိုလှောင်၍ ချောင်းအတွင်းသို့ သိုလှောင်ရေဖြင့် နွေစပါးနှင့် အခြားသီးနှံများ စိုက်ပျိုးနိုင်ခြင်းနှင့် ပင်လယ်ရေငန်နှင့် နုန်းများဝင်ရောက်မှုမှ ကာကွယ်ပေးနိုင်သည့်အတွက် ဒေသခံ တောင်သူလယ်သမားများ၏ စိုက်ပျိုးရေးအခြေခံ လူနေမှုဘဝများကို မြှင့်တင်ပေးနိုင်မှာ ဖြစ်ပါတယ်။ သို့ဖြစ်ပါ၍ သထုံမြို့နယ်တွင် လယ်မြေဧက (၂၂၀၀၀)အတွက် ရေကြီးနစ်မြုပ်မှုနှင့် ရေငန်ဝင်ရောက်မှုမှ ကာကွယ်ရန်အတွက် သရက်တောနှင့် ပန်းတိမ်ကန် ရေထိန်းတံခါးများကို ၂၀၁၉ - ၂၀၂၀ ဘဏ္ဍာရေးနှစ်တွင် တည်ဆောက်ပေးရန် အစီအစဉ် ရှိ/မရှိ ဥက္ကဋ္ဌကြီးမှတစ်ဆင့် လေးစားစွာ မေးမြန်းအပ်ပါတယ်ခင်ဗျား။</speech>
<speech type='speaker'>မေးခွန်းများနဲ့ ပတ်သက်ပြီး စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီး ဌာန၊ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်</speech>
<speech><agency id='11'>ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့် အမျိုးသားလွှတ်တော်ကိုယ်စားလှယ်များ ခင်ဗျား။ ဦးစွာ စစ်ကိုင်းတိုင်းဒေသကြီး မဲဆန္ဒနယ်အမှတ်(၂)မှ အမျိုးသားလွှတ်တော် ကိုယ်စားလှယ်ကြီး ဦးအောင်မျိုး မေးမြန်းတဲ့ ရွှေဘိုမြို့နယ်အတွင်း၊ ပုလဲသွယ်စပ်မျိုးစပါး (GW-1) မျိုးစေ့ မသန့်ပြန့်တဲ့ အတွက်ကြောင့် နစ်နာဆုံးရှုံးရတဲ့ တောင်သူတွေ မျိုးစပါး ဖြန့်ဖြူးရောင်းချတဲ့ကုမ္ပဏီမှ လျော်ကြေး ရရှိရေး ကူညီဆောင်ရွက်ပေးရန် အစီအစဉ် ရှိ/မရှိ သိလိုတဲ့ မေးခွန်းအပေါ်မှာ စစ်ကိုင်းတိုင်းဒေသကြီး အစိုးရအဖွဲ့ရဲ့ ဖြေကြားချက်နဲ့အတူ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနမှ ပေါင်းစပ် ဖြေကြားပေးပါမယ်။ ဥက္ကဋ္ဌကြီးခင်ဗျား။ ပြီးခဲ့တဲ့ ၂၀၁၇-၂၀၁၈ စိုက်ပျိုးရာသီမှာ စစ်ကိုင်းတိုင်းဒေသကြီး၊ ရွှေဘို ခရိုင်၊ ရွှေဘိုမြို့နယ် သီးလုံးကျေးရွာမှာရှိတဲ့ တောင်သူဦးတင်ဝင်းပါ (၁၉၈)ဦးမှ (GW-1) ပုလဲသွယ် စပ်မျိုးစပါး F1 ကြောင့် နစ်နာခဲ့မှုအပေါ်မှာ လိုအပ်သည်များ ဖြေရှင်းဆောင်ရွက်ပေးနိုင်ရေးအတွက် စစ်ကိုင်းတိုင်းဒေသကြီး အစိုးရအဖွဲ့ကို တင်ပြခဲ့ပါတယ်။ တိုင်းဒေသကြီးအစိုးရအဖွဲ့ရဲ့ လမ်းညွှန် တာဝန်ပေးမှုနှင့်အညီ စိုက်ပျိုးရေးဦးစီးဌာန တိုင်းဒေသကြီးဦးစီးမှူးရုံးအနေနဲ့ ကျေးရွာအလိုက် ကွင်းဆင်းအဖွဲ့များ ဖွဲ့စည်းပြီး အဆိုပါ အကြောင်းအချင်းအရာဖြစ်ပေါ်ခဲ့တဲ့ ရွာတွေရဲ့ တောင်သူ များထံ တွေ့ဆုံကွင်းဆင်း စိစစ်ခဲ့ပါတယ်။ ထို့အပြင် တိုင်းဒေသကြီး ဦးစီးမှူးရုံးအနေနဲ့ ပိုမိုခိုင်မာတဲ့ သတင်းအချက်အလက်တွေ ရရှိဖို့အတွက် ဒုတိယတိုင်းဒေသကြီး ဦးစီးမှူး ခေါင်းဆောင်တဲ့ အဖွဲ့ဝင် (၃)ဦးပါ စစ်ဆေးရေးအဖွဲ့ ဖွဲ့စည်းတာဝန်ပေးပြီး ထပ်မံစိစစ်ဆောင်ရွက်ခဲ့ပါတယ်။ တိုင်းဒေသကြီး စိုက်ပျိုးရေးဦးစီးဌာန စုံစမ်း စစ်ဆေးရေးအဖွဲ့အနေနဲ့ ၁-၈-၂၀၁၈ နေ့မှာ ရွှေဘိုခရိုင် စိုက်ပျိုးရေးဦးစီးဌာနမှာ (GW-1) ပုလဲသွယ် စပ်မျိုးစပါး စိုက်ပျိုးခဲ့တဲ့အတွက်ကြောင့် နစ်နာဆုံးရှုံးခဲ့တဲ့ တောင်သူများကို ကိုယ်စားပြုထားတဲ့ လိပ်ချင်း၊ နှမစားရစ်၊ ခွန်တောင်းကြီး၊ သလုံးကျေးရွာအုပ်စုများမှ အုပ်ချုပ်ရေးမှူးတွေ တောင်သူများ နှင့် စိုက်ပျိုးရေးဦးစီးဌာနမှ ရွှေဘိုမြို့နယ်ဦးစီးမှူးတို့ တွေ့ဆုံစိစစ်ဆောင်ရွက်ခဲ့ပါတယ်။ စိုက်ပျိုးခဲ့တဲ့ ပုလဲသွယ်စပ်မျိုး (GW-1) မျိုးတွေဟာ အပင်ပေါက် ညံ့ဖျင်းခြင်း၊ မျိုးကွဲများပါဝင်ခြင်းနှင့် အနှံထွက် ညီညာမှုမရှိကြောင်းသိရှိရတဲ့အတွက် အဆိုပါ ရွှေဘိုမြို့နယ် ကျေးရွာအုပ်စု(၂၀)မှ တောင်သူ(၁၈၄)ဦး တို့ရဲ့ စပါးခင်း ကိုယ်စားပြု ဧက(၁၅၂၉)ဧကကို ကွင်းဆင်းစစ်ဆေးခဲ့ပါတယ်။ ကွင်းဆင်းစစ်ဆေးခဲ့တဲ့ ကာလဟာ စပါးစိုက်ခင်းတွေ အနှံထွက် ပန်းပွင့်ချိန်ဖြစ်ပြီး အပင်ပေါက်ညံ့ဖျင်းခြင်းကို တောင်သူတွေ တင်ပြချက်အရ သိရှိရပါတယ်။ အနှံထွက်ချိန် အပင် အခြေအနေပေါ် စစ်ဆေးချက်အရ မျိုးကွဲပါဝင်မှုဟာ (၉.၇)ရာခိုင်နှုန်း ပါဝင်ကြောင်း စစ်ဆေးတွေ့ရှိ ရပါတယ်။ ရွှေဘိုမြို့နယ်ရဲ့ (Gw-1) စပ်မျိုးစပါးများကို စံကွက်ရိတ်သိမ်းခဲ့မှုနှင့် ပတ်သက်၍ စိစစ်တဲ့အခါမှာ အထွက်နှုန်း တင်း(၁၀၀)နဲ့အထက် ထွက်တာဟာ တောင်သူ (၃၃)ဦး၊ ရှိပါတယ်။ ဧက ကိုယ်စားပြုတာကတော့ (၂၄၀)ဧက ဖြစ်ပါတယ်။ စပါးတင်း(၈၀)ကနေ (၁၀၀) ထွက်တဲ့ တောင်သူက (၇၉)ဦး ရှိပြီးတော့ ဧက(၅၆၃)ဧက ဖြစ်ပါတယ်။ တင်း(၈၀)အောက် ထွက်တာကတော့ (၅၆၈)ဦး ဖြစ်ပြီးတော့ ဧက (၃၂၅၅)ဧက ဖြစ်ပါတယ်။ ဥက္ကဋ္ဌကြီးခင်ဗျား။ စစ်ကိုင်းတိုင်းဒေသကြီး အစိုးရအဖွဲ့ရုံးမှာ အဆိုပါကိစ္စနှင့်ပတ်သက်ပြီး စစ်ဆေးတွေ့ရှိမှု တင်ပြချက်တွေအပေါ် အခြေအနေအရပ်ရပ်ကို သုံးသပ်ပြီး ကုမ္ပဏီနဲ့ တောင်သူ အကြား ပြဿနာများ ပြေလည်စွာ ဖြေရှင်းပေးနိုင်ရေးအတွက် နှစ်ဦးနှစ်ဖက် မျှတမှု၊ နှစ်ဦးနှစ်ဖက် နစ်နာမှုမရှိစေရေးအတွက် ဥပဒေ၊ လုပ်ထုံး လုပ်နည်းများနှင့်အညီဆောင်ရွက်ဖို့ ဆုံးဖြတ်ချက်ပေးခဲ့ ပါတယ်။ သို့ဖြစ်တဲ့အတွက် မိမိတို့ စိုက်ပျိုးရေးဦးစီးဌာန (ရုံးချုပ်)မှ ဒုတိယညွှန်ကြားရေးမှူးချုပ် ကွင်းဆင်းခဲ့ပြီးတော့ တိုင်းဒေသကြီးဦးစီးမှူး၊ ခရိုင်စီမံခန့်ခွဲမှု၊ မြို့နယ်စီမံခန့်ခွဲမှုကော်မတီမှ ဥက္ကဋ္ဌတွေ၊ မြို့နယ်စိုက်ပျိုးရေးညှိနှိုင်းမှုအဖွဲ့ဝင်တွေနဲ့ တောင်သူကိုယ်စားလှယ်များ၊ တင်ပြထားတဲ့ ကျေးရွာများမှ အုပ်ချုပ်ရေးမှူးများနှင့် ၁၆-၂-၂၀၁၉ ရက်နေ့မှာ ရွှေဘိုမြို့နယ်အထွေထွေအုပ်ချုပ်ရေး ဦးစီးဌာနမှာ တွေ့ဆုံညှိနှိုင်းဆောင်ရွက်ပေးခဲ့ပါတယ်။တွေ့ဆုံစိစစ်ဆောင်ရွက်ခဲ့မှုအရ သဘောတူဆုံးဖြတ်ချက်နဲ့အညီ အကျိုးအမြတ်ကြီးစွာ ထိခိုက်ပျက်စီးမှုမရှိတဲ့ တောင်သူများအနေနဲ့ မျိုးစပါးဖိုးငွေ အပြေအကြေ ပေးသွင်းခဲ့ပါတယ်။ ကျေးရွာအုပ်စု (၄၇)အုပ်စုမှာရှိတဲ့ တင်ပြပါ တောင်သူ (၁၉၈)ဦးထံ ကတော့ ကောက်ခံရန် ကျန်ရှိတဲ့ မျိုးစေ့ဖိုး ကြွေးကျန်တွေ အားလုံးကိုတော့ ကုမ္ပဏီက ကောက်ခံခြင်းမပြုတော့ရန် သဘောတူ ဆုံးဖြတ်ဆောင်ရွက်ခဲ့ပြီးဖြစ်ပါကြောင်း အမျိုးသားလွှတ်တော်ကိုယ်စားလှယ်ကြီးရဲ့ မေးခွန်းကို ကျွန်တော် ပြန်လည်ရှင်းလင်းဖြေကြားအပ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်ကြီး များခင်ဗျား။ ဆက်လက်ပြီး မွန်ပြည်နယ် မဲဆန္ဒနယ်အမှတ်(၉)မှ အမျိုးသားလွှတ်တော်ကိုယ်စားလှယ် ဒေါက်တာဇော်လင်းထွဋ် ရဲ့ မွန်ပြည်နယ်၊ သထုံမြို့နယ်မှာ လယ်မြေဧက (၂၂၀၀၀)အတွက် ရေကြီးနစ်မြုပ်မှုနှင့် ရေငန်ဝင်ရောက်မှုကာကွယ်ရန် ဆည်မြောင်းနှင့် ရေအသုံးချမှုစီမံခန့်ခွဲရေး ဦးစီး ဌာနရဲ့ လုပ်ငန်းဆောင်ရွက်မှု အစီရင်ခံစာအရ သရက်တောနှင့် ပန်းတိမ်ကန် ရေထိန်းတံခါးအသစ် (၂)ခုအား ၂၀၁၉-၂၀၂၀ ဘဏ္ဍာရေးနှစ်တွင် တည်ဆောက်ပေးရန် အစီအစဉ် ရှိ/မရှိနှင့် စပ်လျဉ်းတဲ့ မေးခွန်းအပေါ်မှာ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက ဆက်လက်ဖြေကြား ပါမယ်။ ဥက္ကဋ္ဌကြီးခင်ဗျား။ မွန်ပြည်နယ်၊ ပေါင်မြို့နယ်အတွင်းရှိ ကျုံထော်ချောင်းပေါ်မှာ တည်ဆောက် ခဲ့တဲ့ ကျုံထော်ရေတံခါးဟာ ၂၀၀၄ ခုနှစ်မှာ တည်ဆောက်ပြီးစီးခဲ့ပြီးတဲ့နောက် လယ်မြေဧက (၂၂၀၀၀)ခန့်ကို ရေငန်ဝင်ရောက်မှုမှ ကာကွယ်ပေးနိုင်ခဲ့ပါတယ်။ သို့သော်လည်းပဲ ရေတံခါးဟာ ၂၀၀၉ ခုနှစ်မှာ ပင်လယ်ရေစီးကြောင်း ပြောင်းလဲ တိုက်စားမှုကြောင့် ကမ်းပြို ကမ်းစားမှုနှင့်အတူ ပျက်စီးဆုံးရှုံးခဲ့ရပါတယ်။ ကျုံထော်ရေတံခါး မရှိတော့တဲ့၂၀၀၉ ခုနှစ် နောက်ပိုင်းကာလတွေမှာ နွေရာသီအချိန်မှာ လယ်မြေအတွင်းကို ပင်လယ် ရေငန်ဝင်ရောက်ပြီး လယ်မြေတွေနဲ့သီးနှံများ ထိခိုက်ပျက်စီးမှု ရှိခဲ့ပါတယ်။ သို့ဖြစ်တဲ့အတွက် ကျုံထော်ရေတံခါးရဲ့ မူလအကျိုးပြု လယ်မြေဧကတွေကို နွေရာသီမှာ ရေငန်ဝင်ရောက်မှုမှ ကာကွယ်ပေးနိုင်ဖို့ ရေချို သိုလှောင်ထိန်းသိမ်းပေးနိုင်ဖို့အပြင် မိုးရာသီမှာ ရေကြီးနစ်မြုပ်မှုမှ လျော့ပါးသက်သာစေဖို့အတွက် မူလရေထိန်းတံခါးရဲ့ ရေနုတ်မြောင်း(၂)ခုဖြစ်တဲ့ ပန်းတိမ်ကန် မြောင်းနဲ့ သရက်တောမြောင်းတွေပေါ်မှာ ရေထိန်းတံခါး(၁)ခုစီ တည်ဆောက်သွားဖို့ လိုအပ်ချက် ရှိခဲ့ပါတယ်။ အဆိုပါ ရေထိန်းတံခါး (၂)ခု တည်ဆောက်နိုင်ဖို့ မြေအောက်ဘူမိဗေဒဆိုင်ရာ စူးစမ်း လေ့လာခြင်း၊ ပင်လယ်ရေစီးကြောင်း ပြောင်းလဲတိုက်စားမှုနှင့် ကမ်းပြိုကမ်းစားမှု အခြေအနေ စောင့်ကြည့်လေ့လာခြင်း၊ ဒီရေအတက်အကျနှင့် ရေမှတ်များကို စောင့်ကြည့်တိုင်းတာခြင်းစတဲ့ လုပ်ငန်းတွေကို ယခုအချိန်ခါမှာ ဆောင်ရွက်ပြီး ဖြစ်ပါတယ်။ စီမံကိန်းဆောင်ရွက်နိုင်ဖို့အတွက် ဒီဇိုင်းပြုစု တွက်ချက်ခြင်း လုပ်ငန်းစဉ်များ စီမံဆောင်ရွက်လျက်ရှိပါကြောင်း တင်ပြအပ်ပါတယ်။ အဆိုပါရေတံခါး (၂)ခုဟာဆိုရင် တည်ဆောက်ရမယ့်ဒေသရဲ့ ရေမြေသဘာဝအခြေအနေအရ သဘာဝဘေး ကျရောက်နိုင်မည့်အခြေအနေကို အံတုတည်ဆောက်ရမယ့် အရေးကြီးတဲ့ ရေအား အဆောက်အအုံများ ဖြစ်ကြပါတယ်။ သို့ဖြစ်တဲ့အတွက် ဒီဇိုင်းပြုတွက်ချက်ခြင်းလုပ်ငန်းကို အထူးဂရုပြု ဆောင်ရွက်လျက် ရှိကြောင်း တင်ပြအပ်ပါတယ်။ အပြီးသတ် ဒီဇိုင်းပုံစံ ရေးဆွဲပြီးချိန်မှာ ခန့်မှန်းကုန်ကျငွေ တွက်ချက်ပြီး လိုအပ်တဲ့ ရန်ပုံငွေကို လုပ်ငန်းစီမံဆောင်ရွက်နိုင်မယ့် ၂၀၂၀-၂၀၂၁ ပြည်ထောင်စုရန်ပုံငွေနဲ့ဆောင်ရွက်မယ့် လုပ်ငန်းအစီအစဉ်မှာ ထည့်သွင်းလျာထား တောင်းခံသွားမှာဖြစ်ပါတယ်။ ရန်ပုံငွေ ခွဲဝေရရှိမှုအရ ဆည်မြောင်းနှင့် ရေအသုံးချမှု စီမံခန့်ခွဲရေးဦးစီးဌာနမှ အကောင်အထည်ဖော် ဆောင်ရွက်ပေးသွားမည်ဖြစ်ပါကြောင်း လွှတ်တော်ကိုယ်စားလှယ်ကြီးရဲ့ မေးခွန်းအပေါ် ပြန်လည် ရှင်းလင်းဖြေကြားအပ်ပါတယ်။ အားလုံးကို ကျေးဇူးတင်ပါတယ်။</speech>
<speech><mp id='956'>ဦးအောင်မျိုး၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၂)</mp>ဥက္ကဋ္ဌကြီးခင်ဗျား။ ဝန်ကြီးရဲ့ ဖြေကြားချက်ထဲမှာ နစ်နာခဲ့တဲ့ တောင်သူ(၁၉၈)ဦးကို မျိုးစပါးဖိုး ကုမ္ပဏီကပေးလျော် တယ်လို့ ပါ ပါတယ်။ ဒီကိစ္စနဲ့ပတ်သက်ပြီးတော့လည်း တောင်သူအများစုက မကျေနပ်ကြပါဘူး။ ထို့အတွက် နံဘေးမြို့နယ်က တောင်သူတွေရသလို (၁)ဧကကို (၁)သိန်းနှုန်း နစ်နာကြေး ကုမ္ပဏီဆီက ရရှိဖို့အတွက် ဝန်ကြီးဌာနအနေနဲ့ ညှိနှိုင်းပေးဖို့ အစီအစဉ် ရှိ/ မရှိ နောက်တစ်ခုက ဒီလို ကုမ္ပဏီတွေက မျိုးစပါးတွေ ဖြန့်ဖြူးတဲ့အခါမှာ သက်ဆိုင်ရာဝန်ကြီးဌာနအနေနှင့် မျိုးမှန်ကန်ဖို့ စစ်ဆေးကြပ်မတ်ရန် အစီအစဉ် ရှိ/မရှိမေးမြန်းလိုပါတယ်ခင်ဗျား။</speech>
<speech><agency id='11'>ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>အမျိုးသားလွှတ်တော်ကိုယ်စားလှယ်ကြီး ဦးအောင်မျိုး ထပ်ဆင့်မေးတဲ့ မေးခွန်းအပေါ်မှာ ပြန်လည်ဖြေကြားပေးပါ့မယ်။ ဥက္ကဋ္ဌကြီးခင်ဗျား။ ဖြစ်စဉ်ရဲ့ အနေအထား နောက်ခံသမိုင်းလေးကို အနည်းငယ်တင်ပြ ရှင်းလင်းဖြေကြားပေးပါ့မယ်။ ကျွန်တော်တို့ ပြီးခဲ့တဲ့ ၂၀၁၈ နွေစပါးစိုက်ရာသီမှာ စစ်ကိုင်းတိုင်းဒေသကြီးအတွင်း စိုက်ပျိုးစပါးမျိုးစေ့ ဖြန့်ဖြူးမှုနဲ့ပတ်သက်ပြီး အလားတူ ဖြစ်ရပ်မျိုး ဒီပဲယင်းမြို့နယ်မှာ ဖြစ်ပေါ်ခဲ့ပါတယ်။ အဲဒီဖြစ်စဉ်မှာ ကွင်းဆင်းစစ်ဆေးတွေ့ရှိချက်အရ တောင်သူပေါင်း(၃၃၄)ဦး ရှိပါတယ်။ စိုက်ဧက (၁၄၀၀)ကျော် ဖြစ်ပါတယ်။ အထွက်နှုန်းနည်းပါးကြောင်း စစ်ဆေးတွေ့ရှိခဲ့တဲ့အတွက် မိမိတို့ စိုက်ပျိုးရေးဦးစီးဌာနရယ်၊ ကျေးရွာအုပ်ချုပ်ရေးမှူးတွေ၊ တောင်သူကိုယ်စားလှယ်တွေနဲ့ သက်ဆိုင်ရာ ကုမ္ပဏီတို့ တွေ့ဆုံညှိနှိုင်းချက်အရ လွှတ်တော်ကိုယ်စားလှယ်ကြီး တင်ပြခဲ့သလိုပဲ အထွက်နှုန်းနည်းတဲ့ ဧရိယာတွေကို ကုမ္ပဏီက (၁)ဧက ကျပ်(၁)သိန်းနှုန်း ပေးချေခဲ့ပြီးတော့ ဖြန့်ဖြူးပေးခဲ့တဲ့ မျိုးစေ့ဖိုးငွေတွေကိုလည်း ပေးချေခြင်းမပြုရန် ညှိနှိုင်းဆောင်ရွက်ပေးခဲ့ပါတယ်။ ယခု အမျိုးသားလွှတ်တော်ကိုယ်စားလှယ် ဦးအောင်မျိုး မေးမြန်းတဲ့ ရွှေဘိုမြို့နယ်မှာ ဖြစ်ပေါ်ခဲ့တဲ့ ဖြစ်စဉ်နဲ့ ပတ်သက်ပြီးတော့ မိမိတို့ ကွင်းဆင်းစစ်ဆေးတဲ့အခါမှာ အထွက်နှုန်း အနေအထားဟာ တင်း(၁၀၀)အထက် ထွက်တဲ့သူ (၃၃)ဦးရှိပြီးတော့ မိမိတင်ပြခဲ့တဲ့အတိုင်းပဲ ဧက (၂၂၀) ကိုယ်စားပြုပါတယ်။ (၈၀ နဲ့ ၁၀၀) (၇၉)ဦးရှိပါတယ်။ ဧက(၅၆၀)ကျော် ဖြစ်ပါတယ်။ (၈၂) ယောက် ထွက်ရှိပါတယ်။ ဧက(၃၂၅၅)ဧကရှိပြီး ကိုယ်စားပြု တောင်သူ (၅၆၈)ဦးရှိပါတယ်။ ဒီတွေ့ရှိချက်အပေါ်မှာမူတည်ပြီး စိုက်ပျိုးတောင်သူနဲ့ ကုမ္ပဏီတို့ နှစ်ဦးနှစ်ဖက်နစ်နာမှုမရှိစေရေး ညှိနှိုင်းဆောင်ရွက်ပေးခဲ့တာဖြစ်ပါတယ်။ ဒီလို စပ်မျိုးစပါး ထုတ်လုပ်ဖြန့်ဖြူးတဲ့ကုမ္ပဏီကို ပြီးခဲ့တဲ့ ဒီပဲယင်းဖြစ်ရပ်ပေါ်မှာ အခြေတည်ပြီးတော့ မိမိတို့မျိုးစေ့ဆိုင်ရာ လုပ်ထုံးလုပ်နည်းနဲ့အညီ အရေးယူ ဆောင်ရွက်ခဲ့တာ တစ်ဖက်မှာရှိပါတယ်။ ဒဏ်ကြေးငွေကျပ်(၁၀)သိန်းပေးပြီးတော့ နောင်အလားတူ မဖြစ်စေရေးအတွက် ပြင်းထန်စွာသတိပေးခဲ့တဲ့ မျိုးစေ့ထုတ်လုပ်ဖြန့်ဖြူးမှုအပိုင်းမှာ ဌာနရဲ့ စစ်ဆေးမှု ခံယူပြီးသည့်အထိ အဲဒီလုပ်ငန်းတွေကို ရပ်ဆိုင်းထားဖို့ ပြစ်ဒဏ်ချမှတ်ခဲ့တာဖြစ်ပါတယ်။ ဌာနအနေနဲ့ ကုမ္ပဏီရဲ့ မျိုးစေ့ထုတ် ဆောင်ရွက်တဲ့ စိုက်ခင်းတွေကို ကွင်းဆင်းစစ်ဆေး ပေးပါတယ်။ (Feel-inspection) ဆောင်ရွက်ခြင်း ဖြစ်ပါတယ်။ စတင်စိုက်ပျိုးရာမှ ရိတ်သိမ်းသန့်စင် သိုလှောင်ဖြန့်ဖြူးမှုအဆင့်ဆင့်အထိ လိုအပ်ချက်များကို စစ်ဆေးပြုပြင် ဆောင်ရွက်ခဲ့တာဖြစ်ပါတယ်။ ဒါ့အပြင် ကြီးကြပ်မှုအပိုင်းအား ဖြည့်နိုင်ဖို့အတွက် မိမိတို့က စိုက်ပျိုးရေးပညာရှင်တွေကို တိုးချဲ့ ခန့်ထားတာဝန်ပေးဆောင်ရွက်ထားမှု ရှိပါတယ်။ တောင်သူတွေအနေနဲ့ ဒီစပ်စပါး မျိုးစေ့တွေကို မိမိတို့ ကြိုက်နှစ်သက်ရာ ၎င်းတို့ရဲ့ ဆန္ဒအရ ဝယ်ယူသုံးစွဲတဲ့အခါမှာ မိမိတို့ဌာနအနေနဲ့ သီးနှံမျိုးစေ့ ဥပဒေကြောင်းအရ ခုန အမျိုးသားလွှတ်တော်ကိုယ်စားလှယ်ကြီး မေးမြန်းသလို သီးနှံမျိုးစေ့ ဥပဒေအရ ထိန်းကျောင်းဆောင်ရွက်ပေးလျက်ရှိပါတယ်။ မျိုးစေ့ဖြန့်ဖြူးသူနှင့် စိုက်ပျိုးထုတ်လုပ်သူအကြား နှစ်ဦးနှစ်ဖက်သဘောတူညီချက်နဲ့လည်း ဆောင်ရွက်နိုင်ဖို့အတွက်ကိုလည်းပဲ မိမိတို့က ပင်တိုင်ကြားက ရပ်ပြီးတော့ အကောင်အထည်ဖော်ဆောင်ရွက်ပေးတာ ဖြစ်ပါတယ်။ ယခု ဖြစ်ရပ်အနေအထားအရ တောင်သူတွေ အနေအထားအရ ခုန အမျိုးသား လွှတ်တော်ကိုယ်စားလှယ်ကြီး ထပ်ဆင့်မေးခွန်းအရ သိရတာ ကျေနပ်မှုမရှိဘူး ဆိုတဲ့ အခြေအနေ ကို လွှတ်တော်ရောက်မှ သိရခြင်းဖြစ်ပါတယ်။ ထိုစဉ် ညှိနှိုင်းတဲ့အခါမှာ နှစ်ဦးနှစ်ဖက် ကျေလည် သဘောတူညီမှု ရှိပြီး ဖြစ်ပါကြောင်းနဲ့ တိုင်းဒေသကြီးအစိုးရအဖွဲ့က ဖြေကြားပြီး ဖြစ်ပါတယ်။ ဒါကြောင့်မို့လို့ တောင်သူတွေရဲ့ ဆန္ဒရှိမယ်ဆိုရင် သက်ဆိုင်ရာတိုင်းဒေသကြီးအစိုးရအဖွဲ့ကို ထပ်မံတင်ပြပြီးမိမိတို့က ကြားက ညှိနှိုင်းပေးဖို့ ရှိမှာ ဖြစ်ပါတယ်။ တစ်ဖက်က တောင်သူအနေနဲ့ကလည်း လိုအပ်ချက်အပေါ်မှာ ဖြည့်ဆည်းပေးနိုင်ဖို့ တင်ပြသလို တစ်ဖက်က ကုမ္ပဏီအနေနဲ့ကလည်း ၎င်းတို့ ပြန်လည်ပေးဆပ်နိုင်စွမ်း ရှိ၊ မရှိ အပေါ်မှာ မူတည်ပြီးတော့မှ ဒီအခြေအနေက အကောင်အထည်ဖော်လာနိုင်မယ့် အခြေအနေ ဖြစ်ပါတယ်။တင်သွင်းခြင်း စပ်မျိုးစပါးဟာ တကယ်တော့ သဘာဝအရ အထူးဂရုစိုက်ရတဲ့ မျိုးဖြစ်တဲ့အတွက် မိမိတို့အနေနဲ့ နည်းပညာတွေပေးပြီး စိုက်နည်းစနစ်အတိုင်း လိုက်နာကျင့်သုံးဆောင်ရွက်ဖို့လည်း မိမိတို့ စိုက်ပျိုးရေးဦးစီးဌာနက ဒါလုပ်ကိုင်ဆောင်ရွက်ပေးလျက်ရှိပါကြောင်း အမျိုးသားလွှတ်တော် ကိုယ်စားလှယ်ကြီး ဦးအောင်မျိုးရဲ့ မေးခွန်းကို ပြန်လည်ရှင်းလင်းဖြေကြားအပ်ပါတယ်။ အားလုံးကိုကျေးဇူးတင်ပါတယ်။</speech>
</section>
<section value = 'Bill'>
<title>စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ ပြည်ထောင်စုဝန်ကြီးက ၂၀၁၉ ခုနှစ်၊ အပင်မျိုးသစ် အကာအကွယ်ပေးရေး ဥပဒေကြမ်းကို လွှတ်တော်သို့ တင်သွင်းခြင်း</title>
<speech type='speaker'>အစီအစဉ် (၆) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ ယခု ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၁၈၇၊ နည်းဥပဒေခွဲ(က)အရ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ ဒုတိယဝန်ကြီးက ၂၀၁၉ ခုနှစ်၊ အပင်မျိုးသစ် အကာအကွယ်ပေးရေး ဥပဒေကြမ်းကို အမျိုးသားလွှတ်တော်သို့ တင်သွင်းဖို့ ဖြစ်ပါတယ်</speech>
<speech><agency id='11'>ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့် အမျိုးသားလွှတ်တော်ကိုယ်စားလှယ်များ ခင်ဗျား။ မိမိတို့ လက်ရှိပြဋ္ဌာန်းထားတဲ့ အပင်မျိုးသစ် အကာအကွယ်ပေးရေး ဥပဒေ(New Plants Right Protection Law)အနေနဲ့ အခြားဖွံ့ဖြိုးပြီးနိုင်ငံတွေက မြန်မာနိုင်ငံကို လာရောက်ပြီး အပင်မျိုး မွေးမြူခြင်းလုပ်ငန်းများမှာ ပိုမိုရင်းနှီးမြှုပ်နှံလာနိုင်ဖို့ မြန်မာနိုင်ငံမှာရှိတဲ့ တောင်သူ လယ်သမားများအနေနဲ့ မျိုးသစ်၊ မျိုးဆန်းများ ပိုမိုရရှိ စိုက်ပျိုးထုတ်လုပ်နိုင်ပြီး ဝင်ငွေ တိုးတက် လာစေနိုင်ဖို့နဲ့ အပြည်ပြည်ဆိုင်ရာ အပင်မျိုးသစ် အကာအကွယ်ပေးရေးအဖွဲ့ (International Union for the Protection of Law New Varieties of Plants) sag.oc (GSC_56069:320zos ဤဥပဒေပါ ပြဋ္ဌာန်းထားမှုများဟာ လက်ရှိအခြေအနေမှာ လျပ်ညီမှုမရှိတာကို ပြန်လည်သုံးသပ် တွေ့ရှိရပါတယ်။ ဒါကြောင့်မို့လို့ တည်ဆဲဥပဒေကု ရုပ်သိမ်းပြီး အသစ်ပြန်လည်ရေးဆွဲထားတဲ့ ၂၀၁၉ ခုနှစ်၊ အပင်မျိုးသစ် အကာအကွယ်ပေးရေး ဥပဒေမူကြမ်းကို ပြဋ္ဌာန်းပေးနိုင်ရေးအတွက် စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနမှ အဆိုပြု တင်ပြရခြင်း ဖြစ်ပါတယ်။ ၂၀၁၉ ခုနှစ်၊ အပင်မျိုးသစ် အကာအကွယ်ပေးရေးဥပဒေရဲ့ ရည်ရွယ်ချက်အနေနဲ့ အပင်မျိုး မွေးမြူသူတွေရဲ့ ရပိုင်ခွင့် အခွင့်အရေး တွေကို အကာအကွယ်ပေးဖို့ အပင်မျိုး မွေးမြူခြင်းလုပ်ငန်း ဖွံ့ဖြိုးတိုးတက်စေရန် အပင်မျိုးမွေးမြူခြင်း လုပ်ငန်းတွေမှာ ပြည်တွင်းပြည်ပ ရင်းနှီးမြှုပ်နှံမှုများ ပိုမိုတိုးတက်လာစေဖို့အတွက် အပင်မျိုးသစ်များ မွေးမြူရရှိလာပြီး စိုက်ပျိုးထုတ်လုပ်ခြင်းဖြင့် လယ်ယာကဏ္ဍ ဖွံ့ဖြိုးတိုးတက်မှု အထောက်အကူပြု စေရန်အတွက် ရေးဆွဲထားခြင်း ဖြစ်ပါတယ်။ အဆိုပါ ရည်ရွယ်ချက်နှင့်အညီ ဥပဒေမူကြမ်းကို အခန်း(၁၁)ခန်း၊ ပုဒ်မ (၄၆)ခုနဲ့ ပြင်ဆင် ရေးဆွဲဆောင်ရွက်ခဲ့ပြီး ဖြစ်ပါတယ်။ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန စိုက်ပျိုးရေး၊ သုတေသနဦးစီးဌာနမှ အသစ်ရေးဆွဲပြုစုထားတဲ့ ၂၀၁၉ ခုနှစ်၊ အပင်မျိုးသစ်အကာအကွယ်ပေးရေး ဥပဒေမူကြမ်းကို ဥပဒေကြောင်းအရ စိစစ်နိုင်ဖို့အတွက် ပြည်ထောင်စုရှေ့နေချုပ်ရုံးကို ပေးပို့ခဲ့ပြီး ပြည်ထောင်စုရှေ့နေချုပ်ရုံးရဲ့ အကြံပြုချက်များနှင့်အညီ ပြင်ဆင်ရေးဆွဲခဲ့ပါတယ်။ ဆက်လက်ပြီး လုပ်ထုံးလုပ်နည်းများနဲ့အညီ နိုင်ငံတော်သမ္မတရုံး၊ လုံခြုံရေး တည်ငြိမ်အေးချမ်းရေးနှင့် တရားဥပဒေ စိုးမိုးရေးကော်မတီနှင့် ပြည်ထောင်စုအစိုးရအဖွဲ့ရုံးတို့ကို ပေးပို့တင်ပြဆောင်ရွက်ခဲ့ပြီးနောက် ပြည်ထောင်စုအစိုးရအဖွဲ့ရုံးကတစ်ဆင့် ပြည်ထောင်စုလွှတ်တော်ကို ပေးပို့ဆောင်ရွက်ခဲ့ခြင်းဖြစ်ပါ တယ်။ ပြည်ထောင်စုလွှတ်တော်ကတစ်ဆင့် ယခု အမျိုးသားလွှတ်တော် ဥပဒေကြမ်းကော်မတီက အဆိုပါ ဥပဒေကြမ်းကို ဆွေးနွေးညှိနှိုင်းခဲ့ပြီးလည်း ဖြစ်ပါတယ်။ သို့ဖြစ်တဲ့အတွက် ၂၀၁၉ ခုနှစ်၊ အပင်မျိုးသစ်အကာအကွယ်ပေးရေး ဥပဒေမူကြမ်းကို အတည်ပြုပြဋ္ဌာန်းနိုင်ရေးအတွက် အမျိုးသား လွှတ်တော်မှ သဘောတူနိုင်ပါရန် ဥက္ကဋ္ဌကြီးမှတစ်ဆင့် အဆိုကို တင်သွင်းအပ်ပါတယ်။</speech>
<title>အမျိုးသားလွှတ်တော် ဥပဒေကြမ်းကော်မတီဥက္ကဋ္ဌ၊ အတွင်းရေးမှူး သို့မဟုတ် ကော်မတီက တာဝန် ပေးအပ်သော ကော်မတီဝင်က ၂၀၁၉ ခုနှစ်၊ အပင်မျိုးသစ်အကာအကွယ်ပေးရေး ဥပဒေကြမ်းနှင့်စပ်လျဉ်း၍ ဥပဒေကြမ်းကော်မတီ၏ အစီရင်ခံစာကို ဖတ်ကြားရှင်းလင်းခြင်း</title>
<speech type='speaker'>အစီအစဉ်(၇) ဖြစ်ပါတယ်။ အမျိုးသားလွှတ်တော် ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၁၈၇၊ နည်းဥပဒေခွဲ(ခ)အရ ၂၀၁၉ ခုနှစ်၊ အပင်မျိုးသစ် အကာအကွယ်ပေးရေး ဥပဒေကြမ်းနှင့်စပ်လျဉ်း၍ ဥပဒေကြမ်းကော်မတီ၏ စိစစ် တင်ပြခြင်း အစီရင်ခံစာကို ကော်မတီက ဖတ်ကြားရှင်းလင်းဖို့ ဖြစ်ပါတယ်</speech>
<speech><mp id='910'>ဦးအောင်ကြည်ညွန့် (အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ လွှတ်တော်ကြီးတစ်ရပ်လုံးကို မင်္ဂလာပါလို့ ဂါရဝပြု နှုတ်ခွန်းဆက်သပါတယ်။ ကျွန်တော်ကတော့ မကွေးတိုင်းဒေသကြီး မဲဆန္ဒနယ်အမှတ်(၄) တောင်တွင်းကြီး အမျိုးသားလွှတ်တော်ကိုယ်စားလှယ်ဖြစ်ပြီးတော့ အမျိုးသားလွှတ်တော် ဥပဒေကြမ်း ကော်မတီဝင်ဖြစ်ပါတယ်။ ကော်မတီရဲ့ တာဝန်ပေးချက်အရ ၂၀၁၉ ခုနှစ်၊ အပင်မျိုးသစ်အကာအကွယ် ပေးရေး ဥပဒေကြမ်းအပေါ်မှာ စိစစ်တင်ပြခြင်းအစီရင်ခံစာကို တင်ပြသွားမှာဖြစ်ပါတယ်။ အမျိုးသားလွှတ်တော်၊ ဥပဒေကြမ်းကော်မတီ၏ ၂၀၁၉ ခုနှစ်၊ အပင်မျိုးသစ်အကာအကွယ်ပေးရေးဥပဒေကြမ်းအပေါ်စိစစ်တင်ပြခြင်း အစီရင်ခံစာ စာအမှတ်၊ ၁/အမ (ကော်မတီ-၁)၁/၂၀၁၉ -၁၈၄ ရက်စွဲ ၊ ၂၀၁၉ ခုနှစ် ၊ ဧပြီ လ ၂၄ ရက် ၁။ ပြည်ထောင်စုလွှတ်တော်ကနေပြီးတော့ ၂၀၁၉ ခုနှစ်၊ အပင်မျိုးသစ်အကာအကွယ်ပေးရေး ဥပဒေကြမ်းကို အမျိုးသားလွှတ်တော်မှာ စတင်ဆွေးနွေးနိုင်ဖို့ရန်အတွက် ၁၄ - ၂ - ၂၀၁၉ ရက်နေ့မှာ ပေးပို့လာပါတယ်။ ဒီဥပဒေကြမ်းနှင့် စပ်လျဉ်းပြီးတော့ အမျိုးသားလွှတ်တော်၊ ဥပဒေကြမ်းကော်မတီဟာ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ အမျိုးသားလွှတ်တော် စိုက်ပျိုးရေး၊ မွေးမြူရေးနှင့် ရေလုပ်ငန်းဖွံ့ဖြိုးတိုးတက်ရေးကော်မတီနဲ့ တောင်သူလယ်သမား ရေးရာကော်မတီ၊ ပြည်ထောင်စုရှေ့နေချုပ်ရုံး၊ ပြည်ထောင်စုလွှတ်တော်၊ ဥပဒေရေးရာနှင့် အထူး ကိစ္စရပ်များ လေ့လာဆန်းစစ်သုံးသပ်ရေးကော်မရှင် အဖွဲ့ဝင်ပညာရှင်တို့နှင့် ၂၂ - ၂ - ၂၀၁၉၊ ၂၈ -၂- ၂၀၁၉၊ ၁-၃-၂၀၁၉ နှင့် ၆- ၃ - ၂၀၁၉ ရက်နေ့တို့မှာ ကျွန်တော်တို့ ဆွေးနွေးခဲ့ပြီးဖြစ်ပါတယ်။ လေ့လာတွေ့ရှိချက်များ ၂။ အမျိုးသားလွှတ်တော်၊ ဥပဒေကြမ်းကော်မတီဟာ ၂၀၁၉ ခုနှစ်၊ အပင်မျိုးသစ်အကာအကွယ် ပေးရေးဥပဒေကြမ်းကို လေ့လာစိစစ်တဲ့အခါမှာ - (က) အဓိပ္ပာယ်ပိုမိုပေါ်လွင်မှုရှိစေရန်နှင့် အဆိုပြုဥပဒေကြမ်း အပိုဒ် ၂၊ အပိုဒ်ခွဲ (ခ) ရဲ့ အောက်မှာ အပိုဒ်ခွဲ (ဂ)အဖြစ် အပင်မျိုးသစ်ဆိုသည်မှာ လက်ရှိအပင်မျိုးများနှင့် အနည်းဆုံး လက္ခဏာတစ်ရပ်ရပ်တွင် သိသာစွာကွဲလွဲမှုရှိပြီး စိုက်ပျိုးသည့်အခါ ယင်း၏ လက္ခဏာရပ်များမှာ ညီညာမှုရှိ၍ ထပ်ဆင့်မျိုးပွားရာတွင်လည်း ယင်း၏ လက္ခဏာရပ်များ ပြောင်းလဲမှုမရှိဘဲ ဤဥပဒေ ပုဒ်မ ၈ ပါအတိုင်း အပင်မျိုး အသစ် ဖြစ်ရန်နှင့် ပုဒ်မ ၁၂၊ ၁၃ တို့နှင့်အညီ အမည်ပေးထားသော အပင်မျိုးကို ဆိုသည်လို့ အသစ်ဖြည့်စွက်ဖို့ရန်အတွက်လည်းကောင်း၊ အပိုဒ် ၅၊ အပိုဒ်ခွဲ (ခ)မှာ ဖော်ပြထားတဲ့ အပင်မျိုးမွေးမြူရေးလုပ်ငန်းများ ဖွံ့ဖြိုးတိုးတက်စေရန် ဆိုတဲ့စကားရပ်ကို အပင်မျိုး မွေးမြူရေးလုပ်ငန်းများ နည်းပညာနှင့် သုတေသနလုပ်ငန်းများ ဖွံ့ဖြိုးတိုးတက် စေရန် ဆိုတဲ့ စကားရပ်ဖြင့်လည်းကောင်း၊ အပိုဒ် ၁၂၊ အပိုဒ်ခွဲ (က)၊ အပိုဒ်ခွဲငယ် (၆)မှာ ဖော်ပြထားတဲ့ တတိယလူ၏ ဦးစားပေး အခွင့်အရေးအပေါ် ဆိုတဲ့ စကားရပ် အစား အများပြည်သူများ နားလည်သဘောပေါက်လွယ်တဲ့ နောက်ကျလျှောက်ထား သူ၏ ဦးစားပေး အခွင့်အရေးအပေါ် ဆိုတဲ့ စကားရပ်နဲ့ အသီးသီးပြင်ဆင်ဖြည့်စွက် သင့်ကြောင်း လေ့လာတွေ့ရှိရပါတယ်။ (ခ) အဆိုပြုဥပဒေကြမ်း အပိုဒ် ၂၀၊ အပိုဒ်ခွဲ (က) ၊ အပိုဒ်ခွဲငယ် (၃) ကို အပိုဒ် ၂၀၊ အပိုဒ်ခွဲ (ဂ) အဖြစ် ပြင်ဆင်ပြီးတော့ နည်းဥပဒေမှာ ထည့်သွင်းဖော်ပြထားရမှာ ဖြစ်သော် လည်းပဲ ဥပဒေရဲ့ အနှစ်သာရ ပိုမိုလေးနက်မှုရှိစေရန်အတွက် ပထမအကြိမ် လျှောက်ထားခြင်းကို ငြင်းပယ်ခြင်း သို့မဟုတ် ရုပ်သိမ်းခြင်းခံရလျှင် စစ်ဆေးရန် ဗဟိုကော်မတီသို့ ပေးပို့ထားသည့် အပင်မျိုးသစ်နှင့် သက်ဆိုင်သော မျိုးနမူနာ၊ မှတ်တမ်းမှတ်ရာများနှင့် သတင်းအချက်အလက်များကို (၂)နှစ်အတွင်း ပြန်လည် တောင်းခံခြင်း မပြုရ ဆိုတဲ့ စကားရပ်ဖြင့် အစားထိုးဖြည့်စွက်သင့်ကြောင်း လေ့လာတွေ့ရှိရပါသည်။ (ဂ) အဆိုပြုဥပဒေကြမ်း အပိုဒ် ၂၃ ကို အပိုဒ် ၂၃၊ အပိုဒ်ခွဲ (ခ) ဟု ပြင်ဆင်ပြီးတော့အဓိပ္ပာယ်ရှင်းလင်းမှုရှိစေရန် ဖြည့်စွက်ထားတဲ့အတွက်ကြောင့် အပင်မျိုးမွေးမြူ သူသည် ပုဒ်မခွဲ (က)ပါ လုပ်ငန်းများကို လုပ်ကိုင်ဆောင်ရွက်မည့်သူထံမှ ရသင့် ရထိုက်သည့် ရပိုင်ခွင့် အခွင့်အရေးများကို ၎င်းတို့ကြားထားှိသည့် သဘောတူညီ ချက်များနှင့်အညီ တောင်းဆိုနိုင်သည် ဆိုတဲ့ စကားရပ်ဖြင့် အစားထိုးဖြည့်စွက် သင့်ပါကြောင်း လေ့လာတွေ့ရှိရပါတယ်။ (ဃ) မြန်မာစာ စာလုံးပေါင်းသတ်ပုံနှင့် အရေးအသားအသုံးအနှုန်း မှန်ကန်မှုရှိစေရန် အတွက်လည်းကောင်း၊ ဥပဒေရေးထုံး မှန်ကန်မှုရှိစေရန်အတွက်လည်းကောင်း ပြင်ဆင် ထားပြီးဖြစ်ပါသည်။ ပြင်ဆင်ဖြည့်စွက်ချက် အပြည့်အစုံကို နောက်ဆက်တွဲ ကန့်လန့် ဖြတ်ဇယားဖြင့် ပူးတွဲတင်ပြထားပါတယ်။ ကော်မတီ၏သဘောထားမှတ်ချက် ၃။ သို့ဖြစ်ပါ၍ အမျိုးသားလွှတ်တော်၊ ဥပဒေကြမ်းကော်မတီသည် ၂၀၁၉ ခုနှစ်၊ အပင်မျိုးသစ် အကာအကွယ်ပေးရေး ဥပဒေကြမ်းအပေါ် သက်ဆိုင်ရာဝန်ကြီးဌာန၊ အမျိုးသားလွှတ်တော်၊ စိုက်ပျိုးရေး၊ မွေးမြူရေးနှင့် ရေလုပ်ငန်းဖွံ့ဖြိုးတိုးတက်ရေးကော်မတီ၊ တောင်သူလယ်သမားရေးရာကော်မတီ၊ ပြည်ထောင်စုရှေ့နေချုပ်ရုံး၊ ပြည်ထောင်စုလွှတ်တော်၊ ဥပဒေရေးရာနှင့် အထူး ကိစ္စရပ် များ လေ့လာဆန်းစစ် သုံးသပ်ရေးကော်မရှင် အဖွဲ့ဝင် ပညာရှင်တို့နှင့် အသေးစိတ်ညှိနှိုင်း ဆွေးနွေး ခဲ့ပြီးဖြစ်တဲ့အတွက် အမျိုးသားလွှတ်တော်က အတည်ပြုဆောင်ရွက်နိုင်ပါရန် အစီရင်ခံ တင်ပြအပ် ပါတယ်။</speech>
<title>အမျိုးသားလွှတ်တော်၊ ဥပဒေကြမ်းကော်မတီ အဆိုတင်အပင်မျိုးသစ် အ အမျိုးသားလွှတ်တော် ဥက္ကဋ္ဌက ၂၀၁၉ ခုနှစ်၊ အပင်မျိုးသစ် အကာအကွယ်ပေးရေး ဥပဒေကြမ်းကို ဆွေးနွေးလိုသည့် လွှတ်တော်ကိုယ်စားလှယ်များရှိလျှင် အမည်စာရင်းတင်သွင်းနိုင်ကြောင်းကြေညာခြင်း</title>
<speech type='speaker'>အစီအစဉ် (၈) ဖြစ်ပါတယ်။ အမျိုးသားလွှတ်တော် ကိုယ်စားလှယ်များခင်ဗျား။ ၂၀၁၉ ခုနှစ်၊ အပင်မျိုးသစ် အကာအကွယ်ပေးရေး ဥပဒေကြမ်းနှင့်စပ်လျဉ်း၍ ပြင်ဆင်ချက် အဆိုတင်သွင်းလိုတဲ့ လွှတ်တော်ကိုယ်စားလှယ်များရှိပါက ပြင်ဆင်လိုသည့် အပိုဒ်၊ အပိုဒ်ခွဲများကို အသေးစိတ်ဖော်ပြ လက်မှတ်ရေးထိုးပြီး ၇ - ၅ - ၂၀၁၉ (အင်္ဂါနေ့)ထက် နောက်မကျဘဲ အမျိုးသား လွှတ်တော်ရုံး၊ ညွှန်ကြားရေးမှူးချုပ်ထံ အမည်စာရင်း တင်သွင်းနိုင်ပါတယ်</speech>
<title>အမျိုးသားလွှတ်တော် ဥပဒေကြမ်းကော်မတီဥက္ကဋ္ဌ၊ အတွင်းရေးမှူး သို့မဟုတ် ကော်မတီက တာဝန် ပေးအပ်သော ကော်မတီဝင်က တရားလွှတ်တော် ရှေ့နေများကောင်စီ အက်ဥပဒေကို ပြင်ဆင်သည့် ဥပဒေကြမ်းနှင့် စပ်လျဉ်း၍ ဥပဒေကြမ်းကော်မတီ၏ အစီရင်ခံစာကို ပြန်လည်ဖတ်ကြားရှင်းလင်းခြင်း</title>
<speech type='speaker'>အစီအစဉ် (၉) ဖြစ်ပါတယ်။ အမျိုးသားလွှတ်တော် ကိုယ်စားလှယ်များခင်ဗျား။ ပြည်သူ့လွှတ်တော်က ပြင်ဆင်ချက်ဖြင့် ပြန်လည်ပေးပို့လာသော တရားလွှတ်တော်ရှေ့နေများကောင်စီ အက်ဥပဒေကို ပြင်ဆင်သည့် ဥပဒေကြမ်းနှင့် စပ်လျဉ်း၍ ဥပဒေကြမ်းကော်မတီ၏ အစီရင်ခံစာကို ကော်မတီက ပြန်လည်ဖတ်ကြားရှင်းလင်းဖို့ ဖြစ်ပါတယ်။</speech>
<speech><mp id='847'>ဦးအောင်သိန်း(အဖွဲ့ဝင်၊ ဥပဒေကြမ်းကော်မတီ)</mp>လေးစားအပ်ပါသော အမျိုးသား လွှတ်တော် ဥက္ကဋ္ဌကြီးနှင့်တကွ တက်ရောက်လျက်ရှိသော လွှတ်တော်ကိုယ်စားလှယ်များ အားလုံး မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ ပဲခူးတိုင်းဒေသကြီး မဲဆန္ဒနယ် အမှတ်(၁၂)မှ အမျိုးသားလွှတ်တော်ကိုယ်စားလှယ် ဦးအောင်သိန်း ဖြစ်ပါတယ်။ အမျိုးသား လွှတ်တော် ဥပဒေကြမ်းကော်မတီ၏ တရားလွှတ်တော် ရှေ့နေများကောင်စီ အက်ဥပဒေကို ပြင်ဆင်သည့် ဥပဒေကြမ်းအပေါ် စိစစ်တင်ပြခြင်း အစီရင်ခံစာ ဖတ်ကြားသွားမှာဖြစ်ပါတယ်။ ပုဂ္ဂိုလ်များ၊ ပြည်ထောင်စုတရားလွှတ်တော်ချုပ်ကဆွေးနွေးခဲ့သည့် အမျိုး အမျိုးသားလွှတ်တော်၊ ဥပဒေကြမ်းကော်မတီ၏ တရားလွှတ်တော်ရှေ့နေများကောင်စီ အက်ဥပဒေကို ပြင်ဆင်သည့် ဥပဒေကြမ်းအပေါ်စိစစ်တင်ပြခြင်းအစီရင်ခံစာ စာအမှတ်၊ ၁/အမ(ကော်မတီ-၁)၁/၂၀၁၉ - ၁၈၈ ရက်စွဲ၊ ၂၀၁၉ ခုနှစ် ၊ ဧပြီ လ ၂၅ ရက် ၁။ ပြည်သူ့လွှတ်တော်က တရားလွှတ်တော်ရှေ့နေများကောင်စီ အက်ဥပဒေကို ပြင်ဆင်သည့် ဥပဒေကြမ်း ကို ၁ - ၃ - ၂၀၁၉ ရက်နေ့တွင် ပြင်ဆင်ချက်များဖြင့် အတည်ပြုခဲ့ပြီး အမျိုးသား လွှတ်တော်သို့ ပြန်လည်ပေးပို့လာပါသည်။ ယင်းဥပဒေကြမ်းနှင့်စပ်လျဉ်း၍ ဦးဆန်းမြင့်၊ ဧရာဝတီ တိုင်းဒေသကြီး မဲဆန္ဒနယ်အမှတ်(၃)က ၁၄ - ၃ - ၂၀၁၉ ရက်နေ့မှာ အကြံပြု ဆွေးနွေးခဲ့ပါတယ်။ အမျိုးသားလွှတ်တော်၊ ဥပဒေကြမ်းကော်မတီသည် အကြံပြုဆွေးနွေးခဲ့သည့် အမျိုးသားလွှတ်တော် ကိုယ်စားလှယ်၊ ပြည်ထောင်စုတရားလွှတ်တော်ချုပ်ရုံး၊ ပြည်ထောင်စုရှေ့နေချုပ်ရုံးတို့မှ တာဝန်ရှိ ပုဂ္ဂိုလ်များ၊ ပြည်ထောင်စုဥပဒေဆိုင်ရာအထောက်အကူပေးရေးအဖွဲ့တို့နှင့် ၂၂-၄-၂၀၁၉ ရက်နေ့မှာ တွေ့ဆုံညှိနှိုင်းဆွေးနွေးခဲ့ပါသည်။ လေ့လာတွေ့ရှိချက်များ ၂။ အမျိုးသားလွှတ်တော်၊ ဥပဒေကြမ်းကော်မတီသည် တရားလွှတ်တော်ရှေ့နေများ ကောင်စီအက် ဥပဒေကို ပြင်ဆင်သည့် ဥပဒေကြမ်းကို လေ့လာဆန်းစစ်တဲ့အခါမှာ - (က) ဥပဒေဘာသာပြန် ကော်မရှင်က ပြည်သူများအကြား ပိုမိုသိရှိနားလည်စေရန် ရည်ရွယ်ပြီး မြန်မာဘာသာ ပြန်ဆိုထားတဲ့ ဥပဒေများနှင့် ပတ်သက်၍ အမိန့် တစ်ရပ်ကို ၂၇ - ၆ - ၂၀၁၈ ရက်နေ့မှာ အမိန့်ကြော်ငြာစာအမှတ် (၁/၂၀၁၈)ဖြင့် ထုတ်ပြန်ကြေညာခဲ့ပါတယ်။ အဆိုပါ အမိန့်ကြော်ငြာစာမှာ ပါဝင်တဲ့ ဥပဒေ(၉)ခု အနက် တရားလွှတ်တော် ရှေ့နေများကောင်စီ အက်ဥပဒေသည်လည်း တစ်ခု အပါအဝင် ဖြစ်ပါတယ်။ (ခ) ထို့ပြင် ၂၀၁၅ ခုနှစ်၊ ဥပဒေဘာသာပြန်ကော်မရှင် ဥပဒေ ပုဒ်မ ၃၊ ပုဒ်မခွဲ (က)နှင့် (ခ) တွင် ပြည်ထောင်စုမြန်မာနိုင်ငံတော်တွင် အင်္ဂလိပ်ဘာသာဖြင့် ပြန်ဆိုထားသည့် တည်ဆဲဥပဒေအားလုံးကို မြန်မာဘာသာဖြင့် ပြန်ဆိုရန်နှင့် အချို့သော ဥပဒေ ဝေါဟာရများတွင် အဓိပ္ပာယ်တူညီသော မြန်မာဝေါဟာရများ ပြန်ဆိုထားရန် ပြဋ္ဌာန်း ထားပါသည်။ ထို့ကြောင့် တရားလွှတ်တော် ရှေ့နေများကောင်စီ အက်ဥပဒေကို အဆုံးအဖြတ်ရယူခြင်း ပြင်ဆင်သည့် ဥပဒေကြမ်းကို မြန်မာဘာသာဖြင့်သာ ပြဋ္ဌာန်းသင့်ကြောင်း ညှိနှိုင်းသဘောတူညီမှုရခဲ့ပါတယ်။ (ဂ) မြန်မာစာ စာလုံးပေါင်းသတ်ပုံနှင့် အရေးအသားအသုံးအနှုန်း မှန်ကန်မှုရှိစေရန် အတွက်လည်းကောင်း၊ ဥပဒေရေးထုံး မှန်ကန်မှုရှိစေရန်အတွက်လည်းကောင်း ပြင်ဆင်ထားပြီးဖြစ်ပြီး ပြင်ဆင်ချက်အပြည့်အစုံကို နောက်ဆက်တွဲကန့်လန့်ဖြတ်ဇယားဖြင့် ပူးတွဲတင်ပြထားပါတယ်။ ကော်မတီ၏သဘောထားမှတ်ချက် ၃။ သို့ဖြစ်ပါ၍ အမျိုးသားလွှတ်တော်၊ ဥပဒေကြမ်းကော်မတီသည် တရားလွှတ်တော်ရှေ့နေများကောင်စီအက်ဥပဒေကို ပြင်ဆင်သည့် ဥပဒေကြမ်း အပေါ် အကြံပြုဆွေးနွေးခဲ့သည့် အမျိုးသား လွှတ်တော်ကိုယ်စားလှယ်၊ ပြည်ထောင်စုတရားလွှတ်တော်ချုပ်ရုံး၊ ပြည်ထောင်စုရှေ့နေချုပ်ရုံးတို့မှ တာဝန်ရှိပုဂ္ဂိုလ်များ၊ ပြည်ထောင်စု ဥပဒေဆိုင်ရာအထောက်အကူပေးရေးအဖွဲ့တို့နှင့် အသေးစိတ်ညှိနှိုင်း ဆွေးနွေးခဲ့ပြီးဖြစ်ပါသဖြင့် အမျိုးသားလွှတ်တော်က အတည်ပြုဆောင်ရွက်နိုင်ပါရန် အစီရင်ခံစာကို တင်ပြအပ်ပါတယ်။ လွှတ်တော်နှစ်ရပ် သဘောကွဲလွဲချက်များကိုလည်း ပြည်ထောင်စုလွှတ်တော်၏ အဆုံးအဖြတ် ခံယူဆောင်ရွက်သင့်ပါကြောင်း တစ်ပါတည်းတင်ပြအပ်ပါတယ်။</speech>
<title>အမျိုးသားလွှတ်တော်၊ ဥပဒေကြမ်းကော်မတီ အမျိုးသားလွှတ်တော်ဥက္ကဋ္ဌက ပြည်သူ့လွှတ်တော်က ပြင်ဆင်ချက်ဖြင့် ပြန်လည်ပေးပို့လာသော တရား လွှတ်တော် ရှေ့နေများ ကောင်စီအက်ဥပဒေကို ပြင်ဆင်သည့် ဥပဒေကြမ်းအား အမျိုးသားလွှတ်တော် ဥပဒေကြမ်းကော်မတီက ပြင်ဆင်ထားသည့်အတိုင်း အတည်ပြုရန် လွှတ်တော်၏ အဆုံးအဖြတ် ရယူခြင်း</title>
<speech type='speaker'>အစီအစဉ် (၁၀) ဖြစ်ပါတယ်။ အမျိုးသားလွှတ်တော် ကိုယ်စားလှယ်များခင်ဗျား။ အမျိုးသားလွှတ်တော်က အတည်ပြုပြီး ပေးပို့ထားသော တရားလွှတ်တော် ရှေ့နေများကောင်စီ အက်ဥပဒေကို ပြင်ဆင်သည့် ဥပဒေကြမ်းအား ပြည်သူ့လွှတ်တော်က ပြင်ဆင်ချက်များဖြင့် အတည်ပြုပြီး အမျိုးသားလွှတ်တော်သို့ ပြန်လည် ပေးပို့လာပါတယ်။ ပြည်သူ့လွှတ်တော်၏ ပြင်ဆင်ချက်များအနက် အဆုံးအဖြတ် ရယူလိုသည့် ဥပဒေကြမ်းပါ အပိုဒ်၊ အပိုဒ်ခွဲများကို ဥပဒေကြမ်းကော်မတီက တစ်ပိုဒ်ချင်းစီအလိုက် တင်ပြဖို့ ဖြစ်ပါတယ်။</speech>
<speech><mp id='932'>ဒေါ်နွယ်နွယ်အောင်(အဖွဲ့ဝင်၊ ဥပဒေကြမ်းကော်မတီ)</mp>လေးစားရပါသော အမျိုးသား လွှတ်တော်ဥက္ကဋ္ဌ၊ ဒုတိယဥက္ကဋ္ဌနှင့် အမျိုးသားလွှတ်တော်ကိုယ်စားလှယ်များ အားလုံး မင်္ဂလာပါရှင်။ ကျွန်မက မွန်ပြည်နယ် မဲဆန္ဒနယ်အမှတ်(၂)က အမျိုးသားလွှတ်တော်ကိုယ်စားလှယ် ဥပဒေကြမ်းကော်မတီအဖွဲ့ဝင်ဖြစ်ပါတယ်။ အမျိုးသားလွှတ်တော် ဥပဒေကြမ်းကော်မတီရဲ့ တာဝန်ပေးအပ်ချက် အရ တရားလွှတ်တော် ရှေ့နေများကောင်စီ အက်ဥပဒေကို ပြင်ဆင်သည့် ဥပဒေကြမ်းအား အမျိုးသားလွှတ်တော် ဥပဒေကြမ်းကော်မတီက ပြင်ဆင်ထားသည့်အတိုင်း လွှတ်တော်ကြီးက အတည်ပြုပေးနိုင်ရန် ဥပဒေကြမ်းများကို တင်သွင်းသွားမှာ ဖြစ်ပါတယ်။ လေးစားရပါသော အမျိုးသားလွှတ်တော် ဥက္ကဋ္ဌကြီးရှင်။ အမျိုးသားလွှတ်တော် ဥပဒေကြမ်းကော်မတီ၏ ပြင်ဆင်ချက် အပိုဒ်၂၊ အပိုဒ် ၃၊ အပိုဒ် ၄ တွင် ဖော်ပြထားသော ပုဒ်မ ၄ ခြေဆင်း၊ ပုဒ်မ ၄ ပုဒ်မခွဲ (ခ)(ဂ)(င)(စ)၊ အပိုဒ် ၅ တွင် ဖော်ပြထားသော ပုဒ်မ ၅ ခြေဆင်း၊ ပုဒ်မ ၅ ပုဒ်မခွဲ (က)(ဂ)(ဃ)(င)တို့ကို လွှတ်တော်က အတည်ပြုပေးပါရန် တင်ပြအပ်ပါတယ်ရှင်။</speech>
<speech type='speaker'>ဒီပြင်ဆင်ချက်ကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ပြောပါ။ လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</p>
<speech type='speaker'>သဘောမတူတဲ့သူ ရှိပါသလားခင်ဗျား။</speech>
<p>သဘောမတူသူ မရှိပါ။</p>
<speech type='speaker'>သဘောမတူတဲ့သူ မရှိတဲ့အတွက် ပြင်ဆင်ချက် အတည် ဖြစ်သည်။ ပြင်ဆင်ချက် အတည်ဖြစ်တဲ့အတွက် အပိုဒ်၂၊ အပိုဒ် ၃၊ အပိုဒ် ၄ တွင် ဖော်ပြထားသော ပုဒ်မ ၄ ခြေဆင်း၊ ပုဒ်မ ၄ ပုဒ်မခွဲ (ခ)(ဂ)(င)(စ)၊ အပိုဒ် ၅ တွင် ဖော်ပြထားသော ပုဒ်မ ၅ ခြေဆင်း၊ ပုဒ်မ ၅ ပုဒ်မခွဲ (က)(ဂ)(ဃ)(င) သည် ဤဥပဒေကြမ်း၏ အစိတ်အပိုင်း ဖြစ်သည်။</speech>
<speech><mp id='932'>ဒေါ်နွယ်နွယ်အောင်(အဖွဲ့ဝင်၊ ဥပဒေကြမ်းကော်မတီ)</mp>လေးစားရပါသော ဥက္ကဋ္ဌကြီးရှင်။ အမျိုးသားလွှတ်တော် ဥပဒေကြမ်းကော်မတီ၏ ပြင်ဆင်ချက် အပိုဒ် ၆ တွင် ဖော်ပြထားသော ပုဒ်မ ၇ ခြေဆင်း၊ အပိုဒ် ၇၊ အပိုဒ် ၈၊ အပိုဒ် ၉၊ အပိုဒ် ၁၀ တွင် ဖော်ပြထားသော ပုဒ်မ ၁၄၊ ပုဒ်မခွဲ(၁)၊ ပုဒ်မခွဲငယ်(က)၊ အပိုဒ် ၁၀ တွင် ဖော်ပြထားသော ပုဒ်မ ၁၄၊ ပုဒ်မခွဲ (၂) တို့ကို လွှတ်တော်က အတည်ပြုပေးပါရန် တင်ပြအပ်ပါတယ်ရှင်။</speech>
<speech type='speaker'>ဒီပြင်ဆင်ချက်ကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ပြောပါ။ လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</p>
<speech type='speaker'>သဘောမတူတဲ့သူ ရှိပါသလားခင်ဗျား။</speech>
<p>သဘောမတူသူ မရှိပါ။</p>
<speech type='speaker'>သဘောမတူတဲ့သူ မရှိတဲ့အတွက် ပြင်ဆင်ချက် အတည် ဖြစ်သည်။ ပြင်ဆင်ချက် အတည်ဖြစ်တဲ့အတွက် အပိုဒ် ၆ တွင် ဖော်ပြထားသော ပုဒ်မ ၇ ခြေဆင်း၊ အပိုဒ် ၇၊ အပိုဒ် ၈၊ အပိုဒ် ၉၊ အပိုဒ် ၁၀ တွင် ဖော်ပြထားသော ပုဒ်မ ၁၄၊ ပုဒ်မခွဲ(၁)၊ ပုဒ်မခွဲငယ်(က)၊ အပိုဒ် ၁၀ တွင် ဖော်ပြထားသော ပုဒ်မ ၁၄၊ ပုဒ်မခွဲ(၂) သည် ဤဥပဒေကြမ်း၏ အစိတ်အပိုင်း ဖြစ်သည်</speech>
<speech><mp id='932'>ဒေါ်နွယ်နွယ်အောင်(အဖွဲ့ဝင်၊ ဥပဒေကြမ်းကော်မတီ)</mp>လေးစားရပါသော ဥက္ကဋ္ဌကြီးရှင်။ အမျိုးသားလွှတ်တော် ဥပဒေကြမ်းကော်မတီ၏ ပြင်ဆင်ချက် အပိုဒ် ၁၁ တွင် ဖော်ပြထားသော ပုဒ်မ ၁၅ ခြေဆင်း၊ ပုဒ်မ ၁၅၊ ပုဒ်မခွဲ (ခ)၊ ပုဒ်မခွဲ (ဂ) ၏ ဘေးမှတ်စု၊ အပိုဒ် ၁၂၊ အပိုဒ် ၁၃ တို့ကို လွှတ်တော်က အတည်ပြုပေးပါရန် တင်ပြအပ်ပါတယ်ရှင်။</speech>
<speech type='speaker'>ဒီပြင်ဆင်ချက်ကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ပြောပါ။ လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</p>
<speech type='speaker'>သဘောမတူတဲ့သူ ရှိပါသလားခင်ဗျား။</speech>
<p>သဘောမတူသူ မရှိပါ။</p>
<speech type='speaker'>သဘောမတူတဲ့သူ မရှိတဲ့အတွက် ပြင်ဆင်ချက် အတည် ဖြစ်သည်။ ပြင်ဆင်ချက် အတည်ဖြစ်တဲ့အတွက် အပိုဒ် ၁၁ တွင် ဖော်ပြထားသော ပုဒ်မ ၁၅ ခြေဆင်း၊ ပုဒ်မ ၁၅၊ ပုဒ်မခွဲ (ခ)၊ ပုဒ်မခွဲ (ဂ) ၏ ဘေးမှတ်စု၊ အပိုဒ် ၁၂၊ အပိုဒ် ၁၃ သည် ဤဥပဒေကြမ်း၏ အစိတ်အပိုင်း ဖြစ်သည်။</speech>
<speech><mp id='932'>ဒေါ်နွယ်နွယ်အောင်(အဖွဲ့ဝင်၊ ဥပဒေကြမ်းကော်မတီ)</mp>လေးစားရပါသော ဥက္ကဋ္ဌကြီးရှင်။ အမျိုးသားလွှတ်တော် ဥပဒေကြမ်းကော်မတီ၏ တင်ပြချက် ပြည်သူ့လွှတ်တော်က အတည်ပြု ထားသည့် အပိုဒ် ၄ တွင် ဖော်ပြထားသော ပုဒ်မ ၄ ပုဒ်မခွဲ (က)(ဃ)၊ အပိုဒ် ၅ တွင် ဖော်ပြထားသော ပုဒ်မ ၅ ပုဒ်မခွဲ (ခ)၊ အပိုဒ် ၁၁ တွင် ဖော်ပြထားသော ပုဒ်မ ၁၅၊ ပုဒ်မခွဲ (ဂ) ခြေဆင်းတို့ကို အမျိုးသားလွှတ်တော်၏ မူလအတည်ပြုချက်အတိုင်း ထားရှိပေးပါရန် တင်ပြအပ်ပါတယ်ရှင်။</speech>
<speech type='speaker'>ဒီတင်ပြချက်ကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ပြောပါ။ လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</p>
<speech type='speaker'>သဘောမတူတဲ့သူ ရှိပါသလားခင်ဗျား။</speech>
<p>သဘောမတူသူ မရှိပါ။</p>
<speech type='speaker'>သဘောမတူတဲ့သူ မရှိတဲ့အတွက် တင်ပြချက်အတိုင်း အတည် ဖြစ်သည်။</speech>
<speech type='speaker'>သဘောမတူတဲ့သူ မရှိတဲ့အတွက် ဥပဒေကြမ်းကော်မတီ၏ တင်ပြချက်အတိုင်း အတည် ဖြစ်သည်။</speech>
<speech><mp id='932'>ဒေါ်နွယ်နွယ်အောင်(အဖွဲ့ဝင်၊ ဥပဒေကြမ်းကော်မတီ)</mp>လေးစားရပါသော ဥက္ကဋ္ဌကြီးရှင်။ အမျိုးသားလွှတ်တော် ဥပဒေကြမ်းကော်မတီ၏ တင်ပြချက်ဖြစ်တဲ့ အမျိုးသားလွှတ်တော်က ယခုပြင်ဆင်ချက်ဖြင့် ပြန်လည်အတည်ပြုထားသော ဥပဒေကြမ်း၏ အပိုဒ်၊ အပိုဒ်ခွဲများမှအပ ကျန်ရှိသည့် အပိုဒ် ၁ နှင့် အပိုဒ် ၄၊ အပိုဒ် ၅၊ အပိုဒ် ၆၊ အပိုဒ် ၁၀ အပိုဒ်ခွဲ (က)(ခ)၊ အပိုဒ် ၁၁ အပိုဒ်ခွဲ (က)(ခ) တို့၏ ခြေဆင်းများကို ပြည်သူ့လွှတ်တော်၏ အတည်ပြုချက်အတိုင်း ထားရှိပေးပါရန် တင်ပြအပ်ပါတယ်ရှင်။</speech>
<speech type='speaker'>ဒီတင်ပြချက်ကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ပြောပါ။ လွှတ်တော်က သဘောတူပါသလားခင်ဗျား။</speech>
<p>သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</p>
<speech type='speaker'>သဘောမတူတဲ့သူ ရှိပါသလား ခင်ဗျာ။</speech>
<p>သဘောမတူသူ မရှိပါ။</p>
<speech type='speaker'>သဘောမတူတဲ့သူ မရှိတဲ့အတွက် ဥပဒေကြမ်းကော်မတီ၏ တင်ပြချက်အတိုင်း အတည် ဖြစ်သည်။</speech>
<title>ပြည်သူ့လွှတ်တော်က ပြင်ဆင်ချက်ဖြင့် ပြန်လည်ပေးပို့လာသော တရားလွှတ်တော်ရှေ့နေများကောင်စီ အက်ဥပဒေကို ပြင်ဆင်သည့် ဥပဒေကြမ်းနှင့်စပ်လျဉ်း၍ အမျိုးသားလွှတ်တော်နှင့် ပြည်သူ့ လွှတ်တော်တို့ သဘောကွဲလွဲသည့်အချက်ကို ပြည်ထောင်စုလွှတ်တော်တွင် ဆွေးနွေးဆုံးဖြတ်ရန် လွှတ်တော်ကိုယ်စားလှယ်တစ်ဦးက အဆိုတင်သွင်းခြင်း</title>
<speech type='speaker'>အစီအစဉ်(၁၁) ဖြစ်ပါတယ်။ အမျိုးသားလွှတ်တော် ကိုယ်စားလှယ်များခင်ဗျား။ လွှတ်တော်တွင် ပြန်လည်ဆွေးနွေးရာ၌ ပြည်သူ့လွှတ်တော်၏ ပြင်ဆင်ချက်ကို လွှတ်တော်က သဘောမတူကြောင်း တွေ့ရှိရသည့်အတွက် လွှတ်တော်ကိုယ်စားလှယ်တစ်ဦးက ထိုသို့ သဘော ကွဲလွဲခြင်းကို ပြည်ထောင်စုလွှတ်တော်တွင် ဆွေးနွေးဆုံးဖြတ်ရန် တင်ပြသင့်ကြောင်း ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၁၉၇၊ နည်းဥပဒေခွဲ(က)အရ အဆို တင်သွင်းရန် ဖြစ်ပါတယ်</speech>
<speech><mp id='837'>ဦးဆန်းမြင့်၊ ဧရာဝတီတိုင်းဒေသကြီး မဲဆန္ဒနယ်အမှတ်(၃)</mp>လေးစားအပ်တဲ့ အမျိုးသားလွှတ်တော် ဥက္ကဋ္ဌကြီးနှင့်တကွ လွှတ်တော်ကိုယ်စားလှယ်များအားလုံး မင်္ဂလာပါ။ ကျွန်တော် ကတော့ ဧရာဝတီတိုင်းဒေသကြီး မဲဆန္ဒနယ်အမှတ်(၃)မှ အမျိုးသားလွှတ်တော်ကိုယ်စားလှယ် ဦးဆန်းမြင့် ဖြစ်ပါတယ်။ တရားလွှတ်တော်ရှေ့နေများကောင်စီ အက်ဥပဒေကို ပြင်ဆင်သည့် ဥပဒေကြမ်းနှင့်စပ်လျဉ်းတဲ့ လွှတ်တော်နှစ်ရပ် သဘောကွဲလွဲချက်များကို ၂၀၁၅ ခုနှစ်၊ အမျိုးသား လွှတ်တော်ဆိုင်ရာ နည်းဥပဒေ ၁၉၇၊ ပုဒ်မခွဲ(က)အရ ပြည်ထောင်စုလွှတ်တော်တွင် အဆုံးအဖြတ် ခံယူဆောင်ရွက်သင့်ပါကြောင်း လေးစားစွာ တင်ပြအပ်ပါတယ်။ အားလုံး ကျေးဇူးတင်ပါတယ်။</speech>
<title>တရားလွှတ်တော် ရှေ့နေများကောင်စီ အက်ဥပဒေကို ပြင်ဆင်သည့် ဥပဒေကြမ်းနှင့် စပ်လျဉ်း၍ လွှတ်တော်နှစ်ရပ်သဘောကွဲလွဲသည့်အချက်ကို ပြည်ထောင်စုလွှတ်တော်သို့ တင်ပြရန် ဆုံးဖြတ်ကြောင်းဥက္ကဋ္ဌက ကြေညာခြင်း</title>
<speech type='speaker'>အစီအစဉ်(၁၂) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ တရားလွှတ်တော် ရှေ့နေများကောင်စီ အက်ဥပဒေကို ပြင်ဆင်သည့် ဥပဒေကြမ်းနှင့် စပ်လျဉ်း၍ လွှတ်တော်နှစ်ရပ် သဘောကွဲလွဲသည့်အချက်ကို ပြည်ထောင်စုလွှတ်တော်သို့ တင်ပြရန် ဆုံးဖြတ်ကြောင်း ကြေညာပါတယ်။</speech>
</section>
</discussion>
<postface>
<title>အမျိုးသားလွှတ်တော်ဥက္ကဋ္ဌက ဒုတိယအကြိမ် အမျိုးသားလွှတ်တော် (၁၂)ကြိမ်မြောက်ပုံမှန် အစည်းအဝေး ဒုတိယနေ့ ရပ်နားကြောင်းနှင့် တတိယနေ့ အစည်းအဝေး ဆက်လက်ကျင်းပမည့်နေ့ရက်နှင့်အချိန်ကို ကြေညာခြင်း</title>
<speech type='speaker'>အစီအစဉ်(၁၃) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ယခု ဒုတိယအကြိမ် အမျိုးသားလွှတ်တော် (၁၂)ကြိမ်မြောက်ပုံမှန်အစည်းအဝေး ဒုတိယနေ့ကို ရပ်နားပါမယ်။ ဒုတိယအကြိမ် အမျိုးသားလွှတ်တော် (၁၂)ကြိမ်မြောက်ပုံမှန်အစည်းအဝေး တတိယနေ့ကို ၂၀၁၉ ခုနှစ်၊ မေလ ၃ ရက် (သောကြာနေ့) နံနက် ၁၀းဝဝ နာရီ အချိန်မှာ ဆက်လက် ကျင်းပမည်ဖြစ်ကြောင်း ကြေညာပါတယ်</speech>
<speech type='mc'>အမျိုးသားလွှတ်တော် ဥက္ကဋ္ဌ ပြန်လည်ထွက်ခွာပါပြီ ခင်ဗျား။</speech>
<speech type='mc'>အားလုံး ထွက်ခွာနိုင်ကြပါပြီ ခင်ဗျား။</speech>
<p>ဒုတိယအကြိမ် အမျိုးသားလွှတ်တော် (၁၂)ကြိမ်မြောက်ပုံမှန်အစည်းအဝေး ဒုတိယနေ့ကို ၁၁:၂၀ နာရီအချိန်တွင် ရပ်နားပါသည်။</p>
</postface>
</transcript>
</doc>
