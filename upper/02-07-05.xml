<doc>
<docinfo>
<docno>02-07-05.xml</docno>
<term value='02'>ဒုတိယအကြိမ်</term>
<session value='07'/>
<sittingday value='05'> </sittingday>
<legislature value='upper'>အမျိုးသားလွှတ်တော်</legislature>

<title>
ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် သတ္တမပုံမှန်အစည်းအဝေး ပဉ္စမနေ့မှတ်တမ်း
</title>
<date>
၁၃၇၉ ခုနှစ်၊ တပို့တွဲလဆန်း ၇ ရက် (၂၀၁၈ ခုနှစ်၊ ဇန်နဝါရီလ ၂၃ ရက် ) အင်္ဂါနေ့
</date>
</docinfo>
<transcript>
<preface>
<p>
နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ဒုတိယအကြိမ် အမျိုးသား လွှတ်တော် သတ္တမပုံမှန်အစည်းအဝေး ပဉ္စမနေ့ အစီအစဉ်ကို ၁၀း၀၀ နာရီအချိန်၌ စတင်ကျင်းပ ပါသည်။ အမျိုးသားလွှတ်တော် ဥက္ကဋ္ဌအဖြစ် မန်းဝင်းခိုင်သန်း က ဆောင်ရွက်ပြီး၊ အခမ်းအနားမှူး အဖြစ် ဦးလွင်ဦး၊ ညွှန်ကြားရေးမှူးချုပ် အမျိုးသားလွှတ်တော်ရုံးက ဆောင်ရွက်ပါသည်။
</p>
<title>အမျိုးသားလွှတ်တော် ဥက္ကဋ္ဌ နေရာယူခြင်း</title>
<speech type='mc'>
အမျိုးသားလွှတ်တော် ကိုယ်စားလှယ်များခင်ဗျား။ ယခုအချိန်က စပြီး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် သတ္တမပုံမှန် အစည်းအဝေးရဲ့ ပဉ္စမနေ့ အစီအစဉ် စတင်ပါတော့မယ်
</speech>
<speech type='mc'>အမျိုးသားလွှတ်တော် ဥက္ကဋ္ဌ ကြွရောက်လာပါပြီခင်ဗျား။</speech>
<speech type='speaker'>အားလုံး မင်္ဂလာပါ။</speech>
<p>
အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်
</p>
<speech type='mc'>အားလုံးထိုင်နိုင်ကြပါပြီခင်ဗျား။</speech>
<title>
အမျိုးသားလွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်း ကြေညာခြင်း
</title>
<speech type='speaker'>
အမျိုးသားလွှတ်တော် ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယ အကြိမ် အမျိုးသားလွှတ်တော် သတ္တမပုံမှန်အစည်းအဝေး ပဉ္စမနေ့မှာ လွှတ်တော်အခွင့်အရေးကော်မတီ ရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်း (၂၂၄) ဦးရှိပြီး ဒီကနေ့ အစည်းအဝေးကို (၁၉၆)ဦး တက်ရောက်ပါတယ်
</speech>
<speech type='speaker'>
အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော် ကိုယ်စားလှယ်ဦးရေ စုစုပေါင်း ရဲ့ (၈၇.၅)ရာခိုင်နှုန်းရှိပြီး တက်ရောက်တဲ့ ကိုယ်စားလှယ်ဦးရေဟာ အစည်းအဝေး အထမြောက်ရန် လိုအပ်တဲ့ ကိုယ်စားလှယ်ဦးရေ သုံးပုံတစ်ပုံထက်ကျော်လွန်တဲ့အတွက် ၂၀၁၂ ခုနှစ်၊ အမျိုးသား လွှတ်တော်ဆိုင်ရာ ဥပဒေပုဒ်မ ၄၂ နဲ့ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၂၄ နဲ့ ၂၈ တို့အရ အစည်းအဝေး အထမြောက်ကြောင်းနဲ့ အစည်းအဝေး စတင်ကျင်းပကြောင်း ကြေညာ ပါတယ်။ (ဩဘာသံများ)
</speech>
<title>အစည်းအဝေး အစီအစဉ် ဖြန့်ဝေထားကြောင်း တင်ပြခြင်း</title>
<speech type='speaker'>
အမျိုးသားလွှတ်တော်ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသား လွှတ်တော်ဆိုင်ရာ နည်းဥပဒေ ၄ အရ ဒုတိယအကြိမ် အမျိုးသားလွှတ်တော် သတ္တမပုံမှန်အစည်းအဝေးရဲ့ ပဉ္စမနေ့ အစီအစဉ်ကို အမျိုးသားလွှတ်တော် ကိုယ်စားလှယ်များထံ ကြို တင် ဖြန့်ဝေထားပြီး ဖြစ်ပါ တယ်။ အဲဒီ အစီအစဉ်အတိုင်း ကျင်းပပါမယ်
</speech>
<leave>
<title>
အမျိုးသားလွှတ်တော် ကိုယ်စားလှယ်များ ခွင့်ပန်ကြားခြင်း
</title>
<speech type='speaker'>
အစီအစဉ်(၄)ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(က)အရ ခွင့်ပန်ကြားလိုတဲ့ လွှတ်တော်ကိုယ်စားလှယ်ဟာ မိမိကိုယ်တိုင်သော်လည်းကောင်း၊ မိမိအတွက် အခြားလွှတ်တော် ကိုယ်စားလှယ်တစ်ဦးကသော်လည်းကောင်း ခွင့်ပန်ကြားရမှာ ဖြစ်ပါတယ်
</speech>
<speech type='speaker'>
ဒီကနေ့ အစည်းအဝေးမတက်ရောက်နိုင်တဲ့ အမျိုးသားလွှတ်တော်ကိုယ်စားလှယ်များရှိလျှင် ခွင့်ပန်ကြားဖို့ ဖြစ်ပါတယ်။
</speech>
<speech>
<mp id='915'>ဦးမြမင်းဆွေ၊ မကွေးတိုင်းဒေသကြီး မဲဆန္ဒနယ်အမှတ်(၉)</mp>
လေးစားရပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ယနေ့ ကျင်းပပြုလုပ်တဲ့ ဒုတိယအကြိမ် အမျိုးသားလွှတ်တော် သတ္တမပုံမှန်အစည်းအဝေး ပဉ္စမနေ့ ၂၃-၁-၂၀၁၈ ရက်နေ့တွင် အစည်းအဝေးသို့ တက်ရောက်နိုင်ခြင်း﻿ မရှိသော အမျိုးသားလွှတ်တော် ကိုယ်စားလှယ်များရဲ့ ကိုယ်စား မကွေးတိုင်းဒေသကြီး မဲဆန္ဒနယ် အမှတ်(၉)မှ အမျိုးသားလွှတ်တော်ကိုယ်စားလှယ်၊ အမျိုးသားလွှတ်တော် လွှတ်တော်အခွင့်အရေး ကော်မတီ အဖွဲ့ဝင်ဖြစ်သူ ကျွန်တော် ဦးမြမင်းဆွေက ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက်နိုင်ခြင်းမရှိသော အမျိုးသားလွှတ်တော်ကိုယ်စားလှယ် များမှာ ဦးသိမ်းဆွေ၊ ဧရာဝတီတိုင်းဒေသကြီး မဲဆန္ဒနယ်အမှတ်(၁၀)၊ မန္တလေးတိုင်းဒေသကြီးနှင့် ရှမ်းပြည်နယ်တောင်ပိုင်းသို့ ကွင်းဆင်းစစ်ဆေးရေးသွားရောက်ရန်။ ဒေါ်ခင်ဆွေလွင်၊ ချင်းပြည်နယ် မဲဆန္ဒနယ်အမှတ်(၉)၊ ၎င်းအတိုင်း ဦးအောင်ဝင်း၊ တနင်္သာရီတိုင်းဒေသကြီး မဲဆန္ဒနယ်အမှတ်(၁)၊ ၎င်းအတိုင်း ဦးပြူးလွင်၊ မကွေးတိုင်းဒေသကြီး မဲဆန္ဒနယ်အမှတ်(၁၂)၊ ၎င်းအတိုင်း။ ဦးကျော်မြင့်ဦး၊ မန္တလေးတိုင်းဒေသကြီး မဲဆန္ဒနယ်အမှတ်(၁၀)၊ ၎င်းအတိုင်း။ ဦးလှမြင့်(ခ)ဦးလှမြင့်သန်း၊ မွန်ပြည်နယ် မဲဆန္ဒနယ်အမှတ်(၁၁)၊ ၎င်းအတိုင်း ဦးခင်မောင်လတ်၊ ရခိုင်ပြည်နယ် မဲဆန္ဒနယ်အမှတ်(၃)၊ ၎င်းအတိုင်း။ ဗိုလ်မှူးချုပ်တင်ဆွေ၊ တပ်မတော်သားအမျိုးသားလွှတ်တော်ကိုယ်စားလှယ်၊ ၎င်းအတိုင်း။ ဦးကျော်နီနိုင်၊ ရှမ်းပြည်နယ် မဲဆန္ဒနယ်အမှတ်(၁၁)၊ ၎င်းအတိုင်း။ ဦးစောမိုးမြင့်(ခ)ဆင်မြူရယ်၊ ကရင်ပြည်နယ် မဲဆန္ဒနယ် အမှတ်(၁)၊ ၎င်းအတိုင်း။ ဦးဝင်းအောင်၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၃)၊ ၎င်းအတိုင်း။ ဦးစိုးသိန်း၊ ကယားပြည်နယ် မဲဆန္ဒနယ်အမှတ်(၉)၊ ကိုယ်တိုင်ဆောင်ရွက်ရန်။ ဦးကိုကိုနိုင်၊ စစ်ကိုင်းတိုင်း ဒေသကြီး မဲဆန္ဒနယ်အမှတ်(၈)၊ ကျန်းမာရေး။ ဦးကျော်သန်း၊ ကယားပြည်နယ် မဲဆန္ဒနယ်အမှတ်(၈)၊ ဒေသဖွံ့ဖြိုးရေး။ ဦးဇုန်လှယ်ထန်း၊ ချင်းပြည်နယ် မဲဆန္ဒနယ်အမှတ်(၄)၊ ကိုယ်တိုင်ဆောင်ရွက်ရန်။ ဦးစောချစ်ဦး၊ ကရင်ပြည်နယ် မဲဆန္ဒနယ်အမှတ်(၃)၊ ဒေသဖွံ့ဖြိုးရေး။ ဦးကျော်သန်း၊ ရခိုင်ပြည်နယ် မဲဆန္ဒနယ်အမှတ်(၁၀)၊ ကိုယ်တိုင်ဆောင်ရွက်ရန်နှင့် ဦးဇော်မင်းလတ်(ခ)ဦးကိုလတ်၊ ရှမ်းပြည်နယ် မဲဆန္ဒနယ်အမှတ်(၁)တို့ဖြစ်ပါတယ်။ " ယခင်က ခွင့်ပန်ကြားသဖြင့် လွှတ်တော်ကခွင့်ပြု ထားသူ (၁၀)ဦးနှင့် ယနေ့ ခွင့်ပန်ကြားသူ (၁၈)ဦးဖြစ်ပြီး စုစုပေါင်းခွင့်ပန်ကြားသူ (၂၈) ဦးဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနှင့် ယနေ့ ခွင့်ပန်ကြားသူ အမျိုးသားလွှတ်တော်ကိုယ်စားလှယ်များကို လွှတ်တော်က ခွင့်အဖြစ် သတ်မှတ် ခွင့်ပြုပေးနိုင်ပါရန် အမျိုးသားလွှတ်တော်ဥက္ကဋ္ဌကြီးမှတစ်ဆင့် လွှတ်တော်သို့ လေးစားစွာဖြင့် တင်ပြအပ်ပါတယ်ခင်ဗျား။
</speech>
<speech type='speaker'>
ယခု ခွင့်ပန်ကြားချက်များကို ခွင့်ပြုဖို့ လွှတ်တော်က သဘောတူပါသလား
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'>
သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။ (ဩဘာသံများ)
</speech>
<title>
အမျိုးသားလွှတ်တော် ကိုယ်စားလှယ်များ အစည်းအဝေးတက်ရောက်မှု အခြေအနေကို မှတ်တမ်းတင်ခြင်း
</title>
<speech type='speaker'>
အမျိုးသားလွှတ်တော် ကိုယ်စားလှယ်များခင်ဗျား။ ဒီကနေ့ ဒုတိယအကြိမ် အမျိုးသားလွှတ်တော် သတ္တမပုံမှန်အစည်းအဝေး ပဉ္စမနေ့ကို တက်ရောက်ခွင့်ရှိတဲ့ အမျိုးသားလွှတ်တော် ကိုယ်စားလှယ်ဦးရေမှာ(၂၂၄)ဦး၊ ယခင်က ခွင့်ပန်ကြားသဖြင့် ခွင့်ပြုထားသူ(၁၀)ဦး၊ ယနေ့ ခွင့်ပန်ကြား သဖြင့် ခွင့်ပြု ထားသူ(၁၈)ဦးဖြစ်၍ အမျိုးသားလွှတ်တော်က စုစုပေါင်း ခွင့်ပြု ထားသူ (၂၈)ဦးဖြစ်ပြီး ခွင့်မဲ့ပျက်ကွက်သူ မရှိပါ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(ဂ)အရ ယခု လွှတ်တော်ကိုယ်စားလှယ်များ အစည်းအဝေး တက်ရောက်မှု အခြေအနေ တင်ပြချက်ကို လွှတ်တော်ရဲ့ အတည်ပြုချက် ရယူပါမယ်။ အမျိုးသားလွှတ်တော် ကိုယ်စားလှယ်များ အစည်းအဝေး တက်ရောက်မှု အခြေအနေ တင်ပြချက်ကို လွှတ်တော်က အတည်ပြုပါသလား ခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်ကအတည်ပြုပါသည်။
</p>
<speech type='speaker'>
လွှတ်တော်က အတည်ပြုတဲ့အတွက် အမျိုးသားလွှတ်တော်ကိုယ်စားလှယ် များ အစည်းအဝေးတက်ရောက်မှု အခြေအနေတင်ပြချက်ကို အမျိုးသားလွှတ်တော်က အတည်ပြု မှတ်တမ်းတင်ကြောင်း ကြေညာပါတယ်။ (ဩဘာသံများ)
</speech>
</leave>
</preface><discussion>
<QASection>
<title>
ကြယ်ပွင့်ပြထားသည့် မေးခွန်းများကို သက်ဆိုင်ရာ အမျိုးသားလွှတ်တော်ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က ဖြေကြားခြင်း
</title>
<speech type='speaker'>
အစီအစဉ်(၅) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ လွှတ်တော်သို့ လွှတ်တော်ကိုယ်စားလှယ်များ မေးမြန်းထားတဲ့ ကြယ်ပွင့်ပြထားတဲ့ မေးခွန်းတွေကို မေးမြန်းခြင်းနဲ့ ဖြေကြားခြင်း အစီအစဉ် ဆောင်ရွက်မှာ ဖြစ်ပါတယ်
</speech>
<speech type='speaker'>
ယခု လွှတ်တော်ကိုယ်စားလှယ်သုံးဦး မေးမြန်းတဲ့ မေးခွန်းများဟာ စိုက်ပျိုးရေး၊ မွေးမြူရေး နှင့် ဆည်မြောင်းဝန်ကြီးဌာန၊ ဒုတိယဝန်ကြီး တစ်ဦးတည်းက ဖြေကြားရမည့် မေးခွန်းများ ဖြစ်ပါတယ်။ လွှတ်တော်ကိုယ်စားလှယ်များက သက်ဆိုင်ရာ မေးခွန်းတွေကို တစ်ဆက်တည်း မေးမြန်းပြီးမှ ဒုတိယ ဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။﻿
</speech>
<title>
ရေးနှင့် စာရင်းနှင့် မြေကြီးမြေးဆင်းကားတင်ဆောက်လုပ်ဆောက်လုပ်ရေးဝန်ကြီးဌာနနှင့် စည်ပင်သာယာအဖွဲ့ပိုင် လမ်းများပေါ်တွင် ကျူးကျော်ဆောက်လုပ် ထားရှိသော အဆောက်အအုံ၊ ဈေးဆိုင်၊ ကြော်ငြာဆိုင်းဘုတ်နှင့် ကားဆင်းကားတက် ခုံးဆင်းလမ်းများကို ဥပဒေနှင့်အညီ ဖယ်ရှားရှင်းလင်းပေးရန်နှင့် မြေကြီးမြေပုံမှန်ကန်မှု တိုင်းတာခွင့်ပြုချက်ကို ခရိုင် လယ်ယာမြေ စိစစ်ရေးနှင့် စာရင်းအင်းဦးစီးဌာနသို့ လုပ်ပိုင်ခွင့် ချထားပေးရန် အစီအစဉ် ရှိ/မရှိနှင့် စပ်လျဉ်းသည့် မေးခွန်း
</title>
<speech type='speaker'>
ပထမဦးစွာ မကွေးတိုင်းဒေသကြီး မဲဆန္ဒနယ်အမှတ်(၆)မှ ဦးဝင်းမောင် က ဆောက်လုပ်ရေးဝန်ကြီးဌာနနှင့် စည်ပင်သာယာအဖွဲ့ပိုင် လမ်းများပေါ်တွင် ကျူးကျော်ဆောက်လုပ် ထားရှိသော အဆောက်အအုံ၊ ဈေးဆိုင်၊ ကြော်ငြာဆိုင်းဘုတ်နှင့် ကားဆင်းကားတက် ခုံးဆင်းလမ်း များကို ဥပဒေနှင့်အညီ ဖယ်ရှားရှင်းလင်းပေးရန်နှင့် မြေကြီးမြေပုံမှန်ကန်မှု တိုင်းတာခွင့်ပြုချက်ကို ခရိုင်လယ်ယာမြေစိစစ်ရေးနှင့် စာရင်းအင်းဦးစီးဌာနသို့ လုပ်ပိုင်ခွင့် ချထားပေးရန် အစီအစဉ် ရှိ/မရှိနှင့် စပ်လျဉ်းတဲ့မေးခွန်း မေးမြန်းဖို့ ဖြစ်ပါတယ်
</speech>
<speech>
<mp id='912'>ဦးဝင်းမောင်၊ မကွေးတိုင်းဒေသကြီး မဲဆန္ဒနယ်အမှတ်(၆)</mp>
လေးစားအပ်ပါသော အမျိုးသားလွှတ်တော်ဥက္ကဋ္ဌကြီး၊ ပြည်ထောင်စုဝန်ကြီးများနှင့် လွှတ်တော်ကိုယ်စားလှယ်အပေါင်း မင်္ဂလာပါခင်ဗျား။ ကျွန်တော်ကတော့ မကွေးတိုင်းဒေသကြီး မဲဆန္ဒနယ်အမှတ်(၆)မှ အမျိုးသား လွှတ်တော်ကိုယ်စားလှယ် ဦးဝင်းမောင် ဖြစ်ပါတယ်။ ကျွန်တော်မေးမြန်းမယ့် မေးခွန်းကတော့ ပြည်ထောင်စုသမ္မတမြန်မာနိုင်ငံတော်အတွင်းရှိ ဆောက်လုပ်ရေးဝန်ကြီးဌာနနှင့် စည်ပင်သာယာအဖွဲ့ပိုင် လမ်းများပေါ်တွင် ကျူးကျော်ဆောက်လုပ်ထားရှိသော အဆောက်အအုံ၊ ဈေးဆိုင်၊ ကြော်ငြာဆိုင်းဘုတ် နှင့် ကားဆင်းကားတက် ခုံးဆင်းလမ်းများအား ဥပဒေနှင့်အညီ ဖယ်ရှားရှင်းလင်းပေးရန်နှင့် မြေကြီး မြေပုံမှန်ကန်မှု တိုင်းတာခွင့်ပြုချက်ကို ခရိုင်လယ်ယာမြေစိစစ်ရေးနှင့် စာရင်းအင်းဦးစီးဌာနသို့ လုပ်ပိုင်ခွင့်ချထားပေးရန် အစီအစဉ် ရှိ/မရှိ ဖြစ်ပါတယ်။ မေးမြန်းရတဲ့ အကျိုးအကြောင်း ဖော်ပြချက်ကတော့ ပြည်ထောင်စုသမ္မတမြန်မာနိုင်ငံတော် တိုင်းနှင့်ပြည်နယ်(၁၄)ခု၏ ဆောက်လုပ်ရေးဝန်ကြီးဌာနနှင့် စည်ပင်သာယာပိုင် လမ်းအတော်များများ ကို ဖြတ်သန်းသွားလာခဲ့ရာတွင် လမ်းအတော်များများပေါ်၌ ကျူးကျော်လျက် အဆောက်အအုံ ဆောက်လုပ်ခြင်း၊ ဈေးဆိုင်ဆောက်လုပ်ထားခြင်း၊ ကုန်ပစ္စည်းကြော်ငြာဆိုင်းဘုတ် စိုက်ထူထားခြင်းနှင့် ကားဆင်းကားတက် ခုံးများ ပြု လုပ်ထားကြောင်း စိစစ်မြင်တွေ့ရှိခဲ့ရပါတယ်ခင်ဗျား။ ရန်ကုန်-မန္တလေး အမြန်လမ်းမကြီး၊ ပုသိမ်-မုံရွာ ကားလမ်းမကြီး၊ နေပြည်တော်-မကွေး လမ်းမကြီး၊ မင်းဘူး-ဆိပ်ဖြူ၊ ကားလမ်းမ၊ မင်းဘူး-အမ်းလမ်း၊ ပဲခူး-ကျိုက်ထိုကားလမ်း စတဲ့ ဆောက်လုပ်ရေး ဝန်ကြီးဌာနပိုင်လမ်းများနဲ့ မြို့တွင်းစည်ပင်သာယာလမ်းများတို့တွင် ကျူးကျော်တည်ဆောက်ထားသည့် အဆောက်အအုံ၊ ဈေးဆိုင်၊ ဆိုင်းဘုတ်များသည် အမှန်တရားကို မျက်ကွယ်ပြုလျက် အမှားတရားများ ကျူးလွန်မှုမှာ နှစ်တွေကြာရှည်လာသမျှ အမှန်တရားတွေဖြစ်လာပြီး နောင်အချိန် အစိုးရ၏ လမ်းတိုးချဲ့ ကိစ္စများအတွက် ဝန်ထုပ်ဝန်ပိုးဖြစ်စေမှာ သေချာပါတယ်ခင်ဗျား။ ဒါတွေကို ဖြေရှင်းဖို့ မြေကြီးမြေပုံ﻿ (ဇန်နဝါရီလ ၂၃ ရက် မှန်ကန်စွာ တိုင်းတာခွင့် တင်တဲ့အခါကျလည်း ဥပဒေအရ မြေတိုင်းတာခွင့်ကို လယ်ယာစိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနထိ အဆင့်ဆင့်တင်ပြနေရတော့ အချိန်ကြန့်ကြာမှုနဲ့ ကြုံတွေ့ ရပြီး စီမံကိန်းလုပ်ငန်းတွေလုပ်ကိုင်ရာမှာ နှောင့်နှေးမှုတွေ ကြုံဆုံလာရပါတယ်ခင်ဗျား။ ခေတ်အဆက်ဆက်က ပြုပြင်မှုအားနည်းခဲ့တဲ့ မြို့တွင်းလမ်းများနဲ့ တည်ဆောက်ပုံချို့ယွင်းမှု၊ လူဦးရေတိုးတက်မှု၊ မော်တော်ယာဉ်၊ ဆိုင်ကယ်တိုးပွားလာမှုတွေကြောင့် ရန်ကုန်ဆိုလျှင် ဘုရင့်နောင်မှ ဆူးလေဘုရားသွားလျှင် (၂)နာရီ၊ (၃)နာရီခန့် ကြာနေပါတယ်။ မြို့နယ်တွေမှာလည်း ယာဉ်မတော်တဆ မှုတွေ၊ အထူးသဖြင့် ဆိုင်ကယ်တိုက်မှုတွေ မကြာခဏဆိုသလို ဖြစ်နေတာ လေ့လာတွေ့ရှိရပါတယ် ခင်ဗျား။ လေးစားအပ်သော အမျိုးသားလွှတ်တော်ဥက္ကဋ္ဌကြီးမှတစ်ဆင့် မေးမြန်းလိုသည်မှာ နောင် မျိုးဆက်သစ်များကို ကောင်းမွေပေးစေရေးအတွက် ပြည်ထောင်စုသမ္မတမြန်မာနိုင်ငံတော်အတွင်းမှာ ရှိတဲ့ ဆောက်လုပ်ရေးဝန်ကြီးဌာနနှင့် စည်ပင်သာယာအဖွဲ့ပိုင် လမ်းများပေါ်တွင် ကျူးကျော်ဆောက်လုပ် ထားသော အဆောက်အအုံ၊ ဈေးဆိုင်၊ ကြော်ငြာဆိုင်းဘုတ်နှင့် ကားတက် ခုံးဆင်းများ ဥပဒေနှင့်အညီ ဖယ်ရှားရှင်းလင်းပေးရန်နှင့် မြေကြီးမြေပုံမှန်ကန်မှု တိုင်းတာခွင့်ပြုချက်ကို ခရိုင်လယ်ယာမြေစိစစ်ရေးနှင့် စာရင်းအင်းဦးစီးဌာနသို့ လုပ်ပိုင်ခွင့်ချထားပေးရန် အစီအစဉ် ရှိ/မရှိ လေးစားစွာ မေးမြန်းအပ်ပါ တယ်ခင်ဗျား။ ကျေးဇူးတင်ပါတယ်။ (ဩဘာသံများ)
</speech>
<title>
ရခိုင်ပြည်နယ်၊ ကျောက်တော်မြို့နယ်ရှိ၊ မြို့ပေါ်(၅)ရပ်ကွက်အတွင်း သောက်သုံးရေ ဖြန့်ဝေမှုတွင် ရေကောင်းရေသန့်ရရှိရေးကို အရေးတကြီး စီမံဆောင်ရွက်ပေးရန်နှင့် အိမ်တိုင်းစေ့ ရေသုံးစွဲနိုင်ရေး စီမံဆောင်ရွက်ပေးရန် အစီအစဉ် ရှိ/မရှိနှင့် စပ်လျဉ်းသည့် မေးခွန်း
</title>
<speech type='speaker'>
ဆက်လက်ပြီး ရခိုင်ပြည်နယ် မဲဆန္ဒနယ်အမှတ်(၅)မှ ဦးမြင့်နိုင် က ရခိုင် ပြည်နယ်၊ ကျောက်တော်မြို့နယ်ရှိ၊ မြို့ပေါ်(၅)ရပ်ကွက်အတွင်း သောက်သုံးရေ ဖြန့်ဝေမှုတွင် ရေကောင်း ရေသန့်ရရှိရေးကို အရေးတကြီး စီမံဆောင်ရွက်ပေးရန်နှင့် အိမ်တိုင်းစေ့ ရေသုံးစွဲနိုင်ရေး စီမံဆောင်ရွက်ပေးရန် အစီအစဉ် ရှိ/မရှိနှင့် စပ်လျဉ်းတဲ့မေးခွန်း မေးမြန်းဖို့ ဖြစ်ပါတယ်
</speech>
<speech>
<mp id='947'>ဦးမြင့်နိုင်၊ ရခိုင်ပြည်နယ် မဲဆန္ဒနယ်အမှတ်(၅)</mp>
လေးစားအပ်ပါတဲ့ အမျိုးသား လွှတ်တော်ဥက္ကဋ္ဌကြီး၊ ပြည်ထောင်စုဝန်ကြီးများ၊ အမျိုးသားလွှတ်တော်ကိုယ်စားလှယ်များနှင့် ကြွရောက် လာကြတဲ့ ဧည့်သည်တော်များအားလုံးကို သာလီစွပါလို့ ဦးစွာပထမ နှုတ်ခွန်းဆက်သ ဂါရဝပြု အပ်ပါတယ်။ ကျွန်တော်ကတော့ ရခိုင်ပြည်နယ် မဲဆန္ဒနယ်အမှတ်(၅)မှ အမျိုးသားလွှတ်တော် ကိုယ်စားလှယ် ဦးမြင့်နိုင် ဖြစ်ပါတယ်။ ကျွန်တော် ဒီနေ့ အမျိုးသားလွှတ်တော်မှာ ကျွန်တော်တို့ မြို့ပေါ် သောက်သုံးရေ ကောင်းမွန်ရေးနဲ့ ရေရရှိရေးအတွက် ကြယ်ပွင့်ပြမေးခွန်းအနေနဲ့ မေးမြန်းသွားမှာ ဖြစ်ပါတယ်။﻿ လေးစားအပ်ပါတဲ့ အမျိုးသားလွှတ်တော်ဥက္ကဋ္ဌကြီးခင်ဗျား။ ကျွန်တော့်မဲဆန္ဒနယ် ကျောက်တော်မြို့နယ်တွင် မြို့ပေါ်ရပ်ကွက်(၅)ရပ်ကွက်ရှိပြီး၊ မြို့ပေါ်နေ အိမ်ခြေ(၃၆၀၀)ကျော်ရှိပြီး၊ လူဦးရေ(၂)သောင်းကျော်ခန့် နေထိုင်တဲ့မြို့တစ်မြို့ ဖြစ်ပါတယ်။ ကျောက်တော်မြို့ပေါ်တွင် ရေလှောင် တာတမံ ဆည်(၄)ခုကို အစိုးရမှ ဘဏ္ဍာငွေမြောက်မြားစွာ အကုန်အကျခံကာ တည်ဆောက်ပေးခဲ့ ပါတယ်။ အဲဒီဆည်များထဲမှ ကျောက်တော်မြို့နဲ့ အနီးဆုံးဖြစ်သည့် ရှောက်ချောင်းဆည်မှ မြို့ပေါ်(၅) ရပ်ကွက်အတွက် သောက်သုံးရေ ဖြန့်ဝေပေးနေခြင်းဖြစ်ပါတယ်။ ရှောက်ချောင်းဆည်မှာ ကျောက်တော် မြို့ပေါ်နဲ့ (၄)မိုင်ခန့်ကွာဝေးပြီး ၂၀၁၅ ခုနှစ်တွင် ဆောက်လုပ်ပြီးစီးပြီး သောက်သုံးရေ ဖြန့်ဝေပေး နေခြင်းဖြစ်ပါတယ်။ ၂၀၁၅ ခုနှစ်မှ စတင်ဖြန့်ဝေခဲ့တဲ့ သောက်သုံးရေဟာ ယနေ့တိုင်အထိ မြို့ပေါ်နေပြည်သူ များ ရေကောင်းရေသန့်ကို သုံးစွဲရမှု လုံးဝမရှိသေးပါ။ အနည်အနှစ်များ၊ သံချေးရေများ၊ မသန့်ရှင်းတဲ့ ရေများကိုသာ သုံးစွဲနေခဲ့ရပါတယ်။ ရေမှာ သောက်သုံးရန် မဆိုထားနဲ့ သုံးစွဲရန်တောင် အဆင်ပြေမှု မရှိပါ။ ကျန်းမာရေးနဲ့ ညီညွတ်မှုမရှိဘဲ မသန့်ရှင်းတဲ့ရေများ သုံးစွဲနေရခြင်း ဖြစ်ပါတယ်။ ကျောက်တော်မြို့ဟာ ကစ္ဆပနဒီမြစ်ဘေးတွင် တည်ရှိတဲ့ မြို့ တစ်မြို့ဖြစ်ပါတယ်။ ကစ္ဆပနဒီ မြစ်ဟာ ရေချိုမြစ်တစ်မြစ် ဖြစ်ပါတယ်။ နွေရာသီနှင့် ဆောင်းရာသီဆိုလို့ရှိရင် ရေမှာ ကြည်လင်နေပြီး ကစ္ဆပနဒီမြစ်ရေကို ရပ်ကွက်အလိုက် ကိုယ်ထူကိုယ်ထ ရေစုပ်စက်ကြီးများ၊ ရေပိုက်များနှင့် တစ်နိုင် တစ်ပိုင် မြစ်ရေများကိုတင်ပြီး သုံးစွဲသော်လည်း မိုးရာသီတွင် ရေမှာ ကြည်လင်မှုမရှိတော့၍ ဆည်များကို အားကိုးလည်းမရခြင်းကြောင့် နောက်ကျိနေတဲ့ရေကို သုံးစွဲနေကြရပါတယ်။ ကျွန်တော်တို့ဒေသဟာ မိုးရေချိန်လက်မ(၂၀၀)ကျော်ရွာသွန်းတဲ့ ရေပေါတဲ့အရပ်ဒေသတစ်ခု ဖြစ်ပါတယ်။ ဒီလောက်ရေပေါ တဲ့အရပ်ဒေသမှာ ရေကောင်းရေသန့် မသုံးစွဲရခြင်းဟာ မြို့နေလူထုအတွက် စိတ်မချမ်းမြေ့စရာ တစ်ခုပါ။ ကျောက်တော်မြို့ပေါ်တွင် အိမ်ခြေ(၃၆၀၀)ကျော်မှာ လက်ရှိရေဖြန့်ဝေနိုင်မှုမှာလည်း (၁၀၀၀)ကျော်ခန့်သာ ရှိနေပါသေးတယ်။ (၂၀၀၀)ကျော်လောက်ကို ရေဖြန့်ဖို့ ကျန်နေပါသေးတယ်။ ရေကောင်းရေသန့် ရရှိမည်ဆိုပါက အိမ်တိုင်းစေ့ ရေသုံးစွဲလိုကြပါတယ်။ လက်ရှိပင်မ ရေပိုက်အရွယ်အစားနဲ့ လက်ရှိရေဖြန့်ဝေနေသည့် အိမ်ထောင်စုများမှာလည်း ရေရရှိမှု အားနည်းပြီး ရေဖြန့်ဝေမှု အဆင်မပြေဟု ယူဆရပါတယ်။ တချို့အိမ်များဆိုလျှင် ရေပိုက်ခေါင်းမှ ရေလုံးဝမလာ သည်များကိုလည်း တွေ့နေရပါတယ်။ ကျွန်တော်တို့ ကိုယ်စားလှယ်များ လူထုတွေ့ဆုံမှုများတွင် အများဆုံး ပြောဆိုမှုခံခဲ့ရပြီး တောင်းဆိုမှုအများဆုံး ကိစ္စရပ်တစ်ခုပါ။ ကျောက်တော်မြို့နေ ပြည်သူလူထု ရေကောင်း ရေသန့်သုံးစွဲရေးနဲ့ အိမ်တိုင်းစေ့ ရေသုံးစွဲနိုင်ရေးအတွက် အမျိုးသားလွှတ်တော် ဥက္ကဋ္ဌကြီးမှတစ်ဆင့် အောက်ပါမေးခွန်းကို မေးမြန်းအပ်ပါတယ်ခင်ဗျား။ ကျောက်တော်မြို့ပေါ်ရှိ မြို့ပေါ်(၅)ရပ်ကွက်အတွင်း သောက်သုံးရေ ဖြန့်ဝေမှုတွင် ယနေ့ တိုင် ရေကောင်းရေသန့် ရရှိမှုမရှိဘဲဖြစ်နေခြင်းအား ရေကောင်းရေသန့်ရရှိရေး အရေးတကြီး စီမံ ဆောင်ရွက်ပေးရန်နှင့် အိမ်တိုင်းစေ့ ရေသုံးစွဲနိုင်ရေး စီမံဆောင်ရွက်ပေးနိုင်ရန် အစီအစဉ် ရှိ/မရှိ အမျိုးသားလွှတ်တော်ဥက္ကဋ္ဌကြီးမှတစ်ဆင့် အောက်ပါမေးခွန်းကို မေးမြန်းအပ်ပါတယ်ခင်ဗျား။ ကျေးဇူး တင်ပါတယ်။ (ဩဘာသံများ)﻿
</speech>
<title>
ကယားပြည်နယ်၊ လွိုင်ကော်မြို့နယ်နှင့် ဒီးမော့ဆိုမြို့နယ် (၂)ခုအတွင်းရှိ မှုံပြာရေလှောင် ကန်ပေါင်နှင့် ၎င်းရေကန်လမ်းခွဲမှ ပ.လ.ဖ စခန်းသို့သွားသော လယ်ယာကုန်ထုတ်လမ်းနှင့် တံတားများကို ဘုရားဖြူ ကျေးရွာအထိ အဆင့်မြှင့် ပြန်လည်ဆောက်လုပ်ပေးရန် အစီအစဉ် ရှိ/မရှိနှင့် စပ်လျဉ်းသည့် မေးခွန်း
</title>
<speech type='speaker'>
ဆက်လက်ပြီး ကယားပြည်နယ် မဲဆန္ဒနယ်အမှတ်(၂)မှ ဦးရှေးရယ်ရှုမောင် က ကယားပြည်နယ်၊ လွိုင်ကော်မြို့နယ်နှင့် ဒီးမော့ဆိုမြို့နယ် (၂)ခုအတွင်းရှိ မှုံပြာရေလှောင်ကန်ပေါင်နှင့် ၎င်းရေကန်လမ်းခွဲမှ ပ.လ.ဖ စခန်းသို့သွားသော လယ်ယာကုန်ထုတ်လမ်းနှင့် တံတားများကို ဘုရားဖြူ ကျေးရွာအထိ အဆင့်မြှင့် ပြန်လည်ဆောက်လုပ်ပေးရန် အစီအစဉ် ရှိ/မရှိနဲ့ စပ်လျဉ်းတဲ့မေးခွန်း မေးမြန်းဖို့ ဖြစ်ပါတယ်
</speech>
<speech>
<mp id='884'>ဦးရှေးရယ်ရှုမောင်၊ ကယားပြည်နယ် မဲဆန္ဒနယ်အမှတ်(၂)</mp>
အားလုံးပဲ မင်္ဂလာပါ ခင်ဗျား။ လေးစားအပ်ပါသော အမျိုးသားလွှတ်တော်ဥက္ကဋ္ဌ၊ ပြည်ထောင်စုဝန်ကြီး၊ ဒုတိယဝန်ကြီး၊ လွှတ်တော်ကိုယ်စားလှယ်များအားလုံး စိတ်၏ချမ်းသာခြင်း၊ ကိုယ်၏ကျန်းမာခြင်းနှင့် ပြည့်စုံကြပါ စေကြောင်း မေတ္တာပို့ ဂါရဝပြုအပ်ပါတယ်။ ကျွန်တော်ကတော့ ကယားပြည်နယ် အမှတ်(၂) မဲဆန္ဒနယ်မှ အမျိုးသားလွှတ်တော်ကိုယ်စားလှယ် ဦးရှေးရယ်ရှုမောင် ဖြစ်ပါတယ်။ ယခု မေးမြန်း လိုသောမေးခွန်းမှာ Power Point ဖြင့် အသုံးပြုခွင့် တောင်းခံအပ်ပါတယ်ခင်ဗျား။ ကယားပြည်နယ်၊ လွိုင်ကော်မြို့နယ်နှင့် ဒီးမော့ဆိုမြို့နယ်အတွင်းမှ ကျွန်တော်တို့ ဒီ Power Point ပေါ်မှာ ဖော်ပြတဲ့ အမျိုးသားလွှတ်တော်ကိုယ်စားလှယ်မှ လွှတ်တော်နားချိန် ဒေသ၏ မြေပြင် အချက်အလက် တိကျမှန်ကန်သော၊ ကွင်းဆင်းပြီး တိုင်းတာဖော်ပြသော လမ်းနှင့်တံတားကို တောင်းခံ တင်ပြသည်။ သို့ဖြစ်ပါ၍ မှန်ကန်သော အထောက်အထားများအရ ဥက္ကဋ္ဌ၊ ပြည်ထောင်စုဝန်ကြီးများ နှင့် ကိုယ်စားလှယ်များ မြင်သာစေရန် ဖြစ်ပါတယ်။ ကိုယ်စားလှယ်များ၏ လုပ်ဆောင်ချက် ဖော်ပြ ချက်များသည် ပြည်နယ်အစိုးရမှ မြေပြင်ကွင်းဆင်းစစ်ဆေးခြင်းမရှိဘဲ ပြည်ထောင်စုဝန်ကြီးများထံသို့ ချိတ်ဆက်မှုများသည် အခြားသက်သက်ဖြင့် ဌာနဆိုင်ရာမှ ပြောပြချက်နှင့်သာ အဖြစ်မှန်မရရှိတာတွေ များပါတယ်ခင်ဗျား။ Power Point တွင် တင်ပြသော လမ်းနှင့်တံတားများ၏ အခြေအနေများမှာ လမ်း အင်္ဂါရပ်နှင့် တံတားအင်္ဂါရပ်များ လုံးဝကိုက်ညီမှုမရှိသည်မှာ အချိန်ကာလ တော်တော်ကြာခဲ့ပြီ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ လွိုင်ကော်မြို့နယ်၊ မှုံပြာရေကန်မှ ပ.လ.ဖ စခန်း သို့သွားသော လမ်းပြမြေပုံအရ ဘုရားဖြူကျေးရွာအထိ ဘီလူးချောင်းရိုးအတိုင်း ဆောက်လုပ်နိုင်ရန် လမ်းအူကြောင်းရှိနှင့်ပြီး ပေါင်ရိုးဖို့ထားခဲ့ပါသော်လည်း ရာသီကာလအတွင်း လုံးဝသွားလာနိုင်ခြင်း မရှိပါ။ ခြောက်သွေ့ရာသီ နွေကာလအချိန်မှာပင် ဆိုင်ကယ်လောက်သာ ကြံဖန်ပြီး သွားလာကြ ရပါတယ်။ ဘီလူးချောင်း၏ သဘာဝအလျောက် စီးဆင်းမှု၏ ကျက်သရေဆောင်ခြင်းသာမက ကယား ပြည်နယ်တစ်ခုလုံးနဲ့ မြန်မာနိုင်ငံတစ်နံတစ်လျား အကျိုးပြုလျက်ရှိသော လျှပ်စစ်မီးအတွက် တန်ဖိုး မဖြတ်နိုင်ပါ။ ဘီလူးချောင်းရိုးအတိုင်းသာ သွားလာနိုင်ရန် သဘာဝကျကျလမ်းသာ ဆောက်လုပ်နိုင်ခဲ့ပါရင် အများပြည်သူ တောင်သူလယ်သမားများသာမက ကျန်းမာရေးအရ၊ ပညာရေးအရ ဝန်ထမ်း အသီးသီး၊ ကျောင်းသူ၊ ကျောင်းသားများ၊ ရာသီအလိုက် သီးနှံစိုက်ပျိုးလုပ်ကိုင်အမှီပြုသော တောင်သူများ၊ စီးပွားရေးသမားများပါ အားထားရာလမ်းအပိုင်း ဖြစ်ပါတယ်။ သို့ဖြစ်ပါ၍ မှုံပြာရေလှောင်ကန်မှ ပ.လ.ဖ စခန်းတစ်ဆင့် ဘုရားဖြူကျေးရွာအထိ ဆက်သွယ် ထားသော လယ်ယာကုန်ထုတ် လမ်းအရှည်မှာ (၆.၈)မိုင်ရှိပြီး ကွန်ကရစ်တံတား(၉)စင်း ပါရှိပါသည်။ ၎င်းလမ်းအပိုင်း၏ အဆင့်မီဆောက်လုပ်ပြီး ရာသီမရွေးသွားလာနိုင်သော ကျောက်ချောလမ်းဖြစ်ရန် အရေးပေါ်လိုအပ်နေပါတယ်။ ယခုတင်ပြသောလမ်းမှာ ၂၀၁၇ ခုနှစ်မကုန်ခင် ဆဋ္ဌမပုံမှန်အစည်းအဝေး ကာလအတွင်းမှာ ကယားပြည်နယ် တိုးချဲ့မြို့အဆင့် ချမှတ်ပေးသော နန်းမယ်ခုံမြို့ ဆက်စပ်သော ဘုရားဖြူကျေးရွာပင် ဖြစ်သောကြောင့် မြို့ချင်းဆက်လမ်း အနီးဆုံးသောလမ်းမပင် ဖြစ်သွားပါမည်။ လွိုင်ကော်မှ နန်းမယ်ခုံ တိုးချဲ့မြို့ သစ်အထိ (၁၀)မိုင်ခန့်သာရှိပါသည်။ ဒီအတွက်ကြောင့် လယ်ယာကုန် ထုတ်လမ်းပဲပြောပြော အများပြည်သူ၊ တောင်သူလယ်သမား၊ လူတန်းစားအသီးသီးမှ တောင်းဆိုတင်ပြ ချက်အရ ၂၀၁၈ ခုနှစ် နှစ်ဦးပိုင်းနှင့်အညီ ဦးဦးဖျားဖျား ဈေးဦးပေါက် လမ်းတံတားအဖြစ်မှ ဆောက်လုပ်ပေးနိုင်ရန် မေးမြန်းရသောမေးခွန်းမှာ ကယားပြည်နယ်၊ လွိုင်ကော်မြို့နယ်နှင့် ဒီးမော့ဆို မြို့နယ် (၂)ခုအတွင်းရှိ မှုံပြာရေလှောင်ကန်ပေါင်နှင့် ၎င်းရေကန်လမ်းခွဲမှ ပ.လ.ဖ စခန်းသို့သွားသော လယ်ယာကုန်ထုတ်လမ်းနှင့် တံတားများ ဘုရားဖြူကျေးရွာအထိ အဆင့်မြှင့် ပြန်လည်ဆောက်လုပ် ပေးနိုင်ရန် အစီအစဉ် ရှိ/မရှိနှင့် စပ်လျဉ်းသည့် မေးခွန်းကို ဥက္ကဋ္ဌကြီးမှတစ်ဆင့် လေးစားစွာ မေးမြန်း အပ်ပါတယ်ခင်ဗျား။ အားလုံးကို ကျေးဇူးတင်ပါတယ်။ (ဩဘာသံများ)
</speech>
<speech type='speaker'>
မေးခွန်းများနဲ့ ပတ်သက်ပြီး စိုက်ပျိုးရေး၊ မွေးမြူရေးနှင့် ဆည်မြောင်း ဝန်ကြီးဌာန၊ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။
</speech>
<speech>
<agency id='11'>
ဦးလှကျော် (ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)
</agency>
လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ ဦးစွာ မကွေးတိုင်းဒေသကြီး မဲဆန္ဒနယ်အမှတ်(၆) အမျိုးသားလွှတ်တော်ကိုယ်စားလှယ် ဦးဝင်းမောင် ရဲ့ ဆောက်လုပ်ရေးဝန်ကြီးဌာနနှင့် စည်ပင်သာယာရေးအဖွဲ့ပိုင် လမ်းတွေပေါ်မှာ ကျူးကျော်ဆောက်လုပ် ထားတဲ့ အဆောက်အဦ၊ ဈေးဆိုင်၊ ကြော်ငြာဆိုင်းဘုတ်နှင့် ကားဆင်းကားတက် ခုံးဆင်းလမ်းများကို ဥပဒေနှင့်အညီ ဖယ်ရှားရှင်းလင်းပေးဖို့နှင့် မြေကြီးမြေပုံမှန်ကန်မှု တိုင်းတာခွင့်ပြုချက်ကို ခရိုင် လယ်ယာမြေစီမံခန့်ခွဲရေးနှင့် စာရင်းအင်းဦးစီးဌာနသို့ လုပ်ပိုင်ခွင့်ချထားပေးရန် အစီအစဉ် ရှိ/မရှိနှင့် စပ်လျဉ်းတဲ့ မေးခွန်းကို စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနမှ ဒုတိယဝန်ကြီး ကျွန်တော် ဦးလှကျော် မှ ဦးစွာ ဖြေကြားပေးပါမယ်။ ဆောက်လုပ်ရေးဝန်ကြီးဌာနအပိုင် အမြန်လမ်းမကြီးနှင့် ကားလမ်းမကြီးတွေပေါ်မှာ ကျူးကျော် တည်ဆောက်ထားတဲ့ အဆောက်အအုံ၊ ဈေးဆိုင်၊ ကြော်ငြာဆိုင်းဘုတ်များနှင့် ကားဆင်းကားတက်ခုံး ပြုလုပ်ထားခြင်းတွေကို ဖယ်ရှားနိုင်ဖို့အတွက်ဆိုရင် ဆောက်လုပ်ရေးဝန်ကြီးဌာန၊ လမ်းဦးစီးဌာနက နေပြီး လမ်းမကြီးများဥပဒေပါ ပြဋ္ဌာန်းချက်များနှင့်အညီ ကျူးကျော်တည်ဆောက်မှုတွေအပေါ် အရေးယူ စီမံဆောင်ရွက်ရမှုရှိပါတယ်။ မြို့များအတွင်းမှာ စည်ပင်သာယာရေးအဖွဲ့ပိုင် လမ်းတွေပေါ်မှာ ကျူးကျော်ဆောက်ထားတဲ့ အဆောက်အအုံ၊ ဈေးဆိုင်၊ ကြော်ငြာဆိုင်းဘုတ်နှင့် ကားဆင်းကားတက်ခုံး ပြု လုပ်ခြင်းတွေကို ဖယ်ရှားဖို့အတွက်တော့ သက်ဆိုင်ရာ မြို့နယ်စည်ပင်သာယာရေးအဖွဲ့ ကနေပြီး တော့ စည်ပင်သာယာရေးဥပဒေများပါ ပြဋ္ဌာန်းချက်များနှင့်အညီ အရေးယူစီမံ ဆောင်ရွက်ရပါတယ်။ ပုဂ္ဂလိကအဖွဲ့အစည်းတွေကနေပြီးတော့ အဆောက်အအုံ၊ ဈေးဆိုင်၊ ကြော်ငြာဆိုင်းဘုတ် တွေစတဲ့ ကျူးကျော်မှုတွေကို နိုင်ငံပိုင်လမ်းတွေ၊ မြို့တွင်းမှာရှိတဲ့ စည်ပင်သာယာလမ်းတွေမှာ ကျူးကျော် တည်ဆောက်ထားကြောင်း စစ်ဆေးတွေ့ရှိမယ်ဆိုရင်တော့ နိုင်ငံပိုင်လမ်းများအတွင်း ကျူးကျော် တည်ဆောက်မှုတွေအတွက် သက်ဆိုင်ရာ မြို့နယ်လမ်းဦးစီးဌာနကသော်လည်းကောင်း၊ မြို့တွင်းရှိ လမ်းတွေအတွင်း ကျူးကျော်ဆောက်လုပ်ထားမှုကို သက်ဆိုင်ရာ မြို့နယ်စည်ပင်သာယာရေးအဖွဲ့များမှ သော်လည်းကောင်း၊ ဥပဒေ၊ လုပ်ထုံးလုပ်နည်းများနှင့်အညီ ရှင်းလင်းဖယ်ရှားရာမှာ နယ်နိမိတ် အငြင်း ပွားမှုတွေ ပေါ်ပေါက်လာမယ်ဆိုရင်တော့ သက်ဆိုင်ရာဌာန၊ အဖွဲ့အစည်းတွေအနေနဲ့ သက်ဆိုင်ရာ တရားရုံးမှာ တရားစွဲဆို ဆောင်ရွက်ရမှုရှိပါတယ်။ သက်ဆိုင်ရာ ခရိုင်တရားရုံးတွေကနေပြီးတော့ နယ်နိမိတ်အငြင်းပွားမှုအပေါ်မှာ မြေနယ်နိမိတ် တိုင်းတာသတ်မှတ်ပေးဖို့ ၁၉၀၈ ခုနှစ်၊ တရားမကျင့်ထုံးဥပဒေအမိန့်အမှတ်၂၆၊ နည်းဥပဒေ ၉ အရ﻿ သက်ဆိုင်ရာ မြို့နယ်လယ်ယာမြေစီမံခန့်ခွဲရေးနှင့် စာရင်းအင်းဦးစီးဌာန၊ ယခင် မြေစာရင်းဦးစီးဌာန ကနေ ဝန်ထမ်းတစ်ဦးဦးကို ကော်မရှင်နာခန့်အပ်ကြောင်း အမိန့်စာပေးပို့ရတဲ့ အခြေအနေရှိပါတယ်။ အဲဒီလို ဆောင်ရွက်လာမှုရှိလာမယ်ဆိုရင် သက်ဆိုင်ရာမြို့နယ်လယ်ယာမြေစီမံခန့်ခွဲရေးနှင့် စာရင်းအင်း ဦးစီးဌာနကနေ အမှုတွဲဖွင့်ပြီး မြေစာရင်းလက်စွဲဥပဒေအပိုဒ် ၉၇၇ ပါ ပြဋ္ဌာန်းချက်တွေနှင့်အညီ လယ်ယာမြေစီမံခန့်ခွဲရေးနှင့် စာရင်းအင်းဦးစီးဌာနရဲ့ ညွှန်ကြားရေးမှူးချုပ် ခွင့်ပြုချက်ကို ရယူ တိုင်းတာဆောင်ရွက်ပေးရပါတယ်။ မြေစာရင်းလက်စွဲဥပဒေအရ ခရိုင်လယ်ယာမြေစီမံခန့်ခွဲရေးနှင့် စာရင်းအင်းဦးစီးဌာနရဲ့ လုပ်ပိုင်ခွင့်နဲ့ ဆောင်ရွက်ပေးနိုင်ခြင်းမရှိဘဲ ညွှန်ကြားရေးမှူးချုပ်၏ ခွင့်ပြုမိန့် နဲ့သာ ဆောင်ရွက်ပေးရခြင်းဖြစ်ပါတယ်။ သို့ဖြစ်တဲ့အတွက် ဆောက်လုပ်ရေးဝန်ကြီးဌာနနဲ့ စည်ပင်သာယာရေးအဖွဲ့ပိုင် လမ်းတွေ ပေါ်မှာ ကျူးကျော်ဆောက်လုပ်ထားတဲ့ အဆောက်အအုံ၊ ဈေးဆိုင်၊ ကြော်ငြာဆိုင်းဘုတ်နှင့် ကားဆင်း ကားတက်ခုံး ပြုလုပ်ခြင်းတွေကို ဖယ်ရှားပေးနိုင်ရေးအတွက်ဆိုရင် ဆောက်လုပ်ရေးဝန်ကြီးဌာန လက်အောက်ရှိ လမ်းဦးစီးဌာနနဲ့ သက်ဆိုင်ရာ မြို့နယ်စည်ပင်သာယာရေးအဖွဲ့တွေကတော့ ဥပဒေ၊ လုပ်ထုံးလုပ်နည်း၊ ညွှန်ကြားချက်များအရ အရေးယူစီမံဆောင်ရွက်ရတဲ့ကိစ္စဖြစ်ပါကြောင်းနှင့် အဲဒီလို ဖယ်ရှားဆောင်ရွက်ရာမှာ မြေနယ်နိမိတ်အငြင်းပွားမှုများ ပေါ်ပေါက်လာရင် သက်ဆိုင်ရာ တရားရုံးမှ တရားသူကြီး၏ ကော်မရှင်နာခန့်အပ်ကြောင်း အမိန့်စာရရှိတဲ့အခါ မြို့နယ်လယ်ယာမြေစီမံခန့်ခွဲရေး နှင့် စာရင်းအင်းဦးစီးဌာနကနေ မြေတိုင်းတာခွင့် အမှုတွဲဖွင့်လှစ်ပြီး မြန်မာနိုင်ငံမြေစာရင်းလက်စွဲ ဥပဒေအပိုဒ် ၉၇၇ နှင့်အညီသာ လယ်ယာမြေစီမံခန့်ခွဲရေးနှင့် စာရင်းအင်းဦးစီးဌာန၊ ညွှန်ကြားရေးမှူးချုပ်ရဲ့ ခွင့်ပြုမိန့်ကိုရယူပြီး တိုင်းတာဆောင်ရွက်နိုင်မည်ဖြစ်ကြောင်း ဖြေကြားအပ် ပါတယ်။ တစ်ဆက်တည်း လုပ်ငန်းများ လျင်မြန်ချောမွေ့စွာ အကောင်အထည်ဖော် ဆောင်ရွက်နိုင်ဖို့ အတွက်ကိုလည်းပဲ လိုအပ်မယ့် အဆင့်များသာထားရှိပြီး၊ လိုအပ်မယ့် ညွှန်ကြားမှုများနဲ့ ဆောင်ရွက်ပေး သွားနိုင်မည်ဖြစ်ပါကြောင်း လွှတ်တော်ကိုယ်စားလှယ်ကြီးရဲ့ မေးခွန်းအား ပြန်လည်ဖြေကြားအပ် ပါတယ်။ ကျေးဇူးတင်ပါတယ်။ လေးစားအပ်ပါသော အမျိုးသားလွှတ်တော်ဥက္ကဌကြီးနှင့် လွှတ်တော်ကိုယ်စားလှယ်များ ခင်ဗျား။ ဆက်လက်ပြီး ရခိုင်ပြည်နယ် အမှတ်(၅)မဲဆန္ဒနယ် အမျိုးသားလွှတ်တော်ကိုယ်စားလှယ် ဦးမြင့်နိုင် ရဲ့ မေးခွန်းအပေါ် ရခိုင်ပြည်နယ်အစိုးရအဖွဲ့ရဲ့ ကိုယ်စား စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနမှ ပြန်လည်ဖြေကြားပေးပါမယ်။ လွှတ်တော်ကိုယ်စားလှယ်ကြီးအနေနဲ့ ရခိုင် ပြည်နယ်၊ ကျောက်တော်မြို့နယ်မှာရှိတဲ့ မြို့ပေါ်(၅)ရပ်ကွက်အတွင်း သောက်သုံးရေဖြန့်ဝေမှုမှာ ယနေ့တိုင် ရေကောင်းရေသန့်တွေ မရရှိတဲ့အတွက် ရေကောင်းရေသန့်ရရှိရေး အရေးတကြီး စီမံဆောင်ရွက်ပေး ဖို့နဲ့ အိမ်တိုင်းစေ့ ရေသုံးစွဲနိုင်ရေး စီမံဆောင်ရွက်ပေးရန် အစီအစဉ် ရှိ/မရှိနှင့် စပ်လျဉ်းတဲ့မေးခွန်း ဖြစ်ပါတယ်။ ကျွန်တော်တို့ ရခိုင်ပြည်နယ်၊ ကျောက်တော်မြို့၊ မြို့ပေါ်ရပ်ကွက်ကို သောက်သုံးရေ ဖြန့်ဝေ ပေးတဲ့ မြို့ရေပေးရေးမှာ ရှောက်ချောင်းဆည်ကနေ ပေးပို့တဲ့ရေအနေနဲ့ ရေနမူနာ စမ်းသပ်ချက်တွေ အရ သံဓာတ်၊ မဂ္ဂနီးစ်၊ အလူမီနီယံပါဝင်မှုနဲ့ အနည်အနှစ် အနည်းငယ်ပါဝင်မှုရှိကြောင်း မိမိတို့ ဆည်မြောင်းဦးစီးဌာနရဲ့ ရေနမူနာစမ်းသပ်ချက်တွေအရ သိရှိရပါတယ်။ ရှောက်ချောင်းဆည်ကနေပြီးတော့﻿ ရေတွေကို ပေးလွှတ်တဲ့အခါမှာ ရေစုကန်(၁)ကန်၊ အနည်ထိုင်ကန်(၂)ကန်ကို တိုက်ရိုက်ရောက်ရှိ ပါတယ်။ အဲဒီရေကန်တို့ကနေ ရေအနည်အနှစ်မထိုင်မီ မြို့ပေါ်မှာရှိတဲ့ အိမ်သွယ်ရေတိုင်တွေကို ရေ လုံလောက်စွာရရှိဖို့အတွက် တစ်ချိန်တည်း တိုက်ရိုက်ပေးလွှတ်ရတဲ့အတွက် ရေမှာ ဆည်ကနေ အနည် အနှစ်များ ပါရှိရခြင်းဖြစ်ကြောင်း စိစစ်တွေ့ရှိရပါတယ်။ ရေကန်နဲ့ အနည်ထိုင်ကန်တွေကို သန့်ရှင်းဖို့ အတွက် ယခင်ကာလတွေကတော့ (၃)လတစ်ကြိမ် ဆေးကြောသန့်စင်ပြီး ကလိုရင်းဆေးခတ်တာ၊ ထုံးအိတ်များထည့်တာကို ဆောင်ရွက်ခဲ့ပါတယ်။ နောင်မှာ ရေကောင်းရေသန့်ရရှိရေးအတွက် တစ်လ တစ်ကြိမ် ဆေးကြောသန့်စင် ဆောင်ရွက်သွားမှာဖြစ်ကြောင်း တင်ပြအပ်ပါတယ်။ ညဘက်ရေလှောင်ကန်တွေမှာ ရေစုဆောင်းပြီး (၆)နာရီခန့် အနည်ထိုင်စေပြီးမှသာ နေ့ဘက်မှာ ရေပေးဝေခြင်းကို ဆောင်ရွက်သွားမှာဖြစ်ကြောင်း တင်ပြအပ်ပါတယ်။ အိမ်တိုင်းစေ့ ရေသုံးစွဲနိုင်ဖို့ အတွက် အဖွဲ့ဝင် ဝင်ငွေအရ နှစ်အလိုက် တိုးချဲ့တပ်ဆင် ဆောင်ရွက်ခြင်း ဒါမှမဟုတ် ၂၀၁၈-၂၀၁၉ ခု ဘဏ္ဍာနှစ် ပြည်နယ်အစိုးရအဖွဲ့ ရန်ပုံငွေမှာ ထည့်သွင်း ဆောင်ရွက်ခြင်းတို့ကို ဆောင်ရွက်သွားမည် ဖြစ်ပါကြောင်း ရခိုင်ပြည်နယ်အစိုးရအဖွဲ့ရဲ့ ဖြေကြားချက်နဲ့အတူ ပေါင်းစပ်ကြားအပ်ပါတယ်။ ကျေးဇူးတင်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များ ခင်ဗျား။ ဆက်လက်ပြီး ကယားပြည်နယ် အမှတ်(၂)မဲဆန္ဒနယ် အမျိုးသားလွှတ်တော်ကိုယ်စားလှယ် ဦးရှေးရယ်ရှုမောင် ရဲ့ ကယားပြည်နယ်၊ လွိုင်ကော်မြို့နယ်၊ ဒီးမော့ဆိုမြို့နယ်(၂)ခုအတွင်းမှာရှိတဲ့ မှုံပြာရေလှောင်ကန်ပေါင်နှင့် ၎င်းရေကန်လမ်းခွဲကနေပြီး ပ.လ.ဖ စခန်းကိုသွားတဲ့ လယ်ယာကုန်ထုတ် လမ်းနှင့် တံတားတွေကို ဘုရားဖြူကျေးရွာအထိ အဆင့်မြှင့် ပြန်လည်တည်ဆောက်ပေးရန် အစီအစဉ် ရှိ/မရှိနှင့် စပ်လျဉ်းတဲ့ မေးမြန်းထားတဲ့ မေးခွန်းအပေါ် ကယားပြည်နယ်အစိုးရဖွဲ့ရဲ့ကိုယ်စား စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနမှ ဆက်စပ်ဖြေကြားပေးမှာဖြစ်ပါတယ်။ ကယားပြည်နယ်၊ လွိုင်ကော်နဲ့ ဒီးမော့ဆိုမြို့နယ်(၂)ခုအတွင်းမှာရှိတဲ့ မှုံပြာရေလှောင်ကန်နှင့် ၎င်းရေလှောင်ကန် လမ်းခွဲကနေပြီး ပ.လ.ဖ စခန်းကိုသွားတဲ့ လယ်ယာကုန်ထုတ်လမ်းမှာ မုံပြာကန် ကနေ ဘီလူးချောင်းကမ်းစပ်အထိ (၁/၄)မိုင်မှာ ဆည်မြောင်းနှင့်ရေအသုံးချမှုစီမံခန့်ခွဲရေး ဦးစီးဌာနပိုင် ကျောက်ဆည်ရေသောက်စနစ်အတွင်း တည်ရှိတဲ့လမ်းပိုင်းဖြစ်ပါတယ်။ ၎င်းလမ်းပိုင်းကို အဆင့်မြှင့် ပြန်လည်တည်ဆောက်ဖို့ အတွက် ၂၀၁၈-၂၀၁၉ ဘဏ္ဍာရေးနှစ် ပြည်နယ်ရန်ပုံငွေရဲ့ ဒုတိယ (၁၂)လပတ်မှာ ရန်ပုံငွေတင်ပြတောင်းခံပြီး ရန်ပုံငွေရရှိမှုအပေါ်မှာမူတည်ပြီး ဆောင်ရွက်ပေးသွားမှာ ဖြစ်ကြောင်း ဖြေကြားအပ်ပါတယ်။ ကျန်လမ်းပိုင်းဖြစ်တဲ့ ပ.လ.ဖ စခန်းကနေ ဘုရားဖြူကျေးရွာအထိ (၄/၇.၆၉၆)မိုင်မှာ ကျေးလက်လမ်းဖွံ့ဖြိုးရေးဦးစီးဌာနရဲ့ လမ်းစာရင်းမှာ ပါဝင်ခြင်းမရှိသော်လည်းဘဲ ဒေသရဲ့ လိုအပ် ချက်အရသော်လည်းကောင်း၊ လမ်းပန်းဆက်သွယ်ရေး အဆက်မပြတ် အဆင်ပြေလွယ်ကူ ချောမွေ့ စေရေးအတွက်လည်းကောင်း၊ အမျိုးသားလွှတ်တော်ကိုယ်စားလှယ်ရဲ့ တင်ပြချက်နှင့်အညီ အဲဒီလမ်း ပိုင်း အဆင့်မြှင့်တင်ခြင်းလုပ်ငန်းကို ၂၀၁၈-၂၀၁၉ ဘဏ္ဍာရေးနှစ် တတိယ(၁၂)လပတ် ဘတ်ဂျက်မှာ ရန်ပုံငွေ လျာထားဆောင်ရွက်ပေးသွားမည်ဖြစ်ပါကြောင်းနှင့် ရန်ပုံငွေရရှိမှုအပေါ်မူတည်ပြီး လမ်း﻿အဆင့်မြှင့်တင်ခြင်း လုပ်ငန်းတွေကို ဆက်လက်ဆောင်ရွက်ပေးသွားမည်ဖြစ်ပါကြောင်း ကယားပြည်နယ် အစိုးရအဖွဲ့ရဲ့ ဖြေကြားချက်နဲ့အတူ ပေါင်းစပ်ရှင်းလင်း ဖြေကြားအပ်ပါတယ်။ အားလုံးကို ကျေးဇူးတင် ပါတယ်။ (ဩဘာသံများ)
</speech>
</QASection>
<BillSection>
<title>
တောရိုင်းတိရစ္ဆာန်နှင့် သဘာဝအပင်များ ကာကွယ်ရေးနှင့် သဘာဝနယ်မြေများ ထိန်းသိမ်းရေးဥပဒေကြမ်းနှင့်စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း
</title>
<speech type='speaker'>
အစီအစဉ်(၆) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ပြည်သူ့လွှတ်တော်တွင် စတင်တင်သွင်း၍ ပြင်ဆင်ချက်ဖြင့် အတည်ပြုပြီး ပေးပို့လာသည့် တောရိုင်း တိရစ္ဆာန်နှင့် သဘာဝအပင်များ ကာကွယ်ရေးနှင့် သဘာဝနယ်မြေများ ထိန်းသိမ်းရေး ဥပဒေကြမ်းနှင့် စပ်လျဉ်း၍ ဆွေးနွေးရန် လွှတ်တော်ကိုယ်စားလှယ်(၈) ဦး အမည်စာရင်း တင်သွင်းထားပါတယ်။ ဆွေးနွေး မယ့် လွှတ်တော်ကိုယ်စားလှယ်များ တစ်ဦးလျှင် (၆)မိနစ်ထက်မပိုဘဲ ဆွေးနွေးခွင့်ပြုမှာ ဖြစ်ပါတယ် ပထမဦးစွာ ကချင်ပြည်နယ် မဲဆန္ဒနယ်အမှတ်(၁၁)မှ ဒေါက်တာခွန်ဝင်းသောင်း ဆွေးနွေး နိုင်ပါပြီ။
</speech>
<speech>
<mp id='870'>
ဒေါက်တာခွန်ဝင်းသောင်း၊ ကချင်ပြည်နယ် မဲဆန္ဒနယ်အမှတ်(၁၁)
</mp>
လေးစားအပ် ပါသော အမျိုးသားလွှတ်တော်ဥက္ကဋ္ဌကြီးနှင့်တကွ ကြွရောက်လာကြတဲ့ ပြည်ထောင်စုဝန်ကြီး၊ ဒုတိယ ဝန်ကြီးများ၊ ဧည့်သည်တော်များအားလုံး မင်္ဂလာပါ။ တောရိုင်းတိရစ္ဆာန်နှင့် သဘာဝအပင်များ ကာကွယ်ရေး သဘာဝနယ်မြေများ ထိန်းသိမ်းရေး ဥပဒေမူကြမ်းနှင့်ပတ်သက်ပြီး စတင်ဆွေးနွေးဖို့ Power Point အသုံးပြုခွင့်တောင်းခံအပ်ပါတယ်။ ကျွန်တော်ကတော့ ကချင်ပြည်နယ် မဲဆန္ဒနယ် အမှတ်(၁၁)မှ အမျိုးသားလွှတ်တော်ကိုယ်စားလှယ် ဒေါက်တာခွန်ဝင်းသောင်း ဖြစ်ပါတယ်။ အမျိုးသားလွှတ်တော်ဥက္ကဋ္ဌကြီးခင်ဗျား။ ကျွန်တော်တို့ရဲ့ ကချင်ပြည်နယ်ဟာ သဘာဝ တောတောင်၊ လျှိုမြောင်၊ စိမ့်စမ်း၊ ရှုခင်းအဆန်းများ ပြည့်ကြွယ်ဝလို့ ဒေသအနှံ့ မြေပြန့်တောင်ပေါ် ဂျိန်းဖော၊ လီဆူး၊ လဝေါ်၊ လချိတ်၊ ရဝမ် လူမျိုးများအပြင် ရှမ်းမျိုးနွယ်စုများသာမက မြန်မာနဲ့အခြား တိုင်းရင်းသားများ ရောယှက်နေထိုင်ရာ ဥတုအေးမြ သဘာဝအလှတို့ အထင်ကရမြစ်ဖျားခံရာ သာယာလှပတဲ့ ကြည်နူးဖွယ်နယ်မြေဖြစ်သမို့ ဒီ ဥပဒေကြမ်းနှင့်ပတ်သက်ပြီး စိတ်ဝင်စားမှု အတော် မြင့်တဲ့ဒေသတစ်ခု ဖြစ်နေပါတယ်။ ဒါကြောင့်မို့ ဒီဥပဒေကြမ်းကို တင်ပြဆွေးနွေးရာမှာ ဒေသခံရော၊ နိုင်ငံတော်ကြီးအတွက်ပါ အမှန်တကယ် ဆိုးကျိုးတွေပါပြီး ကောင်းကျိုးတွေပွားစေဖို့ အပြု သဘောနဲ့ ဆွေးနွေးလိုပါတယ်။ ကျွန်တော့်ရဲ့ တင်ပြချက်ဟာ ဒေသခံတွေရဲ့ သဘောထားအများစုဖြစ်လို့ လွှတ်တော်အသံ၊ ပြည်သူ့အသံ ဆိုတာနဲ့အညီ ဒီမိုကရေစီရဲ့ တန်းတူညီမျှမှုတွေကို တိုင်းရင်းသားပြည်သူအများက နားစွင့် မျှော်လင့်နေကြဆဲ အချိန်ကာလလည်းဖြစ်ပါတယ်။ ဒီဥပဒေကြမ်းနဲ့ပတ်သက်လို့ ဒေသခံ ပြည်သူများ ပြင်ချင်၊ ဖြည့်ချင်၊ ပြဋ္ဌာန်းစေချင်တဲ့ သူတို့သဘောထား ပုဒ်မအများကတော့ အခန်း(၁)﻿ ပုဒ်မ ၂ (ဂ)၊ အခန်း(၃) ပုဒ်မ ၄၊ ပုဒ်မ ၆၊ အခန်း(၄) ပုဒ်မ ၈၊ ပုဒ်မ ၁၂(ဆ) ()၊ အခန်း(၅) ပုဒ်မ ၁၈ (က)(ခ)၊ အခန်း(၇) ပုဒ်မ ၂၁၊ ပုဒ်မ ၂၂၊ ပုဒ်မ ၂၄၊ အခန်း(၈) ပုဒ်မ ၂၆၊ အခန်း(၁၀) ပုဒ်မ ၃၄၊ အခန်း ၁၁ ပုဒ်မ ၃၇၊ ၃၅၊ ၄၂၊ အခန်း ၁၂ ပုဒ်မ ၄၅ တို့ဖြစ်ပါတယ်။ ပုဒ်မတစ်ခုချင်းစီရဲ့ အသေးစိတ်ဆွေးနွေး ချက်ကို ဥပဒေကြမ်းကော်မတီနဲ့ ကြားနာတဲ့အခါမှပဲ ပြည့်ပြည့်စုံစုံ ဆွေးနွေးပါရစေ။ အချိန်အကန့်အသတ်ကြောင့် ဒီဥပဒေနဲ့ပတ်သက်လို့ အနည်းငယ်အကြံပြုရရင် ဥပဒေတစ်ခုလုံး အခန်း(၁၂)ခန်းနဲ့ ပုဒ်မ(၅၁)ခုပါဝင်ပြီး အဓိကရည်ရွယ်ချက်ကတော့ တောရိုင်းတိရစ္ဆာန်များနှင့် သဘာဝအပင်များ ကာကွယ်ရေးနဲ့ သဘာဝနယ်မြေများအား ရေရှည်တည်တံ့ခိုင်မြဲစေရေး ထိန်းသိမ်း စီမံခန့်ခွဲရန်လို့ဆိုပါတယ်။ ဒီရည်ရွယ်ချက်အောင်မြင်ဖို့ အစိုးရတစ်ခုတည်းနဲ့ မလုံလောက်လို့ အခန်း(၃) ပုဒ်မ ၄ မှာ ထိန်းသိမ်းရေးကော်မတီကို ဖွဲ့စည်းပေမယ့် သက်ဆိုင်ရာ ပြည်နယ်/တိုင်းဒေသကြီးမှ သင့်တော်၍ ရွေးချယ်တာဝန်ပေးခံရသည့် ဒေသခံကိုယ်စားလှယ်များဆိုတာကို အခန်း(၃) ပုဒ်မ ၄ ရဲ့ (က-၃)မှာ ဖြည့်စွက်ချင်ပါတယ်။ ဌာနဆိုင်ရာ ဝန်ထမ်းအနည်းငယ်လောက်နဲ့ အလွန်ကျယ်ဝန်းတဲ့ သဘာဝနယ်မြေကြီးတစ်ခုလုံးကို တကယ်ပဲ ထိရောက်အောင် ထိန်းသိမ်းဖို့ဆိုရင် ဒေသခံလုံးဝမပါဘဲနဲ့ တော့ ထင်သလောက် ခရီးမပေါက်နိုင်ဘူးလို့ မြင်မိပါတယ်။ ရုံးခန်းစားပွဲဝိုင်းပေါ်ကနေ သဘာဝ သယံဇာတနဲ့ သစ်တော၊ တိရစ္ဆာန်တွေ ထိန်းသိမ်းခဲ့ကြလို့ အခုလိုပြောင်ရှင်းသွားတာကို သင်ခန်းစာယူ သင့်ပါတယ်။ အဲဒီလို ဒေသခံတွေ ပါဝင်ပူးပေါင်း စီမံခန့်ခွဲခွင့်ရလာတာနဲ့တစ်ပြိုင်နက် သူတို့ကို အစုအဖွဲ့ သစ်တောတွေ၊ စိုက်ပျိုးစောင့်ရှောက်ထိန်းသိမ်းတဲ့ အလေ့အကျင့်တွေ၊ သဘောတရားတွေ၊ အတွေး အခေါ်တွေ ပိုမိုကျယ်ကျယ်ပြန့်ပြန့်သိလာအောင် ဒေသတွင်း ပြည်သူအားလုံးရဲ့ Mind-set ကို ပြောင်းဖို့ မကြာမကြာသင်တန်းတွေ၊ ဆွေးနွေးပွဲတွေ စဉ်ဆက်မပြတ် ချိတ်ဆက်သင့်ပါတယ်။ လူဆိုတာ ကိုယ်ကလည်း ပိုင်ဆိုင်မှုထဲမှာ ပါဝင်ပတ်သက်ပါမှ ထိန်းသိမ်းစောင့်ရှောက်ချင်တဲ့ သဘောအပြည့် ရှိတတ်တာပါ။ နောက်ပြီးတော့ ဒီနေ့ သူများနိုင်ငံတွေမှာ အထူးသဖြင့် တရုတ်၊ ဗီယက်နမ်၊ နီပေါ၊ ကမ္ဘောဒီးယား၊ ထိုင်း စတဲ့နိုင်ငံတွေမှာ အစိုးရနဲ့ ပြည်သူတွေ တက်ညီလက်ညီနဲ့ REDD+ Forest ဆိုတဲ့ ကာဗွန်လျှော့ချတဲ့ သစ်တောတွေ တည်ထောင်ပြုစုပြီး နိုင်ငံခြားခရီးသွားလုပ်ငန်းတွေ၊ ရာသီဥတုမျှတတဲ့ အကျိုးအမြတ်တွေအပြင် REDD+Programme ကြောင့် သယံဇာတကို ထိန်းသိမ်းနိုင်ခြင်း၊ ဇီဝမျိုးစုံ တိုးပွားလာခြင်း၊ သစ်ခုတ်ထွင်မှုမရှိခြင်းဖြင့် ကာဗွန်ရောင်းဝယ်မှုကနေ ငွေကြေးအမြောက်အမြား ရရှိပြီး သဘာဝပတ်ဝန်းကျင်ကောင်းဖန်တီးနိုင်ရင်၊ သစ်တောတွေထိန်းသိမ်းနိုင်ရင် ငွေကြေးဓနပြည့်စုံ ကြပြီး တိုင်းပြည်နဲ့လူထုအတွက် တကယ်အကျိုးပြုနိုင်တယ်ဆိုတဲ့ အဆင့်ရောက်အောင် ကျွန်တော်တို့ ပြည်သူတွေကိုလည်း ပူးပေါင်းပါဝင်ဆောင်ရွက်စီမံခွင့် ပြု ပေးခြင်းအားဖြင့် ဒီဥပဒေပါ ရည်ရွယ်ချက် တွေ အကောင်အထည်ပေါ်လာမှာ ဖြစ်ပါတယ်။ အဲဒီလိုမှမဟုတ်ဘဲ အနှစ်(၃၀)၊ (၄၀)လောက်နေမှ ကြီးထွားခွင့်ရတဲ့ သစ်ပင်ကို တစ်မနက် တည်းနဲ့အပြီးလှဲပြီး မီးသွေးဖုတ်၊ ထင်းခုတ်၊ သစ်ခိုးထုတ်စတဲ့ အမြင်လောက်နဲ့ပဲ ရှေ့ဆက်သွားနေမြဲ လို့ကတော့ တောတောင်ကတုံး ရှိသမျှဆုံးပြီး အားလုံးဆင်းရဲ တိုင်းပြည်မွဲမှာ ဆင်းရဲတွင်းက ထွက်လို့မရနဲ့ ကိုယ့်ပစ္စည်းကို တန်ဖိုးမထားသမျှ တန်ဖိုးထားရကောင်းမှန်း မသိကြသမျှတော့ ဥပဒေကောင်းတွေ ပြု ကြပြင်ကြပေမယ့်လည်း ရည်ရွယ်ချက်မရောက်နိုင်တာမို့ ပြည်သူတွေ၊ ဒေသခံ၊ သက်ဆိုင်သူတွေ ပူးပေါင်းပါဝင်ခွင့်နဲ့ စိတ်တူကိုယ်တူ ထိန်းသိမ်းစောင့်ရှောက်ခွင့်တွေရနိုင်မယ့် တောရိုင်းတိရစ္ဆာန်နဲ့ သဘာဝအပင်များ ကာကွယ်ရေးနဲ့ နယ်မြေများ ထိန်းသိမ်းရေးနဲ့ပတ်သက်တဲ့ ဥပဒေတစ်ရပ် ပြဋ္ဌာန်းနိုင် ပါစေလို့ တင်ပြဆွေးနွေးရင်း နိဂုံးချုပ်အပ်ပါတယ်။ အားလုံးကို ကျေးဇူး တင်ပါတယ်။ (ဩဘာသံများ)
</speech>
<speech type='speaker'>
ဆက်လက်ပြီး ကချင်ပြည်နယ် မဲဆန္ဒနယ်အမှတ်(၉)မှ ဦးခင်မောင်မြင့် ဆွေးနွေးနိုင်ပါပြီ။
</speech>
<speech>
<mp id='879'>ဦးခင်မောင်မြင့်၊ ကချင်ပြည်နယ် မဲဆန္ဒနယ်အမှတ်(၉)</mp>
လေးစားအပ်ပါသော လွှတ်တော်ဥက္ကဋ္ဌကြီးနဲ့တကွ လွှတ်တော်ကိုယ်စားလှယ်များ၊ ပြည်ထောင်စုဝန်ကြီး၊ ဒုတိယဝန်ကြီးတို့ အား ပထမဦးစွာ မင်္ဂလာပါလို့ နှုတ်ခွန်းဆက်သလိုက်ပါတယ်။ ကျွန်တော်ကတော့ ကချင်ပြည်နယ် မဲဆန္ဒနယ်(၉)က ဦးခင်မောင်မြင့် ဖြစ်ပါတယ်။ တောရိုင်းတိရစ္ဆာန်နှင့် သဘာဝအပင်များ ကာကွယ်ရေးနှင့် သဘာဝနယ်မြေများ ထိန်းသိမ်းရေး ဥပဒေကြမ်းနှင့်စပ်လျဉ်း၍ ဆွေးနွေးမှာ ဖြစ်ပါတယ်။ တချို့အခန်းနှင့် ပုဒ်မတွေကို ပြင်ဆင် ဖြည့်စွက်မှာ ဖြစ်ပါတယ်။ အဘယ်ကြောင့်ဆိုသော် ကျွန်တော်တို့အစိုးရဟာ ပြည်သူနှင့်အတူဆိုတော့ ပြည်သူကိုဗဟိုပြု၊ အခြေပြုတဲ့ အစိုးရဖြစ်လို့ပါပဲ။ လူထုပါဝင်ဖို့ ဘယ်ကိစ္စမဆို အများကြီး အရေးကြီး ပါတယ်။ တိုင်းရင်းသားဒေသတွေမှာ သူတို့ရွေးချယ်တဲ့ တိုင်းရင်းသားတွေ၊ ကိုယ်စားလှယ်တွေပါဖို့ အရေးကြီးပါတယ်။ သို့မှသာလျှင် ရေရှည်ဆောင်ရွက် ထိန်းသိမ်းလို့ရမှာပါ။ ကျွန်တော် ဖြည့်စွက်ချင်တဲ့ အချက်အလက်တွေကတော့ အခန်း(၃) ပုဒ်မ ၄ (က) ၎င်းပုဒ်မခွဲ အနေဖြင့် သက်ဆိုင်ရာ တိုင်းနဲ့ပြည်နယ်ဌာနေတိုင်းရင်းသားများ၊ ၎င်းတို့ကိုယ်တိုင် ရွေးချယ်စေလွှတ်သူ များ ပါဝင်စေရန်ဖြစ်ပါတယ်။ ဒါမှ တိုင်းရင်းသားများ ၎င်းတို့ဒေသကို လက်တွေ့ကျကျ ကာကွယ် ထိန်းသိမ်းနိုင်မှာ ဖြစ်ပါတယ်။ အခန်း(၄) ပုဒ်မ ၈ မှာ လွှတ်တော်ကိုယ်စားလှယ်များပါဝင်စေရန် အစိုးရ အဖွဲ့အနေနှင့် လွှတ်တော်များ၏ သဘောတူညီချက်ဖြင့် မည်သည့်ဒေသမဆိုဟု ဖြည့်စွက်ချင်ပါတယ်။ ဒါမှ အပြန်အလှန်ထိန်းကျောင်းနိုင်ပြီး Check and Balance ဖြစ်မှာပါ။ မဟုတ်လျှင် အစိုးရဝန်ထမ်း များနှင့်သာ ဖွဲ့စည်းလျှင် ဘယ်အရာမှ ပီပီပြင်ပြင် ဆောင်ရွက်နိုင်မည်မဟုတ်ပါ။ အခန်း(၄) ပုဒ်မ ၁၂ တွင် ကော်မတီ၏ သဘောတူညီချက်ဖြင့်ကို ဖြည့်စွက်ချင်ပါသည်။ သို့မှသာ ဝန်ကြီးလုပ်ပိုင်ခွင့်ကို﻿ ညွှန်ကြားရေးမှူး၊ ညွှန်ကြားရေးမှူးချုပ်အနေဖြင့် အလွယ်တကူ မလုပ်နိုင်အောင် ကော်မတီဖြင့် ထိန်းကျောင်းရပါမည်။ သို့မှသာ လုပ်ကိုင်ဆောင်ရွက်ရာတွင် ပြည်သူတို့၊ တိုင်းရင်းသားတို့၏ သဘော ဆန္ဒနှင့် တစ်ထပ်တည်းကျပါမည်။ အခန်း(၁၁) ပုဒ်မ ၃၇ ပြစ်မှု၊ ပြစ်ဒဏ်အတွက်က အလွန်နည်းလွန်းပါတယ်။ ဥပမာ ကျား တစ်ကောင်၏ တန်ဖိုးက အနည်းဆုံး သိန်း(၅၀၀)ခန့်ရှိပြီး ကျားတစ်ကောင်၏ အရေခွံ၊ အရိုးတို့ဟာလည်း ပိုမို ဈေးကြီးနေတာတွေ့ရပါတယ်။ ထို့ကြောင့် ပြစ်မှု၊ ပြစ်ဒဏ်ကို မြှင့်တင်ဖို့ လိုအပ်ပါတယ်။ ထောင်ဒဏ် (၇)နှစ်၊ ငွေဒဏ် (၅)သိန်း၊ (၁၅)သိန်း အစား ထောင်ဒဏ် (၁၀)နှစ်အထက်မပို၊ ငွေဒဏ် သိန်း(၅၀)၊ သိန်း(၁၅၀)အထိ တိုးပြီး ပြစ်ဒဏ်ချမှတ်သင့်ပါတယ်။ သို့တည်းမဟုတ် ထောင်ဒဏ်၊ ငွေဒဏ် တစ်ပေါင်းတည်း ချမှတ်ရပါမယ်။ သို့မှသာ တောရိုင်းတိရစ္ဆာန်နှင့် သဘာဝအပင်များ ကာကွယ်ရေးနှင့် သဘာဝနယ်မြေများကိုထိန်းသိမ်းရေး ဥပဒေများကို ဒေသခံများနှင့် အများပြည်သူများ တိကျစွာ လိုက်နာကြမှာဖြစ်ပါတယ်။ ဥပဒေပြဋ္ဌာန်းပြီးရင်လည်း ထိထိရောက်ရောက် အရေးယူဖို့လိုအပ်ကြောင်း တင်ပြရင်း နိဂုံးချုပ်ပါတယ်။ ကျေးဇူးတင်ပါတယ်။ (ဩဘာသံများ)
</speech>
<speech type='speaker'>
ကချင်ပြည်နယ် မဲဆန္ဒနယ်အမှတ်(၇)မှ ဦးဝင်းဇော် ဆွေးနွေးနိုင်ပါပြီ
</speech>
<speech>
<mp id='877'>ဦးဝင်းဇော်၊ ကချင်ပြည်နယ် မဲဆန္ဒနယ်အမှတ်(၇)</mp>
အားလုံးပဲမင်္ဂလာပါ။ လေးစား အပ်ပါသော အမျိုးသားလွှတ်တော်ဥက္ကဋ္ဌကြီးနှင့် ပြည်ထောင်စုဝန်ကြီးများ၊ အမျိုးသားလွှတ်တော် ကိုယ်စားလှယ်များအားလုံး ကိုယ်စိတ်နှစ်ပါး ရွှင်လန်းချမ်းမြေ့ကြပါစေလို့ ဦးစွာပထမ နှုတ်ခွန်း ဆက်သအပ်ပါတယ်။ ကျွန်တော်ကတော့ ကချင်ပြည်နယ် မဲဆန္ဒနယ်အမှတ်(၇)က ဦးဝင်းဇော် ဖြစ်ပါတယ်။ ကျွန်တော်တို့ ပြည်သူ့လွှတ်တော်ကနေ ပြင်ဆင်ချက်များနှင့်အတည်ပြုပြီး ပေးပို့လာတဲ့ တောရိုင်းတိရစ္ဆာန်နှင့် သဘာဝအပင်များ ကာကွယ်ရေးနှင့် သဘာဝနယ်မြေများ ထိန်းသိမ်းခြင်း ဥပဒေကြမ်းအပေါ်မှာ ဖြည့်စွက်ချက်(၂)ခုဖြင့် ဆွေးနွေးသွားမှာ ဖြစ်ပါတယ်။ ဥက္ကဋ္ဌကြီးခင်ဗျား။ ဒီဥပဒေကြမ်းကို ဖြည့်စွက်တဲ့ ကျွန်တော့်ရဲ့ရည်ရွယ်ချက်ကိုလည်း အနည်းငယ် ရှင်းပြလိုပါတယ်။ အစိုးရတစ်ရပ်အနေနဲ့ မိမိတို့ဖော်ဆောင်လိုတဲ့ ဘယ်လိုစီမံကိန်းမျိုး ကိုမဆို ပြည်သူလူထုပူးပေါင်းပါဝင်ပြီးတော့မှ လိုက်နာကျင့်သုံးနိုင်မှသာလျှင် မိမိတို့ရဲ့ရည်ရွယ်ချက် တွေကို အောင်မြင်စွာ အကောင်အထည်ဖော်နိုင်မှာ ဖြစ်ပါတယ်။ ယခင်ခေတ်အဆက်ဆက်က ရေးဆွဲ ပြဋ္ဌာန်းပြီး ကျင့်သုံးနေတဲ့ဥပဒေတွေမှာ တင်းကျပ်တဲ့ပုဒ်မတွေ၊ ကြီးလေးတဲ့ပြစ်ဒဏ်တွေ မည်မျှပါစေ ကာမူ မသမာတဲ့နည်းတွေနဲ့ သဘာဝသယံဇာတပစ္စည်းတွေကို ဥပဒေအရ အရေးယူလို့မရအောင် ကျွမ်းကျင်လိမ္မာစွာ ရှောင်တတ်၊ တိမ်းတတ်တဲ့၊ ဖြေရှင်းတတ်တဲ့ လူတွေကြောင့်မို့လို့ ကျွန်တော်တို့ သဘာဝပစ္စည်းတွေအပေါ်၊ သဘာဝသယံဇာတပစ္စည်းတွေအပေါ် ကောင်းမွန်စွာ ကာကွယ်နိုင်ခဲ့တဲ့ အနေအထားမျိုး မရှိခဲ့ပါဘူး။ ဌာန်းပြီး ကျင့် အကောင်အထတော့ လိုက်နာကျဖော်ဆောင်လိုသည်။﻿ ယခုအချိန်ထိလည်း မြန်မာနိုင်ငံရဲ့ စီးပွားရေးအခြေအနေဟာ သဘာဝသယံဇာတအပေါ် တိုက်ရိုက်မှီခိုနေတဲ့ အနေအထားမျိုးလည်းရှိပါတယ်။ ပြည်သူတွေရဲ့ စားဝတ်နေရေးနဲ့ တိုက်ရိုက် ဆက်စပ်နေသလို ပြည်သူတွေရဲ့ စီးပွားရေးနဲ့လည်း တိုက်ရိုက်ဆက်စပ်နေပါတယ်။ ဒါကြောင့် ဥပဒေ တစ်ရပ် ရေးဆွဲပြဋ္ဌာန်းတဲ့အခါမှာ ဥပဒေပါအချက်အလက်တွေ၊ ပုဒ်မတွေက ပြည်သူတွေအပေါ် အမှန်တကယ် အကျိုးသက်ရောက်မှု ဘယ်လောက်ရှိသလဲဆိုတဲ့ အတိမ်အနက်ကိုလည်း ဥပဒေပြု တဲ့ သူတွေအနေနဲ့ ထည့်သွင်းစဉ်းစားရမှာ ဖြစ်ပါတယ်။ ဥက္ကဋ္ဌကြီးခင်ဗျား။ ဒီနေ့ ဆွေးနွေးတဲ့ ဥပဒေရဲ့ရည်ရွယ်ချက်ဟာ၊ တစ်နည်းအားဖြင့် ဝန်ကြီး ဌာနရဲ့ရည်ရွယ်ချက်ဟာ အင်မတန်ကောင်းမွန်ပါတယ်။ ကောင်းမွန်တဲ့ ရည်ရွယ်ချက်ဖြစ်သလို ကောင်းမွန်တဲ့ စီမံကိန်းလို့လည်း ပြောဆိုနိုင်ပါတယ်။ ဝန်ကြီးဌာနရဲ့ ရည်ရွယ်ချက်ကတော့ သဘာဝ ထိန်းသိမ်းတော ဧရိယာဟာ မြန်မာတစ်နိုင်ငံလုံးဧရိယာရဲ့ (၁၀)ရာခိုင်နှုန်းကို အကောင်အထည်ဖော် ဆောင်ရွက်နိုင်ဖို့ ဖြစ်ပါတယ်။ ဒီနေ့အချိန်ထိ ပြည်ထောင်စုဝန်ကြီးဌာနရဲ့ အတည်ပြုပြီးတဲ့ ထိန်းသိမ်းတော ဧရိယာဟာ နေရာဒေသ (၄၀)နဲ့ မြန်မာတစ်နိုင်ငံလုံး ဧရိယာရဲ့ (၅.၇၉)ရာခိုင်နှုန်းရှိပြီးတော့မှ အတည်မပြုရသေး ပေမယ့် ကျွန်တော်တို့ အဆိုတင်ထားတဲ့ နေရာဒေသ (၁၀)ခုရှိပါတယ်။ သူ့ရဲ့ဧရိယာကတော့ (၁.၃၅) ရာခိုင်နှုန်းရှိပါတယ်။ အဆိုပြုထားဆဲဒေသနှင့် အဆို ကျွန်တော်တို့ အတည်ပြုပြီး ဧရိယာနှစ်ခုပေါင်း လိုက်မယ်ဆိုလို့ရှိရင် (၇.၁၄)ရာခိုင်နှုန်းရှိပြီးတော့မှ ကျွန်တော်တို့ မြန်မာနိုင်ငံတော်အစိုးရရဲ့ ရည်ရွယ် ချက်ဖြစ်တဲ့ မြန်မာတစ်နိုင်ငံလုံးရဲ့ ဧရိယာ(၁၀)ရာခိုင်နှုန်းဖြစ်တဲ့ ဘေးမဲ့တောဧရိယာတွေကို ဖော်ဆောင် မယ်ဆိုလို့ရှိရင် ကျွန်တော်တို့ အင်မတန်အရေးကြီးပါတယ်။ ဒါကြောင့်မို့ ဒီလိုဖော်ဆောင်တဲ့အခါမှာ အစိုးရအနေနဲ့ သဘာဝထိန်းသိမ်းတော နယ်မြေ အသစ်တွေကို ရှာဖွေပြီးတော့မှ ဖော်ဆောင်တာရှိသလို ရှိပြီးသားထိန်းသိမ်းတော ဧရိယာတွေကို ပြင်ဆင်၊ တိုးချဲ့ ဖွဲ့စည်းတာတွေလည်းရှိပါတယ်။ ဒီနေရာမှာ အရေးကြီးတာက လက်တွေ့အကောင် အထည်ဖော် ဆောင်ရွက်တဲ့အခါမှာ ပြည်သူလူထုနှင့်အစိုးရအကြား အမြင်မကွဲပြားဘဲနဲ့ ဖော်ဆောင် နိုင်ဖို့ဟာအရေးကြီးပါတယ်။ ဥပမာအားဖြင့် ကျွန်တော်တို့ ကချင်ပြည်နယ်မှာ ၂၀၁၇ ခုနှစ် နောက်ပိုင်း မှာ ပူတာအိုခရိုင်အတွင်းမှာရှိတဲ့ ခါကာဘိုရာဇီ အမျိုးသားဥယျာဉ်ဧရိယာ တိုးချဲ့ပြင်ဆင် ဖွဲ့စည်းခြင်းနဲ့ ပတ်သက်ပြီးတော့မှ ပြည်သူလူထုက သဘောမတူဘဲနဲ့ ဆန္ဒပြခဲ့တဲ့အနေအထား..................
</speech>
<speech type='speaker'>
ကိုယ်စားလှယ်ကြီး ခဏ ကျွန်တော် ဥပဒေကို အဓိကထားဆွေးနွေးပါ။ အဆိုကို ဆွေးနွေးသလိုဖြစ်နေတယ်။ အခုတော့။ ဥပဒေကို ဆွေးနွေးတာ
</speech>
<speech>
<mp id='877'>ဦးဝင်းဇော်၊ ကချင်ပြည်နယ် မဲဆန္ဒနယ်အမှတ်(၇)</mp>
အဲဒီအတွက် ပြည်သူလူထု ပူးပေါင်းပါဝင်မှုရှိအောင် ကျွန်တော်တို့ ဥပဒေပုဒ်မအနေနဲ့ အခန်း(၄)၊ အခန်း(၃) ကော်မတီဖွဲ့စည်း ခြင်းနှင့် လုပ်ငန်းတာဝန်များဆိုတဲ့အပိုင်းမှာ ကျွန်တော်တို့ ပုဒ်မ ၄၊ ပုဒ်မခွဲ(၃)ကို ကျွန်တော်တို့က သက်ဆိုင်ရာ Power Point သုံးစွဲခွင့်ပြု ပါ။ သက်ဆိုင်ရာပညာရှင်များ၊ ကျွမ်းကျင်သူများ ပြီးလို့ရှိရင် ဒေသခံပြည်သူ ကိုယ်စားလှယ်များဆိုတဲ့အဖွဲ့ ထည့်ပြီးတော့မှ ရေးဆွဲပေးဖို့လိုအပ်လိမ့်မယ်လို့ ထင်ပါတယ်။ ဒါက ဒေသခံတွေရဲ့ ခွင့်ပြုချက်ကို ရယူဖို့မဟုတ်ဘဲနဲ့ သူတို့ရဲ့ ပူးပေါင်းပါဝင်မှု ရှိမှသာလျှင် ကျွန်တော်တို့အစိုးရအနေနဲ့ အကောင်အထည်ဖော် ဆောင်ရွက်နိုင်မယ်လို့ ယုံကြည်လို့ဖြစ်ပါတယ်။ နောက်ထပ် Power Point တစ်ခုပြပါ။ အခန်း (၄)၊ အခန်း(၃) ပုဒ်မ ၆(ဃ)မှာ သဘာဝ နယ်မြေများ သတ်မှတ်ရေးနှင့် တောရိုင်းတိရစ္ဆာန်များ သို့မဟုတ် ရုက္ခဗေဒဥယျာဉ် တည်ထောင်ရေး အတွက် သက်ဆိုင်ရာအစိုးရဌာန၊ အစိုးရအဖွဲ့အစည်းများနှင့် ညှိနှိုင်းပေးခြင်းဆိုတဲ့နေရာမှာ ကျွန်တော်တို့ ဖော်ဆောင်ဖို့လိုတာက ဒေသခံတွေရဲ့ ဆန္ဒပြမှု၊ ဒေသခံတွေရဲ့ ကန့်ကွက်မှုကို ကျွန်တော်တို့ မလိုချင်ဘူး ဆိုလို့ရှိရင် အဲဒီဒေသခံတွေနဲ့ ညှိနှိုင်းဆောင်ရွက်ပေးမှုလည်း အရေးကြီးပါတယ်။ ဒါကြောင့်မို့လို့ အဲဒီနေရာမှာ ကျွန်တော်က ဒေသခံများနှင့် ညှိနှိုင်းပေးခြင်းဆိုတာကိုလည်း ထည့်ပြီးတော့မှ ရေးဆွဲ ပြင်ဆင်ပေးဖို့ တောင်းဆိုပါတယ်။ အားလုံးကို ကျေးဇူးတင်ပါတယ်။ (ဩဘာသံများ)
</speech>
<speech type='speaker'>
ကျွန်တော်တို့ ဆက်ဆွေးနွေးမယ့် ကိုယ်စားလှယ်များကို အနည်းငယ် တင်ပြချင်ပါတယ်။ အခု ကျွန်တော်တို့ ဆွေးနွေးတာက ပြည်သူ့လွှတ်တော်က ပြင်ဆင်ချက်နဲ့ ပို့လိုက်တဲ့ ဥပဒေ၊ အဲဒီအပေါ်မှာ ကျွန်တော်တို့က ဘယ်ပုဒ်မတွေ ဘယ်လိုပြင်ဆင်၊ ဘယ်လို ဖြည့်စွက်မယ် ဒါကို အဓိကထားဆွေးနွေးမယ်။ အခု ဆွေးနွေးတာကြည့်လိုက်ရင် အဆိုကို ဆွေးနွေးသလိုဖြစ်နေကြတာ။ အဓိက ပုဒ်မကိုပဲ အဓိကထားဆွေးနွေးပါ။ အချိန်က အခုလည်း အကန့်အသတ် ရှိပါတယ်။ အဲဒါကြောင့် အခု ဆွေးနွေးမယ့်သူဆိုရင် ဘယ်ပုဒ်မကိုတော့ ပြင်ချင်တယ်၊ ဘယ်ပုဒ်မကိုတော့ ထပ်ထည့်ချင်တယ်၊ ဒါကိုပဲ အဓိကထား ဆွေးနွေးရမှာပါ။ ဒါအခု ကျွန်တော်တို့ ဆွေးနွေးနေတာ ဥပဒေကြမ်းကို ဆွေးနွေးနေတာ၊ အဆို ဆွေးနွေးနေတာ မဟုတ်ဘူး။ အခုဆွေးနွေးသွားတဲ့ ကိုယ်စားလှယ် ကြည့်လိုက် အဆိုကိုဆွေးနွေးသလို ဖြစ်နေတယ်။ အဲဒီတော့ အဲဒါလေးကို ကိုယ်ဆွေးနွေးမယ့်ဟာကို ကိုယ်သတိထားကြပါ။ အဆို ဆွေးနွေးတာဆိုတစ်မျိုး ဥပဒေကြမ်း ဆွေးနွေးတယ်ဆိုတာမတူပါဘူး။ ဒါကြောင့် ကိုယ်ဆွေးနွေးမယ့်ဟာအပေါ် ကို ဂရုထားပြီးတော့ ဆောင်ရွက်ကြဖို့ ပြောကြားလိုပါတယ်
</speech>
<speech type='speaker'>
ချင်းပြည်နယ် မဲဆန္ဒနယ်အမှတ်(၅)မှ ဦးဂင်ကမ်းလျန် ဆွေးနွေး နိုင်ပါပြီ
</speech>
<speech>
<mp id='863'>ဦးပူဂင်ကမ်းလျန်၊ ချင်းပြည်နယ် မဲဆန္ဒနယ်အမှတ်(၅)</mp>
ဥက္ကဌကြီးနှင့်တကွ လွှတ်တော် ကိုယ်စားလှယ်ကြီးများ၊ ပြည်ထောင်စုဝန်ကြီးများ အားလုံး မင်္ဂလာပါလို့ နှုတ်ဆက်ပါတယ်။ ကျွန်တော် ကတော့ ချင်းပြည်နယ် မဲဆန္ဒနယ်အမှတ်(၅) တီးတိန်မြို့နယ်က ဦးပူဂင်ကမ်းလျန် ဖြစ်ပါတယ်။ ကျွန်တော်ကတော့ ဒီ ပြည်သူ့လွှတ်တော်က ပို့လာတဲ့ တောရိုင်းတိရစ္ဆာန်နှင့် သဘာဝအပင်များ၊ သဘာဝနယ်မြေများ ထိန်းသိမ်းရေးဥပဒေကြမ်းနှင့် ပတ်သက်ပြီးတော့ အခန်း(၁)ခုပဲ ကျွန်တော်က ဆွေးနွေးဖို့ ဖြစ်ပါတယ်။ အခန်း(၁၁) ပုဒ်မ ၃၇၊ အဲဒီထဲမှာ တချို့ကို ပယ်ဖျက်ဖို့၊ တချို့ကို ဖြည့်စွက်ဖို့ ကျွန်တော် ဆွေးနွေးပါမယ်။ ၃၇ မှာ ဘယ်လိုဆိုထားလဲဆိုတော့ မည်သူမဆို အောက်ပါပြစ်မှုတစ်ခုခု ကျူးလွန်ကြောင်း﻿ ပြစ်မှုထင်ရှားခြင်းခံရလျှင် ထိုသူအား (၇)နှစ်ထက်မပိုသော ထောင်ဒဏ်ဖြစ်စေ၊ အနည်းဆုံး ငွေကျပ် (၅)သောင်းမှ (၁၅)သိန်းအထိ ငွေဒဏ်ဖြစ်စေ၊ ဒဏ်နှစ်ရပ်စလုံးချမှတ်ရမည်ဆိုတာ ဖော်ပြထားပါတယ်။ ဒီအချက်ကို ကျွန်တော်က ပိုပြီးတော့ ဆွေးနွေးလိုပါတယ်။ အဲဒီမှာ (၇)နှစ်ထက်မပိုသောဆိုတဲ့ ထောင်ဒဏ်ကို လုံးဝပယ်ဖျက်ဖို့ ကျွန်တော် တောင်းဆို ပါတယ်။ ဘာဖြစ်လို့လဲဆိုတော့ (၇)နှစ်ထက်ဆိုတော့ (၁)နှစ်လည်း ချလို့ရတယ်။ မတိကျဘူး။ ဒါကြောင့် ပြစ်မှုကျူးလွန်တဲ့လူက အာဏာရှိတဲ့လူနဲ့ ညှိနှိုင်းပြီးတော့ (၇)နှစ်ထောင်ဒဏ်ကို (၁)နှစ်နဲ့ လဲလို့လည်း ရတဲ့ အနေအထားရှိတော့ ဒါလုံးဝ ထောင်ဒဏ်ကို မချတော့ပါနဲ့ ပယ်ဖျက်ဖို့တောင်းဆိုပါတယ်။ ပြီးတော့ ငွေဒဏ်မှာကျတော့ (၅)သိန်းကနေ (၁၅) သိန်းဆိုတဲ့နေရာမှာလည်း ပြန်စဉ်းစားဖို့က အခု တောထွက် ပစ္စည်းတွေ၊ ဥပမာ ကျားကြီးတစ်ကောင်ကို အရေခွံနဲ့ အရိုးပါရောင်းမယ်ဆိုရင် သိန်းရာဂဏန်းလောက် ရပါတယ်။ အဲဒီလိုရတဲ့သူက (၅)သိန်း၊ (၁၅)သိန်းဆိုတာ ရယ်တောင်ရယ်လိုက်ဦးမယ်လေ။ ငွေဒဏ်ကို လုံးဝမထည့်နဲ့ ဒါ ကျွန်တော် တောင်းဆိုပါတယ်။ ဒါကြောင့် ကျွန်တော်ဖြည့်စွက်တဲ့ ဥပဒေက ၃၇ ဒီ ငွေဒဏ်ကို လုံးဝပယ်ဖျက်ပြီးတော့ ထောင်ဒဏ်ကိုပဲချပါ။ ထောင်ဒဏ်လည်း အနည်းဆုံး ဒီမှာချထားတဲ့ (၃)နှစ်ကနေ (၅)နှစ်အတွင်း ချမှတ်ဖို့ ကျွန်တော် ပြင်ဆင်ဖြည့်စွက်လိုပါတယ်ခင်ဗျား။ အားလုံးကို ကျေးဇူးတင်ပါတယ်။ (ဩဘာသံများ)
</speech>
<speech type='speaker'>
ရှမ်းပြည်နယ် မဲဆန္ဒနယ်အမှတ်(၁၀)မှ ဦးမိုင်းအုဏ်းခိုင် ဆွေးနွေး နိုင်ပါပြီ
</speech>
<speech>
<mp id='965'>
ဦးမိုင်းအုဏ်းခိုင်၊ ရှမ်းပြည်နယ် မဲဆန္ဒနယ်အမှတ်(၁၀)
</mp>
အားလုံးမင်္ဂလာပါ။ လေးစား အပ်ပါသော အမျိုးသားလွှတ်တော်ဥက္ကဋ္ဌနှင့် ပြည်ထောင်စုဝန်ကြီးများ၊ လွှတ်တော်ကိုယ်စားလှယ် များအားလုံး ကျန်းမာရွှင်လန်းပါစေကြောင်း ဦးစွာ ဆုမွန်တောင်းအပ်ပါတယ်။ ကျွန်တော်ကတော့ ရှမ်းပြည်နယ် မဲဆန္ဒနယ်အမှတ်(၁၀)မှ အမျိုးသားလွှတ်တော်ကိုယ်စားလှယ် ဦးမိုင်းအုဏ်းခိုင် ဖြစ်ပါတယ်။ ဒီကနေ့ ကျွန်တော်က တောရိုင်းတိရစ္ဆာန်နှင့် သဘာဝအပင်များ ကာကွယ်ရေးနှင့် သဘာဝ နယ်မြေထိန်းသိမ်းရေး ဥပဒေနှင့်ပတ်သက်ပြီးမှ ကျွန်တော် တစ်ချက်လောက်ပဲ ဆွေးနွေးသွားမှာ ဖြစ်ပါ တယ်။ နံပါတ်တစ်အနေနဲ့ အခန်း(၁) အပိုဒ်(၁)မှာ အမည်နဲ့ပတ်သက်ပြီးမှ ကျွန်တော် အကြံပြု ဆွေးနွေး လိုပါတယ်။ အခန်း (၂) အပိုဒ်(၃)မှာ ရည်ရွယ်ချက်ဖော်ပြထားတဲ့အတိုင်းပဲ တောရိုင်းတိရစ္ဆာန်၊ သဘာဝ သစ်ပင်နှင့် နယ်မြေတွေကို ထိန်းသိမ်းစောင့်ရှောက်ဖို့ လုပ်ငန်းစဉ်တွေနှင့် ရည်ရွယ်ချက်ပါသလို ဒီလုပ်ငန်း တွေကို ဆောင်ရွက်တဲ့နေရာမှာ နိုင်ငံတော်က သဘောတူထားတဲ့ ကျွန်တော်တို့ ဒီ အပြည်ပြည်ဆိုင်ရာ သဘောတူညီချက်တွေနဲ့ ဆောင်ရွက်ရမှာဖြစ်တဲ့အတွက်၊ လုပ်ငန်းစဉ်ဆောင်ရွက်ဖို့အတွက် ဒီဥပဒေကို ပြဋ္ဌာန်းတယ်လို့ ကျွန်တော်က ခံယူတဲ့အတွက်ကြောင့် ဒီဥပဒေကို ကျွန်တော်တို့က ဇီဝမျိုးစုံမျိုးကွဲနဲ့ သဘာဝနယ်မြေ ထိန်းသိမ်းစောင့်ရှောက်ရေး ဥပဒေလို့ ပြင်ဆင်သင့်ပါကြောင်း အကြံပြု ဆွေးနွေး လိုပါတယ်။﻿ အခန်း(၁) အပိုဒ် (၂)မှာပါရှိတဲ့ ဒီ ပြည်သူ့လွှတ်တော်က အတည်ပြုထားတဲ့ သဘာဝနယ်မြေ ဆိုတဲ့နေရာမှာ သဘာဝထိန်းသိမ်းရေးနယ်မြေအဖြစ် သတ်မှတ်ကြောင်းကိုလည်း ကျွန်တော်တို့ ဒါ သဘောတူကြောင်း ဒါ ဆွေးနွေးလိုပါတယ်။ နောက်တစ်ခါ အခန်း(၈) ပုဒ်မ ၂၆ မှာ ဖော်ပြထားတဲ့ ဒီတိုင်းရင်းသားရိုးရာနဲ့ ပတ်သက်ပြီးတော့မှ တိရစ္ဆာန်ရဲ့ အင်္ဂါအစိတ်အပိုင်းကို ထိန်းသိမ်းတဲ့နေရာမှာ ကျွန်တော်တို့ တောင်ပေါ်တိုင်းရင်းသားအများစုဟာဆိုလို့ရှိရင် တိရစ္ဆာန်တွေရဲ့ အင်္ဂါအစိတ်အပိုင်းတွေကို ရိုးရာအစဉ်အလာအရ ထိန်းသိမ်းတာရှိသလို ဝတ်စားဆင်ယင်မှုတွေလည်း ရှိပါတယ်။ အဲဒီတော့ လူမျိုးနွယ်စု တစ်ခုနှင့်တစ်ခု မတူညီတဲ့အတွက်ကြောင့် အဲဒီအပိုဒ်မှာပါရှိတဲ့ ပြည်ထောင်စုလွှတ်တော်ရဲ့ အဆိုထဲမှာ ရိုးရာဝတ်စုံ၊ ရိုးရာဓလေ့ထုံးတမ်းအရ လက်ဝယ်ထားရှိသူ သို့မဟုတ် ဝတ်ဆင် ဆင်ယင်သူ တွေဟာ ဝန်ကြီးဌာန၊ တိုင်းရင်းသားရေးရာဝန်ကြီးဌာနနဲ့ သက်ဆိုင်ရာ တိုင်းရင်းသားတွေရဲ့၊ ယဉ်ကျေးမှု အဖွဲ့တွေရဲ့ သတ်မှတ်ထားတဲ့ သဘောတူညီချက်နှင့်အညီလို့ ဆိုတဲ့စကားရပ်ကို ဖြည့်စွက်လိုကြောင်း တင်ပြလိုပါတယ်။ နောက်တစ်ခါ အခန်း(၁၁) အပိုဒ်(၄၂)မှာလည်းပဲ ဒီ သဘာဝနယ်မြေအတွင်း ကျူးကျော် ဝင်ရောက် နေထိုင်ခြင်း၊ လုပ်ကိုင်ခြင်းဆိုတဲ့နေရာမှာ မူလနေထိုင်ပြီးမှ နောက်မှပဲ ဒီသဘာဝနယ်မြေ အဖြစ် ကန့်သတ်ခံရတဲ့သူတွေအတွက်ကတော့ ဒီဥပဒေ၊ ဒီသတ်မှတ်ချက်ဟာ အင်မတန်မှ မဆီလျော် ဘူးလို့ ယူဆတဲ့အတွက်ကြောင့် ဒီ သဘာဝနယ်မြေအတွင်း ကျူးကျော်ဝင်ရောက်သူ၊ ဝင်ရောက်နေထိုင် ခြင်း၊ လုပ်ကိုင်ခြင်းနှင့် ပတ်သက်ပြီးတော့မှ ဒါ မူလနေထိုင်တဲ့သူတွေဟာ နောက်မှ ဥပဒေပြဌာန်းပြီးမှ ဝင်ရောက်လာသူနဲ့ မသက်ဆိုင်စေရ ဆိုတဲ့စကားရပ်ကို ဖြည့်စွက်သင့်ပါကြောင်း ဆွေးနွေးရင်း ကျွန်တော် နိဂုံးချုပ်ပါတယ်။ ကျေးဇူးတင်ပါတယ်ခင်ဗျား။ (ဩဘာသံများ)
</speech>
<speech type='speaker'>
မကွေးတိုင်းဒေသကြီး မဲဆန္ဒနယ်အမှတ်(၅)မှ ဦးတင်အောင်ထွန်း ဆွေးနွေး နိုင်ပါပြီ
</speech>
<speech>
<mp id='911'>
ဦးတင်အောင်ထွန်း၊ မကွေးတိုင်းဒေသကြီး မဲဆန္ဒနယ်အမှတ်(၅)
</mp>
လေးစားအပ်တဲ့ အမျိုးသားလွှတ်တော်ဥက္ကဋ္ဌနှင့် အမျိုးသားလွှတ်တော်ကိုယ်စားလှယ်များအားလုံး မင်္ဂလာပါခင်ဗျား။ ကျွန်တော်က မကွေးတိုင်းဒေသကြီး မဲဆန္ဒနယ်အမှတ်(၅) အမျိုးသားလွှတ်တော်ကိုယ်စားလှယ် ဦးတင်အောင်ထွန်း ပါ။ ကျွန်တော့်အနေနဲ့ တောရိုင်းတိရစ္ဆာန်နှင့် သဘာဝအပင်များ ကာကွယ်ရေးနှင့် သဘာဝနယ်မြေများ ထိန်းသိမ်းရေး ဥပဒေကြမ်းနှင့် ပတ်သက်ပြီးတော့ ပထမဦးဆုံး ဥပဒေကြမ်းရဲ့ ခေါင်းစဉ်ကို တောရိုင်းတိရစ္ဆာန်နှင့် သဘာဝအပင်များ၊ သဘာဝနယ်မြေများ ထိန်းသိမ်းရေးဥပဒေလို့ ပြင်ဆင်လိုပါတယ်။ အဆိုပြု ပြဋ္ဌာန်းချက်ကို ပိုပြီးတော့ ကျစ်လျစ်စေလိုပါတယ်။ မြန်မာအဘိဓာန်မှာ ထိန်းသိမ်း တယ်ဆိုတာကို လုံခြုံအောင်စောင့်ကြပ်ထားသည်၊ ထိန်းချုပ်သည်လို့ အဓိပ္ပာယ်ဖွင့်ဆိုထားပါတယ်။ ဥပဒေတစ်ရပ်ရဲ့ခေါင်းစဉ်ဟာ ရှင်းလင်းလွယ်ကူပြီးတော့ ဥပဒေရဲ့ ပင်ကိုယ်သဘောရဲ့အနှစ်သာရကို လည်း ပေါ်လွင်စေရင် ပိုပြီးကောင်းမွန်မယ်လို့ မြင်မိပါတယ်။ ဒီဥပဒေပြဋ္ဌာန်းရတဲ့ ရည်ရွယ်ချက်ကိုက﻿ တောရိုင်းတိရစ္ဆာန်များ၊ သဘာဝအပင်များနှင့် သဘာဝနယ်မြေများကို ရေရှည်တည်တံ့ခိုင်မြဲစေရေး အတွက် ထိန်းသိမ်းစီမံခန့်ခွဲရန်လို့ ဖြစ်ပါတယ်။ ဒါကြောင့် ဥပဒေရဲ့ အခန်း(၁) အပိုဒ်(၁)ကို အခုလို ပြင်ဆင်စေချင်တာပါ။ နောက်တစ်ခုက အခန်း(၁) အပိုဒ်၂၊ အပိုဒ်ခွဲ(က)ကို ပယ်ဖျက်စေချင်ပါတယ်။ တောရိုင်း တိရစ္ဆာန်နှင့် သဘာဝအပင်များဆိုသည်မှာ နေရင်းဒေသရှိ တောရိုင်းတိရစ္ဆာန်နှင့် သဘာဝအပင်များကို ဆိုသည် ဆိုတဲ့ အဓိပ္ပာယ်ဖွင့်ဆိုချက်ကို အပိုဒ်ခွဲ(ခ)မှာ တောရိုင်းတိရစ္ဆာန်နှင့် ပတ်သက်ပြီးတော့၊ အပိုဒ်ခွဲ(ဂ)မှာ သဘာဝအပင်နဲ့ ပတ်သက်ပြီးတော့ ပယ်ဖျက်စေချင်တဲ့ အပိုဒ်ခွဲ(က)အတိုင်းပဲ အဓိပ္ပာယ် ဖွင့်ဆိုထားလို့ ဖြစ်ပါတယ်။ အလားတူပဲ အခန်း(၂) အပိုဒ် ၃၊ အပိုဒ်ခွဲ(က)နဲ့ (ခ)ကို ပေါင်းစပ်ပြီးတော့ အစိုးရ၏ တောရိုင်းတိရစ္ဆာန်နှင့် သဘာဝအပင်များ ကာကွယ်ထိန်းသိမ်းရေးဆိုင်ရာ မူဝါဒများကို အကောင်အထည်ဖော်ရန်လို့ ပြင်ဆင်လိုပါတယ်။ အပိုဒ်ခွဲ(ဂ)နဲ့(ဃ)မှာ၊ နောက်အပိုဒ်(၁၄)၊ အပိုဒ်ခွဲ(ဃ) မှာလည်း ကာကွယ်ထိန်းသိမ်းရေး၊ ကာကွယ်ထိန်းသိမ်းရန်၊ ကာကွယ်ထိန်းသိမ်းခြင်း စသည်ဖြင့် သုံးစွဲ ထားတာတွေလည်း ရှိပါတယ်။ အပိုဒ်(၃)ရဲ့ အပိုဒ်ခွဲ(စ)ကို တိရစ္ဆာန်ဥယျာဉ်နှင့် ရုက္ခဗေဒဥယျာဉ်များ တည်ထောင်ခြင်းဖြင့် တောရိုင်းတိရစ္ဆာန်နှင့် သဘာဝအပင်များကို ထိန်းသိမ်းရန်လို့ ပြင်ဆင်လိုပါတယ်။ တည်ထောင်တာက ကာကွယ်တာမဟုတ်ဘဲနဲ့ ထိန်းသိမ်းတာဖြစ်လို့ပါ။ နောက်တစ်ခုက ဥပဒေကြမ်းရဲ့ အခန်း(၄) အပိုဒ်(၁၂)၊ အပိုဒ်ခွဲ(က)မှာ လုံးဝတားမြစ်ထားသော ဒေသမှအပဆိုတဲ့ စကားရပ်ကို ပယ်ဖျက်စေချင်ပါတယ်။ ဥပဒေကြမ်းရဲ့ အဓိပ္ပာယ်ဖွင့်ဆိုချက်မှာ လုံးဝတားမြစ်ထားသော ဒေသဆိုတာ မပါဝင်သလိုဘဲ အပိုဒ်ခွဲထဲမှာ စည်းကမ်းချက်များသတ်မှတ်၍ ခွင့်ပြုနိုင်သည်လို့ ဆိုထားတဲ့အတွက် ဒီဒေသကိုတော့ သိပ္ပံဆိုင်ရာ သုတေသနပြုလုပ်တာ၊ သဘာဝပတ်ဝန်းကျင်ကို ကြည့်ရှုလေ့လာတာ၊ အပန်းဖြေရှာတာ ခွင့်မပြုဘူးဆိုတဲ့ စည်းကမ်းချက်ထည့်လိုက်ရင် လုံလောက်မှာဖြစ်တဲ့အတွက် ဖြစ်ပါတယ်။ အပိုဒ်ခွဲ(ခ) မှာတော့ သဘာဝနယ်မြေများအတွင်းသို့ ပြင်ပပတ်ဝန်းကျင်မှ အန္တရာယ်မကျရောက်စေရန်နှင့် ထိခိုက်နှောင့်ယှက်မှုများမရှိစေရန် လိုအပ်သော အစီအမံများ ချမှတ်ဆောင်ရွက်ရမည်လို့ တာဝန် တစ်ရပ်အနေနဲ့ သတ်မှတ်ဆောင်ရွက်စေသင့်ပါတယ်။ အပိုဒ်ခွဲ(စ)လိုနေရာမျိုးမှာတော့ ကာကွယ် ထိန်းသိမ်းခြင်းလို့ ဖြည့်စွက်ပြင်ဆင်ပြဋ္ဌာန်းလျှင် ပိုပြီးထိရောက်ကောင်းမွန် အသုံးပြုနိုင်မယ့် ဥပဒေ တစ်ရပ် ဖြစ်လိမ့်မယ်လို့ ယုံကြည်လို့ အခုလိုဆွေးနွေးရခြင်း ဖြစ်ပါတယ်။ အားလုံးကို ကျေးဇူးတင် ပါတယ်ခင်ဗျား။ (ဩဘာသံများ)
</speech>
<speech type='speaker'>
ဧရာဝတီတိုင်းဒေသကြီး မဲဆန္ဒနယ်အမှတ်(၂)မှ ဦးစခင်ဇော်လင်း ဆွေးနွေးနိုင်ပါပြီ
</speech>
<speech>
<mp id='836'>
ဦးစခင်ဇော်လင်း၊ ဧရာဝတီတိုင်းဒေသကြီး မဲဆန္ဒနယ်အမှတ်(၂)
</mp>
လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ အမျိုးသားလွှတ်တော် ဒုတိယဥက္ကဋ္ဌ၊ ပြည်ထောင်စုဝန်ကြီး၊ ပြည်ထောင်စုဒုတိယဝန်ကြီး၊ အမျိုးသားလွှတ်တော်ကိုယ်စားလှယ်များနှင့် ဧည့်သည်တော်များကို﻿ မင်္ဂလာပါလို့ ဦးစွာပထမ နှုတ်ခွန်းဆက်သပါတယ်။ ကျွန်တော်ကတော့ ဧရာဝတီတိုင်းဒေသကြီး အမှတ်(၂) အမျိုးသားလွှတ်တော်ကိုယ်စားလှယ်နဲ့ အမျိုးသားလွှတ်တော် သယံဇာတနှင့် သဘာဝ ပတ်ဝန်းကျင် ထိန်းသိမ်းရေးကော်မတီ အတွင်းရေးမှူး ဦးစခင်ဇော်လင်း ဖြစ်ပါတယ်။ ဒီကနေ့ ကျင်းပတဲ့ ဒုတိယအကြိမ် အမျိုးသားလွှတ်တော် သတ္တမပုံမှန်အစည်းအဝေး ပဉ္စမနေ့မှာ တောရိုင်း တိရစ္ဆာန်နှင့် သဘာဝအပင်များ ကာကွယ်ရေးနှင့် သဘာဝနယ်မြေများထိန်းသိမ်းရေး ဥပဒေကြမ်းကို အပြု သဘော အကြံပြု ဆွေးနွေးပေးသွားမှာ ဖြစ်ပါတယ်။ အမျိုးသားလွှတ်တော်ဥက္ကဋ္ဌကြီးခင်ဗျား။ ဥပဒေကြမ်းရဲ့ အပိုဒ် ၂၊ အပိုဒ်ခွဲ(ဂ)မှာ ရေးထားတဲ့ သဘာဝအပင်ဆိုသည်မှာ နေရင်းဒေသအတွင်း သဘာဝအတိုင်း ပေါက်ရောက်သော ဆိုသည့် အပိုဒ် ထဲတွင် နေရင်းဒေသအတွင်း ဆိုသည့် စကားစုရှေ့တွင် မူလဆိုသည့်စကားလုံးကိုထည့်၍ မူလ နေရင်း ဒေသအတွင်းလို့ ပြောင်းလဲအသုံးပြုဖို့ တင်ပြပါတယ်။ အကြောင်းကတော့ သဘာဝအပင်များပေါက် ရောက်ဖို့နဲ့ ရေရှည်တည်တံ့ဖို့ မူလနေရင်းဒေသတွေဟာ အင်မတန်အရေးကြီးမှုကို ဖော်ပြချင်သလို ပိုမိုလေးနက်တဲ့၊ ပိုမိုထိရောက်စေလိုတဲ့အတွက် ဖြစ်ပါတယ်။ ဥပဒေကြမ်းရဲ့ အပိုဒ် ၂၊ အပိုဒ်ခွဲ(င)မှာ ရေးထားတဲ့ အမာခံထိန်းသိမ်းရေးနယ်မြေဆိုသည်မှာ သဘာဝထိန်းသိမ်းရေးနယ်မြေအတွင်း ဂေဟစနစ် နှင့် ဇီဝမျိုးကွဲတို့ ရေရှည်တည်တံ့စေရန် ဤဥပဒေအရ သတ်မှတ်ထားသော နယ်မြေကိုဆိုသည် ဆိုသည့် အပိုဒ်ထဲတွင် သတ်မှတ်ထားသော နယ်မြေကို ဆိုသည့်စကားစုအစား သတ်မှတ်ကာကွယ် ထားသောနယ်မြေလို့ ထည့်သွင်းပြောင်းလဲစေလိုပါသည်။ ဘာဖြစ်လို့လဲဆိုတော့ သတ်မှတ်ထားတာနဲ့ သတ်မှတ်ကာကွယ်ထားတာက အဓိပ္ပာယ်မတူပါဘူး။ ဒီစာပိုဒ်အစမှာ အမာခံထိန်းသိမ်းရေးနယ်မြေလို့ ရေးထားကတည်းက ထိန်းသိမ်းကာကွယ်ဖို့ လိုအပ်ပါတယ်။ ဒါကြောင့် သတ်မှတ်ထားသောနယ်မြေကို ဆိုသည့်စကားစုအစား သတ်မှတ်ကာကွယ်ထား သော နယ်မြေလို့ အစားထိုးပြောင်းလဲသင့်တယ်လို့ အကြံပြုပါတယ်။ ဥပဒေကြမ်းရဲ့ အပိုဒ် ၂ အပိုဒ်ခွဲ(စ)မှာ ရေးထားတဲ့ ရေရှည်တည်တံ့ထိန်းသိမ်းရန် ဂေဟစနစ်နဲ့ ဇီဝမျိုးကွဲများကို ထိခိုက်မှု အနည်းဆုံးဖြစ်စေမည့် ထုတ်ယူသုံးစွဲခြင်း ဆိုသည့် စကားစုအစား ဂေဟစနစ်နဲ့ ဇီဝမျိုးစုံမျိုးကွဲများကို ထိခိုက်မှုအနည်းဆုံးဖြစ်စေမည့် နည်းလမ်းများဖြင့် ထုတ်ယူသုံးစွဲခြင်းဟု ပြောင်းလဲရေးသားဖို့ တင်ပြ ပါတယ်။ အကြောင်းကတော့ နည်းစနစ်မပါဘဲ ထုတ်ယူသုံးစွဲနေသလိုဖြစ်နေပြီး ထိခိုက်မှုအနည်းဆုံး ဖြစ်စေမည့် နည်းလမ်းများဖြင့်ဆိုလျှင် စနစ်တကျ သတ်မှတ်ထားသော နည်းစနစ်များပါရှိသည် ဖြစ်သည် ဖြစ်၍ သဘာဝနယ်မြေကို ထိန်းသိမ်းရာတွင် စီမံခန့်ခွဲရေးပိုဆန်မည်ဖြစ်ပြီး ဂေဟစနစ်နဲ့ ဇီဝမျိုးကွဲ များနှင့် သဘာဝနယ်မြေများကို ပိုမိုရေရှည်၊ ပိုမိုထိန်းသိမ်းနိုင်မည် ဖြစ်ပေသည်။ ဥပဒေကြမ်းရဲ့ အပိုဒ် ၉၊ အပိုဒ်ခွဲ(က)တွင် အစိုးရအဖွဲ့၏ သဘောတူညီချက်ဖြင့် မည်သည့် ဒေသတွင်မဆို ဆိုသည့်အပိုဒ်တွင် အစိုးရ၏ သဘောတူညီချက်ဖြင့် နေရာတွင် ပြည်ထောင်စုအစိုးရ အဖွဲ့၏ သဘောတူညီချက်ဖြင့် ပြောင်းလဲသင့်ပါသည်။ အကြောင်းကတော့ အမည်နှင့်အဓိပ္ပာယ် ဖော်ပြချက်တွင် ဝန်ကြီးသည် ပြည်ထောင်စုဝန်ကြီးဖြစ်သည်ဟု ညွှန်းထားသော်လည်း အစိုးရကို အမည်နှင့်အဓိပ္ပာယ်ဖော်ပြချက်တွင် ရေးသားဖော်ပြထားခြင်းမရှိပါသဖြင့် ပြည်ထောင်စုအစိုးရနှင့် ပြည်နယ် သို့မဟုတ် တိုင်းဒေသကြီးအစိုးရနှင့် အဓိပ္ပာယ်ရောထွေးသွားနိုင်ပါသည်။ ဒါကြောင့်﻿ ပြည်ထောင်စုအစိုးရအဖွဲ့ဟု တိတိကျကျ ရေးသင့်ပါသည်။ သို့မဟုတ်ပါက အမည်နှင့်အဓိပ္ပာယ် ဖော်ပြချက်တွင် အစိုးရသည် ပြည်ထောင်စုအစိုးရဖြစ်သည်ဟု ထပ်မံဖော်ပြသင့်ပါသည်။ ဥပဒေကြမ်းရဲ့ အပိုဒ် ၁၃၊ အပိုဒ်ခွဲ(က)တွင်ပါသည့် သဘာဝထိန်းသိမ်းရေးနယ်မြေအတွင်း သိပ္ပံဆိုင်ရာသုတေသနပြုခြင်း၊ သဘာဝပတ်ဝန်းကျင် ကြည့်ရှုလေ့လာခြင်းနှင့် အပန်းဖြေခြင်းတို့ကို ဆိုသည့်အပိုဒ်တွင် အပန်းဖြေခြင်းတို့ကို ဆိုသည့်စကားစုနေရာတွင် အပန်းဖြေခြင်းလုပ်ငန်းကိစ္စရပ် တို့ကို ဟု ပြင်ဆင်သုံးစွဲပေးပါရန်၊ အကြောင်းကတော့ ပိုမိုအဓိပ္ပာယ်လေးနက်စေလို၍ ဖြစ်ပါတယ်။ ဥပဒေကြမ်းရဲ့ အဓိပ္ပာယ် ၁၉၊ ပုဒ်မခွဲ(ဂ)တွင် အစိုးရအဖွဲ့အစည်း၊ အစိုးရမဟုတ်သော အဖွဲ့အစည်း တစ်ရပ်ရပ် သို့မဟုတ် ပုဂ္ဂိုလ်တစ်ဦးဦးအား ပြည်ပသို့တင်ပို့ခွင့် သို့မဟုတ် သယ်ဆောင်ခွင့်ပြုနိုင် သည် ဆိုသည့်အစား အစိုးရအဖွဲ့အစည်း၊ အစိုးရမဟုတ်သော အဖွဲ့အစည်းတစ်ရပ်ရပ် သို့မဟုတ် ပုဂ္ဂိုလ်တစ်ဦးဦးအား ၎င်းတောရိုင်းတိရစ္ဆာန် သို့မဟုတ် သဘာဝအပင် ဆက်လက်ရှင်သန်မှုကို ပျက်စီး စေခြင်းမရှိကြောင်း စိစစ်မှုများပြုလုပ်ပြီးမှသာ ပြည်ပသို့ တင်ပို့ခွင့် သို့မဟုတ် သယ်ဆောင်ခွင့်ပြုနိုင် သည်ဟု အစားထိုးပြောင်းလဲသင့်ပါသည်။ အကြောင်းမှာ ၎င်းစာပိုဒ်တွင်ပါရှိသည့် သုတေသနလုပ်ငန်း နှင့် သိပ္ပံနည်းကျ အမျိုးအမည်ခွဲခြားခြင်းလုပ်ငန်းသည် ဂေဟစနစ် သို့မဟုတ် ဇီဝမျိုးစုံမျိုးကွဲတို့အား အထိအခိုက်ရှိနိုင်၊ ပျက်စီးစေနိုင်ပါသည်။ ထိုလုပ်ငန်းလုပ်ဆောင်ခြင်းနှင့် ဂေဟစနစ်နှင့် ဇီဝမျိုးစုံ မျိုးကွဲများအား ပျက်စီးခြင်းမရှိကြောင်း သေချာစွာ စစ်ဆေးပြီးမှ ပြည်ပသို့တင်ပို့ခွင့် သို့မဟုတ် သယ်ဆောင်ခွင့်ပြုပေးသင့်ပါသည်။ အမျိုးသားလွှတ်တော်ဥက္ကဋ္ဌကြီးခင်ဗျား။ ဥပဒေကြမ်းရဲ့ ပုဒ်မ ၃၇ မှာပါတဲ့ မည်သူမဆို အောက်ပါပြု လုပ်မှုတစ်ခုခုကို ကျူးလွန်ကြောင်း ပြစ်မှုထင်ရှား စီရင်ခြင်းခံရလျှင် ထိုသူကို (၃)နှစ် ထက်မပိုသော ထောင်ဒဏ်ဖြစ်စေ၊ အနည်းဆုံး ကျပ်(၂)သိန်းမှ အများဆုံး ကျပ်(၅)သိန်းအထိ ငွေဒဏ် ဖြစ်စေ၊ ဒဏ်နှစ်ရပ်စလုံးဖြစ်စေ ချမှတ်နိုင်သည် ဆိုသည့်အပိုဒ်အား အနည်းငယ်ဆွေးနွေးခွင့်ပြုပါ။ (၃)နှစ်ထက်မပိုသောဆိုလျှင် တရားသူကြီးသည် အကြောင်းအမျိုးမျိုးကြောင့် ပြစ်ဒဏ်ကို နည်းနိုင်သမျှ နည်းအောင်လျှော့ချနိုင်ပါသည်။ (၃)နှစ်အောက်ဆိုကတည်းက ပြစ်မှုကြီးကြီး ကျူးလွန်သူများအတွက် တစ်နှစ်လည်း ချနိုင်သည်။ (၆)လလည်း အမိန့်ချနိုင်ပါသည်။ ပြစ်မှုကျူးလွန်သူများအတွက် ပြစ်ဒဏ် အနည်းအကျဉ်းကို ခံနိုင်သလို ငွေဒဏ်ဆောင်ပြီး ထိုဥပဒေအား ဆက်လက်ချိုးဖောက်နိုင်ပါသည်။ ထိုဥပဒေသည် အချို့ တရားသူကြီးများအားလည်း အဂတိလိုက်စားမှုကို အားပေးရာရောက်ပါသည်။ ထို့အပြင် ပြစ်မှုနှင့်ပြစ်ဒဏ်သည် ကိုက်ညီမှုမရှိကြောင်း အနည်းငယ်တွေ့ရှိရပါသည်။ ဥပမာ လိုင်စင် မရဘဲ အမဲလိုက်ခြင်းသည် (၁)နှစ်ခန့်သာ ပြစ်ဒဏ်ချသင့်ပြီး (၃)နှစ်ချပါက များမည်ထင်ပါသည်။ ပုဒ်မ ၃၇(ဃ) တွင် သဘာဝထိန်းသိမ်းနယ်မြေအတွင်း မြေဆီလွှာ၊ မြေထုနှင့်လေထုကို တမင်ညစ်ညမ်းစေခြင်း ဆိုသည့်အပိုဒ်သည် အင်မတန်ဆိုးရွားသော အပိုဒ်ဖြစ်၍ ဂေဟစနစ်အတွင်းမှာ ရှိသည့် ဇီဝမျိုးကွဲများကို သေစေ၊ အားလုံးသေစေ၊ ပျက်စီးစေသဖြင့် (၅)နှစ်မှ(၁၀)နှစ်၊ (၁၅)နှစ်အထိ ချမှတ်သင့်ပါသည်။ ထို့ကြောင့် ပြစ်ဒဏ်နှင့်ပြစ်မှုကို အနီးစပ်ဆုံးဖြစ်အောင်၊ ကိုက်ညီအောင် ထပ်မံ၍ ပြင်ဆင်သင့်ပါသည်။ နိဂုံးချုပ်အနေဖြင့် ဤဥပဒေသည် အရေးကြီးဆုံးဖြစ်သည့် အခန်း(၁၁) ပြစ်မှုနှင့် ပြစ်ဒဏ်များအပိုင်းကို ဥပဒေကြမ်းကော်မတီက ထပ်မံသီးသန့်ဆွေးနွေးပြီး ပိုမိုထိရောက် အားကောင်း သော တောရိုင်းတိရစ္ဆာန်နှင့် သဘာဝအပင်များ ကာကွယ်ရေးနှင့် သဘာဝနယ်မြေများ ထိန်းသိမ်းရေး﻿ ဥပဒေတစ်ရပ်ဖြစ်အောင် ဝိုင်းဝန်းလုပ်ဆောင်ပေးကြပါလို့ အကြံပြု တိုက်တွန်းရင်း နိဂုံးချုပ်အပ် ပါတယ်။ အားလုံးကို ကျေးဇူးတင်ပါတယ်။ (ဩဘာသံများ)
</speech>
<speech type='speaker'>
တနင်္သာရီတိုင်းဒေသကြီး မဲဆန္ဒနယ်အမှတ်(၁၀)မှ ဦးစိုးသိန်း(ခ) ဦးမောင်စိုး ဆွေးနွေးနိုင်ပါပြီ။
</speech>
<speech>
<mp id='976'>
ဦးစိုးသိန်း(ခ)ဦးမောင်စိုး၊ တနင်္သာရီတိုင်းဒေသကြီး မဲဆန္ဒနယ်အမှတ်(၁၀)
</mp>
လေးစား အပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ အမျိုးသားလွှတ်တော်ကိုယ်စားလှယ်တော်ကြီးများ၊ ပြည်ထောင်စုအဆင့်အဖွဲ့အစည်းဝင်များ ကိုယ်ရောစိတ်ပါ ဘေးရန်ကွာပြီးတော့ ကျန်းမာစေကြောင်း ဆုမွန်တောင်းလို့ မင်္ဂလာပါလို့ နှုတ်ခွန်းဆက်ပါတယ်။ ကျွန်တော်ကတော့ တနင်္သာရီတိုင်းဒေသကြီး မဲဆန္ဒနယ်အမှတ်(၁၀)မှ အမျိုးသားလွှတ်တော်ကိုယ်စားလှယ် ဦးစိုးသိန်း(ခ)ဦးမောင်စိုး ဖြစ်ပါတယ်။ ကျွန်တော် ဒီကနေ့ ဆွေးနွေးမှာကတော့ တောရိုင်းတိရစ္ဆာန်နဲ့ သဘာဝအပင်များ ကာကွယ် စောင့်ရှောက်ရေးနှင့် သဘာဝနယ်မြေများထိန်းသိမ်းရေး ဥပဒေကြမ်းကို ကျွန်တော်ဆွေးနွေးသွားမှာ ဖြစ်ပါတယ်။ ဒီဥပဒေကို ၁၉၉၄ ခုနှစ်ကတည်းက နိုင်ငံတော်ငြိမ်ဝပ်ပိပြားမှု တည်ဆောက်ရေးအဖွဲ့ ကနေပြီးတော့ ပြဋ္ဌာန်းထားတဲ့ဥပဒေကို ဒီအခုပြဋ္ဌာန်းတဲ့ဥပဒေနဲ့ ရုပ်သိမ်းမှာ ဖြစ်ပါတယ်။ အဲဒီတော့ ကျွန်တော် ဥပဒေကို ဆွေးနွေးရန်အတွက် Power Point သုံးစွဲခွင့်ပြု ပါ။ ဒါ ကျွန်တော် အရင်ဆုံး ပြင်ဆင်ချင်တာကတော့ ဥပဒေရဲ့ ခေါင်းစဉ် ဖြစ်ပါတယ်။ ဥပဒေရဲ့ခေါင်းစဉ်ကို ပြည်သူ့လွှတ်တော်ရဲ့ အတည်ပြုချက်မှာ ဇီဝမျိုးကွဲနှင့် သဘာဝထိန်းသိမ်းရေးနယ်မြေများ ဥပဒေဟု ခေါ်တွင်စေရမည်လို့ ဆိုတဲ့နေရာမှာ ဤဥပဒေကို ဇီဝမျိုးကွဲ ကာကွယ်ရေးနှင့် သဘာဝထိန်းသိမ်းရေးနယ်မြေ ဥပဒေဟု ခေါ်တွင်စေရမည်လို့ ကျွန်တော် ဥပဒေခေါင်းစဉ်ကို ပထမဆုံးပြင်မှာ ဖြစ်ပါတယ်။ နောက် ဒုတိယ ကျွန်တော် ပုဒ်မ ၂(ခ)ကိုဖြစ်ပါတယ်။ ပုဒ်မ ၂(ခ)မှာ ကျွန်တော် တောရိုင်း တိရစ္ဆာန်ဆိုတဲ့နေရာမှာတော့ အစိတ်အပိုင်း ဆိုတဲ့စကားရပ်ကို ထည့်သွင်းမှာ ဖြစ်ပါတယ်။ ပုဒ်မ ၂() ဖြစ်ပါတယ်။ ဒီမှာ ကျွန်တော် ပြည်သူ့လွှတ်တော်ရဲ့ အတည်ပြုချက်ကို ကျွန်တော် ဖြည့်စွက်မှာကတော့ အနီနဲ့ပြထားတယ်။ ငွေယူသည်ဖြစ်စေ၊ မယူသည်ဖြစ်စေ ဆိုတဲ့စကားရပ်ကို ဖြည့်စွက်မှာ ဖြစ်ပါတယ်။ ပုဒ်မ ၂(ည) ဖြစ်ပါတယ်။ ပုဒ်မ ၅(ည)မှာလည်း ထိုနည်းလည်းကောင်းပဲ။ ပုဒ်မ ၂(ဋ) ဖြစ်ပါတယ်။ ဒီမှာ ကာကွယ်တောတို့ပါဝင်သည် ဆိုတဲ့နယ်မြေကို ဆိုသည်ကို ကျွန်တော် အနီနဲ့ပြထားတာ ဖြစ်ပါတယ်။ ဒါက သစ်တောနယ်မြေဆိုသည်မှာ ကျွန်တော်က Forest Law အရ ဖွင့်ဆိုထားတဲ့ အဓိပ္ပာယ်ဖွင့်ဆိုချက်ကို ဒီမှာ ကျွန်တော် ဖြည့်စွက်ခြင်းဖြစ်ပါတယ်။ ဒါက တိရစ္ဆာန်ဆိုတဲ့စကားရပ်ကို ကျွန်တော် အသစ် ဖြည့်စွက်ခြင်း ဖြစ်ပါတယ်။ ဒါ တိရစ္ဆာန်ဆိုတာက ဒီဥပဒေမှာ တိရစ္ဆာန်နဲ့ပတ်သက်ပြီးတော့ (၃)မျိုးပြဋ္ဌာန်းထားတာ ရှိပါတယ်။ (၁) သူတို့ ပြဋ္ဌာန်းထားတဲ့နေရာမှာ တိရစ္ဆာန်နဲ့ပတ်သက်ပြီးတော့ တောရိုင်းတိရစ္ဆာန် (Wild Animal)ကို တစ်ခါ ပြထားတာရှိတယ်။ နောက်ပြီးတော့ တိရစ္ဆာန်ဆိုပြီးတော့ သီးခြားပြဋ္ဌာန်းထားတာ၊﻿ (၇) ကြိမ်ထက်မနည်း ပြဋ္ဌာန်းထားတဲ့ ပြဋ္ဌာန်းချက်တွေရှိတယ်။ နောက်တစ်ခုက အိမ်မွေးတိရစ္ဆာန်လို့ ခေါ်တဲ့ ကျွန်တော်တို့ ဒီ Domestic Animdဆိုပြီးတော့ ကျွန်တော် ပုဒ်မ ၃၂ မှာလည်း ပြဋ္ဌာန်းထား တာရှိတဲ့အတွက် တိရစ္ဆာန်နဲ့ ပတ်သက်ပြီးတော့ ဒီမှာ (၃)မျိုး၊ (၃)စား ခွဲထား၊ ပြဋ္ဌာန်းထားတဲ့အတွက် ဒီမှာ တောရိုင်းတိရစ္ဆာန်ဆိုတဲ့ နေရာမှာတော့ အဓိပ္ပာယ်ဖွင့်ဆိုထားတာရှိတယ်။ ပုဒ်မ ၃၂(ခ)မှာ ပြဋ္ဌာန်း ထားတဲ့ အိမ်မွေးတိရစ္ဆာန်ကို တိုက်ရိုက်ဖွင့်ဆိုထားတဲ့၊ လူတို့မွေးမြူထားသော တိရစ္ဆာန်လို့ တိုက်ရိုက် ဖွင့်ထားတဲ့အတွက်၊ တိရစ္ဆာန်ဆိုတဲ့ အဓိပ္ပာယ်ဖွင့်ဆိုချက်ဟာ ဒီမှာလိုအပ်နေတာဖြစ်တဲ့အတွက်၊ ကျွန်တော် ဒီတိရစ္ဆာန်ကို ဒီမှာ အဓိပ္ပာယ်ဖွင့်ဆိုထားခြင်း ဖြစ်ပါတယ်။ တိရစ္ဆာန်ဆိုတဲ့နေရာမှာ ကျွန်တော်တို့က ရာဇသတ်ကြီးပုဒ်မ အဓိပ္ပာယ်ဖွင့်ဆိုချက်အရ ဖွင့်ဆိုထားခြင်းလည်း ဖြစ်ပါတယ်။ ဒီမှာ ကျွန်တော်ဖြည့်စွက်ထားတာ ယင်းတို့တွင် မျိုးရည်၊ အမမျိုးဥ၊ သန္ဓေသားလောင်း၊ ဥ၊ ပိုးလောက်၊ တစ်သျှူးနဲ့ အသားစ၊ အစိတ်အပိုင်းနဲ့ သွေးရည်များလည်း ပါဝင်သည်လို့ ကျွန်တော် ဖြည့်စွက်ထားခြင်း ဖြစ်ပါတယ်။ ဒါ ပုဒ်မ ၉(င) ဖြစ်ပါတယ်။ ပုဒ်မ ၉(င)မှာ ဖွဲ့စည်းရာမှာ Group ဖွဲ့စည်းရာမှာ သင့်လျော်တဲ့ ဒေသခံကိုယ်စားလှယ်များ၊ အရပ်ဘက်ဆိုင်ရာအဖွဲ့အစည်းများ၊ ဒါ ကျွန်တော်တို့ အရပ်ဘက်အဖွဲ့အစည်းတွေ အားကောင်းအောင်လည်း ပါဝင်ပတ်သက်ဖို့လိုတဲ့အတွက် ကျွန်တော် ဒါတွေကို ကျွန်တော် ဖြည့်စွက်ရခြင်း ဖြစ်ပါတယ်။ နောက် ၁၃(ခ)ဖြစ်ပါတယ်။ ၁၃(ခ) က ပြည်သူ့လွှတ်တော်က အတည်ပြု ထားတဲ့ ပြဋ္ဌာန်း ချက်ကို ကျွန်တော် ပယ်ဖျက်ထားတာ အစိမ်းရောင်နဲ့ ပြထားခြင်းဖြစ်ပါတယ်။ အတွင်းသို့ ပြင်ပမှ၊ ပတ်ဝန်းကျင်မှ ဆိုတဲ့စကားရပ်ကို ကျွန်တော် ပယ်ဖျက်ပြီးတော့ ဥပဒေရေးထုံး ကျစ်လျစ်မှုရှိရန်အတွက် ကျွန်တော် ဒါကို ပယ်ဖျက်ထားခြင်း ဖြစ်ပါတယ်။ ပုဒ်မ ၁၃(ဂ) ဖြစ်ပါတယ်။ ပုဒ်မ ၁၃(ဂ) က ကျွန်တော် အသစ်ဖြည့်စွက်ထားတာ ဖြစ်ပါတယ်။ အလဲအလှယ်ခြင်း သို့မဟုတ် လက်ခံရယူခြင်း ပြုလုပ်နိုင်သည်လို့ ဆိုတဲ့အခါမှာ ကျွန်တော်တို့ ပြည်ပမှ သစ်ပင်တွေ၊ တောရိုင်းတွေ၊ တိရစ္ဆာန်တွေကို လက်ဆောင်ပဏ္ဏာ ပေးတာမျိုး၊ နှစ်နိုင်ငံချစ်ကြည်ရေးအရ ပေးတာမျိုးကို လက်ခံရရှိ ယူနိုင်တယ်ဆိုတဲ့ ကျွန်တော် အဓိပ္ပာယ် သက်ရောက်အောင် ကျွန်တော် ဖြည့်စွက်ထားခြင်း ဖြစ်ပါတယ်။ ဒီနေရာမှာ ကျွန်တော် အသစ်ဖြည့်စွက်ထားတာက ဒေသခံအစုအဖွဲ့ဆိုတဲ့ စကားရပ်ကို ကျွန်တော် ပြင်ဆင်ထားတာ ဖြစ်ပါတယ်။ ဒေသခံပြည်သူများ ပူးပေါင်းပါဝင်သည့် ဆိုတဲ့ စကားရပ်ကို ကျွန်တော်က ပယ်ဖျက်ထားပြီးတော့ ကျစ်လျစ်အောင် ကျွန်တော်ပြင်ဆင်ထားခြင်း ဖြစ်ပါတယ်။ ဒါ ကျွန်တော် အသစ်ဖြည့်စွက်ထားတာ ဖြစ်ပါတယ်။ အသစ်ဖြည့်စွက်ချက်က တောရိုင်းတိရစ္ဆာန်နှင့် သဘာဝအပင်များကို ကူးစက်ရောဂါနှင့် အန္တရာယ်ဖြစ်စေနိုင်သော ရောဂါပိုးကင်းစင်မှုရှိစေရန် စီမံ ဆောင်ရွက်ခြင်းဆိုတဲ့ စကားရပ်ကို ကျွန်တော် ဖွင့်ဆိုထားတာဖြစ်ပါတယ်။ ဒီမှာကတော့ ကျွန်တော် မျိုးဆက်ပွားခွင့်ဆိုတဲ့ စကားရပ်ကို ကျွန်တော်ထပ်ပြီးတော့ ဖြည့်စွက်ထားတာ ဖြစ်ပါတယ်။ ဒီမှာလည်း ထိုနည်းလည်းကောင်းပါပဲ။ ဒီမှာက ကျွန်တော်တို့ အခကြေးငွေတွေပေးတဲ့အခါမှာ သစ်တောဦးစီးဌာနက သတ်မှတ်ထားတဲ့အတိုင်းပဲ ပေးဆောင်ရမှာဖြစ်ပါတယ်။ အခြားစရိတ်ပေးငွေများကို ပေးဆောင်ရမည် ဆိုတဲ့စကားရပ်မှာ ကျွန်တော် ပိုမိုပြည့်စုံမှုမရှိတဲ့အတွက် သစ်တောဦးစီးဌာနက သတ်မှတ်ထားသည့်အတိုင်းဆိုတဲ့ စကားရပ်ကို ဖြည့်စွက်ထားတာ။ နောက်တစ်ခုက ကျွန်တော် ပုဒ်မ﻿ ၃၆(က) ဖြစ်ပါတယ်။ ပုဒ်မ ၃၆(က) က ဒါက ပြည်သူ့လွှတ်တော်က အတည်ပြုထားတဲ့ သစ်တော အရာရှိ သို့မဟုတ် အုပ်ချုပ်ရေးမှူးဆိုတဲ့ စကားရပ်ကို ပယ်ဖျက်ပြီး ပုဒ်မ ၃၃၊ ပုဒ်မ ၃၄ နှင့် ပုဒ်မ ၃၅ တို့အရဆိုပြီးတော့ ကျွန်တော် ဒါကိုပြင်ဆင်ထားခြင်း ဖြစ်ပါတယ်။ ဒါကတော့ နောက်ဆုံး Slide ဖြစ်ပါတယ်။ နောက်ဆုံးပုဒ်မ ဖြစ်ပါတယ်။ ဒါကတော့ ကျွန်တော် ပြည်သူ့လွှတ်တော်က အတည်ပြု ချက်နဲ့ ပေးပို့လာတဲ့ သစ်တောအရာရှိ သို့မဟုတ် အုပ်ချုပ်ရေးမှူးချမှတ်ထားသည့် အမိန့်အပေါ်ဆိုတဲ့ နေရာမှာ ပုဒ်မ ၃၆(က)အရ အယူခံမှုအပေါ်လို့ ကျွန်တော် ပြင်ဆင်ထားခြင်း ဖြစ်ပါတယ်။ အားလုံးကို ကျေးဇူးတင်ပါတယ်။ (ဩဘာသံများ)
</speech>
<speech type='speaker'>
အမျိုးသားလွှတ်တော်ကိုယ်စားလှယ်များခင်ဗျား။ အမျိုးသားလွှတ်တော် ကိုယ်စားလှယ်များရဲ့ ဆွေးနွေးချက်များနဲ့ ပတ်သက်ပြီး အမျိုးသားလွှတ်တော် ဥပဒေကြမ်းကော်မတီ က ပြန်လည်ကြားနာ ဆောင်ရွက်ဖို့ ဆုံးဖြတ်ပါတယ်
</speech>
<speech type='mc'>
အမျိုးသားလွှတ်တော် ဥက္ကဌ ပြန်လည်ထွက်ခွာပါပြီ ခင်ဗျား။ အားလုံး ထွက်ခွာနိုင်ကြပါပြီ ခင်ဗျား။
</speech>
<p>
အစည်းအဝေးကို ၁၁၀၆ နာရီအချိန်တွင် ခေတ္တရပ်နားပြီး ၁၁၃၆ နာရီအချိန်တွင်
</p>
</BillSection>
<BillSection>
<speech type='mc'>
အမျိုးသားလွှတ်တော်ကိုယ်စားလှယ်များခင်ဗျား။ အစည်းအဝေး ပြန်လည်စတင်ပါတော့မယ်
</speech>
<speech type='mc'>
အမျိုးသားလွှတ်တော် ဥက္ကဋ္ဌ ကြွရောက်လာပါပြီ ခင်ဗျား။ [အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်တွင် ကြွရောက်နေရာယူပါသည်။
</speech>
<speech type='mc'> အားလုံး ထိုင်နိုင်ကြပါပြီခင်ဗျား</speech>
<title>
မြေလွတ်၊ မြေလပ်နှင့် မြေရိုင်းများ စီမံခန့်ခွဲရေး ဥပဒေကို ပြင်ဆင်သည့် ဥပဒေကြမ်း(၂ဝ၁၇ ခုနှစ်)နှင့် စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း
</title>
<speech type='speaker'>
အစီအစဉ်(၇) ဖြစ်ပါတယ်။ အမျိုးသားလွှတ်တော် ကိုယ်စားလှယ်များခင်ဗျား။ မြေလွတ်၊ မြေလပ်နှင့်မြေရိုင်းများ စီမံခန့်ခွဲရေး ဥပဒေကို ပြင်ဆင်သည့် ဥပဒေကြမ်း (၂၀၁၇ ခုနှစ်) နှင့်﻿ စပ်လျဉ်း၍ ဆွေးနွေးရန် လွှတ်တော်ကိုယ်စားလှယ်(၁၅) ဦး အမည်စာရင်း တင်သွင်းထားပါတယ်။ ဆွေးနွေးမယ့် ကိုယ်စားလှယ်များ တစ်ဦးလျှင် (၆)မိနစ်ထက်မပိုဘဲ ဆွေးနွေးခွင့်ပြုမှာ ဖြစ်ပါတယ်။ ပထမဦးစွာ ဧရာဝတီတိုင်းဒေသကြီး မဲဆန္ဒနယ်အမှတ်(၃)မှ ဦးဆန်းမြင့် ဆွေးနွေးနိုင်ပါပြီ။
</speech>
<speech>
<mp id='837'>ဦးဆန်းမြင့်၊ ဧရာဝတီတိုင်းဒေသကြီး မဲဆန္ဒနယ်အမှတ်(၃)</mp>
လေးစားအပ်တဲ့ အမျိုးသားလွှတ်တော်ဥက္ကဋ္ဌကြီး၊ ပြည်ထောင်စုဝန်ကြီးများ၊ အမျိုးသားလွှတ်တော် ကိုယ်စားလှယ်များ အားလုံး မင်္ဂလာပါ။ ကျွန်တော်ကတော့ ဧရာဝတီတိုင်းဒေသကြီး မဲဆန္ဒနယ်အမှတ်(၃)က အမျိုးသား လွှတ်တော်ကိုယ်စားလှယ် ဦးဆန်းမြင့် ဖြစ်ပါတယ်။ မြေလွတ်၊ မြေလပ်နှင့်မြေရိုင်းများ စီမံခန့်ခွဲရေး ဥပဒေကို ပြင်ဆင်တဲ့ ဥပဒေကြမ်း (၂၀၁၇ ခုနှစ်)ကို ကျွန်တော် စိစစ်လေ့လာတဲ့အခါမှာ ပုဒ်မ ၃၊ ပုဒ်မ ခွဲ(ခ)ရဲ့ နောက်မှာ ပုဒ်မခွဲ(ဂ)နှင့်(ဃ)တို့ကို ဖြည့်စွက်သင့်ကြောင်း အကြံပြုလိုပါတယ်။ ပုဒ်မခွဲ(ဂ) ဗဟို ကော်မတီသည် တိုင်းဒေသကြီး သို့မဟုတ် ပြည်နယ်အဆင့် စီမံခန့်ခွဲရေးကော်မတီများကို ဖွဲ့စည်းပေး ရမည်။ ထိုသို့ဖွဲ့စည်းရာတွင် ဒေသမှရွေးချယ်ပေးသည့် ဒေသခံတောင်သူလယ်သမားကိုယ်စားလှယ်များ၊ တောင်သူလယ်သမားအသင်းအဖွဲ့ကိုယ်စားလှယ်များ၊ စိုက်ပျိုးရေးပညာရှင်များ၊ မွေးမြူရေးပညာရှင်များ၊ ဥပဒေပညာရှင်များ၊ သဘာဝပတ်ဝန်းကျင်ထိန်းသိမ်းရေးပညာရှင်များ ပါဝင်သော ကော်မတီများ ဖြစ်ရမည်လို့ ဖြည့်စွက်သင့်ပါတယ်။ နောက် ပုဒ်မခွဲ(ဃ)၊ ပုဒ်မခွဲ(ဂ)အရ ဖွဲ့စည်းထားသော တိုင်းဒေသကြီး သို့မဟုတ် ပြည်နယ် အဆင့် စီမံခန့်ခွဲရေးကော်မတီ၏ သက်တမ်းသည် နိုင်ငံတော်သမ္မတ၏ သက်တမ်းဟု မှတ်ယူရမည် လို့လည်း ကျွန်တော် ဖြည့်စွက်သင့်ကြောင်း အကြံပြု တင်ပြအပ်ပါတယ်။ လေးစားအပ်တဲ့ ဥက္ကဋ္ဌကြီးခင်ဗျား။ ပုဒ်မ ၈ ကိုလည်း စကားရပ်များအဖြစ် ပြင်ဆင်သင့် ပါကြောင်း အကြံပြုလိုပါတယ်။ ပုဒ်မ ၈ ဗဟိုကော်မတီသည် မြေလွတ်၊ မြေလပ်နှင့် မြေရိုင်းများအား လုပ်ပိုင်ခွင့်၊ အသုံးပြုခွင့် လျှောက်ထားလာမှုအပေါ် လုပ်ထုံးလုပ်နည်းနှင့်အညီ ခွင့်ပြုပေးခြင်း သို့မဟုတ် ငြင်းပယ်ခြင်းပြုနိုင်သည်လို့ ပြင်ဆင်သင့်ကြောင်း အကြံပြု တင်ပြအပ်ပါတယ်။ ဒါ့အပြင် ပုဒ်မ ၈၊ ပုဒ်မခွဲ(က) စီမံခန့်ခွဲရေးကော်မတီ၏ ဆုံးဖြတ်ချက်ကို မကျေနပ်သူသည် ဆုံးဖြတ်ချက်ချမှတ် သည့်နေ့မှစ၍ ရက်ပေါင်း(၆၀)အတွင်း ဗဟိုကော်မတီသို့ အယူခံဝင်နိုင်သည်။ ရက်ပေါင်း(၆၀)ပြည့် မြောက်သည့်နေ့သည် အစိုးရရုံးပိတ်ရက်ဖြစ်နေပါက အနီးဆုံးရုံးပြန်စဖွင့်သည့်နေ့တွင် အယူခံတင် သွင်းခွင့်ရှိစေရမည်လို့လည်း ဖြည့်စွက်သင့်ကြောင်း အကြံပြု တင်ပြအပ်ပါတယ်။ လေးစားအပ်တဲ့ ဥက္ကဋ္ဌကြီးခင်ဗျား။ ပုဒ်မ ၁၁ ရဲ့နောက်မှာ ပုဒ်မ ၁၁(က)အဖြစ် ဖြည့်စွက် တင်ပြလိုပါတယ်။ ပုဒ်မ ၁၁(က) သက်ဆိုင်ရာ စီမံခန့်ခွဲရေးကော်မတီသည် မြေလွတ်၊ မြေလပ်နှင့် မြေရိုင်းများကို စိုက်ပျိုးရေးလုပ်ငန်းအတွက် လုပ်ပိုင်ခွင့်၊ အသုံးပြုခွင့်နှင့်ပတ်သက်၍ လျှောက်ထား လာလျှင် (၁) နှစ်ရှည်ပင်နှင့် ဥယျာဉ်ခြံသီးနှံစိုက်ပျိုးရန်အတွက် ဖြစ်ပါက စတင်ခွင့်ပြု သည့် နေ့ရက်မှ စ၍ နှစ်ပေါင်း(၂၀)ထက်မပိုစေဘဲ ခွင့်ပြုနိုင်သည်။ (၂) ရာသီသီးနှံဖြစ်လျှင် လျော်ကန်သင့်မြတ် သောအချိန်ကာလသတ်မှတ်၍ ခွင့်ပြုနိုင်သည်။ (၃) မွေးမြူရေးလုပ်ငန်းအတွက် လုပ်ပိုင်ခွင့်၊ အသုံးပြု ခွင့်နှင့် ပတ်သက်၍ လျှောက်ထားလာလျှင် စတင်ခွင့်ပြု သည့် နေ့ရက်မှစ၍ နှစ်ပေါင်း(၂၀)ထက်﻿ ဇန်နဝါရီလ ၂၃ ရက် မပိုစေဘဲ ခွင့်ပြုနိုင်သည်။ (၄) ခွင့်ပြုထားသော လုပ်ငန်းများအတွက် သတ်မှတ်ထားသော သက်တမ်း ကုန်ဆုံးပါက လုပ်ထုံးလုပ်နည်းနဲ့အညီ သက်တမ်းတိုးလျှောက်ထားခွင့် ရှိစေရမည်လို့လည်း ဖြည့်စွက် သင့်ပါကြောင်း ရိုသေစွာ တင်ပြအပ်ပါတယ်။ အားလုံး ကျေးဇူးတင်ပါတယ်။ (ဩဘာသံများ)
</speech>
<speech type='speaker'>
ဧရာဝတီတိုင်းဒေသကြီး မဲဆန္ဒနယ်အမှတ်(၁၂)မှ ဦးကြည်ဝင်း ဆွေးနွေး နိုင်ပါပြီ
</speech>
<speech>
<mp id='835'>ဦးကြည်ဝင်း၊ ဧရာဝတီတိုင်းဒေသကြီး မဲဆန္ဒနယ်အမှတ်(၁၂)</mp>
အမျိုးသားလွှတ်တော် ဥက္ကဋ္ဌနှင့်တကွ၊ ဒုတိယဥက္ကဋ္ဌ၊ ပြည်ထောင်စုဝန်ကြီးအပြင် အမျိုးသားလွှတ်တော် ကိုယ်စားလှယ်များ အားလုံးမင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ ဧရာဝတီတိုင်းဒေသကြီး မဲဆန္ဒနယ်(၁၂)က အမျိုးသားလွှတ်တော်ကိုယ်စားလှယ် ဦးကြည်ဝင်း ဖြစ်ပါတယ်။ မြေလွတ်၊ မြေလပ်နှင့် မြေရိုင်းစီမံခန့်ခွဲရေးဥပဒေကို ပြင်ဆင်တဲ့ဥပဒေကြမ်း(၂၀၁၇ ခုနှစ်)နှင့် စပ်လျဉ်းပြီး ဆွေးနွေးမှာဖြစ်ပါ တယ်။ အခန်း(၄)က ပုဒ်မ ၁၀ မှာ ဗဟိုကော်မတီဟာ မြေလွတ်၊ မြေလပ်နှင့် မြေရိုင်းများကို စိုက်ပျိုးရေး၊ မွေးမြူရေး ယင်းလုပ်ငန်းနှင့်ဆက်နွှယ်လျက်ရှိတဲ့ စီးပွားရေးလုပ်ငန်းများအတွက် လျှောက်ထားခြင်းကို ခွင့်ပြုရန် ပြဋ္ဌာန်းထားတဲ့ပုဒ်မဖြစ်တယ်။ အဲဒီပုဒ်မမှာ နှစ်ရှည်ပင်များ စိုက်ပျိုးရန် လျှောက်ထားသူများ ရှိပါကဆိုပြီးတော့ ပုဒ်မ ၁၀ ဥပဒေကြမ်းရဲ့၊ အမျိုးသားလွှတ်တော် ဥပဒေကြမ်းရဲ့ ပြင်ဆင်ချက်မှာ ဧက (၃၀၀)အထက် ဧက(၃၀၀၀)ကနေပြီးတော့ ဧက(၃၀၀၀၀)အထိ ပြင်ထားတာ ပုဒ်မ ၁၀(က) နဲ့ (ခ) ကျွန်တော် ထောက်ခံပါတယ်။ ပထမတုန်းက ဧက(၅၀၀၀)၊ ဧက(၅၀၀၀)ကနေပြီးတော့မှ အဆက်ဆက် ဧက(၅၀၀၀၀) အထိတောင်လုပ်ထားတာကို ဥပဒေကြမ်းကော်မတီက ပြင်ထားတာ မှန်ကန်မှုရှိပါတယ်။ အခန်း(၈)မှာ အဓိက ကျွန်တော်တင်ပြချင်တာက မြေလွတ်၊ မြေလပ်ဥပဒေပုဒ်မ ၂၅ မှာပြဋ္ဌာန်းထားတာ အပိုဒ်ခွဲ(ခ) မြေလွတ်၊ မြေလပ်နှင့်မြေရိုင်းများ လုပ်ပိုင်ခွင့်ချထားပေးတဲ့ မြေဧရိယာအပေါ်မှာ ယခင်ကတည်းက လက်ရှိ စိုက်ပျိုးလုပ်ကိုင်နေသော ဒေသခံတောင်သူလယ်သမားများရဲ့ စိုက်ပျိုးမြေများ ပါဝင်နေပါက တရားဝင် လုပ်ပိုင်ခွင့်ရရှိထားခြင်း မရှိသည့်တိုင် နစ်နာမှုမရှိစေရန် ယင်းတို့၏ဆန္ဒအပေါ်ညှိနှိုင်းပေး ရမည်ဟု ပြဋ္ဌာန်းထားတယ်။ ဒါကောင်းတယ် ဒီပုဒ်မက။ နည်းဥပဒေမှာကျတော့လည်း ဒီအတိုင်းပဲ။ ပုဒ်မ ၅၂ (ခ)မှာ မြေလွတ်၊ မြေလပ်နှင့်မြေရိုင်းများ လုပ်ပိုင်ခွင့်၊ အသုံးပြုခွင့်ချထားတဲ့ မြေဧရိယာသည် ယခင်ကတည်းက လက်ရှိစိုက်ပျိုးလုပ်ကိုင်နေသာ လယ်သမားများရဲ့ စိုက်ပျိုးမြေများဖြစ်ကြောင်း တွေ့ရှိလျှင် လက်ရှိလုပ်ကိုင်နေသူ နစ်နာမှုမရှိစေရန် ညှိနှိုင်းဆောင်ရွက်ရမည်လို့ ပြဋ္ဌာန်းထားတယ်။ ဥပဒေရော၊ နည်းဥပဒေရော၊ ၂၅ ရော၊ နည်းဥပဒေ ၅၂ ရောကောင်းတယ်။ လက်ရှိလုပ်ကိုင်နေတဲ့ ဒေသခံတောင်သူလယ်သမားများ ရှိ/မရှိ ဗဟိုမြေယာကော်မတီက စီးပွားရေးလုပ်ငန်းရှင်တွေကို ဒီ ပုဒ်မ ၁၀ နဲ့ခွင့်ပြုမယ်ဆိုရင် လျှောက်ထားလာသူတွေကို ဧက အရင် တုန်းက (၅၀၀၀)၊ (၅၀၀၀၀)၊ အခုတော့ (၃၀၀၀)အထိ၊ နောက် (၃၀၀၀၀)အထိ ချမယ်ဆိုရင် လက်ရှိ လုပ်ကိုင်မှု ဒေသခံလယ်သမားများ လက်ရှိလုပ်ကိုင်မှု ကင်းရှင်းကြောင်း ဝန်ခံချက်ကတိနဲ့ ပုဒ်မ ၁၀ ကို﻿ လျှောက်ထားတဲ့အခါမှာ ရေးဆွဲပြဋ္ဌာန်းဖို့လိုတယ်။ ဒါကြောင့်မို့လို့ ဥက္ကဌကြီးခင်ဗျား။ ကျွန်တော်တင်ပြ ခဲ့တဲ့ ပုဒ်မ ၂၅(ခ)နဲ့ နည်းဥပဒေ ပုဒ်မ ၅၂ တို့ဟာ အမှန်တကယ် ဖြစ်ပေါ်နေတဲ့ ပြဿနာများဖြစ်တယ်။ အဲဒီပြဿနာတွေ မဖြစ်ပေါ်ဖို့အတွက် မြေယာလုပ်ပိုင်ခွင့် ချထားပေးတဲ့အခါမှာ လယ်သမားများနှင့် ကင်းကင်းရှင်းရှင်းဖြစ်ဖို့လိုတဲ့အတွက် ပုဒ်မ ၁၀၊ အပိုဒ် ၅ ကို ဖြည့်စွက်ဖို့ ကျွန်တော်တင်ပြပါတယ်။ မြေလွတ်၊ မြေလပ်၊ မြေရိုင်း လုပ်ပိုင်ခွင့်နဲ့ စပ်လျဉ်းပြီး ၁၉၉၁ ခုနှစ်က ကြေညာချက်အရ လုပ်ပိုင်ခွင့် ရထားသော မည်သူကိုမဆို မြေလွတ်၊ မြေလပ် လုပ်ပိုင်ခွင့်အတွက် ယခု ဥပဒေ ၂၀၁၂ ခုနှစ် ဥပဒေနှင့် အညီ လျှောက်ထားရမယ်လို့ ပြဋ္ဌာန်းသင့်ပါကြောင်းတင်ပြအပ်ပါတယ်။ အထက်ပါ တင်ပြတဲ့အတွက်ကြောင့် ပုဒ်မ ၁၀၊ ပုဒ်မကို ခြေဆင်းမှာ ထည့်သွင်းပေးဖို့ ကျွန်တော်တင်ပြပါမယ်။ အထက်ကတင်ပြခဲ့တဲ့ ပုဒ်မ ၂၅၊ ၅၁၊ ပုဒ်မ ၁၀ ရဲ့ တစ်ခုချင်း၊ တစ်ခုချင်းမှာ ဆက်စပ်နေတဲ့ အကြောင်းအရာကြောင့် ဗဟိုမြေယာကော်မတီသည် မြေလပ်၊ မြေရိုင်းများကို စိုက်ပျိုး မွေးမြူရေးနှင့် ဆက်စပ်လျက်ရှိသော စီးပွားရေးလုပ်ငန်းများ ခွင့်ပြုသည့်အခါ မြေဧရိယာနှင့် စပ်လျဉ်း၍ ဒေသခံတောင်သူလယ်သမားများ လက်ရှိလုပ်ကိုင်နေသော လယ်ယာမြေကင်းရှင်းကြောင်း အထောက်အထားဖြင့် အောက်ပါလုပ်ငန်းများအတွက် ခွင့်ပြုနိုင်သည်ဆိုပြီးတော့ ၁၀(ခ)က တောက်လျှောက် လက်ခံပါတယ်။ ဒါကြောင့်မို့လို့ ဥက္ကဋ္ဌကြီးခင်ဗျား။ မြေလွတ်၊ မြေရိုင်းဥပဒေဟာ ၂၀၁၂ ခုနှစ်က လယ်ယာ မြေဥပဒေပုဒ်မ ၃၄ နဲ့ ဆက်စပ်နေတယ်။ မြေလွတ်၊ မြေရိုင်းဥပဒေဟာလည်းပဲ လယ်ယာမြေဥပဒေ ပုဒ်မ ၃၄ နဲ့ ဆက်စပ်နေတယ်။ ပုဒ်မ ၃၄ မှာ ဘာပြဋ္ဌာန်းထားသလဲဆိုတော့ မြေလွတ်၊ မြေလပ်၊ မြေရိုင်း စီမံခန့်ခွဲရေးဗဟိုကော်မတီရဲ့ စိုက်ပျိုး၊ မွေးမြူရေးလုပ်ငန်းအတွက် လုပ်ပိုင်ခွင့် သို့မဟုတ် အသုံးပြုခွင့် ပေးထားသည့် မြေလွတ်၊ မြေလပ်နှင့်စပ်လျဉ်း၍ သီးနှံစိုက်ပျိုးမှု တည်ငြိမ်သည့်အခါ လယ်ယာမြေ အဖြစ် ပြောင်းလဲသတ်မှတ်ရမည်ဟု ပြဋ္ဌာန်းထားပြီး ဤဥပဒေတွင် အကျုံးဝင်ရမည်ဟု ပြဋ္ဌာန်းလိုက် တယ်။ အဲဒီတော့ မြေလပ်၊ မြေရိုင်း ဥပဒေအရ မြေတွေဟာ လယ်ယာမြေဥပဒေ ၃၄ အရ စိုက်ပျိုးခဲ့လို့ ရှိရင် လယ်ယာမြေဥပဒေထဲကို အကျုံးဝင်သွားမယ်။ အဲဒီလိုအကျုံးဝင်တဲ့အတွက် ယခင်ကသတ်မှတ် ထားသလို ဧက(၅၀၀၀၀)ကျော် အခုတော့ (၃၀၀၀)ပေါ့။ (၅၀၀၀၀)ကျော်က ပုံစံ(၇)သာကျလာခဲ့ရင် လယ်ယာမြေဥပဒေပုဒ်မ ၉ အရ တရားဝင်လွှဲပြောင်းရောင်းချလို့ရတာတွေ ရှိလာနိုင်တယ်။ ဒါတွေက အခက်အခဲဖြစ်လာနိုင်တဲ့ သဘောတွေရှိပါတယ်။ ဒါကြောင့်မို့လို့ လယ်သမားများကို တကယ်စိုက်ပျိုး နေတဲ့ လယ်သမားများကို ဧက(၅၀)သာ ပေးပြီးတော့ လုပ်ငန်းရှင်တွေကို ဧက(၅၀၀၀)ကနေ စုစုပေါင်း (၅၀၀၀၀)အထိ အကြိမ်ကြိမ်ခွင့်ပြုခဲ့တဲ့ ယခင်က အလုပ်တွေရှိတဲ့အတွက် လယ်ယာမြေနိုင်ငံမှာရော (၇၅)ရာခိုင်နှုန်းသော လယ်သမားများအတွက် များစွာကွာခြားလွန်းအားကြီးတယ်။ ယခု ပြင်လိုက်တဲ့ အခါကျတော့ (၃၀၀၀၀) ဒါလည်း ကွာနေသေးတာပဲ။ အဲဒီလို အခွင့်အရေးတစ်ရပ်အနေနဲ့ ပေးထားတဲ့ အတွက် အများစု ကျေးလက်နေလယ်သမားပြည်သူတို့ရဲ့ အကျိုးစီးပွားကို မျက်နှာလွှဲမထားသင့်ဘူးလို့ ကျွန်တော် တင်ပြပါတယ်။ ဥက္ကဋ္ဌကြီးခင်ဗျား။ ၂၀၁၂ ခုနှစ် မြေလပ်၊ မြေရိုင်းဥပဒေဟာ ယခင်မြန်မာနိုင်ငံမှာ ပြဋ္ဌာန်း ခြင်းမရှိပါဘူး။ ၁၉၅၃ လယ်ယာမြေနိုင်ငံဥပဒေကနေပြီးတော့ ခွဲထွက်ပြီးတော့ အသစ် ၂၀၁၇ ခုနှစ်မှာ﻿ ပြဋ္ဌာန်းခဲ့တဲ့ ဥပဒေဖြစ်ပါတယ်။ ယခုဆွေးနွေးတဲ့ ဥပဒေဟာ ၁၉၉၁ ခုနှစ် ပြဋ္ဌာန်းခဲ့တဲ့ မြေလွတ်၊ မြေလပ်၊ မြေရိုင်း စီမံခန့်ခွဲရေးဥပဒေကနေ ပေါက်ဖွားလာတာပါ။ ဒါကြောင့်မို့လို့ အဆိုပါ ---
</speech>
<speech type='speaker'>အချိန်ကုန်သွားပါပြီ။﻿</speech>
<speech type='speaker'>
ကချင်ပြည်နယ် မဲဆန္ဒနယ်အမှတ်(၁၁)မှ ဒေါက်တာခွန်ဝင်းသောင်း ဆွေးနွေး နိုင်ပါပြီ
</speech>
<speech>
<mp id='870'>
ဒေါက်တာခွန်ဝင်းသောင်း၊ ကချင်ပြည်နယ် မဲဆန္ဒနယ်အမှတ်(၁၁)
</mp>
လေးစားအပ် ပါသော အမျိုးသားလွှတ်တော်ဥက္ကဋ္ဌကြီးနှင့်တကွ အားလုံး မင်္ဂလာပါ။ ဒီမူကြမ်းကို မဆွေးနွေးခင် Power Point အသုံးပြုခွင့်ပေးဖို့ တောင်းခံပြီး နိဒါန်းပျိုးပါရစေ။ ကျွန်တော်တို့ မြန်မာနိုင်ငံရဲ့ လွန်ခဲ့သောခေတ်များမှာ ကျေးဇူးရှင်လယ်သမားကြီးများ အများအားဖြင့် ခေါင်းပြားအောင် အိပ်နိုင် ခဲ့ကြပြီး၊ မတရားမြေသိမ်းခံရခြင်း၊ ထောင်ချခံရခြင်းများ ကြီးကြီးမားမားမရှိခဲ့ကြပေမယ့် ၂၀၁၂ ခုနှစ်၊ မြေလွတ်၊ မြေလပ်၊ မြေရိုင်းများစီမံခန့်ခွဲရေးဥပဒေ ပြဋ္ဌာန်းအပြီးမှာတော့ လိုချင်တာမှန်သမျှ မြေလွတ်၊ မြေလပ် ခေါင်းစဉ်တပ်လို့ ဘယ်သူကအမှန်၊ ဘယ်သူကအမှား အမှန်တရားဆိုတာ ထားစရာ အသိရှိတဲ့ သူတွေ အတွက်ပဲလား၊ မေးစရာ အငြင်းပွားမှုပေါင်းများစွာနဲ့ ရိုးသားလှတဲ့ လယ်သမား၊ ယာသမား၊ တောသူ၊ တောင်သားအများစုဟာ တရားရုံးနဲ့ အချုပ်ခန်းကို အိမ်ဦးနဲ့ကြမ်းပြင်လို အမေအို၊ မုဆိုးမ ----
</speech>
<speech type='speaker'>
ကိုယ်စားလှယ်များ၊ ကိုယ်စားလှယ်ကြီး စောစောကပဲ ပြောပြီးပါပြီ။ ကျွန်တော်တို့ ဥပဒေကြမ်း ဆွေးနွေးတာပါ။ အဆို ဆွေးနွေးတာမဟုတ်ပါဘူး။ ကျွန်တော် ဒုတိယ အကြိမ် ကျွန်တော် ထပ်သတိပေးပါမယ်။
</speech>
<speech>
<mp id='870'>
ဒေါက်တာခွန်ဝင်းသောင်း၊ ကချင်ပြည်နယ် မဲဆန္ဒနယ်အမှတ်(၁၁)
</mp>
အရင် ဥပဒေရဲ့ အားနည်းချက်ကို ကျွန်တော် ဖော်ပြချင်လို့ပါ။
</speech>
<speech type='speaker'>
အခုကဖော်ပြတာမဟုတ်ဘူး။ အခုက ဆွေးနွေးတာက ဥပဒေကြမ်း ဆွေးနွေးတာ။ ဥပဒေကြမ်းမှာ ဘာပြင်ချင်တာ၊ ဘာပြင်ချင်တယ်။ ဘာထည့်ချင်တယ်။ ဒါမျိုးသွားရ မှာပါ
</speech>
<speech>
<mp id='870'>
ဒေါက်တာခွန်ဝင်းသောင်း၊ ကချင်ပြည်နယ် မဲဆန္ဒနယ်အမှတ်(၁၁)
</mp>
အခုဆွေးနွေး မယ့် မြေလွတ်၊ မြေလပ်၊ မြေရိုင်းများ စီမံခန့်ခွဲရေး ဥပဒေကို ပြင်ဆင်ချင်တဲ့ ဥပဒေမူကြမ်းနဲ့ ပတ်သက် ပြီး ပြင်ဆင်ချင်တဲ့ ပုဒ်မ အသီးသီးကို တင်ပြပါရစေ။ အခန်း(၁) ပုဒ်မ ၂၊ ပုဒ်မခွဲ(ဃ) တိုင်းဒေသကြီး သို့မဟုတ် ပြည်နယ်အဆင့်နောက်မှာ သို့မဟုတ် ခရိုင်အဆင့် သို့မဟုတ် မြို့နယ်အဆင့်ကိုလည်းကောင်း၊ အခန်း(၁) ပုဒ်မ ၂၊ ပုဒ်မခွဲ(င) စိုက်ပျိုးရေး သို့မဟုတ် မွေးမြူရေးလုပ်ငန်း လုပ်ကိုင်နိုင်သည့်မြေနှင့် နိုင်ငံတော်က နောက်မှာ ဥပဒေနှင့်အညီကိုလည်းကောင်း၊ အခန်း(၂) ပုဒ်မ ၃(က) သဘာဝပတ်ဝန်းကျင် ထိန်းသိမ်းရေးပညာရှင်များ၊ ဥပဒေပညာရှင်များရဲ့ နောက်မှာ စိုက်ပျိုး၊ မွေးမြူရေးကျွမ်းကျင်သူများကို လည်းကောင်း၊ ပုဒ်မ ၃(ဂ) ပြည်နယ်အဆင့်ရဲ့ နောက်မှာ သို့မဟုတ် ခရိုင်အဆင့် သို့မဟုတ် မြို့နယ်﻿ လမ်းမှာ အမအခန်းကပ်ရန်ကိုလည်းကောင်းများပေါ်တွင် အဆင့်ကိုလည်းကောင်း၊ ထိုသို့ဖွဲ့စည်းရာတွင် ဥပဒေပညာရှင်များရဲ့ နောက်မှာ စိုက်ပျိုး၊ မွေးမြူရေး ကျွမ်းကျင်သူများကိုလည်းကောင်း၊ အခန်း(၃) (၈)၊ (က) သက်ဆိုင်ရာစီမံခန့်ခွဲရေးကော်မတီရဲ့ နောက်မှာ များ ကိုလည်းကောင်း၊ နောက် (ခ) အဲဒီရဲ့ ထိပ်မှာ အဆင့်ဆင့်သော ဆိုတဲ့စကားလုံးကိုလည်းကောင်း၊ ဆက်ပြီးမှ စီမံခန့်ခွဲရေးကော်မတီရဲ့ နောက်မှာ များ ကိုလည်းကောင်း၊ မကျေနပ်သူသည် ရက်ပေါင်း (၆၀)အတွင်း (တစ်ဆင့်မြင့်စီမံခန့်ခွဲရေး) ဆိုတဲ့ စကားလုံးကိုလည်းကောင်း ဖြည့်စွက်ချင်ပါတယ်။ အခန်း (၄) ပုဒ်မ ၁၀(က) သက်ဆိုင်ရာ စီမံခန့်ခွဲရေးကော်မတီနောက်မှာ များ ကိုလည်းကောင်း၊ ပုဒ်မ ၁၁(က) သက်ဆိုင်ရာ စီမံခန့်ခွဲရေးကော်မတီနောက်မှာ များ ကိုလည်းကောင်း၊ နောက်အဲဒီ အောက်က (က)ရဲ့ (၁) စတင်ခွင့်ပြု သည့်နှစ်မှစ၍ နှစ်ပေါင်း(၂၀)အစား (၃၀)ထက်မပိုစေဘဲကို လည်းကောင်း၊ အဲဒီရဲ့အောက်မှာ (ခ) စိုက်ပျိုးရေးနှင့် မွေးမြူရေးလုပ်ငန်းများနှင့် စတင်ခွင့်ပြုသည့် နှစ်မှစ၍ နှစ်ပေါင်း(၃၀)ထက်မပိုဘဲ ဆိုတဲ့စကားကိုလည်းကောင်း၊ အခန်း(၇) ပုဒ်မ ၁၇ ကို ဥပဒေ မူကြမ်းမှာ (က)နှင့်(ခ)ပေါင်းတာကို လက်ခံပါတယ်။ ဒါပေမဲ့ အဲဒီနောက်မှာ များ ဆိုတဲ့စကားလုံးကို ထည့်ချင်ပါတယ်။ အခန်း(၈) ပုဒ်မ ၂၅ ရဲ့ အပိုဒ်ခွဲအဖြစ် ဒေသခံလက်ငုတ် လုပ်ကိုင်သူကို တရားဝင် ဖြစ်အောင် လျှောက်ထားခွင့်ပေးရန်ကိုလည်းကောင်း၊ အခန်း(၉) ပုဒ်မ ၂၇(က)ရဲ့ အစမှာ အစိုးရမှ သီးသန့်လျာထားသတ်မှတ်ထားသော မြေလွတ်၊ မြေရိုင်းများပေါ်တွင် ဆိုတဲ့စကားလုံးကိုလည်းကောင်း၊ ပုဒ်မ ၂၉(က)မှာ မူလလုပ်ပိုင်ခွင့်ရရှိထားသူ မည်သူမဆို ပုဒ်မ ၁၆ ရဲ့နောက်မှာ ပြဋ္ဌာန်းချက်အားလုံးကို ဖြစ်စေ၊ တစ်ရပ်ရပ်ကို ဖြစ်စေ ဆိုတဲ့စကားရပ်ကိုလည်းကောင်း၊ အခန်း(၁၀) ပုဒ်မ ၃၀(က)ရဲ့ အောက် (က)မှာတော့ တည်ဆဲဥပဒေ စည်းကမ်းများနှင့်အညီ နောက်မှာ ရွှေ့ပြောင်းဆိုတဲ့ စကားလုံးကို လည်းကောင်း၊ (ခ)မှာ ဒေသခံတိုင်းရင်းသားများ၏ ရိုးရာယဉ်ကျေးမှု၊ ဓလေ့ထုံးစံ၊ အစဉ်အဆက်၊ အဲဒီ ဓလေ့ထုံးစံ အစဉ်အလာရဲ့ နောက်မှာ အစဉ်အဆက် အသုံးပြုနေသည့် မြေများကိုလည်းကောင်း အသီးသီးဖြည့်စွက်ပြီးမှ ပြင်ဆင်ချင်ပါတယ်။ ဒီနေရာမှာ နိုင်ငံရဲ့ (၇၀)ကျော်သော လယ်သမားများက ဥပဒေဆိုတာလည်း နားမလည်၊ မြေစာရင်းရုံးသွားဖို့ ဆိုတာမပြောနဲ့ လျှောက်လွှာတင်ရမယ်ဆိုတာကို စိတ်ကူးမရှိဘဲ ကိုယ့်ဘိုးဘွားမိဘ စိုက်ခဲ့တဲ့မြေကို ထာဝရအမှတ်နဲ့ ထမင်းတစ်နပ်နဲ့တစ်နပ် ရက်ဆက် မပြတ်ဖို့သာ အဓိကလုပ်ကိုင်ခဲ့ရာက မျက်ရည်နဲ့မျက်ခွက် အမှုတွေဆက်နေဆဲဆိုတာ အားလုံးအသိပဲမို့ ပုဒ်မတစ်ခု၊ နှစ်ခုကို ကျွန်တော် ရှင်းပြချင်ပါတယ်။ ပုဒ်မ ၁၁(က)နဲ့ ပုဒ်မခွဲငယ်(က-၁)နဲ့ ပုဒ်မခွဲငယ်(ခ)တို့ဟာ လုပ်ငန်းရှင်ရော ဒေသခံပါ အခွင့်အရေးတန်းတူရဖို့ ပြင်ဆင်ခြင်း ဖြစ်ပါတယ်။ ပုဒ်မ ၂၅ မှာတော့ နှစ်များစွာ အစဉ်အဆက် လုပ်နေပါလျက်နဲ့ မြေလွတ်၊ မြေလပ်အမည်တပ်ပြီး အသိမ်းခံရသူများကို ပြန်လည်ကာကွယ်ချင်လို့ ဖြည့်စွက်ရခြင်းဖြစ်ပါတယ်။ ဒီမှာထင်ရှားအောင်လို့ ကျွန်တော်တို့ မိုးမောက်မြို့နယ်မှာရှိတဲ့ စစ်သား ဟောင်းကြီး ဦးမဒိန်ယော် ရဲ့ နှစ်(၅၀)နီးပါး စိုက်ထားတဲ့ကြံခင်းကို အဖွဲ့အစည်း ဆိုသူတွေက သိမ်းပိုက်ပြီးမှ ရုတ်တရက် မြေသိမ်းဆိုင်းဘုတ်နဲ့ စိုက်ပျိုးရေး၊ မွေးမြူရေးအကြောင်းပြုပြီး ကုန်သည်ကို သိန်း(၁၀၀၀)နဲ့ ရောင်းထားတဲ့သတင်းတွေ ထွက်ပေါ်နေပါတယ်။ မိုးမောက်မြို့၊ အောင်လောင်းတောရပ် မြေသိမ်း ဇာတ်လမ်းကလည်း မပြတ်သေးပါဘူး။ ဒီအပြင် လွယ်ဂျယ်မြို့၊ တောင်သူမုဆိုးမတစ်ဦးရဲ့ ခြံ(၅)ဧက နီးပါးကို အကွက်ရိုက်ရောင်းစားတာတွေ စတဲ့ သိမ်းဆည်းခံလယ်ယာမြေများ ပြန်လည်စိစစ်ပေးနိုင်ဖို့ အစိုးရသက်တမ်း (၂)နှစ်သာ ကျော်ခဲ့တယ် လွှတ်တော်ကိုယ်စားလှယ်တွေက ဂဃနဏ ပါဝင်စစ်ဆေး﻿ ခွင့်ကို တခြားပြည်နယ်၊ တိုင်းတွေမှာရနေပေမယ့် ကျွန်တော်တို့ ပြည်နယ်ရဲ့ အစိုးရညွှန်ကြားချက် မထွက်လာသေးလို့ မိုးမောက်၊ လွယ်ဂျယ်၊ ဒေါ့ဖုန်းယန် တစ်နယ်လုံးရဲ့ မြေအရှုပ်တွေကို အထွေထွေ အုပ်ချုပ်ရေးဦးစီးဌာနကိုပဲ စီမံခန့်ခွဲခိုင်းထားတဲ့ တာဝန်အရှိဆုံးသူတွေရဲ့ ပေါ့ဆမှုကြောင့် ပြည်ထဲရေး၊ ဒုတိယဝန်ကြီးနဲ့ ပြည်သူ့လွှတ်တော်ဥက္ကဋ္ဌကြီးပါမကျန် အမှန်အကန် အကြောင်းကြားပြီး တိုင်တန်း ထားရဆဲပါ။ ဒါကြောင့်မို့ နောက်ဆုံးအနေနဲ့ ကချင်ပြည်နယ်မြောက်ဖျား ခါကာဘိုရာဇီ၊ ပူတာအိုကနေ တောင်ဘက် တနင်္သာရီ၊ ကော့သောင်းအထိ အရှေ့ဘက် မူဆယ်၊ နမ့်ခမ်းကနေ အနောက်ဘက် တမူး၊ ကလေး၊ ဟူးကောင်းချိုင့်ဝှမ်းတစ်ခွင် တသွင်သွင်ကျဆင်းခဲ့ကြရတဲ့ မြန်မာပြည် တစ်နံတစ်လျားက ကျေးဇူးရှင် လယ်သမား၊ ယာသမားများစွာရဲ့ မျက်ရည်ပူတွေကို သက်သေထူရင်းနဲ့ အခက်အခဲတွေ ဖြေရှင်းပေးနိုင်မယ့် ကောင်းမွန်မျှတတဲ့ မြေလွတ်၊ မြေရိုင်းများ စီမံခန့်ခွဲခြင်း ဥပဒေအသစ်ကို အမျိုးသားလွှတ်တော်ကြီးကနေ တစ်ဆင့် ဖော်ပြပါ ပုဒ်မတွေကို ပြင်ဆင်ဖြည့်စွက် ပြဋ္ဌာန်းပေးသင့်ပါ ကြောင်း တိုက်တွန်းဆွေးနွေးရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်ခင်ဗျား။ (ဩဘာသံများ)
</speech>
<speech type='speaker'>
ရခိုင်ပြည်နယ် မဲဆန္ဒနယ်အမှတ်(၁၂)မှ ဦးစိုးဝင်း ဆွေးနွေးနိုင်ပါပြီ
</speech>
<speech>
<mp id='943'>ဦးစိုးဝင်း၊ ရခိုင်ပြည်နယ် မဲဆန္ဒနယ်အမှတ်(၁၂)</mp>
လေးစားအပ်ပါသော အမျိုးသား လွှတ်တော်ဥက္ကဋ္ဌကြီးနှင့်တကွ အားလုံး မင်္ဂလာပါခင်ဗျား။ ကျွန်တော်ကတော့ ရခိုင်ပြည်နယ် မဲဆန္ဒနယ် အမှတ်(၁၂)က အမျိုးသားလွှတ်တော်ကိုယ်စားလှယ် ဦးစိုးဝင်း ဖြစ်ပါတယ်။ ကျွန်တော့်အနေနဲ့ မြေလွတ်၊ မြေလပ်နှင့် မြေရိုင်းများ စီမံခန့်ခွဲရေးဥပဒေကို ပြင်ဆင်သည့် ဥပဒေကြမ်း ၂၀၁၇ နဲ့ ပတ်သက်ပြီး ပထမပြင်ဆင်လိုတဲ့အချက်ကတော့ ဥပဒေကြမ်းကော်မတီရဲ့ အစီရင်ခံစာ စာမျက်နှာ (၁)၊ အပိုဒ်(၂) (က)၊ ဥပဒေပုဒ်မ ၂၊ ပုဒ်မခွဲ(ဃ)တွင် ဖော်ပြထားသော စကားရပ်များအစား စီမံခန့်ခွဲရေး ကော်မတီဆိုသည်မှာ ဤဥပဒေအရ ဖွဲ့စည်းသည့် တိုင်းဒေသကြီး သို့မဟုတ် ပြည်နယ်အဆင့် မြေလွတ်၊ မြေလပ်နှင့် မြေရိုင်းများ စီမံခန့်ခွဲရေးကော်မတီကိုဆိုသည်။ ယင်းစကားရပ်တွင် ပြည်ထောင်စုနယ်မြေ၊ မြေလွတ်၊ မြေလပ်နှင့် မြေရိုင်းများ စီမံခန့်ခွဲရေးကော်မတီလည်း ပါဝင်သည်လို့ဆိုတဲ့ အဆုံးစကားရပ်ရဲ့ နောက်မှာ ထို့အပြင် ခရိုင်အဆင့် မြေလွတ်၊ မြေလပ်နှင့် မြေရိုင်းများ စီမံခန့်ခွဲရေးကော်မတီနှင့် မြို့နယ် မြေလွတ်၊ မြေလပ်နှင့် မြေရိုင်းများ စီမံခန့်ခွဲရေးကော်မတီတို့လည်း ပါဝင်သည်ဆိုသည့် စကားရပ်များ ကို အသစ်ဖြည့်စွက် ပြင်ဆင်လိုပါကြောင်း တင်ပြအပ်ပါတယ်။ ဒုတိယပြင်ဆင်လိုတဲ့ အချက်ကတော့ အစီရင်ခံစာရဲ့ စာမျက်နှာ(၃)၊ ပုဒ်မ ၃၊ ပုဒ်မခွဲ(ခ)၏ နောက် ပုဒ်မခွဲ(ဂ)မှာ ဗဟိုကော်မတီသည် တိုင်းဒေသကြီး သို့မဟုတ် ပြည်နယ်အဆင့် စီမံခန့်ခွဲရေး ကော်မတီများကို ဖွဲ့စည်းပေးရမည်လို့ဆိုတဲ့ စကားရပ်ရဲ့ နေရာမှာ ဗဟိုကော်မတီသည် တိုင်းဒေသကြီး သို့မဟုတ် ပြည်နယ်အဆင့်၊ ခရိုင်အဆင့်၊ မြို့နယ်အဆင့် စီမံခန့်ခွဲရေးကော်မတီများကို ဖွဲ့စည်းပေးရ မည်ဆိုတဲ့ စကားရပ်ဖြင့် အစားထိုးပြင်ဆင်သင့်ပါကြောင်း တင်ပြအပ်ပါတယ်။ တတိယပြင်ဆင်လိုတာ က အစီရင်ခံစာရဲ့ စာမျက်နှာ(၃)၊ အောက်ဆုံးအပိုဒ်ဖြစ်တဲ့ ပုဒ်မ ၈(က)၊ ပုဒ်မခွဲငယ်(က)ရဲ့ စာပိုဒ်အစ ဖြစ်တဲ့ သက်ဆိုင်ရာ စီမံခန့်ခွဲရေးကော်မတီသည်ဆိုတဲ့နေရာမှာ အဆင့်ဆင့်သော သက်ဆိုင်ရာစီမံခန့်ခွဲ﻿ ရေးကော်မတီများသည်ဆိုတဲ့ စကားရပ်ကို အစားထိုး ပြင်ဆင်သင့်ပါကြောင်းနဲ့ ပုဒ်မခွဲငယ်(ခ)ကို အဆင့်ဆင့်သော စီမံခန့်ခွဲရေးကော်မတီများ၏ ငြင်းပယ်ခြင်းကို မကျေနပ်သူသည် ရက်ပေါင်း (၆၀) အတွင်း တစ်ဆင့်မြင့် စီမံခန့်ခွဲရေးကော်မတီထံ အယူခံဝင်ရောက်နိုင်သည်လို့ ပြင်ဆင်လိုပြီးတော့ ပုဒ်မ ခွဲငယ်(ဂ)အဖြစ် အဆင့်ဆင့်သော စီမံခန့်ခွဲရေးကော်မတီများသည် မိမိတို့ကော်မတီသို့ ရောက်ရှိ လာသည့် အယူခံအမှုပါ ဆုံးဖြတ်ချက်များကို အတည်ပြုခြင်း၊ ပြင်ဆင်ခြင်း၊ ငြင်းပယ်ခြင်းပြုနိုင်သည် ဟု အသစ်ဖြည့်စွက်လိုပြီးတော့ မူလပုဒ်မခွဲငယ်(ဂ)ကို ပုဒ်မခွဲငယ်(ဃ)အဖြစ် အမှတ်စဉ်ပြောင်း၍ ပြင်ဆင်သင့်ပါကြောင်း အကြံပြု တင်ပြလိုပါတယ်။ စတုတ္ထပြင်ဆင်လိုတဲ့ အချက်က အစီရင်ခံစာရဲ့ စာမျက်နှာ(၅)၊ ပုဒ်မ ၁၀(က)ရဲ့ အပိုဒ်ခွဲ(က) ကို ပြည်နယ်နှင့်တိုင်းစီမံခန့်ခွဲရေး ကော်မတီသည် စိုက်ပျိုးရေးလုပ်ငန်းတွင် နှစ်ရှည်ပင်၊ ဥယျာဉ်ခြံ သီးနှံနှင့် စက်မှုကုန်ကြမ်းရာသီသီးနှံတို့အတွက် ဧက(၁၀၀)အထက်မှ ဧက(၃၀၀)အထိ ခွင့်ပြု နိုင် သည်။ ခွင့်ပြုထားပြီးသည့် ဧက၏ (၇၅)ရာခိုင်နှုန်းကို အပြည့်အဝလုပ်ကိုင် ဆောင်ရွက်ပြီးဖြစ်ပါက တစ်ကြိမ်လျှင် ဧက(၃၀၀)ထက်မပိုစေဘဲ စုစုပေါင်းဧက(၃၀၀၀)အထိ အကြိမ်ကြိမ်ခွင့်ပြုနိုင်သည်။ နိုင်ငံတော်အကျိုးအလို့ငှာ ပြုသင့်သော လုပ်ငန်းများဖြစ်ပါက ဗဟိုကော်မတီ၏ သဘောတူညီချက် ဖြင့် တစ်ကြိမ်တည်းတွင် ဧက(၃၀၀)အထိ ခွင့်ပြုနိုင်သည်။ ကြက်၊ ဝက်၊ ငုံးမွေးမြူရေးအတွက် ဧက (၁၀၀)၊ ငါး၊ ပုစွန်မွေးမြူရေးအတွက် ဧက(၃၀၀)၊ ကျွဲ၊ နွား၊ မြင်း၊ သိုး၊ ဆိတ်တို့အတွက် ဧက(၅၀၀) အထိ ခွင့်ပြုနိုင်သည်ဟုလည်းကောင်း၊ အပိုဒ်ခွဲ(ခ)ကို ခရိုင်စီမံခန့်ခွဲရေးကော်မတီသည် စိုက်ပျိုးရေး လုပ်ငန်းတွင် နှစ်ရှည်ပင်၊ ဥယျာဉ်ခြံသီးနှံနှင့် စက်မှုကုန်ကြမ်း ရာသီသီးနှံတို့အတွက် ဧက(၅၀) အထက်မှ ဧက(၁၀၀)အထိ ခွင့်ပြုနိုင်သည်။ ခွင့်ပြုထားသည့်ဧက၏ (၇၅)ရာခိုင်နှုန်းကို အပြည့်အဝ လုပ်ကိုင်ဆောင်ရွက်ပြီးဖြစ်ပါက တစ်ကြိမ်လျှင် ဧက(၁၀၀)ထက်မပိုစေဘဲ စုစုပေါင်းဧက(၁၀၀၀)အထိ အကြိမ်ကြိမ်ခွင့်ပြုနိုင်သည်။ ကြက်၊ ဝက်အတွက် ဧက(၅၀)၊ ကျွဲ၊ နွား၊ မြင်း၊ သိုး၊ ဆိတ်တို့အတွက် ဧက(၂၀၀) အထိ ခွင့်ပြုနိုင်သည်ဟုလည်းကောင်း၊ အပိုဒ်ခွဲ(ဂ)ကို မြို့နယ်စီမံခန့်ခွဲရေးကော်မတီသည် ကျေးလက်ဒေသ တောင်သူလယ်သမားများနှင့် မိသားစုတစ်နိုင်တစ်ပိုင် စိုက်ပျိုးရေးနှင့် မွေးမြူရေး လုပ်ငန်း လုပ်ကိုင်လိုသူများအတွက် ဧက(၅၀)ထက်မပိုစေဘဲ ခွင့်ပြုနိုင်သည်ဟူ၍ ဖြည့်စွက်သင့်ပါ ကြောင်း အကြံပြု တင်ပြအပ်ပါတယ်။ ပဉ္စမပြင်ဆင်လိုတဲ့အချက်ကတော့ အစီရင်ခံစာ စာမျက်နှာ(၅)၊ ပုဒ်မ ၁၁(က)၊ ပုဒ်မခွဲ(က၁)ကို နှစ်ရှည်ပင်နှင့် ဥယျာဉ်ခြံသီးနှံဖြစ်လျှင် စတင်ခွင့်ပြုသည့်နှစ်မှစ၍ နှစ်ပေါင်း(၃၀)ထက်မပိုစေ ဘဲ ခွင့်ပြုနိုင်သည်ဟုလည်းကောင်း၊ အပိုဒ်ခွဲ(ခ)ကို ကျေးလက်ဒေသ တောင်သူလယ်သမားများနှင့် မိသားစုတစ်နိုင်တစ်ပိုင် စိုက်ပျိုးရေးနှင့် မွေးမြူရေးလုပ်ငန်းများတွင် စတင်ခွင့်ပြု သည့်နှစ်မှစ၍ နှစ်ပေါင်း(၃၀)ထက်မပိုစေဘဲ ခွင့်ပြုနိုင်သည်ဟူ၍လည်းကောင်း၊ အပိုဒ်ခွဲ(ဂ)ကို ပုဒ်မခွဲ(ဂ)၊ ပုဒ်မ ခွဲငယ်(၁)နှင့် ပုဒ်မခွဲ(ခ)တို့အရ ခွင့်ပြုထားသော သက်တမ်းကုန်ဆုံးပြီးနောက် ဆက်လက်ဆောင်ရွက် လိုသော လုပ်ငန်းအတွက် လုပ်ငန်းအမျိုးအစားအပေါ်မူတည်ပြီး ထပ်မံ၍ စုစုပေါင်းနှစ်(၃၀)ထက် မပိုစေဘဲ အကြိမ်ကြိမ်ခွင့်ပြုနိုင်သည်ဟူ၍ ပြင်ဆင်သင့်ပါကြောင်း အကြံပြု တင်ပြအပ်ပါတယ်။ ဆဌမအချက်အနေနဲ့ အကြံပြုဆွေးနွေးလိုတာကတော့ အစီရင်ခံစာရဲ့ နောက်ဆုံးစာမျက်နှာ (၇)၊ ပုဒ်မ ၃၀(က)ရဲ့နောက်မှာ ပုဒ်မ ၃၀(ခ)အဖြစ်နဲ့ အဆင့်ဆင့်သော စီမံခန့်ခွဲရေးကော်မတီများ﻿သည် မြေလွတ်၊ မြေလပ်နှင့် မြေရိုင်းများ လုပ်ကိုင်ခွင့်နှင့်ပတ်သက်၍ မိမိတို့ကော်မတီသို့ လုပ်ပိုင်ခွင့် များ လျှောက်ထားလာသည့် အမှုတွဲလက်ခံရရှိသည့်နေ့မှ ရက်ပေါင်း(၆၀)အတွင်း အတည်ပြု ပေးခြင်း သို့မဟုတ် ငြင်းပယ်ခြင်းများ ပြု ပေးရန်နှင့် အယူခံမှုများနှင့်ပတ်သက်၍လည်း အယူခံမှု ရောက်ရှိလာ သည့်နေ့မှ ရက်ပေါင်း(၆၀)အတွင်း အတည်ပြုခြင်း၊ ပြင်ဆင်ခြင်း၊ ငြင်းပယ်ခြင်း ပြုလုပ်ပေးရမည်ဆိုပြီး တော့ အသစ်ဖြည့်စွက်ပြင်ဆင်သင့်ပါကြောင်း ဥက္ကဋ္ဌကြီးမှတစ်ဆင့် တင်ပြအပ်ပါတယ်။ ကျွန်တော် ကျိုးကြောင်းပြဆိုချက်များအနေနဲ့ အချိန်မရတဲ့အတွက်ကြောင့် ဥပဒေကြမ်းကော်မတီမှာမှ ကျိုးကြောင်းပြ ဆွေးနွေး
</speech>
<speech type='speaker'>
စစ်ကိုင်းတိုင်းဒေသကြီး မဲဆန္ဒနယ်အမှတ်(၂)မှ ဦးအောင်မျိုး ဆွေးနွေး နိုင်ပါပြီ
</speech>
<speech>
<mp id='956'>
ဦးအောင်မျိုး၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၂)
</mp>
လေးစားရပါသော ဥက္ကဌကြီးနှင့်တကွ ပြည်ထောင်စုဝန်ကြီးများ၊ အမျိုးသားလွှတ်တော် ကိုယ်စားလှယ်များအားလုံးကို မင်္ဂလာပါလို့ ဦးစွာပထမ နှုတ်ခွန်းဆက်သပါတယ်။ ကျွန်တော် ဒီနေ့ ဆွေးနွေးမယ့် အကြောင်းအရာက တော့ ပြည်ထောင်စုလွှတ်တော်က အမျိုးသားလွှတ်တော်မှာ စတင်ဆွေးနွေးရန်အတွက် ၂၉-၈-၂၀၁၇ ရက်နေ့မှာပေးပို့လာတဲ့ မြေလွတ်၊ မြေလပ်နှင့် မြေရိုင်းများ စီမံခန့်ခွဲမှုဥပဒေကို ပြင်ဆင်တဲ့ ဥပဒေကြမ်း ၂၀၁၇ နဲ့ ပတ်သက်ပြီး ဆွေးနွေးအကြံပြု သွားမှာ ဖြစ်ပါတယ်။ ပထမဆုံး ဆွေးနွေးအကြံပြုချင်တဲ့ အခန်းကတော့ အခန်း(၃) ပုဒ်မ ၆ ဖြစ်ပါတယ်။ အခန်း (၃) ပုဒ်မ ၆ မှာ ဗဟိုကော်မတီသည် ပုဒ်မ ၅ အရ လျှောက်ထားသည့် ကိစ္စများနှင့်စပ်လျဉ်း၍ အပိုဒ်ခွဲ (က)မှာ သက်ဆိုင်ရာ တိုင်းဒေသကြီး သို့မဟုတ် ပြည်နယ်အစိုးရ၏ သဘောထားမှတ်ချက်ကို ရယူရ မယ်ဆိုတာ ပါ ပါတယ်။ အဲဒီလိုပဲ အပိုဒ်ခွဲ(ခ)မှာ ဓာတ်သတ္တုထုတ်လုပ်ခြင်း လုပ်ငန်းအတွက်ဖြစ်ပါက သတ္တုတွင်းဝန်ကြီးဌာနမှလည်းကောင်း၊ ပုဒ်မ ၄၊ ပုဒ်မခွဲ(ဃ)ပါ အခြားလုပ်ငန်းအတွက် ဖြစ်ပါက သက်ဆိုင်ရာဝန်ကြီးဌာနမှလည်းကောင်း သဘောထားတောင်းခံရမယ်လို့ ပါ ပါတယ်။ (ဂ)မှာ ကြိုးဝိုင်း တော၊ ကြိုးပြင်ကာကွယ်တော၊ သစ်တောနယ်မြေတွေ ဖြစ်လို့ရှိရင် ပတ်ဝန်းကျင်ထိန်းသိမ်းရေးနဲ့ သစ်တောရေးရာဝန်ကြီးဌာန၊ သက်ဆိုင်ရာဝန်ကြီးဌာနတွေနဲ့ ညှိနှိုင်းဆောင်ရွက်ရမယ်ဆိုတာလည်း ပါပါတယ်။ ဒီနေရာမှာ ကျွန်တော်ဖြည့်စွက်ချင်တာက တကယ့်မြေလွတ်၊ မြေရိုင်းစီမံခန့်ခွဲတဲ့ ကိစ္စတွေ မှာ တိုက်ရိုက်အကျိုးသက်ရောက်မှုတွေ ရှိနေတဲ့ ပြည်သူလူထုရဲ့ သဘောထားဆန္ဒကို ဗဟိုကော်မတီ က ဘယ်လိုရယူမှာလဲ၊ ဘယ်လိုရယူဖို့သင့်လဲဆိုတဲ့ ကိစ္စနဲ့ပတ်သက်ပြီးတော့ ပုဒ်မခွဲ(ဂ)ရဲ့ နောက်မှာ (ဃ)မှာ ကျွန်တော် ဖြည့်စေချင်ပါတယ်။ အဲဒါကတော့ ဒေသခံပြည်သူလူထု၊ ပြည်သူများ၊ တိုင်းရင်းသား လူမျိုးစုများ၏ သဘောထားကို တောင်းခံရမည်လို့ ပုဒ်မခွဲမှာ ကျွန်တော်အသစ် ဖြည့်စွက် ပြဋ္ဌာန်း ချင်ပါတယ်။ ဒီဟာကို ဖြည့်စွက်ပြဋ္ဌာန်းရတဲ့ကိစ္စက အကြောင်းတွေရှိပါတယ်။ နည်းဥပဒေ ပုဒ်မ ၁၀ မှာ တော့ မြေလွတ်၊ မြေရိုင်းလျှောက်ထားမှုနဲ့ ပတ်သက်ပြီး ကန့်ကွက်လွှာ မကြေညာခင်မှာ ဒီမြေမှာ﻿ (ဇန်နဝါရီလ ၂၃ ရက် အမှန်တကယ် မြေလွတ်၊ မြေရိုင်းစိုက်ပျိုးတဲ့သူ ရှိ၊ မရှိ။ ဟုတ်၊ မဟုတ်။ မြေလွတ်၊ မြေရိုင်း ဟုတ်၊ မဟုတ်။ ကျူးကျော်တဲ့သူ၊ လုပ်ကိုင်တဲ့သူ ရှိ၊ မရှိစသဖြင့် ဒီမြို့နယ်ဦးစီးဌာနရဲ့ နည်းဥပဒေ၊ လုပ်ထုံး လုပ်နည်းတွေမှာ ပါပေမယ့်လို့ ဒါတွေဟာ ပြီးခဲ့တဲ့ ကာလလောက်တွေတုန်းက အဖြူပေါ် အမ်တင်တာ တွေ ဖြစ်ခဲ့တဲ့အတွက် ပြည်သူလူထုအနေနဲ့ ဗဟိုကော်မတီကို တိုက်ရိုက် သူတို့ရဲ့ သဘောထား တင်ပြခွင့်ရှိတယ်ဆိုတဲ့ အခွင့်အရေးဖြစ်ပေါ်စေချင်လို့ ဒီ (ဂ)ရဲ့ နောက်မှာ (ဃ)အဖြစ် ကျွန်တော်ဒါကို ဖြည့်စွက်တင်ပြရခြင်း ဖြစ်ပါတယ်။ နောက်တစ်ခုကတော့ ကျွန်တော်တို့ ပြစ်မှု၊ ပြစ်ဒဏ်များအခန်း(၉) ဖြစ်ပါတယ်။ ဒီနေရာမှာ ကျွန်တော် ပုဒ်မ ၂၈ ကို ပယ်ဖျက်ချင်တာပါ။ ဘာလို့ ပုဒ်မ ၂၈ ကို ပယ်ဖျက်ချင်တာလဲဆိုတော့ မြေလွတ်၊ မြေလပ်၊ မြေရိုင်းလုပ်ပိုင်ခွင့် ရရှိထားတဲ့သူတွေဟာ ပုဒ်မ ၂၆ အရလည်း သူတို့မြေကို ဖျက်ဆီးတယ်ဆိုရင် တရားစွဲဆိုခွင့်ရှိတယ်။ ပုဒ်မ ၂၇ အရလည်း သူတို့မြေပေါ်ကို ကျူးကျော်လို့ရှိရင် တရားစွဲဆိုခွင့်ရှိတယ်။ ပုဒ်မ ၂၈ မှာတော့ ဟန့်တား၊ နှောင့်ယှက်ကြောင်းဆိုတဲ့ စကားရပ်လေးတစ်ခုနဲ့ သူတို့ကို အပြစ်ပေးမယ်ဆိုလို့ရှိရင် ဥပဒေကို လေ့လာမှုအားနည်းတဲ့၊ အသိပညာအားနည်းတဲ့ စိတ်ခံစားမှုအပေါ်မှာ အခြေခံပြီးတော့ ပြောမိ ဆိုမိရုံလေးနဲ့ တရားစွဲဆိုခံရမယ့်အပိုင်းဖြစ်ပါတယ်။ သို့သော် ဒီနေရာမှာ တရားရုံးမှာ ပြစ်မှုထင်ရှားစီရင်ခြင်းမခံရရင်တောင်မှ ဒီ ပုဒ်မတွေဟာ ရဲအရေးပိုင်တဲ့ ပုဒ်မတွေဖြစ်တဲ့အတွက် တစ်စုံတစ်ရာ စိတ်ခံစားမှုနဲ့ လက်လွတ်စပယ်ပြောမိလို့ ရှိရင်တောင်မှ ကာယကံရှင်တွေဟာ ရဲစခန်းမှာ အချုပ်အနှောင်ခံရပြီးတော့ ပြဿနာတွေကို ဖြေရှင်းရဖို့များစွာ နစ်နာဆုံးရှုံးရတဲ့ အခြေအနေမျိုးဖြစ်နိုင်ပါတယ်။ ဒါကြောင့် ပုဒ်မ ၂၈ ကို ဖြေရှင်းသင့်ပါတယ်။ ပယ်ဖျက်သင့်ပါတယ်။ ၂၆၊ ၂၇ အရဆိုလို့ရှိရင် မြေလွတ်၊ မြေလပ်လုပ်ပိုင်ခွင့် ရရှိသူအတွက် လုံလောက်ပြီလို့ ကျွန်တော်ယူဆပါတယ်။ နောက်တစ်ခု အခန်း(၉) ပုဒ်မ ၂၉ ပါပဲ။ ဒီနေရာမှာတော့ စကားရပ်ကို ကျွန်တော်ပြင်ဆင် ချင်တာပါ။ ဥပဒေကြမ်းကော်မတီက ပုဒ်မ ၂၉ (က)အဖြစ် မူလလုပ်ပိုင်ခွင့်ရရှိထားသူ မည်သူမဆို ပုဒ်မ ၁၆၊ ပုဒ်မခွဲ(၈)ပါ စည်းကမ်းချက်ကို ဖောက်ဖျက်ကျူးလွန်ကြောင်း ပြစ်မှုထင်ရှား စီရင်ခံရလျှင်လို့ ဒီလိုလုပ်ထားပါတယ်။ ဒီလိုပြင်ဆင်ထားပါတယ်။ အဲဒီတော့ သူကပုဒ်မခွဲ(ဂ)က ဘာဆိုထားသလဲ ဆိုတော့ ခွင့်ပြုထားတဲ့ မြေလွတ်၊ မြေလပ်နဲ့ မြေရိုင်းများကို ပြည်ထောင်စုအစိုးရအဖွဲ့၏ ခွင့်ပြုချက် မရှိဘဲ ပေါင်နှံခြင်း၊ ပေးကမ်းခြင်း၊ ရောင်းချခြင်း၊ အငှားချထားခြင်း၊ အခြားနည်းဖြင့် လွှဲပြောင်းခြင်း သို့မဟုတ် ခွဲစိတ်ခြင်းမပြုရဆိုတဲ့ကိစ္စကို ပြဋ္ဌာန်းထားပါတယ်။ အဲဒီလိုဆိုရင် အခြားပုဒ်မတွေ၊ ပုဒ်မခွဲ တွေရှိတဲ့ ပုဒ်မ ၁၆ မှာပါတဲ့ အခြားပုဒ်မတွေဖြစ်တဲ့ ခွင့်ပြုထားတဲ့ လုပ်ငန်းကိုမလုပ်ဘူး။ လုပ်ချင်ရာ လုပ်နေတယ်။ ဒီလိုဆိုရင်လည်း သူကလွတ်ကင်းနေတယ်။ နောက်တစ်ခါ ရှင်းရှင်းပြောရရင် မြေလွတ်၊ မြေရိုင်း၊ မြေခွန်တွေကို မဆောင်ဘူး၊ ဒီလိုဆိုရင်လည်း သူကလွတ်နေတယ်။ အဲဒီလိုပဲ ဒီ ဗဟိုကော်မတီက သတ်မှတ်ထားတဲ့ စည်းကမ်းချက်တွေကို မလိုက်နာဘူး၊ ဒါဆိုလည်း သူက လွတ်နေတယ်။ မြေပေါ် မြေအောက်ရှိ သယံဇာတပစ္စည်းတွေကိုလည်း သူထုတ်မယ်၊ ဒီလိုဆိုရင်လည်း ဒီပုဒ်မက လွတ်နေတယ်။ အဲဒါကြောင့်မို့လို့ ဒီဟာတွေအကုန်လုံးကို တစ်စုံတစ်ရာထိန်းကျောင်းပြီးတော့ အရေးယူ နိုင်တဲ့အခြေအနေတစ်ရပ်ဖြစ်အောင် ကျွန်တော်ပြင်ဆင်ချင်တာက ဒီ ပုဒ်မ ၂၉(က)မှာ ဤ ဥပဒေအရ﻿မူလ လုပ်ပိုင်ခွင့်ရရှိထားသူသည် သတ်မှတ်ထားသော ပုဒ်မ ၁၆ ပါ ပြဋ္ဌာန်းချက် အားလုံးကိုဖြစ်စေ၊ တစ်ရပ်ရပ်ကိုဖြစ်စေ ဖောက်ဖျက်ကျူးလွန်ပါကလို့ အစားထိုးပြင်ဆင်သင့်ကြောင်း ဆွေးနွေးတင်ပြရင်း နိဂုံးချုပ်အပ်ပါတယ်ခင်ဗျား။ ကျေးဇူးတင်ပါတယ်။ (ဩဘာသံများ) ၊
<speech type='speaker'>
အမျိုးသားလွှတ်တော်ကိုယ်စားလှယ်များ ခင်ဗျား။ မြေလွတ်၊ မြေလပ်နှင့် မြေရိုင်းများ စီမံခန့်ခွဲရေး ဥပဒေကို ပြင်ဆင်သည့် ဥပဒေကြမ်း (၂၀၁၇ ခုနှစ်) နှင့် စပ်လျဉ်း၍ ဆွေးနွေး ရန်ကျန်ရှိတဲ့ လွှတ်တော်ကိုယ်စားလှယ်များ ဆဋ္ဌမနေ့ ၂၅-၁-၂၀၁၈ (ကြာသပတေးနေ့) အစည်းအဝေးတွင် ဆက်လက်ဆွေးနွေးသွားမှာ ဖြစ်ပါတယ်။
</speech>
<title>
ဟိုတယ်နှင့် ခရီးသွားလာရေးဝန်ကြီးဌာန၊ ပြည်ထောင်စုဝန်ကြီးက မြန်မာနိုင်ငံ ခရီးသွားလာရေးလုပ်ငန်း ဥပဒေကြမ်းကို လွှတ်တော်သို့ တင်သွင်းခြင်း
</title>
<speech type='speaker'>
အစီအစဉ်(၈) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ယခု ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၁၈၇၊ နည်းဥပဒေခွဲ(က)အရ ဟိုတယ်နှင့် ခရီးသွားလာရေးဝန်ကြီးဌာန၊ ပြည်ထောင်စုဝန်ကြီးက မြန်မာနိုင်ငံခရီးသွားလာရေးလုပ်ငန်း ဥပဒေကြမ်း ကို အမျိုးသားလွှတ်တော်သို့ တင်သွင်းဖို့ ဖြစ်ပါတယ်
</speech>
ဦးအုန်းမောင် (ပြည်ထောင်စုဝန်ကြီး၊ ဟိုတယ်နှင့်ခရီးသွားလာရေးဝန်ကြီးဌာန)၊ လေးစားအပ်ပါသော အမျိုးသားလွှတ်တော်ဥက္ကဋ္ဌကြီး၊ အမျိုးသားလွှတ်တော် ဒုတိယဥက္ကဋ္ဌ၊ အမျိုးသား လွှတ်တော်ကိုယ်စားလှယ်များ၊ ဧည့်သည်တော်များအားလုံး ကိုယ်စိတ်နှစ်ဖြာ ကျန်းမာချမ်းသာခြင်း တို့နဲ့ ပြည့်စုံကြပါစေကြောင်း ဦးစွာဆုတောင်းမေတ္တာပို့သ ဂါရဝပြုအပ်ပါတယ်။ ကျွန်တော်ကတော့ ဟိုတယ်နှင့်ခရီးသွားလာရေးဝန်ကြီးဌာနမှ ပြည်ထောင်စုဝန်ကြီး ဦးအုန်းမောင် ဖြစ်ပါတယ်။ ဟိုတယ် နှင့်ခရီးသွားလာရေးဝန်ကြီးဌာနမှ တာဝန်ယူဆောင်ရွက်ခဲ့တဲ့ မြန်မာနိုင်ငံ ခရီးသွားလာရေးလုပ်ငန်း ဥပဒေကြမ်းကို အမျိုးသားလွှတ်တော်က ဆွေးနွေးပေးပါရန် အဆိုတင်သွင်းမှာ ဖြစ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ဟိုတယ်နှင့်ခရီးသွားလာရေး ဝန်ကြီးဌာနအနေဖြင့် တည်ဆဲ မြန်မာနိုင်ငံဟိုတယ်နှင့် ခရီးသွားလာရေး ဥပဒေ ၁၉၉၃ ခုနှစ်ကို လိုက်နာဆောင်ရွက်လျက်ရှိနေရာမှ ယနေ့ခေတ် စီမံအုပ်ချုပ်မှုအခြေအနေနဲ့ ခရီးသွားလာရေး လုပ်ငန်းများ ဆောင်ရွက်နေမှု အခြေအနေများနဲ့ လိုက်လျောညီထွေရှိစေမယ့် ဥပဒေအသစ်တစ်ရပ် ထွက်ပေါ်လာရေးအတွက် ၂၀၁၄ ခုနှစ် နှစ်လယ်ပိုင်းကစပြီးတော့မှ ရေးဆွဲပြုစုခြင်းများ ပြုလုပ်ခဲ့ရာ ယခုအခါ မြန်မာနိုင်ငံ ခရီးသွားလာရေးလုပ်ငန်း ဥပဒေကြမ်းကို ရေးဆွဲပြုစုပြီးဖြစ်ပါတယ်။ ဟိုတယ်နှင့် ခရီးသွားလာရေးဝန်ကြီးဌာနသည် မြန်မာနိုင်ငံခရီးသွားလာရေးလုပ်ငန်း ဥပဒေကြမ်းကို ရေးဆွဲနိုင်ရေး အတွက် သက်ဆိုင်ရာဝန်ကြီးဌာနများ၊ ပြည်ထောင်စုရှေ့နေချုပ်ရုံး၊ မြန်မာနိုင်ငံ ခရီးသွားလုပ်ငန်း အဖွဲ့ချုပ်နဲ့ ညီနောင်အဖွဲ့အစည်းများမှ ကိုယ်စားလှယ်များ၊ ခရီးသွားလုပ်ငန်း လုပ်ကိုင်သူများ၊ ဥပဒေ﻿ လေ့လာသူများအား ဖိတ်ခေါ်၍ ၂၀၁၄ ခုနှစ်မှ ၂၀၁၇ ခုနှစ်အတွင်း ညှိနှိုင်းအစည်းအဝေးများကို ကျင်းပပြုလုပ်ခဲ့ပြီး သဘောထားမှတ်ချက်များ တောင်းခံ၍ ပြည်ထောင်စုရှေ့နေချုပ်ရုံး၏ အကြံပြု ချက်များနှင့်အညီ ရေးဆွဲခဲ့ခြင်းဖြစ်ပါတယ်။ မြန်မာနိုင်ငံ ခရီးသွားလာရေးလုပ်ငန်း ဥပဒေကြမ်းတွင် အခန်းပေါင်း (၁၈)ခန်းနဲ့ ပုဒ်မ (၄၄)ခု ပါရှိပါကြောင်း တင်ပြအပ်ပါတယ်။ မြန်မာနိုင်ငံ ခရီးသွားလာရေးလုပ်ငန်း ဥပဒေမူကြမ်းကို ရေးဆွဲပြဌာန်းခြင်းအားဖြင့် (က) မြန်မာနိုင်ငံကို ခရီးစဉ်ဒေသတစ်ခုအဖြစ် ပေါ်ထွက်လာစေရေးအတွက် ထိရောက်သော ပြည်တွင်း၊ ပြည်ပ ဈေးကွက်မြှင့်တင်မှုများ ဆောင်ရွက်ခြင်းကို အထောက်အကူဖြစ်စေနိုင်ခြင်း၊ (ခ) ခရီးသွားလာ ရေးလုပ်ငန်း ဆောင်ရွက်သူနဲ့ ခရီးသည်တို့၏အခွင့်အရေးကို ကာကွယ်ပေးရန်နှင့် ယင်းတို့၏တာဝန်၊ ဝတ္တရားများကို သိရှိလိုက်နာစေနိုင်ခြင်း၊ (ဂ) ခရီးသွားလာရေးလုပ်ငန်း ဝန်ဆောင်မှုများ၏ အရည် အသွေးနှင့် ပြည့်စုံခိုင်မာမှုကို အာမခံနိုင်မည်ဖြစ်ခြင်း၊ (ဃ) ခရီးသွားလာရေးလုပ်ငန်း ဖွံ့ဖြိုးတိုးတက်ရေး နှင့် စီမံခန့်ခွဲရေးဆိုင်ရာ ညှိနှိုင်းပူးပေါင်းဆောင်ရွက်မှုကို မြှင့်တင်သွားနိုင်မည်ဖြစ်ခြင်း၊ (င) ခရီးသွား လာရေး လုပ်ငန်းဆိုင်ရာ ပညာရပ်များ တိုးတက်ထွန်းကားစေ၍ အလုပ်အကိုင်၊ အခွင့်အလမ်းနှင့် လူသားအရင်းအမြစ်များ ပိုမိုဖွံ့ဖြိုးတိုးတက်စေနိုင်ခြင်း၊ (စ) သဘာဝအခြေခံ ခရီးသွားလာရေး လုပ်ငန်းများ ဖွံ့ဖြိုးတိုးတက်စေပြီး နိုင်ငံတော်၏ ရေရှည်စဉ်ဆက်မပြတ်ဖွံ့ဖြိုးရေးနှင့် ပတ်ဝန်းကျင် ထိန်းသိမ်းရေးကို အထောက်အကူ ဖြစ်စေနိုင်ခြင်း စတဲ့အကျိုးကျေးဇူးများ ရရှိနိုင်မှာ ဖြစ်ပါတယ်။ မြန်မာနိုင်ငံ ခရီးသွားလုပ်ငန်း ဥပဒေကြမ်းတွင် အမျိုးသားခရီးသွားလုပ်ငန်း ဖွံ့ဖြိုးတိုးတက် ရေး ဗဟိုကော်မတီဖွဲ့စည်းခြင်း၊ ခရီးသွားလာရေး လုပ်ငန်းအာဏာပိုင်အဖွဲ့များဖြင့် ဖွဲ့စည်းခြင်းနှင့် လုပ်ငန်းတာဝန်များသတ်မှတ်ခြင်း၊ ခရီးသွားလာရေးလုပ်ငန်း ဆောင်ရွက်သူများ၏ အခွင့်အရေးနှင့် တာဝန်များ၊ ခရီးသွားလုပ်ငန်းဆိုင်ရာ လူသားအရင်းအမြစ် ဖွံ့ဖြိုးတိုးတက်ရေး၊ စီမံခန့်ခွဲရေးနည်းလမ်း အရ အရေးယူခြင်းနှင့် အယူခံခြင်း၊ ပြည်ထောင်စုနယ်မြေအပါအဝင် တိုင်းဒေသကြီးနှင့် ပြည်နယ်များ သို့ လုပ်ငန်းလိုင်စင်ဆိုင်ရာ လုပ်ပိုင်ခွင့်အာဏာများကို ခွဲဝေပေးခြင်း စသည်တို့ ပိုမိုပြည့်စုံစွာ ပါရှိလာ သဖြင့် နိုင်ငံတော်ဖွဲ့စည်းပုံ အခြေခံဥပဒေပါအတိုင်း တိုင်းဒေသကြီးနှင့် ပြည်နယ်များသို့ လုပ်ငန်း ဆောင်ရွက်ခွင့်များ ခွဲဝေပေးနိုင်မည်ဖြစ်ပြီး လုပ်ငန်းများ ပိုမိုလျင်မြန်၊ လွယ်ကူချောမွေ့ အဆင်ပြေ လာမှာဖြစ်ပါတယ်။ သို့ဖြစ်ပါ၍ နိုင်ငံတော်ဖွံ့ဖြိုးတိုးတက်ရေးတွင် အရေးပါတဲ့ ခရီးသွားလုပ်ငန်း ကဏ္ဍများ စနစ်တကျဖွံ့ဖြိုးတိုးတက်အောင် ဆောင်ရွက်နိုင်ရေးအတွက် မြန်မာနိုင်ငံ ခရီးသွားလာရေးလုပ်ငန်း ဥပဒေကြမ်းကို အမျိုးသားလွှတ်တော်မှ ဆွေးနွေးစဉ်းစား ဆောင်ရွက်ပေးနိုင်ပါရန် လေးစားစွာဖြင့် အဆို တင်သွင်းအပ်ပါတယ်ခင်ဗျား။ အားလုံးကို ကျေးဇူးတင်ပါတယ်ခင်ဗျား။
</speech>
<title>
အမျိုးသားလွှတ်တော် ဥပဒေကြမ်းကော်မတီဥက္ကဋ္ဌ၊ အတွင်းရေးမှူး သို့မဟုတ် ကော်မတီက တာဝန်ပေးအပ် သောကော်မတီဝင်က မြန်မာနိုင်ငံ ခရီးသွားလာရေးလုပ်ငန်းဥပဒေကြမ်းနှင့်စပ်လျဉ်း၍ ဥပဒေကြမ်း ကော်မတီ၏အစီရင်ခံစာကို ဖတ်ကြားရှင်းလင်းခြင်း
</title>
<speech type='speaker'>
အစီအစဉ်(၉) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၁၈၇၊ နည်းဥပဒေခွဲ (ခ)အရ မြန်မာနိုင်ငံ ခရီးသွားလာရေးလုပ်ငန်း ဥပဒေကြမ်းနှင့် စပ်လျဉ်း၍ ဥပဒေကြမ်းကော်မတီ၏ စိစစ် တင်ပြခြင်း အစီရင်ခံစာကို ကော်မတီက ဖတ်ကြားရှင်းလင်းဖို့ ဖြစ်ပါတယ်
</speech>
<speech>
<mp id='932'>ဒေါ်နွယ်နွယ်အောင်(အဖွဲ့ဝင်၊ ဥပဒေကြမ်းကော်မတီ)</mp>
လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် ပြည်ထောင်စုဝန်ကြီးများ၊ အမျိုးသားလွှတ်တော် ကိုယ်စားလှယ် များအားလုံး မင်္ဂလာပါရှင်။ ကျွန်မက မွန်ပြည်နယ် မဲဆန္ဒနယ်အမှတ်(၂)မှ အမျိုးသားလွှတ်တော် ကိုယ်စားလှယ်၊ ဥပဒေကြမ်းကော်မတီဝင် ဒေါ်နွယ်နွယ်အောင် ဖြစ်ပါတယ်။ အမျိုးသားလွှတ်တော်၊ ဥပဒေကြမ်းကော်မတီရဲ့ တာဝန်ပေးအပ်ချက်အရ မြန်မာနိုင်ငံ ခရီးသွားလာရေးလုပ်ငန်း ဥပဒေကြမ်း အပေါ် စိစစ်တင်ပြခြင်း အစီရင်ခံစာကို တင်သွင်းသွားမှာ ဖြစ်ပါတယ်။ အမျိုးသားလွှတ်တော်၊ ဥပဒေကြမ်းကော်မတီ၏ မြန်မာနိုင်ငံခရီးသွားလာရေးလုပ်ငန်းဥပဒေကြမ်းအပေါ် စိစစ်တင်ပြခြင်း အစီရင်ခံစာ စာအမှတ်၊၁/ အမ(ကော်မတီ-၁) ၁/၂၀၁၇ - ၆၃၃ ရက်စွဲ ၊ ၂၀၁၇ ခုနှစ်၊ ဒီဇင်ဘာလ ၄ ရက် ၁။ ပြည်ထောင်စုလွှတ်တော်က မြန်မာနိုင်ငံခရီးသွားလာရေးလုပ်ငန်း ဥပဒေကြမ်းကို အမျိုးသား လွှတ်တော်တွင် စတင်ဆွေးနွေးနိုင်ရန်အတွက် ၁၆-၈-၂၀၁၇ ရက်နေ့မှာ ပေးပို့လာပါတယ်။ အမျိုးသား လွှတ်တော်၊ ဥပဒေကြမ်းကော်မတီဟာ အဲဒီဥပဒေကြမ်းနှင့် စပ်လျဉ်း၍ ဟိုတယ်နှင့် ခရီးသွားလာရေး ဝန်ကြီးဌာန၊ ပြည်ထောင်စုရှေ့နေချုပ်ရုံး၊ မြန်မာနိုင်ငံ ဟိုတယ်လုပ်ငန်းရှင်များအသင်း၊ မြန်မာနိုင်ငံ ခရီးသွားလုပ်ငန်းရှင်များ အသင်းတို့မှ တာဝန်ရှိပုဂ္ဂိုလ်များ၊ ပြည်ထောင်စုလွှတ်တော်၊ ဥပဒေရေးရာနှင့် အထူးကိစ္စရပ်များ လေ့လာဆန်းစစ် သုံးသပ်ရေးကော်မရှင်မှ ပညာရှင်တို့နှင့် ၃၁-၁၀-၂၀၁၇ ရက်နေ့ နှင့် ၂၃-၁၁-၂၀၁၇ ရက်နေ့တို့မှာ (၂) ကြိမ် ဆွေးနွေးညှိနှိုင်းခဲ့ပါတယ်။ လေ့လာတွေ့ရှိချက် ၂။ အမျိုးသားလွှတ်တော်၊ ဥပဒေကြမ်းကော်မတီဟာ မြန်မာနိုင်ငံ ခရီးသွားလာရေးလုပ်ငန်း ဥပဒေကြမ်းကို လေ့လာစိစစ်တဲ့နေရာမှာ အောက်ပါအတိုင်း တွေ့ရှိရပါသည်(က) မြန်မာနိုင်ငံတွင် ခရီးသွားလုပ်ငန်း ပိုမိုဖွံ့ဖြိုးတိုးတက်လာစေရန် ရည်ရွယ်၍ အဆိုပြု ဥပဒေကြမ်းရဲ့ ခေါင်းစဉ်အစား မြန်မာနိုင်ငံ ခရီးသွားလုပ်ငန်းဖွံ့ဖြိုးတိုးတက်ရေး ဥပဒေ﻿ ဆိုသည့် စကားရပ်ဖြင့်လည်းကောင်း၊ ဥပဒေကြမ်းတစ်ခုလုံးမှာ ဖော်ပြပါရှိသော ခရီးသွားလာရေးလုပ်ငန်း ဆိုသည့်စကားရပ်အစား ခရီးသွားလုပ်ငန်း ဆိုသည့် စကားရပ်ဖြင့်လည်းကောင်း၊ ခရီးသွားလာရေးလုပ်ငန်း အာဏာပိုင်အဖွဲ့ ဆိုသည့် စကားရပ်အစား ခရီးသွားလုပ်ငန်းကော်မတီ ဆိုသည့်စကားရပ်ဖြင့်လည်းကောင်း၊ အပိုဒ် ၂၊ အပိုဒ်ခွဲ(ဇ) ကို ပိုမိုပြည့်စုံမှုရှိစေရန်အတွက် တည်းခိုရိပ်သာလုပ်ငန်း ဆိုသည်မှာ ခရီးသည်များအတွက် တည်းခိုရေးကိုသာ စီစဉ်ဆောင်ရွက်ပေးသည့် စီးပွားရေးလုပ်ငန်းကို ဆိုသည်။ ယင်းစကားရပ်တွင် မိုတယ်လုပ်ငန်းနှင့် ဧည့်ဂေဟာ လုပ်ငန်းတို့ပါဝင်သည် ဆိုသည့်စကားရပ်ဖြင့်လည်းကောင်း၊ မြန်မာစာအရေးအသား ကျစ်လျစ်မှုရှိစေရန်အတွက် အပိုဒ် ၂၊ အပိုဒ်ခွဲ(ဈ)ကို ခရီးသည်ပို့ဆောင်ရေးလုပ်ငန်း ဆိုသည်မှာ ခရီးသည်များအတွက် မော်တော်ယာဉ်၊ လေယာဉ်၊ ရေယာဉ်၊ ရထား သို့မဟုတ် အခြားတစ်နည်းနည်းဖြင့် သွားလာနိုင်သော ယာဉ်တစ်မျိုးမျိုးကို အသုံး ပြု၍ စီးပွားရေးအလို့ငှာ တစ်နေရာမှ တစ်နေရာသို့ သယ်ယူပို့ဆောင်ခြင်းလုပ်ငန်းကို ဆိုသည် ဆိုသည့်စကားရပ်ဖြင့်လည်းကောင်း၊ ဥပဒေရေးထုံး မှန်ကန်မှုရှိစေဖို့ အတွက် အပိုဒ် ၂၊ အပိုဒ်ခွဲ(ခ)နှင့်(န)တို့ကို ပေါင်းစပ်ပြီးတော့ ဒေသဆိုင်ရာ ခရီးသွား လုပ်ငန်းကော်မတီ ဆိုသည်မှာ ဤဥပဒေအရ ဖွဲ့စည်းသော တိုင်းဒေသကြီး သို့မဟုတ် ပြည်နယ်အဆင့် ခရီးသွားလုပ်ငန်းကော်မတီကို ဆိုသည်။ ယင်းစကားရပ် တွင် ပြည်ထောင်စုနယ်မြေ ခရီးသွားလုပ်ငန်းကော်မတီလည်း ပါဝင်သည် ဆိုသည့် စကားရပ်ကို အပိုဒ် ၂၊ အပိုဒ်ခွဲ(ခ)အဖြစ်လည်းကောင်း အသီးသီးအစားထိုး ပြင်ဆင် သင့်ကြောင်း လေ့လာတွေ့ရှိရပါသည်။ (ခ) အဆိုပြု ပြဌာန်းထားသည့် အပိုဒ် ၅၊ အပိုဒ်ခွဲ(ခ)ကို မြန်မာစာအရေးအသား ပြေပြစ်မှု ရှိစေဖို့အတွက် အဲဒီမှာဖော်ပြထားသော စကားရပ်များအစား မြန်မာနိုင်ငံအတွင်း ဖွံ့ဖြိုးတိုးတက်မှု အားနည်းသော်လည်း ပြည်တွင်းပြည်ပ ခရီးသွားများ စိတ်ဝင်စားမှု ရှိနိုင်သည့်ဒေသများတွင် ခရီးသွားလုပ်ငန်းဆိုင်ရာ လိုအပ်သည့်အစီအစဉ်များ ချမှတ် ပေးခြင်းဖြင့် ထိုဒေသများ၏ ဖွံ့ဖြိုးတိုးတက်ရေးနှင့် လူနေမှုဘဝတို့ကို မြှင့်တင် ဆောင်ရွက်ပေးခြင်း ဆိုသည့်စကားရပ်ဖြင့်လည်းကောင်း၊ အပိုဒ် ၅၊ အပိုဒ်ခွဲ(င) ကို ပိုမိုပြည့်စုံမှုရှိစေရန်အတွက် ခရီးသွားလုပ်ငန်းဆိုင်ရာ အသိပညာများနှင့် အခြေခံ အဆောက်အအုံ ဖွံ့ဖြိုးတိုးတက်စေရေး ဆောင်ရွက်ရာတွင် ပြည်ပနိုင်ငံများ၊ နိုင်ငံတကာအဖွဲ့အစည်းများ၊ ပြည်တွင်းအဖွဲ့အစည်းများထံမှ နည်းပညာအကူအညီ နှင့် တခြားသော အကူအညီရရှိစေရန် လိုအပ်သောမူဝါဒများ ချမှတ်ခြင်းဆိုသည့် စကားရပ်ဖြင့်လည်းကောင်း၊ ယဉ်ကျေးမှုဆိုင်ရာဓလေ့ထုံးတမ်းများကို လေးစား လိုက်နာသော ခရီးသွားလုပ်ငန်းအဖြစ် ဆောင်ရွက်နိုင်စေရန် မူဝါဒချမှတ်ခြင်း ဆိုသည့်စကားရပ်ကို အပိုဒ် ၅၊ အပိုဒ်ခွဲ(ဆ)အဖြစ်လည်းကောင်း၊ ခရီးသွားလုပ်ငန်း ကော်မတီ၏ လုပ်ငန်းတာဝန်များကို ပိုမိုပြည့်စုံမှုရှိစေဖို့အတွက် အပိုဒ် ၇၊ အပိုဒ်ခွဲ အစီရင်ခံစာ ဖတ်ကြားရှင်းလင်းခြင်း (ဆ)၊ (ဇ)၊ (ဈ) အဖြစ် အောက်ပါအတိုင်း အသစ်ဖြည့်စွက်သင့်ကြောင်း လေ့လာ တွေ့ရှိရပါသည် - (ဆ) လက်ရှိလုပ်ငန်းဆောင်ရွက်နေသော ခရီးသွားဒေသများ ဖွံ့ဖြိုးတိုးတက်ရေး အတွက် အစီအမံများ ချမှတ်ဆောင်ရွက်ခြင်း၊ (ဇ ) နိုင်ငံတစ်ဝန်း ခရီးသွားဒေသအသစ်များ ဖော်ထုတ်၍ ခရီးသွားလုပ်ငန်း တိုးတက်စေရန် စီမံဆောင်ရွက်ခြင်း၊ (ဈ) ခရီးသွားလုပ်ငန်းဆောင်ရွက်သူများက လုပ်ငန်းဆောင်ရွက်ရာတွင် တွေ့ကြုံရ သည့်အခက်အခဲများကို တင်ပြလာပါက သက်ဆိုင်ရာဌာန၊ အဖွဲ့အစည်းများ နှင့် ပေါင်းစပ်ညှိနှိုင်း ဖြေရှင်းဆောင်ရွက်ပေးခြင်း၊ (ဂ) ဒေသဆိုင်ရာ ခရီးသွားလုပ်ငန်းကော်မတီ၏ လုပ်ငန်းတာဝန်များကို ပိုမိုပြည့်စုံမှု ရှိစေရန်အတွက် ဗဟိုကော်မတီ၏ ခွင့်ပြုချက်ဖြင့် ခရီးသည် တည်းခိုနေထိုင်ရန် နေရာများကို သတ်မှတ်ပေးခြင်း ဆိုသည့်စကားရပ်အား အပိုဒ် ၁၀၊ အပိုဒ်ခွဲ(ဋ) အဖြစ် အသစ်ဖြည့်စွက်၍လည်းကောင်း၊ ခရီးသွားလုပ်ငန်းဆောင်ရွက်သူများက လုပ်ငန်းဆောင်ရွက်ရာတွင် တွေ့ကြုံ ရသည့်အခက်အခဲများကို တင်ပြလာပါက သက်ဆိုင်ရာဌာန၊ အဖွဲ့အစည်းများနှင့် ပေါင်းစပ်ညှိနှိုင်း ဖြေရှင်းဆောင်ရွက်ပေး ခြင်း ဆိုသည့်စကားရပ်ကို အပိုဒ် ၁၀၊ အပိုဒ်ခွဲ(၃)အဖြစ် အသစ်ဖြည့်စွက်၍ လည်းကောင်း၊ ခရီးသွားလုပ်ငန်း ဆောင်ရွက်သူများက လုပ်ငန်းဆောင်ရွက်ရာတွင် တွေ့ကြုံရသည့်အခက်အခဲများကို တင်ပြလာပါက လုပ်ငန်းကော်မတီ၊ ဝန်ကြီးဌာန နှင့် ဒေသဆိုင်ရာ ခရီးသွားလုပ်ငန်းကော်မတီများသို့ လမ်းညွှန်မှုပြုနိုင်ရန် တင်ပြ ခြင်း ဆိုသည့်စကားရပ်ကို အပိုဒ် ၁၁၊ အပိုဒ်ခွဲ(ဈ) အဖြစ်လည်းကောင်း၊ အပိုဒ် ၁၄ ကို အပိုဒ် ၁၃ အဖြစ် ပြောင်းလဲအမှတ်စဉ်တပ်ပြီး အပိုဒ်ခွဲ(က)တွင် ဖော်ပြထားသော စကားရပ်များအစား ဗဟိုကော်မတီမှ သဘောတူသည့် စီမံကိန်းများကို အကောင် အထည်ဖော် ဆောင်ရွက်နိုင်ရန် နိုင်ငံတော်၏ နှစ်စဉ် အရအသုံးခန့်မှန်းခြေ ငွေစာရင်းတွင် ထည့်သွင်း ဖော်ပြနိုင်ရေးအတွက် ပြည်ထောင်စုအစိုးရအဖွဲ့သို့ တင်ပြရမည် ဆိုသည့် စကားရပ်ဖြင့်လည်းကောင်း အသီးသီး အစားထိုး ပြင်ဆင် သင့်ကြောင်း လေ့လာတွေ့ရှိရပါသည်။ (ဃ) အဆိုပြု ပြဋ္ဌာန်းထားသည့် ဥပဒေကြမ်းရဲ့ အပိုဒ် ၂၀၊ အပိုဒ်ခွဲ(ခ) တွင် ဖော်ပြထား သော ဟိုတယ်လုပ်ငန်း သို့မဟုတ် တည်းခိုရိပ်သာလုပ်ငန်း ဆိုသည့်စကားရပ်ကို လိုင်စင်လျှောက်ထားရမည့် လုပ်ငန်းအမျိုးအစားများ ပိုမိုရှင်းလင်းမှုရှိစေရန် အတွက် ဟိုတယ်လုပ်ငန်း ဆိုသည့်စကားရပ်ကို အပိုဒ် ၁၉၊ အပိုဒ်ခွဲ(ခ)အဖြစ် ပြောင်းလဲပြင်ဆင်၍လည်းကောင်း၊ တည်းခိုရိပ်သာလုပ်ငန်း ဆိုသည့်စကားရပ်ကို အပိုဒ် ၁၉၊ အပိုဒ်ခွဲ(ဂ)အဖြစ် ပြောင်းလဲပြင်ဆင်၍လည်းကောင်း၊ အပိုဒ် ၂၆ ကို အပိုဒ် ၂၅ အဖြစ် ပြောင်းလဲအမှတ်စဉ်ပြီး အရေးအသား ကျစ်လျစ်မှုရှိစေဖို့အတွက်﻿ ဇန်နဝါရီလ ၂၃ ရက် အဲဒီမှာ ဖော်ပြထားသော စကားရပ်များအစား ပုဒ်မ ၂၄ အရ လိုင်စင် လွှဲပြောင်းရန် လျှောက်ထားချက်ကို လက်ခံရရှိသည့် ဒေသဆိုင်ရာ ခရီးသွားလုပ်ငန်းကော်မတီသည် လိုင်စင် လွှဲပြောင်းလက်ခံနိုင်ရေးအတွက် သတ်မှတ်ချက်များနှင့် ညီညွတ်ခြင်း ရှိ/မရှိ စိစစ်ပြီး လွှဲပြောင်းခွင့်ပြုခြင်း သို့မဟုတ် လွှဲပြောင်းခွင့်ပြုရန် ငြင်းပယ်ခြင်း ပြုနိုင်သည် ဆိုသည့်စကားရပ်ဖြင့်လည်းကောင်း၊ အပိုဒ် ၃၃ ကို အပိုဒ် ၃၂ အဖြစ် ပြောင်းလဲအမှတ်စဉ်ပြီးတော့ ဥပဒေရေးထုံး မှန်ကန်မှုရှိစေဖို့အတွက် အောက်ပါ အတိုင်း အစားထိုး ပြင်ဆင်သင့်ကြောင်း လေ့လာတွေ့ရှိရပါသည် - ၃၂။ မည်သူမျှ ဤဥပဒေအရ ခွင့်ပြုချက်မရှိဘဲ အောက်ဖော်ပြပါ လုပ်ငန်းလိုင်စင် အသီးသီးအား လွှဲပြောင်းခြင်း၊ လက်ခံခြင်းမပြုရ - (က) ဟိုတယ်လုပ်ငန်းလိုင်စင်၊ ( ခ ) တည်းခိုရိပ်သာလုပ်ငန်းလိုင်စင်၊ (ဂ) ခရီးလှည့်လည်ရေး လုပ်ငန်းလိုင်စင်၊ ခရီးသည်ပို့ဆောင်ရေးလုပ်ငန်း လိုင်စင်နှင့် ခရီးသွားလာရေးလုပ်ငန်းဆိုင်ရာ တခြားဝန်ဆောင်မှုလုပ်ငန်း လိုင်စင်၊ (c) အဆိုပြု ပြဋ္ဌာန်းထားသည့် ဥပဒေကြမ်း၏ အခန်း(၈) အခန်းခေါင်းစဉ်၊ အပိုဒ် ၁၁၊ အပိုဒ်ခွဲ(က)၊ အပိုဒ်ခွဲငယ် (၁)၊ (၂)၊ (၃)၊ (၄)၊ အပိုဒ်ခွဲ(ခ)၊ အပိုဒ်ခွဲ(ဂ) နှင့် အပိုဒ် ၃၄ တို့ကို မလိုအပ်တဲ့အတွက် ပယ်ဖျက်သင့်ကြောင်း လေ့လာတွေ့ရှိရပါသည်။ အဲဒီ အပြင် မြန်မာစာ အရေးအသားနှင့် ဥပဒေရေးထုံး မှန်ကန်မှုရှိစေဖို့အတွက်လည်း ပြောင်းလဲသွားသည့် အပိုဒ်များနှင့် အပိုဒ်ခွဲများကိုလည်း ပြန်လည်စိစစ်ထားပြီး ဖြစ်ပါကြောင်း နောက်ဆက်တွဲ ကန့်လန့်ဖြတ်ဇယားများဖြင့် ကိုယ်စားလှယ်များထံ ပူးတွဲ တင်ပြထားပြီး ဖြစ်ပါသည်။ ကော်မတီ၏ သဘောထားမှတ်ချက် ၃။ သို့ဖြစ်ပါ၍ အမျိုးသားလွှတ်တော်၊ ဥပဒေကြမ်းကော်မတီဟာ မြန်မာနိုင်ငံ ခရီးသွားလာ ရေးလုပ်ငန်း ဥပဒေကြမ်းကို သက်ဆိုင်ရာ တာဝန်ရှိပုဂ္ဂိုလ်များနှင့် ဆွေးနွေးညှိနှိုင်းပြီး ဖြစ်တဲ့အတွက် အမျိုးသားလွှတ်တော်က ဆက်လက်အတည်ပြု ဆောင်ရွက်နိုင်ပါရန် အစီရင်ခံ တင်ပြအပ်ပါသည်။ အားလုံးကို ကျေးဇူးတင်ပါတယ်။
</speech>
<title>
အမျိုးသားလွှတ်တော်ဥက္ကဋ္ဌကမြန်မာနိုင်ငံ ခရီးသွားလာရေးလုပ်ငန်း ဥပဒေကြမ်းကို ဆွေးနွေးလိုသည့် လွှတ်တော်ကိုယ်စားလှယ်များရှိလျှင် အမည်စာရင်း တင်သွင်းနိုင်ကြောင်း ကြေညာခြင်း
</title>
<speech type='speaker'>
အစီအစဉ်(၁၀) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ မြန်မာနိုင်ငံ ခရီးသွားလာရေးလုပ်ငန်း ဥပဒေကြမ်းနှင့် စပ်လျဉ်း၍ ပြင်ဆင်ချက်အဆို တင်သွင်းလိုတဲ့ လွှတ်တော်ကိုယ်စားလှယ်များ ရှိပါက ပြင်ဆင်လိုသည့် အပိုဒ်၊ အပိုဒ်ခွဲများကို အသေး စိတ်ဖော်ပြ လက်မှတ်ရေးထိုးပြီး ၂၆-၁-၂၀၁၈ (သောကြာနေ့)ထက် နောက်မကျဘဲ အမျိုးသား လွှတ်တော်ရုံး၊ ညွှန်ကြားရေးမှူးချုပ်ထံ အမည်စာရင်း တင်သွင်းနိုင်ပါတယ်။
</speech>
</BillSection>
<MotionSection>
<title>
ဦးဖေချစ်၊ ရန်ကုန်တိုင်းဒေသကြီး မဲဆန္ဒနယ်အမှတ်(၉)၏ ပြည်ထောင်စုသမ္မတ မြန်မာနိုင်ငံတော်၏ သဘာဝသယံဇာတများ ပျက်စီးဆုံးရှုံးနေခြင်းကို အမျိုးသားရေးတာဝန်တစ်ရပ်အနေဖြင့် ထိန်းသိမ်း ကာကွယ်စောင့်ရှောက်ပေးရန် ပြည်ထောင်စုအစိုးရအား တိုက်တွန်းကြောင်းအဆို တင်သွင်းခြင်းနှင့် လက်ခံဆွေးနွေးရန် သင့်/မသင့် အဆုံးအဖြတ် ရယူခြင်း
</title>
<speech type='speaker'>
အစီအစဉ်(၁၁) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ ရန်ကုန်တိုင်းဒေသကြီး မဲဆန္ဒနယ်အမှတ်(၉)မှ ဦးဖေချစ် က ပြည်ထောင်စုသမ္မတမြန်မာနိုင်ငံ တော်၏ သဘာဝသယံဇာတများ ပျက်စီးဆုံးရှုံးနေခြင်းကို အမျိုးသားရေးတာဝန်တစ်ရပ်အနေဖြင့် ထိန်းသိမ်းကာကွယ် စောင့်ရှောက်ပေးရန် ပြည်ထောင်စုအစိုးရအား တိုက်တွန်းကြောင်း အဆိုတစ်ရပ် တင်သွင်းလိုကြောင်း အမျိုးသားလွှတ်တော်သို့ ပေးပို့ထားပါတယ်။ ယခု ဦးဖေချစ် အဆိုတင်သွင်းဖို့ ဖြစ်ပါတယ်။
</speech>
<speech>
<mp id='998'>ဦးဖေချစ်၊ ရန်ကုန်တိုင်းဒေသကြီး မဲဆန္ဒနယ်အမှတ်(၉)</mp>
လေးစားရပါသော အမျိုးသား လွှတ်တော်ဥက္ကဋ္ဌကြီး၊ ပြည်ထောင်စုဝန်ကြီးများနှင့် လွှတ်တော်ကိုယ်စားလှယ်များအားလုံး ကိုယ်စိတ် ချမ်းသာ လိုရာပြည့်ပါစေကြောင်း ဆုမွန်ကောင်းတောင်း မေတ္တာပို့သအပ်ပါတယ်။ ကျွန်တော်က ရန်ကုန်တိုင်းဒေသကြီး မဲဆန္ဒနယ်မြေအမှတ်(၉)ရဲ့ အရွေးချယ်ခံကိုယ်စားလှယ် ဦးဖေချစ် ဖြစ်ပါတယ်။ ဖြစ်ရပ်မှန်များကို အခြေခံလျက် မြေပေါ်၊ မြေအောက်၊ ပင်လယ်ရေအောက်ရှိ သဘာဝသယံဇာတများ ပြုန်းတီးပျက်စီးနေခြင်းကို ထိန်းသိမ်းကာကွယ် ကြပ်မတ်စောင့်ရှောက်ပေးရန် ပြည်ထောင်စုအစိုးရ အဖွဲ့အား တိုက်တွန်းကြောင်း အဆိုကို တင်သွင်းမှာဖြစ်ပါတယ်။ Power Point သုံးခွင့်ပြုပါရန်နှင့် အချိန်ပို(၂)မိနစ်ခန့် ပိုပေးပါရန် ကြိုတင်တောင်းခံ အပ်ပါတယ်။ အမျိုးသားလွှတ်တော်ဥက္ကဋ္ဌကြီးခင်ဗျား။ ကျွန်တော်တို့ မြန်မာနိုင်ငံဟာ အာရှတိုက်နှင့် အရှေ့တောင်အာရှဒေသအသိုက်အဝန်းထဲမှာ သဘာဝသယံဇာတကြွယ်ဝမှု ကမ္ဘာကျော်ခဲ့တယ်လို့ လူကြီးသူမတွေ အမှာစကား ထားခဲ့ကြပါတယ်။ (၁၉) ရာစု၊ ၁၈၈၆ ခုနှစ်မှာ နယ်ချဲ့ ဗြိတိသျှတပ်တွေ တစ်နိုင်ငံလုံးကို သိမ်းပိုက်ပြီး ကိုလိုနီကျွန်ပြုလိုက်ပါတယ်။ တစ်ကမ္ဘာလုံးက နိုင်ငံငယ်တွေကို အင်အား﻿သုံးသိမ်းယူသော အတွေ့အကြုံ ရင့်ကျက်နေတဲ့ ငါးကြင်းဆီနဲ့ ငါးကြင်းကြော်တဲ့စနစ်အတိုင်း ဗြိတိသျှ အစိုးရဟာ ကိုလိုနီနယ်တွေအတွက် စစ်ဘက်၊ အရပ်ဘက်၊ ကုန်ကျစရိတ်၊ စီမံအုပ်ချုပ်ရေး အသုံးစရိတ် အားလုံးကို အဆိုပါနယ်မြေများမှ ထုတ်ယူရရှိတဲ့ သဘာဝသယံဇာတထုတ်ကုန်တွေ၊ ပြည်ပရောင်းချမှု တွေနဲ့ကာမိအောင် စီးပွားတွက် တွက်ခဲ့ကြ၊ အကောင်အထည်ဖော်ခဲ့ကြပါတယ်။ ရေရှည်အကျိုးစီးပွားကို အမြော်အမြင်ကြီးစွာနဲ့ တွက်ချက်ပြီး လက်တွေ့ကျင့်သုံးတတ်ခြင်းဟာ ကမ္ဘာ့နိုင်ငံများမှ အတုယူစရာ ကောင်းပါတယ်လို့ ယူဆပါတယ်။ ဥပမာ ရတနာတန်းဝင် အဖိုးတန်ကျွန်း၊ ပျဉ်းကတိုး စသော သစ်မာပင်တွေ မခုတ်ခင် (၄)လ လောက် ကြို တင်ပြီးတော့ ခုတ်မယ့်အပင် တစ်ပင်လျှင် အပင်ပေါက်(၁၀)ပင် ရှင်သန်သည်အထိ စိုက်ထားရပါတယ်။ သင်းသတ်ခြင်းကို ရက်(၅၀) ကြို တင်ဆောင်ရွက်ရပါတယ်။ သက်ဆိုင်ရာ စိုက်ကွက်မှာ အစားထိုး စိုက်ပျိုးထားတဲ့အပင်တွေ ရှင်သန်ကြီးထွားနေတော့မှ ရှင်သန်နေတဲ့ အပင် အရေအတွက်အတိုင်း ခုတ်လှဲပြီး လုံးတန်အလိုက် ထုတ်စေခြင်းကို သစ်တောဥပဒေ ပြဋ္ဌာန်းပြီးတော့ ဥပဒေအတိုင်း ဆောင်ရွက်ကြဖို့ အောက်ခြေအဆင့်ထိ စိစစ်ကြပ်မတ်ပါတယ်။ နိုင်ငံကို အုပ်စိုးကာလ နှစ်(၁၀၀)အတွင်း ဤသို့ စနစ်တကျ ဆောင်ရွက်ခဲ့ကြလို့ ယခု ကျွန်တော်တို့လက်ထက်မှာ ခုတ်စရာ သစ်တောတွေ ကျန်ခဲ့တယ်လို့ ယူဆမိပါတယ်။ ၁၉၉၀ ခုနှစ်ကစပြီး အုပ်ချုပ်ရေးအာဏာရှိသူတွေ မတော်လောဘကြောင့်လည်းကောင်း၊ ရှိသမျှ ကြိုးဝိုင်းသစ်တောမှာ လုံးတန်အလိုက် ခုတ်ရောင်းကြသောကြောင့်လည်းကောင်း အာရှတိုက်မှာ နာမည်ကြီးလှတဲ့ မြန်မာ့ကျွန်း၊ အင်၊ ကညင်၊ ပျဉ်းကတိုး ထူထပ်စွာပေါက်နေတဲ့ တောတွေ၊ တောင်တွေ ဟာ ကတုံးနီးပါး ဖြစ်သွားရပါတယ်။ တောသူ၊ တောင်သား လယ်သမားများသာမက နေ့စဉ် လိုအပ် နေတဲ့ ချက်ရေး၊ ပြု တ်ရေး လောင်စာအတွက် ရွာနီးချုပ်စပ် မနီးမဝေးသစ်တောတွေထဲက သုံးလို့ရသမျှ ထင်း၊ မီးသွေးအဖြစ် ခုတ်ကြသောကြောင့် ဂေဟစနစ်တွေ ပျက်သုဉ်းခဲ့ရသည်ကို သတိမထားမိခဲ့ကြပါ။ သစ်တောကြိုးဝိုင်းအတွင်းရှိ မြေကွက်များကို စိုက်ပျိုးမြေဖြစ်သွားအောင် အပင်တွေ ခုတ်လှဲခြင်း၊ တောင်ယာစိုက်ပျိုးခြင်းတွေဟာ သစ်တောဆုံးရှုံးရခြင်းရဲ့ (၄၅)ရာခိုင်နှုန်း ဖြစ်ပါတယ်။ စီမံကိန်း၊ စီမံချက်များဖြင့် ပြန်လည်ဖြည့်တင်းမှုမရှိဘဲ သစ်အလွန်အကျွံခုတ်ပြီး ထုတ်ရောင်းရာတွင်လည်း တရားဝင်ရော၊ တရားမဝင်တဲ့နည်းနဲ့ပါ ခိုးထုတ်နေကြသောကြောင့် ၁၉၉၁ ခုနှစ်မှ ၂၀၁၅ ခုနှစ်အထိ (၂၅) နှစ်အတွင်း မြန်မာနိုင်ငံမှာ တစ်နှစ်လျှင် သစ်တောမြေဧကပေါင်း(၁၀)သိန်းကျော် ပျက်စီးခဲ့ရ ကြောင်း သုတေသနပြုချက်များအရ သိရှိရပါတယ်။ ၂၀၁၅ ခုနှစ်၊ ကမ္ဘာ့ကုလသမဂ္ဂ ထုတ်ပြန်ချက်အရ ကမ္ဘာပေါ်မှာ သစ်တောပြုန်းတီးမှု အများဆုံးနိုင်ငံများ စီနီယာ စီရာမှာ မြန်မာနိုင်ငံက တတိယနေရာ မှာ ရခဲ့ပါတယ်။ အမျိုးသားလွှတ်တော်ဥက္ကဌကြီးခင်ဗျား။ နိုင်ငံတကာအဖွဲ့အစည်းများ ထုတ်ပြန်ချက်အရ ၁၉၉၄ ခုနှစ်မှ ၂၀၁၄ ခုနှစ် အနှစ်(၂၀)အတွင်း အောက်ပါ မြန်မာ့သစ်တော ပြည်ပရောင်းဌာနနှင့် ဒေသတွင်း တရားမဝင် ခုတ်လှဲရောင်းချခဲ့တဲ့ သစ်တန်ချိန်များမှာ အောက်ပါအတိုင်းဖြစ်ပါတယ် - (၁) ရှမ်းပြည်နယ်မြောက်ပိုင်း၊ ကချင်ပြည်နယ် နယ်စပ်ဒေသများမှ သစ်မာတန်ချိန်
</speech>
<speech type='speaker'>မသိနိုင်ကြပါစေ။ အချိန်သုံးသပ်နိုင်ပါတယ်။</speech>
<speech>
<mp id='998'>ဦးဖေချစ်၊ ရန်ကုန်တိုင်းဒေသကြီး မဲဆန္ဒနယ်အမှတ်(၉)</mp>
(၂) ထိုင်းနယ်စပ် မောတောင်ဘက်မှ သစ်မာတန်ချိန်(၁၂) သိန်းကျော်၊ (၃) ထိုင်းနယ်စပ် BP-1 နှင့် BP-2 ကြား ပုံပါကျင် ကြိုးဝိုင်းများမှ သစ်မာတန်ချိန် (၉)သိန်းကျော် ၊ ဒါက မြေပေါ် သယံဇာတ တချို့ တစ်ဝက်ပဲ ရှိပါသေးတယ်။ ရှားပါးအဖိုးတန်တဲ့ ဆင်စွယ်တို့၊ သစ်ခွတို့၊ ဝက်ဝံသားရေ၊ ကျားသားရေ၊ ကျားသစ်သားရေ၊ သင်းခွေချပ်၊ တောင်ဆိတ်၊ ဥဒေါင်းငှက်တို့၊ တောကြီးမြွေဟောက်တို့ တစ်နှစ် တစ်နှစ် ဘယ်လောက် ဖမ်းဆီးခံရ၊ သတ်ဖြတ်ခံရသလဲဆိုတာ မှတ်တမ်း မရှိလို့ မသိနိုင်ကြပါဘူး။ မြေပေါ်သယံဇာတပြီးတော့ မြေအောက်သယံဇာတတွေ ကုန်သလောက်ရှိနေပြီ ဆိုတာလည်း ပြောပါရစေ။ အချိန်အကန့်အသတ်နဲ့ရှိနေလို့ အသေးစိတ် မတင်ပြတော့ပါဘူး။ Power Point မှာ တင်ပြထားတဲ့အတိုင်း ဆင်ခြင်သုံးသပ်နိုင်ပါတယ်။ အရည်အသွေးမြင့်ပြီး ကမ္ဘာကျော်တဲ့ မိုးကုတ်ပတ္တမြားအပြင် ၁၉၈၅ ခုနှစ်လောက်က စတင် ခဲ့တဲ့ မိုင်းရှူးရတနာမြေဆိုရင်လည်း ဘယ်လောက် တူးဖော်ထုတ်လုပ်ကြပြီး ထွက်သမျှပတ္တမြား ဘယ်လောက်ပါသွားကြောင်း၊ အဘယ်မျှ ပြည်ပရောက်ကုန်မှန်း သတ္တုတွင်းဝန်ကြီးဌာနကတောင် အတိအကျ မသိရပါဘူး။ ဒေသအာဏာရှင်တွေရဲ့ အနွယ်တော်ဝင်တွေကသော်လည်းကောင်း၊ ငြိမ်းချမ်း ရေးယူထားသော တိုင်းရင်းသားလက်နက်ကိုင် တပ်ဖွဲ့ဝင်တွေကသော်လည်းကောင်း တူးဖော်ထုတ်လုပ် ရောင်းချလိုက်တာ နိုင်ငံ့ဘဏ္ဍာထဲကို ဝင်လား၊ မဝင်လား ပြည်သူတွေအနေနဲ့ ပွင့်လင်းစွာ မသိရှိလိုက် ရပါဘူး။ န.ဝ.တ အစိုးရလက်ထက် ပြည်တန်ပတ္တမြားကြီး အိမ်နီးချင်းနိုင်ငံထဲကို မှောင်ခိုလမ်းကြောင်း ကရောက်သွားလို့ အထူးထောက်လှမ်းရေးအဖွဲ့ရဲ့ စွမ်းဆောင်ချက်နဲ့ ပြန်ရအောင် လုပ်ခဲ့ရပါသေးတယ်။ မြန်မာနိုင်ငံ တိုင်းနှင့်ပြည်နယ်အနှံ့ တူးဖော်ရရှိသော “ရွှေ” ဆိုရင် ခန့်မှန်းထားသည်ထက် ပိုမိုထွက်ရှိ ကြောင်း သိရပါတယ်။ ပုဂံမင်းဆက်၊ ကုန်းဘောင်မင်းဆက်ကတည်းက “ရွှေ” အများဆုံးထွက်ပြီး ဘုရင့် ဘဏ္ဍာထဲကို နှစ်စဉ်ဆက်သနေရတဲ့ ပဲခူးတိုင်း၊ ရွှေကျင်ဒေသ၊ စစ်ကိုင်းတိုင်း၊ ဟုမ္မလင်းမြို့နယ် ရွှေတွင်း ဒေသတွေဟာ သမိုင်းတစ်လျှောက် ထင်ရှားပါတယ်။ ၂၀၀၄ ခုနှစ်မှ ၂၀၀၉ ခုနှစ်အတွင်း စစ်ကိုင်းတိုင်းမြောက်ပိုင်းနဲ့ ကချင်ပြည်နယ် တောင်ပိုင်း 6300607) malộcoss Planning Blönsons ossoše. 92: menos q:ul:wol rare mineral တူးဖော်စဉ်တုန်းက Ministry Of Mine ခွင့်ပြုချက် သတ္တုတူးဖော်ရေးကုမ္ပဏီ(၉၄)ခု၊ ပြည်နယ်အစိုးရ ခွင့်ပြုချက်ဖြင့် ကုမ္ပဏီ(၄၈)ခုတို့မှ လုပ်ကွက်ပေါင်း(၁၄၂)ကွက်မှာ ဧကပေါင်း(၈၀၀၀၀)ကျော် အကျယ်အဝန်းရှိပါတယ်။ စာချုပ် ချုပ်ဆိုစဉ်ကတည်းက ကြိုတင်ညှိနှိုင်းချက်များအရ လုပ်ကွက် တစ်ကွက်မှ တူးဖော်ရရှိသော ရွှေ တစ်လလျှင်(၂)ကျပ်သား ပေးသွင်းရပါတယ်။ ကျွန်တော်တို့ တူးဖော် ထုတ်လုပ်စဉ်က လုပ်ကွက်(၁၄၂)ကွက်မှ လစဉ် သန့်စင်ပြီးသားရွှေ(၂.၈)ပိဿာ နိုင်ငံ့ဘဏ္ဍာထဲကို လစဉ် ဝင်ခဲ့ပါတယ်။ နှစ်စဉ် ရွှေ(၃၃.၆)ပိဿာ ရရှိနေကြပါတယ်။ ၂၀၁၄ ခုနှစ် ပြည်ထောင်စုစာရင်းစစ်အဖွဲ့ စစ်ဆေးချက် အစီရင်ခံစာအရ လုပ်ငန်းရှင်ကုမ္ပဏီအရေအတွက်(၉၈)ခုကျော်မှ ရွှေပေးသွင်းရန် ကျန်နေတာ တန်ချိန်ပေါင်း(၆.၄)တန်ရှိကြောင်း တွေ့ရှိရပါတယ်။ အဆိုပါ အခွန်မဆောင် စာချုပ် ဖောက်ဖျက်သူများ မျက်နှာကြီးတွေကို တရားစွဲ အရေးယူခြင်းလည်း မတွေ့ရပါ။ ၂၀၁၇ ခုနှစ်၊ ဇူလိုင်လ ၁၃ ရက် သတင်းများအရ အိန္ဒိယနိုင်ငံ၊ မီဇိုရမ်နယ်က Mel Buk ကျေးရွာမှာ ရူပီးငွေ(၅၉၈)သိန်း﻿ တန်ဖိုးရှိတဲ့ မြန်မာ့ရွှေပြားတွေ မြန်မာနိုင်ငံဘက်မှ တရားမဝင် သယ်ဆောင်လာခြင်းကို ဖမ်းဆီးရမိကြောင်း တရားဝင် ထုတ်ပြန်ခဲ့ပါတယ်။ မြန်မာ့တွင်းထွက် အဖိုးတန်ရတနာ ပတ္တမြား၊ နီလာ၊ ကျောက်စိမ်း၊ ရွှေတွေ ဘယ်လောက် ခိုးထွက်နေသည်ကို ဆန်းစစ်သင့်ပါတယ်။ ဒီလို ဥပဒေကို ဂရုမစိုက်နေကြခြင်းကို ဥပဒေပုဒ်မများ ထုတ်ပြန်ကန့်သတ်ရုံဖြင့် မလုံလောက်ပါ။ သစ်တစ်ပင်ခုတ် ထောင်ဒဏ်(၃)နှစ်ဆိုတာ ဆိုင်းဘုတ်ထောင်တဲ့ အဆင့်ပဲ ရှိပါတယ်။ ကျွန်းတော တစ်တောလုံးခုတ်ရင် နိုင်ငံတော်သမ္မတကြီး ချီးမြှင့်တဲ့ ဇောတိကတို့၊ မဏိဇောတဓရ တို့ ဘွဲ့တောင် ချီးမြှင့်တယ်လို့ ရယ်စရာပြောကြပါတယ်။ နိဂုံးချုပ်အနေဖြင့် အဖိုးတန် မြန်မာ့သယံဇာတများ ပြုန်းတီးပျက်စီးနေခြင်းကို အမျိုးသားရေးတာဝန်တစ်ရပ်အနေဖြင့် ထိန်းသိမ်း ကာကွယ်ကြပ်မတ်ဆောင်ရွက်ပေးရန် ပြည်ထောင်စုအစိုးရအား တိုက်တွန်းပါကြောင်း အဆိုကို တင်သွင်း အပ်ပါတယ်။ အားလုံးကို ကျေးဇူးတင်ပါတယ်။
</speech>
<speech type='speaker'> အဆိုကို ထောက်ခံမယ့်သူရှိပါက ဖိတ်ခေါ်ပါတယ်</speech>
<speech>
<mp id='931'>ဒေါ်သီရိရတနာ၊ မွန်ပြည်နယ် မဲဆန္ဒနယ်အမှတ်(၁၂)</mp>
မင်္ဂလာပါရှင်။ လေးစား အပ်ပါသော အမျိုးသားလွှတ်တော်ဥက္ကဋ္ဌကြီးရှင်။ အမျိုးသားလွှတ်တော်ကိုယ်စားလှယ် ဦးဖေချစ် ရန်ကုန်တိုင်းဒေသကြီး မဲဆန္ဒနယ်အမှတ်(၉)၏ ပြည်ထောင်စုသမ္မတမြန်မာနိုင်ငံတော်၏ သဘာဝ﻿ သယံဇာတများ ပျက်စီးဆုံးရှုံးနေခြင်းကို အမျိုးသားရေးတာဝန်တစ်ရပ်အနေဖြင့် ထိန်းသိမ်း ကာကွယ် စောင့်ရှောက်ပေးရန် ပြည်ထောင်စုအစိုးရအား တိုက်တွန်းကြောင်း အဆိုသည် ယခု လွှတ်တော်မှာ ဆွေးနွေးနေသော တောရိုင်းတိရစ္ဆာန်နှင့် သဘာဝအပင်များ ကာကွယ်ရေးနှင့် သဘာဝနယ်မြေများ ထိန်းသိမ်းရေး ဥပဒေကြမ်းနှင့်လည်း ဆက်စပ်နေခြင်း၊ အစိုးရအနေဖြင့် အကောင်အထည်ဖော် ဆောင်ရွက်နေဆဲဖြစ်သော သဘာဝသယံဇာတများ ကာကွယ်စောင့်ရှောက်နေခြင်းလုပ်ငန်းများကို ပိုမို ထိရောက် အောင်မြင်စွာ ဆောင်ရွက်နိုင်ရန်အတွက်လည်းကောင်း၊ လွှတ်တော်အတွင်း ဆွေးနွေးခြင်း ဖြင့် လွှတ်တော်ကိုယ်စားလှယ်များ၏ အကြံဉာဏ်များ ပေးနိုင်ခြင်းအားဖြင့်လည်းကောင်း၊ အစိုးရအား တွန်းအားတစ်ရပ် ဖြစ်စေခြင်းတို့အတွက်ကြောင့်လည်းကောင်း အဆိုရှင် တင်သွင်းခဲ့သော အဆိုနှင့် ယင်းအဆိုကို အမျိုးသားလွှတ်တော်ကြီးက လက်ခံဆွေးနွေးသင့်ပါကြောင်း မွန်ပြည်နယ် မဲဆန္ဒနယ် အမှတ်(၁၂)မှ အမျိုးသားလွှတ်တော်ကိုယ်စားလှယ် အမျိုးသားလွှတ်တော်၊ သယံဇာတနှင့် သဘာဝ ပတ်ဝန်းကျင်ထိန်းသိမ်းရေးကော်မတီဝင်ဖြစ်သူ ကျွန်မ ဒေါ်သီရိရတနာ မှ လေးနက်စွာ ထောက်ခံ အပ်ပါတယ်ရှင်။ အားလုံးကို ကျေးဇူးတင်ပါတယ်။
</speech>
<speech type='speaker'>
အမျိုးသားလွှတ်တော်ကိုယ်စားလှယ်များခင်ဗျား။ ဦးဖေချစ် တင်သွင်းတဲ့ အဆိုကို လွှတ်တော်ကိုယ်စားလှယ်တစ်ဦးက ထောက်ခံသွားပါတယ်။ အဆိုမှာ ပြည်ထောင်စုသမ္မတ မြန်မာနိုင်ငံတော်၏ သဘာဝသယံဇာတများ ပျက်စီးဆုံးရှုံးနေခြင်းကို အမျိုးသားရေးတာဝန်တစ်ရပ် အနေဖြင့် ထိန်းသိမ်းကာကွယ် စောင့်ရှောက်ပေးရန် ပြည်ထောင်စုအစိုးရအား တိုက်တွန်းကြောင်း အဆို ဖြစ်ပါတယ်။
</speech>
<speech type='speaker'>
ဒါကြောင့် အဆိုကို လက်ခံဆွေးနွေးရန် သင့်/မသင့် လွှတ်တော်ရဲ့ ဆန္ဒရယူပါမယ်။ အဆိုကို လက်ခံဆွေးနွေးဖို့ လွှတ်တော်ကိုယ်စားလှယ်များက သဘောတူပါသလားခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'>
အဆိုကို လက်ခံဆွေးနွေးဖို့ သဘောမတူတဲ့ လွှတ်တော်ကိုယ်စားလှယ် ရှိပါသလားခင်ဗျား။
</speech>
<speech>
<mp id='981'>
ဦးဟန်ဝင်းသိန်း၊ တနင်္သာရီတိုင်းဒေသကြီး မဲဆန္ဒနယ်အမှတ်(၄)
</mp>
ရန်ကုန်တိုင်း ဒေသကြီး မဲဆန္ဒနယ်အမှတ်(၉)က ဦးဖေချစ် ရဲ့ စေတနာနဲ့ ရည်ရွယ်ချက်က ကောင်းပါတယ်။ ပြီးတော့ အဲဒီအဆိုက ဘယ်လိုလဲဆိုတော့ အရမ်းကျယ်ပြန့်လွန်းပါတယ်။ ပြီးတော့လည်း ယေဘုယျတအားဆန် တယ်ပေါ့။ ပြီးတော့ သယံဇာတများ ပျက်စီးဆုံးရှုံးခြင်းကို အမျိုးသားရေးတာဝန်တစ်ရပ်အနေဖြင့် ထိန်းသိမ်းကာကွယ် စောင့်ရှောက်ပေးရန်ဆိုတဲ့ ရည်ရွယ်ချက်နှင့် ခေါင်းစဉ်လည်း ကောင်းပါတယ်။ ပုဒ်မ ၁၅၉ ပုဒ်မခွဲ(က)မှာ အဆိုတစ်ခုဟာ ရှင်းလင်းပြတ်သား၍ တိကျစွာဖော်ပြသော အကြောင်းရပ်တစ်ခု ဖြစ်ရမည် ဆိုတဲ့အကြောင်း ရှိပါတယ်ခင်ဗျား။ ပြီးတော့ အဆိုက ယေဘုယျတအားဆန်ပါတယ်။ ပြီးတော့လည်း ဆွေးနွေးပြီးနောက်ပိုင်း အဲဒီ Action ဖြစ်တဲ့အချိန်မှာလည်း ဘယ်လိုမှ Action မဖြစ်နိုင်ဘူးပေါ့နော်။ ကျွန်တော့်အနေနဲ့ ဆွေးနွေးရန်﻿ သင့်/မသင့်ကို လွှတ်တော်အနေနဲ့ စဉ်းစားသင့်ပါကြောင်း တင်ပြလိုပါတယ်ခင်ဗျား။ အားလုံးကို ကျေးဇူး တင်ပါတယ်။
</speech>
<speech type='speaker'>
ကန့်ကွက်တယ်ဆိုလည်း ကန့်ကွက်တယ် ပွင့်ပွင့်လင်းလင်း ပြောလေ။ ဆွေးနွေးရန်သင့်/မသင့် ဒီကပြောတာ ခင်ဗျားကန့်ကွက်တယ်ဆိုလည်း တိတိကျကျ ကန့်ကွက်။ ကန့်ကွက်ဖို့ ခေါ်တာကို
</speech>
<speech>
<mp id='981'>
ဦးဟန်ဝင်းသိန်း၊ တနင်္သာရီတိုင်းဒေသကြီး မဲဆန္ဒနယ်အမှတ်(၄)
</mp>
ဟုတ်ကဲ့ပါခင်ဗျား။ ဟုတ်ကဲ့။ ဟုတ်ကဲ့။ ဥပဒေနဲ့ မညီညွတ်တဲ့အတွက်ကြောင့် ကျွန်တော့်အနေနဲ့ ကန့်ကွက်ပါတယ်ခင်ဗျား။
</speech>
<speech type='speaker'>
အမျိုးသားလွှတ်တော်ကိုယ်စားလှယ်များခင်ဗျား။ ဦးဖေချစ် တင်သွင်း တဲ့အဆိုကို အမျိုးသားလွှတ်တော်က လက်ခံဆွေးနွေးရန် သဘောမတူတဲ့ လွှတ်တော်ကိုယ်စားလှယ် ရှိတဲ့အတွက် ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၁၉၊ နည်းဥပဒေခွဲ(တ)၊ နည်းဥပဒေခွဲငယ်(၃)အရ မတ်တတ်ရပ်၍ အဆိုပြုတဲ့နည်းလမ်းဖြင့် လွှတ်တော်ရဲ့ ဆန္ဒ ရယူပါမယ်။ ဒီလို ဆန္ဒရယူရာမှာ အဆိုကိုလက်ခံဆွေးနွေးဖို့ သဘောတူတဲ့ လွှတ်တော်ကိုယ်စားလှယ်များဟာ မိမိတို့ နေရာတွင် မတ်တတ်ရပ်ဖို့ ဖြစ်ပါတယ်။
</speech>
<speech type='speaker'>
အကယ်၍ မတ်တတ်ရပ်ပြသည့် လွှတ်တော်ကိုယ်စားလှယ်တွေဟာ (၄၀)ဦးနှင့်အထက် ဖြစ်လျှင် လက်ခံဆွေးနွေးရန် သဘောတူသည်ဟုလည်းကောင်း၊ (၄၀)ဦးမပြည့်လျှင် လက်ခံဆွေးနွေး ရန် သဘောမတူဟုလည်းကောင်း လွှတ်တော်သို့ ကြေညာမှာ ဖြစ်ပါတယ်။ ဒါကြောင့် လက်ခံဆွေးနွေးရန် သဘောတူသော လွှတ်တော်ကိုယ်စားလှယ်များ မိမိတို့ နေရာမှာ မတ်တတ်ရပ်ပြပါ။
</speech>
<speech type='speaker'>
အားလုံးထိုင်နိုင်ပါပြီ။ အစီအစဉ်(၁၂) ဖြစ်ပါတယ်။ အမျိုးသားလွှတ်တော် ကိုယ်စားလှယ်များခင်ဗျား။ မတ်တတ်ရပ်ပြတဲ့ လွှတ်တော်ကိုယ်စားလှယ်ဦးရေဟာ (၈၈) ဦးဖြစ်ပြီး (၄၀)ဦးထက် ကျော်လွန်တဲ့အတွက် ဦးဖေချစ်ရဲ့ အဆိုကို လက်ခံဆွေးနွေးဖို့ သဘောတူကြောင်း ကြေညာပါတယ်
</speech>
<speech type='speaker'>
ဦးဖေချစ်ရဲ့ အဆိုကို ဆွေးနွေးမယ့် လွှတ်တော်ကိုယ်စားလှယ်များရှိပါက အစည်းအဝေး ရပ်နားတဲ့အခါ အမျိုးသားလွှတ်တော်ရုံး၊ ညွှန်ကြားရေးမှူးချုပ်ထံ အမည်စာရင်း ပေးပို့ကြဖို့ ဖြစ်ပါတယ်။
</speech>
</MotionSection>
</discussion><postface>
<title>
အမျိုးသားလွှတ်တော်ဥက္ကဋ္ဌ ဒုတိယအကြိမ် အမျိုးသားလွှတ်တော် သတ္တမပုံမှန်အစည်းအဝေး ပဉ္စမနေ့ ရပ်နားကြောင်းနှင့် ဆဋ္ဌမနေ့ အစည်းအဝေး ဆက်လက်ကျင်းပမည့် နေ့ရက်နှင့်အချိန်ကို ကြေညာခြင်း
</title>
<speech type='speaker'>
အစီအစဉ်(၁၃) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ ယခု ဒုတိယအကြိမ် အမျိုးသားလွှတ်တော် သတ္တမပုံမှန်အစည်းအဝေး ပဉ္စမနေ့ကို ရပ်နား﻿ ပါမယ်။ ဒုတိယအကြိမ် အမျိုးသားလွှတ်တော် သတ္တမပုံမှန်အစည်းအဝေး ဆဋ္ဌမနေ့ကို ၂၀၁၈ ခုနှစ်၊ ဇန်နဝါရီလ ၂၅ ရက်(ကြာသပတေးနေ့)နံနက် ၁၀း၀၀ နာရီအချိန်မှာ ဆက်လက်ကျင်းပမည်ဖြစ်ကြောင်း ကြေညာပါတယ်။ (ဩဘာသံများ)
</speech>
<speech type='mc'>
အမျိုးသားလွှတ်တော် ဥက္ကဋ္ဌ ပြန်လည်ထွက်ခွာပါပြီ ခင်ဗျား။
</speech>
<speech type='mc'>အားလုံး ထွက်ခွာနိုင်ကြပါပြီ ခင်ဗျား။</speech>
<p>
ဒုတိယအကြိမ် အမျိုးသားလွှတ်တော် သတ္တမပုံမှန်အစည်းအဝေး ပဉ္စမနေ့ကို ၁၂၄၀ နာရီအချိန်တွင် ရပ်နားပါသည်။
</p>
</postface>
</transcript>
</doc>
