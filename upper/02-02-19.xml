<doc>
<docinfo>
<docno>02-02-19.xml</docno>
<term value='02'>ဒုတိယအကြိမ်</term>
<session value='02'/>
<sittingday value='19'> </sittingday>
<legislature value='upper'>အမျိုးသားလွှတ်တော်</legislature>

<title>
ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် ဒုတိယပုံမှန်အစည်းအဝေး (၁၉)ရက်မြောက်နေ့မှတ်တမ်း
</title>
<date value='24-08-2016'>၁၃၇၈ ခုနှစ်၊ ဝါခေါင်လပြည့်ကျော် ၆ ရက် (၂၀၁၆ ခုနှစ်၊ သြဂုတ်လ ၂၄ ရက် ) ဗုဒ္ဓဟူးနေ့</date>
</docinfo>
<transcript>
<preface>
<p>
နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ဒုတိယအကြိမ် အမျိုးသား လွှတ်တော် ဒုတိယပုံမှန်အစည်းအဝေး (၁၉)ရက်မြောက်နေ့ အစီအစဉ်ကို ၁၀း၀၀ နာရီအချိန်၌ စတင် ကျင်းပပါသည်။ အမျိုးသားလွှတ်တော် ဥက္ကဋ္ဌအဖြစ် မန်းဝင်းခိုင်သန်း က ဆောင်ရွက်ပြီး၊ အခမ်းအနားမှူး အဖြစ် ဦးကြည်မင်း၊ ညွှန်ကြားရေးမှူးချုပ် အမျိုးသားလွှတ်တော်ရုံးက ဆောင်ရွက်ပါသည်။
</p>
<title>အမျိုးသားလွှတ်တော် ဥက္ကဋ္ဌ နေရာယူခြင်း</title>
<speech type='mc'>
အမျိုးသားလွှတ်တော် ကိုယ်စားလှယ်များ ခင်ဗျား။ ယခုအချိန်ကစပြီး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် ဒုတိယပုံမှန်အစည်းအဝေးရဲ့ (၁၉)ရက်မြောက်နေ့ အစီအစဉ် စတင်ပါတော့မယ်ခင်ဗျား
</speech>
<speech type='mc'>အမျိုးသားလွှတ်တော် ဥက္ကဋ္ဌ ကြွရောက်လာပါပြီခင်ဗျား။</speech>
<speech type='speaker'>အားလုံး မင်္ဂလာပါ။</speech>
<p>
အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်
</p>
<speech type='mc'>အားလုံးထိုင်နိုင်ကြပါပြီခင်ဗျား။﻿</speech>
<title>
အမျိုးသားလွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်း ကြေညာခြင်း
</title>
<speech type='speaker'>
အမျိုးသားလွှတ်တော် ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယအကြိမ် အမျိုးသားလွှတ်တော် ဒုတိယပုံမှန်အစည်းအဝေး (၁၉)ရက်မြောက်နေ့မှာ လွှတ်တော် အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်း (၂၂၁)ဦးရှိပြီး ဒီကနေ့ အစည်းအဝေးကို (၂၀၉)ဦး တက်ရောက်ပါတယ်
</speech>
<speech type='speaker'>
အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော် ကိုယ်စားလှယ်ဦးရေ စုစုပေါင်းရဲ့ (၉၄.၅၇)ရာခိုင်နှုန်းရှိပြီး တက်ရောက်တဲ့ ကိုယ်စားလှယ်ဦးရေဟာ အစည်းအဝေး အထမြောက်ရန် လိုအပ်တဲ့ကိုယ်စားလှယ်ဦးရေ သုံးပုံတစ်ပုံထက် ကျော်လွန်တဲ့အတွက် ၂၀၁၂ ခုနှစ်၊ အမျိုးသားလွှတ်တော်ဆိုင်ရာ ဥပဒေပုဒ်မ ၄၂ နဲ့ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၂၄ နဲ့ ၂၈ တို့အရ အစည်းအဝေး အထမြောက်ကြောင်းနဲ့ အစည်းအဝေး စတင် ကျင်းပကြောင်း ကြေညာပါတယ်။ (ဩဘာသံများ)
</speech>
<title>အစည်းအဝေး အစီအစဉ် ဖြန့်ဝေထားကြောင်း တင်ပြခြင်း</title>
<speech type='speaker'>
အမျိုးသားလွှတ်တော် ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသား လွှတ်တော်ဆိုင်ရာ နည်းဥပဒေ ၄ အရ ဒုတိယအကြိမ် အမျိုးသားလွှတ်တော် ဒုတိယပုံမှန်အစည်းအဝေးရဲ့ (၁၉)ရက်မြောက်နေ့ အစီအစဉ်ကို အမျိုးသားလွှတ်တော် ကိုယ်စားလှယ်များထံ ကြိုတင်ဖြန့်ဝေထားပြီး ဖြစ်ပါတယ်။ အဲဒီ အစီအစဉ်အတိုင်း ကျင်းပပါမယ်
</speech>
<leave>
<title>
အမျိုးသားလွှတ်တော် ကိုယ်စားလှယ်များ ခွင့်ပန်ကြားခြင်း
</title>
<speech type='speaker'>
အစီအစဉ်(၄)ဖြစ်ပါတယ်။ အမျိုးသားလွှတ်တော် ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(က)အရ ခွင့်ပန်ကြားလိုတဲ့ လွှတ်တော်ကိုယ်စားလှယ်ဟာ မိမိကိုယ်တိုင်သော်လည်းကောင်း၊ မိမိအတွက်အခြားလွှတ်တော် ကိုယ်စားလှယ် တစ်ဦးကသော်လည်းကောင်း ခွင့်ပန်ကြားရမှာ ဖြစ်ပါတယ်
</speech>
<speech type='speaker'>
ဒီကနေ့ အစည်းအဝေးမတက်ရောက်နိုင်တဲ့ အမျိုးသားလွှတ်တော်ကိုယ်စားလှယ်များရှိလျှင် ခွင့်ပန်ကြားဖို့ ဖြစ်ပါတယ်။
</speech>
<speech>
<mp id='935'>ဒေါ်မြတ်သီတာထွန်း၊ မွန်ပြည်နယ် မဲဆန္ဒနယ်အမှတ်(၅)</mp>
လေးစားရပါသော အမျိုးသားလွှတ်တော်ဥက္ကဋ္ဌကြီးရှင်။ ယနေ့ ကျင်းပပြုလုပ်တဲ့ ဒုတိယအကြိမ် အမျိုးသားလွှတ်တော် ဒုတိယပုံမှန်အစည်းအဝေး(၁၉)ရက်မြောက်နေ့ ၂၄-၈-၂၀၁၆ ရက်နေ့မှာ အစည်းအဝေးသို့ တက်ရောက်﻿ နိုင်ခြင်းမရှိတဲ့ အမျိုးသားလွှတ်တော် ကိုယ်စားလှယ်များရဲ့ ကိုယ်စား မွန်ပြည်နယ်၊ မဲဆန္ဒနယ်အမှတ်(၅)မှ အမျိုးသားလွှတ်တော်ကိုယ်စားလှယ်၊ အမျိုးသားလွှတ်တော် လွှတ်တော်အခွင့်အရေးကော်မတီဝင်ဖြစ်တဲ့ ကျွန်မ ဒေါ်မြတ်သီတာထွန်း က ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက်နိုင်ခြင်းမရှိတဲ့ အမျိုးသားလွှတ်တော်ကိုယ်စားလှယ် များမှာ ဒေါက်တာမြတ်ဉာဏစိုး၊ ရန်ကုန်တိုင်းဒေသကြီး မဲဆန္ဒနယ်အမှတ်(၃)၊ ကျန်းမာရေးကိစ္စ။ ဒေါ်နန်းနီနီအေး၊ ကရင်ပြည်နယ် မဲဆန္ဒနယ်အမှတ်(၆)၊ ကိုယ်တိုင်ဆောင်ရွက်ရန်။ ဦးစိုးအောင်၊ မန္တလေး တိုင်းဒေသကြီး မဲဆန္ဒနယ်အမှတ်(၁၁)၊ ကိုယ်တိုင်ဆောင်ရွက်ရန်။ ဦးစိုင်းစံအောင်၊ ရှမ်းပြည်နယ် မဲဆန္ဒနယ်အမှတ်(၁၂)၊ ကိုယ်တိုင်ဆောင်ရွက်ရန်။ ဒေါက်တာစိုင်းဆိုင်ကျောက်ဆမ်၊ ရှမ်းပြည်နယ် မဲဆန္ဒနယ်အမှတ်(၆)၊ ကိုယ်တိုင်ဆောင်ရွက်ရန်။ ဦးကျော်သန်း၊ ကယားပြည်နယ် မဲဆန္ဒနယ်အမှတ်(၈)၊ ကိုယ်တိုင်ဆောင်ရွက်ရန်။ ဦးကျော်နီနိုင်၊ ရှမ်းပြည်နယ် မဲဆန္ဒနယ်အမှတ်(၁၁)၊ ကိုယ်တိုင်ဆောင်ရွက်ရန်။ ဦးလှမြင့်သန်း၊ မွန်ပြည်နယ် မဲဆန္ဒနယ်အမှတ်(၁၁)၊ ကျန်းမာရေးကိစ္စနဲ့ ဦးဟန်ဝင်းသိန်း၊ တနင်္သာရီတိုင်း ဒေသကြီး မဲဆန္ဒနယ်အမှတ်(၄)၊ သယံဇာတဆိုင်ရာ အလုပ်ရုံဆွေးနွေးပွဲတက်ရောက်တို့ ဖြစ်ပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြု ထားသူ (၃)ဦးနဲ့ ယနေ့ ခွင့်ပန်ကြားသူ (၉) ဦးဖြစ်တဲ့အတွက် စုစုပေါင်း ခွင့်ပန်ကြားသူ(၁၂)ဦးဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်း နှင့် ယနေ့ ခွင့်ပန်ကြားသူ အမျိုးသားလွှတ်တော် ကိုယ်စားလှယ်များကို လွှတ်တော်က ခွင့်အဖြစ် သတ်မှတ်ခွင့်ပြု ပေးနိုင်ပါရန် လေးစားစွာ တင်ပြအပ်ပါတယ်ရှင်။
</speech>
<speech type='speaker'>
ယခု ခွင့်ပန်ကြားချက်များကို ခွင့်ပြုဖို့ လွှတ်တော်က သဘောတူပါသလား ခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'>
သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာ ပါတယ်။ (ဩဘာသံများ)
</speech>
<title>
အမျိုးသားလွှတ်တော် ကိုယ်စားလှယ်များ အစည်းအဝေးတက်ရောက်မှု အခြေအနေကို မှတ်တမ်းတင်ခြင်း
</title>
<speech type='speaker'>
အမျိုးသားလွှတ်တော် ကိုယ်စားလှယ်များခင်ဗျား။ ဒီကနေ့ ဒုတိယအကြိမ် အမျိုးသားလွှတ်တော် ဒုတိယပုံမှန်အစည်းအဝေး (၁၉)ရက်မြောက်နေ့ကို တက်ရောက်ခွင့်ရှိတဲ့ အမျိုးသား လွှတ်တော်ကိုယ်စားလှယ်ဦးရေမှာ (၂၂၁)ဦး၊ ယခင်က ခွင့်ပန်ကြားသဖြင့် ခွင့်ပြုထားသူ(၃)ဦး၊ ယနေ့ ခွင့်ပန်ကြားသဖြင့် ခွင့်ပြု ထားသူ (၉)ဦးဖြစ်၍ အမျိုးသားလွှတ်တော်က စုစုပေါင်း ခွင့်ပြုထားသူ (၁၂)ဦးဖြစ်ပြီး၊ ခွင့်မဲ့ပျက်ကွက်သူ မရှိပါ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ (ဂ) အရ ယခု လွှတ်တော်ကိုယ်စားလှယ်များ အစည်းအဝေး တက်ရောက်မှု အခြေအနေ တင်ပြချက်ကို လွှတ်တော်ရဲ့ အတည်ပြုချက် ရယူပါမယ်။ အမျိုးသားလွှတ်တော် ကိုယ်စားလှယ်များ အစည်းအဝေး တက်ရောက်မှု အခြေအနေ တင်ပြချက်ကို လွှတ်တော်က အတည်ပြုပါသလား ခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်ကအတည်ပြုပါသည်။
</p>
<speech type='speaker'>
လွှတ်တော်က အတည်ပြုတဲ့အတွက် အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို အမျိုးသားလွှတ်တော်က အတည်ပြု မှတ်တမ်းတင် ကြောင်း ကြေညာပါတယ်။ (ဩဘာသံများ)
</speech>
</leave>
</preface><discussion>
<QASection>
<title>
ကြယ်ပွင့်ပြထားသည့်မေးခွန်းများကို သက်ဆိုင်ရာအမျိုးသားလွှတ်တော်ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က ဖြေကြားခြင်း
</title>
<speech type='speaker'>
အစီအစဉ်(၅) ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ လွှတ်တော်သို့ လွှတ်တော်ကိုယ်စားလှယ်များ မေးမြန်းထားတဲ့ ကြယ်ပွင့်ပြထားတဲ့ မေးခွန်း တွေကို မေးမြန်းခြင်းနဲ့ ဖြေကြားခြင်း အစီအစဉ် ဆောင်ရွက်မှာ ဖြစ်ပါတယ်
</speech>
<speech type='speaker'>
ယခု လွှတ်တော်ကိုယ်စားလှယ်သုံးဦး မေးမြန်းတဲ့ မေးခွန်းများဟာ စိုက်ပျိုးရေး၊ မွေးမြူရေး နှင့် ဆည်မြောင်းဝန်ကြီးဌာန၊ ဒုတိယဝန်ကြီး တစ်ဦးတည်းက ဖြေကြားမယ့် မေးခွန်းများ ဖြစ်ပါတယ်။ လွှတ်တော်ကိုယ်စားလှယ်များက သက်ဆိုင်ရာ မေးခွန်းတွေကို တစ်ဆက်တည်း မေးမြန်းပြီးမှ ဒုတိယ ဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။
</speech>
<title>
ပဲခူးတိုင်းဒေသကြီး၊ တောင်ငူမြို့နယ်ရှိ ပသိချောင်းရေလှောင်တမံစီမံကိန်းကို ပြန်လည်စိစစ်ပြီး ရေပေး ဝေရေး အစီအစဉ်အဖြစ် ပြောင်းလဲဆောင်ရွက်ပေးနိုင်ခြင်း ရှိ/မရှိ နှင့် သံတောင်မြို့၏ တစ်ခုတည်းသော ရေအရင်းအမြစ်ဖြစ်သည့် ပသိချောင်း ရှင်သန်တည်တံ့ရေးအတွက် စီမံချက်ချမှတ်ဆောင်ရွက်ရန် အစီအစဉ် ရှိ/မရှိ တို့နှင့် စပ်လျဉ်းသည့် မေးခွန်း
</title>
<speech type='speaker'>
ပထမဦးစွာ ကရင်ပြည်နယ် မဲဆန္ဒနယ်အမှတ်(၇)မှ ဒေါ်နော်ခရစ္စထွန်း (ခ)ဒေါက်တာအားကာမိုး က ပဲခူးတိုင်းဒေသကြီး၊ တောင်ငူမြို့နယ်ရှိ ပသိချောင်း ရေလှောင်တမံ စီမံကိန်းကို ပြန်လည်စိစစ်ပြီး ရေပေးဝေရေး အစီအစဉ်အဖြစ် ပြောင်းလဲဆောင်ရွက်ပေးနိုင်ခြင်း ရှိ/မရှိ နှင့် သံတောင်မြို့၏ တစ်ခုတည်းသော ရေအရင်းအမြစ်ဖြစ်သည့် ပသိချောင်း ရှင်သန်တည်တံ့ ရေးအတွက် စီမံချက် ချမှတ်ဆောင်ရွက်ရန် အစီအစဉ် ရှိ/မရှိ တို့နှင့် စပ်လျဉ်းသည့်မေးခွန်း မေးမြန်းဖို့ ဖြစ်ပါတယ်။﻿
</speech>
<speech>
<mp id='901'>
ဒေါ်နော်ခရစ္စထွန်း(ခ)ဒေါက်တာအာကာမိုး၊ ကရင်ပြည်နယ် မဲဆန္ဒနယ်အမှတ်(၇)
</mp>
လေးစားအပ်တဲ့ အမျိုးသားလွှတ်တော်ဥက္ကဌကြီးနဲ့တကွ အမျိုးသားလွှတ်တော် ကိုယ်စားလှယ်များ၊ ပြည်ထောင်စုဝန်ကြီးနဲ့ ကြွရောက်လာတဲ့ ဧည့်သည်တော်အားလုံး မင်္ဂလာပါလို့ နှုတ်ခွန်းဆက်ဂါရဝ ပြုအပ်ပါတယ်။ ကျွန်မကတော့ ကရင်ပြည်နယ် မဲဆန္ဒနယ်အမှတ်(၇) က ဒေါ်နော်ခရစ္စထွန်း(ခ) ဒေါက်တာအားကာမိုး ဖြစ်ပါတယ်။ မေးခွန်းနဲ့ ပတ်သက်ပြီး Power point အသုံးပြုခွင့်ပြုဖို့နဲ့ အချိန် မလုံလောက်ပါက အချိန်ထပ်မံတိုးပေးဖို့ မေတ္တာရပ်ခံအပ်ပါတယ်ရှင်။ လေးစားအပ်တဲ့ ဥက္ကဋ္ဌကြီးရှင့်။ ကရင်ပြည်နယ်၊ သံတောင်ကြီးမြို့နယ်မှာရှိတဲ့ ပသိချောင်း ဟာ သာယာလှပပြီး ခရီးသွားများလာရောက် အပန်းဖြေလေ့ရှိတဲ့ စမ်းချောင်းဖြစ်ပါတယ်။ မိုးရာသီမှာ တောင်ကျရေတွေကြောင့် ချောင်းရေတိုးလေ့ရှိပေမယ့် နွေရာသီမှာ ရေနည်းပါးသွားပါတယ်။ ၁၉၉၃ ခုနှစ် မှာ လယ်ယာစိုက်ပျိုးရေးနှင့် ဆည်မြောင်းဝန်ကြီးဌာနက ပဲခူးတိုင်း၊ တောင်ငူမြို့နယ်၊ ငွေတောင်လေး ကျေးရွာအနီးမှာ ပသိချောင်းရေလှောင်တမံဆောက်လုပ်ခဲ့ပါတယ်။ ရေလှောင်တမံ တည်ဆောက်စဉ် မှာ ကျပ်သန်း(၃၈၀)ကျော် ကုန်ကျခဲ့တယ်လို့ ဖော်ပြခဲ့ပေမယ့် သံတောင်ကြီးမြို့နယ်မှ ရွာကြီးကျေးရွာ၊ ငွေတောင်ကြီးကျေးရွာမြေနှင့် စိုက်ပျိုးမြေဧက တစ်ထောင်ကျော် နစ်မြုပ်ခဲ့ပြီး နစ်နာဆုံးရှုံးမှုအတွက် လျော်ကြေးတစ်စုံတစ်ရာမှ မရရှိခဲ့ပါဘူး။ လေးစားအပ်တဲ့ ဥက္ကဌကြီးရှင့်။ ယခုအချိန်မှာ ပသိရေလှောင်တမံကနေ (၂)မဂ္ဂါဝပ် လျှပ်စစ်လည်း ထုတ်လုပ်နိုင်ခြင်းမရှိတော့ဘဲ ရပ်ဆိုင်းထားပါတယ်။ စိုက်ပျိုးမြေတွေအတွက် တူးမြောင်း တွေနဲ့ စနစ်တကျ ရေပေးဝေနေတာလည်းမရှိသလို စိုက်ပျိုးမြေတွေကလည်း ရေလှောင်တမံကို အားပြု ကြတာ မရှိသလောက် ဖြစ်ပါတယ်။ သံတောင်မြို့ရဲ့ တစ်ခုတည်းဖြစ်တဲ့ ရေအရင်းအမြစ် ပသိချောင်းဟာလည်း ဆည်စတင်တည်ဆောက်ပြီးတဲ့ အချိန်ကစပြီး ရာသီဥတုပူပြင်းလာခြင်းနဲ့ အခြား သော အကြောင်းတွေကြောင့် တဖြည်းဖြည်း ရေနည်းပါးလာပြီ ဖြစ်ပါတယ်။ ပသိချောင်း တစ်လျှောက် မှာ မြေများဝယ်ယူ စီးပွားရှာသူတွေရဲ့ မြေ၊ လမ်းဖောက်မှုကြောင့် ချောင်းဧရိယာကျဉ်းလာပြီး သစ်တောပြုန်းတီးမှု၊ စည်းကမ်းမဲ့ အမှိုက်စွန့်မှု၊ သဘာဝပတ်ဝန်းကျင် ပျက်စီးမှုတွေကြောင့် တိမ်ကော ပျက်စီးစပြုနေပြီ ဖြစ်ပါတယ်။ ပသိချောင်းကို အမှီပြု နေရတဲ့ သံတောင်မြို့နဲ့ ရေအရင်းအမြစ် နည်းပါးလာနေတဲ့ တောင်ပေါ်ဒေသတွေမှာ နွေရာသီမှာ ရေအခက်အခဲ ဖြစ်ပေါ်နေရပြီ ဖြစ်ပါတယ်။ လေးစားအပ်တဲ့ ဥက္ကဋ္ဌကြီးရှင့်။ ဒါကြောင့် နှစ်ပေါင်း(၂၀)ကျော်ကြာအောင် အောင်မြင် ထိရောက်မှုမရှိခဲ့တဲ့ ပသိချောင်းရေလှောင်တမံ စီမံကိန်းကို ပြန်လည်စိစစ်ဖို့နဲ့ပတ်သက်ပြီး မေးမြန်းလို တာကတော့ (၁) ရေလှောင်တမံတည်ဆောက်စဉ် နစ်နာဆုံးရှုံးခဲ့တဲ့ ကျေးရွာတွေနဲ့ စိုက်ပျိုးမြေတွေနဲ့ ပတ်သက်ပြီး ပြန်လည်ဖြေရှင်းပေးဖို့ အစီအစဉ် ရှိ/မရှိ။ (၂) နှစ်မဂ္ဂါဝပ် လျှပ်စစ်နဲ့ဖြစ်စေ၊ အခြား သင့်တော်တဲ့ နည်းလမ်းများနဲ့ ပသိရေလှောင်တမံကနေ သံတောင်မြို့နှင့် အခြားရေအရင်းအမြစ် နည်းပါးလာတဲ့ တောင်ပေါ်ဒေသများသို့ ရေပေးဝေရေး လုပ်ဆောင်ပေးနိုင်မယ့် အစီအစဉ် ရှိ/မရှိ။ (၃) ခရီးသွားလုပ်ငန်းဖွံ့ဖြိုးဖို့အတွက်လည်းကောင်း၊ ရေအရင်းအမြစ် ထိန်းသိမ်းရေးအတွက်လည်းကောင်း၊ သဘာဝပတ်ဝန်းကျင်ထိန်းသိမ်းရေးအတွက်လည်းကောင်း လိုအပ်တဲ့ ပသိချောင်း ရှင်သန်တည်တံ့﻿ ရေးအတွက် ထပ်မံလုပ်ဆောင်ပေးနိုင်မယ့် အစီအစဉ် ရှိ/မရှိကို ဒေသခံများကိုယ်စား ဥက္ကဋ္ဌကြီးမှ တစ်ဆင့် မေးမြန်းအပ်ပါတယ်။ ကျေးဇူးတင်ပါတယ်။ (ဩဘာသံများ)
</speech>
<title>
မကွေးတိုင်းဒေသကြီး၊ စလင်းမြို့နယ်၊ နွယ်တမယ် - သရက်တောလမ်း (၂၉)မိုင်အနက် ဆောင်ရွက်ရန် ကျန်ရှိသည့် လမ်းပိုင်း(၂၃)မိုင်ကို ကျောက်ရောမြေနီ ခင်းပေးခြင်းနှင့် လမ်းတစ်လျှောက် Box Culvert (၆)စင်းကို ၂၀၁၇-၂၀၁၈ ဘဏ္ဍာရေးနှစ်တွင် ဆောင်ရွက်ပေးနိုင်ခြင်း ရှိ/မရှိ နှင့် စပ်လျဉ်းသည့် မေးခွန်း
</title>
<speech type='speaker'>
ဆက်လက်ပြီး မကွေးတိုင်းဒေသကြီး မဲဆန္ဒနယ်အမှတ်(၆) မှ ဦးဝင်းမောင် က မကွေးတိုင်းဒေသကြီး၊ စလင်းမြို့နယ်၊ နွယ်တမယ်-သရက်တောလမ်း (၂၉)မိုင်အနက် ဆောင်ရွက် ရန် ကျန်ရှိသည့် လမ်းပိုင်း(၂၃)မိုင်ကို ကျောက်ရောမြေနီခင်းပေးခြင်းနှင့် လမ်းတစ်လျှောက် Box Culvert (၆)စင်းကို ၂၀၁၇-၂၀၁၈ ဘဏ္ဍာရေးနှစ်တွင် ဆောင်ရွက်ပေးနိုင်ခြင်း ရှိ/မရှိနှင့် စပ်လျဉ်းတဲ့ မေးခွန်း မေးမြန်းဖို့ ဖြစ်ပါတယ်
</speech>
<speech>
<mp id='912'>ဦးဝင်းမောင်၊ မကွေးတိုင်းဒေသကြီး မဲဆန္ဒနယ်အမှတ်(၆)</mp>
လေးစားအပ်ပါသော လွှတ်တော်ဥက္ကဋ္ဌကြီး၊ ပြည်ထောင်စုဝန်ကြီး၊ အမျိုးသားလွှတ်တော်ကိုယ်စားလှယ်များနဲ့ ဧည့်သည် တော်အပေါင်း မင်္ဂလာပါ။ ကျွန်တော် မေးမြန်းမယ့် မေးခွန်းမှာ မကွေးတိုင်းဒေသကြီး၊ စလင်းမြို့နယ် အတွင်းရှိ နွယ်တမယ်-သရက်တောလမ်း (၂၉)မိုင်အနက် ဆောင်ရွက်ရန် ကျန်ရှိသည့် လမ်းပိုင်း (၂၃) မိုင်ကို ကျောက်ရောမြေနီခင်းပေးခြင်းနဲ့ လမ်းတစ်လျှောက် Box Culvert (၆)စင်းကို ၂၀၁၇-၂၀၁၈ ဘဏ္ဍာရေးနှစ်တွင် ဆောင်ရွက်ပေးနိုင်ခြင်း ရှိ/မရှိ ဖြစ်ပါတယ်ခင်ဗျား။ အချိန်မလုံလောက်ပါက (၂)မိနစ်ခန့်တိုးပေးပါရန် ဥက္ကဌကြီးအား လေးစားစွာ ပန်ကြားအပ်ပါတယ်။ မေးခွန်းနဲ့ ပတ်သက်၍ ရှင်းလင်းရမယ်ဆိုလို့ရှိရင် မကွေးတိုင်းဒေသကြီး၊ စလင်းမြို့နယ်၊ နွယ်တမယ်-သရက်တော ကျေးရွာလမ်းဟာ (၂၉)မိုင်ရှည်လျားပြီး၊ စလင်းချောင်းဘေးတစ်လျှောက်မှာ ရှိပြီး၊ ၂၀၁၃-၂၀၁၄ ဘဏ္ဍာရေးနှစ်မှာ ကျေးလက်ဒေသဖွံ့ဖြိုးရေးဦးစီးဌာန၊ ရန်ပုံငွေ(၄၂.၅၆)သန်းဖြင့်﻿ ကျောက်ရောမြေနီလမ်း(၁)မိုင် ခင်းခြင်းကို နန်းမြင့်သူကုမ္ပဏီမှလည်းကောင်း၊ ၂၀၁၅-၂၀၁၆ ဘဏ္ဍာနှစ် တွင် နယ်စပ်ဒေသနှင့် တိုင်းရင်းသားလူမျိုးများ ဖွံ့ဖြိုးတိုးတက်ရေးဦးစီးဌာန ရန်ပုံငွေ (၁၅၄)သန်းဖြင့် ကျောက်ရောမြေနီခင်းခြင်း (၅)မိုင်နဲ့ Box Culvert (၅)စင်း တည်ဆောက်ခြင်းတို့ကို စောဌေးမြင့် ကုမ္ပဏီမှ တာဝန်ယူဆောင်ရွက်ခဲ့ပါတယ်။ လမ်းအရှည်ဟာ (၂၉)မိုင်ရှိပြီး ကျောက်ရောခင်းပြီးတာက (၆)မိုင် ရှိတဲ့အတွက်ကြောင့် ဆက်လက်ပြီးခင်းရန် (၂၃)မိုင် ကျန်ရှိနေပါတယ်ခင်ဗျား။ ပထဝီအနေအထားအနေနဲ့ ကြည့်မယ်ဆိုလို့ရှိရင် နွယ်တမယ်-သရက်တော လမ်းတစ်လျှောက် ဟာ ကျေးရွာအုပ်စု(၉)အုပ်စု၊ ကျေးရွာပေါင်း(၅၁)ရွာ၊ လူဦးရေအနေနဲ့ (၂၄၀၀၀)ကျော် မှီခိုအားထား ရသလို၊ မိုးတွင်းမှာဆိုလို့ရှိရင် လှည်းတောင် သွားလာရခက်ခဲသလို မိုးရာသီကျော်လွန်သောကာလမှာ ထွန်စက်နဲ့ ထော်လာဂျီများသာ သွားရတဲ့လမ်းဖြစ်နေသဖြင့် ကျေးရွာလူထုအပေါင်းမှာ ကျန်းမာရေး၊ ပညာရေးခက်ခဲသလို မိမိ၏လယ်ယာထွက်ကုန်များကို ဈေးကွက်အမီ ပို့ဆောင်ပေးနိုင်ခြင်းမရှိတဲ့ အခက်အခဲမျိုးကို ခံစားနေရပါတယ်။ အဆိုပါလမ်းကို အမြန်ဆုံး ပြုပြင်ပေးနိုင်မယ်ဆိုလို့ရှိရင် နွယ်တမယ်-သရက်တောလမ်းဟာ မင်းဘူး-ဆိပ်ဖြူ ကတ္တရာလမ်းနဲ့ချိတ်ဆက်မိပြီး ကျေးရွာသူ/ကျေးရွာသားများအဖို့ ကျန်းမာရေးအတွက် ဆင်ဖြူကျွန်း၊ စလင်းဆေးရုံများသို့ အမြန်သွားရောက် ကုသမှုခံယူနိုင်သလို၊ မိမိရဲ့ လယ်ယာထွက်ကုန် ပစ္စည်းများကိုလည်း ဆင်ဖြူကျွန်း၊ စလင်း၊ ချောက် အစရှိတဲ့မြို့များသို့ အချိန်မီသွားရောက်ပြီး ရောင်းချ နိုင်မယ်ဖြစ်ပါတယ်။ ဥက္ကဋ္ဌကြီးမှတစ်ဆင့် မေးမြန်းလိုသည်မှာ မကွေးတိုင်းဒေသကြီး၊ နွယ်တမယ်-သရက်တော လမ်း(၂၃)မိုင် ကျောက်ရောမြေနီခင်းရန်နဲ့ Box Culvert (၆)စင်း တည်ဆောက်ရန် ၂၀၁၇-၂၀၁၈ ဘဏ္ဍာရေးနှစ်ဘတ်ဂျက်တွင် သက်ဆိုင်ရာဝန်ကြီးဌာနက ခွဲဝေချထားပေးရန် အစီအစဉ် ရှိ/မရှိနှင့် အကယ်၍ ရှိပါက မည်သည့်ဘဏ္ဍာရေးနှစ်တွင် ခွဲဝေချထားပေးမည်ဖြစ်ကြောင်း ဖြေကြားပေးပါရန် လေးစားစွာ ပန်ကြားအပ်ပါတယ်ခင်ဗျား။ ကျေးဇူးတင်အပ်ပါတယ်ခင်ဗျား။ (ဩဘာသံများ)
</speech>
<title>
မွန်ပြည်နယ်၊ သံဖြူဇရပ်မြို့နယ်၊ ပငကျေးရွာတွင် နွေရာသီ၌ သောက်သုံးရေ အခက်အခဲ ကြုံတွေ့နေရ သောကြောင့် ဧရိယာအကျယ် (၁၃)ဧကခန့်ရှိ ပငရွာလယ်အင်းကိုတူးဖော်ပေးရန် အစီအစဉ် ရှိ/မရှိ နှင့် စပ်လျဉ်းသည့် မေးခွန်း
</title>
<speech type='speaker'>
ဆက်လက်ပြီး မွန်ပြည်နယ် မဲဆန္ဒနယ်အမှတ်(၇)မှ ဦးနိုင်သီဟ က မွန်ပြည်နယ်၊ သံဖြူဇရပ်မြို့နယ်၊ ပငကျေးရွာတွင် နွေရာသီ၌ သောက်သုံးရေအခက်အခဲ ကြုံတွေ့ နေရသောကြောင့် ဧရိယာအကျယ် (၁၃)ဧကခန့်ရှိ ပငရွာလယ်အင်းကို တူးဖော်ပေးရန် အစီအစဉ် ရှိ/မရှိ နှင့် စပ်လျဉ်းတဲ့ မေးခွန်း မေးမြန်းဖို့ ဖြစ်ပါတယ်
</speech>
<speech>
<mp id='937'>ဦးနိုင်သီဟ၊ မွန်ပြည်နယ် မဲဆန္ဒနယ်အမှတ်(၇)</mp>
မင်္ဂလာပါခင်ဗျား။ လေးစားအပ် ပါသော အမျိုးသားလွှတ်တော်ဥက္ကဋ္ဌကြီးနဲ့ ပြည်ထောင်စု ဒုတိယဝန်ကြီး၊ အမျိုးသားလွှတ်တော်﻿ ကိုယ်စားလှယ်များ၊ ဧည့်သည်တော်များအားလုံး စိတ်၏ချမ်းသာခြင်း၊ ကိုယ်၏ကျန်းမာခြင်းတို့နဲ့ အစဉ်ထာဝရ ပြည့်ဝပါစေကြောင်း ဦးစွာ ပထမ နှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ မွန်ပြည်နယ် မဲဆန္ဒနယ်အမှတ်(၇)မှ အမျိုးသားလွှတ်တော် ကိုယ်စားလှယ် ဦးနိုင်သီဟ ဖြစ်ပါတယ်။ အမျိုးသားလွှတ်တော်ဥက္ကဋ္ဌကြီးခင်ဗျား။ မေးခွန်းမှာ ပါတဲ့အတိုင်း မွန်ပြည်နယ်၊ သံဖြူဇရပ် မြို့နယ်၊ ပငကျေးရွာဟာ စုစုပေါင်းအိမ်ခြေ(၃၀၀၀)ကျော်ခန့်ရှိပြီး လူဦးရေအားဖြင့်(၁၅၀၀၀)ကျော် ခန့် နေထိုင်ကြတဲ့ကျေးရွာကြီးတစ်ရွာ ဖြစ်ပါတယ်။ ပငကျေးရွာမှာ အခြေခံပညာအထက်တန်းကျောင်း (၁)ကျောင်း၊ အလယ်တန်းကျောင်း(၁)ကျောင်း၊ မူလတန်းလွန်ကျောင်း(၅)ကျောင်းရှိပြီး ဘုန်းကြီးကျောင်း (၇)ကျောင်း၊ သီလရှင်ကျောင်း(၁)ကျောင်း အသီးသီး ရှိကြပါတယ်။ ရွာရဲ့ ပတ်ပတ်လည်မှာ ဆားကွင်း များတည်ရှိပြီး ရွာ၏အဓိကစီးပွားရေးအဖြစ် ဆားလုပ်ငန်းလုပ်ကိုင်ခြင်း၊ ရော်ဘာခြံများ စိုက်ပျိုးခြင်း၊ လယ်ယာလုပ်ငန်းလုပ်ကိုင်ခြင်း စသည်တို့ ရှိကြပါတယ်။ ပငကျေးရွာမှာ ရေတွင်းရေကို အဓိက သောက်သုံးနေရသောကြောင့် မိုးရာသီမှာ ရေအခက်အခဲမရှိသော်လည်း နွေရာသီမှာ ရေအရင်းအမြစ် ပြတ်တောက်၍ ရေတွင်းများ၌ ရေများခန်းခြောက်ခြင်းနဲ့ နှစ်စဉ် ကြုံတွေ့နေရပါတယ်။ ထို့ကြောင့် ရေအရင်းအမြစ် စီမံခန့်ခွဲမှုအရ ဧရိယာအကျယ်(၁၃)ဧကရှိ ပငရွာလယ်အင်း ကို တူးဖော်ပေးနိုင်ပါက ကျေးရွာရှိ ရေတွင်း ရေခန်းခြောက်မှု အခက်အခဲကို ဖြေရှင်းပေးနိုင်မည် ဖြစ်ပြီး ကျေးရွာမီးဘေးကာကွယ်ရေးအတွက်လည်း အကျိုးရှိနိုင်မည်ဖြစ်ပါသောကြောင့် မွန်ပြည်နယ်၊ သံဖြူဇရပ်မြို့နယ်၊ ပငကျေးရွာတွင် နွေရာသီ၌ သောက်သုံးရေအခက်အခဲ ကြုံ တွေ့နေရသောကြောင့် ဧရိယာအကျယ်(၁၃)ဧကရှိ ပငရွာလယ်အင်းကို တူးဖော်ပေးရန် အစီအစဉ်ရှိ/မရှိနဲ့ စပ်လျဉ်းတဲ့ မေးခွန်းကို အမျိုးသားလွှတ်တော် ဥက္ကဋ္ဌကြီးမှတစ်ဆင့် ပြည်သူများ၏ကိုယ်စား မေးခွန်းမေးမြန်း ရခြင်း ဖြစ်ပါတယ်ခင်ဗျား။ အားလုံးကို ကျေးဇူးတင်ပါတယ်။(ဩဘာသံများ)
</speech>
<speech type='speaker'>
မေးခွန်းများနဲ့ပတ်သက်ပြီး စိုက်ပျိုးရေး၊ မွေးမြူရေးနှင့် ဆည်မြောင်း ဝန်ကြီးဌာန၊ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။
</speech>
<speech>
<agency id='11'>
ဒေါက်တာထွန်းဝင်း(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)
</agency>
လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ အမျိုးသားလွှတ်တော် ကိုယ်စားလှယ်များခင်ဗျား။ ကျွန်တော်ကတော့ ကရင်ပြည်နယ် အမှတ်(၇)မဲဆန္ဒနယ် အမျိုးသား လွှတ်တော်ကိုယ်စားလှယ် ဒေါ်နော်ခရစ္စထွန်း(ခ)ဒေါက်တာအာကာမိုး ရဲ့ ကြယ်ပွင့်ပြမေးခွန်းဖြစ်တဲ့ ပဲခူးတိုင်းဒေသကြီး၊ ပသိ ရေလှောင်တမံစီမံကိန်းအား ပြန်လည်စိစစ်ပြီးတော့ ရေပေးဝေရေး အစီအစဉ် အဖြစ် ပြောင်းလဲဆောင်ရွက်ပေးနိုင်ခြင်း ရှိ/မရှိနဲ့ သံတောင်မြို့ရဲ့ တစ်ခုတည်းသော ရေအရင်းအမြစ် ဖြစ်တဲ့ ပသိချောင်းရှင်သန်တည်တံ့ရေးအတွက် စီမံချက် ချမှတ်ဆောင်ရွက်ရန် အစီအစဉ် ရှိ/မရှိ ဆိုတဲ့ မေးခွန်းအပေါ်မှာ ဖြေကြားဖို့ ပြည်ထောင်စုဝန်ကြီး စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီး ဌာနရဲ့ ကိုယ်စား ဖြေကြားဖို့လာတဲ့ ဒုတိယဝန်ကြီး ဖြစ်ပါတယ် ဒီမေးခွန်းနဲ့ပတ်သက်လို့ ဖြေကြားရမယ်ဆိုလို့ရှိရင် ပသိ ရေလှောင်တမံဟာ ပဲခူး တိုင်းဒေသကြီး၊ တောင်ငူမြို့ရဲ့အရှေ့ဘက် (၁၀)မိုင်အကွာမှာ ငွေတောင်လေးကျေးရွာမှာရှိတဲ့ ပသိ ချောင်းပေါ်မှာ တည်ရှိပြီးတော့ ဆည်ရေသောက်စိစစ်ဧရိယာ(၁၅၁၁)ဧကခန့်အား ရေပေးဝေရန်နှင့် ရေအားလျှပ်စစ် ထုတ်ယူရန် ရည်ရွယ်ပြီးတော့ ရှေးယခင် အစိုးရကာလ အထူးစီမံကိန်းများ အကောင်အထည်ဖော်ရေး အဖွဲ့ရဲ့ ခွင့်ပြုချက်အရ ၁၉၉၃ ခုနှစ်မှာ လယ်ယာစိုက်ပျိုးရေးနှင့်ဆည်မြောင်း ဝန်ကြီးဌာန၊ ဆည်မြောင်းဦးစီးဌာနမှ စတင်တည်ဆောက်ပြီးတော့ ၁၉၉၇ ခုနှစ်မှာ ပြီးစီးခဲ့ပြီးတော့၊ ရေလှောင်တမံနဲ့ ဆည်ရေသောက်စနစ် တည်ဆောက်ခြင်းလုပ်ငန်းအတွက် စီမံကိန်းကုန်ကျငွေမှာ (၃၇၂)သန်း ဖြစ်ပါတယ်။ ပသိရေလှောင်တမံစီမံကိန်း တည်ဆောက်ရာမှာ ရေဝပ်ဧရိယာအတွင်း ရွာကြီးကျေးရွာ၊ နံ့သာကုန်းကျေးရွာနှင့် စိုက်ပျိုးမြေဧက(၂၀၀)ခန့် ရေနစ်မြုပ်ခဲ့ပြီးတော့ ရေမြုပ်ကျေးရွာများ ပြောင်းရွှေ့ ရာမှာ ထောက်ပံ့စရိတ်(၁.၃၈)သန်း ပေးအပ်ခဲ့ပါတယ်။ ပသိရေလှောင်တမံ စီမံကိန်းကို ထိုစဉ်အခါက ပြဋ္ဌာန်းထားရှိတဲ့ တည်ဆဲဥပေဒများနဲ့အညီ ဒေသအာဏာပိုင်အဖွဲ့ထံမှ မြေသိမ်းအမိန့်ရယူပြီးတော့ တည်ဆောက်ခဲ့ခြင်း ဖြစ်ပါတယ်။ ပသိရေလှောင်တမံ တည်ဆောက်ခြင်းလုပ်ငန်း ဆောင်ရွက်နေစဉ်မှာပင် တမံရဲ့ အောက်ဘက် (၆)မိုင်အကွာမှာရှိတဲ့ ဆိတ်ဖူးတောင် ရေလွှဲဆည်နှင့်အတူ ဆက်စပ်ယူပြီးတော့ ဆည်ရေသောက်စနစ် ကိုလည်း တစ်ပြိုင်တည်း တည်ဆောက်ပြီးစီးခဲ့သဖြင့် ၂၀၀၀ ခုနှစ် ကစတင်ပြီးတော့ ပသိရေလှောင် တမံက နွေစပါးစိုက်ပျိုးရေး စတင်ပြီးတော့ ရေပေးဝေခဲ့ရာမှာ စိစစ်ပြီးတော့ ဆည်ရေသောက်ဧရိယာ (၁၅၁၁)ဧကအပေါ်မှာ နှစ်စဉ် နွေစပါး(၁၂၀၀)ဧကကျော်နှင့် အခြားသီးနှံအတွက် ဧက(၃၀၀)ကျော် အား ယနေ့တိုင် ရေပေးဝေလျက်ရှိပါတယ်။ ပသိ ဆည်ရေသောက်စနစ်မှာ လက်ဝဲ၊ လက်ယာ တူးမြောင်းမကြီး အလျား (၁၀.၇)မိုင်၊ လက်တံမြောင်းနှင့် မြောင်းခွဲအလျား(၆.၈)မိုင်၊ ရေပေး အဆောက်အအုံ(၅၃)ခု၊ ထည့်သွင်းတည်ဆောက်ထားရှိပြီးတော့ စနစ်တကျ စိုက်ပျိုးရေပေးဝေလျက် ရှိကာ ရေမြောင်းနှင့် ရေပေးအဆောက်အအုံများ ရေရှည်တည်တံ့စေရေးအတွက် နှစ်စဉ် ခွဲဝေရရှိ သည့်ရန်ပုံငွေပေါ်မှာ မူတည်ပြီးတော့ ပုံမှန်ပြုပြင်ထိန်းသိမ်းလျက်ရှိပါတယ်။ ပသိချောင်းမှာ ကရင်ပြည်နယ်၊ သံတောင်မြို့နယ်နှင့် တောင်ငူမြို့နယ်များကို ဖြတ်သန်း စီးဆင်းလျက်ရှိပြီးတော့ မိုးရွာသွန်းမှုများပြားတဲ့ ဒေသဖြစ်တဲ့အလျောက် ပသိချောင်းရဲ့ စီးဝင်ရေ များပြားပြီး ပသိချောင်းတမံရဲ့ ရေပိုလွှဲမှ နှစ်စဉ်ပုံမှန် ရေကျော်ကျလျက်ရှိပါတယ်။ ကန်ရေပြည့် ရေလှောင်ပမာဏဖြစ်တဲ့ ဧကပေ(၃၀၅၀၀)ခန့်အား နှစ်စဉ်ပုံမှန် သိုလှောင်ထိန်းသိမ်းထားရှိလျက် ရှိ ပါတယ်။ ပသိရေလှောင်တမံ စတင်တည်ဆောက်ကတည်းက ရေအားလျှပ်စစ် ထုတ်လုပ်ရန်အတွက် (၆)ပေအချင်း ဖိအားမြှင့်သံမဏိပိုက်လိုင်း(၂)ခု ထည့်သွင်းတည်ဆောက်ခဲ့ပြီးနောက် ၂၀၀၆ ခုနှစ်မှာ လျှပ်စစ်စွမ်းအားဝန်ကြီးဌာန၊ ရေအားလျှပ်စစ် အကောင်အထည်ဖော်ရေးဦးစီးဌာနမှ တာဝန်ယူ ပြီးတော့ ရေအားလျှပ်စစ်ဆိုင်ရာအဆက်အစပ်အဆောက်အဦများ တည်ဆောက်ခဲ့ပါတယ်။ (၁)မဂ္ဂါဝပ် တာဘိုင်စက်(၂)လုံး တပ်ဆင်ခဲ့ပြီးတော့ ၂၀၀၈ ခုနှစ်မှာ စမ်းသပ်မောင်းနှင်ခဲ့ကာ ကရင်ပြည်နယ်၊ သံတောင်ကြီးမြို့ သို့ လျှပ်စစ်ဓာတ်အား စမ်းသပ်ပေးဝေခဲ့ပါတယ်။﻿ ဒီနောက်မှာ ၂၀၁၃ ခုနှစ်အထိ သံတောင်ကြီးမြို့သို့ လျှပ်စစ်ဓာတ်အားကို လိုအပ်သလို ဖြည့်တင်းပေးဝေခဲ့ပြီးနောက် သံတောင်မြို့နယ်နှင့် တောင်ငူမြို့နယ်များမှာ မဟာဓာတ်အားလိုင်းမှ လျှပ်စစ်ဓာတ်အားရရှိလာသဖြင့် ရေအားလျှပ်စစ်လည်ပတ်ခြင်းလုပ်ငန်းများကို ရပ်နားထားခဲ့ကြောင်း နှင့် လက်ရှိမှာ ပသိရေအားလျှပ်စစ်စက်ရုံထိန်းသိမ်းခြင်းလုပ်ငန်းများကို လျှပ်စစ်နှင့်စွမ်းအင်ဝန်ကြီး ဌာန၊ လက်အောက်မှာရှိတဲ့ လျှပ်စစ်ဓာတ်အားဖြန့်ဖြူးရေးလုပ်ငန်းမှ စီမံဆောင်ရွက်လျက်ရှိကြောင်း စုံစမ်းသိရှိရပါတယ်။ ပသိရေလှောင်တမံရဲ့ မူလဦးစားပေးရည်ရွယ်ချက်က ရေပေးဝေရေးဖြစ်ပြီးတော့ နွေရာသီမှာစိုက်ပျိုးရေပေးဝေသော ဆည်ရေသောက်စနစ်တည်ရှိရာ ဒေသဖြစ်တဲ့ တောင်ငူမြို့နယ် အတွင်းမှ ဧရိယာများတွင်သာ ဆည်ရေပေးဝေရင်းဖြင့် ဒေသသောက်သုံးရေရယူနိုင်ရေး ကူညီ ဆောင်ရွက်ပေးနိုင်မည့်အခြေအနေရှိပါတယ်။ သောက်သုံးရေ ပေးဝေရေးလုပ်ငန်းမှာ မြို့နယ်စည်ပင် သာယာရေးဦးစီးဌာနမှ စီမံဆောင်ရွက်သွားရမည့်လုပ်ငန်းဖြစ်ပြီးတော့ သောက်သုံးရေ အခက်အခဲ ဖြစ်ပေါ်သည့်နေရာများမှာ ရေပေးဝေနိုင်ရေးအတွက် အဆိုပါဌာနမှ ညှိနှိုင်းလာပါက ဆည်မြောင်းနှင့် ရေအသုံးချမှုစီမံခန့်ခွဲရေးဦးစီးဌာနအနေဖြင့် လိုအပ်သလို ပူးပေါင်းကူညီပေးသွားမည် ဖြစ်ပါတယ်။ ပသိချောင်းရဲ့ ရေစီးရေလာ ကောင်းမွန်ရေးလုပ်ငန်းမှာ ဆည်မြောင်းနှင့်ရေအသုံးချမှု စီမံ ခန့်ခွဲရေးဦးစီးဌာနမှ စီမံခန့်ခွဲနေသောလုပ်ငန်းမဟုတ်သော်လည်း ပသိချောင်းပေါ်မှာ ရေလှောင်တမံ တည်ဆောက်ထားတဲ့အတွက် လိုအပ်ပါက သက်ဆိုင်ရာ ကရင်ပြည်နယ်၊ ပဲခူးတိုင်းဒေသကြီး အစိုးရ အဖွဲ့များ၏စီမံမှုဖြင့် အခြားပတ်သက်ဆက်စပ်သော ဌာနဆိုင်ရာအဖွဲ့အစည်းများနဲ့အတူ လိုအပ်သလို ပါဝင်ပူးပေါင်း ညှိနှိုင်းဆောင်ရွက်သွားမည်ဖြစ်ပါတယ်။ သို့ဖြစ်ပါ၍ ပသိရေလှောင်တမံမှ သိုလှောင်ရေများအား ဆည်ရေသောက်စနစ်ဖြင့် စနစ်တကျ စိုက်ပျိုးရေပေးဝေ၍ ထိရောက်အကျိုးရှိစွာ အသုံးပြုလျက်ရှိပါကြောင်း၊ သောက်သုံးရေ ပေးဝေရန်အတွက် သက်ဆိုင်ရာဌာနများနှင့် ညှိနှိုင်းတောင်းခံလာပါကလည်း လိုအပ်သလို ပူးပေါင်း ညှိနှိုင်းကူညီပေးသွားမည်ဖြစ်ပါကြောင်းနှင့် ပသိချောင်း၏ ရေအရင်းအမြစ်များ ရေရှည်တည်တံ့ စေရေးအတွက် လိုအပ်ချက်ကြောင့် သက်ဆိုင်သည့် တိုင်းဒေသကြီး၊ ပြည်နယ်အစိုးရမှ အကူအညီ တောင်းခံလာပါက လိုအပ်သလို ပူးပေါင်းဆောင်ရွက်ပေးသွားမည်ဖြစ်ပါကြောင်း ရှင်းလင်းဖြေကြား အပ်ပါတယ်ခင်ဗျား။ ကျေးဇူးတင်ပါတယ်။ ဒုတိယမေးခွန်းဖြစ်တဲ့ မကွေးတိုင်းဒေသကြီး၊ အမှတ်(၆)မဲဆန္ဒနယ် အမျိုးသားလွှတ်တော် ကိုယ်စားလှယ် ဦးဝင်းမောင်ရဲ့ ကြယ်ပွင့်ပြမေးခွန်းနဲ့ပတ်သက်ပြီးတော့ ဖြေကြားရမယ်ဆိုလို့ရှိရင်တော့ အမျိုးသားလွှတ်တော်ကိုယ်စားလှယ်ကြီး ဦးဝင်းမောင်မှ ယခုလို ကျေးလက်ဒေသဖွံ့ဖြိုးရေးအတွက် စိတ်ပါဝင်စားစွာဖြင့် ကျေးရွာများသို့ ကွင်းဆင်းစစ်ဆေးပြီးတော့ မေးမြန်းတဲ့အတွက် အထူးပင် ကျေးဇူးတင်ရှိကြောင်း ဦးစွာ တင်ပြလိုပါတယ်။ မကွေးတိုင်းဒေသကြီး၊ စလင်းမြို့နယ်၊ နွယ်တမယ်သရက်တောလမ်းအရှည်ဟာ (၂၉)မိုင် ရှိပြီးတော့ လက်ရှိအခြေအနေမှာ ကျောက်ချောလမ်း(၁)မိုင်၊ မြေနီကျောက်စရစ်လမ်း(၅)မိုင်၊ (၃၀)ပေအကျယ် မြေသားလမ်း(၁၆)မိုင်နှင့် (၁၁)ပေအကျယ်မြေသားလမ်း (၇)မိုင်ရှိပြီးတော့ ကျေးရွာ(၅၈)ရွာ၊ လူဦးရေ (၂၅၀၀၀)ဦးတို့အား အကျိုးပြုပါတယ်။ လမ်းအကျယ် (၁၁)ပေရှိတဲ့ မြေသားလမ်း(၇)မိုင်အား သတ်မှတ်လမ်းအကျယ်(၁၈)ပေရရှိရေးအတွက် ကျေးရွာအုပ်စု၊﻿ ကွေးတိုင်း ခုနှစ်၊ ဘဏ္ဍာရေးနှစ်တော်ကြီးရဲ့ လက္ခာရေးနှစ် ရန်ပုံင်ရွက်ပါတယ်။ အုပ်ချုပ်ရေးမှူးများနှင့်မလွတ်ကင်းသော မြေကွက်ပိုင်ရှင်များနှင့် ညှိနှိုင်းပြီးတော့ လမ်းနယ်သတ်မှတ် ပေးနိုင်ရန် လိုအပ်မည်ဖြစ်ပါတယ်။ နွယ်တမယ်-သရက်တောလမ်း ကျန်ရှိတဲ့လမ်းအပိုင်း (၂၃)မိုင်အနက် (၁၁)ပေအကျယ် မြေသားလမ်း(၇)မိုင်အား (၁၈)ပေအကျယ် မြေသားလမ်းအဆင့်မြှင့်တင်မည်ဆိုပါက ငွေကျပ် (၁၂၁.၅၉)သန်း၊ မြေသားလမ်း(၂၃)မိုင်အား မြေနီကျောက်စရစ်ခင်းမည်ဆိုပါက ငွေကျပ်(၄၀၄.၈)သန်း၊ အဆိုပါလမ်းပေါ်မှာ သံကူကွန်ကရစ်တံတား(၄)စင်းနှင့် ရေကျော်(၂)စင်း တည်ဆောက်ခြင်းအတွက် ကုန်ကျငွေ(၈၂,၀၀)သန်း၊ စုစုပေါင်းကုန်ကျငွေကျပ် (၆၀၈.၃၉)သန်းခန့် ကုန်ကျမည်ဖြစ်ပါတယ်။ မကွေးတိုင်းဒေသကြီးတစ်ခုလုံးအတွက် ကျေးလက်ဒေသဖွံ့ဖြိုးတိုးတက်ရေးဦးစီးဌာနအနေဖြင့် ၂၀၁၆-၂၀၁၇ ခုနှစ်၊ ဘဏ္ဍာရေးနှစ်မှာ လမ်းတံတားများအတွက် ခွင့်ပြုငွေရန်ပုံငွေကျပ် (၉၅၁၆.၂၀၅)သန်း လျာထားပါတယ်။ ကိုယ်စားလှယ်တော်ကြီးရဲ့ စလင်းမြို့နယ်တစ်ခုလုံးအတွက် ကျေးလက်ဒေသဖွံ့ဖြိုး တိုးတက်ရေးဦးစီးဌာနရဲ့ ၂၀၁၆-၂၀၁၇ ခုနှစ်၊ ဘဏ္ဍာရေးနှစ် ရန်ပုံငွေအတွက် လမ်းတံတားများ ရန်ပုံငွေအတွက် ခွင့်ပြု ငွေကျပ် (၅၉၃.၇၉၅)သန်း လျာထားဆောင်ရွက်ပါတယ်။ အခုလက်ရှိ ကိုယ်စားလှယ်တော်ကြီးရဲ့ လမ်းတံတားအတွက်က နွယ်တမယ်-သရက်တော လမ်းအတွက်က တောင်းဆိုချက်အရဆိုရင် ကျွန်တော်တို့က ကျပ်သန်းပေါင်း(၆၀၈.၃၉)သန်း ဆိုတဲ့အတွက် မြို့နယ် တစ်ခုလုံးရဲ့ လျာထားချက်ထက်ပိုပြီးတော့ မြင့်မားစွာရှိနေတယ်ဆိုတာကို တွေ့ရှိရပါတယ်။ အဲဒါကြောင့်မိုလို့ ကိုယ်စားလှယ်တော်ကြီးရဲ့မေးခွန်းနဲ့ ပတ်သက်ပြီးတော့ နွယ်တမယ်သရက်တောလမ်း(၂၃)မိုင်၊ ကျောက်စရစ်ခင်းခြင်းနှင့် ရေပြွန်၊ ရေကျော်(၆)စင်း တည်ဆောက်ခြင်း လုပ်ငန်းများအား စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ ကျေးလက်ဒေသဖွံ့ဖြိုး တိုးတက်ရေးဦးစီးဌာနရဲ့ ၂၀၁၆-၂၀၁၇ ခုနှစ်၊ ဘဏ္ဍာရေးနှစ်မှာ ပါဝင်ခဲ့ခြင်းမရှိပါ၍ လတ်တလော ဆောင်ရွက်ပေးနိုင်ခြင်းမရှိပါကြောင်းနှင့် နှစ်အလိုက် ပြည်နယ်/တိုင်းဒေသကြီးများ၏ ဦးစားပေး လျာထားတင်ပြမှုအပေါ်မှာ မူတည်ပြီးတော့ လျာထားတင်ပြပေးသွားမည် ဖြစ်ပါကြောင်း ဖြေကြား အပ်ပါတယ်ခင်ဗျား။ ကျေးဇူးတင်ပါတယ်။ တတိယမေးခွန်းဖြစ်တဲ့ မွန်ပြည်နယ်၊ အမှတ်(၇)မဲဆန္ဒနယ် အမျိုးသားလွှတ်တော် ကိုယ်စားလှယ် ဦးနိုင်သီဟ ရဲ့ ကြယ်ပွင့်ပြမေးခွန်းနဲ့ပတ်သက်ပြီးတော့ မေးခွန်းမှာ သံဖြူဇရပ်မြို့နယ်၊ ပငကျေးရွာတွင် နွေရာသီ သောက်သုံးရေအခက်အခဲနှင့်ကြုံတွေ့ရသဖြင့် ဧရိယာအကျယ်အဝန်း (၁၃)ဧကမှာရှိတဲ့ "ပငရွာလယ်အင်း" ကို တူးဖော်ပေးရန် အစီအစဉ်ရှိ/မရှိနဲ့ ပတ်သက်တဲ့မေးခွန်းနဲ့ ပတ်သက်ပြီးတော့ ဖြေကြားရမယ်ဆိုရင် မွန်ပြည်နယ်အစိုးရအဖွဲ့မှ ဖြေကြားထားသည်မှာ သံဖြူဇရပ် မြို့နယ်၊ ပငရွာအုပ်စု၊ ရွာလယ်အင်းသည် ကွင်းအမှတ်(၉၄၂)၊ ပငကွင်းအတွင်း တည်ရှိပြီးတော့ (၉.၀၉)ဧကသည် အင်းအိုင်မြေအဖြစ် သတ်မှတ်ထားရှိပါတယ်။ ကပ်လျက်ရှိမြေ (၃.၆၆)ဧကမှာ မစိုက်ပျိုးနိုင်သောမြေအဖြစ်ထားရှိကာ မြေစာရင်းမှတ်ပုံတင်မှတ်တမ်းများအရ အင်းအိုင်မြေအမျိုးအစား မှာ (၉.၀၉)ဧကသာ ရှိပါတယ်။ သံဖြူဇရပ်မြို့နယ်၊ ပငကျေးရွာအုပ်စုမှာရှိတဲ့ ရွာလယ်အင်းတူးဖော်ခြင်းအား ၂၀၁၆-၂၀၁၇ ဘဏ္ဍာရေးနှစ်၊ ပြည်နယ်အစိုးရအဖွဲ့ရန်ပုံငွေလျာထားချက်တွင် ပါဝင်ခြင်းမရှိသဖြင့် ဆောင်ရွက်ရန်﻿ မရှိပါကြောင်းနှင့် ၂၀၁၇-၂၀၁၈ ဘဏ္ဍာရေးနှစ်၊ ပြည်နယ်အစိုးရအဖွဲ့၏ မူလရန်ပုံငွေစာရင်းတွင် ထည့်သွင်းတင်ပြ တောင်းခံသွားပြီးတော့ ရရှိပါက ဆောင်ရွက်ပေးသွားမည်ဖြစ်ပါကြောင်း တင်ပြအပ် ပါတယ်ခင်ဗျား။ ကျေးဇူးတင်ပါတယ်။ (ဩဘာသံများ)
</speech>
</QASection>
<BillSection>
<title>
သိပ္ပံ၊ နည်းပညာနှင့် ဆန်းသစ်တီထွင်မှု ဥပဒေကြမ်းနှင့်စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း
</title>
<speech type='speaker'>
အစီအစဉ်(၆) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ သိပ္ပံ၊ နည်းပညာနှင့် ဆန်းသစ်တီထွင်မှု ဥပဒေကြမ်းနှင့် စပ်လျဉ်း၍ ဆွေးနွေးရန် လွှတ်တော် ကိုယ်စားလှယ်(၄)ဦး အမည်စာရင်း တင်သွင်းထားပါတယ် ပထမဦးစွာ မန္တလေးတိုင်းဒေသကြီး မဲဆန္ဒနယ်အမှတ်(၃)မှ ဒေါက်တာကျော်သန်းထွန်း (ကန်တုန်) ဆွေးနွေးနိုင်ပါပြီ။
</speech>
<speech>
<mp id='921'>
ဒေါက်တာကျော်သန်းထွန်း(ကန်တုန်)၊ မန္တလေးတိုင်းဒေသကြီး မဲဆန္ဒနယ်အမှတ်(၃)
</mp>
လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် အမျိုးသားလွှတ်တော်ကိုယ်စားလှယ်များ၊ ပြည်ထောင်စုဒုတိယဝန်ကြီးနှင့် ဧည့်သည်တော်များ ကျန်းမာချမ်းသာကြစေရန် ဆုတောင်းမေတ္တာပို့သ အပ်ပါတယ်။ ကျွန်တော်ကတော့ မန္တလေးတိုင်းဒေသကြီး မဲဆန္ဒနယ်အမှတ်(၃)က အမျိုးသား လွှတ်တော်ကိုယ်စားလှယ် ဒေါက်တာကျော်သန်းထွန်း(ကန်တုန်) ဖြစ်ပါတယ်။ အချိန်မလုံလောက်ပါက (၂)မိနစ်ခန့် ထပ်ဆောင်းပေးပါရန် မေတ္တာရပ်ခံအပ်ပါတယ်။ ဥက္ကဋ္ဌကြီးခင်ဗျား။ သိပ္ပံ၊ နည်းပညာနှင့် ဆန်းသစ်တီထွင်မှု ဥပဒေကြမ်းစာမျက်နှာ (၁၃)၊ အမှတ်စဉ် (၇၂)မှာ အစိမ်းရောင်နည်းပညာဖွံ့ဖြိုးမှုဆိုင်ရာ လုပ်ငန်းများဆောင်ရွက်မှုဟူ၍ ဖော်ပြထား ပါတယ်။ အစိမ်းရောင်ဆိုတဲ့ ဝေါဟာရအရ အစိမ်းရောင်ခြယ်ဆေး၊ Cholorophyl ကို ရည်ညွှန်းခြင်း အားဖြင့် အရွက်အစိမ်းရောင်တို့နဲ့ ဖွဲ့စည်းထားတဲ့ အပင်လောက(ဝါ)ရုက္ခလောကကို ရည်ညွှန်းလို ကြောင်း နားလည်ရပါတယ်။ အစိမ်းရောင်ရှိတဲ့ အပင်လောကကို ရည်ညွှန်းဟန်ရှိပေမယ့် ရုက္ခ လောကမှာ အစိမ်းရောင်ဘုံမြင့်ပင်တွေသာ ကိုယ်စားပြု ထားခြင်းမဟုတ်ပါ။ ဘုံနိမ့်ပင် အမျိုးအစား ဖြစ်တဲ့ မှိုလောက Fungus တွေနဲ့ Algde ရေညှိပင်တွေလည်း အပင်အုပ်စုမှာ ဖွဲ့စည်းပါဝင်နေပါတယ်။ ဒါကြောင့် အစိမ်းရောင်တစ်မျိုးတည်းသုံးခြင်းဟာ အပင်လောကတစ်ခုလုံးကို ကိုယ်စားမပြု၊ မလုံ လောက်ကြောင်း တင်ပြလိုပါတယ်။ Fungus မှိုလေ့လာတဲ့ပညာရပ်ကို Mycology လို့ခေါ်ပြီး အဖြူ၊ အနီ၊ အညို ရောင်တွေရှိသလို Algde ရေညှိတွေမှာလည်း စိမ်းပြာ၊ အနီ၊ အညို အရောင်တွေ ရှိကြပါတယ်။ မြန်မာပြည်က Spiruling ရေညှိက စိမ်းပြာရောင်ရှိတာ သတိပြုရန် လိုအပ်ပါတယ်။ အပင်လောကဆိုပေမယ့် မှိုပင်၊ ရေညှိပင်ဆိုပြီး ခေါ်ဆိုလေ့မရှိပါ။ အပင်လောက(ဝါ)ရုက္ခလောက အားလုံးကနေပြီး စားသုံးစရာပစ္စည်းတွေနဲ့ဆေးဝါးပစ္စည်း၊ အသုံးချပစ္စည်းတွေရနိုင်တာမို့ အစိမ်းရောင်﻿ နည်းပညာလို့ မသုံးသင့်ဘဲ အပင်အားလုံးအတွက် ကိုယ်စားပြုတဲ့ရုက္ခလောက နည်းပညာဖွံ့ဖြိုးမှု ဆိုင်ရာလုပ်ငန်းများဟူ၍ ခြုံငုံပြီး ပြောင်းလဲသုံးနှုန်းနိုင်ရန် ဖြစ်ပါတယ်။ အစိမ်းရောင်ရှိတဲ့ Fungus မှိုလောကမှ ပဋိဇီဝဆေး၊ အစိမ်းရောင်မရှိတဲ့ Fungus မှိုလောကမှ ပဋိဇီဝဆေး Penicillin ဆေးပင်ကို Penicilium Notatum မှိုအမျိုးအစားက ထုတ်ယူနိုင်ခဲ့ပြီး ကြောင်လိမ်စိမ်းပြာရေညှိ အမျိုးအစားကို Spiruling ရေညှိကနေပြီးတော့ ထုတ်ယူခဲ့တာဖြစ်ပါတယ်။ အပင်လောက(ဝါ)ရုက္ခလောကမှာလည်း လူသားအကျိုးပြု စားသုံးစရာအပင်တွေနဲ့ ဆေးဝါးဘုံနိမ့်၊ ဘုံမြင့်ပင်တွေ ပေါင်းစုဖွဲ့စည်းထားတာ ဖြစ်ပါတယ်။ စားသုံးသီးနှံအပင်တွေ လေ့လာတဲ့ 033002980 onsojc:69:0203 Agronomy CaTE: 620:01:6w? 8:02q8n Herbal Medicine (or) Pharmaceutical Drugs Study v cəTolosafli 620:01:o@mpmgys 620:01:39 02?ne Pharmacognosist i cə0:01:02179e Pharmacologist i cao:Gloengê Pharmacist i မှိုပညာရှင် Mycologist တို့က အသုံးချဆေးပညာရပ်အဖြစ် အပင်တွေကိုလေ့လာပြီး စူးစမ်းကြမှာဖြစ် ပါတယ်။ ဒီနေရာမှာ အလျဉ်းသင့်လို့ မြန်မာနိုင်ငံမှာ တစ်ကီလိုဒေါ်လာတစ်ထောင်မှ နှစ်ထောင်တန်ဖိုး go Cordyceps soos consoţişoqd on ovozol Caterpillar bulê:086$odcə0:00 pe: တွေရရှိနိုင်မည့် စနစ်တကျမွေးမြူစမ်းသပ် ထုတ်လုပ်နိုင်ဖို့အတွက် အကြံပြု တင်ပြအပ်ပါတယ်။ နိုင်ငံခြားဈေးကွက်မှာ ဝယ်လိုအား အကောင်းဆုံးဖြစ်ပြီး တရုတ်နိုင်ငံက တင်ပို့ရောင်းချနေ ပေမယ့် ဈေးကွက်လုံလောက်မှုမရှိတဲ့အတွက် မြန်မာနိုင်ငံက ပြည်ပပို့ကုန်အဖြစ် အားထုတ် ဆောင်ရွက်သင့်ပါတယ်။ မူးယစ်ဆေးဖြစ်တဲ့ ဘိန်းစိုက်ပျိုးခြင်းထက် ဈေးကွက်အစားထိုးလုပ်ဆောင်ဖို့ ၂-၈-၂၀၁၆ ရက်နေ့က ဦးစိုင်းဝမ်းလှိုင်းခမ်း အဆိုကို ဆွေးနွေးခဲ့စဉ်က တင်ပြခဲ့တဲ့ အပင်အမျိုးအစား ဟာ ဒီလိုတန်ဖိုးကြီးမားတဲ့ ဆေးဝါးကုန်ပစ္စည်းမျိုးကို ရည်ညွှန်းတင်ပြခဲ့ခြင်း ဖြစ်ပါတယ်။ ဒီလိုရှားပါး ပစ္စည်းမျိုးကို အကောင်အထည်ဖော်ပေးမှ မြန်မာ့စီးပွားရေးတိုးတက်ရေးအတွက် အကျိုးတရား မြင့်မားစွာ ရရှိနိုင်မှာလည်း ဖြစ်ပါတယ်။ ဒုတိယတင်ပြချက်အနေနဲ့ မူကြမ်းစာမျက်နှာ(၁၉)၊ အမှတ်စဉ်(၁၀၃)၊ အခန်း(၁၀) ပြစ်မှု၊ ပြစ်ဒဏ်များ ဖော်ပြချက်ဖြစ်ပါတယ်။ ၅-၈-၂၀၁၆ ရက်၊ နေ့စွဲပါ သိပ္ပံ၊ နည်းပညာ မူကြမ်းဥပဒေရေးဆွဲ တင်ပြချက်မှာ စာမျက်နှာ(၆) (ဆ)မှာ အခန်း(၁၀)ခေါင်းစဉ်အောက်မှာ အပိုဒ်(၂၆)မှ (၃၀) အထိကို ပယ်ဖျက်သင့်ကြောင်း ဖော်ပြထားပါတယ်။ ကျွန်တော်တွေ့ကြုံခဲ့တဲ့ မူပိုင်ခွင့်တစ်ခုအကြောင်း အတိုချုံး ségsodulosofi Gșoşbşdəl: Naringi Crenulata wałsəcət Limonia Acidissima အပင်ကို ၂၀၁၄ ခုနှစ်ပိုင်းက ဂျပန်တစ်ဦးနဲ့ မြန်မာတစ်ဦးတို့ပူးပေါင်းပြီး ဂျပန်နိုင်ငံမှာ မူပိုင်ခွင့်မှတ်ပုံတင် ခဲ့ကြပါတယ်။ မန္တလေးအခြေစိုက် မန်းသရဖူကုန်ထုတ်လုပ်ငန်း အသင်းဥက္ကဋ္ဌ ဖြစ်သူက သိလျှင် သိချင်း နာယကဖြစ်သူ ကျွန်တော့်ဆီတင်ပြပြီး ကျွန်တော်တို့ ပူးပေါင်းကန့်ကွက်ခဲ့ကြပါတယ်။ မှတ်ပုံတင်ပြီးဖြစ်ပေမယ့် မြန်မာ့သယံဇာတရင်းမြစ်သနပ်ခါးကို အကိုးအကားအပြည့်အစုံနဲ့ တင်ပြခဲ့ပြီး မကြာခင်မှာပဲ မှတ်ပုံတင် ရုပ်သိမ်းပယ်ဖျက်ပြီးဖြစ်ကြောင်း ပြန်ကြားစာရရှိခဲ့ပါတယ်။ ဒီကိစ္စက မူပိုင်ခွင့်ပြဿနာဖြစ်ပြီး ဒီမူပိုင်ခွင့်အရ မြန်မာ့သယံဇာတရင်းမြစ် ဖြစ်သော်လည်း လက်လွှတ်ဆုံးရှုံးရမယ့် အနေအထားဖြစ်ပါတယ်။ ယခုလို သိပ္ပံပိုင်းဆိုင်ရာနည်းပညာ တီထွင်ကြံဆမှု﻿ မျိုးကို ဦးနှောက်ဖောက်စားမည့်သူများ၊ နည်းပညာခိုးယူနေကြတဲ့သူလျှိုများ၊ တစ်ဦးကနေ အသင်း အဖွဲ့လိုက် ကမ္ဘာမှာ ရှိနေပါတယ်။ ဒါကြောင့် မသမာသူများအန္တရာယ်ဘေးမှ ကင်းဝေးဖို့ ပြစ်မှု၊ ပြစ်ဒဏ် ရုပ်သိမ်းပယ်ဖျက်ခြင်းကို မပြုသင့်ကြောင်း တင်ပြအပ်ပါတယ်။ ပြစ်မှု၊ ပြစ်ဒဏ်ဖော်ပြရာမှာ လည်း တစ်နှစ်ထက်မပိုသော ပြစ်ဒဏ်နဲ့ ငွေဒဏ် သိန်း(၂၀၀)၊ သိန်း(၃၀၀) သတ်မှတ်ခြင်းအစား တိုးမြှင့်ပြီး ထောင်ဒဏ်နဲ့ ငွေဒဏ်ကို ပြဋ္ဌာန်းပေးရန် ဖြစ်ပါတယ်။ နိုင်ငံတကာ ငွေကြေးလဲလှယ်နှုန်းအရ မြန်မာငွေသိန်း(၂၀၀)၊ (၃၀၀)က အမေရိကန်ဒေါ်လာ တစ်သောင်းခွဲ၊ နှစ်သောင်းခန့်သာရှိတော့ ဦးနှောက်ဖောက်စားမည့်သူများက အဆိုပါဒဏ်ငွေကို မပင်မပန်း ဒဏ်ငွေဆောင်ပြီး အလွယ်တကူပဲ လက်ဆင့်ကမ်းပြီး ဒေါ်လာသန်းပေါင်းများစွာ ဆယ်ချီ၊ ရာချီပြီး ရောင်းချပါလိမ့်မယ်။ ယခုဖော်ပြထားသော ထောင်ဒဏ်၊ ငွေဒဏ်တို့က နိုင်ငံခြားကြေးစား ဘောလုံးသမားတစ်ဦးစာချုပ်သည် (၅) နှစ်သက်တမ်းအတွက် ဒေါ်လာသန်း(၃၀)၊ (၆၀)များနဲ့ နှိုင်းယှဉ် ကြည့်ရန် ဖြစ်ပါတယ်။ ပညာရှင်တစ်ဦးရဲ့ ဘဝနဲ့ရင်းနှီးပြီး အချိန်အတိုင်းအတာများစွာ ကြို တင် အားထုတ်မှုရဲ့ အသီးအပွင့်ကို နိုင်ငံတော်က မိမိနိုင်ငံသားတစ်ဦးအား တန်ဖိုးထားလေးစားပြီး အကာအကွယ်ပေးခြင်းအားဖြင့် ချီးမြှင့်မြှောက်စားခြင်း စသည်တို့ကို လုပ်ဆောင်ပေးရန်ဖြစ်ပြီး လုံလောက်သော ပြစ်မှု၊ ပြစ်ဒဏ်များဖြင့် ကြိုတင်ကာကွယ်ပြဋ္ဌာန်းထားရှိရန် လိုအပ်မှာဖြစ်ပါကြောင်း လေးစားစွာဆွေးနွေး တင်ပြအပ်ပါတယ်။ အားလုံးကို ကျေးဇူးတင်ပါတယ်။ (ဩဘာသံများ)
</speech>
<speech type='speaker'>
ဆက်လက်ပြီး ရန်ကုန်တိုင်းဒေသကြီး မဲဆန္ဒနယ်အမှတ်(၁၂)မှ ဦးကျော်နိုင် ဆွေးနွေးနိုင်ပါပြီ
</speech>
<speech>
<mp id='990'>
ဦးကျော်နိုင်၊ ရန်ကုန်တိုင်းဒေသကြီး မဲဆန္ဒနယ်အမှတ်(၁၂)
</mp>
လေးစားရပါသော လွှတ်တော်ဥက္ကဋ္ဌကြီးအမှူးပြု၍ လွှတ်တော်အတွင်း ကြွရောက်လာကြသော ပုဂ္ဂိုလ်များအားလုံးကို မင်္ဂလာပါလို့ ဦးစွာ နှုတ်ခွန်းဆက်သအပ်ပါတယ်။ ကျွန်တော်ကတော့ ရန်ကုန်တိုင်းဒေသကြီး မဲဆန္ဒနယ် အမှတ်(၁၂)မှ အမျိုးသားလွှတ်တော်ကိုယ်စားလှယ် ဦးကျော်နိုင် ဖြစ်ပါတယ်။ ဥက္ကဋ္ဌကြီးခင်ဗျား။ သိပ္ပံ၊ နည်းပညာနှင့် ဆန်းသစ်တီထွင်မှု ဥပဒေကြမ်းမှာပါရှိတဲ့ အခန်း (၁၂)ခန်း၊ ပုဒ်မ(၃၃)ခု၊ ပုဒ်မခွဲ(၈၄)ခုတို့ကို လေ့လာကြည့်လိုက်တဲ့အခါမှာ ခေတ်မီတိုးတက်သော နိုင်ငံတော်သစ်ကြီးဆီကို အခုပဲရောက်တော့မယောင်ယောင်၊ တက္ကသိုလ်၊ ကောလိပ်၊ သိပ္ပံကျောင်း တွေက လေ့ကျင့်သင်ကြား မွေးထုတ်ပေးလိုက်တဲ့ အသိပညာရှင်၊ အတတ်ပညာရှင်၊ ကျွမ်းကျင် ပညာရှင်တွေနဲ့ ဆန်းသစ်တီထွင်မှုတွေပဲ လုပ်နိုင်တော့မယောင်ယောင်နဲ့ ဝေဖန်စရာမရှိလောက်အောင် ညွန့်နေ၊ ဖူးနေ၊ ကောင်းနေတဲ့ ဥပဒေဖြစ်နေတာကို တွေ့ရပါတယ်။ ကျွန်တော် ဘာနဲ့ ဥပမာပေးရ မလဲဆိုရင် ကျွန်တော်တို့ လွှတ်တော်တက်ဖို့ လာကြတဲ့အခါမှာ အပေါ်ကတော့ခေါင်းပေါင်းကို သေချာဆောင်း၊ တိုက်ပုံကိုသေချာဝတ်၊ အောက်ပိုင်းကတော့ ကားကြုံ ကိုမီအောင်လို့ အပြေးထွက် လာတဲ့အခါမှာ ဖိနပ်က ရေချိုးခန်းမှာစီးတဲ့ဖိနပ်အဟောင်းအစုတ်၊ အဲဒီလို ဖြစ်နေသလိုပါပဲ။ လေ့လာကြည့်လိုက် ဥပဒေကြမ်းမှာပါရှိတဲ့ ဆွေးနွေးခွင့် ကောလိပ်များ ဖြစ်ကြောင်း ပဒေဖြည့်ချက်တစ်ခု ကျွန်တော်ဟာ ဒီဥပဒေကို အသေးစိတ်၊ အတိအကျ လေ့လာကြည့်တဲ့အခါမှာ အင်မတန် အခြေခံကျပြီး အရေးကြီးတဲ့အချက်ဖြစ်တဲ့ အခြေခံနည်းပညာ နားလည်တတ်ကျွမ်းတဲ့ သုတေသန ဝန်ထမ်းများနဲ့ သုတေသနပညာရှင်များ ရွေးချယ်ခန့်ထား တာဝန်ပေးမှုများမပါရှိကြောင်း တွေ့ရှိရပါ တယ်။ အဲဒါအပြင် သူက ဘာကိုပဲ ဦးစားပေးလိုက်လဲဆိုတော့ ဆန်းသစ်တီထွင်မှုများ ဆောင်ရွက်ရန်သာ ဦးတည်ရေးဆွဲထားကြောင်း တွေ့ရပါတယ်။ ဒါဟာ ဘာလဲဆိုတော့ အခြေခံအုတ်မြစ်ဖောင်ဒေးရှင်း မခိုင်မာဘဲနဲ့ လေထဲတိုက်အိမ်ဆောက်တဲ့ဥပဒေ ဖြစ်နေတာကို တွေ့ရပါတယ်။ ဥက္ကဋ္ဌကြီးခင်ဗျား။ ကျွန်တော်တို့နိုင်ငံရဲ့ လက်ရှိပညာရေး၊ အထူးသဖြင့် သိပ္ပံ၊ နည်းပညာ နယ်ပယ်မှာ ဆန်းသစ်တီထွင်နိုင်လောက်အောင် အခြေခံခိုင်မာရဲ့ လားဆိုတာ သံသယရှိဖွယ် ဖြစ် ပါတယ်။ ဒါကြောင့်မို့ ကျွန်တော်တို့နိုင်ငံရဲ့ လက်တွေ့မြေပြင် အခြေအနေအရ လိုအပ်နေတဲ့ ဥပဒေ ပုဒ်မအချို့ကို ကျွန်တော်က ဖြည့်စွက်တင်သွင်းမှာ ဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော်ဟာ အခု ဥက္ကဋ္ဌကြီးထံမှ ခွင့်ပြုချက်တစ်ခု တောင်းခံလိုပါ တယ် ခင်ဗျား။ အဲဒါဘာလဲဆိုရင် ကျွန်တော်တင်သွင်းမည့် ဥပဒေဖြည့်စွက်ချက်များသည် ကျွန်တော်တို့ နိုင်ငံအတွက် အမှန်တကယ် လိုအပ်ချက်ဖြစ်ကြောင်းကို ရိုးစင်းထိမိတဲ့ ပြည်သူတွေရဲ့ အသံနဲ့တကွ နည်းပညာတက္ကသိုလ်နှင့် ကောလိပ်များ ဖြစ်တည်လာပုံ၊ ဖြစ်စဉ်အကျဉ်းချုပ်ကို အကြောင်းပြချက် အဖြစ် တင်ပြဆွေးနွေးခွင့်ပြုပါခင်ဗျား။ ဥက္ကဋ္ဌကြီးခင်ဗျား။ ယနေ့နည်းပညာတက္ကသိုလ်များရဲ့ အခြေခံဟာ ၁၉၉၅ နဲ့ ၂၀၀၁ ကြားကာလမှာ စတင်ခဲ့ပါတယ်။ အဲဒီကာလဟာ ကျွန်တော်တို့ မြန်မာ့ပညာရေးသမိုင်းမှာ ထူးခြားလှ ပါတယ်။ သိပ္ပံတွဲ(၁၀၀)ဖိုး (၃)ဘာသာ၊ ဝိဇ္ဇာတွဲ(၁၀၀)ဖိုး (၃)ဘာသာ ဆိုပြီးတော့ ကျွန်တော်တို့ ပညာရေးဟာ စနစ်တကျ အဖျက်ဆီးခံခဲ့ရတယ်လို့ ပြောကြတဲ့ကာလ ဖြစ်နေပါတယ်။ Physics (၃၃)မှတ်ဖိုး၊ Chemistry (၃၃)မှတ်ဖိုး၊ Biology(၃၃)မှတ်ဖိုး၊ ဘောဂဗေဒ (၃၃)မှတ်ဖိုးနဲ့ အောင်လာတဲ့ ကလေးတွေရဲ့ အရည်အသွေးကို အားလုံးသိကြမှာဖြစ်ပါတယ်။ အဲဒီအချိန်မှာ ဘာမဆိုင် ညာမဆိုင် ကျွန်တော်တို့ရဲ့ သင်္ချာ (၁၀၀)ဖိုး၊ ဖြေရမှာကို အဆင့်မြင့်သင်ရိုး အများအပြားကို လျှော့ချခဲ့ပါတယ်။ wipos Queen of Science i Language of Science of seagulosus ဆန်းသစ်တီထွင်မှုကို သင်္ချာ Formula ထုတ်နိုင်ပြီးတော့ လက်တွေ့ကိုက်ညီမှသာ ကမ္ဘာက လက်ခံပါတယ်။ အခုတော့ သင်္ချာကို ရှိသမျှ တကယ့်မြင့်တဲ့အပိုင်းတွေ လျှော့ပြီး လျှော့လာတဲ့ခေတ်က မွေးထုတ်လာသူများ ယခု ဘယ်နေရာကို ရောက်လာပြီလဲ၊ သိပ္ပံနဲ့ နည်းပညာဌာနမှာ ဘယ်လို ရောက်လာပြီလဲဆိုတာကို ကျွန်တော်ပြောပြပါတော့မယ်။ အဲဒီတော့ အဲဒီနှစ်က ၁၉၉၅ နဲ့ ၂၀၀၁ ကြား ကာလက ဘယ်လိုမွေးထုတ်လာသလဲဆိုရင် ဝန်ထမ်းသင်တန်းသားများ ဆိုပြီးတော့ တစ်နှစ်ကို ကျောင်းသားလေးငါးဆယ်လောက်ကို ပိတ်ထားတဲ့ရန်ကုန်စက်မှုတက္ကသိုလ်ကြီးမှာ လက်ရွေးစင်ဖွင့်လှစ် သင်ကြားပေးခဲ့ပါတယ်။ အများပြည်သူတွေကတော့ ဒီသင်တန်းသားတွေကို ဝန်ကြီးသားတန်းလို့ ခေါ်ကြပါတယ်။ BE အင်ဂျင်နီယာဘွဲ့၊ တစ်ခါ တန်းပြီးတော့ ME ဆိုတဲ့ မဟာအင်ဂျင်နီယာဘွဲ့၊ တစ်ခါတန်းပြီးတော့ Ph.D အင်ဂျင်နီယာပါရဂူဘွဲ့များရပြီးတဲ့နောက် စတင်ခဲ့တဲ့ အချိန်ကနေ(၁၀) နှစ်ခန့်အကြာမှာ ၂၀၀၆ ခုနှစ်၊ G.T.C တွေမှာ၊ နည်းပညာသိပ္ပံများမှာ လက်ရှိ တာဝန်ထမ်းဆောင်﻿ နေဆဲ ဝါရင့်ဆရာကြီးများရဲ့ အပေါ်ကနေပြီးတော့ ဌာနမှူး၊ မော်ကွန်းထိန်း၊ G.T.C ကျောင်းအုပ်ကြီးများ ဖြစ်လာကြပါတယ်။ နည်းပညာတက္ကသိုလ်များအဖြစ်ပေါ်လာတော့ ပါမောက္ခ၊ ပါမောက္ခချုပ်များ ဖြစ်လာကြပါတယ်။ ဥက္ကဋ္ဌကြီးခင်ဗျား။ ကျွန်တော် ယခုဆွေးနွေးတဲ့ ဥပဒေကြမ်းမှာ တာဝန်ခံဝန်ကြီးဌာနသည် ပညာရေးဝန်ကြီးဌာနလို့ ဆိုထားပါတယ်။ ပညာရေးဝန်ကြီးတစ်ဦးကတော့ လုပ်သက်အနှစ်(၃၀)ရှိမှသာ ပါရဂူဘွဲ့ရတာဖြစ်ပါတယ်လို့ ပထမအကြိမ် အမျိုးသားလွှတ်တော်မှာ တရားဝင်ပြောသွားဖူးပါတယ်။ ဒါပေမဲ့ နည်းပညာတက္ကသိုလ်တွေဖွင့်စမှာ လုပ်သက်မပြောနဲ့ မွေးတဲ့အသက်တောင် အသက်(၃၀) မပြည့် သေးတဲ့ပါမောက္ခပေါက်စနလေးတွေ တွေ့နေခဲ့ရပါတယ်။ ဒါကြောင့်မိုလို့ ပြည်သူတွေကြားထဲမှာ မြင်မြင်သမျှ ပါမောက္ခ၊ တွေ့သမျှလူ ပါရဂူလို့ ဆိုတဲ့အဆိုမျိုး ဖြစ်ပေါ်ခဲ့ရခြင်း ဖြစ်ပါတယ်။ ဥက္ကဋ္ဌကြီးခင်ဗျား။ သင်ရိုးအနေနဲ့ ပြောမယ်ဆိုရင်လည်း ယနေ့ သိပ္ပံနှင့်နည်းပညာ ကျောင်းသားများဟာ ၂၀၀၁ ခုနှစ်က ပြဋ္ဌာန်းခဲ့တဲ့ နိုင်ငံခြားစာအုပ်ကို ဖလင်တိုက်ရိုက်ကူးပြီး ပြဋ္ဌာန်းစာအုပ်လုပ်ထားတာဟာ ယခုဆိုရင် (၁၆)နှစ်ကျော်ပါပြီ။ အဲဒီစာအုပ်ကို ခုချိန်ထိ မပြောင်းသေး ပါဘူး။ ဒီသင်ရိုးတွေနဲ့ ကျောင်းဆင်းလာတဲ့ ကျွန်တော်တို့ကျောင်းသားတွေဟာ ဆန်းသစ်တီထွင်မှုတွေ ဖန်တီးရင်တောင် နိုင်ငံတကာက ရှေးခေတ်ဟောင်း အောက်မေ့ဖွယ်အဖြစ် တအံ့တဩ ဖြစ်ကြမှာပါ။ ဥက္ကဋ္ဌကြီးခင်ဗျား။ အထက်ကကျွန်တော်တင်ပြခဲ့တဲ့ အခြေအနေများကြောင့် သိပ္ပံ၊ နည်းပညာနှင့် ဆန်းသစ်မှုဥပဒေကြမ်း အခန်း(၄)ကောင်စီ၏ တာဝန်နှင့် လုပ်ပိုင်ခွင့်အခန်းမှာ ပုဒ်မ ၇၊ ပုဒ်မခွဲ (ဂ)ကို အောက်ပါအတိုင်း ဖြည့်စွက်ရမှာဖြစ်ပါတယ်။ ပုဒ်မ ၇၊ ပုဒ်မခွဲ(ဂ) သိပ္ပံ၊ နည်းပညာနှင့် ဆန်းသစ်တီထွင်မှုလုပ်ငန်းများ အောင်မြင်စွာအကောင်အထည်ဖော်ဆောင်နိုင်ရေးအတွက် ကျွန်တော် ဖြည့်စွက်မှာကတော့ ပုဒ်မခွဲငယ် (၁) တက္ကသိုလ်၊ ကောလိပ်အဆင့်မြင့်ပညာရေး၏ သင်ရိုးညွှန်းတမ်း နှင့် ဆရာ၊ ဆရာမတို့၏ အရည်အသွေးကိုမြှင့်တင်ပေးခြင်း၊ ပုဒ်မခွဲငယ်(၂) အရည်အသွေး နိမ့်ကျခြင်း ၏အကြောင်းရင်းကို ဖော်ထုတ်လက်ခံပြီး နိုင်ငံတကာအဆင့်မီစေရန် စီစဉ်ဆောင်ရွက်ခြင်း၊ ပုဒ်မခွဲငယ်(၃) အရည်အသွေးမြင့်တက္ကသိုလ်၊ ကောလိပ်၊ သိပ္ပံကျောင်းများမှအတော်ဆုံး Top အဆင့် ကျောင်းသားများကို ဆက်သွယ်ခေါ်ယူ၍ သက်ဆိုင်ရာနယ်ပယ်အလိုက် သုတေသနဝန်ထမ်းများ၊ ပညာရှင်များ ဖြစ်လာအောင် ပြုစုပျိုးထောင်ခြင်းလို့ ဖြည့်စွက်တင်သွင်းလိုပါတယ်။ ဥက္ကဋ္ဌကြီးခင်ဗျား။ အပေါ်က ထပ်မံဖြည့်စွက်ထားတဲ့ပုဒ်မခွဲငယ် (၁)နဲ့ (၂)ကတော့ ယနေ့ မြန်မာပြည်ရဲ့ သိပ္ပံနှင့်နည်းပညာကျောင်းသားတွေရဲ့ အရည်အသွေးကို ကျွန်တော်တို့က စိုးရိမ်လို့၊ သံသယဖြစ်လို့ ဒီလိုမျိုးဖြည့်စွက်ဖို့ လိုအပ်တယ်ဆိုတာကို သက်ဆိုင်ရာ တာဝန်ရှိတဲ့လူကြီးများ၊ ဥပဒေ ရေးဆွဲသူများ၊ ဥပဒေပညာရှင်များအပြင် ဥပဒေကိုပြုတဲ့၊ တာဝန်ရှိတဲ့ ကျွန်တော်တို့ရဲ့ လွှတ်တော် ကိုယ်စားလှယ်များလည်း သိဖို့လိုအပ်တဲ့အတွက် ဖော်ဆောင်ပေးဖို့ ကျွန်တော်က တင်သွင်းခြင်း ဖြစ်ပါတယ်။ အကယ်၍ ကျွန်တော်တို့ရဲ့ ဒီဖော်ဆောင်ထားတာ အောင်မြင်လာပြီဆိုတဲ့အခါဆိုရင်တော့ ဟောဒီ ပုဒ်မခွဲငယ်(၃)မှာ ကျွန်တော်ပြောတဲ့ အရည်အသွေးမြင့်တက္ကသိုလ်၊ ကောလိပ်၊ သိပ္ပံကျောင်းများမှ အတော်ဆုံး Top ကျောင်းသားကို ဆက်သွယ်ခေါ်ယူ၍ သက်ဆိုင်ရာနယ်ပယ်အလိုက် သုတေသန ဝန်ထမ်းများ၊ ပညာရှင်များဖြစ်လာအောင် ပြုစုပျိုးထောင်ရမယ်ဆိုတာ တကယ့်ဖွံ့ဖြိုးပြီး နိုင်ငံကြီးတွေ﻿ မှာ ကုမ္ပဏီကြီးတွေ၊ ဖောင်ဒေးရှင်းကြီးတွေက အဲဒီလိုနည်းနဲ့ တက္ကသိုလ်တွေက ကျောင်းသားကို ခေါင်းခေါက်ပြီးတော့ သူတို့ရဲ့ သုတေတနလုပ်ငန်းကြီးတွေမှာ တိုးတက်လာအောင် တည်ဆောက်ကြ ပါတယ်။ အရင်ခေတ်တုန်းက ကျွန်တော်တို့မြန်မာပြည်က ကျွန်တော်တို့ သူငယ်ချင်းတွေ၊ ကျွန်တော်တို့ ထက်ကြီးတဲ့ ဦးလေးသားချင်းတွေကအစ နိုင်ငံခြားကို ထွက်သွားပြီးရင် ပြန်မလာကြဘူးဆိုတာဟာ အဲဒီလို ခေါင်းခေါက်ခေါ်ခံလိုက်ရတာ၊ အဲဒီတော့ ကျွန်တော်တို့အလှည့်မှာ ကျွန်တော်တို့တိုင်းပြည်မှာပဲ တိုးတက်အောင်လုပ်ပြီးတော့ ခေါင်းခေါက်ယူနိုင်ဖို့အတွက် ဒီလိုဥပဒေ ဖြည့်စွက်ရမှာ ဖြစ်ပါတယ်။ အဲဒီတော့ နိဂုံးချုပ်အနေနဲ့ ပြောမယ်ဆိုရင်တော့ ကျွန်တော် ယခုတင်သွင်းလိုက်သော အပိုဒ်ခွဲငယ် (၃)ခုကို အလေးအနက်စဉ်းစားပြီး ထည့်သွင်းပေးပါလို့ တောင်းဆိုရင်း ကျွန်တော် နိဂုံးချုပ်ပါတယ် ခင်ဗျား။ အားလုံး ကျေးဇူးတင်ပါတယ်။(ဩဘာသံများ)
</speech>
<speech type='speaker'>
ဆက်လက်ပြီး မွန်ပြည်နယ် မဲဆန္ဒနယ်အမှတ်(၈)မှ ဦးမျိုးဝင်း ဆွေးနွေး နိုင်ပါပြီ
</speech>
<speech>
<mp id='938'>ဦးမျိုးဝင်း၊ မွန်ပြည်နယ် မဲဆန္ဒနယ်အမှတ်(၈)</mp>
လေးစားအပ်ပါသော အမျိုးသား လွှတ်တော်ဥက္ကဋ္ဌကြီးနှင့်တကွ အားလုံးကို မင်္ဂလာပါလို့ ပဏာမ နှုတ်ခွန်းဆက်သအပ်ပါတယ်။ ကျွန်တော်ကတော့ မွန်ပြည်နယ် မဲဆန္ဒနယ်အမှတ်(၈)မှ အမျိုးသားလွှတ်တော်ကိုယ်စားလှယ် ဦးမျိုးဝင်း ဖြစ်ပါတယ်။ ကျွန်တော့်အနေနဲ့ ပုဒ်မတစ်ခုချင်းအပေါ် ပြင်ဆင်ဆွေးနွေးခြင်းထက် ဥပဒေတစ်ရပ်လုံး အပေါ် သာမန်အရပ်သားတစ်ဦးအမြင်နဲ့ ခြုံငုံသုံးသပ် ဆွေးနွေးခွင့်ပြုပါရန် ဥက္ကဌကြီးအား လေးစားစွာ ခွင့်တောင်းခံအပ်ပါတယ်။ လေးစားရပါသော ဥက္ကဋ္ဌကြီးခင်ဗျား။ မူလတင်သွင်းလာတဲ့ ဥပဒေကြမ်းထဲမှာ အခန်း (၁၂)ခန်း နဲ့ ပုဒ်မ(၃၃)ခု ပါဝင်ပြီး၊ ပြင်ဆင်ထားတဲ့ ဥပဒေကြမ်းမှာတော့ အခန်း(၁၀)ခန်းနဲ့ ပုဒ်မ(၃၁)ခု ပါဝင် ပါတယ်။ ဥပဒေတစ်ခုလုံးကို ကျွန်တော် ဖတ်ရှုပြီးတဲ့အခါမှာ ဒီဥပဒေဟာ နိုင်ငံသားတစ်ဦးချင်း၊ တစ်စုတစ်ဖွဲ့ချင်းရဲ့ တီထွင်ဖန်တီးမှုကို ထောက်ပံ့အားပေးပြီး နိုင်ငံရဲ့ နည်းပညာ တိုးတက်ဖွံ့ဖြိုးရေးကို ဦးတည်တာထက် ဒီဥပဒေအရ ဖွဲ့စည်းထားတဲ့ကော်မတီအဆင့်ဆင့်ရဲ့ လုပ်ပိုင်ခွင့်၊ တာဝန်နဲ့ လုပ်ထုံး လုပ်နည်းတွေကို ပြဋ္ဌာန်းပြီး ကျွန်တော်တို့ဆီမှာ အရင့်အရင်ခေတ်က ပြဋ္ဌာန်းနေကျဥပဒေများအတိုင်း တီထွင်သူများကို စုဖွဲ့၊ လွှမ်းမိုးနိုင်ဖို့ကိုပဲ ရည်ရွယ်ရေးဆွဲထားသလို ခံစားရပါတယ်။ အခန်းခေါင်းစီး အမည် တွေကိုကြည့်ရင် အခန်း(၁)နဲ့ (၂)မှာ အမည်၊ အဓိပ္ပာယ်ဖွင့်ဆိုချက်နဲ့ ရည်ရွယ်ချက်များ၊ အခန်း(၃)နဲ့ (၄)မှာ နည်းပညာကောင်စီဖွဲ့စည်းခြင်းနဲ့ တာဝန်နဲ့ လုပ်ပိုင်ခွင့်များ၊ အခန်း(၅)မှာ ကော်မတီ ဖွဲ့စည်းခြင်းနှင့် တာဝန်နှင့် လုပ်ပိုင်ခွင့်များ၊ အခန်း(၆)နဲ့ (၇)မှာ ဦးစီးဌာနများဖွဲ့စည်းခြင်းနဲ့ လုပ်ငန်း တာဝန်များ၊ အခန်း(၈)ဘဏ္ဍာရေး၊ အခန်း(၉)နည်းပညာလွှဲပြောင်းရေးနဲ့ အခန်း(၁၀)အထွေထွေဆိုပြီး ပြင်ဆင်ရေးဆွဲထားပါတယ်။ တီထွင်သူများအတွက် မက်လုံးတွေ၊ တီထွင်မှုအတွက် အကာအကွယ် ပုဒ်မတွေ ဘာတစ်ခုမှ တိတိကျကျ မပါဝင်ပါဘူး။ ရည်ရွယ်ချက်မှာ ဖော်ပြထားတာတွေကတော့ ခုနက ကိုယ်စားလှယ်ကြီး ပြောသွားသလိုပဲ မိုးပျံနေပါတယ်။ သိပ္ပံနှင့် နည်းပညာဆိုင်ရာ ဆန်းသစ်တီထွင်မှု﻿ များမှတစ်ဆင့် နိုင်ငံတော်နဲ့ လူ့စွမ်းအားအရင်းအမြစ်တွေ တိုးတက်ဖွံ့ဖြိုးဖို့၊ ထူးချွန်သူများကို ဂုဏ်ပြု ချီးမြှင့်ပြီး အကျိုးခံစားခွင့်ပေးဖို့နဲ့ မူပိုင်ခွင့်များကို အကာအကွယ်ပေးဖို့ စတဲ့ကောင်းမွန်တဲ့ရည်ရွယ်ချက် များ ပါဝင်ပါတယ်။ ဒါပေမဲ့ ရည်ရွယ်ချက်ကို ထင်ဟပ်ပေါ်လွင်စေတဲ့အချက်တွေဟာ ခေါင်းစဉ်မှာ တစ်ခုမှမပါသလို အထဲကပုဒ်မတွေမှာလည်းပဲ အတော်ရှာယူရပါတယ်။ ဥက္ကဋ္ဌကြီးခင်ဗျား။ ဒီနေရာမှာ ကျွန်တော်အဓိကထား တင်ပြလိုတာက ဒီဥပဒေကြမ်းမှာ အခရာအကျဆုံးသူတွေဖြစ်တဲ့ ဆန်းသစ်တီထွင်သူလို့ခေါ်တဲ့ ပါရမီရှင်တွေပါပဲ။ သူတို့ဟာ ဒီဥပဒေကြမ်းမှာ တကယ့်ဇာတ်လိုက်တွေ ဖြစ်ပါတယ်။ ကော်မတီတွေ၊ ဦးစီးဌာနတွေ ဘယ်လောက်ပဲဖွဲ့ဖွဲ့၊ ဥပဒေပါ ပြဋ္ဌာန်းချက်တွေ ဘယ်လောက်ပဲကောင်းကောင်း၊ တီထွင်သူလို့ခေါ်တဲ့ ဒီဇာတ်လိုက်တွေသာမရှိရင် ဒီဥပဒေဟာ မင်းသားမရှိဘဲ ဇာတ်ဆရာနဲ့ ဆိုင်းဝိုင်းပဲရှိတဲ့ဇာတ်ပွဲလို ဖြစ်နေမှာပါပဲ။ ကျွန်တော်တို့ဆီ မှာ ဒီမင်းသားတွေ က ချင်လာအောင် ဆွဲဆောင် ပွဲထုတ်ပေးပါမှ ဒီဇာတ်ပွဲကြီး မြိုင်လာမှာဖြစ်ပါတယ်။ လေးစားရပါသော ဥက္ကဌကြီးခင်ဗျား။ တီထွင်ဖန်တီးမှုတွေဟာ အသင်းအဖွဲ့နဲ့ စုပေါင်း လုပ်ကြတဲ့နေရာတွေကထက် ဝါသနာနဲ့ အထုံပါရမီအရ စားလည်းဒီစိတ်၊ သွားလည်းဒီစိတ်၊ အိပ်လည်း ဒီစိတ်နဲ့ မအိပ်မနေ အလုပ်လုပ်တတ်ကြတဲ့ ပါရမီရှင်တွေဆီကနေထွက်လာတာ များပါတယ်။ ဒါကြောင့် ကျွန်တော် ဒီပါရမီရှင်တွေကို အားပေးချီးမြှောက်ဖို့ အလေးပေးပြောဆိုနေခြင်းပဲ ဖြစ်ပါတယ်။ ကမ္ဘာမှာ ကျော်ကြားတဲ့ စွန့်ဦးတီထွင်သူတွေဖြစ်တဲ့ သောမတ်အက်ဒီဆင်တို့၊ ဂရေဟမ်ဘဲတို့၊ ဂယ်လီလီယိုတို့၊ နောက်(၂၀)ရာစုနောက်ပိုင်းမှာ ဟင်နရီဖို့ဒ်တို့၊ ရိုက်ညီနောင်၊ မတ်ဇူကာဘတ်တို့၊ စတိဗ်ဂျော့တို့လို ကမ္ဘာကျော် တီထွင်သူတွေဟာ သူ့ပါတနာလေး တစ်ယောက်နှစ်ယောက်နဲ့ ကမ္ဘာကျော်တီထွင်မှုတွေ ကို လုပ်ခဲ့ကြတာ ဖြစ်ပါတယ်။ ဒါကြောင့် ကျွန်တော်တို့နိုင်ငံကို နည်းပညာနဲ့ တိုးတက်ဖို့ ရှေးရှုတယ်ဆိုရင် ဒီပုဂ္ဂလ တီထွင်သူတွေကို အားပေးချီးမြှောက်ပြီး သူတို့တီထွင်မှုတွေ အခိုးမခံရအောင် အပြည့်အဝအကာအကွယ် ပေးထားတဲ့ဥပဒေမျိုး ပြဋ္ဌာန်းပေးဖို့ လိုပါတယ်။ ကျွန်တော်တို့နိုင်ငံဆိုတာကလည်း အာဆီယံ(၁၀)နိုင်ငံ မှာ မူပိုင်ခွင့်ဥပဒေကို အခုထက်ထိ မပြဋ္ဌာန်းနိုင်သေးတဲ့ တစ်ခုတည်းသောနိုင်ငံဖြစ်တယ်လို့ သိထား ပါတယ်။ ဒါကြောင့် သူခိုးတွေလည်း ပါပါတယ်။ တီထွင်သူတွေကို ခိုင်ခိုင်မာမာအကာအကွယ် ပေးထားတဲ့ပုဒ်မတွေ ဒီဥပဒေထဲမှာ မဖြစ်မနေ ပါသင့်ပါတယ်။ နို့မို့ဆို သမင်မွေးလိုက်၊ ကျားစားလိုက်နဲ့ တီထွင်သူတွေအတွက် လုပ်ချင်ကိုင်ချင်စိတ်တွေ ကုန်ခမ်းသွားနိုင်ပါတယ်။ အခုရေးဆွဲထားတဲ့ ဥပဒေကြမ်းရဲ့ အမည်နှင့်အဓိပ္ပာယ် ဖွင့်ဆိုချက်ထဲမှာတောင် ဆန်းသစ်တီထွင်သူဆိုတဲ့ စကားလုံးကို အဓိပ္ပာယ်ဖွင့်ထားတာ မတွေ့ရပါဘူး။ ဒီဥပဒေ တစ်ခုလုံးမှာတောင် ဒီနာမည်သုံးထားတာ (၃) ကြိမ် ထက်မပိုဘူးလို့ ထင်ပါတယ်။ ဒါကြောင့် ကျွန်တော့်အနေနဲ့ ဒီပါရမီရှင်တွေအတွက် အခန်း(၁)၊ ပုဒ်မ(၂) အောက်မှာ သူတို့ကို အလေးထားသောအားဖြင့် ဆန်းသစ်တီထွင်သူဆိုတဲ့ စကားလုံးရဲ့ အဓိပ္ပာယ် ဖွင့်ဆိုချက်ကို ပုဒ်မခွဲတစ်ခုအနေနဲ့ ထည့်သွင်းသင့်ပါကြောင်း အကြံပြုလိုပါတယ်။ လေးစားရပါသော ဥက္ကဋ္ဌကြီးခင်ဗျား။ နောက်တစ်ချက် ကျွန်တော်ဆွေးနွေးလိုတာက အခန်းခေါင်းစီးနဲ့ ဆိုင်ရာပုဒ်မများပဲဖြစ်ပါတယ်။ ပြင်ပက အရပ်သားသုတေသနပညာရှင်တစ်ယောက် ဒါမှမဟုတ် အဖွဲ့တစ်ခုဟာ သူ့အလုပ်နဲ့ ဆက်နွယ်ပြဋ္ဌာန်းလိုက်တဲ့ဥပဒေကို ဖတ်တဲ့အခါမှာ ဥပဒေ﻿ သမားတွေလို အသေးစိတ်မှာ မဟုတ်ပါဘူး။ အရင်ဦးဆုံး သူ့အတွက် ဘာအကူအညီရနိုင်မလဲ၊ ပိုက်ဆံ ချေးလို့ရမလား၊ သူ့တီထွင်မှုအတွက် အကာအကွယ်ပေးမယ့်ပုဒ်မတွေ ဘာပါလဲ၊ သူ့ထုတ်ကုန် ပစ္စည်းအတွက် Tax ကင်းလွတ်ခွင့်တွေ ဘယ်လိုပေးထားလဲ၊ သူ့တီထွင်မှုသာ အောင်မြင်ခဲ့ရင် ဘာအကျိုးကျေးဇူးရမလဲ စတဲ့အရာတွေကို အရင်ဆုံးရှာဖွေမှာပါ။ ဒီတော့ အရင်ဆုံးသူစဖတ်မှာက အခန်းခေါင်းစီးတွေပါပဲ။ တီထွင်သူတွေအတွက် မက်လုံးဟာ ဒီခေါင်းစီးတွေထဲမှာကို မဖြစ်မနေ ပါဝင် သင့်ပါတယ်။ လူအများစုရဲ့ သဘာဝဟာ မြင်လွယ်တဲ့အရာကို အရင်မြည်းစမ်းပြီးမှ သူတို့လိုချင်တာ ပါမယ်ထင်မှ ဆက်ဖတ်ကြပါတယ်။ ဒါကြောင့် ကျွန်တော့်အနေနဲ့ အကြံပြုလိုတာက တီထွင်သူတွေကို ဆွဲဆောင်နိုင်မဲ့ မက်လုံး တွေပါတဲ့ ခေါင်းစီးမျိုးတွေရဲ့ အောက်မှာ သူတို့စိတ်ဝင်စားစေမယ့်အချက်တွေပါတဲ့ ပုဒ်မများကို စုစည်း ဖော်ပြရေးဆွဲသင့်ကြောင်း အကြံပြုလိုပါတယ်။ ဥပမာဆိုရရင် အခန်း(၈) ဘဏ္ဍာရေးဆိုတဲ့ခေါင်းစဉ် အောက်က ပုဒ်မ(၁၃)၊ (၁၄)နဲ့ (၁၅)များဟာ ဒီနည်းပညာကောင်စီရဲ့ ဖွံ့ဖြိုးရေးရန်ပုံငွေ ထူထောင်သုံးစွဲ ရမယ့် နည်းလမ်းများနဲ့သက်ဆိုင်ပြီးတော့ ပုဒ်မ(၁၆)ကတော့ ဆုချီးမြှင့်ခြင်းနဲ့ သက်ဆိုင်ပါတယ်။ ဒီလို ရည်ရွယ်ချက်နှစ်မျိုးကို ရောထွေးပြဋ္ဌာန်းမယ့်အစား ဖွံ့ဖြိုးရေးရန်ပုံငွေ ထူထောင်ခြင်းနဲ့ စီမံသုံးစွဲခြင်း ဆိုတဲ့ ခေါင်းစဉ်အောက်မှာ ပုဒ်မ(၁၃)၊ (၁၄)နဲ့ (၁၅)ကို ပြဋ္ဌာန်းပြီးတော့ ဆန်းသစ်တီထွင်မှုဆိုင်ရာ ဘဏ္ဍာရေးအခွင့်အလမ်းဆိုတဲ့ ဆွဲဆောင်မှုရှိတဲ့ ခေါင်းစဉ်သစ်အောက်မှာမှ ပုဒ်မ(၁၆)ကို ခွဲခြား ပြဌာန်းသင့်ပါတယ်။ ဒါ့အပြင် ဒီခေါင်းစဉ် အောက်မှာပဲ ပညာရပ်နယ်ပယ်အလိုက် outstanding တွေကိုဆွဲဆောင်နိုင်မယ့် အောက်ပါပုဒ်မများကိုလည်း ဖြည့်စွက်ပြဋ္ဌာန်းဖို့ အကြံပြု လိုပါတယ် (၁) အောင်မြင်ဖို့ သေချာမှုအပေါ်မူတည်ပြီး ဆက်လက်သုတေသနလုပ်နိုင်ဖို့ ငွေချေးယူ နိုင်ခွင့်ရှိတဲ့ပုဒ်မ၊ (၂) တီထွင်မှုကနေ ကုန်ပစ္စည်းထုတ်လုပ်ရာမှာ လိုအပ်တဲ့အရင်းအနှီး ချေးယူနိုင်ခွင့် နဲ့ အထောက်အပံ့တောင်းခံနိုင်ခွင့်၊ (၃)တီထွင်မှု ပစ္စည်းတွေရောင်းလို့ရတဲ့ဝင်ငွေအပေါ် နှစ်အကန့် အသတ်နဲ့ Tox ကင်းလွတ်ခွင့်နှင့် လုပ်ငန်းလွတ် လိုင်စင်ကြေးများလို ကြေးများကင်းလွတ်ခွင့်၊ (၄) ကြီးမားသော ထုတ်ကုန်ပစ္စည်းများအတွက် အခြားအဖွဲ့အစည်းနဲ့ နည်းပညာ လွှဲပြောင်းလုပ်ကိုင်ရာ တွင် တီထွင်သူကို ရာခိုင်နှုန်းနဲ့ အကျိုးခံစားခွင့် စတာတွေနဲ့၊ (၅) တီထွင်ဆန်းသစ်မှုတွေကို ကဏ္ဍ တစ်ခုချင်းစီအလိုက် ချီးမြှင့်မယ့်ဆု စတာတွေကို တိတိကျကျ ပြဋ္ဌာန်းပေးခြင်းအားဖြင့် ပညာရပ်နယ်ပယ် အသီးသီးက တီထွင်သူတွေရဲ့ ဆန္ဒကို နှိုးဆွနိုင်မှုနဲ့အတူ Made in Myanmar ဆိုတဲ့ ကုန်စည် သစ်တွေ၊ ဒီဇိုင်းသစ်တွေ၊ နည်းပညာသစ်တွေ တိုးတက်ဖြစ်ထွန်းလာမှာ ဖြစ်ပါတယ်။ လေးစားရပါသော ဥက္ကဋ္ဌကြီးခင်ဗျား။ ဒီနေရာမှာ ကြုံ ကြိုက်လို့ ပုဒ်မ(၁၆)ကိုလည်း ဆွေးနွေးချင်ပါသေးတယ်။ ဒီပုဒ်မမှာ "ကောင်စီသည် သိပ္ပံနှင့်နည်းပညာနယ်ပယ်မှ ထူးချွန်သော ပညာရှင်များ၊ ကျောင်းသား၊ ကျောင်းသူများနှင့် ဆန်းသစ်တီထွင်ဖန်တီးသူများအားထိုက် သင့်သည့် ဆုကြေးငွေ သတ်မှတ် ဆုချီးမြှင့်နိုင်သည်" ဆိုပြီး ပြဋ္ဌာန်းထားပါတယ်။ ဆုကြေးငွေသတ်မှတ်ပြီး ချီးမြှင့် နိုင်သည်လို့ ဆိုထားလေတော့ ဆုရခြင်း၊ မရခြင်းနဲ့ ဆုကြေးအနည်းအများသည် ကောင်စီရဲ့ သဘော ဆိုတဲ့ မရေရာမှုကို ပြဆိုနေပါတယ်။ တကယ်လို့များ ဒီပုဒ်မကို "ပြည်သူနှင့်နိုင်ငံအတွက် အကျိုး ဖြစ်ထွန်းစေမည့် ဆန်းသစ်တီထွင်မှုများအပေါ် ကောင်စီက အောက်ပါအတိုင်း ဆုချီးမြှင့်ရမည်" ဆိုပြီး တော့ ဆုရွေးချယ်ရေးအဖွဲ့ ဖွဲ့စည်းခြင်းနဲ့ ဆန်းသစ်တီထွင်မှုတွေကို Field အလိုက် ဥပမာ စက်ကိရိယာ၊﻿ ဒီဇိုင်း၊ မော်ဒယ်၊ ဆော့လ်ဝဲလ်၊ နည်းပညာ၊ သုတေသန၊ ဇီဝမျိုးကွဲ၊ ရာသီဥတု၊ သဘာဝပတ်ဝန်းကျင် ဆိုင်ရာနဲ့ ဆေးဝါးဆိုင်ရာရှာဖွေတွေ့ရှိမှု စသဖြင့်ခွဲခြားပြီး ဘယ်နယ်ပယ်အတွက်ဆို ဘာဆုမျိုးချီးမြှင့် မယ်ဆိုတာ ရှင်းရှင်းလင်းလင်း ဖော်ပြသင့်ပါတယ်။ လူသားအကျိုးပြု တီထွင်မှုတစ်ခုဆိုတာ အောင်မြင်ဖို့ တကယ်မလွယ်တဲ့ကိစ္စပါ။ အခုဆော့နေတဲ့ ပိုကီမွန်ဂိမ်းတောင် နှစ်(၂၀)ကြာပါတယ်။ ကတ္တရာ လမ်းပေါ်မှာ ပြေးနေတဲ့ကုန်ကားကို သံလမ်းပေါ်တင်လိုက်တဲ့ အကြံကုန် ဂဠုန်ဆားချက် ဖန်တီးမှုမျိုး၊ အားကုန်နေတဲ့ဓာတ်ခဲကို ဆားနဲ့နွားချေး ရောတဲ့ထဲထည့်ပြီး Bulb သီးလေးထွန်းပြတဲ့ အရာမရောက်တဲ့ တီထွင်မှုမျိုးတွေကိုလည်းပဲ ဒါမျိုးတွေကို ဒီတီထွင်မှုထဲမထည့်မိဖို့ လိုပါတယ်။ လေးစားရပါသော ဥက္ကဋ္ဌကြီးခင်ဗျား။ ကျွန်တော်တို့နိုင်ငံမှာ အသင်းအဖွဲ့ဆိုင်ရာ ဥပဒေတွေထုတ်တိုင်း ဒီအသင်းအဖွဲ့ကို အားပေးကူညီပြီး သူတို့အခွင့်အရေးကို အကာအကွယ် ပေးဖို့ဆိုတာထက် ဒီအဖွဲ့ကို ဘယ်လိုထိန်းညှိချုပ်ကိုင်ရမလဲ ဆိုတာကို ဦးတည်ရေးဆွဲတတ်တဲ့ ဥပဒေ ရေးဆွဲနည်းဟာ အသားသေခဲ့တာ အတော်ကြာခဲ့ပါပြီ။ ဒါတွေကို ကျွန်တော်တို့ ပြုပြင်ရပါမယ်။ အချိန် မလုံလောက်တော့တဲ့အတွက် မူပိုင်ခွင့်နဲ့ အခွင့်အရေးများ အကာအကွယ်ပေးခြင်းကို ဆက်လက် မဆွေးနွေးတော့ပါဘူး။ ဒါကြောင့် ကျွန်တော့်အနေနဲ့ ဒီဥပဒေမူကြမ်းကို ပြည်တွင်းပြည်ပက တတ်သိ ပညာရှင်များနဲ့တိုင်ပင်ပြီး အသေအချာ ပြန်လည်ပြင်ဆင် ရေးဆွဲသင့်ပါကြောင်း တင်ပြဆွေးနွေးရင်း နိဂုံးချုပ်ပါတယ်။ အားလုံး ကိုယ်စိတ်နှစ်ဖြာ ကျန်းမာ ချမ်းသာကြပါစေ။ (ဩဘာသံများ)
</speech>
<speech type='speaker'>
ဆက်လက်ပြီး မကွေးတိုင်းဒေသကြီး မဲဆန္ဒနယ်အမှတ်(၈)မှ ဦးဝင်းမြင့် ဆွေးနွေးနိုင်ပါပြီ။
</speech>
<speech>
<mp id='914'>ဦးဝင်းမြင့်၊ မကွေးတိုင်းဒေသကြီး မဲဆန္ဒနယ်အမှတ်(၈)</mp>
ရိုသေလေးစားရပါ သော အမျိုးသားလွှတ်တော်ဥက္ကဋ္ဌကြီး၊ ကျွန်တော်တို့ အမျိုးသားလွှတ်တော်ထဲမှာ ညီရင်းအစ်ကို၊ မောင်ရင်းနှမသဖွယ် တာဝန်အတူထမ်းဆောင်နေကြတဲ့ ကျွန်တော်တို့ရဲ့ အမျိုးသားလွှတ်တော် ကိုယ်စားလှယ်ကြီးများနှင့် လေ့လာရန်ရောက်ရှိနေကြတဲ့ ဧည့်သည်တော်များ၊ ကိုယ်ကျန်းမာ၊ စိတ်ချမ်း သာကြပါစေကြောင်း မေတ္တာပို့သရင်း ဂါရဝပြုပါတယ်။ ဒုတိယအကြိမ် အမျိုးသားလွှတ်တော် ဒုတိယ ပုံမှန်အစည်းအဝေးရဲ့ (၁၃)ရက်မြောက်နေ့မှာ တင်သွင်းသွားတဲ့ သိပ္ပံ၊ နည်းပညာနှင့် ဆန်းသစ်တီထွင်မှု ဥပဒေကြမ်းနဲ့စပ်လျဉ်းပြီးတော့ အမျိုးသားလွှတ်တော်ဥပဒေကြမ်းကော်မတီရဲ့ ပြင်ဆင်ချက်အပေါ်မှာ မကွေးတိုင်းဒေသကြီး မဲဆန္ဒနယ်အမှတ်(၈)အမျိုးသားလွှတ်တော်ကိုယ်စားလှယ် ကျွန်တော် ဦးဝင်းမြင့် က လေးစားစွာ အကြံပြု ဆွေးနွေးမှာ ဖြစ်ပါတယ်။ သိပ္ပံ၊ နည်းပညာနှင့် ဆန်းသစ်တီထွင်မှုဥပဒေရဲ့ ပုဒ်မ(၃)ဟာ ရည်ရွယ်ချက်အပိုင်းဖြစ်ပြီး ပုဒ်မခွဲ(က)ကနေ (ဆ)အထိ ပုဒ်မခွဲ(၇)ခု ရှိပါတယ်။ ကျွန်တော့်အနေနဲ့ကတော့ ပုဒ်မခွဲ (က)ကနေ (ဃ) အထိကတော့ အဆိုပြုပြဋ္ဌာန်းချက်အတိုင်းထားရှိပြီး၊ ပုဒ်မ(၃)ရဲ့ ပုဒ်မခွဲ(င)မှာ ထပ်မံဖြည့်စွက် အကြံ ပေးလိုပါတယ်။ ပုဒ်မခွဲ(င)မှာ အမျိုးသားလွှတ်တော် ဥပဒေကြမ်းကော်မတီက သိပ္ပံ၊ နည်းပညာနှင့် ဆန်းသစ်တီထွင်မှုနယ်ပယ်ဆိုင်ရာ လူ့စွမ်းအားအရင်းအမြစ် ဖွံ့ဖြိုးတိုးတက်ရေးလုပ်ငန်းများ အောင်မြင် တိုးတက်ရေးအတွက် ပြည်တွင်း၊ ပြည်ပရှိ သုတေသနဌာနများ၊ တက္ကသိုလ်၊ ကောလိပ်၊ သိပ္ပံများ၊ စက်မှု ကုန်ထုတ်လုပ်ငန်းများနှင့် အခြားအဖွဲ့အစည်းများအကြား အချင်းချင်းပူးပေါင်း ဆောင်ရွက်နိုင်ရန်လို့ တင်ပြထားပါတယ်။ ကျွန်တော့်အနေနဲ့ ပုဒ်မ(င)မှာ တက္ကသိုလ်၊ ကောလိပ်၊ သိပ္ပံများဆိုတဲ့ စကားရပ်ရဲ့ နောက်မှာ သက်မွေးအထက်တန်းကျောင်းများ၊ လက်မှုပညာသင်ကျောင်းများ၊ အခြေခံပညာအထက် တန်းကျောင်းများလို့ ကျောင်းအမျိုးအစား(၃)ခု ဖြည့်စွက်လိုပါတယ်။ ဘာကြောင့် ဒီလို ဖြည့်စွက် ရသလဲဆိုရင် ကျွန်တော်တို့ ကျောင်းတွေနဲ့ ပညာရေးဝန်ကြီးဌာန ချိတ်ဆွဲထားရတဲ့ ပညာရေးဖြင့် ခေတ်မီဖွံ့ဖြိုးတိုးတက်တဲ့နိုင်ငံတော်ကြီး တည်ဆောက်အံ့ဆိုတဲ့ ဆောင်ပုဒ်အရ ခေတ်မီဖွံ့ဖြိုးတိုးတက်တဲ့ နိုင်ငံတော်ကြီး တည်ဆောက်ဖို့အတွက်ဆိုရင် ကျောင်းသားလူငယ်စွမ်းအား အရင်းအမြစ်တွေဟာ အနာဂတ်အတွက် အခြေခံအကျဆုံးအရင်းအမြစ် ဖြစ်ပါတယ်။ ဒါကြောင့်မိုလို့ ဒီဥပဒေကို အခြေခံ ပညာအထက်တန်းကျောင်းအဆင့်အထိ နှိုးဆော်ထိစပ်ပေးမယ်ဆိုရင် ပိုမိုကျယ်ပြန့် ထိထိရောက်ရောက် ဖြစ်မယ်လို့ ယူဆတဲ့အတွက်ကြောင့် ဖြစ်ပါတယ်။ လေးစားရပါသော ဥက္ကဋ္ဌကြီးခင်ဗျား။ ပုဒ်မ(၃)မှာပဲ ပုဒ်မခွဲ(စ)လုံးနဲ့ (ဆ)ကိုတော့ အဆိုပြု ပြဋ္ဌာန်းတဲ့အတိုင်းထားပြီး၊ ကျွန်တော့်အနေနဲ့ ပုဒ်မခွဲ(ဇ)အဖြစ် အသစ်ထပ်မံ ဖြည့်စွက်ချင်ပါတယ်။ ကျွန်တော် ဖြည့်စွက်လိုတဲ့စာသားကတော့ ပညာရေးဝန်ကြီးဌာနနဲ့ ညှိနှိုင်းပြီး သက်မွေးပညာအထက်တန်း ကျောင်းများ၊ လက်မှုပညာသင်ကျောင်းများနှင့် အခြေခံပညာအထက်တန်းကျောင်းများမှ ဆရာ၊ ဆရာမ၊ ကျောင်းသား၊ ကျောင်းသူများရဲ့ သိပ္ပံ၊ နည်းပညာနှင့် ဆန်းသစ်တီထွင်မှုပြပွဲများကို ပုံမှန်ဖော်ထုတ် ကျင်းပ နိုင်ရေးဆောင်ရွက်ရန်လို့ ဖြည့်စွက်ချင်ပါတယ်။ ဘာကြောင့် ဒီလိုဖြည့်စွက်ရတာလဲဆိုရင် အစဉ်လေ့လာ သင်ယူနေတဲ့ လူ့အဖွဲ့အစည်းတစ်ရပ်ဖြစ်ထွန်းရေးဆိုတဲ့ ပညာရေးရည်မှန်းချက်အရ ကျောင်းသားလူငယ် တစ်ဦးချင်းပဲဖြစ်ဖြစ်၊ အဖွဲ့အလိုက်ပဲဖြစ်ဖြစ်၊ ဆန်းသစ်တီထွင်မှုပြပွဲတွေကို နိုင်ငံတော်က ဖော်ထုတ်ပေး လိုက်ခြင်းအားဖြင့် ကျောင်းသားလူငယ်တွေ၊ စဉ်ဆက်မပြတ် ဆန်းသစ်တီထွင်လိုစိတ်တွေ၊ တစ်နေ့တခြား မြင့်မားလာလိမ့်မယ်လို့ ယူဆတဲ့အတွက်ပဲ ဖြစ်ပါတယ်။ ရိုသေလေးစားရပါသော ဥက္ကဋ္ဌကြီးခင်ဗျား။ ကျွန်တော်တင်ပြခဲ့တဲ့ ပုဒ်မ(၃)၊ ပုဒ်မခွဲ(င)ကို ထပ်မံဖြည့်စွက်ချက်နဲ့ ပုဒ်မခွဲ(ဇ)ကို အသစ်ဖြည့်စွက်ချက် အား တင်ပြခွင့်ရတဲ့အတွက် အထူးကျေးဇူးဥပကာရတင်ရှိပါတယ်။ အားလုံး ကျက်သရေမင်္ဂလာ အဖြာဖြာနဲ့ ပြည့်စုံပါစေ။ (ဩဘာသံများ)
</speech>
<speech type='speaker'>
အမျိုးသားလွှတ်တော်ကိုယ်စားလှယ်များခင်ဗျား။ အမျိုးသားလွှတ်တော် ကိုယ်စားလှယ်များရဲ့ ဆွေးနွေးချက်များနဲ့ ပတ်သက်ပြီး အမျိုးသားလွှတ်တော် ဥပဒေကြမ်းကော်မတီ က ပြန်လည်ကြားနာ ဆောင်ရွက်ဖို့ ဆုံးဖြတ်ပါတယ်။﻿
</speech>
</BillSection>
</discussion><postface>
<title>
အမျိုးသားလွှတ်တော်ဥက္ကဋ္ဌကဒုတိယအကြိမ် အမျိုးသားလွှတ်တော် ဒုတိယပုံမှန်အစည်းအဝေး (၁၉)ရက်မြောက်နေ့ ရပ်နားကြောင်းနှင့် (၂၀)ရက်မြောက်နေ့ အစည်းအဝေး ဆက်လက်ကျင်းပမည့် နေ့ရက်နှင့်အချိန်ကို ကြေညာခြင်း
</title>
<speech type='speaker'>
အစီအစဉ်(၇) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ ယခု ဒုတိယအကြိမ် အမျိုးသားလွှတ်တော် ဒုတိယပုံမှန်အစည်းအဝေး (၁၉)ရက်မြောက် နေ့ကို ရပ်နားပါမယ်။ ဒုတိယအကြိမ် အမျိုးသားလွှတ်တော် ဒုတိယပုံမှန်အစည်းအဝေး (၂၀)ရက် မြောက်နေ့ကို ၂၀၁၆ ခုနှစ်၊ သြဂုတ်လ ၂၅ ရက် (ကြာသပတေးနေ့) နံနက် ၁၀း၀၀ နာရီမှာ ဆက်လက် ကျင်းပမှာ ဖြစ်ကြောင်း ကြေညာပါတယ်။
</speech>
<speech type='mc'>
အမျိုးသားလွှတ်တော် ဥက္ကဋ္ဌ ပြန်လည်ထွက်ခွာပါပြီ ခင်ဗျား။
</speech>
<speech type='mc'>အားလုံး ထွက်ခွာနိုင်ကြပါပြီ ခင်ဗျား။</speech>
<p>
ဒုတိယအကြိမ် အမျိုးသားလွှတ်တော် ဒုတိယပုံမှန်အစည်းအဝေး (၁၉)ရက်မြောက်နေ့ကို ၁၁၀၉ နာရီအချိန်တွင် ရပ်နားပါသည်။
</p>
</postface>
</transcript>
</doc>
