<doc>
<docinfo>
<docno>02-04-11.xml</docno>
<term value='02'>ဒုတိယအကြိမ်</term>
<session value='04'/>
<sittingday value='11'> </sittingday>
<legislature value='upper'>အမျိုးသားလွှတ်တော်</legislature>

<title>
ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် စတုတ္ထပုံမှန်အစည်းအဝေး (၁၁)ရက်မြောက်နေ့မှတ်တမ်း
</title>
<date>
၁၃၇၈ ခုနှစ်၊ တပို့တွဲလပြည့်ကျော် ၁၀ ရက် (၂ဝ၁၇ ခုနှစ်၊ ဖေဖော်ဝါရီလ ၂၁ ရက် ) အင်္ဂါနေ့
</date>
</docinfo>
<transcript>
<preface>
<p>
နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ဒုတိယအကြိမ် အမျိုးသား လွှတ်တော် စတုတ္ထပုံမှန်အစည်းအဝေး (၁၁)ရက်မြောက်နေ့ အစီအစဉ်ကို ၁၀း၀၀ နာရီအချိန်၌ စတင် ကျင်းပပါသည်။ အမျိုးသားလွှတ်တော် ဥက္ကဋ္ဌအဖြစ် မန်းဝင်းခိုင်သန်း က ဆောင်ရွက်ပြီး၊ အခမ်းအနားမှူး အဖြစ် ဦးလွင်ဦး၊ ညွှန်ကြားရေးမှူးချုပ် အမျိုးသားလွှတ်တော်ရုံးက ဆောင်ရွက်ပါသည်။
</p>
<title>အမျိုးသားလွှတ်တော် ဥက္ကဋ္ဌ နေရာယူခြင်း</title>
<speech type='mc'>
အမျိုးသားလွှတ်တော် ကိုယ်စားလှယ်များခင်ဗျား။ ယခုအချိန်က စပြီး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် စတုတ္ထပုံမှန် အစည်းအဝေးရဲ့ (၁၁)ရက်မြောက်နေ့ အစီအစဉ် စတင်ပါတော့မယ်
</speech>
<speech type='mc'>အမျိုးသားလွှတ်တော် ဥက္ကဋ္ဌ ကြွရောက်လာပါပြီခင်ဗျား။</speech>
<speech type='speaker'>အားလုံး မင်္ဂလာပါ။</speech>
<p>
အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်
</p>
<speech type='mc'>အားလုံးထိုင်နိုင်ကြပါပြီခင်ဗျား။﻿</speech>
<title>
အမျိုးသားလွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်း ကြေညာခြင်း
</title>
<speech type='speaker'>
အမျိုးသားလွှတ်တော်ကိုယ်စားလှယ်များ ခင်ဗျား။ ဒီကနေ့ ကျင်းပတဲ့ ဒုတိယအကြိမ် အမျိုးသားလွှတ်တော် စတုတ္ထပုံမှန်အစည်းအဝေး (၁၁)ရက်မြောက်နေ့မှာ လွှတ်တော် အခွင့်အရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်း (၂၂၁)ဦးရှိပြီး ဒီကနေ့ အစည်းအဝေးကို (၂၀၁)ဦး တက်ရောက်ပါတယ်
</speech>
<speech type='speaker'>
အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော်ကိုယ်စားလှယ်ဦးရေ စုစုပေါင်း ရဲ့ (၉၀.၉၅)ရာခိုင်နှုန်းရှိပြီး တက်ရောက်တဲ့ ကိုယ်စားလှယ်ဦးရေဟာ အစည်းအဝေး အထမြောက်ရန် လိုအပ်တဲ့ ကိုယ်စားလှယ်ဦးရေ သုံးပုံတစ်ပုံထက် ကျော်လွန်တဲ့အတွက် ၂၀၁၂ ခုနှစ်၊ အမျိုးသား လွှတ်တော်ဆိုင်ရာဥပဒေပုဒ်မ ၄၂ နဲ့ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၂၄ နဲ့ ၂၈ တို့အရ အစည်းအဝေး အထမြောက်ကြောင်းနဲ့ အစည်းအဝေး စတင်ကျင်းပကြောင်း ကြေညာပါတယ်။ (ဩဘာသံများ)
</speech>
<title>အစည်းအဝေး အစီအစဉ် ဖြန့်ဝေထားကြောင်း တင်ပြခြင်း</title>
<speech type='speaker'>
အမျိုးသားလွှတ်တော်ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသား လွှတ်တော်ဆိုင်ရာ နည်းဥပဒေ ၄ အရ ဒုတိယအကြိမ် အမျိုးသားလွှတ်တော် စတုတ္ထပုံမှန် အစည်းအဝေးရဲ့ (၁၁)ရက်မြောက်နေ့ အစီအစဉ်ကို အမျိုးသားလွှတ်တော် ကိုယ်စားလှယ်များထံ ကြို တင်ဖြန့်ဝေထားပြီး ဖြစ်ပါတယ်။ အဲဒီ အစီအစဉ်အတိုင်း ကျင်းပပါမယ်
</speech>
<leave>
<title>
အမျိုးသားလွှတ်တော် ကိုယ်စားလှယ်များ ခွင့်ပန်ကြားခြင်း
</title>
<speech type='speaker'>
အစီအစဉ်(၄)ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(က)အရ ခွင့်ပန်ကြားလိုတဲ့ လွှတ်တော်ကိုယ်စားလှယ်ဟာ မိမိကိုယ်တိုင်သော်လည်းကောင်း၊ မိမိအတွက် အခြားလွှတ်တော် ကိုယ်စားလှယ်တစ်ဦးကသော်လည်းကောင်း ခွင့်ပန်ကြားရမှာ ဖြစ်ပါတယ်
</speech>
<speech type='speaker'>
ဒီကနေ့ အစည်းအဝေးမတက်ရောက်နိုင်တဲ့ အမျိုးသားလွှတ်တော်ကိုယ်စားလှယ်များရှိလျှင် ခွင့်ပန်ကြားဖို့ ဖြစ်ပါတယ်။
</speech>
<speech>
<mp id='889'>ဦးအောင်ကျော်စိုး၊ ကယားပြည်နယ် မဲဆန္ဒနယ်အမှတ်(၇)</mp>
လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ယနေ့ကျင်းပပြုလုပ်တဲ့ ဒုတိယအကြိမ် အမျိုးသားလွှတ်တော် ရာ နည်းဥပဒေက်နေ့ အစီအစဉ်ကို﻿ စတုတ္ထပုံမှန်အစည်းအဝေး (၁၁)ရက်မြောက်နေ့ ၂၁-၂-၂၀၁၇ ရက်နေ့တွင် အစည်းအဝေးသို့ တက်ရောက်နိုင်ခြင်းမရှိသော အမျိုးသားလွှတ်တော် ကိုယ်စားလှယ်များကိုယ်စား ကယားပြည်နယ် မဲဆန္ဒနယ်အမှတ်(၇)မှ အမျိုးသားလွှတ်တော်ကိုယ်စားလှယ်၊ အမျိုးသားလွှတ်တော် လွှတ်တော် အခွင့်အရေးကော်မတီ အဖွဲ့ဝင်ဖြစ်သူ ကျွန်တော် ဦးအောင်ကျော်စိုး မှ ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက်နိုင်ခြင်းမရှိတဲ့ အမျိုးသားလွှတ်တော်ကိုယ်စားလှယ် များမှာ ဒေါ်ခင်ဆွေလွင်၊ ချင်းပြည်နယ် မဲဆန္ဒနယ်အမှတ်(၉)၊ ကိုယ်တိုင်ဆောင်ရွက်ရန်။ ဦးစိုးသိန်း၊ ကယားပြည်နယ် မဲဆန္ဒနယ်အမှတ်(၉)၊ ကျန်းမာရေး။ ဦးကိုကိုနိုင်၊ စစ်ကိုင်းတိုင်းဒေသကြီး မဲဆန္ဒနယ် အမှတ်(၈)၊ ကိုယ်တိုင်ဆောင်ရွက်ရန်။ ဦးဇုန်လှယ်ထန်း၊ ချင်းပြည်နယ် မဲဆန္ဒနယ်အမှတ်(၄)၊ ချင်း အမျိုးသားနေ့တက်ရောက်။ ဒေါက်တာလင်းဝေဖြိုးလတ်၊ တနင်္သာရီတိုင်းဒေသကြီး မဲဆန္ဒနယ်အမှတ်(၅)၊ နာရေးကိစ္စ။ ဦးစိုင်းပန်ဖ၊ ကယားပြည်နယ် မဲဆန္ဒနယ်အမှတ်(၁၂)၊ ကျန်းမာရေး။ ဦးစိုင်းဝင်းလှိုင်းခမ်း၊ ရှမ်းပြည်နယ် မဲဆန္ဒနယ်အမှတ်(၃)၊ ကိုယ်တိုင်ဆောင်ရွက်ရန်။ ဦးရဲမြင့်စိုး၊ ရန်ကုန်တိုင်းဒေသကြီး မဲဆန္ဒနယ်အမှတ်(၇)၊ ကိုယ်တိုင်ဆောင်ရွက်ရန်။ ဦးညီညီထွေး(ခ)ဦးကိုကိုလေး၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၁၁)၊ ကျန်းမာရေး။ ဦးစိုးမိုး၊ ဧရာဝတီတိုင်းဒေသကြီး မဲဆန္ဒနယ်အမှတ်(၁)၊ ကိုယ်တိုင် ဆောင်ရွက်ရန်။ ဗိုလ်မှူးချုပ်သက်ထွန်းအောင်၊ တပ်မတော်သားကိုယ်စားလှယ်၊ တာဝန်ထမ်းဆောင်ရန်။ ဗိုလ်မှူးချုပ်ကျော်ကျော်စိုး၊ တပ်မတော်သားကိုယ်စားလှယ်၊ ၎င်းအတိုင်း။ ဗိုလ်မှူးနေမျိုးကျော်၊ တပ်မတော်သားကိုယ်စားလှယ်၊ ၎င်းအတိုင်း ဗိုလ်မှူးမောင်မောင်ငြိမ်း၊ တပ်မတော်သားကိုယ်စားလှယ်၊ တာဝန်ထမ်းဆောင်ရန်။ ဗိုလ်မှူးဇော်ထွန်း၊ တပ်မတော်သားကိုယ်စားလှယ်၊ တာဝန်ထမ်းဆောင်ရန်နှင့် ဦးစောချစ်ဦး၊ ကရင်ပြည်နယ် မဲဆန္ဒနယ်အမှတ်(၃)၊ ကိုယ်တိုင်ဆောင်ရွက်ရန်တို့ ဖြစ်ပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြုထားသူ(၄)ဦးနှင့် ယနေ့ ခွင့်ပန်ကြားသူ (၁၆)ဦးဖြစ်ပြီး စုစုပေါင်း ခွင့်ပန်ကြားသူ(၂၀)ဦး ဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနှင့် ယနေ့ ခွင့်ပန်ကြားသူ အမျိုးသားလွှတ်တော်ကိုယ်စားလှယ်များကို လွှတ်တော်က ခွင့်အဖြစ် သတ်မှတ် ခွင့်ပြု ပေးနိုင်ပါရန် အမျိုးသားလွှတ်တော်ဥက္ကဋ္ဌကြီးမှတစ်ဆင့် လွှတ်တော်သို့ လေးစားစွာဖြင့် တင်ပြ အပ်ပါတယ် ခင်ဗျား။
</speech>
<speech type='speaker'>
ယခု ခွင့်ပန်ကြားချက်များကို ခွင့်ပြုဖို့ လွှတ်တော်က သဘောတူပါသလား ခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'>
သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။ (ဩဘာသံများ)
</speech>
<title>
အမျိုးသားလွှတ်တော် ကိုယ်စားလှယ်များ အစည်းအဝေးတက်ရောက်မှု အခြေအနေကို မှတ်တမ်းတင်ခြင်း
</title>
<speech type='speaker'>
အမျိုးသားလွှတ်တော် ကိုယ်စားလှယ်များခင်ဗျား။ ဒီကနေ့ ဒုတိယအကြိမ် အမျိုးသားလွှတ်တော် စတုတ္ထပုံမှန်အစည်းအဝေး (၁၁)ရက်မြောက်နေ့ကို တက်ရောက်ခွင့်ရှိတဲ့ အမျိုးသားလွှတ်တော် ကိုယ်စားလှယ်ဦးရေမှာ (၂၂၁)ဦး၊ ယခင်က ခွင့်ပန်ကြားသဖြင့် ခွင့်ပြုထားသူ (၄)ဦး၊ ယနေ့ခွင့်ပန်ကြားသဖြင့် ခွင့်ပြု ထားသူ(၁၆) ဦးဖြစ်၍ အမျိုးသားလွှတ်တော်က စုစုပေါင်း ခွင့်ပြု ထားသူ (၂၀)ဦးဖြစ်ပြီး ခွင့်မဲ့ပျက်ကွက်သူ မရှိပါ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(ဂ)အရ ယခု လွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေ တင်ပြချက်ကို လွှတ်တော်ရဲ့ အတည်ပြုချက် ရယူပါမယ်။ အမျိုးသားလွှတ်တော်ကိုယ်စားလှယ်များ အစည်းအဝေး တက်ရောက်မှုအခြေအနေ တင်ပြ ချက်ကို လွှတ်တော်က အတည်ပြုပါသလား ခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်ကအတည်ပြုပါသည်။
</p>
<speech type='speaker'>
လွှတ်တော်က အတည်ပြုတဲ့အတွက် အမျိုးသားလွှတ်တော်ကိုယ်စားလှယ် များ အစည်းအဝေးတက်ရောက်မှု အခြေအနေတင်ပြချက်ကို အမျိုးသားလွှတ်တော်က အတည်ပြု မှတ်တမ်းတင်ကြောင်း ကြေညာပါတယ်။(ဩဘာသံများ)
</speech>
</leave>
</preface>
<QASection>
<title>
ကြယ်ပွင့်ပြထားသည့် မေးခွန်းများကို သက်ဆိုင်ရာ အမျိုးသားလွှတ်တော်ကိုယ်စားလှယ်များက မေးမြန်းခြင်းနှင့် သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က ဖြေကြားခြင်း
</title>
<speech type='speaker'>
အစီအစဉ်(၅)ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ လွှတ်တော်သို့ လွှတ်တော်ကိုယ်စားလှယ်များ မေးမြန်းထားတဲ့ ကြယ်ပွင့်ပြထားတဲ့ မေးခွန်းတွေကို မေးမြန်းခြင်းနဲ့ ဖြေကြားခြင်း အစီအစဉ် ဆောင်ရွက်မှာ ဖြစ်ပါတယ်။( ယခု လွှတ်တော်ကိုယ်စားလှယ်ခြောက်ဦး မေးမြန်းတဲ့ မေးခွန်းများဟာ ပြည်ထဲရေး ဝန်ကြီးဌာန၊ ဒုတိယဝန်ကြီး တစ်ဦးတည်းက ဖြေကြားမယ့် မေးခွန်းများ ဖြစ်ပါတယ်။ လွှတ်တော် ကိုယ်စားလှယ်များက သက်ဆိုင်ရာ မေးခွန်းတွေကို တစ်ဆက်တည်း မေးမြန်းပြီးမှ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။﻿
</speech>
<title>
မွန်ပြည်နယ်၊ မုဒုံမြို့ပေါ်ရှိ ရပ်ကွက်ကြီး(၄)ခုဖြစ်သော မြို့မ(၁)ရပ်ကွက်၊ မြို့မ(၂)ရပ်ကွက်၊ မြို့မ(၃) ရပ်ကွက်နှင့် မြို့မ(၄)ရပ်ကွက်တို့အား မြေငှားဂရန် ထုတ်ပေးရန် အစီအစဉ် ရှိ/မရှိနှင့် စပ်လျဉ်းသည့် မေးခွန်း
</title>
<speech type='speaker'>
ပထမဦးစွာ မွန်ပြည်နယ် မဲဆန္ဒနယ်အမှတ်(၆)မှ ဦးဖေတင် က မွန်ပြည်နယ်၊ မုဒုံမြို့ပေါ်ရှိ ရပ်ကွက်ကြီး(၄)ခုဖြစ်သော မြို့မ(၁)ရပ်ကွက်၊ မြို့မ(၂)ရပ်ကွက်၊ မြို့မ(၃)ရပ်ကွက်နှင့် မြို့မ(၄)ရပ်ကွက်တို့အား မြေငှားဂရန် ထုတ်ပေးရန် အစီအစဉ် ရှိ/မရှိနဲ့ စပ်လျဉ်းတဲ့ မေးခွန်း မေးမြန်းဖို့ ဖြစ်ပါတယ်
</speech>
<speech>
<mp id='936'>ဦးဖေတင်၊ မွန်ပြည်နယ် မဲဆန္ဒနယ်အမှတ်(၆)</mp>
လေးစားအပ်ပါတဲ့ ဥက္ကဋ္ဌကြီးနှင့်တကွ ကြွရောက်လာသူအားလုံး မင်္ဂလာပါခင်ဗျား။ ကျွန်တော်ကတော့ မွန်ပြည်နယ် မဲဆန္ဒနယ်အမှတ်(၆)က အမျိုးသားလွှတ်တော်ကိုယ်စားလှယ် ဦးဖေတင် ဖြစ်ပါတယ်။ ဥက္ကဌကြီးကတစ်ဆင့် ကျွန်တော်မေးမြန်း မယ့် မေးခွန်းကတော့ မွန်ပြည်နယ်၊ မုဒုံမြို့ပေါ်ရှိ ရပ်ကွက်ကြီး(၄)ခုဖြစ်သော မြို့မ(၁)ရပ်ကွက်၊ မြို့မ (၂)ရပ်ကွက်၊ မြို့မ(၃)ရပ်ကွက်နှင့် မြို့မ(၄)ရပ်ကွက်တို့အား မြေငှားဂရန် ထုတ်ပေးရန် အစီအစဉ် ရှိ/မရှိနဲ့ စပ်လျဉ်းတဲ့ မေးခွန်းဖြစ်ပါတယ်။ လေးစားအပ်ပါတဲ့ ဥက္ကဋ္ဌကြီးခင်ဗျား။ မုဒုံမြို့နယ်ဟာ မြန်မာနိုင်ငံတောင်ဘက်ပိုင်း၊ မွန်ပြည်နယ်၊ မော်လမြိုင်ခရိုင်အတွင်းမှာ တည်ရှိပြီးတော့ မြို့နယ်တစ်ခုလုံးမှာ အိမ်ထောင်စုဦးရေ (၃၃၀၆၅)စု၊ အိမ်ခြေ(၃၁၀၇၀)နဲ့ လူဦးရေ (၁၈၃၀၆၃) ဦးတို့ ရှိပါတယ်။ မြို့မ(၁)ရပ်ကွက်က အိမ်ခြေ(၂၃၁၂)လုံး၊ အိမ်ထောင်စုဦးရေ (၂၄၁၀)နဲ့ လူဦးရေ(၁၄၅၂၂)ဦး ရှိပါတယ်။ မြို့မ(၂)ရပ်ကွက်ကတော့ အိမ်ခြေ (၂၁၇၈)လုံး၊ အိမ်ထောင်စုဦးရေ(၂၃၅၀)နဲ့ လူဦးရေ(၁၃၅၄၈)ဦး ရှိပါတယ်။ မြို့မ(၃)ရပ်ကွက်ကတော့ အိမ်ခြေ(၁၁၈၈)လုံး၊ အိမ်ထောင်စုဦးရေ(၁၂၄၈)နဲ့ လူဦးရေ(၈၄၈၇)ဦး ရှိပါတယ်ခင်ဗျား။ မြို့မ(၄) ရပ်ကွက်ကတော့ အိမ်ခြေ(၂၅၆၈)လုံး၊ အိမ်ထောင်စုဦးရေ(၂၆၀၃)လုံး၊ လူဦးရေ(၁၇၈၃၉)ဦး ရှိပါတယ်။ အဲဒီတော့ ရပ်ကွက်(၄)ရပ်ကွက်စလုံးရဲ့ စုစုပေါင်းအိမ်ခြေက (၈၂၈၈)လုံးနဲ့ အိမ်ထောင်စုဦးရေ(၈၅၆၆)ဦး၊ လူဦးရေစုစုပေါင်း (၅၄၃၉၈)ဦး ရှိပါတယ်။ ရပ်ကွက်(၄)ခုရဲ့ အကျယ်အဝန်းက မြို့မ(၁)ရပ်ကွက်က (၁.၁၁)စတုရန်းမိုင်၊ ဧကအားဖြင့် (၇၂၀)ဧက၊ မြို့မ(၂)ရပ်ကွက်ကတော့ (၁.၆၂)စတုရန်းမိုင်၊ ဧကအား ဖြင့် (၁၀၃၅)ဧက၊ မြို့မ(၃)ရပ်ကွက်ကတော့ (၀.၂၅)စတုရန်းမိုင်ရှိပြီး (၁၆၁)ဧကရှိပါတယ်။ မြို့မ(၄) ရပ်ကွက်ကတော့ (၂.၂၃)စတုရန်းမိုင်ကျယ်ပြီးတော့ (၁၄၃၆)ဧက ရှိပါတယ်။ ဥက္ကဋ္ဌကြီးခင်ဗျား။ ပြည်ထောင်စုဆိုရှယ်လစ်သမ္မတမြန်မာနိုင်ငံတော်၊ ပြည်ထဲရေးနဲ့ သာသနာရေးဝန်ကြီးဌာနရဲ့ ၁၉၈၂ ခုနှစ်၊ ဇွန်လ ၂၀ ရက်နေ့ မြန်မာနိုင်ငံတော်ပြန်တမ်းမှာ ပြည်ထဲရေးနဲ့ သာသနာရေးဝန်ကြီးဌာနရဲ့ ၂၇-၈-၁၉၇၃ ရက်စွဲပါ အမိန့်ကြော်ငြာစာအမှတ် (၅၀၆)နဲ့ မုဒုံမြို့ကို မြို့ပြ အက်ဥပဒေပုဒ်မ ၄ အရ ရပ်ကွက်ကြီး(၄)ခုပါဝင်တဲ့ မြို့အဖြစ် သတ်မှတ်ထားပြီး ဖြစ်ပါတယ်ခင်ဗျား။ ဒါပေမဲ့ ဒီလိုမြို့အဖြစ် သတ်မှတ်ခံထားရပေမယ့် မြို့မြေအဖြစ်သို့ မရောက်သေးတဲ့ရပ်ကွက်မှာရှိတဲ့မြေ အများကြီး ကျန်ပါတယ်။ အဲဒီတော့ လယ်ယာမြေကနေ မြို့မြေအဖြစ်ကိုလည်းကောင်း၊ ဥယျာဉ်ခြံမြေ ကနေ မြို့မြေအဖြစ်ကို လည်းကောင်း၊ ရော်ဘာခြံမြေကနေ မြို့မြေအဖြစ်ကိုလည်းကောင်း ပြောင်းလဲ ပေးဖို့အတွက် စုစုပေါင်းဧက(၁၄၀၀)တိတိ ကျန်ရှိနေပါတယ်။ ဒီအတွက်ကြောင့် ဒီမြို့ပေါ်ရှိတဲ့ ရပ်ကွက်ကြီး (၄)ခုကို တစ်ပြေးညီ မြို့မြေအဖြစ် သတ်မှတ်ပေးနိုင်ဖို့အတွက် အငှားဂရန်ထုတ်ပေးနိုင်ခြင်း ရှိ/မရှိ ဥက္ကဌကြီးမှတစ်ဆင့် လေးစားစွာ မေးမြန်းရခြင်းဖြစ်ပါတယ်ခင်ဗျား။ ကျေးဇူးတင်ပါတယ်။ (ဩဘာသံများ)
</speech>
<title>
နာဂကိုယ်ပိုင် အုပ်ချုပ်ခွင့်ရဒေသတွင် တာဝန်ထမ်းဆောင်နေသော နိုင်ငံ့ဝန်ထမ်းများအား ရှားပါးစရိတ် (တောင်တန်းစရိတ်) ပံ့ပိုးပေးရန် အစီအစဉ် ရှိ/မရှိနှင့် စပ်လျဉ်းသည့် မေးခွန်း
</title>
<speech type='speaker'>
ဆက်လက်ပြီး စစ်ကိုင်းတိုင်းဒေသကြီး မဲဆန္ဒနယ်အမှတ်(၁၂)မှ ဦးမင်းနိုင် က နာဂကိုယ်ပိုင် အုပ်ချုပ်ခွင့်ရဒေသတွင် တာဝန်ထမ်းဆောင်နေသော နိုင်ငံ့ဝန်ထမ်းများအား ရှားပါး စရိတ်(တောင်တန်းစရိတ်)ပံ့ပိုးပေးရန် အစီအစဉ် ရှိ/မရှိနဲ့စပ်လျဉ်းတဲ့ မေးခွန်း မေးမြန်းဖို့ ဖြစ်ပါတယ်
</speech>
<speech>
<mp id='955'>
ဦးမင်းနိုင်၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၁၂)
</mp>
အမျိုးသားလွှတ်တော် ဥက္ကဌကြီးနှင့်တကွ ပြည်ထောင်စုဝန်ကြီး၊ အမျိုးသားလွှတ်တော်ကိုယ်စားလှယ်များအားလုံး မင်္ဂလာပါလို့ ဦးစွာ ဂါရဝပြု နှုတ်ခွန်းဆက်သအပ်ပါတယ်။ ကျွန်တော်ကတော့ စစ်ကိုင်းတိုင်းဒေသကြီး မဲဆန္ဒနယ် အမှတ်(၁၂)၊ နာဂကိုယ်ပိုင်အုပ်ချုပ်ခွင့်ရဒေသမှ ဦးမင်းနိုင် ဖြစ်ပါတယ်။ ကျွန်တော်မေးမြန်းလိုသော မေးခွန်းမှာ နာဂဒေသတွင် တာဝန်ထမ်းဆောင်နေကြသော နိုင်ငံ့ဝန်ထမ်းများအား တောင်တန်းစရိတ် (ခေါ်) ရှားပါးစရိတ် ထောက်ပံ့ပေးရန် အစီအစဉ် ရှိ/မရှိနဲ့ စပ်လျဉ်းတဲ့ မေးခွန်းဖြစ်ပါတယ်။ လေးစားရပါသော ဥက္ကဌကြီးခင်ဗျား။ ကျွန်တော်အား Power Point တင်ပြခွင့်ပြုပေးပါရန် တောင်းခံလိုပါတယ်။ ကျွန်တော်တို့ နာဂဒေသဟာ ယခုထက်ထိ ကျေးရွာတွေဟာ ဒီအတိုင်းပဲ ရှိနေသေး တယ်ဆိုတာ ပြသလိုပါတယ်။ ဒါကတော့ ကျောင်းကော်မတီတွေနဲ့ ပညာရေးကိစ္စရပ်များကို ကျွန်တော် ဆွေးနွေးတဲ့ပုံ ဖြစ်ပါတယ်။ ဒါကတော့ ဆရာ၊ ဆရာမတွေ နေထိုင်တဲ့ နေအိမ်ဖြစ်ပါတယ်။ ဒါကတော့ အောက်ပြည်အောက်ရွာကနေပြီးတော့မှ လာရောက်တာဝန်ထမ်းဆောင်နေတဲ့ ပညာရေးဝန်ထမ်းတွေ ဖြစ်ပါတယ်။ ဒါလည်း အောက်ပြည်အောက်ရွာကနေပြီးတော့မှ လာရောက်တာဝန်ထမ်းဆောင်နေတဲ့ ဆရာ၊ ဆရာမတွေရဲ့ နေအိမ်နဲ့ မီးဖိုချောင် တစ်ဆက်တည်းဖြစ်ပါတယ်။ လေးစားအပ်ပါသော ဥက္ကဋ္ဌကြီး ခင်ဗျား။ မြန်မာနိုင်ငံရဲ့ အုပ်ချုပ်ရေးကာလကို တင်ပြရမယ်ဆိုလို့ရှိရင် ပါလီမန်ဒီမိုကရေစီစနစ်၊ မြန်မာ့ ဆိုရှယ်လစ်လမ်းစဉ်ပါတီစနစ်၊ တပ်မတော်အစိုးရစနစ်၊ ခေတ်အဆက်ဆက်လက်ထက်များတွင် နာဂ တောင်တန်းဒေသတွင် နိုင်ငံ့ဝန်ထမ်းများအား ရှားပါးစရိတ် နိုင်ငံတော်မှပံ့ပိုးခဲ့ကြောင်း လေ့လာတွေ့ရှိ ရပါတယ်။ နာဂဒေသမှာ ယနေ့အချိန်အထိ လမ်းပန်းဆက်သွယ်ရေး မဆောင်ရွက်နိုင်သေးတာကို တွေ့ရှိရမှာဖြစ်ပါတယ်။﻿ လေးစားအပ်ပါသော ဥက္ကဌကြီးခင်ဗျား။ အချို့ပြည်နယ်၊ အချို့ တိုင်းဒေသကြီးမှာ Power Pump ဖြင့် ကားများတွန်း၍သွားလာခြင်း၊ ဆိုင်ကယ်များဝိုင်းထမ်း၍သွားလာနေကြောင်း တင်ပြတာတွေကို လွှတ်တော်ကိုယ်စားလှယ်အားလုံး သိရှိပြီးဖြစ်မှာပါ။ နာဂဒေသမှာ ကျွန်တော် အမျိုးသားလွှတ်တော် ကိုယ်စားလှယ်မှာ ကားလမ်းမရှိသေးသည့်အတွက် ပြသစရာမရှိကြောင်း တင်ပြလိုပါတယ်။ နာဂဒေသ အချို့ဟာ ကား၊ ဆိုင်ကယ် မမြင်ဖူးသေးတဲ့ ဒေသတွေ ရှိနေပါသေးတယ်။ ကျန်းမာရေး၊ ပညာရေး၊ စာသင်ကျောင်းများ မရှိသေးတဲ့ ဒေသတွေလည်း ရှိနေပါသေးတယ်။ လေးစားရပါသော ဥက္ကဋ္ဌကြီးခင်ဗျား။ ပညာရေးဝန်ထမ်းများမှာ မိမိတာဝန်ထမ်းဆောင်ရာ ကျောင်းသို့ရောက်ရှိပြီဆိုပါက နွေရာသီ ကျောင်း ပိတ်ပြီးမှသာ ပြန်လာကြရပါတယ်။ ပညာရေးမှူးရုံးများတွင် မိမိလစာများ သွားရောက်ထုတ်ယူရာတွင် လမ်းစရိတ်ကို ဝိုင်းခံပြီး လစာများကို သွားထုတ်ကြရပါတယ်။ မိမိ၏လစာကို ပုံမှန်သွားရောက် ထုတ်ယူ မည်ဆိုပါက လစာထက် လမ်းစရိတ်က ပို၍ကုန်ကျနေကြောင်း တင်ပြလိုပါတယ်။ လွှတ်တော် ကိုယ်စားလှယ်များဟာ မိမိမဲဆန္ဒရှင်ထံသို့ သွားမည်ဆိုပါက ဓာတ်ဆီများကို (၅)ဂါလန်ပုံး၊ (၁၀)ဂါလန်ပုံး စသည်ဖြင့် ယူဆောင်၍ နယ်သို့ဆင်းရပါတယ်။ သို့ဖြစ်ပါ၍ နာဂဒေသတွင် လမ်းပန်းဆက်သွယ်ရေး မရှိသေးချိန်ကာလအတွင်း နိုင်ငံ့ ဝန်ထမ်းများအား ယခင်က ထောက်ပံ့ပေးသကဲ့သို့ လေရှီး၊ လဟယ်၊ နန်းယွန်းဒေသတွင် တာဝန် ထမ်းဆောင်နေကြသော နိုင်ငံ့ဝန်ထမ်းများအား ရှားပါးစရိတ်(ခေါ်)တောင်တန်းစရိတ် ခံစားခွင့် ပြုပေးနိုင်ရန် အစီအစဉ် ရှိ/မရှိ ဥက္ကဋ္ဌကြီးမှတစ်ဆင့် လေးစားစွာ မေးမြန်းခြင်း ဖြစ်ပါတယ်။ အားလုံး ကျေးဇူးတင်ပါတယ်။ (ဩဘာသံများ)
</speech>
<title>
မြန်မာတစ်နိုင်ငံလုံး၌ မီးဘေးအန္တရာယ်ကို ကြိုတင်ကာကွယ်ရန်အတွက် မည်ကဲ့သို့ စီမံဆောင်ရွက် ထားသည်ကို သိရှိလိုခြင်းနှင့် မီးလောင်ကျွမ်းသည့်အချိန်တွင် အချိန်မီ မီးငြိမ်းသတ်နိုင်ရေးအတွက် မီးသတ်ယာဉ်များနှင့် မီးသတ်ဝန်ထမ်းများ လုံလုံလောက်လောက် ထပ်မံဖြည့်တင်းထားရန် အစီအစဉ် ရှိ/မရှိနှင့် စပ်လျဉ်းသည့် မေးခွန်း
</title>
<speech type='speaker'>
မွန်ပြည်နယ် မဲဆန္ဒနယ်အမှတ်(၁)မှ ဦးအေးမင်းဟန် က မြန်မာ တစ်နိုင်ငံလုံး၌ မီးဘေးအန္တရာယ်ကို ကြိုတင်ကာကွယ်ရန်အတွက် မည်ကဲ့သို့ စီမံဆောင်ရွက် ထားသည်ကို သိရှိလိုခြင်းနှင့် မီးလောင်ကျွမ်းသည့်အချိန်တွင် အချိန်မီ မီးငြိမ်းသတ်နိုင်ရေးအတွက် မီးသတ်ယာဉ်များနှင့် မီးသတ်ဝန်ထမ်းများ လုံလုံလောက်လောက် ထပ်မံဖြည့်တင်းထားရန် အစီအစဉ် ရှိ/မရှိနဲ့ စပ်လျဉ်းတဲ့ မေးခွန်း မေးမြန်းဖို့ ဖြစ်ပါတယ်
</speech>
<speech>
<mp id='928'>ဦးအေးမင်းဟန်၊ မွန်ပြည်နယ် မဲဆန္ဒနယ်အမှတ်(၁)</mp>
လေးစားရပါသော အမျိုးသား လွှတ်တော်ဥက္ကဋ္ဌကြီးနှင့်တကွ ပြည်ထောင်စုဝန်ကြီးများ၊ အမျိုးသားလွှတ်တော်ကိုယ်စားလှယ် အားလုံး မင်္ဂလာပါခင်ဗျား။ ကျွန်တော်ကတော့ မွန်ပြည်နယ် မဲဆန္ဒနယ်အမှတ်(၁)မှ အမျိုးသားလွှတ်တော် ကိုယ်စားလှယ် ဦးအေးမင်းဟန် ဖြစ်ပါတယ်။ မကြာသောမီ အချိန်ကာလတွင် ပူပြင်းခြောက်သွေ့သော နွေရာသီကိုရောက်ရှိတော့မည် ဖြစ်သဖြင့် မြန်မာနိုင်ငံတစ်နိုင်ငံလုံး၌ မီးဘေးအန္တရာယ်ကို ကြိုတင် ကာကွယ်နိုင်ရန်အတွက် မည်ကဲ့သို့ စီမံဆောင်ရွက်ထားသည်ကို သိရှိလိုခြင်းနှင့် မီးလောင်ကျွမ်း သွားသည့်အချိန်တွင် အချိန်မီ မီးငြှိမ်းသတ်ရန် မီးသတ်ယာဉ်များနှင့် မီးသတ်ဝန်ထမ်းများ လုံလုံ လောက်လောက် ထပ်မံဖြည့်တင်းထားရန် အစီအစဉ် ရှိ/မရှိနှင့် အစီအစဉ်ရှိပါက မည်ကဲ့သို့ စီမံ ဆောင်ရွက်မည်ကို သိရှိလိုခြင်းနဲ့ စပ်လျဉ်းတဲ့ မေးခွန်းအား မေးမြန်းသွားမှာ ဖြစ်ပါတယ်ခင်ဗျား။ လေးစားရပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ယနေ့ခေတ်ကမ္ဘာကြီးသည် သစ်တောများ ပြုန်းတီးလာခြင်းနှင့် သဘာဝပတ်ဝန်းကျင်များ ထိခိုက်ပျက်စီးခြင်း၊ စက်ရုံ၊ အလုပ်ရုံများ၊ ယာဉ်ယန္တရားများမှစွန့်ထုတ်သော ကာဗွန်ဒိုင်အောက်ဆိုဒ် ဓာတ်ငွေ့များကြောင့် တစ်နှစ်ထက်တစ်နှစ်၊ တစ်နေ့ထက်တစ်နေ့ ပိုမိုပူနွေးလာခဲ့ပြီး ရာသီဥတုပြောင်းလဲမှုများလည်း ဖြစ်ပေါ်လာခဲ့ပါတယ်။ ကမ္ဘာကြီး ပူနွေးလာခြင်းနှင့် ရာသီဥတုပြောင်းလဲခြင်းများသည် မီးလောင်ကျွမ်းမှုကို ပိုမိုတွန်းအားပေးရာ ရောက် စေပြီး မီးလောင်ကျွမ်းမှုများကို ပိုမိုမြင့်တက်လာခဲ့သည်ကို မြင်တွေ့ကြားသိနေကြရပါတယ်။ ရန်သူမျိုး (၅)ပါးထဲမှာ မီးဘေးအန္တရာယ်သည် လွန်စွာမှဆိုးဝါးလှပါတယ်။ လူခိုးလျှင် ကျန်နိုင်ပါသေးတယ်။ မီးလောင်ကျွမ်းခံရပြီဆိုရင်တော့ မည်သည့်ပစ္စည်းဥစ္စာမှ မကျန်နိုင်တော့ပါ။ အခန့်မသင့်လျှင် လူ၏ အသက်အန္တရာယ်ကိုပါ ထိခိုက်နိုင်ပါတယ်။ မြန်မာနိုင်ငံအနေဖြင့် ကြည့်မည်ဆိုလျှင်လည်း ရာသီဥတု အခြေအနေမှာ တစ်နှစ်ထက်တစ်နှစ် ပိုမိုပူပြင်းလာသည်သာမက မီးလောင်လွယ်သည့် သစ်အိမ်၊ ဝါးအိမ်များပေါများခြင်း၊ ပြည်သူအများစုအနေနှင့်လည်း မီးဘေးအန္တရာယ်ကြိုတင်ကာကွယ်ခြင်းနှင့် ပတ်သက်သည့် အသိပညာနည်းပါးခြင်း၊ အစိုးရအနေဖြင့်လည်း မီးဘေးအန္တရာယ်ကျရောက်သည့်﻿အချိန်တွင် အချိန်မီ မီးငြိမ်းသတ်နိုင်ရန် နည်းပညာ၊ ယာဉ်ယန္တရားများ နည်းပါးခြင်း၊ မီးသတ်ဝန်ထမ်းများ နည်းပါးခြင်းတို့ကြောင့် မီးလောင်ကျွမ်းမှုများ လွန်စွာမြင့်တက်လာခဲ့ပြီး မီးလောင်ကျွမ်းသည့်အချိန်အခါ မှာလည်း ပျက်စီးဆုံးရှုံးမှုများ ပိုမိုများပြားလာခဲ့ပါတယ်။ ၂၀၁၅ ခုနှစ်တုန်းက မြန်မာတစ်နိုင်ငံလုံး၌ (၁၇၀၈)ကြိမ် မီးလောင်ကျွမ်းခဲ့သဖြင့် အိမ်ခြေ အဆောက်အဦ (၂၈၆၇)လုံး၊ စက်ရုံ၊ အလုပ်ရုံ(၂၅)လုံး၊ ဂိုဒေါင်(၃၁)လုံး မီးလောင်ကျွမ်းခဲ့ရပါတယ်။ လူဦးရေ (၆၂) ဦးသေဆုံး၍ (၁၄၂)ဦး ဒဏ်ရာရရှိခဲ့ပြီး (၉၃၇၀)ဦး အိုးမဲ့အိမ်မဲ့ဖြစ်ခဲ့ရပါတယ်။ ပြည်သူ့ ဘဏ္ဍာငွေ ကျပ်သန်း(၂၃၀၀)ကျော် ဆုံးရှုံးခဲ့တယ်လို့ မှတ်တမ်းများအရ သိရှိခဲ့ရပါတယ်။ ၂၀၁၆ ခုနှစ် မှာလည်း မီးလောင်ကျွမ်းမှုများ ပိုမိုမြင့်တက်လာခဲ့ပြီး ပျက်စီးဆုံးရှုံးမှုများ ပိုမိုများပြားလာခဲ့သည်ကို သိရှိပြီး ဖြစ်ပါတယ်။ ၂၀၁၆ ခုနှစ်၊ ဖေဖော်ဝါရီလ ၇ ရက်နေ့က ဖြစ်ပျက်ခဲ့သည့် ရှမ်းပြည်နယ် မြောက်ပိုင်းက မြို့လေးတစ်မြို့ဖြစ်သည့် နမ့်ဆန်မြို့ မီးလောင်ကျွမ်းမှုဟာဆိုရင် နမ့်ဆန်မြို့ပေါ်ရှိ အိမ်ခြေတော်တော်များများ မီးဘေးသင့်ခဲ့ရပြီး တိုင်းရင်းသားပြည်သူများ အိုးမဲ့အိမ်မဲ့ဖြစ်ခဲ့ရပါတယ်။ ၂၀၁၆ ခုနှစ် အတွင်းမှာပင် ရန်ကုန်မြို့ပေါ်ရှိ မင်္ဂလာဈေး မီးလောင်ကျွမ်းမှု၊ လပွတ္တာမြို့ မီးလောင်ကျွမ်းမှု များမှာလည်း ပြည်သူများ၏ အသက်၊ စည်းစိမ်ဥစ္စာများ များစွာဆုံးရှုံးခဲ့ရသည်မှာ ထင်ရှားသော သာဓကများ ဖြစ်ပါတယ်။ ထို့ကြောင့် မီးဘေးအန္တရာယ်ကြောင့် ပြည်သူများ အသက်အိုးအိမ်စည်းစိမ်များ ဆုံးရှုံးမှု မရှိ စေရန်နှင့် ပြည်သူများ၏ သောကမျက်ရည် မြေမကျစေရန်အတွက် ရည်ရွယ်၍ ပြည်သူ့အစိုးရအနေဖြင့် မီးဘေးရှောင် မလောင်ခင်တား ဆိုသည့် ဆောင်ပုဒ်အတိုင်း မီးဘေးအန္တရာယ်ကြိုတင်ကာကွယ်ရန် မည်ကဲ့သို့ စီမံဆောင်ရွက်ထားသည်ကို သိရှိလိုခြင်းနှင့် မီးလောင်ကျွမ်းသည့်အခါ အချိန်မီ မီးငြိမ်းသတ် နိုင်ရန် လိုအပ်လျက်ရှိသော မီးသတ်ယာဉ်များ ထပ်မံဝယ်ယူရန်နှင့် မီးသတ်ဝန်ထမ်းများ လုံလုံလောက်လောက် ထပ်မံခန့်ထားရန် အစီအစဉ် ရှိ/မရှိနှင့် အစီအစဉ်ရှိပါက မည်ကဲ့သို့ စီမံဆောင်ရွက်ထားသည်ကို သိရှိလိုပါသဖြင့် အမျိုးသားလွှတ်တော်ဥက္ကဋ္ဌကြီးမှတစ်ဆင့် သက်ဆိုင်ရာ ဝန်ကြီးအား မေးမြန်းရခြင်း ဖြစ်ပါတယ်။ ကျေးဇူးတင်ပါတယ်ခင်ဗျား။ (ဩဘာသံများ)
</speech>
<title>
မွန်ပြည်နယ်၊ မော်လမြိုင်မြို့နယ်၊ ရိုးဂိုးကျေးရွာ၊ ကျခတ်ကွင်း၊ ကွင်းအမှတ်(၈၁၃)၊ မြေကွက်အမှတ် (၇၀၃)၊ မြေဧရိယာ(၃၃.၇၀)ဧကရှိ မြေကွက်ကို ယခင် ရထားပို့ဆောင်ရေးဝန်ကြီးဌာနက ဘူတာရုံနှင့် ဝန်ထမ်းအိမ်ရာ ဆောက်လုပ်ရန် လျာထားသတ်မှတ်ခဲ့သော်လည်း ယခုအချိန်ထိ အကောင်အထည်ဖော်ဆောင်ရွက်နိုင်ခြင်း မရှိသေးသည့် မြေကွက်လပ်ကြီးအား ကျေးရွာပိုင် တိုက်နယ်အားကစားကွင်းနှင့် မီးသတ်ကားများ ထားရှိရန် မီးသတ်အဆောက်အအုံ ဆောက်လုပ်ရန်တို့အတွက် ရိုးဂိုးကျေးရွာပိုင် မြေနေရာအဖြစ် သတ်မှတ်ပေးရန် အစီအစဉ် ရှိ/မရှိနှင့် စပ်လျဉ်းသည့် မေးခွန်း
</title>
<speech type='speaker'>
မွန်ပြည်နယ် မဲဆန္ဒနယ်အမှတ်(၂)မှ ဒေါ်နွယ်နွယ်အောင် က မွန်ပြည်နယ်၊ မော်လမြိုင်မြို့နယ်၊ ရိုးဂိုးကျေးရွာ၊ ကျခတ်ကွင်း၊ ကွင်းအမှတ်(၈၁၃)၊ မြေကွက်အမှတ် (၇၀၃)၊ မြေဧရိယာ(၃၃.၇၀)ဧကရှိ မြေကွက်ကို ယခင် ရထားပို့ဆောင်ရေးဝန်ကြီးဌာနက ဘူတာရုံနှင့်﻿ ဝန်ထမ်းအိမ်ရာ ဆောက်လုပ်ရန် လျာထားသတ်မှတ်ခဲ့သော်လည်း ယခုအချိန်ထိ အကောင်အထည် ဖော်ဆောင်ရွက်နိုင်ခြင်းမရှိသေးသည့် မြေကွက်လပ်ကြီးအား ကျေးရွာပိုင် တိုက်နယ်အားကစားကွင်းနှင့် မီးသတ်ကားများထားရှိရန် မီးသတ်အဆောက်အအုံ ဆောက်လုပ်ရန်တို့အတွက် ရိုးဂိုးကျေးရွာပိုင် မြေနေရာအဖြစ် သတ်မှတ်ပေးရန် အစီအစဉ် ရှိ/မရှိနှင့် စပ်လျဉ်းတဲ့မေးခွန်း မေးမြန်းဖို့ ဖြစ်ပါတယ်
</speech>
<speech>
<mp id='932'>ဒေါ်နွယ်နွယ်အောင်၊ မွန်ပြည်နယ် မဲဆန္ဒနယ်အမှတ်(၂)</mp>
လေးစားအပ်ပါသော အမျိုးသားလွှတ်တော်ဥက္ကဋ္ဌ၊ ဒုတိယဥက္ကဋ္ဌနှင့် ပြည်ထောင်စုဝန်ကြီးအပါအဝင် ကိုယ်စားလှယ်များ အားလုံးမင်္ဂလာပါ။ ကျွန်မကတော့ မွန်ပြည်နယ် မဲဆန္ဒနယ်အမှတ်(၂)က အမျိုးသားလွှတ်တော် ကိုယ်စားလှယ် ဒေါ်နွယ်နွယ်အောင် ဖြစ်ပါတယ်။ လေးစားအပ်ပါသော ဥက္ကဋ္ဌကြီးရှင်။ ကျွန်မရဲ့ မော်လမြိုင်မြို့နယ်အပိုင် ရိုးဂိုးကျေးရွာဟာ မော်လမြိုင်မြို့ရဲ့ တောင်ပိုင်းအစွန်းမှာရှိပြီးတော့ မွန်လူမျိုးစု အများဆုံးနေထိုင်တဲ့ ကျေးရွာကြီးတစ်ရွာ ဖြစ်ပါတယ်။ အိမ်ခြေအားဖြင့်(၅၂၈)အိမ်၊ လူဦးရေ(၂၀၄၈)ဦး နေထိုင်ပါတယ်။ ရိုးဂိုးကျေးရွာနဲ့တစ်ဆက်တည်းမှာပဲ ဖားအောက်ရွာက အိမ်ခြေ(၉၂၁)အိမ်၊ လူဦးရေ (၃၅၇၆)ဦးရှိပြီးတော့ ကော့ခမယ်ကျေးရွာက အိမ်ခြေ(၉၅၄)လုံး၊ လူဦးရေ(၃၆၅၅)ဦး နေပါတယ်။ အဲဒီ ရွာကြီး(၃)ရွာဟာ တစ်ဆက်တစ်စပ်တည်းရှိတဲ့အတွက် ရွာကြီးတစ်ရွာအနေအထားလည်း ရှိပါတယ်။ အဲဒီ ရိုးဂိုးကျေးရွာအလယ်မှာရှိတဲ့ ရိုးဂိုးရွာ ကွင်းအမှတ်(၈၁၃)၊ မြေကွက်အမှတ်(၇၀၃)၊ မြေဧရိယာ (၃၃.၇၀)ဧကရှိတဲ့ မြေကွက်လပ်ကြီးဟာ နဂိုတုန်းကတော့ ကျွန်မတို့ ဒီ ရိုးဂိုးကျေးရွာမှာနေခဲ့တဲ့ ပြည်သူတွေ အသုံးပြုခဲ့တဲ့ အားကစားကွင်းဟောင်းရှိခဲ့တဲ့မြေနေရာ ဖြစ်ပါတယ်။ လွန်ခဲ့တဲ့နှစ်(၁၀၀) လောက်ကတည်းက အဲဒီနေရာမှာ အားကစားကွင်းအနေအထားနဲ့ အသုံးပြုခဲ့တဲ့နေရာ ဖြစ်ပါတယ်။ နောက် ဒီမြေကွက်ဟာ ကျွန်မတို့ မော်လမြိုင်-ကျိုက္ခမီ ကားလမ်းမကြီးရဲ့နံဘေးမှာလည်း ရှိပါတယ်။ ၁၉၅၂ ခုနှစ်မှာ ယခင် ရထားပို့ဆောင်ရေးဝန်ကြီးဌာနကနေပြီးတော့ ဒီ မီးရထားဘူတာရုံနဲ့ မီးရထားဝန်ထမ်းများနေတဲ့ နေအိမ်အဆောက်အအုံ ဆောက်လုပ်မယ်ဆိုပြီး ကျွန်မတို့ ဒီမြေကြီးကို ကျွန်မတို့ ဆောက်ဖို့ဆိုပြီးတော့ လျာထားသိမ်းယူခဲ့ပါတယ်။ အဲဒီလို သိမ်းယူခဲ့တဲ့အတွက် ကျေးရွာပိုင် အားကစားကွင်းဟာလည်းပဲ ကျွန်မတို့ ဒီမြေကွက်သိမ်းတဲ့အထဲမှာပါသွားခဲ့ပါတယ်။ ဒါပေမဲ့ အခုအချိန်ထိ ပေါ့နော်။ (၆၅) နှစ် ကြာခဲ့ပြီဖြစ်ပေမယ့်လည်း မီးရထားဌာနက ဘာမှ အကောင်အထည်ဖော်နိုင်ခြင်း မရှိဘဲနဲ့ ကျွန်မတို့ မြေကွက်လပ်ကြီးအဖြစ် ဒီအတိုင်းရှိခဲ့ပါတယ်။ အဲဒီလိုရှိနေတဲ့အပေါ်မှာ ကျူးကျော် ဝင်ရောက် နေထိုင်ခဲ့သူတွေကလည်းပဲ နေအိမ်အခိုင်အမာဆောက်လုပ်ပြီးတော့ ဝင်ရောက်နေထိုင်တာ တွေ့ရသလို ဒီ သစ်တောဌာနကလည်းပဲ မြေတစ်ဧကကို ကျေးရွာထင်းစိုက်ခင်းအနေနဲ့ စိုက်ပျိုးလာ ပါတယ်။ အဲဒီအပြင် ကျူးကျော်သူတချို့ကလည်းပဲ ဒီရော်ဘာစိုက်ခင်းတွေကို အဲဒီမြေပေါ်မှာ ဝင်ပြီးတော့ စိုက်ထားတာကို ကျွန်မတို့ မဲဆန္ဒနယ်မြေကို သွားရောက်တဲ့အချိန်မှာ ကျွန်မတို့ တွေ့မြင်ခဲ့ရပါတယ်။ အဲဒီတော့ အဲဒီဆက်စပ်တည်ရှိတဲ့ ရွာကြီး(၃)ရွာစလုံးမှာလည်းပဲ ကျေးရွာပိုင် အားကစားကွင်း မရှိသေး သလို ကျေးရွာ(၃)ရွာပေါင်း အသုံးပြုနိုင်တဲ့မီးသတ်စခန်းလည်း မရှိသေးပါဘူး။ မော်လမြိုင်မြို့မှာရှိတဲ့ ဗဟိုမီးသတ်စခန်းက မြို့ ရဲ့အလယ်မှာ ရှိတဲ့အခါကျတော့ အကယ်၍ မီးရေး၊ ထင်းရေးဖြစ်ခဲ့မယ်ဆိုရင် ဒီ ဗဟိုမီးသတ်စခန်းကနေပြီးတော့ ရိုးဂိုးကျေးရွာအထိ သွားမယ်ဆိုရင် နာရီဝက်နီးပါး ကျွန်မတို့﻿ သွားရမှာဖြစ်ပါတယ်။ အဲဒီလောက်အကြာသွားရမှာ ဖြစ်တဲ့အတွက် နာရီဝက် ဆိုတဲ့အချိန်ကာလဟာ အိမ်ခြေအမြောက်အမြားကို လောင်ကျွမ်းသွားနိုင်တဲ့ အနေအထားမျိုးမှာရှိပါတယ်။ ဒါကြောင့်မို့လို့ ကျေးရွာနေပြည်သူတွေအနေနဲ့လည်းပဲ ကျွန်မတို့ ကျေးရွာပိုင် မီးသတ်စခန်းတစ်ခုကို မဖြစ်မနေ တည်ဆောက်ဖို့အတွက်ကို အလျင်အမြန် လိုအပ်နေတဲ့ အနေအထားမှာ ရှိပါတယ်။ မွန်ပြည်နယ် ဗဟိုမီးသတ်စခန်းနဲ့ ဆွေးနွေးညှိနှိုင်းတဲ့အချိန်မှာလည်းပဲ ကျေးရွာပိုင်မြေနေရာရှိမယ်ဆိုရင် မီးသတ်စခန်း တည်ဆောက်နိုင်ဖို့နဲ့ မီးသတ်ကား ရရှိဖို့အတွက်ကို ဝိုင်းပြီးတော့ နည်းလမ်းများ ကူညီဆောင်ရွက် ပေးမယ်လို့လည်း ကျွန်မတို့ ပြောဆိုထားတာရှိပါတယ်။ အဲဒီတော့ ဥက္ကဋ္ဌကြီးရှင်။ အဲဒီအပြင် ကျေးရွာမှာရှိတဲ့ လူငယ်တွေအတွက်ကိုလည်းပဲ ကျန်းမာရေးနဲ့ပတ်သက်ပြီးတော့ ကျွန်မတို့ အားကစားလုပ်နိုင်ဖို့ ကျေးရွာပိုင် အားကစားကွင်းတစ်ခုလည်း လိုအပ်နေပါတယ်။ ဒါမှသာ ကျွန်မတို့ လူငယ်များရဲ့ စိတ်ဓာတ်ကို မူးယစ်ဆေးဝါး သုံးစွဲတာ၊လောင်းကစားပြု လုပ်တာနဲ့ ဂိမ်းဆော့တာ အစရှိတဲ့၊ အကျိုးမရှိတဲ့အလုပ်တွေမှာ အချိန်ကုန်နေမယ့်အစား ဒီ အားကစားစွမ်းရည်ရှိတဲ့လူငယ်တွေ ပေါ်ထွက်လာစေနိုင်ဖို့အတွက်လည်း ကျေးရွာပိုင်အားကစားကွင်း တစ်ခု ဖော်ထုတ်နိုင်ဖို့ အတွက် ကျေးရွာပြည်သူတွေကနေပြီးတော့ တောင်းဆိုထား ကြပါတယ်။ ဒါကြောင့်မို့လို့ ကျေးရွာပိုင် မီးသတ်စခန်းတစ်ခုနဲ့ အားကစားကွင်းတစ်ခု ဖော်ထုတ်တည်ဆောက်နိုင်ဖို့ ဆိုရင် ဒီ မြေကွက်လပ်ကြီးထဲက (၄)ဧကလောက်ကို ကျေးရွာပိုင်မြေအနေနဲ့ စွန့်လွှတ်ပေးမယ်ဆိုရင် ဒီကျေးရွာမှာရှိတဲ့ ပြည်သူတွေအားလုံးက ကျေးဇူးတင်နေကြမှာ ဖြစ်ပါတယ်။ ဒါကြောင့်မို့လို့ ကျွန်မတို့ မွန်ပြည်နယ်၊ မော်လမြိုင်မြို့နယ် ရိုးဂိုးကျေးရွာ ကျခတ်ကွင်း၊ ကွင်းအမှတ်(၈၁၃)၊ ဦးပိုင်အမှတ်(၇၀၃)၊ မြေဧရိယာ(၃၃.၇၀)ဧကရှိတဲ့မြေကွက်ကို ယခင် ရထား ပို့ဆောင်ရေးဝန်ကြီးဌာနက မီးရထားဘူတာရုံနဲ့ မီးရထားဝန်ထမ်းအိမ်ရာ ဆောက်လုပ်ဖို့ လျာထား သတ်မှတ်သော်လည်း အခုအချိန်အထိ အကောင်အထည်ဖော်နိုင်ခြင်းမရှိသေးတဲ့ မြေကွက်လပ်ကြီးကို ကျေးရွာပိုင်တိုက်နယ်အားကစားကွင်းနဲ့ မီးသတ်ကားများ ထားရှိဖို့အတွက် မီးသတ်စခန်း ဆောက်လုပ်ရန် ရိုးဂိုးကျေးရွာပိုင် မြေနေရာအဖြစ် သတ်မှတ်ပေးဖို့ အစီအစဉ် ရှိ/မရှိကို အမျိုးသားလွှတ်တော် ဥက္ကဌကြီးမှတစ်ဆင့် ကျေးရွာနေပြည်သူများကိုယ်စား မေးမြန်းရခြင်း ဖြစ်ပါတယ်။ အားလုံးကို ကျေးဇူး တင်ပါတယ်ရှင်။ (ဩဘာသံများ)
</speech>
<title>
မကွေးတိုင်းဒေသကြီး၊ မင်းဘူးခရိုင်၊ မင်းဘူးမြို့နယ်တွင် ပြစ်မှုဆိုင်ရာ ကျင့်ထုံးဥပဒေပုဒ်မ ၁၄၄ အား မလိုအပ်ဘဲ အမြဲမပြတ် အမိန့်ထုတ်ပြန်နေခြင်းကို ရပ်ဆိုင်းပေးရန် အစီအစဉ် ရှိ/မရှိနှင့် စပ်လျဉ်းသည့် မေးခွန်း
</title>
<speech type='speaker'>
မကွေးတိုင်းဒေသကြီး မဲဆန္ဒနယ်အမှတ်(၅)မှ ဦးတင်အောင်ထွန်း က မကွေးတိုင်းဒေသကြီး၊ မင်းဘူးခရိုင်၊ မင်းဘူးမြို့နယ်တွင် ပြစ်မှုဆိုင်ရာ ကျင့်ထုံးဥပဒေပုဒ်မ ၁၄၄ အား မလိုအပ်ဘဲ အမြဲမပြတ် အမိန့်ထုတ်ပြန်နေခြင်းကို ရပ်ဆိုင်းပေးရန် အစီအစဉ် ရှိ/မရှိနှင့် စပ်လျဉ်းတဲ့ မေးခွန်း မေးမြန်းဖို့ ဖြစ်ပါတယ်။﻿
</speech>
<speech>
<mp id='911'>
ဦးတင်အောင်ထွန်း၊ မကွေးတိုင်းဒေသကြီး မဲဆန္ဒနယ်အမှတ်(၅)
</mp>
လေးစားအပ်တဲ့ အမျိုးသားလွှတ်တော်ဥက္ကဋ္ဌနှင့် အမျိုးသားလွှတ်တော်ကိုယ်စားလှယ်များ၊ ဧည့်သည်များအားလုံး မင်္ဂလာပါခင်ဗျား။ ကျွန်တော်ကတော့ မကွေးတိုင်းဒေသကြီး မဲဆန္ဒနယ်အမှတ်(၅)မှ မင်းဘူး(စကု) မြို့နယ်နှင့် ပွင့်ဖြူမြို့နယ်မှ အမျိုးသားလွှတ်တော်ကိုယ်စားလှယ် ဦးတင်အောင်ထွန်း ဖြစ်ပါတယ်။ ကျွန်တော့်အနေနဲ့ မလိုအပ်ဘဲ ပြစ်မှုဆိုင်ရာကျင့်ထုံးဥပဒေ ပုဒ်မ ၁၄၄ အား အမြဲမပြတ် အမိန့်ထုတ် နေတဲ့ကိစ္စနှင့်ပတ်သက်ပြီး ကြယ်ပွင့်ပြမေးခွန်း မေးမြန်းသွားမှာ ဖြစ်ပါတယ်။ အမျိုးသားလွှတ်တော် ဥက္ကဋ္ဌကြီးခင်ဗျား။ ကျွန်တော့်ကို Power Point သုံးပြီး ဥပဒေပြဋ္ဌာန်းချက်နဲ့ ပြည်ထောင်စုလွှတ်တော် အထူးအစည်းအဝေးမှတ်တမ်းကောက်နုတ်ချက်တို့ ဖော်ပြ ဖတ်ကြား မေးမြန်းခွင့်ပြုဖို့ မေတ္တာရပ်ခံ အပ်ပါတယ်။ ကျွန်တော်တို့ ပြစ်မှုဆိုင်ရာကျင့်ထုံးဥပဒေ အခန်း(၁၁)မှာ ပုဒ်မ တစ်ခုတည်းပဲ ရှိပါတယ်။ အဲဒါကတော့ လူအများ လွယ်လွယ်ပြောနေတဲ့ ပုဒ်မ ၁၄၄ ဖြစ်ပါတယ်။ ပြစ်မှုဆိုင်ရာကျင့်ထုံးဥပဒေ ပုဒ်မ ၁၄၄ မှာ ပုဒ်မခွဲ(၆)ခု ပါဝင်ပြီး ပုဒ်မခွဲ ၂၊ ၃၊ ၄၊ ၅ တို့ဟာ တရားသူကြီးဆောင်ရွက်နိုင်တဲ့ ဆောင်ရွက်ရမယ့်အချက်များ ဖြစ်လို့ အထူးမပြောလိုပါဘူး။ ပုဒ်မ ၁ ကိုပဲ အဓိက ပြောလိုပါတယ်။ ပြစ်မှုဆိုင်ရာကျင့်ထုံးဥပဒေ အခန်း(၁၁)မှာ အဆောတလျင်ဖြစ်သည့် စိတ်ငြိုငြင်စေမှု သို့မဟုတ် အန္တရာယ်ဖြစ်လိမ့်မည်ဟု စိုးရိမ်ဖွယ်ရာရှိသည့်အမှုများတွင် ချမှတ်နိုင်သည့် ယာယီအမိန့် များလို့ ခြေဆင်းမှာ ဖော်ပြထားပါတယ်။ ယာယီအမိန့်ပါ။ အမြဲတမ်းအမိန့်မဟုတ်ပါဘူး။ ပုဒ်မခွဲ(၁)မှာ ခရိုင်ရာဇဝတ်တရားသူကြီး၊ နယ်ပိုင်ရာဇဝတ်တရားသူကြီး သို့မဟုတ် ဤပုဒ်မအရ ဆောင်ရွက်နိုင်ရန် နိုင်ငံတော်သမ္မတကဖြစ်စေ၊ ခရိုင်ရာဇဝတ်တရားသူကြီးကဖြစ်စေ၊ အာဏာအထူးအပ်နှင်းထားသော အခြားရာဇဝတ်တရားသူကြီးတစ်ဦး (တတိယတန်းအာဏာရ ရာဇဝတ်တရားသူကြီးမှ) အပသည် ဤ ပုဒ်မအရ ဆောင်ရွက်ရန်နှင့် ချက်ချင်းတားဆီးရန် သို့မဟုတ် အဆောတလျင်ပြု လုပ်ရန် လိုအပ်ကြောင်း လုံလောက်သောအကြောင်းရှိသည်ဟု ထင်မြင်သောအမှုများတွင် အဆိုပါ ရာဇဝတ်တရားသူကြီးသည် တစ်ဦးတစ်ယောက်အား တစ်စုံတစ်ခုသောအမှုကို ပြုလုပ်ခြင်းမှ ရှောင်ကြဉ်ရမည့်အကြောင်း သို့မဟုတ် ထိုသူ၏ လက်ရှိ သို့မဟုတ် ထိုသူ၏ စီမံခန့်ခွဲမှုအောက်ရှိ ပစ္စည်းတစ်စုံတစ်ရာနှင့် စပ်လျဉ်း၍ တစ်စုံတစ်ရာ စီမံပြုလုပ်မည့်အကြောင်းနှင့် ဆင့်ဆိုလျှင် တရားသဖြင့် လုပ်ကိုင်သူ တစ်ဦးဦးအား တားဆီးနှောင့်ယှက် ထိခိုက်ခြင်းဖြစ်သည့်အရာကိုဖြစ်စေ၊ ဟန့်တားနှောင့်ယှက်သည်ဟု စိုးရိမ်ရန်ရှိသည့်အရာကိုဖြစ်စေ၊ လူ့အသက်၊ ကျန်းမာမှု သို့မဟုတ် လုံခြုံမှုကို ထိခိုက်အန္တရာယ် ဖြစ်စေမည့် လက္ခဏာရှိသည့်အရာကိုဖြစ်စေ၊ နိုင်ငံတော်ငြိမ်ဝပ်ရေးကို နှောင့်ယှက်သည့်အရာကို ဖြစ်စေ၊ ရုန်းရင်းဆန်ခတ်မှုကိုဖြစ်စေ၊ သတ်ပုတ်နှောင့်ယှက်မှုကိုဖြစ်စေ မဖြစ်ပွားစေရန် တားဆီး နိုင်သည့် လက္ခဏာရှိကြောင်း သို့မဟုတ် ဟန့်တားစေနိုင်လိမ့်မည်ဖြစ်ကြောင်းနှင့် ထင်မြင်တဲ့အခါ အမှုရဲ့ အရေးပါတဲ့ အကြောင်းအရာကို ဖော်ပြရေးသား၍ ပုဒ်မ ၁၂၄ ပါ ပြဋ္ဌာန်းချက်အတိုင်း ချအပ်သော နည်းလမ်းဖြင့် အမိန့်ချမှတ် ဆင့်ဆိုနိုင်သည်လို့ ပြဌာန်းထားခြင်းသာ ဖြစ်ပါတယ်။ ဒါ့အပြင် ပုဒ်မခွဲ(၆)ကလည်း လူ့အသက်၊ ကျန်းမာရေး သို့မဟုတ် လုံခြုံမှုအန္တရာယ်ဖြစ်စေ သည့် အမှုများတွင်ဖြစ်စေ၊ ရုန်းရင်းဆန်ခတ်မှု သို့မဟုတ် သတ်ပုတ်နှောင့်ယှက်မှု ဖြစ်ပွားရန်ရှိသည့်﻿ ပေါင်း (၆၀)အထိ ဆက်လက် အာဏာတည်စေရမည်ဟု လွှတ်တော်က အတည်ပြု သည်လို့ ပထမ အကြိမ် ပြည်ထောင်စုလွှတ်တော် အထူးအစည်းအဝေးမှတ်တမ်း အတည်ပြုခြင်းမှာ မှတ်သားထားရ ပါတယ်။ မင်းဘူး(စကု)မြို့နယ်မှာ ပကတိတည်ရှိနေတဲ့အခြေအနေဟာ ပြစ်မှုဆိုင်ရာကျင့်ထုံးဥပဒေ ပုဒ်မ ၁၄၄ ပါ ဤပုဒ်မအရ ဆောင်ရွက်ရန်နဲ့ ချက်ချင်းတားဆီးရန်၊ အဆောတလျင် ပပျောက်အောင် ပြုလုပ်ရန်လိုအပ်ကြောင်း လုံလောက်သောအကြောင်းလည်းမရှိ၊ တရားသဖြင့် လုပ်ကိုင်သူတစ်ဦးကို တားဆီးထိခိုက်နှောင့်ယှက်ခြင်း၊ ဟန့်တားနှောင့်ယှက်ခြင်းဖြစ်တယ်လို့ စိုးရိမ်ရန်ရှိတဲ့အရာ လူ့အသက်၊ ကျန်းမာမှု၊ လုံခြုံမှုကို ထိခိုက်အန္တရာယ်ဖြစ်စေမယ့်လက္ခဏာ၊ နိုင်ငံတော်ငြိမ်ဝပ်ရေးကို နှောင့်ယှက်တဲ့အရာ၊ ရုန်းရင်းဆန်ခတ်မှု၊ သတ်ပုတ်နှောင့်ယှက်မှု စတဲ့ ဖြစ်ပေါ်ရန်အကြောင်းတစ်စုံတစ်ရာ မရှိဘဲ မင်းဘူး(စကု)မြို့နယ် တစ်နယ်လုံးနီးပါးကို မန်းရေနံမြေဧရိယာအဖြစ်နဲ့ သတ်မှတ်ပြီးတော့၊ နေရာ(၄၉)နေရာ သတ်မှတ်ပြီးတော့ ပြစ်မှုဆိုင်ရာကျင့်ထုံးဥပဒေ ပုဒ်မ ၁၄၄ အရ တားမြစ်အမိန့်ကို မင်းဘူးခရိုင်၊ အထွေထွေအုပ်ချုပ်ရေးဦးစီးမှူးကနေ (၂)လ (၁) ကြိမ်၊ လွန်ခဲ့သော နှစ်များစွာကတည်းက ထုတ်ပြန်ခဲ့ခြင်းဟာ နိုင်ငံတော်ရဲ့ တည်ဆဲဥပဒေ၊ လုပ်ထုံးလုပ်နည်းများနဲ့ ညီညွတ်မှုမရှိသဖြင့် မကွေးတိုင်းဒေသကြီး၊ မင်းဘူးခရိုင်၊ မင်းဘူးမြို့နယ်တွင် မလိုအပ်ဘဲ ပြစ်မှုဆိုင်ရာကျင့်ထုံး ဥပဒေ ပုဒ်မ ၁၄၄ အား အမြဲမပြတ် အမိန့်ထုတ်နေတဲ့ကိစ္စကို ရပ်ဆိုင်းနိုင်ခြင်း ရှိ/မရှိ အမျိုးသားလွှတ်တော် ဥက္ကဋ္ဌမှတစ်ဆင့် မေးမြန်းအပ်ပါတယ်။ အားလုံးကို ကျေးဇူးတင်ပါတယ်ခင်ဗျား။ (ဩဘာသံများ)﻿
</speech>
<title>
သထုံမြို့နယ်၊ မိုးကောင်းကျေးရွာ၌ တရားမဝင် နွားမှောင်ခိုများကိစ္စနှင့် ပတ်သက်၍ ပြည်ထဲရေး ဝန်ကြီးဌာနသို့ အကြောင်းကြား တင်ပြထားခြင်းအပေါ် မည်သို့ အရေးယူ ဆောင်ရွက်ထားကြောင်း သိရှိလိုခြင်းနှင့် စပ်လျဉ်းသည့် မေးခွန်း
</title>
<speech type='speaker'>
မွန်ပြည်နယ် မဲဆန္ဒနယ်အမှတ်(၉)မှ ဒေါက်တာဇော်လင်းထွဋ် က သထုံ မြို့နယ်၊ မိုးကောင်းကျေးရွာ၌ တရားမဝင် နွားမှောင်ခိုကိစ္စများနှင့်ပတ်သက်၍ ပြည်ထဲရေးဝန်ကြီးဌာန သို့ အကြောင်းကြား တင်ပြထားခြင်းအပေါ် မည်သို့ အရေးယူဆောင်ရွက်ထားကြောင်း သိရှိလိုခြင်း နှင့် စပ်လျဉ်းတဲ့ မေးခွန်း မေးမြန်းဖို့ ဖြစ်ပါတယ်
</speech>
<speech>
<mp id='939'>ဒေါက်တာဇော်လင်းထွဋ်၊ မွန်ပြည်နယ် မဲဆန္ဒနယ်အမှတ်(၉)</mp>
လေးစားအပ်ပါ သော အမျိုးသားလွှတ်တော်ဥက္ကဋ္ဌကြီး၊ ပြည်ထောင်စုဝန်ကြီး၊ အမျိုးသားလွှတ်တော်ကိုယ်စားလှယ်များ အားလုံး မင်္ဂလာပါလို့ နှုတ်ခွန်းဆက်ပါတယ်ခင်ဗျား။ ကျွန်တော်ကတော့ မွန်ပြည်နယ် မဲဆန္ဒနယ် အမှတ်(၉)မှ အမျိုးသားလွှတ်တော်ကိုယ်စားလှယ် ဒေါက်တာဇော်လင်းထွဋ် ဖြစ်ပါတယ်။ အမျိုးသား လွှတ်တော်ဥက္ကဋ္ဌကြီးမှတစ်ဆင့် မေးမြန်းလိုသောမေးခွန်းမှာ သထုံမြို့နယ်၊ မိုးကောင်းကျေးရွာ၌ တရားမဝင် နွားမှောင်ခိုကိစ္စနှင့်ပတ်သက်၍ ၅-၁၂-၂၀၁၆ နေ့စွဲပါစာဖြင့် ပြည်ထဲရေးဝန်ကြီးဌာနသို့ အကြောင်းကြား တင်ပြထားခြင်းအပေါ် မည်သို့ အရေးယူဆောင်ရွက်ထားကြောင်း သိရှိလိုခြင်းနှင့် စပ်လျဉ်းတဲ့မေးခွန်း ဖြစ်ပါတယ်။ ဥက္ကဋ္ဌကြီးခင်ဗျား။ ကျွန်တော်၏မဲဆန္ဒနယ် သထုံမြို့၊ မိုးကောင်း ကျေးရွာအုပ်စုတွင် ထိုင်းနိုင်ငံနယ်စပ်ဘက်သို့ ပို့ဆောင်ရန် တရားမဝင်နွားများကို မကြာခဏ ရွာတွင်ထားရှိပြီး သထုံဘီးလင်းနယ်စပ်မှတစ်ဆင့် ကုန်းကြောင်းခရီးအားဖြင့် နွားများကို သယ်ယူပို့ဆောင်လျက်ရှိကြောင်း ကြားသိရပါတယ်။ ထို့အပြင် အဆိုပါရွာ၌ လောင်းကစားဝိုင်းများဖြစ်ကြသော ဖဲဝိုင်း၊ ကြက်ဝိုင်းများ ကိုလည်း လောင်းကြေးငွေ သိန်း(ရာဂဏန်း)အဆင့်အထိ အကြီးအကျယ်ပြုလုပ်နေသည်မှာ ကာလ ကြာခဲ့ပြီဖြစ်ပါတယ်။ ငြိမ်းချမ်းရေးအဖွဲ့ ရန်ပုံငွေဟုဆိုကာ လောင်းကစားဝိုင်းများကို အကောက်အစား ယူ၍ ပြုလုပ်နေသည်ကို ကျေးရွာအုပ်ချုပ်ရေးမှူးနှင့် သက်ဆိုင်ရာရဲတပ်ဖွဲ့တို့မှ သိရှိသော်လည်း အရေးယူဆောင်ရွက်ခြင်းမရှိခဲ့သည့် အဆိုပါကျေးရွာမှာ အဖြူရောင်နယ်မြေဖြစ်ပါလျက်နှင့် တရားဥပဒေ စိုးမိုးမှုအောက်မှ လွတ်ကင်းနေခဲ့ပါတယ်။ ၂၀-၁၀-၂၀၁၆ ရက်နေ့ ညနေ(၂း၃၀)ခန့်အချိန်တွင် မိုးကောင်းကျေးရွာအုပ်စုမှ ဒေသခံများက လွှတ်တော်ကိုယ်စားလှယ်ရုံးသို့ မိမိတို့ကျေးရွာအုပ်စု အတွင်းရှိ ဖော်ဖကျေးရွာတွင် နွားအကောင်ရေ မြောက်မြားစွာရောက်ရှိနေကြောင်း၊ ညဘက်တွင် ကားဖြင့်ရောက်ရှိလာခဲ့ပြီး အချို့နွားများကို အခြားတစ်နေရာသို့ ပြောင်းရွှေ့သွားကြောင်း သတင်း ပေးပို့ခဲ့သဖြင့် သွားရောက်ကြည့်ရှုခဲ့ရာ ဒေသအခေါ် မြည်းကောင်းနွားလှ(၂၉)ကောင်ကို တွေ့ရှိခဲ့ ပါတယ်။﻿ ထို့ကြောင့် သထုံမြို့နယ်၊ သိမ်ဇရပ်ရဲစခန်းသို့ သွားရောက်အကြောင်းကြားရာ ဒုရဲအုပ် တစ်ဦးနှင့် အပိုင်နယ်ထိန်းရဲတပ်ကြပ်တို့ ရောက်ရှိလာခဲ့ပါတယ်။ တာဝန်ရှိသူများက ငြိမ်းချမ်းရေးတပ်ဖွဲ့ တွေနဲ့ပတ်သက်နေ၍ လုပ်ရခက်ကြောင်း၊ မိမိတို့အနေဖြင့် မည်သို့ လုပ်ကိုင်ဆောင်ရွက်ရမည်ကို မသိပါကြောင်းနှင့် လွှတ်တော်ကိုယ်စားလှယ်တစ်ဦးအနေဖြင့် မည်သို့ ဆောင်ရွက်ချင်ပါသလဲဟု မေးမြန်းခဲ့ပါတယ်။ လွှတ်တော်ကိုယ်စားလှယ်တစ်ဦးအနေဖြင့် ဒေသခံပြည်သူတို့၏ သတင်းပေးပို့ချက် အရ တရားမဝင် နွားမှောင်ခိုရောင်းဝယ်ခြင်းကို ရဲတပ်ဖွဲ့ က သက်ဆိုင်ရာ ဥပဒေနဲ့အညီ အမှုဖွင့်၊ သက်သေခံပစ္စည်းများကို သိမ်းဆည်းသင့်ကြောင်းသာ အကြံပြုခဲ့ပါတယ်။ တာဝန်ခံ ရဲအရာရှိတစ်ဦး အနေဖြင့် တာဝန်သိပြည်သူတစ်ဦးက သတင်းပေး၍ ရာဇဝတ်မှုကျူးလွန်ကြောင်း တွေ့ရှိပါက ချက်ချင်း ရဲလက်စွဲဥပဒေအရလည်းကောင်း၊ ပြစ်မှုဆိုင်ရာကျင့်ထုံးဥပဒေအရလည်းကောင်း၊ လုပ်ထုံး လုပ်နည်း နှင့်အညီ အမှုဖွင့် အရေးယူရမည်ဖြစ်သော်လည်း ပြစ်မှုကျူးလွန်သူဟု ယူဆရသူအပေါ် အကာ အကွယ်ပေး၊ ပြင်ဆင်ချိန်ပေးလိုသောသဘောဖြင့် တာဝန်ကိုပျက်ကွက်ပြီး အမှုဖွင့် ဆောင်ရွက်ခြင်း မရှိကြောင်း တွေ့ရှိခဲ့ရပါတယ်။ ထို့အပြင် လာရောက်သတင်းပေးခဲ့သော တာဝန်သိပြည်သူတစ်ဦးကို လည်း ငြိမ်းချမ်းရေးအဖွဲ့ အမည်ခံလူတစ်စုက ဖမ်းဆီးခေါ်ဆောင်သွားခဲ့ပါတယ်။ သထုံခရိုင် တာဝန် ရှိသူ၏ ကြိုးပမ်းမှုကြောင့်လည်း ပြန်လည်လွတ်မြောက်လာခဲ့ကြောင်း ကြားသိခဲ့ရပါတယ်။ အမျိုးသားလွှတ်တော်ဥက္ကဌကြီးခင်ဗျား။ ဒီမေးခွန်းကို မေးမြန်းရခြင်းမှာ မြန်မာနိုင်ငံတွင် တရားဥပဒေစိုးမိုးမှု အထောက်အကူဖြစ်စေသည့် ပြည်သူလူထုပူးပေါင်းဆောင်ရွက်မှု အရေးကြီးသည့် အတွက် ပြည်သူများအနေဖြင့် အကြောက်တရားကို ဖြေလျှော့ပြီး တရားဥပဒေစိုးမိုးမှုအတွက် ပူးပေါင်း ပါဝင်လာမှုကို လက်ကမ်းကြိုဆိုနိုင်ရန်၊ ပြည်သူများအနေဖြင့် မိမိတို့သိရှိထားသော တရားဥပဒေ ချိုးဖောက်မှုများကို ဖော်ထုတ်သတင်းပေးရာတွင် အစိုးရအနေဖြင့် မည်သို့ ထိရောက်စွာ စီစဉ် ဆောင်ရွက်နေသည်ကို ပွင့်လင်းမြင်သာစွာသိရှိနိုင်ရန်၊ နိုင်ငံတော်အစိုးရ၏ တရားဥပဒေစိုးမိုးမှု အတွက် လုပ်ဆောင်မှုအပေါ် ပြည်သူများ ပိုမိုယုံကြည်လာစေခြင်းဖြင့် ငြိမ်းချမ်းတိုးတက်သော နိုင်ငံတော်ဖြစ်လာစေရန် ရည်ရွယ်၍ အမျိုးသားလွှတ်တော်ဥက္ကဋ္ဌကြီးမှတစ်ဆင့် လေးစားစွာ မေးမြန်း ရခြင်းဖြစ်ပါတယ်။ အားလုံးကို ကျေးဇူးတင်ပါတယ်ခင်ဗျား။ (ဩဘာသံများ)
</speech>
<speech type='speaker'>
မေးခွန်းများနဲ့ ပတ်သက်ပြီး ပြည်ထဲရေးဝန်ကြီးဌာန၊ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။
</speech>
<speech>
<agency id='21'>
ဗိုလ်ချုပ်အောင်စိုး (ဒုတိယဝန်ကြီး၊ ပြည်ထဲရေးဝန်ကြီးဌာန)
</agency>
လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် အမျိုးသားလွှတ်တော်ကိုယ်စားလှယ်များ၊ ဧည့်သည်တော်များ အားလုံး မင်္ဂလာအပေါင်းနှင့် ပြည့်စုံပါစေလို့ နှုတ်ခွန်းဆက်သပါတယ်။ ကျွန်တော်ကတော့ ပြည်ထဲရေး ဝန်ကြီးဌာနမှ ဒုတိယဝန်ကြီး ဗိုလ်ချုပ်အောင်စိုး ဖြစ်ပါတယ်။ ပထမဦးစွာ မွန်ပြည်နယ် မဲဆန္ဒနယ်﻿ အမှတ်(၆) အမျိုးသားလွှတ်တော်ကိုယ်စားလှယ် ဦးဖေတင် မေးမြန်းခဲ့တဲ့ ကြယ်ပွင့်ပြ မေးခွန်းရဲ့ အပေါ်မှာ မွန်ပြည်နယ်အစိုးရအဖွဲ့ရဲ့ ကိုယ်စား ပြန်လည်ရှင်းလင်း ဖြေကြားသွားပါမယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ Power Point အသုံးပြုခွင့် ပြုပါရန် တင်ပြအပ်ပါတယ်။ မွန်ပြည်နယ်၊ မော်လမြိုင်ခရိုင်၊ မုဒုံမြို့ အတွင်းမှာရှိတဲ့ မြို့မရပ်ကွက်(၁)၊ (၂)၊ (၃)၊ (၄) ရပ်ကွက်(၄)ခုတို့ကို ပြည်ထဲရေးနဲ့ သာသနာရေးဝန်ကြီးဌာနရဲ့ ၁၉၇၃ ခုနှစ်၊ သြဂုတ်လ ၂၇ ရက်နေ့မှာ အမိန့်ထုတ်ပြန်ပြီး ဖွဲ့စည်းခဲ့ပါတယ်။ ထိုကဲ့သို့ မုဒုံမြို့ ကို ၁၉၇၃ ခုနှစ်မှာ မြို့အဖြစ် ပြန်တမ်းထုတ်ပြန်ပေးခဲ့သော်လည်းပဲ မြို့အဖြစ်ဖွဲ့စည်းထားတဲ့ရပ်ကွက်များမှာ လက်ရှိလူနေထိုင်သော မြေနေရာတွေဟာ လယ်ယာမြေအမျိုးအစားတွေဖြစ်ပြီး လက်ရှိ စိုက်ပျိုးမြေအဖြစ် အသုံးမပြုတဲ့ အတွက် ၂၀၁၂ ခုနှစ် လယ်ယာမြေဥပဒေအရ လယ်ယာမြေတွင် အကျုံးမဝင်တဲ့အတွက် ပုံစံ(၇) ထုတ်ပေးလို့မရတဲ့ မြေအမျိုးအစားလည်း ဖြစ်ပါတယ်။ မုဒုံမြို့မှာရှိတဲ့ မြေစာရင်းမှတ်တမ်းတွေမှာ လယ်မြေ၊ ဥယျာဉ်မြေ၊ ရော်ဘာမြေဟု မှတ်တမ်းတင်ထားရှိတဲ့အတွက်ကြောင့် ရပ်ကွက်တစ်ခုချင်း အလိုက် မြေအမျိုးအစားများကို ပြန်လည်စိစစ်ပြီး လယ်ယာမြေဥပဒေ ပုဒ်မ ၃၀(က)(ခ)တို့အရ လယ်ယာမြေ အခြားနည်းအသုံးပြုခွင့်ကို လယ်ယာမြေစီမံခန့်ခွဲမှုကော်မတီ အဆင့်ဆင့်မှ လျှောက်ထားဆောင်ရွက်သွားရမှာ ဖြစ်ပါတယ်။ မုဒုံမြို့အတွင်းမှာရှိတဲ့ မြို့မရပ်ကွက် (၄)ရပ်ကွက်မှာ မြေငှားဂရန် ထုတ်ပေးနိုင်မှုအခြေအနေနဲ့ ပတ်သက်လို့ မြို့မ(၁)ရပ်ကွက်မှာ (၂၂)ခု ထုတ်ပေးခဲ့ပြီး ဖြစ်ပါတယ်။ မြို့မ(၂)မှာ ကျွန်တော်တို့ (၁၉)ခု၊ မြို့မ(၃)မှာ (၃)ခု၊ မြို့မ(၄)မှာ (၁၄၈)ခု ထုတ်ပေးပြီး ထုတ်ပေးရန်ကျန်နေတဲ့ မြေငှားဂရန်အရေအတွက်များလည်း ကျန်ရှိကြောင်း တွေ့ရှိရမှာဖြစ်ပါတယ်။ မုဒုံမြို့မှာရှိတဲ့ မြို့မ(၄)ရပ်ကွက်မှာ မြေငှားဂရန်ထုတ်ပေးနိုင်ခြင်းမရှိသေးတဲ့မြေတွေကို စိစစ် တဲ့အခါမှာ မူလပိုင်ဆိုင်နေထိုင်သူများနှင့် လက်ရှိနေထိုင်သူတို့အကြားမှာ အောက်ခြေအရပ်စာချုပ် အဆင့်ဆင့်ဖြင့် လွှဲပြောင်း ဝယ်ယူနေထိုင်ခြင်း၊ မူလနေရာချထားပေးခံရသူများ ကွယ်လွန်ပြောင်းရွှေ့ သွား၍ ၎င်းတို့၏ အမွေဆက်ခံသူများမှ နေထိုင်ပြီး အမွေဆိုင် ပိုင်ဆိုင်မှုအရှုပ်အရှင်းများရှိခြင်း၊ မူလ ပိုင်ဆိုင်နေထိုင်သူများက ပုံစံအမျိုးမျိုးဖြင့် လွှဲပြောင်းပေးတဲ့အတွက် လက်ရှိ ပိုင်ဆိုင်နေထိုင်သူများ ရှိကြောင်းလည်း စိစစ်တွေ့ရှိရပါတယ်။ ထိုသို့ ပုံစံအမျိုးမျိုးဖြင့် ပိုင်ဆိုင်သူများမှ လယ်ယာမြေ စီမံခန့်ခွဲရေးနှင့် စာရင်းအင်းဦးစီးဌာနကို မြေစာရင်းပုံစံ(၁၀၅)၊ (၁၀၆) ရေးကူးခွင့်လျှောက်ထားတဲ့ အခါမှာလည်း ယခင် ကြေးတိုင်နဲ့ မြေစာရင်းဦးစီးဌာနရဲ့ အမြဲအမိန့်(၁/၉၄)မှာ ကာယကံရှင်များမှ ပိုင်ဆိုင်ကြောင်း သို့မဟုတ် တစ်နည်းနည်းဖြင့် သက်ဆိုင်ကြောင်း အထောက်အထား ခိုင်ခိုင်မာမာ မတင်ပြနိုင်သူတွေကို မြေပုံရေးကူးခွင့်မပြုခဲ့ကြောင်းလည်း တွေ့ရှိရပါတယ်။ ဒါ့ကြောင့် မွန်ပြည်နယ်အစိုးရအဖွဲ့အနေနဲ့ မုဒုံမြို့ပေါ်မှာရှိတဲ့ မြို့မရပ်ကွက်(၄)ခုကို မြေငှား ဂရန်ထုတ်ပေးနိုင်ရေးအတွက် လုပ်ငန်းစဉ်များကို အလေးအနက်ထား စတင်ဆောင်ရွက်ခဲ့ပါတယ်။ ယခုအခါမှာ မုဒုံမြို့နယ်၊ အထွေထွေအုပ်ချုပ်ရေးဦးစီးဌာန၊ မြို့နယ်အုပ်ချုပ်ရေးမှူးကို နယ်နိမိတ် သတ်မှတ်ရေးအရာရှိ Boundary Officer အဖြစ်လည်းကောင်း၊ မုဒုံမြို့နယ် လယ်ယာမြေစီမံခန့်ခွဲရေးနဲ့ စာရင်းအင်းဦးစီးဌာနမှူးကို နယ်နိမိတ်ကြပ်မတ်ရေးအရာရှိ Demarcotion Officer အဖြစ်လည်းကောင်း၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနကနေပြီးတော့ ၂၀၁၇ ခုနှစ်၊ ဇန်နဝါရီလ ၁၈ ရက်﻿ အမိန့်ကြော်ငြာစာအမှတ်(၆/၂၀၁၇)နဲ့ အမိန့်ထုတ်ပြန် ခန့်အပ်ပြီးလည်းဖြစ်ပါတယ်။ ခန့်အပ်ပြီးတဲ့ malecosso, Boundary Officeri Demarcation Officer op:326$$ Egol qc:og အဆင့်ဆင့်များအတိုင်း မြို့မြေအဖြစ် ပြောင်းလဲသတ်မှတ်နိုင်ရေးနဲ့ ပိုင်ဆိုင်မှုအထောက်အထားများ အတွက် သတ်မှတ်နိုင်ရေးကိုလည်း လုပ်ငန်းစဉ်များ ဆက်လက်အကောင်အထည်ဖော် ဆောင်ရွက် သွားမှာဖြစ်ကြောင်း သိရှိရပါတယ်။ မုဒုံမြို့ဧရိယာအတွင်းမှာရှိနေတဲ့ လယ်မြေတွေကို မြို့မြေအဖြစ် အမျိုးအစားပြောင်းလဲရန် အခြားနည်းသုံးစွဲခွင့် လျှောက်ထားခြင်းနှင့် ဆက်လက်ဆောင်ရွက်မယ့် တင်ပြပါလုပ်ငန်းတွေကို မွန်ပြည်နယ်အစိုးရအဖွဲ့ရဲ့ အစီအစဉ်နဲ့လည်း ဆက်လက်ဆောင်ရွက်သွားမှာ ဖြစ်ပါတယ်။ အဆိုပါ လုပ်ငန်းစဉ်များ ဆောင်ရွက်ပြီးတဲ့အခါမှာ မြေငှားဂရန် ရယူလိုသူများအနေနဲ့ တင်ပြပါ အချက်အလက် များဖြင့် ခရိုင်အထွေထွေအုပ်ချုပ်ရေးဦးစီးဌာနသို့လည်း အဆင့်ဆင့် တင်ပြလျှောက်ထားရမှာ ဖြစ်ပါတယ်။ သို့ပါ၍ မွန်ပြည်နယ်အစိုးရအစီအစဉ်ဖြင့် မြို့နယ် နယ်နိမိတ်သတ်မှတ်ခြင်းလုပ်ငန်းများ ဆောင်ရွက်ပြီး တဲ့နောက် သတ်မှတ်ချက်များနဲ့အညီ မြေပိုင်ဆိုင်မှုကို ဆောင်ရွက်ပြီးပါက မြေငှားဂရန် ရယူလိုသူများ အနေဖြင့် ၁၈၉၈ ခုနှစ်၊ အောက်မြန်မာနိုင်ငံ မြို့နှင့်ကျေးရွာမြေများ နည်းဥပဒေ ၁၁ တို့နှင့် အညီ လယ်ယာမြေစီမံခန့်ခွဲရေးနှင့် စာရင်းအင်းဦးစီးဌာနမှာ မြေစာရင်းပုံစံ(၁၀၅)၊ ပုံစံ(၁၀၆) လျှောက်ထားရေးကူးပြီး သက်ဆိုင်ရာ ခရိုင်အထွေထွေအုပ်ချုပ်ရေးဦးစီးဌာနသို့ လျှောက်ထားလာ ပါက ဥပဒေ၊ နည်းဥပဒေများနှင့်အညီ စိစစ်၍ မြေငှားဂရန်များ ထုတ်ပေးသွားမည်ဖြစ်ပါကြောင်း မွန်ပြည်နယ်အစိုးရအဖွဲ့ ကိုယ်စား ပြန်လည်ရှင်းလင်း ဖြေကြားအပ်ပါတယ်။ ကျေးဇူးတင်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် အမျိုးသားလွှတ်တော်ကိုယ်စားလှယ် များခင်ဗျား။ ဆက်လက်ပြီး ဒုတိယမေးခွန်းဖြစ်တဲ့ စစ်ကိုင်းတိုင်းဒေသကြီး၊ မဲဆန္ဒနယ်အမှတ်(၁၂) အမျိုးသားလွှတ်တော်ကိုယ်စားလှယ် ဦးမင်းနိုင် မေးမြန်းခဲ့တဲ့ ကြယ်ပွင့်ပြမေးခွန်းအပေါ်မှာ ရှင်းလင်း ဖြေကြားသွားမှာဖြစ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ Power Point အသုံးပြုခွင့်ပြုပါရန် တင်ပြအပ်ပါတယ်။ ၁၉၄၇ ခုနှစ်၊ ဒေသစရိတ် ခံစားခွင့်သတ်မှတ်စဉ် ဖြစ်ပေါ်နေတဲ့ မြို့နယ်အသီးသီးရဲ့ လူမှုရေးခက်ခဲမှုအခြေအနေများ ပြောင်းလဲမှုရှိနေခြင်းကြောင့် နိုင်ငံတော်ကောင်စီရုံးရဲ့ ၁၉၇၉ ခုနှစ်၊ မေလ ၉ ရက် အမိန့်ကြော်ငြာစာအမှတ်(၂၂/၇၉)နှင့် ဒေသစရိတ် ခံစားခွင့်ရှိတဲ့မြို့နယ်များနဲ့ ဒေသစရိတ်နှုန်းထားများကို ပြင်ဆင်သတ်မှတ်ပေးခဲ့ပါတယ်။ ထိုသို့သတ်မှတ်ရာမှာ စစ်ကိုင်းတိုင်း ဒေသကြီးအတွင်းမှာရှိတဲ့ နန်းယွန်းမြို့နယ်၊ လေရှီးမြို့နယ်နဲ့ လဟယ်မြို့နယ်တို့လည်း ပါဝင်ခဲ့ကြောင်း တွေ့ရှိရမှာဖြစ်ပါတယ်။ ထို့နောက် စီမံကိန်းနှင့် ဘဏ္ဍာရေးဝန်ကြီးဌာနက ၁၉၈၉ ခု၊ ဧပြီလ ၂၀ ရက်နေ့ အမိန့်ကြော်ငြာစာအမှတ်(၄၁)နှင့်တစ်ကြိမ်၊ ဘဏ္ဍာရေးနှင့် အခွန်ဝန်ကြီးဌာန၏ ၁၉၉၃ ခုနှစ်၊ စက်တင်ဘာလ ၁၆ ရက်စွဲပါ အမိန့်ကြော်ငြာစာအမှတ်(၁၀၅/၁၉၉၃)နှင့်တစ်ကြိမ်၊ ဒေသစရိတ် နှုန်းထားများကိုလည်း ပြင်ဆင်သတ်မှတ်ခဲ့ပါတယ်။ ဘဏ္ဍာရေးနှင့် အခွန်ဝန်ကြီးဌာနမှ ၂၀၁၂ ခုနှစ်၊ မတ်လ ၁၅ ရက်နေ့ အမိန့်ကြော်ငြာစာအမှတ်(၁၀၁/၂၀၁၂)ဖြင့် ဒေသစရိတ်ခံစားခွင့်ရှိတဲ့ မြို့နယ် (၅၃)မြို့နယ်၊ မြို့နယ်ခွဲ(၃၄)နဲ့ နှုန်းထားတွေကို လစာနှင့်ညီမျှငွေအဖြစ် ပြင်ဆင်သတ်မှတ်ခဲ့ပါတယ်။﻿ စွဲပါ အမိန့်ကြော်ငြာစာအမှတ်(၁၅၁၃/ ၂၀၁၃)တို့နဲ့ ဝေးလံခေါင်သီပြီး လူမှုရေးခက်ခဲတဲ့ဒေသတွေကို လေ့လာစိစစ်ပြီး ဒေသစရိတ် ခံစားခွင့် ရှိတဲ့ မြို့နယ်၊ မြို့နယ်ခွဲများ ထပ်မံဖြည့်စွက် ပြင်ဆင်ပြီးတော့ ဒေသစရိတ်များကိုလည်း ခံစားခွင့် ပြုခဲ့ပါတယ်။ ထိုသို့သတ်မှတ်ခဲ့ရာမှာလည်း နာဂဒေသဖြစ်တဲ့ လေရှီးမြို့နယ်၊ လဟယ်မြို့နယ်နဲ့ နန်းယွန်း မြို့နယ်တို့ဟာလည်း ဒေသစရိတ် ခံစားခွင့်များ ရရှိခဲ့ကြပါတယ်။ ပြည်ထောင်စုအစိုးရအဖွဲ့ရဲ့ ၂၀၁၅ ခုနှစ်၊ မေလ ၇ ရက်နေ့ အမိန့်ကြော်ငြာစာအမှတ်(၄၃/၂၀၁၅)နဲ့ ဝေးလံခေါင်သီပြီး လူမှုရေးခက်ခဲတဲ့ ဒေသများအဖြစ် ပြန်လည်သတ်မှတ်နိုင်ရေးအတွက်ကို ပြည်ထောင်စုအဆင့် စိစစ်ရေးကော်မတီကိုလည်း ဖွဲ့စည်းတာဝန်ပေးအပ်ခဲ့ပါတယ်။ ပြည်ထောင်စုအဆင့် စိစစ်ရေးကော်မတီကနေပြီး ၂၀၁၅ ခုနှစ်၊ မေလ ၂၈ ရက်နေ့ အမိန့်ကြော်ငြာစာအမှတ်(၁/၂၀၁၅)နဲ့ ဝေးလံခေါင်သီပြီး လူမှုရေးခက်ခဲတဲ့ဒေသများ အဖြစ် သတ်မှတ်စိစစ် ဆောင်ရွက်နိုင်ဖို့အတွက် နေပြည်တော်ကောင်စီ၊ တိုင်းဒေသကြီး၊ ပြည်နယ် အဆင့် စိစစ်ရေးကော်မတီများဖွဲ့စည်းပြီး ဝေးလံခေါင်သီပြီး လူမှုရေးခက်ခဲတဲ့ဒေသတွေကို စိစစ် ဆောင်ရွက်စေခဲ့ပါတယ်။ ထိုသို့ဖွဲ့စည်းတာဝန်ပေးချက်အရ စစ်ကိုင်းတိုင်းဒေသကြီးအစိုးရအဖွဲ့၊ လုံခြုံရေးနဲ့ နယ်စပ် ရေးရာဝန်ကြီးဌာန၊ မုံရွာမြို့ ရဲ့ ၂၀၁၅ ခုနှစ်၊ မေလ ၂၈ ရက်နေ့ တင်ပြချက်အရ မြို့နယ်အဆင့်စိစစ်ရေး ကော်မတီများကို ဖွဲ့စည်းပြီး မိမိဒေသအတွင်း ဝေးလံခေါင်သီပြီး လူမှုရေးခက်ခဲတဲ့ မြို့နယ်၊ မြို့နယ် ကျေးရွာအုပ်စုများကို အခြေခံ(၁၀)ချက်နဲ့ကိုက်ညီမှုရှိ/မရှိ ဆန်းစစ်အတည်ပြု သတ်မှတ်တင်ပြခဲ့ပါတယ်။ ထိုသို့ စိစစ်တင်ပြစေတဲ့အခါမှာ နာဂကိုယ်ပိုင်အုပ်ချုပ်ခွင့်ရ ဒေသအတွင်းမှာရှိတဲ့ မြို့နယ်၊ မြို့နယ် ကျေးလက်ဒေသအားလုံးဟာ လူမှုရေးအခက်ခဲဆုံးသော ဒေသအဆင့်မှာ ပါဝင်တဲ့အတွက်ကြောင့် စစ်ကိုင်းတိုင်းဒေသကြီးအစိုးရအဖွဲ့ကနေ ၂၀၁၅ ခုနှစ်၊ ဇွန်လ ၁၁ ရက်နေ့မှာ ကျင်းပပြုလုပ်တဲ့ Cabinet အစည်းအဝေးအမှတ်စဉ်(၁၇/၂၀၁၅)နဲ့ အတည်ပြုချက်ရယူပြီး တိုင်းဒေသကြီးစိစစ်ရေး ကော်မတီမှ ပြည်ထောင်စုစိစစ်ရေးကော်မတီသို့ ပေးပို့တင်ပြခဲ့ပါတယ်။ ဒီနောက် ဘဏ္ဍာရေးဝန်ကြီး ဌာန၊ ဝန်ကြီးရုံးရဲ့ ၂၀၁၆ ခုနှစ်၊ ဖေဖော်ဝါရီလ ၁၆ ရက်နေ့ အမိန့်ကြော်ငြာစာအမှတ်(၂၆/၂၀၁၆)ဖြင့် မြို့ (၉၈)မြို့နယ်၊ ကျေးရွာအုပ်စု(၂၈၅၆)အုပ်စုတို့ကို လူမှုရေးအသင့်အတင့်ခက်ခဲသောဒေသများ၊ လူမှုရေးခက်ခဲသောဒေသများနှင့် လူမှုရေးအခက်ခဲဆုံးသောဒေသများအဖြစ် အဆင့်(၃)ဆင့် ပြင်ဆင် သတ်မှတ်ပြီး ဒေသစရိတ်တွေကို ခံစားခွင့်ပြုခဲ့ပါတယ်။ အဆိုပါ အမိန့်ကြော်ငြာစာအရ နာဂကိုယ်ပိုင်အုပ်ချုပ်ခွင့်ရ ဒေသအတွင်းမှာရှိတဲ့ လူမှုရေး အခက်ခဲဆုံးဒေသအဆင့် မြို့ (၈)မြို့၊ ကျေးရွာအုပ်စု(၁၁၆)အုပ်စုတို့တွင် တာဝန်ထမ်းဆောင်နေတဲ့ နိုင်ငံ့ ဝန်ထမ်းတွေကို သတ်မှတ်ထားတဲ့ ဒေသစရိတ်နှုန်းထားများကိုလည်း ခံစားခွင့်ပြုလျက်ရှိပါတယ်။ ပြည်ထောင်စုအစိုးရအဖွဲ့ရဲ့ ၂၀၁၆ ခုနှစ်၊ ဇွန်လ ၂၁ ရက်၊ အမိန့်ကြော်ငြာစာအမှတ်(၅၀/၂၀၁၆)နှင့် ပြည်ထောင်စုအဆင့်စိစစ်ရေးကော်မတီကိုလည်း ပြန်လည်ဖွဲ့စည်းခဲ့ပြီးတော့ ဒေသစရိတ်ခံစားခွင့်ရှိတဲ့ ဒေသအဖြစ်မှ ပယ်ဖျက်ခြင်း၊ အဆင့်လျှော့ချခြင်းလုပ်ငန်းများ ဆောင်ရွက်နိုင်ဖို့အတွက် ဝေးလံ﻿ ခေါင်သီ၍ လူမှုရေးခက်ခဲသောဒေသအဖြစ် သတ်မှတ်ထားတဲ့ မြို့နယ်၊ မြို့တွေကို (၂)နှစ်လျှင် တစ်ကြိမ်၊ ဒေသဖွံ့ဖြိုးတိုးတက်မှုအခြေအနေကို စိစစ်ဆောင်ရွက်လျက်ရှိပါတယ်။ ပြည်ထောင်စုအဆင့် စိစစ်ရေးကော်မတီအနေနဲ့ နေပြည်တော်ကောင်စီ၊ တိုင်းဒေသကြီး၊ ပြည်နယ်အဆင့်စိစစ်ရေးကော်မတီ ကိုလည်း ပြန်လည်ဖွဲ့စည်းနိုင်ဖို့အတွက် ပထမဦးဆုံး လုပ်ငန်းညှိနှိုင်းအစည်းအဝေးကို ၂၀၁၆ ခုနှစ်၊ ဒီဇင်ဘာလ ၂ ရက်နေ့မှာ ခေါ်ယူကျင်းပခဲ့ပြီး ဝေးလံခေါင်သီတဲ့ဒေသတွေကို ၂၀၁၈ ခုနှစ်မှာ ထပ်မံ ပြင်ဆင်သတ်မှတ်နိုင်ရေး စိစစ်ဆောင်ရွက်လျက်ရှိပါတယ်။ သို့ပါ၍ နာဂကိုယ်ပိုင်အုပ်ချုပ်ခွင့်ရဒေသရှိ မြို့ (၈)မြို့၊ ကျေးရွာအုပ်စု (၁၁၆)အုပ်စုတို့ကို လူမှုရေးအခက်အခဲဆုံးဒေသအဖြစ် သတ်မှတ်ပြီး တာဝန်ထမ်းဆောင်နေသော နိုင်ငံ့ဝန်ထမ်းများကို သတ်မှတ်ထားသော ဒေသစရိတ်နှုန်းထားများ ခံစားခွင့်ပြုထားပြီး ဖြစ်ပါကြောင်းနှင့် ရှားပါးစရိတ်၊ တောင်တန်းစရိတ်အဖြစ် ထပ်မံပံ့ပိုးပေးရန် အစီအစဉ်မရှိပါကြောင်း ရှင်းလင်းဖြေကြားအပ်ပါတယ်။ ကျေးဇူးတင်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် အမျိုးသားလွှတ်တော်ကိုယ်စားလှယ် များ ခင်ဗျား။ ဆက်လက်ပြီး မွန်ပြည်နယ် မဲဆန္ဒနယ်အမှတ်(၁) အမျိုးသားလွှတ်တော်ကိုယ်စားလှယ် ဦး အေးမင်းဟန် မေးမြန်းတဲ့ ကြယ်ပွင့်ပြမေးခွန်းအပေါ်မှာ ပြန်လည်ရှင်းလင်းတင်ပြသွားပါမယ်။ အမျိုးသားလွှတ်တော်ဥက္ကဌကြီးခင်ဗျား။ Power Point အသုံးပြုခွင့်ပြုပါရန် တင်ပြအပ်ပါတယ်။ ကျွန်တော်တို့ ပြည်ထဲရေးဝန်ကြီးဌာန၊ မီးသတ်ဦးစီးဌာနဟာ နိုင်ငံတော်နဲ့ ပြည်သူတို့ရဲ့ အသက် အိုးအိမ် စည်းစိမ်များ၊ ကုန်ထုတ်အရင်းအနှီးများကို မီးဘေးအန္တရာယ်မှ ကာကွယ်တားဆီးရန်နဲ့ သဘာဝဘေးအန္တရာယ်ကျရောက်တဲ့အခါ ရှာဖွေကယ်ဆယ်ရေးလုပ်ငန်းများ ထိရောက်စွာ ဆောင်ရွက် နိုင်ဖို့အတွက် မီးဘေးလုံခြုံရေး၊ သဘာဝဘေးအန္တရာယ်ကာကွယ်ရေး၊ ရှာဖွေကယ်ဆယ်ရေး၊ ပြည်သူ့ အကျိုးပြုဆောင်ရွက်ရေးစတဲ့ ရည်မှန်းချက်တာဝန်(၄)ရပ်ကို ချမှတ်အကောင်အထည်ဖော် ဆောင်ရွက် လျက်ရှိပါတယ်။ နိုင်ငံတော်ရဲ့ မီးဘေးလုံခြုံရေးကို ထိရောက်စွာ အကောင်အထည်ဖော်ဆောင်ရွက်ရာမှာ ခေတ်စနစ်နဲ့လိုက်လျောညီထွေမှု ရှိစေရေးအတွက်ကိုလည်း မြန်မာနိုင်ငံ၊ မီးသတ်တပ်ဖွဲ့ဥပဒေကို ၂၀၁၅ ခုနှစ်၊ မတ်လ ၁၇ ရက်နေ့မှာ ပြည်ထောင်စုလွှတ်တော်ဥပဒေအမှတ်(၁၁/၂၀၁၅)ဖြင့် လည်းကောင်း၊ မြန်မာနိုင်ငံရဲ့ မီးသတ်တပ်ဖွဲ့နည်းဥပဒေကို ၂၀၁၅ ခုနှစ်၊ သြဂုတ်လ ၂၃ ရက်နေ့မှာ လည်းကောင်း ပြဋ္ဌာန်းခဲ့ပြီးတော့ မြန်မာနိုင်ငံ မီးသတ်တပ်ဖွဲ့ ဥပဒေပုဒ်မ ၄ အရ မီးဘေးလုံခြုံ ရေးဗဟို အဖွဲ့ကို ပြည်ထဲရေးဝန်ကြီးဌာန၊ ပြည်ထောင်စုဝန်ကြီး ဥက္ကဋ္ဌအဖြစ်ပါဝင်တဲ့ အဖွဲ့ဝင်(၉)ဦးဖြင့် ဖွဲ့စည်းပြီး နိုင်ငံတော်ရဲ့ မီးဘေးလုံခြုံရေးလုပ်ငန်းများကို အလေးထား ကြပ်မတ်ဆောင်ရွက်လျက်ရှိပါတယ်။ မြန်မာနိုင်ငံမီးသတ်တပ်ဖွဲ့ ဥပဒေပုဒ်မ ၆ အရ ပြည်ထောင်စုနယ်မြေ၊ တိုင်းဒေသကြီး သို့မဟုတ် ပြည်နယ်၊ ကိုယ်ပိုင်အုပ်ချုပ်ခွင့်ရတိုင်း သို့မဟုတ် ကိုယ်ပိုင်အုပ်ချုပ်ခွင့်ရဒေသ၊ ခရိုင်၊ မြို့နယ်၊ မြို့နှင့် ရပ်ကွက် သို့မဟုတ် ကျေးရွာအုပ်စု၊ မီးဘေးလုံခြုံရေးအဖွဲ့များ စသည်ဖြင့် မီးဘေးလုံခြုံရေးအဖွဲ့ အဆင့်ဆင့်ကို ဖွဲ့စည်းထားရှိပြီး စီမံချက်များ ရေးဆွဲအကောင်အထည်ဖော်ဆောင်ရွက်လျက်ရှိပါတယ်။﻿ မီးသတ်ဦးစီးဌာနရဲ့ ရည်မှန်းချက်တာဝန်ဖြစ်တဲ့ မီးဘေးလုံခြုံ ရေးလုပ်ငန်းများကို အကောင်အထည်ဖော်ဆောင်ရွက်ရာမှာ မီးသတိမူရေးလုပ်ငန်း၊ မီးဘေးကြိုတင်ကာကွယ်ရေးလုပ်ငန်းနှင့် မီးငြိမ်းသတ်ရေးလုပ်ငန်း စသည်ဖြင့် အပိုင်း(၃)ပိုင်းခွဲ၍ လုပ်ငန်းစီမံချက်များရေးဆွဲ ဆောင်ရွက်လျက် ရှိပါတယ်။ မီးဘေးသတိမူရေးလုပ်ငန်းမှာ ရပ်ကွက်၊ ကျေးရွာအုပ်စုမှာ ပွင့်လင်းရာသီကာလများမှာ မိဘေးသတိမူရေးလုပ်ငန်း လိုက်နာဆောင်ရွက်ရမည့်အချက်အလက်များကို သတိပေးခြင်းနဲ့ နိုင်ငံပိုင် ရုပ်သံလိုင်းများမှ အသိပညာပေးခြင်း၊ ပညာပေးဇာတ်လမ်းတိုများ ထုတ်လွှင့်ခြင်းတို့ကိုလည်း အရှိန် အဟုန်မြှင့် ဆောင်ရွက်လျက်ရှိပါတယ်။ ၂၀၁၆ ခုနှစ်၊ ဇန်နဝါရီလ မှ ဒီဇင်ဘာလအထိ မီးဘေးဆိုင်ရာ အသိပညာပေးခြင်းလုပ်ငန်းများကို ပြည်သူလူထုအတွင်းတွင်လည်းကောင်း၊ စာသင်ကျောင်းများ၊ ကျေးရွာများ၊ ရုံးဌာနများအပါအဝင် အလေးထားဆောင်ရွက်ခဲ့တဲ့အပြင် တစ်အိမ်တက်/ဆင်း မီးဘေး လုံခြုံရေးစစ်ဆင်းခြင်းလုပ်ငန်းများကိုလည်း တိုင်းဒေသကြီး၊ ပြည်နယ်အသီးသီးမှာ အိမ်ခြေပေါင်း (၂၃)သိန်းကျော် သွားရောက်စစ်ဆေးဆောင်ရွက်မှုများ ပြုလုပ်ခဲ့ပါတယ်။ မြန်မာနိုင်ငံမီးသတ်တပ်ဖွဲ့ ဥပဒေပုဒ်မ ၁၇ အရ စက်ရုံ၊ အလုပ်ရုံ၊ သိုလှောင်ရုံများ၊ ဟိုတယ်၊ မိုတယ်များ လူနေတိုက်တာအထပ်မြင့်အဆောက်အဦများ၊ ဈေးများ၊ လုပ်ငန်းဌာနအဖွဲ့အစည်းများ၊ မီးဘေးစိုးရိမ်ရတဲ့လုပ်ငန်းများနဲ့ ပြည်သူတို့ရဲ့ အသက်အိုးအိမ်ပစ္စည်းများ၊ မီးဘေးအန္တရာယ်ကြောင့် ပျက်စီးဆုံးရှုံးမှု မဖြစ်ပေါ်စေရေးအတွက်ကို စစ်ဆေးခြင်း၊ အကြံပေးခြင်းလုပ်ငန်းများကိုလည်း အရှိန်အဟုန် တိုးမြှင့်ဆောင်ရွက်လျက်ရှိရာမှာ အထပ်မြင့်အဆောက်အဦပေါင်း (၁၉၀၀)ကျော်၊ မီးဘေးလုံခြုံ ရေးဆိုင်ရာလုပ်ငန်းများမှာ စစ်ဆေးအကြံပေးနိုင်ခဲ့ပြီး အထပ်မြင့် အဆောက်အဦပေါင်း (၁၈၀၀)ကျော်ကိုလည်း မီးဘေးလုံခြုံရေးဆိုင်ရာထောက်ခံချက် (Fire Sqfety Certificate)ကိုလည်း ထုတ်ပေးနိုင်ခဲ့ကြောင်း တင်ပြအပ်ပါတယ်။ မီးဘေးလုံခြုံ ရေးစီမံချက်မှာပါတဲ့ ဒုတိယအဆင့်ဖြစ်တဲ့ မီးဘေးကြိုတင်ကာကွယ်ရေး လုပ်ငန်းကို အကောင်အထည်ဖော်ဆောင်ရွက်ရာမှာ မြို့နယ်၊ ရပ်ကွက်၊ ကျေးရွာအလိုက် ရှေးဦး မီးငြိမ်းသတ်ရေးပစ္စည်းများဖြစ်တဲ့ မီးချိတ်၊ မီးကတ်၊ ရေပုံး၊ လှေကား၊ မီးသတ်ဆေးဗူး စသည်တို့ကို ပြည့်စုံလုံလောက်စွာ တပ်ဆင်ထားရှိရေးနဲ့ စနစ်တကျ မီးဘေးအန္တရာယ်ကင်းရှင်းစွာ အသုံးပြုရေး ကိုလည်း လေ့ကျင့်ပညာပေးခြင်းတို့ကိုလည်း အလေးထားဆောင်ရွက်လျက်ရှိပါတယ်။ မီးဘေး ကြို တင် ကာကွယ်ရေးလုပ်ငန်းများ ပိုမိုထိရောက်စွာ ဆောင်ရွက်နိုင်ရေးအတွက်ကို ရပ်ကွက်၊ ကျေးရွာအလိုက် အရန်မီးသတ်တပ်ဖွဲ့ဝင်များ စုဖွဲ့ခြင်း၊ လေ့ကျင့်ပေးခြင်းများကိုလည်း ဆောင်ရွက်လျက်ရှိပါတယ်။ တိုင်းဒေသကြီး၊ ပြည်နယ်၊ မြို့နယ်များမှာ အရန်မီးသတ်တပ်ဖွဲ့ဝင်များ စွမ်းဆောင်ရည်မြင့်မားရေး အတွက် အကြို အခြေခံမီးသတ်ပညာသင်တန်းကို (၁၁၆) ကြိမ် ဖွင့်လှစ်ခဲ့ပြီး အရန်မီးသတ်တပ်ဖွဲ့ဝင် (၄၀၀၀)ကျော်ကိုလည်း လေ့ကျင့်ပေးနိုင်ခဲ့ပါတယ်။ ဒါ့အပြင် အရန်မီးသတ်မွမ်းမံသင်တန်းကိုလည်း (၃၂၃) ကြိမ် ဖွင့်လှစ်ခဲ့ပြီး အရန်မီးသတ်တပ်ဖွဲ့ဝင် (၁၉၀၀၀)ကျော်ကိုလည်း လေ့ကျင့်ပေးနိုင်ခဲ့ကြောင်း တင်ပြအပ်ပါတယ်။ မီးသတ်ဦးစီးဌာနအနေနဲ့ မီးငြိမ်းသတ်ရာမှာ ရေလုံလောက်စွာရရှိရေးအတွက် ရေကန်များ တည်ဆောက်ခြင်း၊ တည်ရှိပြီးရေကန်များ ထိန်းသိမ်းခြင်း၊ ရေဖြည့်တင်းခြင်း၊ သဘာဝရေကန်များ﻿ ထိန်းသိမ်းခြင်း၊ မီးသတ်ယာဉ်ချဉ်းကပ်လမ်းများ တည်ဆောက်ပြုပြင်ခြင်းနဲ့ မီးငြိမ်းသတ်ယာဉ်များ အလွယ်တကူ ဝင်/ထွက် သွားလာနိုင်ရေးတို့ကိုလည်း သက်ဆိုင်ရာဒေသအာဏာပိုင်များ၊ ကျေးရွာ လူထုတို့နဲ့ ပေါင်းစပ်ပြီး ညှိနှိုင်းဆောင်ရွက်လျက်ရှိပါတယ်။ မီးဘေးလုံခြုံရေးစီမံချက်ရဲ့ တတိယ အဆင့်ဖြစ်တဲ့ မီးငြိမ်းသတ်ရေးလုပ်ငန်းကို ဆောင်ရွက်ရာမှာ မီးလောင်မှုဖြစ်ပွားပါက လျင်မြန်စွာ တုံ့ပြန်ဆောင်ရွက်နိုင်ရေးအတွက် လူအသင့်၊ ယာဉ်စက်အသင့်၊ ဆီအသင့်၊ ရေအသင့်၊ သင့်(၄)သင့်ကို မူဝါဒချမှတ်ထားသကဲ့သို့ မီးလောင်မှုဖြစ်ပွားတဲ့အခါမှာလည်း မြန်မြန်သိ၊ မြန်မြန်သွား၊ မြန်မြန်ငြိမ်း သတ်နိုင်ရေးကိုလည်း အလေးထားဆောင်ရွက်လျက်ရှိပါတယ်။ သက်ဆိုင်ရာမြို့နယ်၊ ခရိုင်၊ တိုင်း ဒေသကြီး၊ ပြည်နယ်တွေမှာ မီးလောင်မှု ကြီးမားကျယ်ပြန့်ခြင်းအပေါ်မူတည်ပြီး မီးငြိမ်းသတ်မှု အဆင့်များကိုလည်း Level 1 မှ Level 5 အထိ သတ်မှတ်ဆောင်ရွက်လျက်ရှိပါတယ်။ ဒါ့အပြင် မီးလောင်မှုဖြစ်ပွားပါက ကြီးကြပ်ဆောင်ရွက်နိုင်ဖို့အတွက် အဓိကအားဖြင့် လူနေ ထူထပ်တဲ့ ရန်ကုန်မြို့ရှိ မြန်မာနိုင်ငံမီးသတ်တပ်ဖွဲ့ဌာနချုပ်မှာ Command and Control Center တစ်ခုကို တည်ဆောက်ထားရှိပြီး မီးငြိမ်းသတ်ရေးလုပ်ငန်းတွေအတွက် လျင်မြန်စွာကွပ်ကဲ မီးငြိမ်း wos@6q:32020e-Watching Tower Systemi Frie Services Operation Management System၊ IP Camera System စတဲ့ စနစ်တွေကိုလည်း တပ်ဆင်ထားရှိပြီး အဓိက လူနေထူထပ်တဲ့ ရန်ကုန်မြို့ရဲ့ မီးဘေးကြိုတင်ကာကွယ်ရေးနဲ့ ငြိမ်းသတ်ရေးလုပ်ငန်းစဉ်တွေကို စနစ်တကျ စီမံ ဆောင်ရွက်ထားရှိကြောင်း တင်ပြအပ်ပါတယ်။ မီးဘေးလုံခြုံရေးလုပ်ငန်းများကို အရှိန်အဟုန်တိုးမြှင့် ဆောင်ရွက်နိုင်ဖို့အတွက် မြို့နယ်အဆင့်မှာ ဦးစီးအရာရှိအဆင့်၊ ခရိုင်ရုံးများမှာ လက်ထောက် ညွှန်ကြားရေးမှူးအဆင့်၊ တိုင်းဒေသကြီး၊ ပြည်နယ်တွေမှာ ညွှန်ကြားရေးမှူးအဆင့်များဖြင့် ဖွဲ့စည်း ပုံများ တိုးမြှင့်ပြင်ဆင် ဖွဲ့စည်းခဲ့ပြီးဖြစ်ပါတယ်။ ဖွဲ့စည်းပုံအရ တစ်နိုင်ငံလုံးမှာ ခရိုင်မီးသတ်စခန်း (၇၃)ခု၊ မြို့နယ်မီးသတ်စခန်း (၃၃၀)၊ နယ်မြေမီးသတ်စခန်း(၇၀၃)မှ အရာထမ်း(၇၃၅)ဦး၊ အမှုထမ်း (၂၃၈၆၄)ဦး၊ စုစုပေါင်း တပ်ဖွဲ့ဝင်အင်အား(၂၄၅၉၉)ဦးကို တိုးချဲ့ခွင့်ပြုထားပေမယ့်လည်း လက်ရှိ မှာတော့ အရာထမ်း (၂၅၃) ဦး၊ အမှုထမ်း(၉၃၄၁)ဦး၊ စုစုပေါင်း တပ်ဖွဲ့ဝင်အင်အား (၉၅၉၄)ဦးသာ ခန့်ထားနိုင်သေးပါတယ်။ ဒါကြောင့်မို့လို့ ဖွဲ့စည်းပုံပြည့်မီနိုင်ရေးအတွက်ကိုလည်း တိုင်းဒေသကြီး၊ ပြည်နယ်များ အလိုက် မီးသတ်တပ်ဖွဲ့ဝင်များ စည်းရုံးခန့်ထားနိုင်ရေးကိုလည်း အလေးထား ဆောင်ရွက်လျက်ရှိ ပါတယ်။ မီးသတ်ဦးစီးဌာနအနေနဲ့ သန္ဓေမီးသတ်တပ်ဖွဲ့ဝင်များကို အင်အားဖြည့်တင်းပူးပေါင်းပြီး မီးသတ်လုပ်ငန်းစဉ်များဖြစ်တဲ့ တစ်အိမ်တက်/ဆင်း မီးဘေးလုံခြုံရေးစစ်ဆေးခြင်း၊ မီးငြှိမ်းသတ်ခြင်းနဲ့ ပြည်သူလူထုကို အသိပညာပေးလုပ်ငန်းများ ဆောင်ရွက်နိုင်ဖို့အတွက် တိုင်းဒေသကြီး၊ ပြည်နယ် အလိုက် အရန်မီးသတ်တပ်ဖွဲ့ဝင်တွေ ဖွဲ့စည်းထားရာမှာ စုစုပေါင်း(၂၉၀၀၀၀)ကျော်နဲ့ စက်ရုံ၊ အလုပ်ရုံများ၊ ဈေးများမှာ သန္ဓေမီးသတ်တပ်ဖွဲ့ဝင်ကိုယ်စား မီးငြိမ်းသတ်နိုင်ရေး ဆောင်ရွက်နိုင်ဖို့ အတွက် သီးသန့်မီးသတ်တပ်ဖွဲ့ဝင် (၁၇၀၀၀)ကျော်ကိုလည်း ဖွဲ့စည်းထားရှိပြီးဖြစ်ပါတယ်။ ၂၀၁၁ ခုနှစ် မှာ မီးသတ်ဦးစီးဌာနမှာ မီးသတ်ယာဉ် စုစုပေါင်း(၁၂၈၂)စီး ရှိရာမှာ တိုးချဲ့ဖွဲ့စည်းပုံအရ မီးသတ်ယာဉ် များ ပြည့်မီစေရေးအတွက်ကို ပြည်ထောင်စုနဲ့ တိုင်းဒေသကြီး၊ ပြည်နယ်ရန်ပုံငွေထဲကနေ ဖြည့်တင်း﻿ အမျိုးသားလွှတ်တော် ကို [ဖေဖော်ဝါရီလ ၂၁ ရက် ဆောင်ရွက်ခဲ့တဲ့အခါ ၂၀၁၆ ခုနှစ်၊ နိုဝင်ဘာလအထိကို မီးသတ်ယာဉ်စုစုပေါင်း(၁၅၆၆)စီး ထပ်မံ ဝယ်ယူ ဖြည့်တင်းခဲ့ပါတယ်။ လှူဒါန်းမီးသတ်ယာဉ်(၁၇၃)စီး ထပ်မံရရှိခဲ့တဲ့အတွက် စုစုပေါင်း မီးသတ်ယာဉ်(၁၇၃၉)စီး ဖြည့်တင်းနိုင်ခဲ့ပါတယ်။ ၂၀၁၆-၂၀၁၇ ဘဏ္ဍာရေးနှစ်မှာလည်း ပြည်ထောင်စုဘဏ္ဍာငွေ ရန်ပုံငွေအဖြစ် မီးသတ် ယာဉ် (၆၂)စီး၊ တိုင်းဒေသကြီး၊ ပြည်နယ်ဘဏ္ဍာရန်ပုံငွေအဖြစ် မီးသတ်ယာဉ်(၁၄၅)စီး ဝယ်ယူဖို့ အတွက်လည်း ဘဏ္ဍာငွေ ခွင့်ပြုမိန့်ရပြီးဖြစ်တဲ့အတွက် ယခုဘဏ္ဍာရေးနှစ်အတွင်းမှာပဲ အပြီးဝယ်ယူ ပြီးပါက ထပ်မံဖြည့်တင်းသွားမှာဖြစ်ပါတယ်။ ဒါ့အပြင် ပိုလန်နိုင်ငံအထောက်အပံ့ ယူရိုသန်း (၅၀) ချေးငွေ ရရှိရေးကိုလည်း အတည်ပြုထားပြီးဖြစ်တဲ့အတွက် ခေတ်မီမီးငြိမ်းသတ်ရေးနဲ့ ရှာဖွေ ကယ်ဆယ်ရေးလုပ်ငန်းသုံးယာဉ်(၆၅)စီးကိုလည်း ဖြည့်တင်းနိုင်ရေး စီမံဆောင်ရွက်လျက်ရှိကြောင်း တင်ပြအပ်ပါတယ်။ သို့ပါ၍ ပြည်ထဲရေးဝန်ကြီးဌာန၊ မီးသတ်ဦးစီးဌာနအနေနဲ့ ယခု ပူပြင်းခြောက်သွေ့ ရာသီ ရောက်ရှိလာပြီဖြစ်တဲ့အတွက် ပြည်သူလူထုအတွင်း မီးဘေးအန္တရာယ်ကြိုတင်ကာကွယ်ရေး အသိပညာ ပေးလုပ်ငန်းများကို ကျယ်ကျယ်ပြန့်ပြန့် တိုးမြှင့်ဆောင်ရွက်နိုင်ဖို့အတွက် သက်ဆိုင်ရာဌာနအဖွဲ့ အစည်းများနဲ့ ပေါင်းစပ်ညှိနှိုင်းဆောင်ရွက်လျက်ရှိပါကြောင်းနှင့် မီးဘေးအန္တရာယ် ကြိုတင်ကာကွယ် ရေးလုပ်ငန်းများကို အောင်မြင်အောင် အကောင်အထည်ဖော် ဆောင်ရွက်နိုင်ရန်အတွက် မီးသတ် ဝန်ထမ်းများ စွမ်းရည်မြှင့်တင်ခြင်း၊ မီးသတ်ဝန်ထမ်းလုံလောက်စွာ ရရှိရေးအတွက် တိုင်းဒေသကြီး၊ ပြည်နယ်များအလိုက် စည်းရုံးခန့်ထားခြင်းများ ဆောင်ရွက်လျက်ရှိခြင်းနှင့် ဘဏ္ဍာနှစ်အလိုက် မီးသတ် ယာဉ်များ တိုးချဲ့ ဖြည့်တင်းခြင်းလုပ်ငန်းတွေကိုလည်း လုပ်ထုံးလုပ်နည်းနှင့်အညီ အလေးထား ဆောင်ရွက်လျက်ရှိပါကြောင်း ပြန်လည်ရှင်းလင်း တင်ပြအပ်ပါတယ်။ ကျေးဇူးတင်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ အမျိုးသားလွှတ်တော် ကိုယ်စားလှယ်များ ခင်ဗျား။ ကျွန်တော့်အနေနဲ့ ဆက်လက်ပြီးတော့ မွန်ပြည်နယ် မဲဆန္ဒနယ်အမှတ်(၂) အမျိုးသားလွှတ်တော်ကိုယ်စားလှယ် ဒေါ်နွယ်နွယ်အောင် မေးမြန်းတဲ့ ကြယ်ပွင့်ပြမေးခွန်းအပေါ်မှာ ပြန်လည် ရှင်းလင်းတင်ပြသွားမှာဖြစ်ပါတယ်။ မွန်ပြည်နယ်၊ မော်လမြိုင်မြို့နယ် ရိုးဂိုးကျေးရွာ၊ ကျခတ်ကွင်း၊ ကွင်းအမှတ်(၈၁၃)၊ မြေကွက် အမှတ်(၇၀၃)၊ မြေဧရိယာ(၃၃.၇၀)ဧကဟာ မြို့နယ်လယ်ယာမြေစီမံခန့်ခွဲရေးနှင့် စာရင်းအင်းဦးစီး ဌာန၊ စာရင်းများအရ ၁၉၃၄-၁၉၃၅ ခုကတည်းက လမ်း၊ မြောင်း၊ တာတမံ၊ တာရိုး၊ မီးရထားလမ်း မြေအဖြစ် သတ်မှတ်ထားရှိကြောင်း သိရှိရပါတယ်။ ၂၀၁၄ ခုနှစ်၊ မေလ ၉ ရက်နေ့မှာတော့ မော်လမြိုင် မြို့နယ် လယ်ယာမြေစီမံခန့်ခွဲရေးနှင့် စာရင်းအင်းဦးစီးဌာနက မြန်မာ့မီးရထားပိုင်မြေအဖြစ် မြေစာရင်း ပုံစံ-၁၀၅/၁၀၆ ထုတ်ပေးထားပြီးဖြစ်ကြောင်းလည်း သိရှိရပါတယ်။ အဆိုပါ မြေနေရာကို ၁၉၅၀ ခုနှစ်ဝန်းကျင်ကတည်းက ရပ်စခန်းဘူတာအဖြစ် အသုံးပြုခဲ့ပြီး မော်လမြိုင်-ရေးလမ်းပိုင်းမှာ ရထားသွားလာရေးအတွက် ရထားပြေးဆွဲချိန် လျှော့ချရန် အရေးပါသော နေရာအဖြစ် ရုံပိုင်အုပ်ချုပ်တဲ့ ဘလောက်ဘူတာအဖြစ် အဆင့်မြှင့်တင်ဆောင်ရွက်သွားရန် စီစဉ်ထား﻿ ကြောင်းလည်း သိရှိရပါတယ်။ ဒါ့အပြင် ယင်းနေရာဟာ Asian Rdilwdy Network အတွင်းမှာ ကျရောက်လျက်ရှိတဲ့အတွက်ကြောင့်မို့လို့ ခရီးသည်နဲ့ ကုန်စည်သယ်ဆောင်ရေးအတွက် ဘလောက် ဘူတာကြီးတစ်ခုရဲ့ ဖွဲ့စည်းပုံ အပြည့်အစုံဖြစ်စေရေးအတွက်ကို လက်ရှိမြေနေရာထက် ပိုမိုလိုအပ်လာမှာ ဖြစ်ကြောင်းနဲ့ အနာဂတ်စီမံကိန်းများအတွက် ယခင်ကတည်းက ကြိုတင်ပြင်ဆင်ထားရှိခဲ့ခြင်း ဖြစ်ကြောင်းလည်း သိရှိရပါတယ်။ အဆိုပါမြေနေရာမှာ မြန်မာ့မီးရထားဘူတာရုံနဲ့ မီးရထားဝန်ထမ်းအိမ်ရာ ဆောက်လုပ်ရန် လျာထားသတ်မှတ်ထားသော်လည်း ဘတ်ဂျက်ခွင့်ပြုငွေ ရရှိခြင်းမရှိသေးတဲ့အတွက် လုပ်ငန်းများ အကောင်အထည်ဖော် ဆောင်ရွက်နိုင်ခြင်းမရှိသေးကြောင်း သိရှိရပါတယ်။ ဘတ်ဂျက် ခွင့်ပြု ငွေ ရရှိတဲ့အချိန်မှာ ရထားသွားလာရေးလုပ်ငန်းများဆောင်ရွက်ရန် ရုံပိုင်အုပ်ချုပ်တဲ့ ဘလောက် ဘူတာအဖြစ် အဆင့်မြှင့်တင်ဆောင်ရွက်သွားရန်နဲ့ အနာဂတ်စီမံကိန်းများ လျာထားတဲ့နေရာ ဖြစ်တဲ့ အတွက် စွန့်လွှတ်နိုင်ခြင်းမရှိပါကြောင်း ပို့ဆောင်ရေးနဲ့ ဆက်သွယ်ရေးဝန်ကြီးဌာနရဲ့ ပေါင်းစပ် ဖြေကြားချက်အရ သိရှိရပါတယ်။ မွန်ပြည်နယ်၊ မော်လမြိုင်မြို့နယ်၊ ရိုးဂိုးကျေးရွာ၊ ကျခတ်ကွင်း၊ ကွင်းအမှတ်(၈၁၃)၊ မြေကွက်အမှတ်(၇၀၃)၊ မြေဧရိယာ(၃၃.၇၀)ဧကဟာ ရုံပိုင်အုပ်ချုပ်သော ဘလောက်ဘူတာအဖြစ် အဆင့်မြှင့်တင်ဆောင်ရွက်သွားရန်နှင့် အနာဂတ်စီမံကိန်းများ လျာထားတဲ့ မြေနေရာဖြစ်တဲ့အတွက် ပို့ဆောင်ရေးနှင့် ဆက်သွယ်ရေးဝန်ကြီးဌာနအနေဖြင့် စွန့်လွှတ်နိုင်ခြင်းမရှိတဲ့အတွက် ကျေးရွာပိုင် တိုက်နယ်အားကစားကွင်းနဲ့ မီးသတ်ကားများထားရှိရန် မီးသတ်အဆောက်အဦ ဆောက်လုပ်ရန် အတွက် ရိုးဂိုးကျေးရွာပိုင်မြေအဖြစ် ပြောင်းလဲသတ်မှတ်ပေးရန် အစီအစဉ်မရှိပါကြောင်း ရှင်းလင်း တင်ပြအပ်ပါတယ်။ ကျေးဇူးတင်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် အမျိုးသားလွှတ်တော် ကိုယ်စားလှယ်များ ခင်ဗျား။ ဆက်လက်ပြီး ကျွန်တော့်အနေနဲ့ ပဲခူးတိုင်းဒေသကြီး မဲဆန္ဒနယ်အမှတ်(၅) အမျိုးသားလွှတ်တော်ကိုယ်စားလှယ် ဦးတင်အောင်ထွန်း မေးမြန်းတဲ့ ကြယ်ပွင့်ပြမေးခွန်းအပေါ်မှာ ရှင်းလင်းတင်ပြသွားမှာ ဖြစ်ပါတယ်။ ပဲခူးတိုင်းဒေသကြီးအတွင်း လျှပ်စစ်နှင့် စွမ်းအင်ဝန်ကြီးဌာန၊ မြန်မာ့ရေနံနှင့် သဘာဝ ဓာတ်ငွေ့လုပ်ငန်းမှာ အောက်ပါရေနံမြေ(၇)ခုကို လုပ်ကိုင်လျက်ရှိပြီး ရေနံမြေသတ်မှတ်ခြင်းကို The Burma Oil Field Act-1981 Section II şę The Burma Oil Field Manual 1938 09 309 soos ထုတ်ပြန်သတ်မှတ်ပေးခြင်းဖြစ်ကြောင်း သိရှိရပါတယ်။ (၁) မန်းရေနံမြေ၊ (၂) ထောက်ရှာပင် - ကမ်းနီ ရေနံမြေ၊ (၃) ရေနံချောင်းရေနံမြေ (၄) ချောက် - လမ်းရွာရေနံမြေ၊ (၅) ကျောက်ခွက်လက်ပံတို-အရာတော်ရေနံမြေ၊ (၆) သာကြီးတောင်-စပယ်ရေနံမြေနဲ့ (၇) ထန်းကိုင်းဒေသရေနံမြေ တို့ပဲဖြစ်ပါတယ်။ ရေနံမြေနယ်နိမိတ်အတွင်းမှာရှိတဲ့ နိုင်ငံပိုင် ရေနံတွင်းတူးစက်၊ ရေနံပိုက်လိုင်း၊ ရေနံ သိုလှောင်ကန်များ၊ စက်ရုံ၊ အလုပ်ရုံအဆောက်အဦများ၊ ရေနံနှင့် ရေနံထွက်ပစ္စည်းများကို မသမာသူ များမှ ဝင်ရောက်ခိုးယူ နှောင့်ယှက်ဖျက်ဆီးမှုများ မရှိစေရေးအတွက် တားမြစ်သည့်အမိန့်ကို မကွေးတိုင်း ပြည်သူ့ကောင်စီက ၁၉၇၇ ခုနှစ်၊ အောက်တိုဘာလမှစပြီး ပြစ်မှုဆိုင်ရာကျင့်ထုံး ဥပဒေ ပုဒ်မ ၁၄၄ အရ ထုတ်ပြန်ခဲ့ပါတယ်။ ၁၉၄၇ ခုနှစ်မှာ ပြည်သူ့ငြိမ်ဝပ်ပိပြားရေးထိန်းသိမ်းစောင့်ရှောက်မှု အက်ဥပဒေ﻿ အမိန့်အမှတ်(၁/၈၃)ဖြင့် တားမြစ်ကန့်သတ်နယ်မြေဧရိယာများဖြစ်ကြောင်း ယင်း ဧရိယာမြေများအတွင်း ဝင်/ထွက် သွားလာခြင်းဆိုင်ရာ စည်းကမ်းသတ်မှတ်ခြင်းကို ထုတ်ပြန်ပေးခဲ့ပြီး ပြစ်မှုဆိုင်ရာကျင့်ထုံးဥပဒေ ပုဒ်မ ၁၄၄ အရ တားမြစ်အမိန့်များကို ဆက်လက်ထုတ်ပြန် ဆောင်ရွက် ခဲ့ကြောင်း သိရှိရပါတယ်။ ထိုအချိန်ကစပြီး ရေနံမြေအလိုက် သက်ဆိုင်ရာ ခရိုင်၊ မြို့နယ် အထွေထွေအုပ်ချုပ်ရေးဦးစီး ဌာနမှာ တားမြစ်ကန့်သတ်နယ်မြေဧရိယာအဖြစ် နှစ်လလျှင် တစ်ကြိမ် စဉ်ဆက်မပြတ် အမိန့်ထုတ်ပြန် လျက်ရှိပါတယ်။ ရေနံနှင့် သဘာဝဓာတ်ငွေ့မြေများဟာ သဘောသဘောဝအရ ဧရိယာကျယ်ဝန်းတဲ့ အတွက် အခြားသော စက်ရုံ၊ အလုပ်ရုံများကဲ့သို့ ခြံစည်းရိုး၊ ခြံဝန်းများ၊ ကာရံနိုင်ခြင်းမရှိတဲ့အပြင် ရေနံတွင်းမှ ထွက်ရှိတဲ့ရေနံများကို ရေနံတွင်းမှ ရေနံလက်ခံ သံကန်တန်းများသို့လည်းကောင်း၊ ရေနံလက်ခံ သံကန်တန်းများမှ ဂါလန်(၁)သန်းနှင့် ဂါလန်(၂)သန်းခန့် ရေနံသိုလှောင်ကန်များသို့လည်းကောင်း၊ ရေနံသိုလှောင်ကန်ကြီးများမှတစ်ဆင့် ရေနံချက်စက်ရုံများသို့လည်းကောင်း၊ ရေနံပိုက်လိုင်းများ သွယ်တန်းထားရှိပါတယ်။ ၎င်းဧရိယာအတွင်း မသမာသူများက အဖျက်အမှောင့်လုပ်ငန်းများ ဝင်ရောက် ဆောင်ရွက်ခြင်းခံရပါက နိုင်ငံတော်ပိုင်ပစ္စည်းနှင့် ပြည်သူ့ဘဏ္ဍာငွေများ ပျက်စီးဆုံးရှုံးနိုင်ခြင်း၊ အများပြည်သူတို့၏ အသက်အိုးအိမ်စည်းစိမ်များ ကြီးမားစွာ ထိခိုက်ပျက်စီးနိုင်ခြင်းတို့ကြောင့် ဥပဒေ အရ မဖြစ်မနေကာကွယ်တားဆီးရန် လိုအပ်ကြောင်းလည်း တွေ့ရှိရပါတယ်။ ထိုသို့ တားမြစ်မိန့်ထုတ်ပြန်တဲ့ကြားမှပင် ၂၀၁၀ ပြည့်နှစ်၊ ဇန်နဝါရီလ ၁ ရက်မှ ၂၀၁၆ ခုနှစ်၊ ဒီဇင်ဘာလ ၁၉ ရက်နေ့ထိ မသမာသူများမှ ရေနံမြေဧရိယာအတွင်းဝင်ရောက်၍ ရေနံနှင့် ရေနံထွက် ပစ္စည်းများ ခိုးယူခြင်း၊ ရေနံပိုက်လိုင်းများအားဖောက်၍ ရေနံခိုးယူခြင်း၊ တရားမဝင် ရေနံတွင်းတိမ်များ ဝင်ရောက်တူးဖော်ခြင်းများ ဆောင်ရွက်ခဲ့တဲ့အတွက် မြန်မာနိုင်ငံရဲတပ်ဖွဲ့မှ သက်သေခံပစ္စည်းများနှင့် အတူ အမှုပေါင်း(၂၄၅)မှု၊ လူဦးရေ(၂၄၆)ဦးတို့ကိုလည်း ဖမ်းဆီးအရေးယူခဲ့ရပါတယ်။ တားမြစ်မိန့် ထုတ်ပြန်ထားတဲ့ မြေဧရိယာအတွင်းသို့ မသမာသူများမှ ဝင်ရောက်နှောင့်ယှက် ခိုးယူဖျက်ဆီးမှုကြောင့် လည်းကောင်း၊ ရေနံမြေအနီး ကျေးရွာပတ်ဝန်းကျင်ရှိ ပြည်သူတို့ရဲ့ အသိပညာပေးလုပ်ငန်းဆောင်ရွက်မှု အားနည်းမှုများကြောင့်လည်းကောင်း၊ ရေနံမြေအတွင်းရှိ နိုင်ငံပိုင် တွင်းထွက်သယံဇာတများနှင့် ဘဏ္ဍာငွေ ဆုံးရှုံးရသည့်အပြင် ပြည်သူလူထု အသက်အိုးအိမ်စည်းစိမ်များ ထိခိုက်ပျက်စီးဆုံးရှုံး ရခြင်းနှင့် သဘာဝပတ်ဝန်းကျင်ထိခိုက်မှုများ ဖြစ်ပွားခဲ့မှုများလည်း ကြုံ တွေ့ရပါတယ်။ အဓိကဖြစ်ပွားခဲ့မှုများအနေနဲ့ ၂၀၁၀ ခုနှစ်၊ အောက်တိုဘာလ ၂၄ ရက်နေ့၊ ပခုက္ကူခရိုင် အတွင်းမှာရှိတဲ့ သာကြီးတောင်၊ ကျောက်ခွက်၊ လက်ပံတိုရေနံမြေမှ အရာတော်သဘာဝဓာတ်ငွေ့မြေကို သွယ်တန်းထားတဲ့ (၈)လက်မရေနံပိုက်လိုင်းကို အပေါက်ငယ်ဖောက်၍ ကြိမ်ဖန်များစွာ ဖွင့် ပိတ်ခိုးယူရာမှာ ပွင့်ထွက်သွားတဲ့ရေနံများကို အနီးပတ်ဝန်းကျင်ရှိ ညောင်လှကျေးရွာနေ ရွာသူ၊ ရွာသား(၂၅၀)ဦးခန့်ဟာ ရေနံများခပ်ယူသယ်ဆောင်နေစဉ် တစ်စုံတစ်ဦး၏ မီးခြစ်အသုံးပြုမှုကြောင့် ရေနံပိုက်လိုင်း ပြင်းထန်စွာ ပေါက်ကွဲပြီး (၂၈)နာရီကြာ မီးလောင်ကျွမ်းခဲ့ပါတယ်။ ထိုသို့ မီးလောင်ကျွမ်းမှုကြောင့် ရေနံခပ်ယူနေသူ﻿ (၈၉)ဦး သေဆုံးအလောင်းရရှိပါတယ်။ (၃၉)ဦး ပျောက်ဆုံးပြီး၊ အတွင်းလူနာအဖြစ်(၁၀၂)ဦး တက်ရောက် ကုသမှုခံယူကာ ရေနံစည်ပေါင်းများစွာ ပျက်စီးဆုံးရှုံးခဲ့ရပါတယ်။ ဒါ့အပြင် ၂၀၁၃ ခုနှစ်၊ ဖေဖော်ဝါရီလ ၂၀ ရက်နေ့ မင်းဘူး(စကု)မြို့နယ် မန်းရေနံမြေရှိ ပိတ်ထားတဲ့ ရေနံတွင်းဟောင်းအမှတ်(၁၀၀)ကို ဖျက်ဆီးစဉ်မှာ ရေနံတွင်းအဟောင်း၌ ခိုအောင်းနေတဲ့ ရေနံနဲ့ သဘာဝဓာတ်ငွေ့တို့ရဲ့ တွန်းကန်အားကြောင့် ရေနံနဲ့ သဘာဝဓာတ်ငွေ့များ ပန်းထွက်ပြီး ပတ်ဝန်းကျင်ရှိ စိုက်ခင်း၊ သီးနှံများ ပျက်စီးမှုများ ဖြစ်ပွားခဲ့ပါတယ်။ ဒါ့အပြင် မင်းဘူး(စကု)မြို့နယ်ရှိ ထောက်ရှာပင်-ကမ်းနီ ရေနံမြေ၊ ရေနံတွင်းအမှတ်(၆၀၀)၊ ဖလံရုံ(EI)၊ တွင်းအမှတ်(၄၅၃)နှင့် တွင်းအမှတ် (၁၇၂)တို့မှာ တွင်းထိပ်ရှိရေနံသံပိုက်လိုင်းအား မသမာသူများက ဒိုင်းလွှဖြင့်ဖြတ်တောက်ခိုးယူရန်ကြိုးစား ရာမှာ မီးလောင်မှုများလည်းဖြစ်ပွားခဲ့ကြောင်း သိရှိရပါတယ်။ သံကန်တန်းအမှတ်(၃)နှင့် အရှေ့ဘက် လျှို တွင်း ဖြတ်သန်းသွယ်တန်းထားတဲ့ သဘာဝဓာတ်ငွေ့ပိုက်လိုင်းအနီးမှာ တောင်သူများမှ ယာခင်း မီးရှို့၍ ပိုက်လိုင်းတစ်လျှောက် မီးလောင်မှုဖြစ်ပွားတဲ့အတွက် ရေနံမြေနှင့် မင်းဘူးမြို့နယ်အနီးတဝိုက်ရှိ ကျေးရွာများအား မီးကူးစက်လောင်ကျွမ်းမှု မရှိစေဖို့အတွက် ရေနံမြေ မီးသတ်တပ်ဖွဲ့ဝင်များနှင့် ဝန်ထမ်းများ၊ ဒေသခံပြည်သူများ ဝိုင်းဝန်း၍ အချိန်မီ မီးငြိမ်းသတ်ခဲ့သည့်ဖြစ်စဉ်များလည်း ဖြစ်ပွား ခဲ့ပါတယ်။ ၂၀၁၆ ခုနှစ်၊ စက်တင်ဘာလနှင့် နိုဝင်ဘာလတို့မှာလည်း မေးခွန်းမေးမြန်းခဲ့တဲ့ အမျိုးသား လွှတ်တော်ကိုယ်စားလှယ်ကြီးမှလည်း မင်းဘူး(စကု)မြို့နယ်အတွင်းမှာရှိတဲ့ မန်းရေနံမြေ၊ ထောက်ရှာပင်ကမ်းနီရေနံမြေ ဧရိယာအတွင်းမှာ ရာဇဝတ်ကျင့်ထုံးဥပဒေ ပုဒ်မ ၁၄၄ အရ မင်းဘူးခရိုင်အုပ်ချုပ် ရေးမှူးမှ တားမြစ်မိန့်ထုတ်ပြန်သည့် ကိစ္စနှင့်ပတ်သက်၍ ဥပဒေနှင့်ညီညွတ်မှုမရှိကြောင်း ကန့်ကွက်မှု အပေါ်မှာ မန်းရေနံမြေနှင့် ထောက်ရှာပင်-ကမ်းနီရေနံမြေ အထွေထွေမန်နေဂျာမှ မကွေးတိုင်းဒေသကြီး အစိုးရအဖွဲ့သို့ တင်ပြခဲ့ပါတယ်။ ထိုတင်ပြခဲ့မှုအပေါ် ၂၀၁၆ ခုနှစ်၊ နိုဝင်ဘာလ ၃၀ ရက်နေ့မှာ ကျင်းပတဲ့ မကွေးတိုင်းဒေသကြီးအစိုးရအဖွဲ့ရဲ့ အစည်းအဝေးအမှတ်စဉ်(၄၄/၂၀၁၆)၊ ဆုံးဖြတ်ချက်အပိုဒ်(၁၄)မှာ ရှေးနှစ်ပေါင်းများစွာကပင် အုပ်ချုပ်ရေးလိုအပ်ချက်အရ အမိန့်ထုတ်ပြန်ခဲ့သည့်ကိစ္စဖြစ်၍ ပြည်သူ့ဘဏ္ဍာ ဆုံးရှုံးမှုမရှိစေရေး ကာကွယ်သည့်အနေဖြင့်လည်းကောင်း၊ ပြည်သူလူထု၏ အသက်အိုးအိမ် စည်းစိမ် ဥစ္စာများ ဆုံးရှုံးမှုမရှိစေရေးအတွက်လည်းကောင်း၊ ရေနံမြေဧရိယာအတွင်း ရာဇဝတ်ကျင့်ထုံးဥပဒေပုဒ်မ ၁၄၄ တားမြစ်မိန့် ဆက်လက်ထုတ်ပြန် ဆောင်ရွက်သွားရန် ဆုံးဖြတ်ဆောင်ရွက်ခဲ့ပါတယ်။ သို့ပါ၍ မကွေးတိုင်းဒေသကြီးအတွင်းမှာရှိတဲ့ ရေနံမြေဧရိယာ(၇)ခုမှာ ရာဇဝတ်ကျင့်ထုံး ဥပဒေပုဒ်မ ၁၄၄ တားမြစ်မိန့် ထုတ်ပြန်ရခြင်းမှာ ၁၉၇၇ ခုနှစ်မှစတင်၍ အုပ်ချုပ်ရေးဆိုင်ရာလိုအပ် ချက်အရ အမိန့်ထုတ်ပြန်ခဲ့ခြင်းဖြစ်ပါကြောင်း၊ အမိန့်ထုတ်ပြန်ရာတွင် ကန့်သတ်နယ်မြေအတွင်းရှိသော ကျေးရွာများကို ယင်းတို့၏ ကျေးရွာနယ်မြေအလိုက် ကန့်သတ်နယ်မြေအဖြစ် သတ်မှတ်ခြင်းမှ ကင်းလွတ်ခွင့်ပြု၍ ထုတ်ပြန်ခဲ့ခြင်းဖြစ်ကြောင်း အမိန့်ထုတ်ပြန် ကာကွယ်ပေးထားသည့်ကြားမှ ရေနံ ပိုက်လိုင်းများခိုးယူမှုကြောင့် နိုင်ငံ့ဘဏ္ဍာငွေဆုံးရှုံးခြင်း၊ ပြည်သူလူထု၏ အသက်အိုးအိမ်စည်းစိမ် ဥစ္စာများ ဆုံးရှုံးခြင်းများ ဖြစ်ပွားစေနိုင်သည့်အတွက် အခြားကာကွယ်ပေးနိုင်သည့် ဥပဒေများမပြဋ္ဌာန်း နိုင်မီကာလအတွင်း မင်းဘူးခရိုင်၊ မင်းဘူးမြို့နယ်၊ မန်းရေနံမြေနှင့် ထောက်ရှာပင်-ကမ်းနီရေနံမြေ﻿ တို့တွင် ရာဇဝတ်ကျင့်ထုံးဥပဒေပုဒ်မ ၁၄၄ ထုတ်ပြန်တားမြစ်ခြင်းကို ရပ်ဆိုင်းပေးရန် အစီအစဉ် မရှိပါကြောင်း မကွေးတိုင်းဒေသကြီးအစိုးရအဖွဲ့၏ ပေါင်းစပ်ညှိနှိုင်း ဖြေကြားချက်အရ ပြန်လည် ရှင်းလင်း ဖြေကြားအပ်ပါတယ်။ ကျေးဇူးတင်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် အမျိုးသားလွှတ်တော်ကိုယ်စားလှယ် များခင်ဗျား။ ကျွန်တော့်အနေနဲ့ ဆက်လက်ပြီး မွန်ပြည်နယ် မဲဆန္ဒနယ်အမှတ်(၉) အမျိုးသားလွှတ်တော် ကိုယ်စားလှယ် ဒေါက်တာဇော်လင်းထွဋ် မေးမြန်းတဲ့ ကြယ်ပွင့်ပြ မေးခွန်းအပေါ်မှာ ရှင်းလင်းဖြေကြား သွားမှာ ဖြစ်ပါတယ်။ မွန်ပြည်နယ် မဲဆန္ဒနယ်အမှတ်(၉)မှ အမျိုးသားလွှတ်တော်ကိုယ်စားလှယ် ဒေါက်တာဇော်လင်းထွဋ် ရဲ့ ကြယ်ပွင့်ပြမေးခွန်းနှင့် စပ်လျဉ်းပြီး သထုံမဲဆန္ဒနယ် ပြည်သူ့လွှတ်တော် ကိုယ်စားလှယ် ဒေါ်မာမာခိုင် မှာ ၂၀၁၆ ခုနှစ်၊ အောက်တိုဘာလ ၅ ရက် ရက်စွဲဖြင့် တရားမဝင် နွားမှောင်ခိုပြုလုပ်နေမှုများကို ပြည်သူက ဖော်ထုတ်ပေးသော်လည်း သက်ဆိုင်ရာ တာဝန်ရှိ ရဲတပ်ဖွဲ့မှ အချိန်နှင့်တစ်ပြေးညီ အရေးယူဆောင်ရွက်မှုမရှိသည်ကို အကြောင်းကြားတင်ပြခြင်း ခေါင်းစဉ်ဖြင့် ပြည်ထဲရေးဝန်ကြီးဌာနသို့ လိပ်မူတင်ပြခဲ့ကြောင်း တွေ့ရှိရပါတယ်။ အဆိုပါ တင်ပြချက်နှင့် ပတ်သက်ပြီးတော့ ၂၀၁၆ ခုနှစ်၊ အောက်တိုဘာလ ၈ ရက်နေ့မှာ မွန်ပြည်နယ်အစိုးရအဖွဲ့သို့ ပအိုဝ်းတိုင်းရင်းသားရေးရာဝန်ကြီး ဒေါ်နန်းစံဝင့်ခိုင်၊ သထုံမြို့နယ် မဲဆန္ဒနယ်အမှတ်(၂) ပြည်နယ်လွှတ်တော်ကိုယ်စားလှယ် ဦးအောင်ကျော်သူ၊ သထုံခရိုင်ရဲတပ်ဖွဲ့မှူး ဒုတိယရဲမှူးကြီး နဝင်း ဦးစီးသော တပ်ဖွဲ့ဝင်များ မိုးကောင်းကျေးရွာ အုပ်ချုပ်ရေးမှူး ဦးခိုင်ထွန်း၊ ရပ်မိရပ်ဖများပါဝင်သော အဖွဲ့ဖြင့် သွားရောက်စိစစ်စေခဲ့တဲ့အခါ သတင်းတိုင်ကြားစာပါ ခြံနှင့် ပိုင်ရှင် ဖြစ်တဲ့ မိုးကောင်းကျေးရွာအုပ်စု၊ ဖော်ဖကျေးရွာမှာရှိတဲ့ ပန်းတိန်ရိုး(အ.ထ.က)အနီး၊ ဦးဒါးရွှေ(ခ) ဦးမောင်မဲ ရဲ့ ခြံဝင်းအတွင်း နွားတင်းကုတ်အတွင်းရှိ နွားထီး(၂၈)ကောင်ကို တွေ့ရှိခဲ့ပါတယ်။ အဆိုပါ နွားထီး(၂၈)ကောင်မှာ KNLA တပ်မဟာ(၁)ပိုင် ခိုင်းနွားများဖြစ်ကြောင်း နိုင်ငံတော်နှင့် တိုင်းရင်းသားလက်နက်ကိုင်အဖွဲ့အစည်းဖြစ်သည့် KNU, KNLA အဖွဲ့တို့ အပစ်အခတ် ရပ်စဲရေး လက်မှတ်ထိုးပြီးနောက် သထုံခရိုင်အတွင်းရှိ KNLA တပ်မဟာ(၁)တွင် အခြေချနေထိုင် သူများအတွက် လယ်ယာလုပ်ငန်း၌ အသုံးပြုရန်လိုအပ်သော ခိုင်းကျွဲ၊ ခိုင်းနွားများကို ပဲခူးတိုင်း ဒေသကြီးအတွင်းမှ မွန်ပြည်နယ်အစိုးရအဖွဲ့၏ ခွင့်ပြုချက်ဖြင့် သွားရောက်ဝယ်ယူခဲ့သောနွားများအနက် KNLA တပ်မဟာ(၁)လက်အောက်ရှိ ဗိုလ်ကြီးအဆင့်ရှိသူ မောင်စိန် ၏ အုပ်ချုပ်မှုအောက်တွင် ထားရှိပြီး ကန့်သတ်ခွင့်ပြုချက်နှင့်အညီ သထုံခရိုင်အတွင်း လယ်ယာလုပ်ငန်းခွင်တွင် ခိုင်းစေလျက်ရှိသော နွားများသာဖြစ်ကြောင်း၊ ပြည်ပသို့ မှောင်ခိုထုတ်ယူရန် သယ်ဆောင်ခဲ့သည့်နွားများမဟုတ်ကြောင်း၊ မွန်ပြည်နယ်အစိုးရအဖွဲ့ ပအိုဝ်းတိုင်းရင်းသားရေးရာဝန်ကြီးဦးဆောင်သော စစ်ဆေးရေးအဖွဲ့၏ စစ်ဆေးချက်အရ သိရှိရပါတယ်။ မွန်ပြည်နယ်ဟာ သထုံခရိုင်နှင့် မော်လမြိုင်ခရိုင်(၂)ခု ဖွဲ့စည်းထားပြီး ပဲခူးတိုင်းဒေသကြီး၊ တနင်္သာရီတိုင်းဒေသကြီး၊ ကရင်ပြည်နယ်တို့နဲ့လည်း ထိစပ်လျက်ရှိတဲ့ ပြည်နယ် တစ်ခုဖြစ်တဲ့အတွက် ကုန်းလမ်း၊ ရေလမ်းတို့ ဆက်သွယ်သွားလာနိုင်တဲ့ပြည်နယ်တစ်ခုလည်း ဖြစ်ပါတယ်။﻿ ဒါကြောင့်မို့လို့ မိမိနိုင်ငံရဲ့ လယ်ယာလုပ်ငန်းခွင်မှာ အသုံးပြုလျက်ရှိတဲ့ ခိုင်းကျွဲ၊ ခိုင်းနွား များကို တစ်ဖက်နိုင်ငံသို့ တရားမဝင်သယ်ယူပို့ဆောင်မှု မရှိစေရေးအတွက်ကိုလည်း အလေးအနက်ထား ဖမ်းဆီးအရေးယူခဲ့တဲ့အခါမှာ မွန်ပြည်နယ်အတွင်းမှာ ၂၀၁၄ ခုနှစ်မှာ (၈)မှု၊ တရားခံ ကျား(၃၀)ဦး၊ စုစုပေါင်းနွားကောင်ရေ (၈၃)ကောင်၊ ၂၀၁၅ ခုနှစ်မှာ (၁၁)မှု၊ တရားခံ ကျား(၃၀)ဦး၊ နွား(၃၀)ကောင်၊ ကျွဲ (၈၆)ကောင်၊ ၂၀၁၆ ခုနှစ်မှာ အမှု(၈)မှု၊ တရားခံ ကျား(၃၃)ဦး၊ နွား(၄၃)ကောင်၊ ကျွဲ (၅၆)ကောင် တို့ကိုလည်း ဖမ်းဆီးအရေးယူနိုင်ခဲ့ကြောင်း သက်ဆိုင်ရာ အစိုးရအဖွဲ့ရဲ့ အကြောင်းကြားချက်အရ သိရှိ ရပါတယ်။ သို့ပါ၍ မေးခွန်းပါ သထုံမြို့နယ်၊ မိုးကောင်းကျေးရွာတွင်တွေ့ခဲ့ရသည့် တရားမဝင် နွား မှောင်ခိုကိစ္စနှင့်ပတ်သက်၍ သတင်းပေးတိုင်ကြားမှုအပေါ် ပြည်ထဲရေးဝန်ကြီးဌာနအနေဖြင့် သက်ဆိုင်ရာ ပြည်နယ်အစိုးရများနှင့် အချိန်နဲ့တစ်ပြေးညီ ညှိနှိုင်းစစ်ဆေး ဖော်ထုတ်ခဲ့ပါတယ်။ ထိုသို့ အကြောင်းကြား ဖော်ပြထားတဲ့စာမှာ သထုံမြို့နယ် ပြည်သူ့လွှတ်တော်ကိုယ်စားလှယ် တင်ပြချက် အကြောင်းအရာတူ ကိစ္စ ဖြစ်ပြီး ၎င်းတိုင်ကြားချက်နှင့်ပတ်သက်၍ မွန်ပြည်နယ်အစိုးရအဖွဲ့အနေဖြင့်လည်း ပအိုဝ်း တိုင်းရင်းသားရေးရာဝန်ကြီး သထုံမြို့နယ် မဲဆန္ဒနယ်အမှတ်(၂) ပြည်နယ်လွှတ်တော်ကိုယ်စားလှယ် တို့ပါဝင်တဲ့ အဖွဲ့အနေနဲ့ ၂၀၁၆ ခုနှစ်၊ အောက်တိုဘာလ ၈ ရက်နေ့မှာ သွားရောက်စစ်ဆေး ဆောင်ရွက် ခဲ့ခြင်းဖြစ်တဲ့အပြင် မြန်မာနိုင်ငံရဲတပ်ဖွဲ့အနေဖြင့်လည်း မိမိနိုင်ငံအတွင်းမှ တစ်ဖက်နိုင်ငံအတွင်းသို့ ကျွဲ၊ နွား မှောင်ခိုသယ်ဆောင်မှုမရှိစေရေးကိုလည်း အုပ်ချုပ်ရေးအဖွဲ့များနှင့်ပူးပေါင်းပြီး စောင့်ကြည့် သတင်းယူ ဖမ်းဆီးဖော်ထုတ်လျက်ရှိပါကြောင်း ပြန်လည်ရှင်းလင်း ဖြေကြားအပ်ပါတယ်။ ကျေးဇူး တင်ပါတယ်။
</speech>
</QASection>
<BillSection>
<title>
အမျိုးသားလွှတ်တော်ဥက္ကဋ္ဌကအမျိုးသားလွှတ်တော်က အတည်ပြုပြီး ပေးပို့ထားသော ပြည်ထောင်စု ရွေးကောက်ပွဲကော်မရှင်ဥပဒေကို ဒုတိယအကြိမ် ပြင်ဆင်သည့် ဥပဒေကြမ်းအား ပြည်သူ့လွှတ်တော်က ပြင်ဆင်ချက်ဖြင့် ပြန်လည်ပေးပို့လာခြင်းနှင့် စပ်လျဉ်း၍ ပြည်သူ့လွှတ်တော်၏ ပြင်ဆင်ချက်ကိုအတည်ပြုရန် လွှတ်တော်၏ အဆုံးအဖြတ်ရယူခြင်း
</title>
<speech type='speaker'>
အစီအစဉ်(၆) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ အမျိုးသားလွှတ်တော်က အတည်ပြုပြီး ပေးပို့ထားသော ပြည်ထောင်စုရွေးကောက်ပွဲကော်မရှင် ဥပဒေကို ဒုတိယအကြိမ် ပြင်ဆင်သည့် ဥပဒေကြမ်းအား ပြည်သူ့လွှတ်တော်က ပြင်ဆင်ချက်ဖြင့် အတည်ပြုပြီး အမျိုးသားလွှတ်တော်သို့ ပြန်လည်ပေးပို့လာပါတယ်။
</speech>
<speech type='speaker'>
ပြည်သူ့လွှတ်တော်က ပြင်ဆင်ချက်ဖြင့် အတည်ပြုပြီး ပြန်လည်ပေးပို့လာခြင်းကို အမျိုးသား လွှတ်တော်သို့ အသိပေးတင်ပြခဲ့ပြီး ဖြစ်ပါတယ်။ ပြည်သူ့လွှတ်တော်၏ ပြင်ဆင်ချက်ကို ဆွေးနွေးလိုတဲ့ လွှတ်တော်ကိုယ်စားလှယ်များ ရှိပါက အမည်စာရင်း တင်သွင်းနိုင်ကြောင်း ကြေညာခဲ့သော်လည်း ဆွေးနွေးရန် အမည်စာရင်း တင်သွင်းထားတဲ့ လွှတ်တော်ကိုယ်စားလှယ် မရှိတဲ့အတွက် ပြည်သူ့ လွှတ်တော်၏ ပြင်ဆင်ချက်ကို အတည်ပြုရန် လွှတ်တော်ရဲ့ သဘောထားရယူပါမယ်။﻿ ပြည်သူ့လွှတ်တော်၏ ပြင်ဆင်ချက် - ပြည်သူ့လွှတ်တော်က ဥပဒေကြမ်းခေါင်းစဉ်နှင့် အပိုဒ် ၃(ခ)တို့ကို ပြင်ဆင်ထားပါတယ်။ ဒီ ပြင်ဆင်ချက်ကို သဘောတူလျှင် တူတယ်လို့ပြောပါ။ သဘောမတူလျှင် မတူဘူးလို့ ပြောပါ။ လွှတ်တော်က သဘောတူပါသလားခင်ဗျား။
</speech>
<p>
သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'>သဘောမတူတဲ့သူ ရှိပါသလားခင်ဗျား။</speech>
<p>သဘောမတူသူ မရှိပါ။</p>
<speech type='speaker'>
သဘောမတူတဲ့သူ မရှိတဲ့အတွက် ဥပဒေကြမ်းခေါင်းစဉ်နှင့် အပိုဒ် ၃(ခ) ပြင်ဆင်ချက် အတည် ဖြစ်သည်။ ပြင်ဆင်ချက် အတည်ဖြစ်တဲ့အတွက် ဥပဒေကြမ်းခေါင်းစဉ်နှင့် အပိုဒ် ၃(ခ)သည် ဤဥပဒေကြမ်း၏ အစိတ်အပိုင်း ဖြစ်သည်။(သြဘာသံများ)
</speech>
</BillSection>
<postface>
<title>
အမျိုးသားလွှတ်တော်ဥက္ကဋ္ဌကဒုတိယအကြိမ် အမျိုးသားလွှတ်တော် စတုတ္ထပုံမှန်အစည်းအဝေး (၁၁)ရက်မြောက်နေ့ ရပ်နားကြောင်းနှင့် (၁၂)ရက်မြောက်နေ့ အစည်းအဝေး ဆက်လက်ကျင်းပမည့် နေ့ရက်နှင့်အချိန်ကို ကြေညာခြင်း
</title>
<speech type='speaker'>
အစီအစဉ်(၇)ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ယခု ဒုတိယအကြိမ် အမျိုးသားလွှတ်တော် စတုတ္ထပုံမှန်အစည်းအဝေး (၁၁)ရက်မြောက်နေ့ကို ရပ်နား ပါမယ်။ ဒုတိယအကြိမ် အမျိုးသားလွှတ်တော် စတုတ္ထပုံမှန်အစည်းအဝေး (၁၂)ရက်မြောက်နေ့ကို ၂၀၁၇ ခုနှစ်၊ ဖေဖော်ဝါရီလ ၂၂ ရက် (ဗုဒ္ဓဟူးနေ့)နံနက် ၁၀း၀၀ နာရီအချိန်မှာ ဆက်လက် ကျင်းပမည် ဖြစ်ကြောင်း ကြေညာပါတယ်။ (ဩဘာသံများ)
</speech>
<speech type='mc'>
အမျိုးသားလွှတ်တော် ဥက္ကဋ္ဌ ပြန်လည်ထွက်ခွာပါပြီ ခင်ဗျား။
</speech>
<speech type='mc'>အားလုံး ထွက်ခွာနိုင်ကြပါပြီ ခင်ဗျား။</speech>
<p>
ဒုတိယအကြိမ် အမျိုးသားလွှတ်တော် စတုတ္ထပုံမှန်အစည်းအဝေး (၁၁)ရက်မြောက်နေ့ကို ၁၁၁၀ နာရီအချိန်တွင် ရပ်နားပါသည်။
</p>
</postface>
</transcript>
</doc>
