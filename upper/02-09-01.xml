<doc>
<docinfo>
<docno>02-09-01.xml</docno>
<term value='02'>ဒုတိယအကြိမ်</term>
<session value='09'/>
<sittingday value='01'> </sittingday>
<legislature value='upper'>အမျိုးသားလွှတ်တော်</legislature>

<title>
ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် နဝမပုံမှန်အစည်းအဝေး ပထမနေ့မှတ်တမ်း
</title>
<date>
၁၃၈ဝ ပြည့်နှစ်၊ ဒုတိယဝါဆိုလဆန်း ၁၁ ရက် (၂ဝ၁၈ ခုနှစ်၊ ဇူလိုင်လ ၂၃ ရက် ) တနင်္လာနေ့
</date>
</docinfo>
<transcript>
<preface>
<p>
နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ဒုတိယအကြိမ် အမျိုးသား လွှတ်တော် နဝမပုံမှန်အစည်းအဝေး ပထမနေ့ အစီအစဉ်ကို ၁၀း၀၀ နာရီအချိန်၌ စတင်ကျင်းပ ပါသည်။ အမျိုးသားလွှတ်တော် ဥက္ကဋ္ဌအဖြစ် မန်းဝင်းခိုင်သန်း က ဆောင်ရွက်ပြီး၊ အခမ်းအနားမှူး အဖြစ် ဦးလွင်ဦး၊ ညွှန်ကြားရေးမှူးချုပ် အမျိုးသားလွှတ်တော်ရုံးက ဆောင်ရွက်ပါသည်။
</p>
<title>အမျိုးသားလွှတ်တော် ဥက္ကဋ္ဌ နေရာယူခြင်း</title>
<speech type='mc'>
အမျိုးသားလွှတ်တော်ကိုယ်စားလှယ်များခင်ဗျား။ ယခုအချိန်က စပြီး ပြည်ထောင်စုသမ္မတ မြန်မာနိုင်ငံတော် ဒုတိယအကြိမ် အမျိုးသားလွှတ်တော် နဝမပုံမှန် အစည်းအဝေးရဲ့ ပထမနေ့ အစီအစဉ် စတင်ပါတော့မယ်
</speech>
<speech type='mc'>အမျိုးသားလွှတ်တော် ဥက္ကဋ္ဌ ကြွရောက်လာပါပြီခင်ဗျား။</speech>
<speech type='speaker'>အားလုံး မင်္ဂလာပါ။</speech>
<p>
အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်
</p>
<speech type='mc'>အားလုံးထိုင်နိုင်ကြပါပြီခင်ဗျား။﻿</speech>
<title>
အမျိုးသားလွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်း ကြေညာခြင်း
</title>
<speech type='speaker'>
အမျိုးသားလွှတ်တော်ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယ အကြိမ် အမျိုးသားလွှတ်တော် နဝမပုံမှန်အစည်းအဝေး ပထမနေ့မှာ လွှတ်တော်အခွင့်အရေး ကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်း (၂၂၃)ဦးရှိပြီး ဒီကနေ့ အစည်းအဝေးကို (၂၀၆)ဦး တက်ရောက်ပါတယ်။
</speech>
<speech type='speaker'>
အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော် ကိုယ်စားလှယ်ဦးရေ စုစုပေါင်း ရဲ့ (၉၂.၃၈)ရာခိုင်နှုန်းရှိပြီး ထက်ဝက်ကျော်ဦးရေ တက်ရောက်တဲ့အတွက် ၂၀၁၂ ခုနှစ်၊ အမျိုးသား လွှတ်တော်ဆိုင်ရာ ဥပဒေပုဒ်မ ၄၂ နဲ့ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၂၄ နဲ့ ၂၈ တို့အရ အစည်းအဝေး အထမြောက်ကြောင်းနဲ့ အစည်းအဝေး စတင်ကျင်းပကြောင်း ကြေညာပါတယ်။ (ဩဘာသံများ)
</speech>
<title>အစည်းအဝေး အစီအစဉ် ဖြန့်ဝေထားကြောင်း တင်ပြခြင်း</title>
<speech type='speaker'>
အမျိုးသားလွှတ်တော်ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသား လွှတ်တော်ဆိုင်ရာ နည်းဥပဒေ ၄ အရ ဒုတိယအကြိမ် အမျိုးသားလွှတ်တော် နဝမပုံမှန်အစည်းအဝေးရဲ့ ပထမနေ့ အစီအစဉ်ကို အမျိုးသားလွှတ်တော်ကိုယ်စားလှယ်များထံ ကြို တင်ဖြန့်ဝေထားပြီး ဖြစ်ပါတယ်။ အဲဒီ အစီအစဉ်အတိုင်း ကျင်းပပါမယ်။
</speech>
<leave>
<title>
အမျိုးသားလွှတ်တော် ကိုယ်စားလှယ်များ ခွင့်ပန်ကြားခြင်း
</title>
<speech type='speaker'>
အစီအစဉ်(၄)ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(က)အရ ခွင့်ပန်ကြားလိုတဲ့ လွှတ်တော်ကိုယ်စားလှယ်ဟာ မိမိကိုယ်တိုင်သော်လည်းကောင်း၊ မိမိအတွက် အခြားလွှတ်တော် ကိုယ်စားလှယ်တစ်ဦးကသော်လည်းကောင်း ခွင့်ပန်ကြားရမှာ ဖြစ်ပါတယ်
</speech>
<speech type='speaker'>
ဒီကနေ့ အစည်းအဝေးမတက်ရောက်နိုင်တဲ့ အမျိုးသားလွှတ်တော်ကိုယ်စားလှယ်များရှိလျှင် ခွင့်ပန်ကြားဖို့ ဖြစ်ပါတယ်။
</speech>
<speech>
<mp id='963'>
ဦးမောင်မောင်လတ်၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၉)
</mp>
လေးစားအပ် ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ယနေ့ ကျင်းပပြုလုပ်တဲ့ ဒုတိယအကြိမ် အမျိုးသား လွှတ်တော် နဝမပုံမှန်အစည်းအဝေး ပထမနေ့ ၂၃-၇-၂၀၁၈ ရက်နေ့မှာ အစည်းအဝေးသို့ တက်ရောက် နိုင်ခြင်းမရှိသော အမျိုးသားလွှတ်တော် ကိုယ်စားလှယ်များရဲ့ ကိုယ်စား စစ်ကိုင်းတိုင်းဒေသကြီး﻿ မဲဆန္ဒနယ်အမှတ်(၉)မှ အမျိုးသားလွှတ်တော်ကိုယ်စားလှယ်၊ အမျိုးသားလွှတ်တော် လွှတ်တော် အခွင့်အရေးကော်မတီ အတွင်းရေးမှူးဖြစ်သူ ကျွန်တော် ဦးမောင်မောင်လတ် က ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက်နိုင်ခြင်းမရှိသော အမျိုးသားလွှတ်တော်ကိုယ်စားလှယ် များမှာ ဦးဇွန်ဟေး၊ ချင်းပြည်နယ် မဲဆန္ဒနယ်အမှတ်(၁)၊ ကိုယ်တိုင်ဆောင်ရွက်ရန်၊ ဦးဂင်ကမ်းလျန်၊ ချင်းပြည်နယ် မဲဆန္ဒနယ်အမှတ်(၅)၊ ဒေသဖွံ့ဖြိုးရေးဆောင်ရွက်ရန်။ ဦးခွန်သိန်းဖေ၊ ရှမ်းပြည်နယ် မဲဆန္ဒနယ်အမှတ်(၉)၊ ဒေသဖွံ့ဖြိုးရေးဆောင်ရွက်ရန်။ ဦးအေးသာအောင်၊ ရခိုင်ပြည်နယ် မဲဆန္ဒနယ် အမှတ်(၆)၊ ဝါဆိုသင်္ကန်းကပ်လှူပွဲ အခမ်းအနားတက်ရောက်ရန်။ ဦးတင်မောင်ဝင်း၊ စစ်ကိုင်းတိုင်း ဒေသကြီး မဲဆန္ဒနယ်အမှတ်(၁၀)၊ ကျန်းမာရေး။ ဦးကျော်သန်း၊ ကယားပြည်နယ် မဲဆန္ဒနယ်အမှတ်(၈)၊ ကိုယ်တိုင်ဆောင်ရွက်ရန်။ ဦးကျော်ကျော်၊ ရခိုင်ပြည်နယ် မဲဆန္ဒနယ်အမှတ်(၄)၊ ကိုယ်တိုင်ဆောင်ရွက် ရန်။ ဦးနောင်နဂျာတန်၊ ကချင်ပြည်နယ် မဲဆန္ဒနယ်အမှတ်(၄)၊ ကျန်းမာရေး။ ဦးယော ၊ ကချင် ပြည်နယ် မဲဆန္ဒနယ်အမှတ်(၁)၊ ပါတီညီလာခံ ကိစ္စဆောင်ရွက်ရန်။ ဦးဇော်မင်းလတ်(ခ)ဦးကိုလတ်၊ ရှမ်းပြည်နယ် မဲဆန္ဒနယ်အမှတ်(၁)၊ မြေပြန်စစ်အလုပ်ရုံဆွေးနွေးပွဲ တက်ရောက်ရန်။ ဦးညီစိန်၊ ရှမ်း ပြည်နယ် မဲဆန္ဒနယ်အမှတ်(၅)၊ ကိုယ်တိုင်ဆောင်ရွက်ရန်။ ဦးမိုင်းအုဏ်းခိုင်၊ ရှမ်းပြည်နယ် မဲဆန္ဒနယ် အမှတ်(၁၀)၊ ကိုယ်တိုင်ဆောင်ရွက်ရန်။ ဒေါက်တာမိုးမြင့်အောင်၊ ပဲခူးတိုင်းဒေသကြီး မဲဆန္ဒနယ် အမှတ်(၂)၊ ကိုယ်တိုင်ဆောင်ရွက်ရန်။ နော်လှလှစိုး၊ ရန်ကုန်တိုင်းဒေသကြီး မဲဆန္ဒနယ်အမှတ်(၁၀)၊ ကိုယ်တိုင်ဆောင်ရွက်ရန်။ ဒုတိယဗိုလ်မှူးကြီး မောင်မောင်စိုး၊ တပ်မတော်သား အမျိုးသားလွှတ်တော် ကိုယ်စားလှယ်၊ တာဝန်ထမ်းဆောင်ရန်။ ဗိုလ်မှူးမျိုးမင်းအောင်၊ တပ်မတော်သား အမျိုးသား လွှတ်တော်ကိုယ်စားလှယ်၊ ကျန်းမာရေးနှင့် ဒေါ်ကျိန်ငိုက်မန်၊ ချင်းပြည်နယ် မဲဆန္ဒနယ်အမှတ်(၇)၊ ကိုယ်တိုင်ဆောင်ရွက်ရန်တို့ ဖြစ်ကြပါတယ်။ ယနေ့ ခွင့်ပန်ကြားသူ (၁၇)ဦး ဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနှင့် ယနေ့ ခွင့်ပန်ကြားသူ အမျိုးသားလွှတ်တော်ကိုယ်စားလှယ်များကို လွှတ်တော်က ခွင့်အဖြစ် သတ်မှတ် ခွင့်ပြုပေးနိုင်ပါရန် အမျိုးသားလွှတ်တော်ဥက္ကဋ္ဌကြီးမှတစ်ဆင့် လွှတ်တော်သို့ လေးစားစွာ တင်ပြအပ်ပါတယ်ခင်ဗျား။﻿
</speech>
<speech type='speaker'>
ယခု ခွင့်ပန်ကြားချက်များကို ခွင့်ပြုဖို့ လွှတ်တော်က သဘောတူပါသလား
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'>
သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။ (ဩဘာသံများ)
</speech>
<title>
အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို မှတ်တမ်းတင်ခြင်း
</title>
<speech type='speaker'>
အမျိုးသားလွှတ်တော်ကိုယ်စားလှယ်များခင်ဗျား။ ဒီကနေ့ ဒုတိယအကြိမ် အမျိုးသားလွှတ်တော် နဝမပုံမှန်အစည်းအဝေး ပထမနေ့ကို တက်ရောက်ခွင့်ရှိတဲ့ အမျိုးသားလွှတ်တော် ကိုယ်စားလှယ်ဦးရေမှာ (၂၂၃)ဦး၊ ယနေ့ ခွင့်ပန်ကြားသဖြင့် ခွင့်ပြု ထားသူ (၁၇)ဦးဖြစ်ပြီး ခွင့်မဲ့ ပျက်ကွက်သူ မရှိပါ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(ဂ)အရ ယခု လွှတ်တော်ကိုယ်စားလှယ်များ အစည်းအဝေး တက်ရောက်မှု အခြေအနေ တင်ပြချက်ကို လွှတ်တော်ရဲ့ အတည်ပြုချက် ရယူပါမယ်။ အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေ တင်ပြချက်ကို လွှတ်တော်က အတည်ပြုပါသလား ခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်ကအတည်ပြုပါသည်။
</p>
<speech type='speaker'>
လွှတ်တော်က အတည်ပြုတဲ့အတွက် အမျိုးသားလွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အမျိုးသားလွှတ်တော်က အတည်ပြု မှတ်တမ်းတင်ကြောင်း ကြေညာပါတယ်။ (ဩဘာသံများ)
</speech>
</leave>
</preface>
<order>
<title>
အမျိုးသားလွှတ်တော်ဥက္ကဋ္ဌကနှုတ်ခွန်းဆက်စကား ပြောကြားခြင်း
</title>
<speech type='speaker'>
အစီအစဉ်(၅)ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ဒုတိယအကြိမ် အမျိုးသားလွှတ်တော် နဝမပုံမှန်အစည်းအဝေးမှာ တက်ရောက်လာကြတဲ့ လွှတ်တော် ကိုယ်စားလှယ်များအားလုံး ချမ်းသာကိုယ်စိတ် မြဲကြပါစေကြောင်း ဆုတောင်းနှုတ်ခွန်း ဆက်သအပ်ပါ တယ်။ လွှတ်တော်သက်တမ်းဟာ (၂)နှစ်ကျော်၊ (၂)နှစ်ခွဲနီးပါး ရှိလာပြီဖြစ်တဲ့အတွက် လွှတ်တော် ကိုယ်စားလှယ်များရဲ့ ကိုယ်တိုင်ဖြည့်ဆည်းမှု၊ လေ့လာမှု၊ ထိုက်သင့်တဲ့ အတွေ့အကြုံများ ရရှိလာပြီ ဖြစ်ပါတယ်။ ဒါကြောင့် ယခု နဝမပုံမှန် အစည်းအဝေး ကာလအတွင်း နိုင်ငံတော်ရဲ့ အကျိုး၊ ပြည်သူ များရဲ့ အကျိုးအတွက် လွှတ်တော်ကိုယ်စားလှယ်ကြီးများ ပိုမိုပြီး သယ်ပိုးဆောင်ရွက်နိုင်ကြလိမ့်မယ်လို့ မျှော်လင့်ယုံကြည်ပါကြောင်း ပြောကြားရင်း နှုတ်ခွန်းဆက်သအပ်ပါတယ်။﻿
</speech>
</order>
<QASection>
<title>
ကြယ်ပွင့်ပြထားသည့် မေးခွန်းများကို သက်ဆိုင်ရာ အမျိုးသားလွှတ်တော်ကိုယ်စားလှယ်များကမေးမြန်းခြင်းနှင့် သက်ဆိုင်ရာ ပြည်ထောင်စုအဆင့် အဖွဲ့အစည်းဝင်များက ဖြေကြားခြင်း
</title>
<speech type='speaker'>
အစီအစဉ်(၆) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ လွှတ်တော်သို့ လွှတ်တော်ကိုယ်စားလှယ်များ မေးမြန်းထားတဲ့ ကြယ်ပွင့်ပြထားတဲ့ မေးခွန်းတွေကို မေးမြန်းခြင်းနဲ့ ဖြေကြားခြင်း အစီအစဉ် ဆောင်ရွက်မှာ ဖြစ်ပါတယ်
</speech>
<speech type='speaker'>
ယခု လွှတ်တော်ကိုယ်စားလှယ်(၃)ဦး မေးမြန်းမည့် မေးခွန်းများဟာ ပို့ဆောင်ရေးနှင့် ဆက်သွယ်ရေးဝန်ကြီးဌာန၊ ဒုတိယဝန်ကြီး တစ်ဦးတည်းက ဖြေကြားမည့် မေးခွန်းများ ဖြစ်ပါတယ်။ လွှတ်တော်ကိုယ်စားလှယ်များက သက်ဆိုင်ရာ မေးခွန်းတွေကို တစ်ဆက်တည်း မေးမြန်းပြီးမှ ဒုတိယ ဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။
</speech>
<title>
) ရခိုင်ပြည်နယ်အတွင်းရှိ မြစ်များ၊ ချောင်းများနှင့် မြစ်ဝများ၊ ချောင်းဝများတွင် အနည်ကျပိတ်ဆို့နေသော သဲသောင်များကို စီမံကိန်းများရေးဆွဲပြီး တူးဖော်ရှင်းလင်းပေးရန် အစီအစဉ် ရှိ/မရှိနှင့် စပ်လျဉ်းသည့် မေးခွန်း
</title>
<speech type='speaker'>
ပထမဦးစွာ ရခိုင်ပြည်နယ် မဲဆန္ဒနယ်အမှတ်(၅)မှ ဦးမြင့်နိုင် က ရခိုင် ပြည်နယ်အတွင်းရှိ မြစ်များ၊ ချောင်းများ၊ မြစ်များ၊ ချောင်းများတွင် အနည်ကျပိတ်ဆို့နေသော သဲသောင်များကို စီမံကိန်းများရေးဆွဲပြီး တူးဖော်ရှင်းလင်းပေးရန် အစီအစဉ် ရှိ/မရှိနဲ့ စပ်လျဉ်းတဲ့ မေးခွန်း မေးမြန်းဖို့ ဖြစ်ပါတယ်
</speech>
<speech>
<mp id='947'>ဦးမြင့်နိုင်၊ ရခိုင်ပြည်နယ် မဲဆန္ဒနယ်အမှတ်(၅)</mp>
လေးစားအပ်ပါတဲ့ အမျိုးသား လွှတ်တော်ဥက္ကဋ္ဌကြီး၊ ဒုတိယဝန်ကြီး၊ အမျိုးသားလွှတ်တော်ကိုယ်စားလှယ်များအားလုံးကို ကျန်းမာစွာနှင့် စုံညီစွာ တွေ့ရတဲ့အတွက် ဝမ်းသာမိပါတယ်။ အားလုံးကိုလည်း သာလီစွပါလို့ နှုတ်ခွန်း ဆက်သ ဂါရဝပြုအပ်ပါတယ်။ ကျွန်တော်ကတော့ အမျိုးသားလွှတ်တော်ကိုယ်စားလှယ် ဦးမြင့်နိုင် ဖြစ်ပါတယ်။ ကျွန်တော် ဒီနေ့ အမျိုးသားလွှတ်တော်မှာ မြစ်၊ ချောင်းများနှင့် ပတ်သက်တဲ့ မေးခွန်း တစ်ခုကို ကြယ်ပွင့်ပြမေးခွန်းအနေနဲ့ မေးမြန်းသွားမှာ ဖြစ်ပါတယ်။ လေးစားအပ်ပါတဲ့ အမျိုးသားလွှတ်တော် ဥက္ကဋ္ဌကြီးခင်ဗျား။ ရခိုင်ပြည်နယ်ဟာ မြစ်၊ ချောင်းများပေါများတဲ့ အရပ်ဒေသတစ်ခု ဖြစ်ပါတယ်။ ရခိုင်ပြည်နယ်အတွင်း အဓိကမြစ်ကြီးများမှာ တော၊ တောင်များကို မြစ်ဖျားခံပြီး ဘင်္ဂလားပင်လယ်ထဲသို့ စီးဆင်းတဲ့ မြစ်ကြီးတွေပဲ ဖြစ်ပါတယ်။ အဓိက မြစ်ကြီးများကတော့ ကုလားတန်မြစ်၊ လေးမြို့မြစ်၊ မယူမြစ်၊ နတ်မြစ်များဖြစ်ကြပြီး ဒီမြစ်ကြီးများအပြင် ထင်ရှားတဲ့ ချောင်းလက်တက်များ၊ မြစ်လက်တက်များဟာလည်း ရေစီးဆင်းရန်အတွက် အသုံးဝင် ခဲ့ကြပါတယ်။ ရခိုင်ပြည်နယ်အတွင်း အဆိုပါမြစ်ကြီးများ၊ ချောင်းကြီးများဟာ ရခိုင်ပြည်သူတွေ အတွက် တာဝန်ကျေခဲ့ကြပြီး ဖြစ်ပါတယ်။ ယခုအချိန်တွင် အဆိုပါ မြစ်ကြီးများ၊ ချောင်းကြီးများဟာ﻿ နှစ်တွေကြာလာသည်နှင့်အမျှ သောင်များထွန်းခြင်း၊ မြစ်ဝ၊ ချောင်းများ အနည်ကျ ပိတ်ဆို့မှုများ ဖြစ်ပေါ်လာကြ၍ ရေစီးရေလာကောင်းမွန်မှု မရှိတော့ကြောင်း သိရပါတယ်။ အဆိုပါ မြစ်ကြီးများ၊ ချောင်းကြီးများ ရေစီးရေလာကောင်းမွန်မှု မရှိခြင်းကြောင့် ရခိုင်ပြည် နယ်အတွင်း နှစ်တိုင်းလိုလို ရေကြီးမှုများ၊ ရေလျှံမှုများ ဖြစ်ခြင်းကြောင့် ရခိုင်ပြည်သူလူထုဘဝ ဘေးအန္တရာယ်ကျရောက်ခြင်း၊ ဒုက္ခရောက်မှုများ ဖြစ်ပေါ်ခဲ့ရပါတယ်။ ရခိုင်ပြည်နယ်အတွင်း အဓိက အမြန်ဆုံး တူးဖော်ရန် လိုအပ်တဲ့ မြစ်ဝ၊ ချောင်းများကတော့ ကုလားတန်မြစ်ဝ၊ လေးမြို့မြစ်ဝ၊ သံတွဲ မြစ်ဝ၊ ကင်းချောင်းဝ၊ အမ်းမြစ်ဝ၊ မအီမြစ်ဝ၊ ဒလက်ချောင်းဝ၊ (ဘူးသီးတောင်အနီး) မေယုမြစ်၊ (ပေါက်တောအနီး) ကျွဲကူးမြစ်ဝ၊ ကျောက်တော်မြို့နယ်အတွင်း သရီချောင်း၊ ပေါက်လေချောင်း၊ မြောက်ဦးမြို့နယ်အတွင်း သင်္ဘောဆိပ်အဝင် ဖုတ်တောမော်ချောင်း၊ မြေပုံမြို့အဝင်မြစ်ဝ၊ တောင်ကုတ် မြို့အဝင် မြစ်ဝ၊ ပေါက်တောကင်းဝချောင်းဝ၊ မာန်အောင်မြို့အဝင် အုန်းချောင်းဝတွေဟာ တူးဖော်ရန် လိုအပ်တဲ့ မြစ်တွေ၊ ချောင်းတွေပဲဖြစ်ပါတယ်။ ဒီမြစ်ဝ၊ ချောင်းများဟာ သဲများ၊ ရွှံ့မြေများ အနည်ကျပြီး မြစ်ဝတွေမှာ ပိတ်ဆို့နေကြပြီး ဒီလို မြစ်ဝ၊ ချောင်းဝတွေဟာ ပိတ်ဆို့မှုကြောင့် သင်္ဘောများ၊ စက်လှေများနှင့် ခရီးသွားလာပါက ရေကျ ချိန်မှာ သွားလာ၍မရဘဲ ရေတက်ချိန်ကို စောင့်ဆိုင်းပြီး သွားလာရခြင်း၊ သင်္ဘော၊ စက်လှေများ၊ သဲ သောင်တင်မှုကြောင့် အချိန်ကြန့်ကြာမှုများ အဆင်မပြေမှုများ ရှိနေကြပါတယ်။ အဆိုပါ ပိတ်ဆို့မှု ဖြစ်နေတဲ့ သဲသောင်များကို တူးဖော်ရှင်းလင်းပေးရန် လိုအပ်မည် ဖြစ်ပါတယ်။ အဲဒါမှသာ မြစ်၊ ချောင်းများ ရေလမ်းကြောင်းများ ပွင့်လာပြီး ရေလမ်းခရီးကို အဆင်ပြေချောမွေ့စွာ ပြန်လည်အသုံးပြု လာမယ်ဖြစ်ပါတယ်။ ကုန်စည်စီးဆင်းမှုလည်း လျင်မြန်လာနိုင်မည် ဖြစ်တဲ့အပြင် ရေကြီးရေလျှံ ဖြစ်ပေါ်မှုများကိုလည်း အထိုက်အလျောက် သက်သာလာနိုင်မည်ဖြစ်ပြီး ကမ်းပြိုမှုများကိုလည်း အထိုက်အလျောက် ကာကွယ်လာနိုင်မှာဖြစ်ပါတယ်။ ရခိုင်ပြည်သူ၊ ပြည်သားများ ရေကြီးရေလျှံမှု ဘေးအန္တရာယ်ကင်းဝေးစေရေးနှင့် မြစ်၊ ချောင်းများ ပြန်လည်အသုံးပြုနိုင်စေရေးအတွက် အမျိုးသား လွှတ်တော်ဥက္ကဋ္ဌကြီးမှတစ်ဆင့် အောက်ပါမေးခွန်းကို မေးမြန်းအပ်ပါတယ်။ ရခိုင်ပြည်နယ်အတွင်းရှိ မြစ်များ၊ ချောင်းများနှင့် မြစ်ဝများ၊ ချောင်းများတွင် အနည်ကျပိတ်ဆို့နေသော သဲသောင်များကို အစိုးရအနေနဲ့ စီမံကိန်းရေးဆွဲပြီး တူးဖော်ရှင်းလင်းပေးရန် အစီအစဉ် ရှိ/မရှိ မေးမြန်းအပ်ပါတယ်။ အားလုံးကို ကျေးဇူးတင်ပါတယ်။
</speech>
<title>
ကရင်ပြည်နယ်၊ လှိုင်းဘွဲ့မြို့နယ်၊ ရှမ်းရွာသစ်မြို့နှင့် ၎င်းကျေးရွာအုပ်စုများအတွင်း ဆက်သွယ်ရေး အဆင်ပြေစေရန်အတွက် MPT နှင့် Telenor ဖုန်းတာဝါတိုင်များ တည်ဆောက်ပေးရန် အစီအစဉ် ရှိ/မရှိနှင့် စပ်လျဉ်းသည့် မေးခွန်း
</title>
<speech type='speaker'>
ဆက်လက်ပြီး ကရင်ပြည်နယ် မဲဆန္ဒနယ်အမှတ်(၃)မှ စောချစ်ဦး က ကရင်ပြည်နယ်၊ လှိုင်းဘွဲ့မြို့နယ်၊ ရှမ်းရွာသစ်မြို့နှင့် ၎င်း ကျေးရွာအုပ်စုများအတွင်း ဆက်သွယ်ရေး အဆင်ပြေစေရန် အတွက် MPT နှင့် Telenor ဖုန်းတာဝါတိုင်များ တည်ဆောက်ပေးရန် အစီအစဉ် ရှိ/ မရှိနဲ့ စပ်လျဉ်းတဲ့ မေးခွန်း မေးမြန်းဖို့ ဖြစ်ပါတယ်။﻿
</speech>
<speech>
<mp id='897'>ဦးစောချစ်ဦး၊ ကရင်ပြည်နယ် မဲဆန္ဒနယ်အမှတ်(၃)</mp>
လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့်တကွ ပြည်ထောင်စုဝန်ကြီးများ၊ အမျိုးသားလွှတ်တော် ကိုယ်စားလှယ်များအားလုံး မင်္ဂလာပါခင်ဗျား။ ကျွန်တော်ကတော့ ကရင်ပြည်နယ် မဲဆန္ဒနယ် အမှတ်(၃)၊ အမျိုးသားလွှတ်တော်ကိုယ်စားလှယ် စောချစ်ဦး ဖြစ်ပါတယ်။ ကျွန်တော်မေးမြန်းလိုတဲ့ မေးခွန်းကတော့ ကရင်ပြည်နယ်၊ လှိုင်းဘွဲ့မြို့နယ်၊ ရှမ်းရွာသစ်မြို့နှင့် ၎င်းကျေးရွာအုပ်စုများအတွင်း ဆက်သွယ်ရေး အဆင်ပြေစေရန် အတွက် MPT၊ Telenor ဖုန်းတာဝါတိုင်များ တည်ဆောက်ပေးရန် အစီအစဉ် ရှိ/မရှိ မေးခွန်း ဖြစ်ပါတယ်။ လေးစားရပါသော ဥက္ကဋ္ဌကြီးခင်ဗျား။ ကရင်ပြည်နယ်၊ လှိုင်းဘွဲ့မြို့နယ်၊ ရှမ်းရွာသစ်မြို့သည် မြို့ပေါ်(၄)ရပ်ကွက်၊ ကျေးရွာအုပ်စု(၉)အုပ်စု၊ ကျေးရွာပေါင်း (၅၉)ရွာ၊ လူဦးရေ(၃၀၂၂၆)ဦး နေထိုင် လျက်ရှိတဲ့အပြင် အစိုးရဌာနဆိုင်ရာ (၁၇) ခုရှိတဲ့ မြို့ဖြစ်ပါတယ်။ ၎င်းမြို့ပေါ်မှ တာဝန်ထမ်းဆောင်တဲ့ ဝန်ထမ်းများနှင့် ဒေသခံပြည်သူများအတွက် ဆက်သွယ်ရေးကောင်းမွန်စေရန် ဖုန်းတာဝါတိုင်များ အမြန်ဆုံးစီစဉ်ဆောင်ရွက် တည်ဆောက်စေလိုပါတယ်။ ယခင်က ရှမ်းရွာသစ်မြို့ သည် လမ်းပန်း ဆက်သွယ်ရေး မကောင်းသောကြောင့် ဝန်ထမ်းများအနေဖြင့် ၎င်းဒေသသို့ တာဝန်ထမ်းဆောင်လို စိတ်မရှိကြသူတွေကို တွေ့ရပါတယ်။ ယခုအခါ လှိုင်းဘွဲ့မြို့နှင့် ရှမ်းရွာသစ်မြို့ချင်းဆက် (၁၈)ပေ လမ်း အကျယ် ကတ္တရာလမ်း ပြီးစီးနေပြီဖြစ်သောကြောင့် ဌာနဆိုင်ရာဝန်ထမ်းများအနေနှင့် ဒေသခံပြည်သူများ သွားလာရေး အဆင်ပြေသော်လည်း ဆက်သွယ်ရေးမှာ အခက်အခဲ ဆက်လက်ရှိနေပါတယ်။ လှိုင်းဘွဲ့မြို့နှင့် (၂၄)မိုင်ကွာဝေးသော်လည်း လှိုင်းဘွဲ့မြို့အထက်(၁၀)မိုင်ခန့်သာ ဖုန်းလိုင်း မိပါတယ်။ ရှမ်းရွာသစ်မြို့သည် မကြာခင်ဖွံ့ဖြိုးတိုးတက်လာမည့် မြို့ဖြစ်ပြီး ၎င်းမြို့နှင့် အနီးဆုံး ပလေကြေတို ရေတံခွန်၊ လေကြိုကော်ရေတံခွန်ရှိသောကြောင့် နှစ်စဉ်နှစ်တိုင်း ခရီးသွားသူ အများ အပြားလာရောက် အနားယူအပန်းဖြေသူများ တစ်နှစ်ထက်တစ်နှစ် ပိုများပြားလျက်ရှိပါတယ်။ အနားယူ အပန်းဖြေသူ များပြားလာခြင်း၊ ဌာနဆိုင်ရာဝန်ထမ်းများ အချိန်နှင့်တစ်ပြေးညီ အလုပ်များ ဆောင်ရွက်နိုင်ရန်၊ ဒေသခံပြည်သူများ ဆက်သွယ်ရေး ကောင်းမွန်စေရန်အတွက် ဥက္ကဋ္ဌကြီးမှတစ်ဆင့် မေးမြန်းလိုသည်မှာ ကရင်ပြည်နယ်၊ လှိုင်းဘွဲ့မြို့နယ်၊ ရှမ်းရွာသစ်မြို့နှင့် ၎င်းကျေးရွာအုပ်စုအတွင်း ဆက်သွယ်ရေး အဆင်ပြေစေရန်အတွက် MPT နှင့် Telenor ဖုန်းတာဝါတိုင်များ တည်ဆောက်ပေးရန် အစီအစဉ် ရှိ/မရှိကို အမျိုးသားလွှတ်တော်ဥက္ကဋ္ဌကြီးမှတစ်ဆင့် လေးစားစွာ မေးမြန်းအပ်ပါတယ်။ အားလုံးကိုကျေးဇူးတင်ပါတယ်။﻿
</speech>
<title>
ကချင်ပြည်နယ်အတွင်းရှိ သွားလာရေးခက်ခဲသော ခေါင်လန်ဖူး၊ နောင်မွန်း၊ မချမ်းဘော၊ ပူတာအို မြို့နယ်များအတွင်း တာဝန်ကျနေသော ပညာရေးဝန်ထမ်း ဆရာ၊ ဆရာမများအား နှစ်စဉ် ကျောင်း ဖွင့်ချိန်နှင့် နွေရာသီကျောင်းပိတ်ရက်များတွင် သွားလာရေးလွယ်ကူစေရန် ပူတာအို - မြစ်ကြီးနား လေယာဉ်ခရီးစဉ်များကို တိုးချဲ့ပြေးဆွဲ၍ ဦးစားပေး လက်မှတ်ရောင်းချပေးရန် အစီအစဉ် ရှိ/မရှိနှင့် စပ်လျဉ်းသည့် မေးခွန်း
</title>
<speech type='speaker'>
ဆက်လက်ပြီး ကချင်ပြည်နယ် မဲဆန္ဒနယ်အမှတ်(၈)မှ ဒေါက်တာခင်မကြီး က ကချင်ပြည်နယ်အတွင်းရှိ သွားလာရေးခက်ခဲသော ခေါင်လန်ဖူး၊ နောင်မွန်း၊ မချမ်းဘော၊ ပူတာအို မြို့နယ်များအတွင်း တာဝန်ကျနေသော ပညာရေးဝန်ထမ်း ဆရာ၊ ဆရာမများအား နှစ်စဉ်ကျောင်းဖွင့် ချိန်နှင့် နွေရာသီကျောင်းပိတ်ရက်များတွင် သွားလာရေးလွယ်ကူစေရန် ပူတာအို-မြစ်ကြီးနား လေယာဉ် ခရီးစဉ်များကို တိုးချဲ့ပြေးဆွဲ၍ ဦးစားပေး လက်မှတ်ရောင်းချပေးရန် အစီအစဉ် ရှိ/မရှိနဲ့ စပ်လျဉ်းတဲ့ မေးခွန်း မေးမြန်းဖို့ ဖြစ်ပါတယ်
</speech>
<speech>
<mp id='878'>ဒေါက်တာခင်မကြီး၊ ကချင်ပြည်နယ် မဲဆန္ဒနယ်အမှတ်(၈)</mp>
လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ ပြည်ထောင်စုဝန်ကြီးများ၊ အမျိုးသားလွှတ်တော်ကိုယ်စားလှယ် များ၊ လွှတ်တော်ဝန်ထမ်းများနှင့် ဧည့်သည်တော်များအားလုံး မင်္ဂလာပါလို့ နှုတ်ခွန်းဆက်သ ဂါရဝ ပြုအပ်ပါတယ်ရှင်။ ကျွန်မကတော့ ကချင်ပြည်နယ် မဲဆန္ဒနယ်အမှတ်(၈)မှ အမျိုးသားလွှတ်တော် ကိုယ်စားလှယ် ဒေါက်တာခင်မကြီး ဖြစ်ပါတယ်။ ဒီနေ့ ကျွန်မမေးမြန်းလိုတဲ့ မေးခွန်းကတော့ ကချင် ပြည်နယ်အတွင်းရှိ သွားလာရေးခက်ခဲသော ခေါင်လန်ဖူး၊ နောင်မွန်း၊ မချမ်းဘော၊ ပူတာအိုမြို့နယ် များတွင် တာဝန်ထမ်းဆောင်နေကြသော ပညာရေးဝန်ထမ်း ဆရာ၊ ဆရာမများအား နှစ်စဉ်ကျောင်း ဖွင့်ချိန်နှင့် နွေရာသီကျောင်းပိတ်ချိန်များတွင် သွားလာရေးလွယ်ကူစေရန် ပူတာအို - မြစ်ကြီးနား လေယာဉ်ခရီးစဉ်များကို တိုးချဲ့ပြေးဆွဲ၍ ဦးစားပေး လက်မှတ်ရောင်းချပေးရန် အစီအစဉ် ရှိ/မရှိနဲ့ စပ်လျဉ်း၍ မေးမြန်းလိုခြင်း ဖြစ်ပါတယ်ရှင်။ ဥက္ကဋ္ဌကြီးရှင်။ ကချင်ပြည်နယ်အတွင်းရှိ သွားလာရေးခက်ခဲသော ခေါင်လန်ဖူး၊ နောင်မွန်း၊ မချမ်းဘော၊ ဆွမ်ပရာဘွမ်နှင့် ပူတာအို မြို့နယ်များအတွင်းရှိ အခြေခံပညာကျောင်းများမှာ တာဝန် ထမ်းဆောင်လျက်ရှိတဲ့ ပညာရေးဝန်ထမ်း (၁၄၀၀)ဦးခန့် ရှိတဲ့အနက်မှာ (၆၄၀)ဦးခန့်မှာ ရပ်ဝေးဒေသ များမှ လာရောက်တာဝန်ထမ်းဆောင်နေကြခြင်း ဖြစ်ပါတယ်။ နွေရာသီကျောင်းပိတ်ရက်များမှာ မိမိ တာဝန်ထမ်းဆောင်ရန် ဒေသအသီးသီးမှ ခြေကျင်ခရီးဖြင့် လည်းကောင်း၊ ဆိုင်ကယ် ကယ်ရီများဖြင့် လည်းကောင်း၊ ခက်ခဲပင်ပန်းစွာ ပူတာအိုမြို့သို့ ရောက်ရှိအောင် သွားကြရပါတယ်။ ပူတာအိုမြို့ကို ရောက်ရှိပေမယ့်လည်း မြစ်ကြီးနားမှတစ်ဆင့် မိမိတို့ နေရပ်အသီးသီးသို့ ပြန်ရန် လေယာဉ်လက်မှတ် ဝယ်ယူတဲ့နေရာမှာ ဆရာ၊ ဆရာမများအတွက်ခွဲတမ်းမှာ (၁)ရက်မှာ (၅)စောင်ခန့်သာ ရောင်းချပေးတဲ့ အတွက် စားသောက်နေထိုင်စရိတ် ကြီးမားခက်ခဲသောကြောင့်လည်းကောင်း၊ အချိန်ကြန့်ကြာနေ သဖြင့်လည်းကောင်း ပညာရေးဝန်ထမ်းများမှာ များစွာအခက်အခဲ ကြုံ ကြရပါတယ်။﻿ ကချင်ပြည်နယ် အစိုးရမှ မြစ်ကြီးနား-ပူတာအို လမ်းပိုင်းကို အထူးဦးစားပေး လုပ်ဆောင် နေတဲ့အတွက် ယခင်က (၃)ညအိပ်ကနေ(၁၀)ညအိပ်ခန့် အထိ ကားဖြင့် သွားလာခဲ့ရသော မြစ်ကြီးနား -ပူတာအို လမ်းပိုင်းမှာ (၁)ညအိပ်(၂)ရက်ခရီးဖြင့် ရောက်ရှိနိုင်သော အခြေအနေအထိ ကောင်းမွန်ခဲ့ပါ တယ်။ သို့သော်လည်း ၂၈-၁-၂၀၁၈ ရက်နေ့မှာ တံတားနှစ်စင်း၊ ၂၀-၂-၂၀၁၈ ရက်နေ့မှာ တံတား တစ်စင်းတို့မှာ မီးရှို့ဖျက်ဆီးခံခဲ့ရပြီး လမ်းဖောက်လုပ်သားများ၊ ကုမ္ပဏီများကိုလည်း ဆက်လက်မပြု လုပ်ရန် ခြိမ်းခြောက်ခံခဲ့ရတဲ့အတွက် ရပ်ဆိုင်းခဲ့ရခြင်း၊ လမ်းတစ်လျှောက် နယ်မြေလုံခြုံရေး မကောင်း ခြင်းတို့ကြောင့် ၂၀၁၇-၂၀၁၈ ပညာရေးနှစ် နွေရာသီကျောင်းပိတ်၍ အိမ်ပြန်လိုသော ဆရာ၊ ဆရာမ များမှာ အခက်ကြုံခဲ့ကြရပါတယ်။ ယခု လက်ရှိအခြေအနေ လမ်းပိုင်းမှာလည်း အတော်အသင့် ကောင်းမွန်ပြီးတော့ လုံခြုံရေးအခြေအနေမှာလည်း အတော်အသင့် ကောင်းမွန်နေတဲ့အတွက် အဆင် ပြေနေတယ်လို့တော့ သိရပါတယ်။ သို့သော်လည်း သဘာဝဘေးအန္တရာယ်များကြောင့် လမ်းအခြေအနေ မကောင်းခဲ့လျှင် သော်လည်းကောင်း၊ လမ်းလုံခြုံရေးအခြေအနေမကောင်းခဲ့လျှင်သော်လည်းကောင်း ပညာရေးဝန်ထမ်း များအနေဖြင့် လေကြောင်းခရီးကိုသာ အားကိုးအားထားပြုပြီးတော့ သွားရောက်နေကြရဦးမှာ ဖြစ်ပါ တယ်ရှင်။ သို့ပါ၍ ပညာရေးဝန်ထမ်း ဆရာ၊ ဆရာမများအား ကျောင်းဖွင့်ရက်၊ ကျောင်းပိတ်ရက် များမှာ လုံခြုံလွယ်ကူစွာ သွားလာနိုင်ရေးအတွက် မြစ်ကြီးနား-ပူတာအို လေယာဉ်ခရီးစဉ်များကို ဦးစားပေး တိုးချဲ့ဆောင်ရွက်ပေးရန် အစီအစဉ် ရှိ/မရှိကို အမျိုးသားလွှတ်တော်ဥက္ကဋ္ဌကြီးမှတစ်ဆင့် မေးမြန်း ရခြင်း ဖြစ်ပါတယ်ရှင်။ ကျေးဇူးတင်ပါတယ်ရှင်။
</speech>
<speech type='speaker'>
မေးခွန်းများနဲ့ ပတ်သက်ပြီး ပို့ဆောင်ရေးနှင့်ဆက်သွယ်ရေးဝန်ကြီးဌာန၊ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။
</speech>
<speech>
<agency id='31'>
ဦးကျော်မျိုး(ဒုတိယဝန်ကြီး၊ ပို့ဆောင်ရေးနှင့် ဆက်သွယ်ရေးဝန်ကြီးဌာန)
</agency>
လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ လွှတ်တော်ကိုယ်စားလှယ်ကြီးများ အားလုံး ဒုတိယဝန်ကြီးနှင့် ဧည့်သည်တော်များအားလုံး မင်္ဂလာအပေါင်းနှင့် ပြည့်စုံကြပါစေကြောင်း ဆုတောင်း မေတ္တာပို့သအပ်ပါတယ်။ ရခိုင်ပြည်နယ် မဲဆန္ဒနယ်အမှတ်(၅)၊ အမျိုးသားလွှတ်တော် ကိုယ်စားလှယ် ဦးမြင့်နိုင်ရဲ့ ရခိုင်ပြည်နယ်အတွင်းရှိ မြစ်များ၊ ချောင်းများနှင့် မြစ်ဝများ၊ ချောင်းများတွင် အနည်ကျ ပိတ်ဆို့နေသော သဲသောင်များကို စီမံကိန်းများ ရေးဆွဲပြီး တူးဖော်ရှင်းလင်းပေးရန် အစီအစဉ် ရှိ/မရှိနှင့် စပ်လျဉ်းသည့် မေးခွန်းအပေါ် ရခိုင်ပြည်နယ် အစိုးရအဖွဲ့နှင့် ပေါင်းစပ်ညှိနှိုင်း၍ ပို့ဆောင်ရေး နှင့် ဆက်သွယ်ရေးဝန်ကြီးဌာန၊ ဒုတိယဝန်ကြီး ကျွန်တော် ဦးကျော်မျိုးက ပြန်လည်ဖြေကြားမှာ ဖြစ်ပါ တယ်။ ရခိုင်ပြည်နယ်မှာ မြစ်၊ ချောင်းများပေါများပြီး လွှတ်တော်ကိုယ်စားလှယ်ကြီး တင်ပြသွားတဲ့ အတိုင်းပဲ။ အဓိကမြစ်ကြီးများဖြစ်တဲ့ ကုလားတန်မြစ်၊ လေးမြို့မြစ်၊ မယူမြစ်၊ နတ်မြစ်တို့အပြင် အခြား﻿ ထင်ရှားအသုံးဝင်တဲ့ ချောင်းလက်တက်၊ မြစ်လက်တက်များလည်း ရှိပါတယ်။ အဆိုပါ မြစ်၊ ချောင်းများရဲ့ အဝများ သဘာဝအလျောက် သောင်ဖြစ်ထွန်းမှုကြောင့် အနည်ပိတ်ဆို့မှုများ ဖြစ်ပေါ်လျက် ရေစီး ရေလာကောင်းမွန်မှုမရှိသဖြင့် သဘာဝအလျောက် ဖြစ်တည်နေတဲ့ သဲသောင်ခုံများကို တူးဖော် ဖယ်ရှားပေးရန် လိုအပ်လျက်ရှိသည်မှာလည်း အမှန်ပင်ဖြစ်ပါတယ်။ အဆိုပါ မြစ်၊ ချောင်းများအနက် ပို့ဆောင်ရေးနှင့်ဆက်သွယ်ရေးဝန်ကြီးဌာန၊ ရေအရင်းအမြစ်နှင့် မြစ်ချောင်းများ ဖွံ့ဖြိုးတိုးတက်ရေး ဦးစီးဌာနအနေဖြင့် ကုလားတန်မြစ်၊ ဆတ်ရိုးကျချောင်း၊ အုန်းချောင်း၊ တောင်ကုတ်ချောင်းတို့ကို လိုအပ်သည့် အရေးကြီးအပိုင်းများအလိုက် ရန်ပုံငွေရရှိမှုအပေါ်မူတည်၍ သောင်တူးဖော် ဆောင်ရွက် ပေးလျက်ရှိပါတယ်။ ဥက္ကဋ္ဌကြီးခင်ဗျား။ Power Point အသုံးပြု၍ တင်ပြခွင့်ပြုပါခင်ဗျား။ ဒီမှာတော့ ကျွန်တော်တို့ ကုလားတန်မြစ် ရေလမ်းကောင်းမွန်ရေးအတွက် ၂၀၁၃-၂၀၁၄ ခုနှစ်နှင့် ၂၀၁၄-၂၀၁၅ ဘဏ္ဍာရေး နှစ်များမှာ သောင်တူးဖော်ခြင်းလုပ်ငန်း စုစုပေါင်း (၇၈၇၄၁)ကုဗမီတာ ဆောင်ရွက်ပေးခဲ့တဲ့ အချက်အလက်များ ဖြစ်ပါတယ်။ ဒီလုပ်ငန်းကတော့ ကျွန်တော်တို့ အိန္ဒိယနိုင်ငံအစိုးရရဲ့ အထောက် အပံ့အဖြစ် ဆောင်ရွက်နေတဲ့ ကုလားတန်မြစ်ကြောင်း ဖွံ့ဖြိုးမှုစီမံကိန်းအရ ပလက်ဝမြို့နယ်၊ ကင်ဝ ကျေးရွာ၊ လောင်းကိုကျေးရွာ ရေလမ်းနှင့် ကျောက်တော်မြို့နယ်၊ ရွှေပြည်ကျေးရွာ ရေလမ်းတို့မှ သောင်တူးဖော်ခြင်း လုပ်ငန်းများ ဆောင်ရွက်ပေးခဲ့ခြင်း ဖြစ်ပါတယ်။ ဆတ်ရိုးချောင်း ရေလမ်း ကောင်းမွန်စေရေးအတွက် ၂၀၁၃-၂၀၁၄ နှင့် ၂၀၁၄-၂၀၁၅ ဘဏ္ဍာရေးနှစ်များမှာ ပြည်ထောင်စု ငွေလုံး ငွေရင်း သီးသန့်ရန်ပုံငွေတို့နှင့် ရခိုင်ပြည်နယ်အစိုးရ ရန်ပုံငွေများ စုစုပေါင်းကျပ် (၉၆၆.၈၇)သန်းဖြင့် သောင်တူးဖော်ခြင်း လုပ်ငန်းစုစုပေါင်း (၁၁၀၄၇၆၆) ကုဗမီတာ ဆောင်ရွက်ပေးခဲ့ပါတယ်။ အုန်းချောင်းရေလမ်း ကောင်းမွန်ရေးအတွက်တော့ ၂၀၁၀ - ၂၀၁၁ နှင့် ၂၀၁၃ - ၂၀၁၄ ဘဏ္ဍာရေးနှစ်များမှာ ပြည်ထောင်စုငွေလုံးငွေရင်း ရန်ပုံငွေနှင့် ရခိုင်ပြည်နယ်အစိုးရ ရန်ပုံငွေ စုစုပေါင်း ကျပ်သန်း (၁၈၀)ဖြင့် သောင်တူးဖော်ခြင်းလုပ်ငန်း စုစုပေါင်း (၂၂၂၉၄၂) ကုဗမီတာ ဆောင်ရွက်ပေးခဲ့ကြောင်း အချက်အလက် တင်ပြအပ်ပါတယ်။ တောင်ကုတ်ချောင်း ရေလမ်း ကောင်းမွန်ရေးအတွက်တော့ ၂၀၁၃-၂၀၁၄ ဘဏ္ဍာရေးနှစ်မှာ ဒေသအစီအစဉ် ရန်ပုံငွေဖြင့် သောင် တူးဖော်ခြင်းလုပ်ငန်း စုစုပေါင်း (၁၄၃၅၉၅) ကုဗမီတာ ဆောင်ရွက်ပေးခဲ့ပါတယ်။ သံတွဲချောင်း ရေစီးရေလာ ကောင်းမွန်ရေးအတွက် ၂၀၁၈ ခုနှစ်၊ ဧပြီလမှ စက်တင်ဘာလအထိ ဘဏ္ဍာရေးကာလတွင် ပြည်ထောင်စု ငွေလုံးငွေရင်းရန်ပုံငွေကျပ် (၂၂၄.၈၈၃)သန်း လျာထားခွင့်ပြုခဲ့သဖြင့် သောင်တူး ဖော်ခြင်းလုပ်ငန်း (၇၁၄၁၂)ကုဗမီတာနှင့် ရေကာမီတာ(၇၀)ရှိ ရေကာ (၃)တန်း လုပ်ငန်းတို့ အကောင်အထည်ဖော် ဆောင်ရွက်လျက်ရှိပါတယ်။ သံတွဲချောင်းရေလမ်းကောင်းမွန်ရေးကို ဆက်လက် ဆောင်ရွက်နိုင်ရန် ၂၀၁၈-၂၀၁၉ ဘဏ္ဍာရေးနှစ်မှာလည်း ပြည်ထောင်စု ငွေလုံးငွေရင်းရန်ပုံငွေကျပ်သန်း (၁၅၀)လျာထားပြီးဖြစ်ပါတယ်။ အဲဒီအပြင် ကျောက်တော်၊ အပေါက်ဝ ရေလမ်းကောင်းမွန်ရေး လုပ်ငန်းများ ဆောင်ရွက်နိုင်ရန်အတွက် ၂၀၁၈-၂၀၁၉ ဘဏ္ဍာရေးနှစ်မှာ ပြည်ထောင်စု ငွေလုံးငွေရင်း ရန်ပုံငွေကျပ် သန်း(၁၅၀) ကိုလည်းလျာထားပြီး ဖြစ်ပါတယ်။ ရခိုင်ပြည်နယ်အတွင်းရှိ အခြားမြစ်၊ ချောင်းများအနက် သံတွဲချောင်း ဖြတ်သန်းစီးဆင်းရာ သံတွဲမြို့ဟာဆိုရင် နှစ်စဉ်ရေကြီးရေလျှံမှုများ ခံစားရလျက်ရှိပြီး တစ်နှစ်ထက်တစ်နှစ် ရေကြီးရေလျှံ﻿ မှုမှာ ပိုမိုဆိုးရွားလာလျက်ရှိသဖြင့် သံတွဲချောင်း ရေလမ်းကောင်းမွန်ရေးလုပ်ငန်းကို ဦးစားပေး ဆောင်ရွက်လျက် ရှိရခြင်းဖြစ်ပါတယ်။ ရခိုင်ပြည်နယ်အတွင်းရှိ မြစ်ကြီးများ၊ ထင်ရှားတဲ့ချောင်းများ ရေစီးရေလာကောင်းမွန်ရေး မြစ်ချောင်းများရှိ သဲသောင်ခုံများ ပိတ်ဆို့နေမှုများအားလုံးကို တူးဖော် ရှင်းလင်းရာမှာ တူးဖော်ရမည့် ပမာဏအလွန်များပြားမည်ဖြစ်တဲ့အတွက် ငွေကြေးသုံးစွဲမှုမှာလည်း အလွန်များမှာဖြစ်ပါတယ်။ ရေအရင်းအမြစ်နှင့် မြစ်ချောင်းများ ဖွံ့ဖြိုးတိုးတက်ရေးဦးစီးဌာန၏ သောင်တူးရေယာဉ်နှင့် အခြားစက်ယန္တရားများကို အခြားအရေးကြီးတဲ့ မြစ်၊ ချောင်းများ၊ ရေလမ်း ကောင်းမွန်ရေးလုပ်ငန်းများအတွက် အသုံးပြု နေရခြင်း၊ လုံလောက်မှုမရှိခြင်းနှင့် အချိန်များစွာယူ၍ ဆောင်ရွက်ရမည်ဖြစ်ခြင်း စတဲ့ အခက်အခဲများရှိပါတယ်။ ဒါကတော့ ကျွန်တော်တို့ ရေအရင်းအမြစ်နဲ့ မြစ်ချောင်းများဖွံ့ဖြိုးတိုးတက်ရေးဦးစီးဌာနရဲ့ သောင်တူးရေယာဉ်နှင့် အခြားအထောက်အကူပြု ရေယာဉ် အားလုံးပေါင်း သောင်တူးရေယာဉ် (၁၇) စီး၊ အထောက်အကူပြု ရေယာဉ်အစီး(၂၀) စုစုပေါင်း (၃၇)စီးကို ကျွန်တော်တို့ မြန်မာနိုင်ငံအနှံ့ရှိ မြစ်တွေ၊ ချောင်းတွေ သောင်တူးဖော်ရေးအတွက် အသုံးပြုထားတဲ့ အခြေပြပုံဖြစ်ပါတယ်။ သို့ဖြစ်ပါ၍ ရခိုင်ပြည်နယ်အတွင်းရှိ မြစ်များ၊ ချောင်းများကို လိုအပ်တဲ့ အရေးကြီးအပိုင်းများအလိုက် ရန်ပုံငွေ တင်ပြတောင်းခံပြီး ရန်ပုံငွေရရှိမှုအပေါ်မူတည်၍ တူးဖော်ဆောင်ရွက် ပေးလျက်ရှိပါကြောင်းနှင့် ရခိုင်ပြည်နယ်တစ်ခုလုံး အတိုင်းအတာဖြင့် မြစ်များ၊ ချောင်းများနှင့် မြစ်ဝများ၊ ချောင်းဝများ၊ သောင်တူး ဖော်ဖယ်ရှားခြင်းလုပ်ငန်းကို ဆောင်ရွက်ပေးနိုင်ရန်အတွက်မှာ နိုင်ငံတော်ရဲ့ အထူးစီမံကိန်းတစ်ရပ် အဖြစ် ဆောင်ရွက်မှသာ ဖြစ်နိုင်ခြေရှိမည်ဖြစ်ပါကြောင်း ရှင်းလင်းဖြေကြားအပ်ပါတယ်။ အားလုံးကို ကျေးဇူးတင်ပါတယ်ခင်ဗျား။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ဆက်လက်၍ ကရင်ပြည်နယ် မဲဆန္ဒနယ်အမှတ်(၃) အမျိုးသားလွှတ်တော်ကိုယ်စားလှယ် ဦးစောချစ်ဦး မှ ကရင်ပြည်နယ်၊ လှိုင်းဘွဲ့ မြို့နယ်၊ ရှမ်းရွာသစ်မြို့နှင့် ၎င်းကျေးရွာအုပ်စုများအတွင်း ဆက်သွယ်ရေး အဆင်ပြေစေရန်အတွက် MPT နှင့် Telenor ဖုန်းတာဝါတိုင်များ တည်ဆောက်ပေးရန်အစီအစဉ် ရှိ/မရှိနှင့် စပ်လျဉ်းသည့် မေးခွန်းအပေါ် ပို့ဆောင်ရေးနှင့် ဆက်သွယ်ရေးဝန်ကြီးဌာန ဒုတိယဝန်ကြီး ကျွန်တော်ကပဲ ပြန်လည် ဖြေကြားမှာဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ Power Point အသုံးပြု၍ တင်ပြခွင့်ပြုပါခင်ဗျား။ ပို့ဆောင်ရေးနှင့် ဆက်သွယ်ရေးဝန်ကြီးဌာန၊ မြန်မာ့ဆက်သွယ်ရေးလုပ်ငန်း MPT အနေဖြင့် ကရင် ပြည်နယ်၊ လှိုင်းဘွဲ့မြို့နယ်မှာ CDMA-450 MHz စခန်း(၂)ခုနှင့် GSM စခန်း(၂၉)ခုတို့ကို တည်ဆောက် ဖွင့်လှစ်ထားရှိပြီး မိုဘိုင်းဆက်သွယ်ရေးဝန်ဆောင်မှုလုပ်ငန်းများ ဆောင်ရွက်ပေးလျက်ရှိပါတယ်။ အဲဒီ အပြင် MPT မှ လှိုင်းဘွဲ့မြို့နယ်အတွင်း GSM စခန်း(၁၀)ခုကို တိုးချဲ့ တည်ဆောက်လျက်ရှိပြီး ၂၀၁၉ ခုနှစ်၊ မတ်လကုန်ခန့်မှာ ပြီးစီးနိုင်ရေးအတွက် လျာထားဆောင်ရွက်လျက်ရှိပါတယ်။ Telenor အနေ ဖြင့်လည်း လှိုင်းဘွဲ့မြို့နယ်အတွင်း GSM စခန်း(၃၂)ခုကို ဖွင့်လှစ်ပြီး မိုဘိုင်းဆက်သွယ်ရေး ဝန်ဆောင် မှုများ ပေးလျက်ရှိပါတယ်။ အလားတူ Ooredoo က လှိုင်းဘွဲ့မြို့နယ်အတွင်း GSM စခန်း(၁၀)ခုကို ဖွင့်လှစ်ပြီး မိုဘိုင်းဆက်သွယ်ရေးဝန်ဆောင်မှုများ ပေးလျက်ရှိပါတယ်။ စတုတ္ထမြောက် အော်ပရေတာ ဖြစ်သည့် Mytel ကလည်း လှိုင်းဘွဲ့မြို့နယ်အတွင်း GSM စခန်း(၁၇)ခုကို ဖွင့်လှစ်ခဲ့ပြီး မိုဘိုင်း﻿ ဆက်သွယ်ရေး ဝန်ဆောင်မှုများ ဆောင်ရွက်ပေးလျက် ရှိပါတယ်။ သို့ဖြစ်ပါ၍ ကရင်ပြည်နယ်၊ လှိုင်းဘွဲ့မြို့နယ်အတွင်း ဆက်သွယ်ရေးအော်ပရေတာ (၄)ခုမှ လက်ရှိတွင် မိုဘိုင်းဆက်သွယ်ရေးစခန်း အခု(၉၀)ကို ဖွင့်လှစ်ထားရှိပြီး MPT က GSM စခန်း(၁၀)ခုကို တိုးချဲ့ ဖွင့်လှစ်ပြီးပါက စုစုပေါင်း မိုဘိုင်းဆက်သွယ်ရေးစခန်း အခု(၁၀၀) ရှိလာမှာဖြစ်ပါသည်။ မြန်မာနိုင်ငံရဲ့ လိုင်စင်ရပြည်တွင်း၊ ပြည်ပဆက်သွယ်ရေးအော်ပရေတာများ နိုင်ငံတစ်ဝန်းရှိ မြို့ပြနှင့် ကျေးလက်ဒေသများပါမကျန် ဆက်သွယ်ရေးကဏ္ဍ ပိုမိုဖွံ့ဖြိုးတိုးတက် ကောင်းမွန်စေရန် အတွက် မိုဘိုင်းဆက်သွယ်ရေးစခန်းများကို တည်ဆောက်ပေးလျက်ရှိရာမှာ မိုဘိုင်းစခန်းများ တည်ဆောက်ရာတွင် မြေနေရာရရှိနိုင်မှု အခြေအနေ၊ ဆက်စပ်နေသည့် မိုက္ကရိုဝေ့ဗ်၊ ဖိုင်ဘာ၊ ဂြိုလ်တုစတဲ့ အဝေးဆက်သွယ်ရေး ဆက်ကြောင်းများ တည်ဆောက်ချိတ်ဆက်နိုင်မှု အခြေအနေ၊ လျှပ်စစ်မီး ရရှိနိုင်မှုအခြေအနေ၊ မြေပြင်အနေအထား၊ ရာသီဥတုအခြေအနေ စသည်တို့အပေါ်မူတည်၍ တည်ဆောက်ရခြင်းဖြစ်သဖြင့် အဆိုပါအခြေအနေအရပ်ရပ်ရဲ့ အနေအထားအရ ကရင်ပြည်နယ်၊ လှိုင်းဘွဲ့မြို့နယ်အတွင်းရှိ ရှမ်းရွာသစ်မြို့နှင့် ၎င်းကျေးရွာအုပ်စုများအတွင်းတွင် မိုဘိုင်းဆက်သွယ်ရေး စခန်းများနှင့် တာဝါတိုင်များ တည်ဆောက်ပေးရန် အစီအစဉ်မရှိသေးပါကြောင်း တင်ပြအပ်ပါသည်။ သို့ရာတွင် ပို့ဆောင်ရေးနှင့် ဆက်သွယ်ရေးဝန်ကြီးဌာန၊ ဆက်သွယ်ရေးညွှန်ကြားမှုဦးစီးဌာန အနေဖြင့် ဆက်သွယ်ရေးအော်ပရေတာများမှ ထည့်ဝင်မည့် အခြေခံဆက်သွယ်ရေး လိုအပ်ချက် ဖြည့်ဆည်းရေးဆိုင်ရာ ရန်ပုံငွေ (Universal Service Fund - USF)ဖြင့် ဝေးလံခေါင်သီတဲ့ဒေသများမှာ အခြေခံဆက်သွယ်ရေးရရှိနိုင်ရန် စီမံဆောင်ရွက်လျက်ရှိရာ USF ရဲ့ သတ်မှတ်စည်းမျဉ်းစည်းကမ်း များနှင့်အညီ ဆက်သွယ်ရေးကွန်ရက် လွှမ်းခြုံနိုင်မှုမရှိသေးသည့် နေရာဒေသများသို့ ဆက်သွယ်မှု ရရှိနိုင်ရေးအတွက် ဦးစားပေးအဆင့်အလိုက် ညှိနှိုင်းဆောင်ရွက်ပေးသွားမည်ဖြစ်သဖြင့် လှိုင်းဘွဲ့ မြို့နယ် လွှမ်းခြုံ နိုင်ရေးကိုလည်း USF မူနှင့်အညီ ဆောင်ရွက်ပေးသွားရန် ရှိလာမည်ဖြစ်ပါကြောင်း ဖြည့်စွက် ရှင်းလင်းဖြေကြားအပ်ပါတယ်။ ကျွန်တော်တို့ ဝန်ကြီးဌာနအနေနဲ့ ဒီ Universal Service Fund ဆောင်ရွက်မည့် မဟာဗျူဟာမူကြမ်းကို ကျွန်တော်တို့က ၁၂-၆-၂၀၁၈ ရက်နေ့မှာ ကျင်းပ ပြုလုပ်တဲ့ လုံခြုံရေး၊ တည်ငြိမ်အေးချမ်းရေးနှင့် တရားဥပဒေစိုးမိုးရေးကော်မတီကို တင်ပြခဲ့ပြီးတော့ ရှေ့နေချုပ်ရုံးနဲ့ ညှိနှိုင်းတိုင်ပင်ပြီးနောက် အစိုးရအဖွဲ့ကို ဆက်လက်တင်ပြတော့မယ့် အခြေအနေ ရှိပါကြောင်း ကျွန်တော် တင်ပြအပ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ လွှတ်တော်အစည်းအဝေး အသီးသီးမှာ အခါအားလျော်စွာ လွှတ်တော်ကိုယ်စားလှယ်ကြီးများမှ မိမိတို့ရဲ့ မဲဆန္ဒနယ်အတွင်းရှိ ဆက်သွယ်ရေးခက်ခဲတဲ့ နေရာဒေသများအတွက် ဆက်သွယ်ရေးကွန်ရက် လွှမ်းခြုံ ပေးနိုင်ရေးအတွက် မေးမြန်းချက်အချို့အပေါ် ပို့ဆောင်ရေးနှင့် ဆက်သွယ်ရေးဝန်ကြီးဌာနက ယခု လွှတ်တော်ကိုယ်စားလှယ် ၏ မေးခွန်းအပေါ် ဖြေကြားခဲ့သည့်နည်းတူ လက်ရှိအခြေအနေမှာ ဆောင်ရွက်ပေးနိုင်ခြင်း မရှိသေး ကြောင်း သို့ရာတွင် Universal Service Fund တည်ထောင်ပြီးသည့် အချိန်တွင် ဦးစားပေး အဆင့်အလိုက် ဆောင်ရွက်ပေးသွားနိုင်မည်ဖြစ်ကြောင်း ဖြေကြားလေ့ရှိပါတယ်။﻿ ပို့ဆောင်ရေးနှင့် ဆက်သွယ်ရေးဝန်ကြီးဌာနအနေဖြင့် ဆက်သွယ်ရေးဥပဒေနှင့် သက်ဆိုင်ရာ နည်းဥပဒေများအရ ထုတ်ပြန်သည့် မူဝါဒ၊ ညွှန်ကြားချက်၊ လုပ်ထုံးလုပ်နည်း စသည်တို့ကို အများ ပြည်သူလူထု လေ့လာပြီး သဘောထားမှတ်ချက်များ ပေးနိုင်ရန်အတွက် Public Consultations များပြုလုပ်သည့်အပြင် ဝန်ကြီးဌာန၏ Website တွင်လည်းဖော်ပြ၍ ပွင့်လင်းမြင်သာစွာ ဆောင်ရွက် ပေးလျက်ရှိပါတယ်။ သို့ဖြစ်ပါ၍ လေးစားအပ်ပါသော ဥက္ကဋ္ဌကြီးမှတစ်ဆင့် အမျိုးသားလွှတ်တော်ကိုယ်စားလှယ် ကြီးများ လေ့လာဖတ်ရှုနိုင်ရန်အတွက် Universal Service Fund တည်ထောင်ရေးအတွက် အခြေခံဆက်သွယ်ရေးလိုအပ်ချက် ဖြည့်ဆည်းရေးမဟာဗျူဟာ (Universd Service Strategy)ကို မြန်မာ-အင်္ဂလိပ်(၂) ဘာသာဖြင့် Download လုပ်ယူနိုင်သည့် ပို့ဆောင်ရေးနှင့် ဆက်သွယ်ရေးဝန်ကြီး ဌာန၏ Website ပေါ်တွင် လွှင့်တင်ထားသည့် စာမျက်နှာများကို ရှင်းလင်းတင်ပြခွင့်ပြုပါခင်ဗျား။ ဒါကတော့ ကျွန်တော်တို့ရဲ့ MOTC.gov.mm ရဲ့ Website ထဲကို ဝင်လိုက်မယ်ဆိုရင် အဲဒီအောက်မှာ ကျွန်တော်တို့ ဆက်သွယ်ရေးညွှန်ကြားမှုဦးစီးဌာန Page ကိုသွားပြီး အဲဒီမှာ သတင်း များ Page ကို ကျွန်တော်တို့ သွားရပါမယ်။ သတင်းများ Page မှာဆိုရင် ကျွန်တော်တို့ မြင်တွေ့ရတဲ့ အတိုင်း အခြေခံဆက်သွယ်ရေးလိုအပ်ချက် ဖြည့်ဆည်းရေးမဟာဗျူဟာ (Universal Service Strategy) မူကြမ်းအား အများပြည်သူသဘောထား တောင်းခံခြင်းဆိုတဲ့ Link လေး ရှိပါတယ်။ ကျွန်တော်တို့က အဲဒါကိုနှိပ်လိုက်မယ်ဆိုရင် ဒီမှာကျွန်တော်တို့က သဘောထားမှတ်ချက် တောင်းခံတဲ့ Universal Service Strdtegy ရဲ့ စာမျက်နှာအပေါ်ပိုင်း ဖြစ်ပါတယ်။ အဲဒီစာမျက်နှာရဲ့ အောက်ဆုံးမှာ ကြည့်လိုက်မယ်ဆိုရင် ကျွန်တော်တို့ Download ရယူနိုင်တဲ့ မြန်မာလိုကော၊ အင်္ဂလိပ်လိုကော Download ရယူနိုင်တဲ့ဟာကို တွေ့ရပါမယ်။ ဒါကြောင့်မို့လို့ အမျိုးသားလွှတ်တော် ကိုယ်စားလှယ် 63:6p:326$eWebsite moč:GO? USF 1. ssajossa vuodeos Download 88:60)? လေ့လာဖတ်ရှုနိုင်ရန် တင်ပြလိုက်ရခြင်းဖြစ်ပါတယ်။ အားလုံးကို ကျေးဇူးတင်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ဆက်လက်၍ ကချင်ပြည်နယ် မဲဆန္ဒနယ်အမှတ်(၈) အမျိုးသားလွှတ်တော်ကိုယ်စားလှယ် ဒေါက်တာဒေါ်ခင်မကြီး ၏ ကချင်ပြည်နယ် အတွင်းရှိ သွားလာရေး ခက်ခဲတဲ့ ခေါင်လန်ဖူး၊ နောင်မွန်း၊ မချမ်းဘော၊ ပူတာအိုမြို့နယ်များအတွင်း တာဝန်ကျနေတဲ့ ပညာရေးဝန်ထမ်း ဆရာ၊ ဆရာမများအား နှစ်စဉ်ကျောင်းဖွင့်ချိန်နှင့် နွေရာသီ ကျောင်းပိတ်ရက်များမှာ သွားလာရေးလွယ်ကူစေရန် ပူတာအို-မြစ်ကြီးနား လေယာဉ်ခရီးစဉ်များကို တိုးချဲ့ပြေးဆွဲ၍ ဦးစားပေး လက်မှတ်ရောင်းချပေးရန် အစီအစဉ် ရှိ/မရှိနဲ့ စပ်လျဉ်းတဲ့ မေးခွန်းအပေါ် ပို့ဆောင်ရေးနှင့် ဆက်သွယ်ရေးဝန်ကြီးဌာန ဒုတိယဝန်ကြီး ကျွန်တော်ကပဲ ပြန်လည်ဖြေကြားမှာ ဖြစ်ပါတယ်။ ပို့ဆောင်ရေးနှင့် ဆက်သွယ်ရေးဝန်ကြီးဌာန၊ မြန်မာအမျိုးသားလေကြောင်းဟာဆိုရင် ယခင်က မြစ်ကြီးနား-ပူတာအို အသွား၊ အပြန်ခရီးစဉ်ကို တစ်ပတ်(၄)ကြိမ် ပျံသန်းပေးခဲ့ရာမှ ၅-၆-၂၀၁၈ မှစ၍ တနင်္လာ၊ အင်္ဂါ၊ ဗုဒ္ဓဟူး၊ သောကြာ၊ တနင်္ဂနွေ တစ်ပတ်(၅) ကြိမ်အထိ တိုးချဲ့ ပျံသန်းပေးလျက် ရှိပါတယ်။ ထို့အပြင် ရွှေမြန်မာလေကြောင်းလိုင်း (GMA) က မြစ်ကြီးနား-ပူတာအို အသွား၊ အပြန်ခရီးစဉ်ကို﻿ ဇူလိုင်လ ၂၃ ရက် တနင်္လာ၊ ဗုဒ္ဓဟူး၊ သောကြာ၊ စနေ တစ်ပတ်(၄) ကြိမ် ပျံသန်းပေးလျက်ရှိပါတယ်။ ရန်ကုန် Air Ways လေကြောင်းလိုင်းက ယခင်က မြစ်ကြီးနား - ပူတာအို အသွား၊ အပြန်ခရီးစဉ်ကို ဗုဒ္ဓဟူး၊ ကြာသပတေး၊ စနေ တစ်ပတ်(၃)ကြိမ် ပျံသန်းပေးခဲ့ရာမှ လေယာဉ်များ ကြံ့ခိုင်ရေး စစ်ဆေးရန်ရှိသဖြင့် ၂-၆-၂၀၁၈ ရက်နေ့မှစ၍ ခေတ္တရပ်နားထားပြီး ၂၀၁၈ ခုနှစ် ပွင့်လင်းရာသီမှာ အဆိုပါခရီးစဉ်ကို ပြန်လည် ပြေးဆွဲ မည်ဖြစ်ကြောင်း သိရှိရပါတယ်။ မြန်မာအမျိုးသားလေကြောင်းဟာဆိုရင် နိုင်ငံတော်ဘဏ္ဍာရန်ပုံငွေပြင်ပမှ မိမိ၏ကိုယ်ပိုင် ဘဏ္ဍာငွေဖြင့် ရပ်တည်နေရသော လေကြောင်းလိုင်းဖြစ်ပြီး ရန်ကုန်၊ နေပြည်တော်နှင့် မန္တလေး အပြည်ပြည်ဆိုင်ရာလေဆိပ်(၃)ခုနှင့် ပြည်တွင်းလေဆိပ်(၂၃)ခု၊ စုစုပေါင်းလေဆိပ်(၂၆)ခုသို့ ပုံမှန် ခရီးစဉ်များ ပြေးဆွဲပေးနေရခြင်းကြောင့် မြစ်ကြီးနား-ပူတာအို အသွား၊ အပြန်ခရီးစဉ်ကို အခါအား လျော်စွာ ခရီးသည်လိုအပ်ချက် များပြားလာသည့် အချိန်များတွင်သာ လေယာဉ်ခေါက်ရေ တိုးမြှင့် ပျံသန်းပေးလျက်ရှိပါတယ်။ သို့ဖြစ်ပါ၍ နှစ်စဉ်ကျောင်းဖွင့်ချိန်နှင့် နွေရာသီကျောင်းပိတ်ရက်များမှာ ခရီးသွားလိုတဲ့ နေ့ရက်၊ ကာလ၊ ခရီးသည်ဦးရေတို့ကို သက်ဆိုင်ရာမှ ကျွန်တော်တို့ ပို့ဆောင်ရေးနှင့် ဆက်သွယ်ရေး ဝန်ကြီးဌာနသို့ ကြိုတင်အသိပေးညှိနှိုင်းလာပါက ပညာရေးဝန်ထမ်း ဆရာ၊ ဆရာမများအတွက် လေယာဉ်ခေါက်ရေ တိုးမြှင့်ပျံသန်းပေး၍လည်းကောင်း၊ သီးသန့်လေယာဉ်ခရီးစဉ်များ စီစဉ်ပေး၍ လည်းကောင်း ဆောင်ရွက်ပေးမည်ဖြစ်ပြီး လေယာဉ်လက်မှတ်များကို မြန်မာအမျိုးသား လေကြောင်း အနေနဲ့ ဦးစားပေး၍ ရောင်းချပေးသွားမှာဖြစ်ပါကြောင်း ဖြေကြားအပ်ပါတယ်။ အားလုံးကို ကျေးဇူး တင်ပါတယ်။
</speech>
<speech type='speaker'>
မေးခွန်းလာရောက် ဖြေကြားပေးတဲ့ ပြည်ထောင်စုအဆင့် အဖွဲ့အစည်းဝင် များ မိမိအစီအစဉ် ပြီးဆုံးလျှင် ပြန်လည်ထွက်ခွာနိုင်ပါတယ်
</speech>
<speech type='speaker'>
ဆက်လက်ပြီး လွှတ်တော်ကိုယ်စားလှယ်(၂)ဦး မေးမြန်းမည့် မေးခွန်းများဟာ လျှပ်စစ်နှင့် စွမ်းအင်ဝန်ကြီးဌာန၊ ဒုတိယဝန်ကြီး တစ်ဦးတည်းက ဖြေကြားမည့် မေးခွန်းများ ဖြစ်ပါတယ်။ လွှတ်တော်ကိုယ်စားလှယ်များက သက်ဆိုင်ရာ မေးခွန်းတွေကို တစ်ဆက်တည်း မေးမြန်းပြီးမှ ဒုတိယ ဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။
</speech>
<title>
တနင်္သာရီတိုင်းဒေသကြီး၊ ကော့သောင်းခရိုင်၊ ကော့သောင်းမြို့နယ်ရှိ ပြည်သူများမှာ လျှပ်စစ် ဓာတ်အားကို ဈေးနှုန်းကြီးစွာ ပေးနေရပါသဖြင့် သင့်တော်သက်သာသော ဈေးနှုန်းဖြင့် သုံးစွဲနိုင်ရန် ပြည်ထောင်စုအစိုးရမှ စီမံဆောင်ရွက်ပေးနိုင်ခြင်း ရှိ/မရှိ သိရှိလိုခြင်းနှင့် စပ်လျဉ်းသည့် မေးခွန်း
</title>
<speech type='speaker'>
ပထမဦးစွာ တနင်္သာရီတိုင်းဒေသကြီး မဲဆန္ဒနယ်အမှတ်(၁၁)မှ ဒေါက်တာ ခင်မောင်ဝင်း က တနင်္သာရီတိုင်းဒေသကြီး၊ ကော့သောင်းခရိုင်၊ ကော့သောင်းမြို့နယ်ရှိ ပြည်သူများမှာ﻿ လျှပ်စစ်ဓာတ်အားကို ဈေးနှုန်းကြီးစွာ ပေးနေရပါသဖြင့် သင့်တော်သက်သာသော ဈေးနှုန်းဖြင့် သုံးစွဲ နိုင်ရန် ပြည်ထောင်စုအစိုးရမှ စီမံဆောင်ရွက်ပေးနိုင်ခြင်း ရှိ/မရှိ သိရှိလိုခြင်းနဲ့ စပ်လျဉ်းတဲ့ မေးခွန်း မေးမြန်းဖို့ ဖြစ်ပါတယ်။
</speech>
<speech>
<mp id='977'>
ဒေါက်တာခင်မောင်ဝင်း၊ တနင်္သာရီတိုင်းဒေသကြီး မဲဆန္ဒနယ်အမှတ်(၁၁)
</mp>
ရိုသေ လေးစားအပ်သော အမျိုးသားလွှတ်တော်ဥက္ကဋ္ဌကြီးနှင့် ပြည်ထောင်စုဝန်ကြီးများ၊ အမျိုးသားလွှတ်တော် ကိုယ်စားလှယ်များအားလုံး မင်္ဂလာပါခင်ဗျား။ ကျွန်တော်ကတော့ တနင်္သာရီတိုင်းဒေသကြီး၊ ကော့သောင်း ခရိုင်၊ ကော့သောင်းမြို့နယ် မဲဆန္ဒနယ်အမှတ်(၁၁)က အမျိုးသားလွှတ်တော် ကိုယ်စားလှယ် ဒေါက်တာ ခင်မောင်ဝင်း ဖြစ်ပါတယ်။ ကျွန်တော်မေးမြန်းမယ့် ကြယ်ပွင့်ပြ မေးခွန်းကတော့ ကျွန်တော်တို့ ကော့သောင်းခရိုင်၊ ကော့သောင်းမြို့နယ်က ပြည်သူများဟာ လျှစ်စစ်ဓာတ်အားခကို ဈေးနှုန်းကြီးစွာဖြင့် သုံးစွဲနေရသဖြင့် ဈေးနှုန်းသက်သာ၊ သင့်တင့်သော ဈေးနှုန်းဖြင့် သုံးစွဲနိုင်ရန် ပြည်ထောင်စုအစိုးရမှ စီမံဆောင်ရွက်ပေးနိုင်ခြင်း ရှိ/မရှိ သိရှိလိုတဲ့မေးခွန်း ဖြစ်ပါတယ်ခင်ဗျား။ လေးစားအပ်သောဥက္ကဌကြီးခင်ဗျား။ ကျွန်တော်တို့ ကော့သောင်းမြို့နယ်မှ ပြည်သူများဟာ လျှပ်စစ်အား တစ်ယူနစ်ကိုကျပ်(၃၀၀)နဲ့အထက် ကျပ်(၃၇၀)အထိလည်း လက်ရှိသုံးစွဲနေရပါတယ်။ ဒီ ဈေးနှုန်း ဖြင့်ဆိုလျှင် ဒီဒေသအတွက် အကောင်အထည်ဖော်ရမယ့် အသေးစား၊ အလတ်စား စက်မှုလက်မှု လုပ်ငန်းများ၊ အအေးခန်းကြီးများ မဖြစ်ပေါ်လာနိုင်သလို ဟိုတယ်နှင့် ခရီးသွားလုပ်ငန်းအတွက်လည်း အဖိုးနှုန်းသင့်တင့်သော တည်းခိုခန်းများမဖြစ်နိုင်ပါ။ ဒေသဖွံ့ဖြိုးမှုဟာလည်း အလွန်အမင်း နောက်ကျ နေမည့်အပြင် အခွန်ဘဏ္ဍာများလည်း တိုးတက်လာမည်မဟုတ်ပါ။ ဒါ့အပြင် မဟာဓာတ်အားလိုင်း အနေနဲ့လည်း ကျွန်တော်တို့မြို့က မြန်မာနိုင်ငံရဲ့ တောင်ဘက်အစွန်ဆုံးကို ရောက်နေတဲ့အတွက်ကြောင့် မဟာဓာတ်အားလိုင်းရောက်ဖို့က နှစ်ပေါင်းများစွာ စောင့်နေရဦးမယ့် လက္ခဏာရှိပါတယ်။ ဒါပေမဲ့ ဒုတိယအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေးမှာ လျှပ်စစ်ဓာတ်အားကို ထိုင်းနိုင်ငံမှ ဝယ်ယူအသုံးပြုခွင့် ပြု ပါသည်ဟု ပြည်ထောင်စုလျှပ်စစ်နှင့် စွမ်းအင်ဝန်ကြီးဌာနကနေပြီးတော့ ဖြေကြား ခဲ့ပါတယ်။ အလားတူပဲ အာဆီယံလျှပ်စစ်ဓာတ်အားလိုင်း ကွန်ရက်ကိုလည်း မြန်မာနိုင်ငံမှ သဘောတူ စာချုပ် ချုပ်ထားခဲ့ပါတယ်။ ဒါကြောင့် ကျွန်တော်တို့ ကော့သောင်း တစ်ခရိုင်လုံးမှာ လျှပ်စစ်ဓာတ်အား ကို သင့်တင့်သက်သာသော ဈေးနှုန်းဖြင့်သုံးစွဲနိုင်ရန် ပြည်ထောင်စုအစိုးရမှ ထိုင်းနိုင်ငံနှင့် နှစ်နိုင်ငံ ချိတ်ဆက်ပြီး အာဆီယံ လျှပ်စစ်ဓာတ်အားလိုင်းကွန်ရက်ကို ကော့သောင်းမြို့မှ စတင်ဆောင်ရွက်ပြီး လျှပ်စစ်ကိုဝယ်ယူ အသုံးပြု နိုင်မည်ဆိုပါက နံပါတ်(၁) ကော့သောင်းခရိုင်တွင် အအေးခန်းနှင့် တစ်ဆင့်တန်ဖိုးမြှင့်တင်တဲ့ထွက်ကုန်များ ပြုလုပ်နိုင်ပြီးတော့ ငါးဈေးကွက်ကို အကောင်အထည်ဖော် နိုင်မည်ဖြစ်ပါတယ်။ နောက်တစ်ချက်ကတော့ အသေးစားနှင့် အလတ်စား စက်မှုကုန်ထုတ်လုပ်ငန်းတွေနဲ့အတူ နိုင်ငံခြား ရင်းနှီးမြှုပ်နှံမှုတွေများစွာ ဝင်ရောက်နိုင်ပါတယ်။ နောက်တစ်ချက်ကတော့ ဈေးကွက် ယှဉ်ပြိုင်နိုင်သော ဟိုတယ်နှင့် ခရီးသွားလုပ်ငန်းလည်း ဖြစ်လာပါမယ်။ နောက်ထပ် ဒေသခံများ အတွက် အလုပ်အကိုင်၊ အခွင့်အလမ်းများ ဖြစ်ပေါ်လာခြင်း၊ လူနေမှု မြင့်တက်လာခြင်း၊ တိုင်းပြည်﻿ ဇူလိုင်လ ၂၃ ရက် အတွက်လည်း အခွန်ဘဏ္ဍာတွေ များစွာတိုးတက်ရရှိမည် ဖြစ်ပါတယ်။ ဒါကြောင့် လေးစားအပ်သော ဥက္ကဌကြီးမှတစ်ဆင့် ကျွန်တော် မေးမြန်းလိုသည်မှာ ကော့သောင်းခရိုင်ရှိ ပြည်သူများ လျှပ်စစ် ဓာတ်အားကို သင့်တော်သက်သာသော ဈေးနှုန်းဖြင့် သုံးစွဲနိုင်ရန် ပြည်ထောင်စုအစိုးရမှ စီမံပေးနိုင်ခြင်း ရှိ/မရှိ ဒေသခံပြည်သူများကိုယ်စား သက်ဆိုင်ရာ ပြည်ထောင်စုဝန်ကြီးဌာနသို့ အမျိုးသားလွှတ်တော် ဥက္ကဌကြီးမှတစ်ဆင့် ရိုသေလေးစားစွာ မေးမြန်းအပ်ပါသည်ခင်ဗျား။
</speech>
<title>
မြန်မာနိုင်ငံတွင် ကျေးရွာနှင့်မြို့များရှိ လျှပ်စစ်မီးသုံး နေအိမ်အဆောက်အဦများမှ သုံးစွဲမီးယူနစ်များကို သိရှိနိုင်ရန် လျှပ်စစ်မီး (Meter Box)များ မလွဲမသွေတပ်ဆင် အသုံးပြုထားရမည်ဖြစ်ရာ အများပြည်သူ သုံးစွဲရန်အတွက် အရည်အသွေးကောင်းမွန်သော လျှပ်စစ်မီး (Meter Box)များ တင်သွင်းရန် တင်ဒါ ခေါ်ယူခဲ့ရာတွင် ကြေညာသတ်မှတ်ထားသော စည်းကမ်းချက်များနှင့် Detail Technicd Specification များအတိုင်း လိုက်နာဆောင်ရွက်ခြင်းမရှိသော ကုမ္ပဏီ၏ တင်ဒါကို ရွေးချယ်ထား ခဲ့လျှင် ပြန်လည်ပယ်ဖျက် ရုပ်သိမ်းပေးနိုင်ခြင်း ရှိ/မရှိနှင့် အဂတိမကင်းသော တင်ဒါရွေးချယ်ခဲ့သူ သို့မဟုတ် အဖွဲ့ကို အရေးယူရန် အစီအစဉ် ရှိ/မရှိနှင့် စပ်လျဉ်းသည့် မေးခွန်း
</title>
<speech type='speaker'>
ဆက်လက်ပြီး ပဲခူးတိုင်းဒေသကြီး မဲဆန္ဒနယ်အမှတ်(၁၂)မှ ဦးအောင်သိန်း က မြန်မာနိုင်ငံတွင် ကျေးရွာနှင့်မြို့များရှိ လျှပ်စစ်မီးသုံး နေအိမ်အဆောက်အဦများမှ သုံးစွဲမီးယူနစ်များကို သိရှိနိုင်ရန် လျှပ်စစ်မီး (Meter Box)များ မလွဲမသွေတပ်ဆင် အသုံးပြု ထားရမည်ဖြစ်ရာ အများ ပြည်သူသုံးစွဲရန်အတွက် အရည်အသွေးကောင်းမွန်သော လျှပ်စစ်မီး (Meter Box)များ တင်သွင်းရန် တင်ဒါခေါ်ယူခဲ့ရာတွင် ကြေညာသတ်မှတ်ထားသော စည်းကမ်းချက်များနှင့် (Detdil Technical Specification) များအတိုင်း လိုက်နာဆောင်ရွက်ခြင်းမရှိသော ကုမ္ပဏီ၏ တင်ဒါကို ရွေးချယ်ထား ခဲ့လျှင် ပြန်လည်ပယ်ဖျက် ရုပ်သိမ်းပေးနိုင်ခြင်း ရှိ/မရှိနှင့် အဂတိမကင်းသော တင်ဒါရွေးချယ်ခဲ့သူ သို့မဟုတ် အဖွဲ့ကို အရေးယူရန် အစီအစဉ် ရှိ/မရှိနဲ့ စပ်လျဉ်းတဲ့မေးခွန်း မေးမြန်းဖို့ ဖြစ်ပါတယ်
</speech>
<speech>
<mp id='847'>
ဦးအောင်သိန်း၊ ပဲခူးတိုင်းဒေသကြီး မဲဆန္ဒနယ်အမှတ်(၁၂)
</mp>
အားလုံး မင်္ဂလာပါ ခင်ဗျား။ ကျွန်တော်ကတော့ ပဲခူးတိုင်းဒေသကြီး မဲဆန္ဒနယ်အမှတ်(၁၂)မှ အမျိုးသားလွှတ်တော်ကိုယ်စားလှယ် ဦးအောင်သိန်း ဖြစ်ပါတယ်။ ဥက္ကဋ္ဌကြီးဖတ်ကြားပြီးဖြစ်တဲ့အတိုင်း အများပြည်သူအမြင်၊ အသုံးအနှုန်း ကတော့ သုံးစွဲမီး၊ မီးယူနစ်များ သိရှိနိုင်ရန် လျှပ်စစ်မီး (Meter Box)ဟု ခေါ်ဆိုကြတဲ့ လျှပ်စစ်မီးမီတာ အရည်အသွေးကောင်းဖို့ တင်ဒါခေါ်ယူတဲ့ကိစ္စ ဖြစ်ပါတယ်။ ဥက္ကဋ္ဌကြီးခင်ဗျား။ လျှပ်စစ်နှင့် စွမ်းအင်ဝန်ကြီးဌာန၊ လျှပ်စစ်ဓာတ်အားဖြန့်ဖြူးရေး လုပ်ငန်းက မီတာများဝယ်ယူရန်ခေါ်တဲ့ 84 T တင်ဒါကို စိစစ်ရွေးချယ် အတည်ပြုခဲ့ရာမှာ တင်ဒါရဲ့ အရည်အသွေး၊ စံချိန်စံညွှန်းသတ်မှတ်ချက်မှာ မီတာတွင် Name Plate ပါရှိရမည့်အပြင် ရှင်းလင်းစွာ မြင်နိုင်ပြီး ဖယ်ရှားလို့မရနိုင်အောင် လုံခြုံမှုရှိရပါမယ်။ အမှတ်တံဆိပ် (Logo)နှင့်အတူ မရှိမဖြစ် ပါရှိရမယ့် စံချိန်စံညွှန်းသတ်မှတ်ချက်(၁၅)ချက်ဟာ ဖျောက်ဖျက်မရနိုင်အောင် ထင်ရှားပေါ်လွင်စွာ ဖော်ပြထားရပါမယ်။ Printed ဖြစ်ရမယ်လို့ သတ်မှတ်ထားပေမယ့် သတ်မှတ်ချက်နဲ့ မကိုက်ညီတဲ့﻿ မီတာ၊ Name Plte မပါတဲ့မီတာတွေနဲ့ နမူနာတင်ပြတဲ့ကုမ္ပဏီကို ဝင်ရောက်ယှဉ်ပြိုင်ခွင့်ပြုခဲ့ပြီး နမူနာ မီတာတွေကို စစ်ဆေးတဲ့အခါမှာ စက္ကူစတေကာ နဲ့အတုလုပ်ထားတဲ့ Name Plate ကပ်ပြီး အစစ်ဆေးခံခဲ့တာကို ခွင့်ပြုပေးခဲ့ပါတယ်။ အဲဒီ မီတာကိုပဲ Technicd အောင်တယ်လို့ အတည်ပြု သတ်မှတ်ကာ ဈေးနှုန်းယှဉ်ပြိုင်စေခဲ့ပြီး ရွေးချယ်အတည်ပြု ကာ စာချုပ်ချုပ်ဆိုဝယ်ယူခဲ့တယ်လို့ သိရ ပါတယ်။ တင်ဒါ ရွေးချယ်မှုစည်းမျဉ်းများ အပိုဒ်(၉)မှာ တင်ဒါအောင်မြင်၊ ကျရှုံးကြောင်း အကြောင်း ကြားတဲ့ရက်မှ (၁၅)ရက်အတွင်း ကော်မတီကိုတရားဝင်စာဖြင့် ရေးသားစုံစမ်းနိုင်တယ်လို့ ပါရှိတဲ့ အတွက် ဈေးဖွင့်ပြီး (၁၅)ရက်ကျော်လွန်ပြီး ကန့်ကွက်မယ့်သူမရှိမှ စာချုပ်ချုပ်ဆိုရမယ်လို့ ဆိုလို ပါတယ်။ ဒါပေမဲ့ အခုတင်ဒါမှာတော့ ၁၇-၁-၂၀၁၈ ရက်နေ့မှ ဈေးဖွင့်ပြီး ၁၉-၁-၂၀၁၈ ရက်နေ့ အိမ်သုံးမီတာ (၃)မျိုးနဲ့ ပါဝါမီတာ(၁)မျိုး တန်ဖိုးကျပ်(၁၆.၈၈)ဘီလီယံဖိုးကို အလျင်အမြန် စာချုပ် ချုပ်ဆို ဝယ်ယူခဲ့တယ်လို့ သိရပါတယ်။ ဥက္ကဋ္ဌကြီးခင်ဗျား။ အဲဒီအချက်တွေကြောင့် 84 T တင်ဒါဟာ ဝန်ကြီးဌာနရဲ့ ဂုဏ်သိက္ခာကို လေးစားယုံကြည်ပြီး Technical Specifications နဲ့ကိုက်ညီတဲ့ နမူနာမီတာတွေနဲ့ ဝင်ရောက် ယှဉ်ပြိုင်တဲ့ ကျန်ကုမ္ပဏီတွေအဖို့ ပွင့်လင်းမြင်သာမှုနဲ့ တရားမျှတမှုရှိတဲ့ ယှဉ်ပြိုင်မှုမျိုးမဖြစ်ခဲ့ကြောင်း၊ အရည်အသွေး၊ စံချိန်စံညွှန်းနဲ့မကိုက်ညီတဲ့ မီတာအမျိုးအစားကို တင်ဒါစိစစ်ရွေးချယ်မှု စည်းမျဉ်းများ အတိုင်းမဟုတ်ဘဲ ရွေးချယ်ဝယ်ယူခဲ့တဲ့အတွက် တင်ဒါစိစစ်ရွေးချယ်အတည်ပြု ရေးကော်မတီနဲ့ တင်ဒါ အောင်တဲ့ကုမ္ပဏီကြားမှာ တစ်စုံတစ်ရာပတ်သက်ဆက်နွှယ်မှုရှိတယ်လို့ ယူဆရန်အကြောင်းဖြစ်ပေါ် နေတဲ့အပြင် နိုင်ငံတော်ဘဏ္ဍာကို အကျိုးရှိရှိထိရောက်စွာ သုံးစွဲခဲ့ခြင်းမရှိကြောင်း နိုင်ငံတော်၊ သက်ဆိုင်ရာ ဝန်ကြီးဌာနနဲ့ တိုင်းရင်းသားပြည်သူတို့ရဲ့ ဂုဏ်သိက္ခာ၊ အကျိုးစီးပွားကို များစွာထိခိုက် နစ်နာစေကြောင်း သုံးသပ်ရပါတယ်။ ဥက္ကဋ္ဌကြီးခင်ဗျား။ Power Point သုံးစွဲခွင့်ပြုဖို့ တောင်းခံအပ်ပါတယ်။ လက်ရှိ အခြေ အနေမှာတော့ တင်ဒါအောင်တဲ့ကုမ္ပဏီက ပေးသွင်းတဲ့အိမ်သုံးမီတာများဟာ နမူနာတင်ပြ ယှဉ်ပြိုင်တဲ့ မီတာနဲ့မတူ ကွဲပြားတာကို အနီရောင်နဲ့ဝိုင်းပြထားပါတယ်။ ကျေးလက်သုံးမီတာမှာတော့ နမူနာမှာ အချက်ပြမီး(၃)ခုပါပြီး အမှန်ပေးသွင်းတဲ့မီတာမှာ အချက်ပြမီး (၂)လုံးသာ ပါရှိပါတယ်။ နောက်တစ်ချက် ကတော့ နမူနာမီတာမှာ ဖွင့်လှစ်စစ်ဆေးလို့ရအောင် နဖားစည်းသုံးထားတဲ့၊ အမှန်ပေးသွင်းတဲ့ မီတာမှာ တင်ဒါ တစ်ခါသုံး အသေပိတ်စနစ် ဖြစ်နေပါတယ်။ မြို့ငယ်သုံးမီတာနဲ့ မြို့ကြီးသုံး မီတာများမှာတော့ နမူနာမှာ အချက်ပြမီး(၂)ခုပါပြီး၊ အမှန်ပေးသွင်းတဲ့မီတာမှာ အချက်ပြမီး(၃)လုံး ဖြစ်နေပါတယ်။ နောက်တစ်ချက်ကတော့ နမူနာမီတာမှာ ဖွင့်လှစ်စစ်ဆေးလို့ရအောင် နဖားစည်းစနစ် သုံးထားပေမယ့် အမှန်ပေးသွင်းတဲ့မီတာမှာ တင်ဒါသုံးအသေပိတ်စနစ် ဖြစ်နေပါတယ်။ ဒီလိုကွဲလွဲတာဟာ မီတာတန်ဖိုးနဲ့ ဒီဇိုင်းပြောင်းသွားတာဖြစ်လို့ တင်ဒါစည်းမျဉ်းကို လုံးဝဂရုမစိုက်ဘဲ ဆောင်ရွက်တာဖြစ်ပါတယ်။ အခုလို လုပ်ထုံးလုပ်နည်း၊ တင်ဒါစည်းကမ်းများကို မလိုက်နာဘဲ တင်ဒါရွေးချယ်ခဲ့ခြင်း၊ နမူနာနဲ့ မတူတဲ့မီတာတွေကို လက်ခံခဲ့ပြီးငွေချေခဲ့ခြင်းဟာ ရိုးရိုးသားသားစဉ်းစားဆုံးဖြတ်ခဲ့ကြတာမှ ဟုတ်ပါရဲ့ လားလို့ မေးခွန်းထုတ်စရာ ဖြစ်နေပါတယ်။ ဒါကြောင့် သက်ဆိုင်ရာတာဝန်ရှိသူတွေအနေနဲ့ အဲဒီလို ဆောင်ရွက်ခဲ့တာတွေကို သိရှိပါရဲ့လား။ ဘယ်လိုညွှန်ကြားချက်တွေနဲ့ ဘယ်သူညွှန်ကြားတာတွေ ဆောင်ရွက်ခဲ့ပါသလဲ။ အဖြစ်မှန်ပေါ်ပေါက်စေရန် ဘယ်လိုစစ်ဆေးမလဲ။ လိုက်နာခြင်းမရှိတဲ့ ကုမ္ပဏီရဲ့﻿ တင်ဒါကိုရွေးချယ်ခဲ့လျှင် ပြန်ရုပ်သိမ်းပိုင်ခွင့် ရှိ/မရှိ၊ ယခုတင်ပြချက်တွေအတိုင်း ဆောင်ရွက်ခဲ့တယ် ဆိုတာ မှန်နေရင် ဘယ်သူတွေကို ဘယ်လိုအရေးယူဖို့ အစီအစဉ်ရှိပါသလဲဆိုတာ ဥက္ကဌကြီးမှတစ်ဆင့် မေးမြန်းရခြင်းဖြစ်ပါတယ်။ အားလုံးကို ကျေးဇူးတင်ပါတယ်။
</speech>
<speech type='speaker'>
မေးခွန်းများနဲ့ပတ်သက်ပြီး လျှပ်စစ်နှင့် စွမ်းအင်ဝန်ကြီးဌာန၊ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။
</speech>
<speech>
<agency id='17'>
ဒေါက်တာထွန်းနိုင်(ဒုတိယဝန်ကြီး၊ လျှပ်စစ်နှင့် စွမ်းအင်ဝန်ကြီးဌာန)
</agency>
လေးစားအပ် ပါသော အမျိုးသားလွှတ်တော်ဥက္ကဋ္ဌကြီးနှင့် အမျိုးသားလွှတ်တော်ကိုယ်စားလှယ်များအားလုံး မင်္ဂလာ အပေါင်းနှင့် ပြည့်စုံပါစေလို့ ဦးစွာ နှုတ်ခွန်းဆက်သအပ်ပါတယ်။ ပထမဦးစွာ တနင်္သာရီတိုင်းဒေသကြီး၊ မဲဆန္ဒနယ်အမှတ်(၁၁)မှ အမျိုးသားလွှတ်တော် ကိုယ်စားလှယ် ဒေါက်တာခင်မောင်ဝင်း မေးမြန်းတဲ့ ကြယ်ပွင့်ပြမေးခွန်းနှင့်ပတ်သက်ပြီးတော့ လျှပ်စစ် နှင့်စွမ်းအင်ဝန်ကြီးဌာနမှ ကျွန်တော် ဒုတိယဝန်ကြီး ဒေါက်တာထွန်းနိုင်က တနင်္သာရီတိုင်းဒေသကြီး အစိုးရရဲ့ အဖြေနှင့် ပေါင်းစပ်ပြီး ရှင်းလင်းဖြေကြားသွားမှာဖြစ်ပါတယ်။ ကော့သောင်းမြို့ဟာ မြန်မာနိုင်ငံရဲ့ တောင်ဘက်အကျဆုံးမြို့ ဖြစ်ပါတယ်။ လက်ရှိ အခြေ အနေမှာ အဆိုပါမြို့မှာ လျှပ်စစ်မီးသုံးသူဦးရေ (၇၀၀၀)ခန့် ရှိတာဖြစ်ပြီးတော့ အမြင့်ဆုံး ဓာတ်အား သုံးစွဲမှုဟာ (၃.၅)မဂ္ဂါဝပ်ခန့်ရှိပါတယ်။ လျှပ်စစ်နှင့်စွမ်းအင်ဝန်ကြီးဌာနအနေနဲ့ တနင်္သာရီတိုင်းဒေသကြီး ကို နိုင်ငံတော်ဓာတ်အားစနစ်ကနေပြီး ချိတ်ဆက်ကာ လျှပ်စစ်ဓာတ်အား ဖြန့်ဖြူးပေးဖို့ ကြိုးစားစီမံ ဆောင်ရွက်လျက်ရှိပါတယ်။ အဲဒီအတွက် အာရှဖွံ့ဖြိုးရေးဘဏ်ထံမှနေ ချေးငွေရယူပြီးတော့ မော်လမြိုင်﻿- ရေး - ထားဝယ် (၂၃၀)ကေဗွီ ဓာတ်အားလိုင်း (၂၈၆)ကီလိုမီတာနှင့် ရေးမြို့မှာ (၂၃၀)ကေဗွီ ဓာတ်အားခွဲရုံကြီးတစ်ခု၊ ထားဝယ်မြို့မှာ (၂၃၀)ကေဗွီ ဓာတ်အားခွဲရုံကြီးတစ်ခု တည်ဆောက်တဲ့ လုပ်ငန်းများကို ၂၀၁၈ - ၂၀၁၉ ဘဏ္ဍာရေးနှစ်ကနေ ၂၀၂၁ - ၂၀၂၂ ဘဏ္ဍာရေးနှစ်များ အတွင်းမှာ ဆောင်ရွက်သွားနိုင်ဖို့အတွက် ချေးငွေစာချုပ်ကို ယခု ၂၀၁၈ ခုနှစ်၊ ဒီဇင်ဘာလအတွင်း စာချုပ် ချုပ်ဆို နိုင်ရေးအတွက် ကြိုးစားစီစဉ်လျက်ရှိပါတယ်။ လွှတ်တော်ကိုယ်စားလှယ်ကြီးမေးမြန်းတဲ့ ကော့သောင်း ခရိုင်၊ ကော့သောင်းမြို့ကို နိုင်ငံတော် ဓာတ်အားစနစ်ကနေ ဓာတ်အားဖြန့်ဖြူးပေးဖို့အတွက် မော်လမြိုင် - ရေး - ထားဝယ် ၂၃၀ ကေဗွီ ဓာတ်အားလိုင်း တည်ဆောက်တဲ့အပြင် ထားဝယ်ကနေ မြိတ်ကို (၂၃၀)ကေဗွီ ဓာတ်အားလိုင်း၊ မြိတ်မှာ (၂၃၀)ကေဗွီ ဓာတ်အားခွဲရုံ တစ်ရုံ၊ ဒါ့အပြင် မြိတ်ကနေ ဘုတ်ပြင်းကို (၂၃၀)ကေဗွီ ဓာတ်အားလိုင်း၊ ဘုတ်ပြင်းမှာ (၂၃၀)ကေဗွီ ဓာတ်အားခွဲရုံ (၁)ရုံ၊ ၎င်း နောက် ဘုတ်ပြင်းမှ ကော့သောင်းကိုလည်း (၂၃၀)ကေဗွီ သို့မဟုတ် (၁၃၂)ကေဗွီ ဓာတ်အားလိုင်းနှင့် ကော့သောင်းမြို့မှာ ပင်မဓာတ်အားခွဲရုံကြီး တည်ဆောက် ဆောင်ရွက်သွားဖို့ အချိန်ကာလအပေါ်မှာ မူတည်ပြီး ဆက်လက်ဆောင်ရွက်သွားမှာ ဖြစ်ပါတယ်။ ကော့သောင်းမြို့နယ်ကို ဓာတ်အားပေးနိုင်ဖို့အတွက် လိုအပ်တဲ့ (၆၆)ကေဗွီနှင့် (၃၃)ကေဗွီ ဓာတ်အားလိုင်းများနှင့် ဓာတ်အားခွဲရုံများကိုလည်းပဲ ဆက်လက်ပြီး လျာထားဆောင်ရွက်ပေးသွားမှာ ဖြစ်ပါတယ်။ တနင်္သာရီတိုင်းဒေသကြီးအတွင်းမှာရှိတဲ့ မြို့နယ်၊ ကျေးရွာတွေကို လျှပ်စစ်ဓာတ်အား ဖြန့်ဖြူးပေးနိုင်ဖို့အတွက် ရေဖြူမြို့၊ ထားဝယ်မြို့၊ လောင်းလုံမြို့၊ သရက်ချောင်းမြို့၊ မေတ္တာမြို့များမှာ (၆၆)ကေဗွီနှင့် (၃၃)ကေဗွီ ဓာတ်အားလိုင်းများ၊ ဓာတ်အားခွဲရုံများကို တည်ဆောက်ပေးထားပြီးဖြစ် ပါတယ်။ ကနဦးတင်ပြသွားတဲ့ မော်လမြိုင် - ရေး - ထားဝယ် (၂၃၀)ကေဗွီ ဓာတ်အားလိုင်းနှင့် ထားဝယ် - မြိတ် ၂၃၀ ကေဗွီ ဓာတ်အားလိုင်းတွေ တည်ဆောက်ပြီးစီးလာမယ့်အချိန်မှာ ဓာတ်အား ပေးနိုင်အောင်အတွက် ကလိန်အောင်မြို့၊ မြိတ်၊ တနင်္သာရီမြို့၊ ပလောက်မြို့၊ ပုလောမြို့တွေကို ဓာတ်အားဖြန့်ဖြူး ပေးနိုင်ဖို့ လိုအပ်တဲ့ (၆၆) ကေဗွီ ဓာတ်အားခွဲရုံများကိုလည်း ၂၀၁၉ ခုနှစ်မှ ၂၀၂၂ ခုနှစ်အတွင်း ဆက်လက်ဆောင်ရွက်သွားရန် စီမံချက်များ ရေးဆွဲထားပြီးဖြစ်ပါတယ်။ ကော့သောင်းမြို့နယ်အတွင်း သင့်တင့်တဲ့ ဓာတ်အားခနှုန်းထားဖြစ်စေရန်နှင့် အချိန်ပြည့် ဓာတ်အားဖြန့်ဖြူးပေးနိုင်ရန် ဝန်ဆောင်မှု ကောင်းစေရန်တို့အတွက် တနင်္သာရီတိုင်းဒေသကြီးအစိုးရ အဖွဲ့က တင်ဒါရွေးချယ်အောင်မြင်ခဲ့တဲ့ “ပါချန်ကော့သောင်းဒေသလုံးဆိုင်ရာ လျှပ်စစ်ဓာတ်အား ထုတ်လုပ်ဖြန့်ချိရေးလုပ်ငန်းနှင့် အထွေထွေဖွံ့ဖြိုးရေး အများနှင့်သက်ဆိုင်သော ကုမ္ပဏီလီမိတက်” (KDDC)က နေပြီးတော့ (၆၃၀)ကေဗွီအေ ဒီဇယ်ဓာတ်အားပေးစက် (၁၀)လုံးနှင့် ဓာတ်အားဖြန့်ဖြူး ပေးဖို့ စီစဉ်ဆောင်ရွက်ထားပါကြောင်း တိုင်းဒေသကြီးအစိုးရရဲ့ အဖြေကို ပေါင်းစပ်ဖြေကြားအပ်ပါတယ်။ ဒါ့အပြင် ကော့သောင်းမြို့နယ်အတွင်းမှာ ဒီဇယ်ဓာတ်အားပေးစက်များနှင့် ဖြန့်ဖြူးနေတဲ့ လက်ရှိဓာတ်အားခနှုန်းထားထက် သက်သာစေနိုင်ဖို့အတွက် ရည်ရွယ်ပြီးတော့ ကော့သောင်းမြို့ (၁၁၉၉) တောင်ပေါ်မှာ (၃၀) မဂ္ဂါဝပ်ထုတ်လုပ်နိုင်မယ့် အလတ်စား လေအားလျှပ်စစ်ထုတ်လုပ် ဖြန့်ဖြူးရေး စီမံကိန်း(၁)ခုကို အကောင်အထည်ဖော်ဆောင်ရွက်နိုင်ဖို့ ဖြစ်မြောက်နိုင်စွမ်းရှိ/မရှိ အကြို စူးစမ်းလေ့လာစမ်းသပ်ခြင်းကို ဆောင်ရွက်နိုင်ဖို့ နားလည်မှုစာချွန်လွှာ(MOU)ကိုလည်း ၂ - ၂ - ၂၀၁၈ qodesys $$80:63063: soo:q$© Royal Eagle Myanmar Development GroupCo;Ltd တို့က လက်မှတ်ရေးထိုးခြင်းကို ဆောင်ရွက်ထားပြီးဖြစ်ပါကြောင်း ဥက္ကဋ္ဌကြီးမှတစ်ဆင့် ရှင်းလင်းဖြေကြားအပ်ပါတယ်။ လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် အမျိုးသားလွှတ်တော်ကိုယ်စားလှယ် များခင်ဗျား။ ဒုတိယမေးခွန်းဖြစ်တဲ့ ပဲခူးတိုင်းဒေသကြီး မဲဆန္ဒနယ်အမှတ်(၁၂)မှ အမျိုးသားလွှတ်တော် ကိုယ်စားလှယ် ဦးအောင်သိန်း မေးမြန်းတဲ့ ကြယ်ပွင့်ပြမေးခွန်းနှင့် ပတ်သက်ပြီး ကျွန်တော်ကပဲ ဆက်လက် ရှင်းလင်းဖြေကြားသွားမှာ ဖြစ်ပါတယ်။ လျှပ်စစ်နှင့်စွမ်းအင်ဝန်ကြီးဌာနဟာ လွန်ခဲ့တဲ့ (၁၀)စုနှစ် (၁)စုလုံးမှာ ပြည်တွင်းထုတ် Ever တံဆိပ်မီတာများကို တင်ဒါလုံးဝခေါ်ဆိုရခြင်းမရှိဘဲ တစ်ဦးတည်းထံမှ တိုက်ရိုက်ဝယ်ယူ ဆောင်ရွက်ခဲ့ ကြရတာဖြစ်ပါတယ်။ ပစ္စည်းရဲ့ ဈေးနှုန်းကို ကုမ္ပဏီဘက်ကသတ်မှတ်တဲ့အတိုင်း ပေးချေရပြီးတော့ မီတာ(၁)လုံးရဲ့ ဝယ်ယူရတဲ့စရိတ်ဟာ (၅၇၀၀၀)ကျပ်အထိ ဈေးမြင့်မားခဲ့တာ ဖြစ်ပါတယ်။ အဆိုပါ ကဲ့သို့ မီတာဈေးမြင့်မားမှုကြောင့် ကျေးရွာများကို မဟာဓာတ်အားလိုင်းစနစ်ကနေ ဓာတ်အားလိုင်းတွေ ရောက်ရှိသွားသည့်တိုင်အောင် ကျေးရွာပြည်သူများက Meter Box ဖိုးငွေ ပေးသွင်းရန် ငွေကြေး မြင့်မားပြီး မတတ်နိုင်တဲ့အတွက်ကြောင့် ကျွန်တော်တို့ နိုင်ငံအတွင်းမှာ လျှပ်စစ်အသုံးပြုခွင့်ရရှိတဲ့ ပြည်သူအရေအတွက် တိုးတက်မှုနှုန်းထားဟာ အကန့်အသတ်ဖြစ်ခြင်းကို ကျော်လွှားနိုင်ရန်အတွက် မီတာ (၄)မျိုးစနစ်နဲ့ ဆောင်ရွက်ဖို့ အကြီးအကဲရဲ့ လမ်းညွှန်ချက်အရ တင်ဒါခေါ်ဆို ဆောင်ရွက်ခဲ့တာ ဖြစ်ပါတယ်။ ကျွန်တော် ဆက်လက် ရှင်းလင်းတင်ပြမယ့် ကိစ္စရပ်များမှာ (၁) နည်းပညာပိုင်းဆိုင်ရာ အချက်အလက်တွေနှင့် ပတ်သက်ပြီးတော့ အင်္ဂလိပ်ဘာသာဖြင့် သုံးစွဲတင်ပြခွင့်ပြုဖို့ ခွင့်တောင်းခံ အပ်ပါတယ်။ တင်ဒါယှဉ်ပြိုင်ရာမှာ ကုမ္ပဏီ (၉)ခုကတင်ပြလာတဲ့ နည်းပညာအချက်အလက်များကို လျှပ်စစ်ဓာတ်အားဖြန့်ဖြူးရေးလုပ်ငန်း နည်းပညာစိစစ်ရေးကော်မတီက တာဝန်ယူစိစစ်ခဲ့ပါတယ်။ ထိုသို့စိစစ်ရာမှာ ကုမ္ပဏီတွေကတင်ပြလာတဲ့ နည်းပညာဆိုင်ရာ Document အထောက်အထားတွေ အချက်အလက်တွေ သတ်မှတ်ချက်များနှင့် ကိုက်ညီမှု ရှိ/မရှိကို တိုက်ဆိုင်စစ်ဆေးရပါတယ်။ နမူနာ မီတာများရဲ့ Accuracy တိကျမှန်ကန်မှု Accuracy ရလဒ်များကိုတော့ သတ်မှတ်ထားတဲ့ International Electrotechnicd Commission (IEC) Standard နှင့် ကိုက်ညီမှု ရှိ/မရှိကို စစ်ဆေးခဲ့ကြတာ ဖြစ်ပါတယ်။ တင်ပြလာတဲ့ technicd အချက်အလက်များကို စိစစ်ရာမှ မီတာအမျိုးအစားနှင့် အရည်အသွေးစံချိန်စံညွှန်းများ ခိုင်လုံမှန်ကန်မှု ရှိ/မရှိကို အတည်ပြု သက်သေရယူနိုင်တဲ့ အချက်များ ဖြစ်တဲ့ (က) ISO / IEC 17025 အရ အသိအမှတ်ပြုထားတဲ့ International Laboratory ၏ Test Certificate နှင့် Type Test Report အစစ်အမှန်များ တင်ပြနိုင်မှု ရှိ/မရှိကို စစ်ဆေးပါတယ်။ (ခ) Test Report အရ သတ်မှတ်ထားတဲ့ Test Result များ အောင်မြင်မှု ရှိ/မရှိကို စစ်ဆေးပါတယ်။ (ဂ) မီတာများကို အဆောက်အအုံများရဲ့ ပြင်ပမှာ တပ်ဆင်အသုံးပြုနိုင်တဲ့ IP-54 Standard မှန်ကန်မှု ရှိ/မရှိ Test Report နှင့် တိုက်ဆိုင်စစ်ဆေးပါတယ်။ (ဃ) Radio Frequency Communication ကို အသုံးပြု ကာ လက်ကိုင်ဖတ်စက်များနှင့် မီတာကို ချိတ်ဆက်ပေးတဲ့ Protoco ဟာ Open Protocol ဟုတ်၊ မဟုတ်ကို စစ်ဆေးပါတယ်။ ဒီအချက်က ယခင့် ယခင် မီတာများမှာ Close Protocol တစ်ဦးတည်းချုပ်ကိုင်တဲ့စနစ်ကို သုံးစွဲခဲ့တဲ့အတွက်ကြောင့် စစ်ဆေးရတာဖြစ်ပါတယ်။ (င) ရန်ကုန်မြို့ မှာရှိတဲ့ လျှပ်စစ်စမ်းသပ်ရေးဌာန (Test 1Ldb)ကို ပေးပို့စစ်ဆေးတဲ့ နမူနာမီတာများရဲ့ တိကျမှန်ကန်မှု Accuracy ရလဒ်များ အောင်မြင်မှု ရှိ/မရှိကို စစ်ဆေးဆောင်ရွက်ခဲ့ပါတယ်။ အဆိုပါ အဓိကအချက်ကြီး (၅)ချက်အနက် ISO / IEC 17025 အရ နိုင်ငံတကာ အသိအမှတ်ပြု Test Laboratory ၏ Test Certificate မှန်ကန်မှု ရှိ/မရှိကို ကုမ္ပဏီများက တင်ပြသော Type Test Certificate အထောက်အထားများကိုသာမက သက်ဆိုင်ရာ Testing Laboratory op:s Internet osavaşculos 05:očsosiyooo:od Certificate gulosop: ရိုက်နှိပ်ပြီးတော့ အတည်ပြုချက် တိုက်ဆိုင်စစ်ဆေးခြင်းများကို ဆောင်ရွက်ခဲ့ပါတယ်။ Ever Meter မှလွဲ၍ ဝင်ရောက်ယှဉ်ပြိုင်တဲ့ မီတာအမျိုးအစား အားလုံးဟာ နိုင်ငံခြား တိုင်းပြည်များမှာ တရားဝင် နှစ်ပေါင်းများစွာ လက်ရှိထုတ်လုပ်သုံးစွဲနေကြတဲ့ မီတာအမျိုးအစားများ geclosun g:com? cu: woood Sossop:32020s Manufacturing Authorization Letter များကိုလည်း စစ်စစ်မှန်မှန် တင်ပြနိုင်ခဲ့ကြတာ ဖြစ်ပါတယ်။ နမူနာမီတာများကို ပေးပို့ရန်အတွက် ဌာနက သတ်မှတ်တဲ့အချိန်ကာလဟာ (၁)လသာဖြစ်တဲ့အတွက်ကြောင့် မိမိတို့နိုင်ငံရဲ့ ကိုက်ညီအောင် တပ်ဆင်မယ့် မီတာရဲ့ Rating များဟာနိုင်ငံတကာမှာ အလားတူ ကွက်တိထုတ်ထားချင်မှ ထုတ်ထား နိုင်မှာဖြစ်တဲ့အတွက်ကြောင့် ဝယ်ယူမယ့်မီတာများရဲ့ Specification နှင့် အတိအကျ ထပ်တူကိုက်ညီ နိုင်တဲ့မီတာများကို အချိန်မီပေးပို့နိုင်ရန် အခက်အခဲရှိကြောင်း ဌာနက နားလည်သဘောပေါက်တဲ့ အတွက်ကြောင့် Voltage Rating, Ampere Rating တွေ ကွက်တိကိုက်ညီရန် မဟုတ်သော်လည်း သက်ဆိုင်ရာ Single Phase, Three Phase Type အမျိုးအစားတူညီတဲ့ နမူနာမီတာများနှင့် Test Certificate, Test Report အစစ်အမှန်များကို တင်ပြနိုင်ရပါမယ်လို့ ဝင်ရောက်ယှဉ်ပြိုင်တဲ့ ကုမ္ပဏီအားလုံးကို ဖိတ်ခေါ်ပြီး ကြို တင်ရှင်းလင်း ပြောကြားခဲ့တဲ့အတွက်ကြောင့် ဝယ်ယူမယ့်မီတာနှင့် နမူနာမီတာဟာ မူလကတည်းက ကွက်တိကိုက်ဖို့အတွက်ကို ကြိုတင်သတ်မှတ်ထားတာ မဟုတ်ကြောင်း ရှင်းလင်းဖြေကြားအပ်ပါတယ်။ နမူနာပစ္စည်းကိုလည်း ထိုပစ္စည်းရဲ့ နမူနာပုံစံကို ကြည့်ရုံနဲ့ အမှန်တကယ်မှာယူသုံးစွဲမယ့် ပစ္စည်းအရည်အသွေး ကောင်း၊ မကောင်းကို စိစစ် အကဲဖြတ်ရတာမဟုတ်ပါဘူး။ အဆိုပါ နမူနာ ပစ္စည်းရဲ့ ပြင်ပအသွင်အပြင် ပြင်ဆင်ထုပ်ပိုးထားမှု အခြေအနေထက် မီတာရဲ့ Performance စွမ်းဆောင်ရည်ပြည့်မီမှု ရှိ/မရှိက အဓိကကျမှာဖြစ်ပါတယ်။ ဒါကြောင့် ကုမ္ပဏီများက ပေးပို့လာတဲ့ နမူနာမီတာများအားလုံးကို တစ်ပြေးညီစနစ်နဲ့ မီတာစမ်းသပ် စစ်ဆေးခုံ (Test Bank Machine) Golobov.20€[8: Computerize Testing Machine gę wodporcos:o) IEC Standard Procedure op:9908: omg508620: E:fclosofin Computer ondmesi:com ထုတ်ပေးတဲ့ စစ်ဆေးချက် Accuracy Test ရလဒ်များအတိုင်း Technicdl အောင်မြင်မှု ရှိ/မရှိကို အဆုံးအဖြတ်ပေးခဲ့ခြင်း ဖြစ်ပါတယ်။ မီတာစမ်းသပ်စစ်ဆေးခုံဟာ Computer စနစ်နှင့် စစ်ဆေးတာ ဖြစ်ပြီး စစ်ဆေးတဲ့မီတာတိုင်းမှာ မည်သည့်အမှတ်အသားတံဆိပ် ရေးသားချက်များ ပါရှိရန်မလိုဘဲ အဆိုပါ စမ်းသပ်စစ်ဆေးခုံက တိကျမှန်ကန်စွာ စစ်ဆေးပေးနိုင်တဲ့စက်မျိုး ဖြစ်ပါတယ်။﻿ ဂျာမနီနိုင်ငံကထုတ်လုပ်တဲ့ စက်ဖြင့်စစ်ဆေးခဲ့တာဖြစ်ပါတယ်။ မီတာဝယ်ယူရေး စည်းကမ်း သတ်မှတ်ချက်များအရ အိမ်သုံးမီတာက (၃)မျိုးဖြစ်ပြီးတော့ နိုင်ငံတကာအသိအမှတ်ပြု Third Party Laboratory good China Quality Supervision and Inspection Center for Electrical Measuring Instruments (SICE) OD 08:3808620:69:G?$700S: soulobop:03 အောက်ပါစစ်ဆေးမှုများ စစ်ဆေးခဲ့တာဖြစ်ပါတယ်။ (က) မီတာကို မသမာမှုပြု၍ ခိုးယူသုံးစွဲခြင်းက နေပြီးတော့ ကာကွယ်ပေးနိုင်မှု ရှိ/မရှိဆိုတဲ့ Anti - Tampering Test နည်းမျိုးစုံကို စမ်းသပ် စစ်ဆေးခဲ့ပါတယ်။ (ခ) အင်အားမြင့်တဲ့ သံလိုက်စက်ကွင်းရဲ့ဒဏ်ကို ခံနိုင်ရည် ရှိ/မရှိ High density magnetic field interference Test podcə:6€: 6a07@gosąulosofi (0) Electromagnetic Radio Frequency Field Test od: 2800cə:dulosofll (0) Alarm şę Event record op: မှန်ကန်စွာ မှတ်သားနိုင်မှု ရှိ/မရှိကို စမ်းသပ် စစ်ဆေးခဲ့ပါတယ်။ (င) Error Code များ ပြသမှု မှန်ကန်ခြင်း ရှိ/မရှိ စမ်းသပ်စစ်ဆေးခဲ့ပါတယ်။ ထို့အပြင် မီတာ၏ Type Test အဖြစ် သတ်မှတ်ထားတဲ့ 6920Sul 08:28q9p: Shenzhen Clou Electronic mocod. Laboratory g 08:008 စစ်ဆေးမှုများ ပြုလုပ်ခဲ့ပါတယ်။ (က) Electrostatic discharge immunity test (ခ) Mechanical performance test (vibration test) (0) Insulation performance test (W) Protection against penetration of dust and protection against penetration of water test မီတာများကို Factory Acceptance Test အဖြစ်လည်း အောက်ပါစမ်းသပ်မှုများကို Shenzhen Clou Electronic ကုမ္ပဏီရဲ့ Laboratory မှာ ကျပန်းရွေးချယ်ပြီးတော့ စစ်ဆေးမှုများကို ဆောင်ရွက် ခဲ့တာ အားလုံးအောင်မြင်ခဲ့ပါတယ် - (m) No Load Test (ə) Starting Test (n) Accuracy Test (w) Meter Constant Test (c) Voltage variation Test (0) Frequency variation Test op:Goulosusin olg ယခု တင်ဒါခေါ်ယူရွေးချယ်ခဲ့တဲ့ မီတာများဟာ မြန်မာနိုင်ငံမှာ လွန်ခဲ့တဲ့ (၁၀)စုနှစ် (၁)စုလုံး ဝယ်ယူ အသုံးပြုခဲ့တဲ့ Digital မီတာများထက် လွန်စွာအရည်အသွေး ကောင်းမွန်တာကို သေချာကြောင်း တင်ပြလိုပါတယ်။ တင်ဒါခေါ်ယူရာမှာ နိုင်ငံတကာမှာ ကျင့်သုံးတဲ့ Two Envelope System ကို ကျင့်သုံးခဲ့ပါတယ်။ ပထမအဆင့်အနေနဲ့ Technical Specification စစ်ဆေးပြီးတော့ အောင်မြင်တဲ့ ယှဉ်ပြိုင်သူများကိုသာ ဒုတိယအဆင့်မှာ ဈေးနှုန်းစိစစ်ပြီး ဈေးအနည်းဆုံး ပေးသွင်းနိုင်သူကိုသာ ဦးစားပေး ရွေးချယ်တဲ့စနစ်ကို ပွင့်လင်းမြင်သာစွာ ဆောင်ရွက်ခဲ့တာဖြစ်ပါတယ်။ ပြည်တွင်းကုမ္ပဏီက ယှဉ်ပြိုင်ရာမှာ အခြားယှဉ်ပြိုင်သူထက် စုစုပေါင်းအားဖြင့် ကျပ် (၃၀၃၁.၅)သန်းဖိုး ဈေးများနေတဲ့အတွက်ကြောင့် တင်ဒါအဓိကရှုံးနိမ့်ရခြင်းဖြစ်ပါတယ်။ ယခုကဲ့သို့ ယှဉ်ပြိုင် ဝယ်ယူရွေးချယ်ခဲ့တဲ့အတွက်ကြောင့် ရှေးယခင်ကကဲ့သို့ ပြည်တွင်းထုတ်မီတာတစ်မျိုးတည်း ကိုသာ တိုက်ရိုက်ဝယ်ယူရတဲ့ဈေးနှင့် နှိုင်းယှဉ်လိုက်မည်ဆိုလျှင် ကျပ်(၅၃၈၀)သန်း တိုင်းပြည်အတွက် လျော့နည်းသက်သာသွားခဲ့တာ ဖြစ်ပါတယ်။ စိစစ်ရွေးချယ်ပြီးတဲ့ မှတ်တမ်းမှတ်ရာများကို ဝန်ကြီးဌာနရဲ့ စီမံခန့်ခွဲရေးကော်မတီ အစည်းအဝေးကို တင်ပြအတည်ပြုချက် ရပြီးတဲ့နောက်မှသာ အပြီးသတ် ရွေးချယ်တဲ့စနစ် ဖြစ်တဲ့အတွက်ကြောင့် နိုင်ငံတော်နှင့် နိုင်ငံသားများရဲ့ အကျိုးအတွက် မှန်မှန်ကန်ကန်﻿ ဇူလိုင်လ ၂၃ ရက် ဆောင်ရွက်ထားတာဖြစ်ပါကြောင်း ဥက္ကဋ္ဌကြီးမှတစ်ဆင့် ရှင်းလင်းဖြေကြားအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။
</speech>
</QASection>
<BillSection>
<title>
အမျိုးသားလွှတ်တော်က အတည်ပြုပြီး ပေးပို့ထားသော မြေလွတ်၊ မြေလပ်နှင့် မြေရိုင်းများ စီမံခန့်ခွဲရေး ဥပဒေကို ပြင်ဆင်သည့် ဥပဒေကြမ်း(၂ဝ၁၇ ခုနှစ်)အား ပြည်သူ့လွှတ်တော်က ပြင်ဆင်ချက်ဖြင့် ပြန်လည်ပေးပို့လာခြင်းနှင့် စပ်လျဉ်း၍ လွှတ်တော်ကိုယ်စားလှယ်က ဆွေးနွေးခြင်း
</title>
<speech type='speaker'>
အစီအစဉ်(၇) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ အမျိုးသားလွှတ်တော်က မြေလွတ်၊ မြေလပ်နှင့် မြေရိုင်းများ စီမံခန့်ခွဲရေး ဥပဒေကို ပြင်ဆင်သည့် ဥပဒေကြမ်း (၂၀၁၇ ခုနှစ်)အား ဒုတိယအကြိမ် အမျိုးသားလွှတ်တော် သတ္တမပုံမှန် အစည်းအဝေး (၁၆)ရက်မြောက် ၉ - ၂ - ၂၀၁၈ ရက်နေ့တွင် ပြင်ဆင်ချက်ဖြင့် အတည်ပြုပြီး ပြည်သူ့လွှတ်တော်သို့ ပေးပို့ခဲ့ပါတယ်။ အမျိုးသားလွှတ်တော်က ပြင်ဆင်ချက်ဖြင့် အတည်ပြုပြီး ပေးပို့ထားသော မြေလွတ်၊ မြေလပ်နှင့် မြေရိုင်းများ စီမံခန့်ခွဲရေးဥပဒေကို ပြင်ဆင်သည့် ဥပဒေကြမ်း (၂၀၁၇ ခုနှစ်)အား ပြည်သူ့ လွှတ်တော်က ပြင်ဆင်ချက်ဖြင့် ပြန်လည်ပေးပို့လာပါတယ်။ ပြည်သူ့လွှတ်တော်က ပြန်လည်ပေးပို့ လာသော ပြင်ဆင်ချက်ကို ဆွေးနွေးရန် အမည်စာရင်း တင်သွင်းထားတဲ့ ဧရာဝတီတိုင်းဒေသကြီး မဲဆန္ဒနယ် အမှတ်(၁၂)မှ ဦးကြည်ဝင်း ဆွေးနွေးဖို့ ဖြစ်ပါတယ်
</speech>
<speech>
<mp id='835'>
ဦးကြည်ဝင်း၊ ဧရာဝတီတိုင်းဒေသကြီး၊ မဲဆန္ဒနယ်အမှတ်(၁၂)
</mp>
လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်တကွ အမျိုးသားလွှတ်တော်ကိုယ်စားလှယ်များ အားလုံး မင်္ဂလာပါ လို့နှုတ်ခွန်းဆက်သအပ်ပါတယ်။ ကျွန်တော်ကတော့ ဧရာဝတီတိုင်းဒေသကြီး မဲဆန္ဒနယ်အမှတ်(၁၂)က အမျိုးသားလွှတ်တော်ကိုယ်စားလှယ် ဦးကြည်ဝင်း ဖြစ်ပါတယ်။ အမျိုးသားလွှတ်တော်က အတည်ပြု ပြီးတော့ ပေးပို့လိုက်တဲ့ မြေလွတ်၊ မြေလပ်နှင့် မြေရိုင်းများ စီမံခန့်ခွဲရေးဥပဒေကို ပြင်ဆင်သည့် ဥပဒေကြမ်း (၂၀၁၇ ခုနှစ်) ဥပဒေကို ပြင်ဆင်ချက်နှင့် ပြန်လည်ပေးပို့လာတာကို ကျွန်တော် ဆွေးနွေး မှာဖြစ်ပါတယ်။ ဥက္ကဋ္ဌကြီးခင်ဗျား။ မြေလွတ်၊ မြေလပ်နှင့် မြေရိုင်း မူလပြဋ္ဌာန်းတဲ့ ဥပဒေ ပုဒ်မ ၃ အခန်း ၂ မှာ မြေလွတ်၊ မြေလပ်နှင့် မြေရိုင်းများ စီမံခန့်ခွဲရေးဗဟိုကော်မတီက ဖွဲ့စည်းခြင်းအခန်းမှာ အမျိုးသား လွှတ်တော်က အစားထိုးပြင်ဆင်မှုအဖြစ် ပုဒ်မ ၃ (က)ကို အစားထိုးလိုက်ပါတယ်။ အဲဒီ အစားထိုးတဲ့ အထဲမှာ ရှေ့ဘက်ပိုင်းက စကားပါပေမယ့် အခု အတိအကျ ကျွန်တော်ပြောချင်တာက အခြား သင့်လျော်သော ပုဂ္ဂိုလ်များနေရာတွင် အမျိုးသားလွှတ်တော်က အတည်ပြု တဲ့နေရာမှာ တိုင်းရင်းသား လူမျိုးစုကိုယ်စားလှယ်များ၊ တောင်သူလယ်သမားကိုယ်စားလှယ်များ၊ အရပ်ဖက်အဖွဲ့အစည်းမှ ကိုယ်စားလှယ်များ၊ သင့်လျော်တဲ့ပညာရှင်များဆိုပြီးတော့ ကျွန်တော် ထပ်ထည့်တာဟာ ကိုယ်စားပြုမှု နှင့် ပညာရှင်များ ပါဝင်လာအောင် မှတ်ချက်ပြုပြီးတော့ ထည့်ထားတာဖြစ်ပါတယ်။ ပြည်သူ့လွှတ်တော်က အတည်ပြုပြီး ပြန်လည်ပြီးပေးပို့တဲ့အခါမှာ ကွဲလွဲချက်က ဘာကွဲလွဲ သလဲဆိုတဲ့အခါကျတော့ သက်ဆိုင်ရာ အစိုးရဌာန၊ အစိုးရအဖွဲ့အစည်းမှာ သင့်လျော်သည့် ပုဂ္ဂိုလ်များနှင့်﻿ ဆိုပြီးတော့ပါပြီးတော့မှ ပြင်ပမှ သင့်လျော်သည့် ပုဂ္ဂိုလ်များဖြင့် ဖွဲ့စည်းခြင်းလည်းကောင်း၊ ယခင်က အခြား Others ဆိုပေမဲ့ သူက ပြင်ပထပ်ထည့်လိုက်တယ်။ ဒါပဲကွာခြားတယ်။ မူလပြဋ္ဌာန်းချက်နှင့် သိပ်တော့မကွာဘူး။ ဒီလိုပြင်ဆင်တဲ့ ပြဋ္ဌာန်းချက်ဟာ တကယ်တော့ ယေဘုယျဆန်နေတဲ့အတွက် ဒါ ကျွန်တော် သဘောရိုးနဲ့ တင်ပြတာပါ။ အမျိုးသားလွှတ်တော်ရဲ့ အတည်ပြုချက်မှာ ယနေ့ခေတ်အခြေအနေအရ အခြားသင့်လျော် တဲ့ ပုဂ္ဂိုလ်တွေကို ရွေးချယ်အတည်ပြုဖို့ သတ်မှတ်ချက်ပုဂ္ဂိုလ်တွေကို အမျိုးအစားကို အဆိုပြုပြီးတော့ သင့်လျော် မှန်ကန်ကြောင်းကို သဘောရိုးနှင့် တင်ပြတာဖြစ်ပါတယ်။ ဒါပေမဲ့ ကျွန်တော်တို့ ပုဒ်မ ၃ ကို အမျိုးသားလွှတ်တော်က အတည်ပြုလိုက်တဲ့နေရာမှာ ထပ်ပြီးတော့ ယခင်ကမပါတဲ့ (ဂ)မှာ တိုင်းဒေသ ကြီးနှင့် ပြည်နယ်တွေကို စီမံခန့်ခွဲရေးကော်မတီတွေကို ဗဟိုကဖွဲ့နိုင်ကြောင်း ပုဒ်မအသစ် ထပ်ထည့် လိုက်တယ်။ အဲဒီ အသစ်ထပ်ထည့်တာကိုလည်းပဲ ပြည်သူ့လွှတ်တော်က လက်ခံတယ်။ လက်ခံတဲ့ အခါကျတော့ ပြည်သူ့လွှတ်တော်က တိုင်းဒေသကြီးနှင့် ပြည်နယ်မှာကျတဲ့အခါကျတော့ အမျိုးသား လွှတ်တော်က အတည်ပြုထားတဲ့ တိုင်းရင်းသားလူမျိုးစုကိုယ်စားလှယ်၊ တောင်သူလယ်သမား ကိုယ်စားလှယ်၊ အရပ်ဖက်ကိုယ်စားလှယ်၊ ပညာရှင်ကိုယ်စားလှယ်ကို ပြန်လက်ခံပြီး ထည့်ထားတယ်။ အဲဒီတော့ ပြည်သူ့လွှတ်တော်က ကျွန်တော်တို့ အမျိုးသားလွှတ်တော်ရဲ့ သဘောထားကို လက်ခံရာရောက်တယ်။ သို့သော်လည်းပဲ ၃(က)ရဲ့ ထိပ်မှာ ကျွန်တော်တို့ ထည့်ထားတဲ့ ခုနက အရည်အသွေး ပုဂ္ဂိုလ်(၄)မျိုး၊ တိုင်းရင်းသားကိုယ်စားလှယ်၊ တောင်သူလယ်သမားကိုယ်စားလှယ်၊ အရပ်ဖက်ကိုယ်စားလှယ်၊ သင့်လျော်တဲ့ ပညာရှင်ကိုယ်စားလှယ်တို့ မပါတာဖြစ်ရင် ဒီနေရာမှာ ကွဲလွဲ နေတယ်။ ဒါကိုပါစေချင်တယ်။ ပြည်သူ့လွှတ်တော်က အဆိုပြု တဲ့ အတည်ပြုချက်ထားတဲ့အတွက် ဗဟိုမှာလည်းထည့်ဖို့လိုတယ်။ တိုင်းဒေသကြီးမှာတောင် ထည့်ထားရင် ဗဟိုမှာလည်းထည့်ဖို့လိုတယ်။ ဒါကြောင့်မို့လို့ တိုင်းဒေသကြီးနှင့် ပြည်နယ်အဆင့်မှာ ပညာရှင်တွေရှိဖို့လိုတယ်။ ဗဟိုမှာလည်းပဲ တိုင်းရင်းသားပညာရှင်၊ လယ်သမားအဖွဲ့အစည်းတွေ၊ အရပ်ဖက်အဖွဲ့အစည်းတွေ ရှိသင့်တယ်လို့ ပြောကြားရင်းနဲ့ နိဂုံးချုပ်ပါတယ်။
</speech>
<speech type='speaker'>
အမျိုးသားလွှတ်တော်ကိုယ်စားလှယ်များခင်ဗျား။ အမျိုးသားလွှတ်တော် ကိုယ်စားလှယ် ဦးကြည်ဝင်းရဲ့ ဆွေးနွေးချက်နဲ့ ပတ်သက်ပြီး အမျိုးသားလွှတ်တော် ဥပဒေကြမ်း ကော်မတီက ပြန်လည်ကြားနာဆောင်ရွက်ဖို့ ဆုံးဖြတ်ပါတယ်။
</speech>
</BillSection>
<postface>
<title>
အမျိုးသားလွှတ်တော်ဥက္ကဋ္ဌကဒုတိယအကြိမ် အမျိုးသားလွှတ်တော် နဝမပုံမှန်အစည်းအဝေး ပထမနေ့ ရပ်နားကြောင်းနှင့် ဒုတိယနေ့ အစည်းအဝေး ဆက်လက်ကျင်းပမည့် နေ့ရက်နှင့်အချိန်ကို ကြေညာခြင်း
</title>
<speech type='speaker'>
အစီအစဉ်(၈) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ယခု ဒုတိယအကြိမ် အမျိုးသားလွှတ်တော် နဝမပုံမှန်အစည်းအဝေး ပထမနေ့ကို ရပ်နားပါမယ်။﻿ ဒုတိယအကြိမ် အမျိုးသားလွှတ်တော် နဝမပုံမှန်အစည်းအဝေး ဒုတိယနေ့ကို ၂၀၁၈ ခုနှစ်၊ ဇူလိုင်လ ၂၄ ရက်(အင်္ဂါနေ့) နံနက် ၁၀း၀၀ နာရီ အချိန်မှာ ဆက်လက်ကျင်းပမည်ဖြစ်ကြောင်း ကြေညာပါတယ်။
</speech>
<speech type='mc'>
အမျိုးသားလွှတ်တော် ဥက္ကဋ္ဌ ပြန်လည်ထွက်ခွာပါပြီ ခင်ဗျား။
</speech>
<speech type='mc'>အားလုံး ထွက်ခွာနိုင်ကြပါပြီ ခင်ဗျား။</speech>
<p>
ဒုတိယအကြိမ် အမျိုးသားလွှတ်တော် နဝမပုံမှန်အစည်းအဝေး ပထမနေ့ကို ၁၁၀၁ နာရီ အချိန်တွင် ရပ်နားပါသည်။
</p>
</postface>
</transcript>
</doc>
