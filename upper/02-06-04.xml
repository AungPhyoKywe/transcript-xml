<doc>
<docinfo>
<docno>02-06-04.xml</docno>
<term value='02'>ဒုတိယအကြိမ်</term>
<session value='06'/>
<sittingday value='04'> </sittingday>
<legislature value='upper'>အမျိုးသားလွှတ်တော်</legislature>

<title>
ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး စတုတ္ထနေ့မှတ်တမ်း
</title>
<date value='25-10-2017'>၁၃၇၉ ခုနှစ်၊ တန်ဆောင်မုန်းလဆန်း ၆ ရက် (၂၀၁၇ ခုနှစ်၊ အောက်တိုဘာလ ၂၅ ရက် )ဗုဒ္ဓဟူးနေ့</date>
</docinfo>
<transcript>
<preface>
<p>
နေပြည်တော်ရှိ အမျိုးသားလွှတ်တော် အစည်းအဝေးခန်းမတွင် ဒုတိယအကြိမ် အမျိုးသား လွှတ်တော် ဆဋ္ဌမပုံမှန်အစည်းအဝေး စတုတ္ထနေ့ အစီအစဉ်ကို ၁၀း၀၀ နာရီအချိန်၌ စတင်ကျင်းပ ပါသည်။ အမျိုးသားလွှတ်တော် ဥက္ကဋ္ဌအဖြစ် မန်းဝင်းခိုင်သန်း က ဆောင်ရွက်ပြီး၊ အခမ်းအနားမှူး အဖြစ် ဦးလွင်ဦး၊ ညွှန်ကြားရေးမှူးချုပ် အမျိုးသားလွှတ်တော်ရုံးက ဆောင်ရွက်ပါသည်။
</p>
<title>အမျိုးသားလွှတ်တော် ဥက္ကဋ္ဌ နေရာယူခြင်း</title>
<speech type='mc'>
အမျိုးသားလွှတ်တော် ကိုယ်စားလှယ်များခင်ဗျား။ ယခုအချိန်က စပြီး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် အမျိုးသားလွှတ်တော် ဆဋ္ဌမပုံမှန် အစည်းအဝေးရဲ့ စတုတ္ထနေ့ အစီအစဉ် စတင်ပါတော့မယ်
</speech>
<speech type='mc'>အမျိုးသားလွှတ်တော် ဥက္ကဋ္ဌ ကြွရောက်လာပါပြီခင်ဗျား။</speech>
<speech type='speaker'>အားလုံး မင်္ဂလာပါ။</speech>
<p>
အမျိုးသားလွှတ်တော် ဥက္ကဋ္ဌ သည် ဥက္ကဋ္ဌ အတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်
</p>
<speech type='mc'>အားလုံးထိုင်နိုင်ကြပါပြီခင်ဗျား။﻿</speech>
<title>
အမျိုးသားလွှတ်တော် အစည်းအဝေး အထမြောက်ကြောင်းနှင့် စတင်ကျင်းပကြောင်း ကြေညာခြင်း
</title>
<speech type='speaker'>
အမျိုးသားလွှတ်တော် ကိုယ်စားလှယ်များ ခင်ဗျား။ ဒီကနေ့ ကျင်းပတဲ့ ဒုတိယအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး စတုတ္ထနေ့မှာ လွှတ်တော်အခွင့်အရေး ကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်း (၂၂၄)ဦးရှိပြီး ဒီကနေ့ အစည်းအဝေးကို (၁၆၃)ဦး တက်ရောက်ပါတယ်။
</speech>
<speech type='speaker'>
အစည်းအဝေးသို့ တက်ရောက်ခွင့်ရှိတဲ့ အမျိုးသားလွှတ်တော် ကိုယ်စားလှယ်ဦးရေ စုစုပေါင်း ရဲ့ (၇၂.၇၇)ရာခိုင်နှုန်းရှိပြီး တက်ရောက်တဲ့ကိုယ်စားလှယ်ဦးရေဟာ အစည်းအဝေးအထမြောက်ရန် လိုအပ်တဲ့ကိုယ်စားလှယ်ဦးရေ သုံးပုံတစ်ပုံထက်ကျော်လွန်တဲ့အတွက် ၂၀၁၂ ခုနှစ်၊ အမျိုးသား လွှတ်တော်ဆိုင်ရာဥပဒေပုဒ်မ ၄၂ နဲ့ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၂၄ နဲ့ ၂၈ တို့ အရ အစည်းအဝေး အထမြောက်ကြောင်းနဲ့ အစည်းအဝေး စတင်ကျင်းပကြောင်း ကြေညာပါတယ်။ (ဩဘာသံများ)
</speech>
<title>အစည်းအဝေး အစီအစဉ် ဖြန့်ဝေထားကြောင်း တင်ပြခြင်း</title>
<speech type='speaker'>
အမျိုးသားလွှတ်တော်ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသား လွှတ်တော်ဆိုင်ရာ နည်းဥပဒေ ၄ အရ ဒုတိယအကြိမ် အမျိုးသားလွှတ်တော် ဆဋ္ဌမပုံမှန် အစည်းအဝေးရဲ့ စတုတ္ထနေ့ အစီအစဉ်ကို အမျိုးသားလွှတ်တော်ကိုယ်စားလှယ်များထံ ကြို တင်ဖြန့်ဝေထားပြီး ဖြစ်ပါတယ်။ အဲဒီအစီအစဉ်အတိုင်း ကျင်းပပါမယ်
</speech>
<leave>
<title>
အမျိုးသားလွှတ်တော် ကိုယ်စားလှယ်များ ခွင့်ပန်ကြားခြင်း
</title>
<speech type='speaker'>
အစီအစဉ်(၄)ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(က)အရ ခွင့်ပန်ကြားလိုတဲ့ လွှတ်တော်ကိုယ်စားလှယ်ဟာ မိမိကိုယ်တိုင်သော်လည်းကောင်း၊ မိမိအတွက် အခြားလွှတ်တော် ကိုယ်စားလှယ်တစ်ဦးကသော်လည်းကောင်း ခွင့်ပန်ကြားရမှာ ဖြစ်ပါတယ်
</speech>
<speech type='speaker'>
ဒီကနေ့ အစည်းအဝေးမတက်ရောက်နိုင်တဲ့ အမျိုးသားလွှတ်တော်ကိုယ်စားလှယ်များရှိလျှင် ခွင့်ပန်ကြားဖို့ ဖြစ်ပါတယ်။
</speech>
<speech>
<mp id='915'>ဦးမြမင်းဆွေ၊ မကွေးတိုင်းဒေသကြီး မဲဆန္ဒနယ်အမှတ်(၉)</mp>
လေးစားအပ်ပါသော အမျိုးသားလွှတ်တော်ဥက္ကဋ္ဌကြီးခင်ဗျား။ ယနေ့ကျင်းပပြုလုပ်တဲ့ ဒုတိယအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး စတုတ္ထနေ့ ၂၅-၁၀-၂၀၁၇ ရက်နေ့တွင် အစည်းအဝေးသို့ တက်ရောက်နိုင် ခြင်းမရှိသော အမျိုးသားလွှတ်တော် ကိုယ်စားလှယ်များကိုယ်စား မကွေးတိုင်းဒေသကြီး၊ မဲဆန္ဒနယ် အမှတ်(၉)မှ အမျိုးသားလွှတ်တော်ကိုယ်စားလှယ်၊ အမျိုးသားလွှတ်တော် လွှတ်တော်အခွင့်အရေး ကော်မတီအဖွဲ့ဝင်ဖြစ်သူ ကျွန်တော် ဦးမြမင်းဆွေက ခွင့်ပန်ကြားသွားမှာဖြစ်ပါတယ်။ ယနေ့ အစည်းအဝေးသို့ တက်ရောက်နိုင်ခြင်းမရှိသော အမျိုးသားလွှတ်တော်ကိုယ်စားလှယ် များမှာ ဒေါ်နော်မြစေး၊ ကယားပြည်နယ် မဲဆန္ဒနယ်အမှတ်(၁၁)၊ Forum တက်ရောက်ရန်။ ဒေါ်သန်းသန်းအေး၊ မကွေးတိုင်းဒေသကြီး မဲဆန္ဒနယ်အမှတ်(၇)၊ ၎င်းအတိုင်း။ ဦးချစ်ထွေး၊ မကွေးတိုင်း ဒေသကြီး မဲဆန္ဒနယ်အမှတ်(၃)၊ ၎င်းအတိုင်း။ ဦးကျော်နိုင်၊ ရန်ကုန်တိုင်းဒေသကြီး မဲဆန္ဒနယ်အမှတ်(၁၂)၊ ၎င်းအတိုင်း။ ဦးဇယ်ခေါင်၊ ကချင်ပြည်နယ် မဲဆန္ဒနယ်အမှတ်(၃)၊ ၎င်းအတိုင်း၊ ဦးကျော်တုတ်၊ မန္တလေး တိုင်းဒေသကြီး မဲဆန္ဒနယ်အမှတ်(၇)၊ ၎င်းအတိုင်း၊ ဦးဝင်းဇော်၊ ကချင်ပြည်နယ် မဲဆန္ဒနယ်အမှတ်(၇)၊ ၎င်းအတိုင်း။ ဒေါက်တာလင်းဝေဖြိုးလတ်၊ တနင်္သာရီတိုင်းဒေသကြီး မဲဆန္ဒနယ်အမှတ်(၅)၊ ၎င်းအတိုင်း။ ဒေါက်တာကျော်ငွေ၊ မကွေးတိုင်းဒေသကြီး မဲဆန္ဒနယ်အမှတ်(၁၀)၊ ၎င်းအတိုင်း။ ဒေါက်တာကျော်သန်းထွန်း (ကန်တုန်)၊ မန္တလေးတိုင်းဒေသကြီး မဲဆန္ဒနယ်အမှတ်(၃)၊ ၎င်းအတိုင်း။ ဦးမြင့်နိုင်၊ ရခိုင်ပြည်နယ် မဲဆန္ဒနယ်အမှတ်(၅)၊ ၎င်းအတိုင်း။ ဒေါက်တာစန်းမောင်မောင်၊ ပဲခူးတိုင်းဒေသကြီး မဲဆန္ဒနယ် အမှတ်(၁)၊ ၎င်းအတိုင်း။ ဒေါ်ရွှေရွှေစိန်လတ်၊ ပဲခူးတိုင်းဒေသကြီး မဲဆန္ဒနယ်အမှတ်(၃)၊ ၎င်းအတိုင်း။ ဦးမျိုးဝင်း၊ မွန်ပြည်နယ် မဲဆန္ဒနယ်အမှတ်(၈)၊ ၎င်းအတိုင်း။ ဒေါက်တာမောင်မောင်၊ ရန်ကုန်တိုင်းဒေသကြီး မဲဆန္ဒနယ်အမှတ်(၆)၊ ၎င်းအတိုင်း။ ဒေါ်နန်းနီနီအေး၊ ကရင်ပြည်နယ် မဲဆန္ဒနယ်အမှတ်(၆)၊ UNICEF နှင့် တွေ့ဆုံဆွေးနွေးပွဲ တက်ရောက်ရန်။ ဦးလားလ်မင်းထန်၊ ချင်းပြည်နယ် မဲဆန္ဒနယ်အမှတ်(၁၀)၊ ၎င်းအတိုင်း၊ ဦးစိုင်းထွန်းအောင်၊ ရှမ်းပြည်နယ် မဲဆန္ဒနယ်အမှတ်(၂)၊ ၎င်းအတိုင်း။ ဒေါ်လှဌေး (ခ) ဒေါ်အုန်းကြည်၊ မန္တလေးတိုင်းဒေသကြီး မဲဆန္ဒနယ်အမှတ်(၄)၊ ၎င်းအတိုင်း ဦးဝင်းမောင်၊ မကွေးတိုင်း ဒေသကြီး မဲဆန္ဒနယ်အမှတ်(၆)၊ ၎င်းအတိုင်း။ ဦးရဲမြင့်စိုး၊ ရန်ကုန်တိုင်းဒေသကြီး မဲဆန္ဒနယ်အမှတ်(၇)၊ ကျန်းမာရေး။ ဦးဇော်မင်း၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၆)၊ ဥပဒေကြမ်းကော်မတီ အစည်းအဝေး။ ဒေါက်တာမြတ်ဉာဏစိုး၊ ရန်ကုန်တိုင်းဒေသကြီး မဲဆန္ဒနယ်အမှတ်(၃)၊ ၎င်းအတိုင်း။ ဒေါ်ကျိန်ငိုက်မန်၊ ချင်းပြည်နယ် မဲဆန္ဒနယ်အမှတ်(၇)၊ ၎င်းအတိုင်း။ ဒေါက်တာမျိုးအောင်၊ ကရင် ပြည်နယ် မဲဆန္ဒနယ်အမှတ်(၁၀)၊ ၎င်းအတိုင်း။ ဒေါ်နွယ်နွယ်အောင်၊ မွန်ပြည်နယ် မဲဆန္ဒနယ်အမှတ်(၂)၊ ၎င်းအတိုင်း ဦးကျော်ကျော်၊ ရခိုင်ပြည်နယ် မဲဆန္ဒနယ်အမှတ်(၄)၊ ၎င်းအတိုင်း။ ဦးသိန်းလွင်၊ ကချင် ပြည်နယ် မဲဆန္ဒနယ်အမှတ်(၁၀)၊ ၎င်းအတိုင်း၊ ဗိုလ်မှူးချုပ်ခင်မောင်အေး၊ တပ်မတော်သား ကိုယ်စားလှယ်၊ ၎င်းအတိုင်း။ ဦးညီညီထွေး(ခ) ဦးကိုကိုလေး၊ စစ်ကိုင်းတိုင်းဒေသကြီး မဲဆန္ဒနယ် အမှတ်(၁၁)၊ ကိုယ်တိုင်ဆောင်ရွက်ရန်။ စောမွှာဖောင်ကွာ၊ ကရင်ပြည်နယ် မဲဆန္ဒနယ်အမှတ်(၁၂)၊ UNICEF Forum တက်ရောက်ရန်။ ဦးအောင်ဝင်း၊ တနင်္သာရီတိုင်းဒေသကြီး မဲဆန္ဒနယ်အမှတ်(၁)၊ ဒေသဖွံ့ဖြိုးရေးဆောင်ရွက်ရန်။ ဦးနိုင်သီဟ၊ မွန်ပြည်နယ် မဲဆန္ဒနယ်အမှတ်(၇)၊ ကိုယ်တိုင်ဆောင်ရွက်﻿ ရန်။ ဦးအောင်ကြည်ညွန့်၊ မကွေးတိုင်းဒေသကြီး မဲဆန္ဒနယ်အမှတ်(၄)၊ MCA အစည်းအဝေး တက်ရောက်ရန်။ ဒေါက်တာဝင်းမြင့်၊ ပဲခူးတိုင်းဒေသကြီး မဲဆန္ဒနယ်အမှတ်(၁၁)၊ မန္တလေးမြို့တွင် နိုင်ငံတကာမွေးမြူရေးနှင့် စိုက်ပျိုးရေးပြပွဲအခမ်းအနား တက်ရောက်ရန်။ ဦးခင်ဝင်း၊ မကွေးတိုင်း ဒေသကြီး မဲဆန္ဒနယ်အမှတ်(၂)၊ ၎င်းအတိုင်း။ ဦးတင်မောင်ဝင်း၊ စစ်ကိုင်းတိုင်းဒေသကြီး မဲဆန္ဒနယ် အမှတ်(၁၀)၊ ၎င်းအတိုင်း၊ မန်းတိုးရွှေ၊ ဧရာဝတီတိုင်းဒေသကြီး မဲဆန္ဒနယ်အမှတ်(၉)၊ ၎င်းအတိုင်း။ ဦးကျော်သန်း၊ ရခိုင်ပြည်နယ် မဲဆန္ဒနယ်အမှတ်(၁၀)၊ ၎င်းအတိုင်း။ ဦးကျင့်ခန့်ပေါင်၊ ချင်းပြည်နယ် မဲဆန္ဒနယ်အမှတ်(၆)၊ ၎င်းအတိုင်း။ ဒေါ်မမလေး၊ ရှမ်းပြည်နယ် မဲဆန္ဒနယ်အမှတ်(၈)၊ ၎င်းအတိုင်း။ ဒေါက်တာမြသောင်း၊ ပဲခူးတိုင်းဒေသကြီး မဲဆန္ဒနယ်အမှတ်(၇)၊ UNICEF တွေ့ဆုံပွဲ တက်ရောက်ရန်။ ဒေါက်တာတင်တင်ဝင်း၊ ပဲခူးတိုင်းဒေသကြီး မဲဆန္ဒနယ်အမှတ်(၅)၊ ၎င်းအတိုင်း။ ဒေါက်တာဝင်းမြင့်ချစ်၊ ပဲခူးတိုင်းဒေသကြီး မဲဆန္ဒနယ်အမှတ်(၈)၊ ၎င်းအတိုင်း။ ဦးကျော်ကျော်ဝင်း၊ ရခိုင်ပြည်နယ် မဲဆန္ဒနယ် အမှတ်(၈)၊ ၎င်းအတိုင်း။ ဦးဖေချစ်၊ ရန်ကုန်တိုင်းဒေသကြီး မဲဆန္ဒနယ်အမှတ်(၉)၊ ၎င်းအတိုင်း။ ဒေါ်အိအိပြုံး၊ ဧရာဝတီတိုင်းဒေသကြီး မဲဆန္ဒနယ်အမှတ်(၈)၊ ၎င်းအတိုင်း။ ဒေါက်တာဇော်လင်းထွဋ်၊ မွန်ပြည်နယ် မဲဆန္ဒနယ်အမှတ်(၉)၊ ၎င်းအတိုင်း။ ဒေါ်စန်းစန်းမြင့်၊ ပဲခူးတိုင်းဒေသကြီး မဲဆန္ဒနယ် အမှတ်(၄)၊ ကိုယ်တိုင်ဆောင်ရွက်ရန်။ ဒေါ်ရှီလာနန်တောင်(ခ) အမ်နန်တောင်၊ ကချင်ပြည်နယ် မဲဆန္ဒ နယ်အမှတ်(၂)၊ ကျန်းမာရေး။ ဗိုလ်မှူးကြီး တင်အောင်ထွန်း၊ တပ်မတော်သားကိုယ်စားလှယ်၊ တာဝန် ထမ်းဆောင်ရန်။ ဗိုလ်မှူးမင်းအောင်ဖြိုး၊ တပ်မတော်သားကိုယ်စားလှယ်၊ တာဝန်ထမ်းဆောင်ရန်။ ဒေါ်မြတ်သီတာထွန်း၊ မွန်ပြည်နယ် မဲဆန္ဒနယ်အမှတ်(၅)၊ ကိုယ်တိုင်ဆောင်ရွက်ရန်။ ဦးမျိုးထပ်(ခ) ဆလိုင်းမျိုးထိုက်၊ ချင်းပြည်နယ် မဲဆန္ဒနယ်အမှတ်(၁၂)၊ Forum တက်ရောက်ရန်။ ဒေါ်နန်းမိုးမိုးထွေး၊ ကရင်ပြည်နယ် မဲဆန္ဒနယ်အမှတ်(၄)၊ Forum တက်ရောက်ရန်နှင့် ဦးစိုင်းအုန်းကျော်၊ ရှမ်းပြည်နယ် မဲဆန္ဒနယ်အမှတ်(၄)၊ ကိုယ်တိုင်ဆောင်ရွက်ရန်တို့ပဲ ဖြစ်ပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြု ထားသူ(၅)ဦးနှင့် ယနေ့ ခွင့်ပန်ကြားသူ (၅၆)ဦးရှိပြီး စုစုပေါင်းခွင့်ပန်ကြားသူ(၆၁)ဦး ဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနှင့် ယနေ့ ခွင့်ပန်ကြားသူ အမျိုးသားလွှတ်တော်ကိုယ်စားလှယ်များကို လွှတ်တော်က ခွင့်အဖြစ် သတ်မှတ်ခွင့်ပြု ပေးနိုင်ပါရန် အမျိုးသားလွှတ်တော်ဥက္ကဋ္ဌကြီးမှတစ်ဆင့် လွှတ်တော်သို့ လေးစားစွာဖြင့် တင်ပြအပ်ပါ တယ် ခင်ဗျား။
</speech>
<speech type='speaker'>
ယခု ခွင့်ပန်ကြားချက်များကို ခွင့်ပြုဖို့ လွှတ်တော်က သဘောတူပါသလား ခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။
</p>
<speech type='speaker'>
သဘောတူတဲ့အတွက် ခွင့်ပန်ကြားချက်များကို လွှတ်တော်က ခွင့်ပြုကြောင်း ကြေညာပါတယ်။ (ဩဘာသံများ)
</speech>
<title>
အမျိုးသားလွှတ်တော် ကိုယ်စားလှယ်များ အစည်းအဝေးတက်ရောက်မှု အခြေအနေကို မှတ်တမ်းတင်ခြင်း
</title>
<speech type='speaker'>
အမျိုးသားလွှတ်တော် ကိုယ်စားလှယ်များခင်ဗျား။ ဒီကနေ့ ဒုတိယအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး စတုတ္ထနေ့ကို တက်ရောက်ခွင့်ရှိတဲ့ အမျိုးသား လွှတ်တော်ကိုယ်စားလှယ်ဦးရေမှာ (၂၂၄)ဦး၊ ယခင်က ခွင့်ပန်ကြားသဖြင့် ခွင့်ပြု ထားသူ (၅)ဦး၊ ယနေ့ ခွင့်ပန်ကြားသဖြင့် ခွင့်ပြုထားသူ(၅၆)ဦးဖြစ်၍ အမျိုးသားလွှတ်တော်က စုစုပေါင်း ခွင့်ပြုထားသူ (၆၁) ဦး ဖြစ်ပြီး ခွင့်မဲ့ပျက်ကွက်သူ မရှိပါ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်းဥပဒေ ၄၁၊ နည်းဥပဒေခွဲ(ဂ)အရ ယခု လွှတ်တော်ကိုယ်စားလှယ်များ အစည်းအဝေး တက်ရောက်မှု အခြေအနေ တင်ပြချက်ကို လွှတ်တော်ရဲ့ အတည်ပြုချက် ရယူပါမယ်။ အမျိုးသားလွှတ်တော် ကိုယ်စားလှယ်များ အစည်းအဝေး တက်ရောက်မှု အခြေအနေ တင်ပြချက်ကို လွှတ်တော်က အတည်ပြုပါသလား ခင်ဗျား။
</speech>
<p>
သုံးကြိမ်တိုင်တိုင်မေးမြန်းပါသည်။ လွှတ်တော်ကအတည်ပြုပါသည်။
</p>
<speech type='speaker'>
လွှတ်တော်က အတည်ပြုတဲ့အတွက် အမျိုးသားလွှတ်တော်ကိုယ်စားလှယ် များ အစည်းအဝေးတက်ရောက်မှု အခြေအနေ တင်ပြချက်ကို အမျိုးသားလွှတ်တော်က အတည်ပြု မှတ်တမ်းတင်ကြောင်း ကြေညာပါတယ်။(ဩဘာသံများ)
</speech>
</leave>
</preface><discussion>
<QASection>
<title>
ကြယ်ပွင့်ပြထားသည့် မေးခွန်းများကို သက်ဆိုင်ရာ အမျိုးသားလွှတ်တော်ကိုယ်စားလှယ်များကမေးမြန်းခြင်းနှင့် သက်ဆိုင်ရာ ပြည်ထောင်စုအဆင့် အဖွဲ့အစည်းဝင်များက ဖြေကြားခြင်း
</title>
<speech type='speaker'>
အစီအစဉ်(၅) ဖြစ်ပါတယ်။ အမျိုးသားလွှတ်တော် ကိုယ်စားလှယ်များ ခင်ဗျား။ လွှတ်တော်သို့ လွှတ်တော်ကိုယ်စားလှယ်များ မေးမြန်းထားတဲ့ ကြယ်ပွင့်ပြထားတဲ့ မေးခွန်း တွေကို မေးမြန်းခြင်းနဲ့ ဖြေကြားခြင်း အစီအစဉ် ဆောင်ရွက်မှာ ဖြစ်ပါတယ်
</speech>
<speech type='speaker'>
ယခု လွှတ်တော်ကိုယ်စားလှယ်နှစ်ဦး မေးမြန်းတဲ့ မေးခွန်းများဟာ လူမှုဝန်ထမ်း၊ ကယ်ဆယ် ရေးနှင့် ပြန်လည်နေရာချထားရေးဝန်ကြီးဌာန၊ ပြည်ထောင်စုဝန်ကြီး တစ်ဦးတည်းက ဖြေကြားမယ့် မေးခွန်းများ ဖြစ်ပါတယ်။ လွှတ်တော်ကိုယ်စားလှယ်များက သက်ဆိုင်ရာမေးခွန်းတွေကို တစ်ဆက်တည်း မေးမြန်းပြီးမှ ပြည်ထောင်စုဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။﻿
</speech>
<title>
သဘာဝဘေးအန္တရာယ် ကြိုတင်ကာကွယ်ရေးလုပ်ငန်းများ စနစ်တကျကြို တင်ဆောင်ရွက်ရန်အတွက် နှစ်စဉ်နှစ်တိုင်း သဘာဝဘေးအန္တရာယ် ရင်ဆိုင်ကြုံတွေ့ခံစားနေရသည့် မြို့နယ်များတွင် လူမှုဝန်ထမ်း၊ ကယ်ဆယ်ရေးနှင့် ပြန်လည်နေရာချထားရေးဝန်ကြီးဌာန၊ ကယ်ဆယ်ရေးနှင့် ပြန်လည်နေရာချထားရေး ဦးစီးဌာန၊ မြို့နယ်အဆင့်ဦးစီးမှူးရုံးများ အမြန်ဆုံးဖွင့်လှစ်ပေးရန် အစီအစဉ် ရှိ/မရှိ နှင့် စပ်လျဉ်းသည့် မေးခွန်း
</title>
<speech type='speaker'>
ပထမဦးစွာ စစ်ကိုင်းတိုင်းဒေသကြီး မဲဆန္ဒနယ်အမှတ်(၈)မှ ဦးကိုကိုနိုင် က သဘာဝဘေးအန္တရာယ် ကြိုတင်ကာကွယ်ရေးလုပ်ငန်းများ စနစ်တကျ ကြို တင်ဆောင်ရွက်နိုင်ရန် အတွက် နှစ်စဉ်နှစ်တိုင်း သဘာဝဘေးအန္တရာယ် ရင်ဆိုင်ကြုံတွေ့ခံစားနေရသည့် မြို့နယ်များတွင် လူမှုဝန်ထမ်း၊ ကယ်ဆယ်ရေးနှင့် ပြန်လည်နေရာချထားရေးဝန်ကြီးဌာန၊ ကယ်ဆယ်ရေးနှင့် ပြန်လည် နေရာချထားရေးဦးစီးဌာန၊ မြို့နယ်အဆင့်ဦးစီးမှူးရုံးများ အမြန်ဆုံးဖွင့်လှစ်ပေးရန် အစီအစဉ် ရှိ/မရှိနဲ့ စပ်လျဉ်းတဲ့မေးခွန်း မေးမြန်းဖို့ ဖြစ်ပါတယ်
</speech>
<speech>
<mp id='962'>
ဦးကိုကိုနိုင်၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၈)
</mp>
လေးစားရပါသော အမျိုးသားလွှတ်တော် ဥက္ကဋ္ဌကြီးနှင့်တကွ ပြည်ထောင်စုဝန်ကြီး၊ ဒုတိယဝန်ကြီးနှင့် လွှတ်တော် ကိုယ်စားလှယ်များအားလုံးကို မင်္ဂလာပါလို့ ဦးစွာပထမ နှုတ်ခွန်းဆက်သဂါရဝပြုအပ်ပါတယ်။ ကျွန်တော်ကတော့ စစ်ကိုင်းတိုင်းဒေသကြီး မဲဆန္ဒနယ်အမှတ်(၈)က အမျိုးသားလွှတ်တော်ကိုယ်စားလှယ် ဦးကိုကိုနိုင် ဖြစ်ပါတယ်။ ယနေ့ အမျိုးသားလွှတ်တော်မှာ ကျွန်တော်မေးမြန်းမယ့် မေးခွန်းကတော့ ပြည်ထောင်စုသမ္မတမြန်မာနိုင်ငံတော်အတွင်းမှာ သဘာဝဘေးအန္တရာယ်များ ကြိုတင်ကာကွယ်ရေး လုပ်ငန်းများ ကြို တင်ဆောင်ရွက်နိုင်ရန်အတွက် နှစ်စဉ်နှစ်တိုင်း သဘာဝဘေးအန္တရာယ် ကြုံတွေ့ ခံစားနေရတဲ့ မြို့နယ်များမှာ လူမှုဝန်ထမ်း၊ ကယ်ဆယ်ရေးနှင့် ပြန်လည်နေရာချထားရေးဝန်ကြီးဌာန၊ ကယ်ဆယ်ရေးနှင့် ပြန်လည်နေရာချထားရေးဦးစီးဌာန၊ မြို့နယ်အဆင့်ဦးစီးမှူးရုံးများ အမြန်ဆုံး ဖွင့်လှစ် ပေးအပ်ရန် အစီအစဉ် ရှိ/မရှိ နှင့် စပ်လျဉ်း၍ မေးမြန်းသွားမှာ ဖြစ်ပါတယ်။ Power Point သုံးစွဲခွင့် ပြုပါရန် ကြိုတင်တောင်းခံအပ်ပါတယ်ခင်ဗျား။ ဥက္ကဋ္ဌကြီးခင်ဗျား။ ကျွန်တော်တို့နိုင်ငံဟာ မြို့နယ်ပေါင်း(၃၃၀)နဲ့ ကျေးရွာပေါင်း (၆၀၀၀၀) ကျော်ရှိတဲ့ နိုင်ငံတစ်ခုဖြစ်ပြီးတော့မှ နှစ်စဉ်နှစ်တိုင်း မိုးကြီးခြင်း၊ ရေကြီးရေလျှံဖြစ်ခြင်း၊ မြေပြိုခြင်း၊ အပူလွန်ကဲခြင်း၊ သောက်သုံးရေပြတ်လပ်ခြင်း၊ မုန်တိုင်းတိုက်ခတ်ခြင်း၊ ငလျင်လှုပ်ခြင်း၊ မီးဘေးသင့်ခြင်း တို့ကို တိုင်းဒေသကြီးနှင့် ပြည်နယ်အားလုံးနီးပါး ရင်ဆိုင်ကြုံတွေ့ခံစားနေကြရပါတယ်။ ကျွန်တော်တို့ နိုင်ငံဟာ ဘင်္ဂလားပင်လယ်အော်နဲ့ ကပ္ပလီပင်လယ်ပြင်တို့ ထိစပ်နေတဲ့ ကီလိုမီတာ (၂၄၀၀)၊ မိုင်(၁၅၀၀)ခန့် ရှည်လျားတဲ့ ကမ်းရိုးတန်းရှိနေခြင်းဟာ သဘာဝအရင်းအမြစ်တွေ ကြွယ်ဝပေမယ့်လို့ တစ်ဖက်မှာလည်း မုန်တိုင်းဒဏ်နဲ့ ရေလှိုင်းဒဏ်ကို နှစ်တိုင်း ကြုံတွေ့ခံစားနေကြရပါတယ်။ မြန်မာနိုင်ငံ ဟာ မုန်တိုင်းဖြစ်တဲ့ကာလမှာ မုတ်သုံကြို ကာလနှင့် မုတ်သုနှောင်းပိုင်းကာလများဖြစ်ပြီး ယခင်က﻿ မုတ်သုံကြို ကာလမှာ ဧပြီလ(၁၅)ရက်မှ မေလ(၁၅)ရက်အထိသာ ရက်ပေါင်း(၃၀)ရှိခဲ့ရာမှာ ယခုအခါ မှာဆိုရင်ဖြင့် (၁၅)ရက်အထိ နောက်ကျပြီး မေလကုန်မှ မုတ်သုံဝင်လာတာကြောင့် မုတ်သုံကြို ကာလဟာ (၄၅)ရက်အထိရှိလာပြီး မုန်တိုင်းကာလဟာလည်း (၄၅)ရက်အထိ တိုးမြင့်လာပါတယ်။ ထို့အတူပဲ မုတ်သုနှောင်းပိုင်းကာလဟာလည်း ယခင်က အောက်တိုဘာလ(၁၀)ရက်မှ နိုဝင်ဘာလ (၃၀)ရက်အထိ ရက်ပေါင်း(၅၀)ရှိခဲ့သော်လည်း (၁၀)စုနှစ်ကျော်ကာလအတွင်း စက်တင်ဘာလ(၁၅)ရက်မှာပင် မုတ်သုံ ကုန်နေပြီဖြစ်တဲ့အတွက် မုတ်သုနှောင်းပိုင်းကာလဟာ (၂၅)ရက်အထိ တိုးလာတဲ့အတွက် မုတ်သုံ နှောင်းပိုင်းကာလ ရက်ပေါင်း(၇၅)ရက်အထိ တိုးလာတဲ့အတွက် မုန်တိုင်းကာလဟာ ကြာရှည်လာပြီး မုန်တိုင်းဖြစ်ပွားလာမှုကာလ တိုးလာနေခြင်းပါပဲ။ ဆိုလိုတာကတော့ ရာသီဥတုပြောင်းလဲမှု ဂေဟစနစ် များ အလျင်အမြန်ပြောင်းလဲ ပျက်စီးနေမှုနှင့်အတူ မုန်တိုင်းများ ပိုမိုဖြစ်ပွားလာမှုနဲ့အတူ သဘာဝဘေး အန္တရာယ်တွေကို ကျွန်တော်တို့နိုင်ငံ ပိုမိုရင်ဆိုင်လာရဖွယ်ရှိတယ်ဆိုတာ အချက်ပေးလိုက်တာပါပဲ။ ယခုဆိုလျှင် တစ်နှစ်ထဲမှာ ကျွန်တော်တို့ဒေသမှာ (၂)လအတွင်းမှာပင် ရေကြီးရေလျှံ (၃) ကြိမ် ဖြစ်ခဲ့ တာက သက်သေခံနေပါတယ်။ မြန်မာနိုင်ငံဟာ သဘာဝဘေးအန္တရာယ်များကြောင့် နိုင်ငံရဲ့ နိုင်ငံရေး၊ စီးပွားရေး၊ လူမှုရေး စတဲ့ ကဏ္ဍများမှာ ထိခိုက်ပျက်စီးမှု များပြားနေပြီးတော့မှ ၁၉၉၅ ခုနှစ်မှ ၂၀၁၄ ခုနှစ်အတွင်း ရာသီဥတုဖောက်ပြန်မှုတို့ကြောင့် တစ်ကမ္ဘာလုံးမှာ အဆိုးအဝါးဆုံး ထိခိုက်ပျက်စီးခဲ့တဲ့ (၁၀)နိုင်ငံမှာ ကျွန်တော်တို့နိုင်ငံဟာ ဒုတိယမြောက်ဖြစ်တယ်လို့ (Global Climate Risk Index 2016) အစီရင်ခံစာ မှာ ဖော်ပြထားတာကို ဖတ်ရှုလေ့လာခဲ့ရပါတယ်။ ဒါကြောင့် သက်ရှိလူသားများအနေနဲ့ သဘာဝဘေး အန္တရာယ်တွေကို ရှောင်လွဲအန်တုလို့မရတဲ့အခါမှာတော့ ကြံ့ကြံ့ခံနိုင်အောင် ဘယ်လိုလုပ်ကြရမလဲ ဆိုတဲ့အဖြေကို ရှာကြရပါတယ်။ ခေတ်အဆက်ဆက် သဘာဝဘေးအန္တရာယ်များနှင့် ပတ်သက်လို့ အလေးမမူ၊ ဂရုမပြု ကြိုတင်ပြင်ဆင်မှုတွေ အားနည်းခဲ့ကြလို့ လူပေါင်းသိန်းနဲ့ချီ သေကျေပျက်စီးခဲ့ ရတဲ့ ၂၀၀၈ ခုနှစ်၊ မေလ နာဂစ်မုန်တိုင်းဟာ ကျွန်တော်တို့ နိုင်ငံအတွက်တော့ ကြီးမားတဲ့ပေးဆပ်မှု သင်ခန်းစာတစ်ခုပါ။ အခုအချိန်မှာတော့ သဘာဝဘေးအန္တရာယ်ဟာ ကျွန်တော်တို့နိုင်ငံသာမကဘဲ ကမ္ဘာ့နိုင်ငံအသီးသီးကို ခြိမ်းခြောက်စိန်ခေါ်နေပြီဖြစ်လို့ ဘယ်နိုင်ငံကမှ သဘာဝဘေးအန္တရာယ်နဲ့ ပတ်သက်လို့ လျစ်လျူရှုလို့ မရတော့တဲ့အခါမှာ ကမ္ဘာ့ခေါင်းဆောင်အသီးသီးလည်း ဒီကိစ္စနဲ့ပတ်သက်လို့ ခေါင်းချင်းဆိုင်နေကြရပါပြီ။ ဒါကြောင့် သဘာဝဘေးအန္တရာယ်နဲ့ ပတ်သက်ပြီးတော့မှ ဒုတိယသမ္မတ ဦးဟင်နရီဗန်ထီးယူ ဥက္ကဋ္ဌအဖြစ် တာဝန်ယူဆောင်ရွက်နေတဲ့ အမျိုးသားသဘာဝဘေးအန္တရာယ် စီမံခန့်ခွဲမှုကော်မတီက ပြည်ထောင်စုအဆင့်မှ မြို့နယ်အဆင့်အထိ ကော်မတီများ အသီးသီးဖွဲ့စည်းပြီး သဘာဝဘေးအန္တရာယ် မကျရောက်မီ၊ ကျရောက်စဉ်၊ ကျရောက်ပြီးကာလများအတွက် ကြိုတင်ပြင်ဆင် ဇာတ်တိုက်မှုများ ဆောင်ရွက်ကာ ကယ်ဆယ်ရေး၊ ကူညီထောက်ပံ့ရေး၊ ကျန်းမာမှုစောင့်ရှောက်ရေး၊ ပြန်လည်နေရာ ချထားရေးနှင့် ပြန်လည်ထူထောင်ရေးလုပ်ငန်းများကို ယခင်ကထက် ပိုမိုလုပ်ဆောင်လာတာကို အားတက်ဖွယ်ရာ တွေ့ရှိရသလို တယ်လီဖုန်းဆက်သွယ်ရေးကွန်ရက်များ အားကောင်းလာခြင်း၊ ကြိုတင်အသိပေးချက်များ ထုတ်ပြန်ပေးခြင်း၊ သဘာဝဘေးနဲ့ပတ်သက်လို့ ပြည်သူလူထု ပိုမိုသတိထားလာခြင်းနဲ့အတူ အရပ်ဘက်အဖွဲ့အစည်းများ ပူးပေါင်းပါဝင်လာခြင်းတို့ဟာ ကျွန်တော်တို့နိုင်ငံရဲ့ သဘာဝဘေးအန္တရာယ်အတွက် အကာအကွယ်တွေ ဖြစ်စေပါတယ်။ သဘာဝဘေးအန္တရာယ်ဟာ နိုင်ငံတော်ဖွံ့ဖြိုးရေးလမ်းကြောင်းမှာ အဟန့်အတားဖြစ်စေတဲ့အတွက် သဘာဝဘေးအန္တရာယ်များကို ပိုမိုစနစ်တကျကာကွယ်နိုင်ရန်အတွက် ဘတ်ဂျက်အလုံအလောက်ချပေးဖို့ ပြည့်စုံတဲ့ဝန်ထမ်းတွေ ဖြည့်တင်းပေးဖို့အတွက် နိုင်ငံတော်အစိုးရကို အားနာပါးနာနဲ့ပဲ တောင်းခံပါရစေ။ သို့ဖြစ်ပါ၍ သဘာဝဘေးအန္တရာယ်နဲ့ ပတ်သက်လို့ တာဝန်ရှိသူမှ အချိန်နှင့်တစ်ပြေးညီ ဦးစီးဦးဆောင် ညွှန်ကြားဆောင်ရွက်နိုင်ရန်အတွက် သဘာဝဘေးအန္တရာယ် ကာကွယ်ရေးလုပ်ငန်းများ ထိထိရောက်ရောက် ယခုထက်ပိုမိုဆောင်ရွက်နိုင်ရန် ကယ်ဆယ်ရေးနှင့် ပြန်လည်နေရာချထားရေး ဦးစီးဌာန၊ မြို့နယ်ဦးစီးမှူးရုံးများကို အမြန်ဆုံးဖွင့်လှစ်ပေးသွားရန် အစီအစဉ် ရှိ/မရှိ သိရှိလိုပါကြောင်း နှင့် အစီအစဉ်ရှိပါက မည်သည့်အချိန်တွင် မည်ကဲ့သို့ ဆောင်ရွက်ပေးသွားမည်ကို သိရှိလိုပါကြောင်း လေးစားစွာဖြင့် မေးမြန်းအပ်ပါတယ်ခင်ဗျား။ ကျေးဇူးတင်ပါတယ်။
</speech>
<title>
ခေတ်အဆက်ဆက် သဘာဝဘေးအန္တရာယ်များကျရောက်ခဲ့သော ရခိုင်ပြည်နယ်ရှိ လိုအပ်သော EL$$op:02€ opošosoa: Gęłopus (Multi-Purpose) Cyclone Resistant Shelters op: လာမည့်ဘဏ္ဍာနှစ်အတွင်း လုံလောက်စွာ တည်ဆောက်ပေးရန် အစီအစဉ် ရှိ/မရှိ နှင့် စပ်လျဉ်းသည့် မေးခွန်း
</title>
<speech type='speaker'>
ဆက်လက်ပြီး ရခိုင်ပြည်နယ် မဲဆန္ဒနယ်အမှတ်(၁၁)မှ ဒေါ်ထုမေ က ခေတ် အဆက်ဆက် သဘာဝဘေးအန္တရာယ်များကျရောက်ခဲ့သော ရခိုင်ပြည်နယ်ရှိ လိုအပ်သောမြို့နယ်များ opć Smosar:GL €600 (Multi-Purpose) Cyclone Resistant Shelters op: woops ဘဏ္ဍာနှစ်အတွင်း လုံလောက်စွာ တည်ဆောက်ပေးရန် အစီအစဉ် ရှိ/မရှိနဲ့ စပ်လျဉ်းတဲ့ မေးခွန်း မေးမြန်းဖို့ ဖြစ်ပါတယ်
</speech>
<speech>
<mp id='942'>ဒေါ်ထုမေ၊ ရခိုင်ပြည်နယ် မဲဆန္ဒနယ်အမှတ်(၁၁)</mp>
လေးစားရတဲ့ အမျိုးသားလွှတ်တော် ဥက္ကဋ္ဌကြီးနှင့်တကွ အားလုံးမင်္ဂလာပါရှင်။ ဥက္ကဌကြီးရှင် ကျွန်မတို့ရဲ့ ရခိုင်ပြည်နယ် တစ်ခုလုံးနဲ့ သက်ဆိုင်တဲ့ (Multi-Purpose) Cyclone Resistant Shelters တည်ဆောက်ပေးရန်နဲ့ ပတ်သက်ပြီး တော့ တင်ပြရလို့ရှိရင် ရခိုင်ပြည်နယ်ဟာ နှစ်စဉ်နှစ်တိုင်းနီးပါး သဘာဝဘေးအန္တရာယ်များဖြစ်တဲ့ မုန်တိုင်းတိုက်ခတ်ခြင်း၊ ရေကြီးရေလျှံဖြစ်ခြင်း အခြေအနေများနဲ့ ရင်ဆိုင်ကြုံတွေ့ရတဲ့အတွက်ကြောင့် ပြည်သူပြည်သားများ အသက်အိုးအိမ်စည်းစိမ်၊ ဥစ္စာပစ္စည်းများအတွက် စိုးရိမ်သောက များနေကြရပါ တယ်။ ဒါကြောင့် ပြည်သူများအား ကာကွယ်စောင့်ရှောက်ရန် လိုအပ်လှပါတယ်။ အထူးသဖြင့် မိုးရာသီနဲ့ မိုးနှောင်းကာလမှာဆိုလို့ရှိရင် မုန်တိုင်းအန္တရာယ်ကြောင့် ရေကြီးမှုအန္တရာယ်ကို နှစ်စဉ်နီးပါး ခံစားကြ ပြီးတော့ ပြည်သူများရဲ့ အသက်အိုးအိမ်စည်းစိမ်တွေ ပျက်စီးလျက်ရှိပါတယ်။ ၁၉၆၈ ခုနှစ်က ဆိုးရွားတဲ့ သဘာဝဘေးအန္တရာယ်ကျရောက်ခဲ့တဲ့ စစ်တွေ၊ မြေပုံ မုန်တိုင်းမှာဆိုလို့ရှိရင် ငမန်းရဲကျွန်း တစ်ကျွန်းလုံး နီးပါးမြှုပ်ခဲ့ပြီးတော့ လူအသေအပျောက် များပြားခဲ့တဲ့အပြင် တချို့ရွာတွေတောင် ပျောက်ကွယ်သွားခဲ့ရပါတယ်။ ရေကျချိန်မှာဆိုလို့ရှိရင် စက်လှေများ၊ လှေများ၊ မြို့လယ်ခေါင်ထိ ကျန်ပြီးတော့ ရှိနေခဲ့တယ်ဆိုတဲ့ဟာကို ကျွန်မတို့ ရှေးလူကြီးတွေက ပြောပြတဲ့အတွက်ကြောင့်မို့လို့ ဘယ်လောက်ဆိုးရွားခဲ့တယ်ဆိုတာကို ကျွန်မတို့ လေ့လာသိရှိခဲ့ပါတယ်။ ၁၉၇၀ ပြည့်နှစ်ကျော်မှာ ဆိုလို့ရှိရင် ကျောက်ဖြူမုန်တိုင်း၊ ၁၉၈၂ ခုနှစ်မှာဆိုရင် ဂွမုန်တိုင်း၊ ၂၀၀၆ ခုနှစ်မှာဆိုရင် ဂွမြို့နယ်မှာ မာလာမုန်တိုင်း၊ ၂၀၁၀ ပြည့်နှစ်ဆိုလို့ရှိရင် ဂီရိ၊ ၂၀၁၃ ခုနှစ်မှာ မဟာစံ၊ ၂၀၁၅ ခုနှစ်မှာ ကိုမန်မုန်တိုင်းဆိုလို့ရှိရင် အကြီးအကျယ် ပြင်းထန်ခဲ့ပါတယ်။ အခု ၂၀၁၇ ခုနှစ် မှာဆိုလို့ရှိရင် မေလ(၃၀)ရက်နေ့မှာ တိုက်ခတ်ခဲ့တဲ့ မိုရာမုန်တိုင်းကြောင့် နေအိမ်များ၊ စာသင်ကျောင်း များ၊ ဆေးရုံများ၊ သာသနိကအဆောက်အအုံများ၊ အစိုးရရုံးများ များစွာပျက်စီးပြီးတော့ လူ့အသက်များ၊ ပိုင်ဆိုင်မှုများ၊ လူမှုဘဝစီးပွားများ ယိုယွင်းခဲ့ကြရပါတယ်။ ဒါအတွက်ကြောင့် ဘက်စုံအသုံးပြုနိုင်တဲ့﻿(Multi-Purpose) Cyclone Resistant Shelters op: wg8u6s Psacjoğolosan szém အသက်အန္တရာယ်လုံခြုံတဲ့နေရာ၊ ရေဘေးလွတ်ရာများ ဖြစ်ဖို့လိုပါတယ်။ နောက်တစ်ခုကနေပြီးတော့ မြို့တိုင်း၊ ရွာတိုင်းမှာ လိုအပ်လျက်ရှိနေပါတယ်။ ဒါတွေကို တည်ဆောက်တဲ့အခါမှာ ထားရှိသင့်တဲ့နေရာ၊ အဆောက်အအုံပုံစံ၊ သွားလာရမယ့် အခြေအနေ၊ လူဦးရေမည်မျှ ထားပေးနိုင်တယ်၊ နောက်တစ်ခုက ဆေးဝါး၊ အစားအသောက်၊ ရေရရှိမှုစတဲ့ အခြေခံ ကျတဲ့ အချက်အလက်တွေကိုလည်း သုတေသနများ၊ လုပ်ငန်းများ စနစ်တကျဆောင်ရွက်ပြီးလို့ရှိရင် လုံလုံလောက်လောက် တည်ဆောက်ထားဖို့က အရေးကြီးပါတယ်။ ဒါ့အပြင် သဘာဝဘေးအန္တရာယ် ဖြစ်တဲ့ မုန်တိုင်းတိုက်ခတ်ခြင်း၊ ရေကြီးရေလျှံဖြစ်ခြင်း အခြေအနေများနဲ့ ရင်ဆိုင်ရတဲ့အခါမှာ လက်တွေ့ကျတဲ့ ကူညီထောက်ပံ့မှုရရှိဖို့ အရေးကြီးတဲ့ အခန်းကဏ္ဍမှာ ပါဝင်ပါတယ်။ ဘာဖြစ်လို့လဲ ဆိုတော့ ကျွန်မတို့ ၂၀၀၈ ခုနှစ်တုန်းကရော၊ ၂၀၁၀ ပြည့်နှစ်တုန်းကရော ကျွန်မတို့ ဒီ သဘာဝဘေး အန္တရာယ်ကြောင့် ကျရောက်တဲ့နေရာများမှာ ကျွန်မတို့ စေတနာ့ဝန်ထမ်းအဖြစ် လုပ်ဆောင်တဲ့အခါမှာ ဆိုလို့ရှိရင် အထူးသဖြင့် ကျွန်မ သွားရောက်ခဲ့တဲ့နေရာ၊ မြေပုံမှာဆိုလို့ရှိရင် ဒီလိုမျိုး တကယ်တမ်း လက်တွေ့ကျတဲ့ ကူညီထောက်ပံ့မှုတွေ မဟုတ်တဲ့အတွက်ကြောင့်မို့လို့ ပြဿနာမျိုးစုံ ဖြစ်ခဲ့ရပါတယ်။ ဥပမာအားဖြင့် “အိုး”တွေဆိုလို့ရှိရင် ပြန်တောင်ရောင်းစားလို့ရတဲ့အခြေအနေ၊ ဒီလိုမျိုးအခြေအနေ မဖြစ်ဖို့ အရေးကြီးပါတယ်။ ဒါကြောင့်မို့လို့ ဒီလက်တွေ့ကျတဲ့ ကူညီထောက်ပံ့မှုဆိုတဲ့ဟာကို အလေးထား ပြောဆိုလိုပါတယ်။ ဒါကြောင့်မို့လို့ ပြည်သူများ၏ အသက်အိုးအိမ်စည်းစိမ်ကို လက်တွေ့ကျတဲ့ ကာကွယ်စောင့်ရှောက်ထိန်းသိမ်းမှုပြုရန်အတွက် သုတေသနလုပ်ငန်းများ စနစ်တကျစီမံပြုလုပ်ကာ လိုအပ်တဲ့ မြို့နယ်များမှာဆိုလို့ရှိရင် ဘက်စုံအသုံးပြုနိုင်တဲ့ (Multi-Purpose) Cyclone Resistant Shelters များကို လာမယ့်ဘဏ္ဍာနှစ်မှာ ဘတ်ဂျက်ထည့်သွင်းရေးဆွဲပြီး လုံလောက်စွာ တည်ဆောက် ပေးရန် ရှိ/မရှိနဲ့ သဘာဝဘေးအန္တရာယ်များ၊ မုန်တိုင်းတိုက်ခတ်ခြင်း၊ ရေကြီးရေလျှံဖြစ်ခြင်း၊ ကျရောက်တဲ့ ကြုံတွေ့ရတဲ့နေရာတွေ အခြေအနေများနဲ့ ရင်ဆိုင်နေရတဲ့အခါမှာ လက်တွေ့ကျတဲ့ ကူညီထောက်ပံ့မှုများ ရရှိရန်အနေနဲ့ နိုင်ငံတော်အနေဖြင့် မည်ကဲ့သို့ အစီအစဉ်များ ဆောင်ရွက်ထား ရှိသည်ကို သိရှိလိုတဲ့အတွက်ကြောင့်မို့လို့ ရခိုင်ပြည်သူပြည်သားများရဲ့ အသက်အိုးအိမ်စည်းစိမ်ကို ကာကွယ်စောင့်ရှောက်မှုရရှိစေရန်၊ လုံခြုံစေရန် ရည်ရွယ်ပြီးတော့ သက်ဆိုင်ရာဝန်ကြီးဌာနအား အမျိုးသားလွှတ်တော်ဥက္ကဋ္ဌကြီးမှတစ်ဆင့် မေးမြန်းရခြင်း ဖြစ်ပါတယ်။ အားလုံးကို ကျေးဇူးတင်ပါတယ်။
</speech>
<speech type='speaker'>
မေးခွန်းများနဲ့ပတ်သက်ပြီး လူမှုဝန်ထမ်း၊ ကယ်ဆယ်ရေးနှင့် ပြန်လည်နေရာ ချထားရေးဝန်ကြီးဌာန၊ ပြည်ထောင်စုဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။
</speech>
<speech>
<agency id='30'>
ဒေါက်တာဝင်းမြတ်အေး (ပြည်ထောင်စုဝန်ကြီး၊ လူမှုဝန်ထမ်း၊ ကယ်ဆယ်ရေးနှင့် ပြန်လည် နေရာချထားရေးဝန်ကြီးဌာန)
</agency>
လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့်﻿ လွှတ်တော်ကိုယ်စားလှယ်များ ဖိတ်ကြားထားသော ဧည့်သည်တော်များအားလုံး ကိုယ်စိတ်နှစ်ဖြာ ကျန်းမာချမ်းသာကြပါစေလို့ ဦးစွာဆုမွန်ကောင်းတောင်းအပ်ပါတယ်။ ကျွန်တော်ကတော့ လူမှုဝန်ထမ်း၊ ကယ်ဆယ်ရေးနှင့် ပြန်လည်နေရာချထားရေးဝန်ကြီးဌာန၊ ပြည်ထောင်စုဝန်ကြီး ဒေါက်တာဝင်းမြတ်အေး ဖြစ်ပါတယ်။ ဒုတိယအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေးမှာ စစ်ကိုင်းတိုင်းဒေသကြီး အမှတ်(၈)မဲဆန္ဒနယ်မှ လွှတ်တော်ကိုယ်စားလှယ် ဦးကိုကိုနိုင် ၏ သဘာဝဘေးအန္တရာယ် ကြိုတင် ကာကွယ်ရေးလုပ်ငန်းများ စနစ်တကျ ကြို တင်ဆောင်ရွက်နိုင်ရန်အတွက် နှစ်စဉ်နှစ်တိုင်း သဘာဝဘေး အန္တရာယ် ရင်ဆိုင်ကြုံတွေ့ခံစားနေရသည့် မြို့နယ်များတွင် လူမှုဝန်ထမ်း၊ ကယ်ဆယ်ရေးနှင့် ပြန်လည် နေရာချထားရေးဝန်ကြီးဌာန၊ ကယ်ဆယ်ရေးနှင့် ပြန်လည်နေရာချထားရေးဦးစီးဌာန၊ မြို့နယ်အဆင့် ဦးစီးရုံးများ အမြန်ဆုံးဖွင့်လှစ်ပေးရန် အစီအစဉ် ရှိ/မရှိ မေးခွန်းနှင့်ပတ်သက်၍ ရှင်းလင်းဖြေကြား သွားမှာ ဖြစ်ပါတယ်။ လူမှုဝန်ထမ်း၊ ကယ်ဆယ်ရေးနှင့် ပြန်လည်နေရာချထားရေးဝန်ကြီးဌာန၊ ကယ်ဆယ်ရေးနှင့် ပြန်လည်နေရာချထားရေးဦးစီးဌာနအနေနဲ့ နိုင်ငံတစ်ဝန်း၊ သဘာဝဘေးသင့် ပြည်သူများအတွက် အရေးပေါ် စားနပ်ရိက္ခာ၊ အရေးပေါ် အမိုးအကာ စသည့် အရေးပေါ် တုံ့ပြန်မှုဆိုင်ရာ လုပ်ငန်းများ ဆောင်ရွက်ပေးခြင်း၊ သဘာဝဘေးအန္တရာယ်ဆိုင်ရာ ကြိုတင်ကာကွယ်ရေးနှင့်စပ်လျဉ်း၍ အသိပညာပေး လုပ်ငန်းများ သဘာဝဘေးများကို ကြံ့ကြံ့ခံရင်ဆိုင်နိုင်ရန် ကြိုတင်ပြင်ဆင်မှုလုပ်ငန်းများအပါအဝင် သဘာဝဘေးအန္တရာယ် စီမံခန့်ခွဲမှုလုပ်ငန်းများမှာ ဆောင်ရွက်ပေးလျက်ရှိပါတယ်။ ထိုသို့ဆောင်ရွက်တဲ့ နေရာမှာ သဘာဝဘေးအန္တရာယ် စီမံခန့်ခွဲမှုလုပ်ငန်းများကို ထိရောက်လျင်မြန်စွာ ဆောင်ရွက်နိုင်ရေး အတွက် ကယ်ဆယ်ရေးနှင့် ပြန်လည်နေရာချထားရေးဦးစီးဌာနက ၂၀၁၇-၂၀၁၈ ဘဏ္ဍာနှစ်မှ ၂၀၂၃၂၀၂၄ ဘဏ္ဍာနှစ်အထိ (၆)နှစ်တာကာလအတွင်း မြန်မာနိုင်ငံတစ်ဝန်းလုံးတွင် ခရိုင်ရုံးပေါင်း (၇၄)ရုံး နှင့် မြို့နယ်ရုံးပေါင်း(၃၃၀)ရုံးထိ ရုံးများ တိုးချဲ့ဖွင့်လှစ်မှာ ဖြစ်ပါတယ်။ ယခုနှစ် ၂၀၁၇ ခုနှစ်၊ အောက်တိုဘာလအထိ ခရိုင်ရုံး(၂၈)ရုံးနှင့် မြို့နယ်ရုံး(၁)ရုံးသာ ဖွင့်လှစ်နိုင်သေးသည့်အတွက် သဘာဝဘေးအန္တရာယ်ကို ထိရောက်စွာ ရင်ဆိုင်တုံ့ပြန်နိုင်ရေးအတွက် မြို့နယ်အဆင့်ထိ ဦးစီးရုံးများ အမြန်ဆုံးတိုးချဲ့ဖွင့်လှစ်နိုင်ရေးဟာ အရေးကြီးတဲ့ လုပ်ငန်းတစ်ရပ် ဖြစ်ပါ တယ်။ ဖွဲ့စည်းပုံတိုးချဲ့နိုင်ရေးအတွက် တင်ပြဆောင်ရွက်ခဲ့တဲ့နေရာမှာ ၆-၇-၂၀၁၇ ရက်နေ့မှာ ကျင်းပ ပြုလုပ်တဲ့ ပြည်ထောင်စုအစိုးရအဖွဲ့ အစည်းအဝေးအမှတ်စဉ် (၁၃/၁၇) အရ ဖွဲ့စည်းပုံခွင့်ပြုချက် ရရှိခဲ့ ပြီးဖြစ်ပါတယ်။ အဆိုပါ ဖွဲ့စည်းပုံအတိုင်း (၆)နှစ်စီမံကိန်းဖြင့် ဖွဲ့စည်းပုံကို အကောင်အထည်ဖော် ဆောင်ရွက်သွားမှာ ဖြစ်ပါတယ်။ ၂၀၁၇-၂၀၁၈ ဘဏ္ဍာရေးနှစ်အတွင်းမှာ မြို့နယ်ရုံးများအဖြစ် ကချင်ပြည်နယ်တွင်(၁)ရုံး၊ ကယားပြည်နယ်တွင် (၃)ရုံး၊ ကရင်ပြည်နယ်တွင် (၂)ရုံး၊ မွန်ပြည်နယ်တွင်(၅)ရုံး၊ ရခိုင်ပြည်နယ်တွင် (၇)ရုံး၊ ရှမ်းပြည်နယ်တွင် (၇)ရုံး၊ ရန်ကုန်တိုင်းဒေသကြီးတွင် (၄)ရုံး၊ မန္တလေးတိုင်းဒေသကြီးတွင် (၅)ရုံး၊ ပဲခူးတိုင်းဒေသကြီးတွင် (၅)ရုံး၊ မကွေးတိုင်းဒေသကြီးတွင် (၅)ရုံး၊ စစ်ကိုင်းတိုင်းဒေသကြီးတွင် (၃)ရုံး၊ ဧရာဝတီတိုင်းဒေသကြီးတွင် (၈)ရုံး၊ မြို့နယ်ရုံး စုစုပေါင်း (၅၅)ရုံး တိုးချဲ့ဖွင့်လှစ်မှာဖြစ်ပြီးတော့ ခရိုင်ရုံး﻿ များအဖြစ် ကချင်ပြည်နယ်၊ ကရင်ပြည်နယ်၊ ချင်းပြည်နယ်၊ မကွေးတိုင်းဒေသကြီး၊ စစ်ကိုင်းတိုင်းဒေသကြီး တို့မှာ (၁)ရုံးစီနဲ့ ရှမ်းပြည်နယ်မှာ (၂)ရုံး၊ စုစုပေါင်း ခရိုင်ရုံး(၇)ရုံး တိုးချဲ့ဖွင့်လှစ်မှာ ဖြစ်ပါတယ်။ ဖွဲ့စည်းပုံတိုးချဲ့မှု လျာထားချက်အရ ၂၀၁၇-၂၀၁၈ ဘဏ္ဍာရေးနှစ်ကုန်ဆုံးသည့် ရက်အထိ မြို့နယ်ရုံး (၅၅)ရုံးနှင့် ခရိုင်ရုံး(၇)ရုံးကို တိုင်းဒေသကြီး/ပြည်နယ်အလိုက် ဘေးဖြစ်ပွားမှုများပြားခြင်း၊ လမ်းပန်းဆက်သွယ်ရေး အကန့်အသတ်ရှိခြင်း၊ သက်ဆိုင်ရာ ဒေသအုပ်ချုပ်ရေးအဖွဲ့အစည်းများ အနေဖြင့် ဝန်ထမ်း(၂)ဦးစာအတွက် စားပွဲ၊ ကုလားထိုင်(၂)စုံနှင့် ကယ်ဆယ်ရေးပစ္စည်း အိမ်ထောင်စု (၅၀)စာ ထားရှိနိုင်မည့် (၁၅)ပေ ပတ်လည်ခန့် နေရာပေးနိုင်မှုအပေါ်မူတည်၍ ဖွင့်လှစ်ရန် ညှိနှိုင်း ဆောင်ရွက်ခဲ့ရာ အားလုံး သဘောတူညီချက်များ ရရှိထားပြီးဖြစ်ပါတယ်။ ထိုသို့ ရှေ့ပြေးရုံးများအဖြစ် အခန်းနေရာရရှိပြီးဖြစ်တဲ့ မြို့နယ်ရုံး(၅၅)ရုံးနဲ့ ခရိုင်ရုံး(၇)ရုံးတို့ အတွက် စားပွဲ၊ ကုလားထိုင်(၂)စုံ၊ ကယ်ဆယ်ရေးပစ္စည်းတင် စင်(၂)စင်၊ ဗီရို(၁)လုံး၊ စာတင်စင်(၁)လုံး နှုန်းဖြင့် ခွင့်ပြုပေးရန် ၂၀၁၇-၂၀၁၈ ဘဏ္ဍာရေးနှစ် ဖြည့်စွက်ခွင့်ပြုငွေမှာ ထည့်သွင်းတောင်းခံထား ရှိပါတယ်။ ခွင့်ပြုချက်ရရှိပါက ဘဏ္ဍာနှစ်မကုန်မီ ရုံးများဖွင့်လှစ်သွားမည်ဖြစ်ရာ ပြည်သူများအတွက် သဘာဝဘေးအန္တရာယ်ဆိုင်ရာ ကူညီထောက်ပံ့မှုလုပ်ငန်းများကို ပိုမိုထိရောက်စွာ ဆောင်ရွက်နိုင်မှာ ဖြစ်ကြောင်း လေးစားစွာ ရှင်းလင်းတင်ပြအပ်ပါတယ်။ ကျေးဇူးတင်ပါတယ် ခင်ဗျား။ တစ်ဆက်တည်းမှာပဲ ဒုတိယအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေးမှာ ရခိုင်ပြည်နယ် အမှတ်(၁၁)မဲဆန္ဒနယ်မှ လွှတ်တော်ကိုယ်စားလှယ် ဒေါ်ထုမေ ရဲ့ မေးခွန်းနဲ့ပတ်သက် ပြီးတော့ ရှင်းလင်းဖြေကြားမှာ ဖြစ်ပါတယ်။ ဒုတိယအကြိမ် အမျိုးသားလွှတ်တော် ဆဋ္ဌမပုံမှန် အစည်းအဝေးမှာ ရခိုင်ပြည်နယ် အမှတ်(၁၁)မဲဆန္ဒနယ် က လွှတ်တော်ကိုယ်စားလှယ် ဒေါ်ထုမေ က ခေတ်အဆက်ဆက် သဘာဝဘေးအန္တရာယ်များ ကျရောက်ခဲ့တဲ့ ရခိုင်ပြည်နယ်မှာရှိတဲ့ လိုအပ်တဲ့မြို့နယ် များမှာ ဘက်စုံအသုံးပြုနိုင်တဲ့ Cyclone Resistant Shelters များ လာမည့်ဘဏ္ဍာနှစ်အတွင်း လုံလောက်စွာ တည်ဆောက်ပေးရန် အစီအစဉ် ရှိ/မရှိ မေးခွန်းနဲ့ ပတ်သက်တာ ဖြစ်ပါတယ်။ ရခိုင်ပြည်နယ်ဟာ ရေမြေသဘာဝအနေအထားအရ ပင်လယ်ကမ်းရိုးတန်းတစ်လျှောက်မှာ တည်ရှိတဲ့အတွက်ကြောင့်၊ မုန်တိုင်းအန္တရာယ်ကို နှစ်စဉ် ကြုံတွေ့နေရတဲ့ ဒေသဖြစ်တဲ့အတွက်ကြောင့် မုန်တိုင်းဒဏ်ခံ ခိုလှုံရာ အဆောက်အအုံများကို လိုအပ်ချက်ပေါ်မူတည်ပြီးတော့ ဆောက်လုပ်ပေးနိုင် ရေးအတွက် ပြည်ထောင်စုအစိုးရနှင့် ပြည်နယ်အစိုးရတို့ ပူးပေါင်းဆောင်ရွက်လျက်ရှိပါတယ်။ လူမှုဝန်ထမ်း၊ ကယ်ဆယ်ရေးနှင့် ပြန်လည်နေရာချထားရေးဝန်ကြီးဌာန၊ ကယ်ဆယ်ရေးနှင့် ပြန်လည်နေရာချထားရေးဦးစီးဌာနအနေနဲ့ ရခိုင်ပြည်နယ်အတွင်း မုန်တိုင်းအန္တရာယ်ကျရောက်နိုင်တဲ့ မြို့နယ်များမှာ ဘက်စုံသုံး Cyclone Shelters များကို အမျိုးသားသဘာဝဘေးအန္တရာယ်ဆိုင်ရာ စီမံခန့်ခွဲမှုရန်ပုံငွေနဲ့ ၂၀၁၃-၂၀၁၄ မှ ၂၀၁၆-၂၀၁၇ အထိ စုစုပေါင်း (၁၂)လုံး တည်ဆောက်ခဲ့ပါ တယ်။ ၂၀၁၅-၂၀၁၆ ခုနှစ်မှာ ရခိုင်ပြည်နယ်အစိုးရအဖွဲ့ရဲ့ အစီအစဉ်နဲ့ Cyclone Shelters (၁၀)လုံး တည်ဆောက်ခဲ့ပါတယ်။﻿ အခုလာမယ့် ၂၀၁၈ ခုနှစ်အတွင်းမှာ ဘက်စုံသုံး Cyclone Shelters (၃၂)လုံး ထပ်မံ တည်ဆောက်ပေးမှာဖြစ်ရာ အမျိုးသားသဘာဝဘေးအန္တရာယ်ဆိုင်ရာ စီမံခန့်ခွဲမှုရန်ပုံငွေမှ အမ်းမြို့နယ် တွင် သလူမော်နှင့် ကစုကိုင်းတို့မှာ (၁)လုံး၊ စစ်တွေမြို့နယ်မှာ ကျေးတောပိုက်ဆိပ်၊ မြစ်နား၊ ဘာဆာရာမှာ (၁)လုံး၊ ပေါက်တောမြို့နယ်မှာ ပုဏ္ဏားကြီး၊ ကန်ချောင်း၊ အလယ်ကျွန်းတို့မှာ (၁)လုံးစီနဲ့ ကျောက်ဖြူမြို့နယ်မှာ တောင်ရင်း၊ စေတီတောင်၊ ကျောက်ပြောက်၊ ကင်းမြောက်တို့မှာ (၁)လုံးစီ၊ တောင်ကုတ်မြို့နယ်မှာ အရှေ့ဘက်ရွာ၊ ဂျီဝတို့မှာ (၁)လုံးစီ၊ ရမ်းဗြဲမြို့နယ်မှာ မန်ကျည်းကျေးရွာ၊ သင်္ဂနက်ရွာဟောင်း၊ စကုကျွန်း ရေကောင်းချောင်း၊ သင်ပေါင်းချောင်းရွာတို့မှာ (၁)လုံးစီ၊ မာန်အောင် မြို့နယ်မှာ ရန်အောင်မြင်၊ မြို့မ၊ သိပ္ပလ၊ အိုးဝ၊ ပန်း၊ ပုတ်ချောင်း၊ ရေမျက်ဝ၊ ကျူတို့မှာ (၁)လုံးစီ၊ မြောက်ဦးမြို့နယ်တွင် သံသရာမှာ (၁)လုံး၊ မောင်တောမြို့နယ် အလယ်သံကျော်မှာ (၁)လုံး စုစုပေါင်း (၂၈)လုံးကို တည်ဆောက်မှာ ဖြစ်ပါတယ်။ ထို့အပြင် ဘင်္ဂလားဒေ့ရှ်နိုင်ငံက လှူဒါန်းငွေနဲ့ စစ်တွေမှာ ချောင်းနွယ်ကျေးရွာ၊ ပေါက်တော မြို့နယ်မှာ ငပြည်ကျွန်းကျေးရွာ၊ ကျောက်ဖြူမြို့နယ်မှာ သဲတန်းကျေးရွာ၊ ရမ်းဗြဲမြို့နယ်မှာ အောင်လှပြင် ကျေးရွာတို့မှာ စုစုပေါင်း (၄)လုံး တည်ဆောက်မှာ ဖြစ်တဲ့အတွက်ကြောင့် စုစုပေါင်း ဆက်လက် တည်ဆောက်မည့် အရေအတွက်ဟာ (၃၂)လုံး ဖြစ်ပါတယ်။ သို့ဖြစ်ပါ၍ ရခိုင်ပြည်နယ် အမှတ်(၁၁)မဲဆန္ဒနယ်မှ လွှတ်တော်ကိုယ်စားလှယ် ဒေါ်ထုမေ ၏ မေးခွန်းအရ ရခိုင်ပြည်နယ်ရှိ လိုအပ်သော မြို့နယ်များမှာ ဘက်စုံသုံး Cyclone Shelters စုစုပေါင်း (၃၂)လုံးကို လာမည့် ၂၀၁၈ ခုနှစ်အတွင်း အပြီးတည်ဆောက်မည့်အပြင် လိုအပ်သည့် နေရာများကို ကွင်းဆင်းကြည့်ရှုပြီး လိုအပ်မှုအရလည်းကောင်း၊ ဒေသခံများ၏ ဆန္ဒအရလည်းကောင်း၊ လွှတ်တော်ကိုယ်စားလှယ်များ၏ တောင်းဆိုချက်အရလည်းကောင်း လုံလောက်စွာ အသုံးပြုနိုင်ရန် ထပ်မံဆောက်လုပ်ပေးမည်ဖြစ်ကြောင်း ရှင်းလင်းဖြေကြားအပ်ပါတယ်။ လွှတ်တော်ကိုယ်စားလှယ်ကြီး၏ တင်ပြချက်အရ ကျွန်တော်တို့ ဒီလိုမျိုး Cyclone Shelters များကို တည်ဆောက်တဲ့နေရာမှာ လက်တွေ့အရေးကြီးတဲ့အချက်ကတော့ ဒီ Cyclone Shelters များကို အသုံးပြုနိုင်ဖို့အတွက် လမ်းပန်းဆက်သွယ်ရေးက အလွန်အရေးကြီးပါတယ်။ အဓိက ကတော့ ရွာချင်းဆက်လမ်းတွေ ခိုင်ခံ့ကောင်းမွန်ဖို့ အရေးကြီးပါတယ်။ ဒါနဲ့ပတ်သက်ပြီးတော့ နိုင်ငံတော်အနေနဲ့ လမ်းပန်းဆက်သွယ်ရေး ကောင်းမွန်ရေးကိုပါ တစ်ပါတည်းဆောင်ရွက်နိုင်ဖို့ ပူးပေါင်းဆောင်ရွက် လျက်ရှိပါတယ်။ သဘာဝဘေးနဲ့ ပတ်သက်ပြီးတော့ အဆင်သင့်ဖြစ်ဖို့ဟာ Cyclone Shelters ရှိရုံနဲ့ မရဘဲနဲ့ လမ်းပန်းဆက်သွယ်ရေး အရေးကြီးတဲ့အတွက် ဒါကိုပါ ကျွန်တော်တို့ ထည့်သွင်းပြီးတော့ ဆောင်ရွက်နေတယ်ဆိုတာကို တင်ပြလိုပါတယ်။ နောက်တစ်ချက်ကတော့ ကျွန်တော်တို့ သဘာဝဘေးနဲ့ပတ်သက်ပြီးတော့ ထောက်ပံ့မှုများ ပြုလုပ်တဲ့အခါမှာ ပိုခြင်း၊ လိုခြင်း ရှိတဲ့ ကိစ္စတွေဖြစ်ခဲ့တာ ရှိပါတယ်။ ဒါတွေအတွက်ကိုလည်း ကျွန်တော်တို့ အနေနဲ့ ဒီလို အပိုအလို မရှိရအောင် ဆောင်ရွက်ဖို့နည်လမ်းတွေကို ရှာဖွေခဲ့တာ ဖြစ်ပါတယ်။ ပြီးခဲ့တဲ့ အတွေ့အကြုံများကို သုတေသနပြုလုပ်ငန်းများကိုလည်း ကျွန်တော်တို့ ဆောင်ရွက်နေပြီ ဖြစ်ပါတယ်။﻿ စာတမ်းအချို့လည်း ထွက်ပေါ်လာပြီ ဖြစ်ပါတယ်။ ဒါကြောင့်မို့လို့ ကျွန်တော်တို့ လူမှုဝန်ထမ်း၊ ကယ်ဆယ်ရေးနှင့် ပြန်လည်နေရာချထားရေးဝန်ကြီးဌာနမှ ပထမ ရက်(၁၀၀)စီမံကိန်းမှ အစပြုပြီးတော့ လွှတ်တော်ကိုယ်စားလှယ်ကြီးများရဲ့ အထောက်အပံ့နဲ့ပဲ ကျွန်တော်တို့ စတင်ပြီးတော့ သုတေသန စင်တာကို တည်ဆောက်ခဲ့ပြီး ဖြစ်ပါတယ်။ ဝန်ကြီးရုံးမှာ ဆောက်ခဲ့တဲ့ သုတေသနစင်တာမှာလည်း သုတေသနလုပ်ငန်းများကို ဆက်လက် ဆောင်ရွက်နေတယ်ဆိုတာကို တစ်ပါတည်းတင်ပြလိုပါတယ်။ နိဂုံးချုပ်အနေနဲ့ကတော့ လွှတ်တော်ကိုယ်စားလှယ်ကြီးတင်ပြခဲ့တဲ့အတိုင်း ကျွန်တော်တို့ အနေနဲ့ လုံလောက်စွာ အသုံးပြုနိုင်ဖို့အတွက် ဆက်လက်ပြီးတော့ ဆောင်ရွက်သွားမှာ ဖြစ်ပါတယ်။ လက်တွေ့ကျတဲ့ ပံ့ပိုးမှုတွေဖြစ်ဖို့အတွက်ကိုလည်း ကျွန်တော်တို့အနေနဲ့ ဆောင်ရွက်နေပါတယ်ဆိုတာကို တင်ပြရင်း ရှင်းလင်းဖြေကြားအပ်ပါတယ်။ ကျေးဇူးတင်ပါတယ်။
</speech>
<speech type='speaker'>
မေးခွန်းလာရောက်ဖြေကြားပေးတဲ့ လူမှုဝန်ထမ်း၊ ကယ်ဆယ်ရေးနှင့် ပြန်လည် နေရာချထားရေးဝန်ကြီးဌာန၊ ပြည်ထောင်စုဝန်ကြီး မိမိအစီအစဉ်ပြီးဆုံးလျှင် ပြန်လည်ထွက်ခွာနိုင်ပါတယ်
</speech>
<speech type='speaker'>
ဆက်လက်ပြီး လွှတ်တော်ကိုယ်စားလှယ်နှစ်ဦး မေးမြန်းတဲ့ မေးခွန်းများဟာ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ ဒုတိယဝန်ကြီး တစ်ဦးတည်းက ဖြေကြားမယ့် မေးခွန်းများ ဖြစ်ပါတယ်။ လွှတ်တော်ကိုယ်စားလှယ်များက သက်ဆိုင်ရာမေးခွန်းတွေကို တစ်ဆက်တည်း မေးမြန်းပြီးမှ ဒုတိယဝန်ကြီးက တစ်ခုချင်း ဖြေကြားပေးဖို့ ဖြစ်ပါတယ်။
</speech>
<title>
ပဲခူးတိုင်းဒေသကြီး၊ ပဲခူးခရိုင်၊ ဒိုက်ဦးမြို့နယ်အတွင်းရှိ ပေါက်တပင် မျိုးသန့်ခြံကို စိုက်ပျိုးရေး သိပ္ပံကျောင်းအဖြစ် ဖွင့်လှစ်ပေးရန် အစီအစဉ် ရှိ/မရှိနှင့် စပ်လျဉ်းသည့် မေးခွန်း
</title>
<speech type='speaker'>
ပထမဦးစွာ ပဲခူးတိုင်းဒေသကြီး မဲဆန္ဒနယ်အမှတ်(၆)မှ ဦးမင်းဦး က ပဲခူးတိုင်းဒေသကြီး၊ ပဲခူးခရိုင်၊ ဒိုက်ဦးမြို့နယ်အတွင်းရှိ ပေါက်တပင်မျိုးသန့်ခြံကို စိုက်ပျိုးရေးသိပ္ပံ ကျောင်းအဖြစ် ဖွင့်လှစ်ပေးရန် အစီအစဉ် ရှိ/မရှိနဲ့ စပ်လျဉ်းတဲ့ မေးခွန်း မေးမြန်းဖို့ ဖြစ်ပါတယ်။
</speech>
<speech>
<mp id='852'>ဦးမင်းဦး၊ ပဲခူးတိုင်းဒေသကြီး မဲဆန္ဒနယ်အမှတ်(၆)</mp>
လေးစားအပ်ပါတဲ့ အမျိုးသား လွှတ်တော်ဥက္ကဋ္ဌ၊ ပြည်ထောင်စုဒုတိယဝန်ကြီးနှင့် အမျိုးသားလွှတ်တော်ကိုယ်စားလှယ်များအားလုံး မင်္ဂလာပါ။ ကျွန်တော့်အနေနဲ့ ပဲခူးတိုင်းဒေသကြီး၊ ပဲခူးခရိုင်၊ ဒိုက်ဦးမြို့နယ်အတွင်းရှိ ပေါက်တပင် မျိုးသန့်ခြံအား စိုက်ပျိုးရေးသိပ္ပံကျောင်းအဖြစ် ဖွင့်လှစ်ပေးရန် အစီအစဉ် ရှိ/မရှိနဲ့ စပ်လျဉ်း၍ သိရှိလိုတဲ့အတွက် အမျိုးသားလွှတ်တော်ဥက္ကဋ္ဌကြီးမှတစ်ဆင့် မေးမြန်းသွားမှာ ဖြစ်ပါတယ်။ လေးစားအပ်ပါတဲ့ အမျိုးသားလွှတ်တော်ဥက္ကဋ္ဌကြီးခင်ဗျား။ ပဲခူးတိုင်းဒေသကြီး၊ ပဲခူးခရိုင်၊ ဒိုက်ဦးမြို့နယ်အတွင်းရှိ ပေါက်တပင်မျိုးသန့်ခြံဟာ ရန်ကုန်မြို့မှ (၇၉)မိုင် (၅)ဖာလုံနှင့် ဒိုက်ဦးမြို့မှ (၅)မိုင်နဲ့ (၃)ဖာလုံအကွာ ရန်ကုန်-မန္တလေး(လမ်းဟောင်း)ရဲ့ အရှေ့ဘက် ပေါက်တပင်ကျေးရွာမှာ﻿ နေ့မှာ လွှဲပြောင်းပေးခဲ့ပြီး မျိုးစေ့ဌာနခွဲ ပေါက်တပင်မျိုးသန့်ခြံအဖြစ် ပေါ်ပေါက် လာခဲ့ခြင်း ဖြစ်ပါတယ်။ Power Point အသုံးပြုခွင့်ပြုရန် တင်ပြတောင်းခံအပ်ပါတယ်။ ဒါက ပေါက်တပင်ခြံရဲ့ အကျယ်အဝန်းဖြစ်ပါတယ်။ ဒါက ကျွန်တော်တို့ မစိုက်ပျိုးနိုင်တဲ့ မြေဧက (၃၄.၁၃)ဧကရှိပြီးတော့ စိုက်ပျိုးနိုင်တဲ့ ဧရိယာက (၇၀)ဧက ဖြစ်တဲ့အတွက် စုစုပေါင်း (၁၀၄.၁၃)ဧက ရှိပါတယ်။ ဒါကတော့ ပေါက်တပင်ခြံမှာ ရှိတဲ့ လက်ရှိအဆောက်အအုံ အရေအတွက်တွေပဲ ဖြစ်ပါတယ်။ တချို့ကတော့ ကောင်းပြီးတော့၊ တချို့ကတော့ ပြုပြင်ရန်လိုတဲ့ အဆောက်အအုံတွေ ဖြစ်ပါတယ်။ ဒါက ပေါက်တပင် မျိုးသန့်ခြံပါ။ ကျေးဇူးတင်ပါတယ်။ ပဲခူးတိုင်းဒေသကြီး၊ သာယာဝတီမြို့နယ်ရှိ စိုက်ပျိုးရေးသိပ္ပံကို ၁၉၈၆ ခုနှစ်ခန့်မှာ တည်ထောင်နိုင်ခဲ့တဲ့အတွက် ပဲခူးတိုင်းဒေသကြီး အနောက်ခြမ်းမှာ အခြေခံပညာအထက်တန်း အောင်မြင်သည့် ကျောင်းသား၊ ကျောင်းသူများဟာ အနီးအနားတွင် စိုက်ပျိုးရေးသိပ္ပံရှိတဲ့အတွက် တက်ရောက်ပညာသင်ကြားနိုင်သူ များပြားကာ စိုက်ပျိုးရေးအလယ်အလတ်ပညာရှင်များ အတော်များများ မွေးထုတ်ပေးနိုင်ခဲ့ပါတယ်။ ပဲခူးတိုင်းဒေသကြီး အရှေ့ခြမ်းမြို့နယ်များအနေဖြင့်၊ အခြေခံပညာ အထက်တန်းအောင်မြင်သော ကျောင်းသား၊ ကျောင်းသူများအနေဖြင့် စိုက်ပျိုးရေးသိပ္ပံတက်ရောက်သူ လွန်စွာ နည်းပါးနေလျက်ရှိပါတယ်။ အထူးသဖြင့် ကဝ၊ သနပ်ပင်၊ ဝေါမြို့နယ်တို့မှာ စိုက်ပျိုးရေး ဘွဲ့ရသူများ၊ ဒီပလိုမာကျောင်းဆင်းများ အလွန်နည်းပါးနေလျက်ရှိပါတယ်။ သို့ဖြစ်ပါ၍ ပဲခူးတိုင်းဒေသကြီး အရှေ့ခြမ်းကိုယ်စားပြု စိုက်ပျိုးရေးသိပ္ပံကျောင်းတစ်ကျောင်း တည်ဆောက်ရန် အထူးလိုအပ်လျက်ရှိပါတယ်။ ပေါက်တပင်မျိုးသန့်ခြံကို ပဲခူးတိုင်းဒေသကြီး အရှေ့ခြမ်း ကိုယ်စားပြု စိုက်ပျိုးရေးသိပ္ပံကျောင်းအဖြစ် တည်ထောင်နိုင်မည်ဆိုပါက စိုက်ပျိုးရေးအထက်တန်း ကျောင်းဖွင့်စဉ်ကတည်းက အဆောက်အအုံ အချို့ရှိနေခြင်း၊ လက်တွေ့ကွင်းဆင်းရန်အတွက် စိုက်ကွင်း ဧရိယာများရှိနေခြင်းတို့ကြောင့် ပိုမိုသင့်မြတ်သည်ဟု ယုံကြည်မိပါတယ်။ ပေါက်တပင် မျိုးသန့်ခြံကို စိုက်ပျိုးရေးသိပ္ပံကျောင်းအဖြစ် ဖွင့်လှစ်ပါက ပဲခူးတိုင်းဒေသကြီး အရှေ့ခြမ်းအပြင်၊ ရန်ကုန်တိုင်း ဒေသကြီးမှ ကျောင်းသား၊ ကျောင်းသူများပင် လာရောက်ပညာသင်ကြားနိုင်မှာ ဖြစ်ပါတယ်။ ဒိုက်ဦး မြို့နယ်ဟာ မိုးရာသီတွင် စပါးသီးနှံအများဆုံးစိုက်ပျိုးပြီး၊ ဆောင်းရာသီတွင် ပဲမျိုးစုံ၊ ဆီထွက်သီးနှံ၊ ဟင်းသီးဟင်းရွက်မျိုးစုံနှင့် သစ်သီးဝလံများ စုံလင်စွာ စိုက်ပျိုးလျက်ရှိသည့်အပြင် နှစ်ရှည်သီးနှံ အထူးသဖြင့် ရာဘာပင်များပင် စိုက်ပျိုးအောင်မြင်ဖြစ်ထွန်းသည့် ဒေသဖြစ်သဖြင့် သီးနှံစုံလက်တွေ့ သင်ကြားရန်အတွက် အထူးသင့်လျော်သည့် နေရာဒေသတစ်ခုလည်း ဖြစ်ပါတယ်။﻿ သို့ဖြစ်ပါ၍ ပဲခူးတိုင်းဒေသကြီး၊ လယ်ယာစိုက်ပျိုးရေးဌာန ဖွံ့ဖြိုးတိုးတက်စေရန်အတွက် ရည်ရွယ်ပြီး အမျိုးသားလွှတ်တော်ဥက္ကဋ္ဌကြီးမှတစ်ဆင့် တင်ပြမေးမြန်းလိုသည်မှာ ပဲခူးတိုင်းဒေသကြီး၊ ပဲခူးခရိုင်၊ ဒိုက်ဦးမြို့နယ်အတွင်းရှိ ပေါက်တပင်မျိုးသန့်ခြံအား စိုက်ပျိုးရေးသိပ္ပံကျောင်းအဖြစ် ဖွင့်လှစ် ပေးရန် အစီအစဉ် ရှိ/မရှိနှင့် အစီအစဉ်ရှိပါက မည်သည့်အချိန်တွင် မည်သို့ စီစဉ်ဆောင်ရွက် သွားမည်ကို သိရှိလို၍ မေးမြန်းရခြင်း ဖြစ်ပါတယ်။ အားလုံးကို ကျေးဇူးတင်ပါတယ်။
</speech>
<title>
မွန်ပြည်နယ်၊ ချောင်းဆုံမြို့နယ်အတွင်း သံလွင်မြစ်ရေကြီးပြီး ရေတိုက်စားမှုကြောင့် ပျက်စီးခဲ့သည့်ရေငန်တားတာတမံများနှင့် တိမ်ကောလာသည့် ချောင်းရိုးများကို ၂၀၁၈-၂၀၁၉ ဘဏ္ဍာရေးနှစ်အတွင်း ပြန်လည်ပြုပြင်တူးဖော်ပေးရန် အစီအစဉ် ရှိ/မရှိနှင့် စပ်လျဉ်းသည့် မေးခွန်း
</title>
<speech type='speaker'>
ဆက်လက်ပြီး မွန်ပြည်နယ် မဲဆန္ဒနယ်အမှတ်(၄)မှ ဦးလင်းတင်ဌေး က မွန် ပြည်နယ်၊ ချောင်းဆုံမြို့နယ်အတွင်း သံလွင်မြစ်ရေကြီးပြီး ရေတိုက်စားမှုကြောင့် ပျက်စီးခဲ့သည့် ရေငန် တားတာတမံများနှင့် တိမ်ကောလာသည့် ချောင်းရိုးများကို ၂၀၁၈-၂၀၁၉ ဘဏ္ဍာရေးနှစ်အတွင်း ပြန်လည်ပြုပြင်တူးဖော်ပေးရန် အစီအစဉ် ရှိ/မရှိနဲ့ စပ်လျဉ်းတဲ့ မေးခွန်း မေးမြန်းဖို့ ဖြစ်ပါတယ်
</speech>
<speech>
<mp id='934'>ဦးလင်းတင်ဌေး၊ မွန်ပြည်နယ် မဲဆန္ဒနယ်အမှတ်(၄)</mp>
လေးစားရပါသော အမျိုးသား လွှတ်တော်ဥက္ကဋ္ဌကြီးနှင့်တကွ ပြည်ထောင်စုဒုတိယဝန်ကြီး၊ အမျိုးသားလွှတ်တော် ကိုယ်စားလှယ်များ အားလုံးကို မင်္ဂလာပါလို့ နှုတ်ခွန်းဆက်သ ဂါရဝပြု အပ်ပါတယ်။ ကျွန်တော်ကတော့ မွန်ပြည်နယ် မဲဆန္ဒနယ်အမှတ်(၄)မှ အမျိုးသားလွှတ်တော်ကိုယ်စားလှယ် ဦးလင်းတင်ဌေး ပဲ ဖြစ်ပါတယ်။ ကျွန်တော် မေးမြန်းမယ့် အကြောင်းအရာကတော့ မွန်ပြည်နယ်၊ ချောင်းဆုံမြို့နယ်အတွင်း သံလွင်မြစ် ရေကြီးပြီး ရေတိုက်စားမှုကြောင့် ပျက်စီးသွားတဲ့ ချောင်းမြောင်းများ၊ တာတမံများကို ပြန်လည်ပြုပြင် တည်ဆောက်ပေးရန် အစီအစဉ် ရှိ/မရှိဆိုတဲ့ မေးခွန်းနဲ့စပ်လျဉ်းပြီး မေးမြန်းသွားမှာပဲ ဖြစ်ပါတယ်။ လေးစားရပါသော ဥက္ကဋ္ဌကြီးခင်ဗျား။ အဆိုပါ ချောင်းဆုံမြို့နယ်မှာ လူဦးရေ (၁)သိန်းခွဲ ကျော်ကျော် နေထိုင်လျက်ရှိပြီး၊ အဆိုပါ လူဦးရေရဲ့ ထက်ဝက်ကျော်ဟာ တောင်သူလယ်သမား အများစု တွေပဲ ဖြစ်ကြပါတယ်။ အဆိုပါဒေသ ဖွံ့ဖြိုးတိုးတက်စေရေးအတွက် တောင်သူလယ်သမားများ၏ အကျိုးစီးပွားများကို ကာကွယ်ပေးနိုင်မှသာ အဆိုပါဒေသသည်လည်း တခြားဒေသလို ဖွံ့ဖြိုးတိုးတက် လာမှာပဲ ဖြစ်ပါတယ်။ အဆိုပါဒေသရှိ ချောင်းမြောင်းများဟာ နှစ်စဉ်နှစ်တိုင်း ပြုပြင်တူးဖော်ခြင်း မရှိတဲ့ အတွက် တိမ်ကောလာသည့်အပြင် အဆိုပါမြို့နယ်ဟာ သံလွင်မြစ်ဝပေါ်မှာ တည်ရှိတဲ့အတွက် မြစ်ရေ ကြီးတိုင်း၊ သံလွင်မြစ်ရေကြီးမြင့်သည့် အချိန်အခါတိုင်း တောင်သူလယ်သမားများရဲ့ တာများကို ပျက်စီးစေ သည့်အပြင် လယ်ယာလုပ်ငန်းများကိုလည်း နှစ်စဉ်နှစ်တိုင်း ပျက်စီးနေတာကို တွေ့ရပါတယ်။ ဒါ့အပြင် ရပ်ကွက်နေပြည်သူတချို့လည်း ရေကြီးနစ်မြုပ်ခြင်းဒဏ်ကို နှစ်စဉ်နှစ်တိုင်း ကြုံတွေ့ နေရပါသောကြောင့် ဥက္ကဋ္ဌကြီးမှတစ်ဆင့် ကျွန်တော် လေးစားစွာ မေးမြန်းချင်တာက တောင်သူ လယ်သမားများရဲ့ အကျိုးစီးပွားများကို ကာကွယ်ပေးနိုင်ရေးအတွက် ကမာကေးလယ်သမားတာ၊ ကွမ်တုံလယ်သမားတာ၊ ဝယ်လမ်းလယ်သမားတာများကို ၂၀၁၈-၂၀၁၉ ဘဏ္ဍာရေးနှစ်တွင် ပြန်လည် ပြုပြင်ပေးရန်နှင့် တိမ်ကောလာသည့် ကလော့-နှီးမှုတ်ရွာပတ်ချောင်း၊ တော်ကပူးချောင်း၊ ဖီဖ ကော့ကဒုံချောင်း၊ ကော့ကဒိုက်ရွာပတ်ချောင်း၊ ကလော့-တော်ပွန်ချောင်း၊ ကမာမိုချောင်း၊ အဘစ်နှီးမှုတ်ရွာပတ်ချောင်း၊ ချောင်းဆုံအရှေ့ခရိုက်သစ်ဆက်သွယ်ချောင်းများကို ၂၀၁၈-၂၀၁၉ ဘဏ္ဍာရေး﻿ နှစ်တွင် ပြန်လည်ပြုပြင် တူးဖော်ပေးရန် အစီအစဉ် ရှိ/မရှိဆိုတဲ့ မေးခွန်းအား ဥက္ကဋ္ဌကြီးမှတစ်ဆင့် လေးစားစွာ မေးမြန်းရခြင်း ဖြစ်ပါတယ်။ အားလုံး ကျေးဇူးတင်ပါတယ်။
</speech>
<speech type='speaker'>
မေးခွန်းများနဲ့ ပတ်သက်ပြီး စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီး ဌာန၊ ဒုတိယဝန်ကြီး က တစ်ခုချင်း ဖြေကြားပေးဖို့ ဖြစ်ပါတယ်။
</speech>
<speech>
<agency id='11'>
ဦးလှကျော် (ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)
</agency>
လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် အမျိုးသားလွှတ်တော်ကိုယ်စားလှယ်များ ခင်ဗျား။ ပထမဦးဆုံး ပဲခူးတိုင်းဒေသကြီး အမှတ်(၆)မဲဆန္ဒနယ် အမျိုးသားလွှတ်တော်ကိုယ်စားလှယ် ဦးမင်းဦး ရဲ့ မေးခွန်းနဲ့ စပ်လျဉ်းပြီး ဝန်ကြီးဌာနအနေနဲ့ ပြန်လည်ဖြေကြားပေးသွားပါမယ်။ ယခုလို အမျိုးသားလွှတ်တော်ကိုယ်စားလှယ် ဦးမင်းဦး ရဲ့ မြန်မာ့လယ်ယာကဏ္ဍ ဖွံ့ဖြိုး တိုးတက်ရေးမှာ အဓိကလိုအပ်ချက်ရှိတဲ့ လူ့စွမ်းအားအရင်းအမြစ်တွေကို ဖြည့်ဆည်းပေးနိုင်မှုမှာ အလယ်အလတ်အဆင့် ကျွမ်းကျင်စိုက်ပျိုးရေးပညာရှင်တွေ မွေးထုတ်ပေးနိုင်ဖို့အတွက် ရည်ရွယ်ပြီး မေးမြန်းတဲ့ ဒီမေးခွန်းအပေါ် များစွာလည်း ကျေးဇူးတင်ရှိပါတယ်။ မိမိတို့ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ စိုက်ပျိုးရေးဦးစီးဌာနအနေနဲ့ တင်ပြပါ အလယ်အလတ်အဆင့် စိုက်ပျိုးရေး ကျွမ်းကျင်ပညာရှင်များ အချိန်တိုအတွင်း မွေးထုတ်ပေးနိုင်ဖို့အတွက် တိုင်းဒေသကြီး/ပြည်နယ် အသီးသီးမှာ စိုက်ပျိုးရေးသိပ္ပံကျောင်းများကို ဖွင့်လှစ်ဆောင်ရွက်ခဲ့ပါတယ်။ နိုင်ငံတော်ရဲ့ စိုက်ပျိုးရေး ကဏ္ဍ ဖွံ့ဖြိုးတိုးတက်ရေးမှာ အခုလို လူ့စွမ်းအားအရင်းအမြစ်များ ဖြည့်ဆည်းနိုင်အောင် စီမံ အကောင်အထည်ဖော်လျက်ရှိတဲ့ အနေအထားမှာ တိုင်းဒေသကြီး/ပြည်နယ်အသီးသီးမှာ ယခုဆိုရင် စိုက်ပျိုးရေးသိပ္ပံပေါင်း(၁၄)ခု ဖွင့်လှစ်ထားပြီး ဖြစ်ပါတယ်။ နိုင်ငံတော်ရဲ့ လိုအပ်ချက်အရ၊ ဒေသဖွံ့ဖြိုးရေးလိုအပ်ချက်အရ ဝေးလံခေါင်ဖျားဒေသ အတွက်ကို ရည်ရွယ်ပြီးတော့ အထူးသဖြင့် နာဂဒေသအတွက် စစ်ကိုင်းတိုင်းဒေသကြီး ဟုမ္မလင်းမှာ ယခု ၂၀၁၈-၂၀၁၉ ပညာသင်နှစ်အတွက် စိုက်ပျိုးရေးသိပ္ပံ(ဟုမ္မလင်း)ကို ထပ်မံဖွင့်လှစ်ပေးနိုင်ရေးအတွက် စီမံဆောင်ရွက်လျက်ရှိကြောင်း တင်ပြအပ်ပါတယ်။ လွှတ်တော်ကိုယ်စားလှယ်ကြီးမေးမြန်းတဲ့ ပဲခူးတိုင်းဒေသကြီး၊ ဒိုက်ဦးမြို့နယ်အတွင်းမှာရှိတဲ့ ပေါက်တပင်မျိုးသန့်ခြံဟာ ယခင်က စိုက်ပျိုးရေး မွေးမြူရေးအထက်တန်းကျောင်း ဖွင့်လှစ်ခဲ့တဲ့နေရာ ဖြစ်ပါတယ်။ စိုက်ပျိုးရေးသိပ္ပံ ဖွင့်လှစ်မည်ဆိုလို့ရှိရင်လည်းပဲ မြေဧကလုံလောက်ပြီး သင့်တော်တဲ့ အနေအထား ရှိတဲ့နေရာလည်း ဖြစ်ပါတယ်။ ပဲခူးတိုင်းဒေသကြီး အနောက်ခြမ်း သာယာဝတီမှာ စိုက်ပျိုးရေးသိပ္ပံကျောင်း (၁)ကျောင်းတည်ရှိပြီး၊ ပဲခူးတိုင်းဒေသကြီး အရှေ့ဘက်ခြမ်းနှင့် ရန်ကုန်တိုင်းတို့﻿ မှာတော့ စိုက်ပျိုးရေးသိပ္ပံ ဖွင့်လှစ်ထားခြင်း မရှိသေးတဲ့အတွက် စိုက်ပျိုးရေးပညာရှင်များ မွေးထုတ် ပေးဖို့အတွက် စိုက်ပျိုးရေးသိပ္ပံအသစ်ဖွင့်လှစ်ရန် သင့်တော်တဲ့နေရာလည်း ဖြစ်ပါတယ်။ သို့ပါသော်လည်း လက်ရှိအခြေအနေမှာ ဖွင့်လှစ်ပြီးတဲ့ စိုက်ပျိုးရေးသိပ္ပံ(၁၄)ကျောင်းနဲ့ ထပ်မံဖွင့်လှစ်ရန် ဆောင်ရွက်လျက်ရှိတဲ့ စိုက်ပျိုးရေးသိပ္ပံ(ဟုမ္မလင်း)အတွက် အနေအထား ဆောင်ရွက် လျက်ရှိသည့်အလျှောက် လက်ရှိသိပ္ပံကျောင်းတစ်ခု ဖွင့်လှစ်နိုင်ဖို့အတွက် လိုအပ်တဲ့ အင်္ဂါရပ်ဖြစ်တဲ့ ဆရာ၊ ဆရာမတွေ၊ ဝန်ထမ်းတွေ ပြည့်စုံလုံလောက်မှု ဖြည့်ဆည်းရန် လိုအပ်လျက်ရှိနေခြင်း၊ အဆောက်အအုံများ၊ အသုံးအဆောင်ပရိဘောဂများ၊ ယာဉ်စက်ကိရိယာများနဲ့ လက်တွေ့ခန်းသုံးများ ပြည့်စုံစွာဖြည့်ဆည်းရန် လိုအပ်ချက်များရှိခြင်းနဲ့အတူ အဓိက ရန်ပုံငွေလိုအပ်ခြင်းတို့ကြောင့် ကျောင်းသစ်ဖွင့်လှစ်ဖို့အတွက် အခြေအနေမပေးသေးတဲ့ အခြေအနေဖြစ်ကြောင်း တင်ပြအပ်ပါတယ်။ သို့သော်လည်းပဲ ရေရှည်ထည့်သွင်းစဉ်းစားသင့်တဲ့ ကိစ္စဖြစ်တယ်ဆိုတာကိုလည်းပဲ သုံးသပ် မိပါတယ်။ သို့ဖြစ်တဲ့အတွက် စိုက်ပျိုးရေးသိပ္ပံတွေက အလယ်အလတ်အဆင့် စိုက်ပျိုးရေးပညာရှင်များ လေ့ကျင့်မွေးထုတ်ပေးရာမှာ လွှတ်တော်ကိုယ်စားလှယ်ကြီးအနေနဲ့ အခြေအနေအရပ်ရပ်အပေါ် နားလည်ပေးပြီးတော့ မိမိတို့ရဲ့ လက်ရှိအခြေအနေမှာတော့ ပဲခူးတိုင်းဒေသကြီး၊ ပဲခူးခရိုင်၊ ဒိုက်ဦးမြို့နယ် အတွင်းမှာရှိတဲ့ ပေါက်တပင်မျိုးသန့်ခြံမှာ စိုက်ပျိုးရေးသိပ္ပံကျောင်းသစ်ဖွင့်လှစ်ရန် လတ်တလောအားဖြင့် အစီအစဉ် မရှိသေးတဲ့အကြောင်း ပြန်လည်ရှင်းလင်းဖြေကြားအပ်ပါတယ်။ ကျေးဇူးတင်ပါတယ်။ လေးစားအပ်ပါသော အမျိုးသားလွှတ်တော် ဥက္ကဋ္ဌကြီးနှင့် အမျိုးသားလွှတ်တော် ကိုယ်စားလှယ်များ ခင်ဗျား။ ဆက်လက်ပြီး မွန်ပြည်နယ် မဲဆန္ဒနယ်အမှတ်(၄) အမျိုးသားလွှတ်တော် ကိုယ်စားလှယ် ဦးလင်းတင်ဌေး ရဲ့ မေးခွန်းအပေါ် မွန်ပြည်နယ် အစိုးရအဖွဲ့ရဲ့ ကိုယ်စား စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန မှ ပေါင်းစပ်ဖြေကြားပေးပါမယ်။ လွှတ်တော်ကိုယ်စားလှယ်ကြီး မေးခွန်းဖြစ်တဲ့ မွန်ပြည်နယ်၊ ချောင်းဆုံမြို့နယ်အတွင်း သံလွင်မြစ်ရေကြီးပြီး ရေတိုက်စားတဲ့ အတွက်ကြောင့် ပျက်စီးခဲ့သည့် ရေငန်တားတာတမံများနှင့် တိမ်ကောလာတဲ့ချောင်းရိုးတွေကို ၂၀၁၈၂၀၁၉ ဘဏ္ဍာရေးနှစ်အတွင်း ပြန်လည်ပြုပြင် တူးဖော်ပေးရန် အစီအစဉ် ရှိ/မရှိနဲ့ စပ်လျဉ်းတဲ့ မေးခွန်း ဖြစ်ပါတယ်။ မွန်ပြည်နယ်တွင်း ဆည်မြောင်းနှင့် ရေအသုံးချရေး စီမံခန့်ခွဲမှုဦးစီးဌာနအနေနဲ့ ၂၀၁၇၂၀၁၈ ဘဏ္ဍာရေးနှစ် ဧပြီလ၊ မေလနှင့် ဇွန်လအတွင်းမှာ ချောင်းဆုံမြို့နယ်အတွင်း အောက်ဖော်ပြပါ လုပ်ငန်းတွေကို ဆောင်ရွက်ပေးခဲ့ပါတယ်။ ကော်ချောင်းပြန်လည်တူးဖော်ခြင်း အကျိုးပြု ဧက(၃၅၀)၊ အရိုးကြီးချောင်း ပြန်လည်တူးဖော်ခြင်း အကျိုးပြုဧရိယာ ဧက(၂၂၀)၊ ကျုံကဲချောင်း ပြန်လည် တူးဖော်ခြင်း အကျိုးပြု ဧရိယာ ဧက(၂၀၀)၊ ဘုတ်ဆုံချောင်းပြန်လည်တူးဖော်ခြင်း အကျိုးပြု ဧရိယာ ဧက(၁၆၀)၊ ရိန်းရိုင်ကွင်း လယ်သမားတာတည်ဆောက်ခြင်း အကျိုးပြုဧရိယာ ဧက(၁၀၅၀)၊ ကျွဲကူး ကွင်း လယ်သမားတာပြင်ဆင်ခြင်း အကျိုးပြု ဧရိယာ ဧက(၆၀၀)၊ ကုလားဘီလယ်သမားတာ ပြင်ဆင် ခြင်း အကျိုးပြု ဧရိယာ ဧက(၅၀၀) တို့ဖြစ်ကြပါတယ်။ ၂၀၁၇-၂၀၁၈ ဘဏ္ဍာရေးနှစ် ယခုလာမယ့် ပွင့်လင်းရာသီမှာ ချောင်းဆုံမြို့နယ်အတွင်း ချောင်းမြောင်းများ ပြန်လည်တူးဖော်ခြင်းနှင့် ရေထုတ်ပေါက်﻿ အသစ် တည်ဆောက်ခြင်းလုပ်ငန်းများအဖြစ် ကုလားတို့-မုရစ်ကြီး-တကူပတီ-ဇီးကုန်း ဆက်သွယ်ချောင်း ပြန်လည်တူးဖော်ခြင်း၊ အကျိုးပြု ဧရိယာ ဧက(၆၀၀)၊ ဘိုးနက်ချောင်း ပြန်လည်တူးဖော်ခြင်း အကျိုးပြု ဧရိယာ ဧက(၁၀၀၀)၊ မုဒူးချောင်းမကြီး၊ (ဝိုင်ဘတ်ချောင်း) ပြန်လည်တူးဖော်ခြင်း အကျိုးပြုဧရိယာ ဧက(၄၂၈)၊ တော်ဟန်-တော်မိုက်ချောင်း ပြန်လည်တူးဖော်ခြင်း အကျိုးပြု ဧရိယာ ဧက(၁၅၀၀)၊ မင်းကလွန်းရေထုတ်ပေါက်အသစ်တစ်ခု တည်ဆောက်ခြင်းတို့ကို စီမံဆောင်ရွက်လျက်ရှိပါတယ်။ ချောင်းဆုံမြို့နယ်အတွင်း သံလွင်မြစ်ရေကြီးပြီးတော့ ရေတိုက်စားတဲ့အတွက်ကြောင့် ပျက်စီးခဲ့တဲ့ ရေငန်တား တာတမံများနဲ့ တိမ်ကောလာတဲ့ချောင်းရိုးတွေကို ပြန်လည်ပြုပြင်တူးဖော်ရေး လုပ်ငန်းကို ဆောင်ရွက်ဖို့အတွက် လာမယ့် ၂၀၁၈-၂၀၁၉ ဘဏ္ဍာရေးနှစ် ပြည်နယ်အစိုးရ ရန်ပုံငွေ စာရင်းမှာ (က) ကလော့နှီးမှုတ်ရွာပတ်ချောင်း ပြန်လည်တူးဖော်ခြင်း ခန့်မှန်းကုန်ကျငွေ ကျပ် (၂၁.၅၀) သန်း အကျိုးပြု ဧရိယာ ဧက(၁၅၀၀)၊ တော်ကပူးချောင်း ပြန်လည်တူးဖော်ခြင်း ခန့်မှန်းကုန်ကျငွေကျပ် (၁၇.၃၀)သန်း အကျိုးပြု ဧရိယာ ဧက(၂၀၀)၊ ဖီဖ-ကောကအံ့ချောင်း ပြန်လည်တူးဖော်ခြင်း ခန့်မှန်း ကုန်ကျငွေကျပ် (၂၀.၃၉)သန်း အကျိုးပြု ဧရိယာ ဧက(၁၅၀၀)၊ ကော့ကဒိုက်ရွာပတ်ချောင်း ပြန်လည် တူးဖော်ခြင်း ခန့်မှန်းကုန်ကျငွေကျပ်(၂၁.၇၅)သန်း အကျိုးပြု ဧရိယာဧက(၃၀၀)၊ ကလော့ တော်ပွန်ချောင်း ပြန်လည်တူးဖော်ခြင်း ခန့်မှန်းကုန်ကျငွေကျပ် (၃၇.၆၃)သန်း အကျိုးပြု ဧရိယာ ဧက(၁၅၀၀)၊ ကမာမိုချောင်း ပြန်လည်တူးဖော်ခြင်း ခန့်မှန်းကုန်ကျငွေကျပ် (၂၈.၀၅)သန်း အကျိုးပြု ဧရိယာ ဧက(၁၀၀၀)၊ အဘစ်-နှီးမှုတ်ရွာပတ်ချောင်း ပြန်လည်တူးဖော်ခြင်း ခန့်မှန်းကုန်ကျငွေကျပ် (၂၃.၃၂)သန်း အကျိုးပြု ဧရိယာ ဧက(၇၅၀)၊ ချောင်းဆုံအရှေ့-ခရိုက်တစ် ဆက်သွယ်ချောင်း ပြန်လည် တူးဖော်ခြင်း ခန့်မှန်းကုန်ကျငွေကျပ် (၈.၄၀)သန်း အကျိုးပြု ဧရိယာ ဧက(၃၀၀)၊ ကမာကေး လယ်သမားတာ ပုံစံကျပြင်ဆင်ခြင်း ခန့်မှန်းကုန်ကျငွေကျပ် (၂၁၃.၈၉)သန်း အကျိုးပြု ဧရိယာ ဧက (၁၅၀၀)၊ ကွမ်တုံလယ်သမားတာ ပုံစံကျပြင်ဆင်ခြင်း ခန့်မှန်းကုန်ကျငွေကျပ် (၉၆.၅၇)သန်း အကျိုးပြု ဧရိယာ ဧက(၁၆၅၀)နဲ့ ဝယ်လမ်းလယ်သမားတာ ပုံစံကျပြင်ဆင်ခြင်း ခန့်မှန်းကုန်ကျငွေကျပ် (၃၆.၄၆) သန်း အကျိုးပြု ဧရိယာ ဧက(၃၀၀)တို့အတွက် စုစုပေါင်းလုပ်ငန်း (၁၁)ခုကို လျာထားထည့်သွင်း တင်ပြတောင်းခံသွားပြီး၊ ရန်ပုံငွေရရှိပါက အကောင်အထည်ဖော် ဆောင်ရွက်ပေးသွားမည် ဖြစ်ပါ ကြောင်း ပြန်လည်ဖြေကြားအပ်ပါတယ်။ အားလုံးကို ကျေးဇူးတင်ပါတယ်။ (ဩဘာသံများ)﻿
</speech>
</QASection>
<MotionSection>
<title>
ဦးခင်မျိုးဝင်း၊ တနင်္သာရီတိုင်းဒေသကြီး မဲဆန္ဒနယ်အမှတ်(၁၂)၏ မြန်မာနိုင်ငံ၏ ငါးလုပ်ငန်းနှင့် ရေလုပ်ငန်းရေရှည်ဖွံ့ဖြိုး တိုးတက်စေရန် ငါးနှင့် ရေသယံဇာတများမှ ရသင့်ရထိုက်သော အခွန်အခများ ရရှိစေရန်၊ မြန်မာ့ရေသယံဇာတများထိန်းသိမ်းနိုင်ရန် မြန်မာ့ပင်လယ် ကမ်းနီးကမ်းဝေးမှ ဖမ်းဆီး ရရှိလာသော ငါးနှင့်ရေသယံဇာတများကို စစ်ဆေးရေးဂိတ်များရှိသော ငါးတင်/ငါးချ ဆိပ်ကမ်းများ ပေါ်တွင် တင်ဆောင်ပြီး သေချာစိစစ် ကြပ်မတ်စစ်ဆေး မှတ်တမ်းတင်ပြီးမှသာ စက်ရုံ သို့မဟုတ် ပြည်ပ သို့ FOB , CIF ကဲ့သို့သော ငါးသယ်လှေများဖြင့် ပို့ဆောင်ခွင့်ပြုရန် ပြည်ထောင်စုအစိုးရအား တိုက်တွန်းကြောင်း အဆိုကို လွှတ်တော်ကိုယ်စားလှယ်များက ဆက်လက်ဆွေးနွေးခြင်း၊ ပြည်ထောင်စုအဆင့် အဖွဲ့အစည်းဝင်က ပြန်လည်ဖြေရှင်းဆွေးနွေးခြင်းနှင့် အမျိုးသားလွှတ်တော်၏ အဆုံးအဖြတ် ရယူခြင်း
</title>
<speech type='speaker'>
အစီအစဉ်(၆) ဖြစ်ပါတယ်။ အမျိုးသားလွှတ်တော်ကိုယ်စားလှယ်များ ခင်ဗျား။ တနင်္သာရီတိုင်းဒေသကြီး မဲဆန္ဒနယ်အမှတ်(၁၂)မှ ဦးခင်မျိုးဝင်း အဆိုတင်သွင်းတဲ့ မြန်မာနိုင်ငံ၏ ငါးလုပ်ငန်းနှင့် ရေလုပ်ငန်း ရေရှည်ဖွံ့ဖြိုး တိုးတက်စေရန် ငါးနှင့်ရေသယံဇာတများမှ ရသင့်ရထိုက်သော အခွန်အခများ ရရှိစေရန်၊ မြန်မာ့ရေသယံဇာတများ ထိန်းသိမ်းနိုင်ရန် မြန်မာ့ ပင်လယ် ကမ်းနီးကမ်းဝေးမှ ဖမ်းဆီးရရှိလာသော ငါးနှင့် ရေသယံဇာတများကို စစ်ဆေးရေးဂိတ်များ ရှိသော ငါးတင်/ငါးချ ဆိပ်ကမ်းများပေါ်တွင် တင်ဆောင်ပြီး သေချာစိစစ် ကြပ်မတ်စစ်ဆေး မှတ်တမ်း တင်ပြီးမှသာ စက်ရုံ သို့မဟုတ် ပြည်ပသို့ FOB , CIF ကဲ့သို့သော ငါးသယ်လှေများဖြင့် ပို့ဆောင် ခွင့်ပြု ရန် ပြည်ထောင်စုအစိုးရအား တိုက်တွန်းကြောင်း အဆိုကိုဆွေးနွေးရန် ကျန်ရှိတဲ့ လွှတ်တော် ကိုယ်စားလှယ်များက ဆက်လက်ဆွေးနွေးဖို့ ဖြစ်ပါတယ် ပထမဦးစွာ စစ်ကိုင်းတိုင်းဒေသကြီး မဲဆန္ဒနယ်အမှတ်(၁)မှ ဦးကျော်သောင်း ဆွေးနွေးနိုင်ပါပြီ။
</speech>
<speech>
<mp id='952'>
ဦးကျော်သောင်း၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၁)
</mp>
လေးစားအပ် ပါသော အမျိုးသားလွှတ်တော်ဥက္ကဋ္ဌကြီးနှင့်တကွ ပြည်ထောင်စုဝန်ကြီး၊ အမျိုးသားလွှတ်တော် ကိုယ်စားလှယ်များ အားလုံး မင်္ဂလာပါလို့ နှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ စစ်ကိုင်းတိုင်းဒေသကြီး မဲဆန္ဒနယ်အမှတ်(၁)က အမျိုးသားလွှတ်တော်ကိုယ်စားလှယ် ဦးကျော်သောင်း ဖြစ်ပါတယ်။ ကျွန်တော့်အနေနဲ့ တနင်္သာရီတိုင်းဒေသကြီး မဲဆန္ဒနယ်အမှတ်(၁၂) က ဦးခင်မျိုးဝင်း ရဲ့ အဆိုကို ထောက်ခံဆွေးနွေးသွားမှာ ဖြစ်ပါတယ်။ လေးစားအပ်ပါသော ဥက္ကဋ္ဌကြီးခင်ဗျား။ မြန်မာ့ပင်လယ်မှ ဖမ်းဆီးရမိလာသော ရေထွက် ပစ္စည်းများကို နိုင်ငံတော်အစိုးရမှ အတည်ပြု သတ်မှတ်ထားတဲ့ ရေထွက်ပစ္စည်းစစ်ဆေးရေးစခန်း၊ ငါးတင်/ငါးချ ဆိပ်ကမ်းများတွင် ဥပဒေနဲ့အညီ စစ်ဆေးပြီး အိမ်နီးချင်းနိုင်ငံများသို့ တင်ပို့ခြင်း၊ တန်ဖိုး မြင့် စက်ရုံ၊ အလုပ်ရုံများသို့ သယ်ယူခြင်း ခွင့်ပြုမှသာ နိုင်ငံတော်မှ ရသင့်ရထိုက်တဲ့ အခွန်အခများကို﻿ မှန်မှန်ကန်ကန် ရရှိမှာ ဖြစ်ပါတယ်။ ၂၀၁၆-၂၀၁၇ ခုနှစ်၊ ရေထွက်ပစ္စည်းများ၏ ပို့ကုန်တန်ဖိုးမှာ အမေရိကန်ဒေါ်လာ (၆၀၅.၈၂)သန်းသာရှိကြောင်း တွေ့ရှိရပါတယ်။ တစ်နိုင်ငံလုံးအတိုင်းအတာဖြင့် ကမ်းဝေးငါးဖမ်းလှေ (၁၁၂၄၈)စီးရှိကြောင်း လေ့လာတွေ့ရှိရပါတယ်။ ၎င်းလှေများမှ နိုင်ငံခြားသို့ Export တင်ပို့မှုများဟာ များစွာနည်းပါးကြောင်း တွေ့မြင်နိုင်ပါတယ်။ တနင်္သာရီတိုင်းဒေသကြီး၊ မြိတ်မြို့မှာ ရေထွက်ပစ္စည်းစစ်ဆေးရေးစခန်း One Stop Service ကို ၁၉၉၉-၂၀၀၀ ခုနှစ် ကတည်းက စတင်ဖွင့်လှစ်ပေးခဲ့ပါတယ်။ ရေထွက်ပစ္စည်းများကိုလည်း အများဆုံးထိုင်းနိုင်ငံသို့ တင်ပို့ ရောင်းချခဲ့ပါတယ်။ ရေထွက် ပစ္စည်းများတင်ပို့တဲ့အခါမှာလည်းပဲ FOB စနစ်နဲ့ တင်ပို့ကြပါတယ်။ FOB (Free on Board) စနစ် ဆိုသည်မှာ နိုင်ငံတကာ ရေထွက်ကုန်ဝယ်ယူသူများမှ ရေထွက်ကုန် ထွက်ရှိရာဒေသသို့လာရောက်၍ နိုင်ငံတော်မှ သတ်မှတ်ထားတဲ့ ငါးတင်/ငါးချ ဆိပ်ကမ်း ငါးလေလံဈေးတွင်သာ တရားဝင် လာရောက် ဝယ်ယူပြီး မြန်မာနိုင်ငံမှ သတ်မှတ်ထားတဲ့ Export အခွန်အခကို ပေးဆောင်ပြီး ၎င်းတို့ရဲ့ နိုင်ငံသို့ ပြန်လည်သယ်ယူပို့ဆောင်တဲ့စနစ် ဖြစ်ပါတယ်။ သို့သော်လည်း ယခုအခါ မြိတ်မြို့မှာ ရေထွက်ကုန် ပစ္စည်းများကို အမှန်တကယ် ငါးတင်/ငါးချဆိပ်ကမ်းများတွင်တင်၍ စစ်ဆေးခြင်းမဟုတ်ဘဲ ငါးဖမ်း လှေပိုင်ရှင်များရဲ့ ကိုယ်စားလှယ်များမှ ရေထွက်ပစ္စည်းများကို ရေထွက်ပစ္စည်းစစ်ဆေးရေးစခန်း One Stop Service သို့ ကြိုတင်ပြင်ဆင်ယူလာတဲ့ စာရွက်စာတမ်းများကို လာရောက်၍ လက်မှတ်ရေး ထိုးစေခြင်းဖြင့် နိုင်ငံတကာ စံချိန်၊ စံညွှန်းနဲ့ မညီသော FOB စနစ်ဖြင့် တင်ပို့နေခြင်းသာ ဖြစ်ပါတယ်။ မြန်မာနိုင်ငံရဲ့ နယ်စပ်ဂိတ်များဖြစ်တဲ့ မူဆယ်(၁၀၅)မိုင်စခန်းမှာ ငါးရှဉ့်၊ ကဏန်း လေလံ ဈေးမှာ အိမ်နီးချင်း တရုတ်နိုင်ငံမှ မြန်မာနိုင်ငံဘက်သို့ လာရောက်ဝယ်ယူပြီး ကျသင့်တဲ့ အခွန်အခ များပေးဆောင်ပြီး ၎င်းတို့ နိုင်ငံသို့ သယ်ယူသွားကြပါတယ်။ ရန်ကုန်မြို့တွင်လည်း နိုင်ငံတော်မှ အသိအမှတ်ပြုတဲ့ ငါးတင်/ငါးချ ဆိပ်ကမ်းများတွင် တင်ပြစစ်ဆေးပြီးမှသာ ပြည်တွင်း စားသုံးသူများ အတွက် မြန်မာပြည်တွင်း လက်လီ/လက်ကား ဈေးများသို့လည်းကောင်း၊ ပြည်ပသို့တင်ပို့မည့် ပစ္စည်း များကို အအေးခန်းများသို့လည်းကောင်း၊ အေးခဲပြီးမှ တင်ပို့ရောင်းချတဲ့အတွက် နည်းလမ်း မှန်ကန် သော်လည်း မြိတ်မြို့မှာ မြန်မာနိုင်ငံရဲ့ ငါးဖမ်းလှေ သုံးပုံနှစ်ပုံပိုင်ဆိုင်သော်လည်း မည်သည့် ငါးဖမ်းလှေမှ ဖမ်းဆီးရမိလာတဲ့ ရေထွက်ပစ္စည်းများကို ငါးတင်/ငါးချဆိပ်ကမ်းတွင် တင်ဆောင် စစ်ဆေးခြင်း မပြုလုပ်ဘဲ ကြို တင်ယူဆောင်လာတဲ့ စာရွက် စာတမ်းများအပေါ်မှာ သက်ဆိုင်ရာ တာဝန်ရှိသူများမှ လက်မှတ်ရေးထိုးပြီး နိုင်ငံတကာ စံချိန်စံညွှန်းနဲ့မညီတဲ့ FOB စနစ်ဖြင့် ထိုင်းနိုင်ငံသို့ တင်ပို့ရောင်းချနေပါတယ်။ FOB စနစ်ဟုခေါ်ပြီး နိုင်ငံတကာစံချိန်စံညွှန်းနဲ့မညီ လုပ်ပုံလုပ်နည်း ကွဲပြားနေခြင်းဟာ နိုင်ငံတော်မှ ရသင့်ရထိုက်တဲ့ အခွန်အခများ နစ်နာဆုံးရှုံးနေသည့်အပြင် မြန်မာနိုင်ငံရဲ့ ရေထွက်ကုန် ပစ္စည်း ပြည်ပသို့ တင်ပို့ချိန်တွင်လည်း နိုင်ငံတကာမှ သတ်မှတ်ထားတဲ့ စံချိန်စံညွှန်းများနဲ့ ကွဲလွဲနေတဲ့ အတွက် အနှေးနဲ့အမြန် အရေးယူသတိပေးခြင်း ခံရနိုင်ပါတယ်။ အိမ်နီးချင်း ထိုင်းနိုင်ငံရဲ့ ရေလုပ်ငန်း အပေါ်မှာလည်း EU နဲ့ အမေရိကန်နိုင်ငံတို့ရဲ့ အရေးယူသတိပေးခြင်းများ ခံရသလို မြန်မာနိုင်ငံရဲ့ နည်းစနစ်မမှန်တဲ့ FOB စနစ်ဖြင့် တင်ပို့ခွင့်ပြု နေခြင်းကို နိုင်ငံတကာမှ သိရှိသွားခဲ့ပါက အရေးယူခြင်း﻿များ ခံရနိုင်သည့်အတွက် မြန်မာ့ရေထွက်ကုန်များ နိုင်ငံတကာသို့ ထိုးဖောက်ရန် ကြိုးစားနေသည့် အချိန်တွင် ပိတ်ပင်မှုများ ခံရနိုင်ဖွယ်ရှိပါတယ်။ ရေထွက်ပစ္စည်းဆိုသည်မှာ အမျိုးအမည် အရွယ်အစားပေါ်မူတည်၍ အခွန်ကောက်ခံရခြင်း ဖြစ်ပါတယ်။ တင်/ချစစ်ဆေးခြင်း မဟုတ်တဲ့အတွက် ယခုနိုင်ငံတော်မှ ရရှိနေတဲ့ အခွန်အခများဟာ မည်သို့မျှမှန်ကန်မှု မရှိနိုင်ပါ။ ရသင့်ရထိုက်တဲ့ အခွန်အခများမရဘဲ လျော့နည်းရရှိနေကြောင်း တွေ့ရှိရပါတယ်။ အာဆီယံနိုင်ငံများတွင် ထိုင်းနိုင်ငံဟာ ၂၀၁၆-၂၀၁၇ ခုနှစ်မှာ ရေထွက်ပစ္စည်း ပြည်ပ ပို့ကုန်မှ ရရှိတဲ့ ဝင်ငွေဟာ အမေရိကန်ဒေါ်လာ သန်း(၇၅၀၀)၊ ဗီယက်နမ်နိုင်ငံက အမေရိကန်ဒေါ်လာ သန်း(၇၁၀၀) ရရှိပါတယ်။ ကျွန်တော်တို့နိုင်ငံကတော့ အာဆီယံနိုင်ငံအတွင်းမှာ ရေပင်လယ် နယ်နိမိတ် အကျယ်ဆုံးဖြစ်ပြီး ဒုတိယအရှည်ဆုံးကမ်းရိုးတန်းကို ပိုင်ဆိုင်ထားတဲ့ နိုင်ငံဖြစ်သော်လည်းပဲ ကျွန်တော်တို့နိုင်ငံရဲ့ ရေထွက်ပစ္စည်းပြည်ပပို့ကုန်မှ ရရှိတဲ့ဝင်ငွေဟာ အမေရိကန်ဒေါ်လာ (၆၀၅.၈၂) သန်းပဲ ရှိပါတယ်။ ဒီအတွက်ကြောင့်မို့ ထိုင်းနိုင်ငံတို့၊ ဗီယက်နမ်နိုင်ငံတို့နဲ့ စာမယ်ဆိုရင် ရေထွက်ပစ္စည်း ပြည်ပပို့ကုန်မှ ရရှိတဲ့ ဝင်ငွေဟာ (၁၀)ဆခန့် လျော့နည်းနေတာကို တွေ့ရပါတယ်။ သို့အတွက် ပြည်ထောင်စုအစိုးရအနေနဲ့ ဆုံးရှုံးနေတဲ့ အခွန်အခများကို မှန်မှန်ကန်ကန် ရရှိနိုင်ရန်အတွက် အဆိုရှင် ဦးခင်မျိုးဝင်း ရဲ့ တင်ပြချက်၊ နောက်ပြီး အဆိုရှင်ရဲ့ အဆိုကို ဝိုင်းဝန်း ထောက်ခံအကြံပြု တင်ပြဆွေးနွေးခဲ့ကြတဲ့ အမျိုးသားလွှတ်တော် ကိုယ်စားလှယ်ကြီးများရဲ့ အကြံပြု တင်ပြ ဆွေးနွေးချက်များကို အလေးဂရုပြုပြီး၊ ပြန်လည်စိစစ်ပြီး ဆောင်ရွက်ပေးသင့်ပါကြောင်း တိုက်တွန်းလိုပါတယ်။ ဒီအဆိုကို အဆိုရှင် ဦးခင်မျိုးဝင်း က စိုက်ပျိုးရေး၊ မွေးမြူရေး၊ ရေလုပ်ငန်းဖွံ့ဖြိုး ရေးကော်မတီကို ကိုယ်စားပြုပြီး အဆိုတင်သွင်းခဲ့ကြောင်း ပြောကြားခဲ့ပါတယ်။ ထို့အတူ ဒီအဆိုကို ကော်မတီဝင်အများစုအပါအဝင် လွှတ်တော်ကိုယ်စားလှယ်များက ထောက်ခံဆွေးနွေးကြတာကိုလည်း တွေ့ရပါတယ်။ သူတို့ရဲ့ လေ့လာတွေ့ရှိမှု၊ ထဲထဲဝင်ဝင်ကြိုးစားဆောင်ရွက်မှုတွေအရ ဘက်ပေါင်းစုံမှ တင်ပြထားတဲ့ အချက်တွေက နိုင်ငံတော်ရဲ့ ရသင့်ရထိုက်တဲ့ အခွန်ဝင်ငွေများကိုရရှိစေရန် တင်ပြခြင်း ဖြစ်ပါတယ်။ သို့အတွက်ကြောင့်မို့ တနင်္သာရီတိုင်းဒေသကြီး မဲဆန္ဒနယ်အမှတ်(၁၂)မှ အမျိုးသား လွှတ်တော်ကိုယ်စားလှယ် ဦးခင်မျိုးဝင်း ရဲ့ အဆိုကို လေးလေးနက်နက် ထောက်ခံအပ်ပါကြောင်း တင်ပြရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။
</speech>
<speech type='speaker'>
ဆက်လက်ပြီး မကွေးတိုင်းဒေသကြီး မဲဆန္ဒနယ်အမှတ်(၁)မှ ဦးလှဆန်း ဆွေးနွေးနိုင်ပါပြီ
</speech>
<speech>
<mp id='904'>ဦးလှဆန်း၊ မကွေးတိုင်းဒေသကြီး မဲဆန္ဒနယ်အမှတ်(၁)</mp>
အမျိုးသားလွှတ်တော် ဥက္ကဋ္ဌကြီးနှင့်တကွ အားလုံးမင်္ဂလာပါ။ တနင်္သာရီတိုင်းဒေသကြီး မဲဆန္ဒနယ်အမှတ်(၁၂) ဦးခင်မျိုးဝင်း ရဲ့ အဆိုကို မကွေးတိုင်းဒေသကြီး မဲဆန္ဒနယ်အမှတ်(၁) အမျိုးသားလွှတ်တော် ကိုယ်စားလှယ် ကျွန်တော် ဦးလှဆန်း မှ ထောက်ခံဆွေးနွေးသွားမှာ ဖြစ်ပါတယ်။ ဘာဖြစ်လို့ ထောက်ခံဆွေးနွေးခဲ့ရလဲ﻿ နေ့က ပြည်ထောင်စု လွှတ်တော်မှာ ၂၀၁၇-၂၀၁၈ ဘဏ္ဍာရေးနှစ်၊ ပြည်ထောင်စုအစိုးရ အပ်ငွေစာရင်းလိုငွေများ ဖြည့်ဆည်းရန် အတွက် မြန်မာနိုင်ငံတော်ဗဟိုဘဏ်မှ ချေးငွေရယူရန်ကိစ္စ ဆွေးနွေးကြခြင်းကို ကြည့်ခြင်းအားဖြင့် တိုင်းပြည်အခွန်ဘဏ္ဍာငွေ လိုအပ်နေပါ၍ ရရှိမည်ဆိုပါက၊ ရရှိအောင်ဆောင်ရွက်မည်ဆိုပါက ထောက်ခံ ဆွေးနွေးရုံတင်မကဘဲ ကိုယ်တိုင်တောင် ပူးပေါင်းဆောင်ရွက်သင့်ကြောင်း တင်ပြလိုပါတယ်။ ကျွန်တော့်ရှေ့က လွှတ်တော်ကိုယ်စားလှယ်ကြီးများကလည်း ပြည့်ပြည့်စုံစုံ ဆွေးနွေးတင်ပြ ပြီးလည်း ဖြစ်ပါတယ်။ ကမ်းနီး၊ ကမ်းဝေး ငါးဖမ်းရေယာဉ်များ စည်းကမ်းလိုက်နာမှုမရှိဘဲ ငါး သယံဇာတများ ဖမ်းဆီးကြောင်း၊ ဖမ်းဆီးငါးဖမ်းစက်လှေများ၊ ပုံစံတူ၊ နံပါတ်တူများပွားပြီး ဖမ်းဆီး ကြောင်း ပြည်ပနိုင်ငံများမှလည်း နယ်လွန်ခိုးယူဖမ်းဆီးကြကြောင်း၊ သို့ပါ၍ အခွန်အခများလည်း တိုင်းပြည်အတွက် အပြည့်အဝမရကြောင်း၊ တပ်မတော်သား အမျိုးသားလွှတ်တော်ကိုယ်စားလှယ် ဒုတိယဗိုလ်မှူးကြီးစိုးနိုင် မှ တိုင်းပြည်များစွာ နစ်နာလျက်ရှိပါကြောင်း အတွေ့အကြုံအရ တင်ပြ ဆွေးနွေးသွားသည်ဟုလည်း ယူဆမိပါတယ်။ ဥက္ကဋ္ဌကြီးခင်ဗျား။ ၂၀၁၇ ခုနှစ်၊ ပြီးခဲ့တဲ့ ၂ ရက် ၃ ရက်က အောက်တိုဘာ ၂၂ ရက် The Voice ဂျာနယ်မှာလည်း ၂၀၁၇-၂၀၁၈ ဘဏ္ဍာနှစ်မှာ ကော့သောင်းခရိုင်အတွင်း လိုင်စင်မဲ့ တရားမဝင် ကမ်းဝေးငါးဖမ်းလှေ(၁၁)စီး ဖမ်းဆီးမိခဲ့ပြီး ထိုင်းနိုင်ငံသားပိုင်လှေက (၆)စီး၊ မြန်မာနိုင်ငံသားပိုင် လှေက (၅)စီး ဖြစ်ကြောင်း၊ ထူးခြားတာက ထိုင်းနိုင်ငံသားပိုင် စက်လှေပေါ်မှာ အလုပ်သမားများက မြန်မာတွေ ဖြစ်နေပါတယ်။ ၂၀၁၆-၂၀၁၇ ဘဏ္ဍာနှစ်မှာတော့ ဖမ်းမိ (၃၆)စီးအနက် ထိုင်းနိုင်ငံသားပိုင် ငါးဖမ်းလှေ (၁၂)စီးဖြစ်ကြောင်းလည်း ဖော်ပြထားပါတယ်။ ဦးဥက္ကာမင်း တင်ပြခဲ့သလိုပါပဲ။ One Stop Service (OSS) အဖွဲ့ဝင်များဖြစ်တဲ့ ငါးဦးစီး၊ အကောက်ခွန်၊ ရေကြောင်း၊ ရဲ၊ လ၀က၊ ဘဏ်၊ ထွေ/အုပ် အဖွဲ့ဝင်များသည် ကုန်းပေါ်မှာ စာရွက်ကို စစ်ဆေးနေရုံဖြင့် ကိန်းဂဏန်း အတိအကျ မရရှိ နိုင်ပါဘူး။ အခွန်အခ အပြည့်အဝမရရှိနိုင်ပါဘူး။ အိမ်နီးချင်း ထိုင်းနိုင်ငံက ၂၀၁၆-၂၀၁၇ ဘဏ္ဍာနှစ်မှာ ရေထွက်ပစ္စည်းတင်ပို့မှုမှ အမေရိကန်ဒေါ်လာ သန်း(၇၅၀၀)ရရှိပြီး တော့၊ ၂၀၂၀ နှစ်မှာ သန်း(၁၂၀၀၀) ရရှိရန် မျှော်မှန်းထားသလို ဗီယက်နမ်နိုင်ငံကလည်း ရေထွက်ပစ္စည်းပို့ကုန် အမေရိကန်ဒေါ်လာ သန်း(၇၅၀၀) ရရှိခဲ့ပြီး ၂၀၂၀ ခုနစ်မှာ သန်း(၁၁၀၀၀) ရရှိရန် မျှော်မှန်းထားရှိသည့်အတွက် ကျွန်တော်တို့ မြန်မာနိုင်ငံကတော့ ဝင်ငွေသန်း(၆၀၀)ဝန်းကျင်က မတက်တော့ ငါးသယံဇာတတွေသာ ကုန်တယ်။ ဝင်ငွေက ဒုံရင်း ဒုံရင်းပါပဲ ဖြစ်နေတာ စိတ်မကောင်းစရာ အဖြစ်အပျက်ပါပဲ။ အကယ်၍ ဦးခင်မျိုးဝင်း အဆိုတင်သွင်းသလိုပါပဲ။ ဆောင်ရွက်မယ်ဆိုရင်ဖြင့် မိမိနိုင်ငံ အနေဖြင့် ငါးတင်/ငါးချဆိပ်ကမ်းမှာလုပ်မယ်။ ကုန်ချောအဖြစ်ပို့မယ်။ အလုပ်သမားတွေ အလုပ်အကိုင် အခွင့်အလမ်းရမယ်။ ငါးသုတေသနတွေ ပိုလုပ်လို့ရမယ်။ စက်လှေသမားဆီက အခွန်၊ Export သမား ဆီက အခွန်၊ ငါးဖမ်းလှေများ မိမိဆိပ်ကမ်းဘက် သယ်လာပါက One percent အခွန်ရပါမယ်။ အိမ်တွင်း စက်မှု၊ လက်မှု (SME) အခွင့်အလမ်းများ ရရှိပါမယ်။ ဥပမာ Ready Made ငါးသေတ္တာ အတွက် တစ်နေ့တန်ချိန် (၄၅)တန်လိုပါက ကုန်ချောအဖြစ် ပို့နိုင်ပြီးတော့ အလုပ်အကိုင် အခွင့်အလမ်း﻿ များ ပိုမိုရရှိပါလိမ့်မယ်။ ကမ်းပေါ်တင်ပါက အမှန်ပိဿာချိန် သိရှိနိုင်ပါလိမ့်မယ်။ ကုမ္ပဏီထူထောင် ထားသော်လည်း ဝယ်ယူစုဆောင်းခွင့်လိုင်စင် လုပ်ရပါဦးမယ်။ အခွန်အခ ရပါဦးမယ်။ နိုင်ငံခြားဘက် မပို့သည့်အတွက်လည်း ကျွန်တော်တို့ရဲ့ လှေများ စက်သုံးဆီ အကုန်အကျ သက်သာပါမယ်။ ဥက္ကဋ္ဌကြီးခင်ဗျား။ သက်ဆိုင်ရာအဖွဲ့အစည်းများ သေချာကြပ်မတ်စစ်ဆေးဆောင်ရွက်မှု မျိုးမလုပ်ပါက (၁) နိုင်ငံတော်အတွက် အခွန်အခများ အပြည့်အဝမရရှိဘဲ ဆုံးရှုံးရပါမယ်။ ကျွန်တော်တို့ မကွေးတိုင်းဒေသကြီး၊ ရေနံလက်ယက်တွင်းမှ ရေနံတစ်စည်ကို မြန်မာငွေကျပ်(၃၀၀၀) တိုင်းဖွံ့ဖြိုးရေး ရန်ပုံငွေ သွင်းရပါတယ်။ ရေနံသယ် တချို့ကားများသည် စစ်ဆေးရေးဂိတ်များ ပြီးဆုံးပါက ၎င်းပါမစ် ဖြင့် တစ်ကျော့ပြန်သယ်လာတာမျိုး မြေပြင်မှာတောင် တွေ့ကြုံရပါတယ်။ ရေပြင်မှာဆို ဒီထက်ဆိုးနိုင် ပါတယ်။ (၂) ပြည်ပငါးဖမ်းလှေများသည် မိမိနိုင်ငံပင်လယ်ပိုင်နက်အတွင်းသို့ တရားမဝင် ဝင်ရောက် ဖမ်းဆီးခံနေရခြင်းနှင့် (၃) ဒီထက်ဆိုးတာက ၎င်းပြည်ပ ငါးဖမ်းလှေများပေါ်တွင် မိမိနိုင်ငံ၏ အလုပ်သမားများဝင်ရောက် လုပ်ကိုင်နေခြင်းအပြင် ထိုင်းနိုင်ငံဘက်ခြမ်းမှာ ကျွန်တော်တို့ နိုင်ငံသားတွေ အလုပ်သမား အဖြစ် ခိုင်းစေခံရခြင်းတို့ကြောင့် ငါးသယံဇာတရေထွက်ပစ္စည်းများ ဆုံးရှုံးရသည့်အပြင် လူသား အရင်းအမြစ်ပါ ဆုံးရှုံးနေရခြင်းသည် ကိုယ့်တုတ်နဲ့ကိုယ် အရိုက်ခံနေရသဖြင့် မိအေးတို့ရဲ့ မြန်မာနိုင်ငံတော်ကြီး သုံးကြိမ်လောက် အနာခံနေရပါတယ်။ ဝမ်းနည်းစရာဘယ်လောက်ကောင်းသလဲဆိုတာ ကျွန်တော်တို့ လွှတ်တော်ကိုယ်စားလှယ်များ သုံးသပ်စေချင်ပါတယ်။ ဒါကြောင့်မို့လို့ ကျွန်တော်တို့အနေဖြင့် ငါးကဏ္ဍပြင်ပ အဖွဲ့အစည်းများ၊ Qc$:qop:s samoil:074:601:c@?@gošolm Vessel Monitoring System (VMS) cl:08: ရေယာဉ် စောင့်ကြည့်ထိန်းစနစ် တပ်ဆင်ပေးမယ်။ အင်ဂျင်ဖြင့် အသုံးပြုပါက မီတာခ တစ်ယူနစ် (၃၇၀) ထက် သက်သာသော လျှပ်စစ်သုံးသူရှိပါက အအေးခန်းစက်ရုံများ ဖွဲ့စည်းတည်ဆောက်နိုင်သလို ပြည်တွင်းပြည်ပသို့ ကုန်ချောများ တင်ပို့နိုင်မည်ဖြစ်ပြီး မိမိနိုင်ငံဘက် ငါးအတင်အချ စစ်ဆေးရေး ဂိတ်များ ထားရှိပါကလည်း အခွန်အခများ ပြည့်ပြည့်ဝဝ ကောက်ခံရရှိပြီး အလုပ်အကိုင်အခွင့်အလမ်း များ ပိုမိုရရှိမှာ ဖြစ်ပါတယ်။ မြန်မာ့ပင်လယ်ပြင် ပိုင်နက်လုံခြုံ ရေး၊ ကာကွယ်ရေးအတွက်လည်း တပ်မတော်အနေဖြင့် ခေတ်မီစက်ရေယာဉ်များ နည်းပညာအသုံးပြုမှုများ တပ်ဆင်ပေးနိုင်မှသာလျှင် ပိုင်နက်ပင်လယ် ပိုမိုလုံခြုံမှု ရှိလာနိုင်မှာ ဖြစ်ပါတယ်။ လွှတ်တော်ဥက္ကဋ္ဌကြီးခင်ဗျား။ မြန်မာနိုင်ငံ၏ ငါးလုပ်ငန်းနှင့်ရေလုပ်ငန်းရေရှည် ဖွံ့ဖြိုးတိုး တက်စေရန်နှင့် ရသင့်ရထိုက်သော အခွန်အခများ ရရှိစေရန် ဥပဒေနဲ့အညီ မြန်မာ့ပင်လယ်ပြင်မှ ဖမ်းဆီးရမိသော ရေထွက်ကုန်ပစ္စည်းများကို နိုင်ငံတော်အစိုးရမှ အတည်ပြု သတ်မှတ်ထားသည့် ရေထွက်ပစ္စည်း စစ်ဆေးရေးစခန်းများ၊ ငါးတင်/ ငါးချဆိပ်ကမ်းနှင့် ငါးလေလံဈေးများတွင် တင်/ချ စစ်ဆေးပြီးမှသာ ဥပဒေနှင့်အညီ အိမ်နီးချင်းနိုင်ငံများသို့ တင်ပို့စေခြင်းဖြင့်သော်လည်းကောင်း၊ တန်ဖိုးမြင့် စက်ရုံ၊ အလုပ်ရုံများသို့ သယ်ယူရာတွင်လည်းကောင်း၊ စနစ်တကျတင်/ချ စစ်ဆေးပြီးမှသာ သွားသင့်ပါကြောင်း ဦးခင်မျိုးဝင်း ၏ အဆိုအား ထောက်ခံဆွေးနွေးမှုကို ကျွန်တော့်အနေဖြင့် နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။
</speech>
<speech type='speaker'>
ဆက်လက်ပြီး တနင်္သာရီတိုင်းဒေသကြီး မဲဆန္ဒနယ်အမှတ်(၂)မှ ဦးသက်နိုင်စိုး ဆွေးနွေးနိုင်ပါပြီ
</speech>
<speech>
<mp id='979'>
ဦးသက်နိုင်စိုး၊ တနင်္သာရီတိုင်းဒေသကြီး မဲဆန္ဒနယ်အမှတ်(၂)
</mp>
လေးစားအပ်ပါတဲ့ အမျိုးသားလွှတ်တော် ဥက္ကဋ္ဌကြီးနှင့် အမျိုးသားလွှတ်တော် ကိုယ်စားလှယ်များ၊ ပြည်ထောင်စုအဆင့် အဖွဲ့အစည်းဝင် ဒုတိယဝန်ကြီးနှင့် လွှတ်တော်တစ်ရပ်လုံး မင်္ဂလာပါခင်ဗျား။ ကျွန်တော်ကတော့ တနင်္သာရီတိုင်းဒေသကြီး မဲဆန္ဒနယ်အမှတ်(၂)မှ အမျိုးသားလွှတ်တော်ကိုယ်စားလှယ် ဦးသက်နိုင်စိုး ဖြစ်ပါတယ်။ တနင်္သာရီတိုင်းဒေသကြီး အမှတ်(၁၂) မဲဆန္ဒနယ်မှ အမျိုးသားလွှတ်တော်ကိုယ်စားလှယ် ဦးခင်မျိုးဝင်း တင်သွင်းတဲ့ အဆိုကို ထောက်ခံအကြံပြုဆွေးနွေးသွားမှာ ဖြစ်ပါတယ်။ ဖြည့်စွက်လိုတဲ့ အချက်များကတော့ ငါးမဖမ်းရရာသီ၊ ငါးမဖမ်းရဧရိယာ သတ်မှတ်ရာတွင် ယခင်က သတ်မှတ်ခဲ့သည့်ကာလ ဇွန်လ၊ ဇူလိုင်လ၊ သြဂုတ်လအတိုင်း သတ်မှတ်ပေးရန်နှင့် ငါးဖမ်းကွက် ကျော်လွန်ဖမ်းဆီးခြင်း၊ ခွင့်ပြု စီးရေထက် ကျော်လွန်ဖမ်းဆီးခြင်းများကို ထိရောက်စွာ အရေးယူ ဆောင်ရွက်ပေးသွားရန်၊ သတ်မှတ်ပိုက်ကွက်၊ တရွတ်ဆွဲပိုက်ကွက် (၂)လက်မ၊ ပုစွန်ဖမ်းပိုက်(၁)လက်မ ခွဲ သတ်မှတ်ငါးဖမ်း နည်းစနစ်အတိုင်း ဖမ်းဆီးနိုင်ရေးနှင့် တားမြစ်ငါးဖမ်းကိရိယာများဖြစ်သော Bdby traw နှင့် ငါးနီတူပိုက် အသုံးပြု ဖမ်းဆီးခြင်းများကို ခွင့်မပြုရန်နှင့် စစ်ဆေးတွေ့ရှိပါက ထိထိရောက်ရောက် အရေးယူဆောင်ရွက်ပေးရန်၊ တရားမဝင်ငါးဖမ်း နည်းစနစ်များဖြစ်သည့် အဆိပ်ချငါးဖမ်းခြင်း၊ မိုင်းခွဲ ငါးဖမ်းခြင်း၊ ဘက်ထရီရှော့တိုက် ငါးဖမ်းခြင်းများကို ထိရောက်စွာ အရေးယူဆောင်ရွက်သွားရန်၊ သတ်မှတ်ငါးဖမ်းကိရိယာ အသုံးပြု ဖမ်းဆီးစေရေး၊ ကမ်းဝေးရေယာဉ်များ ကမ်းနီးတွင် ဝင်ရောက် ဖမ်းဆီးမှု မရှိစေရေးတို့ကို သက်ဆိုင်ရာဌာနများ ပူးပေါင်း၍ ကွင်းဆင်းစိစစ် အရေးယူသွားရန်၊ ငါးဖမ်းရေယာဉ် အမည်နှင့် လိုင်စင်အမှတ်များကို ဖုံးအုပ်ငါးဖမ်းဆီးသည့် လှေများ၊ တရားမဝင် ငါးဖမ်းလှေများနှင့် စည်းကမ်းပျက်လှေများ စိစစ်ကြပ်မတ်နိုင်ရေးအတွက် ဖော်ထုတ်အရေးယူ ဆောင်ရွက် ပေးရန်၊ ရေငန်ငါးသယံဇာတ တိုးပွားနိုင်ရေးအတွက် ရေငန်ငါးမွေးမြူရေး၊ ငါးသားဖောက်ခြင်းနှင့် မျိုးစိုက်ထည့်ခြင်းလုပ်ငန်းများကို တိုးချဲ့ ဆောင်ရွက်သွားရန် သက်ဆိုင်သည့် ဌာနများသို့ အကြံပြု တိုက်တွန်းအပ်ပါတယ်။ ငါးနှင့် ရေသယံဇာတ ပြည်ပပို့ကုန်များမှ ဝင်ငွေများမှာ ၂၀၁၃-၂၀၁၄ ခုနှစ်တွင် ဒေါ်လာ သန်း(၅၀၀)ကျော်၊ ၂၀၁၄-၂၀၁၅ ခုနှစ်တွင် ဒေါ်လာသန်း(၄၀၀)ကျော်၊ ၂၀၁၆-၂၀၁၇ ခုနှစ်တွင် ဒေါ်လာ(၂၄၅)သန်းကျော်နှင့် ၂၀၁၇-၂၀၁၈ ယခုအချိန်အထိ ဒေါ်လာသန်း(၃၀၃)သန်းကျော် ရရှိခဲ့ပါ တယ်။ တနင်္သာရီတိုင်းဒေသကြီး တောင်ဘက် မြန်မာ့ရေပြင်တွင် ၂၀၁၆-၂၀၁၇ ခုနှစ်တွင် တရားမဝင် လှေ(၃၆)စီး ဖမ်းမိရာ တစ်ဖက်နိုင်ငံသားပိုင်လှေ (၁၂)စီးနှင့် ၂၀၁၇-၂၀၁၈ ခုနှစ်တွင် တရားမဝင်လှေ (၁၁)စီး ဖမ်းမိရာ တစ်ဖက်နိုင်ငံသားပိုင်လှေ (၆)စီးကို ဖမ်းမိခဲ့ပါတယ်။ ထို့ကြောင့် တရားမဝင် ငါးဖမ်းခြင်း၊ သတင်းပို့ရန် ပျက်ကွက်ခြင်းနှင့် ပုံမှန်မဟုတ်သော စည်းကမ်းမဲ့ဝင်ရောက် ငါးဖမ်းခြင်း၊ IUU﻿ ကိစ္စရပ်များအား ကာကွယ်ရန် ငါးဖမ်းလှေများတွင် VMS-Vessel Monitoring System များ တပ်ဆင် သင့်ပါကြောင်း အကြံပြုအပ်ပါတယ်။ ထိုသို့တပ်ဆင်ခြင်းဖြင့် ငါးဖမ်းရေယာဉ်ရဲ့ တည်နေရာ၊ ရေလမ်း ကြောင်းများ ပုံမှန်သတင်း အတိအကျသိရှိနိုင်ခြင်း၊ မိုးလေဝသ မုန်တိုင်းအန္တရာယ် ကြိုတင်သတင်း ပေးပို့ခြင်းဖြင့် လုံခြုံရေးဆောင်ရွက်မှု တိုးတက်စေခြင်း၊ ငါးမျိုးစိတ်နှင့် ငါးဖမ်းကွက်များကို တွက်ချက် ပေးနိုင်ခြင်း၊ စုဆောင်းရရှိသည့် သတင်းအချက်အလက်များကို ဆန်းစစ်အသုံးပြုနိုင်ခြင်း၊ VMS တပ်ဆင် ထားခြင်းမရှိသည့် တရားမဝင် ငါးဖမ်းရေယာဉ်များ၊ ငါးခိုး Carry လှေများကို ထောက်လှမ်းနိုင် ခြင်းနှင့် ငါးဖမ်းရေယာဉ်များ ဆိပ်ကမ်းသို့ ဝင်ရောက်စစ်ဆေးခံခြင်း ရှိ/မရှိကို ကြိုတင်သိရှိနိုင်ပါတယ်။ ထိုသို့သိရှိမှသာ ဖမ်းဆီးရရှိလာသော ငါးနှင့် ရေသယံဇာတများကို ငါးတင်/ငါးချဆိပ်ကမ်း ပေါ်တင်၍ စစ်ဆေးခြင်းဖြင့် နိုင်ငံတကာ စံချိန်စံညွှန်းများနှင့်ကိုက်ညီသော Catch Certificate စာရွက်စာတမ်းများ ထုတ်ပေးနိုင်ပြီး ပြည်ပတင်ပို့ခွင့် လိုင်စင်ရယူထားသော ငါးဖမ်းရေယာဉ်များ FOB, CIF ကဲ့သို့သော ငါးသယ်ရေယာဉ်များ ပြည်ပသို့ တရားဝင်သယ်ယူပို့ဆောင်နိုင်၍ နိုင်ငံ့အခွန်အခါ တိုးတက်ရရှိမည်ဖြစ်ကြောင်း ထောက်ခံဆွေးနွေးရင်း နိဂုံးချုပ်အပ်ပါတယ်ခင်ဗျား။ အားလုံးကို ကျေးဇူးတင်ပါတယ်။ (ဩဘာသံများ)
</speech>
<speech type='speaker'>
အဆိုနှင့် စပ်လျဉ်း၍ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ ဒုတိယဝန်ကြီးက ပြန်လည်ဆွေးနွေးရန် ရှိပါက ဆွေးနွေးဖို့ ဖြစ်ပါတယ်
</speech>
<speech>
<agency id='11'>
ဦးလှကျော် (ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)
</agency>
လေးစားအပ်ပါသော အမျိုးသားလွှတ်တော်ဥက္ကဋ္ဌကြီးနှင့် လွှတ်တော်ကိုယ်စားလှယ်များခင်ဗျား။ တနင်္သာရီတိုင်းဒေသကြီး အမှတ်(၁၂) မဲဆန္ဒနယ် အမျိုးသားလွှတ်တော်ကိုယ်စားလှယ်ကြီး ဦးခင်မျိုးဝင်း ရဲ့ အဆိုနဲ့ စပ်လျဉ်းပြီး စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနအနေနဲ့ အနည်းငယ် ပြန်လည် ရှင်းလင်းဆွေးနွေး တင်ပြပါမယ်။ လေးစားအပ်ပါသော ဥက္ကဌကြီးခင်ဗျား။ တနင်္သာရီတိုင်းဒေသကြီးအတွင်း နိုင်ငံသားပိုင် ငါးဖမ်း၊ ငါးသယ်ရေယာဉ်တွေက အိမ်နီးချင်းနိုင်ငံတွေဖြစ်တဲ့ ထိုင်းနဲ့မလေးရှားကို အဓိက တင်ပို့လျက် ရှိရာမှာ တရားမဝင် ငါးဖမ်းဆီးခြင်းမှရလာတဲ့ ရေထွက်ပစ္စည်းတွေကို ကုန်သွယ်ရေးလမ်းကြောင်းကို ဝင်ရောက်နိုင်ခြင်း မရှိစေဖို့အတွက် EU နဲ့ အာဆီယံနိုင်ငံတွေရဲ့ လမ်းညွှန်ချက်တွေ၊ သက်ဆိုင်ရာ ကုန်သွယ်ရေး စည်းမျဉ်းစည်းကမ်းတွေအရ လုပ်ငန်းရှင်များ လိုက်နာဆောင်ရွက်ရေးအတွက် ငါးလုပ်ငန်း ဦးစီးဌာနက ထိန်းသိမ်းကြပ်မတ် ဆောင်ရွက်လျက်ရှိပါတယ်။ တင်ပို့မှုတွေမှာ သက်ဆိုင်ရာဌာနတွေကို သတင်းပေးပို့ခြင်း၊ စစ်ဆေးမှုခံယူခြင်း၊ သက်ဆိုင်ရာ အထောက်အထားများ တင်ပြလျှောက်ထားခြင်း မရှိဘဲ တိုက်ရိုက်တင်ပို့လျက်ရှိကြောင်း စစ်ဆေးတွေ့ရှိရတဲ့အတွက် ၁၉၉၆ ခုနှစ်ကစပြီးတော့ (Free On Board) FOB စနစ်ကို ကျင့်သုံးဆောင်ရွက်ခဲ့ခြင်း ဖြစ်ပါတယ်။ FOB စနစ်ကို ဆောင်ရွက်ရာမှာ ငါးလုပ်ငန်းဦးစီးဌာန၊ အကောက်ခွန်၊ နယ်စပ်ကုန်သွယ်ရေး ဦးစီးဌာနတို့မှ ပါဝင်တဲ့ One Stop Service﻿ များနဲ့ Check Point များ ဖွင့်လှစ်ပြီး ငါးသယ်ရေယာဉ်တွေကနေ ပင်လယ်ပြင်မှာ ဖမ်းဆီးနေတဲ့ ငါးဖမ်းရေယာဉ်တွေက ကုန်ပစ္စည်းများကို ကဲ့ယူပြီး သက်ဆိုင်ရာ စစ်ဆေးရေးစခန်းတွေမှာ ပြန်လည် စစ်ဆေးခံ၍ ကုန်ပို့လွှာ (Invoice) ဖွင့်လှစ်ပေးခြင်း၊ ပို့ကုန်လိုင်စင်နဲ့ ပို့ကုန်ကြေညာလွှာများ လျှောက်ထားရယူခြင်း၊ ကုန်သွယ်လုပ်ငန်းခွန်၌ ကြို တင်ငွေခွန်များ ပေးဆောင်စေခြင်းဖြင့် ရေထွက် ပစ္စည်းတွေကို ပြည်ပတင်ပို့ ဆောင်ရွက်လျက် ရှိနေပါတယ်။ အချို့သော ငါးသယ်ရေယာဉ်များအနေနဲ့ Check Point တွေကို ဝင်ရောက်စစ်ဆေးခြင်း မရှိတဲ့ အခြေအနေတွေ တွေ့ရတဲ့အလျှောက် ၂၀၁၂ ခုနှစ်၊ စက်တင်ဘာလ ၂၀ ရက်နေ့ကစပြီး Invoice ဖွင့်ပြီး ထိုင်းနိုင်ငံကို ရေထွက်ပစ္စည်းတင်ပို့ရောင်းချတဲ့ ရေယာဉ်တွေကို ကော့သောင်းမြို့၊ ရွှေဝက်ဝံ တံတား FOB စစ်ဆေးရေးစခန်းမှာ အဝင်၊ အထွက် မဖြစ်မနေ စစ်ဆေးခံယူဖို့ ညွှန်ကြားချက်ထုတ်ပြန်ပြီး ကြပ်မတ်ဆောင်ရွက်လျက် ရှိပါတယ်။ ငါးလုပ်ငန်းဦးစီးဌာနအနေနဲ့ ပြည်ပကိုတင်ပို့တဲ့ ငါးသယ်ရေယာဉ် တွေပေါ်မှာရှိတဲ့ ရေထွက်ပစ္စည်းတွေကို ငါးဖမ်းရေယာဉ်များမှ ကုန်လွှဲပြောင်းရယူခဲ့တဲ့ မှတ်တမ်းပုံစံ အပေါ် အခြေခံပြီး စစ်ဆေးပါတယ်။ ဒီလိုစစ်ဆေးရာမှာ အခြေခံသတ်မှတ်ထားတဲ့ ကုန်ချိန်၊ ငါးထည့် လုံးဝိုင်း တစ်ပုံ (75) Kg ငါးထည့်ပုံးလေးထောင့် တစ်လုံး၊ (45) Kg စသည်ဖြင့် အရေအတွက် စုစုပေါင်းနဲ့ မျက်မြင်စစ်ဆေးပေးနေရခြင်း ဖြစ်ပါတယ်။ ငါးသယ်ရေယာဉ်ပေါ်မှာရှိတဲ့ ရေထွက်ပစ္စည်းတွေကို တင်ပို့ တဲ့ပစ္စည်းများ တင်/ချပြီး စစ်ဆေးတဲ့အချိန် ကြာမြင့်တဲ့အလျှောက် အရည်အသွေးမကျဆင်းစေဖို့နဲ့ အရည်အသွေးကျဆင်းမှုကြောင့် ဈေးနှုန်းပြောင်းလဲမှု မရှိစေရေးအတွက် စီမံဆောင်ရွက်ရတဲ့ အခြေအနေ ဖြစ်ပါတယ်။ အဲဒီလိုဆောင်ရွက်ရာမှာ ပြည်ပတင်ပို့တဲ့ ရေထွက်ပစ္စည်းတွေကို နိုင်ငံတကာ စည်းမျဉ်းများနဲ့ အညီ ဆိပ်ကမ်းချစစ်ဆေးခြင်းကို ဆောင်ရွက်ခြင်းမပြုနိုင်ဘဲ (၁၀)ရာခိုင်နှုန်း Sampling နမူနာကိုသာ စစ်ဆေးဆောင်ရွက်လျက်ရှိခြင်း ဖြစ်ပါတယ်။ ဆက်လက်ပြီး အခွန်အကောက်ရရှိမှုနဲ့ ပတ်သက်ပြီး ရှင်းလင်းဆွေးနွေးတင်ပြအပ်ပါတယ်။ ပြည်ပတင်ပို့တဲ့ ငါးသယ်ရေယာဉ်တွေနဲ့ ပတ်သက်ပြီး နိုင်ငံတော်အတွက် ရတဲ့အခွန်အခတွေ မနစ်နာစေ ဖို့အတွက် ငါးဖမ်းရေယာဉ်တွေက ကုန်လွှဲပြောင်းရယူခဲ့တဲ့မှတ်တမ်း၊ အခြေခံသတ်မှတ်ထားတဲ့ ကုန်ချိန်ကို အရေအတွက်စုစုပေါင်းနဲ့ မျက်မြင်တိုက်ဆိုင် စစ်ဆေးပြီးမှသာ ကုန်ပို့လွှာ Invoice ဖွင့်လှစ်ခြင်းကိုဆောင်ရွက်ပြီး ကြိုတင်ဝင်ငွေခွန် (Withholding Tax) (၂)ရာခိုင်နှုန်းကို ပေးဆောင် စေပါတယ်။ အဲဒီနောက် ဆိပ်ကမ်းခွန်များ ပေးဆောင်စေပြီး အထောက်အထား (Port Clearance) ကို ရယူရန်အတွက် မီးပြခွန်၊ ဆိပ်ကမ်းခွန်များ ပေးဆောင်စေပါတယ်။ ငါးလုပ်ငန်းဦးစီးဌာနက နိုင်ငံခြား ငါးသယ်ရေယာဉ်လိုင်စင်ကို တင်ပို့တဲ့ကုန်ချိန် ကုန်ပို့လွှာပေါ်မှာ မူတည်ကောက်ခံခြင်းမပြုဘဲနဲ့ ငါးသယ်ရေယာဉ် တစ်စီးလုံးရဲ့ စုစုပေါင်းမှတ်ပုံတင်တန်ချိန်(Gross Register Tonnage) အပေါ်မှာ မူတည်ပြီး နိုင်ငံခြားငါးသယ်ရေယာဉ်လိုင်စင်ကြေး (Export Carrier Licence Fee) ကို ပေးဆောင် စေလျက်ရှိပါတယ်။ ကျွန်တော်တို့နိုင်ငံမှာ ၂၀၁၇ ခုနှစ် ပြည်ထောင်စုအခွန်အကောက် ဥပဒေ အခန်း(၆)၊ ကုန်သွယ်လုပ်ငန်းခွန် ပုဒ်မ ၁၄(က)(၃၅)မှာ ငါးစို၊ ပုစွန်စို၊ အသားစိုများနဲ့ပတ်သက်ပြီး ကုန်သွယ် လုပ်ငန်းခွန် မကျသင့်စေရလို့ ပြဋ္ဌာန်းထားမှုလည်း ရှိပါတယ်။﻿ တနင်္သာရီတိုင်းဒေသကြီး၊ ကော့သောင်းခရိုင်အတွင်း ကမ်းဝေးငါးသယ်ရေယာဉ်တွေသာ မကဘဲနဲ့ ကမ်းနီးငါးသယ်ရေယာဉ်တွေကိုပါ ထိုင်းနိုင်ငံကို ရေထွက်ပစ္စည်းများ တင်ပို့လျက်ရှိတဲ့အတွက် ကမ်းနီးငါးသယ်ရေယာဉ်များအတွက်လည်းပဲ ကမ်းဝေးငါးသယ်ရေယာဉ်တွေအတိုင်း စစ်ဆေးရေးစခန်း မှာ စစ်ဆေးဆောင်ရွက်လျက်ရှိပါတယ်။ ပြည်ပကို ရေထွက်ပစ္စည်း တင်ပို့တဲ့နေရာမှာ လိုင်စင်ကြေးရရှိမှု ကလည်းပဲ တစ်နှစ်ထက်တစ်နှစ် တိုးတက်ရရှိလာသလို ရေထွက်ပစ္စည်း တင်ပို့မှုကလည်း ပိုမိုမှန်ကန် တိုးတက်လာခဲ့ကြောင်းလည်းပဲ စစ်ဆေးတွေ့ရှိရပါကြောင်း တင်ပြအပ်ပါတယ်။ လုပ်ငန်းများ ဆောင်ရွက်တဲ့နေရာမှာ ရေလုပ်ငန်းရှင်တွေအနေနဲ့ကလည်း တစ်ဖက်မှာ တရားဝင် ကုန်သွယ်ခြင်းနဲ့ ရေထွက်ပစ္စည်း တင်ပို့ခြင်းဆိုင်ရာ နိုင်ငံတကာ ဒေသတွင်းနဲ့ မိမိနိုင်ငံက သတ်မှတ်ထားတဲ့ စည်းမျဉ်းစည်းကမ်းတွေကို လိုက်နာဆောင်ရွက်ခြင်းဖြင့် နိုင်ငံတော်အတွက် အခွန်အခါ ပိုမိုရရှိမယ့်အပြင် ငါးလုပ်ငန်းများ စနစ်တကျ လုပ်ကိုင်နိုင်ခြင်း၊ ထိုင်းနိုင်ငံကို ဥရောပသမဂ္ဂ (EU) က အရေးယူခြင်းကဲ့သို့ မလိုလားအပ်တဲ့ ပြဿနာများ ရှောင်ရှားနိုင်ခြင်းစတဲ့ အကျိုးကျေးဇူးများ ရရှိလာစေ မှာ ဖြစ်ပါတယ်။ ဒီနေရာမှာ Business ethic လို့ခေါ်တဲ့ မိမိတို့ရဲ့ လုပ်ငန်းဆောင်ရွက်မှုမှာ ကျင့်ဝတ် တွေကို လိုက်နာစောင့်ထိန်းဖို့လည်း လိုအပ်မှာ ဖြစ်ပါတယ်။ ယခု အမျိုးသားလွှတ်တော်ကိုယ်စားလှယ်ကြီးရဲ့ အဆိုအပေါ်မှာ လွှတ်တော်ကိုယ်စားလှယ် များ အသီးသီးက ထောက်ခံဆွေးနွေးချက်တွေဟာ ယခုလက်ရှိ ဆောင်ရွက်လျက်ရှိတဲ့ အခြေအနေနဲ့ ပိုမို တိုးတက်ကောင်းမွန်အောင် ဆောင်ရွက်နိုင်မယ့် နည်းလမ်းတွေကို ထောက်ပြဆွေးနွေးချက်များဖြစ်တဲ့ အတွက်လည်းပဲ များစွာအကျိုးဖြစ်ထွန်းစေမယ့် ဆွေးနွေးချက်များဖြစ်တဲ့အတွက် ဝန်ကြီးဌာနအနေနဲ့ လည်းပဲ အထူးပင်ကျေးဇူးတင်ရှိပါကြောင်း တင်ပြအပ်ပါတယ်။ ယခုအခါ ငါးလုပ်ငန်းကဏ္ဍမှာ များစွာ အရေးပါနေတဲ့ (VMS) စနစ်နဲ့ ပတ်သက်ပြီး ရှင်းလင်း Gəq:eş:0gsa Sulosusin Gewdęci (French Development Agency) (AFD) $ Q:6cle:8: (Myanmar Monitoring Control and Surveillance) (M.M.C.S) Come: o saobēgošajos ရှိပါတယ်။ စီမံကိန်းဖြစ်နိုင်ခြေ လေ့လာမှုလုပ်ငန်းကို ၂၀၁၇ ခုနှစ် ဇွန်လအတွင်းက ဆောင်ရွက်ခဲ့ပြီး ဖြစ်တဲ့အလျှောက် အဆိုပါ ရရှိလာတဲ့တွေ့ရှိချက်တွေကို သက်ဆိုင်ရာကုမ္ပဏီတွေက ပေးပို့လာရင် စိစစ် သုံးသပ်ပြီး စီမံကိန်းအကောင်အထည်ဖော်မှုလုပ်ငန်းတွေကို စတင်ဆောင်ရွက်သွားနိုင်မယ့် အခြေအနေ ဖြစ်ပါတယ်။ တစ်ဖက်မှာလည်း တိုင်းဒေသကြီး လိုအပ်ချက်ရှိနေတဲ့ ငါးတင်/ငါးချ ဆိပ်ကမ်းကြီးတစ်ခု တည်ဆောက်နိုင်ဖို့အတွက် စဉ်းစားဆောင်ရွက်လျက်ရှိပါတယ်။ အကောင်အထည်ဖော်မှုမှာ အခြေခံ အဆောက်အအုံ လိုအပ်ချက်တွေ၊ နည်းပညာနဲ့ ရင်းနှီးမြှုပ်နှံမှုဆိုင်ရာ လိုအပ်ချက်တွေ ရှိနေသေးတဲ့ အတွက် စနစ်တကျ သုံးသပ်အချိန်ယူဆောင်ရွက်ရမယ့် လုပ်ငန်းစဉ်တစ်ခုဖြစ်ကြောင်း တင်ပြအပ်ပါ တယ်။ တနင်္သာရီတိုင်းဒေသအတွင်းမှာ ရေထွက်ပစ္စည်းတွေကို ရန်ကုန်ဈေးကွက်ကို တင်ပို့ဖို့ဆိုရင် အချိန်မီတင်ပို့နိုင်ရေးအတွက် လိုအပ်ချက်၊ သယ်ယူပို့ဆောင်ခ ကုန်ကျစရိတ်နဲ့ ဒေသထွက် ရေထွက် ကုန်ပစ္စည်းတွေကို ပြုပြင်မွမ်းမံတဲ့စက်ရုံများ စတဲ့အကန့်အသတ်များလည်း ရှိနေပါတယ်။ ဒါ့အတူ ထိုင်းဈေးကွက်ကို စနစ်တကျ တင်ပို့ရောင်းချနိုင်ရေးအတွက်ဆိုရင်လည်း အအေးခန်းစက်ရုံတွေ﻿ အပါအဝင် တစ်ဖက်နိုင်ငံရဲ့ ဝယ်လိုအားနဲ့ ဈေးနှုန်းကို ယှဉ်ပြိုင်နိုင်တဲ့ ဒေသခံရေလုပ်ငန်းရှင်များက ယုံကြည်အားထားရတဲ့ နိုင်ငံတကာအဆင့်မီ ငါးဈေးကွက်ရှိဖို့ လိုအပ်မှာဖြစ်ပါတယ်။ ဒီလိုပြည့်စုံအောင် ဆောင်ရွက်နိုင်ဖို့အတွက် အချိန်ကာလ အတိုင်းအတာတစ်ခုအထိ လိုအပ် မှာလည်း ဖြစ်ပါတယ်။ လက်ရှိအခြေအနေပေါ်မှာ ပိုမိုကောင်းမွန်တဲ့ ငါးဖမ်းဆီးတင်ပို့ရောင်းချမှု (mechanism) တစ်ခုဖြစ်ထွန်းလာစေဖို့အတွက် ထိုင်းနိုင်ငံ ငါးလုပ်ငန်းဦးစီးဌာနနဲ့ ကျွန်တော်တို့ မြန်မာ နိုင်ငံ ငါးလုပ်ငန်းဦးစီးဌာနတို့ ငါးလုပ်ငန်းဆိုင်ရာ ပူးပေါင်းဆောင်ရွက်မှု (MoU) တစ်ရပ်ကို လက်မှတ် ရေးထိုး ဆောင်ရွက်ပြီးလည်း ဖြစ်ပါတယ်။ ယင်းနဲ့စပ်လျဉ်းပြီး ပြီးခဲ့တဲ့ ၂၀၁၇ ခုနှစ်၊ အောက်တိုဘာလ (၁၃)ရက်နေ့က ထိုင်းနိုင်ငံ ငါးလုပ်ငန်းဦးစီးဌာနရဲ့ ခရီးစဉ်မှာ မြန်မာနိုင်ငံကနေ ငါးသယ်ရေယာဉ်များ ထိုင်းနိုင်ငံကို တင်ပို့ရောင်းချမှုနဲ့ ပတ်သက်ပြီး တင်ပို့တဲ့ရေယာဉ်အမည်၊ ငါးအမျိုးအစား၊ ကုန်ချိန် အရေအတွက်စာရင်း ရရှိနိုင်ဖို့ လစဉ်သတင်းအချက်အလက် ဖလှယ်နိုင်ရေး ညှိနှိုင်းဆောင်ရွက်ရရှိခဲ့ပြီး ဖြစ်ပါတယ်။ ယင်းအချက်အလက်တွေအပေါ်မှာ စိစစ်သုံးသပ်စေပြီးတော့မှ မူလ Invoice ဖွင့်လှစ်ခဲ့မှု နှင့်အပြန်အလှန် တိုက်ဆိုင်စစ်ဆေးသွားနိုင်မှာဖြစ်ပြီး ကွဲလွဲမှုများတွေ့ရှိပါက အခွန်များ ပြန်လည်ပေး ဆောင်စေခြင်းနဲ့ လိုအပ်တဲ့ အရေးယူမှုများကို ဆောင်ရွက်သွားနိုင်မည်ဖြစ်ကြောင်း တင်ပြဆွေးနွေးအပ် ပါတယ်။ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ ငါးလုပ်ငန်းဦးစီးဌာနအနေနဲ့ တင်ပြပါ အတိုင်း လက်ရှိအခြေအနေမှာ မြန်မာနိုင်ငံမှ ရေထွက်ပစ္စည်းတွေကို ပြည်ပနိုင်ငံများ တင်ပို့ရာမှာ တရားဝင် ငါးဖမ်းဆီးခြင်းမှ ရရှိတဲ့ ရေထွက်ပစ္စည်းများဖြစ်ကြောင်း အထောက်အထားများဖြင့် တရားဝင် ကုန်သွယ်မှုလမ်းကြောင်းမှ တင်ပို့ခြင်းကို နိုင်ငံတကာနဲ့ ဒေသတွင်း စည်းမျဉ်းစည်းကမ်းများနဲ့အညီ စီမံ ဆောင်ရွက်လျက်ရှိပါတယ်။ ဒါကြောင့်မို့လို့ ဒီအခြေအနေ အရပ်ရပ်အပေါ် သိရှိနားလည်ပေးပြီး အမျိုးသားလွှတ်တော်ကိုယ်စားလှယ်ကြီးရဲ့ အဆိုအား မှတ်တမ်းတင်ထားရှိသင့်ပါကြောင်း ရှင်းလင်း တင်ပြဆွေးနွေးအပ်ပါတယ်။ အားလုံးကို ကျေးဇူးတင်ပါတယ်။
</speech>
<speech type='speaker'> အဆိုရှင်ရဲ့ သဘောထားကို တင်ပြပါ</speech>
<speech>
<mp id='978'>
ဦးခင်မျိုးဝင်း၊ တနင်္သာရီတိုင်းဒေသကြီး မဲဆန္ဒနယ်အမှတ်(၁၂)
</mp>
လေးစားအပ်ပါ သော အမျိုးသားလွှတ်တော်ဥက္ကဋ္ဌကြီးနှင့်တကွ အမျိုးသားလွှတ်တော်ကိုယ်စားလှယ်များ၊ ပြည်ထောင်စု ဒုတိယဝန်ကြီးများနှင့် ဧည့်သည်တော်များအားလုံး မင်္ဂလာပါလို့ နှုတ်ခွန်းဆက်သ ဂါရဝပြုအပ်ပါတယ်။ ကျွန်တော့်အဆိုနဲ့ပတ်သက်၍ သဘောထားပေးလိုတာက မြန်မာနိုင်ငံ ငါးလုပ်ငန်းနှင့် ရေ လုပ်ငန်း ရေရှည်ဖွံ့ဖြိုးတိုးတက်စေပြီး ငါးနှင့်ရေသယံဇာတများ လျော့နည်းလာခြင်းကို ထိန်းသိမ်း ကာကွယ်စောင့်ရှောက်ရန်နှင့် ပြည်သူများ အလုပ်အကိုင်အခွင့်အလမ်း ပိုမိုရရှိရန်အတွက်လည်းကောင်း၊ အဏ္ဏဝါသိပ္ပံသင်ကြားနေသော ကျောင်းသူ၊ ကျောင်းသားများ ငါးအမျိုးအစား အရေအတွက်နှင့် ပတ်သက်၍ သုတေသနလုပ်ငန်းများအတွက် တိကျသည့် အချက်အလက်များရရှိရန်အတွက်﻿လည်းကောင်း၊ ပဉ္စမအကြိမ်အစည်းအဝေးကာလက အတည်ပြုလိုက်တဲ့ ငါးတက္ကသိုလ်ကြီးတစ်ခု ဖွင့်လှစ် ရာ၌ အထောက်အကူပြုနိုင်ရန်အတွက်လည်းကောင်း၊ အပြုသဘောဆောင်ပြီး အကြံပြု ထောက်ခံ ဆွေးနွေးကြသော အမျိုးသားလွှတ်တော်ကိုယ်စားလှယ်များ၏ ဆန္ဒကို လေးစားသောအားဖြင့် လည်းကောင်း၊ ငါးရောင်းချသော ငါးပိုင်ရှင်များအနေဖြင့် တရားဝင်ငွေဖြူများ ရရှိလာစေရန်နှင့် ပြည်တွင်း ပြည်ပမှ ငါးဝယ်ယူသူများအတွက် ပြဋ္ဌာန်းထားသော ဥပဒေအကာအကွယ်အောက်တွင် မျှတသော ယှဉ်ပြိုင်မှုကို ဖြစ်ပေါ်စေရုံသာမက နိုင်ငံတကာဈေးကွက်ဖြစ်ပေါ်စေပြီး ငါးဖမ်းရေလုပ်သား၊ ငါးလုပ်ငန်း ရှင်များမှ ရသင့်ရထိုက်သော အခွန်ပမာဏကို နိုင်ငံတော်မှရရှိလာစေရန် စသော ရည်ရွယ်ချက်များ ကြောင့်လည်းကောင်း၊ စိုက်ပျိုးရေး၊ မွေးမြူရေး၊ ရေလုပ်ငန်းဖွံ့ဖြိုးတိုးတက်ရေးကော်မတီကိုယ်စား တင်သွင်းခဲ့တဲ့အဆိုလည်းဖြစ်ပြီး မြန်မာနိုင်ငံ ငါးလုပ်ငန်းနှင့် ရေလုပ်ငန်းဖွံ့ဖြိုး တိုးတက်စေရေးအတွက် အရေးကြီးတဲ့အဆိုလည်းဖြစ်တဲ့အတွက် အမျိုးသားလွှတ်တော်၏ အဆုံးအဖြတ်ကို ခံယူမည်ဖြစ်ကြောင်း လေးစားစွာ တင်ပြအပ်ပါတယ်ခင်ဗျာ။ အားလုံးကို ကျေးဇူးတင်ပါတယ်။
</speech>
<speech type='speaker'>
အမျိုးသားလွှတ်တော် ကိုယ်စားလှယ်များခင်ဗျား။ တနင်္သာရီတိုင်းဒေသကြီး မဲဆန္ဒနယ်အမှတ်(၁၂)မှ ဦးခင်မျိုးဝင်း အဆိုတင်သွင်းထားတဲ့ မြန်မာနိုင်ငံ၏ ငါးလုပ်ငန်းနှင့် ရေလုပ်ငန်း ရေရှည်ဖွံ့ဖြိုးတိုးတက်စေရန် ငါးနှင့်ရေသယံဇာတများမှ ရသင့်ရထိုက်သောအခွန်အခများ ရရှိစေရန်၊ မြန်မာ့ရေသယံဇာတများ ထိန်းသိမ်းနိုင်ရန် မြန်မာ့ပင်လယ် ကမ်းနီးကမ်းဝေးမှ ဖမ်းဆီးရရှိလာသော ငါးနှင့်ရေသယံဇာတများကို စစ်ဆေးရေးဂိတ်များရှိသော ငါးတင်/ငါးချဆိပ်ကမ်းများပေါ်တွင် တင်ဆောင် ပြီး သေချာစိစစ်ကြပ်မတ်စစ်ဆေး မှတ်တမ်းတင်ပြီးမှသာ စက်ရုံ သို့မဟုတ် ပြည်ပသို့ FOB , CIF ကဲ့သို့သော ငါးသယ်လှေများဖြင့် ပို့ဆောင်ခွင့်ပြုရန် ပြည်ထောင်စုအစိုးရအား တိုက်တွန်းကြောင်း အဆိုကို အတည်ပြု ရန် သဘောတူ မတူ လွှတ်တော်ရဲ့ အဆုံးအဖြတ် ရယူပါမယ်
</speech>
<speech type='speaker'>
လွှတ်တော်၏ အဆုံးအဖြတ် ရယူရာမှာ ၂၀၁၅ ခုနှစ်၊ အမျိုးသားလွှတ်တော်ဆိုင်ရာ နည်း ဥပဒေ ၁၉၊ နည်းဥပဒေခွဲ(တ)၊ နည်းဥပဒေခွဲငယ်(၁)အရ စက်ခလုတ်အသုံးပြု၍ လျှို့ဝှက်စွာ ဆန္ဒပြု သည့်နည်းဖြင့် ဆောင်ရွက်မှာ ဖြစ်ပါတယ်။ ယခု လွှတ်တော်ရဲ့ ဆန္ဒရယူပါမယ်။ ဆန္ဒမဲပေးကြဖို့ အသင့်ရှိစေလိုပါတယ်။ ဆန္ဒမဲပေးနိုင်ကြပါပြီ။ ထောက်ခံမဲ(၁၁၉) မဲ၊ ကန့်ကွက်မဲ(၃၀) မဲ၊ ကြားနေမဲ(၅) မဲ ဖြစ်ပါတယ်။ ထောက်ခံမဲ များတဲ့အတွက် ဦးခင်မျိုးဝင်း ရဲ့ အဆိုကို အတည်ပြုကြောင်း ကြေညာပါတယ်။ (ဩဘာသံများ)﻿
</speech>
</MotionSection>
</discussion><postface>
<title>
အမျိုးသားလွှတ်တော်ဥက္ကဋ္ဌကဒုတိယအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး စတုတ္ထနေ့ ရပ်နားကြောင်းနှင့် ပဉ္စမနေ့အစည်းအဝေး ဆက်လက်ကျင်းပမည့် နေ့ရက်နှင့်အချိန်ကို ကြေညာခြင်း
</title>
<speech type='speaker'>
အစီအစဉ်(၇) ဖြစ်ပါတယ်။ အမျိုးသားလွှတ်တော်ကိုယ်စားလှယ်များခင်ဗျား။ ယခု ဒုတိယအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး စတုတ္ထနေ့ကို ရပ်နားပါမယ်။ ဒုတိယအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး ပဉ္စမနေ့ကို ၂၀၁၇ ခုနှစ်၊ အောက်တိုဘာလ ၂၆ ရက်(ကြာသပတေးနေ့) နံနက် ၁၀း၀၀ နာရီအချိန်မှာ ဆက်လက်ကျင်းပမည် ဖြစ်ကြောင်း ကြေညာပါတယ်။ (ဩဘာသံများ)
</speech>
<speech type='mc'>
အမျိုးသားလွှတ်တော် ဥက္ကဋ္ဌ ပြန်လည်ထွက်ခွာပါပြီ ခင်ဗျား။
</speech>
<speech type='mc'>အားလုံး ထွက်ခွာနိုင်ကြပါပြီ ခင်ဗျား။</speech>
<p>
ဒုတိယအကြိမ် အမျိုးသားလွှတ်တော် ဆဋ္ဌမပုံမှန်အစည်းအဝေး စတုတ္ထနေ့ကို ၁၁၁၃ နာရီအချိန်တွင် ရပ်နားပါသည်။
</p>
</postface>
</transcript>
</doc>
