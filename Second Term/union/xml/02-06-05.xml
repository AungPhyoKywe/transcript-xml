<doc>
<docinfo>
<docno>02-06-05.xml</docno>
<pdf>02-06-05.pdf</pdf>
<term value="02">ဒုတိယအကြိမ်</term>
<session value="06" />
<sittingday value="05" />
<legislature value="union">ပြည်ထောင်စုလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် ဆဋ္ဌမပုံမှန်အစည်းအဝေး ပဉ္စမနေ့မှတ်တမ်း</title>
<date>၁၃၇၉ ခုနှစ်၊ တန်ဆောင်မုန်းလပြည့်ကျော် ၄ ရက် (၂၀၁ရ ခုနှစ်၊ နိုဝင်ဘာလ ရ ရက်)(အင်္ဂါနေ့</date>
</docinfo>
<transcript>
<preface>
<p>နေပြည်တော်ရှိ ပြည်ထောင်စုလွှတ်တော် အစည်းအဝေးခန်းမတွင် ဒုတိယအကြိမ် ပြည်ထောင်စု လွှတ်တော် ဆဋ္ဌမပုံမှန်အစည်းအဝေး ပဉ္စမနေ့ကို နံနက် ၁၀:ဝဝ နာရီင်ကျင်းပပါသည်။ ပြည်ထောင်စုလွှတ်တော် အစည်းအဝေးတွင် နာယကအဖြစ် အမျိုးသားလွှတ်တော် ဥက္ကဋ္ဌ မန်းဝင်းခိုင်သန်းက ဆောင်ရွက်ပြီး အခမ်းအနားမှူးအဖြစ် ပြည်ထောင်စုလွှတ်တော်ရုံး ညွှန်ကြားရေးမှူးချုပ် ဦးကျော်စိုးက ဆောင်ရွက်ပါသည်။</p>
<title>ပြည်ထောင်စုလွှတ်တော် နာယက နေရာယူခြင်း</title>
<speech type="mc">လေးစားအပ်ပါသော ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် ဆဋ္ဌမပုံမှန်အစည်းအဝေးရဲ့ ပဉ္စမနေ့ အစီအစဉ် စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျာ။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="speaker">အားလုံးမင်္ဂလာပါ။</speech>
<speech type="mc">အားလုံး ထိုင်နိုင်ကြပါပြီခင်ဗျာ။</speech>
<title>ပြည်ထောင်စုလွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယအကြိမ် ပြည်ထောင်စုလွှတ်တော် ဆဋ္ဌမပုံမှန်အစည်းအဝေး ပဉ္စမနေ့မှာ ပြည်ထောင်စုလွှတ်တော် ကိုယ်စားလှယ်များစိစစ်ရေးကော်မတီရဲ့ တင်ပြချက်အရ အစည်းအဝေးတက်ရောက်ခွင့်ရှိတဲ့ ပြည်ထောင်စု လွှတ်တော် ကိုယ်စားလှယ်ဦးရေ စုစုပေါင်း ၆၅၉ ဦး ရှိပြီး ဒီကနေ့အစည်းအဝေးကို ၅၅၃ ဦး တက်ရောက် ပါတယ်။ တက်ရောက်ခွင့်ရှိတဲ့ ကိုယ်စားလှယ်ဦးရေစုစုပေါင်းရဲ့ ၈၃.၉၂ ရာခိုင်နှုန်းရှိပြီး သုံးပုံတစ်ပုံထက် ကျော်လွန်တဲ့အတွက် ပြည်ထောင်စုလွှတ်တော်ဆိုင်ရာ ဥပဒေပုဒ်မ ၂၀ နဲ့ နည်းဥပဒေ ၁၂ နည်းဥပဒေခွဲ(ခ) တို့အရ အစည်းအဝေးအထမြောက်ကြောင်းနဲ့ စတင်ကျင်းပကြောင်း ကြေညာပါတယ်။</speech>
<title>ပြည်ထောင်စုလွှတ်တော် ပဉ္စမနေ့ အစည်းအဝေး အစီအစဉ်ကြေညာခြင်း</title>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျာ။ ဒုတိယအကြိမ် ပြည်ထောင်စုလွှတ်တော် ဆဋ္ဌမပုံမှန်အစည်းအဝေး ပဉ္စမနေ့ အစီအစဉ်ကို လွှတ်တော်ကိုယ်စားလှယ်များထံ ဖြန့်ဝေထားတဲ့အတိုင်း ဆက်လက်ဆောင်ရွက်ပါမယ်။</speech>
<title>အစည်းအဝေးမတက်ရောက်နိုင်သော ပြည်ထောင်စုလွှတ်တော် ကိုယ်စားလှယ်များ ခွင့်ပန်ကြားခြင်းနှင့် အစည်းအဝေးတက်ရောက်မှုအခြေအနေကို မှတ်တမ်းတင်ခြင်း</title>
<speech type="speaker">အစီအစဉ်(၄) ဖြစ်ပါတယ်။ ဒီကနေ့ အစည်းအဝေးကို မတက်ရောက်နိုင်တဲ့ ပြည်ထောင်စုလွှတ်တော် ကိုယ်စားလှယ်များအတွက် ပြည်ထောင်စုလွှတ်တော် ကိုယ်စားလှယ်များစိစစ်ရေး ကော်မတီက ခွင့်ပန်ကြားဖို့ ဖြစ်ပါတယ်။</speech>
<speech><mp id="1249">ဦးမောင်မောင်လတ်(အတွင်းရေးမှူး၊ ကိုယ်စားလှယ်များစိစစ်ရေးကော်မတီ)</mp>လေးစား အပ်ပါသော ပြည်ထောင်စုလွှတ်တော် နာယကကြီးခင်ဗျာ။ ယနေ့ကျင်းပပြုလုပ်တဲ့ ဒုတိယအကြိမ် ပြည်ထောင်စု လွှတ်တော် ဆဋ္ဌမပုံမှန်အစည်းအဝေး ပဉ္စမနေ့ ၇-၁၁-၂၀၁ရ ရက်နေ့မှာ အစည်းအဝေးသို့ တက်ရောက် နိုင်ခြင်းမရှိသော ပြည်ထောင်စုလွှတ်တော် ကိုယ်စားလှယ်များရဲ့ကိုယ်စား စစ်ကိုင်းတိုင်းဒေသကြီး မဲဆန္ဒနယ် အမှတ်(၉)မှ အမျိုးသားလွှတ်တော်ကိုယ်စားလှယ်၊ ပြည်ထောင်စုလွှတ်တော် ကိုယ်စားလှယ်များစိစစ်ရေး ကော်မတီ အတွင်းရေးမှူးဖြစ်သူ ကျွန်တော် ဦးမောင်မောင်လတ်က ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက်နိုင်ခြင်းမရှိသော ပြည်ထောင်စုလွှတ်တော် ကိုယ်စားလှယ်များမှာ - - ဦးအာမိုးဆီ ခေါင်လန်ဖူး၊ - ဦးချင်းဖေလင်း မံစီ၊ - ဦးလင်းလင်းဦး တနိုင်း၊ - ဦးမိုးရွှေ ပူတာအို၊ - ဦးဇာနည်မင်း ရွှေကူ၊ - ဦးလဂန်ဇယ်ဂျုံး ဝိုင်းမော်၊ - ဦးအေးမောင် ဘောလခဲ၊ - ဦးစိုးဌေး ကော့ကရိတ်၊ - ဦးစံခင် ကန်ပက်လက်၊ - ဒေါ်အေးအေးမူ(ခ) ဒေါ်ရှားမီး - ဦးမင်းနောင် ပင်လည်ဘူး၊ - ဦးမောင်မြင့် မင်းကင်း၊ - ဒေါက်တာအေဇင်လတ် ရွှေဘို၊ - ဦးကျော်ဌေး ကလေးဝ၊ ကန့်ဘလူ၊ ပုလော၊ မိုးညို၊ အောင်လံ၊ သရက်၊ ရမည်းသင်း၊ မြင်းခြံ၊ ဇေယျာသီရိ၊ ပျဉ်းမနား၊ ချောင်းဆုံ၊ မာန်အောင်၊ - ဦးသန်းထွန်းမြင့် - ဒေါက်တာလှိုင်မြင့်ဟန် - ဦးအုန်းခင် - ဦးကျော်မျိုးမင်း - ဦးအောင်ထူးမြင့် - ဦးကံမြင့် - ဦးထွန်းထွန်းဝင်း - ဦးသက်လွင်(ခ) ဦးပေါခင် - ဦးလှဌေးဝင်း - ဦးသန်းစိုးအောင် - ဦးအောင်ကြည်သိန်း - ဦးတင်နု(ခ) ဦးတင်နုအောင် - ဦးမြင့်ဝေ - ဦးစစ်နိုင် - ဒေါက်တာအေးမောင် - ဦးဦးလှစော - ဦးလွင်ကိုလတ် - ဦးစိုးသူရထွန်း - ဦးဇော်ဝင်း - ဦးကျော်မြင့် - ဒေါက်ဝေဖြိုးအောင် - ဒေါ်ဇင်မာအောင် - ဦးမြင့်လွင် - ဦးတီခွန်မြတ် - ဦးခွန်သန်းထူး - ဦးလီကျိန်းဖူ(ခ) ဦးမြင့်ဆွေ - ဒေါ်နန်းခင်စော - ဦးခင်မောင်မြင့် မင်းပြား၊ အမ်း၊ မြောက်ဦး၊ သန်လျင်၊ ကွမ်းခြံကုန်း၊ ကြည့်မြင်တိုင်၊ တိုက်ကြီး၊ သာကေတ၊ ရန်ကင်း၊ ပုဇွန်တောင်၊ ကွတ်ခိုင်၊ ဆီဆိုင်၊ ကုန်းကြမ်း၊ ကွန်ဟိန်း၊ ရပ်စောက်၊ နမ့်စန်၊ မက်မန်း၊ မိုင်းဆတ်၊ ကျိုင်းတုံ၊ ဟိုပုန်း၊ သီပေါ၊ ကွမ်းလုံ၊ ဟိုပန်၊ တောင်ကြီး၊ လဲချား၊ မိုင်းကိုင်၊ မိုင်းရှူး၊ - ဦးဌေးလွင်(ခ) ဦးဒီလုံး - ဦးတင်အေး - ဦးစိုင်းခတ္တိယ - ဦးစတီဖန် - ဦးခွန်အောင်ကျော် - ဦးစိုင်းသန့်ဇင် - ဦးယန်ကျင်းကန် - ဦးကျင်ဝမ်း - ဒေါက်တာဒေါ်သန်းငွေ ဦးစိုင်းဦးခမ်း - ဦးစိုင်းမွန်း - ဦးစိုင်းဆိုင်မိုင်း - ဦးစိုင်းဝင်းအေး(ခ) စိုင်းထွန်းအေး - ဒေါ်နန်းခမ်းအေး ဦးလင်းဇော်ထွန်း - ဦးရန်လင်း - ဒုတိယဗိုလ်မှူးကြီးစိုင်းအိုက်လှ - ဗိုလ်မှူးလွင်မောင်စိုး ၊ - ဒေါ်ရီလာနန်တောင်(ခ) အမ်နန်တောင် - ဦးယောနာ - ဦးဂျေယောဝူ - ဦးသိန်းလွင် - ဦးကျော်သန်း - ဦးစိုးသိန်း - ဒေါ်နော်မြစေး - ဦးဘော်ရယ်စိုးဝေ - ဦးစောမိုးမြင့်(ခ) ဆင်မြူရယ် - ဦးစောချစ်ဦး နမ္မတူ၊ မိုင်းဖြတ်၊ ကျိုက်လတ်၊ တပ်မတော်၊ တပ်မတော်၊ ကချင်-၂၊ ကချင်-၅၊ ကချင်-၁။ ကချင်-၁၀၊ ကယား -၈၊ ကယား-၃၊ ကရင်-၁။ ကရင်-၆၊ ချင်း-၁ ချင်း-၅၊ ချင်း-၄။ - ဒေါ်နန်းနီနီအေး - ဦးန်ဟေး - ဒေါ်ကျိန်ငိုက်မန် - ဦးဂင်ကမ်းလျန် - ဦးဇုန်လှယ်ထန်း - ဦးမျိုးထပ်(ခ) ဆလိုင်းထိုက် - ဦးလားလ်မင်းထန် - ဦးတင်မောင်ဝင်း - ဦးဇော်မင်း - ဒေါက်တာဝင်းမြင့် - ဦးမင်းဦး - ဦးအောင်သိန်း - ဦးဝင်းမြင့် - ဦးလှဆန်း - ဦးခင်ဝင်း - ဦးခင်အောင်မြင့် - ဒေါက်တာသန်းဝင်း - ဒေါ်လှဌေး(ခ) ဒေါ်အုန်းကြည် - ဦးကျော်တုတ် - ဒေါ်နွယ်နွယ်အောင် - ဦးနိုင်သီဟ - ဦးခင်ဇော်ဦး - ဦးစိုးဝင်း - ဒေါက်တာမြတ်ဉာဏစိုး - ဦးဘမျိုးသိန်း - ဦးစိုင်းထွန်းအောင် - ဒေါ်မမလေး - ဗိုလ်မှူးကြီးတင်အောင်ထွန်း ချင်း-၁၀၊ စစ်ကိုင်း-၁၀၊ စစ်ကိုင်း-၆၊ ပဲခူး-၁၁၊ ပဲခူး-၆၊ ပဲခူး-၁၂၊ မကွေး-၈၊ မကွေး-၁။ မန္တလေး-၄၊ မန္တလေး-၇၊ မွန်-၂၊ မွန်-၇၊ ရခိုင်-၁၂၊ ရန်ကုန်-၃၊ ရန်ကုန်-၅၊ ရှမ်း-၈၊ တပ်မတော်နှင့် - ဗိုလ်မှူးကျော်မင်းထွန်း တပ်မတော် တို့ဖြစ်ကြပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြုထားသူ ရ ဦးရှိပြီး ယနေ့ခွင့်ပန်ကြားသူ ၉၉ ဦး ဖြစ်တဲ့အတွက် စုစုပေါင်းခွင့်ပန်ကြားသူ ၁၀၆ ဦးဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနဲ့ ယနေ့ခွင့်ပန်ကြားသူ ပြည်ထောင်စုလွှတ်တော်ကိုယ်စားလှယ် ၉၉ ဦးအား ခွင့်အဖြစ် သတ်မှတ်ခွင့်ပြုပေးနိုင် ပါရန် လေးစားစွာ တင်ပြအပ်ပါတယ်ခင်ဗျာ။</speech>
<speech type="speaker">ခွင့်ပန်ကြားသူအားလုံးကို ခွင့်ပြုပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် ဆဋ္ဌမပုံမှန်အစည်းအဝေး ပဉ္စမနေ့ကို တက်ရောက်ခွင့်ရှိတဲ့ လွှတ်တော်ကိုယ်စားလှယ် ၆၅၉ ဦး၊ ယခင်က ခွင့်ပြုထားသူ ရ ဦး၊ ယနေ့ခွင့်ပန်ကြား၍ ခွင့်ပြုထားသူ ၉၉ ဦးဖြစ်တဲ့အတွက် ခွင့်ပြုထားသူ စုစုပေါင်း ၁၀၆ ဦး ဖြစ်ပြီး ခွင့်မဲ့ပျက်ကွက်သူမရှိပါ။ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေ တင်ပြချက်ကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">ပြည်ထောင်စုလွှတ်တော်က သဘောတူတဲ့အတွက် ပြည်ထောင်စုလွှတ်တော် ဆိုင်ရာ နည်းဥပဒေ ၄ နည်းဥပဒေခွဲ(ခ)အရ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value="Bill">
<bill>
<title>၂၀၁၇-၂၀၁၈ ခု၊ ဘဏ္ဍာရေးနှစ် ပြည်ထောင်စု၏ နောက်ထပ်ဘဏ္ဍာငွေ ခွဲဝေသုံးစွဲရေးဥပဒေကြမ်း၏ မူနှင့် အခြေခံသဘောအပါအဝင် ရငွေသုံးငွေများနှင့်စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၅) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ၂၀၁၇၂၀၁၈ ခု၊ ဘဏ္ဍာရေးနှစ် ပြည်ထောင်စု၏ နောက်ထပ်ဘဏ္ဍာငွေ ခွဲဝေသုံးစွဲရေးဥပဒေကြမ်းနဲ့စပ်လျဉ်းပြီး ၁၇-၁၀-၂၀၁ရရက်က ကျင်းပပြုလုပ်ခဲ့တဲ့ ပြည်ထောင်စုလွှတ်တော် ဆဋ္ဌမပုံမှန်အစည်းအဝေး ပထမနေ့မှာ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်က လွှတ်တော်သို့တင်သွင်းခဲ့ပြီး ၃၁-၁၀-၂၀၁ရ ရက်က ကျင်းပပြုလုပ်တဲ့ အစည်းအဝေးစတုတ္ထနေ့မှာ ဥပဒေဆိုင်ရာသုံးသပ်ချက် အစီရင်ခံစာနဲ့ငွေကြေးဆိုင်ရာ သုံးသပ်ချက်အစီရင်ခံစာများကို လွှတ်တော်သို့ ဖတ်ကြားတင်ပြခဲ့ပြီးဖြစ်ပါတယ်။ ယင်းဥပဒေကြမ်းနဲ့စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော်ကိုယ်စားလှယ် ၁၅ ဦးရှိပါတယ်။ လွှတ်တော်ကိုယ်စားလှယ်တစ်ဦးချင်းအနေနဲ့ သတ်မှတ်ချိန် ၆ မိနစ်အတွင်း ဆွေးနွေးဖို့ဖြစ်ပါတယ်။</speech>
<speech type="speaker">ဦးစွာ ဦးခင်ချို၊ လှိုင်းဘွဲ့မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1371">ဦးခင်ချို (လှိုင်းဘွဲ့မဲဆန္ဒနယ်၊ ကရင်ပြည်နယ်)</mp>အားလုံးမင်္ဂလာပါ။ ကျွန်တော် ကတော့ ကရင်ပြည်နယ်၊ လှိုင်းဘွဲ့ မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးခင်ချို ဖြစ်ပါတယ်။ ကျွန်တော် ဆွေးနွေးတင်ပြမယ့်အကြောင်းအရာကတော့ ၂၀၁၇-၁၈ ဘဏ္ဍာနှစ် နောက်ထပ်ဘဏ္ဍာငွေ ခွဲဝေသုံးစွဲခဲ့ပက်သက်တယ်သတင်းပေါင်းကော်မတီ အစီရင်ခံစာအမတ် (၁၂/၂၀၁၀) အပေါ် ခြုံငုံဆွေးနွေးတင်ပြမှာဖြစ်ပါတယ်။ ဖြည့်စွက်ရန်ပုံငွေနဲ့ပတ်သက်ပြီးတော့ မူ ရ ချက်နဲ့အညီ စိစစ် ခွင့်ပြုတာဖြစ်ပါတယ်။ ပြည်ထောင်စုရဲ့ BE အရ ရငွေ ကျပ်ဘီလီယံ ၁၆,၆၀၅ နီးပါးနဲ့၊ သုံးငွေကျပ်ဘီလီယံ ၂၅,၀၉၄ ကျော်ကျော်လျာထားခဲ့ပြီးတော့ ဖြည့်စွက်တောင်းခံငွေပေါင်းက ကျပ် ၂,၅၄၄ ဘီလီယံကျော်ကျော်၊ ရာခိုင် နှုန်းအားဖြင့် ၁၂.၃၆ ရာခိုင်နှုန်း တောင်းခံထားကြောင်းတွေ့ရပြီးတော့ ပြည်ထောင်စုလွှတ်တော်က စိစစ် အတည်ပြုခဲ့တဲ့ဌာန/ အဖွဲ့အစည်း ၁၈ ခုကို ဖြတ်တောက်ထားတဲ့ ငွေကျပ် ၆.၆ ဘီလီယံကျော်ကျော် ဖြတ်တောက် ခဲ့လို့ ကျပ် ၂,၄၇၈ ဘီလီယံကျော်ကျော် ခွင့်ပြုခဲ့တာတွေ့ရှိရပါတယ်။ မူလ BE ရဲ့ ၁၂ ရာခိုင်နှုန်းကျော် ခွင့်ပြု ခဲ့ကြောင်းတွေ့ရပါတယ်။ ပြည်နယ်နဲ့ တိုင်းဒေသကြီးအတွက် မူလ BE က လိုငွေကျပ် ၁,၇၀၈ ဘီလီယံ ခန့်ကို ခွင့်ပြုခဲ့ပြီးဖြစ်တဲ့အတွက်ကြောင့် ပြုပြင်ပြီး RE က လိုငွေကျပ် ၁,၇၂၃ ဘီလီယံလောက် လိုအပ်မှာ ဖြစ်လို့ ထပ်မံလိုမယ့် ၁၅ ဘီလီယံလောက်ကို ထည့်ဖြည့်ပေးရမှာဖြစ်ကြောင်း သိရပါတယ်။ GDP နဲ့ လိုငွေအချိုးအနေနဲ့ ပြည်ထောင်စုဘဏ္ဍာရန်ပုံငွေမှာ မူလ BE အရ ၄.၃ရ ရာခိုင်နှုန်း ရှိပြီးတော့ ပြုပြင် ပြီးအရ ၄.၃၈ ရာခိုင်နှုန်းရှိလို့ လိုငွေ ၀.၀၁ ရာခိုင်နှုန်း တိုးလာတာတွေ့ရပါတယ်။ ဖြည့်စွက်ရန်ပုံငွေများအနေနဲ့ ပတ်သက်လို့ လွန်ခဲ့တဲ့ ၅ နှစ်တာကာလ နှိုင်းယှဉ်ကြည့်တဲ့အခါမှာ ၂၀၁၂-၂၀၁၃၊ ၂၀၁၅-၂၀၁၆ နဲ့ လက်ရှိ ၂၀၁၇-၂၀၁၈ တို့ဟာ အများဆုံးဖြည့်စွက်ငွေ လိုအပ်တာဖြစ်ကြောင်း တွေ့ရှိရပါတယ်။ ၂၀၁၇-၁၈ ရဲ့ ဖြည့်စွက်ရန်ပုံငွေအရ ယခင် ၂၀၁၆-၁ရ ရဲ့ နှစ်ဆလောက်ရှိတာတွေ့ရပါတယ်။ ချေးငွေနဲ့ လိုငွေ ဖြည့်စွက် ပေးတဲ့အခါမှာလည်းပဲ ၅ နှစ်တာကာလအတွင်းမှာ ၂၀၁၇-၂၀၁၈ က အများဆုံးဖြစ်ပြီးတော့ နိုင်ငံခြားငွေ လဲနှုန်းအနေနဲ့ ၂၀၁၅-၂၀၁၆၊ ၂၀၁၆-၂၀၁ရ နဲ့ ၂၀၁၇-၂၀၁၈ တွေမှာ ဧပြီလတွေမှာ ငွေလဲနှုန်းတန်ဖိုး အနိမ့်ဆုံးဖြစ်တာတွေ့ရပြီးတော့ ယခင်နှစ်နှစ်မှာ ဒီဇင်ဘာလဟာ နိုင်ငံခြားငွေလဲနှုန်း အမြင့်ဆုံးဖြစ်နေ တာကိုတွေ့ရလို့ ထူးခြားတဲ့အခြေအနေရှိနေတယ်လို့ ယူဆပါတယ်။ ဒါကြောင့်မို့လို့ ယခင်နှစ်များရဲ့ လအလိုက်ငွေဈေးနှုန်း အတက်အကျဖြစ်ပေါ်မှုအခြေအနေတွေကို လေ့လာဆန်းစစ်ပြီးတော့ ဒီငွေတွေရဲ့ တန်ဖိုးတည်ငြိမ်ရေး၊ ငွေကြေးမဖောင်းပွရေးတွေကို လေ့လာစိစစ် ထိန်းညှိ ဆောင်ရွက်သင့်ပါကြောင်း ယူဆပါတယ်။ ဖြည့်စွက်ရန်ပုံငွေတွေရဲ့ မူလရည်မှန်းချက် ရ ချက်ပါ လိုအပ်ချက်တွေကို လေ့လာကြည့်တဲ့အခါမှာ နိုင်ငံတော်ပြန်လည်ပေးသွင်းရမယ့် အခွန်ငွေနဲ့ ထည့်ဝင်ငွေ တွေက လိုငွေရဲ့ ၁၈ ရာခိုင်နှုန်း၊ ပြည်ပအကူအညီနဲ့ ချေးငွေထပ်မံရရှိလို့ တောင်းခံငွေက ၁၀ ရာခိုင်နှုန်း၊ လစာစရိတ်နဲ့ အတိုးအခွန်ငွေတွေက ၁၉ ရာခိုင်နှုန်း၊ နှစ်အတွင်းမဖြစ်မနေ ဦးစားပေးဆောင်ရွက်ရမှာ ဖြစ်လို့ တောင်းခံတဲ့ငွေက ၅၃ ရာခိုင်နှုန်း ရှိတာတွေ့ရပါတယ်။ တောင်းခံငွေတွေနဲ့ပတ်သက်လို့ မူလ BE ရဲ့ ၁၀ ရာခိုင်နှုန်းထက် ကျော်လွန်တောင်းခံမှုတွေအနေနဲ့ အစိုးရအဖွဲ့၊ နိုင်ငံခြားရေး၊ ကာကွယ်ရေး၊ ပြန်ကြားရေး၊ စိုက်မွေး/ဆည်မြောင်း၊ သယံဇာတသစ်တော၊ လျှပ်စစ်စွမ်းအင်၊ စီးပွား/ကူးသန်း၊ စီမံ/ဘဏ္ဍာ၊ ဆောက်လုပ်ရေး၊ ဟိုတယ်/ခရီး၊ တိုင်းရင်းသားရေးရာ၊ လူမှုဖူလုံရေး၊ နိုင်ငံပိုင်စီးပွားရေး အဖွဲ့အစည်းများ၊ နေပြည်တော် ကောင်စီ၊ နေပြည်တော်စည်ပင်နဲ့ ဗဟိုဘဏ်တို့ရဲ့ တောင်းခံငွေတွေ ဖြစ်တာကိုတွေ့ရပါတယ်။ မူလ BE ရဲ့ ခွင့်ပြုငွေတွေအပေါ်မှာ ရာခိုင်နှုန်းအနေနဲ့ နေပြည်တော်ကောင်စီက ၃၇.၀၁ ရာခိုင်နှုန်းနဲ့ အများဆုံး တောင်းခံတာတွေ့ရပြီးတော့ ငွေပမာဏအနေနဲ့ ဝန်ကြီးဌာန ရ ခုမှာရှိတဲ့ စီးပွားရေးအဖွဲ့အစည်းတွေက ကျပ်ဘီလီယံ ၁,၂၄၄ ခန့်၊ ရာခိုင်နှုန်းအားဖြင့် မူလ BE ရဲ့ ၂၀.၈ရ ရာခိုင်နှုန်း၊ ဖြည့်စွက်တောင်းခံငွေ စုစုပေါင်းရဲ့ ၅၀ ရာခိုင်နှုန်း ကျော်ကျော်ရှိကြောင်းသိရပါတယ်။ တောင်းခံငွေတွေနဲ့ ဗဟိုအဖွဲ့အစည်း ၅ ခု၊ ဝန်ကြီးဌာန ၂၀ ခု၊ ပြည်နယ်နဲ့ တိုင်းဒေသကြီးများ၊ တပ်မြို့စည်ပင်၊ နေပြည်တော်ကောင်စီ၊ နေပြည်တော် ၃၂ ရာခိုင်နှုန်း၊ အတိုးပေးငွေက ၆ ရာခိုင်နှုန်း၊ ထောက်ပံ့ငွေက ၄ ရာခိုင်နှုန်း၊ ငွေလုံးငွေရင်းက ၂၉ ရာခိုင်နှုန်း၊ ကြွေးမြီက ၈ ရာခိုင်နှုန်းနဲ့ လုပ်ငန်းသုံးရင်းနှီးငွေက ၂၂ ရာခိုင်နှုန်း ရှိကြောင်းတွေ့ရပါတယ်။ နောက်ဆုံးအနေနဲ့ တင်ပြလိုတာကတော့ ဌာန၊ အဖွဲ့အစည်းများအနေနဲ့ မူလ BE ရေးဆွဲစဉ်ကာလမှာ အမှန်ကုန်ကျသုံးစွဲရန် လိုအပ်မယ့်ငွေတွေကို အတတ်နိုင်ဆုံး၊ အနီးစပ်ဆုံးဖြစ်အောင် ခန့်မှန်းတွက်ချက် တောင်းခံဖို့ လိုအပ်မှာဖြစ်ပါတယ်။ အထူးသဖြင့် ငွေလုံးငွေရင်းလုပ်ငန်းနဲ့ လုပ်ငန်းသုံးရင်းနှီးငွေတွေမှာ အလေးထားတွက်ချက် တောင်းခံသင့်ကြောင်းနဲ့ ဖြည့်စွက်ရန်ပုံငွေတောင်းခံရေးမူ ရ ချက်နဲ့ညီညွတ်တဲ့ သုံးစွဲလိုငွေတွေကိုသာ တောင်းခံကြရန် လိုအပ်ပါတယ်။ ဖြည့်စွက်တောင်းခံငွေတွေဟာလည်းပဲ မူလ BE ရဲ့ ခွင့်ပြုငွေနဲ့ သတ်မှတ်ရာခိုင်နှုန်း မကျော်လွန်အောင်လည်းပဲ ဂရုပြု တွက်ချက်တောင်းခံသင့်တယ်လို့ အကြံ ပြုလိုပါတယ်။ နိုင်ငံခြားချေးငွေများနဲ့ အတိုးများနဲ့ပတ်သက်လို့ နိုင်ငံခြားချေးငွေဈေးနှုန်း အတက်အကျ ဖြစ်လေ့ရှိတဲ့သဘာဝနဲ့ လများကိုစဉ်ဆက်မပြတ် လေ့လာဆန်းစစ်ပြီးတော့ လိုအပ်တဲ့ကြိုတင်ကာကွယ်မှုတွေ ဆောင်ရွက်နိုင်မယ်ဆိုရင် ငွေဈေးအတက်အကျကြောင့် ဖြည့်စွက်ရန်ပုံငွေ တွက်ချက်တောင်းခံရာမှာ ပိုငွေ လိုငွေတွေကို အလွန်အမင်းကွာခြားမှုမရှိအောင် ထိန်းလာနိုင်မှာဖြစ်ကြောင်းတင်ပြရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဆက်လက်ပြီး ဒေါက်တာလှမိုး အောင်မြေသာစံမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1476">ဒေါက်တာလှမိုး(အောင်မြေသာစံမဲဆန္ဒနယ်၊ မန္တလေးတိုင်းဒေသကြီး)</mp>လေးစားအပ် ပါသော ပြည်ထောင်စုလွှတ်တော် နာယကကြီးနှင့် ကြွရောက်လာသူများအားလုံး မင်္ဂလာအပေါင်းနဲ့ ပြည့်စုံပါစေ။ ကျွန်တော်ကတော့ အောင်မြေသာစံမဲဆန္ဒနယ်က ဒေါက်တာလှမိုး ဖြစ်ပါတယ်။ ကျွန်တော်ကတော့ ဒီနေ့ ၂၀၁၇-၂၀၁၈ ဘဏ္ဍာရေးနှစ် ပြည်ထောင်စုရဲ့ နောက်ထပ်ဘဏ္ဍာငွေခွဲဝေသုံးစွဲရေးဆိုင်ရာ ပြည်သူ့ ငွေစာရင်းပူးပေါင်းကော်မတီက တင်တဲ့ ငွေကြေးဆိုင်ရာ သုံးသပ်ချက်အစီရင်ခံစာအမှတ်စဉ် (၁၂/၂၀၁၇)ကို မူသဘောအရ ဆွေးနွေးသွားမှာဖြစ်ပါတယ်။ ကျွန်တော်ဆွေးနွေးမယ့်အချက်က နှစ်ပိုင်း ရှိပါတယ်။ နံပါတ်(၁)ကတော့ စာမျက်နှာ ၁၄ မှာပါတဲ့ အဆောက်အဦးဦးစီးဌာနသို့ လုပ်ငန်းများ အပ်နှံဆောင်ရွက်ခြင်းဆိုတဲ့အပိုင်းရယ်၊ စာမျက်နှာ ၁၅ မှာပါတဲ့ ကျေးလက်လမ်းဖွံ့ဖြိုးရေးဦးစီးဌာန ဖွဲ့စည်းခြင်းနဲ့ လုပ်ငန်းဆောင်ရွက်ခြင်းဆိုတဲ့အပိုင်းကို ဆွေးနွေးသွားမှာ ဖြစ်ပါတယ်။ အဆောက်အဦးဦးစီးဌာနကို လုပ်ငန်းအပ်နှံဆောင်ရွက်တဲ့အခါမှာ ကျွန်တော်တို့ ပညာရေး ဝန်ကြီးဌာန၊ ကျန်းမာရေးဝန်ကြီးဌာန၊ အခြားဌာနများက ပညာရေးဝန်ကြီးဌာနက ဆောက်လုပ်ရေးဝန်ကြီး ဌာနကို ဆောက်လုပ်ရေးလုပ်ငန်းပေါင်း ၂၇၂၂ လုံး၊ ကျန်းမာရေးနှင့် အားကစားဝန်ကြီးဌာနက ၉၇၄ ခု၊ အခြားဌာနတွေက ၁၂၃ ခု၊ စုစုပေါင်း ၃၈၁၉ ခုကို ဆောက်လုပ်ရေးဝန်ကြီးဌာနကို လွှဲပြောင်း ဆောက်လုပ် တာဝန်ယူစေခဲ့ပါတယ်။ ပညာရေးဝန်ကြီးဌာနတစ်ခုအနေနဲ့ ပြောမယ်ဆိုရင် အလွန်ဝမ်းသာစရာကောင်းတဲ့ ကိစ္စပါ။ ကျွန်တော်တို့ ခေတ်အဆက်ဆက်မှာ ပညာရေးဝန်ကြီးဌာနမှာရှိတဲ့ မြို့နယ်ပညာရေးမှူး၊ ခရိုင် ပညာရေးမှူး၊ တိုင်းပညာရေးမှူးတွေဟာ ပညာရေးရဲ့ အဓိကလုပ်ငန်းတာဝန်ဖြစ်တဲ့ သင်ကြားမှု၊ သင်ယူမှု၊ အရည်အသွေး စစ်ဆေးမှုထက် ဒီဆောက်လုပ်ရေးလုပ်ငန်းတွေမှာ ပျော်မွေ့နေခဲ့တာကြာခဲ့ပါပြီ။ ဒါကြောင့်မို့လို့ ပညာရေးဝန်ထမ်းတွေ ကိုယ်နဲ့မသက်ဆိုင်တဲ့ ဆောက်လုပ်ရေးလုပ်ငန်းတွေကို ပါဝင်ဆောင်ရွက်စေခြင်း မလုပ်ဘဲနဲ့ ဒီလိုဆောက်လုပ်ရေးကို လွှဲပြောင်းပေးအပ်ဆောက်လုပ်စေခြင်းဟာ ကျွန်တော့အနေနဲ့ကတော့ အလွန်တရာမှ ဝမ်းမြောက်ဝမ်းသာဖြစ်ပါတယ်။ သို့သော်လည်း ကျွန်တော့အနေနဲ့ ဖြတ်ကနဲဝမ်းသာပြီး ကပျာကယာဝမ်းနည်းရတဲ့ ကိစ္စရှိပါတယ်။ ဒါကတော့ ဘာလဲဆိုတော့ ဆောက်လုပ်ရေးဝန်ကြီးဌာနက တာဝန်ယူဆောက်မယ်လို့ သတ်မှတ်ထားပြီး ဒီထဲမှာစာရင်းဇယားအရ ပြန်ကြည့်လိုက်တဲ့အခါကျတော့ ဆောက်လုပ်ရေးဝန်ကြီးဌာနက တကယ်ဆောက်မှာက ၄၃၆ ခုပ် ဆောက်မှာဖြစ်ပါတယ်။ ကျန်တာတွေကို Subcontract Oodossosolosušil ppgG ang Subcontract Oudoss Coulosusili Bloss zao ကတည်းက တာဝန်မယူနိုင်ရင် မယူနိုင်တဲ့ဟာမျိုး ကျွန်တော်တို့ ပြတ်ပြတ်သားသား ပြောရမှာဖြစ်ပါတယ်။ ဒါပေမယ့် တာဝန်ယူပြီးမှ Subcontract ပြန်ပစ်တယ်ဆိုတာမျိုးကျတော့၊ ပြန်ပေးတယ်ဆိုတာမျိုးကျတော့ ဒါဟာ ဒီလုပ်ငန်းတစ်ခုဆောင်ရွက်ဖို့ အတွက် နားရွက်ပတ်ကိုင်နေသလိုပဲ ကျွန်တော်တို့ ခံစားရပါတယ်။ ဒါပေမယ့် အဲဒီ ၃၃၅၆ ခုမှာလည်း ကျွန်တော်တို့ မူရင်းဘတ်ဂျက်မှာ တင်ပြတဲ့အတိုင်းဖြစ်ပေမယ့် ဆောက်လုပ်ရေးဝန်ကြီးဌာနက ဆောက်လုပ်မယ့် ၄၃၆ ခုကကျတော့ နောက်ထပ် BP, BQ အသစ်နဲ့ နောက်ထပ် ဖြည့်စွက်ရန်ပုံငွေမှာ ထပ်မံပြီးတောင်းဆိုလာတာကို တွေ့ရတာလည်း စဉ်းစားရမယ့်တစ်ချက် ဖြစ်ပါတယ်။ ဒုတိယတစ်ချက်ကတော့ ဘာလဲဆိုတော့ ကျေးလက်လမ်းဖွံ့ဖြိုးရေးဦးစီးဌာန ဖွဲ့စည်းခြင်းနဲ့ လုပ်ငန်းဆောင်ရွက်ခြင်းပါ။ ဒီဆောင်ရွက်ခြင်းမှာ ပြန်ပြီးကြည့်မယ်ဆိုရင်လည်း ဒါဦးစီးဌာနတစ်ခု အသစ် ဖွဲ့တာပါ။ ဦးစီးဌာနမှာ ဖွဲ့စည်းပုံဦးရေ ၃၀၀၀ နဲ့ ဖွဲ့စည်းဖို့ လျာထားတယ်။ လက်ရှိ ၉၂၆ ဦး ရှိတယ်။ ၉၂၆ ဦး ရှိပြီးတော့ မူရင်းဌာနက ရွှေ့လာတဲ့သူတွေလည်းရှိတယ်။ ကျေးလက်စိုက်ပျိုးရေးကရွှေ့လာတဲ့ သူတွေ လည်းရှိတယ်။ မူရင်းဌာနက ရွှေ့တဲ့သူတွေလည်းရှိတယ်။ အသစ်ခန့်တဲ့သူတွေလည်းရှိတယ်။ ဒါပေမယ့် ဒီကျေးလက်လမ်းဦးစီးဌာနအဖြစ် ဦးစီးဌာနတစ်ခုဖွဲ့လိုက်တဲ့အခါမှာ သူ့ရဲ့ဖွဲ့စည်းပုံအရ ခန့်ရမယ့်ဝန်ထမ်းတွေ အများကြီးလည်းပေါ်ပေါက်လာသလို မြို့နယ်မှာ ရုံးတွေ၊ ရုံးနဲ့ပတ်သက်တဲ့ Infrastructure တွေ၊ ခရိုင်နဲ့ ပတ်သက်တဲ့ခရိုင်ရုံးတွေ၊ ခရိုင်ရုံးနဲ့ပတ်သက်တဲ့ Infrastructure တွေ အများကြီး မြို့နယ်အနှံ့၊ ခရိုင်အနှံ့မှာ ထပ်မံဆောက်လုပ်ရမှာဖြစ်ပါတယ်။ ဒါကြောင့်မို့လို့ ကျွန်တော်တို့ မူဝါဒသဘောအရ ပြောမယ်ဆိုရင်တော့ ဒါဆောက်လုပ်ရေး၊ ကျေးလက်လမ်းဦးစီးအဖွဲ့ကို မူရင်းလမ်းဦးစီးအဖွဲ့အောက်မှာ သွားပြီးတော့၊ ပူးပေါင်း ပြီးတော့ ဆောင်ရွက်ရင် မရနိုင်ဘူးလားဆိုတဲ့ဟာလေးတစ်ခု ရှိလာပါတယ်။ တကယ်လို့ သီးခြားအဖြစ် ဆောင်ရွက်မယ်ဆိုလို့ရှိရင်တော့ ဒီဘတ်ဂျက်တွေဟာ နောက်နှစ်အတွက်ထပ်မံပြီး တင်ပြတောင်းခံနေဦးမှာ ဖြစ်ပါတယ်။ ဒီလိုပဲ ရှေ့မှာရှိတဲ့ ဆောက်လုပ်ရေးဝန်ကြီးဌာနက၊ ကျေးလက်ပညာရေးဝန်ကြီးဌာနက ဆောက်လုပ်ခိုင်းတဲ့ အဆောက်အဦတွေဘာတွေလည်း ဒီလို နားရွက်ပတ်ကိုင်နေမယ့်အစား သက်ဆိုင်ရာ တိုင်းဒေသကြီး/ ပြည်နယ်အစိုးရများကို တာဝန်ယူပြီး ဆောင်ရွက်ပေးခိုင်းမယ်ဆိုရင် အနီးကပ်ကြီးကြပ် နိုင်မှုလည်းဖြစ်မယ်။ ဒီထက်လည်းပိုပြီးတော့ ကောင်းမွန်မယ့် အရည်အချင်းတွေလည်း ရမယ်လို့ ကျွန်တော့ အနေနဲ့ မျှော်လင့်တဲ့အတွက် ဒါလေးကို သုံးသပ်တင်ပြရင်းနဲ့ နိဂုံးချုပ်အပ်ပါတယ်။ အားလုံးကို ကျေးဇူး တင်ပါတယ်။</speech>
<speech type="speaker">ဒေါ်အေးမြမြမျိုး၊ ကျောက်တန်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1549">ဒေါ်အေးမြမြမျိုး(ကျောက်တန်းမဲဆန္ဒနယ်၊ ရန်ကုန်တိုင်းဒေသကြီး)</mp>လေးစားရပါသော ပြည်ထောင်စုလွှတ်တော် နာယကကြီးနှင့်တကွ အားလုံးပဲမင်္ဂလာပါရှင်။ ကျွန်မကတော့ ၂၀၁၇-၂၀၁၈ ခု၊ ဘဏ္ဍာနှစ်ပြည်ထောင်စုရဲ့ နောက်ထပ်ဘဏ္ဍာငွေ ခွဲဝေသုံးစွဲရေးဥပဒေကြမ်းနှင့်စပ်လျဉ်းပြီး ငွေကြေးဆိုင်ရာ သုံးသပ်ချက် အစီရင်ခံစာအမှတ်စဉ်(၁၂/၂၀၁၇)ကို ထောက်ခံအကြံပြု ဆွေးနွေးသွားမယ့် ကျောက်တန်း မဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါ်အေးမြမြမျိုး ဖြစ်ပါတယ်။ ကျေးလက်လမ်းဖွံ့ဖြိုးရေးဦးစီးဌာနဖွဲ့စည်းခြင်းနှင့် လုပ်ငန်းဆောင်ရွက်ခြင်းကိစ္စကို ဆွေးနွေးမှာ ဖြစ်ပါတယ်။ အစီရင်ခံစာရဲ့ အမှတ်(၃၁)မှာ ကျေးလက်လမ်းဖွံ့ဖြိုးရေး မဟာဗျူဟာမူဘောင်အရ ၂၀၃၀၂၀၃၁ ခု၊ ဘဏ္ဍာရေးနှစ်တွေမှာ ကျေးလက်အားလုံးရဲ့ ၈၀ ရာခိုင်နှုန်းဟာ ရာသီမရွေးသွားလာနိုင်တဲ့ လမ်း ဖြစ်လာမယ်လို့ ရည်မှန်းထားတဲ့အတွက်ကြောင့်မို့လို့ ကျေးလက်နေပြည်သူလူထုကိုယ်စား ကျေးဇူးတင် ဝမ်းမြောက်ရပါတယ်။ အစီရင်ခံစာရဲ့ (၃၂)မှာ ကျေးလက်လမ်း အဆင့် ၁၊ ၂၊ ၃ အမျိုးအစားခွဲပြီး စနစ်တကျဆောင်ရွက် အကောင်အထည်ဖော်မယ်ဆိုတာ ပါရှိတဲ့အတွက်လည်း ကြိုဆိုပါတယ်။ ဒီလိုမျိုးမူဘောင်တွေအတိုင်းသာ ဖြေရှင်းမှသာ ကျွန်မတို့က ဦးစားပေးအစီအစဉ်အရ အငြင်းပွားမှုဖြစ်တာတွေ၊ ဘက်လိုက်မှုဖြစ်တာတွေက ကင်းဝေးသွားမှာ ဖြစ်ပါတယ်။ အမှတ်စဉ် (၃၃) မှာ ကျေးလက်ဖွံ့ဖြိုးရေးဦးစီးဌာနအဖြစ် အသစ်ပြန်လည် ဖွဲ့စည်းခြင်းအစား လမ်းဦးစီးကို တိုးချဲ့ ဖွဲ့စည်းခြင်း၊ ကျေးလက်ဖွံ့ဖြိုးတိုးတက်ရေးဦးစီးဌာနကို လွှဲပြောင်း ပြီးတော့ တိုးချဲ့ ဖွဲ့စည်းခြင်းဖြင့် တိုင်း၊ ခရိုင်၊ မြို့နယ်ရုံးများ ဆောက်လုပ်ရန်မလိုဘဲ ဖွံ့ဖြိုးရေးလုပ်ငန်း အသုံးပြုနိုင်မယ်ဆိုတဲ့ အချက်အလက်ကို ထောက်ခံကြိုဆိုပါတယ်။ ကျွန်မတို့ဟာ မြို့တစ်မြို့မှာရှိတဲ့ လမ်းတွေ၊ တံတားတွေဆိုတာက ဌာနတစ်ခုရဲ့ စီမံခန့်ခွဲမှုအောက်မှာပဲ ဖြစ်နေသင့်ပါတယ်။ မဟုတ်လို့ရှိရင် ကျွန်မတို့မှာ အဆင်မပြေမှု များစွာရှိပါတယ်။ ကျောက်တန်းမြို့ရဲ့ စက်မှုဇုန်သွားတဲ့ လမ်းတစ်နေရာဖြစ်ပါတယ်။ ဒီလမ်းပေါ်မှာ ယာဉ်တွေကို စည်းကမ်းမဲ့ ရပ်နားထားတဲ့ အတွက် လမ်းပိတ်ဆို့မှုတွေဖြစ်လို့ ဖြေရှင်းဖို့အတွက် တာဝန်ရှိတဲ့သူတွေနဲ့ တိုင်ပင်လိုက်တဲ့အခါမှာ ဒီလမ်းက လမ်းဦးစီးကဖောက်ထားတာလည်းမဟုတ်ဘူး။ စည်ပင်သာယာကလည်းမဟုတ်ဘူး။ တာဝန်ရှိတဲ့သူကိုယ်တိုင် ကတောင်မှပဲ ဒါဘယ်သူတာဝန်ခံရမယ်ဆိုတာမသိတဲ့ အခြေအနေတွေကို ဖြစ်နေရလို့ ဖြစ်ပါတယ်။ ၊ နောက်ပြီးတော့ ဒီလမ်းတွေဟာ ပျက်စီးမှုတွေရှိနေပြီ။ ဒီလမ်းတွေအပေါ်မှာ စက်မှုဇုန်ကိုသွားတဲ့ အလုပ်သမားတွေသွားတယ် ကျောင်းသားတွေအသုံးပြုတယ်။ ပျက်စီးနေတဲ့အတွက်ကြောင့်မို့လို့ ပြင်ဆင်ဖို့ လိုတဲ့အခါမှာ ဒီလိုလမ်းကလည်း ဒါဘယ်သူတာဝန်ယူထားတဲ့ လမ်းမှမဟုတ်ဘူး။ မသိဘူးဆိုတဲ့ အခြေ အနေတွေ ဖြစ်နေရလို့ဖြစ်ပါတယ်။ ကျွန်မတို့က မြို့တစ်မြို့ရဲ့ လိုအပ်ချက်တွေရှိနေတဲ့ မြို့တစ်မြို့မှာရှိတဲ့ ခံနိုင်ဝန်ရှိဖို့၊ ကုန်စည်စီးဆင်းဖို့အတွက်တွေဆိုတာကို တွက်ချက်ပြီးတော့မှ ဌာနတစ်ခုရဲ့ စီမံခန့်ခွဲမှုအောက်မှာ သာရှိမယ်ဆိုလို့ရှိရင် ပိုပြီးတော့ အဆင်ပြေချောမွေ့မှုတွေ ဖြစ်လာမှာဖြစ်ပါတယ်။ ဒါက ကျွန်မတို့ လမ်းဦးစီးကနေပြီးတော့ ဖောက်ထားတဲ့လမ်းနဲ့ စည်ပင်သာယာကဖောက်ထားတဲ့ လမ်းရဲ့ အစပ်မှာ ကုန်တွေပြောင်းပြီးသယ်နေရတာဖြစ်ပါတယ်။ လမ်းရဲဦးစီးခံနိုင်ဝန်နဲ့ စည်ပင်ရဲ့ ခံနိုင်ဝန် မတူတဲ့အတွက်ကြောင့်မို့လို့ ဖြစ်ပါတယ်။ ဒီလိုမျိုးတွေဖြစ်တဲ့အခါမှာ ကျွန်မတို့ဟာ ပြည်သူလူထုကပဲ ဒီရဲ့ ကုန်ကျစရိတ်တွေကို ကျခံရတာဖြစ်ပါတယ်။ ကုန်စည်စီးဆင်းမှုတွေလည်း အင်မတန်နှောင့်နှေးကြန့်ကြာမှုတွေ ဖြစ်တဲ့အတွက်ကြောင့်မို့လို့ ဒီလိုမျိုးလမ်းဦးစီးဌာနရဲ့ လက်အောက်မှာ ကျေးလက်လမ်းတွေချတာ ကျွန်မတို့ အနေနဲ့ ကြိုဆိုပါတယ်။ ဦးစီးဌာနတစ်ခုတည်းနဲ့ တာဝန်ယူမှု၊ တာဝန်ခံမှုအပြည့်နဲ့ လုပ်ဆောင်ပေးမှသာ ကျွန်မတို့ မလိုလား အပ်တဲ့ ကြန့်ကြာမှုတွေမဖြစ်မှာ ဖြစ်ပါတယ်။ ကျွန်မအကြံပြုချင်တဲ့ အချက် (၂)ချက်ရှိပါတယ်။ ဘတ်ဂျက် အလေအလွင့်မရှိဖို့ စိစစ်ဆောင်ရွက်ပေးဖို့ပါ။ ဒါကတော့ ရန်ကုန်မြို့လယ်ခေါင်မှာရှိတဲ့ စည်ပင် မြောင်းကို အမှိုက်ဇကာတပ်ထားတာ ဖြစ်ပါတယ်။ ဘယ်လိုအမှိုက်ကိုစစ်ချင်တာပါလဲ။ ဘယ်လိုကြံ့ခိုင်မှုမျိုးနဲ့လုပ်ချင်တာလဲ။ ဒါတွေပြီးတော့ စည်းကမ်းမဲ့အမှိုက် ပစ်ရင်ရော ကျွန်မတို့ ဘယ်လိုအရေးယူမှုတွေလုပ်မှာလဲ။ ဒီလိုမှမဟုတ်လို့ ရှိရင်တော့ ကျွန်မတို့ရဲ့ ပြည်သူ့ ဘဏ္ဍာတွေ အလေအလွင့်တွေဖြစ်မှာပါ။ ဒါကတော့ မြို့လယ်ခေါင်မှာဖြစ်တဲ့ အမှိုက်စစ်တဲ့ဟာကို တွေ့ရတာ ဖြစ်ပါတယ်။ နောက်ထပ်တစ်ခုတော့ ကျွန်မတို့ကို လမ်းအကောင်းအတိုင်းရှိနေတဲ့ Platform တွေကို ပြန်ပြီးတော့မှ ရေပိုက်သွယ်ဖို့အတွက် ဒါမှမဟုတ်ရင် နောက်ဖေးလမ်းကြားတွေမှာ ကျွန်မတို့ နောက်ဖေးလမ်းကြားတွေ ရှင်းပါတယ်။ နောက်ဖေးလမ်းကြားတွေဖောက်ပါတယ်။ ဒီကွန်ကရစ်တွေလောင်းပါတယ်။ ရှေ့ကနေပြီး တော့ ကွန်ကရစ်လောင်းတယ်။ နောက်က မိန်လာအတွက်ဆိုပြီးတော့မှ ပြန်ပြီးတော့ဖော်တယ်။ ကျွန်မတို့ရဲ့ နိုင်ငံမှာ၊ တိုင်းနှင့် ပြည်နယ်တွေမှာ ကျေးလက်တွေမှာ လမ်းတောင်မမြင်ဖူးတဲ့ ရွာတွေအများကြီး ရှိနေသေး ပါတယ်။ ဒီလိုမျိုးဘတ်ဂျက်အလေအလွင့်တွေ မဖြစ်ဖို့အတွက်လည်း ကြီးကြပ်ပေးစေချင်ပါတယ်ရှင်။ နောက်ထပ် ဒုတိယအကြံပြုချက်တစ်ခုကတော့ အရည်အသွေးစစ်ဆေးပေးဖို့ ကိစ္စဖြစ်ပါတယ်။ ဒါက ကျွန်မတို့ မနှစ်က ကျောက်တန်းမှရှိတဲ့ လမ်းတစ်ခုကိုစစ်ဆေးနေတာဖြစ်ပါတယ်။ ကျွန်မတို့ Third Party ကနေစစ်တာပါ။ ကုမ္ပဏီကဘေးမှာ ပေအပြည့်ပေးပြီးတော့ အလယ်မှာခုံးပြီး ခိုးထားတာ ဖြစ်ပါတယ်။ ပေခိုးထားတာဖြစ်ပါတယ်။ ဒီလိုမသမာမှုတွေဆိုရင် ကျွန်မတို့ကို ဘယ်လိုအရေးယူ ပေးမှာလဲ။ ဒီကုမ္ပဏီကို ဘယ်လိုတာဝန်ခံခိုင်းမှာလဲ။ ၂ ရာခိုင်နှုန်းပေးပြီးတော့ ကျွန်မတို့ အရည်အသွေး စစ်ဆေးခိုင်းတဲ့ အပေါ်မှာလည်း ကျွန်မတို့ ၂ ရာခိုင်နှုန်း ပေးရကျိုးနပ်တဲ့ ပြည်သူတွေ အရည်အသွေးပြည့်ရဖို့ ဖြစ်တဲ့ ဒီထက်ပိုကောင်းတဲ့ ပွင့်လင်းမြင်သာမှုတွေနဲ့ တာဝန်ခံမှုတွေနဲ့ အရည်အသွေးစစ်ဆေးတဲ့ အပိုင်း ကိုလည်း ကြီးကြပ်ပြီးတော့ ကျွန်မတို့ ပြည်သူ့ဘဏ္ဍာတွေကို အလေအလွင့်မရှိဖို့ ကြီးကြပ်ပေးပါရန် ကျွန်မ အနေနဲ့ အကြံပြု ဆွေးနွေးရင်း နိဂုံးချုပ်ပါတယ်ရှင်။ ကျေးဇူးအများကြီးတင်ပါတယ်။</speech>
<speech type="speaker">ဦးဘိုကြီး၊ ချောက်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1455">ဦးဘိုကြီး(ချောက်မဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ ပြည်သူ့လွှတ်တော်ဥက္ကဋ္ဌ၊ ပြည်ထောင်စုလွှတ်တော် ကိုယ်စားလှယ်များ ပြည်ထောင်စုအဆင့်ဝန်ကြီးများနှင့် ဧည့်သည်တော်များအားလုံး မင်္ဂလာပါလို့ ဂါရဝပြုနှုတ်ခွန်းဆက်သအပ် ပါတယ်။ ကျွန်တော်ကတော့ မကွေးတိုင်းဒေသကြီး၊ ချောက်မဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးဘိုကြီး ဖြစ်ပါတယ်။ ၂၀၁၇-၂၀၁၈ ခု ဘဏ္ဍာရေးနှစ် ပြည်ထောင်စု၏ နောက်ထပ်ဘဏ္ဍာငွေ ခွဲဝေသုံးစွဲရေး ဥပဒေကြမ်းပါ ပြည်ထောင်စုအဆင့်ဌာန၊ အဖွဲ့အစည်းများရဲ့ ဖြည့်စွက်တောင်းခံငွေကျပ် ၁,၅၄၄.၇၃၆ ဘီလီယံ အပေါ်စိစစ်ရေးအဖွဲ့ (၁၇)ဖွဲ့နဲ့ ပြည်သူ့ငွေစာရင်းကော်မတီတို့ရဲ့ စိစစ်လျှော့ချရန်အဆိုပြုသည့် ကျပ် ၆၆.၄၀၂ ဘီလီယံကို နုတ်ပြီးတော့ နောက်ထပ်အသုံးစရိတ်လိုငွေ ကျပ် ၂,၄၇၈.၃၃၄ ဘီလီယံကို အတည်ပြုပေးပါရန် ထောက်ခံတင်ပြပါတယ်။ ပြုပြင်ပြီးခန့်မှန်းခြေများ ရေးဆွဲစိစစ်ကြရာတွင် အောက်ပါအချက်များကို စဉ်းစားဆောင်ရွက် ပေးနိုင်ရန် ဆွေးနွေးအကြံပြုပါတယ်။ ကျေးလက်လမ်းဖွံ့ဖြိုးရေးဦးစီးဌာနကို ၂၀၁ရ ခုနှစ်၊ ဇူလိုင်လ ၂၁ ရက် နေ့တွင် ကျင်းပပြုလုပ်သော ပြည်ထောင်စုသမ္မတမြန်မာနိုင်ငံတော် ပြည်ထောင်စုအစိုးရ အစည်းအဝေး အမှတ်စဉ် (၁၄/၂၀၁၇)အရ ဆောက်လုပ်ရေးဝန်ကြီးဌာနအောက်တွင် ဖွဲ့စည်းခွင့်ရရှိခဲ့ပါတယ်လို့ သိရှိရ ပါတယ်။ ကျေးလက်လမ်းဖွံ့ဖြိုးရေးဦးစီးဌာန ဖွဲ့စည်းခဲ့သည်နှင့် RE တွင် သာမန်အသုံးစရိတ်ကျပ် ၄.၈၃၃ ဘီလီယံနှင့် ငွေလုံးငွေရင်းအသုံးစရိတ်ကျပ် ၇၉.၁၈၉ ဘီလီယံ တင်ပြတောင်းခံခဲ့ရာ စစ်ဆေးရေး အဖွဲ့မှ စိစစ်ဖြတ်တောက်ထားတာ တွေ့ရပါတယ်။ တင်ပြတောင်းခံတဲ့အထိ အသုံးစရိတ်များအတွက် အသေးစိတ်ရှင်းလင်း ဖော်ပြထားသည်ကိုလည်း တွေ့ရပါတယ်။ ယခင်ဌာနများမှ ဌာနသစ်သို့ ဘတ်ဂျက်များ လွှဲပြောင်းရာတွင် အပြည့်အဝလွှဲပြောင်းမပေးသည်ကို တွေ့ရှိရပါတယ်။ ဌာနဟောင်းမှ ဘတ်ဂျက်များ လွှဲပြောင်းမပေးခြင်းမှာ မဖြစ်သင့်ပါ။ ဌာနအသစ်ဖွဲ့စည်းခြင်းမှာ ယခင်ဌာနအဟောင်းများမှ လုပ်ငန်းများကို ပြောင်းရွှေ့ပေးသဖြင့် လုပ်ငန်းများအတွက် RE တွင် တင်ပြတောင်းခံရန်မသင့်ပါ။ လုပ်ငန်းအသစ်များကို လာမည့်နှစ် BE တွင်သာ ထည့်သွင်းတောင်းခံသင့်ပါတယ်။ ၂၀၁၇-၂၀၁၈ ခုနှစ် ဘဏ္ဍာရေးနှစ်အတွက် ရသုံးမှန်းခြေစာရင်းရေးဆွဲရာတွင် အခြေခံသည့် နိုင်ငံခြားငွေလဲလှယ်နှုန်းကြောင့် ဖြည့်စွက်တောင်းခံငွေမှာ ကျပ် ၈၂၁.၈ ဘီလီယံ ဖြစ်ပါတယ်။ မဖြစ်မနေ ခွင့်ပြုရမယ့်ငွေပမာဏဖြစ်ပါတယ်။ ယခင့် ယခင်နှစ်များမှာလည်း အခြေခံသည့် နိုင်ငံခြားငွေလဲလှယ်နှုန်း ကြောင့် ဖြည့်စွက်ငွေများတောင်းခံခဲ့ရပါတယ်။ ဖြည့်စွက်ငွေများတောင်းခံရာတွင် ပမာဏများများ မဖြစ် စေရန် ဝိုင်းဝန်းစဉ်းစားပြီး မူလအခြေခံသည့် နိုင်ငံခြားငွေလဲလှယ်နှုန်းများ BE ရေးဆွဲစဉ်ကတည်းက အနီးစပ်ဆုံး သတ်မှတ်ရေးဆွဲသင့်ပါတယ်။ ၂-၁၀-၂၀၁ရ ရက်နေ့မှာ ကျင်းပပြုလုပ်ခဲ့တဲ့ ပြည်ထောင်စုသမ္မတ မြန်မာနိုင်ငံတော် ဘဏ္ဍာရေးကော်မရှင်(၃/၂၀၁၇) အစည်းအဝေးတွင် နိုင်ငံတော်သမ္မတက မူလခန့်မှန်းခြေမှာ တစ်နှစ်စာခွင့်ပြုထားပြီးဖြစ်တဲ့အတွက် ဖြည့်စွက်ငွေခွင့်ပြု တောင်းခံရာ မရှိလေကောင်းလေဖြစ်ပါကြောင်း လမ်းညွှန်မိန့်ကြားခဲ့သော်လည်း ယခုပြုပြင်ပြီးခန့်မှန်းခြေစာရင်းတွင် ထပ်မံတောင်းခံငွေများ များစွာတွေ့ရှိ နေရပါတယ်။ ဥပမာ မီးရထားဌာန၏ ရထားလမ်းပိုင်း အဆင့်မြှင့်တင်ရေးလုပ်ငန်း တောင်စွန်း-ရင်ငြိမ် ၃ရ မိုင် ဆောက်လုပ်ဆောင်ရွက်ရန် လျာထားခဲ့ရာတွင် ယခု ဘဏ္ဍာရေးနှစ် ခွင့်ပြုရန်ပုံငွေအခြေအနေအရ တောင်စွန်း-သိမ်ဆိပ်ကြား ၁ရ မိုင်သာ ဆောင်ရွက်နိုင်မည်ဖြစ်သော်လည်း ကျန် သိမ်ဆိပ်- ရင်ငြိမ်ကြား ၂၀ မိုင် ရထားလမ်းအဆင့်မြှင့်တင်ခြင်းလုပ်ငန်းဆောင်ရွက်ရန် ဖြည့်စွက်ခွင့်ပြုငွေ ဘဏ္ဍာငွေကျပ် ၂.၂၇၉.၂၆ သန်း တောင်းခံထားပါတယ်။ ဆိုလိုသည်မှာ BE တောင်းကတည်းက အပြည့်အဝတောင်းရန် ဖြစ်ပါတယ်။ ဖော်ပြပါ မီးရထားဌာနတွင်သာမဟုတ်ပါ။ ဌာနတိုင်းတွင် အများအပြားတွေ့ရှိရပါတယ်။ နာယကကြီးခင်ဗျာ။ RE တွင် ခွင့်ပြုချက်ရရှိပြီးပါက လုပ်ငန်းများအကောင်အထည်ဖော်ရာတွင် သက်ဆိုင်ရာဌာနဆိုင်ရာများ၊ လွှတ်တော်ကိုယ်စားလှယ်များ၊ မြို့နယ်မှာရှိတဲ့ အခြားဌာနများမှ တတ်ကျွမ်း ပညာရှင်များ၊ မြို့မိမြို့ဖများပါဝင်တဲ့အဖွဲ့များနှင့် တိုင်ပင်ညှိနှိုင်းဆောင်ရွက်ပါက လုပ်ငန်းများြီးစီးခြင်း၊ စံချိန်စံညွှန်းမီတဲ့လုပ်ငန်းများဖြစ်စေခြင်း၊ ပြဿနာများပြန်လည်စိစစ်ခြင်းများ မဖြစ်ပေါ်စေခြင်း စတဲ့အကျိုးကျေးဇူးတွေ ခံစားရမှာဖြစ်တယ်လို့ အကြံပြုအပ်ပါတယ်။ RE, BE ခွင့်ပြုချက် ရရှိသောလုပ်ငန်း များကို တင်ဒါများခေါ်ယူ၍ အောင်မြင်သောကုမ္ပဏီများအနေဖြင့် သတ်မှတ်ကာလအတိုင်း မပြီးစီးပါက စာချုပ်ပါအတိုင်း လျော်ကြေးငွေများ ပေး မပေးကို ပြည်ထောင်စုစာရင်းစစ်ရုံးမှ စစ်ဆေး၍ Report တွင် ဖော်ပြစေခြင်း၊ BE တွင် ထပ်မံတောင်းခံပါက မူလစာချုပ်ပါသတ်မှတ်ထားတဲ့ ကုန်ပစ္စည်းဈေးနှုန်းများ အတိုင်းသာ ထည့်သွင်းရေးဆွဲခွင့်ပြုသင့်ပါတယ်။ RE ဖြစ်စေ၊ BE ဖြစ်စေ ရသုံးမှန်းခြေငွေစာရင်းများရေးဆွဲပြီး စီမံ/ဘဏ္ဍာမှ စိစစ်ရာတွင် ဝန်ကြီး ဌာနတစ်ခုချင်း ဆောင်ရွက်ခြင်းမပြုဘဲ ဝန်ကြီးဌာနအားလုံးကိုခေါ်ပြီးတော့ တစ်ပြိုင်နက်ဆောင်ရွက် သင့်ပါတယ်။ သို့မှသာ ပွင့်လင်းမြင်သာမှုရှိပြီးတော့ မိမိဝန်ကြီးဌာနထက် တခြားဝန်ကြီးဌာနမှ အမှန်တကယ် အသုံးစရိတ်များလိုအပ်လျှင် မိမိဌာနမှလျှော့ပေးရပါမယ်။ သို့မှသာ ငွေလုံးငွေရင်းသစ်များ ဆောင်ရွက်ရန် အတွက် ဖြုန်းတီးသောငွေများမဟုတ်ဘဲ အမှန်တကယ်သုံးစွဲရမည့်ငွေများ၊ ထိရောက်မှုရှိစေတဲ့ငွေများ ဖြစ်လာပါမယ်။ ရငွေများသုံးငွေများအတွက် ဝန်ကြီးဌာနအားလုံးမှ သိရှိဝေဖန် အကြံပြုချက်များရရှိစေရန် ဖြစ်ပါတယ်။ ထိုသို့လုပ်ဆောင်ရန်ပိုမိုပေးရပါမယ်။ ပြည်သူ့ကိုယ်စားလှယ်များအနေနဲ့ စိတ်ဝင် စားစွာ မိမိမြို့နယ်မှာရှိတဲ့ ဖွံ့ဖြိုးရေးအတွက် အကျိုးရှိမယ့်ကိစ္စတွေကို ညှိနှိုင်းဆောင်ရွက်တာ တွေ့ရပါတယ်။ သို့ပါ၍အစိုးရအဖွဲ့မှပေးပို့လာတဲ့ RE, BE များကို စိစစ်ပေးရန်အတွက် ယခုထက်ပိုမိုသော ျား ရရှိစေရန် ဆောင်ရွက်ပေးသင့်ပါတယ်။ နာယကကြီးခင်ဗျာ။ နိဂုံးချုပ်အနေဖြင့် ခွင့်ပြုပြီး RE များကို သုံးစွဲကြရာတွင် ာင်ရွက် ပြီးစီးစေရေးနှင့် ဝိုင်းဝန်းပံ့ပိုးပေးကြပါရန်နှင့် သတ်မှတ်ထားတဲ့ကာလအတွင်း မပြီးစီးပါက တာဝန်ယူမှု၊ တာဝန်ခံမှုအတွက် ကြီးကြပ်ပေးပါရန် တိုက်တွန်းရင်း အကြံပြုဆွေးနွေးအပ်ပါတယ်။ အားလုံးကိုကျေးဇူး တင်ပါတယ်။</speech>
<speech type="speaker">ဒေါက်တာပြည့်ဖြိုး၊ ဧရာဝတီတိုင်းဒေသကြီး မဲဆန္ဒနယ်အမှတ်(၇) ဆွေးနွေးဖို့ဖြစ်ပါတယ်။</speech>
<speech><mp id="1343">ဒေါက်တာပြည့်ဖြိုး(မဲဆန္ဒနယ်အမှတ်-၇၊ ဧရာဝတီတိုင်းဒေသကြီး)</mp>လေးစားအပ်ပါတဲ့ ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်တော်ကြီးများ၊ ပြည်ထောင်စုအဆင့်အဖွဲ့အစည်းဝင်များနှင့် ဧည့်သည်တော်များအားလုံးပဲ မင်္ဂလာပါခင်ဗျား။ ၂၀၁၇-၂၀၁၈ ဘဏ္ဍာနှစ်၊ ပြည်ထောင်စု၏ နောက်ထပ်ဘဏ္ဍာငွေခွဲဝေသုံးစွဲရေး ဥပဒေကြမ်းရဲ့ မူနှင့် အခြေခံသဘော အပါအဝင် ရငွေသုံးငွေများနှင့်စပ်လျဉ်းပြီးတော့ အကြံပြုဆွေးနွေးသွားကြမှာဖြစ်ပါတယ်။ ယခုဘဏ္ဍာနှစ်မှာ ဒီဖြည့်စွက်တောင်းခံငွေများမှာ ဝန်ကြီးဌာနအချင်းချင်း ကြွေးကျန်များတောင်းခံထားတာကို တွေ့ရှိရ ပါတယ်။ ဒီလိုဖြည့်စွက်တောင်းခံတဲ့ ဝန်ကြီးဌာနရဲ့ အသုံးစရိတ်တွေဟာ အခြားဘက်မှာ အခြားဝန်ကြီးဌာန တွေရဲ့ ရငွေဖြစ်သွားပေမယ့်လည်း ဒီလိုတောင်းခံမှုမျိုးဟာ မူလရသုံးမှာသာပါဝင်သင့်ပါတယ်။ ဒီလိုကြွေးကျန် များဟာလည်း လတ်တလောပေါ်ပေါက်တဲ့ ကြွေးကျန်များမဟုတ်ဘဲနဲ့ ကျန်ခဲ့တဲ့ ဘဏ္ဍာနှစ် ၄ နှစ်၊ ၅ နှစ် ကကြွေးကျန်များလည်းပဲ ပါဝင်နေပါတယ်။ ဒုတိယအချက်အနေနဲ့ ပို့ဆောင်ရေးနှင့် ဆက်သွယ်ရေးဝန်ကြီးဌာန နိုင်ငံပိုင်စီးပွားရေး အဖွဲ့အစည်း ဖြစ်တဲ့ မြန်မာအမျိုးသားလေကြောင်းအဖွဲ့အစည်းရဲ့ အသုံးစရိတ်စာရင်းနှင့်ပတ်သက်ပြီးတော့ အနည်းငယ် ဆွေးနွေးလိုပါတယ်။ မြန်မာအမျိုးသားလေကြောင်းအဖွဲ့အစည်းဟာ MA-60 လေယာဉ် ၃ စီးအတိုးနဲ့ ချေးငွေ ပေးဆပ်တဲ့အသုံးစရိတ်တွေကို မူလလျာထားချက်ထက် လျှော့ပြီးတော့သုံးစွဲသွားမှာကို တွေ့ရပါတယ်။ သာမန် အသုံးစရိတ်မှာ အတိုးအဖြစ် ကျပ်သန်းပေါင်း ၁.၂ ဘီလီယံကျော်နဲ့ ချေးယူတဲ့အတွက် ပေးဆပ်ငွေ ကျပ်သန်းပေါင်း ၄.၉ ဘီလီယံကျော် လျှော့ပြီးတော့ သုံးစွဲသွားမှာဖြစ်ပါတယ်။ ဒီအတိုးနှင့် ချေးငွေတွေ ဟာလည်းပဲ China EXIM Bank ကို ကျွန်တော်တို့ ပေးချေရမှာဖြစ်ပါတယ်။ ရှင်းလင်းချက်အနေနဲ့ ပြည်ထောင်စုအစိုးရအဖွဲ့၏ ၁၁-၅-၂၀၁ရ ရက်စွဲပါစာအမှတ်၊ ၁၂/၁၆၈/အဖရ/၈/၂၀၁ရ အရ MA-60 လေယာဉ် ၃ စီး အတွက်ပေးဆပ်ရန် ကျန်ရှိသော အရင်းနှင့် အတိုးများကိုနိုင်ငံတော်မှ တာဝန်ယူပေးဆပ်ရန် သဘောတူ၍ လျော့နည်းသုံးစွဲခြင်း ဖြစ်ပါတယ်လို့ ဖော်ပြထားပါတယ်။ တစ်ဖက်မှာ စီမံကိန်းနှင့် ဘဏ္ဍာရေး ဝန်ကြီးဌာန၊ ငွေတိုက်ဦးစီးရဲ့ ငွေလုံးအသုံးစရိတ်မှာလည်းပဲ ဒီအတိုးနှင့်ချေးငွေ အရင်းပေးဆပ်မယ့် ပမာဏကို ဖြည့်စွက်တောင်းခံထားတာကို တွေ့ရပါတယ်။ နာယကကြီးခင်ဗျား။ ဒီအခြားအခြားသော နိုင်ငံပိုင်စီးပွားရေးအဖွဲ့ အစည်းတွေ၊ SOE တွေ အနေနဲ့လည်း ကျွန်တော်တို့ ဖြည့်စွက်တောင်းခံငွေမှာ ဒါအသုံးစရိတ်မျိုးစုံကို တင်ပြတောင်းခံထားတာ တွေရှိပါတယ်။ ဒီလိုအရှုံးပေါ်နေတဲ့ ဒီ SOE တွေ ကနေပြီးတော့ လစာ၊ ပင်စင်စရိတ်၊ လုပ်ငန်းသုံးရင်းနှီးငွေ တွေအပါအဝင် ဖြည့်စွက်တောင်းခံတဲ့အသုံးစရိတ်တွေဟာ နိုင်ငံတော်အတွက် နှစ်စဉ်ဝန်ထုပ်ဝန်ပိုးသဖွယ် ဖြစ်နေပါတယ်။ ဒီတော့ အောင်မြင်နိုင်ဖွယ်မရှိတဲ့ SOE လုပ်ငန်းတွေကို ရပ်ဆိုင်းဖို့၊ အသွင်ပြောင်းလဲဖို့နဲ့ ဆက်လက်ဆောင်ရွက်မယ့် SOE လုပ်ငန်းတွေအပေါ်မှာနိုင်ငံတော်က ကျခံသုံးစွဲရတဲ့ ကဏ္ဍတွေအလိုက် အသုံးစရိတ်များကို ခွဲထုတ်ပြီးတော့ ဥပမာ-ဒီပင်စင်စရိတ်တွေကို ပြည်ထောင်စုကသာကျခံပြီးတော့ ကျန်တဲ့ လစာစရိတ်တွေကို SOE ရဲ့ ဘဏ္ဍာအသုံးစရိတ်ထဲမှာ ထည့်သွင်းသင့်တာမျိုးတွေ ဖြစ်ပါတယ်။ ဒီတော့ ပြည်ထောင်စုဘဏ္ဍာရန်ပုံငွေနှင့် ရောထွေးမှုမရှိစေဘဲနဲ့ ပြည်ထောင်စုဘဏ္ဍာရန်ပုံငွေ ပြင်ပမှဆောင်ရွက်နေတဲ့ SOE များအနေနဲ့ ဒီအသုံးစရိတ်တွေကို ပြည်ထောင်စုဘဏ္ဍာကချည်း ဖြည့်ဆည်းတောင်းခံမသင့်ပါဘူး။ လိုအပ်နေတဲ့ ဘဏ္ဍာငွေအပေါ်မှာလည်း ပြည်ထောင်စုကပဲ အမြဲတမ်းဖြည့်ဆည်းပေးနေရတာမျိုးတွေကလည်း မဖြစ်သင့်ပါဘူး။ တတိယအချက်အနေနဲ့ စက်မှုဝန်ကြီးဌာန၊ စက်မှုကြီးကြပ်ရေးနှင့် စစ်ဆေးရေးဦးစီးဌာနက တောင်းခံ ထားတဲ့ဖြည့်စွက်ငွေအကြောင်းပါ။ ဒီဖြည့်စွက်တောင်းခံငွေမှာဆိုရင် SME ရုံးအဆောက်အဦနှင့် ဒီSME Smart Card စက်တွေအတွက် တောင်းခံထားတာတွေရှိပါတယ်။ အဲဒီတော့ စက်မှုဝန်ကြီးဌာနအနေနဲ့ ဒီ SME လုပ်ငန်းတွေ ဖွံ့ဖြိုးတိုးတက်ဖို့အတွက် အခြားဝန်ကြီးဌာနတွေနဲ့တွဲဖက်ပြီးတော့ အဓိကဆောင်ရွက်ရတဲ့ ဝန်ကြီးဌာနဖြစ်ပါတယ်။ ၂၀၁၇-၂၀၁၈ မူလရသုံးခန့်မှန်းခြေရော၊ ဖြည့်စွက်တောင်းခံမှုအသုံးစရိတ်တွေ အရ SME တွေ ဖွံ့ဖြိုးလာဖို့အတွက် ထင်ဟပ်မှုမျိုး သိပ်မရှိသေးပါဘူး။ သက်ဆိုင်ရာဝန်ကြီးဌာနတွေ ကနေပြီးတော့ SME တွေဖွံ့ဖြိုးမှုတွေကို နိုင်ငံပိုင်သတင်းစာတွေမှာ ဆောင်ရွက်နေတာတွေ ဖော်ပြထား တာတွေတွေ့ရှိနေရပါတယ်။ လက်ရှိမှာ ကျွန်တော်တို့ SME ချေးငွေတွေဟာလည်း အပေါင်ပစ္စည်းဘက်ကို ပိုပြီးဦးတည်နေတာဖြစ်ပါတယ်။ ကျွန်တော်တို့နိုင်ငံရဲ့ ဘဏ်စနစ်ပြောင်းလဲဖို့ရာမှာလည်း အဓိက ဆက်စပ်နေတဲ့ စိန်ခေါ်မှုလည်းဖြစ်ပါတယ်။ ဒီတော့ ဒီ SME လုပ်ငန်းတွေအောင်မြင်ဖို့အတွက် ကျွန်တော်တို့ Credit guarantee loan ကဏ္ဍတွေဖွံ့ဖြိုးအောင်ရယ်၊ အောင်မြင်နိုင်မယ့် လုပ်ငန်းအမျိုးအစားတွေ ရွေးချယ်တာ ဥပမာ-သွင်းကုန်အစားထိုးလုပ်ငန်းမျိုးတွေ Value Added ထုတ်မယ့်လုပ်ငန်းမျိုးတွေနဲ့ SME လုပ်ငန်းရှင် Gozzazos Management Training Gozi SME Cozi şuodosdal SME Consultation Process 6oz စတဲ့ SME မဟာဗျူဟာ SME Development Strategy တွေအရ ဖော်ဆောင်မှုမျိုးတွေ ရှိဖို့လိုပါတယ်။ နာယကကြီးခင်ဗျား။ နိဂုံးချုပ်အားဖြင့် ဒီဘဏ္ဍာနှစ်အလိုက် ဖွံ့ဖြိုးရေးအသုံးစရိတ်တွေ၊ နိုင်ငံတော် ရငွေ တိုးတက်ဖို့အတွက် သုံးစွဲရမယ့်အသုံးစရိတ်များရှိပါတယ်။ ယနေ့လို ကျွန်တော်တို့နိုင်ငံ စီးပွားရေး နှေးကွေးနေတဲ့ဘတ်ဂျက်သုံးစွဲမှုတွေမှာ မလိုအပ်တဲ့သုံးစွဲမှုမျိုးတွေ မဖြစ်အောင် စိစစ်သုံးစွဲကြဖို့ လိုပါတယ်။ ဒါ့အပြင်နိုင်ငံ့ စီးပွားရေးခိုင်မာလာအောင်၊ ဖော်ဆောင်ထားတဲ့ ဘတ်ဂျက်သုံးစွဲမှုတွေဖြစ် လာအောင် ဝိုင်းဝန်းကြိုးပမ်းသင့်ပါကြောင်း အကြံပြု တိုက်တွန်းရင်း ဆွေးနွေးလိုက်ရပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးသာအောင်၊ မြို့သစ်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1457">ဦးသာအောင်(မြို့သစ်မဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနဲ့တကွ ပြည်ထောင်စုလွှတ်တော်ကိုယ်စားလှယ်များ၊ ပြည်ထောင်စု အဖွဲ့ဝင်များနှင့် အခြားဖိတ်ကြားထားသော ဧည့်သည်များအားလုံးမင်္ဂလာပါလို့ နှုတ်ခွန်းဆက်သအပ် ပါတယ်။ ကျွန်တော်ကတော့ မကွေးတိုင်းဒေသကြီး၊ မြို့သစ်မဲဆန္ဒနယ်က ဦးသာအောင် ဖြစ်ပါတယ်။ ကျွန်တော့အနေနဲ့ကတော့ နိုင်ငံအနှံ့တည်ဆောက်ရာမှာ မြို့နယ်အဆင့် ကြီးကြပ်စစ်ဆေးထောက်ခံရမည် ဆိုသော လမ်းညွှန်ချက်အပေါ် ဖြည့်စွက်ဆွေးနွေးသွားမှာဖြစ်ပါတယ်။ ယခင်နှစ်များရဲ့ အတွေ့အကြုံအရ မြို့နယ် QC များ တရားဝင်ဖွဲ့စည်းထားခြင်းမရှိသော်လည်း ဒေသခံအင်ဂျင်နီယာများရဲ့ အကူအညီနဲ့ တတ်အားသရွေ့ ကြီးကြပ်ပေးခဲ့ပါတယ်။ အခုအခါမှာ တရားဝင် ညွှန်ကြားချက်များနဲ့အညီ ဖွဲ့စည်းကြီးကြပ်နိုင်တော့မှာဖြစ်တဲ့အတွက် ပိုမိုထိရောက်ကောင်းမွန်နိုင်လိမ့်မည်ဟု ယုံကြည်ပါတယ်။ ယခင်နှစ်များရဲ့ အတွေ့အကြုံကို ဖြည့်စွက်ဆွေးနွေးလိုပါတယ်။ ကျေးဇူးပြု၍ Power Point သုံးစွဲခွင့်ပြုပါခင်ဗျာ။ ကျွန်တော်တို့ ဒီမှာ ထုတ်လျှောက်တွေကို သတိထားကြည့်စေချင်ပါတယ်။ ကျွန်တော်တို့ လျှောက်ဟာ တိုင်ထိပ်ပေါ်ကို ရောက်နေပါတယ်။ ဒီမှာ ရောက်ကို ကျွန်တော်တို့ ကျင်တွယ်ခံပြီးတော့ နပ်စုပ်ထားတာ တွေ့ပါတယ်။ အပေါ်မှာလည်း ဒိုင်းကို Flat ပြားခံပြီးတော့ စွဲထားတာတွေ့ပါတယ်။ ဒါဟာကျွန်တော်တို့ ရရှိထားတဲ့ ကွန်ပနေးရှင်းက ရရှိထားတဲ့ ဒီဇိုင်းပါ။ အဲဒီတော့ ဒါဟာအသေးစိတ် ဘာမှမပါဘဲနဲ့ ဒီအတိုင်း လေးပဲတွေ့ပါတယ်။ အဲဒီတော့ ကျွန်တော်တို့ ဘယ်လိုကြီးကြပ်မလဲ။ ဒါကတော့ Tipe C ခေါ်တဲ့ ဒီတစ်ပိုင်းတစ်စ ဘတ်ဂျက်နဲ့ တည်ဆောက်ထားတဲ့ ကျောင်းဖြစ်ပါတယ်။ ကျေးဇူးတင်ပါတယ်။ Power Point spoločnposaoge: Steel Structure op:Codulos côli osÈ316375?ngasap:e. တည်ဆောက်ကြပါတယ်။ မြင်သည့်အတိုင်းပါပဲ။ အမာခံပိုင်းဖြစ်တဲ့ ထုတ်/ရောက်ကိုင်းများ တည်ဆောက်ပုံ မတူညီကြပါဘူး။ ကျွန်တော်တို့ လွှတ်တော်ကနားသခိုက် သွားရောက်စစ်ဆေးတဲ့အခါမှာ တွေ့ရှိချက်များ ဖြစ်ပါတယ်။ ဒီဇိုင်းများတောင်းပြီး တိုက်ဆိုင်စစ်ဆေးရန် ပြင်ဆင်ခဲ့သော်လည်းပဲ ရရှိတဲ့ဒီဇိုင်းတွေဟာ မြင်သာ၊ ထင်သာတိတိကျကျရေးဆွဲထားတာကို မတွေ့ရသည့်အပြင် ကျွန်တော်တို့ ဒေသခံအင်ဂျင်နီယာများ၊ ဒေသခံ ကျွမ်းကျင်သူများပင်လျှင် တိုက်ဆိုင်စစ်ဆေးဖို့ မပြည့်စုံသလိုဖြစ်ခဲ့ရပါတယ်။ ဒါကြောင့် Foundation ပိုင်းမှာ မြေတူး၊ ကျောက်စီ၊ သဲဖြည့်၊ ရေလောင်းမှအစ အသေးစိတ် ညွှန်ကြားချက်များ လိုအပ်ပါတယ်။ အတွေ့အကြုံ နည်းပါးသေးတဲ့ ဒီ Steel Structure ပိုင်းဟာ အုတ်နဲ့လည်း တွဲတည်ဆောက်ရတာဖြစ်ပါတယ်။ ပြည့်စုံလုံလောက်သော ဒီဇိုင်းဖြစ်ဖို့လည်းပဲ အကြံပြုလိုပါတယ်။ Foundation မှာ အုတ်စီရာမှာ ဒီဇိုင်းမှာ တိတိကျကျ မပါဝင်သည့်အတွက် ကြုံသလိုအုတ်စီအုတ်နင်း ပြုလုပ်ကြပါတယ်။ ဒါကိုလည်းပဲ ပြည်သူ့ငွေစာရင်းပူးပေါင်းကော်မတီက တင်ပြသွားပြီးဖြစ်ပါတယ်။ အင်မတန် မလုပ်အပ်တဲ့ အုတ်စီအုတ်နင်းပြဿနာ ဖြစ်ပါတယ်။ နောက် မြေကြီးပြုပြင်ရေးအပိုင်းနဲ့ပတ်သက်၍ အရေးကြီးဆုံးအပိုင်းဟု ထင်ပါတယ်။ Soil Test လုပ်ဖို့ ညွှန်ကြားချက်များရှိသော်လည်းပဲ တကယ်တမ်းကျတော့ တိတိကျကျလိုက်နာဖို့ အားနည်းပါတယ်။ ဒီမြေကျွံဝင်မှုတွေကြောင့် ကျွန်တော်တို့လမ်းများ၊ တံတားများ၊ အဆောက်အဦများလည်း ထိခိုက်နေကြ တာကို မြင်တဲ့အတိုင်းပါပဲ။ အဲဒီတော့ တိုင်းပြည်နစ်နာသလို အင်ဂျင်နီယာများရဲ့ ပုံရိပ်ကိုလည်း ထိခိုက် စေပါတယ်။ အဲဒီတော့ Foundation ဒီဇိုင်းများကိုလည်း ဒေသအလိုက် ပြုလွယ်၊ ပြောင်းလွယ်စေအပ်ပါတယ်။ ည်း လုံလောက်အောင်ပေးသင့်ပါတယ်။ သတ်မှတ်ချိန်ပြီးစီးဖို့သာ အားစိုက်သည့်အတွက် မလိုလား အပ်သော ဆိုးကျိုးများကိုဖြစ်စေပါတယ်။ ဥပမာ- ကွန်ကရစ်ရဲ့ ခံနိုင်ရည်ကာလမရောက်မီ ထပ်မံဖြည့်စွက် တည်ဆောက်သည့်အတွက် ခံနိုင်ရည်အားနည်းမှုပြဿနာများ ကြုံနိုင်ပါတယ်။ ဒါကြောင့် နံရံများ၊ အက်ကြောင်းများ ထင်ခြင်း၊ ကျုံ့ဝင်ခြင်းများ ဖြစ်နိုင်ပါတယ်။ အချုပ်အားဖြင့်တင်ပြရရင် အဆောက်အဦနဲ့ ပတ်သက်၍ အခဲကိုလည်းကောင်း၊ ကြီးကြပ်စစ်ဆေးရာမှာလည်းကောင်း ပြေလည်စေဖို့အတွက် Tipe C ခေါ်တဲ့ တစ်ဝက်တစ်ပျက်ဘတ်ဂျက်နဲ့ တည်ဆောက်တဲ့ပုံစံမျိုး ၂ နှစ်ခွဲ၍သော်လည်းကောင်း၊ ၃ နှစ်ခွဲ၍သော်လည်းကောင်း ပေးမယ်ဆိုလို့ရှိရင် ကျွန်တော်တို့ ပိုမိုအဆင်ပြေနိုင်သည့်အပြင် စာသင်ကျောင်းများအတွက်ဆိုရင် တစ်နှစ်ကို နှစ်ကျောင်းလောက် အနည်းဆုံးရရှိမယ့်အတွက် မြေကြီးပေါ်မှာစာသင်နေရတဲ့ ကလေးငယ်များအတွက်လည်းပဲ ကျွန်တော်တို့ သမံတလင်းပေါ်ကို ရောက်စေမှာဖြစ်ပါတယ်။ ဒါကြောင့် အရေးကြီးဆုံးမြေကြီးရဲ့ ခံနိုင်ရည်ဝန်ကိုလည်းပဲ ရောက်တဲ့အတွက် ထည့်သွင်းစဉ်းစားအပ်ပါကြောင်း ကျွန်တော် အကြံပြုရင်းနဲ့ အားလုံးကို မင်္ဂလာပါလို့ နှုတ်ခွန်းဆက်ပါတယ်။</speech>
<speech type="speaker">ဒေါ်ချိုချို၊ အုတ်တွင်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1438">ဒေါ်ချိုချို (အုတ်တွင်းမဲဆန္ဒနယ်၊ ပဲခူးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးပဲမင်္ဂလာပါရှင်။ ကျွန်မကတော့ ပဲခူးတိုင်းဒေသကြီး အုတ်တွင်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်ချိုချို ဖြစ်ပါတယ်ရှင်။ ၂၀၁၇-၂၀၁၈ ခု ဘဏ္ဍာရေးနှစ် ပြည်ထောင်စုရဲ့ နောက်ထပ်ဘဏ္ဍာငွေ ခွဲဝေသုံးစွဲရေးဥပဒေကြမ်း၏ မူနှင့် အခြေခံသဘော အပါအဝင် ရငွေသုံးငွေများနှင့်စပ်လျဉ်းပြီး ထောက်ပြအကြံပြု ဆွေးနွေးသွားမှာ ဖြစ်ပါတယ်။ နာယကကြီးရှင့်။ ဘတ်ဂျက်လိုငွေတိုးတက်လာတာနဲ့အမျှ ပြည်တွင်းကချေးယူရတဲ့ ပမာဏ ဟာလည်းတိုးတက်လာပြီး အကျိုးဆက်တွေအရ အတိုးငွေပမာဏတိုးတက်လာခြင်းတွေ ဖြစ်ပေါ်လာရ ပါတယ်။ ဒါကြောင့်ပြည်ထောင်စုရဲ့ အသုံးစရိတ်တွေကို စိစစ်သုံးစွဲဖို့လိုအပ်ပြီး ဖြည့်စွက်ခွင့်ပြုငွေတွေကို အတတ်နိုင်ဆုံး စိစစ်ခွင့်ပြုခြင်းအားဖြင့် ပြည်တွင်းမှချေးယူရငွေကို လျှော့ချနိုင်ပြီး ပြည်တွင်းငွေကြေး ဖောင်းပွမှုအပေါ် သက်ရောက်မှုကိုလည်း လျော့နည်းသက်သာစေနိုင်ပါတယ်။ ပြည်နယ်နဲ့ တိုင်းဒေသကြီး များရဲ့ ထပ်တိုးဘတ်ဂျက်ခေါင်းစဉ်အောက်နေပြီး နောက်ထပ်အပိုဆောင်းရန်ပုံငွေများ တောင်းခံနေခြင်း ကလည်း တိကျခိုင်မာသော ဘတ်ဂျက်ပြင်ဆင်ရေးဆွဲတဲ့ အလေ့အထထွန်းကားရေးကို အနှောင့်အယှက် အဟန့်အတား ဖြစ်စေနိုင်ပါတယ်။ နာယကကြီးရှင့်။ ဆောက်လုပ်ရေးဝန်ကြီးဌာနမှ ခွင့်ပြုချက်ပါသုံးငွေ ကျပ် ၄၉၃.၉၁၀ ဘီလီယံ ဖြစ်ပြီး ဖြည့်စွက်တောင်းခံငွေကျပ် ၁၁၂.၅၅၅ ဖြစ်ကာ ရာခိုင်နှုန်းအားဖြင့် ၂၂.၇၉ ရာခိုင်နှုန်း တိုးမြှင့်ခြင်း ဖြစ်ပါတယ်။ ဒီနေရာမှာ ဆောက်လုပ်ရေးဝန်ကြီးဌာနအနေနဲ့ တည်ဆောက်ရေးလုပ်ငန်းတွေအတွက် ဘတ်ဂျက်တောင်းခံမှုတွေဟာ လွန်စွာများပြားနေတာကို တွေ့ရှိရပါတယ်။ ဒါ့အပြင် ကျေးလက်မဟာဗျူဟာ မူဘောင်အရ ၂၀၃၀-၂၀၃၁ ခုနှစ်မှာ ကျေးရွာအားလုံးရဲ့ ၈၀ ရာခိုင်နှုန်းကို ရာသီမရွေးသွားလာနိုင်တဲ့ လမ်းတွေဖြစ်စေဖို့ စုစုပေါင်းလိုအပ်ငွေ ကျပ်ဘီလီယံပေါင်း ၇,၁၉၂ ဖြစ်ပြီး တစ်နှစ်ပျမ်းမျှလိုအပ်ငွေကျပ် ၅၁၃ ဘီလီယံမှာ ၂၀၁၂ မှ ၂၀၁ရ အထိ ၅ နှစ်တာကာလအတွင်း နိုင်ငံတော်ကခွင့်ပြုပေးနိုင်တဲ့ ငွေကြေးဟာ တစ်နှစ်လျှင်ပျမ်းမျှ ၁၀၂ ဘီလီယံပဲရှိတဲ့အတွက် ထိုငွေတွေကို အလေအလွင့်မရှိအောင် အရည်အသွေး ပြည့်မီတဲ့ တည်ဆောက်ရေးလုပ်ငန်းများ ပေါ်လာအောင်ပြုလုပ်သင့်ပါတယ်။ ဒါကြောင့်ဌာနအသစ် ဖွဲ့စည်းဖို့အတွက် သုံးစွဲခြင်းဟာ မဖြစ်သင့်သလို ကျေးလက်ဒေသဖွံ့ဖြိုး တိုးတက်ရေးဦးစီးဌာနကို ဆောက်လုပ်ရေးဝန်ကြီးဌာနထဲ သွတ်သွင်းပြီး တိုးချဲ့ဆောင်ရွက်သင့်ပါတယ်။ ဒါမှသာရုံးသစ်တွေဆောက်ဖို့အတွက် ကုန်ကျစရိတ်တွေကို ပြည်သူတွေလွန်စွာလိုအပ်နေတဲ့ လမ်းလုပ်ငန်း တွေမှာ ထည့်ဝင်သုံးစွဲနိုင်မှာဖြစ်ပါတယ်။ ဝန်ကြီးဌာနတွေရဲ့ တည်ဆောက်ရေးလုပ်ငန်းတွေကို ဆောက်လုပ်ရေး ဝန်ကြီးဌာန အဆောက်အဦးဦးစီးဌာနကို လုပ်ငန်းအပ်နှံဆောင်ရွက်မှုတွေ ပြုလုပ်ရာမှာလည်း အများစုဟာ တင်ဒါစနစ်နဲ့ ပုဂ္ဂလိကကုမ္ပဏီတွေကို အပ်နှံဆောင်ရွက်တာဖြစ်ပြီး အဆောက်အဦးဦးစီးဌာနက လုပ်ငန်း အနည်းငယ်သာရှိတဲ့နေရာမှာ တည်ဆောက်ရေးလုပ်ငန်းတွေအတွက် ဘတ်ဂျက်ကို ဒေသပေါက်ဈေးနဲ့ သာတွက်ချက်သင့်ပါတယ်။ ၎င်းဒေသပေါက်ဈေးဟာလည်း ဌာနဆိုင်ရာတာဝန်ရှိတဲ့သူတွေက ညှိနှိုင်းပြီး သတ်မှတ်ထားတဲ့ ဈေးနှုန်းမျိုးမဟုတ်ဘဲ ပြင်ပမှာအမှန်တကယ်ဖြစ်ပေါ်နေတဲ့ ဈေးနှုန်းမျိုးသာ ဖြစ်သင့် ပါတယ်။ ဒါမှသာပြည်သူ့ဘဏ္ဍာငွေတွေ အလဟဿလေလွင့်ဆုံးရှုံးခြင်းများ လျော့ပါးသွားမည်ဖြစ်သလို တည်ဆောက်ရေးလုပ်ငန်းများကိုလည်း ပိုမိုတိုးချဲ့လုပ်ဆောင်နိုင်မှာ ဖြစ်ပါတယ်။ ဒီနေရာမှာ ကျွန်မတင်ပြလိုတာကတော့ ပဲခူးတိုင်းအတွင်း တည်ဆောက်ရေးလုပ်ငန်းတွေ အရည် အသွေးပြည့်မီဖို့အတွက် QC အဖွဲ့တွေဖွဲ့ပြီး အဖွဲ့ကိုလုပ်ငန်းကုန်ကျစရိတ်ရဲ့ ၂ ရာခိုင်နှုန်း ပေးဆောင် ရတဲ့အတွက် ထိုပေးဆောင်ရတဲ့ ၂ ရာခိုင်နှုန်းဟာလည်း ပြည်သူ့ဘဏ္ဍာငွေတွေဖြစ်တာကြောင့် ပေးဆောင် ရတာတွေများသလို ၎င်းအဖွဲ့အနေဖြင့်လည်း တာဝန်ယူမှု၊ တာဝန်ခံမှုများ ပြည့်ဝစွာပေးဖို့ လိုအပ်လှ ပါတယ်။ ကန်ထရိုက်တာတွေရဲ့ လုပ်ငန်းဆောင်ရွက်ချက် တွေကိုထိထိရောက်ရောက် စိစစ်ကြပ်မတ်နိုင်ဖို့ အတွက် ပြည်သူ့ကိုယ်စားလှယ်တွေ ဒေသခံပြည်သူတွေနဲ့ လက်တွဲပြီးဝိုင်းဝန်းထိန်းသိမ်း ဆောင်ရွက်ကြမယ် ဆိုရင်လည်း အရည်အသွေးမီတဲ့ ကုန်ကျငွေနဲ့ ထိုက်တန်တဲ့လုပ်ဆောင်မှုတွေ ရရှိမှာဖြစ်ပါတယ်။ သုံးစွဲ ရတဲ့ ငွေကြေးပမာဏနဲ့ ကိုက်ညီတဲ့ ရလဒ်ရရှိနိုင်မှုကို မြှင့်တင်ပေးရမှာဖြစ်ပါတယ်။ နာယကကြီးရှင့်။ လယ်ယာစိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနရဲ့ မူလခွင့်ပြု ချက်ပါ သုံးငွေကျပ် ၁,၀၃၆.၁၁၄ ဘီလီယံမှာ ဖြည့်စွက်တောင်းခံငွေကျပ်က ၉၈.၅၉၃ ဘီလီယံ ဖြစ်ပြီး ရာခိုင်နှုန်းအားဖြင့် ၉.၅၂ ရာခိုင်နှုန်းဖြစ်ပါတယ်။ ဒီနေရာမှာ လယ်/ဆည်ဝန်ကြီးဌာနမှာလည်း ဆည်မြောင်း တွေတူးဖော်တာနဲ့ ပြုပြင်တဲ့နေရာမှာ ဘတ်ဂျက်ကုန်ကျငွေတွေဟာ မြေပြင်ပကတိ ကုန်ကျငွေနဲ့ များစွာ ကွာဟမှုရှိပြီး ကုန်ကျငွေနဲ့ထိုက်တန်တဲ့ အရည်အသွေးမျိုး မရှိတာကိုတွေ့ရပါတယ်။ ဒါပေမယ့် စာရင်း စစ်တွေ စာရင်းစစ်မှုမှာတော့ လုပ်ငန်းအကောင်အထည်ဖော်ထားမှုနဲ့ ကုန်ကျငွေတွက်ချက်ထားမှုတွေ ကတော့ ကွက်တိဖြစ်နေတာကို ထူးဆန်းစွာတွေ့ရပါတယ်။ ထို့အတူ လျှပ်စစ်နှင့် စွမ်းအင်ဝန်ကြီးဌာန၊ စီမံကိန်းဝန်ကြီးဌာနတို့မှာလည်း ဖြည့်စွက်တောင်းခံမှုနဲ့ပတ်သက်ပြီး ပြည်သူတွေလိုလားတောင့်တနေတဲ့ လျှပ်စစ်ဓာတ်အားရရှိမှုတွေကို ကုန်ကျတဲ့ဘတ်ဂျက်နဲ့ကိုက်ညီတဲ့ ဝန်ဆောင်မှုတွေကို အပြည့်အဝပေးသင့်ပြီး ဖြည့်စွက်တောင်းခံငွေ အများဆုံးဖြစ်နေတဲ့ စီမံဘဏ္ဍာဝန်ကြီးဌာနအနေနဲ့လည်း စီမံကိန်းများကို သေချာစွာ စိစစ်တွက်ချက်ဖို့ လိုအပ်နေဆဲဖြစ်ပါတယ်။ နာယကကြီးရှင့်။ နိဂုံးချုပ်အားဖြင့် ဘတ်ဂျက်ရေးဆွဲမှုစက်ဝိုင်းဟာ အစိုးရဝင်ငွေထွက်ငွေ ထိန်းချုပ်မှု တစ်ခုတည်းကိုသာ လုံးလုံးလျားလျား ဦးတည်ထားတာကိုတွေ့ရပြီး အခြားအဓိကကျတဲ့ စီမံကိန်း ရေးဆွဲခြင်းဆိုင်ရာ နည်းလမ်းများဖြစ်တဲ့ မဟာဗျူဟာစီမံကိန်းရေးဆွဲခြင်း၊ သက်ဆိုင်ရာ ဘတ်ဂျက်နှစ် တစ်ခုတည်းအတွက်မဟုတ်ဘဲ အလယ်အလတ်ကာလ အတိုင်းအတာတစ်ခုအတွက် ဘတ်ဂျက်မူဘောင် ရေးဆွဲခြင်း၊ သက်ဆိုင်ရာကဏ္ဍတစ်ခုအတွက် နှစ်စဉ်ဘတ်ဂျက်ကို နှစ်များစွာအတွက် တွက်ချက်ခြင်း စသည်တို့ကို လုံးဝနီးပါးဆောင်ရွက်နိုင်ခြင်း မရှိသည်ကိုတွေ့ရှိရပါတယ်။ ဘတ်ဂျက်ဖွင့်ဆို ရှင်းပြမှုအပိုင်း မှာလည်း မူဝါဒဆိုင်ရာရည်မှန်းချက်ပန်းတိုင်များ၊ အကောင်အထည်ဖော် ဆောင်ရွက်မည့်လုပ်ငန်းရပ်များ၊ မျှော်မှန်းတွက်အားစုရလဒ်များ၊ သက်ဆိုင်ရာမူဝါဒပန်းတိုင်ကို ရောက်ရှိရန်အတွက် အောင်မြင်မှုပမာဏကို တိုင်းတာမည့်အတိုင်းအတာများ၊ စီမံကိန်းရေးဆွဲသော နည်းလမ်းများ၏ မြန်မာနိုင်ငံရဲ့ ဘတ်ဂျက်ရေးဆွဲ အကောင်အထည်ဖော်မှုစက်ဝိုင်းမှာ ပျောက်ဆုံးနေသော အစိတ်အပိုင်းများအဖြစ် တည်ရှိနေပါတယ်။ မူဝါဒ အခြေပြု ဘတ်ဂျက်ရေးဆွဲခြင်း ဝန်ဆောင်မှုများအတွက် ရန်ပုံငွေကို အကျိုးရှိစွာသုံးစွဲနိုင်ရေးအတွက် ထိန်းကျောင်းခြင်းတို့ကို မဆိုစလောက်သာ လုပ်ဆောင်နိုင်ကြောင်းတွေ့ရပါတယ်။ ဒါကြောင့် လက်ရှိစနစ်ကို ပိုမိုဓမ္မဓိဋ္ဌာန်ကျစေရန် ပွင့်လင်းမြင်သာစွာနဲ့ ကြိုတင်ခန့်မှန်းမှုများ ပိုမိုလွယ်ကူစေရန် ပြုပြင်ပြောင်းလဲမှု များလုပ်ရန် လိုအပ်ပါကြောင်း အကြံပြု တင်ပြလိုပါတယ်။ ကျေးဇူးတင်ပါတယ်ရှင်။</speech>
<speech type="speaker">ဦးဝင်းထွဋ် ဖျာပုံမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1619">ဦးဝင်းထွဋ်(ဖျာပုံမဲဆန္ဒနယ်၊ ဧရာဝတီတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနဲ့တကွ ပြည်ထောင်စုလွှတ်တော် ကိုယ်စားလှယ်များ၊ ပြည်ထောင်စုအစိုးရအဖွဲ့ဝင်များ၊ ဧည့်သည်တော်များအားလုံးမင်္ဂလာပါ။ ကျွန်တော်ကတော့ ဖျာပုံမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးဝင်းထွဋ် ဖြစ်ပါတယ်။ ၂၀၁၇-၂၀၁၈ ဘဏ္ဍာနှစ်၊ ပြည်ထောင်စုရဲ့ နောက်ထပ် ဘဏ္ဍာငွေခွဲဝေသုံးစွဲရေး ဥပဒေကြမ်းနှင့်စပ်လျဉ်း၍ ပြည်သူ့ငွေစာရင်းပူးပေါင်းကော်မတီရဲ့ အစီရင်ခံစာပါ ဆောက်လုပ်ရေးဝန်ကြီး ဌာန၊ အဆောက်အဦးဦးစီးဌာနသို့ လုပ်ငန်းအပ်နှံဆောင်ရွက်ခြင်း၊ ကျေးလက်လမ်း ဖွံ့ဖြိုးရေးဦးစီးဌာန ဖွဲ့စည်း ခြင်းတို့နှင့်ပတ်သက်၍ မူနှင့် အခြေခံသဘော အကြံပြု ဆွေးနွေးသွားမှာဖြစ်ပါတယ်။ နောက်ဆက်တွဲ(ဂ)ပါ အဆောက်အဦဦးစီးဌာန ဆောင်ရွက်မယ့်အစီအစဉ်နဲ့ပတ်သက်၍ အချက် ၅ ချက် အကြံပြု ဆွေးနွေးလို ပါတယ်။ အဆောက်အဦးဦးစီးဌာနအနေဖြင့် လုပ်ငန်းများကိုအကောင်အထည်ဖော် ကြီးကြပ်ခြင်း၊ ဒီဇိုင်းနဲ့ အတိုင်ပင်ခံလုပ်ငန်းဆောင်ရွက်ခြင်း၊ တင်ဒါများခေါ်ယူစိစစ်ခြင်း၊ လုပ်ငန်းများကို တာဝန်ခံတည်ဆောက်ခြင်း၊ ကိုယ်စားလှယ်အဖြစ် လုပ်ငန်းတန်ဖိုးငွေများပေးချေခြင်း၊ အရည်အသွေးစစ်ဆေးခြင်း၊ လုပ်ငန်းပြီးစီးကြောင်း လက်မှတ်ထုတ်ပေးခြင်း စသည့်ကဏ္ဍအားလုံးတွင် အဖွဲ့များ ဖွဲ့စည်းထားသော်လည်း အဓိကနေရာမှပါဝင် ဆောင်ရွက်နေသည်ကို တွေ့ရှိရပါတယ်။ ယနေ့နိုင်ငံတော်သည် ဒီမိုကရေစီစနစ်နဲ့ ဈေးကွက်စီးပွားရေးစနစ်ကို ပြုပြင်ပြောင်းလဲ တည်ဆောက် နေချိန်ဖြစ်ပါတယ်။ ဆောက်လုပ်ရေးဝန်ကြီးဌာနအနေဖြင့် ယနေ့ တည်ဆောက်ရေးလုပ်ငန်းအများစုကို အစမှအဆုံး စီမံအုပ်ချုပ်အကောင်အထည်ဖော် ဆောင်ရွက်နေခြင်းသည် ရှေ့သို့သွားရမည့်အစား နောက်ပြန် လျှောက်နေသလိုဖြစ်နေပါတယ်။ နိုင်ငံတော်ရဲ့ အခန်းကဏ္ဍကိုလျှော့ချ၍ ပုဂ္ဂလိကအခန်းကဏ္ဍကို ပိုမို မြှင့်တင်ဆောင်ရွက်သင့်ပါတယ်။ နိုင်ငံတော်အနေဖြင့် လိုအပ်သော ဥပဒေ၊ နည်းဥပဒေ၊ လုပ်ထုံးလုပ်နည်းနှင့် လုပ်ငန်းလမ်းညွှန်မူဘောင်များရေးဆွဲ၍ ဥပဒေနဲ့အညီဖွဲ့စည်းသော အဖွဲ့အစည်းများကို အခွင့်အာဏာ ပေးအပ်ပြီး ကြီးကြပ်ထိန်းကျောင်း မြှင့်တင်ဆောင်ရွက်ပေးရန်သာ လိုအပ်ပါတယ်။ ယခင်ကာလများတွင် ပုဂ္ဂလိကကုမ္ပဏီများရဲ့ ဆောင်ရွက်ချက်၊ အားနည်းမှုများဖြစ်ပေါ်ခဲ့ရခြင်းမှာ စနစ်ရဲ့ အားနည်းချက်များကြောင့် ဖြစ်ပြီးတော့ ထိုအားနည်းချက်များကို ပြုပြင်ဆောင်ရွက်ရမည့်အစား ဝန်ကြီးဌာနတစ်ခုတည်းမှ တာဝန်ယူ ဆောင်ရွက်ခြင်းကို ပြန်လည်သုံးသပ်သင့်ပါကြောင်း ပြည်ထောင်စုအစိုးရအား အကြံပြုအပ်ပါတယ်။ ပညာရေးဝန်ကြီးဌာန၊ ကျန်းမာရေးနှင့် အားကစားဝန်ကြီးဌာန၊ အခြားဌာနများမှ အဆောက်အဦ ဦးစီးဌာနသို့ လုပ်ငန်း ၃,၈၁၉ ခု အပ်နှံပြီး၊ တင်ဒါစနစ်ဖြင့် ၃,၃၅၆ ခု၊ အဆောက်အဦးဦးစီးဌာနမှ ၄၃၆ ခု ဆောင်ရွက်မည်ဖြစ်ကြောင်း ဖော်ပြထားပါတယ်။ အဆောက်အဦဦးစီးဌာနမှ ဆောင်ရွက်မယ့်လုပ်ငန်း များကို မည်သည့်ဦးစားပေးအစီအစဉ်ဖြင့် ရွေးချယ်ရယူမည်။ ဥပမာ- လုပ်ငန်းပမာဏ၊ နည်းပညာ၊ ဒေသ အခြေအနေစသည်တို့ကို ပြည်ထောင်စုလွှတ်တော်သို့ ရှင်းလင်းတင်ပြသင့်ပါတယ်။ ယခင်ဘတ်ဂျက် တောင်းခံမှုများမှာ PAE နှုန်းထားများဖြင့် ခန့်မှန်းတောင်းခံခြင်း၊ ၎င်းနှုန်းထားများဖြင့်ပင် တင်ဒါများ ပေး၍ လုပ်ငန်းအကောင်အထည်ဖော်စေခြင်းများမှာ များစွာမှားယွင်းနေပြီးတော့ အရည်အသွေးမမီ ညံ့ဖျင်းသောလုပ်ငန်းများ၊ နိုင်ငံ့ဘဏ္ဍာလေလွင့် ဆုံးရှုံးမှုများစွာကို ဖြစ်ပေါ်စေခဲ့ပါတယ်။ BE တင်စဉ် ကပင် BP, BQ များကို စံချိန်စံညွှန်းများနဲ့အညီ ဒေသပေါက်ဈေးများဖြင့် ခန့်မှန်းတွက်ချက် တင်ပြ တောင်းခံသင့်ပါတယ်။ တင်ဒါလုပ်ငန်းစဉ်များ ဆောင်ရွက်ရာတွင် ရန်ပုံငွေထပ်မံ လိုအပ်သည့် လုပ်ငန်း များကို ဖြည့်စွက်ရန်ပုံငွေတွင် အကြောင်းပြချက်ပြည့်စုံစွာ တင်ပြတောင်းခံသင့်ပြီးတော့ ခွင့်ပြုချက် ရရှိမှသာ သဘောတူစာချုပ် ချုပ်ဆိုဆောင်ရွက်ရပါမယ်။ လုပ်ငန်းသဘောတူစာချုပ် ချုပ်ဆိုပြီးမှ လိုအပ်ငွေ ထပ်မံတင်ပြတောင်းခံခြင်း၊ အနီးကပ်ဆုံးဘတ်ဂျက်တွင် ထပ်မံတင်ပြ တောင်းခံရခြင်းများမဖြစ်ပေါ် စေရေး အထူးအလေးထားဆောင်ရွက် သင့်ပါကြောင်းနှင့် အဆောက်အဦးဦးစီးဌာနမှ ဆောင်ရွက်မည့် လုပ်ငန်းများ၏ တန်ဖိုးသည်လည်းပဲ တင်ဒါအောင်ကုမ္ပဏီများရဲ့ ဈေးနှုန်းများနဲ့ ညီညွတ်ကိုက်ညီစေရန် လိုအပ်ပါကြောင်း အကြံပြုအပ်ပါတယ်။ သက်ဆိုင်ရာဌာနများသည် အပ်နှံလုပ်ငန်းများအတွက် ဘတ်ဂျက်ခွင့်ပြုငွေပါ လုပ်ငန်းရန်ပုံငွေ များကို အဆောက်အဦးဦးစီးဌာနသို့ အပ်နှံရခြင်း၊ Non-Budget ငွေစာရင်းဖြင့် ဆောင်ရွက်ခွင့်မှာ မဖြစ် သင့်ပါကြောင်းနဲ့ သက်ဆိုင်ရာဌာနမှသာ ကိုယ်တိုင်ပေးချေသင့်ပါတယ်။ လုပ်ငန်းပြီးစီးမှုအလိုက် လုပ်ငန်း တန်ဖိုးပေးချေရာတွင်လည်း အဆောက်အဦဦးစီးဌာနအနေဖြင့် ၎င်းဆောင်ရွက်ရတဲ့ လုပ်ငန်းများအတွက် တန်ဖိုးငွေကို ဌာနတွင်းငွေသုံးစွဲမှုအနေဖြင့် ဘဏ္ဍာရေးစည်းမျဉ်းနဲ့အညီ ဆောင်ရွက်သွားမည်ဖြစ်ကြောင်း၊ တင်ဒါအောင်မြင်သည့်ကုမ္ပဏီများအနေဖြင့်မူ အဆင့် ၆ ဆင့်ဖြင့် အဆင့်ဆင့် စိစစ်ထောက်ခံပြီးမှ တိုင်း ဒေသကြီး/ ပြည်နယ်အဆောက်အဦတာဝန်ခံမှ လုပ်ငန်းတန်ဖိုးကို ပေးချေမည်ဖြစ်ကြောင်း ဖော်ပြထား ပါတယ်။ အဆိုပါလုပ်ငန်းစဉ်ကို အဆင့်များလျှော့ချ၍ ပိုမိုချောမွေ့မြန်ဆန်အောင် ဆောင်ရွက်သင့်ပြီးတော့ လုပ်ငန်းအပ်နှံသည့်ဌာနမှသာ တန်ဖိုးငွေကို တာဝန်ခံပေးချေသင့်ပါတယ်။ အဆောက်အဦးဦးစီးဌာနအနေဖြင့် အဆိုပါလုပ်ငန်းစဉ်အတိုင်းသာ လိုက်နာဆောင်ရွက်သင့်ပါကြောင်း အကြံပြုပါတယ်။ အရည်အသွေးစစ်ဆေးရေးလုပ်ငန်းများနှင့်ပတ်သက်၍ သက်ဆိုင်ရာခရိုင်နှင့် မြို့နယ်ကြီးကြပ် စစ်ဆေးရေးအဖွဲ့များနှင့် ပြင်ပအဖွဲ့အစည်းများမှ ဆောင်ရွက်မည်ဖြစ်ကြောင်း ဖော်ပြထားပါတယ်။ ခရိုင်နှင့် မြို့နယ်အဖွဲ့များတွင် အဓိကစစ်ဆေးသူများမှာ လမ်းဦးစီးဌာန၊ အဆောက်အဦးဦးစီးဌာနများမှ ဖြစ်ပြီးတော့ ပြင်ပအဖွဲ့အစည်းအနေဖြင့် မည်သူက ငှားရမ်းတာဝန်ပေးမည်ကို ဖော်ပြထားခြင်းမရှိပါဘူး။ အဆောက်အဦရဲ့ လုပ်ငန်းကို အဆောက်အဦဌာနမှစစ်ဆေးခြင်း၊ လမ်းဦးစီးဌာနမှ စစ်ဆေးခြင်းများဟာ မဖြစ်သင့်ပါကြောင်းနဲ့ သီးခြားလွတ်လပ်သော အကျိုးစီးပွားဆက်စပ်မှုမရှိသည့် Third Party inspection Team များ၏ စစ်ဆေးခြင်းကို တင်ဒါအောင်ကုမ္ပဏီများနဲ့ အဆောက်အဦးဦးစီးဌာနပါ လက်ခံဆောင်ရွက်သင့်ပါကြောင်း အကြံပြု အပ်ပါတယ်။ ကျေးလက်လမ်းဦးစီးဌာန ဖွဲ့စည်းဆောင်ရွက်ခြင်းနှင့်ပတ်သက်၍ အစီရင်ခံစာပါ ပြည်သူ့ငွေစာရင်းပူးပေါင်းကော်မတီ၏ သုံးသပ်အကြံပြုချက်ဖြစ်သည့် ကျေးလက်လမ်းဖွံ့ဖြိုးရေးဦးစီးဌာန အဖြစ် အသစ်ဖွဲ့စည်းခြင်းအစား လမ်းဦးစီးဌာနကို တိုးချဲ့ဖွဲ့စည်းသင့်ကြောင်းကို ထောက်ခံပါကြောင်းနှင့် ပြန်လည်သုံးသပ်သင့်ပါကြောင်း အကြံပြုအပ်ပါတယ်။ အစိုးရဌာနတစ်ခုမှ အားလုံးကို အစအဆုံး စီမံ အုပ်ချုပ်အကောင်အထည်ဖော် ဆောင်ရွက်သည့်စနစ်အစား ပုဂ္ဂလိကအခန်းကဏ္ဍကို ကြပ်မတ်ထိန်းကျောင်း ခြင်းဖြင့်သာ ဆောင်ရွက်သင့်ပါကြောင်းနဲ့ ကျေးလက်လမ်းဖွံ့ဖြိုးရေးဦးစီးဌာနအနေဖြင့် မိမိတာဝန်ယူ ဆောင်ရွက်သင့်သည့် အစိတ်အပိုင်းကိုသာ မှန်ကန်စွာရွေးချယ်၍ ကျစ်လျစ်စွာ ဖွဲ့စည်းဆောင်ရွက်သင့် ပါကြောင်း အကြံပြု ဆွေးနွေးရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်ခင်ဗျာ။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျာ။ အစည်းအဝေးကို မိနစ် ၃၀ ခန့် ခေတ္တ ရပ်နားပါမယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။</speech>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်ပါသော ပြည်ထောင်စုလွှတ်တော် ကိုယ်စားလှယ်များ ခင်ဗျား။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်)</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<speech type="speaker">ဒေါ်ယဉ်မင်းလှိုင်၊ ဂန့်ဂေါမဲဆန္ဒနယ် ဆက်လက်ဆွေးနွေးဖို့ဖြစ်ပါတယ်။</speech>
<speech><mp id="1473">ဒေါ်ယဉ်မင်းလှိုင်(ဂန့်ဂေါမဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီး၊ ပြည်ထောင်စုဝန်ကြီးများနဲ့ ဧည့်သည်တော်များရှင့်။ ကျွန်မ ကတော့ ဂန့်ဂေါမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်ယဉ်မင်းလှိုင် ဖြစ်ပါတယ်။ ကျွန်မက ဒီနေ့ ငွေစာရင်းပူးပေါင်းကော်မတီရဲ့ အစီရင်ခံစာပါ သုံးသပ်ချက်အပိုဒ် (၂၈)နဲ့ (၃၃)တို့ကိုလည်းကောင်း၊ စိုက်/မွေး/ဆည်ဝန်ကြီးဌာနလက်အောက်ရှိ ကျေးလက်ဒေသဖွံ့ဖြိုးရေးဦးစီးဌာနမှ မြို့နယ် ၂၃ မြို့နယ်အတွက် တိုးချဲ့ရေပေးရေး ဖြည့်စွက်တောင်းခံငွေနှင့် ပတ်သက်၍လည်းကောင်း အပြုသဘောဆောင်၍ ဆွေးနွေး သွားမှာဖြစ်ပါတယ်။ လေးစားအပ်ပါသော နာယကကြီးရှင်။ သုံးသပ်ချက်အပိုဒ် ၂၈(ဂ)မှာ ဆောက်လုပ်ရေးဝန်ကြီး ဌာနသို့ လွှဲပြောင်းအပ်နှံသောလုပ်ငန်းများမှာ တင်ဒါစနစ်ဖြင့်ဆောင်ရွက်ခြင်းဖြစ်စေ၊ အဆောက်အဦဌာန ကိုယ်တိုင်တာဝန်ယူဆောင်ရွက်ခြင်းဖြစ်စေ၊ လုပ်ငန်းတန်ဖိုးပေးချေရာတွင် ပိုငွေဖြစ်ပေါ်ပါက စာရင်းညှိနှိုင်း ဆောင်ရွက်ရမည့်နည်းလမ်းကို ဆက်လက်ဆောင်ရွက်ရန်လိုအပ်ကြောင်း အကြံပြုသုံးသပ်ထားပါတယ်။ စုစုပေါင်းလုပ်ငန်း ၃၈၁၉ ခုမှာ ၃၃၅၆ ခု တင်ဒါစနစ်ဖြင့်ဆောင်ရွက်မှာဖြစ်ပြီး ၄၃၆ ခုကို ဌာနမှ ကိုယ်တိုင် ဆောင်ရွက်မှာဖြစ်ကြောင်း သိရှိရပါတယ်။ တင်ဒါခေါ်မယ့်လုပ်ငန်းတွေအတွက် တင်ဒါနဲ့ QC လုပ်ငန်း စဉ်တွေ ပူးတွဲတင်ပြထားတာကိုလည်း တွေ့ရှိရပါတယ်။ ဒီလုပ်ငန်းများအားလုံးသည် ပြည်သူ့ဘဏ္ဍာဖြင့် ဆောင်ရွက်မည့် လုပ်ငန်းတွေဖြစ်တာကြောင့် ဌာနမှတင်ဒါမခေါ်ဘဲ ကိုယ်တိုင်ဆောင်ရွက်မယ့် လုပ်ငန်း တွေအတွက် ငွေထပ်မံတောင်းခံထားကြောင်းလည်း သိရှိရတဲ့အတွက် နံပါတ်(၁) ဘယ်လိုနှုန်းထားတွေနဲ့ ဆောင်ရွက်မှာပါလဲ။ နံပါတ်(၂) ဈေးမှန်ရဖို့ ဘယ်လိုစိစစ်မှာပါလဲ။ နံပါတ်(၃) ဘယ်လိုလုပ်ငန်းကို တင်ဒါ ခေါ်ပြီး ဘယ်လိုလုပ်ငန်းကို ဌာနကလုပ်မှာပါလဲ။ နံပါတ်(၄) တင်ဒါလုပ်ထုံးလုပ်နည်းနှင့်အညီ ပြည်သူ့ လွှတ်တော်မှာဆောင်ရွက်ရန်၊ ပြည်သူ့လွှတ်တော်မှာ အတည်ပြုပြီးဖြစ်တဲ့ တင်ဒါလုပ်ထုံးလုပ်နည်းနဲ့အညီ ဆောင်ရွက်ရန် လုပ်ငန်းလမ်းညွှန်ကို ဘယ်လိုအချက်တွေကြောင့် မလိုက်နာပါသလဲ။ နံပါတ်(၅) မည်သူက အရည်အသွေးစိစစ်အာမခံမှာလဲဆိုတာကို ပွင့်လင်းမြင်သာစွာ ရှင်းပြစေလိုပါတယ်ရှင်။ လေးစားအပ်ပါသော နာယကကြီးရှင်။ သုံးသပ်ချက်အပိုဒ်(၃၃)မှာကတော့ ဆောက်လုပ်ရေးဝန်ကြီး ဌာနအောက်မှာ ကျေးလက်လမ်းဦးစီးဌာန အသစ်ဖွဲ့စည်းခြင်းအစား ကျေးလက်ဒေသဖွံ့ဖြိုးတိုးတက်ရေး ဦးစီးဌာနတစ်ခုလုံးကို လွှဲပြောင်းရယူဆောင်ရွက်မည်ဆိုပါက တစ်နိုင်ငံလုံးအတွက်လိုအပ်သော ကျေးလက် ရုံးခွဲအသစ်များတည်ဆောက်ရန် ခန့်မှန်းခြေစုစုပေါင်း ကျပ် ၃၄ ဘီလီယံကျော် ပြည်သူ့ဘဏ္ဍာငွေကုန်ကျမှု သက်သာမည့်ကိစ္စကို လေးနက်စွာ ထောက်ခံဆွေးနွေးလိုပါတယ်။ ကျေးလက်ဒေသဖွံ့ဖြိုးရေးဦးစီးဌာနသည် ၂၀၁၂ ခုနှစ်တွင်မှ ပြင်ဆင်ဖွဲ့စည်းခဲ့ခြင်း ဖြစ်ပါတယ်။ ၎င်းဦးစီးဌာနရဲ့ လုပ်ငန်းအရပ်ရပ်ကို လေ့လာကြည့်တဲ့ အခါမှာ ရေ၊ မီး၊ လမ်းတံတား စတဲ့အခြေခံအဆောက်အဦတည်ဆောက်မှုကို အဓိကလုပ်ကိုင်တာ တွေ့ရ ပါတယ်။ CTT စီမံကိန်း၊ မြစိမ်းရောင်စီမံကိန်းတို့ကိုတော့ ကျေးရွာကော်မတီများဖွဲ့စည်းစေ၍ ဌာနမှ ထိန်းကျောင်းပေးခြင်းသာဖြစ်တယ်ဆိုတာ အားလုံးအသိဖြစ်ပါတယ်။ သို့ဖြစ်ပါ၍ ဦးစီးဌာနတစ်ခုလုံးနှင့် ရုံးအဆောက်အဦပါမကျန် ဆောက်လုပ်ရေးဝန်ကြီးဌာန အောက်မှာ လွှဲပြောင်းရယူခြင်းသည် အလွန်သင့်လျော်ကြောင်း ထောက်ခံဆွေးနွေးလိုပါတယ်။ ဝန်ထမ်းများ အနေဖြင့်လည်း ဌာနတစ်ခုအောက်မှ တစ်ခုအောက်သို့ ပြောင်းလိုသူ မပြောင်းလိုသူ ဆုံးဖြတ်ချက် ထွေပြား စိတ်ဝမ်းကွဲပြားနေမယ့်အစား တစ်စည်းတစ်လုံးတည်း ဝန်ကြီးဌာနပြောင်းရွှေ့ တာဝန်ထမ်းဆောင်ရန်သာ ဖြစ်လို့ နိုင်ငံ့တာဝန်ကို ကျေနပ်ပျော်ရွှင်စွာ ထမ်းဆောင်နိုင်မယ်လို့ ယူဆပါတယ်ရှင်။ အဓိကအရေးကြီးတဲ့ အချက်ကတော့ မည်သည့်ဦးစီးဌာနမဆို ၎င်းတို့ကိုဦးဆောင်သော ဝန်ကြီးဌာနသည် ၎င်းတို့ဆောင်ရွက်သော လုပ်ငန်းများကို နားလည်းကျွမ်းကျင်စွာ ကြီးကြပ်ထိန်းကျောင်း လမ်းညွှန်နိုင်ရန်လိုအပ်ကြောင်း ထောက်ခံ ဆွေးနွေးလိုပါတယ်။ လက်ရှိ စိုက်/မွေး/ဆည် ဝန်ကြီးဌာနအောက်မှာတော့ Infrastructure တည်ဆောက်ရေး လုပ်ငန်းများကို ဆက်လက်ထားရှိရန် မသင့်လျော်ဘူးလို့ အကြံပြုတင်ပြလိုပါတယ်ရှင်။ လေးစားအပ်ပါသော နာယကကြီးရှင့်။ နောက်တစ်ချက် ကျေးလက်ဖွံ့ဖြိုးရေးဦးစီးဌာနမှ JICA ODA ချေးငွေဖြင့်ဆောင်ရွက်မည့် မြို့နယ် ၂၂ မြို့နယ် တိုးချဲ့ရေပေးရေးရဲ့ နောက်ထပ်ဖြည့်စွက်ခွင့်ပြု ငွေ မှာလည်း အရေးပါသော ကိန်းဂဏန်းများ ရှေ့နောက်မညီ ဖြစ်နေတာဆွေးနွေးလိုပါတယ်။ ၂၀၁၇-၂၀၁၈ BE ငွေလုံးငွေရင်းတောင်းခံစဉ်က စီမံကိန်းတစ်ခုလုံးရဲ့ တန်ဖိုးက ၂၇.၄၅၈ ဘီလီယံဖြစ်တယ်လို့ ဖော်ပြ ထားပါတယ်။ ယခု RE စာရင်းမှာတော့ စီမံကိန်းတန်ဖိုးကို ၃၁.၄၈ရ ဘီလီယံကျော် ဖြစ်နေတာတွေ့ရှိရ ပါတယ်။ တစ်ခါ BE တုန်းကရပြီးငွေ ၂၀၁၇-၂၀၁၈ အထိ ၂၆.၅၄၂ ဘီလီယံလို့ပြခဲ့ပေမယ့် RE ကျတော့ သုံးစွဲပြီးငွေဟာ ၂၁.၃၈၃ ဘီလီယံကျော်သာ ဖြစ်တယ်လို့ ပမာဏကွာဟမှုဟာ ဘီလီယံနဲ့ချီနေတာကို တွေ့ရှိရပါတယ်။ တစ်ဖန် ၂၀၁၇-၂၀၁၈ BE မှာ ၅.၄၄၇၆ ဘီလီယံ ခွင့်ပြုထားပေမယ့် ယခု RE မှာလိုအပ် ငွေ ၄.၁၆ ဘီလီယံလို့ ထပ်မံလိုအပ်ပါတယ်ဆိုတဲ့အတွက် ဘာကြောင့်စီမံကိန်းလုပ်ငန်းတန်ဖိုးနဲ့ သုံးပြီး ငွေတွေ ဒီလိုကွာဟနေပါသလဲ။ ဘဏ္ဍာရေးစည်းမျဉ်းစည်းကမ်းတွေနဲ့ ညီညွတ်ပါရဲ့ လား။ JICA ချေးငွေ ဟာလည်း နိုင်ငံတော်ကပြန်ဆပ်ရမှာမို့ နိုင်ငံတော်ဘဏ္ဍာ၊ ပြည်သူ့ဘဏ္ဍာပဲဖြစ်ပါတယ်။ အခု ၄.၁၆ ဘီလီယံ ရရင်ရော လုပ်ငန်းကပြီးမှာလား။ မပြီးနိုင်ရင် နောက်နှစ်ဘတ်ဂျက်မှသာ မတောင်းခံသင့်ဘူးလားဆိုတာကို ထောက်ပြအကြံပြုလိုပါတယ်ရှင်။ လေးစားအပ်ပါသော နာယကကြီးရှင့်။ နောက်ဆုံးအနေနဲ့ အကြံပြု ဆွေးနွေးလိုတာကတော့ ဆည်မြောင်းဦးစီးဌာနရဲ့ ဆည်မြောင်းများ တည်ဆောက်ပြုပြင်ထိန်းသိမ်းခြင်းသည် နိုင်ငံ့ဘဏ္ဍာ အမြောက်အမြား သုံးစွဲနေရတဲ့ဌာနဖြစ်လို့ နှစ်စဉ်သုံးစွဲစရိတ်များကို ခြုံငုံလေ့လာသုံးသပ်၍ အကျိုး သက်ရောက်မှုနှင့်နှိုင်းယှဉ်ကာ ပြန်လည်ဆန်းစစ်ကြရန် ာက်ပြီဖြစ်ကြောင်းကို သတိပေးနှိုးဆော် လယ်ယာဧက ၅၀၀၀ အတွက် ဆည်ရေသောက်စနစ်ပြုလုပ်ရန် ၂၅ ဘီလီယံဖြစ်ကြောင်း သိရပါတယ်။ အခြားမြို့များလို မြေပြန့်မြေညီမဟုတ်ဘဲနဲ့ လျှိုမြောင်ချိုင့်ဝှမ်း အနိမ့်အမြင့် အတက်အကျများလို့ တစ်ဧက အတွက် သိန်း ၅၀ ခန့် ကုန်ကျမည်ဆိုတာ ကုန်ကျမှုနှင့် အကျိုးရှိမှု နှိုင်းချိန်ကြည့်သင့်ပြီး ဒေသမှာယခင် သုံးစွဲနေကျပေါများလှတဲ့ ချောင်းငယ်၊ မြောင်းငယ်တွေကို ပြုပြင်ပေးပါက ကုန်ကျစရိတ် ပိုမိုသက်သာမှာ ဖြစ်ကြောင်းကို တင်ပြရင်းနဲ့ ငွေစာရင်းပူးပေါင်းကော်မတီရဲ့ အစီရင်ခံစာကို ထောက်ခံအကြံပြု ဆွေးနွေး အပ်ပါတယ်။ ကျေးဇူးတင်ပါတယ်ရှင်။</speech>
<speech type="speaker">ဒေါ်ခင်သန်းနု၊ မင်းတုန်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1466">ဒေါ်ခင်သန်းနု(မင်းတုန်းမဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုဝန်ကြီးများ၊ ပြည်ထောင်စုလွှတ်တော် ကိုယ်စားလှယ်များ အားလုံးပဲမင်္ဂလာပါရှင်။ ကျွန်မကတော့ မကွေးတိုင်းဒေသကြီး၊ မင်းတုန်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်ခင်သန်းနု ဖြစ်ပါတယ်။ ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်၊ သုံးသပ်ချက်များအပေါ် မူသဘောအရ ဆွေးနွေးသွားမှာဖြစ်ပါတယ်။ ပြည်သူ့ငွေစာရင်းပူးပေါင်းကော်မတီရဲ့ အစီရင်ခံစာ အပိုဒ် ၁၁ မှာ ဖြည့်စွက် ခွင့်ပြုငွေ တောင်းခံချက်ပမာဏမှာ တစ်နှစ်ထက်တစ်နှစ် တိုးမြင့်လျက်ရှိကြောင်း လေ့လာတွေ့ရှိရပြီး ဘဏ္ဍာရေးနှစ်အလိုက်ကို ဇယားနဲ့ဖော်ပြထားတာတွေ့ရပါတယ်။ ငွေလုံးငွေရင်းမူလခွင့်ပြုငွေမှာ ခွင့်ပြု ထားပြီးဖြစ်တဲ့အပြင် ဖြည့်စွက်ခွင့်ပြုငွေမှာ ဘတ်ဂျက်တောင်းခံခြင်းဟာ တစ်နှစ်ထက်တစ်နှစ် တိုးမြှင့် တောင်းခံလာတယ်ဆိုတာ စဉ်းစားရမယ့်အချက်ဖြစ်ပါတယ်။ ငွေကုန်သလောက် အမှန်တကယ် အကျိုး သက်ရောက်မှုရှိရဲ့လား။ ပြည်သူလူထုအတွက် တကယ်ထိရောက်ရဲ့လားဆိုတာ ပြန်လည်သုံးသပ်ဖို့တော့ လိုပါတယ်။ နိုင်ငံတော်သမ္မတက မူလခန့်မှန်းခြေမှာ တစ်နှစ်စာ ခွင့်ပြုထားပြီးဖြစ်တဲ့အတွက် ဖြည့်စွက် ခွင့်ပြုငွေတောင်းခံရန် မရှိလေကောင်းလေဖြစ်ပါကြောင်း ဘဏ္ဍာရေးကော်မရှင် အစည်းအဝေးမှာ မိန့်ကြား ခဲ့တယ်လို့လည်းသိရပါတယ်။ ငွေစာရင်းပူးပေါင်းကော်မတီရဲ့ သုံးသပ်ချက်အပိုဒ် ၂၅(ဂ)မှာ နိုင်ငံတော်ပိုင် စီးပွားရေးအဖွဲ့အစည်းများအနက် ဖြည့်စွက်ခွင့်ပြုငွေတောင်းခံချက် ထူးခြားမှုအခြေအနေမှာ ပြည်တွင်း ရေကြောင်းပို့ဆောင်ရေး၏ စစ်တွေ၊ ကျောက်ဖြူ၊ တောင်ကုတ်ခရီးလမ်းကို ယခင်ရေယာဉ်ဟောင်းများ ဖြစ်သော အောင်တံခွန်ရေယာဉ်များမှာ ရေမိုင်တစ်နာရီလျှင် စက်သုံးဆီ ၁၃ ဂါလန်သာ ကုန်ကျခဲ့သော်လည်း ယခု ကစ္စပနဒီရေယာဉ်အမှတ်(၁)မှာ ရေမိုင်တစ်နာရီလျှင် ဆီ ၇၅ ဂါလန် ကုန်ကျနေခြင်းဆိုတဲ့အချက်ကို တွေ့ရပါတယ်။ ရိုးရိုးလေးပဲ စဉ်းစားကြည့်ပြီးပြောရရင် နိုင်ငံတော်ဘဏ္ဍာငွေ၊ ပြည်သူ့ဘဏ္ဍာငွေကို မိမိ ရှာဖွေထားတဲ့ ငွေ၊ မိမိအိတ်ကပ်ထဲက သုံးရသကဲ့သို့ မှတ်ယူသုံးစွဲကြမှသာ နိုင်ငံတော်ရဲ့ ပြည်တွင်းကြွေးမြီ ဝန်ထုပ်ဝန်ပိုးကို တစ်နှစ်ထက်တစ်နှစ် လျော့နည်းလာနိုင်မှာဖြစ်ပါတယ်။ နာယကကြီးရှင်။ ဆက်လက်ပြီး ပညာရေးဝန်ကြီးဌာနကို ဆွေးနွေးလိုပါတယ်။ မြို့နယ်တိုင်းမှာ ၂၀၁၆-၂၀၁ရ ဘတ်ဂျက်ဖြင့် ပြုလုပ်ထားသောလုပ်ငန်းများ၊ သက်ဆိုင်ရာဝန်ကြီးဌာနများသို့ အပ်နှံ ခဲ့ကြပြီးဖြစ်ပါတယ်။ ၂၀၁၇-၂၀၁၈ ဘဏ္ဍာရေးနှစ် ငွေလုံးငွေရင်းဖြင့်ဆောင်ရွက်မည့် ကျောင်းဆောင် သစ်များကိုလည်း တင်ဒါခေါ်ယူပြီးဖြစ်လို့ ၂၀၁၇-၂၀၁၈ ဘတ်ဂျက်ဖြည့်စွက်ခွင့်ပြုငွေကို ကျွန်မတို့ ဆွေးနွေးနေကြပြီဖြစ်ပါတယ်။ သို့သော် ကျွန်မပြောလိုတာကတော့ ကျွန်မရဲ့ မဲဆန္ဒနယ်မြေမှာ ၂၀၁၆-၂၀၁၇ ဘဏ္ဍာရေးနှစ် ပညာရေးဝန်ကြီးဌာနရန်ပုံငွေနဲ့ ဆောင်ရွက်ခဲ့တဲ့ ကျောင်းဆောင်တစ်ခုဟာ ယခုမပြီးပြတ်သေးပါဘူး။ နာယကကြီးရှင်။ Power Point အသုံးပြုခွင့်ပေးပါ။ ဒီကျောင်းဆောင်ဟာ ၂၀၁၆-၂၀၁ရ ဘဏ္ဍာရေးနှစ်မှာ တင်ဒါအောင်မြင်ခဲ့ပြီး ပြည်ကြီးမွန်ကုမ္ပဏီက တာဝန်ယူဆောက်လုပ်တဲ့ ကျောင်းဆောင် ဖြစ်ပါတယ်။ မင်းတုန်းမြို့နယ် ဝက်ကော်အုပ်စု ယင်းကောင်ကျေးရွာမှာ ဆောက်လုပ်နေတာဖြစ်ပြီး ကျောင်းဆောင်ရဲ့ ယခုလက်ရှိပြီးစီးမှု အနေအထားပဲဖြစ်ပါတယ်။ ဘာကြောင့် ဒီအကြောင်းအရာကို ထည့်သွင်းဆွေးနွေးရသလဲဆိုရင် ပြည်သူ့ငွေစာရင်းပူးပေါင်းကော်မတီရဲ့ အစီရင်ခံစာအပိုဒ် ၂၈(င)ရဲ့ သုံးသပ်ချက်မှာ လုပ်ငန်းအပ်နှံစာချုပ်ဆိုရာတွင် အကောင်အထည်ဖော်ဆောင်ရွက်ရမည့် လုပ်ငန်းစဉ် ကိုပါ ရေးဆွဲထည့်သွင်းချုပ်ဆိုပြီး ပါအတိုင်း ပြီးစီးမှုမရှိပါက နှောင့်နှေးဒဏ်ကြေး ပေးဆောင်ရမည့်အချက်ကိုပါ ထည့်သွင်းချုပ်ဆို ဆောင်ရွက်စေခြင်းလို့ သုံးသပ်ထားတာတွေ့ရပါတယ်။ ဒီသုံးသပ်ချက်ကို ကျွန်မအနေနဲ့လည်း လေးလေးနက်နက် ထောက်ခံပါတယ်။ အလားတူကိစ္စမျိုး အခြား မြို့နယ်တွေမှာလည်း ရှိနိုင်ပါတယ်။ ဒါကြောင့် သက်ဆိုင်ရာ ဝန်ကြီးဌာနအနေနဲ့ သုံးသပ်ချက်ပါအတိုင်း ဆောင်ရွက်ထားပါပြီလား။ ဒီအတွက် ဘယ်လိုအရေးယူဆောင်ရွက်ထားတယ်ဆိုတာ ပွင့်လင်းမြင်သာစွာ သိချင်ပါတယ်။ နောက်ပြီး တင်ဒါခေါ်ယူခဲ့တဲ့ သက်ဆိုင်ရာတာဝန်ရှိသူများအနေနဲ့ရော တင်ဒါပါစည်းမျဉ်း စည်းကမ်းများအရ အရေးယူမှုရှိပါမည်လား။ စည်းမျဉ်းစည်းကမ်းများကို ဖောက်ဖျက်တဲ့ ဒီလိုကုမ္ပဏီ တွေကို ဘယ်လိုအရေးယူဆောင်ရွက်ထားပါသလဲဆိုတာကို ပြန်လည်ပြီး ရှင်းလင်းဖြေကြားပေးနိုင်ပါရန် ဆွေးနွေးလိုက်ရပါတယ်။ နာယကကြီးရှင်။ အထက်မှာ ဆွေးနွေးခဲ့သလို နိုင်ငံတော်ရဲ့ ဘဏ္ဍာငွေကို လိုအပ်တဲ့နေရာမှာ မှန်မှန်ကန်ကန် တိတိကျကျ သုံးစွဲနိုင်ဖို့လိုသလို နိုင်ငံတော်က ချမှတ်ထားတဲ့ စည်းမျဉ်းစည်းကမ်းများကို တိကျစွာ လိုက်နာနိုင်ကြဖို့လိုပါတယ်။ သို့မှသာ ဖွံ့ဖြိုးတိုးတက်တဲ့နိုင်ငံဖြစ်လာနိုင်ဖို့ တင်ပြရင်းနဲ့ ပြည်သူ့ ငွေစာရင်းပူးပေါင်းကော်မတီရဲ့ သုံးသပ်ချက်အစီရင်ခံစာကို ထောက်ခံဆွေးနွေးလိုက်ရပါတယ်။ အားလုံးကို ကျေးဇူးတင်ပါတယ်ရှင်။</speech>
<speech type="speaker">ဒေါက်တာတင်တင်ဝင်း ပဲခူးတိုင်းဒေသကြီး မဲဆန္ဒနယ်အမှတ်(၅) ဆွေးနွေးဖို့ဖြစ်ပါတယ်။</speech>
<speech><mp id="1269">ဒေါက်တာတင်တင်ဝင်း(မဲဆန္ဒနယ်အမှတ်-၅၊ ပဲခူးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးရှင်။ ဒီနေ့ကျွန်မ ဆွေးနွေးမှာက ၂၀၁၇-၂၀၁၈ ခု၊ ဘဏ္ဍာရေးနှစ် ပြည်ထောင်စု၏ နောက်ထပ်ဘဏ္ဍာငွေ ခွဲဝေသုံးစွဲရေးဥပဒေကြမ်းနှင့် စပ်လျဉ်း၍ ငွေကြေးဆိုင်ရာ သုံးသပ်ချက် အစီရင်ခံစာအမှတ်(၁၂/၂၀၁၇) ပြည်သူ့ငွေစာရင်းပူးပေါင်းကော်မတီ၏ သဘောထားမှတ်ချက် အပိုဒ် ၄၁ (ခ) ဖြစ်ပါတယ်။ လေးစားအပ်ပါသော နာယကကြီးရှင်။ အထက်ပါသုံးသပ်ချက် အစီရင်ခံစာတွင် မူလခွင့်ပြုချက် ပါငွေ၏ ၁၀ ရာခိုင်နှုန်းထက် ကျော်လွန်တောင်းခံသည့် ဝန်ကြီးဌာန ၁၁ ခုရှိပါတယ်။ အများဆုံးက နေပြည်တော်ကောင်စီ ၃၇.၀၁ ရာခိုင်နှုန်းဖြစ်ပြီး အနည်းဆုံးက စိုက်ပျိုးရေး၊ မွေးမြူရေးနှင့် ဆည်မြောင်း ဝန်ကြီးဌာန ၉.၅၂ ရာခိုင်နှုန်း ဖြစ်ပါတယ်။ ၁၀ ရာခိုင်နှုန်း မကျော်သင့်ပါဘူး။ ဒါပေမယ့် ရှောင်လွဲမရတဲ့ သဘာဝဘေးအန္တရာယ်၊ ငွေကြေးပြောင်းလဲမှုများရှိလျှင် ထပ်တိုးတောင်းရသည့်ငွေက အဓိပ္ပာယ်ရှိပါတယ်။ နာယကကြီးရှင်။ အစိုးရတစ်ရပ်ဟာ အောက်ပါအချက် သုံးချက်နှင့် ပြည့်စုံရပါမယ်။ နံပါတ်(၁) စွမ်းဆောင်ရည်ပြည့်ရပါမယ်။ နံပါတ်(၂) တာဝန်ယူမှု၊ တာဝန်ခံမှု ရှိရပါမယ်။ နံပါတ်(၃) ပွင့်လင်းမြင်သာမှု ရှိရပါမယ်။ အဲဒါထက်အရေးကြီးတာကတော့ ဘဏ္ဍာငွေပဲဖြစ်ပါတယ်။ ငွေမရှိဘဲနဲ့ ဘာအလုပ်မှ လုပ်လို့ရမှာ မဟုတ်ပါဘူး။ အရေးကြီးဆုံးကတော့ ဒီငွေကိုဘယ်လိုမှန်မှန်ကန်ကန် ခွဲဝေသုံးစွဲသလဲဆိုတာ အရေးကြီး ပါတယ်။ အစီရင်ခံစာမှာလည်း ဤအချက်နဲ့ပတ်သက်ပြီးတော့ ဖော်ပြထားပါတယ်။ တာဝန်ယူသူတစ်ယောက် ဟာ စွမ်းဆောင်ရည် ပြည့်ဖို့ဆိုလို့ရှိရင် မိမိတာဝန်ယူထားတဲ့အလုပ်ကို သေချာစွာ ကျွမ်းကျင်ရပါမယ်။ ဥပမာငွေရေးကြေးရေးသုံးစွဲဖို့ တာဝန်ယူရတော့မယ်ဆိုရင် စီမံချက်က အရေးကြီးဆုံးဖြစ်ပါတယ်။ ဒီနေရာမှာ ရေးဆွဲစဉ်ကပင် းဆွဲရမှာ ဖြစ်ပါတယ်။ ရေးဆွဲတဲ့အခါမှာ (၁) အသုံးစရိတ်ဘောင်၊ (၂) ဦးစားပေးအဆင့်သတ်မှတ်ခြင်း၊ (၃) ပြီးဆုံးမည့်အရည်အသွေး အဓိကထည့်သွင်းခြင်း တို့ဖြစ်ပါတယ်။ မဖြစ်မနေ ီး လုပ်ရမှာဖြစ်ပေမယ့် အဲဒါတွေကို ထည့်ရေးဆွဲပြီးမှ ဘတ်ဂျက် တောင်းခံမယ်ဆိုလို့ရှိရင် အတိုင်းအတာတစ်ခုအထိ ပြည့်စုံပြီး Budget Credibility နှင့်လည်း ကိုက်ညီ ပါမယ်။ ရေးဆွဲရာမှာောက်အောင် ယူထားမှသာလျှင် အကောင်အထည်ဖော်ရာမှာ ငွေမလောက်ခြင်း၊ အရည်အသွေးမမီခြင်းတို့ မရှိလောက်အောင်နည်းသွားမှာ ဖြစ်ပါတယ်။ နာယကကြီးရှင်။ လောလောဆယ် တိုင်းပြည်မှာ ဘတ်ဂျက်လိုငွေပြနေပါတယ်။ အနုတ်ပြနေပါတယ်။ ငွေရေးကြေးရေး အဆင်မပြေတဲ့အိမ်မှာ ခြိုးခြံချွေတာရမှာ ဓမ္မတာဖြစ်ပါတယ်။ ငွေရေးကြေးရေး အဆင်မပြေ ပါဘူးဆိုမှ မသမာမှုတွေ၊ ခိုးမှုတွေ၊ ကြွားဝါမှုတွေ၊ စာရင်းအင်း မနိုင်နင်းမှုတွေ၊ လုပ်သင့်တာ မလုပ်ဘဲနဲ့ မလုပ်သင့်တာ လုပ်နေတာတွေဆိုလို့ရှိရင် အဲဒီအိမ်ဟာ ဆင်းရဲတွင်းကတက်မှာမဟုတ်ပါဘူး။ ဘယ်လောက်ကုန်ပြီး ဘယ်လောက်အကျိုးရှိမယ်။ ဘယ်လောက်ပြန်ရမယ်ဆိုတာ တွက်ချက်တတ်ဖို့လိုပါတယ်။ ငွေလိုလာရင် ထပ်ချေးလို့ရတာပဲလို့ စဉ်းစားရင် အဲဒီအိမ်ဟာ ကြွေးသံသရာက မလွတ်တော့ပါဘူး။ ဘယ်တော့မှလည်းပဲ စီးပွားအဆင်ပြေမှာ မဟုတ်ပါဘူး။ နိုင်ငံတကာမှာ စဉ်ဆက်မပြတ် ဖွံ့ဖြိုးတိုးတက်ရေးပန်းတိုင် Sustainable Development Goals (၁၇) ချက်ကို အကောင်အထည်ဖော်နေပါတယ်။ အဲဒီထဲက SDGs နံပါတ်(၁၆)မှာ စဉ်ဆက်မပြတ် ဖွံ့ဖြိုး တိုးတက်မှုအတွက် ငြိမ်းချမ်းရေး၊ အားလုံးပါဝင်နိုင်တဲ့ အဖွဲ့အစည်း တိုးတက်ခိုင်မာရေး၊ အဆင့်တိုင်း၌ ထိရောက်သော တာဝန်ခံမှု၊ တာဝန်ယူမှုရှိခြင်း၊ လူတိုင်းအကျုံးဝင်သည့် အဖွဲ့အစည်း ထူထောင်ခြင်းတို့ ဖော်ဆောင်ဖို့ဖြစ်ပါတယ်။ ဒီမှာ ဌာနတိုင်း၊ အဆင့်တိုင်းမှာ တာဝန်ယူမှု၊ တာဝန်ခံမှုဟာ အရေးကြီးဆုံး ဖြစ်ပါတယ်။ နောက်ဆုံးအနေနဲ့ စီမံချက်တိုင်းမှာ Monitoring and Evaluation စောင့်ကြပ်ကြည့်ရှုအကောင် အထည်ဖော်ဖို့ လိုပါတယ်။ ယခင်အခါတုန်းက အကြောင်းကြောင်းကြောင့် ME ဟာ အားနည်းခဲ့လို့ တိုင်းပြည်စီးပွားရေးဟာ ယခုအခြေအနေထိ ဆိုက်ရောက်ခဲ့ပါတယ်။ တိုင်းပြည်စီးပွားရေးတိုးတက်ကောင်းမွန် လာဖို့အတွက် ဌာနတိုင်း၊ အဆင့်တိုင်း၊ လူတိုင်းမှာ တာဝန်ယူမှု၊ တာဝန်ခံမှု ရှိရမှာဖြစ်ပါတယ်။ ဒါကြောင့် မို့လို့ လုပ်ငန်းများကို အကောင်အထည်ဖော်ရာမှာ သင့်တော်မှန်ကန်တဲ့ ကုန်ကျစရိတ်ဖြစ်ရန်၊ အရည်အသွေး ပြည့်ရန်နှင့် မလိုလားအပ်သော မသမာမှုများကို ကာကွယ်ရန်၊ ပွင့်လင်းမြင်သာမှုရှိပြီး လမ်းညွှန်ချက်များနှင့် အညီ ဆောင်ရွက်ရန် လိုအပ်ပါကြောင်း တင်ပြရင်းနိဂုံးချုပ်အပ်ပါတယ်။ ကျေးဇူးတင်ပါတယ်။</speech>
<speech type="speaker">ဒေါ်ဝင့်ဝါထွန်း ရှားတောမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1367">ဒေါ်ဝင့်ဝါထွန်း(ရှားတောမဲဆန္ဒနယ်၊ ကယားပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးပဲ မင်္ဂလာပါရှင်။ ကျွန်မကတော့ ကယားပြည်နယ်၊ ရှားတောမဲဆန္ဒနယ်မှ ပြည်ထောင်စုလွှတ်တော်ကိုယ်စားလှယ် ဒေါ်ဝင့်ဝါထွန်းဖြစ်ပါတယ်။ နာယကကြီးရှင့်။ ကျွန်မအနေဖြင့် ၂၀၁၇-၂၀၁၈ ဘဏ္ဍာရေးနှစ် ပြည်ထောင်စု၏ နောက်ထပ်ဘဏ္ဍာငွေ ခွဲဝေသုံးစွဲရေး ဥပဒေကြမ်းရဲ့ မူနှင့်အခြေခံသဘောအပါအဝင် ရငွေသုံးငွေများနှင့် စပ်လျဉ်းပြီး ဆောက်လုပ်ရေးဝန်ကြီး ဌာနနှင့် စီးပွားရေးနှင့် ကူးသန်းရောင်းဝယ်ရေးဝန်ကြီးဌာနတို့နှင့် ပတ်သက်တဲ့ ရငွေသုံးငွေများအပေါ်မှာ ဆွေးနွေးသွားမှာ ဖြစ်ပါတယ်ရှင်။ နာယကကြီးရှင့်။ ကျွန်မတို့နိုင်ငံဟာ Budget Base Policy အပေါ်မှာမူတည်ပြီးတော့မှ Plan တွေကို ရေးဆွဲတဲ့အတွက်ကြောင့်မို့လို့ ပြည်ထောင်စုရဲ့ ဘဏ္ဍာရန်ပုံငွေရရှိမှုဟာ အင်မတန်အရေးကြီး ပါတယ်။ ဒီအခါမှာ ကျွန်မတို့ နိုင်ငံရဲ့ ဘတ်ဂျက်ခွဲဝေသုံးစွဲမှုအပိုင်းကို စနစ်တကျ တာဝန်ယူမှု၊ တာဝန်ခံမှု ရှိစေရန်အတွက် တည်ဆဲဘဏ္ဍာရေး စည်းမျဉ်းစည်းကမ်းတွေကို အတိအကျလိုက်နာရမှာဖြစ်သလိုပဲ လိုအပ်တဲ့ညွှန်ကြားချက်တွေကိုလည်း ်တစ်ပြေးညီ ထုတ်ပြန်လျက်ရှိတာကို လေ့လာတွေ့ရှိရပါတယ်။ သို့ပါသော်လည်း နိုင်ငံတော်ရဲ့ ဘတ်ဂျက်လိုငွေအပိုင်းမှာတော့ လိုငွေပြနေဆဲဖြစ်ပါတယ်။ ယခုအစီရင် ခံစာမှာလည်း ကျွန်မတို့ ဘတ်ဂျက်လိုငွေလျှော့ချနိုင်ရေးအတွက် အကြံပြုချက်တွေ ပေးထားတာတွေ့ရ ပါတယ်။ အဲဒီအကြံပြုချက်ထဲမှ ရငွေတိုးမြှင့်ရရှိနိုင်စေရေးအတွက် အခွန်ရငွေတိုးတက်စေရေး သင့်တင့် မျှတသော အခွန်နှုန်းထားဖြင့် အခွန်အခြေခံ Tax Based များရဲ့ ချဲ့ထွင်ရန် အခွန်ပညာပေးလုပ်ငန်းများကို ထိရောက်စွာဆောင်ရွက်ရန်ဆိုတဲ့အပိုင်းအား အလေးအနက် ဆွေးနွေးလိုပါတယ်ရှင်။ ကျွန်မတို့ အခွန်ရငွေ တိုးတက်ရန် ဥပဒေပိုင်းအပါအဝင် ပြုပြင်ပြောင်းလဲမှုများစွာကို လုပ်ဆောင်လျက်ရှိပါတယ်။ ဒီအခါမှာ ကျွန်မတို့ လုံးဝအတိအကျ အလေအလွင့်မရှိဘဲ ကောက်ခံနိုင်တဲ့ အမျိုးအစားတစ်ခုရှိပါတယ်ရှင်။ ဆောက်လုပ်ရေးဝန်ကြီးဌာနရဲ့ အဆောက်အဦးဦးစီးဌာနအပါအဝင် တည်ဆောက်ရေးလုပ်ငန်းများ လုပ်ဆောင် ရာမှာ မဖြစ်မနေအသုံးပြုရတဲ့ သဲကျောက်အစရှိတဲ့ ဓာတ်သတ္တုခွန်ပဲဖြစ်ပါတယ်။ ဒီဓာတ်သတ္တုခွန်တွေကို ကျွန်မတို့ ဘယ်လိုကောက်ခံမလဲ။ ကျွန်မတို့ သစ်တွေကို ဘယ်လောက်ပဲ အစားထိုးနေပါစေဦးတော့ ကျွန်မတို့ အုတ်၊ ထုံး၊ သဲ၊ ကျောက်တို့ကို ကျွန်မတို့ အစားထိုးလို့ မရနိုင်သေးပါဘူး။ မည်သည့်လုပ်ငန်းမှာမဆို ကျွန်မတို့ Drawing တွေ၊ Estimate တွေကို အခြေခံပြီးတော့မှ ရေးဆွဲရတာဖြစ်ပါတယ်။ ဒီအပေါ်မှာ မူတည်ပြီးတော့မှ ကျွန်မတို့ စနစ်တကျ အခွန်ကောက်ခံသင့်ပါကြောင်း အလေးအနက်ထား တိုက်တွန်းလို ပါတယ်ရှင်။ နာယကကြီးရှင့်။ ကျေးလက်လမ်းဦးစီးဌာနနှင့် ပတ်သက်ပြီးတော့မှ ရှေ့ကကိုယ်စားလှယ်တော်ကြီး တွေက အကျယ်တဝင့် ဆွေးနွေးသွားခဲ့ပြီးဖြစ်ပါတယ်။ ကျွန်မအနေနဲ့တော့ ကျေးလက်လမ်းဦးစီးဌာနရဲ့ အဆောက်အဦပိုင်းဆိုင်ရာ တည်ဆောက်ရေးကိစ္စတွေနှင့် ပတ်သက်ပြီးတော့မှ အလေးအနက်ပြန်လည် သုံးသပ်သင့်ပါကြောင်း ဆွေးနွေးလိုပါတယ်။ ကျေးလက်လမ်းဖွံ့ဖြိုးရေးမဟာဗျူဟာမူဘောင်အရ အောင်မြင်စွာ ဆောင်ရွက်နိုင်ရန်အတွက် ကျွန်မတို့ဟာ ဘတ်ဂျက်အပေါ်မှာ အများကြီးမူတည်နေတာကိုလည်း သတိပြု သင့်ပါတယ်ရှင်။ နာယကကြီးရှင်။ စီးပွားရေးနှင့် ကူးသန်းရောင်းဝယ်ရေးဝန်ကြီးဌာနရဲ့ ရငွေများနှင့် ပတ်သက်ပြီး တော့လည်း ဆွေးနွေးလိုပါတယ်။ ကျွန်မတို့နိုင်ငံရဲ့ ပို့ကုန်သွင်းကုန်နှင့် ဘတ်ဂျက်လိုငွေတွေ ဖြည့်ဆည်း ပေးနိုင်ဖို့အတွက် အင်မတန်အရေးပါတဲ့ဝန်ကြီးဌာနဖြစ်ပါတယ်။ ဒီဝန်ကြီးဌာနရဲ့ကြွေးမြီနှင့် အဖွဲ့ အစည်း များမှ ရင်းနှီးရငွေအပိုင်းကို ရှင်းရှင်းလင်းလင်းသိချင်ပါတယ်ရှင့်။ ကျွန်မတို့ ဝန်ကြီးဌာနရဲ့ ရင်းနှီးမြှုပ်နှံမှု အပိုင်းတွေကိုစိစစ်ကြည့်တဲ့အခါမှာ ဝန်ကြီးဌာနရဲ့ ဝန်ကြီးရုံး၊ ကုန်သွယ်ရေးဦးစီးဌာန၊ စားသုံးသူရေးရာ ဌာနတို့က ကျွန်မတို့ ရငွေများအဖြစ်ထည့်သွင်းထားတဲ့အထဲက မြန်မာနိုင်ငံသားများဘဏ်၊ ကမ္ဘာ့ရတနာဘဏ် အစရှိတဲ့ဘဏ်များမှာ အမြတ်ရှယ်ယာများ ရှာဖွေဝယ်ယူစုဆောင်းထားပြီး အမြတ်ဝေစုရငွေများကို မူလ လျာထားချမှတ်ထားတာကတော့ ၁၃ ရာခိုင်နှုန်းလို့လျာထားပါတယ်။ ပြုပြင်ပြီးစာရင်းမှာတော့ ၆ ရာခိုင် နှုန်းသာရရှိသဖြင့် ရ ရာခိုင်နှုန်း လျော့နည်းရရှိပါကြောင်း ရှင်းလင်းတင်ပြထားပါတယ်ရှင်။ ဒီအခါမှာ မေးစရာ မေးခွန်းတွေများစွာ ပေါ်လာပါတယ်။ ဒီအမြတ်ဝေစုတွေကို ခွဲဝေတဲ့အခါမှာ မည်သည့်မူ၊ အခြေခံ လမ်းညွှန်မှုများအပေါ်မှာ လျာထားသတ်မှတ်ပါသနည်း။ ရာခိုင်နှုန်းအတိုးအလျော့အား မည်ကဲ့သို့ အတိုး အလျော့ စီမံဆောင်ရွက်ပါသနည်း။ ဝန်ကြီးဌာနတစ်ခုတည်းရဲ့ ဦးစီးဌာနတစ်ခုတည်းက ဘဏ်တစ်ခုတည်းမှာ အမြတ်ရှယ်ယာ ဝယ်ယူထားတာခြင်းအတူတူကို ဘာကြောင့်ရရှိရန်လျာထားတဲ့ ရာခိုင်နှုန်းမတူညီရပါသလဲ။ ဥပမာ ဝန်ကြီးဌာနရုံးမှ မြန်မာနိုင်ငံသားများဘဏ် အမြတ်ဝေစု ၁၃ ရာခိုင်နှုန်း ရရှိရန်လျာထားသလို စားသုံးသူရေးရာဦးစီးဌာနမှ ၎င်းဘဏ်တွင်လည်း ၈.၃ ရာခိုင်နှုန်း ရရှိရန်လျာထားတာ တွေ့ရှိရပါတယ်။ ယခုော့ ၆ ရာခိုင်နှုန်းသာရရှိပါကြောင်း ပြန်လည်ရှင်းလင်းတင်ပြထားတာ တွေ့ရှိရပါတယ်ရှင်။ နာယကကြီရှင့်။ ကျွန်မတို့ဟာ ပြည်သူ့ကိုယ်စားလှယ်များဖြစ်သလို အစိုးရတစ်ရပ်၊ ဝန်ကြီးဌာန အသီးသီးက တာဝန်ရှိသူအသီးသီးဟာလည်း ပြည်သူတွေပါပဲရှင်။ ကျွန်မတို့ အစိုးရတစ်ရပ်ဆိုတာ ပြည်သူများကိုယ်စား ဘဏ္ဍာငွေအပါအဝင် စီမံခန့်ခွဲမှုကိစ္စအဝဝကို တာဝန်ယူမှု၊ တာဝန်ခံမှုရှိစွာနှင့် ကိုယ်စား စီမံဆောင်ရွက်ရသူများဖြစ်ပါတယ်။ ဒါကြောင့် Budget Base Policy ပေါ်မူတည်ပြီး စီမံကိန်းများ လျာထားရေးဆွဲရတာဖြစ်တဲ့အတွက် မူလရငွေလျာထားချက် အပြောင်းအလဲဟာ ဘဏ္ဍာရေးနှစ်တစ်ခုလုံးရဲ့ ဘတ်ဂျက်လိုငွေနှင့် GDP အမျိုးပေါ်မှာ ကြီးစွာသောအကျိုးသက်ရောက်မှုရှိတာဖြစ်ပါတယ်။ အထက်ပါ ဝန်ကြီးဌာနမှ ဘဏ်များမှာရင်းနှီးမြှုပ်နှံရာတွင် ဗဟိုဘဏ်၏ ကြီးကြပ်လမ်းညွှန်မှုများအတိုင်း တိတိကျကျ လိုက်နာဆောင်ရွက်ရန်နှင့် မည်သည့်ဥပဒေ၊ လမ်းညွှန်မှုများနှင့်အညီ စီမံဆောင်ရွက်ခဲ့တယ်ဆိုတာကို ပွင့်လင်းမြင်သာစွာ ချပြစေချင်ပါတယ်ရှင်။ နာယကကြီးရှင်။ နိဂုံးချုပ်အနေဖြင့် စိစစ်ရေးပူးပေါင်းအဖွဲ့ ၁၄ ရပ် လေ့လာတွေ့ရှိချက်အရ ကျောက်ဖြူ-ကူမင်း ရေနံပိုက်လိုင်းဖြတ်သန်းခကောက်ခံရာတွင် ဆက်စပ်သက်ဆိုင်သည့် ဝန်ကြီးဌာန များနှင့် ပူးပေါင်းဆောင်ရွက်မှုအားနည်းသည်ကိုတွေ့ရှိရသဖြင့် ဆက်စပ်ဝန်ကြီးဌာနနှင့် ပူးပေါင်းဆောင်ရွက်ပြီး အချက်အလက်စာရင်းဇယားများကို နောက်ဆုံးအခြေအနေအထိ Update ဖြစ်အောင်ဆောင်ရွက်ထားပေး သင့်ပါကြောင်းအကြံပြုချက်အား အလေးအနက်ဆောင်ရွက်ပေးပါရန် တိုက်တွန်းလိုပါတယ်ရှင်။ ၂၀၀၈ ဖွဲ့စည်းပုံအခြေခံဥပဒေတွင်လည်း ပြည်ထောင်စုဝန်ကြီးဌာနအချင်းချင်းသော်လည်းကောင်း၊ ပြည်နယ်နှင့် တိုင်းဒေသကြီးဝန်ကြီးဌာနအချင်းချင်းသော်လည်းကောင်း တည်ဆဲဥပဒေပြဋ္ဌာန်းချက်များအား အောင်မြင်စွာ အကောင်အထည်ဖော်ဆောင်ရွက်နိုင်ရန် ပူးပေါင်းဆောင်ရွက်သင့်ပါကြောင်း အတိအလင်းဖော်ပြထားပြီး ဖြစ်ပါတယ်။ ထို့အတူပဲ မိမိတို့ ဘတ်ဂျက်ရဲ့ လိုငွေနှင့် GDP အချိုးကို ထည့်တွက်ရာတွင်လည်း Accounting Method saulsao? Analytical Method oops: coz :vệulempê: sallel လိုပါတယ်။ ကျွန်မတို့ ဒီဟာမှာ အပြည်ပြည်ဆိုင်ရာ ငွေကြေးရန်ပုံငွေအဖွဲ့ IMF က မြန်မာနိုင်ငံတွင် ဖြစ်ပေါ်နေသော မေခရိုစီးပွားရေးဘက်မညီမျှမှု၊ မြန်မာနိုင်ငံတော်ရဲ့ ကြွေးမြီခံနိုင်ရည်ရှိမှုကို ထိန်းသိမ်းနိုင် စေရန်အတွက် ဘတ်ဂျက်လိုငွေနှင့် GDP အချိုးကို ၄.၅ ရာခိုင်နှုန်းထက်မပိုသင့်ကြောင်းအကြံပြုရာမှာ ၎င်းတို့ ရည်ညွှန်းသည့် တွက်ချက်နည်းမှ Analytical Method သာဖြစ်ခြင်းဆိုတဲ့ အချက်ကို မူတည်ပြီး ဆွေးနွေတာဖြစ်တဲ့အတွက်ကြောင့်မို့လို့ Analytical Method ကိုလည်း ပူးတွဲပြီးတော့မှ တင်ပြသင့် ပါကြောင်း ဆွေးနွေးလိုပါတယ်။ ထို့အတူပဲ လွှတ်တော်ကြီးမှ ဘတ်ဂျက်များကို စီမံကိန်းများနှင့် စနစ်တကျ မိမိတို့ရဲ့ နယ်မြေဒေသ၊ လိုအပ်ချက်အပေါ်မှာ မူတည်ပြီး၍သော်လည်းကောင်း၊ မြန်မာနိုင်ငံအမျိုးသား စီမံကိန်းဥပဒေပါစီမံကိန်းများကိုပါ စိစစ်ပြီးတော့လည်းကောင်း ူပြီးတော့မှ စနစ်တကျ စီစဉ် ဆောင်ရွက် စိစစ်ပေးနိုင်ရန်အတွက် ိုပေးသင့်ပါကြောင်း ဆွေးနွေးရင်းနှင့် နိဂုံးချုပ်ပါတယ်ရှင်။ ကျေးဇူးအများကြီးတင်ပါတယ်။</speech>
<speech type="speaker">ဒေါ်ခင်စန်းလှိုင် ပုလဲမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1162">ဒေါ်ခင်စန်းလှိုင်(ပုလဲမဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးပဲမင်္ဂလာပါရှင်။ ကျွန်မအနေနဲ့ ၂၀၁၇-၂၀၁၈ ဘဏ္ဍာရေးနှစ် ပြည်ထောင်စုရဲ့ နောက်ထပ်ဘဏ္ဍာငွေ ခွဲဝေသုံးစွဲရေးဥပဒေကြမ်းနှင့် စပ်လျဉ်းပြီး အချက် (၃)ချက်ကို တင်ပြဆွေးနွေးသွားမှာ ဖြစ်ပါတယ်။ ပထမအချက်အနေနဲ့ကတော့ အမှတ်(၁)စက်မှုဝန်ကြီး ဌာနရဲ့ သံမဏိစက်ရုံ (မြင်းခြံ)နဲ့ ပတ်သက်ပြီးတော့ ဖြည့်စွက်ရန်ပုံငွေတောင်းခံမှုနဲ့ စပ်လျဉ်းပြီးတော့ ဆွေးနွေးမှာ ဖြစ်ပါတယ်။ လေးစားရပါသော ပြည်ထောင်စုလွှတ်တော် နာယကကြီးရှင်။ အမှတ်(၁) သံမဏိစက်ရုံ (မြင်းခြံ) ဆိုတာ ကျွန်မတို့ ပြည်ထောင်စုလွှတ်တော်ကြီးကနေ ၂၀၁၇-၂၀၁၈ ဘဏ္ဍာနှစ်ရဲ့ မူလခွင့်ပြုငွေ (BE) တစ်ရုံပဲဖြစ်ပါတယ်။ အဲဒီစက်ရုံတွေနဲ့ပတ်သက်ပြီးတော့ ရှေ့လုပ်ငန်းစဉ်များကို လွှတ်တော်ကိုယ်စားပြု လွှတ်တော်ကိုယ်စားလှယ်တွေပါဝင်တဲ့ လေ့လာသုံးသပ်စိစစ်ရေးအဖွဲ့နဲ့ အဖွဲ့နှစ်ဖွဲ့ ဖွဲ့ပြီးတော့မှ စိစစ်ဆောင်ရွက် နေဆဲ ကာလပဲဖြစ်ပါတယ်။ ကျွန်မအနေနဲ့ ခေါင်းဆောင်အဖြစ် တာဝန်ယူစိစစ်နေတဲ့ စက်ရုံထဲမှာ အမှတ်(၁) သံမဏိစက်ရုံ (မြင်းခြံ)လည်း အပါဝင်အဝင်ဖြစ်ပြီး ယချွုန်မတို့ ဒီစက်ရုံတွေနဲ့ ပတ်သက်ပြီးတော့မှ မူဝါဒပိုင်း ဆိုင်ရာများကို ချမှတ်နိုင်ရန် ဆွေးနွေးညှိနှိုင်း အဖြေရှာနေဆဲပဲ ဖြစ်ပါတယ်။ သို့သော်လည်း ၂၀၁၇-၂၀၁၈ ဘဏ္ဍာနှစ် ဖြည့်စွက်ရန်ပုံငွေတောင်းခံမှုမှာ အမှတ်(၁) သံမဏိစက်ရုံ (မြင်းခြံ)နဲ့ပတ်သက်ပြီး စက်စမ်းသပ် လည်ပတ်စရိတ် ကျပ်ငွေသန်းပေါင်း ၄.၂၂၇.၆၆၆ သန်းကို တောင်းခံထားတာ တွေ့ရတဲ့အတွက် ကျွန်မ အနေနဲ့ ဒီတောင်းဆိုမှုကို ပြည်ထောင်စုလွှတ်တော်ဆိုင်ရာ နည်းဥပဒေပုဒ်မ ၉၀ အရ ငြင်းပယ်ဖို့ရာ တင်ပြ သွားမှာပဲ ဖြစ်ပါတယ်ရှင်။ လေးစားအပ်ပါသော နာယကကြီးရှင်။ မူဝါဒသဘောအရ အမှတ်(၁) သံမဏိစက်ရုံ (မြင်းခြံ)နဲ့ ပတ်သက်တဲ့ ရှေ့လုပ်ငန်းစဉ်တွေကို တိတိကျကျ ခိုင်ခိုင်မာမာ မချမှတ်နိုင်သေးခင်မှာ မလိုအပ်ဘဲ နိုင်ငံတော်ရဲ့ ဘဏ္ဍာ၊ ပြည်သူ့ဘဏ္ဍာတွေ အဟောသိကံ လေလွင့်သွားမယ့်ကိစ္စရပ်တွေကို ကာကွယ်တာဆီးနိုင်ဖို့ အတွက် ကျွန်မအနေနဲ့ ငြင်းပယ်ဖို့အဆိုကို တင်သွင်းရခြင်းပဲဖြစ်ပါတယ်။ ကျွန်မတို့လွှတ်တော်ကိုယ်စားပြု လေ့လာသုံးသပ်စိစစ်ရေးအဖွဲ့က ဆုံးဖြတ်ချက် တစ်စုံတစ်ရာ ခိုင်မာစွာချမှတ်ပြီးစီးတဲ့အခါမှသာ အမှတ်(၁) သံမဏိစက်ရုံ (မြင်းခြံ)နဲ့ပတ်သက်တဲ့ ရှေ့လုပ်ငန်းစဉ်းဆိုင်ရာ ဘတ်ဂျက်ကို လိုအပ်ရင်လိုအပ်သလို စိစစ် ခွင့်ပြုရမှာဖြစ်ပါတယ်။ ဒါကြောင့် လောလောဆယ်အနေနဲ့ အမှတ်(၁) သံမဏိစက်ရုံ (မြင်းခြံ)နဲ့ ပတ်သက်တဲ့ စက်စမ်းသပ်လည်ပတ်စရိတ် ငွေကျပ် ၄,၂၂၇.၆၆၆ ဘီလီယံကို လတ်တလောအနေနဲ့ ငြင်းပယ်သင့်ပါကြောင်း ဤလွှတ်တော်ထဲကနေပြီးတော့မှ အလေးထားပြီးတော့ တင်ပြအပ်ပါတယ်ရှင်။ နာယကကြီးရှင်။ ဒုတိယအချက်အနေနဲ့ စိုက်/မွေး/ဆည်ဝန်ကြီးဌာနကနေ ဖြည့်စွက်ရန်ပုံငွေမှာ တင်ပြတောင်းခံလာတဲ့ မြစ်သာရေလှောင်တမံ စီမံကိန်းနဲ့ပတ်သက်ပြီး အခြေခံရမယ့် မူသဘောကိုဆွေးနွေး လိုပါတယ်ရှင်။ ဒုတိယအကြိမ် ပြည်ထောင်စုလွှတ်တော် စတုတ္ထပုံမှန်အစည်းအဝေး နဝမနေ့မှာ ၂၀၁၇-၂၀၁၈ ဘဏ္ဍာနှစ် အမျိုးသားစီမံကိန်းဥပဒေနဲ့ စပ်လျဉ်းပြီး မြစ်သာရေလှောင်တမံ စီမံကိန်းဘတ်ဂျက် ထပ်တိုး တောင်းခံမှုငွေကျပ် ၃၄ ဘီလီယံကို ငြင်းပယ်ဖို့ ကျွန်မကိုယ်တိုင်ပဲ အဆိုတင်သွင်းခဲ့ပါတယ်။ အဓိကအကြောင်းပြချက် အနေနဲ့ကတော့ လိုငွေ ၃၄ ဘီလီယံ ထပ်တိုးတင်ပြတောင်းခံမှုဟာ တည်ဆဲ ဘဏ္ဍာရေးစည်းမျဉ်းစည်းကမ်းများကို ကျော်လွန်ပြီး စည်းမဲ့ကမ်းမဲ့ တောင်းဆိုခဲ့တဲ့အတွက်ကြောင့် ငြင်းပယ် ခဲ့ရခြင်းဖြစ်ပါတယ်။ ဒီကိစ္စနှင့်ပတ်သက်ပြီး ဒုတိယအကြိမ် ပြည်ထောင်စုလွှတ်တော် စတုတ္ထပုံမှန်အစည်း အဝေး (၁၁)ရက်မြောက်နေ့မှာ စိုက်/မွေး/ဆည်ရဲ့ ဒုတိယဝန်ကြီးကိုယ်တိုင် မြစ်သာရေလှောင်တမံစီမံကိန်းနဲ့ စပ်လျဉ်းတဲ့ ငွေကျပ် ၃၄ ဘီလီယံ ထပ်တိုးတောင်းခံမှုဟာ တည်ဆဲဘဏ္ဍာရေး စည်းမျဉ်းစည်းကမ်းတွေနဲ့ ညီညွတ်မှုမရှိကြောင်း ဝန်ခံပြောဆိုခဲ့သလို လာမယ့်ဖြည့်စွက်ရန်ပုံငွေ တောင်းခံမှုမှာ ဘဏ္ဍာရေးစည်းမျဉ်း စည်းကမ်းများနဲ့ ညီညွတ်အောင် ဆောင်ရွက်ပြီး တင်ပြတောင်းခံသွားမယ်လို့ အတိအလင်းပြောကြား သွားခဲ့တာရှိပါတယ်။ ဝန်ကြီးဌာနအနေနဲ့ ခု ၂၀၁၇-၂၀၁၈ ဘဏ္ဍာနှစ် ဖြည့်စွက်ရန်ပုံငွေ တင်ပြတောင်းခံမှုမှာ မြစ်သာ ရေလှောင်တမံစီမံကိန်းခေါင်းစဉ်နဲ့ ငွေလုံးငွေရင်း အသုံးစရိတ် ပထမအရစ်အဖြစ် ငွေကျပ် ၁၂ ဘီလီယံ ကျော် တင်ပြတောင်းခံလာတာကို တွေ့ရှိရပါတယ်။ သို့သော်လည်း ဒုတိယဝန်ကြီးကိုယ်တိုင် ဝန်ခံပြောကြား သွားသလို မြစ်သာရေလှောင်တမံစီမံကိန်းနဲ့စပ်လျဉ်းတဲ့ ငွေကျပ်ဘီလီယံများစွာ ထပ်တိုးတောင်းခံမှုကို တည်ဆဲဘဏ္ဍာရေးစည်းမျဉ်းစည်းကမ်းနဲ့ ညီညွတ်အောင် ဆောင်ရွက်ခဲ့ခြင်းမရှိဘဲ ဖြည့်စွက်ရန်ပုံငွေမှာ လက်လွတ်စပယ် တင်ပြတောင်းခံလာတဲ့အတွက် သက်ဆိုင်ရာ စိစစ်ရေးပူးပေါင်းအဖွဲ့က အထောက် အထားနဲ့ တောင်းတဲ့အခါမှာ ဒီထပ်တိုးဘတ်ဂျက် တောင်းခံမှုကို ဝန်ကြီးဌာနကနေ ပြန်လည်ရုပ်သိမ်း သွားကြောင်းကို ကျွန်မတို့ သိရပါတယ်။ နာယကကြီးရှင်။ ဒုတိယအကြိမ် လွှတ်တော်သက်တမ်းမှာ ပြည်ထောင်စုဘတ်ဂျက်တွေကို ကျွန်မတို့ စိစစ်ခဲ့တာ အခုဆိုရင် သုံးကြိမ်ရှိပါပြီ။ အစိုးရနဲ့လွှတ်တော် အပြန်အလှန်ထိန်းကျောင်းမှုဖြစ်စဉ်မှာ တစ်ကြိမ် ထက်တစ်ကြိမ် လွှတ်တော်က ထောက်ပြပြောဆိုတာကို အစိုးရဌာနအသီးသီးက အလေးထားဆောင်ရွက် ကြမှသာ ပြည်သူ့ဘဏ္ဍာအလေအလွင့် အဆုံးအရှုံးနည်းပြီး ထိထိရောက်ရောက် အကျိုးရှိတဲ့ ပြည်ထောင်စု ဘတ်ဂျက်ကို ကျွန်မတို့ စီမံခန့်ခွဲနိုင်မှာဖြစ်ပါတယ်။ အခုမြစ်သာရေလှောင်တမံစီမံကိန်းကတော့ ကျွန်မတို့ ပြည်ထောင်စုလွှတ်တော်က ဘယ်လိုပဲထောက်ပြထောက်ပြ သက်ဆိုင်ရာဝန်ကြီးဌာနကလည်း ပြောတုန်း ကတော့ ဘယ်လိုပါ။ ဘယ်လောက်ထိပါ။ တာဝန်ခံပါတယ် ပြောပေမယ့် နောက်ဆုံးတော့ ဒုံရင်းဒုံရင်း ဆိုက်ပြီး ထူးမခြားနား ဘတ်ဂျက်မျိုးကို တင်ပြပြီး လုပ်လာတာကို တွေ့ရတဲ့အတွက်ကြောင့် ကျွန်မတို့ ပြည်ထောင်စုလွှတ်တော်အနေနဲ့ ဒီလိုကိစ္စတွေနဲ့ပတ်သက်တဲ့ မူဝါဒကို တင်းတင်းရင်းရင်း သေသေချာချာ စိစစ်ဖို့လိုအပ်တဲ့အတွက်ကြောင့် ကျွန်မအနေနဲ့ အလေးအနက်ထား တင်ပြဆွေးနွေးရခြင်းပဲ ဖြစ်ပါတယ်ရှင်။ လေးစားအပ်ပါသော နာယကကြီးရှင်။ နောက်ဆုံးအနေနဲ့ ဝန်ကြီးဌာနများရဲ့ ငွေလုံးငွေရင်း အသုံးစရိတ်တင်ပြတောင်းခံမှုနဲ့ စပ်လျဉ်းတဲ့ လက်တွေ့အခြေအနေကို တင်ပြလိုပါတယ်။ ၂၀၁၇-၂၀၁၈ ဘဏ္ဍာနှစ်ရဲ့ ပြည်ထောင်စုရဲ့ အရအသုံးဘတ်ဂျက်မှာ အစိုးရဝန်ကြီးဌာနတွေက ငွေလုံးငွေရင်း အသုံး စရိတ်အဖြစ် ငွေကျပ် ဘီလီယံ ၄,၀၀၀ ကျော် နီးပါးတောင်းခံခဲ့ပါတယ်။ ကျွန်မတို့ BE တောင်းခံစဉ်က ဝန်ကြီးဌာနတွေအနေနဲ့ ဒီဘတ်ဂျက်မှမရရင် ဌာနရဲ့လုပ်ငန်းဆောင်တာတွေ ဆောင်ရွက်တဲ့နေရာမှာ နှောင့်နှေး ကြန့်ကြာကုန်မှာ ဖြစ်တယ်လို့ တင်ပြတဲ့အတွက်ကြောင့် စစ်ဆေးရေးအဖွဲ့တွေအနေနဲ့ သေချာစိစစ်ပြီးမှ ခွင့်ပြုခဲ့ကြတာဖြစ်ပါတယ်။ သို့သော်လည်း အခုဖြည့်စွက်ရန်ပုံငွေ ထပ်တိုးတောင်းခံလာတဲ့အခါမှာတော့ မူလ BE ရဲ့ ခွင့်ပြုငွေရဲ့ ၉၀ ရာခိုင်နှုန်းကျော်ဟာ ပထမ ၅ လမှာ လုံးဝသုံးစွဲမှုမရှိသေးတာကို တွေ့ရပါတယ်။ တည်ဆောက်ရေးလုပ်ငန်းတွေအနေနဲ့ မူလ BE ခွင့်ပြုငွေမှာ ပထမ ၅ လအတွင်းမှာ မိုးရာသီဖြစ်လို့ပါ။ တင်ဒါမခေါ်ရသေးလို့ပါ။ အဲဒါကြောင့် နောက်ကျတာပါဆိုတဲ့ အကြောင်းပြချက်တွေ။ အဲဒီတော့ မသုံးဖြစ်တာ တွေကို ကျွန်မတို့လက်ခံလို့ရတယ်။ နားလည်လို့ရပေမယ့်လို့ ရာသီဥတုနဲ့မဆိုင်တဲ့ ဘတ်ဂျက်နှစ်နဲ့လည်း မဆိုင်တဲ့ ရုံးသုံးစက်ကိရိယာပစ္စည်းတွေ၊ ရုံးသုံးပရိဘောဂတွေ ဝယ်ယူရေးကိစ္စမှာတော့ အခုဖြည့်စွက် ရန်ပုံငွေတောင်းခံတဲု့ံးဝသုံးစွဲမှုမရှိသေးတာကို စိတ်ပျက်ဖွယ်ရာတွေ့ရပါတယ်။ ဒီဟာရဲ့ အကျိုးဆက်အဖြစ်တော့ ်ယူရေး မလုပ်တဲ့အတွက် ကုန်ပစ္စည်းဈေးနှုန်းတွေ တက်လာလို့၊ အရည်အသွေးနဲ့ အရေအတွက်တွေ လျော့ကုန်တာ၊ လိုအပ်တဲ့ စက်ကိရိယာပစ္စည်းတွေ လိုအပ်တဲ့ ရလို့ ရုံးတွင်းလုပ်ငန်းဆောင်တာတွေ ထင်သလို ခရီးမပေါက်တာ၊ အစိုးရအသုံးစရိတ်တွေနဲ့ ဆက်နွယ်နေတဲ့ ပြင်ပစီးပွားရေးလုပ်ငန်းတွေဆီ ငွေကြေးစီးဝင်မှုမရှိတာ စသည်ဖြင့် နိုင်ငံတော်အတွက်လည်း အကျိုးဆက်တွေ များစွာရှိတဲ့အတွက်ကြောင့်မို့လို့ အစိုးရဝန်ကြီးဌာနတွေအနေနဲ့ မိမိတို့တင်ပြတောင်းခံ ခဲ့တဲ့ဘတ်ဂျက်ကို မူလရည်ရွယ်ချက်အတိုင်း ထိရောက်ရောက် သုံးစွဲနိုင်အောင် စီမံခန့်ခွဲနိုင်ဖို့ အလေးအနက်ထား ဆောင်ရွက်ကြပါလို့ တိုက်တွန်းနှိုးဆော်ရင်း နိဂုံးချုပ်အပ်ပါတယ်ရှင်။ ကျေးဇူးတင်ပါတယ်။</speech>
<speech type="speaker">ဒေါက်တာတင်အောင် ကျောက်ဆည်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1488">ဒေါက်တာတင်အောင်(ကျောက်ဆည်မဲဆန္ဒနယ်၊ မန္တလေးတိုင်းဒေသကြီး)</mp>ပြည်ထောင်စု လွှတ်တော် နာယကကြီးနှင့်တကွ ပြည်ထောင်စုအဆင့်ဝန်ကြီးများ၊ လွှတ်တော်ကိုယ်စားလှယ်များ အားလုံးကို မင်္ဂလာပါလို့ နှုတ်ခွန်းဆက်သပါတယ်။ ပညာရေးဝန်ကြီးဌာနက ၂၀၁၇-၂၀၁၈ ခု၊ ဘဏ္ဍာရေးနှစ် အခြေခံ ပညာကျောင်းများ ဆောက်လုပ်ခြင်းလုပ်ငန်းကို ဆောက်လုပ်ရေးဝန်ကြီးဌာန၊ အဆောက်အဦဦးစီး ဌာနသို့ အပ်နှံဆောင်ရွက်ခြင်း လုပ်ငန်းအတွက် ထပ်မံတောင်းခံငွေအပေါ်ကို ကျောက်ဆည်မဲဆန္ဒနယ် ပြည်သူ့လွှတ်တော်ကိုယ်စားလှယ် ကျွန်တော်ဒေါက်တာတင်အောင်က ဆွေးနွေးသွားမှာဖြစ်ပါတယ်။ ပဲခူးတိုင်းဒေသကြီးအတွင်း အခြေခံပညာကျောင်းပေါင်း ၂၇၁ ကျောင်း ဆောက်လုပ်ရန် ထပ်မံ လိုအပ်ငွေကျပ် ၁,၆၉၃.၀၅၀ သန်းကို ပညာရေးဝန်ကြီးဌာနက တောင်းခံပေးထားတာကို တွေ့ရပါတယ်။ တောင်းခံရတဲ့အကြောင်းရင်းကို စိစစ်လိုက်တဲ့အခါမှာတော့ PAE နှုန်းထားများ မြင့်မားနေတာကို တွေ့ရ ပါတယ်။ ဥပမာအားဖြင့် တစ်ထပ်ကျောင်းဆောင် ဆောက်လုပ်ရာမှာ ၂၀၁၇-၂၀၁၈ ဘဏ္ဍာနှစ်အတွက် BE တောင်းခံစဉ်တုန်းက PAE နှုန်းထားကို ကျွန်တော်တို့ ပူးပေါင်း(၈) အဖွဲ့အနေနဲ့ ၁၅,၀၀၀ ကျပ်နှုန်းနဲ့ စိစစ်ခွင့်ပြုခဲ့ပါတယ်။ ဘာကြောင့် ၁၅,၀၀၀ ကျပ်နှုန်းနဲ့ စိစစ်ခဲ့သလဲဆိုရင် ယခင်နှစ်က PAE နှုန်းထား သည် ၁၃,၀၀၀ ကျပ်နှုန်းနဲ့ ဆောက်ခဲ့တဲ့အပေါ်မှာ မူတည်ပြီးစိစစ်ခဲ့တာ ဖြစ်ပါတယ်။ အခုဆောက်လုပ်ရေး ဝန်ကြီးဌာနက ကျွန်တော်တို့သတ်မှတ်စိစစ်လိုက်တဲ့ ၁၅,၀၀၀ ကျပ်နှုန်း မလောက်လို့ ၁၈,၀၀၀ ကျပ်နှုန်း၊ တချို့မြို့နယ်တွေမှာဆိုရင် ၁၈,၅၀၀ ကျပ်နှုန်းနဲ့ ထပ်တောင်းထားတာကို တွေ့ရပါတယ်။ ကျွန်တော်တို့ပူးပေါင်းအဖွဲ့(၈)အနေနဲ့ တစ်ထပ်ကျောင်းဆောင်မှာ အများဆုံးတော့ ၁၇,၅၀၀ ကျပ် နှုန်းအထိ ကျွန်တော်တို့စိစစ်ပြီးတော့ ခွင့်ပြုပေးထားသလို ငွေစာရင်းပူးပေါင်းအဖွဲ့ အနေနဲ့လည်း အတည်ပြု ပြီးပြီလို့ ကြားသိရပါတယ်။ ဒီနှစ်ပဲခူးတိုင်းဒေသကြီးမှာ အခြေခံပညာကျောင်းပေါင်း ၂၇၁ ကျောင်းအတွက် ထပ်တိုးတောင်းခံမှုအပေါ်မှာ ကျွန်တော်တို့ အဖွဲ့အနေနဲ့ငွေကျပ် ၅၈၆.၅၀ သန်း စိစစ်ဖြတ်တောက်ခဲ့ ပါတယ်။ ထပ်မံခွင့်ပြုခဲ့တဲ့ ၁,၁၀၆.၅၀ သန်းကို ယခင်နှစ် PAE နှုန်းထားတွေနဲ့ ကျွန်တော်တို့ အခြေခံပညာ ကျောင်းတွေမှာ ဆောက်လေ့ဆောက်ထ အသုံးပြုနေကျဖြစ်တဲ့ (၆၀×၃၀)ပေ တစ်ထပ်ကျောင်းဆောင်ပေါင်း ၄ရ ကျောင်း လျော့နည်းသွားတယ်လို့ပဲ ကျွန်တော်တို့ ခံယူထားပါတယ်။ လွှတ်တော်ကိုယ်စားလှယ်များရဲ့ အတွေ့ အကြုံအရ ကျွန်တော်တို့ ငွေစာရင်းပူးပေါင်းကော်မတီမှာ အစည်းအဝေးလုပ်တဲ့ပူးပေါင်းကော်မတီဝင် လွှတ်တော်ကိုယ်စားလှယ်များရဲ့ မေးခွန်းလေးတစ်ခုကတော့ ဆောက်လုပ်ရေးဝန်ကြီးဌာနကို လုပ်ငန်း အပ်နှံလိုက်တဲ့ဘာကြောင့် PAE နှုန်းထားတွေမြင့်ပြီး တောင်းခံပါသလဲ ဆိုတဲ့မေးခွန်းလေးကိုပဲ ကျွန်တော် မဖြေနိုင်ခဲ့ပါဘူး။ ဆောက်လုပ်ရေးဝန်ကြီးဌာနက ရည်မှန်းထားတဲ့ Cost Benefit ဖြစ်ပါမယ်ဆိုတဲ့ ရည်မှန်းချက် လေးနဲ့များ ဆန့်ကျင်နေမလားဆိုတာကိုတော့ စဉ်းစားစရာဖြစ်ပါတယ်။ မနှစ်က ကျောင်းဆောင်ဖြစ်တဲ့ PAE နှုန်းထား ၁၃,၀၀၀ နဲ့ဆောက်ခဲ့တဲ့ ကျောင်းတွေဟာ ကျွန်တော်တို့ အစိုးရသစ်လက်ထက်မှာ အရည် အသွေးပိုမိုကောင်းမွန်ပြီး တွေ့ရတဲ့အတွက်ကြောင့် PAE နှုန်းထား မြင့်တာထက်စာရင် ကြီးကြပ်ခြင်း၊ စစ်ဆေးခြင်းအပေါ်မှာ အမြဲတမ်းအရေးကြီးနေတယ်ဆိုတာ တွေ့ရမှာဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ ပညာရေးဝန်ကြီးဌာနအနေနဲ့ အသစ်ဆောက်လုပ်တဲ့လုပ်ငန်းများ၊ တက္ကသိုလ်ကောလိပ်များ၊ အခြေခံပညာကျောင်းများကို လွန်ခဲ့တဲ့ ဆယ့်လေးငါးနှစ်ကတည်းက ကျွန်တော်တို့ဝန်ကြီးဌာနအနေနဲ့ အပ်နှံဆောက်လုပ်ခဲ့တာ အကြိမ်ကြိမ်ပဲ ဖြစ်ပါတယ်။ သို့သော်လည်းပဲ အဆင်မပြေတဲ့အခါမှာ ဝန်ကြီးဌာနက ပြန်လည်ပြီးတော့ ဒီကျောင်းများကို ၂ နှစ် ၃ နှစ် ပြန်ဆောက်လိုက်၊ ဆောက်လုပ်ရေးဝန်ကြီးဌာနက ဆောက်လိုက်နဲ့ အဲဒီလို သံသရာလည်နေတဲ့ ဟာက လက်ရှိကျွန်တော်တို့ အဲဒီလိုဖြစ်ကိန်းပဲ ပြန်ရောက်နေပါတယ်။ ဒီပြဿနာအတွက် အကောင်းဆုံးရလဒ် အဖြေတစ်ခုကို ရဖို့လိုအပ်နေပြီလို့ ကျွန်တော်တို့ထင်ပါတယ်။ စောစောကလည်း လွှတ်တော်ကိုယ်စားလှယ်ကြီး တစ်ယောက်က ဆွေးနွေးသွားပါတယ်။ ဆောက်လုပ်ရေးလုပ်ငန်းတွေကို ရလဒ်ကောင်းများရဖို့ဆိုရင် ပြင်ပ အဖွဲ့အစည်းများကိုလည်းပဲ အားပေးကူညီလုပ်ကိုင်သင့်ပါတယ်လို့ ဆွေးနွေးသွားတာတွေ့ရပါတယ်။ ဒါကြောင့်မို့လို့ ကျွန်တော်တို့ ဒီဆောက်လုပ်ရေးလုပ်ငန်းဟာ အဆောက်အအုံပေါင်း ၃၈၁၉ ခုကို တာဝန်ယူလည်းဆောက်မယ် ကြီးကြပ်ကွပ်ကဲတာလည်းလုပ်မယ်ဆိုရင် အဆောက်အဦဦးစီးဌာနမှာရှိတဲ့ ဝန်ထမ်း ၁၀၀၀ ကျော်လေးနဲ့ အဆင်မပြေတဲ့အတွက်ကြောင့် ခုနကကျေးလက်ဒေသဖွံ့ဖြိုးရေးဦးစီးဌာန လိုပဲ ထပ်မံဖွဲ့စည်းပုံကို ပြန်လည်ဖြည့်ဆည်းပြီးတော့ ဝန်ထမ်းတွေ ခန့်ပေးရဦးမယ်လို့လည်း ကျွန်တော်တို့ ကြားသိထားပါတယ်။ ခရိုင်အဆင့်၊ မြို့နယ်အဆင့်တွေလည်း ထပ်မံဖွဲ့စည်းဦးမယ်လို့ အဆောက်အဦဦးစီး ဌာနက ကြိုးစားနေတယ်လို့သိရပါတယ်။ ဒီပြဿနာကို မဖြေရှင်းခင်မှာ အကောင်းဆုံးအဖြေရနိုင်မယ့် နည်းလမ်းလေးတစ်ခုကိုတော့ ကျွန်တော်ဒီနေရာမှာ အကြံပြုချင်ပါတယ်။ ကျွန်တော်တို့ သက်ဆိုင်ရာ ဝန်ကြီးဌာနမှာ အင်ဂျင်နီယာဌာနတွေ အများကြီးရှိပါတယ်။ ဦးစီးဌာနတိုင်းလည်းရှိပါတယ်။ ဒီဌာနမှာ ရှိတဲ့ SAE, AE, EE ဆိုတဲ့ အင်ဂျင်နီယာတွေအားလုံးဟာ တစ်ချိန်က ဆောက်လုပ်ရေးတစ်ခုတည်း မဟုတ်ဘဲနဲ့ တခြား EC,EP တွေနဲ့ လက်ခံထားတာ ရှိခဲ့ပါတယ်။ ဒီဟာတွေကို သင်တန်းပေးပြီးတော့ ပြင်ပ အဖွဲ့အစည်းတွေဖြစ်တဲ့ မြန်မာနိုင်ငံဆောက်လုပ်ရေး လုပ်ငန်းရှင်များအသင်းတို့လို၊ MCEA အသင်းတို့လိုကို အပ်နှံပြီးတော့ ကြီးကြပ်ဆောက်လုပ်မယ်ဆိုရင် အကောင်းဆုံးရလဒ် ရနိုင်မလားဆိုတာကို အကြံပြုပါတယ်။ ဆွေးနွေးရန် သတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<speech type="speaker">ဦးမျိုးဝင်း မွန်ပြည်နယ် မဲဆန္ဒနယ်အမှတ်(၈) ဆွေးနွေးဖို့ဖြစ်ပါတယ်။</speech>
<speech><mp id="1304">ဦးမျိုးဝင်း(မဲဆန္ဒနယ်အမှတ်-၈၊ မွန်ပြည်နယ်)</mp>အားလုံးပဲ မင်္ဂလာပါ။ နာယကကြီးခင်ဗျာ။ ရေးမြို့နယ်၊ လျှပ်စစ်မီးရရှိရေးအတွက် ဆောင်ရွက်တဲ့ ကျွန်တော်တို့မြို့နယ်မှာ ဓာတ်အားခွဲရုံ ခြံစည်းရိုး ခတ်ဖို့ကိစ္စကို ကျွန်တော် နည်းနည်းဆွေးနွေးပါ့မယ်။ ကျွန်တော့အနေနဲ့ ဒီဓာတ်အားခွဲစက်ရုံ ခြံစည်းရိုး ကာဖို့ ၁၇၅ သန်းကျော် တောင်းခံထားတာကို ၁ သန်းပဲ ခွင့်ပြုဖို့တင်ပြထားတာနဲ့ ပတ်သက်ပြီးတော့ ဒီကိစ္စ တစ်ခုတည်းအတွက် မဟုတ်ဘဲနဲ့ အလားတူကိစ္စရပ်များစွာအတွက်ပါ ရည်ရွယ်ပြီး ဆွေးနွေးခြင်းဖြစ်ပါတယ်။ Power Point နဲ့ ရှင်းလင်းခွင့်ပြုဖို့ ခွင့်တောင်းခံအပ်ပါတယ်။ ဒီပုံကအခုကာမယ့် ခြံမြေနေရာဖြစ်ပါတယ်။ လွန်ခဲ့တဲ့ ၄ နှစ်လောက်ကတည်းက ဒီဧရိယာထဲက ရာဘာပင်တွေကို လျှပ်စစ်ဌာနက အပင်လျော်ကြေး ၇၈၉ သိန်းကျော်ပေးထားတာဖြစ်ပေမယ့် ပြည်သူတွေ သိအောင် ဘာဧရိယာသတ်မှတ်ချက်မှ လုပ်မထားတော့ မလုပ်ဖြစ်တော့ဘူးလား မသိဘူးဆိုပြီး ဝင်ကျူးနေကြ ပါတယ်။ ဒါကို ကျွန်တော်တွေ့ရတော့ နောင်မှာ ရှုပ်လာနိုင်တယ်ဆိုပြီး အမျိုးသားလွှတ်တော်မှာ ကျွန်တော် မေးခွန်းမေးခဲ့ပါတယ်။ ပုံက အဝါရောင်ကွက်တွေက ကျူးအိမ်တွေပါ။ ခြံကာထားတာတွေက ဒီမှာမမြင် ရပါဘူး။ အမှန်က လျော်ကြေးငွေ ပေးပြီးကတည်းက အမှတ် အသားတိုင်တွေ စိုက်ထူဖို့လိုပါတယ်။ ကျွန်တော်တို့ဒေသမှာ ၄ လက်မ ကွန်ကရစ်တိုင်တစ်လုံးမှ ၄ ထောင်ပဲ ရှိပါတယ်။ ငွေ ၁၀ သိန်းလောက်နဲ့ လုပ်လို့ရတဲ့ကိစ္စဖြစ်ပါတယ်။ ဒါပေမယ့် ကျွန်တော်မေးခွန်း မေးမှပဲ ဒီ RE ဘတ်ဂျက်မှာ Specification ကို အမြင့်ကြီးထားပြီး အခုမှမလုပ်ရင် မဖြစ်တော့တဲ့ပုံစံနဲ့ သိန်း ၁,၇၅၀ ကျော် တောင်းခံလာတာကို တွေ့ရပါတယ်။ နိုင်ငံမှာ ငွေပိုငွေလျှံရှိရင်မပြောပါဘူး။ ခုတော့ နိုင်ငံက ကြွေးထူ၊ ဒီမဟာဓာတ်အားလိုင်းက ရေးမြို့ကို ဘယ်နေ့မှ ရောက်မယ်မှန်းကမသိ ဘတ်ဂျက်ကလည်း လိုငွေတွေ တအားပြနေတဲ့အပြင် ဒီလောက်ထိ ကြီးကြီးမားမားလုပ်စရာ မလိုသေးတဲ့လုပ်ငန်းဖြစ်လို့ ၁ သန်း လောက်ပဲသုံးပြီး၊ ကျန်တာကိုဖြတ်ဖို့ တန်ဆောင်တိုင်ပိတ်ရက်မပြန်ခင် ကျွန်တော် အဆိုပြုခဲ့ခြင်းဖြစ်ပါတယ်။ ဒါပေမယ့် ပိတ်ရက် ကျွန်တော် ရေးပြန်ရောက်တော့ အခြေအနေက ဒီပုံမှာမြင်ရတဲ့အတိုင်း ဖြစ်နေပါပြီ။ ဘတ်ဂျက်ကမကျသေးဘူး။ ရှေ့မျက်နှာစာကပြီးတော့မယ်။ တစ်ခါစည်းရိုးတစ်လျောက်က ရာဘာပင် တွေကိုမခုတ်ဘဲ ဒီအတိုင်းခြံစည်းရိုးကာရင် ရေရှည်ခံမှာမဟုတ်ပါဘူး။ ဓာတ်အားလိုင်းမရောက်ခင်မှာပဲ ရာဘာကိုင်းတွေ ကျိုးကျလို့ဖြစ်ဖြစ်၊ လေတိုက်ပြီးအပင်လဲလို့ဖြစ်ဖြစ်၊ နောက်တစ်ခါ Slide ပြောင်းပေးပါ။ ပုံမှာမြင်ရတဲ့အတိုင်း လူသွားလမ်းကိုခြံစည်းရိုးခတ်ပြီး ပိတ်ကာမှာဆိုတော့ စောင့်ရှောက်သူမရှိရင် ဒီခြံစည်းရိုးကို ဖြတ်ပြီး မလွယ်ပေါက်ဖောက်၊ လမ်းသွားကြဦးမှာဖြစ်ပါတယ်။ နောက် ၃ နှစ်၊ ၄ နှစ်အကြာမှာ ဓာတ်အားခွဲရုံ ဆောက်ဖြစ်တယ်ထားဦး၊ ဒီခြံစည်းရိုးပြင်ဖို့ စရိတ်တွေက ထပ်လာဦးမှာဖြစ်ပါတယ်။ ဒါကြောင့် ကိုယ့်ဝမ်းနာ ကိုယ်သာသိဆိုသလို နည်းနည်းနဲ့ကျဲကျဲဝိုင်းဖို့ အဆိုပြုခဲ့ခြင်းဖြစ်ပါတယ်။ နောက်တစ်ချက်က ထုတ်ပြန်ထားတဲ့ဘဏ္ဍာရေးစည်းမျဉ်းတွေကို လိုက်နာဖို့လိုပါတယ်။ လုပ်ငန်း သစ် တွေကို RE မှာ မတောင်းဖို့၊ မဖြစ်မနေလုပ်ရမယ့် လုပ်ငန်းမှ RE မှာ တောင်းဖို့၊ သန်းတစ်ရာ အထက်လုပ်ငန်းတွေကို တင်ဒါခေါ်ဖို့ စတာတွေကို သက်ဆိုင်ရာဝန်ကြီးဌာနများအနေနဲ့ စိစစ်လုပ်ဆောင် ကြဖို့လိုပါတယ်။ ဒီလုပ်ငန်းလို လုပ်ငန်းတွေ ဒီဖြည့်စွက်ဘတ်ဂျက်ထဲမှာ အများကြီးရှိပါတယ်။ ဈေးနှုန်းကြီး နေတဲ့နှုန်းထားကို နမူနာအနေနဲ့ တောင်လေးလုံးရဲသင်တန်းကျောင်းခြံဝင်း ခြံစည်းရိုးကာရံခြင်းနဲ့ ရေးမြို့၊ ဓာတ်အားခွဲရုံခြံစည်းရိုးကာရံခြင်း လုပ်ငန်းနှစ်ခုကို နှိုင်းယှဉ်ပြပါမယ်။ ဆူးကြိုး ၁၃ တန်းနဲ့ အမြင့် ရ ပေ ရှိတဲ့ ရဲသင်တန်းကျောင်းခြံဝင်းက တစ်ပေကို ၂ သောင်းနှုန်းနဲ့ တင်ပြတောင်းခံထားပြီး ပုံစံတူသံဆူးကြိုး ၁၀ တန်း၊ ကန့်လန့် ၂ တန်းနဲ့ အမြင့် ၆ ပေ ခြံစည်းရိုးက တစ်ပေကို ၂ သောင်းခွဲနှုန်း တင်ပြထားပါတယ်။ ထုထည်ကြီးမားတဲ့ Drawing နဲ့တင်ထားတာပါ။ ဒါပေမယ့် အောက်ခြေမြေပြင်မှာ Drawing အတိုင်း မလုပ်ထားပါဘူး။ င့် အသေးစိတ်ကို ကျွန်တော် မတင်ပြတော့ပါဘူး။ ရှေ့မျက်နှာစာဟာလည်း ဘတ်ဂျက်မှာ ၆၅၀ ပေအတွက် တစ်ပေကို ၃၅,၀၀၀ နှုန်းနဲ့ တင်ပြတောင်းခံထားတာ တွေ့ရပါတယ်။ မြေပြင်ပေါ်မှာတော့ ၆၃၃ ပေပဲ ရှိပါတယ်။ ဒါကြောင့် ကျွန်တော့အနေနဲ့ အဆိုပြုလိုတာက လောလောဆယ် အခိုင်အမာဆောက်ဖို့ မလိုအပ်သေးတဲ့နေရာတွေကို ခဏထားပြီး ရှေ့မျက်နှာစာခြံဝင်းနဲ့ ဂိတ်တံခါးအတွက် ၁၉.၅ သန်း၊ ဘေးရဲ့အနောက်ကို ယာယီဧရိယာသတ်မှတ်တဲ့ ကွန်ကရစ်တိုင်စိုက်ထူခြင်း လုပ်ငန်းအတွက် ၁ သန်း၊ စုစုပေါင်း ၂၀.၅ သန်း ကိုသာ RE မှာ ခွင့်ပြုပြီး ကျန် ၁၅၄.၇၇၅ သန်းကို ပယ်ဖျက်သင့်ပါကြောင်းနဲ့ ကျန်လုပ်ငန်းများကိုတော့ ၂၃၀ ကေဗွီ ဓာတ်အားလိုင်းဆွဲတဲ့အခါမှသာ အမှန်ကုန်ကျစရိတ်ကို တင်ပြ တောင်းခံဖို့ အဆိုပြုတင်ပြပါတယ်။ နောက်တစ်ခုက ပမာဏမများပေမယ့် မဖြစ်သင့်တဲ့ ကိစ္စတစ်ခုကို ကျွန်တော် ဆက်လက်တင်ပြ ပါမယ်။ ဒီဇယားက လျှပ်စစ်စွမ်းအား စီမံရေးဦးစီးဌာနကသုံးဖို့၊ ဗဟိုစက်ပစ္စည်းနဲ့ စာရင်းအင်းဦးစီးဌာနက ခွဲဝေပေးတဲ့ Hondai Bus တစ်စီးကို ပြင်ဆင်ဖို့ဆိုပြီး သိန်း ၁၅၀ တောင်းလာတဲ့ကိစ္စဖြစ်ပါတယ်။ ဇယားမှာမြင်တဲ့အတိုင်း ဆေး၊ ဘော်ဒီ၊ အောက်ပိုင်း၊ ဘရိတ်လိုင်း၊ အဲယားကွန်း၊ အင်ဂျင်၊ ဂီယာပေါက်၊ ကလပ်၊ တာယာ၊ ဘက်ထရီ၊ ဝါရာရိန်း၊ အတွင်းခန်း မပါတာဆိုလို့ ဟွန်းပဲ ကျန်ပါတော့တယ်။ ဒီလောက် ပျက်နေတဲ့ ကားတစ်စီးကို ဝန်ထမ်းတွေကို ပြင်ပြီးသုံးစေတာက မဖြစ်သင့်ဘူးလို့ထင်ပါတယ်။ ဒီအချက်ကို သက်ဆိုင်ရာ ငွေစာရင်းပူးပေါင်းကော်မတီအဖွဲ့က မမြင်မိလိုက်တာလား။ ဒီလောက်ပြင်ရမှတော့ ကားက ဘယ်လိုကောင်းတော့မှာလဲ။ ဒါကြောင့် ကျွန်တော့အနေနဲ့ ပြင်ဆင်စရိတ်ကို နှစ်သန်းသာ ခွင့်ပြုစေလိုပြီး ၁၃ သန်းကို ဖြတ်တောက်လိုပါတယ်။ ၂ သန်းထက် အများကြီးပိုကုန်ကျမှ ပြင်လို့ရမယ်ဆိုရင်တော့ ဒီကားကို ပြန်အပ်လိုက်ပြီး တကယ်လို့ဝန်ထမ်းတွေအတွက် မရှိမဖြစ်လိုအပ်နေတယ်ဆိုရင် နောင်ဘတ်ဂျက် နှစ်ကျမှ အခြားကားတစ်စီးကို တင်ပြတောင်းခံသင့်ပါကြောင်း အဆိုပြုတင်ပြအပ်ပါတယ်။ အားလုံး ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အထက်ပါဥပဒေကြမ်းနဲ့စပ်လျဉ်းပြီး ဥပဒေကြမ်းပူးပေါင်းကော်မတီနဲ့ ပြည်သူ့ငွေစာရင်းပူးပေါင်းကော်မတီတို့ရဲ့ သုံးသပ်ချက်အစီရင်ခံစာပါ အကြောင်းအရာများနဲ့ လွှတ်တော်ကိုယ်စားလှယ်များရဲ့ မူနှင့်အခြေခံသဘော ဆွေးနွေးချက်များနဲ့ စပ်လျဉ်းပြီး သက်ဆိုင်ရာ ဌာန၊ အဖွဲ့အစည်းများက ပြန်လည်ရှင်းလင်း ဆွေးနွေးခြင်းအစီအစဉ်ကို ၉-၁၁-၂၀၁ရ ရက် (ကြာသပတေးနေ့)တွင်လည်းကောင်း၊ ပြည်သူ့ငွေစာရင်းပူးပေါင်းကော်မတီရဲ့ အစီရင်ခံစာပါ စိစစ်လျှော့ချမှု များအပါအဝင် နောက်ဆက်တွဲဇယားပါ ရငွေသုံးငွေဆိုင်ရာ ပြင်ဆင်ချက်များ၊ ဥပဒေအကြောင်းအရာ ပြင်ဆင်ချက်များနဲ့စပ်လျဉ်းပြီး ပြင်ဆင်ချက်အဆိုတင်သွင်းခြင်း၊ သက်ဆိုင်ရာဌာန၊ အဖွဲ့အစည်းက ပြန်လည် ရှင်းလင်းဆွေးနွေးခြင်း၊ လွှတ်တော်ရဲ့ အဆုံးအဖြတ်ရယူခြင်းနဲ့ ဥပဒေကြမ်းတစ်ရပ်လုံးကို အတည်ပြုခြင်း အစီအစဉ်ကို ၁၀-၁၁-၂၀၁ရ ရက် (သောကြာနေ့)တွင်လည်းကောင်း ဆောင်ရွက်ရန်လျာထားပါကြောင်း ကြေညာပါတယ်။</speech>
</bill>
</section>
<section value="Motion">
<motion>
<title>နိုင်ငံတော်သမ္မတထံမှ ပေးပို့ထားသော အာဆီယံအဖွဲ့ဝင်နိုင်ငံများ၏ လေယာဉ်မတော်တဆထိခိုက်မှု စုံစမ်းစစ်ဆေးရေးအာဏာပိုင် အဖွဲ့အစည်းအကြီးအကဲများနှင့် တရုတ်နိုင်ငံ မြို့ပြလေကြောင်း အုပ်ချုပ်ရေးအဖွဲ့တို့အကြား လေယာဉ်မတော်တဆထိခိုက်မှု စုံစမ်းစစ်ဆေးရေးဆိုင်ရာ ပူးပေါင်း | ဆောင်ရွက်မည့် နားလည်မှုစာချွန်လွှာတွင် မြန်မာနိုင်ငံမှ ပါဝင်လက်မှတ်ရေးထိုးရန် ကိစ္စနှင့်စပ်လျဉ်း၍ လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၆) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အာဆီယံ အဖွဲ့ဝင်နိုင်ငံများ၏ လေယာဉ်မတော်တဆထိခိုက်မှု စုံစမ်းစစ်ဆေးရေးအာဏာပိုင် အဖွဲ့အစည်း အကြီးအကဲ များနှင့် တရုတ်နိုင်ငံ မြို့ပြလေကြောင်းအုပ်ချုပ်ရေးအဖွဲ့တို့အကြား လေယာဉ်မတော်တဆ ထိခိုက်မှုစုံစမ်း စစ်ဆေးရေးဆိုင်ရာ ပူးပေါင်းဆောင်ရွက်မည့် နားလည်မှုစာချွန်လွှာတွင် မြန်မာနိုင်ငံမှ ပါဝင်လက်မှတ် ရေးထိုးရန်နဲ့စပ်လျဉ်းပြီး ၃၁-၁၀-၂၀၁ရ ရက်က ကျင်းပပြုလုပ်ခဲ့တဲ့ ပြည်ထောင်စုလွှတ်တော် အစည်းအဝေးမှာ သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က လွှတ်တော်သို့ ရှင်းလင်းတင်ပြခဲ့ပြီး ဖြစ်ပါတယ်။ ယင်းကိစ္စနဲ့စပ်လျဉ်းပြီး ဆွေးနွေးလိုတဲ့ လွှတ်တော်ကိုယ်စားလှယ် အမည်စာရင်း တင်သွင်းလာခြင်း မရှိတဲ့အတွက် လွှတ်တော်ရဲ့ အဆုံးအဖြတ်ရယူခြင်းကို ဆက်လက် ဆောင်ရွက်ပါမယ်။ အထက်ပါကိစ္စနဲ့စပ်လျဉ်းပြီး လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အာဆီယံအဖွဲ့ဝင်နိုင်ငံများ၏ လေယာဉ် မတော်တဆထိခိုက်မှု စုံစမ်းစစ်ဆေးရေးအာဏာပိုင် အဖွဲ့အစည်းအကြီးအကဲများနှင့် တရုတ်နိုင်ငံ မြို့ပြ လေကြောင်းအုပ်ချုပ်ရေးအဖွဲ့တို့အကြား လေယာဉ်မတော်တဆထိခိုက်မှု စုံစမ်းစစ်ဆေးရေးဆိုင်ရာ ပူးပေါင်း ဆောင်ရွက်မည့် နားလည်မှုစာချွန်လွှာတွင် မြန်မာနိုင်ငံမှ လက်မှတ်ရေးထိုးပါဝင်ရန်ကိစ္စကို လွှတ်တော်က သဘောတူအတည်ပြုကြောင်း ကြေညာပါတယ်။</speech>
</motion>
<motion>
<title>နိုင်ငံတော်သမ္မတထံမှ ပေးပို့ထားသော လေယာဉ်မှူးလိုင်စင်ထုတ်ပေးခြင်းဆိုင်ရာအာဆီယံ၏အပြန်အလှန် အသိအမှတ်ပြုမှုအစီအစဉ်တွင် မြန်မာနိုင်ငံမှ ပါဝင်လက်မှတ်ရေးထိုးရန် ကိစ္စနှင့်စပ်လျဉ်း၍ လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၇) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ လေယာဉ်မှူး လိုင်စင်ထုတ်ပေးခြင်းဆိုင်ရာ အာဆီယံ၏ အပြန်အလှန် အသိအမှတ်ပြုမှုအစီအစဉ်တွင် မြန်မာနိုင်ငံမှ လက်မှတ်ရေးထိုးပါဝင်ရန် ကိစ္စနဲ့စပ်လျဉ်းပြီး ၃၁-၁၀-၂၀၁ရ ရက်က ကျင်းပပြုလုပ်ခဲ့တဲ့ ပြည်ထောင်စု လွှတ်တော် အစည်းအဝေးမှာ သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က လွှတ်တော်သို့ ရှင်းလင်း တင်ပြခဲ့ပြီးဖြစ်ပါတယ်။ ယင်းကိစ္စနဲ့စပ်လျဉ်းပြီး ဆွေးနွေးလိုတဲ့ လွှတ်တော်ကိုယ်စားလှယ် အမည်စာရင်းတင်သွင်းလာခြင်း မရှိတဲ့အတွက် လွှတ်တော်ရဲ့ အဆုံးအဖြတ်ရယူခြင်းကို ဆက်လက်ဆောင်ရွက်ပါမယ်။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် လေယာဉ်မှူးလိုင်စင်ထုတ်ပေးခြင်းဆိုင်ရာ အာဆီယံ၏ အပြန်အလှန် အသိအမှတ်ပြုမှုအစီအစဉ်တွင် မြန်မာနိုင်ငံမှ လက်မှတ်ရေးထိုး ပါဝင်ရန်ကိစ္စကို လွှတ်တော်က သဘောတူအတည်ပြုကြောင်း ကြေညာပါတယ်။</speech>
</motion>
</section>
<section value="Report">
<report>
<title>အမျိုးသားပညာရေးမူဝါဒကော်မရှင်၏ ဒုတိယ ၆ လတာကာလအတွင်းလုပ်ငန်းဆောင်ရွက်ခဲ့မှု အစီရင်ခံစာ (၂၀၁ရ ခုနှစ်၊ ဧပြီလ မှ အောက်တိုဘာလထိ)နှင့်စပ်လျဉ်း၍ အမျိုးသားပညာရေးကော်မရှင်က လွှတ်တော်သို့ ရှင်းလင်းတင်ပြခြင်း</title>
<speech type="speaker">အစီအစဉ်(၈) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အမျိုးသား ပညာရေးမူဝါဒကော်မရှင်ရဲ့ ၂၀၁ရ ခုနှစ်၊ ဧပြီလ ၁၀ ရက် မှ အောက်တိုဘာလ ၉ ရက်နေ့ထိ ၆ လတာ ကာလအတွင်း လုပ်ငန်းဆောင်ရွက်ခဲ့မှု အစီရင်ခံစာ(၂/၂၀၁၇)ကို ပညာရေးဝန်ကြီးဌာနမှ ပြည်ထောင်စု လွှတ်တော် နာယကထံသို့ ၂၆-၁၀-၂၀၁ရ ရက်စွဲပါစာအမှတ်၊ မူဝါဒ (အစီရင်ခံစာ)၁၅၃၀/၂၀၁ရ (၁၅၀၁၅) ဖြင့် ပေးပို့ထားပါတယ်။ ယင်းကိစ္စနဲ့စပ်လျဉ်းပြီး အမျိုးသားပညာရေးမူဝါဒကော်မရှင်၊ ဒုတိယဥက္ကဋ္ဌ က လွှတ်တော်သို့ ရှင်းလင်းတင်ပြဖို့ ဖြစ်ပါတယ်။</speech>
<speech><agency id="41">ဒေါက်တာညီလှငယ် (ဒုတိယဥက္ကဋ္ဌ၊ အမျိုးသားပညာရေးမူဝါဒကော်မရှင်)</agency>လေးစား အပ်ပါသော ပြည်ထောင်စုလွှတ်တော် နာယကကြီး၊ ပြည်ထောင်စုဝန်ကြီးများ၊ ဒုတိယဝန်ကြီးများနှင့် ပြည်ထောင်စုလွှတ်တော် ကိုယ်စားလှယ်များအားလုံး မင်္ဂလာပါခင်ဗျာ။ ကျွန်တော်ကတော့ အမျိုးသား ပညာရေးမူဝါဒကော်မရှင် ဒုတိယဥက္ကဋ္ဌ ဦးညီလှငယ် ဖြစ်ပါတယ်။ အမျိုးသားပညာရေးမူဝါဒကော်မရှင်ရဲ့ ဒုတိယ ၆ လတာကာလ ၁၀-၄-၂၀၁ရ ကနေပြီးတော့ ၉-၁၀-၂၀၁ရ အတွင်း ဆောင်ရွက်ချက်များကို ပြည်ထောင်စုလွှတ်တော်သို့ အစီရင်ခံ တင်ပြသွားမှာ ဖြစ်ပါတယ်။ ယနေ့တင်ပြမယ့် အစီအစဉ်မှာ အခန်း (၅)ခန်း ပါဝင်မှာဖြစ်ပါတယ်။ (၁) အမျိုးသားပညာရေးမူဝါဒကော်မရှင်ရဲ့ ဆောင်ရွက်ချက်များ၊ (၂) အမျိုးသားသင်ရိုးညွှန်းတမ်းကော်မတီရဲ့ ဆောင်ရွက်ချက်များ၊ (၃) အမျိုးသားပညာရေးအဆင့်အတန်းနှင့် အရည်အသွေးအာမခံမှု အကဲဖြတ်ရေးကော်မတီရဲ့ ဆောင်ရွက်ချက်များ၊ (၄) ကော်မရှင်ကို ပေးအပ်ထားသော တာဝန်နှင့် လုပ်ပိုင်ခွင့်များအပေါ် အကောင်အထည်ဖော် ဆောင်ရွက်နိုင်မှုများ၊ (၅) သုံးသပ်အကြံပြုချက် များတို့ဖြစ်ပါတယ်။ ပထမဦးစွာ အခန်း(၁) ဖြစ်တဲ့ အမျိုးသားပညာရေးမူဝါဒကော်မရှင်ရဲ့ ဆောင်ရွက်ချက်များကို ပညာရေးကဏ္ဍ (၆)ခုခွဲခြားပြီး ကဏ္ဍတစ်ခုချင်းအလိုက် တင်ပြမှာဖြစ်ပါတယ်။ အဲဒီကဏ္ဍတွေကတော့ အခြေခံပညာရေးကဏ္ဍ၊ ဆရာအတတ်ပညာရေးကဏ္ဍ၊ နည်းပညာနှင့် သက်မွေးဆိုင်ရာ ပညာရေးနှင့် လေ့ကျင့်ရေးကဏ္ဍ၊ အဆင့်မြင့်ပညာရေးကဏ္ဍ၊ လူတိုင်းအကျုံးဝင်ပညာရေးကဏ္ဍ၊ ဥပဒေကဏ္ဍတို့ဖြစ်ပါတယ်။ အခြေခံပညာရေးကဏ္ဍမှာ မူဝါဒ(၃)ခုကို ရေးဆွဲချမှတ်ပြီး ပညာရေးဝန်ကြီးဌာနသို့ တင်ပြခဲ့ ပါတယ်။ အဆိုပါ မူဝါဒများကတော့ (၁) အခြေခံပညာကျောင်းများ ဖွင့်လှစ်ခြင်း၊ အဆင့်တိုးမြှင့်ခြင်း၊ အဆင့်လျှော့ချခြင်းနှင့် ပိတ်သိမ်းခြင်းဆိုင်ရာ မူဝါဒ၊ (၂) ဘုန်းတော်ကြီးသင်အခြေခံပညာကျောင်းများ အသစ်ဖွင့်ခြင်း၊ အဆင့်တိုးမြှင့်ခြင်းနှင့် ပိတ်သိမ်းခြင်းဆိုင်ရာမူဝါဒ၊ (၃) အခြေခံပညာမူလတန်းအဆင့် ကျောင်းသားများ၏ တတ်မြောက်မှုစစ်ဆေးအကဲဖြတ်ခြင်းဆိုင်ရာ အညွှန်းဘောင်တို့ ဖြစ်ပါတယ်။ မူဝါဒ (၁)နှင့်(၂)ကို ချမှတ်နိုင်တဲ့အတွက် သင်ကြားမှု၊ သင်ယူမှုအခွင့်အလမ်းနည်းပါးတဲ့ ဒေသများ ဦးစားပေးရေး၊ ဆင်းရဲနွမ်းပါးတဲ့ မိသားစုဝင်ကလေးများရဲ့ သင်ယူမှုအခွင့်အလမ်းများကို ထိရောက်စွာ မြှင့်တင်နိုင်ရေးနှင့် ကျောင်းရဲ့ ပညာလွှမ်းခြုံနယ်မြေအတွင်း မသန်စွမ်းကလေးများ သင်ယူမှုအခွင့်အလမ်း ရရှိစေရေးတို့ကို အထောက်အကူပြုမှာဖြစ်ပါတယ်။ မူဝါဒ(၃)ဖြစ်တဲ့ အခြေခံပညာမူလတန်းအဆင့် ကျောင်းသားများရဲ့ တတ်မြောက်မှု စစ်ဆေးအကဲဖြတ်ခြင်းဆိုင်ရာ အညွှန်းဘောင်ကို ပြုစုရေးဆွဲနိုင်တဲ့ အတွက် အခြေခံပညာကျောင်းအားလုံးမှာ စာမေးပွဲပုံစံနှင့်စစ်ဆေးခြင်းကို အလွန်အမင်းအလေးထား ဆောင်ရွက်နေတဲ့စနစ်အစား ကျောင်းသား သင်ယူတတ်မြောက်မှုကို ပံ့ပိုးပေးတဲ့ စစ်ဆေးအကဲဖြတ် စနစ်အဖြစ် ပြုပြင်ပြောင်းလဲနိုင်မှာ ဖြစ်ပါတယ်။ ဖော်ပြပါမူဝါဒများအပြင် အခြေခံပညာအဆင့် ကျောင်း အပ်နှံရေး အစီအစဉ်များ၊ အထက်တန်းအဆင့် ဘာသာတွဲရွေးချယ်ရေး၊ အထက်တန်းစာမေးပွဲ တစ်ကြိမ် ကျရှုံးကျောင်းသား၊ ကျောင်းသူများ ကျောင်းအပ်နှံရေးတို့အတွက် ထိရောက်မယ့်အစီအစဉ်များကို အခြေခံ ပညာကဏ္ဍအတွက် အကြံပြုခဲ့ပါတယ်။ အလားတူ သူငယ်တန်း+၁၂ ပညာရေးစနစ်အတွက် မူလတန်း အဆင့် အခြေခံပညာသင်ရိုးညွှန်းတမ်း အညွှန်းဘောင်နှင့် မူလတန်းအောက်ဆင့်နှင့် အထက်ဆင့်ခွဲခြား သတ်မှတ်မှုတို့ကို အကြံပြုခဲ့ကြောင်း တင်ပြအပ်ပါတယ်။ နာယကကြီးခင်ဗျား။ ဆရာအတတ်ပညာရေးကဏ္ဍနဲ့ပတ်သက်ပြီး အခြေခံပညာကျောင်းများမှာ ဆရာ၊ ဆရာမ လိုအပ်ချက်ကို ဆန်းစစ်လေ့လာခြင်းနှင့် ဖြည့်ဆည်းပေးနိုင်မယ့် နည်းလမ်းများကို အကြံပြုတင်ပြခဲ့တဲ့ ကော်မရှင်ဥက္ကဋ္ဌ ဒေါက်တာမျိုးမြင့် ပြုစုခဲ့တဲ့ အစီရင်ခံစာကို အခုတင်ပြတဲ့ အစီရင် ခံစာမှာ နောက်ဆက်တွဲ(က)ဖြင့် ဖော်ပြထားပါတယ်။ ဆရာအတတ်ပညာ ပြည့်ဝတဲ့ ဆရာ၊ ဆရာမများ မွေးထုတ်နိုင်ရန် ပညာရေးတက္ကသိုလ်များကို တိုးချဲ့ဖွင့်လှစ်ခြင်း၊ တက္ကသိုလ်များမှာ ပညာရေးမဟာဌာနများ ဖွင့်လှစ်ခြင်းဆိုတဲ့ နည်းလမ်းနှစ်သွယ်အားဖြင့် လုပ်ငန်းခွင်အကြို သင်တန်းဆင်း အရည်အသွေးပြည့်ဝတဲ့ ဆရာ၊ ဆရာမများကို မွေးထုတ်လေ့ကျင့်ပေးနိုင်မှာဖြစ်ကြောင်း အစီရင်ခံစာမှာ ဖော်ပြထားပါတယ်။ အရည်အသွေးပြည့်ဝတဲ့ ဆရာ၊ ဆရာမများ မွေးထုတ်နိုင်ရေးအတွက် ဘက်စုံလွှမ်းခြုံနိုင်တဲ့ အခြေခံပညာ ဆရာများဆိုင်ရာ မူဝါဒရေးဆွဲရန် လုပ်ငန်းများကိုလည်းပဲ ဆောင်ရွက်လျက်ရှိကြောင်း တင်ပြအပ်ပါတယ်။ ဆက်လက်ပြီး နည်းပညာနှင့် သက်မွေးဆိုင်ရာ ပညာရေးနှင့် လေ့ကျင့်ရေးကဏ္ဍကို တင်ပြပါမယ်။ ဒီကဏ္ဍအနေနဲ့ လိုအပ်တဲ့ လူ့စွမ်းအားအရင်းအမြစ်ပြုစုပျိုးထောင်ပေးရာမှာ အခြေခံပညာ အထက်တန်း အဆင့်နှင့်ညီမျှတဲ့ နည်းပညာနဲ့ သက်မွေးဆိုင်ရာ ပညာရေးလမ်းသွယ်များကို တိုးချဲ့ဆောင်ရွက်နိုင်ဖို့ အတွက် နည်းပညာနှင့် သက်မွေးဆိုင်ရာ ပညာရပ်များကို အခြေခံပညာအထက်တန်းအဆင့်နှင့် တန်းညှိပြီး လမ်းသွယ်များ ဖွင့်လှစ်သင်ကြားနိုင်ရေး၊ နည်းပညာနှင့်သက်မွေးပညာ အထက်တန်းကျောင်းများမှ သင်ယူပြီးမြောက်သူများကိုလည်း အခြေခံပညာအထက်တန်းဆင့် ပြီးမြောက်သူများအဖြစ် သတ်မှတ်နိုင်ရေး စတဲ့မူဝါဒများကို ချမှတ်နိုင်ရန် ဆောင်ရွက်လျက်ရှိကြောင်း တင်ပြအပ်ပါတယ်။ နာယကကြီးခင်ဗျား။ အဆင့်မြင့်ပညာရေးကဏ္ဍမှာ သတင်းအချက်အလက်နှင့် ဆက်သွယ်ရေး နည်းပညာအသုံးချရေးမူဝါဒကို ရေးဆွဲပြီး ပညာရေးဝန်ကြီးဌာနသို့ ပေးပို့ခဲ့ပါတယ်။ မြန်မာနိုင်ငံတက္ကသိုလ်၊ ဒီဂရီကောလိပ်နှင့် ကောလိပ်များမှာ သင်ကြားသင်ယူရေးနှင့် သုတေသနအစီအစဉ်များကို အကောင် အထည်ဖော်ရာမှာ ICT ကို ပိုမိုထိရောက်စွာ အသုံးပြုခြင်းဖြင့် ကျောင်းသားများ ပညာတတ်မြောက်မှုနဲ့ ၂၁ ရာစု ကျွမ်းကျင်မှုအစရှိတဲ့ ကောင်းကျိုးရလဒ်များ ရရှိလာမှာဖြစ်ပါတယ်။ ဆက်လက်ပြီး အဆင့်မြင့်ပညာရေးကဏ္ဍနှင့်ပတ်သက်တဲ့ သုတေသနဆောင်ရွက်ချက်များကို တင်ပြမှာ ဖြစ်ပါတယ်။ အဆင့်မြင့်ပညာရေးကဏ္ဍရှိ တက္ကသိုလ်၊ ဒီဂရီကောလိပ်၊ ကောလိပ်များရဲ့ အရည်အသွေး မြှင့်တင်ရေး ဆောင်ရွက်နေမှုကို အထောက်အကူပြုရန် ကော်မရှင်ဟာ မြန်မာနိုင်ငံ အဆင့်မြင့်ပညာ ကျောင်းများရဲ့ လက်ရှိ၊ ယေဘုယျ၊ ဘက်စုံ အခြေအနေကို ပဏာမအဆင့် ခြုံငုံလေ့လာခြင်း သုတေသနကို ဆောင်ရွက်ခဲ့ပြီး ပညာရေးဝန်ကြီးဌာနသို့ ပေးပို့ခဲ့ပါတယ်။ တက္ကသိုလ်များကို ၎င်းတို့ရဲ့ သဘောသဘာဝတူရာ အုပ်စု ၆ စုခွဲပြီး သုတေသန၊ သင်ကြားရေးနှင့် သင်တန်း၊ ဆရာ၊ ဆရာမ၊ ကျောင်းသား၊ ကျောင်းသူနှင့် စီမံခန့်ခွဲရေးဆိုင်ရာ ကဏ္ဍ(၅)ခုကို လေ့လာ ဆန်းစစ်တဲ့အခါ မြန်မာနိုင်ငံရှိ တက္ကသိုလ်များမှာ အထူးသဖြင့် သုတေသနနှင့် စီမံခန့်ခွဲမှုတို့မှာ အားနည်းမှု အများဆုံးရှိကြောင်း ယေဘုယျသုံးသပ်တွေ့ရှိရပါတယ်။ ၎င်းအပြင် အဆင့်မြင့်ပညာကျောင်း တစ်ခုစီရဲ့ အားနည်းချက်၊ အားသာချက်များကိုလည်း ဖော်ထုတ်သိရှိရပါတယ်။ မြန်မာနိုင်ငံ အဆင့်မြင့်ပညာကျောင်း များရဲ့ လက်ရှိယေဘုယျ ဘက်စုံအခြေအနေ ပဏာမအဆင့် ခြုံငုံလေ့လာခြင်း သုတေသနစာတမ်းပါ ကောက်နုတ်ချက်အချို့ကို ဒီအစီရင်ခံစာရဲ့ နောက်ဆက်တွဲ(ခ)မှာ ဖော်ပြထားပါတယ်။ ဒါ့အပြင် အဆင့်မြင့် ပညာရေးကဏ္ဍမှာ အုပ်ချုပ်ရေး၊ စီမံခန့်ခွဲရေး တိုးတက်ကောင်းမွန်လာစေရန်နဲ့ တစ်ဦးချင်းစီရဲ့ ကျွမ်းကျင်မှုနှင့် အဖွဲ့အစည်းဆိုင်ရာ စွမ်းဆောင်ရည်များ အားကောင်းလာစေရန် အမျိုးသားအဆင့်မြင့်ပညာဖွံ့ဖြိုးရေးကျောင်း (National Institute for Higher Education Development – NIHED) Scoosgegee ကော်မရှင်နဲ့ ပညာရေးဝန်ကြီးဌာနတို့ ညှိနှိုင်းဆောင်ရွက်လျက်ရှိကြောင်း တင်ပြအပ်ပါတယ်။ ပညာရေး ဝန်ကြီးဌာနအောက်ရှိ တက္ကသိုလ်များနှင့် နိုင်ငံတကာတက္ကသိုလ်နှင့် အဖွဲ့အစည်းများအကြား ပညာရပ်ဆိုင်ရာ ပူးပေါင်းဆောင်ရွက်မည့် နားလည်မှုစာချွန်လွှာ (MoU)၊ သဘောတူညီမှုစာချွန်လွှာ (MoA)၊ စိတ်ဝင်စားမှု စာချွန်လွှာ (Mol)များ၊ လက်မှတ်ရေးထိုးမယ့်ကိစ္စမှာ နိုင်ငံတော်နှင့် ကျောင်းအတွက် အကျိုးပြုနိုင်မယ့် အချက်များကို အဓိကထားပြီးတော့ ကော်မရှင်ဟာ MoU ၊ MoA ၊ Mol ၂၄ ခုကို စိစစ်သုံးသပ်ပြီး အကြံပြုချက်များ ပေးပို့ခဲ့ပါတယ်။ ဆက်လက်ပြီး လူတိုင်းအကျုံးဝင်ပညာရေးကဏ္ဍကို တင်ပြပါမယ်။ ဒီကဏ္ဍမှာ သင်ယူမှုအခွင့် အလမ်းနည်းပါးပြီး ကျောင်းပြင်ပရောက်နေကြတဲ့ ကလေးသူငယ်များရဲ့ ပညာရေး၊ လူမှုရေး၊ ဝင်ငွေ တိုးရေး၊ အသိပညာနှင့် ကျွမ်းကျင်မှုကိစ္စများကို ကူညီလမ်းညွှန် သင်ကြားပို့ချနေကြတဲ့ အဖွဲ့အစည်းများနှင့် တွေ့ဆုံပြီးတော့ ကလေးသူငယ်များရဲ့ ပညာရေး၊ လူမှုရေး၊ အလုပ်အကိုင် အခွင့်အလမ်းများအတွက် ဆောင်ရွက်နေမှုများကို မေးမြန်းခြင်း၊ ဆွေးနွေးခြင်း၊ အကြံပြုခြင်းများကို ပြုလုပ်ခဲ့ကြောင်း တင်ပြအပ် ပါတယ်။ ဆက်လက်ပြီး ဥပဒေကဏ္ဍနှင့်ပတ်သက်ပြီး တင်ပြလိုပါတယ်။ အမျိုးသားပညာရေးဥပဒေ ပြဋ္ဌာန်းပြီးတဲ့နောက် ပညာရေးဝန်ကြီးဌာနဟာ အဆိုပါဥပဒေနှင့် ဆက်စပ်လျက်ရှိတဲ့ ဥပဒေများကိုရေးဆွဲပြီး ကော်မရှင်သို့ပေးပို့ခဲ့ပါတယ်။ ဆက်စပ်ဥပဒေများအနက် လွန်ခဲ့တဲ့ ၆ လကာလအတွင်းမှာ အဆင့်မြင့် ပညာရေးဥပဒေ (မူကြမ်း)နှင့် ပုဂ္ဂလိကကျောင်း ပညာရေးဥပဒေ(မူကြမ်း)တို့ကို ကော်မရှင်က လေ့လာစိစစ် ပြီးတဲ့နောက် ပညာရေးဝန်ကြီးဌာနမှ ဥပဒေမူကြမ်းရေးဆွဲရေးအဖွဲ့များနှင့် ပူးပေါင်းဆွေးနွေး ညှိနှိုင်းခဲ့ ပါတယ်။ ဒါ့အပြင်ဥပဒေ(မူကြမ်း)များဖြစ်တဲ့ ပညာရေးသုတေသနနှင့် စီမံကိန်းဥပဒေ၊ စာပေနှင့် အနုပညာ မူပိုင်ခွင့်ဥပဒေ၊ သတင်းအချက်အလက်နှင့် ဆက်သွယ်ရေးနည်းပညာဥပဒေ၊ သိပ္ပံ၊ နည်းပညာနှင့် ဆန်းသစ် တီထွင်မှုဆိုင်ရာဖွံ့ဖြိုးရေးဥပဒေ၊ စံချိန်စံညွှန်းသတ်မှတ်ခြင်းနှင့် အသိအမှတ်ပြုခြင်းဆိုင်ရာဥပဒေ၊ မြန်မာ နျူကလီးယားဥပဒေ၊ တိကျစွာတိုင်းတာခြင်း နည်းပညာဥပဒေများကိုလည်း လေ့လာစိစစ်ပြီး စုစုပေါင်း ဥပဒေ(မူကြမ်း) ၉ ခုကို လွန်ခဲ့သော ၆ လကာလအတွင်းမှာ ပညာရေးဝန်ကြီးဌာနသို့ ပြန်လည်ပေးပို့ခဲ့ ပါတယ်။ နာယကကြီးခင်ဗျား။ ဆက်လက်ပြီး အခန်း ၂ ဖြစ်တဲ့ အမျိုးသားသင်ရိုးညွှန်းတမ်းကော်မတီရဲ့ ဆောင်ရွက်ချက်များကို တင်ပြပါမယ်။ အမျိုးသားသင်ရိုးညွှန်းတမ်းကော်မတီဟာ သူငယ်တန်း+၁၂ စနစ် သင်ရိုးသစ်ရဲ့ ၂၀၁၈-၂၀၁၉ ပညာသင်နှစ်မှာ စတင်သင်ကြားမယ့် ဒုတိယတန်းသင်ရိုးဝင် ဘာသာရပ်များ ဖြစ်တဲ့ မြန်မာဖတ်စာ၊ အင်္ဂလိပ်စာ၊ သင်္ချာ၊ သိပ္ပံ၊ လူမှုရေး၊ စာရိတ္တနှင့်ပြည်သူ့နီတိ၊ ဘဝတွက်တာ ကျွမ်းကျင်စရာ၊ ကာယပညာ၊ အနုပညာ(ဂီတ)၊ အနုပညာ(ပန်းချီ) ဘာသာရပ်များအတွက် ကျောင်းသုံး ဖတ်စာအုပ်နှင့် ဆရာလမ်းညွှန်စာအုပ်များကို ဒုတိယအကြိမ် ပြင်ဆင်တည်းဖြတ်ပြီး လုပ်ငန်းများကို ဆောင်ရွက်ပြီးစီးခဲ့ပါတယ်။ အခြေခံပညာသင်ရိုးညွှန်းတမ်း အညွှန်းဘောင် အတည်ပြုနိုင်ရေးအတွက် ပြန်လည်ပြုပြင်သင့်တဲ့ အဓိကအချက်များနှင့် သူငယ်တန်း+၁၂ ပညာရေးစနစ်သစ်အတွက် မူလတန်း အောက်အဆင့်နှင့်အထက်အဆင့် ခွဲခြားသတ်မှတ်နိုင်ရန်ကိုလည်း ပညာရေးဝန်ကြီးဌာနသို့ သဘောထား မှတ်ချက်များ ပေးပို့ခဲ့ကြောင်း တင်ပြအပ်ပါတယ်။ ဆက်လက်ပြီး အခန်း ၃ ဖြစ်တဲ့ အမျိုးသားပညာရေးအဆင့်အတန်းနှင့် အရည်အသွေးအာမခံမှု အကဲဖြတ်ရေးကော်မတီရဲ့ ဆောင်ရွက်ချက်များနှင့်စပ်လျဉ်းပြီး တင်ပြပါမယ်။ ဒီကော်မတီဟာ ပညာရေး ကောလိပ်များမှာ အရည်အသွေးအာမခံမှု (Quality Assurance - QA) ဆိုင်ရာ လုပ်ငန်းများအကြောင်း သိရှိနားလည်လာစေဖို့အတွက် အလုပ်ရုံဆွေးနွေးပွဲများကို ကျင်းပခဲ့ပါတယ်။ ဝန်ကြီးဌာနများရှိ တက္ကသိုလ် များရဲ့ အတွင်းအရည်အသွေး အာမခံမှု (Internal Quality Assurance IQA) စနစ် ဆောင်ရွက်ထား ရှိမှု အခြေအနေကို သိရှိနိုင်ဖို့အတွက် အဆိုပါတက္ကသိုလ်များကို အုပ်စုဖွဲ့ပြီး ဆွေးနွေးဆောင်ရွက်ခဲ့တဲ့ အပြင် အရည်အသွေးအာမခံမှုကိစ္စရပ်များကို လက်တွေ့ဆောင်ရွက်နေတဲ့ မြန်မာနိုင်ငံရှိ အတတ်ပညာ ကောင်စီများ (Professional Councils) ရဲ့ အခြေအနေများကို သိရှိနိုင်ရန်လည်း ဆွေးနွေးပွဲများ ပြုလုပ်ခဲ့ကြောင်း တင်ပြအပ်ပါတယ်။ ဒီကော်မတီအနေနဲ့ အဆင့်မြင့်ပညာရေး၊ အခြေခံပညာရေး၊ ပုဂ္ဂလိကကျောင်းပညာရေးတို့ရဲ့ စံနှုန်းနှင့် စံနှုန်းသတ်မှတ်ချက်များ ရေးဆွဲရေးလုပ်ငန်းစဉ်များကိုလည်း ညှိနှိုင်းဆွေးနွေးခဲ့ပါတယ်။ ဒါ့အပြင်ကော်မတီဟာ အာဆီယံအရည်အသွေးသတ်မှတ်မှု ရည်ညွှန်းမှု မူဘောင်ကို မြန်မာနိုင်ငံမှာ အကောင်အထည်ဖော်နိုင်ရေး အလုပ်ရုံဆွေးနွေးပွဲတစ်ရပ် ကျင်းပပြီးတဲ့နောက် အာဆီယံအရည်အသွေး posposą 228238:26ossa ASEAN Qualifications Reference Framework (AQRF) ရည်မှန်းချက်များ၊ ပညာရေးအဆင့် ၈ ဆင့်သတ်မှတ်မှု၊ အရည်အသွေးဆိုင်ရာကိစ္စရပ်များ၊ ချိတ်ဆက် နိုင်မယ့်နည်းလမ်းများ၊ ဝေါဟာရများကို ဆွေးနွေးညှိနှိုင်းခဲ့ကြပါတယ်။ ဒါ့အပြင် အဆင့်မြင့်ပညာကဏ္ဍမှာ အရည်အသွေးသတ်မှတ်မှု မူဘောင်နှင့် ဒေသတွင်းအရည်အသွေး အာမခံမှုစံနှုန်းများရဲ့ သက်ရောက်မှုနဲ့ odcqê:18:00esos saoil:09:3220@3acq8qsəg:cgiging EU Support to Higher Education in the ASEAN Region (SHARE)sadać q:60le:mj:vəsaozos 3938w3a92332633: သတ်မှတ်မှု ရည်ညွှန်းမူဘောင်(AQRF)၊ အမျိုးသားအဆင့် အရည်အသွေးသတ်မှတ်မှုမူဘောင် (National Qualifications Framework -NQF)şę zaszówzanposatuz: 39708qq6uss (ASEAN များ၊ အတွင်းအရည်အသွေးအာမခံမှု၊ အပြင်အရည်အသွေးအာမခံမှု၊ ရလဒ်အခြေပြု ပညာရေး (Outcome - based Education) တို့နှင့်ပတ်သက်တဲ့ အသိပညာများကို ဖြန့်ဝေနိုင်ခဲ့ကြောင်း တင်ပြအပ်ပါတယ်။ နာယကကြီးခင်ဗျား။ ကော်မရှင်နှင့် ကော်မတီများဟာ ပညာရေးဝန်ကြီးဌာနမှာ ဆောင်ရွက်လျက် ရှိတဲ့ ပညာရေးလုပ်ငန်းများကို အထောက်အကူပြုပေးနိုင်ရန်ရည်ရွယ်ပြီး ဖွံ့ဖြိုးမှုမိတ်ဖက် အဖွဲ့အစည်းများနှင့် တွေ့ဆုံဆွေးနွေးခြင်း၊ အလုပ်ရုံဆွေးနွေးပွဲများ ကျင်းပခြင်းတို့ကို ဆောင်ရွက်ခဲ့ပါတယ်။ ကော်မရှင်နှင့် ကော်မတီများမှ အဖွဲ့ဝင်များဟာ နိုင်ငံတကာပညာရေး အတွေ့အကြုံများရရှိစေရန် နိုင်ငံတကာအဖွဲ့အစည်း များက ဦးစီးကျင်းပတဲ့ အလုပ်ရုံဆွေးနွေးပွဲများနှင့် သင်တန်းများကိုလည်း တက်ရောက်ခဲ့ကြပါတယ်။ အလားတူ ပညာရေးဝန်ကြီးဌာနက ကြီးမှူးကျင်းပတဲ့ ပညာရေးဆိုင်ရာညီလာခံများ၊ အလုပ်ရုံဆွေးနွေးပွဲများ၊ စာတမ်း ဖတ်ပွဲများ၊ နှီးနှောဖလှယ်ပွဲများသို့ တက်ရောက်လေ့လာခဲ့ကြပါတယ်။ ဒါ့အပြင် အမျိုးသားသင်ရိုးညွှန်းတမ်း ကော်မတီ ဥက္ကဋ္ဌနှင့် အဖွဲ့ဝင်များဟာ အမျိုးသားလွှတ်တော်၊ ပညာရေးမြှင့်တင်မှုကော်မတီရဲ့ ဖိတ်ကြား ချက်အရ ပညာရေးမြှင့်တင်မှုကော်မတီရုံးသို့ သွားရောက်ပြီးတဲ့နောက် သင်ရိုးညွှန်းတမ်းဆိုင်ရာကိစ္စရပ် များကို ရှင်းလင်းတင်ပြခဲ့ကြပါတယ်။ ဆက်လက်ပြီး အခန်း ၄ ဖြစ်တဲ့ ကော်မရှင်ကို ပေးအပ်ထားတဲ့ တာဝန်နှင့်လုပ်ပိုင်ခွင့်များအပေါ် အကောင်အထည်ဖော်နိုင်မှု၊ ဆောင်ရွက်နိုင်မှုနဲ့ပတ်သက်ပြီးတော့ တင်ပြပါမယ်။ အမျိုးသားပညာရေး ဥပဒေ ပုဒ်မ ၆ အရ သတ်မှတ်ပေးထားတဲ့ အမျိုးသားပညာရေး မူဝါဒကော်မရှင်ရဲ့ တာဝန်နှင့်လုပ်ပိုင်ခွင့် (၉) ချက်နှင့်အညီ ကော်မရှင်နှင့် ကော်မတီများရဲ့ လုပ်ငန်းအကောင်အထည်ဖော် ဆောင်ရွက်နိုင်မှုများကို အစီရင်ခံစာရဲ့ အခန်း(၅)မှာ တာဝန်နှင့်လုပ်ပိုင်ခွင့် တစ်ချက်ချင်းအလိုက် အသေးစိတ်ဖော်ပြထားကြောင်း တင်ပြအပ်ပါတယ်။ နာယကကြီးခင်ဗျား။ ကော်မရှင်အနေဖြင့် လုပ်ငန်းများဆောင်ရွက်ရာမှာ အောင်မြင်ပေါက်မြောက် မှုများ၊ အတွေ့အကြုံကောင်းများ တွေ့ရှိရသည့်နည်းတူ အခက်အခဲများနှင့် စိန်ခေါ်မှုများကိုလည်း တွေ့ကြုံခဲ့ရပါတယ်။ အခက်အခဲတစ်ရပ်အနေဖြင့် တင်ပြလိုတာကတော့ အမျိုးသားပညာရေးဥပဒေမှာ သတ်မှတ်ပြဋ္ဌာန်းထားတဲ့ ကော်မရှင်ရဲ့ တာဝန်နှင့် လုပ်ပိုင်ခွင့်များအနက် ပညာရေးကဏ္ဍအတွက် ငွေကြေး နှင့် အထောက်အပံ့များရရှိစေရန် ညှိနှိုင်းဆောင်ရွက်ရေး၊ မူဝါဒများချမှတ်ရေးနှင့် ဝန်ကြီးဌာနနှင့် သက်ဆိုင်ရာဝန်ကြီးဌာနများအကြား ပေါင်းစည်းညှိနှိုင်းရေးဆိုတဲ့ ကိစ္စများဟာ ပြည်ထောင်စုအဆင့် မှာသာ ဆောင်ရွက်နိုင်တဲ့ကိစ္စများ ဖြစ်တဲ့အတွက် ကော်မရှင်အနေဖြင့် ဆောင်ရွက်ဖို့ရာ အခက်အခဲရှိမယ် လို့ သုံးသပ်ရပါတယ်။ ဆက်လက်ပြီး အခန်း ၅ ဖြစ်တဲ့ သုံးသပ်အကြံပြုချက်များကို တင်ပြပါမယ်။ ကော်မရှင်အနေဖြင့် ပညာရေးမူဝါဒများ၊ လမ်းညွှန်အကြံပြုချက်များကို ရေးဆွဲပြုစုရာမှာ ကောင်မရှင်နှင့်ကော်မတီ အဖွဲ့ဝင် များအပြင် ဝန်ကြီးဌာနများမှ တာဝန်ရှိသူများ၊ ပညာရေးဝန်ကြီးဌာနအောက်ရှိ သက်ဆိုင်ရာ ဦးစီး ဌာနများ၊ ပြင်ပပညာရှင်များ၊ လက်တွေ့အကောင်အထည်ဖော် ဆောင်ရွက်နေကြသူများနှင့် ကျယ်ပြန့်စွာ ညှိနှိုင်းဆွေးနွေးမှုများ ပြုလုပ်ခြင်းဖြင့် အထောက်အထား ခိုင်လုံရုံသာမက အများလက်ခံနိုင်ပြီး လက်တွေ့ အကောင်အထည်ဖော်ဆောင်ရွက်နိုင်မယ့် မူဝါဒများကို အကြံပြုနိုင်ခဲ့တယ်လို့ သုံးသပ်မိပါတယ်။ အလား တူပင် ကော်မတီများ၊ လုပ်ငန်းအဖွဲ့များနှင့် ပူးပေါင်းဆောင်ရွက်ခြင်းအားဖြင့် ကော်မရှင်နှင့် ကော်မတီ များရဲ့ လုပ်ငန်းများ အဆင်ပြေချောမွေ့စွာ အကောင်အထည်ဖော်နိုင်ရုံသာမက သုံးသပ်ရေးဆွဲခဲ့တဲ့ မူဝါဒများ၊ လမ်းညွှန်အကြံပြုချက်များအပေါ် သက်ဆိုင်ရာတာဝန်ရှိသူများရဲ့ သဘောတူလက်ခံ ယုံကြည်မှုကိုလည်း အားကောင်းစေတယ်လို့ သုံးသပ်မိပါတယ်။ အဆိုပါ သုံးသပ်ချက်များကို အခြေခံပြီးတဲ့နောက် ပညာရေးဆိုင်ရာ တာဝန်ရှိဌာနများအနေဖြင့် အများနှင့်ဆိုင်တဲ့ ပညာရေးမူဝါဒများကို ပြန်လည်သုံးသပ်ခြင်း၊ ပြုပြင်ခြင်း၊ အသစ်ရေးဆွဲခြင်း လုပ်ငန်း စဉ်များကို ဆောင်ရွက်တဲ့အခါ သက်ဆိုင်ရာဌာနတွင်းရှိ ပညာရပ်ပိုင်းမှာ ကျွမ်းကျင်သူများနှင့်သာမက အခြားသော သက်ဆိုင်သူများနှင့်ပါ ကျယ်ကျယ်ပြန့်ပြန့် ညှိနှိုင်းဆွေးနွေးပြီးတဲ့နောက် အကြံပြုချက် များရယူနိုင်မယ့် ယန္တရား (Mechanism) များ၊ နည်းလမ်းများကို ရှာဖွေဖော်ထုတ် ဆောင်ရွက်သွားသင့် ပါတယ်။ ပညာရေးဝန်ကြီးဌာနသာမက သက်ဆိုင်ရာဝန်ကြီးဌာနများအနေဖြင့်လည်း အမျိုးသားပညာရေး မူဝါဒကော်မရှင်နှင့် ကော်မရှင်က ဖွဲ့စည်းထားတဲ့ ကော်မတီများနှင့် ထိုကဲ့သို့သော ပူးပေါင်းဆောင်ရွက်မှု တို့ကို ပိုမိုဆောင်ရွက်သင့်ပါတယ်။ နာယကကြီးခင်ဗျား။ လိုအပ်ချက်အချို့ကို တင်ပြရမယ်ဆိုရင် ကော်မရှင်မှာ လစ်လပ်နေတဲ့ အဖွဲ့ဝင်များကို ဖြည့်ဆည်းပြီး၊ ကော်မတီများမှာလည်း အဖွဲ့ဝင်အင်အားကို တိုးချဲ့ ဖြည့်တင်းရန် လိုအပ် လာမယ်လို့ သုံးသပ်ပါတယ်။ အထူးသဖြင့် ကော်မရှင်ရုံးအဖွဲ့မှာ လုပ်ငန်းသဘာဝအရ စီမံခန့်ခွဲရေး တာဝန်များသာမက ပညာရပ်ဆိုင်ရာ သုတေသနလုပ်ငန်းများမှာပါ ပါဝင်ဆောင်ရွက်ပံ့ပိုးပေးနိုင်မယ့် ပညာရှင်ဝန်ထမ်းများလည်း လိုအပ်လျက်ရှိပါတယ်။ ဒါ့အပြင် ကော်မရှင်နှင့် ကော်မတီများအတွက် အထောက်အကူပြု ရုံးဖွဲ့စည်းပုံကို သက်ဆိုင်ရာက အတည်ပြုပြီးတော့ ဝန်ထမ်းများ ဖြည့်ဆည်းခန့်ထား ပေးရန်ကိုလည်းပဲ လိုအပ်လျက်ရှိကြောင်းတင်ပြအပ်ပါတယ်။ ဒါကြောင့်မို့လို့ ကော်မရှင်မှာ လစ်လပ်နေတဲ့အဖွဲ့ဝင်များ၊ ကော်မတီများမှာ ထပ်မံလိုအပ်မယ့် ပညာရှင်များကို ဖြည့်ဆည်းပေးတဲ့အပြင်၊ အမျိုးသားပညာရေးမူဝါဒကော်မရှင် အထောက်အကူပြုရုံး ဖွဲ့စည်းပုံကို အတည်ပြုပြီးတော့ ကော်မရှင်နှင့် ကော်မတီရုံးအဖွဲ့တို့မှာ လိုအပ်လျက်ရှိတဲ့ ဝန်ထမ်းများကိုပါ ဖြည့်ဆည်းခန့်ထားပေးသင့်ပါကြောင်း တင်ပြအပ်ပါတယ်။ ဘဏ္ဍာရေးကိစ္စတစ်ခုကို တင်ပြရမယ်ဆိုလို့ ရှိရင်တော့ ကော်မရှင်နှင့်စပ်လျဉ်းတဲ့ ဘဏ္ဍာရန်ပုံငွေကို အဆင့်မြင့်ပညာဦးစီးဌာနက ခွဲဝေကျခံပေးရန် တာဝန်ယူစေခြင်းသည် အဆိုပါဦးစီးဌာနအတွက် ဝန်ထုပ်ဝန်ပိုးဖြစ်စေတယ်လို့ သုံးသပ်ပါကြောင်း တင်ပြ အပ်ပါတယ်။ ဒါကြောင့်မို့လို့ အမျိုးသားပညာရေး မူဝါဒကော်မရှင်ရဲ့ အသုံးစရိတ်နဲ့ ပတ်သက်ပြီးတော့ ပညာရေးဝန်ကြီးဌာန၊ အဆင့်မြင့်ပညာဦးစီးဌာနရဲ့ ဘဏ္ဍာရန်ပုံငွေက ကျခံနေသော်လည်းပဲ သီးခြားရန်ပုံငွေ အဖြစ် ခွဲဝေသတ်မှတ်ပြီးတဲ့နောက် ကော်မရှင်ရုံးကနေပြီးတော့ တိုက်ရိုက်တာဝန်ခံမှု၊ တာဝန်ယူမှုဖြင့် ဆောင်ရွက်ရန်ခွင့်ပြုသင့်ပါတယ်။ ကော်မရှင်နှင့် ကော်မရှင်ကဖွဲ့စည်းထားတဲ့ ကော်မတီများအနေဖြင့် အမှန်တကယ် လက်တွေ့ကျကျ ဆောင်ရွက်နိုင်မယ့် တာဝန်နှင့်လုပ်ပိုင်ခွင့်များကို ပိုမိုရှင်းလင်းတိကျစွာ ဖော်ပြထားတဲ့ အမျိုးသားပညာရေးမူဝါဒကော်မရှင်ဥပဒေ သို့မဟုတ် နည်းဥပဒေတစ်ရပ်ကို ရေးဆွဲသတ်မှတ် ပေးသင့်ပါတယ်။ နာယကကြီးခင်ဗျား။ နိဂုံးချုပ်အားဖြင့် နိုင်ငံတော်မှ ဆောင်ရွက်လျက်ရှိတဲ့ ပညာရေးကဏ္ဍ ပြုပြင် ပြောင်းလဲမှု လုပ်ငန်းအမျိုးမျိုးကို အကောင်အထည်ဖော်ရာမှာ အမျိုးသားပညာရေးမူဝါဒကော်မရှင်၊ အမျိုးသားသင်ရိုးညွှန်းတမ်းကော်မတီနှင့် အမျိုးသားပညာရေးအဆင့်အတန်းနှင့် အရည်အသွေးအာမခံမှု အကဲဖြတ်ရေးကော်မတီတို့ဟာ မိမိတို့ဆောင်ရွက်နိုင်တဲ့ မူဘောင်အတွင်း အသိပညာများ ဖြန့်ဝေခြင်း၊ လေ့လာသုံးသပ်ခြင်း၊ အကြံပြုခြင်း၊ ပူးပေါင်းဆောင်ရွက်ခြင်း၊ အထောက်အကူပြုခြင်းတို့ကို လိုအပ်သလို ညှိနှိုင်းဆောင်ရွက်လျက်ရှိပါကြောင်း တင်ပြရင်း နိဂုံးချုပ်လိုက်ပါတယ်။ အားလုံးကို ကျေးဇူးတင်ပါတယ် ခင်ဗျာ။</speech>
<title>အထက်ပါကိစ္စနှင့်စပ်လျဉ်းပြီး ဆွေးနွေးလိုသည့် လွှတ်တော်ကိုယ်စားလှယ်ရှိပါက အမည်စာရင်းတင်သွင်းနိုင်ကြောင်း ကြေညာခြင်း</title>
<speech type="speaker">အစီအစဉ်(၉) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အမျိုးသား ပညာရေးမူဝါဒကော်မရှင်ရဲ့ ၆ လတာ ကာလအတွင်းလုပ်ငန်း ဆောင်ရွက်ခဲ့မှုအစီရင်ခံစာနဲ့ တစ်နှစ်တာ ကာလအတွင်း ဆောင်ရွက်မှု မှတ်တမ်းစာအုပ်များကို လွှတ်တော်ကိုယ်စားလှယ်များထံ ကြိုတင်ဖြန့်ဝေ ထားပါတယ်။ အထက်ပါကိစ္စနဲ့စပ်လျဉ်းပြီး ဆွေးနွေးလိုတဲ့ လွှတ်တော်ကိုယ်စားလှယ်ရှိပါက ၉-၁၁-၂၀၁ရ ရက် (ကြာသပတေးနေ့) မွန်းလွဲတစ်နာရီ (၁၃၀၀ နာရီ) နောက်ဆုံးထားပြီး ပြည်ထောင်စုလွှတ်တော်ရုံး ညွှန်ကြားရေးမှူးချုပ်ထံ အမည်စာရင်း တင်သွင်းနိုင်ကြောင်း ကြေညာပါတယ်။</speech>
</report>
</section>
<section value="Motion">
<motion>
<title>နိုင်ငံတော်သမ္မတထံမှ ပေးပို့ထားသော ရွှေ့ပြောင်းအလုပ်သမားများ၏ အခွင့်အရေးများ ကာကွယ် စောင့်ရှောက်ခြင်းနှင့် မြှင့်တင်ခြင်းဆိုင်ရာ အာဆီယံသဘောတူညီချက်တွင် မြန်မာနိုင်ငံမှပါဝင် လက်မှတ်ရေးထိုးရေးကိစ္စနှင့်စပ်လျဉ်း၍ အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အားဝန်ကြီးဌာနက လွှတ်တော်သို့ ရှင်းလင်းတင်ပြခြင်း</title>
<speech type="speaker">အစီအစဉ်(၁၀) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံတော် သမ္မတထံမှပေးပို့ထားတဲ့ ရွှေ့ပြောင်းအလုပ်သမားများ၏ အခွင့်အရေးများ ကာကွယ်စောင့်ရှောက်ခြင်းနှင့် မြှင့်တင်ခြင်းဆိုင်ရာ အာဆီယံသဘောတူညီချက်တွင် မြန်မာနိုင်ငံမှ ပါဝင်လက်မှတ်ရေးထိုးရေးကိစ္စနဲ့ စပ်လျဉ်းပြီး ပြည်ထောင်စုလွှတ်တော်ရဲ့ အတည်ပြုချက်ရယူပေးနိုင်ဖို့ ပြည်ထောင်စုလွှတ်တော် နာယက ထံသို့ နိုင်ငံတော်သမ္မတရုံးရဲ့ ၆-၁၁-၂၀၁ရ ရက်စွဲပါ စာအမှတ်၊ ၃(၁)/၁/သမ္မတရုံးဖြင့် ပေးပို့ထားပါတယ်။ ယင်းကိစ္စနဲ့စပ်လျဉ်းပြီး သက်ဆိုင်ရာပြည်ထောင်စုအဆင့် အဖွဲ့အစည်းဝင်က လွှတ်တော်သို့ ရှင်းလင်း တင်ပြဖို့ဖြစ်ပါတယ်။</speech>
<speech><agency id="25">ဦးသိန်းဆွေ (ပြည်ထောင်စုဝန်ကြီး၊ အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အား ဝန်ကြီးဌာန)</agency>လေးစားအပ်ပါတဲ့ ပြည်ထောင်စုလွှတ်တော် နာယကကြီး၊ ပြည်ထောင်စုဝန်ကြီးများ၊ ပြည်ထောင်စုလွှတ်တော် ကိုယ်စားလှယ်များအားလုံး မင်္ဂလာအပေါင်းနှင့် ပြည့်စုံပါစေလို့ နှုတ်ခွန်းဆက်သ ဂါရဝပြုပါတယ်။ ကျွန်တော်ကတော့ အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အားဝန်ကြီးဌာန ပြည်ထောင်စုဝန်ကြီး ဦးသိန်းဆွေ ဖြစ်ပါတယ်။ ကျွန်တော့အနေနဲ့ ရွှေ့ပြောင်းအလုပ်သမားများရဲ့ အခွင့် အရေးများ ကာကွယ်စောင့်ရှောက်ခြင်းနှင့် မြှင့်တင်ခြင်းဆိုင်ရာ အာဆီယံသဘောတူညီချက် (ASEAN Declaration on the Protection and Promotion of the Rights of Migrant Workers)oš လက်မှတ်ရေးထိုးနိုင်ရေးအတွက် ပြည်ထောင်စုလွှတ်တော်မှ အတည်ပြုပေးနိုင်ရန် ရှင်းလင်းတင်ပြသွားမှာ ဖြစ်ပါတယ်။ လေးစားအပ်ပါတဲ့ ပြည်ထောင်စုလွှတ်တော် နာယကကြီးခင်ဗျား။ ဒီသဘောတူညီချက်ကို လက်မှတ် ရေးထိုးနိုင်ဖို့အတွက် ၂၀၀ရ ခုနှစ် ဖိလစ်ပိုင်နိုင်ငံ စီဘူးမြို့မှာ ကျင်းပခဲ့တဲ့ (၁၂)ကြိမ်မြောက် အာဆီယံ ထိပ်သီးအစည်းအဝေး (12th ASEAN Summit)မှာ ရွှေ့ပြောင်းအလုပ်သမားများကို ကာကွယ်စောင့်ရှောက် 60:€69:33030(ASEAN Declaration on the Protection and Promotion of the Rights of Micront Workoro Cobu Desloration o ခဲ့တာဖြစ်ပါတယ်။ အဆိုပါ(Cebu Declaration)အရ ရွှေ့ပြောင်းအလုပ်သမားများ ကာကွယ်စောင့်ရှောက်ရေးကို ဆောင်ရွက်နိုင်ဖို့အတွက် နှစ်စဉ်ဆွေးနွေးပွဲများ ပြုလုပ်ခဲ့ပါတယ်။ ၂၀၀၉ ခုနှစ် မှစတင်ပြီးတော့မှ အာဆီယံ နိုင်ငံက ရွှေ့ပြောင်းအလုပ်သမားများရဲ့ အခွင့်အရေးများ ကာကွယ်စောင့်ရှောက်ခြင်းနှင့် မြှင့်တင်ခြင်းဆိုင်ရာ အာဆီယံသဘောတူညီချက် မူကြမ်းကို ရေးဆွဲခဲ့ပါတယ်။ ထို့သို့ရေးဆွဲတဲ့နေရာမှာ ဒေသတွင်းရွှေ့ပြောင်းအလုပ်သမားများနှင့် စပ်လျဉ်းပြီးတော့မှ ပူးပေါင်း ဆောင်ရွက်မှုဆိုင်ရာ မူဘောင်တစ်ခုတည်ထောင်ရန်နှင့် အာဆီယံအသိုက်အဝန်း တည်ထောင်ခြင်းလုပ်ငန်း စဉ်မှာ အထောက်အကူပြုရန်၊ မလေးရှားနိုင်ငံ၊ ကွာလာလမ်ပူမြို့မှာ ကျင်းပခဲ့တဲ့ (၂၇)ကြိမ်မြောက် အာဆီယံ ထိပ်သီးအစည်းအဝေးမှာ သဘောတူချမှတ်ခဲ့တဲ့ “အတူတကွရှေ့သို့လှမ်းချီလျက်” အာဆီယံ ၂၀၁၅ မျှော်မှန်းချက်အဖြစ် ငြိမ်းချမ်းသာယာတည်ငြိမ်၍ စည်ပင်ဝပြောတဲ့ ဒေသအတွင်း စည်းမျဉ်းစည်းကမ်းကို အခြေခံ၍ ပြည်သူကိုဦးစားပေးသော၊ ပြည်သူကိုဗဟိုပြုသော အာဆီယံဟူသည့် အာဆီယံမျှော်မှန်းချက်ကို လိုက်နာဖို့ရေးဆွဲခဲ့ပါတယ်။ ဒါ့အပြင် အရှေ့တောင်အာရှနိုင်ငံများအသင်း ပဋိညာဉ်စာတမ်းကို တန်ဖိုး ထားပြီးတော့မှ အာဆီယံရဲ့ ရည်ရွယ်ချက်များနဲ့ အခြေခံမူများကို ထိန်းသိမ်းလိုက်နာမှုကို ထပ်မံအတည်ပြုဖို့ သဘောတူညီမှု ရရှိခဲ့ပါတယ်။ လေးစားအပ်ပါတဲ့ နာယကကြီးခင်ဗျာ။ အာဆီယံသဘောတူညီချက်(မူကြမ်း)ကို ရေးဆွဲရာမှာ အာဆီယံနိုင်ငံများအတွင်း အလုပ်သမားများ လက်ခံတဲ့နိုင်ငံနဲ့ အလုပ်သမားစေလွှတ်တဲ့ နိုင်ငံများကွဲပြား နေပါတယ်။ သဘောထားအမြင်နဲ့ အကျိုးခံစားခွင့်များမတူတာကြောင့် ရွှေ့ပြောင်းအလုပ်သမားများရဲ့ အခွင့်အရေးများ ကာကွယ်စောင့်ရှောက်ခြင်းနှင့် မြှင့်တင်ခြင်းဆိုင်ရာ အာဆီယံသဘောတူညီချက်(မူကြမ်း) ထွက်ပေါ်လာရေးကို ီးတော့ ညှိနှိုင်းခဲ့ရပါတယ်။ စုစုပေါင်းအစည်းအဝေး (၁၅)ကြိမ် ကျင်းပခဲ့ ရတဲ့အပြင် လုပ်ငန်းအဖွဲ့၊ အဆင့်မြင့်အရာရှိကြီးများ၊ အာဆီယံအလုပ်သမားဝန်ကြီးများ အထူးအစည်းအဝေး စသည်ဖြင့် အဆင့်ဆင့်ကျင်းပပြီးတော့မှ ဆွေးနွေးခဲ့ရတာဖြစ်ပါတယ်။ အာဆီယံအဆင့်မြင့် အလုပ် သမားအရာရှိကြီးများ အထူးအစည်းအဝေး (ASEAN Senior Labour Officials' Retreat) ကို ၂၀၁ရ ခုနှစ်၊ သြဂုတ်လ ၂၄ ရက်နေ့မှ ၂၅ ရက်နေ့ အထိ ဖိလစ်ပိုင်နိုင်ငံ၊ မနီလာမြို့တွင် ကျင်းပပြုလုပ်ခဲ့ပြီးတော့မှ အစည်းအဝေးကနေပြီးမှ ရှေ့ဆက်လက်ဆောင်ရွက်မယ့် ကိစ္စရပ်များကို အပြီးသတ်ရေးဆွဲပြီး အာဆီယံ အဖွဲ့ဝင်နိုင်ငံများအားလုံးရဲ့ သဘောတူညီချက်ရယူပြီးတော့မှ (၃၁)ကြိမ်မြောက် အာဆီယံထိပ်သီးအစည်း အဝေးမှာ လက်မှတ်ရေးထိုးဖို့ သဘောတူညီခဲ့တာဖြစ်ပါတယ်။ လေးစားအပ်ပါတဲ့ နာယကကြီးနဲ့ ပြည်ထောင်စုလွှတ်တော် ကိုယ်စားလှယ်များခင်ဗျာ။ ယခု လက်မှတ်ရေးထိုးမယ့် အာဆီယံသဘောတူညီချက်ဟာ ဥပဒေအရ စည်းနှောင်မှုမပါရှိပါဘူး။ အာဆီယံ အဖွဲ့ဝင်နိုင်ငံများမှ ရွှေ့ပြောင်းအလုပ်သမားများရဲ့ အခွင့်အရေးများ ကာကွယ်စောင့်ရှောက်ရန်နှင့် မြှင့်တင်ရန် အာဆီယံအဖွဲ့ဝင်နိုင်ငံအသီးသီးရဲ့ နိုင်ငံတွင်းဥပဒေများ၊ စည်းမျဉ်း စည်းကမ်းများ၊ မူဝါဒ များနှင့်အညီ သဘောတူညီချက်ပါ သတ်မှတ်ဖော်ပြထားတဲ့ ကတိကဝတ်များကို ကျင့်ဝတ်အရ လေးစား လိုက်နာနိုင်ရန်အတွက် ရေးဆွဲထားတဲ့ အာဆီယံသဘောတူညီချက်သာ ဖြစ်ပါတယ်။ အဆိုပါသဘော တူညီချက်မှာ အခန်း (၈)ခန်း ပါဝင်ပါတယ်။ အပိုဒ်ပေါင်း ၆၂ ပိုဒ် ပါဝင်ပါတယ်။ အဆိုပါ အာဆီယံ သဘောတူညီချက်(မူကြမ်း)ကိုလည်းပဲ လွှတ်တော်ကိုယ်စားလှယ်ကြီးများထံ ဖြန့်ဝေထားပြီးဖြစ်ပါတယ်။ ရွှေ့ပြောင်းအလုပ်သမားများရဲ့ အခွင့်အရေးများ ကာကွယ်စောင့်ရှောက်ခြင်းနှင့် မြှင့်တင်ခြင်းဆိုင်ရာ အာဆီယံသကာသီက် တက်လာမယ်ဆိုရင် အာဆီယံအဖွဲ့ဝင်နိုင်ငံများအထက် စံသတ်မှတ်ချက် တစ်ခုရရှိလာမှာဖြစ်ပါတယ်။ ရွှေ့ပြောင်းအလုပ်သမားအနေနဲ့လည်းပဲ အာဆီယံဒေသအတွင်း ရွှေ့ပြောင်း သွားလာရာမှာ အာဆီယံနိုင်ငံများရဲ့ ဥပဒေများ၊ စည်းမျဉ်းစည်းကမ်းများနှင့်အညီ အခွင့်အရေးများနှင့် ကာကွယ်စောင့်ရှောက်မှုများ ရရှိခံစားလာနိုင်ဖို့ ရည်ရွယ်ပြီးတော့မှ လက်မှတ်ရေးထိုးကြခြင်းဖြစ်ပါတယ်။ ဤအာဆီယံသဘောတူညီချက်ကို ပြည်ထောင်စုသမ္မတမြန်မာနိုင်ငံမှ ပါဝင်လက်မှတ်ရေးထိုးနိုင်ဖို့အတွက်ကို ပြည်ထောင်စုရှေ့နေချုပ်ရုံး၊ စီမံကိန်းနှင့် ဘဏ္ဍာရေးဝန်ကြီးဌာန၊ စီးပွားရေးနှင့် ကူးသန်းရောင်းဝယ်ရေး ဝန်ကြီးဌာန၊ နိုင်ငံခြားရေးဝန်ကြီးဌာန၊ သာသနာရေးဝန်ကြီးဌာနတို့ရဲ့ သဘောထားမှတ်ချက်များကို တောင်းခံခဲ့ပြီးတော့မှ အဆိုပါဌာနအသီးသီးရဲ့ သဘောထားမှတ်ချက်များနှင့်အညီ ဆက်လက်ပြီးတော့မှ ပြင်ဆင်ဆောင်ရွက်ခဲ့ခြင်းဖြစ်ပါတယ်။ အဆိုပါ အာဆီယံသဘောတူညီချက် လက်မှတ်ရေးထိုးရေးကိစ္စကို ပြည်ထောင်စုအစိုးရအဖွဲ့၊ စီးပွားရေးရာကော်မတီ၏ (၁၈/၂၀၁၇)ကြိမ်မြောက် အစည်းအဝေးနှင့် နိုင်ငံတော်သမ္မတရုံးတို့မှ ပြည်ထောင်စု လွှတ်တော် အစိုးရအဖွဲ့အစည်းအဝေးသို့ ဆက်လက်တင်ပြရန် သဘောတူခဲ့ပြီးဖြစ်ပါတယ်။ ပြည်ထောင်စု အစိုးရအဖွဲ့ အစည်းအဝေးအမှတ်စဉ် (၂၁/၂၀၁၇)မှလည်း ကြိုတင်ခွင့်ပြုပြီးဖြစ်ပါတယ်။ သို့ဖြစ်ပါ၍ ရွှေ့ပြောင်းအလုပ်သမားများရဲ့ အခွင့်အရေးများကာကွယ်စောင့်ရှောက်ခြင်းနှင့် မြှင့်တင်ခြင်းဆိုင်ရာ အာဆီယံ Woonopaqja (ASEAN Consensus on the Protection and Promotion of the Rights of Migrant Workers)ကို ဖိလစ်ပိုင်နိုင်ငံ၌ ကျင်းပပြုလုပ်မယ့် ၂၀၁ရ ခုနှစ်၊ နိုဝင်ဘာလ ၁ ရက်နေ့မှ ၁၄ ရက် နေ့အထိ ကျင်းပပြုလုပ်မယ့် (၃၁)ကြိမ်မြောက် အာဆီယံထိပ်သီးအစည်းအဝေးမှာ အခြားအာဆီယံနိုင်ငံ များနည်းတူ ပြည်ထောင်စုသမ္မတမြန်မာနိုင်ငံမှ ပါဝင်လက်မှတ်ရေးထိုးနိုင်ရေးအတွက် ပြည်ထောင်စု လွှတ်တော်မှ အတည်ပြုပေးနိုင်ပါရန် နာယကကြီးမှတစ်ဆင့် လေးစားစွာ တင်ပြအပ်ပါတယ်ခင်ဗျာ။ အားလုံးကို ကျေးဇူးတင်ပါတယ်။</speech>
<title>အထက်ပါကိစ္စနှင့်စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ် ရှိပါက အမည်စာရင်းတင်သွင်းနိုင်ကြောင်း ကြေညာခြင်း</title>
<speech type="speaker">အစီအစဉ်(၁၁) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံတော် သမ္မတထံမှ ပေးပို့စာအပါအဝင် သဘောတူစာချုပ်မိတ္တူကို လွှတ်တော်ကိုယ်စားလှယ်များထံ ဖြန့်ဝေ နောက်ဆက်တွဲဖြင့် ဖော်ပြထားပါသည်။ အထက်ပါကိစ္စနဲ့စပ်လျဉ်းပြီး ဆွေးနွေးလိုတဲ့ လွှတ်တော်ကိုယ်စားလှယ်များရှိပါက ၉-၁၁-၂၀၁ရ ရက် မွန်းလွဲတစ်နာရီ(၁၃၀၀နာရီ) နောက်ဆုံးထားပြီး ပြည်ထောင်စုလွှတ်တော်ရုံး ညွှန်ကြားရေးမှူးချုပ်ထံ အမည်စာရင်းတင်သွင်းနိုင်ကြောင်း ကြေညာပါတယ်။</speech>
</motion>
</section>
</discussion>
<postface><title>ပြည်ထောင်စုလွှတ်တော် နာယက က အစည်းအဝေး ပဉ္စမနေ့ ရပ်နားကြောင်းနှင့် ဆဋ္ဌမနေ့ ကျင်းပမည့် နေ့ရက်နှင့်ကြေညာခြင်း</title>
<speech type="speaker">အစီအစဉ်(၁၂)ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဆဋ္ဌမပုံမှန် အစည်းအဝေး ပဉ္စမနေ့ အစီအစဉ်ကို ရပ်နားပါမယ်။</speech>
</postface>
</transcript>
</doc>
