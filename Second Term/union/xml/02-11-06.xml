<doc>
<docinfo>
<docno>02-11-06.xml</docno>
<pdf>02-11-06.pdf</pdf>
<term value="02">ဒုတိယအကြိမ်</term>
<session value="11" />
<sittingday value="06" />
<legislature value="union">ပြည်ထောင်စုလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် (၁၁)ကြိမ်မြောက်ပုံမှန်အစည်းအဝေးဆဋ္ဌမနေ့မှတ်တမ်း</title>
<date>၁၃၈၀ ပြည့်နှစ်၊ တပို့တွဲလဆန်း ၂ ရက် (၂၀၁၉ ခုနှစ်၊ ဖေဖော်ဝါရီလ ၆ ရက်)(ဗုဒ္ဓဟူးနေ့)</date>
</docinfo>
<transcript>
<preface>
<p>နေပြည်တော်ရှိ ပြည်ထောင်စုလွှတ်တော် အစည်းအဝေးခန်းမတွင် ဒုတိယအကြိမ် ပြည်ထောင်စု လွှတ်တော် (၁၁)ကြိမ်မြောက်ပုံမှန်အစည်းအဝေး ဆဋ္ဌမနေ့ကို နံနက် ၁၀:ဝဝ နာရီင်ကျင်းပ ပါသည်။ ပြည်ထောင်စုလွှတ်တော် အစည်းအဝေးတွင် နာယကအဖြစ် ပြည်သူ့လွှတ်တော် ဥက္ကဋ္ဌ ဦးတီခွန်မြတ်က ဆောင်ရွက်ပြီး အခမ်းအနားမှူးအဖြစ် ပြည်ထောင်စုလွှတ်တော်ရုံး ညွှန်ကြားရေးမှူးချုပ် ဦးကျော်စိုးက ဆောင်ရွက်ပါသည်။</p>
<title>ပြည်ထောင်စုလွှတ်တော် နာယက နေရာယူခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် (၁၁)ကြိမ်မြောက်ပုံမှန်အစည်းအဝေးရဲ့ ဆဋ္ဌမနေ့အစီအစဉ် စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="speaker">အားလုံးမင်္ဂလာပါခင်ဗျား။ ။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<title>ပြည်ထောင်စုလွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ ဒီကနေ့ကျင်းပတဲ့ ဒုတိယ အကြိမ် ပြည်ထောင်စုလွှတ်တော် (၁၁)ကြိမ်မြောက် ပုံမှန်အစည်းအဝေး ဆဋ္ဌမနေ့မှာ ပြည်ထောင်စုလွှတ်တော် ကိုယ်စားလှယ်များစိစစ်ရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်ထောင်စု လွှတ်တော် ကိုယ်စားလှယ်ဦးရေ စုစုပေါင်း ၆၅ရ ဦး ရှိပြီး ဒီကနေ့ အစည်းအဝေးကို ၆၂၂ ဦး တက်ရောက် ပါတယ်။ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်းရဲ့ ၉၄.၆ရ ရာခိုင်နှုန်းရှိပြီး သုံးပုံတစ်ပုံထက် ကျော်လွန်တဲ့အတွက် ပြည်ထောင်စုလွှတ်တော်ဆိုင်ရာ ဥပဒေပုဒ်မ ၂၀ နဲ့ နည်းဥပဒေ ၁၂ နည်းဥပဒေခွဲ(ခ) တို့အရ အစည်းအဝေးအထမြောက်ကြောင်းနဲ့ စတင်ကျင်းပကြောင်း ကြေညာပါတယ်။</speech>
<title>ပြည်ထောင်စုလွှတ်တော် (၁၁)ကြိမ်မြောက်ပုံမှန်အစည်းအဝေး ဆဋ္ဌမနေ့အစီအစဉ် ကြေညာခြင်း</title>
<speech type="speaker">အစီအစဉ်(၃) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် (၁၁)ကြိမ်မြောက် ပုံမှန်အစည်းအဝေး ဆဋ္ဌမနေ့အစီအစဉ်ကို လွှတ်တော်ကိုယ်စားလှယ် များထံ ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်။</speech>
<title>အစည်းအဝေးမတက်ရောက်နိုင်သော ပြည်ထောင်စုလွှတ်တော် ကိုယ်စားလှယ်များအတွက် ခွင့်ပန်ကြားခြင်းနှင့် အစည်းအဝေးတက်ရောက်မှုအခြေအနေကို မှတ်တမ်းတင်ခြင်း</title>
<speech type="speaker">အစီအစဉ်(၄) ဖြစ်ပါတယ်။ ဒီကနေ့ အစည်းအဝေးကို မတက်ရောက်နိုင်တဲ့ လွှတ်တော်ကိုယ်စားလှယ်များအတွက် ပြည်ထောင်စုလွှတ်တော် ကိုယ်စားလှယ်များစိစစ်ရေးကော်မတီက ခွင့်ပန်ကြားဖို့ ဖြစ်ပါတယ်။</speech>
<speech><mp id="1249">ဦးမောင်မောင်လတ်(အတွင်းရေးမှူး၊ ကိုယ်စားလှယ်များစိစစ်ရေးကော်မတီ)</mp>လေးစားအပ် ပါသော ပြည်ထောင်စုလွှတ်တော် နာယကကြီးခင်ဗျာ။ ယနေ့ကျင်းပပြုလုပ်တဲ့ ဒုတိယအကြိမ် ပြည်ထောင်စု လွှတ်တော် (၁၁)ကြိမ်မြောက် ပုံမှန်အစည်းအဝေး ဆဋ္ဌမနေ့ ၆-၂-၂၀၁၉ ရက်နေ့မှာ အစည်းအဝေးသို့ တက်ရောက် နိုင်ခြင်းမရှိသော ပြည်ထောင်စုလွှတ်တော် ကိုယ်စားလှယ်များရဲ့ကိုယ်စား စစ်ကိုင်းတိုင်းဒေသကြီး မဲဆန္ဒနယ် အမှတ်(၉)မှ အမျိုးသားလွှတ်တော်ကိုယ်စားလှယ်၊ ပြည်ထောင်စုလွှတ်တော်ကိုယ်စားလှယ်များ စိစစ်ရေး ကော်မတီ အတွင်းရေးမှူးဖြစ်သူ ကျွန်တော် ဦးမောင်မောင်လတ်က ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက်နိုင်ခြင်းမရှိသော ပြည်ထောင်စုလွှတ်တော်ကိုယ်စားလှယ်များမှာ- ဒေါက်တာမောင်သင်း မိတ္ထီလာ၊ - ဦးစစ်နိုင် မင်းပြား၊ - ဒေါက်တာစိုင်းမောက်ခမ်း လားရှိုး၊ - ဦးစိုးသိန်း ကယား -၉၊ - ဒေါ်နန်းနီနီအေး ကရင်-၆၊ - ဦးစိုင်းသန်းနိုင် ကရင်-၅ နှင့် - ဦးခင်အောင်မြင့် မန္တလေး-၈ တို့ဖြစ်ကြပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြုထားသူ ၂၈ ဦးရှိပြီး ယနေ့ခွင့်ပန် ကြားသူ ရ ဦး ဖြစ်တဲ့အတွက် စုစုပေါင်း ခွင့်ပန်ကြားသူ ၃၅ ဦးဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနှင့် ယနေ့ခွင့်ပန်ကြားသူ ပြည်ထောင်စုလွှတ်တော်ကိုယ်စားလှယ် ရ ဦးအား ခွင့်အဖြစ် သတ်မှတ်ခွင့်ပြုပေးနိုင်ပါရန် လေးစားစွာ တင်ပြအပ်ပါတယ်ခင်ဗျာ။</speech>
<speech type="speaker">ခွင့်ပန်ကြားသူအားလုံးကို ခွင့်ပြုပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် (၁၁)ကြိမ်မြောက် ပုံမှန်အစည်းအဝေး ဆဋ္ဌမနေ့ကို တက်ရောက်ခွင့်ရှိတဲ့ လွှတ်တော်ကိုယ်စားလှယ် ၆၅ရ ဦး၊ ယခင်က ခွင့်ပြုထားသူ ၂၈ ဦး၊ ယနေ့ခွင့်ပန်ကြား၍ ခွင့်ပြုထားသူ ရ ဦးဖြစ်တဲ့အတွက် ခွင့်ပြုထားသူ စုစုပေါင်း ၃၅ ဦး ဖြစ်ပြီး ခွင့်မဲ့ပျက်ကွက်သူမရှိပါ။ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">ပြည်ထောင်စုလွှတ်တော်က သဘောတူတဲ့အတွက် ပြည်ထောင်စုလွှတ်တော် ဆိုင်ရာ နည်းဥပဒေ ၄ နည်းဥပဒေခွဲ(ခ)အရ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value="Motion">
<motion>
<title>ဦးအောင်ကြည်ညွန့်၊ မကွေးတိုင်းဒေသကြီးမဲဆန္ဒနယ်အမှတ်(၄)က တင်သွင်းသည့် """"ပြည်ထောင်စုသမ္မတ မြန်မာနိုင်ငံတော်ဖွဲ့စည်းပုံအခြေခံဥပဒေ(၂၀၀၈ ခုနှစ်) ပြင်ဆင်ရေးလုပ်ငန်းများကို ဆောလျင်စွာ ဆောင်ရွက် နိုင်ရေးအတွက်ဖွဲ့စည်းပုံအခြေခံဥပဒေပြင်ဆင်ရေးပူးပေါင်းကော်မတီတစ်ရပ်ကို သင့်လျော်သည့် ပြည်ထောင်စုလွှတ်တော် ကိုယ်စားလှယ်များနှင့်ဖွဲ့စည်းရန် ပြည်ထောင်စုလွှတ်တော်သို့ တိုက်တွန်းကြောင်း"""" အရေးကြီးအဆိုနှင့်စပ်လျဉ်း၍ ပြည်ထောင်စုလွှတ်တော် ဒုတိယနာယက က ပြန်လည်ရှင်းလင်းဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၅) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ မကွေးတိုင်း ဒေသကြီး မဲဆန္ဒနယ်အမှတ်(၄) အမျိုးသားလွှတ်တော်ကိုယ်စားလှယ် ဦးအောင်ကြည်ညွန့်ရဲ့ “ပြည်ထောင်စု သမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ(၂၀၀၈ ခုနှစ်) ပြင်ဆင်ရေးလုပ်ငန်းများကို ဆောလျင်စွာ ဆောင်ရွက်နိုင်ရေးအတွက် ဖွဲ့စည်းပုံအခြေခံဥပဒေ ပြင်ဆင်ရေးပူးပေါင်းကော်မတီတစ်ရပ်ကို သင့်လျော်သည့် ပြည်ထောင်စုလွှတ်တော် ကိုယ်စားလှယ်များနှင့်ဖွဲ့စည်းရန် ပြည်ထောင်စုလွှတ်တော်သို့ တိုက်တွန်းကြောင်း” အရေးကြီးအဆိုနဲ့စပ်လျဉ်းပြီး မနေ့ကကျင်းပပြုလုပ်ခဲ့တဲ့ ပြည်ထောင်စုလွှတ်တော် အစည်းအဝေးမှာ လွှတ်တော် ကိုယ်စားလှယ်များက ဆွေးနွေးခြင်းအစီအစဉ်ကို ဆောင်ရွက်ခဲ့ပြီး ဖြစ်ပါတယ်။ ယခုလွှတ်တော်ကိုယ်စားလှယ်များရဲ့ ဆွေးနွေးချက်နဲ့စပ်လျဉ်းပြီး ပြည်ထောင်စုလွှတ်တော် ဒုတိယ နာယက က ပြန်လည်ရှင်းလင်း ဆွေးနွေးဖို့ဖြစ်ပါတယ်။</speech>
<speech><mp id="1585">ဦးထွန်းထွန်းဟိန်(ဒုတိယနာယက၊ ပြည်ထောင်စုလွှတ်တော်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့် ပြည်ထောင်စုလွှတ်တော် ကိုယ်စားလှယ်များခင်ဗျာ။ ဒုတိယအကြိမ် ပြည်ထောင်စု လွှတ်တော် (၁၁)ကြိမ်မြောက် ပုံမှန်အစည်းအဝေး တတိယနေ့မှာ မကွေးတိုင်းဒေသကြီး၊ မဲဆန္ဒနယ်အမှတ်(၄)မှ ဦးအောင်ကြည်ညွန့်က ပြည်ထောင်စုလွှတ်တော်ဆိုင်ရာ နည်းဥပဒေပုဒ်မ ၆၆ အရ တင်သွင်းသွားသော အဆိုသည် ဖွဲ့စည်းပုံအခြေခံဥပဒေပြင်ဆင်ရေးအတွက် ပူးပေါင်းကော်မတီတစ်ရပ်ကို သင့်တော်သည့် ပြည်ထောင်စု လွှတ်တော် ကိုယ်စားလှယ်များဖြင့် ဖွဲ့စည်းပေးရန် ပြည်ထောင်စုလွှတ်တော်သို့ တိုက်တွန်းတဲ့အဆို ဖြစ်ပါတယ်။ ဦးအောင်ကြည်ညွန့်ရဲ့ အဆိုသည် လွှတ်တော်ကြီးကို တိုက်တွန်းသောအဆိုဖြစ်၍ လွှတ်တော်ကသာ ဆောင်ရွက် နိုင်သောကိစ္စဖြစ်ခြင်း၊ လွှတ်တော်တွင် သာမန်နည်းဖြင့် ဆောင်ရွက်နိုင်မှုမရှိခြင်း၊ အများပြည်သူတို့၏ အကျိုးဖြစ်ခြင်း၊ နိုင်ငံတော်တွင် လတ်တလောတောင်းဆိုနေသော ငြိမ်းချမ်းရေးကိစ္စများနဲ့ ဆက်စပ်နေခြင်း တို့ကြောင့် နည်းဥပဒေ ၆၆ နှင့်အညီ လွှတ်တော်ကြီးက တင်သွင်းခွင့်ပြုခဲ့ပြီး ဖြစ်ပါတယ်။ ဒီအဆိုတင်သွင်း ရခြင်း၏ ရည်ရွယ်ချက်ကိုကြည့်မည်ဆိုပါက ရှေ့ကလွှတ်တော်ကိုယ်စားလှယ်များ ထောက်ခံဆွေးနွေးသွားခဲ့ ကြသည့်အတိုင်း ဖွဲ့စည်းပုံအခြေခံဥပဒေကို ပြင်ဆင်ဖို့အတွက် အားလုံးပူးပေါင်းပါဝင်ပြီး သဘောတူညီမှုရရှိတဲ့ ဥပဒေကြမ်းတစ်ခုရရှိသည်အထိ အဆင့်ဆင့်ဆောင်ရွက်သင့်တဲ့ ကိစ္စရပ်များကို အစပြုနိုင်ရန်ရည်ရွယ်ပြီး တင်သွင်းတာကို တွေ့ရှိရမှာဖြစ်ပါတယ်။ ဒီလိုဆောင်ရွက်တာဟာ ဖွဲ့စည်းပုံအခြေခံဥပဒေပြင်ဆင်ခြင်း၊ ဖွဲ့စည်းပုံအခြေခံဥပဒေပုဒ်မ ၄၃၃၊ ၄၃၄၊ ၄၃၅၊ ၄၃၆ တို့နှင့် ပြည်ထောင်စုလွှတ်တော်ဆိုင်ရာ နည်းဥပဒေပုဒ်မ ၁၃၃ မှ ပုဒ်မ ၁၄၃ အထိပါ ပြဋ္ဌာန်းချက်များနှင့် သက်ဆိုင်ခြင်းမရှိသေးပါ။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ ပြည်ထောင်စုလွှတ်တော်ဆိုင်ရာ နည်းဥပဒေပုဒ်မ ၆၀ တွင် အဆို၏အဓိပ္ပာယ်ကို ဖော်ပြရာ၌ ပြည်ထောင်စုအဆင့်အဖွဲ့အစည်းကဖြစ်စေ၊ လွှတ်တော်ကိုယ်စားလှယ်တစ်ဦးကဖြစ်စေ၊ လွှတ်တော်၏ အဆုံးအဖြတ်ကိုခံယူလိုပါက အဆိုတင်သွင်းရမည်ဟု အတိအကျပြဋ္ဌာန်းထားတာရှိပါတယ်။ အရေးကြီးအဆိုတင်သွင်းလိုပါက ပြည်ထောင်စုလွှတ်တော်ဆိုင်ရာ နည်းဥပဒေပုဒ်မ ၆၆ အရ တင်သွင်းရမည်ဖြစ်ပါတယ်။ လွှတ်တော်ကြီးကလည်း တင်သွင်းခဲ့ပြီး ဖြစ်ပါတယ်။ ထိုပြည်ထောင်စုလွှတ်တော်ဆိုင်ရာ နည်းဥပဒေပုဒ်မ ၆၀ နှင့် ၆၆ အရ အဆိုနှင့် အရေးကြီးအဆိုများကို လက်ခံ ပြီးပါက ပြည်ထောင်စုလွှတ်တော်ဆိုင်ရာဥပဒေပုဒ်မ ၂၁ ပုဒ်မခွဲ(ဆ)အရ အဆိုတင်သွင်းခြင်း၊ ဆွေးနွေးခြင်း၊ နည်းဥပဒေ ၆၈ ဆုံးဖြတ်ခြင်း၊ နည်းဥပဒေ ၇၀ အရ ဆောင်ရွက်ရမည်ဟု ပြဋ္ဌာန်းပါရှိပါတယ်။ လေးစားအပ်ပါသော နာယကကြီးခင်ဗျာ။ ပြည်ထောင်စုလွှတ်တော်ဆိုင်ရာ နည်းဥပဒေ ၆၈ အရ ပြည်ထောင်စုလွှတ်တော်ကြီးက ပြည်ထောင်စုလွှတ်တော်ကိုယ်စားလှယ် ၃၁ ဦးကို ဆွေးနွေးစေခဲ့ရာ အဆိုရှင်၏အဆိုကို လွှတ်တော်ကိုယ်စားလှယ်အများစုကြီးက ထောက်ခံခဲ့ပြီးဖြစ်ပါတယ်။ သို့ဖြစ်ပါ၍ အဆိုရှင်၏ အဆိုအရ ကနဦးအစမှာ ကော်မတီတစ်ရပ်ကို ဆောင်ရွက်ဖို့ အဆိုတင်သွင်းခြင်းသာ ဖြစ်သည့်အတွက် ပြည်ထောင်စုလွှတ်တော်ကြီးက အတည်ပြုပေးနိုင်ပါရန် တင်ပြအပ်ပါတယ်ခင်ဗျာ။ အားလုံးကို ကျေးဇူးတင် ပါတယ်။</speech>
<speech type="speaker">အဆိုရှင်အနေနဲ့ ပြန်လည်ရှင်းလင်းဆွေးနွေးရန်ရှိက ဆွေးနွေးဖို့ဖြစ်ပါတယ်။</speech>
<speech><mp id="1158">ဦးအောင်ကြည်ညွန့် (မဲဆန္ဒနယ်အမှတ်-၄၊ မကွေးတိုင်းဒေသကြီး)</mp>လေးစားအပ်ပါသော နာယကကြီးခင်ဗျာ။ ကျွန်တော်တင်သွင်းခဲ့တဲ့ အရေးကြီးအဆိုနဲ့ပတ်သက်ပြီးတော့ အားလုံးလည်း ဆွေးနွေး ပြီးတော့ ဒုတိယနာယကကြီးကလည်း တင်ပြခဲ့ပြီးဖြစ်ပါတယ်။ ဒါကြောင့်အဆိုကို အတည်ပြုနိုင်ရေးအတွက် ပြည်ထောင်စုလွှတ်တော်ကြီးရဲ့ အဆုံးအဖြတ်ကို ခံယူလိုပါကြောင်း လေးစားစွာ တင်ပြအပ်ပါတယ်။ ကျေးဇူး တင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဦးအောင်ကြည်ညွန့် တင်သွင်းသွားတဲ့ အဆိုအပေါ် ထောက်ခံတာတွေ၊ ကန့်ကွက်တာတွေ၊ အကြံပြုတာတွေ စသည်ဖြင့် ဆွေးနွေးမှုအမျိုးမျိုး ရှိတာကိုတွေ့ရှိရပါတယ်။ ဒါကြောင့် ဦးအောင်ကြည်ညွန့် တင်သွင်းတဲ့ အရေးကြီးအဆိုနဲ့စပ်လျဉ်းပြီး လွှတ်တော်ရဲ့ အဆုံးအဖြတ်ရယူခြင်းကို စက်ခလုတ်အသုံးပြုတဲ့ နည်းလမ်းဖြင့် ဆောင်ရွက်ပါမယ်။ ထောက်ခံဆန္ဒမဲများရင် အဆိုကို အတည်ပြုကြောင်း ကြေညာမှာဖြစ်ပြီး ကန့်ကွက်ဆန္ဒမဲများရင် အဆိုကိုအတည်မပြုကြောင်း ကြေညာမှာ ဖြစ်ပါတယ်။ ဒီအဆိုကို သဘောတူ မတူ လွှတ်တော်ရဲ့ ဆန္ဒရယူပါ့မယ်။ ဆန္ဒမဲပေးကြဖို့ အသင့်ရှိစေလိုပါတယ်။ ဆန္ဒမဲပေးနိုင်ကြပါပြီ။ လွှတ်တော်ကိုယ်စားလှယ်များ စက်ခလုတ်အသုံးပြု၍ ဆန္ဒမဲပေးကြပါသည်။</speech>
<speech type="speaker">အဆိုကို ထောက်ခံမဲ (၄၁၄)မဲ၊ ကန့်ကွက်မဲ (၁၉၁)မဲ၊ ကြားနေမဲ (၆)မဲ ဖြစ်ပါတယ်။</speech>
<speech type="speaker">ထောက်ခံဆန္ဒမဲများတဲ့အတွက် ဦးအောင်ကြည်ညွန့် မကွေးတိုင်းဒေသကြီး မဲဆန္ဒနယ်အမှတ်(၄) တင်သွင်းတဲ့ အရေးကြီးအဆိုကို လွှတ်တော်က အတည်ပြုကြောင်း ကြေညာပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုအတည်ဖြစ်တဲ့အတွက် ပြည်ထောင်စု သမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ (၂၀၀၈ ခုနှစ်) ပြင်ဆင်ရေး ပူးပေါင်းကော်မတီတစ်ရပ်ကို ပြည်သူ့လွှတ်တော်နဲ့ အမျိုးသားလွှတ်တော်တို့မှ ကိုယ်စားလှယ်ဦးရေတူညီမျှစွာ သင့်လျော်သော အရေအတွက်ဖြင့် ဖွဲ့စည်းဆောင်ရွက်သွားမှာ ဖြစ်ပါတယ်။ အဆိုပါပူးပေါင်းကော်မတီရဲ့ ဥက္ကဋ္ဌအဖြစ် ပြည်ထောင်စုလွှတ်တော် ဒုတိယနာယကကို တာဝန်ပေးအပ် သွားမှာဖြစ်ပြီး လွှတ်တော်အတွင်းရှိ နိုင်ငံရေးပါတီအသီးသီးနဲ့ တပ်မတော်သား လွှတ်တော်ကိုယ်စားလှယ်များ အစုအဖွဲ့တို့မှ ကိုယ်စားလှယ်အရေအတွက် အချိုးကျပါဝင်ဖွဲ့စည်းသွားမှာ ဖြစ်ပါတယ်။ ဒါကြောင့် နာယကအနေနဲ့ နိုင်ငံရေးပါတီအသီးသီးနဲ့ တပ်မတော်သား လွှတ်တော်ကိုယ်စားလှယ်များ အစုအဖွဲ့မှ ကိုယ်စားပြုတာဝန်ခံ ပြည်ထောင်စုလွှတ်တော် ကိုယ်စားလှယ်များကို သင့်လျော်တဲ့ နေ့ရက်တွင် ဖိတ်ခေါ်ဆွေးနွေး ညှိနှိုင်းဆောင်ရွက်သွားမှာ ဖြစ်ပါတယ်။ တစ်သီးပုဂ္ဂလကိုယ်စားလှယ်များရဲ့ ပါဝင်မှုကိုလည်း အဆိုပါအစည်းအဝေးမှာ ညှိနှိုင်းသတ်မှတ် သွားဖို့ဖြစ်ပါတယ်။ ဖွဲ့စည်းဆောင်ရွက်မယ့် ပူးပေါင်းကော်မတီရဲ့ တာဝန်၊ လုပ်ပိုင်ခွင့်၊ ရပိုင်ခွင့်နဲ့ သက်တမ်းတို့ကိုလည်း သတ်မှတ်ပေးသွားမှာဖြစ်ကြောင်း လွှတ်တော်သို့ တင်ပြအပ်ပါတယ်။</speech>
</motion>
</section>
<section value="Report">
<report>
<title>ပြည်ထောင်စုစာရင်းစစ်ချုပ်ရုံးမှပေးပို့သော ၂၀၁၇-၂၀၁၈ ဘဏ္ဍာရေးနှစ် ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေစာရင်းများနှင့်စပ်လျဉ်းသည့် စစ်ဆေးတွေ့ရှိချက်အစီရင်ခံစာကို ပြည်ထောင်စုစာရင်းစစ်ချုပ်က လွှတ်တော်သို့ ရှင်းလင်းတင်ပြခြင်း ၊</title>
<speech type="speaker">အစီအစဉ်(၆) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ၂၀၁၇-၂၀၁၈ ဘဏ္ဍာရေးနှစ် ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေစာရင်းများနဲ့စပ်လျဉ်းတဲ့ စစ်ဆေးတွေ့ရှိချက် အစီရင်ခံစာကို ပြည်ထောင်စုစာရင်းစစ်ချုပ်ရုံးမှ ပြည်ထောင်စုလွှတ်တော် နာယကထံသို့ ၂၇-၁၂-၂၀၁၈ ရက်စွဲပါစာအမှတ်၊ စဆ-၂/ဖွံ့ဖြိုးရေး/(၂၇၉/၂၀၁၈)ဖြင့် ပေးပို့ထားပါတယ်။ အထက်ပါကိစ္စနဲ့စပ်လျဉ်းပြီး သက်ဆိုင်ရာ ပြည်ထောင်စုအဆင့်အဖွဲ့အစည်းဝင်က လွှတ်တော်သို့ ရှင်းလင်းတင်ပြဖို့ ဖြစ်ပါတယ်။</speech>
<speech><agency id="9">ဦးမော်သန်း(ပြည်ထောင်စုစာရင်းစစ်ချုပ်)</agency>လေးစားအပ်ပါသော လွှတ်တော်နာယကကြီး၊ အမျိုးသားလွှတ်တော် ဥက္ကဋ္ဌနှင့်တကွ ပြည်ထောင်စုလွှတ်တော် ဒုတိယနာယက၊ လွှတ်တော်ကိုယ်စားလှယ် တော်များ၊ ပြည်ထောင်စုအဆင့် အဖွဲ့ဝင်များအားလုံး စိတ်၏ချမ်းသာခြင်း ကိုယ်၏ကျန်းမာခြင်းနှင့် ပြည့်စုံ ပါစေလို့ ဂါရဝပြုနှုတ်ခွန်းဆက်သအပ်ပါတယ်။ နာယကကြီးခင်ဗျာ။ ၂၀၁၇-၂၀၁၈ ဘဏ္ဍာရေးနှစ် ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေ တင်ပြခွင့်ပြုတဲ့အခါမှာ Power Point အသုံးပြုခွင့်ပြုပါရန် လေးစားစွာ ပန်ကြားအပ်ပါတယ်။ ၂၀၁၇-၂၀၁၈ ဘဏ္ဍာရေးနှစ်အတွက် ပြည်သူ့လွှတ်တော်ဆိုင်ရာ ဖွံ့ဖြိုးရေးရန်ပုံငွေနဲ့ ဆောင်ရွက်ခဲ့တဲ့လုပ်ငန်းတွေရဲ့ စာရင်းများ၊ လုပ်ငန်းများကိုစစ်ဆေးရာမှာ တွေ့ရှိရတဲ့စစ်ဆေးတွေ့ရှိချက်နဲ့စပ်လျဉ်းတဲ့ ပြည်ထောင်စုစာရင်းစစ်ချုပ်ရဲ့ အစီရင်ခံစာကို ဖတ်ကြားတင်ပြမှာ ဖြစ်ပါတယ်။ ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေနဲ့ ဒေသဖွံ့ဖြိုးရေးလုပ်ငန်းများ ဆောင်ရွက်ရန် တိုင်းဒေသကြီး/ ပြည်နယ် (၁၄)ခုနှင့် ပြည်ထောင်စုနယ်မြေရှိ မြို့နယ်များအတွက် တစ်မြို့နယ်လျှင် ကျပ်သန်း ၁၀၀,၀၀၀ စီ ထောက်ပံ့ပေးခဲ့ပါတယ်။ ယင်းထောက်ပံ့ငွေနဲ့ ဆောင်ရွက်ခဲ့တဲ့ လုပ်ငန်းများကို ပြည်ထောင်စုစာရင်းစစ်ချုပ်ဥပဒေ၊ ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေဥပဒေ အခန်း (၆) ပုဒ်မ ၁၀ နှင့် ယင်းဥပဒေကိုပြင်ဆင်သည့်ဥပဒေပုဒ်မ ၅ အရ စစ်ဆေးထားရှိသည့် စစ်ဆေးတွေ့ရှိချက် များကို တင်ပြသည့်အစီရင်ခံစာ ဖြစ်ပါတယ်။ စစ်ဆေးမှုအတိုင်းအတာ။ ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေနဲ့ ဆောင်ရွက်တဲ့ မြို့နယ် ၃၃၀ ခုအနက် ရွေးကောက်ပွဲကျင်းပနိုင်ခြင်းမရှိသည့် ရှမ်းပြည်နယ်ရှိ မြို့နယ် ၅ ခုအတွက် ရန်ပုံငွေပြန်လည်အပ်နှံခြင်း၊ ရန်ကုန်တိုင်းဒေသကြီး ကိုကိုးကျွန်းမြို့နယ်၊ စစ်ကိုင်းတိုင်းဒေသကြီး နန်းယွန်း မြို့နယ်တို့မှာ ရန်ပုံငွေရယူပြီး လုပ်ငန်းဆောင်ရွက်ခဲ့သော်လည်း လမ်းပန်းဆက်သွယ်ရေး အခက်အခဲအရ သက်ဆိုင်ရာတိုင်းဒေသကြီး စာရင်းစစ်ချုပ်ရုံးများမှ သွားရောက်မစစ်ဆေးနိုင်သေးသဖြင့် အစီရင်ခံစာတွင် မြို့နယ် ၃၂၃ ခု (တိုင်းဒေသကြီး၊ ပြည်နယ်များမှ ၃၁၅ ခု + ပြည်ထောင်စုနယ်မြေမှ ၈ ခု) စစ်ဆေးတွေ့ရှိချက် များကိုသာ ဖော်ပြထားခြင်းဖြစ်ပါတယ်။ ဒေသတွေမှာဆောင်ရွက်တဲ့ ဖွံ့ဖြိုးရေးလုပ်ငန်းများအား စစ်ဆေးရာမှာ ဒေသနယ်မြေများ၏ လုံခြုံရေးအခြေအနေ၊ ရာသီဥတုအခြေအနေ၊ သဘာဝဘေးအန္တရာယ် အခြေအနေ များအရ လုပ်ငန်းများကို ကောက်နုတ်ရွေးချယ် စစ်ဆေးခဲ့ခြင်း၊ အချို့သောလုပ်ငန်းများကိုသာ မျက်မြင် စစ်ဆေးနိုင်ခဲ့ပြီး အချို့လုပ်ငန်းများကို ဓာတ်ပုံမှတ်တမ်းများဖြင့်သာ စစ်ဆေးနိုင်ခဲ့ပါတယ်။ ဆောင်ရွက်သည့်လုပ်ငန်းများ၊ ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေဖြင့် သက်ဆိုင်ရာ မြို့နယ်များမှာ သောက်သုံးရေနှင့် ရေရရှိရေးလုပ်ငန်းများ၊ ကျေးလက်လမ်းတံတား ပြုပြင်တည်ဆောက်ရေး လုပ်ငန်းများ၊ အခြားလုပ်ငန်းများ(ဥပမာ-ပညာရေး၊ ကျန်းမာရေး၊ မီးလင်းရေးလုပ်ငန်းများ၊ ကျေးရွာ စာကြည့်တိုက်၊ အားကစားကွင်းများနှင့် အဆောက်အဦများ ဆောင်ရွက်ခဲ့ကြောင်း တွေ့ရှိရပါတယ်။ ၂၀၁၇-၂၀၁၈ ဘဏ္ဍာရေးနှစ်အတွက် ထောက်ပံ့ငွေခွဲဝေချထားပေးမှု။ ထောက်ပံ့ငွေခွဲဝေချထား ပေးမှုအနေဖြင့် တိုင်းဒေသကြီး၊ ပြည်နယ် ၁၄ ခု မှာရှိတဲ့ မြို့နယ်တွေမှာ ဆောင်ရွက်မယ့်လုပ်ငန်းများအတွက် ထောက်ပံ့ငွေ ကျပ် ၃၂.၂၀၀ ဘီလီယံ၊ ပြည်ထောင်စုနယ်မြေ၊ နေပြည်တော်အတွင်းမှာရှိတဲ့ မြို့နယ် တွေမှာ ဆောင်ရွက်မယ့်လုပ်ငန်းများအတွက် နေပြည်တော်ကောင်စီသို့ ခွင့်ပြုငွေကျပ် ၀.၈၀၀ ဘီလီယံ၊ စုစုပေါင်းကျပ် ၃၃.၀၀၀ ဘီလီယံ ခွင့်ပြုပေးခဲ့ပါတယ်။ မြို့နယ်များသို့ စုစုပေါင်းလွှဲပို့ငွေမှာ ကျပ် ၃၂,၅၀၀ ဘီလီယံဖြစ်၍ ခွင့်ပြုရန်ပုံငွေထက် ပိုလျှံငွေကျပ် ၁,၅၀၀ ဘီလီယံမှာ ရှမ်းပြည်နယ်ရှိ ရွေးကောက်ပွဲကျင်းပ နိုင်ခြင်းမရှိတဲ့ မြို့နယ်(၅)ခု ဖြစ်တဲ့ မိုင်းလား၊ မိုင်းမော၊ ပန်ဝိုင်၊ ပန်ဆန်း၊ နားဖန်း မြို့နယ်များမှ လုပ်ငန်း မဆောင်ရွက်နိုင်ခြင်းကြောင့် ပြန်လည်အပ်နှံမှုများ ဖြစ်ပါတယ်။ ယင်းပိုလျှံရန်ပုံငွေအား ငွေတိုက်ဦးစီးဌာနမှ ရသုံးမှန်းခြေငွေစာရင်းဦးစီးဌာနသို့ ပြန်လည်ပေးအပ်နိုင်ခဲ့ပြီးဖြစ်ကြောင်း တွေ့ရှိရပါတယ်။ ၂၀၁၇-၂၀၁၈ ဘဏ္ဍာရေးနှစ်တွင် လုပ်ငန်းများဆောင်ရွက်မှုအခြေအနေ။ ၂၀၁၇-၂၀၁၈ ဘဏ္ဍာရေး နှစ်မှာ လုပ်ငန်းဆောင်ရွက်မှုကတော့ လုပ်ငန်းစုစုပေါင်း ၁၁, ၃၀၉ ခု၊ တန်ဖိုးအားဖြင့် ကျပ် ၃၂. ၄၆၉ ဘီလီယံ ဖြစ်ပြီး သောက်သုံးရေနှင့် ရေရရှိရေးလုပ်ငန်းများ ၁,၆၃၂ ခု၊ တန်ဖိုး ကျပ် ၄.၂၅၀ ဘီလီယံ (ရာခိုင်နှုန်းအားဖြင့် ၁၃.၀၉ ရာခိုင်နှုန်း)၊ ကျေးလက်လမ်းများ၊ တံတားများ ပြုပြင်တည်ဆောက်ခြင်းလုပ်ငန်း ၇,၇၅၈ ခု တန်ဖိုး ကျပ် ၂၂.၇၈၈ ဘီလီယံ (ရာခိုင်နှုန်းအားဖြင့် ၇၀.၁ရ ရာခိုင်နှုန်း)၊ အခြားလုပ်ငန်း ၁,၉၁၃ ခု တန်ဖိုးကျပ် ၄.၈၈၈ ဘီလီယံ (ရာခိုင်နှုန်းအားဖြင့် ၁၅.၀၆ ရာခိုင်နှုန်း)နဲ့ အထွေထွေကုန်ကျစရိတ် ကျပ် ၀.၅၄၆ ဘီလီယံ (ရာခိုင်နှုန်းအားဖြင့် ၁.၆၈ ရာခိုင်နှုန်း) ခွဲဝေသုံးစွဲခဲ့ကြောင်း တွေ့ရပါတယ်။ အကြံပြုချက်များ။ တွေ့ရှိရတဲ့ စစ်ဆေးတွေ့ရှိချက်များအရ အကြံပြုချက်များမှာ ရွေးကောက်ပွဲကျင်းပ နိုင်ခြင်းမရှိသည့် ရှမ်းပြည်နယ်ရှိ မိုင်းလား၊ မိုင်းမော၊ ပန်ဝိုင်၊ ပန်ဆန်း၊ နားဖန်းမြို့နယ်များအတွက် နှစ်စဉ်ရန်ပုံငွေတင်ပြတောင်းခံပြီး ပြန်လည်အပ်နှံထားကြောင်း တွေ့ရှိရပါသဖြင့် ခွင့်ပြုရန်ပုံငွေ တင်ပြ တောင်းခံမှုကို ပြန်လည်စိစစ်သင့်ခြင်း၊ တိုင်းဒေသကြီး၊ ပြည်နယ်အချို့၊ မြို့နယ်အချို့တွင် ပြည်ထောင်စု လွှတ်တော်ဆိုင်ရာ ဖွံ့ဖြိုးရေးရန်ပုံငွေသုံးစွဲရာတွင် လိုက်နာဆောင်ရွက်ရမည့် ဘဏ္ဍာရေးလုပ်ထုံးလုပ်နည်း များနှင့်အညီ မြို့နယ်ဖွံ့ဖြိုးရေးလုပ်ငန်းများ အကောင်အထည်ဖော်ရေးအဖွဲ့များမှ ထားရှိရမည့် ငွေစာရင်း စာအုပ်များ ပြည့်စုံစွာထားရှိမှုမရှိကြောင်း တွေ့ရှိရပါသဖြင့် ထားရှိရမည့် ငွေစာရင်းစာအုပ်များ ပြည့်စုံစွာ ထားရှိစေရေး ကြီးကြပ်ဆောင်ရွက်သင့်ခြင်း၊ အချို့မြို့နယ်များတွင် လုပ်ငန်းဆောင်ရွက်ရန် ခွင့်ပြုချက် ရယူထားသည့် လုပ်ငန်းနှင့် အမှန်တကယ်ဖော်ဆောင်သည့် လုပ်ငန်းကွဲလွဲနေခြင်း၊ ပိုငွေများဖြင့် အခြား လုပ်ငန်းများ ဆောင်ရွက်ထားသော်လည်း လုပ်ငန်းပြီးစီးကြောင်း အစီရင်ခံစာတင်ပြရာတွင် မူလလုပ်ငန်း၊ အတိုင်းအတာကိုသာ တင်ပြထားသဖြင့် ခွင့်ပြုချက်ရယူထားသည့် လုပ်ငန်းများနှင့်ကွဲလွဲပြီး ဆောင်ရွက်ရန် လိုအပ်ခဲ့ပါက ပြည်ထောင်စုလွှတ်တော်ရုံး၊ ဖွံ့ဖြိုးရေးလုပ်ငန်းဗဟိုကော်မတီသို့ ခွင့်ပြုချက်ရယူပြီးမှသာ ဆောင်ရွက်စေရေး ကြီးကြပ်ဆောင်ရွက်သင့်ခြင်း။ တိုင်းဒေသကြီး၊ ပြည်နယ်အချို့ရှိ မြို့နယ်အချို့တွင် ဆောင်ရွက်သည့်လုပ်ငန်းအချို့မှာ ခန့်မှန်းခြေ စာရင်းများ ရေးဆွဲထားမှုမရှိကြောင်းတွေ့ရှိရသဖြင့် လုပ်ငန်းဆောင်ရွက်ရာတွင် ခန့်မှန်းခြေစာရင်းရေးဆွဲရန် လိုအပ်သည့်လုပ်ငန်းများအား ခန့်မှန်းခြေစာရင်းရေးဆွဲပြီးမှသာ ဆောင်ရွက်သင့်ခြင်း၊ ပစ္စည်းဝယ်ယူ ရာတွင်တန်ဖိုး ကျပ် ၅ သိန်းထက် ကျော်လွန်သော်လည်း ၂ ရာခိုင်နှုန်း ဝင်ငွေခွန်နုတ်ယူပေးသွင်းမှု မရှိ ခြင်းနှင့် လုပ်ငန်းဆောင်ရွက်မှုအပေါ် ၂ ရာခိုင်နှုန်းဝင်ငွေခွန် နုတ်ယူပေးချေမှုမရှိကြောင်း တွေ့ရှိရသဖြင့် ပစ္စည်းတန်ဖိုးနှင့် လုပ်ငန်းဆောင်ရွက်မှုတန်ဖိုး ပေးချေငွေများအတွက် ၂ ရာခိုင်နှုန်း ဝင်ငွေခွန် နုတ်ယူ ပေးချေခြင်းကို စီမံကိန်းနှင့် ဘဏ္ဍာရေးဝန်ကြီးဌာန၏ ညွှန်ကြားချက်များနှင့်အညီ လိုက်နာဆောင်ရွက် နိုင်ရေး ကြီးကြပ်ဆောင်ရွက်သင့်ခြင်း၊ အချို့တိုင်းဒေသကြီး၊ ပြည်နယ်များတွင် ဆောင်ရွက်သော လုပ်ငန်းအချို့မှာ မြေပြင်တွင် အမှန်ပြီးစီးမှု မရှိသေးသော်လည်း လုပ်ငန်းပြီးစီးကြောင်း အစီရင်ခံစာတင်ပြ ထားမှု၊ လုပ်ငန်းပြီးစီးကြောင်း အစီရင်ခံစာပါ လုပ်ငန်းအတိုင်းအတာ၊ ပမာဏနှင့် မျက်မြင်စစ်ဆေးချိန်ရှိ လုပ်ငန်းအတိုင်းအတာ၊ ပမာဏတို့ ကွဲလွဲနေမှုတို့ကို တွေ့ရှိရသဖြင့် မြို့နယ်ဖွံ့ဖြိုးရေးလုပ်ငန်း အကောင် အထည်ဖော်ဆောင်ရေးအဖွဲ့များအနေဖြင့် လုပ်ငန်းပြီးစီးကြောင်း အစီရင်ခံစာ ပုံစံ(၃)ဖြင့် တင်ပြချိန်တွင် မြေပြင်၌ ပကတိအမှန်ပြီးစီးသည့် လုပ်ငန်းအခြေအနေ၊ ပကတိအမှန်ဆောင်ရွက်သည့် အတိုင်းအတာ၊ ပမာဏကိုသာတင်ပြစေရေး ကြီးကြပ်ဆောင်ရွက်သင့်ခြင်း။ ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေဖြင့် ဆောင်ရွက်သည့်လုပ်ငန်းများ၏ လုပ်ငန်း ခန့်မှန်းခြေစာရင်းများအား စစ်ဆေးရာတွင် စံနှုန်းကွဲလွဲမှု၊ ဒေသဈေးနှုန်းကွဲလွဲမှုများ တွေ့ရှိရခြင်း၊ မျက်မြင် စစ်ဆေးမှုအရ အမှန်ဆောင်ရွက်မှုနှင့် အသုံးစရိတ်ထုတ်ယူမှုတို့ ကွဲလွဲကြောင်းတွေ့ရှိရခြင်းတို့ကြောင့် ပိုမိုထုတ်ယူငွေကျပ် ၀.၀ဝ၈ ဘီလီယံအား နိုင်ငံတော်သို့ ပြန်လည်ပေးသွင်းစေခဲ့ရာ ယင်းသို့ပြန်လည် ပေးသွင်းငွေ ဖြစ်ပေါ်မှုမရှိစေရေးအတွက် လုပ်ငန်းခန့်မှန်းခြေစာရင်းများအား စံနှုန်း၊ ဒေသဈေးနှုန်းများဖြင့် မှန်ကန်စွာရေးဆွဲစေရေး ကြီးကြပ်ဆောင်ရွက်သင့်ခြင်း၊ ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေ ဥပဒေနှင့် ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေသုံးစွဲရာတွင် လိုက်နာဆောင်ရွက်ရမည့် ဘဏ္ဍာရေး လုပ်ထုံးလုပ်နည်းများအရ နေ့စဉ် လက်ဝယ်ကိုင်ဆောင်ရမည့် ငွေသားလက်ကျန်ထက် ပိုမိုကိုင်ဆောင် ထားခြင်း၊ အသုံးစရိတ်ပေးချေရာ၌ ချက်လက်မှတ်အသုံးမပြုခြင်း၊ ကွင်းဆင်းကြီးကြပ်မှုအတွက် ကြီးကြပ်မှု မှတ်တမ်းမထားရှိခြင်း၊ ပုံသေပိုင်ပစ္စည်းများအား မှတ်ပုံတင်စာအုပ်တွင် ရေးသွင်းထားမှုမရှိခြင်း၊ လုပ်ငန်း ဆိုင်းဘုတ်စိုက်ထူထားမှုမရှိခြင်းတို့ကို တွေ့ရှိရပါသဖြင့် ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေ ဥပဒေနှင့် ဖွံ့ဖြိုးရေးရန်ပုံငွေသုံးစွဲရာတွင် လိုက်နာဆောင်ရွက်ရမည့် ဘဏ္ဍာရေးလုပ်ထုံးလုပ်နည်းများနှင့် အညီ ဆောင်ရွက်စေရေးကြီးကြပ်ဆောင်ရွက်သင့်ခြင်း။ ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေဖြင့် ဆောင်ရွက်ပြီးစီးသောလုပ်ငန်းများတွင် သဘာဝဘေးဒဏ်ကြောင့် ပျက်စီးသွားသည့်လုပ်ငန်းများ၊ ဆက်လက်ဆောင်ရွက်ရန် လိုအပ်သည့် လုပ်ငန်းများ၊ ပြန်လည်ပြုပြင်ရန် လိုအပ်သည့်လုပ်ငန်းများကို တွေ့ရှိရပါသဖြင့် ယင်းလုပ်ငန်းများနှင့် စပ်လျဉ်း၍ ဆောင်ရွက်မည့်အစီအမံများကို ပြည်ထောင်စုလွှတ်တော်ရုံး၊ ဖွံ့ဖြိုးရေးလုပ်ငန်းဗဟိုကော်မတီသို့ တင်ပြဆောင်ရွက်သင့်ခြင်း၊ ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေဖြင့် ဆောင်ရွက်ပြီးစီးသည့် လုပ်ငန်းများတွင် အများပြည်သူအတွက် တိုက်ရိုက်အကျိုးမရှိသော လုပ်ငန်းအချို့ကို တွေ့ရှိရသဖြင့် ဒေသ ဖွံ့ဖြိုးရေးလုပ်ငန်းများဆောင်ရွက်ခွင့်နှင့် ဖွံ့ဖြိုးရေးရန်ပုံငွေသုံးစွဲခွင့်ပြုရန် ပုံစံ(၁)ဖြင့် တင်ပြရာတွင် မြေပြင် အခြေအနေအရ ပြည်သူများအတွက် အကျိုးအများဆုံး သက်ရောက်စေနိုင်မည့် လုပ်ငန်းများကိုသာ ဆောင်ရွက်ခွင့်ပြုရန် တင်ပြစေရေး ကြီးကြပ်ဆောင်ရွက်သင့်ခြင်း။ စစ်ကိုင်းတိုင်းဒေသကြီး၊ ဖောင်းပြင်မြို့နယ်၊ ယားပင်းကျေးရွာ၊ ယားပင်းချောင်းကူးသစ်သား တံတားမှာ ၁၈-၃-၂၀၁၈ နေ့တွင် ပြီးစီးခဲ့ပြီး ၂၉-၅-၂၀၁၈ နေ့နှင့် ၃၀-၅-၂၀၁၈ နေ့တွင် မိုးသည်းထန်စွာ ရွာသွန်းမှုကြောင့် တံတားတိုင်ခြေများရှိ မြေများအား တိုက်စားခြင်းကြောင့် ပြိုကျပျက်စီးခဲ့ရာ လုပ်ငန်း ကျွမ်းကျင်သူများဖြင့် ဆောင်ရွက်မှုမရှိဘဲ ရပ်မိရပ်ဖများဖြင့် လုပ်ကိုင်ဆောင်ရွက်၍ လုပ်ငန်းအရည် အသွေးလိုအပ်ချက် မပြည့်မီခြင်းကြောင့် ပျက်စီးသွားခြင်းဖြစ်ကြောင်း တင်ပြချက်အရ သိရှိရပါသဖြင့် လုပ်ငန်းအရည်အသွေး ကောင်းမွန်စေရေးအတွက် လိုအပ်သည့်နေရာများတွင် ပညာရပ်ဆိုင်ရာ ကျွမ်းကျင် သူများ၏ အကူအညီကို ရယူဆောင်ရွက်သင့်ခြင်း၊ ယခင်နှစ်အစီရင်ခံစာပါ အကြံပြုချက်များမှ ၂ ချက်မှာ ဆောင်ရွက်ပြီးစီးပြီး ကျန်အချက်များမှာ ၂၀၁၇-၂၀၁၈ ဘဏ္ဍာရေးနှစ်တွင် ဆက်လက်ဖြစ်ပေါ်နေဆဲ ဖြစ်ကြောင်း တွေ့ရှိရပါသဖြင့် ယခင်နှစ်အစီရင်ခံစာပါ အကြံပြုချက်များအား လိုက်နာဆောင်ရွက်ပြီး အလားတူကိစ္စရပ်များ ထပ်မံမဖြစ်ပေါ်စေရေးအတွက် ပြည်ထောင်စုလွှတ်တော်ရုံး၊ ဖွံ့ဖြိုးရေးလုပ်ငန်း ဗဟိုကော်မတီမှ ကြီးကြပ်ဆောင်ရွက်သင့်ခြင်း။ နိဂုံးချုပ်အနေဖြင့် ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေများဖြင့် ဒေသများမှာ လုပ်ငန်းများအကောင်အထည်ဖော် ဆောင်ရွက်ရာ၌ လုပ်ငန်းတစ်ခုလျှင် ကျပ်သန်း ၅,၀၀၀ ခွင့်ပြုပေးမည့် အစား မြေပြင်အခြေအနေအရ လိုအပ်သည့် လုပ်ငန်းပမာဏနှင့် လျော်ညီသည့်တန်ဖိုးများ ခွင့်ပြုပေးသင့် ပါတယ်။ ဒါ့အပြင် မြို့နယ်တစ်ခုနှင့်တစ်ခု လူဦးရေ၊ နယ်မြေအကျယ်အဝန်း၊ ဖွံ့ဖြိုးတိုးတက်မှု၊ လမ်းပန်း ဆက်သွယ်ရေး၊ စီးပွားရေးအလားအလာရှိမှု၊ ရာသီဥတု၊ သဘာဝဘေးအန္တရာယ်ခံစားရမှုများ မတူညီ နိုင်သည့်အတွက် မြို့နယ်တစ်ခုလျှင် ကျပ်သန်း ၁၀၀ ပုံမှန်ခွင့်ပြုပေးခြင်းအား ဖွံ့ဖြိုးမှုနည်းပါးသည့် ဒေသ များတွင် အမှန်တကယ် အမြန်ဆုံးဦးစားပေး ဆောင်ရွက်ပေးသင့်သည့် လုပ်ငန်းအမျိုးအစား၊ ဆောင်ရွက် နိုင်သည့် အတိုင်းအတာပေါ်အခြေခံ၍ သင့်မြတ်သည့် ထောက်ပံ့ငွေပမာဏ ခွဲဝေသုံးစွဲခွင့်ပြုပါလျှင် ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေဥပဒေပါ ရည်ရွယ်ချက်များဖြစ်သည့် ဒေသများ လျင်မြန်စွာ ဖွံ့ဖြိုးတိုးတက်စေရေး အကောင်အထည်ဖော်ဆောင်ရွက်မှုများ ပိုမိုအားကောင်း ထိရောက်စေမည် ဖြစ်ပါကြောင်း တင်ပြအပ်ပါသည်။ လမ်းညွှန်မှုခံယူပါကြောင်း တင်ပြအပ်ပါတယ်။ ကျေးဇူးအများကြီးတင်ပါတယ်။</speech>
<title>အထက်ပါအစီရင်ခံစာနှင့်စပ်လျဉ်း၍ ပြည်သူ့ငွေစာရင်းပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာ(၃/၂၀၁၉)ကို ဖတ်ကြားတင်ပြခြင်းနှင့် လွှတ်တော်က ဆွေးနွေးစဉ်းစားရန် အဆိုတင်သွင်းခြင်း၊</title>
<speech type="speaker">အစီအစဉ်(၇) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အထက်ပါ ၂၀၁၇-၂၀၁၈ ဘဏ္ဍာရေးနှစ် ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေစာရင်းများနဲ့ စပ်လျဉ်းတဲ့ စစ်ဆေးတွေ့ရှိချက် အစီရင်ခံစာအပေါ် ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာ(၃/၂၀၁၉)ကို ဖတ်ကြားတင်ပြပြီး လွှတ်တော်က ဆွေးနွေးစဉ်းစားရန် အဆိုတင်သွင်းဖို့ ဖိတ်ခေါ်ပါတယ်။</speech>
<speech><mp id="1221">ဦးစောသန်းထွဋ်(ဒုတိယဥက္ကဋ္ဌ-၂၊ ပြည်သူ့ငွေစာရင်းပူးပေါင်းကော်မတီ)</mp>လေးစားအပ်တဲ့ ပြည်ထောင်စုလွှတ်တော် နာယကကြီးနဲ့ ပြည်ထောင်စုအဆင့် အဖွဲ့အစည်းဝင်များ၊ ပြည်ထောင်စုလွှတ်တော် ကိုယ်စားလှယ်များနဲ့ ဧည့်သည်တော်များအားလုံး မင်္ဂလာပါ။ ကျွန်တော်ကတော့ ကရင်ပြည်နယ် မဲဆန္ဒနယ် အမှတ်(၂)၊ အမျိုးသားလွှတ်တော်ကိုယ်စားလှယ်၊ ပြည်ထောင်စုလွှတ်တော် ပြည်သူ့ငွေစာရင်းပူးပေါင်း ကော်မတီ ဒုတိယဥက္ကဋ္ဌ(၂) စောသန်းထွဋ် ဖြစ်ပါတယ်။ ပြည်သူ့ငွေစာရင်းပူးပေါင်းကော်မတီရဲ့ တာဝန်ပေးချက်အရ ပြည်ထောင်စုစာရင်းစစ်ချုပ်ရဲ့ ၂၀၁၇-၂၀၁၈ ဘဏ္ဍာရေးနှစ် ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေစာရင်းများနှင့် စပ်လျဉ်းပြီး စစ်ဆေး တွေ့ရှိချက် အစီရင်ခံစာအပေါ် လေ့လာတွေ့ရှိချက်နဲ့ သဘောထားမှတ်ချက်အစီရင်ခံစာ အမှတ်စဉ်(၃/၂၀၁၉) ကို ဖတ်ကြားသွားမှာဖြစ်ပါတယ်။ အစီရင်ခံစာကို လွှတ်တော်ကိုယ်စားလှယ်ကြီးများထံ ကြိုတင်ဖြန့်ဝေ ထားပြီးဖြစ်တဲ့အတွက် အစီရင်ခံစာပါ အရေးကြီးခေါင်းစဉ်များကိုသာလျှင် ဖတ်ကြားသွားမှာဖြစ်တဲ့အကြောင်း ကြိုတင်အစီရင်ခံအပ်ပါတယ်။ လေးစားအပ်သော ပြည်ထောင်စုလွှတ်တော် နာယကကြီးခင်ဗျာ။ Power Point သုံးစွဲခွင့်ပြုဖို့ တောင်းခံအပ်ပါတယ်။ အပိုဒ်(၁)၊ (၂) နိဒါန်း၊ အပိုဒ်(၄) ။ ရန်ပုံငွေခွင့်ပြုမှု တိုင်းဒေသကြီး၊ ပြည်နယ်များသို့ လွှဲပို့မှုနဲ့ ပြန်လည်အပ်နှံမှုများ။ ၂၀၁ရ ခုနှစ်၊ ပြည်ထောင်စု၏ ဘဏ္ဍာငွေအရသုံးဆိုင်ရာ ဥပဒေအရခွင့်ပြုသည့် ပြည်ထောင်စုလွှတ်တော်ဆိုင်ရာ ဖွံ့ဖြိုးရေး ရန်ပုံငွေကို စီမံကိန်းနဲ့ ဘဏ္ဍာရေးဝန်ကြီးဌာန ငွေတိုက်ဦးစီးဌာနမှ ဖွံ့ဖြိုးရေးလုပ်ငန်းဗဟိုကော်မတီက စိစစ်ခွင့်ပြုထားသည့် ရန်ပုံငွေအတိုင်း တိုင်းဒေသကြီး၊ ပြည်နယ်အစိုးရအဖွဲ့များသို့ လွှဲပို့ထားကြောင်း တွေ့ရှိရပြီး ၂၀၁၇-၂၀၁၈ ဘဏ္ဍာရေးနှစ်အတွင်း ရန်ပုံငွေ ခွင့်ပြုမှု၊ တိုင်းဒေသကြီး၊ ပြည်နယ်များသို့ လွှဲပို့မှုနှင့် ပိုလျှံငွေပြန်လည်အပ်နှံမှုတို့ကို အောက်ပါအတိုင်း ဖော်ပြထားပါတယ်။ တိုင်းဒေသကြီး၊ ပြည်နယ်များသို့ ထောက်ပံ့ငွေ လွှဲပို့မှု၊ သုံးစွဲမှုနှင့် ပိုလျှံငွေဖြစ်ပေါ်မှု။ တိုင်းဒေသကြီး၊ ပြည်နယ်များသို့ ထောက်ပံ့ငွေ လွှဲပို့မှု၊ သုံးစွဲမှုနှင့် ပိုလျှံငွေဖြစ်ပေါ်မှုကို အောက်ပါအတိုင်း ဖော်ပြထား ပါတယ်။ အထက်ပါပိုလျှံငွေ ကျပ်သန်း ၃၀.၈၉၂ အနက် ၂၀၁၇-၂၀၁၈ ဘဏ္ဍာရေးနှစ်အတွင်း ကျပ်သန်း ၂၉.၀၆၃၂၊ ၂၀၁၈ ခုနှစ်၊ ဇူလိုင်လအထိ ကျပ်သန်း ၁.၈၂၁ စုစုပေါင်း ကျပ်သန်း ၃၀.၈၈၄ ကို ငွေတိုက်ဦးစီး ဌာနသို့ ပြန်လည်လွှဲပြောင်း ပေးခဲ့ပြီးဖြစ်ပါတယ်။ လုပ်ငန်းဆောင်ရွက်မှုများ။ ပြည်ထောင်စုလွှတ်တော် ဖွံ့ဖြိုးရေးရန်ပုံငွေအဖြစ် မဲဆန္ဒနယ်မြေများရှိ ပြည်သူများ၏ လိုအပ်ချက်များကို ဖြည့်ဆည်းနိုင်ရန် သက်ဆိုင်ရာမြို့နယ်ရှိ လွှတ်တော်ကိုယ်စားလှယ် များက တိုင်းဒေသကြီး/ ပြည်နယ် ၁၄ ခုရှိ မြို့နယ် ၃၁ရ မြို့နယ်၊ ပြည်ထောင်စုနယ်မြေ နေပြည်တော်မှ မြို့နယ် ၈ ခု၊ စုစုပေါင်းမြို့နယ် ၃၂၅ ခုတွင် ဆောင်ရွက်ခဲ့သည့် အထောက်အကူပြု လုပ်ငန်းများအား လုပ်ငန်း အမျိုးအစား အရေအတွက်နှင့် လုပ်ငန်းတန်ဖိုးများကို ယခင်ဘဏ္ဍာရေးနှစ်နှင့် နှိုင်းယှဉ်ပြီး အောက်ပါအတိုင်း တွေ့ရှိရသည်။ အသေးစိတ်ကို နောက်ဆက်တွဲ (က)၊ (ခ)တို့ဖြင့် ဖော်ပြအပ်ပါတယ်။ ပြည်ထောင်စုစာရင်းစစ်ချုပ်၏ စစ်ဆေးတွေ့ရှိချက်မှာ အောက်ပါအတိုင်း ဖြစ်ပါတယ်။ ငွေစာရင်း ပိုင်းဆိုင်ရာ ထားရှိရမည့် ငွေစာရင်းစာအုပ်များကို သက်ဆိုင်ရာအထောက်အထားများ မထားရှိခြင်း၊ ဒေသ ဖွံ့ဖြိုးရေး လုပ်ငန်းများဆောင်ရွက်ခွင့် တင်ပြသည့်လုပ်ငန်းနှင့် အမှန်ဆောင်ရွက်သည့် လုပ်ငန်းများကွဲလွဲခြင်း၊ လုပ်ငန်းခန့်မှန်းခြေစာရင်းများ ရေးဆွဲမှုမရှိခြင်း၊ ၂ ရာခိုင်နှုန်း ဝင်ငွေခွန်နုတ်ယူပေးသွင်းမှု အနည်းငယ် ရှင်းပြလိုပါတယ်။ စီမံကိန်းနဲ့ ဘဏ္ဍာရေးဝန်ကြီးဌာန ပြည်ထောင်စုဝန်ကြီးရုံး၏ ၁၀-၁-၂၀၁ရ ရက်စွဲပါ အမိန့်ကြော်ငြာစာ အမှတ်(၂/၂၀၁၇)အရ တင်ဒါစနစ်၊ ကန်ထရိုက်စနစ် ၊ ဈေးနှုန်းခေါ်ယူသည့်စနစ် သို့မဟုတ် အခြားစနစ် တစ်ခုခုဖြင့် နိုင်ငံတော်အတွင်း ပစ္စည်းဝယ်ယူခြင်း၊ လုပ်ငန်းဆောင်ရွက်စေခြင်း၊ ဝန်ဆောင်မှုရယူခြင်း၊ ငှားယူခြင်းတို့အတွက် ပေးငွေစုစုပေါင်းသည် ကျပ် ၅ သိန်းထက်ကျော်လွန်ပါက ငွေထုတ်ပေးရန် တာဝန်ရှိသူ သည် ငွေထုတ်ပေးချိန်တွင် ၂ ရာခိုင်နှုန်း ဝင်ငွေခွန်ကို နုတ်ယူပေးသွင်းရန် ညွှန်ကြားထားသော်လည်း ညွှန်ကြားချက်နှင့် ညီညွတ်မှုမရှိသည့် စစ်ဆေးတွေ့ရှိချက်များကို အစီရင်ခံစာတွင် ဖော်ပြထားပါတယ်။ ဆက်လက်ပြီးတော့ မျက်မြင်စစ်ဆေးချိန်တွင် လုပ်ငန်းပြီးစီးမှု။ မျက်မြင်စစ်ဆေးချိန်တွင် လုပ်ငန်း ပြီးစီးမှုမရှိသေးခြင်း၊ မျက်မြင်စစ်ဆေးရာတွင် လုပ်ငန်းအတိုင်းအတာ ပမာဏကွဲလွဲနေခြင်း၊ စစ်ဆေး တွေ့ရှိချက်အရ နိုင်ငံတော်သို့ ပြန်လည်ပေးသွင်းခြင်း၊ ပြည်ထောင်စုလွှတ်တော်ဆိုင်ရာဖွံ့ဖြိုးရေးရန်ပုံငွေဖြင့် ဆောင်ရွက်သည့်လုပ်ငန်းများအား စစ်ဆေးတွေ့ရှိချက်အရ ပိုထုတ်ငွေစုစုပေါင်း ၈.၁၅၁ သန်း ပေါ်ပေါက်ခဲ့ပြီး ယင်းငွေများအား ငွေတိုက်ဦးစီးဌာန၏ နိုင်ငံတော်စာရင်း (MD 012672)သို့ ပြန်လည်ပေးသွင်းပြီး ဖြစ်ပါတယ်။ ပြန်လည်ပေးသွင်းမှု ဖြစ်ပေါ်ခဲ့တဲ့ မြို့နယ်များကို အစီရင်ခံစာတွင် ဖော်ပြထားပါတယ်။ လုပ်ထုံးလုပ်နည်းနဲ့ မညီညွတ်မှုများကို အခြားစစ်ဆေးတွေ့ရှိချက်များ။ ပြည်ထောင်စုလွှတ်တော် ဆိုင်ရာဖွံ့ဖြိုးရေးရန်ပုံငွေ သုံးစွဲရာတွင် လိုက်နာဆောင်ရွက်ရမည့် ဘဏ္ဍာရေးလုပ်ထုံးလုပ်နည်းနှင့် မညီညွတ်မှု များ၊ အခြားစစ်ဆေးတွေ့ရှိချက်များကို အောက်ပါအတိုင်း ဖော်ပြထားပါတယ်။ ထားရှိရမည့် ငွေသား လက်ကျန်ထက် ပိုမိုကိုင်ဆောင်ထားခြင်း၊ အသုံးစရိတ်ပေးချေရာ၌ ချက်လက်မှတ်အသုံးမပြုခြင်း၊ ကွင်းဆင်း ကြီးကြပ်မှုမှတ်တမ်းများ မထားရှိခြင်း၊ ပုံသေပိုင်ပစ္စည်းများ မှတ်ပုံတင်စာအုပ်တွင် ရေးသွင်းထားမှုမရှိခြင်း၊ လုပ်ငန်းဆိုင်းဘုတ်စိုက်ထူထားမှုမရှိခြင်း၊ မူလတင်ပြထားသည့်နေရာမှ အခြားနေရာသို့ ပြောင်းလွှဲဆောင်ရွက် ထားခြင်းတို့ကို အစီရင်ခံစာဖော်ပြထားပါတယ်။ သဘာဝဘေးဒဏ်ကြောင့် ပျက်စီးသွားတဲ့လုပ်ငန်းများ ကိုလည်း နောက်ဆက်တွဲ(င)ဖြင့် ဖော်ပြထားပါတယ်။ အများပြည်သူအတွက် တိုက်ရိုက်အကျိုးမရှိသည့် လုပ်ငန်းများနှင့် လုပ်ငန်းကျွမ်းကျင်သူဖြင့် ဆောင်ရွက်မှုမရှိ။ ပျက်စီးသွားသည့် လုပ်ငန်းများကို တိုင်းဒေသကြီး/ ပြည်နယ်အလိုက် အစီရင်ခံစာတွင် ဖော်ပြထားပါတယ်။ တိုင်းဒေသကြီး/ ပြည်နယ်စာရင်းစစ်ချုပ်တို့ရဲ့ သဘောထားမှတ်ချက်များ ၂၀၁၇-၂၀၁၈ ဘဏ္ဍာရေးနှစ် ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေအဖြစ် တိုင်းဒေသကြီး/ ပြည်နယ်များရှိ မြို့နယ်များတွင် ဆောင်ရွက်နေသော လုပ်ငန်းများအား စစ်ဆေးခြင်းနှင့်စပ်လျဉ်း၍ တိုင်းဒေသကြီးနှင့် ပြည်နယ်စာရင်းစစ်ချုပ်များမှ သုံးသပ်ချက်များအား အစီရင်ခံစာတွင် အကျယ်တဝင့် ဖော်ပြထား ပါတယ်။ ယခင်နှစ် ပြည်ထောင်စုစာရင်းစစ်ချုပ်နှင့် ပြည်သူ့ငွေစာရင်းပူးပေါင်းကော်မတီတို့ရဲ့ အစီရင်ခံစာပါ သုံးသပ်ချက်နှင့် သဘောထားမှတ်ချက်များအပေါ် လိုက်နာဆောင်ရွက်ရန် ကျန်ရှိသည့်အချက်များကို အစီရင်ခံစာတွင် ဖော်ပြထားပါတယ်။ ပြည်ထောင်စုစာရင်းစစ်ချုပ်ရဲ့ အကြံပြုချက်။ ၂၀၁၇-၂၀၁၈ ဘဏ္ဍာရေးနှစ်အတွက် ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေဖြင့် ဆောင်ရွက်သည့်လုပ်ငန်းနှင့် စာရင်းများအား စစ်ဆေးတွေ့ရှိချက်များအရ အောက်ဖော်ပြပါအချက်များကို ဆောင်ရွက်ရန်လိုအပ်ကြောင်း အကြံပြု ပါတယ်။ (က) ရွေးကောက်ပွဲကျင်းပနိုင်ခြင်းမရှိတဲ့ မြို့နယ်များတွင် နှစ်စဉ်ခွင့်ပြုရန်ပုံငွေ တင်ပြတောင်းခံပြီး ပြန်လည်အပ်နှံထားကြောင်း တွေ့ရှိရပါသဖြင့် ခွင့်ပြုရန်ပုံငွေ တင်ပြတောင်းခံမှုကို ပြန်လည်စိစစ်သင့်ခြင်း၊ (ခ) ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေ သုံးစွဲရာတွင် လိုက်နာဆောင်ရွက်ရမည့် ဘဏ္ဍာရေး လုပ်ထုံးလုပ်နည်းနှင့်အညီ မြို့နယ်ဖွံ့ဖြိုးရေးလုပ်ငန်း အကောင်အထည်ဖော်ရေးအဖွဲ့မှထားရှိရမည့် ငွေစာရင်း စာအုပ်များ ပြည့်စုံစွာထားရှိစေရေး ကြီးကြပ်ဆောင်ရွက်သင့်ခြင်း၊ (ဂ) လုပ်ငန်းအမှန်အကောင်အထည် ဖော်ရာတွင် ခွင့်ပြုချက်ရယူထားသည့် လုပ်ငန်းများနှင့် ကွဲလွဲပြီးဆောင်ရွက်ရန် လိုအပ်ခဲ့ပါက ပြည်ထောင်စု လွှတ်တော်ရုံး ဖွံ့ဖြိုးရေးလုပ်ငန်းဗဟိုကော်မတီသို့ ခွင့်ပြုချက်ရယူပြီးမှသာ ဆောင်ရွက်စေရေး ကြီးကြပ် ဆောင်ရွက်သင့်ခြင်း၊ (ဃ) လုပ်ငန်းဆောင်ရွက်ရာတွင် ခန့်မှန်းခြေစာရင်း ရေးဆွဲရန်လိုအပ်သည့် လုပ်ငန်း များအား မဆင်းစေဘဲမသောကောက်သင်း။ (င) ပစ္စည်းဖိုးနဲ့ လုပ်ငန်းဆောင်ရွက်မှုတန်ဖိုး ပေးချေမှုများအတွက် ၂ ရာခိုင်နှုန်း ဝင်ငွေခွန် နုတ်ယူ ပေးချေခြင်းကို စီမံကိန်းနှင့် ဘဏ္ဍာရေးဝန်ကြီးဌာန၏ ညွှန်ကြားချက်နဲ့အညီ လိုက်နာဆောင်ရွက်နိုင်ရေး ကြီးကြပ်ဆောင်ရွက်သင့်ခြင်း၊ (စ) မြို့နယ်ဖွံ့ဖြိုးရေးလုပ်ငန်း အကောင်အထည်ဖော်ရေးအဖွဲ့အနေဖြင့် လုပ်ငန်း ပြီးစီးကြောင်း အစီရင်ခံစာ ပုံစံ(၃)ဖြင့် တင်ပြချိန်တွင် မြေပြင်၌ ပကတိပြီးစီးသည့် လုပ်ငန်းအခြေအနေ၊ ပကတိအမှန် ဆောင်ရွက်နိုင်သည့် အတိုင်းအတာပမာဏကိုသာ တင်ပြစေရေး ကြီးကြပ်ဆောင်ရွက်သင့်ခြင်း၊ (ဆ) ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေဖြင့် ဆောင်ရွက်သည့်လုပ်ငန်းများ၏ ခန့်မှန်းခြေ စာရင်းများအား စစ်ဆေးရာတွင် ပြန်လည်ပေးသွင်းငွေ ဖြစ်ပေါ်မှုမရှိစေရေးအတွက် စံနှုန်း၊ ဒေသဈေးနှုန်း များနှင့် မှန်ကန်စွာရေးဆွဲစေရေး ကြီးကြပ်ဆောင်ရွက်သင့်ခြင်း၊ (ဇ) ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေဥပဒေ၊ ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေ သုံးစွဲရာတွင် လိုက်နာဆောင်ရွက် ရမည့် ဘဏ္ဍာရေးလုပ်ထုံးလုပ်နည်း၊ ဖွံ့ဖြိုးရေးရန်ပုံငွေ ထိန်းသိမ်းခြင်းနှင့် သုံးစွဲခြင်းဆိုင်ရာ လုပ်ထုံး လုပ်နည်းများနှင့်အညီ ဆောင်ရွက်စေရေး ကြီးကြပ်ဆောင်ရွက်သင့်ခြင်း၊ (ဈ) ဆက်လက်ဆောင်ရွက်ရန် လိုအပ်သည့်လုပ်ငန်းများ၊ ပြန်လည်ပြုပြင်ရန် လိုအပ်သည့်လုပ်ငန်း များနှင့်စပ်လျဉ်း၍ ဆောင်ရွက်မည့်အစီအမံများကို ပြည်ထောင်စုလွှတ်တော်ရုံး ဖွံ့ဖြိုးရေးလုပ်ငန်းဗဟို ကော်မတီသို့ တင်ပြဆောင်ရွက်သင့်ခြင်း၊ (ည) ဒေသဖွံ့ဖြိုးရေးလုပ်ငန်းများ ဆောင်ရွက်ခွင့်နှင့် ဖွံ့ဖြိုးရေး ရန်ပုံငွေသုံးစွဲခွင့်ပြုနိုင်ပါရန် ပုံစံ(၁)ဖြင့် တင်ပြရာတွင် မြေပြင်အခြေအနေအရ ပြည်သူများအတွက် အများဆုံး အကျိုးသက်ရောက်မှုရှိစေမည့် လုပ်ငန်းများကိုသာ ဆောင်ရွက်ခွင့်ပြုရန် တင်ပြစေရေး ကြီးကြပ်ဆောင်ရွက် သင့်ခြင်း၊ (ဋ) ပြည်ထောင်စုလွှတ်တော်ဆိုင်ရာဖွံ့ဖြိုးရေးရန်ပုံငွေဖြင့် ဆောင်ရွက်သည့် လုပ်ငန်းများ၌ အရည် အသွေးကောင်းမွန်စေရေးအတွက် လိုအပ်သည့်နေရာများတွင် ပညာရပ်ဆိုင်ရာကျွမ်းကျင်သူများ၏ အကူ အညီကို ရယူဆောင်ရွက်သင့်ခြင်း၊ (ဌ) ယခင်နှစ်အစီရင်ခံစာပါ အကြံပြုချက်များအား လိုက်နာဆောင်ရွက်ပြီး အလားတူကိစ္စရပ်များ ထပ်မံမဖြစ်ပေါ်စေရေး ကြီးကြပ်ဆောင်ရွက်သင့်ခြင်းတို့ ဖြစ်ပါတယ်။ ပြည်သူ့ငွေစာရင်းပူးပေါင်းကော်မတီ သုံးသပ်ချက်နှင့်သဘောထားမှတ်ချက်။ ၂၀၁၇-၂၀၁၈ ဘဏ္ဍာရေးနှစ် ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေစာရင်းများနှင့်စပ်လျဉ်း၍ ပြည်ထောင်စုစာရင်းစစ်ချုပ်၏ စစ်ဆေးတွေ့ရှိချက်၊ သုံးသပ်ချက်နှင့် အကြံပြုချက်များအပေါ် တိုင်းဒေသကြီးနှင့် ပြည်နယ်များရှိ မြို့နယ်ဖွံ့ဖြိုးရေးလုပ်ငန်း အကောင်အထည်ဖော်ရေးအဖွဲ့များအနေဖြင့် အလေးထားလိုက်နာဆောင်ရွက်ရန် လိုအပ်ကြောင်းသုံးသပ်ရရှိပါတယ်။ ပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေဖြင့် တိုင်းဒေသကြီး၊ ပြည်နယ်များရှိ မြို့နယ်များတွင် အကောင်အထည်ဖော်ဆောင်ရွက်ရာ၌ မူလလျာထားသည့်လုပ်ငန်းမှ ပြောင်းလဲဆောင်ရွက်ရန် လိုအပ်သောလုပ်ငန်းများအတွက် ဖွံ့ဖြိုးရေးလုပ်ငန်းဗဟိုကော်မတီထံသို့ လုပ်ငန်း ပြောင်းလဲဆောင်ရွက်ခွင့်နှင့် လုပ်ငန်းပြီးစီးကြောင်း အစီရင်ခံစာများကို ် တစ်ပြေးညီတင်ပြရန် တည်ဆဲပြည်ထောင်စုလွှတ်တော်ဆိုင်ရာ ဖွံ့ဖြိုးရေးရန်ပုံငွေဥပဒေပြဋ္ဌာန်းချက်၊ ဖွံ့ဖြိုးရေးရန်ပုံငွေထိန်းသိမ်းခြင်းနှင့် သုံးစွဲခြင်းဆိုင်ရာ လုပ်ထုံးလုပ်နည်းများအတိုင်း လိုက်နာဆောင်ရွက်ရန်၊ ဘဏ္ဍာရေးစည်းမျဉ်းများနှင့်အညီ အလေးထားလိုက်နာဆောင်ရွက်ရန် လိုအပ်ကြောင်း သဘောထားမှတ်ချက်ပြုအပ်ပါတယ်။ ပြည်ထောင်စု လွှတ်တော်ဆိုင်ရာ ဖွံ့ဖြိုးရေးရန်ပုံငွေဖြင့် လုပ်ငန်းများအကောင်အထည်ဖော် ဆောင်ရွက်ရာတွင် ဤ အစီရင်ခံစာအပိုဒ် ၃၃ အပိုဒ်ခွဲ (က)၊ (ခ)၊ (ဂ)နဲ့ (ဃ)တို့အပေါ် အလေးထားလိုက်နာ ဆောင်ရွက်ရန်နှင့် လွှတ်တော်ကိုယ်စားလှယ်များအနေဖြင့် ကြီးကြပ်ဆောင်ရွက်သွားရန် လိုအပ်ကြောင်း သဘောထားမှတ်ချက် ပြုပါတယ်။ နိဂုံးအားဖြင့် ပြည်ထောင်စုစာရင်းစစ်ချုပ်ရုံးက ပေးပို့သော ၂၀၁၇-၂၀၁၈ ဘဏ္ဍာရေးနှစ် ပြည်ထောင်စု လွှတ်တော်ဆိုင်ရာ ဖွံ့ဖြိုးရေးရန်ပုံငွေစာရင်းများနှင့်စပ်လျဉ်းသည့် စစ်ဆေးတွေ့ရှိချက် အစီရင်ခံစာအပေါ် ပြည်သူ့ငွေစာရင်းပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာအမှတ်စဉ် (၃/၂၀၁၉)အား ပြည်ထောင်စုလွှတ်တော်ဆိုင်ရာ နည်းဥပဒေ ၁၀၄ (က)၊ (ခ)၊ (ဂ)ပါ ပြဋ္ဌာန်းချက်များနှင့် အညီ ပြည်ထောင်စုလွှတ်တော်သို့ အစီရင်ခံစာတင်ပြရင်း အစီရင်ခံစာကို လွှတ်တော်က ဆွေးနွေးစဉ်းစား ပေးပါရန် အဆိုတင်သွင်းအပ်ပါတယ်။ ပြည်ထောင်စုလွှတ်တော်၊ ပြည်သူ့ငွေစာရင်းပူးပေါင်းကော်မတီ။ ကျေးဇူးတင်ပါတယ်။ အဆိုပါအစီရင်ခံစာနှင့်စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ် ရှိပါက အမည်စာရင်းတင်သွင်းနိုင်ကြောင်း ကြေညာခြင်း ၊</speech>
<speech type="speaker">အစီအစဉ်(၈) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်သူ့ ငွေစာရင်းပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာ(၃/၂၀၁၉) မိတ္တူ ကို လွှတ်တော်ကိုယ်စားလှယ်များထံ ဖြန့်ဝေထားပါတယ်။ အစီရင်ခံစာအပြည့်အစုံကို နောက်ဆက်တွဲဖြင့် ဖော်ပြထားပါသည်။ အထက်ပါအစီရင်ခံစာနဲ့စပ်လျဉ်းပြီး ပြည်ထောင်စုလွှတ်တော်ဆိုင်ရာ နည်းဥပဒေ ၁၀၄ နည်းဥပဒေခွဲ(ဃ)၊ (င)တို့နဲ့အညီ ဆွေးနွေးလိုတဲ့ ကိုယ်စားလှယ်များရှိပါက ၈-၂-၂၀၁၉ ရက် (သောကြာနေ့) ညနေ ၄ နာရီ နောက်ဆုံးထားပြီး ပြည်ထောင်စုလွှတ်တော်ရုံး ညွှန်ကြားရေးမှူးချုပ်ထံ အမည်စာရင်းတင်သွင်းနိုင်ကြောင်း ကြေညာပါတယ်။</speech>
</report>
<report>
<title>ပြည်ထောင်စုအစိုးရအဖွဲ့မှ ပေးပို့သော ၂၀၁၈ ခုနှစ်၊ ဧပြီလမှ စက်တင်ဘာလ အထိ ၆ လပတ် အခွန်ကောက်ခံ ရရှိမှုအခြေအနေနှင့်၎င်းအပေါ် ပြည်သူ့ငွေစာရင်းပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာ(၂/၂၀၁၉)တို့နှင့်စပ်လျဉ်း၍ လွှတ်တော် ကိုယ်စားလှယ်များက ဆက်လက်ဆွေးနွေးခြင်း</title>
<speech type="speaker">အစီအစဉ်(၉) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ၂၀၁၈ ခုနှစ်၊ ဧပြီလမှ စက်တင်ဘာလအထိ ၆ လပတ် အခွန်ကောက်ခံရရှိမှု အခြေအနေနဲ့စပ်လျဉ်းပြီး ကျန်ရှိတဲ့ လွှတ်တော် ကိုယ်စားလှယ်များရဲ့ ဆွေးနွေးခြင်းအစီအစဉ်ကို ဆက်လက်ဆောင်ရွက်မှာ ဖြစ်ပါတယ်။ ဦးအောင်သိုက် ဆိပ်ဖြူမဲဆန္ဒနယ် စတင်ဆွေးနွေးဖို့ဖြစ်ပါတယ်။</speech>
<speech><mp id="1472">ဦးအောင်သိုက်(ဆိပ်ဖြူမဲဆန္ဒနယ်၊ မကွေးတိုင်းဒေသကြီး)</mp>လေးစားရပါသော ပြည်ထောင်စုလွှတ်တော် နာယကကြီးနှင့်တကွ အားလုံးပဲမင်္ဂလာပါ။ ကျွန်တော်ကတော့ မကွေးတိုင်းဒေသကြီး ဆိပ်ဖြူမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအောင်သိုက် ဖြစ်ပါတယ်။ ပြည်ထောင်စုသမ္မတ မြန်မာနိုင်ငံတော် ၂၀၁၈ ခု၊ ဧပြီလမှ စက်တင်ဘာလ (၆)လအတွက် ပြည်ထောင်စုအခွန်ရငွေ အစီရင် ခံစာအား ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာ အပေါ် အကြံပြု ထောက်ခံ ဆွေးနွေးသွားမှာ ဖြစ်ပါတယ်။ ၂၀၁၈ ခု၊ ပြည်ထောင်စု၏ အခွန်ကောက်ဥပဒေဇယား(၁)အရ ပြည်ထောင်စုဝန်ကြီးဌာန၊ အဖွဲ့ အစည်းများမှ တာဝန်ယူကောက်ခံတဲ့ အခွန်အကောက် (၂၁) မျိုးမှ ကောက်ခံရန် မူလခန့်မှန်းခြေလျာထား ချက်မှာ ကျပ် ၂,၇၉၁,၈၉ရ ဘီလီယံဖြစ်ပြီး ကောက်ခံရရှိမှုမှာ ၃,၄၁၄,၁၅၅ ဘီလီယံ ဖြစ်သဖြင့် လျာထားချက် အပေါ် အကောင်အထည်ဖော်နိုင်မှုမှာ ၁၂၂.၆၅ ရာခိုင်နှုန်းဖြစ်ကြောင်း တွေ့ရှိရပြီး ယခင်နှစ် အလားတူ ကာလ အခွန်ကောက်ခံရရှိမှုနှင့် နှိုင်းယှဉ်ပါက ကျပ် ၃၄၅,၃၅၆ ဘီလီယံ ပိုမိုကောက်ခံရရှိကြောင်း လေ့လာ တွေ့ရှိရပါတယ်။ လျာထားချက်ပါဝင်ခြင်းမရှိသော်လည်းပဲ ၂၀၁၈ ခုရဲ့ အခွန်အကောက်ဥပဒေပြဋ္ဌာန်း ပြီးနောက် စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက အခွန်ရငွေအဖြစ် သတ်မှတ်ပြီး ကောက်ခံ ရရှိတဲ့ မြေလွတ်၊ မြေလပ်၊ မြေရိုင်း လုပ်ကိုင်ခွင့်အသုံးပြုသူများထံမှ ကောက်ခံရရှိတဲ့အခွန် ကျပ် ၄၃၂.၄၄၂ သန်း ပါဝင်ကြောင်း လေ့လာတွေ့ရှိရပါတယ်။ နာယကကြီးခင်ဗျား။ အခွန်ဖွဲ့စည်းပုံကဏ္ဍအလိုက် အခွန်ကောက်ခံရရှိမှုတွင် လျာထားချက်ထက် ပိုမိုကောက်ခံရရှိသော်လည်း ပြည်တွင်းထွက်ကုန်နှင့် ပြည်သူပြည်သားများ သုံးစွဲမှုအပေါ် ကောက်ခံသည့် အခွန်အကောက်နှင့် နံပါတ်(၄) နိုင်ငံတော်ပိုင်ပစ္စည်းများ အသုံးပြုမှုအပေါ်ကောက်ခံသည့် အခွန် အကောက်တွင် အချို့ အခွန်ခေါင်းစဉ် တစ်မျိုးချင်းအလိုက် အခွန်ကောက်ခံရရှိမှု လျာထားချက်ထက် လျော့နည်းစွာကောက်ခံရရှိကြောင်း လေ့လာသိရှိရပါတယ်။ သက်ဆိုင်ရာဝန်ကြီးဌာနမှ ကောက်ခံရရှိမှု လျော့နည်းရသည့်အကြောင်းများကို ရှင်းလင်းတင်ပြထားသော်လည်း ချို့ယွင်းချက်များကို ပြုပြင်ပြီး ဌာနဆိုင်ရာအချင်းချင်း ပူးပေါင်းဆောင်ရွက်ရန်နှင့် အခွန်များလွတ်ကင်းမှုမရှိအောင် ဖိဖိစီးစီး ကောက်ခံ သင့်ကြောင်း အကြံပြုအပ်ပါတယ်။ ပြည်သူပြည်သားများ အခွန်ကို လိုလိုလားလား ပေးဆောင်လာချင်အောင် စည်းရုံးသိမ်းသွင်း ကောက်ခံဖို့လည်း လိုအပ်လှပါတယ်။ နာယကကြီးခင်ဗျား။ အခွန်ကောက်ခံရရှိမှုတွင် (၁) ဝင်ငွေခွန်နှင့် ပိုင်ဆိုင်မှုအပေါ်တွင် ကောက်ခံသည့် အခွန်အကောက်နှင့် လုပ်အားအကောက်ခွန် ကောက်ခံရရှိမှု လျာထားချက်ထက် ပိုမိုကောက်ခံရရှိကြောင်း တွေ့ရှိရပြီး သက်ဆိုင်ဌာနများအနေဖြင့် လျာထားချက်ထက် ပြည့်မိကျော်လွန်ရုံဖြင့် ကျေနပ်အားရမနေဘဲ တိုးတက်ရရှိအောင် အဖက်ဖက်မှ ဆက်လက်ဆောင်ရွက်သင့်ကြောင်း အကြံပြုအပ်ပါတယ်။ ပြည်သူ့ ငွေစာရင်းပူးပေါင်းကော်မတီမှ တင်ပြချက်အရ ပြည်ထောင်စုအခွန်ကောက်ခံရာတွင် ပြည်တွင်းအခွန် များဦးစီးဌာနက တာဝန်ယူကောက်ခံသည့် အခွန် (၅)မျိုး၏ ကောက်ခံရရှိမှုက ၇၅ ရာခိုင်နှုန်း ပါဝင်လျက် ရှိပါတယ်။ အကောက်ခွန် (၅)မျိုးတွင် ၂၀၁၅-၂၀၁၆ ခု ဘဏ္ဍာရေးနှစ်ထိ ဝင်ငွေခွန်ကောက်ခံရရှိငွေက အများဆုံးဖြစ်သော်လည်း ၂၀၁၆ ခုနှစ်၊ အထူးကုန်စည်ခွန်ဥပဒေပြဋ္ဌာန်းချက် ပြီးတဲ့နောက်မှာ ၂၀၁၆၂၀၁ရ ခု ဘဏ္ဍာရေးနှစ်မှစ၍ ကုန်သွယ်လုပ်ငန်းခွန်နှင့် အထူးကုန်စည်ခွန်ဟူ၍ အခွန် (၂)မျိုး ခွဲခြား ပြဋ္ဌာန်းကောက်ခံသည့် ြီးတော့ ကုန်သွယ်လုပ်ငန်းခွန်နှင့်အတူ ကုန်စည်ခွန်နှစ်ရပ်ပေါင်း ကောက်ခံ ရရှိငွေ၊ ဝင်ငွေခွန်ကောက်ခံရရှိငွေထက် ပိုမိုရရှိကြောင်းတွေ့ရှိရပါတယ်။ လက်တွေ့တွင် ကုန်သွယ်လုပ်ငန်းခွန်ကို စားသောက်ဆိုင်များ၊ ဟိုတည်၊ တည်းခိုခန်းများ၊ ရုပ်မြင် သံကြားဝန်ဆောင်မှု၊ မိုဘိုင်းဖုန်းအသုံးပြုမှု၊ ရွှေဆိုင်များ အခွန်ကောက်ခံရာတွင် အခွန်တံဆိပ်ခေါင်းများ ကပ်နှိပ်ကောက်ခံရသဖြင့် အခွန်ရရှိငွေနှင့် သတ်မှတ်တံဆိပ်ခေါင်းများ အပြည့်အဝ ကပ်နိုင်ခြင်းဖြင့် အခွန်ပိုမိုရရှိနိုင်သောကြောင့် သက်ဆိုင်ရာဌာနမှ တာဝန်ရှိသူများအနေဖြင့် စဉ်ဆက်မပြတ် ကွင်းဆင်း ဆောင်ရွက်သင့်ပါကြောင်း အကြံပြုအပ်ပါတယ်။ ၎င်းအပြင် ၂၀၁၈ ခု ပြည်ထောင်စု၏ အခွန်အကောက် ဥပဒေပုဒ်မ ၃၅ တွင် ပြည်ထောင်စုအစိုးရသည် အခွန်ကောက်ခံမှု အထောက်အကူပြု အဖွဲ့များကို အမိန့် ကြော်ငြာစာများထုတ်ပြီးတော့ ဖွဲ့စည်းဆောင်ရွက်ရမယ်လို့ ပြဋ္ဌာန်းထားသော်လည်း အထောက်အကူပြု အဖွဲ့များ ဖွဲ့စည်းဆောင်ရွက်နိုင်မှုမရှိသေးကြောင်း ဖော်ပြထားသည်ကို တွေ့ရှိရပါတယ်။ အခွန်အကောက်ပိုမိုကောက်ခံရရှိရေးအတွက် ၎င်းအချက်ကိုလည်း ထိထိရောက်ရောက် အကောင် အထည်ဖော်ဆောင်ရွက်ရန် လိုအပ်ကြောင်းအကြံပြုပါတယ်။ အခွန်လျာထားချက်ထက် လျာထားရေးဆွဲ ရာတွင် ယခင်နှစ် အမှန်ကောက်ခံရရှိမှု ပကတိဖြစ်ပေါ်နေသော အခြေအနေများကိုအခြေခံ၍ လျာထား သတ်မှတ်သင့်ကြောင်းနှင့် အခွန်များ ကင်းလွတ်မှုမရှိအောင် ထိထိရောက်ရောက် စီမံချက်ချပြီး စနစ်တကျ ဆောင်ရွက်သင့်ကြောင်း အကြံပြုပါတယ်။ နိဂုံးချုပ်အားဖြင့် ၂၀၁၉ ခုနှစ်၊ ဇန်နဝါရီလ ၂၄ ရက်တွင် အခွန်အများဆုံးပေးဆောင်ခဲ့သော ပုဂ္ဂိုလ်များ အား ဂုဏ်ထူးဆောင်ဆုအဖြစ် ဂုဏ်ပြုမှတ်တမ်းလွှာ ပေးအပ်ပွဲအခမ်းအနားနှင့် နိုင်ငံတော်သမ္မတမှ အဖွင့်အမှာ စကားပြောကြားရာတွင် ဖွံ့ဖြိုးတိုးတက်သည့် နိုင်ငံတစ်ရပ်ထူထောင်ရာတွင် ဘဏ္ဍာငွေကြေးသည် အဓိက လိုအပ်ပြီး အစိုးရအနေဖြင့် အခွန်စနစ်ကောင်းမွန်စေရန်၊ အခွန်ယဉ်ကျေးမှု ကောင်းမွန်လာစေရန် ဆောင်ရွက် လျက်ရှိကြောင်း၊ ထိုသို့ဆောင်ရွက်ရာတွင် နိုင်ငံတော်အနေနှင့် မျှတပွင့်လင်းမြင်သာ စွမ်းရည်ပြည့်ဝသည့် အခွန်စနစ် ပြည်တွင်းအခွန်ရရှိမှုတိုးမြှင့်ရေး လုပ်ငန်းစဉ်များကိုချမှတ်ပြီး ဘဏ္ဍာငွေအရင်းအမြစ်များ တိုးမြင့်လာစေရန် ရည်ရွယ်ထားကြောင်း ပြောကြားခဲ့ပါတယ်။ ဒါကြောင့် နိုင်ငံသားတိုင်းသည် ဥပဒေအရ ပေးဆောင်ရမည့် အခွန်အကောက်များကို ပေးဆောင်ရန်တာဝန်ရှိသည်ဆိုသည့် စကားအတိုင်း ပြည်သူများ အခွန်ကို လိုလိုလားလား ပျော်ပျော်ရွှင်ရွှင် ပေးဆောင်ချင်လာအောင် အဖက်ဖက်မှ စည်းရုံးဆောင်ရွက် သင့်ပါကြောင်း အကြံပြု ထောက်ခံ ဆွေးနွေးလိုက်ပါတယ်။ ကျေးဇူးတင်ပါတယ်။</speech>
<speech type="speaker">ဆက်လက်ပြီး ဦးထိန်ဝင်း ဧရာဝတီတိုင်းဒေသကြီး မဲဆန္ဒနယ်အမှတ်(၄) ဆွေးနွေးဖို့ဖြစ်ပါတယ်။</speech>
<speech><mp id="1340">ဦးထိန်ဝင်း (မဲဆန္ဒနယ်အမှတ်-၄၊ ဧရာဝတီတိုင်းဒေသကြီး)</mp>လေးစားအပ်တဲ့ ပြည်ထောင်စု လွှတ်တော် နာယကကြီးနဲ့တကွ ပြည်ထောင်စုဝန်ကြီးများ၊ လွှတ်တော်ကိုယ်စားလှယ်များအားလုံးကို မင်္ဂလာပါလို့ နှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ ဧရာဝတီတိုင်းဒေသကြီး မဲဆန္ဒနယ် အမှတ်(၄)က အမျိုးသားလွှတ်တော်ကိုယ်စားလှယ် ဦးထိန်ဝင်း ဖြစ်ပါတယ်။ ကျွန်တော့အနေနဲ့ ပြည်သူ့ ငွေစာရင်းပူးပေါင်းကော်မတီရဲ့ ၂၀၁၈ ခုနှစ်၊ ဧပြီလမှ စက်တင်ဘာလအထိ ၆ လ ပြည်ထောင်စုဝန်ကြီး ဌာန၊ အဖွဲ့အစည်းများရဲ့ အခွန်ရငွေစာရင်းများနှင့်စပ်လျဉ်းပြီးတော့ လေ့လာတွေ့ရှိချက်နဲ့ သဘောထား မှတ်ချက်အစီရင်ခံစာအမှတ်စဉ်(၂/၂၀၁၉) နဲ့ပတ်သက်ပြီး ထောက်ပြဆွေးနွေးသွားမှာ ဖြစ်ပါတယ်။ နာယကကြီးခင်ဗျာ။ အစီရင်ခံစာရဲ့ စာမျက်နှာ ၈ မှာပါတဲ့ စီမံကိန်းနှင့် ဘဏ္ဍာရေးဝန်ကြီးဌာန၊ ပြည်တွင်းအခွန်များဦးစီးဌာန၊ အောင်ဘာလေသိန်းဆုဌာနက ကောက်ခံရရှိတဲ့ငွေများဟာ ၂၀၁၄-၂၀၁၅ မှာ ကျပ်ဘီလီယံ ၃၀၊ ၂၀၁၅-၂၀၁၆ မှာ ကျပ် ၃၄ ဘီလီယံ၊ ၂၀၁၆-၂၀၁ရ မှာ ကျပ်ဘီလီယံ ၄၀၊ ၂၀၁၇-၂၀၁၈ မှာ ကျပ် ၉၄ ဘီလီယံနဲ့၊ ၂၀၁၈ ၆ လ Mini Budget မှာ ငွေကျပ် ဘီလီယံ ၅၀ ကောက်ခံရရှိခဲ့တယ်လို့ ဖော်ပြထားပါတယ်။ အခုဆိုရင် တစ်နှစ်ကို ဘီလီယံ ၁၀၀ ကျော် ရရှိနေပြီဖြစ်တယ်လို့ သိရတဲ့အတွက်လည်း ဝမ်းသာပါတယ်။ ဆက်လက်ပြီးတော့ အစီရင်ခံစာအပိုဒ် ၁၅ အပိုဒ်ခွဲ(ဇ)မှာ အောင်ဘာလေသိန်းဆုဌာနမှ ဘဏ္ဍာ သိမ်းငွေခေါင်းစဉ်နဲ့ အောင်ဘာလေသိန်းဆုငွေများအနက် သတ်မှတ်ထားတဲ့ကာလအတွင်း လာရောက်ထုတ်ယူခြင်း မပြုတဲ့ ဆုမဲ ၆၇,၇၈၈ စောင် ရှိပြီးတော့ ဆုမဲတန်ဖိုး ၅,၈၇၄.၄၀ သန်းကို နိုင်ငံတော်ဘဏ္ဍာငွေအဖြစ် သိမ်းဆည်းခဲ့ရကြောင်း ဖော်ပြထားတာကို တွေ့ရှိရပါတယ်။ ဒီ ၅၀၀ ကျပ်တန် အောင်ဘာလေထီဖွင့်ပွဲဟာ ဆိုလို့ရှိရင် ၂ နှစ်ရှိနေပြီဖြစ်ပါတယ်။ နှစ်တိုင်းနှစ်တိုင်းလည်း ဆုမဲပေါင်းများစွာ လာရောက်ထုတ်ယူခြင်း မပြုလို့ နိုင်ငံတော်ဘဏ္ဍာအဖြစ် သိမ်းဆည်းခဲ့ရတာတွေကိုလည်း မကြာခဏတွေ့နေရပါတယ်။ စီမံကိန်းနှင့် ဘဏ္ဍာရေးဝန်ကြီးဌာန၊ ပြည်တွင်းအခွန်များဦးစီးဌာန၊ အောင်ဘာလေသိန်းဆုဌာနခွဲ အနေနဲ့ လစဉ်ထီလက်မှတ်များရောင်းရငွေ စုစုပေါင်းရဲ့ ၆၀ ရာခိုင်နှုန်းကို ဆုမဲများအဖြစ် ခွဲဝေချီးမြှင့် ပေးပြီးတော့ ၄၀ ရာခိုင်နှုန်းကို နိုင်ငံတော်ဘဏ္ဍာအဖြစ် ကောက်ခံခြင်းဖြစ်ပါတယ်။ ထီဆုငွေများကို ထီပေါက်စဉ်ကြေညာပြီး တစ်နှစ်အတွင်း လာရောက်ထုတ်ယူခြင်းမပြုပါက နိုင်ငံတော်ဘဏ္ဍာအဖြစ် သိမ်းယူ သွားမယ်လို့ ထီလက်မှတ်ရဲ့ နောက်ကျောမှာလည်း စည်းကမ်းသတ်မှတ်ထားတာ တွေ့ရပါတယ်။ နာယကကြီးခင်ဗျာ။ အောင်ဘာလေသိန်းဆုဌာနခွဲအနေနဲ့ လစဉ်အောင်ဘာလေထီပေါက်မဲများကို ရှိနိုင်စေဖို့ ရေဒီယို၊ သတင်းစာ၊ အောင်ဘာလေထီ Website ကနေပြီးတော့ ထုတ်ပြန်ပေး တာမျိုးရှိတယ်ဆိုပေမယ့် ထီထိုးကံစမ်းကြသူအများစုဟာ ထီပေါက်စဉ်နဲ့တိုက်တဲ့ အလေ့အထနည်းပါးလာတဲ့ အတွက် ထီပေါက်သည်ကို မသိရှိခြင်း၊ ထီပေါက်ရင်ထီဆိုင်တွေက အကြောင်းကြားပေးမယ်ထင်ပြီး ထီမတိုက်ခြင်း၊ အချို့ အကြောင်းကြား၍ ထီပေါက်မှန်းသိသော်လည်း အကြောင်းအမျိုးမျိုးကြောင့် ထီလက်မှတ် ပျောက်ဆုံးမှု၊ ပျက်စီးမှုများကြောင့် ထီဆုငွေများ လာရောက်ထုတ်ယူနိုင်ခြင်းမရှိကြောင်း လေ့လာသိရှိရပါတယ်။ အစီရင် ခံစာပါ ၆ လ Mini Budget မှာ ထီဆုမဲ ၆၇,၇၈၈ စောင် လာရောက်ထုတ်ယူခြင်း မရှိဘူးဆိုတာ ပျမ်းမျှ တစ်လကို ဆုမဲ ၁၁,၂၉၈ စောင်ရှိတယ်လို့ ပြောလို့ရနိုင်ပါတယ်။ ကျန်ခဲ့တဲ့ ထီပေါက်စဉ်မှာဆိုလို့ရှိရင် ဆုမဲပေါင်း ၁၃၅,၄၀၁ မဲ ဖွင့်ပေးခဲ့တယ်လို့ သိရပါတယ်။ ဒီနှုန်းနဲ့တွက်မယ်ဆိုလို့ရှိရင် ဆုမဲတွေရဲ့ ၁၀ ရာခိုင်နှုန်းလောက်ကို လာရောက်ထုတ်ယူခြင်း မရှိတာကို သိရပါတယ်။ အများစုကတော့ ထီပေါက်မှန်း မသိကြလို့ လာမထုတ်ကြတာများပါလိမ့်မယ်။ တစ်နှစ်ပြည့်သွားပြီး လာမထုတ်တော့ လွယ်လင့်တကူပဲ နိုင်ငံ ဘဏ္ဍာအဖြစ်သိမ်းတော့ နိုင်ငံတော်ရဲ့ ဘဏ္ဍာငွေတိုးတာပေါ့။ ဒီငွေတွေနဲ့ နိုင်ငံတော်ရဲ့ လုံခြုံရေးအပါအဝင် ဒေသအသီးသီးရဲ့ဖွံ့ဖြိုးတိုးတက်ရေး၊ ပြည်သူတွေရဲ့ ပညာရေး၊ ကျန်းမာရေး၊ လူမှုရေးတွေမှာ ခွဲဝေသုံးစွဲ မှာပါလို့ ပြောလို့ရနိုင်ပေမယ့် ဒီငွေတွေဟာ ထီထိုးကံစမ်းကြတဲ့ အခွန်ထမ်းပြည်သူတွေကို ခွဲတမ်းချပေး တဲ့ ၆၀ ရာခိုင်နှုန်း သောငွေတွေ ဖြစ်တယ်ဆိုတာ သိဖို့လိုသလို ပြည်သူတွေရဲ့ နစ်နာမှုတွေကို စေတနာထား ပြီးဆောင်ရွက်ပေးဖို့ လိုအပ်နေပြီဖြစ်ပါတယ်။ ဆင်းရဲနိမ့်ကျလှတဲ့ ပြည်သူတွေအနေနဲ့ အောင်ဘာလေထီဟာ ဆင်းရဲတွင်းကထွက်ပေါက်ပဲ၊ သူတို့ရဲ့ ရည်မှန်းချက်ပါပဲ။ ထီပေါက်ရင်ငါတို့ဘဝ ပြောင်းရချည်ရဲ့ဆိုပြီးတော့ သူတို့ရဲ့ အိပ်မက်လှလှတွေကို အကောင် အထည်ဖော်ဖို့ နိုင်ငံတော်ကသတ်မှတ်ထားတဲ့ ၅၀၀ တန် ထီတစ်စောင်ကို ၇၀၀ ပေးပြီး အားကိုးတကြီးနဲ့ ထီကို အားပေးကံစမ်းနေကြခြင်းပဲ ဖြစ်ပါတယ်။ ထီဈေးနှုန်းကြီးမြင့်မှုရဲ့ဒဏ်၊ ထီပေါက်ရင်လည်း ပေါက်မှန်း မသိလို့ နစ်နာဆုံးရှုံးသွားရတဲ့ အဖြစ်မျိုးတွေကို နည်းနိုင်သမျှနည်းအောင် သက်ဆိုင်ရာ အောင်ဘာလေ သိန်းဆုဌာနခွဲက တာဝန်ရှိသူတွေအနေနဲ့ ထိုက်သင့်တဲ့ဝါယမစိုက်ထုတ်ပြီးတော့ စေတနာထား ကြိုးစား ဆောင်ရွက်သွားဖို့ လိုအပ်နေပြီလို့ ပြောချင်ပါတယ်။ ထီပေါက်တဲ့လူတွေကို ဌာနက လေးလေးစားစားနဲ့ အကြောင်းကြားပေးဖို့ စီမံဆောင်ရွက်သင့်ပါတယ်။ ထီဈေးနှုန်းကြီးမြင့်နေတာ၊ ပေါက်တဲ့ထီမဲတွေ လာမထုတ် တာတွေဟာ သက်ဆိုင်ရာတာဝန်ရှိသူတွေရဲ့ စီမံခန့်ခွဲမှုအားနည်းချက်ကြောင့်ဆိုတာ ငြင်းပယ်လို့မရ ပါဘူး။ ဒီအားနည်းချက်တွေကို ဘယ်လိုပြင်ဆင်ဆောင်ရွက်သွားဖို့ စီမံထားတယ်ဆိုတာ သိချင်ပါတယ်။ ယခု ၂၀၁၉ ခုနှစ်၊ ဖေဖော်ဝါရီလကစပြီးတော့ သိန်း ၁၅,၀၀၀ ဆု ဖွင့်ပေးမယ့် တစ်စောင်ကို ၁,၀၀၀ ကျပ်တန် ထီလက်မှတ်ဟာ အခုအပြင်မှာဆို ၁,၂၀၀ နဲ့ရောင်းချနေတာ တွေ့နေရပါပြီ။ ၁,၀၀၀ တန် ထီလက်မှတ်ဟာ လည်း ခါတိုင်းပုံစံပါပဲ၊ လက်လေးလုံးလောက် အကျယ်ရှိတဲ့စာရွက်၊ ရိုက်ထားတဲ့ဂဏန်းတွေကလည်း မြန်မာစာအရေးအသားမှန်ကန်မှုမရှိ၊ ရေးထုံးနည်းကျမရှိ တောင်တစ်လုံး မြောက်တစ်လုံးတွေနဲ့ ကားဂိတ်က ပေးတဲ့ ကားလက်မှတ်လောက်တောင် သားသားနားနားမရှိတာ တွေ့ရပါတယ်။ စာရွက်သားကောင်းကောင်း၊ ခန့်ခန့်ညားညား၊ Check ground Background တွေ၊ ရေစာတွေနဲ့ မြန်မာစာရေးထုံးမှန်ကန်စွာ နံပါတ် တွေကို ရိုက်နှိပ်ထုတ်ဝေဖို့ အကြံပြုလိုပါတယ်။ ထီမပေါက်သည့်တိုင်အောင် ထီလက်မှတ်ကို စွန့်ပစ် ရက်ဘဲနဲ့ သိမ်းထားချင်စိတ်ပေါက်အောင် လှလှပပ၊ ခန့်ခန့်ညားညား ဖြစ်စေလိုပါတယ်။ နောက်ဆုံးအကြံပြုလိုတာက ထီလက်မှတ်တွေကို ယခင် ၂ ကျပ်တန်ခေတ်ကလို လက်ခံဖြတ် ပိုင်းပါတဲ့ပုံစံမျိုး ပြောင်းလဲထုတ်ဝေဖို့ အကြံပြုလိုပါတယ်။ လက်ခံဖြတ်ပိုင်းမှာ အရင်ကလို နာမည်၊ နေရပ် လိပ်စာ၊ ဆက်သွယ်ရမယ့် ဖုန်းနံပါတ်တွေ ရေးရပါမယ်။ လက်ခံဖြတ်ပိုင်းတွေကို ပြန်တောင်းကြည့်ပြီးတော့ ထီပေါက်တဲ့သူတွေကို ဌာနကနေ လေးလေးစားစား ဆက်သွယ်အကြောင်းကြားပေးခြင်းဖြင့် ပြည်သူတွေရဲ့ နစ်နာမှုကို ကုစားပေးပါလို့ အကြံပြု တိုက်တွန်းရင်းနဲ့ နိဂုံးချုပ်ပါတယ်။ အားလုံးကို ကျေးဇူးတင်ပါတယ် ခင်ဗျာ။</speech>
<speech type="speaker">ဦးဘိုကြီး ချောက်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1455">ဦးဘိုကြီး(ချောက်မဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ ပြည်ထောင်စုလွှတ်တော်မှာရှိတဲ့ အားလုံးကို ကျွန်တော် မင်္ဂလာပါလို့ ဂါရဝပြု နှုတ်ခွန်းဆက်သအပ်ပါတယ်။ ကျွန်တော်ကတော့ မကွေးတိုင်းဒေသကြီး ချောက်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဖြစ်ပါတယ်။ ကျွန်တော့အနေနဲ့ ၂၀၁၈ ခုနှစ်၊ ဧပြီလမှ စက်တင်ဘာလအထိ ၆ လပတ်အတွက် အစိုးရအဖွဲ့အစည်း တွေရဲ့ အခွန်ကောက်ခံရရှိမှုအပေါ်မှာ ပြည်သူ့ငွေစာရင်းပူးပေါင်းကော်မတီရဲ့ သုံးသပ်ချက်၊ သဘောထား မှတ်ချက်(၂/၂၀၁၉)အပေါ်မှာ အကြံပြု ထောက်ခံ ဆွေးနွေးသွားမှာ ဖြစ်ပါတယ်။ ကျွန်တော့ကို Power Point သုံးစွဲခွင့်ပြုပါရန် တင်ပြပါတယ်။ ဒီဇယားကိုကြည့်လို့ ပထမကြွေးကျန်ပေါ့လေ ၃၀-၇-၂၀၁၈ အခွန်ဦးစီးရဲ့ ကြွေးကျန်တွေ ကျွန်တော်တို့ မြန်မာငွေနဲ့ပြောရရင်တော့ သန်းပေါင်း တစ်သိန်းရှိတာပေါ့လေ။ အဲဒါနဲ့ပတ်သက်ပြီးတော့ ဒါကျွန်တော် o: Cfann fannfangosonenfonsomn som sommeren ဒါကို ကျွန်တော်တို့ ပြည်သူ့ငွေစာရင်းပူးပေါင်းကော်မတီရဲ့ အစီရင်ခံစာ(၂/၂၀၁၈)မှာ မပါတာ ဖြစ်ပါတယ်။ နောက်ဒီကိန်းဂဏန်းတွေကို မှန်သည် မမှန်သည်က ပြည်ထောင်စုစာရင်းစစ်ချုပ်က စစ်ဦးမှာ ဖြစ်ပါတယ်။ လျော့ရင်လည်းလျော့မယ်၊ တိုးရင်လည်းတိုးမယ်။ ဘာတွေအားနည်းချက်၊ ဘာတွေ အားသာချက် ပြည်ထောင်စုစာရင်းစစ်ချုပ်က ပြည်ထောင်စုလွှတ်တော်ကို တင်ပြမှာဖြစ်ပါတယ်။ အဲဒီကျမှ ကျွန်တော်တို့က ထပ်ပြီးတော့ ကျွန်တော်တို့အနေနဲ့ အကြံပြု ဆွေးနွေးကြမှာ ဖြစ်ပါတယ်။ ဒုတိယအချက်ကတော့ ကျွန်တော်တို့ ကုန်သွယ်လုပ်ငန်းခွန် ၄ မျိုးရှိပါတယ်။ အဲဒါကို ကြွေးကျန် တွေကို နှစ်အလိုက် ဖော်ပြသင့်ပါတယ်။ ဘာကြောင့်လဲဆိုတော့ ဒီနှစ်အလိုက်ကြည့်လိုက်လို့ရှိရင် အဲဒီကျမှ ကြွေးကျန်တွေ ဘယ်လောက်ကြာပြီလဲ။ ကြာပြီလား၊ မကြာဘူးလား။ တစ်နှစ်လောက်ဆိုရင်တော့ ပြဿနာ မရှိဘူးပေါ့။ နှစ်ကြာရင် ကျွန်တော်တို့က ဒါဝေဖန်သုံးသပ်ရမှာဖြစ်ပါတယ်။ ဒုတိယအချက် အနေနဲ့ကတော့ ကျွန်တော်တို့ ဒီမှာကြည့်လိုက်လို့ရှိရင် ကျွန်တော်တို့ရဲ့ ကင်းလွတ်ခွင့် တွေဟာ သန်းပေါင်း တစ်သိန်းကျော်ရှိပါတယ်။ ၁၃ရ ဘီလီပေါ့လေ။ အဲဒီအထဲမှာမှ MIC က ခွင့်ပြုထား တာက ကျပ်သန်းပေါင်း တစ်သိန်းရှိပါတယ်။ အဲဒီတော့ MIC ခွင့်ပြုတာက များနေတယ်။ ဒါကို ကျွန်တော်တို့က စဉ်းစားရပါမယ်။ ဘာကြောင့်လဲဆိုတော့ ပြည်တွင်းပြည်ပ ရှိပါတယ်။ ဥပမာ ပြည်ပကဆိုလို့ရှိရင် ပြည်ပရဲ့ကုမ္ပဏီရယ် ကြားသိရတာ သူတို့က လျှပ်စစ်အားနည်းတာတို့၊ နှုန်းထားတွေ၊ မြေငှားခတွေ သူတို့က ပိုအာရုံရှိပါတယ်။ ဒီကင်းလွတ်ခွင့်ကို ဒီလောက်အာရုံမရှိပါဘူး။ နောက် ပြည်တွင်းအနေနဲ့ကြည့်လို့ရှိရင် ကျွန်တော်တို့လမ်းတွေ ကျွန်တော်တို့ အခုက BOT တွေ ပေးထားတယ်။ အဲဒီမှာဆိုရင် ကင်းလွတ်ခွင့်တွေ ၃ နှစ်၊ ၅ နှစ် ပေးထားတယ်။ ပြည်ထောင်စုစာရင်းစစ်ချုပ်မှာ ပါပါတယ်။ သူတို့ စိုက်ထုတ်ငွေနဲ့ သူတို့ အခွန်ဆောင်တာနဲ့ မြတ်နေပါပြီ။ ဒါကြောင့်မို့လို့ ကျွန်တော်တို့ရဲ့ ဒီ MIC ရဲ့ ခွင့်ပြုတဲ့ကုမ္ပဏီတွေရဲ့ ကင်းလွတ်ခွင့်တွေ ၃ နှစ်၊ ၅ နှစ်တွေကို ကျွန်တော်တို့က စဉ်းစားသင့်ပါတယ်။ နောက်တစ်ချက်က ဒီ ကုမ္ပဏီတွေက သတ္တုတွင်းကုမ္ပဏီတွေဆိုရင် ၃ နှစ်၊ ၅ နှစ်မှာ ကျွန်တော် နာမည်တော့ ထည့်မပြောတော့ပါဘူး။ သတ္တုတွေကို နေ့ရော၊ ညရော မရရအောင် ထုတ်ယူ သွားကြတာတွေ အများကြီးတွေ့ရပါတယ်။ Nextiတတိယအချက်အနေနဲ့ကတော့ ဒါလည်းအရေးကြီးပါတယ်လို့။ ကျွန်တော်တို့ ကုမ္ပဏီတွေ၊ ပြည်သူတွေ၊ ဌာနဆိုင်ရာလုပ်ငန်းတွေမှာ ကျွန်တော်တို့က ဦးရေပဲပါတယ်။ သင့်ငွေတွေ ထည့်ပေးသင့်ပါတယ်။ ဒါမှသာလျှင် ပြည်သူတွေကဟာ ကုမ္ပဏီကြီးတွေကလည်း ဘယ်လောက်ဆောင်နေပြီပေါ့။ ငါတို့က ဘယ်လောက်ဆောင် တယ်ဟေ့။ ငါတို့လည်းဆောင်ရမယ်ပေါ့။ ဒီလိုအမြင်တွေ မြင်လာနိုင်တယ်။ လုပ်ငန်းတွေမှာလည်း ကြည့်လို့ ရတယ်။ ဒီလိုကိန်းဂဏန်းတွေ ပါလာလို့ရှိရင် ကျွန်တော်တို့ ပညာရှင်တွေပဲဖြစ်ဖြစ်၊ လွှတ်တော်ကိုယ်စားလှယ်ပဲ ဖြစ်ဖြစ်၊ ဌာနဆိုင်ရာပဲဖြစ်ဖြစ်၊ ဒီမှာ အခွန်ရှောင်တယ်။ အခွန်ရှောင်တာနဲ့ လျှော့တာတွေကို နည်းနည်းဝေဖန် သုံးသပ်လို့ရပါတယ်။ စတုတ္ထအချက်အနေနဲ့ကတော့ ကျွန်တော်တို့ဒီ ဘတ်ဂျက် Year ပြောင်းသွားပါတယ်။ ပြောင်းသွား တာက ဒီ ပထမ ၆ လမှာတော့ ကျွန်တော်တို့က ထိခိုက်မှု၊ ပတ်သက်မှုမရှိသေးဘူး။ ဘာဖြစ်လို့တုန်း ဆိုတော့ ၂၀၁၇-၂၀၁၈ မှာ အစိုးရဌာနပဲဖြစ်ဖြစ်၊ ပုဂ္ဂလိကပဲဖြစ်ဖြစ် သူတို့ရဲ့ ကုန်ရောင်းရငွေတွေ၊ အသားတင် အမြတ်တွေအပေါ်မှာ ကျွန်တော်တို့က ကုန်သွယ်လုပ်ငန်းခွန်၊ အမြတ်ခွန်တွေပေးတာဖြစ်တယ်။ ဒါကြောင့် မို့လို့ ကျွန်တော်တို့က ပထမ ၆ လမှာတော့ ထိခိုက်မှုမရှိဘူး။ ၂၀၁၉-၂၀၂၀ မှာတော့ အနည်းငယ်ထိခိုက်မှု ရှိပါမယ်။ နောက်တစ်ချက်ကတော့ ကျွန်တော်တို့ Report မှာပါတဲ့ အပိုဒ် ၂၃ မှာဆိုရင် အခုနကပြောတဲ့ အခွန်အထောက်အကူပြုအဖွဲ့တွေ မဖွဲ့သေးဘူး။ တင်ပြထားတယ်။ အပိုဒ် ၂၄ မှာလည်း ခုနကလို လျာထားချက် တွေကနည်းနေတယ်။ ဒါတွေကို စဉ်းစားသင့်လို့ ရေးထားတယ်။ အပိုဒ် ၂၅ မှာတော့ အထူးကုန်စည်ခွန် နဲ့ပတ်သက်ပြီးတော့ ပြန်လည်ပြီးတော့ ဆန်းစစ်ပါလို့ အကြံပြုထားတယ်။ အပိုဒ် ၂၆ ကတော့ ခုနက ကျွန်တော်တို့ တင်ပြသလိုပေါ့ ပြည်သူတွေက သိစေချင်တယ်။ အချက်အလက်တွေကို အပြည့်အစုံ လုပ်ပေးဖို့ပြောတယ်။ နောက်တစ်ချက်ကတော့ ကုန်သွယ်လုပ်ငန်းခွန်မှာ ကင်းလွတ်ခွင့်မပြု ထားတဲ့ ကျန် ကုန်စည်နဲ့ ဝန်ဆောင်လုပ်ငန်းတွေကို တိုးချဲ့ဆောင်ရမယ်ဆိုတာ ဒါအခွန်ရှောင်နေတာလို့ ဖော်ပြထားခြင်း ဖြစ်ပါတယ်။ ပြန်ပြောရရင် အဲဒီဟာတွေအားလုံးနဲ့ ခြုံပြီးတော့ ကျွန်တော်ယေဘုယျ အကြံပြုတင်ပြပါမယ်။ ဒီမှာဆိုလို့ရှိရင်လည်း လျာထားချက်က ကျွန်တော်တို့ ပထမ ၂၀၁၇-၂၀၁၈ (၆)လမှာ လျာထားချက်မပါဘူး။ ဒီဇယားမှာ အမှန်ပဲရှိတယ်။ အဲဒီတော့ ၂၀၁၈-၂၀၁၉ (၆)လကျ လျာထားချက်အမှန် အဲဒီတော့ လျာထားချက်ကို ထည့်ပေးသင့်တယ်။ ဒါမှကျွန်တော်တို့က ပြန်လည်ပြီးတော့ သုံးသပ်လို့ရမယ်။ နောက်တစ်ချက်တင်ပြချင်တာကတော့ ဒီအားလုံးခြုံကြည့်လို့ရှိရင် ကျွန်တော်တို့က ဒီခုနကပြောတဲ့ အဖွဲ့တွေဖွဲ့သင့်တယ်။ ဘာဖြစ်လို့လဲဆိုတော့ နယ်တွေမှာ ကျွန်တော်တို့က ဌာနဆိုင်ရာတွေမှာ မှတ်ပုံတင် တွေပေးထားတယ်။ စားသောက်ဆိုင်တွေ ယစ်မျိုးဆိုတဲ့ အခွန်တွေပေးထားတယ်။ အဲဒီဟာတွေနဲ့ ကျွန်တော် တို့ရဲ့ ဒီသက်ဆိုင်ရာ အခွန်ဌာနနဲ့ ပူးပေါင်းဆောင်ရွက်သင့်တယ်။ အဲဒီလိုဆောင်ရွက်မှလည်းရမှာ။ မနေ့က ကျွန်တော်တို့ နေ့စဉ်ထုတ်တဲ့ ပုဂ္ဂလိကဂျာနယ်တစ်ခုမှာ ပါလာတယ်။ မန္တလေးကျောက်ဝိုင်းကနေပြီးမှ ကျောက်တွေကိုရောင်းပြီးတော့ သန်းပေါင်း တစ်သောင်းနီးပါး သူတို့လိမ်လည်သွားတယ်လို့ ပြောတယ်။ ကျွန်တော်တင်ပြချင်တာက ဒါတွေလည်း ရှိနေသေးတယ်။ တစ်ခါတစ်လေ ဆန်တွေ၊ ပဲတွေလည်း ဒီလို ကြားနေရတယ်။ ကျွန်တော်တင်ပြချင်တာက အဲဒီလိုအဖွဲ့ ဖွဲ့လိုက်လို့ရှိရင် အဲဒီကျောက်ကရတဲ့ အခွန်တွေက ပြည်တွင်းအခွန်ကရော ပြည့်ပြည့်ဝဝရရဲ့လား။ ဒါတွေကို ကျွန်တော်က အကြံပြုရရင် အဖွဲ့ကို အမြန်ဆုံးဖွဲ့ပါ။ အခွန်ဦးစီးဌာနကလည်း သက်ဆိုင်ရာအဖွဲ့အစည်းနဲ့ ပူးပေါင်းဆောင်ရွက်ပါ။ ဒါမှ ကျွန်တော် တို့ရဲ့ အခွန်တွေရမယ်။ အခွန်တွေများများရမှ ကျွန်တော်တို့ ပြည်သူတွေအတွက် အသုံးစရိတ်ဖြစ်တဲ့ ကိုလည်း တင်ပြအကြံပြုချင်တာက အခွန်တွေကိုရအောင် ကြိုးစားဆောင်ရွက်ပေးပါလို့ တင်ပြရင်း နိဂုံးချုပ် ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးမျိုးဝင်း မွန်ပြည်နယ် မဲဆန္ဒနယ်အမှတ်(၈) ဆွေးနွေးဖို့ဖြစ်ပါတယ်။</speech>
<speech><mp id="1304">ဦးမျိုးဝင်း(မဲဆန္ဒနယ်အမှတ်-၈၊ မွန်ပြည်နယ်)</mp>အားလုံးပဲ မင်္ဂလာပါ။ ကျွန်တော်ကတော့ မွန်ပြည်နယ် မဲဆန္ဒနယ်အမှတ်(၈)က ဦးမျိုးဝင်းဖြစ်ပါတယ်။ ၂၀၁၈ ခုနှစ်၊ ဧပြီလမှ စက်တင်ဘာလအထိ အခွန်ရငွေအစီရင်ခံစာကို သုံးသပ်အကြံပြု ထောက်ခံဆွေးနွေးသွားမှာ ဖြစ်ပါတယ်။ Power Point သုံးစွဲ ခွင့်ပြုဖို့ ခွင့်တောင်းခံအပ်ပါတယ်။ နာယကကြီးခင်ဗျာ။ ဒီဇယားကိုကြည့်ရင် ဝင်ငွေခွန်လျာထားချက်က ဘီလီယံ ၂,၃၀၀ ကျော်မှာပဲ လည်နေတာကိုတွေ့ရပြီး အခွန်ကိုလည်း လျာထားချက်ပြည့်မီအောင် မကောက်နိုင်ခဲ့တာ တွေ့ရပါတယ်။ ဒီ ၆ လ Mini Budget မှာ ပိုရခဲ့တယ်ဆိုတာကလည်း နဂိုကတည်းက လျော့ပြီးလျာထားခဲ့လို့ဆိုတာ ဇယားမှာ အလွယ်တကူမြင်နိုင်ပါတယ်။ လာမယ့် ၂၀၁၈-၂၀၁၉ အတွက် လျာထားချက်ဟာလည်း အရင်နှစ်ကလို အတူတူပဲဖြစ်ပါတယ်။ ဒီတော့ ဒီလိုဝင်ငွေခွန်တွေ ဘာကြောင့်ကောက်ခံရရှိတာ တန့်နေရလဲဆိုတာ သုံးသပ်ကြည့်မိပါတယ်။ နိုင်ငံရဲ့ စီးပွားရေး နှေးကွေးလေးလံနေတာ၊ အခွန်ပေးသွင်းရမယ့် ဝင်ငွေရှိသူ အများစုဟာ နိုင်ငံအတွက် ကူညီထောက်ပံ့ပေးရမယ်ဆိုတဲ့ အခွန်အသိနည်းပါးပြီး ရသလောက်ရှောင်ချင်တာ။ အချို့က တာဝန်ကျေပဲအခွန်ဆောင်တာ။ အချို့ ကျတော့ ဌာနဆိုင်ရာများရဲ့ ဝန်ဆောင်မှုနဲ့ လုပ်နေကိုင်နေပုံတွေ အားမရလို့ စေတနာမရှိတာ၊ နောက်တစ်ချက်က အခွန်ဦးစီးဌာနဝန်ထမ်းတွေအနေနဲ့ ထပ်တိုးကြိုးစား လုပ်ဆောင်လိုစိတ် နည်းနေတာနဲ့ နည်းလမ်းသစ် မကြံဆနိုင်တော့တာတွေနဲ့အတူ ကိုယ်ကျိုးရှာမှုအချို့ ရှိနေတာတွေပဲဖြစ်ပါတယ်။ ဒါကမြန်မာနိုင်ငံ ဝင်ငွေခွန်ထမ်းဆောင်တဲ့ ကဏ္ဍအလိုက် ဦးရေစာရင်း ဖြစ်ပါတယ်။ ကုမ္ပဏီ ၃၆,၀၀၀ ကျော်၊ နိုင်ငံပိုင်နဲ့ သမဝါယမပိုင်က ၂၅၀၀ ကျော်နဲ့ တစ်ဦးချင်းအခွန်ထမ်းက ၆၁၀,၀၀၀ ကျော် ရှိပါတယ်။ ဒါရိုက်တာရဲ့ နောက်ဆုံးထုတ်ပြန်ထားတဲ့ စာရင်းအရ မြန်မာနိုင်ငံမှာ မှတ်ပုံတင်ထားတဲ့ ကုမ္ပဏီ ပေါင်း ၈၀,၀၀၀ ကျော်ရှိပါတယ်။ အဲဒီအထဲမှာ ကုမ္ပဏီ ၃၆,၀၀၀ လောက်ကသာ အခွန်ဆောင်နေ ကြပါတယ်။ ထို့အတူပဲ လူဦးရေ ၅၂ သန်းကျော်မှာ အခွန်ထမ်းက ၆၀၀,၀၀၀ ကျော်ပဲရှိတာမို့ လူ ၁၀၀ မှာမှ တစ်ဦးလောက်ပဲ အခွန်ဆောင်တဲ့သဘောပဲဖြစ်နေတော့ အခွန်ဆောင်သူဘယ်လောက် နည်းနေသလဲ ဆိုတာမြင်နိုင်ပါတယ်။ ဒါတွေကို အသေးစိတ် လေ့လာဆန်းစစ်ဖို့ လိုပါတယ်။ နိုင်ငံခြားကုမ္ပဏီတွေနဲ့ ပြည်တွင်းကုမ္ပဏီ၊ နိုင်ငံပိုင်၊ သမဝါယမပိုင်နဲ့ ပုဂ္ဂလိကပိုင်တွေဆောင်ထားတဲ့ ဝင်ငွေခွန်၊ ကုန်သွယ်ခွန်၊ အထူးကုန်စည်ခွန် စတာတွေကို Slide မှာလိုမျိုး အခွန်အမျိုးအစား၊ လုပ်ငန်း အမျိုးအစားအလိုက် ဝန်ကြီးဌာနအနေနဲ့ နောင်လာမယ့်အစီရင်ခံစာမှာ ငွေစာရင်းပူးပေါင်း အစီရင်ခံစာ မှာလို ခွဲခြားဖော်ပြစေချင်ပါတယ်။ ဒါမှသာ အကြောင်းရင်းအမှန်ကို ပိုမိုနီးကပ်စွာ ခန့်မှန်းနိုင်ပြီး ဝိုင်းဝန်း ပြုပြင်နိုင်ကြမှာ ဖြစ်ပါတယ်။ နောက်တစ်ချက်က အခွန်ရှောင်နေသူတွေကို သွယ်ဝိုက်ချပြတဲ့ နည်းဖြစ်ပါတယ်။ ဒါ က ၂၀၁၃-၂၀၁၄ ခုနှစ်က မြန်မာနိုင်ငံမှာ အခွန်အများဆုံးပေးဆောင်သူ Top 1,000 စာရင်းဖြစ်ပါတယ်။ ဒီလိုစာရင်းမျိုး ပြည်တွင်းအခွန်များဦးစီးဌာနရဲ့ Website ထဲမှာ ရှာကြည့်ဖူးပါတယ်။ ဒါပေမယ့်မတွေ့ပါဘူး။ နှစ်စဉ် သတင်းစာထဲမှာ ကြော်ငြာပေးနေတယ်လို့ ကြားပေမယ့် Online မှာလို ကြည့်ချင်တဲ့်လို့ မရနိုင်ပါဘူး။ ဌာနအနေနဲ့ ဒီလိုနှစ်စဉ်စာရင်းကို မိမိ Website မှာ ကြော်ငြာပေးထားမယ်ဆိုရင် အခွန်ကို အမှန်အကန်ပေးဆောင်နေတဲ့ အခွန်ထမ်းတွေကို ပြည်သူတွေအနေနဲ့ း သိရှိခွင့်ရနေတဲ့အတွက် ကာယကံရှင်ကို ဂုဏ်ပြုရာလည်းရောက်၊ ပြည်သူတွေအတွက် အတုယူစရာလည်းဖြစ်သလို အခွန်ထမ်း အချင်းချင်းကြားမှာလည်း ပြိုင်ဆိုင်မှုတွေ၊ သိက္ခာအကျမခံလိုမှုတွေကနေတစ်ဆင့် နိုင်ငံ့အခွန်ကို တိုးတက် ရရှိစေမှာဖြစ်ပါတယ်။ ဒီလိုအနေအထားကို တိုင်း၊ ပြည်နယ်၊ မြို့နယ်တိုင်း Top 500 လောက်အထိ ကိုယ့်ဌာန၊ ရုံးအလိုက် ကျယ်ကျယ်ပြန့်ပြန့် လုပ်ဆောင်ပေးခြင်းအားဖြင့် အခွန်ထမ်းအချင်းချင်းကြားမှာရော ပြည်သူတွေကြားမှာပါ အခွန်နဲ့ပတ်သက်ပြီး ပိုမိုထိတွေ့ခံစားလာကြမှာ ဖြစ်ပါတယ်။ ဒီအပြင် အဂတိ တရား၊ လာဘ်ပေးလာဘ်ယူ၊ တရားမဝင်လုပ်ငန်း၊ ငွေမည်းတွေနဲ့ ကြီးပွားချမ်းသာနေသူတွေကိုပါ အောက်ခြေ အထိ ခွဲခြားသိမြင်လာကြမှာဖြစ်ပါတယ်။ အဲဒီအခါ အခွန်ရှောင်နေသူတွေဟာလည်း လူကြားထဲ ထင်သာ မြင်သာဖြစ်လာလို့ ကိုယ့်လိပ်ပြာကိုယ်မလုံဖြစ်ပြီး အခွန်ကို အမှန်အတိုင်း ထမ်းဆောင်လာကြမှာ ဖြစ်ပါတယ်။ အခုဒီမှာဖြစ်နေတာက အခွန်ရှောင်နေတာတွေကို ဌာနကလည်း မကြပ်မတ်နိုင်၊ သာမန်လူအနေနဲ့ ကလည်း ဘယ်သူက အခွန်ဘယ်လောက်ဆောင်နေတယ် ဆိုတာကိုသိရှိဖို့ အင်မတန်ခက်ခဲနေတဲ့အပြင် အခွန်ထမ်းရဲ့ ကိုယ်ရေးကိုယ်တာအချက်အလက်များကို လျှို့ဝှက်ထားပေးရမယ်ဆိုတဲ့ ကန့်သတ်ချက် အောက်မှာ ဒီအခွန်ဆောင်တဲ့ ငွေပမာဏကိုပါ လုံးထွေးထည့်လိုက်တဲ့အတွက်ကြောင့် အခွန်ရှောင်ထားတဲ့ လူတစ်ဦးကို စုံစမ်းဖော်ထုတ်ဖို့ဆိုတာ အင်မတန်ခက်ခဲသွားပြီး လူလည်တွေကို အခွန်လျှော့ဆောင်လို့ ရအောင် ဥပဒေက အကာအကွယ်ပေးထားတဲ့သဘောကိုပါ ဖြစ်ပေါ်လာစေပါတော့တယ်။ နာယကကြီးခင်ဗျာ။ အစိုးရတစ်ရပ်အနေနဲ့ ပြည်သူတွေဆီက အခွန်ကိုကောက်ပြီး ရပ်တည်ရ တော့မယ်ဆိုရင် ဘဏ္ဍာငွေတွေကို ပရမ်းပတာသုံးစွဲနေလို့ မရတော့ပါဘူး။ အခွန်ထမ်းပြည်သူတွေရဲ့ မျက်နှာကို ကြည့်ရပါတော့မယ်။ ဘတ်ဂျက်ပြုန်းတီးမှုတွေ မဖြစ်အောင်စိစစ်ရပါမယ်။ ဘတ်ဂျက်နဲ့ သူဌေးဖြစ်ကြံနေသူတွေနဲ့ ကြံရာပါတွေကိုပါ ဖော်ထုတ်အရေးယူတာတွေ လုပ်ရပါလိမ့်မယ်။ ပွင့်လင်း မြင်သာမှုနဲ့ တာဝန်ယူမှု၊ တာဝန်ခံမှုတွေဟာ သိပ်အရေးကြီးသလို လုပ်မှားကိုင်မှားဖြစ်ခဲ့ရင်လည်း ဒီကိစ္စ အပေါ် ဖြေရှင်းမှု၊ တာဝန်ခံမှုရှိရပါမယ်။ ဒါဟာ ဒီမိုကရေစီရဲ့ ပြယုဂ်ဖြစ်ပါတယ်။ ဒါပေမယ့် ကျွန်တော်တို့ ဆီမှာ အဲဒီအလေ့အထဟာ ယနေ့တိုင် မထွန်းကားသေးပါဘူး။ ဥပမာ ဆွာရေပိုလွှဲကျိုးတယ်။ မိုးကြီးလို့ ဆိုပြီး အသာချလိုက်ရုံနဲ့ ပြီးသွားပြီ။ ဒီဇိုင်းရဲ့ အားနည်းချက်၊ သံချောင်းတွေခိုထား မထား၊ အရည်အသွေး ပိုင်းဆိုင်ရာ စစ်ဆေးတွေ့ရှိချက်၊ ဒါတွေကို သက်ဆိုင်ရာဝန်ကြီးဌာနက ပြည်သူကို ပြန်လည်ရှင်းပြတဲ့ အလေ့အထ မွေးမြူကြရပါမယ်။ ဘာကြောင့်လဲဆိုတော့ ဒီပျက်စီးမှုသည် ပြည်သူအားလုံးနဲ့ဆိုင်တဲ့ နိုင်ငံ့ ဘဏ္ဍာကို သုံးစွဲထားတဲ့အတွက်ကြောင့် ဖြစ်ပါတယ်။ ဒီလိုပါပဲ တလောက Online မှာ ဟိုးဟိုးကျော်ခဲ့တဲ့ ဗဟိုဝန်ထမ်းတက္ကသိုလ်နဲ့ အဆင့်မရှိတဲ့နိုင်ငံခြားတက္ကသိုလ်တွေ ချိတ်ဆက်ပြီး ဘွဲ့ပေးနေတဲ့ကိစ္စ ရပ်လိုက် ပါပြီဆိုရုံနဲ့ ပြီးသွားလို့မရပါဘူး။ ပြည်သူတွေကို အသိပေးရှင်းပြတတ်တဲ့ အလေ့အထ၊ ကိုယ့်တာဝန် ကိုယ်ယူတတ်တဲ့ အမူအကျင့်၊ ဒီမိုကရေစီစနစ်ကိုသွားမယ်ဆိုရင် ဒါတွေကို မွေးမြူကြရမှာဖြစ်ပါတယ်။ ပြည်သူတွေဆီကအခွန်ကို အပြည့်အဝလိုချင်ရင်တော့ ဒီအခွန်ဘဏ္ဍာကို ကိုင်တွယ်သုံးစွဲနေသူတွေဘက် ကလည်း အပြည့်အဝ ပွင့်လင်းမြင်သာမှုရှိကြရမှာ ဖြစ်ပါတယ်။ ဒီလို အပေးအယူမျှတတဲ့စနစ်ကြီး ပေါ်ထွန်းလာမှသာ အလှူအတန်းမှာဆို ထိပ်ဆုံးဆိုတဲ့ ကျွန်တော်တို့ နိုင်ငံကပြည်သူတွေက ကြည်ကြည် ဖြူဖြူနဲ့ အခွန်ဘဏ္ဍာတွေကို ထမ်းဆောင်ပေးလာကြမယ်လို့ ထင်မြင်မိပါကြောင်း သုံးသပ်တင်ပြရင်း နိဂုံးချုပ်ပါတယ်။ အားလုံး ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ လွှတ်တော်ကိုယ်စားလှယ်များရဲ့ ဆွေးနွေးခြင်းအစီအစဉ် ပြီးဆုံးပါပြီ။ အထက်ပါအစီရင်ခံစာနဲ့စပ်လျဉ်းပြီး သက်ဆိုင်ရာ ပြည်ထောင်စုအဆင့် အဖွဲ့ အစည်းများက ပြန်လည်ရှင်းလင်းရန်ရှိက ရှင်းလင်းဆွေးနွေးခြင်းနဲ့ လွှတ်တော်က မှတ်တမ်းတင်ခြင်းအစီအစဉ်တို့ကို ပြည်ထောင်စုလွှတ်တော်အစည်းအဝေး ဒသမနေ့မှာ ဆောင်ရွက်ရန်လျာထားပါကြောင်း ကြေညာပါတယ်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျာ။ အစည်းအဝေးကို မိနစ် ၃၀ ခန့် ခေတ္တ ရပ်နားပါမယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျာ။</speech>
<speech type="mc">အားလုံး ထွက်ခွာနိုင်ကြပါပြီခင်ဗျာ။</speech>
</report>
<report>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော်ကိုယ်စားလှယ်များနဲ့ ဧည့်သည်တော်များခင်ဗျာ။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျာ။</speech>
<title>အမျိုးသားပညာရေးမူဝါဒကော်မရှင်၏ ၆ လတာကာလ(၂၀၁၈ ခုနှစ်၊ ဧပြီလ ၁၀ ရက်နေ့မှ အောက်တိုဘာလ ၉ ရက်နေ့အထိ)အတွင်း လုပ်ငန်းဆောင်ရွက်ခဲ့မှုအစီရင်ခံစာနှင့်စပ်လျဉ်း၍ လွှတ်တော်ကိုယ်စားလှယ်များက ဆက်လက်ဆွေးနွေးခြင်း</title>
<speech type="speaker">အစီအစဉ်(၁၀) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အမျိုးသား ပညာရေးမူဝါဒကော်မရှင်ရဲ့ ၆ လတာကာလ (၂၀၁၈ ခုနှစ်၊ ဧပြီလ ၁၀ ရက်နေ့မှ အောက်တိုဘာလ ၉ ရက်နေ့ အထိ) အတွင်း လုပ်ငန်းဆောင်ရွက်ခဲ့မှု အစီရင်ခံစာနဲ့စပ်လျဉ်းပြီး ကျန်ရှိတဲ့ လွှတ်တော်ကိုယ်စားလှယ် များရဲ့ ဆွေးနွေးခြင်းအစီအစဉ်ကို ဆက်လက်ဆောင်ရွက်မှာ ဖြစ်ပါတယ်။ ဦးဦးလှစော မြောက်ဦးမဲဆန္ဒနယ် စတင်ဆွေးနွေးဖို့ဖြစ်ပါတယ်။</speech>
<speech><mp id="1520">ဦးဦးလှစော(မြောက်ဦးမဲဆန္ဒနယ်၊ ရခိုင်ပြည်နယ်)</mp>လွှတ်တော်နာယကကြီးနဲ့ ကိုယ်စားလှယ်အားလုံးကို လေးစားပါတယ်။ လေစားရတဲ့ သမ္ဘာရင့်ဆရာကြီးများရဲ့ မြန်မာ့ပညာရေး တိုးတက်မှုအတွက် ကြိုးပမ်းချက်တွေကို ကြိုဆိုကြောင်း ဦးစွာပြောကြားလိုပါတယ်။ ဒေါက်တာညီလှငယ် တို့လို ကျွန်တော့ကို Structure ပညာသင်ကြားပေးတဲ့ ဆရာကြီးတွေပါတဲ့အတွက်ကြောင့် ကျွန်တော် ပြောတဲ့အထဲမှာ စကားလုံး၊ အသံမာတာတွေ နည်းနည်းပါလို့ရှိရင်လည်း နားလည်ခွင့်လွှတ်ပေးဖို့ ဥက္ကဋ္ဌကြီးမှ တစ်ဆင့် ဆရာများကို မေတ္တာရပ်ခံလိုပါတယ်။ ကျွန်တော် ပထဆုံးအကြံပေးချင်တာကတော့ ဒီကော်မရှင် အနေနဲ့ ပညာရေးဆိုင်ရာ အရပ်ဖက်လူမှုအဖွဲ့စည်းတွေနဲ့ တွေ့ပေးဖို့ လွှတ်ပေးသင့်ပါတယ်။ အဲဒါကို ကျွန်တော်တို့ အတွေ့ကြုံအရဆိုလို့ရှိရင် အခြေခံပညာရေး ပြုပြင်ပြောင်းလဲမှုဟာ အဲဒီလိုအရပ်ဖက်အဖွဲ့အစည်းတွေနဲ့ သမဂ္ဂတွေနဲ့ တွေ့ဆုံတဲ့အတွက်ကြောင့် ရလဒ်ကောင်းတွေ ထွက်လာတာဖြစ်ပါတယ်။ နောက်တစ်ချက် ကတော့ ကျွန်တော်တို့ မိခင်ဘာသာစကားနဲ့ ဘာသာ ၃ မျိုး သင်ကြားရေးကိုလည်း ဆန်လာဖို့ အတွက် အဲဒီတိုင်းရင်းသားစာပေယဉ်ကျေးမှု ကော်မတီဝင်တွေနဲ့ ဒီကော်မရှင်တွေ့ဆုံသင့်တယ်ဆိုတာ ကျွန်တော် အကြံပြုလိုပါတယ်။ ကျွန်တော် မေတ္တာရပ်ခံချင်တာက စာမျက်နှာ ၈၉ တက္ကသိုလ်များနှင့် ညှိနှိုင်းပွဲလုပ်ခြင်း၊ ဆွေးနွေးပွဲ ၄ ခု ထဲက နံပါတ် ၄ တက္ကသိုလ်ပဋိညာဉ်ကိစ္စပါ။ အမျိုးသားပညာရေးဥပဒေကို ပြင်ဆင်သည့် ဥပဒေပုဒ်မ ၄(ဂ) မှာ အဆင့်မြင့်ပညာကျောင်းများတွင် ဆရာသမဂ္ဂများနှင့် ကျောင်းသားသမဂ္ဂများကို သက်ဆိုင်ရာ တက္ကသိုလ်ပဋိညာဉ်စာတမ်းနှင့်အညီ လွတ်လပ်စွာ ဖွဲ့စည်းတည်ထောင် လှုပ်ရှားခွင့်ရရှိရေးဆိုတာ ပါပါတယ်။ အဲဒီတော့ တက္ကသိုလ်ပဋိညာဉ်မရှိရင် တရားဝင်ကျောင်းသားသမဂ္ဂတွေ မပေါ်နိုင်ပါဘူး။ အဲဒီတော့ တက္ကသိုလ် ပဋိညာဉ်ကို အမြန်ရေးဆွဲဖို့ တိုက်တွန်းလိုပါတယ်။ သမဂ္ဂဆိုတာ ကျောင်းသားတွေရဲ့ လွှတ်တော်ပါ။ စာပေ၊ ဂီတ၊ အနုပညာ၊ တိုင်းရင်းသားဘာသာပေါင်းစုံ ယဉ်ကျေးမှုဖူးပွင့်တဲ့ ဥယျာဉ်တစ်ခု ဖြစ်ပါတယ်။ ကျောင်းသားဆိုးတွေ၊ သူပုန်လောင်းတွေ မှီခိုတဲ့ နေရာမဟုတ်ပါဘူး။ အဲဒီတော့ ၂၀၂၀ မှာ ရန်ကုန် တက္ကသိုလ်ရာပြည့် လာပါတော့မယ်။ သမိုင်းဝင်သမဂ္ဂ အဆောက်အဦမရှိဘဲနဲ့ ကျွန်တော်တို့ ကြိုရမလို ဖြစ်နေပါပြီ။ ကျွန်တော်တို့ တပ်မတော်ရဲ့ ပထမခေါင်းဆောင်၊ ပြည်ထောင်စုရဲ့ လမ်းညွှန်ခေါင်းဆောင်ကြီး ဗိုလ်ချုပ်အောင်ဆန်းရဲ့ ရုပ်တုတွေကို စိုက်ထူပြီးပါပြီ။ နာမည်မှည့်ပြီးပါပြီ။ အဲဒီတော့ ကျောင်းသားခေါင်းဆောင် ကိုအောင်ဆန်းရဲ့ ဓာတ်ပုံကို တက္ကသိုလ်ကျောင်းသားသမဂ္ဂမှာ ဓာတ်ပုံချိတ်ဆွဲနိုင်အောင်ဆိုတာဟာ ကွက်လပ် ကြီးတစ်ခု ဖြစ်နေပါတယ်။ အဲဒါကို အကောင်အထည်ဖော်ဖို့အတွက် တိုက်တွန်းပေးပါလို့ မေတ္တာရပ်ခံ လိုပါတယ်။ နောက်တစ်ချက်က အခြေခံပညာကဏ္ဍမှာ ၂၀၁၉ မေးခွန်းပုံစံသစ် ကိစ္စဖြစ်ပါတယ်။ ဆရာကြီး များရဲ့ အကြံပေးချက် မေတ္တာစေတနာကို လေးစားပါတယ်။ တကယ်က မေးခွန်းတစ်စောင် ဘယ်လိုလုပ် ရမလဲဆိုတာကို ပညာရေးကောလိပ်/ပညာရေးတက္ကသိုလ်တွေမှာ ဆရာ/ဆရာမတွေကို သဘောတရားရေး အရ ကျွန်တော်တို့ လက်တွေ့အရ လေ့ကျင့်သင်ကြားပေးပြီးသား ဖြစ်ပါတယ်။ တက္ကသိုလ်ပါမောက္ခကြီး တွေက မေးခွန်းတွေလုပ်ပြီးတော့ စာစစ်ဦးစီးဌာနကို ရောက်လာတဲ့မေးခွန်းတွေ၊ အဲဒီမေးခွန်းတွေကိုပဲ ကျွန်တော်တို့ ဒီမှာရှိတဲ့ တပ်မတော်ကိုယ်စားလှယ်ကြီးတွေ အပါအဝင် ကျွန်တော်တို့ဟာ အောင်အောင်မြင်မြင် ဖြေပြီးတော့ပဲ ကြီးပြင်းလာကြတဲ့လူတွေ ဖြစ်ပါတယ်။ တကယ်တော့ မေးခွန်းဆိုတာဟာ စာမေးပွဲ ပြဿနာရဲ့ အစိတ်အပိုင်းတစ်ခုဖြစ်ပါတယ်။ အဲဒီတော့ ကျွန်တော်တို့အနေနဲ့ စာမေးပွဲဆိုင်ရာ၊ သင်ရိုးဆိုင်ရာ၊ သင်ပြနည်းဆိုင်ရာ၊ ဆရာ/ဆရာမတွေရဲ့ အရည်အချင်းဆိုင်ရာ၊ ဆရာ/ဆရာမတွေရဲ့ ခံစားခွင့်တွေ ဆိုင်ရာကို ပြုပြင်ပြောင်းလဲပေးဖို့လိုပါတယ်။ အဲဒီတော့ အဲဒီအခြေခံအချက်တွေကို မပြောင်းနိုင်ဘူးဆိုရင် မေးခွန်းတွေ ခဏခဏပြောင်းတယ်ဆိုတာဟာ ဆေးမြီးတိုတစ်ခုပဲ ဖြစ်တယ်လို့ ယူဆမိပါတယ်။ စဉ်းစား စရာအချက်တစ်ခုအနေနဲ့ မူလတန်းကနေ အလယ်တန်း၊ အလယ်တန်းကနေ အထက်တန်း အကူး အပြောင်းမှာ စာမေးပွဲတွေကို တစ်စုံတစ်ရာ တင်းကြပ်တဲ့ Policy နဲ့ စစ်ဆေးဖို့ မသင့်ဘူးလားဆိုတာမျိုးပါ။ အဲဒီတော့ ဒီအရှိတရားတွေ၊ ပြဿနာတွေကို ကျွန်တော်တို့က မျက်လုံးဟောင်းတွေနဲ့ မကြည့်ဘဲ ရဲရဲ ကြည့်ပြီးတော့ ပြုပြင်ပြောင်းလဲဖို့ ဝန်ကြီးဌာနကို ကော်မရှင်အနေနဲ့ တိုက်တွန်းပေးပါလို့ မေတ္တာရပ်ခံ လိုပါတယ်။ ကျွန်တော်တို့ရဲ့ ပညာရေးဟာ အာရှမှာ မျက်နှာငယ်စရာဖြစ်နေပါပြီ။ ပြုပြင်ပြောင်းလဲဖို့ ကွေးလို့ မရတော့ပါဘူးခင်ဗျာ။ ဥက္ကဋ္ဌကြီးခင်ဗျာ။ နောက်ဆုံးအနေနဲ့ အဲဒီတက္ကသိုလ်ပဋိညာဉ်ဆိုတာဟာ တက္ကသိုလ်တစ်ခုချင်းတွေရဲ့ လုပ်ပိုင်ခွင့်ကို အရည်အချင်းတိုးမြှင့်ပေးတဲ့ လုပ်ရပ်တစ်ခုဖြစ်ပါတယ်။ အဲဒီတော့ ဒီပဋိညာဉ်သဘောဟာ Self Autonomy သဘောဆောင်နေတဲ့အတွက်ကြောင့် တိုင်းရင်းသားပြည်နယ်ပေါင်းစုံ နိုင်ငံတော် အတွက် ဖက်ဒရယ်ပညာရေးရဲ့ အခြေခံအုတ်မြစ်တစ်ခုလည်း ဖြစ်နေပါတယ်။ အဲဒီတော့ ဒီတက္ကသိုလ် ပဋိညာဉ်ကို အမြန်ဆုံးရေးဆွဲပေးဖို့ တိုက်တွန်းပေးပါလို့ ကျွန်တော်တို့ ဒီပညာရေးကော်မရှင်ကို မေတ္တာ ရပ်ခံလိုပါတယ်။ အားလုံးကို လေးစားပါတယ်။</speech>
<speech type="speaker">ဆက်လက်ပြီး ဒေါ်ရွှေရွှေစိန်လတ် ပဲခူးတိုင်းဒေသကြီး မဲဆန္ဒနယ်အမှတ်(၃) ဆွေးနွေးဖို့ဖြစ်ပါတယ်။</speech>
<speech><mp id="1267">ဒေါ်ရွှေရွှေစိန်လတ် (မဲဆန္ဒနယ်အမှတ်-၃၊ ပဲခူးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီး၊ အမျိုးသားလွှတ်တော် ဥက္ကဋ္ဌနှင့် ပြည်ထောင်စုအဆင့် အဖွဲ့အစည်း ဝင်များ လွှတ်တော်ကိုယ်စားလှယ်များအားလုံး မင်္ဂလာပါရှင်။ ကျွန်မကတော့ ပဲခူးတိုင်းဒေသကြီး အမှတ် (၃)မဲဆန္ဒနယ်မြေ ကိုယ်စားပြု အမျိုးသားလွှတ်တော်ကိုယ်စားလှယ် ဒေါ်ရွှေရွှေစိန်လတ် ဖြစ်ပါတယ်ရှင်။ ကျွန်မအနေနဲ့ အမျိုးသားပညာရေးကော်မရှင်ရဲ့ အစီရင်ခံစာမှာ ဖော်ပြထားတဲ့ အဆင့်မြင့်ပညာကျောင်း များမှာရှိတဲ့ ဆရာဆရာမတွေ ရွှေ့ပြောင်းတာဝန်ထမ်းဆောင်ခြင်းဆိုင်ရာ သုတေသနစာတမ်းအမှတ်စဉ် ၂ အပေါ်မှာ လက်ရှိဖြစ်ပေါ်နေတဲ့ အခြေနေများနှင့် နှိုင်းယှဉ်ပြီးတော့မှ ထောက်ခံအကြံပြု ဆွေးနွေးသွား မှာ ဖြစ်ပါတယ်ရှင်။ လေးစားအပ်ပါသော နာယကကြီးရှင့်။ ပညာရေးကော်မရှင်ရဲ့ သုတေသနစာတမ်းမှာ လက်ရှိ ကျင့်သုံးနေတဲ့ မြန်မာနိုင်ငံ ပညာရေးဝန်ကြီးဌာန လက်အောက်မှာရှိတဲ့ အဆင့်မြင့်ပညာကျောင်းတွေမှာ တာဝန်ထမ်းဆောင်နေရတဲ့အတွက် ဆရာ/ဆရာမတွေရဲ့ ရာထူးတိုးအပြောင်းအရွှေ့စနစ်ဟာ နိုင်ငံတကာမှာ ကျင့်သုံးလေ့မရှိတဲ့ ထူးခြားတဲ့စနစ်တစ်ခုဖြစ်ကြောင်း၊ မျက်နှာလိုက်မှုရှိပြီးတော့ ပြဿနာတက်နိုင်တဲ့ ကိစ္စဖြစ်ကြောင်း၊ အဆင့်မြင့်ပညာရေးရဲ့ ပညာရေးလောကအပေါ်မှာ အနုတ်လက္ခဏာဆောင်တဲ့ သက်ရောက်မှု တွေရှိကြောင်းကို နိုင်ငံခြားနဲ့ ပြည်တွင်းပညာရှင်တွေက သဘောပေါက်ထားတယ်လို့ ဖော်ပြထားပြီး အဲဒီ စနစ်ကိုပြောင်းလဲဖို့ အကြံပြုထားပါတယ်။ ဒီအချက်ကို ကျွန်မအနေနဲ့ အပြည့်အဝ ထောက်ခံပါတယ်ရှင်။ ဘာကြောင့်လဲဆိုတော့ လက်ရှိရာထူးတိုး အပြောင်းအရွှေ့စနစ်အရ စွမ်းဆောင်ရည်ရမှတ်များကို စိစစ် တွက်ချက်တဲ့နေရာမှာ တရားမျှတမှုနဲ့ ပွင့်လင်းမြင်သာမှု အားနည်းနေပြီးတော့ ဘက်လိုက်မှုတွေ ရှိနေ လို့ပဲ ဖြစ်ပါတယ်။ နာယကကြီးရှင်။ လက်ရှိပါမောက္ခရာထူးတိုး အပြောင်းအရွှေ့လျှောက်ထားတဲ့အခါမှာ အဆိုပြုသူရဲ့ ကိုယ်ရေးမှတ်တမ်း ၂၅ ချက် ပုံစံဖြည့်သွင်းရပါတယ်။ အဲဒီအထဲမှာ ပုံစံ ၁၆၊ ၁၇၊ ၁၈ တို့ဟာ လျှောက်ထားသူရဲ့ သုတေသနလုပ်ငန်းများနဲ့ ပတ်သက်ပါတယ်။ အဲဒီပုံစံတွေမှာဆိုရင် အထူးပြုဘာသာရပ်နဲ့ ပတ်သက်ပြီး တော့မှ ဦးစီးဆောင်ရွက်ပြီးခဲ့တဲ့ သုတေသနလုပ်ငန်းတွေ၊ အခြားသုတေသနလုပ်ငန်းတွေနဲ့ ဦးစီးဆောင် ရွက်ဆဲ သုတေသနလုပ်ငန်းများကို ဖော်ပြရပါတယ်။ အဲလိုဖော်ပြရတဲ့အခါမှာ လက်ရှိအသက်အရွယ်အားဖြင့် ၅၀ ကျော်၊ စုစုပေါင်းလုပ်သက် ၂၅နှစ်ကျော်၊ ပါမောက္ခလုပ်သက် ၅ နှစ်ကျော် သက်တမ်းရှိတဲ့ ပြည်တွင်း ပါရဂူဘွဲ့ရရှိထားတဲ့ ပါမောက္ခများရဲ့ အခွင့်အရေးများ များစွာ ဆုံးရှုံးနစ်နာနေတာကို တွေ့ရှိရပါတယ်။ အဲဒီပါမောက္ခတွေရဲ့ သရုပ်ပြ၊ လက်ထောက်ကထိက၊ ကထိကဘဝတုန်းက ဆောင်ရွက်ခဲ့တဲ့ သုတေသန အစက်အ ၊ ၂လ ခက်တင်မင်းထက် စနစ်နဲ့မူအရ ရေးသားထုတ်ဝေခွင့်ရရှိဖို့နဲ့ သုတေသနပြုလုပ်ဖို့ အခွင့်အရေး အင်မတန်နည်းပါးလှပါတယ်။ ဆောင်ရွက်ခဲ့တဲ့ သုတေသနအများစုဟာလည်း တက္ကသိုလ်အထိမ်းအမှတ် သုတေသနစာတမ်းဖတ်ပွဲတွေ မှာသာ ဖတ်ကြားတင်သွင်းခဲ့ရပြီးတော့ ဂျာနယ်စာစောင်တွေမှာ ပုံနှိပ်ထုတ်ဝေဖော်ပြချက် အလွန်ပဲ အားနည်းခဲ့ပါတယ်။ အဲဒီးက နိုင်ငံခြားတက္ကသိုလ်တွေနဲ့ ကိုယ့်ဖာသာကိုယ် အချိတ်အဆက်ရ ဆက်သွယ်ရပြီး ထုတ်ဝေခွင့်ရခဲ့ရင်တောင်မှ အဆင့်မြင့်ပညာဦးစီးဌာနနဲ့ ဝန်ကြီးဌာနတွေရဲ့ ကန့်သတ် ချက်များစွာ၊ တင်းကျပ်မှုများစွာအောက်မှာ ခွင့်ပြုချက်မရဘဲ လုပ်ဆောင်ရတဲ့အတွက်ကြောင့်မို့လို့ အပြစ်ပေး အရေးယူခံရတဲ့ သာဓကများစွာ ရှိခဲ့ပါတယ်။ အဲဒီအပြင် သူတို့အနေနဲ့ Performance Mark စွမ်းဆောင်ရည် ရမှတ်ရနိုင်တဲ့ ပါရဂူဘွဲ့ ကျမ်းအပါအဝင် မဟာသိပ္ပံဘွဲ့ ၊ မဟာသိပ္ပံသုတေသနဘွဲ့၊ မဟာသုတေသနကျမ်း တွေကို ကျမ်းကြီးကြပ်သူအဖြစ် ဆောင်ရွက်ခဲ့ခြင်းအတွက်လည်း စွမ်းဆောင်ရည်ရမှတ်အဖြစ် အမှတ် ပေးခြင်း မရှိပါဘူး။ ဒါဟာလည်း နစ်နာခဲ့ရပါတယ်။ နာယကကြီးရှင်။ တစ်ခါအဲဒီအထဲကမှ ပါမောက္ခ အထူးသဖြင့် ဌာနမှူးတာဝန် ထမ်းဆောင်ခဲ့တဲ့သူတွေဟာ ဌာနရဲ့ သင်ကြားရေးလုပ်ငန်းများ၊ စီမံခန့်ခွဲရေးတာဝန်များ၊ အစည်းအဝေးများအပြင် Semester အလိုက် ကျင်းပတဲ့ အားကစားပွဲတွေနဲ့ အခြားတက္ကသိုလ်တွေရဲ့ လှုပ်ရှားမှုတွေမှာ ဥက္ကဋ္ဌတာဝန်ယူပြီးတော့ ထဲထဲ ဝင်ဝင် လုပ်ဆောင်ရတဲ့အတွက်ကြောင့်မို့လို့ သုတေသနလုပ်ငန်းတွေကို ဦးစီးလုပ်ကိုင်ဖို့ မလွယ်ကူလှ ပါဘူး။ ဒါကြောင့် ကွင်းဆင်းပြီးတော့ ဆောင်ရွက်ရတဲ့ သုတေသနလုပ်ငန်းတွေမှာ ပါမောက္ခဌာနမှူး တွေဟာ စီမံခန့်ခွဲသူအဖြစ်သာ တာဝန်ယူပြီးတော့ ဦးစီးဆောင်ရွက်သူအဖြစ် ကထိက၊ လက်ထောက်ကထိက တွေကသာ လက်ဆင့်ကမ်း တာဝန်ယူဆောင်ရွက်ရပါတယ်။ ဒါကြောင့် ဦးစီးဆောင်ရွက်သူအဖြစ် စွမ်းဆောင်ရည်ရမှတ် တွက်ချက်တဲ့အခါမှာလည်း ထပ်ဆင့်နစ်နာရပါတယ်ရှင့်။ နာယကကြီးရှင်။ ရာထူးတိုး အပြောင်းအရွှေ့စိစစ်တဲ့အခါမှာ ပုံနှိပ်ထုတ်ဝေတဲ့ သုတေသနစာစောင် အရေတွက်ကိုသာ စွမ်းဆောင်ရည်ရမှတ်အဖြစ် တွက်ချက်တဲ့အတွက်ကြောင့်မို့လို့ ခေတ်ကာလကွာခြား ချက်အရ၊ စီမံခန့်ခွဲမှုစနစ်အရ စီမံခန့်ခွဲသူ၊ ပါမောက္ခ ဌာနမှူးတွေရဲ့ စွမ်းဆောင်ရည်ရမှတ်တွေဟာ များစွာ ထိခိုက်နစ်နာဆုံးရှုံးရပါတယ်။ အဲဒီအပြင်အခြား စီမံခန့်ခွဲမှုဆိုင်ရာ စွမ်းဆောင်ရည်များအတွက်လည်း စွမ်းဆောင်ရည်ရမှတ်တွေ သတ်မှတ်ပေးခြင်းမရှိကြောင်း သိရှိရပါတယ်။ ၁၉၉၀-၂၀၁၀ နှစ်များအတွင်းမှာ နိုင်ငံခြားပညာသင် အခွင့်အရေးတွေဟာလည်း အလွန်ပဲနည်းပါးတဲ့အပြင် ရလာပြန်တော့လည်း ဘက်လိုက် မှုတွေရှိခဲ့တယ်။ ကျားမခွဲခြားမှုတွေရှိပြီးတော့ အထက်မြန်မာပြည်၊ အောက်မြန်မာပြည် တက္ကသိုလ်တွေ တစ်လှည့်စီ ခေါ်ယူတယ်။ နောက်တစ်ခါ သတင်းတွေကလည်း နောက်ကျမှရတယ်။ တစ်ခါ နိုင်ငံကူး လက်မှတ်တွေယူတာ နောက်ကျလို့၊ သက်ဆိုင်ရာကို ပြန်လည်သတင်းပို့တဲ့အခါမှာ သတ်မှတ်ချိန်ကျော် သွားတယ် စတဲ့အချက်အလက်တွေကြောင့်မို့လို့ အဲဒီသူတွေအနေနဲ့ နိုင်ငံခြားဘွဲ့ရဖို့ အများကြီး လွဲချော်ခဲ့ရ၊ နစ်နာခဲ့ရပါတယ်။ နာယကကြီးရှင်။ လက်ရှိကျင့်သုံးနေတဲ့မူအရ သုတေသနကို အားပေးပြီး နိုင်ငံခြားပညာသင် သွားရောက်ခွင့်တွေ တိုးတက်လာချိန်မှာ အသက်အကန့်အသတ်နဲ့ အထူးပြုဘာသာရွေးချယ်မှုတွေအရ ယခုလက်ရှိ အသက် ၄၀ ၀န်းကျင် ဂျူနီယာပရော်ဖက်ဆာတွေကသာ အားသာမှုရှိနေတဲ့အတွက် သင်ကြားရေးနဲ့ စီမံခန့်ခွဲရေး အတွေ့ကြုံ ရင့်ကျက်ပြည့်ဝတဲ့ ဝါရင့်ပါမောက္ခတွေက နိုင်ငံခြားတက္ကသိုလ် တစ်ခုမှ ဘွဲ့ရထားတဲ့ပါရဂူဘွဲ့ မဟုတ်ခြင်း၊ သုတေသနထုတ်ဝေခွင့် နည်းပါးခြင်း၊ သုတေသနဦးစီး ဆောင်ရွက်သူမဖြစ်ခြင်း၊ စီမံခန့်ခွဲမှုနှင့် တခြားစွမ်းဆောင်ရည်ရမှတ်တွေမရှိခြင်း စတဲ့အချက်များကြောင့် ရာထူးတိုးအပြောင်းအရွှေ့များအတွက် လွန်စွာနစ်နာနေဆဲ ဖြစ်ပါတယ်။ နောက်ဆက်တွဲ အကျိုးဆက် အနေနဲ့ အဲ့ဒီဆရာဆရာမတွေဟာ လုပ်ငန်းခွင်မှာ မပျော်ပိုက်သူတွေ များလာတယ်။ နောက်တစ်ခါ စိတ်အားထက်သန်မှုတွေကျလာတယ်။ တက္ကသိုလ်ပညာရေး အချက်အခြာအကျဆုံးနဲ့ အလိုအပ်ဆုံး သင်ကြားမှု အရည်အသွေးတွေ လျော့နည်းပြီးတော့မှ ကြီးမားတဲ့လူသားအရင်းအမြစ်စွမ်းအင်ဆုံးရှုံးမှုတွေ ဖြစ်ပေါ်လာပါတယ်။ လေးစားအပ်ပါသော နာယကကြီးရှင်။ အထက်ပါအချက်များကြောင့် နိဂုံးချုပ်အနေနဲ့ ပညာရေး ကော်မရှင်က အကြံပြုထားတဲ့ ရာထူးတိုးအပြောင်းအရွှေ့များနှင့် ပတ်သက်ပြီး ရွေးချယ်ရေးစံသတ်မှတ်ခြင်း၊ အမှတ်ပေးစည်းမျဉ်းများ ရွေးချယ်ခြင်းတို့ကို လွတ်လပ်ပြီး သမာသမတ်ကျတဲ့ သက်ဆိုင်ရာ ဘာသာရပ် ပြင်ပမှ ပညာရှင်ပုဂ္ဂိုလ်များပါဝင်တဲ့ အဖွဲ့ များဖြင့် ရွေးချယ်ရန် အကြံပြုထားခြင်းကို အလျင်အမြန် ဆောင်ရွက်ပေးပါရန် ကျွန်မအထက်ကတင်ပြခဲ့တဲ့ အခွင့်အရေးဆုံးရှုံးနစ်နာသူ ဆရာ/ဆရာမများ အတွက်လည်း ထည့်သွင်းစဉ်းစားပေးဖို့ အကြံပြု တိုက်တွန်းရင်း နိဂုံးချုပ်လိုက်ရပါတယ်ရှင်။ အားလုံး ကျေးဇူးတင်ပါတယ်။</speech>
<speech type="speaker">ဦးစိုင်းအောင်ကျော် ကျေးသီးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="2234">ဦးစိုင်းအောင်ကျော်(ကျေးသီးမဲဆန္ဒနယ်၊ ရှမ်းပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုအဆင့်ဝန်ကြီးများ၊ လွှတ်တော်ကိုယ်စားလှယ် များအားလုံး မင်္ဂလာပါ။ ကျွန်တော်ကတော့ ရှမ်းပြည်နယ်(တောင်ပိုင်း) ကျေးသီးမဲဆန္ဒနယ်က ပြည်သူ့ လွှတ်တော်ကိုယ်စားလှယ် စိုင်းအောင်ကျော် ဖြစ်ပါတယ်။ ကျွန်တော့အနေနဲ့ အမျိုးသားပညာရေးမူဝါဒ ကော်မရှင်ကနေ ပြည်ထောင်စုလွှတ်တော်သို့ တင်ပြတဲ့ အစီရင်ခံစာအပေါ်မှာ အကြံပြုဆွေးနွေးသွားမှာ ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ ဒီတစ်ခေါက် အမျိုးသား ပညာရေးမူဝါဒကော်မရှင်ရဲ့ အစီရင်ခံစာဟာ ခါတိုင်းလို ယေဘုယျဆန်ဆန် အပေါ်ယံလောက်တင်ပြ တာမျိုးမဟုတ်ဘဲ လက်တွေ့ကျကျ ကွင်းဆင်းပြီး သုတေသနပြု ဆောင်ရွက်လာတာကို တွေ့ရတဲ့အတွက် များစွာ အားရမိကြောင်း မှတ်ချက်ပြုလိုပါတယ်။ ပထမဆုံးအနေနဲ့ ဆွေးနွေးလိုတာကတော့ အမျိုးသား ပညာရေးမူဝါဒကော်မရှင်ရဲ့ ဖွဲ့စည်းမှုဖြစ်ပါတယ်။ အမျိုးသားပညာရေးကော်မရှင်ရဲ့ မူဝါဒဟာ ပညာရေး ဝန်ကြီးဌာနအောက်ရှိ ဦးစီးဌာနအားလုံးနဲ့ သက်ဆိုင်ပေမယ့်လည်း ကော်မရှင်အဖွဲ့ဝင် ၂၁ ဦးထဲမှာ အခြေခံ ပညာရေးဦးစီးဌာနက အတွေ့အကြုံ ရှိတဲ့သူတွေကို ထည့်သွင်းထားခြင်းမရှိတာကို တွေ့ရှိရပါတယ်။ ဒါကြောင့် အခြေခံပညာရေးကဏ္ဍမှာ နှစ်ပေါင်းများစွာ ဘဝမြှုပ်နှံပြီး တာဝန်ထမ်းဆောင်ခဲ့တဲ့ အခြေခံ ပညာရေးကဏ္ဍအကြောင်းကို ခရေစေ့တွင်းကျသိတဲ့၊ ခြေခြေမြစ်မြစ်နားလည်တဲ့ အငြိမ်းစား ညွှန်ကြားရေးမှူး များကိုလည်းပဲ ရွေးချယ်ထည့်သွင်းသင့်ပါကြောင်း တင်ပြအပ်ပါတယ်။ နောက်တစ်ခုကတော့ ရာထူးအဆင့်သတ်မှတ်တဲ့နေရာမှာ မူလတန်းပြ၊ အလယ်တန်းပြ၊ အထက်တန်းပြဆိုတာ မတူညီတဲ့ လုပ်ငန်းတာဝန် အမျိုးအစားတွေသာ ဖြစ်သင့်ပြီး ရာထူးအဆင့်အတန်း မဖြစ်သင့်ဘူးဆိုတဲ့ သုံးသပ်ချက်ဟာ အလွန်ပဲမှန်ကန်တဲ့အတွက် ကြိုဆိုထောက်ခံပါတယ်။ ဒီနေရာမှာ ရာထူးအဆင့်များ ရွေးချယ်ခန့်ထားရေးနဲ့ ရာထူးတိုးမြှင့်ရေးတို့ကို အရည်အချင်း၊ လုပ်သက်၊ အတွေ့အကြုံ စွမ်းဆောင်ရည်၊ ထူးချွန်မှုအပေါ် တိုင်းတာသတ်မှတ်တာဟာ မှန်ပေမယ့်လည်းပဲ ကျောင်းသား အရေအတွက်ကိုပါ ထည့်သွင်းတွက်ချက်ရင် ကျောင်းသားဦးရေနည်းတဲ့ ကျောင်းကဆရာ၊ ဆရာမတွေအဖို့ ကျောင်းအုပ်အဆင့် တိုးမြှင့်ရန်မှာ အခက်အခဲဖြစ်နိုင်ပြီး ကျောင်းသားဦးရေများတဲ့ ကျောင်းတွေကိုသာ လုပြီးရွှေ့ပြောင်းနေကြမှာကို ထည့်သွင်းစဉ်းစားသင့်ပါတယ်။ ဒီရဲ့ အကျိုးဆက်တွေကို ကျောင်းသားဦးရေ နည်းပါးတဲ့ ပြည်နယ်တွေဟာ ပိုမိုပြီးတော့ ခံစားရမှာပါပဲ။ နောက်ပြီး အခြေခံပညာ ဆရာ၊ ဆရာမ စွဲမြဲစွာ တာဝန်ထမ်းဆောင်ရေးဟာ ပညာရှင်အဆင့် သတ်မှတ်ပေးရုံနဲ့ မလုံလောက်သလို ၎င်းတို့ရဲ့ လူနေမှုအဆင့်အတန်းမြင့်မားရေးအတွက်ပါ စဉ်းစားရမှာ ဖြစ်ပြီး လစာ Pay Scale ကိုလည်း တိုးမြှင့်ပြောင်းလဲသင့်ပါကြောင်းနဲ့ ဒေသခံသင်ကြားရေးဝန်ထမ်းများ ကိုလည်းပဲ ဦးစားပေးခန့်သွားရန် လိုအပ်ကြောင်း အကြံပြုလိုပါတယ်။ နောက်ပြီးလက်ရှိအနေအထား အတိုင်း ပြောင်းလဲရေးမလုပ်ပါက သင်ကြားရေးကျွမ်းကျင်တဲ့ ဆရာ၊ ဆရာမတွေဟာ လစာပိုများပြီး ကောင်းမွန်တဲ့ ပုဂ္ဂလိက ကိုယ်ပိုင်ကျောင်းတွေကို စုပြုံရောက်ရှိသွားနိုင်ပြီး ပညာရေးအဆင့်အတန်း ဟာလည်း နိမ့်ကျသွားနိုင်ပါတယ်။ ဒါ့အပြင် အခြေခံပညာရေးအဆင့်ဆင့်မှာလည်းပဲ အဆင့်တစ်ခုကနေ တစ်ခု ကူးပြောင်းတဲ့ နေရာမှာလည်းပဲ တိကျတဲ့စံနှုန်းသတ်မှတ်ချက်ကို ခိုင်မာစွာ ချမှတ်သင့်ဖို့လို ပါတယ်။ မြို့နယ်ပညာရေးမှူးကနေ လက်ထောက်ညွှန်ကြားရေးမှူး၊ လက်ထောက်ညွှန်ကြားရေးမှူးကနေ မြို့နယ်ပညာရေးမှူး ဘယ်ရာထူးက မြင့်နေမှန်းမသိဘူး။ ပြောင်းချင်သလိုပြောင်းနေတာကို တွေ့ရပါတယ်။ နောက်တစ်ခုကျတော့ ဥပမာ အခြေခံပညာကျောင်းများရဲ့ စီမံခန့်ခွဲမှု၊ သင်ကြားမှု၊ စည်းကမ်း လိုက်နာမှု အပိုင်းတွေမှာ စစ်ဆေးရေးအဖွဲ့များနဲ့ သွယ်ဝိုက်သက်ဆိုင်နေပါတယ်။ တာဝန်ကျေ စစ်ဆေး ပြီးရင်ပြီးရောဆိုတဲ့ ပုံစံမျိုးမဟုတ်ဘဲ၊ တာဝန်ရှိသူများအနေနဲ့ ဆင့်ကဲ့တာဝန်ယူ၊ တာဝန်ခံပြီး ထပ်မံ စစ်ဆေးရန် လိုအပ်ပါတယ်။ ဒါ့အပြင် ပညာရေးဆိုင်ရာ စစ်ဆေးရေးအဖွဲ့ကလည်း၊ တာဝန်ရှိသူတွေ ကလည်း သီးခြားသင်တန်းများ ဖွင့်လှစ်သင်ကြားခြင်း၊ မွမ်းမံသင်တန်းများ ပြုလုပ်ပေးခြင်းတို့ကိုလည်းပဲ ဆောင်ရွက်သင့်ကြောင်းအကြံပြုလိုပါတယ်။ နောက်ပြီးတော့ ကျောင်းသုံးသင်ရိုးစာအုပ်များ ဖြန့်ဝေတဲ့နေရာမှာလည်းပဲ အထက်က စနစ် ကျအောင် ဘယ်လိုပြင်ဆင်ထားပေမယ့်လည်းပဲ လက်တွေ့မှာတော့ အောက်ခြေမှာ ကျောင်းတွေဆီကို အမြဲတမ်းနောက်ကျရောက်နေတာကို တွေ့ရပါတယ်။ ကျောင်းဖွင့်ပြီး စာသင်ချိန်တစ်လ၊ နှစ်လကြာမှ နောက်ကျရောက်ရှိလာတဲ့အတွက် ကျောင်းသူ၊ ကျောင်းသားများအဖို့ အခက်အခဲများဖြစ်ရပါတယ်။ ဒီအခက်အခဲကို အများဆုံးတွေ့ရတာတော့ ဝေးလံခေါင်ဖျားတဲ့ဒေသ ပြည်နယ်တွေမှာ အများဆုံးတွေ့ကြုံ ရပါတယ်။ တိုင်းရင်းသားဘာသာစကား၊ စာပေနဲ့ သင်ကြားရေးအပိုင်းမှာ သက်ဆိုင်ရာတိုင်းဒေသကြီး သို့မဟုတ် ပြည်နယ်အဆင့်က ဆုံးဖြတ်လုပ်ကိုင်တာ ပိုပြီးထိရောက်ကြောင်း အကြံပြုသုံးသပ်ထားတာ ကိုလည်း အမှန်တကယ် လက်တွေ့ကျတဲ့အတွက် ကြိုဆိုအပ်ပါတယ်။ ပညာရေးကဏ္ဍကနေအစပြုပြီး ပြည်နယ်အစိုးရတွေကို လုပ်ပိုင်ခွင့်ပေးအပ်ခြင်း၊ ဗဟိုချုပ်ကိုင်မှုလျှော့ချခြင်းဟာ မြန်မာနိုင်ငံကို ဖက်ဒရယ် စနစ်နဲ့ ပိုမိုနီးကပ်သွားစေမယ်လို့ ခံစားမိပါတယ်။ နောက်ဆုံးတစ်ခုကတော့ လက်ရှိကျင့်သုံးနေတဲ့ ကျောင်းသားဦးရေအချိုးအရ ဆရာ၊ ဆရာမများ ခန့်ထားမှုကို အတန်းအရေအတွက်ကိုပါ ထည့်သွင်းစဉ်းစားကာ ပြည့်မီအောင်ခန့်ထားသင့်ပါကြောင်း တင်ပြလိုပါတယ်။ ယနေ့တိုင် ကျွန်တော်ရဲ့ ကျေးသီးမဲဆန္ဒနယ်က အခြေခံမူလတန်းကျောင်းအချို့ဆိုရင် ဆရာ၊ ဆရာမ ၂ ဦး၊ အထွေထွေလုပ်သား ၁ ဦး၊ စုစုပေါင်း ၃ ဦးသာရှိတာကို တွေ့ရနိုင်မှာဖြစ်ကြောင်း အကြံပြုရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးလှဆန်း မကွေးတိုင်းဒေသကြီး မဲဆန္ဒနယ်အမှတ်(၁) ဆွေးနွေးဖို့ဖြစ်ပါတယ်။</speech>
<speech><mp id="1276">ဦးလှဆန်း(မဲဆန္ဒနယ်အမှတ်-၁၊ မကွေးတိုင်းဒေသကြီး)</mp>အားလုံးမင်္ဂလာပါခင်ဗျာ။ မကွေးတိုင်းဒေသကြီး မဲဆန္ဒနယ်အမှတ်(၁) အမျိုးသားလွှတ်တော်ကိုယ်စားလှယ် ကျွန်တော် ဦးလှဆန်းမှ အမျိုးသားပညာရေးမူဝါဒကော်မရှင်ရဲ့ ၂၀၁၈ ခုနှစ်၊ ဧပြီလ ၁၀ ရက်နေ့မှ အောက်တိုဘာလ ၉ ရက်နေ့ အထိ ၆ လစာ အစီရင်ခံစာအား ထောက်ခံအကြံပြု ဆွေးနွေးသွားမှာ ဖြစ်ပါတယ်။ ပြည်ထောင်စုလွှတ်တော် နာယကကြီးခင်ဗျာ။ အမျိုးသားပညာရေးမူဝါဒကော်မရှင်၏ အစီရင်ခံစာ စာမျက်နှာ ၁၃၃ တွင် အခြေခံပညာအဆင့်ကျောင်းများရှိ ကျောင်းသားဦးရေနှင့် စာသင်ခန်းဦးရေ အခြေအနေ လေ့လာဆန်းစစ်ခြင်း ဖော်ပြချက်မှာ ရန်ကုန်တိုင်းဒေသကြီး အခြေခံပညာကျောင်းများ၊ ကျောင်းသားဦးရေနှင့် စာသင်ခန်းဦးရေ အခြေအနေအား လေ့လာဆန်းစစ်မှုအဖြစ် တင်ပြထားပါတယ်။ ကျွန်တော်တို့ အလယ်ပိုင်းဒေသ စာသင်ကျောင်းအခြေအနေကတော့ ဘုန်းကြီးကျောင်းဝန်းထဲက ဇရပ် ရှိရင် စာသင်ကျောင်းရှိတယ်ဆိုတဲ့ အနေအထားပါ။ အားလုံးသိရှိပြီးဖြစ်တဲ့အတိုင်း ဇရပ်ဆိုတာ အကာအရံမှ မရှိပါဘဲ။ ထိုနည်းလည်းကောင်းပါပဲ သစ်ပင်ရိပ်ကောင်းကောင်းရှိလျှင် သစ်ပင်ရိပ်က စာသင်ခန်းပါပဲ။ နိုင်ငံတော်က ပံ့ပိုးတဲ့ ကျောင်းဆောင် ဆောက်မပေးရသေးတဲ့ ကျောင်းတွေအများကြီး ကျန်ပါသေးတယ်။ ရန်ကုန်တိုင်းဒေသကြီး ကျောင်းသားဦးရေနှင့် စာသင်ခန်းအချိုးအစားတင်ပြမှုမှာ မူလတန်းကျောင်း တစ်ကျောင်း ပျမ်းမျှကျောင်းသားဦးရေ ၁၃၆ ယောက် ဖြစ်သော်လည်း ကျောင်းသား ၆ ယောက်သာ ရှိသောကျောင်း၊ ကျောင်းသား ၁,၅၀၀ ရှိသောကျောင်းဟူ၍ တွေ့ရှိရကြောင်းတင်ပြထားပါတယ်။ ကျွန်တော်တို့ မဲဆန္ဒနယ်မြေများမှာဆို အဲဒီလောက်ကွာခြားချက် မရှိလောက်ပါဘူး။ ကျွန်တော်တို့ ကိုယ်စားလှယ်များ မိမိမဲဆန္ဒနယ်မြေ ကွင်းဆင်းဆောင်ရွက်စဉ် အခြေခံပညာကျောင်းများသို့ ဝင်ရောက်တွေ့ဆုံအားပေး ဆွေးနွေးတွေ့ရှိပြီး အခက်အခဲများကိုသာ ရှေ့ဆက်ပြီးကော်မရှင်အနေဖြင့် စဉ်းစားဆင်ခြင် သုံးသပ်နိုင်ပါရန် တစ်ပါတည်းပူးတွဲ၍ တင်ပြပါရစေခင်ဗျာ။ နာယကကြီးခင်ဗျာ။ အဆင့်တိုးပေးကျောင်းများ အရေအတွက်များခဲ့ပါ၍ ကျွန်တော့အနေဖြင့် တင်ပြဆွေးနွေးလိုသည်မှာ ကျောင်းသားနှင့် ဆရာအချိုးပါ။ ဆရာများကိစ္စ ကျွန်တော့မဲဆန္ဒနယ် မကွေး မြို့နယ်၊ နွားခြံကုန်းကျေးရွာ အလယ်တန်းကျောင်းမှာ ကျွန်တော်ရောက်ရှိစဉ် ကျောင်းမှာ ဆရာ၊ ဆရာမ ၃ ယောက်က အဝေးသင်တက်ရောက်ချင်ပါ၍ ခွင့်ယူထားပါတယ်။ ၂ ယောက်က မီးဖွားခွင့်ယူထားပါတယ်။ နောက် ၂ ယောက် ရာထူးတိုးမြှင့်ပြောင်းရွှေ့သွားပါတယ်။ ဆရာ ၁၀ ဦးလောက်သာရှိတဲ့ ကျောင်းတစ်ကျောင်းမှာ ဆရာ ရ ယောက်မရှိတော့ ဘယ်လိုပညာသင်ကြားမှာလဲ။ အဲဒီကျောင်း ဥပမာထားပြီး ကျွန်တော်ဆွေးနွေး လိုတဲ့အချက်များကတော့ နံပါတ်(၁) အဝေးသင်သင်တန်းများ၊ နံပါတ်(၂) အခြေခံပညာကဏ္ဍ ထက်/ လယ်/မူ ရာထူးတိုးမြှင့်အပြောင်းအရွှေ့များ အဲဒါများကို နွေရာသီကျောင်းပိတ်ရက်များမှာ စီစဉ်ပေး နိုင်ပါရန် ကော်မရှင်၏ အကြံပြုချက်တွင် ထည့်သွင်းစေချင်ပါတယ်။ နံပါတ်(၃) ကျောင်းတွင်းပြဿနာ ဖြစ်သည့် မူလတန်းကျောင်းအုပ်များ၊ ကျောင်းအုပ်အဆင့်တိုးသည့် အခါ ဆန္ဒပြုဒေသမှာမခန့်ခြင်း၊ လက်ရှိကျောင်းမှာ ဆက်လက်မခန့်ခြင်း၊ သင့်တော်သည့်နေရာမှာ ပို့ခြင်းတို့သည် မကျေနပ်ဖွယ်ရာ စိတ်ခံစားချက်များရှိကြောင်းလည်း ကြားသိရပါ၍ စီစဉ်ရေးဆွဲပေးနိုင်ပါရန် အကြံပြုတင်ပြပါရစေ။ နံပါတ် (၄) အထက်တန်းပြလစာ စားနေသူများအား လယ်/ပြ ပြောင်းရာတွင် အထက်တန်းပြ လစာ ဆက်လက်ချီးမြှင့်ရန်၊ လစာနှုန်းတူ ရာထူးတူပြောင်းပါကလည်း လက်ခံစဉ်းစားပေးနိုင်ပါရန်လည်း အစီအစဉ်မှာ ရေးဆွဲဖို့လိုအပ်ပါလိမ့်မယ်။ နံပါတ်(၅) ကျောင်းများအဆင့်တိုးပါကလည်း အခြေအနေ အရပ်ရပ် မြေပြင်ကွင်းဆင်းပြီး သတ်မှု ပေးသင့်ပါကြောင်း၊ နံပါတ်(၆) ဆရာလိုအပ်ချက်ရှိပါ သောကြောင့်လည်း ပညာရေးတက္ကသိုလ် ရန်ကုန်၊ မန္တလေးမှာ လူဦးရေကန့်သတ်ထားပါ၍ ပညာရေးတက္ကသိုလ် ထပ်မံဖွင့်လှစ်ပေးရန်လည်း အစီရင်ခံစာမှာ အကြံပြု ထည့်သွင်းပေးစေလိုပါတယ်။ နံပါတ်(၇) အခြေခံ ကျောင်းများတွင် ထိရောက်သော ကာယပညာသင်ကြားမှသာ ထူးချွန်သော အားကစားသမားများ အခြေခံမှ ပေါ်ထွက်လာမည်ဖြစ်သလို၊ နံပါတ်(၈) အခြေခံအဆင့်မြင့်ကျောင်းများတွင် ကျောင်းကျန်းမာရေး အတွက်လည်း စီမံဆောင်ရွက်မှုအတွက် ထည့်သွင်းတင်ပြပေးစေလိုပါတယ်။ ပြီးခဲ့တဲ့ တစ်ပတ်လောက်က မကွေးတက္ကသိုလ် ကျောင်းသားတစ်ယောက် ဘောလုံးကစားရင်း ရုတ်တရက်သတိမေ့ပြီး ၅ ရက် အကြာမှာ အသက်ဆုံးရှုံးမှုတွေ့ရှိကြောင်း ကြားသိရပါတယ်။ နံပါတ်(၉) အခြေခံပညာကျောင်းများအတွက် ကျူရှင်၊ ဘော်ဒါ၊ ပုဂ္ဂလိကကျောင်းများ အခန်း ကဏ္ဍလည်း ခွဲခွဲခြားခြား သတ်သတ်မှတ်မှတ် စည်းမျဉ်းစည်းကမ်းများ တိတိကျကျထားပေးရန် ကော်မရှင်မှ ရေးဆွဲ တင်ပြပေးစေလိုပါတယ်။ နံပါတ်(၁၀) သက်မွေးပညာသင်ကျောင်းများ ဝင်ခွင့်သင်တန်းလျှောက်ထား ရာတွင် သတင်းစာမှ ကြေညာသလို ဌာနဆိုင်ရာများမှတစ်ဆင့်လည်း ကျယ်ကျယ်ပြန့်ပြန့် ကြေညာပေးပါမှ ကျေးလက်ဒေသထိ သိရှိနိုင်မှာဖြစ်ပါတယ်။ အစီရင်ခံစာမှာ ရေးဆွဲတင်ပြပေးနိုင်ရန်လည်း အကြံပြုပါရစေ။ နာယကကြီးခင်ဗျာ။ ပညာရေးကော်မတီရဲ့ အစီရင်ခံစာများ စာမျက်နှာ ၁၁၉ မှာ အခြေခံပညာ အဆင့်ကျောင်းသုံးဖတ်စာအုပ် ဖြန့်ဝေအသုံးပြုမှု စီမံခန့်ခွဲရေးမူဝါဒအကြံပြုချက်စာတမ်းမှာ နံပါတ် (၁) အခြေခံအဆင့်ပညာသင်ကြားရေး အခကြေးငွေပေးသွင်းရန်မလို၊ နံပါတ်(၂) မည်သည့်အကြောင်းပြချက် တစ်စုံတရာမျှ ငွေကြေးတောင်းခံခြင်းမပြုရဆိုတာက လိုက်နာရမယ့်စည်းကမ်း သဘောမျိုးပါ။ ကောင်းပါတယ်။ နံပါတ်(၃) ကျောင်းသုံးစာအုပ်၊ စာရေးကိရိယာနှင့် ပတ်သက်၍ နိုင်ငံတော်မှ ထောက်ပံ့ခြင်း၊ ကျောင်းဝတ်စုံ နိုင်ငံတော်မှ ထောက်ပံ့ခြင်း ဟူ၍ရှိပါတယ်။ (၃)နဲ့ (၄) အချက်ကိုတော့ ၎င်းအချက် ၂ ချက်ကိုတော့ ဆွေးနွေးခဲ့ပြီးသော ကိုယ်စားလှယ်တော်ကြီးများကလည်း စာအုပ်လက်ဆင့်ကမ်းခြင်းအစီအစဉ် ဆောင်ရွက် နိုင်ရန် အကြံပြု ဆွေးနွေးသွားကြတာတွေ ရှိပါတယ်။ ၎င်းအချက် ၂ ချက် ထောက်ပံ့နိုင်ခြင်းက ဂျပန်နိုင်ငံ JICA နဲ့ အာရှဖွံ့ဖြိုးရေးဘဏ် (ADB) တို့ရဲ့ ကူညီထောက်ပံ့ပူးပေါင်း ဆောင်ရွက်မှုကြောင့် ဆောင်ရွက် နိုင်ပြီးတော့ ရေရှည်မည်ကဲ့သို့ စီရင်ဆောင်ရွက်ရမည်လည်း လျာထားဖို့ လိုအပ်ပါလိမ့်မယ်။ ပြည်ထောင်စုလွှတ်တော် နာယကကြီးခင်ဗျာ။ ကျွန်တော့မဲဆန္ဒနယ်မြေ ကျေးရွာကျောင်းများ ရောက်လျှင် ကျောင်းသားများနှင့် တွေ့ဆုံပြီး အမှာစကားပြောကြားတဲ့အခါ ကလေးများ ပညာကြိုးစားဖို့ မြင်သာထင်သာအောင် ကျွန်တော့အထင်ဖြင့် ခလုတ်တိုက်သုတေသနပ် ပြောပြော၊ ပြောကြားလေ့ရှိပါတယ်။ သန့်သန့်ပြန့်ပြန့် အဝတ်အစားဝတ်ထားတဲ့ မူလတန်းကျောင်းသားလေးတစ်ယောက်ကို ခုံပေါ်တက် ရပ်ခိုင်း ပြီးတော့ သူ့အင်္ကျီလေးက ဘယ်နိုင်ငံဖြစ်တာလဲ တရုတ်နိုင်ငံဖြစ်ပါ။ သူ့ဘောင်းဘီလေးကရော ထိုင်းနိုင်ငံ ဖြစ်ပါ။ ဒါဖြင့် အင်္ကျီနဲ့ ဘောင်းဘီချွတ်လိုက်ရင် တို့နိုင်ငံက ဘာဖြစ်မှာလဲ လူပဲကျန်ပါတော့တယ်။ နီးစပ်ရာ ကျွန်တော်တို့ ပစ္စည်းများ၊ တယ်လီဖုန်း၊ စကားပြောမိုက်၊ ဓာတ်ဘူး၊ ကလေးတွေ မြင်သာအောင် ပြုပြီး အဲဒါတွေ တို့နိုင်ငံဘာမှမလုပ်တတ်ဘူး။ မင်းတို့ကျ လုပ်နိုင်အောင်၊ တီထွင်နိုင်အောင် ပညာကြိုးစား ကြပါကွာလို့ ကျွန်တော် ပြောဆိုဖြစ်ပါတယ်။ ဒါ့ကြောင့် နိဂုံးချုပ်အနေဖြင့် တင်ပြလိုတာက ပညာရေးမူဝါဒကော်မရှင် ဥက္ကဋ္ဌနဲ့ အဖွဲ့ဝင်များ၊ လွှတ်တော်ကိုယ်စားလှယ်များ၊ ပညာရေးဝန်ကြီးဌာန ဆရာ၊ ဆရာမများ ကျွန်တော်တို့ သားသမီးမြေးမြစ် ကျောင်းသားကျောင်းသူများကို ပညာဖြင့် တန်ဆာဆင်ပေးနိုင်ရန် တာဝန်ကိုယ်စီယူ စုပေါင်းဆောင်ရွက် ကြပါစို့လို့ ပြောကြားရင်း နိဂုံးချုပ်အပ်ပါတယ်ခင်ဗျ။ အားလုံးကို ကျေးဇူးတင်ပါတယ်။</speech>
<speech type="speaker">ဦးမြင့်လွင် တွံတေးမဲဆန္ဒနယ်က ဆွေးနွေးဖို့ဖြစ်ပါတယ်။</speech>
<speech><mp id="1551">ဦးမြင့်လွင်(တွံတေးမဲဆန္ဒနယ်၊ ရန်ကုန်တိုင်းဒေသကြီး)</mp>အားလုံးပဲမင်္ဂလာပါ။ ကျွန်တော်ကတော့ ရန်ကုန်တိုင်းဒေသကြီး တွံတေးမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးမြင့်လွင် ဖြစ်ပါတယ်။ လေးစားအပ်ပါတဲ့ ပြည်ထောင်စုလွှတ်တော် နာယကကြီးခင်ဗျာ။ ကျွန်တော်တို့ ရှစ်လေးလုံး အရေးတော် ပုံကြီးမှာ လှည်းနေလှေအောင်း မြင်းဇောင်းမကျန် လမ်းမပေါ်ထွက်ခဲ့ကြတဲ့ ပြည်သူတွေ၊ ၂၀၁၅ ရွေးကောက်ပွဲမှာ လှည်းနေလှေအောင်း မြင်းဇောင်းမကျန် မဲရုံတွေကို သွားခဲ့ကြတဲ့ ပြည်သူတွေရဲ့ မျှော်မှန်းချက်က Regime Change ခေါ်တဲ့ အစိုးရတစ်ခု အပြောင်းအလဲ၊ နိုင်ငံရေးပါတီ တစ်ခုလက်ထဲ အာဏာရောက်သွားရုံ သက်သက်မဟုတ်ပါဘူး။ လူ့အဖွဲ့အစည်းကြီးတစ်ခုလုံး ပြောင်းလဲသွားရေး တစ်နည်း အားဖြင့် Societal Change ကို သူတို့မျှော်မှန်းခဲ့ကြတာဖြစ်ပါတယ်။ အဲဒီလို လူ့အဖွဲ့အစည်းကြီးတစ်ခု ပြောင်းလဲဖို့ဆိုရင် ဝင်ရိုးမဏ္ဍိုင်ကတော့ ပညာရေးပါပဲ။ ပညာရေးဆိုတဲ့နေရာမှာ ပညာရေးမူဝါဒတွေက အသက်ပါပဲ။ ဒီနေရာမှာ ကျွန်တော်တို့ မြန်မာနိုင်ငံ အမျိုးသားပညာရေးမူဝါဒကော်မရှင်ရဲ့ အခန်းကဏ္ဍဟာ ဘယ်လောက်အရေးကြီးလဲဆိုတာကို ပေါ်လွင်နေ ပါတယ်။ ပညာရေးမူဝါဒကော်မရှင်ရဲ့ အစီရင်ခံစာအမှတ်(၄)ကို တွေ့လိုက်တဲ့အခါ ဖွဲ့စည်းထားတဲ့ ကော်မရှင် ကလည်း တကယ့် ကျွန်တော်တို့နိုင်ငံရဲ့ အကောင်းဆုံး ဦးနှောက်တွေ၊ အတွေ့အကြုံ အရင့်ဆုံး ပုဂ္ဂိုလ်တွေနဲ့ ဖွဲ့စည်းထားတာဖြစ်တဲ့အတွက် ကျွန်တော်တို့ ဂုဏ်ယူဝမ်းမြောက်ရပါတယ်။ အနာဂတ်အတွက်လည်း အားတက်ရပါတယ်။ ဒီကော်မရှင်ရဲ့ အစီရင်ခံစာတွေမှာ အသေးစိတ် ခုနက လွှတ်တော်ကိုယ်စားလှယ် တစ်ဦး ပြောသွားသလိုပဲ အသေးစိတ်လေ့လာ ကွင်းဆင်းပြီးတော့ သုံးသပ်ထားတာတွေ့ရတဲ့အတွက် ကျွန်တော်တို့ အင်မတန်ပဲ ကျေးဇူးတင်ပါတယ်။ ဆရာ၊ ဆရာမတွေ ပြောင်းရွှေ့မှုမှာလည်း အသေးစိတ်ကို သူတို့လေ့လာ ပြီးတော့ ရာခိုင်နှုန်းနဲ့ကို ဖော်ပြထားပါတယ်။ espososdal e-Library, Digital Library, Websites cozquosaursf8:cos cops: suscę လုပ်သင့်တယ်ဆိုတဲ့အချက်တွေကို အသေးစိတ် ဖော်ပြထားပါတယ်။ နောက်တစ်ခါ သုတေသနလုပ်ငန်း မှာ ပညာရှင်တွေ ဖိတ်ခေါ်ဆွေးနွေးပြီးတော့ အလုပ်ရုံဆွေးနွေးပွဲတွေလုပ်ဖို့လည်း အကြံပြုထားတာ တွေ့ရပါတယ်။ နောက်တစ်ခါ အလုပ်ရုံဆွေးနွေးပွဲတွေ၊ ညီလာခံတွေ ဘယ်လိုလုပ်သင့်တယ်။ ဘယ်လို လုပ်ခဲ့တယ်ဆိုတာနဲ့ ပတ်သက်ပြီးတော့လည်း အကြံပြုတာတွေ အင်မတန်ကောင်းပါတယ်။ နောက် အရေးကြီးတာတစ်ခုကတော့ ပါမောက္ခချုပ်များကော်မတီပါ။ ဒါနဲ့ပတ်သက်ပြီးတော့လည်း ကျွန်တော်တို့ အဲဒီကော်မတီကို အင်မတန်အားကိုးပါတယ်။ ဘာဖြစ်လို့လဲဆိုတော့ ဒါကျွန်တော်တို့ နိုင်ငံရဲ့ ပညာရေးကို ပြောင်းလဲဖို့အတွက် အရေးကြီးတဲ့ ကော်မတီတစ်ခုဖြစ်ပါတယ်။ ဒီမှာလည်း ဒီမိုကရေစီနည်းကျ နာမည် ရွေးချယ်တာကအစ၊ ဖွဲ့စည်းတာကအစ လုပ်ထားတယ်ဆိုတော့ ခေတ်စနစ်နဲ့လည်း အင်မတန်ကိုက်ညီ ပါတယ်။ နောက်တစ်ခါ ကျောင်းသုံးဖတ်စာအုပ်တွေ၊ ဒါတွေနဲ့ပတ်သက်ပြီးတော့လည်း ကုန်ကျစရိတ် သက်သာအောင် ဘယ်လိုလုပ်မယ်ဆိုတာတွေလည်း အသေးစိတ် ဖော်ပြထားပါတယ်။ ကျောင်းသားဦးရေနဲ့ စာသင်ခန်း။ ကျောင်းသားဦးရေနဲ့ စာသင်ခန်းနဲ့ မမျှတာတွေ၊ တချို့ကျတော့ အရမ်း နည်းနေတာတွေ ဒါတွေလည်း အသေးစိတ် လေ့လာပြီးတော့ ဖော်ပြထားတာ တွေ့ရပါတယ်။ နောက်တစ်ခါ သက်မွေးဝမ်းကျောင်း ပညာဘွဲ့ရတွေက နည်းပြီးတော့ ဝိဇ္ဇာ၊ သိပ္ပံဘွဲ့ရတွေ များနေတဲ့ကိစ္စကိုလည်း သုံးသပ်ဖော်ပြထားပါတယ်။ ဘယ်လိုလုပ်သင့်တယ်ဆိုတာ၊ နောက် ဘယ်လိုအကြောင်းရင်းတွေကြောင့် ဖြစ်တယ်ဆိုတာကိုလည်း ဖော်ပြထားပါတယ်။ အကြံပြုချက်တွေလည်း တင်ပြထားပါတယ်။ ဒါကလည်း အင်မတန်ကို အဖိုးတန်တဲ့အကြံပြုချက်တွေ ဖြစ်ပါတယ်။ နောက်တစ်ခါ ပါရဂူဘွဲ့တွေ၊ မဟာဘွဲ့တွေ၊ သင်တန်းတွေ ဖွင့်လှစ်တဲ့အခါ ဘယ်လိုအချက်အလက် အခြေခံ တွေနဲ့ ဖွင့်လှစ်သင့်တယ်ဆိုတာတွေကို ဖော်ပြထားပါတယ်။ နောက်တစ်ခုကတော့ ကော်မတီအလိုက်တွေ၊ ကော်မတီ ၃ ခု ဖွဲ့ထားတယ်။ ဒီကော်မတီအလိုက် ဆောင်ရွက်ချက်တွေကိုလည်း အသေးစိတ်ဖော်ပြထား ပါတယ်။ ဒီမှာတော့ ကျွန်တော်တို့ ပါမောက္ခချုပ်များကော်မတီမှာ ကျွန်တော်တစ်ခုပဲ နည်းနည်းလေး ထောက်ပြချင်တာက လုပ်ငန်းတာဝန် ၁၅ ရပ် ဆိုပြီးတော့ ဖော်ပြထားပါတယ်။ အဲဒီလုပ်ငန်းတာဝန် ၁၅ ရပ်က ဘာတွေလဲဆိုတာကို ဖော်ပြနိုင်ရင်တော့ ပိုပြီးကောင်းမယ်ထင်ပါတယ်။ ဘာကြောင့်လဲဆိုတော့ ဒါမှပဲ ကျွန်တော်တို့ ဒါမြန်မာနိုင်ငံရဲ့ ပညာရေးကို မောင်းနှင်မယ့်ကော်မတီ ဖြစ်ပါတယ်။ ဒါကြောင့်မို့လို့ ဒီလုပ်ငန်းတာဝန် ၁၅ ရပ်ကိုသိရင် ကျွန်တော်တို့အတွက် အင်မတန်အသုံးဝင်မှာ ဖြစ်ပါတယ်။ ဒါကတော့ ခုနကပြောတဲ့အတိုင်း ကော်မတီက ကျွန်တော်တို့ ဒီ အမျိုးသားပညာရေးကော်မရှင်က သမားရိုးကျပုံစံနဲ့ လေ့လာသုံးသပ်ပြီးတော့ အကြံပြုချက်တွေ တင်ထားတာဖြစ်ပါတယ်။ သို့သော် ကျွန်တော် အစီရင်ခံစာ အမှတ်(၃)မှာ သုံးသပ်ဆွေးနွေးခဲ့သလိုပဲ တချို့ဟာတွေက Revolutionary ဖြစ်ရပါမယ်၊ Creative ဖြစ်ဖို့၊ Initiative ဖြစ်ဖို့ ကော်မရှင်ကို ကျွန်တော်အကြံပြုခဲ့ပါတယ်။ ဒီမှာ တချို့ဟာလေးတွေကတော့ ခုနကလည်း လွှတ်တော်ကိုယ်စားလှယ်တစ်ဦး တင်ပြသွားတာရှိပါတယ်။ ပထမတစ်ချက်ကတော့ သမဂ္ဂတွေ။ အခုချိန်မှာ ကျွန်တော်တို့ ခေတ်ကပြောင်းလဲလာပါပြီ။ ဒီမိုကရေစီ ခေတ်ဆိုတော့ သမဂ္ဂတွေပေါ်လာတယ်။ ဝန်ထမ်းသမဂ္ဂ၊ ကျောင်းသားသမဂ္ဂ၊ ဆရာ ဆရာမများသမဂ္ဂ။ ဒီသမဂ္ဂတွေနဲ့ ပတ်သက်ပြီးတော့ ပညာရေးဝန်ကြီးဌာနက ဘယ်လိုသဘောထားသင့်တယ်၊ ဘယ်လို ဆက်ဆံသင့်တယ်ဆိုတဲ့ မူဝါဒအကြံပေးချက်တွေ မပါပါဘူး။ နောက်တစ်ခါ မီဒီယာတွေ၊ ဒီနေ့ကာလမှာ မီဒီယာဟာ စတုတ္ထမဏ္ဍိုင်ပါ။ မီဒီယာနဲ့ပတ်သက်ပြီးတော့လည်း ပညာရေးလောကသားတွေ ဘယ်လို Doss003:2ệossa oo saloolyo.cozulqcosmals cossosm Media Friendly, Union Friendly Policy တွေ ထွက်ပေါ်လာမှာပါ။ ဒါတွေကို ထည့်သွင်းပြီးတော့ အကြံပြုသင့်တယ်လို့ ကျွန်တော် ယူဆပါတယ်။ နောက်တစ်ခုက ကျွန်တော် တစ်ခါတုန်းကလည်း ပြောခဲ့ပါတယ် ပထမ(၃)မှာလည်း။ ကျောင်းသား ပညာရေးနှီးနှောဖလှယ်ပွဲတွေအတွက် အကြံပြုချက်တွေလုပ်ပေးဖို့ လိုတယ်လို့ထင်ပါတယ်။ ကျောင်းသားအချင်းချင်း ထိတွေ့ပြီးတော့ သူတို့ရဲ့ ပညာရေးတိုးတက်မှုအတွက်ကို သူတို့ဆွေးနွေး တိုင်ပင်နိုင်မှာဖြစ်ပါတယ်။ နောက်တစ်ခုက ဒီနေ့ကာလက အရင်တုန်းကလို ပညာရေးစနစ်ကမတူတော့ ဘဲနဲ့ CCA ပေါ့ Child Centred Approach ဒီလိုတွေဖြစ်လာပါပြီ။ နောက်တစ်ခုက အခုချိန်မှာ Critical Thinking ခေါ်တဲ့ ဆင်ခြင်တွေးတောမှုကို ဦးစားပေးတဲ့ ပညာရေးစနစ်ကို ကျွန်တော်တို့က သွားကြရ တော့မှာဖြစ်ပါတယ်။ ဒါကြောင့်မို့လို့ ဒီ CCA တို့၊ Critical Thinking တို့နဲ့ ပတ်သက်ပြီးတော့ ဘယ်လို ဖွံ့ဖြိုးလာအောင်၊ ဘယ်လိုတိုးတက်လာအောင် လုပ်သင့်တယ်ဆိုတဲ့ အကြံပြုချက်တွေ၊ ဒီလိုအကြံပြုချက် တွေနဲ့ပတ်သက်ပြီးတော့လည်း အကြံပြုချက်တွေ ကျွန်တော်မတွေ့ရပါဘူး။ နောက်တစ်ခုက ကျွန်တော်တို့တွေတုန်းက ရိုးရိုးဘွဲ့တွေပေါ့ Bachelor ဘွဲ့တွေနဲ့ ပတ်သက်ပြီး တော့ ကျွန်တော်တို့ ဘွဲ့ယူစာတမ်းတွေ တင်ပါတယ်။ အခုချိန်မှာ ဘွဲ့ယူစာတမ်းတွေ ရှိသလား မရှိသလား ဆိုတာကိုလည်း ကျွန်တော် သိပ်မသိတော့ပါဘူး။ ဒါကြောင့်မို့လို့ ဒါနဲ့ပတ်သက်ပြီးတော့လည်း လိုအပ် တယ်ဆိုလို့ရှိရင်လည်း ဒီကိစ္စနဲ့ပတ်သက်ပြီးတော့ အကြံပြုသင့်တယ်လို့ထင်ပါတယ်။ ယေဘုယျအားဖြင့် တော့ အမျိုးသားပညာရေးမူဝါဒကော်မရှင်ရဲ့ အစီရင်ခံစာအမှတ်(၄)ဟာ ကျွန်တော်တို့အတွက် အင်မတန်ကို အသုံးဝင်တဲ့၊ အဖိုးတန်တဲ့ အစီရင်ခံစာဖြစ်တယ်ဆိုတာကို ထောက်ခံတင်ပြရင်းနဲ့ နိဂုံးချုပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးချစ်ထွေး မကွေးတိုင်းဒေသကြီး မဲဆန္ဒနယ်အမှတ်(၃) ဆွေးနွေးဖို့ဖြစ်ပါတယ်။</speech>
<speech><mp id="1278">ဦးချစ်ထွေး(မဲဆန္ဒနယ်အမှတ်-၃၊ မကွေးတိုင်းဒေသကြီး)</mp>လေးစားရပါသော ပြည်ထောင်စုလွှတ်တော် နာယကကြီးနဲ့တကွ လွှတ်တော်ကြီးတစ်ရပ်လုံး မင်္ဂလာပါခင်ဗျာ။ ကျွန်တော် ကတော့ အမျိုးသားပညာရေးမူဝါဒကော်မရှင်ရဲ့ အစီရင်ခံစာကို ဆွေးနွေးမယ့် မကွေးတိုင်းဒေသကြီး၊ မဲဆန္ဒနယ်အမှတ်(၃)က အမျိုးသားလွှတ်တော်ကိုယ်စားလှယ် ဦးချစ်ထွေးဖြစ်ပါတယ်။ အမျိုးသား ပညာရေးမဟာဗျူဟာစီမံကိန်း ၂၀၁၆-၂၀၂၁ မှာ ရည်ညွှန်းထားတဲ့ အခမဲ့ပညာသင်ယူနိုင်ရေးကို ပံ့ပိုး ပေးနိုင်ရန် နိုင်ငံတော်က အခြေခံပညာအဆင့် ကျောင်းသုံးဖတ်စာအုပ်များကို အခြေခံပညာကျောင်းသား များအားလုံးသို့ နှစ်စဉ်အခမဲ့ပေးဝေခြင်းဖြင့် အထောက်အကူပြု နေပါတယ်။ အမျိုးသားပညာရေးမူဝါဒ ကော်မရှင်ရဲ့ အကြံပြုချက်ဖြစ်တဲ့ အခြေခံပညာအဆင့် ကျောင်းသုံးဖတ်စာအုပ်များ ဖြန့်ဝေအသုံးပြုမှုတွင် အခြေခံပညာကျောင်းသားအားလုံးသို့ ဖတ်စာအုပ်များကို ထုတ်/ငှား/ပြန်သိမ်းစနစ်ဖြင့် နှစ်စဉ် လက်ဆင့် ကမ်းခြင်းကို ထောက်ခံပါတယ်ခင်ဗျာ။ ရရှိလာနိုင်မယ့် အကျိုးများကတော့ ထုတ်/ငှားစနစ်ကျင့်သုံးခြင်းကြောင့် ကျောင်းသားများ ကျောင်းသုံး စာအုပ်များကို ကိုင်တွယ်အသုံးပြုရာမှာ မိမိကိုင်တွယ်သောပစ္စည်းကို ရိုသေစွာထိန်းသိမ်းတတ်ခြင်း၊ စည်းကမ်း ကောင်းမွန်တဲ့ ကျောင်းသားလူငယ်များ ဖြစ်လာမယ်ဟုလည်း မျှော်လင့်နိုင်ပါတယ်။ နှစ်စဉ်သုံးစွဲနေရသော ငွေကြေးများကို ပိုမိုကောင်းမွန်တဲ့နည်းလမ်းများစွာ ပြောင်းလဲဆောင်ရွက်ခြင်း၊ ကုန်ကျစရိတ်သက်သာ၍ ပိုထွက်လာသော ဘဏ္ဍာငွေများကို အခြားလိုအပ်သော ပညာရေးကဏ္ဍများတွင် ထိရောက်စွာ ပြောင်းလဲ အသုံးချနိုင်ပါက ပညာရေးကဏ္ဍနဲ့တကွ နိုင်ငံတော်အတွက်ပါ ပိုမိုအကျိုးပြုစေနိုင်မှာ ဖြစ်ပါတယ်။ နာယကကြီးခင်ဗျာ။ သင့်တင့်လျောက်ပတ်တဲ့ စာသင်ခန်းအရွယ်အစားနဲ့ ကျောင်းဝင်ဆံ့အင်အား များကို သတ်မှတ်ဆောင်ရွက်ရေးဖြစ်တဲ့ တစ်ကျောင်း၌ အနည်းဆုံးရှိသင့်တဲ့ ကျောင်းသားဦးရေ မူလတန်း အဆင့်မှာ ၁၀၀ ဦးမှ ၁၂၀ ဦး၊ အလယ်တန်းအဆင့်မှာ ၄၀၀ ဦးမှ ၅၀၀ ဦး၊ အထက်တန်းအဆင့်မှာ ၁,၃၀၀ ဦး မှ ၁,၅၀၀ ဦးအထိ ထားရှိရေးကိုလည်း ကြိုဆိုပါတယ်။ ကျောင်းနယ်မြေနဲ့ မူ/လယ်/ထက် ချိတ်ဆက် သင်ယူကြောင်း သတ်မှတ်ဆောင်ရွက်ရေးမှာ မူလတန်းအတွက်သာ အဓိကထား သတ်မှတ်ရန်နှင့် အလယ်တန်း၊ အထက်ကျောင်းများဝင်ခွင့်များကို ချိတ်ဆက်သင်ယူကျောင်းစနစ်ဖြင့် ဆောင်ရွက်ရန် လိုအပ်မှာ ဖြစ်ပါတယ်။ ချိတ်ဆက်သင်ယူကျောင်းဆိုတာ မူလတန်းအဆင့်ပြီးဆုံးတဲ့အခါ မည်သည့်အလယ်တန်းကျောင်းတွင် ဆက်လက်ပညာသင်ယူရမယ်။ အလယ်တန်းအဆင့်ပြီးဆုံးတဲ့အခါ မည်သည့်အထက်တန်းကျောင်းမှာ ဆက်လက်တက်ရောက် ပညာသင်ယူရမယ်ဟု သတ်မှတ်ထားပြီးဖြစ်တဲ့အတွက် ကျောင်းသားမိဘများဟာ ကျောင်းဝင်ခွင့်အတွက် စိတ်ပူစရာမလိုအောင် စီစဉ်ထားတဲ့ စနစ်ဖြစ်သောကြောင့် ဖြစ်ပါတယ်။ အခြေခံပညာကဏ္ဍရဲ့ ရာထူးအဆင့်သတ်မှတ်ရေးမှာ အခြေခံပညာဆရာများအတွက် ရာထူးအဆင့် သတ်မှတ်ချက်များ၊ အခြေခံပညာကျောင်းအုပ်ကြီးများအတွက် အဆင့်သတ်မှတ်ချက်များ၊ အခြေခံပညာ ဆရာရာထူးအဆင့်ဆင့် တာဝန်ထမ်းဆောင်နိုင်မယ့် လမ်းသွယ်များနဲ့ လစာနှုန်းထားများကို အမျိုးသား ပညာရေးမူဝါဒကော်မရှင်ရဲ့ အစီရင်ခံစာအမှတ်(၄) စာမျက်နှာ ၂၃၊ ၂၄၊ ၂၅ မှ ဇယားများကိုလည်း ထောက်ခံပါတယ်။ တာဝန်ရှိတဲ့ ပညာရေးဝန်ကြီးဌာနအနေနဲ့ အဂတိတရားကင်းစွာနဲ့ ဆောင်ရွက်ပေးရန် ကိုလည်း မေတ္တာရပ်ခံ တိုက်တွန်းလိုပါတယ်။ လေးစားအပ်ပါသော နာယကကြီးခင်ဗျာ။ ပညာရေးလုပ်ငန်းရဲ့ အဓိကသော့ချက် အကျဆုံးနေရာ မှာရှိတဲ့သူများကတော့ စေတနာ၊ ဝါသနာ၊ အနစ်နာခံနေတဲ့ ဆရာ၊ ဆရာမများဖြစ်ပါတယ်။ ဆရာဆိုတာ ပညာပြည့်ဝ နှလုံးလှဖို့ လိုပါတယ်။ ပညာဆိုတာ လက်ဆင့်ကမ်းတဲ့အရာဖြစ်ပါတယ်။ လက်ဆင့်ကမ်း ရာမှာ ဦးနှောက်နဲ့ရော၊ နှလုံးသားနဲ့ပါလက်ဆင့်ကမ်းဖို့လိုအပ်ပါတယ်။ ကိုယ့်ရဲ့ ပညာအရည်အသွေးကို ပြည့်ဝအောင် တစ်သက်တာသင်ယူပြီး ကိုယ့်ရဲ့ တပည့်တွေကို ကိုယ့်ထက်သာတဲ့သူတွေဖြစ်အောင် လုပ်နိုင် စွမ်းရှိဖို့လိုပါတယ်။ တကယ့် ဂုဏ်သိက္ခာရှိတဲ့ ဆရာတွေဆိုတာ မိမိတို့ထက် ပိုတော်တဲ့တပည့်တွေကို မွေးထုတ်ပေးနိုင်တဲ့ ဆရာတွေ၊ ဆရာမတွေဖြစ်ပါတယ်။ တစ်ချိန်တုန်းကတော့ ကျောင်းဆိုတာ တိတ်ဆိတ် ငြိမ်သက်စွာ သင်ယူနေရတာကို ဖန်တီးပြီးတော့ ဂုဏ်ယူကြတာကို ကျွန်တော်တို့ကြုံခဲ့ရပြီးပါပြီ။ ကျောင်းဆိုတာ စာသင်ခန်းထဲမှာ ငြိမ်သက်စွာလက်ပိုက်ပြီး ဆရာပြောသမျှ နားထောင်တဲ့အစဉ်အလာကို အားမပေးသင့်တော့ပါဘူး။ ကျွန်တော်တို့ နိုင်ငံမှာရှိတဲ့ကလေးတွေကို ပြောရဲ ဆိုရဲ သွက်လက်ထက်မြက်တဲ့ ကလေးတွေ ဖြစ်အောင် ဆရာ၊ ဆရာမတွေက လေ့ကျင့်သင်ကြားပေးဖို့ရန် အင်မတန်မှ အရေးကြီးပါတယ်။ သို့ပါ သောကြောင့် အခြေခံပညာကျောင်းတိုင်းမှာ ကျောင်းအတွင်းမှစပြီး ဒီမိုကရေစီစနစ်ဖွံ့ဖြိုးရှင်သန်စေမယ့် အမူအကျင့်တွေကို ကျွန်တော်တို့ရဲ့ ကလေးတွေကို သင်ကြားပေးပါလို့ ဆွေးနွေးရင်းနဲ့ အမျိုးသားပညာရေး မူဝါဒကော်မရှင်ရဲ့ အစီရင်ခံစာကို ထောက်ခံလိုက်ရပါတယ်ခင်ဗျာ။ ကျေးဇူးတင်ပါတယ်။</speech>
<speech type="speaker">ဒေါက်တာဒေါ်ခင်ညို၊ ဒေးဒရဲမဲဆန္ဒနယ်က ဆွေးနွေးဖို့ဖြစ်ပါတယ်။</speech>
<speech><mp id="1622">ဒေါက်တာဒေါ်ခင်ညို (ဒေးဒရဲမဲဆန္ဒနယ်၊ ဧရာဝတီတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ၊ ကော်မရှင်လူကြီးများ၊ ဝန်ကြီးများနှင့် ကိုယ်စားလှယ်များ အားလုံးမင်္ဂလာပါရှင်။ ကျွန်မကတော့ ဒေးဒရဲမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာခင်ညို ဖြစ်ပါတယ်ရှင်။ ကျွန်မအနေနဲ့ အမျိုးသားပညာရေးမူဝါဒကော်မရှင်၏ ၂၀၁၈ ခုနှစ်၊ ၆ လတာကာလအတွင်း လုပ်ငန်းဆောင်ရွက်မှု အစီရင်ခံစာနှင့်ပတ်သက်ပြီးတော့ အချက် ၂ ချက်ဆွေးနွေးလိုပါတယ်။ ပထမအချက် အနေနဲ့ ပညာရေးမူဝါဒစနစ်ကို ဖော်ဆောင်နေသော ဆရာ၊ ဆရာမများ၏ အရည်အသွေးကို မြှင့်တင်ပေးဖို့ ဖြစ်ပါတယ်။ နာယကကြီးရှင်။ ကျွန်မကို Power Point အသုံးပြုခွင့်ပေးပါရှင်။ လူတိုင်းစာတတ်မြောက်ပြီး ကျောင်းနေအရွယ်တိုင်း ကျောင်းနေရမယ်ဆိုတဲ့အတိုင်း မိဘများက ကလေးများကို ကြိုးစားပြီး ကျောင်းထားကြတာတွေ့ပါတယ်။ တောရွာတွေမှာဆိုလို့ရှိရင် လှေတစ်တန်၊ ကုန်းတစ်တန် တချို့ကလေးတွေဆိုရင် ၂ မိုင်၊ ၃ မိုင် ခရီးကို အသွားအပြန်လမ်းလျှောက်ပြီး တက်နေကြရတာ တွေ့ကြရပါတယ်။ နိုင်ငံတော်အစိုးရ ပညာရေးဝန်ကြီးဌာနကလည်း ကျောင်းတွေကို ယခင်ကထက်ပိုပြီး ခွင့်ပြု ဆောက်ပေးနေသော်လည်း လိုအပ်ချက်များက ရှိနေဆဲပါ။ အထူးသဖြင့် ကျွန်မတို့ ကမ်းရိုးတန်း နာဂစ်ဒဏ်ထိသွားတဲ့ ရွာတွေမှာဆိုလို့ရှိရင် ကိုယ်ထူကိုယ်ထ ကျောင်းလေးတွေဟာ ၁၀ နှစ်ကြာတဲ့ အခါမှာ အဆင်မပြေတော့ပါဘူး။ ဒီအတွက် အများကြီးလိုအပ်နေဆဲ ဖြစ်ပါတယ်။ ဆရာ၊ ဆရာမများ ကိုလည်း နှစ်စဉ်တိုးပြီး ခန့်ထားနေသော်လည်း မလုံလောက်သေးပါဘူး။ ကျွန်မတို့နယ်မှာဆိုရင် ကျောင်းသား၊ ဆရာ အချိုးဟာ ၁ အချိုး ၄၀၊ ၅၀ ဖြစ်နေပါတယ်။ တချို့ ရွာတွေမှာ ဆိုလို့ရှိရင် မူလတန်း တစ်ကျောင်းလုံးမှာမှ ကျောင်သား ၂၀၀ လောက်မှာမှ ဆရာ၊ ဆရာမ တစ်ယောက်ပဲဖြစ်နေပါတယ်။ တစ်ယောက်ခွင့်ယူရင် တစ်ယောက် ဒုက္ခရောက်နေတာမျိုးလည်း ရှိနေပါသေး တယ်။ ကျောင်းသားစာရင်းမှာဆိုရင် ၂၀၁၅-၂၀၁၆ မှာ ၈.၆ သန်း၊ ၂၀၁၇-၂၀၁၈ မှာဆိုရင် ၉.၁ရ သန်း ဖြစ်တဲ့အတွက် တစ်နှစ်ကို ကျောင်းသား နှစ်သိန်းခွဲလောက် ပိုနေတဲ့အတွက် ကျောင်းသားနဲ့ ဆရာမ၊ ကျောင်းဆောင်တွေကလည်း လိုအပ်ချက်ဖြစ်နေဆဲ ရှိနေပါသေးတယ်။ ကျောင်းသုံးစာအုပ်နဲ့ ပတ်သက်လို့ ဒီသန်းပေါင်း ၃၃,၀၀၀ ကျော် အကုန်အကျနဲ့ ပတ်သက်ပြီးတော့လည်း နိုင်ငံတော်ရဲ့ ဘတ်ဂျက်ကို ချွေတာတဲ့ အနေနဲ့ ရှေ့ကိုယ်စားလှယ်တော်ကြီးများ ပြောသလို လက်ဆင့်ကမ်းစနစ်ကို ကျွန်မလည်း ထောက်ခံပါတယ်။ နောက်ပြီးတော့ ပိုက်ဆံရှိတဲ့ မြို့တွေမှာဆိုလို့ရှိရင်လည်း ဝယ်ခိုင်းပြီးတော့မရှိတဲ့ ရွာတွေမှာဆို အခမဲ့ပေးတဲ့ စနစ်ကိုလည်း စဉ်းစားသင့်ပါတယ်။ နိုင်ငံထူထောင်တဲ့အခါမှာ ပညာရေးကဏ္ဍ အရေးကြီးမှန်း အားလုံး သိပါတယ်။ ကျောင်းသားကလေးငယ်တစ်ယောက် ကျောင်းကို ဝင်သွားပြီးနောက် မူလတန်း၊ အလယ်တန်း၊ အထက်တန်း၊ တက္ကသိုလ်အဆင့်ဆင့်တက်ပြီးတော့ ဘက်စုံအရည်အသွေးပြည့်တဲ့ သားကောင်း၊ သွေးကောင်း Product တွေဖြစ်ဖို့က မိဘတင်မကဘူး။ ဆရာ၊ ဆရာမများကလည်း အရေးပါတဲ့နေရာမှာ ရှိနေပါတယ်။ ဆရာ၊ ဆရာမတွေက ကျောင်းသားရဲ့ Model တွေဖြစ်နေတဲ့အတွက် နာသုံးရှင် ဆရာ၊ ဆရာမများရဲ့ အရည်အသွေးကောင်းမှ ဆရာကောင်းပါလိမ့်မယ်။ ဆရာတွေဟာ သူသင်ယူမယ့် ဘာသာကို ကျွမ်းကျွမ်း ကျင်ကျင် ရှိသင့်ပါတယ်။ ဆရာကောင်းမှ ကျောင်းသားကောင်းပါမည်။ ဆရာတော်မှ ကျောင်းသားတော် မည်ဖြစ်ပါတယ်။ ဆရာ၊ ဆရာမများရဲ့ အရည်အသွေးကို မြှင့်တင်ဖို့က ဆရာအတတ်သင် သိပ္ပံများက အရေးပါတယ်လို့ ထင်ပါတယ်။ ဆရာအတတ်သင် သိပ္ပံများမှ ဆရာတွေကို နှစ်စဉ် သင်တန်းများပေးခြင်း၊ ဘက်စုံအရည်အသွေးများကို မြှင့်တင်ပေးခြင်း၊ အထူးသဖြင့် အင်္ဂလိပ်စာကို ပိုပြီးအလေးပေးစေချင်ပါတယ်။ နိုင်ငံတကာအတွေ့အကြုံများလည်း ဆရာတွေ ရစေချင်ပါတယ်။ ဒုတိယအချက်က ပညာရေးကဏ္ဍမှာ Power Point ပြပါရှင်။ ပညာရေးကဏ္ဍမှာ အားကစားကို ပိုမိုပူးပေါင်းပါဝင်စေဖို့ ဖြစ်ပါတယ်။ အားကစားရဲ့ အင်အားဟာ ကျောင်းတွေမှာပဲ ရှိပါတယ်။ တွေကိုပဲ အားကိုးရတာ ဖြစ်ပါတယ်။ ကျောင်းသားစုံညီပွဲတွေ လုပ်နေတဲ့အတွက် ကျေးဇူးတင်ပါတယ်။ မကြာခင်က ကျင်းပသွားတဲ့ (၁၉) ကြိမ်မြောက် အာဆီယံတက္ကသိုလ်များပြိုင်ပွဲမှ မြန်မာနိုင်ငံမှာ ကျင်းပခဲ့ ပါတယ်။ မြန်မာနိုင်ငံ အဆင့် ၄ ရပါတယ်။ ဒါတောင်ကိုယ့်နိုင်ငံမှာ ကျင်းပလို့ဖြစ်ပါတယ်။ အားကစားနည်း om ili p 21:9aqwqulop: Badminton, Basketball, Table Tennis oqulop: m:0588 နှစ်ခုက ဘောလီဘောနဲ့ Swimming မှာ တစ်ခုစီပဲ ရပါတယ်။ မြန်မာပြည်က ကလေးတွေက ကြိုးစား ပမ်းစား ကစားကြပေမယ့် ငွေကြေးလဲကုန်ပေမယ့် မမီအောင်ဖြစ်နေပါတယ်။ Power Point ရပါပြီ။ ထိုင်းက ကလေးတွေကြည့်လို့ရှိရင် သူတို့ကလေးတွေက အရပ်မြင့်ပြီးတော့၊ ကျစ်လျစ်ပြီးတော့ တောင့်တင်းနေတာကို တွေ့ရပါတယ်။ သူတို့ကလေးတွေကိုလည်း အာဟာရတွေလည်းပြည့်အောင် ကျွေးပြီးတော့ အားကစားနည်းတစ်မျိုးကို ၁၀ နှစ်လောက် အရွယ်ကတည်းနေပြီးတော့ နှစ်စဉ်ဆက်တိုက် ဒီတစ်မျိုးထဲကို လေ့ကျင့်ပေးနေတယ်ဆိုတော့ သူတို့ကတော့ သာမှာမှန်ပါတယ်။ ဒါပေမဲ့ ကျွန်မတို့နိုင်ငံကလဲ မပြိုင်လို့လည်း မဖြစ်ပါဘူး။ ပိုက်ဆံတွေလဲ ကုန်နေပါတယ်။ ဒီအတွက် ဆက်ပြီးအကျိုးရှိအောင် ဆက်လက်လုပ်ကြဖို့ လိုပါတယ်။ မြန်မာနိုင်ငံမှာ အားကစားသိပ္ပံကျောင်းရှိပါတယ်။ ရင်းနှီးသလောက် အကျိုးရှိ မရှိ စဉ်းစားဖို့ လိုနေပါတယ်။ ကျောင်းတွေမှာ ကလေးတွေကို ပညာသင်ပေးပါတယ်။ အာဟာရကျွေးတယ်။ နှစ်စဉ် ကစားနည်းတစ်မျိုး လေ့ကျင့်ပေးတယ်။ ဒါပေမဲ့ အဖြေက မျှော်မှန်းသလောက် မရဘူးလို့ထင်ပါတယ်။ Talent လိုနေတယ်လို့ ထင်ပါတယ်။ Talent ကို ဘယ်မှာရမလဲဆိုတော့ ကျောင်းတွင်းအားကစားပြိုင်ပွဲ မှာရှိတဲ့ ကလေးတွေက တော်လာတဲ့ကလေးတွေ၊ Talent ရှိတဲ့ ကလေးတွေကို ရွေးထုတ်ဖို့လိုပါတယ်။ အဲဒီ Talent ရှိတဲ့ကလေးတွေကိုမှ ပြိုင်ပွဲတွေ မြို့နယ်၊ ကျောင်းပေါင်းစုံ၊ တပ်၊ ခရိုင်၊ တိုင်း အဆင့် ဆင့်မှ တက်လာတဲ့ကလေးတွေ၊ တက္ကသိုလ်အထိ တက်လာတဲ့ ကလေးတွေကိုမှ စခန်းသွင်းပြီး လေ့ကျင့်မယ်။ စနစ်တကျ လေ့ကျင့်ပေးမယ်။ နည်းပြကောင်းနဲ့ လေ့ကျင့်ပေးမယ်ဆိုရင် သူတို့ရဲ့ Result က အဖြေက ပိုကောင်းမယ်လို့ ထင်ပါတယ်။ ထို့အတွက် ကျောင်းများမှာလည်း အားကစားနည်းပြဆရာမနဲ့ ကစားပွဲများ ရှိနေဖို့ လိုအပ်ပါတယ်။ နည်းပြဆရာများကို ခုနကပြောတဲ့ အားကစားသိပ္ပံကျောင်းက စနစ်တကျမွေးထုတ်ပြီး သင်စေချင်ပါတယ်။ နိုင်ငံတကာပြိုင်ပွဲမှာ ဆုရပြီဆိုလို့ရှိရင် မြန်မာနိုင်ငံအလံကို အလံတိုင်ထိပ်ကို လွှင့်ထူပြီး အားလုံးက အလေးပြုရတာပါ။ မိမိနိုင်ငံအလံလွှင့်ထူနိုင်အောင် ရွှေတံဆိပ်ရအားကစားသမားများ ပေါ်ထွက်ဖို့ စာသင်ကျောင်းများက မွေးထုတ်ရမှာဖြစ်တဲ့အတွက် စာသင်ကျောင်းများက အားကစားနှင့် ပူးပေါင်းပေးရန် အကြံပြု တိုက်တွန်းအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးမောင်မောင်အုန်း ဧရာဝတီတိုင်းဒေသကြီး မဲဆန္ဒနယ်အမှတ်(၅) ဆွေးနွေးဖို့ဖြစ်ပါတယ်။</speech>
<speech><mp id="1341">ဦးမောင်မောင်အုန်း(မဲဆန္ဒနယ်အမှတ်-၅၊ ဧရာဝတီတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါ။ ကျွန်တော်ဒီနေ့ဆွေးနွေးလိုတာက အမျိုးသားပညာရေးမူဝါဒကော်မရှင်ရဲ့ ၆ လတာကာလအတွင်း လုပ်ဆောင်မှု အစီရင်ခံစာအပေါ် အကြံပြု ဆွေးနွေးမှာ ဖြစ်ပါတယ်။ Power Point အသုံးပြုခွင့်တောင်းခံပါတယ်ခင်ဗျား။ ဆွေးနွေးတဲ့နေရာမှာ အချက် ၂ ချက်ကို မူတည်ပြီး ဆွေးနွေးလိုပါတယ်။ ပထမအချက်အနေနဲ့ အဆင့်မြင့်ပညာရေးကဏ္ဍမှာ ပညာရေးဝန်ကြီးဌာန လက်အောက်ရှိ ဆရာ၊ ဆရာမများ ပြောင်းရွှေ့တာဝန်ထမ်းဆောင်ခြင်းဆိုင်ရာ သုတေသနနှင့်ဆိုင်တာကို ဆွေးနွေးလိုပါတယ်။ ယခင်စာတန်းအမှတ် (၃) ရော၊ ယခုစာတန်းအမှတ် (၄) မှာပါ သုတေသနလုပ်ရာမှာ ဆရာ၊ ဆရာမများ အားလုံးရဲ့ ၈၂.၁၄ ရာခိုင်နှုန်းဟာ ကျောင်းမပြောင်းဘဲ တစ်ကျောင်းတည်းမှာ အတည်တကျ တာဝန်ထမ်းဆောင် လိုကြပြီး ၁၅. ၇၁ ရာခိုင်နှုန်းသာ ရွှေ့ပြောင်းတာဝန်ထမ်းဆောင်လိုတာ တွေ့ရပါတယ်။ ရေရာတိကျတဲ့ အဖြေ မပေးသူတွေကတော့ ၂.၁၅ ရာခိုင်နှုန်းရှိတာ တွေ့ရပါတယ်။ ဖော်ပြပါသုတေသနအရ ကျောင်းပြောင်းတာဝန်ထမ်းဆောင်လိုတဲ့ လက်ရှိစနစ်ကို ဆရာ၊ ဆရာမ အများစုက သဘောမကျ၊ မနှစ်သက်တာ တွေ့ရပါတယ်။ သက်ဆိုင်ရာ ဝန်ကြီးဌာနမှာ ယခုသုတေသန စာတမ်းကို မှီငြမ်းပြီး ထိခိုက်နစ်နာမှု အနည်းဆုံးနဲ့ အမြန်ဆုံး ကုစားသင့်၊ စီမံသင့်ကြောင်း တိုက်တွန်း လိုပါတယ်။ အထူးတင်ပြလိုတာက ဆရာ၊ ဆရာမများဟာ ကျောင်းပြောင်းခြင်းနှင့် ရာထူးတိုးခြင်းကို တွဲပေးခြင်းဟာ လုံးဝမသင့်လျော်ပါဘူး။ လုပ်သက်နဲ့အရည်အချင်းကို Incentive လို မက်လုံး၊ ဆွဲဆောင်မှု အသုံးချခြင်းဟာ မလျော်သြဇာဖြစ်သလို အဂတိတရားကိုလည်း ဖြစ်မြောက်စေပါတယ်။ ကျောင်းပြောင်းခြင်း ဖြစ်တဲ့အတွက် သုတေသနလုပ်သူတွေ ခါးဆက်ပြတ်သွားတယ်။ ဘွဲ့လွန်ကျောင်းသားတွေ ကြီးကြပ်နေတဲ့ ဆရာ၊ ဆရာမတွေ အဆက်ပြတ်တယ်။ နိုင်ငံခြားသွားတဲ့ ပညာသင်သူတွေ ပြန်လာလို့ရှိရင် မူလကျောင်း မဟုတ်တဲ့အတွက် အဆင်မပြေတာတွေဖြစ်တယ်။ နေစရာတွေ အခက်အခဲနဲ့ မိသားစုပြဿနာတွေ ရှုပ်ထွေး ပါတယ်။ မလိုလားအပ်တဲ့ ခရီးစရိတ်နဲ့ နေစရိတ်တွေ အပိုကုန်ကျမယ်။ မိမိကျောင်းအပေါ်မှာ သံယောဇဉ် နည်းပြီးတော့ တာဝန်ကျေအဖြစ် လုပ်တာတွေတွေ့ရပါတယ်။ မိသားစုရေရှည်ဘဝအတွက်လည်း ကြိုတင် စီမံခွင့်တွေ အားနည်းတာတွေ့ရပါတယ်။ ဒုတိယဆွေးနွေးလိုတဲ့အချက်ကတော့ တက္ကသိုလ်များမှာ သုတေသနလုပ်ငန်းတွေ ဖွံ့ဖြိုးတိုးတက် ရေးဆိုင်ရာမူဝါဒအား ဆွေးနွေးလိုပါတယ်။ အစီရင်ခံစာအမှတ် (၃) နဲ့ အစီရင်ခံစာအမှတ်(၄)မှာ တတ်ကျွမ်းမှု အခြေပြု ပညာရပ်သင်ကြားတဲ့ တက္ကသိုလ်တွေမှာ သုတေသနများထားပေးတာလုပ်ဖို့ကို ဝန်ကြီးဌာနတွေကို တိုက်တွန်းလိုပါတယ်။ လေးစားအပ်ပါသော နာယကကြီးခင်ဗျား။ သုတေသနလုပ်ပြီးမှ စီမံကိန်းလုပ်ငန်းတွေ ဆောင်ရွက်ခြင်း၊ GOD@@2568:8. 8: conqos savdaose:apor Research Development, Monitoring Evaluation doossus 3292833637:08cao:od Quality Control Management go say sosop အရေးကြီးပါတယ်။ နိုင်ငံဖွံ့ဖြိုးတိုးတက်မှုအတွက် သဘောတရားနဲ့ လက်တွေ့ကို ဟန်ချက်ညီညီ လုပ်ဖို့ လိုပါတယ်။ ဒါကြောင့်လက်ရှိအခြေအနေမှာ မကြာမီ ကိုယ်ပိုင်စီမံခန့်ခွဲခွင့် Autonomy ရမယ့် တက္ကသိုလ် တွေနဲ့ သုတေသနအခြေခံကောင်းရှိပြီး နိုင်ငံဖွံ့ဖြိုးရေးအတွက် အရေးပေါ်လိုအပ်တဲ့ ကျောင်းတွေကို 8:00:60:18: 2260900$ 6È:Go:ooozapas Research - Intensive University o vodao: ဦးစားပေး လုပ်ဆောင်သင့်ကြောင်း အကြံပြုလိုပါတယ်။ ဒီသုတေသနလုပ်ငန်းတွေကိုလည်း နိုင်ငံတကာ qp9u86ozd, 0960s? Conference, International Network, cundco2.7c$:c03d, 2nd oslo:cos? လုပ်ဆောင်ခြင်းအားဖြင့် အများပြည်သူအကျိုးရှိကာ မြန်မာ့တက္ကသိုလ်တွေ နိုင်ငံတကာအဆင့် တက်လာမှာ ဖြစ်ပါတယ်။ ကမ္ဘာပေါ်မှာရှိတဲ့ တက္ကသိုလ်ပေါင်း ၅ သောင်းကျော်ရှိတဲ့အနက် ကမ္ဘာ့ထိပ်တန်း တက္ကသိုလ် ၁၀၀ စာရင်းမှာ အရှေ့အာရှနဲ့ အရှေ့တောင်အာရှနိုင်ငံတွေက ၂၃ ကျောင်းပဲ ပါပါတယ်။ အဆင့်(၁၁)နဲ့ အဆင့်(၁၅)ကိုတော့ စင်္ကာပူနိုင်ငံက ရရှိပါတယ်။ ကမ္ဘာ့ Website မှ အရှေ့တောင်အာရှ၊ အာရှနှင့် ကမ္ဘာ့တက္ကသိုလ်များကို အဆင့်ခွဲတဲ့အခါမှာ အောက်ဖော်ပြပါ မြန်မာ့တက္ကသိုလ်တွေရဲ့ အဆင့်ကို လေ့လာနိုင်ပါတယ်။ လေးစားအပ်ပါသော နာယကကြီးခင်ဗျား။ မြန်မာနိုင်ငံမှာ မည်သည့်တက္ကသိုလ်၊ ကောလိပ်နှင့် သိပ္ပံများမှာ နိုင်ငံတကာအသိအမှတ်ပြု Accreditation ကျောင်းအဖြစ် မရသေးပါဘူး။ ကြိုးပမ်းနေဆဲ ဖြစ်ပါတယ်။ ဥပမာတစ်ခု တင်ပြရရင် ရန်ကုန်နည်းပညာတက္ကသိုလ်ဟာ အာရှပစိဖိတ်ဒေသမှာ BE လက်မှတ်နဲ့ အောင်မြင်တဲ့ အရည်အချင်းကို အသိအမှတ်ပြုတဲ့ Accrecdited Certificate ရဖို့ ဆောင်ရွက် နေတာရှိပါတယ်။ သင်ကြားတဲ့ ဘာသာရပ် ၁၂ ခုမှ ၁၁ ခုကို ရအောင်လုပ်နေတာ ဖြစ်ပါတယ်။ နိုင်ငံ တကာမှ လာရောက်စစ်ဆေးရာမှာ ရလဒ်အခြေပြုသင်ကြားခြင်း Outcome Based Education ကို တက္ကသိုလ်ကျောင်းမှ သင်ကြားရေးဆိုင်ရာ ရည်ရွယ်ချက်နဲ့ လုပ်ငန်းခွင်အဆင်ပြေမှုအပေါ် သုံးသပ်ကာ အမှတ်ပေးခြင်းကို လုပ်ဆောင်နေကြောင်း သိရပါတယ်။ ယနေ့အထိ မရသေးပါဘူး။ မကြာခင်လည်း ရမယ်လို့တော့ မျှော်မှန်းရပါတယ်။ အသိအမှတ်ပြုလက်မှတ်ရမှသာ နိုင်ငံတကာမှာ တန်ရာတန်ကြေးရှိတဲ့ အလုပ်အကိုင်ရရှိမှာဖြစ်ကြောင်းကို တင်ပြလိုပါတယ်။ လေ့လာသုံးသပ်ချက်နှင့် နိဂုံးအနေနဲ့ အမျိုးသားပညာရေးမူဝါဒကော်မရှင်ရဲ့ အစီရင်ခံစာဟာ နိုင်ငံတော်ရဲ့ လိုအပ်ချက်ကို ရှုထောင့်မျိုးစုံမှ ပြည့်စုံစွာ လေ့လာသုံးသပ်ထားတာတွေ့ရှိရပါတယ်။ ကော်မရှင်အဖွဲ့ဝင်ပညာရှင်ဆရာကြီး၊ ဆရာမကြီးများ၏ တာဝန်ကျေပွန်စွာ စေတနာ၊ ဝါသနာနှင့် အနစ်နာခံကာ ဆောက်ရွက်ခဲ့ခြင်းများကိုလည်း လေးစားစွာအသိအမှတ်ပြုပါတယ်။ ဒီသုတေသနစာစောင်မှာ နမူနာအဖြစ် အသေးစိတ်လေ့လာ တွက်ချက်မှုများပြုလုပ်ထားပြီး ဖြစ်ပေါ်လာနိုင်တဲ့ အခက်အခဲများနဲ့ ဖြေရှင်းနိုင်တဲ့ အကြံဉာဏ်များကို ဖော်ပြထားတာတွေ့ရပါတယ်။ သက်ဆိုင်ရာ တာဝန်ရှိသူများအနေနဲ့ ယခုစာတမ်းကို နမူနာကောင်းတစ်ခုအဖြစ် မှီငြမ်းကာ လိုအပ်တဲ့ပြောင်းလဲမှုများ စတင်ပြုလုပ်ရန် ြီဖြစ်ကြောင်း တိုက်တွန်းအကြံပြု တင်ပြလိုပါတယ်။ အားလုံးကိုကျေးဇူးတင်ပါတယ်။</speech>
<speech type="speaker">ဦးတင်လှ ဓနုဖြူ မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1618">ဦးတင်လှ(ဓနုဖြူမဲဆန္ဒနယ်၊ ဧရာဝတီတိုင်းဒေသကြီး)</mp>လေးစားအပ်ပါသော ပြည်ထောင်စု နာယကကြီးနှင့်တကွ အားလုံးမင်္ဂပါလို့ ဂါရဝပြုနှုတ်ခွန်းဆက်သအပ်ပါတယ်။ ကျွန်တော်က ဓနုမြို့နယ်မှ ပြည်သူ့လွှတ်တော်ကိုယ်စားလှယ် ဦးတင်လှ ဖြစ်ပါတယ်ခင်ဗျား။ ယနေ့ပညာရေးဟာ နိုင်ငံတစ်နိုင်ငံရဲ့ဖွံ့ဖြိုးတိုးတက်မှုရဲ့ အဓိကမဏ္ဍိုင်၊ ကမ္ဘာ့လူ့ဘောင်အဖွဲ့အစည်းရဲ့ တိုးတက်မှုမဏ္ဍိုင် ဖြစ်ပါတယ်။ အဲဒီတော့ ကျွန်တော်တို့ အမျိုးသားပညာရေးမူဝါဒကော်မရှင်ရဲ့ ၆ လတာ ကာလစွမ်းဆောင်မှုတွေကို အစီရင်ခံထားတဲ့ အစီရင်ခံစာအမှတ်(၄) ကို ကျွန်တော့အနေနဲ့ ထောက်ခံအကြံပြု ဖြည့်စွက်ဆွေးနွေးသွားမှာ ဖြစ်ပါတယ်ခင်ဗျာ။ အမျိုးသားပညာရေးမူဝါဒကော်မရှင် အဖွဲ့တွေမှာ တကယ့် ပြည်တွင်းပြည်ပ ပညာရှင်ကြီးတွေကနေပြီးတော့ ရှုထောင့်အဖုံဖုံ၊ မြင်ကွင်းအစုံစုံကနေပြီးတော့ အားနည်းချက်၊ အားသာချက်ကို ရှုထောင့်မျိုးစုံကမြင်ထားပြီး တင်ပြတဲ့ဟာမို့လို့ အလေးအနက် ထောက်ခံပါတယ်ခင်ဗျား။ အမျိုးသားပညာရေးမူဝါဒကော်မရှင်ရဲ့ တင်ပြတဲ့ အစီရင်ခံစာဟာ အလွန်တရာမှ အရေးပါလှတဲ့ အစီရင်ခံစာဖြစ်တယ်လို့ ယူဆမိပါတယ်။ ပညာရေးကဏ္ဍမှာ ကဏ္ဍကြီး(၅)ရပ် ရှိတဲ့အနက်က အဲဒီ ပညာရေးမူဝါဒကော်မရှင်ရဲ့ တင်ပြထားမှုဟာ ၂၀၀၀-၂၀၀၁ ၊ ၂၀၃၀-၂၀၃၁ Long-Term Plan၊ ၂၀၁၄ အမျိုးသားပညာရေးဥပဒေပြင်ဆင်ပြီး ၂၀၁၅ အမျိုးသားပညာရေးဥပဒေ (CESR)၊ ဘက်စုံလွှမ်းခြုံသော ပညာရေးပြန်လည်ဆန်းစစ်ခြင်း(NESP)၊ ၂၀၁၆-၂၀၂၁ အမျိုးသားပညာရေးမဟာဗျူဟာစီမံကိန်း၊ ၂၀၀၈ ဖွဲ့စည်းပုံအခြေခံဥပဒေ နိုင်ငံတော်ရဲ့ အခြေခံမူများဖြစ်တဲ့ ပုဒ်မ ၆၊ အခြေခံမူများမှာပါတဲ့ ပုဒ်မ ၂၈ (က) (A) () အင် တွေကို ရင်ဆိုင်ကျော်လွှားနိုင်ဖို့ လူသားတိုင်းမှာရှိရမယ့် စွမ်းဆောင်ရည်တွေအပေါ်မှာ ချဉ်းကပ်တင်ပြ ထားတဲ့ အစီရင်ခံစာ ဖြစ်တဲ့အတွက်ကြောင့်လည်း အင်မတန် ဂုဏ်ယူဝမ်းမြောက်မိပါတယ်ခင်ဗျား။ ယနေ့ ၂၁ ရာစု ခေတ်မှာ Knowledge Age မှာ ပညာရေးဟာ ဆရာဝန်ကြီးတွေ၊ အင်ဂျင်နီယာ ကြီးတွေ၊ စစ်ဗိုလ်ချုပ်ကြီးတွေ၊ နိုင်ငံ့ခေါင်းဆောင်ကြီးတွေ၊ နိုင်ငံတကာနည်းပညာနဲ့ ယှဉ်ပြိုင်မှုတို့ ဆိုတာလည်း မှန်ပါတယ်။ အဲဒါထက် လူကသစ္စာခံသော၊ လူသားဆန်သော၊ Good Citizen ဖြစ်ဖို့ကို ဦးတည်ရပါမယ်။ ၂၁ ရာစု ပညာခေတ်ရဲ့ အမြင်အရပညာရေးသည် နိုင်ငံရေး ၊ ပညာရေးသည် စီးပွားရေး၊ ပညာရေးသည် လူမှုရေး၊ ပညာရေးသည် လူ့ဘဝဖူလုံရေး၊ ပညာရေးသည် ခေတ်မီဖွံ့ဖြိုးတိုးတက်သော နိုင်ငံ တည်ဆောက်ရေး၊ ပညာရေးသည် ကမ္ဘာသားတွေနဲ့အတူ ပူးပေါင်းယှဉ်တွဲနေထိုင်နိုင်ရေး၊ ပညာရေးသည် စည်းကမ်းလိုက်နာသော ဒီမိုကရေစီလူ့ဘောင်အသိုင်းအဝိုင်းကြီးကို တည်ထောင်ရေး၊ အေးချမ်းသာယာ သော ဖက်ဒရယ်ပြည်ထောင်စုကြီး တည်ဆောက်ရေးတို့ကို အခြေပြု ရမယ်လို့ အကြံပြုချင်ပါတယ်ခင်ဗျာ။ အခြေခံကဏ္ဍကြီး (၅)ရပ်ကို တင်ပြထားတဲ့အနက်ထဲမှ ဲ့ကွက်၍ ကျွန်တော့အနေနဲ့ အခြေခံပညာကဏ္ဍကို အနည်းငယ်မျှ သုံးသပ်တင်ပြလိုပါတယ်။ အမျိုးသားပညာရေးမူဝါဒကော်မရှင်ရဲ့ ကျောင်းနေတဲ့ ကျောင်းသားနဲ့ စာသင်ခန်း၏အခြေအနေကို လေ့လာဆန်းစစ်တဲ့နေရာမှာ ရန်ကုန်တိုင်း တစ်ခုတည်းကို လေ့လာဆန်းစစ်ခြင်းသည် Educational Scope, ပညာရေး Scope လေး ကျဉ်းနေ ပါသေးတယ်။ တကယ့်စစ်မှန်သော၊ တိကျသော Data တွေ မှန်မှန်ရဖို့ဆိုရင် တောင်ပေါ်၊ မြေလတ်၊ မြေပြန့် ခေတ်မီတိုးတက်သော နေရာတွေ၊ အလယ်အလတ်ရှိသော နေရာတွေ၊ ချောင်ကျပြီး ခေါင်လှတဲ့ ကျေးတောရွာတွေအထိပါ အချို့ အချို့သောနေရာတွေကို လေ့လာသုံးသပ်မယ်ဆိုရင် အဖြေမှန်ရပါတယ်။ နောက် ဒုတိယအချက်အနေနဲ့ အခြေခံပညာကျောင်းတွေရဲ့ စာအုပ်၊ ကျောင်းသုံးစာအုပ်တွေ၊ အခမဲ့ ဝေငှထားမှုနဲ့ပတ်သက်၍ အမျိုးသားပညာရေးမူဝါဒကော်မရှင်ရဲ့ ရှုထောင့်စုံကနေပြီးတော့ နိုင်ငံတော်ရဲ့ ဘဏ္ဍာရေး အကုန်အကျနည်းအောင် ဝေဖန်သုံးသပ် အကြံပြုထားတာဟာဖြင့် အင်မတန်မှ ကောင်းမွန် ပြည့်စုံပါတယ်ခင်ဗျာ။ အခြေခံပညာကျောင်းများ ပျံ့နှံ့နေမှု၊ မမျှတမှုဆိုတဲ့အချက်ကို ဖြေရှင်းတဲ့ နည်းလမ်း အနေနဲ့ ကျောင်းနယ်မြေတွေ သတ်မှတ်တယ်။ မူလတန်းကျောင်းတွေ ချိတ်ဆက်မိကျောင်းတွေ ထူထောင် မယ်။ သတ်မှတ်ဆောင်ရွက်ရေး နှစ်သုတ်တက်ကျောင်းတွေကို တစ်သုတ်တက်လုပ်မယ်။ ကျောင်းတွေကို ကျား၊ မ ပေါင်းစည်းရေးကျောင်းတွေ ဖွင့်မယ်ဆိုတဲ့ အစီအစဉ်တွေဟာ အင်မတန်မှ ကောင်းတဲ့ အပြင် နိုင်ငံရဲ့ ဝန်ဆောင်မှုပေးရမယ့် လုပ်ငန်းတွေကို လျှော့ပေါ့စေပြီး ဘဏ္ဍာရေးကုန်ကျမှုကိုပါလည်း လျှော့ပေါ့စေပါတယ်ခင်ဗျာ။ မြန်မာနိုင်ငံဟာ ယနေ့ပညာရေး ပြုပြင်ပြောင်းလဲမှုရဲ့ ကနဦးကာလ KG+12 ပညာရေးကို ၂၀၁၆ က စခဲ့ပေမယ့် အောင်မြင်မှုဟာ ရှိသင့်သလောက် မရှိခဲ့ပါဘူး။ မအောင်မြင်တာတွေ တွေ့ရပါတယ်။ ကျောင်းတွေမှာ အသံလုံခန်းတွေ၊ စာသင်ခန်းတွေ ဆရာ၊ ဆရာမ လုံလောက်မှုတွေရှိပေမယ့် ကျေးတော ဒေသတွေမှာ မလုံလောက်တဲ့အပြင် သဘာဝမိခင်က ပေးထားတဲ့ ဘူမိကမ္ဗလာမြေမွေ့ယာပေါ်မှာ တဲလေးတွေ၊ ဝါးလေးတွေနဲ့ဆောက်ပြီး သင်ကြားနေရတာကိုလည်း သတိထားတွေ့ခဲ့ရပါတယ်။ ပညာရေးပြောင်းလဲမှု ထက် ကနဦးကာလ KG+12 ပညာရေးကို အစပြုပျိုးထောင်ခဲ့မှုဟာ အောင်မြင်မှု၊ သင်ကြားမှုဖြစ်စဉ်၊ အောင်မြင်မှုဖြစ်စဉ်များကို အဓိကလှုပ်ရှားနေတာဟာ အသီးတစ်ရာ အညှာတစ်ခုဆိုသလို ဆရာတွေရဲ့ စွမ်းဆောင်ရည်ဟာ အဓိကကျပါတယ်။ စွမ်းဆောင်ရည် မြင့်မားရေးအတွက် ပြည့်စုံလုံလောက်သော ဆရာ အတတ်ပညာ Professional Qualifications သင်တန်းများ၊ မွမ်းမံသင်တန်းများ၊ အခါအားလျော်စွာ ထပ်ခါထပ်ခါ သင့်တင့်လျောက်ပတ်တဲ့ ပညာရေးအစီအစဉ်များ Child Friendly School ကလေး ပျော်ကျောင်းဖြစ်ရုံသာမက Teacher Friendly School ဆရာကျောင်းများဖြစ်အောင် ကြံဆောင်ပေး ဖို့လည်း တိုက်တွန်းလိုပါတယ်ခင်ဗျာ။ ဆရာ၊ ဆရာမတွေဟာ ပညာရေးသင်ကြားမှု၊ သင်ယူမှုဖြစ်စဉ်ထဲမှာ နစ်နာပြီးတော့ စေတနာ၊ ဝါသနာ၊ အနစ်နာခံပြီး ဆရာများ ရှိသကဲ့သို့ စေတနာ ၊ ဝါသနာ၊ အနစ်နာဂရုဏာ၊ ဘဝနာအောင်လုပ်ပြီး တော့ ပညာရေးဘဝထဲမှာ နှစ်ပြီးလုပ်နေတဲ့ဆရာတွေလည်း ရှိပါတယ်။ အဲဒါကြောင့် ဆရာတွေရဲ့ ပြောင်းရွှေ့မှု တွေမှာ ရာထူးတိုးမြှင့်နေရာမှာ သေချာစိစစ်ပြီးတော့ ရဲ့ ရဲ့ ဝံ့ဝံ့နဲ့ ဆုပေး၊ ဒဏ်ပေးစနစ်ကို တိတိကျကျ ဆောင်ရွက်။ ဆွေးနွေးရန်သတ်မှတ်ချိန် ပြည့်သွားပါသဖြင့် မိုက်ပိတ်သွားပါသည်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျာ။ နေ့လယ်စာ သုံးဆောင်နိုင်ရန်အတွက် တစ်နာရီခန့် ခေတ္တရပ်နားမှာဖြစ်ပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျာ။</speech>
<speech type="mc">အစည်းအဝေးကို မွန်းလွဲ ၁ နာရီ ၄၀ မိနစ်တွင် ပြန်လည်စတင်ပါမယ်။ အားလုံး ထွက်ခွာနိုင်ကြပါပြီခင်ဗျာ။</speech>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနဲ့ ဧည့်သည်တော်များခင်ဗျာ။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျာ။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျာ။ အစီအစဉ် (၁၀) ကို ဆက်လက်ဆောင်ရွက် သွားမှာဖြစ်ပါတယ်။</speech>
<speech type="speaker">ဦးအောင်မျိုးလတ် မန္တလေးတိုင်းဒေသကြီးမဲဆန္ဒနယ်အမှတ်(၅) ဆွေးနွေးဖို့ဖြစ်ပါတယ်။</speech>
<speech><mp id="1291">ဦးအောင်မျိုးလတ်(မဲဆန္ဒနယ်အမှတ်-၅၊ မန္တလေးတိုင်းဒေသကြီး)</mp>လေးစားရပါသော ပြည်ထောင်စုလွှတ်တော် နာယကကြီး၊ ပြည်ထောင်စုအဆင့်အဖွဲ့အစည်းဝင်များ၊ ပြည်ထောင်စုလွှတ်တော် ကိုယ်စားလှယ်များအားလုံး မင်္ဂလာပါ။ ကျွန်တော်ကတော့ မန္တလေးတိုင်းဒေသကြီး၊ မဲဆန္ဒနယ်မြေအမှတ် (၅)မှ အမျိုးသားလွှတ်တော်ကိုယ်စားလှယ် ဦးအောင်မျိုးလတ် ဖြစ်ပါတယ်။ ကျွန်တော့အနေနဲ့ အမျိုးသားပညာရေးမူဝါဒကော်မရှင်ကနေပြီးတော့ ပြည်ထောင်စုလွှတ်တော်သို့ တင်ပြတဲ့ အစီရင်ခံစာ အမတ်(၄)ထိ အကြံပြဆေးရေးသားမှာ ဖြစ်ပါတယ်။ လေးစားရပါသော ပြည်ထောင်စုနာယကကြီးခင်ဗျား။ အမျိုးသားပညာရေးမူဝါဒကော်မရှင်ရဲ့ လေ့လာတွေ့ရှိချက်တွေထဲမှာ ကျောင်းသားဦးရေတိုးတက်နှုန်းနဲ့ပတ်သက်ပြီးတော့ ၂၀၁၅-၂၀၁၆ မှာ ၈.၆ သန်း၊ ၂၀၁၆-၂၀၁ရ မှာ ၈.၈၉ သန်း၊ ၂၀၁၇-၂၀၁၈ မှာ ၉.၁ရ သန်း တစ်နှစ်ထက်တစ်နှစ် ကျောင်းသားဦးရေ တိုးတက်များပြားလာခြင်းရဲ့ အကြောင်းရင်းကတော့ နိုင်ငံတော်မှ ပညာရေးအသုံးစရိတ်များ တိုးမြှင့်သုံးစွဲပြီး အခြေခံပညာရေးကို အခမဲ့စနစ် အကောင်အထည်ဖော် ဆောင်ရွက်နေခြင်းတို့ကြောင့် ကျောင်းနေတဲ့ ရာခိုင်နှုန်း သိသာစွာမြင့်တက်လာခဲ့ပြီး ကျွန်တော်တို့ နိုင်ငံရဲ့ အနာဂတ်အတွက် များစွာကံကောင်းခြင်းများ ဖြစ်ပေါ်လာမှာ သေချာပါတယ်။ လေးစားအပ်ပါသော ပြည်ထောင်စုနာယကကြီးခင်ဗျား။ ကျောင်းနေနှုန်းမြင့်တက်လာပြီး ကျောင်းနေမြဲဖို့အတွက် လုပ်ဆောင်ရမယ့်အချက်ကတော့ အဆင့်တိုးမြှင့်ပေးသင့်တဲ့ကျောင်းများကို အဆင့်တိုးမြှင့်ပေးရမှာ ဖြစ်ပါတယ်။ လက်ရှိ နိုင်ငံတော်အနေနဲ့လည်း ကျောင်းအဆင့်တိုးမြှင့်ခြင်းများကို အလေးထား ဆောင်ရွက်ပေးနေတဲ့အတွက်လည်း များစွာကျေးဇူးတင်မိပါတယ်။ ကျောင်းနေမြဲလာတဲ့ ကလေးများအတွက် အရည်အသွေးရှိတဲ့ ပညာသင်ကြားရေး (Quality Education) ရရှိဖို့အတွက် အဓိကကျတဲ့ အခက်အခဲများမှာ ဆရာ၊ ဆရာမလိုအပ်ချက် ပြည့်မီစွာ မခန့်ထားနိုင်ခြင်း၊ အပြောင်းအရွှေ့အတွက် လစ်လပ်သော ဆရာ၊ ဆရာမများနေရာတွင် ားမထိုးနိုင်ခြင်း စတဲ့အချက်များဟာ လက်တွေ့ ဖြေရှင်းပေရမယ့် ပြဿနာများဖြစ်နေပါတယ်။ ပညာရေးဝန်ကြီးဌာနအနေနဲ့လည်း ဆရာ၊ ဆရာမ လိုအပ်ချက်ကို နည်းလမ်းမျိုးစုံနဲ့ ကြိုးစား ဖြေရှင်းနေသော်လည်း ယခြုရှေင်းနိုင်မှု အားနည်းနေဆဲလို့ ထင်မြင်ယူဆမိပါတယ်။ ဘာလို့လဲ ဆိုရင် မြို့ပေါ်နဲ့မြို့အနီးအနားတဝိုက်ကျောင်းများမှာ ကျောင်းသားအင်အား နည်းပါးပြီး ဆရာ၊ ဆရာမများ ပိုလျှံစွာစုပုံနေတဲ့ အဖြစ်အပျက်များဟာ တစ်နိုင်ငံလုံးနီးပါး ဖြစ်ပေါ်နေတာ ဖြစ်ပါတယ်။ ဆရာ၊ ဆရာမများ ပိုလျှံနေတဲ့ကျောင်းများကို သေချာစွာစိစစ်ပြီး လိုအပ်ချက်ဖြစ်ပေါ်နေတဲ့ ကျောင်းများသို့ ရွှေ့ပြောင်းခြင်း လုပ်ငန်းများကို သေချာစွာ ဆောင်ရွက်ပေးစေလိုပါတယ်။ ဒါမှသာ ဆရာ၊ ဆရာမ ပျောက်ဆုံး မှုများကို လျှော့ချနိုင်မှာ ဖြစ်ပါတယ်။ လေးစားရပါသော ပြည်ထောင်စုနာယကကြီးခင်ဗျား။ နိုင်ငံတော်မှ ပြုလုပ်ပေးနေသော ပညာရေး ပြုပြင်ပြောင်းလဲမှုများကို အကောင်အထည်ဖော်ဆောင်ရွက်တဲ့နေရာမှာ မြို့နယ်ပညာရေးမှူးများရဲ့ အခန်းကဏ္ဍဟာ အရေးပါတဲ့ အဓိကနေရာမှာ ဆောင်ရွက်နေပါတယ်။ အဲဒီအတွက်ကြောင့်လည်း လက်ရှိ ပညာရေးစနစ်နဲ့ လျော်ညီသောအတွေးအခေါ် (Mind Set) များ တာဝန်ယူ၊ တာဝန်ခံမှုနဲ့ စီမံခန့်ခွဲမှုအပိုင်းများကို လက်ရှိပြုပြင်ပြောင်းလဲမှုနှင့် လျော်ညီအောင် ဆောင်ရွက်ပေးနိုင်ဖို့အတွက် ပြောင်းလဲပေးနိုင်ဖို့ အကြံပြု လိုပါတယ်။ မြို့နယ်ပညာရေးမှူးရုံးများ၏ လုပ်ငန်းဆောင်ရွက်ရသော ကိစ္စများမှာလည်းများပြားပြီး တစ်မြို့နယ်လုံးရှိ စာသင်ကျောင်းကိစ္စများကို စီမံခန့်ခွဲသွားလာရသဖြင့် မြို့နယ်ပညာရေးမှူးရုံး အသုံးပြုဖို့ အတွက်ကိုလည်း မော်တော်ယာဉ်တစ်စီးကို ပေးအပ်ဖို့ အကြံပြုတိုက်တွန်းလိုပါတယ်။ လေးစားရပါသော ပြည်ထောင်စုနာယကကြီးခင်ဗျား။ အခြေခံပညာအဆင့် ကျောင်းသုံးဖတ်စာ အုပ်များ ဖြန့်ဝေအသုံးပြုမှုနှင့်ပတ်သက်ပြီး ၂၀၁၅-၂၀၁၆ ပညာသင်နှစ်မှ ၂၀၁၈-၂၀၁၉ ပညာသင်နှစ် အထိ ၄ နှစ်တာကာလအတွင်း ကျောင်းသုံးစာအုပ်တန်ဖိုး ၁၆.ရ ဘီလီယံမှ ၃၃.၅ ဘီလီယံအထိ ၂ ဆတိုး ကုန်ကျမှုတွေ ဖြစ်ပေါ်နေပါတယ်။ ယခုလာမယ့်ပညာသင်နှစ်မှာ ကျောင်းသုံးစာအုပ်များကို ပိုမို ကောင်းမွန်သော စက္ကူဖြင့် ရိုက်နှိပ်ဖြန့်ဝေပြီး စာသင်နှစ်အဆုံးတွင် ပြန်လည်သိမ်းဆည်းကာ ထုတ်/ငှားသောစနစ်ကို ကျင့်သုံးလျှင် ကျောင်းသားနှင့်မိဘများရော နိုင်ငံတော်အတွက်ပါ ကုန်ကျစရိတ် သက်သာမယ်လို့ ဖော်ပြထားပါတယ်။ လက်ရှိည်း နိုင်ငံတော်မှ ထုတ်/ငှားစနစ်အဖြစ် ကျင့်သုံးမည် ဆိုလျှင်လည်း ၁၉၉၂-၁၉၉၃ ခုနှစ်တွင် စမ်းသပ်ကျင့်သုံးခဲ့သော တွေ့ရှိချက်များဖြစ်သော စာအုပ်ဟောင်း ထိန်းသိမ်းနိုင်မှု အားနည်းခြင်း၊ စာအုပ်အသုံးပြုရာ၌ ထိန်းသိမ်းဆောင်ရွက်ရန် ကျောင်းသားများအား အသိပေးရာ၌ လိုအပ်သည်ထက် လွန်ကဲစွာ ခြောက်လှန့်တကြီးပေးခြင်းတို့ကြောင့် ငှားရမ်းထားသော ကျောင်းသားများမှာ စာအုပ်များကို အသုံးမပြုရဲအောင်ဖြစ်ခဲ့ရပြီး နိုင်ငံတော်၏ ရည်ရွယ်ချက်၊ စေတနာနှင့် လုပ်ဆောင်မှုများသည် လက်တွေ့အကောင်အထည်ဖော်မှု၏ ရလဒ်ကွဲလွဲစွာ ဖြစ်ပေါ်သကဲ့သို့ ယခုလည်း ထိုကဲ့သို့ပင် ပြန်လည်ဖြစ်ပေါ်လာမှာ သေချာနေပါတယ်။ အဲဒီအတွက်ကြောင့် ကျွန်တော့အနေနဲ့ ထုတ်/ငှား စနစ်ကို ကျင့်သုံးမည့်အစား စက္ကူ အရည်အသွေးပြောင်းလဲခြင်း သို့မဟုတ် သင့်တော်သော အခြားနည်းလမ်း များကိုသာရှာကြံ၍ ကုန်ကျစရိတ်လျှော့ချခြင်းများကိုသာ အလေးထား ဆောင်ရွက်သင့်ပါကြောင်း တိုက်တွန်းရင်း ပညာရေးမူဝါဒကော်မရှင် အစီရင်ခံစာကို အကြံပြုဆွေးနွေးရင်း နိဂုံးချုပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးကျော်ထွေး ရန်ကုန်တိုင်းဒေသကြီးမဲဆန္ဒနယ်အမှတ်(၈) ဆွေးနွေးဖို့ဖြစ်ပါတယ်။</speech>
<speech><mp id="1324">ဦးကျော်ထွေး(မဲဆန္ဒနယ်အမှတ်-၈၊ ရန်ကုန်တိုင်းဒေသကြီး)</mp>လေးစားရပါသော ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါ။ ကျွန်တော်ကတော့ ရန်ကုန်တိုင်း ဒေသကြီး၊ မဲဆန္ဒနယ်အမှတ်(၈) မှ အမျိုးသားလွှတ်တော်ကိုယ်စားလှယ် ဦးကျော်ထွေးဖြစ်ပါတယ်။ နာယကကြီးခင်ဗျာ။ အမျိုးသားပညာရေးမူဝါဒကော်မရှင်ရဲ့ အစီရင်ခံစာအမှတ်(၄)ရဲ့ နောက်ဆက်တွဲ(က) အခြေခံပညာအဆင့်ကျောင်းသုံးဖတ်စာအုပ်များ ဖြန့်ဝေအသုံးပြုမှုစီမံခန့်ခွဲရေးဆိုင်ရာ မူဝါဒချမှတ်ရေး အကြံပြုချက်စာတမ်းကို အပြုသဘောနဲ့အကြံပြု ဆွေးနွေးသွားမှာဖြစ်ပါတယ်။ အဲဒီစာတမ်းမှာ အခြေခံပညာကျောင်းသုံးစာအုပ်တွေကို အခမဲ့ဖြန့်ချိပေးနေရတဲ့အတွက် နိုင်ငံတော်အနေနဲ့ နှစ်စဉ် ကျပ်ဘီလီယံများစွာ အကုန်အကျခံနေရလို့ ထုတ်/ငှား/ ပြန်သိမ်းစနစ်နဲ့ နှစ်စဉ်လက်ဆင့်ကမ်းသောစနစ်ကို ပြောင်းလဲကျင့်သုံးဖို့ ကော်မရှင်ကအကြံပြုထားတာ တွေ့ရ ပါတယ်။ ဒီလိုပြောင်းလဲကျင့်သုံးလို့ ရနိုင်မယ့် အကျိုးကျေးဇူးအဖြစ် မိမိကိုင်တွယ်နေသော ပစ္စည်းကိုရိုသေစွာ ထိန်းသိမ်းတတ်သော ကျောင်းသားလူငယ်များ ဖြစ်လာမယ်လို့ မျှော်လင့်ထားသော်လည်း ကုန်ကျစရိတ်လျှော့ချနိုင်ရေးကိုသာ အဓိကထား တွက်ချက် ထားတာတွေ့ရပါတယ်။ လူအများစုဖြစ်တဲ့ ဆင်းရဲနွမ်းပါးသူမိဘတွေ၊ ကျောင်းသားလူငယ်တွေရဲ့ စိတ်ခံစားချက်တွေကို ထည့်သွင်းစဉ်းစားခဲ့ဟန်မတူပါဘူး။ ဒီ ထုတ်/ငှား/ပြန်သိမ်း စနစ်ကိုကျင့်သုံးမယ်ဆိုရင် ကလေးတွေဟာ ပြန်အပ်တဲ့အခါမှာ စာအုပ်မှာတစ်စုံတစ်ခုဖြစ်သွားလို့ အပြောအဆို အငြိုအငြင်ခံ၊ အရေးယူခံရမှာစိုးလို့ မရေးမှတ်ရဲဘဲနဲ့ စာအုပ်ထဲမှာ လေ့လာရန်ရှိတဲ့ သင်ခန်းစာတွေအပေါ်မှာ ကြောင်ပုစွန်စား ကြွပ်ကြွပ်ဝါးသလို အစုန်အဆန်မလေ့လာနိုင်တော့ဘဲနဲ့ ဘုရားစင်ပေါ်မှာပဲ တင်ထားရမလိုဖြစ်သွား နိုင်ပါတယ်။ ပြီးတော့ နောက်ဆက်ခံရမယ့် ကျောင်းသားသစ်တွေအနေနဲ့လည်း သူများသုံးပြီးသား အဟောင်းကို ကိုင်တွယ်ရမှာလည်းဖြစ်၊ တစ်ဖန် ပြန်အပ်ရမှာလည်းဖြစ်တဲ့အတွက် စာအုပ်လေးတစ်အုပ် တောင်မှ စိတ်ကြိုက်ပိုင်ဆိုင်ခွင့်မရပါလားဆိုတဲ့ အတွေးတွေဝင်နိုင်ပြီး မိမိကိုယ်မိမိ ယုံကြည်တန်ဖိုး ထားမှုနည်းပြီး သိမ်ငယ်စိတ်တွေ ဝင်သွားနိုင်ပါတယ်။ နာယကကြီးခင်ဗျာ။ ပညာသင်မှုကိုစတင်နေတဲ့ ကျောင်းသားလူငယ်တွေရဲ့ ဘဝအတွက် အရေးကြီးဆုံး မိမိကိုယ်ကိုမိမိယုံကြည်တန်ဖိုးထားတဲ့စိတ်ဓာတ်ကို အစွမ်းကုန်မြှင့်တင်ပေးရမယ့် အစား၊ သစ်လွင်မှုတွေနဲ့ တောက်ပလာအောင် လုပ်ပေးရမယ့်အစား တစ်ပတ်ရစ်၊ နှစ်ပတ်ရစ်တွေနဲ့ပဲ မိတ်ဆက်ပေးခြင်းအားဖြင့် တက်ကြွနေတဲ့ စိတ်ဓာတ်တွေကို မညှိုးနွမ်းစေသင့်ပါဘူး။ ဒါ့အပြင် နိုင်ငံတစ်ဝန်း အခြေခံပညာကျောင်းအများစုမှာ လတ်တလော ပညာသင်ကြားရေးအပိုင်းကိုတောင် အနိုင်နိုင်အားထုတ် နေရတဲ့ ဆရာ၊ ဆရာမအင်အား မလုံလောက်တဲ့အခုလို ထုတ်/ငှား/ပြန်သိမ်းစနစ်ကြောင့် ထပ်တိုးဆောင်ရွက်ရမယ့် စီမံခန့်ခွဲမှုကိစ္စတွေ၊ အဟောင်းအသစ် ပြန်ထုတ်ပေးတဲ့သမာသမတ် ကျအောင် စိစစ်ကြပ်မတ်တဲ့လုပ်ငန်းစဉ်တွေကို ထိရောက်အောင် ဆောင်ရွက်ဖို့ဆိုတာ လက်တွေ့ ကျကျစဉ်းစားရင် စိန်ခေါ်မှုအများအပြားနဲ့ အောင်မြင်ဖို့ အလားအလာ အင်မတန်နည်းပါးပါတယ်။ ဗူးလေးရာ ဖရုံဆင့်သလို ဖြစ်သွားမှာပါ။ နာယကကြီးခင်ဗျာ။ လက်ရှိအစိုးရလက်ထက်မှာ ပညာရေးအတွက် အသုံးစရိတ်တွေ နှစ်စဉ် တိုးမြှင့်လျာထားခွင့်ပြုပေးနေတာ အခုဆိုရင် GDP ရဲ့ ၉ ရာခိုင်နှုန်း၊ ၁၀ ရာခိုင်နှုန်းအထိ ရောက်ရှိနေပြီး ပညာရေးကဏ္ဍ အသီးသီးအတွက်ဘဏ္ဍာရန်ပုံငွေ ပုံအောပြီးသုံးနေချိန်မှာ ကျောင်းသုံးစာအုပ်အတွက် ကျပ်ဘီလီယံ ၃၀ ခန့် သုံးစွဲနေတာကို သက်သာရာ သက်သာကြောင်းအနေနဲ့သာတွေးပြီး ထုတ်/ငှား/ ပြန်သိမ်း စနစ်ပြောင်းလဲကျင့်သုံးဖို့ မျှော်မှန်းထားတဲ့ အကျိုးကျေးဇူးထက် မလိုလားအပ်တဲ့ ဆိုးကျိုးတွေရှိလာနိုင်မှာ ဖြစ်တဲ့အတွက် ကော်မရှင်ရဲ့ အကြံပြုချက်ဟာ လက်တွေ့ဆန်မှု အင်မတန်အားနည်းနေပါတယ်လို့ သုံးသပ် မိပါတယ်။ ဒါ့အပြင်အစီရင်ခံစာရဲ့ စာမျက်နှာ ၁၀၃ မှာ ဖော်ပြထားတဲ့ ၁၉၉၂-၁၉၉၃ ပညာသင်နှစ်မှာ Pilot Project အနေနဲ့ ထုတ်/ငှား/ ပြန်သိမ်းစနစ်ကို ကျောင်းအချို့မှာ ကျင့်သုံးခဲ့မှုတွေဟာ စမ်းသပ်ဆဲ အဆင့်မှာတင်ပဲ တစ်ခန်းရပ်ခဲ့တာကို သာဓကတစ်ခုအဖြစ် သတိပြုရမှာ ဖြစ်ပါတယ်။ နာယကကြီးခင်ဗျာ။ ကုန်ကျစရိတ်သာ လျှော့ချစေချင်ရုံပဲဆိုရင် ဥပမာအားဖြင့် ဝန်ကြီးဌာနရဲ့ အသုံးစရိတ်တွေက မလိုအပ်တဲ့ဟာတွေကို စိစစ်ဖြတ်တောက်ခြင်း၊ ကျောင်းသုံးစာအုပ်အလှူရှင်များကို တိုးမြှင့်ရှာဖွေခြင်းနဲ့ မူလတန်း၊ အလယ်တန်းကို အခမဲ့ဖြန့်ဝေပေးပြီး အထက်တန်းကို စရိတ်မျှခံစေခြင်း စတဲ့နည်းလမ်းများကို စဉ်းစားထားတာက ဆိုးကျိုးနည်းပါးပါတယ်။ နာယကကြီးနှင့် လွှတ်တော်ကိုယ်စားလှယ်များခင်ဗျာ။ နောက်တစ်ခုက အမျိုးသားပညာရေး အဆင့်အတန်းနဲ့ အရည်အသွေးအာမခံမှု အကဲဖြတ်ရေးကော်မတီရဲ့ ဆောင်ရွက်ချက်များပါ အစီရင်ခံစာ အပိုင်း(၃) မှာလည်း ကျွန်တော် ဆွေးနွေးခဲ့ပြီးပါပြီ။ အဲဒါက နိုင်ငံမျိုးစုံကနေ အမည်မျိုးစုံနဲ့ လာရောက် ဖွင့်လှစ်နေတဲ့ ဒီပလိုမာ၊ မဟာဘွဲ့တွေပေးနေတဲ့ ပုဂ္ဂလိကပညာရေးဝန်ဆောင်မှု လုပ်ငန်းများကို လေ့လာ စိစစ်ရေးကိစ္စပါ။ အခုအစီရင်ခံစာမှာလည်း ဆောင်ရွက်ထားတယ်။ ဆောင်ရွက်နေတယ်လို့ မတွေ့ရပါဘူး။ သားသမီးတွေရဲ့ ပညာရေးအတွက် မျှော်လင့်ချက်ကြီးတဲ့ ကျောင်းသား မိဘတွေရဲ့ ၊ ရည်မှန်းချက်ကြီးတဲ့ ကျောင်းသားကျောင်းသူတွေရဲ့ အနာဂတ်တွေကို မရေမရာဖြစ်စေတဲ့ အချို့သော ပညာရေးဝန်ဆောင်မှု တွေဟာ ဒီနေ့ဒီတစ်စထက်တစ်စ အတင့်ရဲစွာ ဖွင့်လှစ်စီးပွားရှာနေကြတာကို စိစစ်ကြပ်မတ် ပေးတာ မလုပ်နိုင်ဘူးဆိုရင် ကျောင်းသားနဲ့မိဘတွေမှာ ဆုံးရှုံးနစ်နာမှုကလည်း ကြီးမားလှပါတယ်။ ကော်မတီက လူကြီးမင်းများပါ ဒီသင်တန်းကျောင်းတွေ၊ သင်ရိုးညွှန်းတမ်းတွေ၊ ဘွဲ့လက်မှတ်တွေက အတုလား အစစ်လားဆိုတာ ခွဲခြားနိုင်တဲ့ ဉာဏ်အမြော်အမြင် ရှိပြီးသားလို့ယုံကြည်ပါတယ်။ ဒါကြောင့် ကော်မတီအနေနဲ့ အလုပ်ရုံဆွေးနွေးပွဲများစွာ င်းပနေသလို ပုဂ္ဂလိက ပညာရေးဝန်ဆောင်မှု လုပ်ငန်းများ၊ သင်တန်းကျောင်းများကိုလည်း စိစစ်ကြပ်မတ်တဲ့လုပ်ငန်းစဉ်တွေကို ဆောင်ရွက်ပေးခြင်း အားဖြင့် မြန်မာ့ပညာရေးအဆင့်အတန်းကို မြှင့်တင်ပေးပါလို့ အကြံပြု တိုက်တွန်းပါရစေ။ နာယကကြီးခင်ဗျာ။ ပြီးခဲ့တဲ့အပတ်က BBC ရဲ့ သတင်းတစ်ပုဒ်မှာ FBI က တက္ကသိုလ်အတု တစ်ခုကို တည်ထောင်ပြီး အဲဒီမှာတက်ဖို့စာရင်းသွင်းထားတဲ့ အိန္ဒိယနိုင်ငံသား ၁၂၉ ယောက်ကို တက္ကသိုလ် အတုမှန်းသိလျက်နဲ့ ကျောင်းလခပေးပြီး အမေရိကန်နိုင်ငံမှာ နေထိုင်ခွင့်ရဖို့ ကြိုးစားတယ်ဆိုပြီး ဖမ်းလိုက် ကြောင်းဖတ်ရပါတယ်။ တက္ကသိုလ်အတုမှန်းသိလျက်နဲ့ တက်ဖို့စာရင်းသွင်းတာဟာ အမေရိကန်နိုင်ငံမှာ ဥပဒေကို ချိုးဖောက်ရာရောက်တယ်လို့ ဆိုပါတယ်။ ဒါ့အပြင် အင်္ဂလန်နိုင်ငံရဲ့ ဥပဒေအရတော့ တက္ကသိုလ် အတုကနေ ဘွဲ့လက်မှတ်အတုတွေဝယ်ရုံနဲ့ ဥပဒေကို ချိုးဖောက်ရာမရောက်ပါဘူး။ ဒါပေမယ့် အဲဒီဘွဲ့ လက်မှတ်ကို အသုံးပြုပြီးတော့ အလုပ်လျှောက်ထားမယ်ဆိုရင်တော့ လိမ်လည်မှုမြောက်ပြီး ထောင်ဒဏ် ၁၀ နှစ်အထိ အပြစ်ပေးနိုင်တယ်လို့ ဖတ်ဖူးပါတယ်။ အင်္ဂလန်နိုင်ငံရဲ့ Department of Education ရဲ့ အဆိုအရဆိုရင် ဒီဘွဲ့လက်မှတ်အတုတွေဟာ တကယ်ကြိုးစားသင်ယူသူတွေနဲ့ အလုပ်ရှင်တွေကို လိမ်လည် ရာရောက်တဲ့အတွက် ထိထိရောက်ရောက်နှိမ်နင်းသွားမယ်လို့ သိရပါတယ်။ ဒါကမ္ဘာ့နိုင်ငံကြီးတွေရဲ့ ပညာရေးအတုအစစ်အပေါ် သဘောထားပါ။ နောက်ဆုံးအနေနဲ့ကတော့ ပညာရေးမူဝါဒကော်မရှင်ကို အကြံပြုပြောကြားလိုတာကတော့ (၄)ကြိမ်အထိ ပြည်ထောင်စုလွှတ်တော်မှာ တင်ပြပြီးခဲ့တဲ့ အစီရင်ခံစာတွေအပေါ် သက်ဆိုင်ရာ လွှတ်တော် ကိုယ်စားလှယ်တွေ၊ ဆက်စပ်ပတ်သက်တဲ့ ဝန်ကြီးဌာနတွေက ဘယ်လိုတုန့်ပြန်သလဲ။ ဘာတွေလိုက်နာ ဆောင်ရွက်သလဲ။ အကျိုးရလဒ်တွေက ဘာတွေလဲ။ အကြံပြုချက်တွေရဲ့ အရာရောက်မှု ရှိ မရှိ စတာတွေကို ထည့်သွင်းဖော်ပြထားစေချင်ပါတယ်။ ဒါမှလည်း ပညာရေးမူဝါဒကော်မရှင်ရဲ့ အစီရင်ခံစာဟာ ပိုမို ပြည့်စုံတဲ့ အစီရင်ခံစာအဖြစ်မျှော်လင့်ရင်း နိဂုံးချုပ်ပါတယ်။ ကျေးဇူးတင်ပါတယ်။</speech>
<speech type="speaker">ဦးမောင်မောင် ထီးချိုင့်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1404">ဦးမောင်မောင်(ထီးချိုင့်မဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစားအပ်တဲ့ ပြည်ထောင်စုလွှတ်တော် နာယကကြီးနှင့် လွှတ်တော်ကိုယ်စားလှယ်များ၊ ကြွရောက်လာတဲ့ ပြည်ထောင်စု အဆင့် ပုဂ္ဂိုလ်များအားလုံး ကျန်းမာကြပါစေလို့ ဆုတောင်းမေတ္တာပို့သအပ်ပါတယ်။ ကျွန်တော်ကတော့ အမျိုးသားပညာရေးမူဝါဒကော်မရှင်ရဲ့ ၆ လတာကာလ ၂၀၁၈ ခုနှစ်၊ ဧပြီလ ၁၀ ရက်မှ အောက်တိုဘာလ ၉ ရက်အတွင်း လုပ်ငန်းဆောင်ရွက်မှုအစီရင်ခံစာကို ဆွေးနွေးမယ့် စစ်ကိုင်းတိုင်းဒေသကြီး၊ ထီးချိုင့် မဲဆန္ဒနယ်မှ ဦးမောင်မောင် ဖြစ်ပါတယ်။ နာယကကြီးခင်ဗျာ။ ကော်မရှင်ရဲ့ အစီရင်ခံစာရဲ့ အခန်း(၃) အမျိုးသားပညာရေးမူဝါဒကော်မရှင် ၏ ဆောင်ရွက်ချက်များထဲက အမှတ်စဉ်(၇) ဆရာအတတ်ပညာကဏ္ဍအောက်မှာရှိတဲ့ အခြေခံပညာ ကဏုခု၏ အဆင့်တစ်ခုချင်းအတွင်းမှာပင် ရာထူးအဆင့်ဆင့်သတ်မှတ်ရေး အကြံပြုခြင်းဆိုတဲ့အပိုင်းကို ထောက်ခံ ဆွေးနွေးလိုပါတယ်။ အခြေခံပညာကျောင်းများမှာ မူလတန်းအတွက် မူပြအဆင့်(၁)၊ မူပြ အဆင့်(၂)၊ မူပြအဆင့်(၃)၊ မူပြအဆင့်(၄) အဲဒီလိုပဲ အလယ်တန်းနဲ့ အထက်တန်းတွေမှာလည်း လယ်ပြ အဆင့် (၁)၊ (၂)၊ (၃)၊ (၄)၊ ထက်ပြအဆင့် (၁)၊ (၂)၊ (၃)၊ (၄) စသဖြင့် သတ်မှတ်ပေးထားတဲ့အတွက် သက်ဆိုင်ရာ အတန်းတွေမှာ သင်ကြားမှုစွမ်းရည်ထက်မြက်ပြီး အတွေ့အကြုံ ကောင်းရှိတဲ့ ဆရာ၊ ဆရာမတွေ ပေါ်ထွက်လာမှာဖြစ်ပါတယ်။ မိမိတာဝန်ယူသင်ကြားနေတဲ့ အဆင့်တစ်ခုအတွင်းမှာပဲ အာရုံစိုက်လုံ့လပြု ရတဲ့အတွက် သင်ကြားမှုခံယူကြမယ့် ကျောင်းသား၊ ကျောင်းသူများအတွက် များစွာ အကျိုးရှိမှာ ဖြစ်ပါတယ်။ ဒီအကြောင်းနဲ့ပတ်သက်လို့ ပြည်သူ့လွှတ်တော်မှာ အောင်မြေသာစံမဲဆန္ဒနယ်က ဒေါက်တာလှမိုး ရဲ့ ပညာရေးနဲ့ပတ်သက်တဲ့ အဆိုတစ်ခုမှာ အထက်ပါသဘောတရားပါတဲ့ အကြံပြုချက်တစ်ခုကို တင်ပြ တိုက်တွန်းခဲ့ဖူးတာအတွက် အခုလိုကော်မရှင်ရဲ့ ဆောင်ရွက်ချက်မှာ ပါလာတာကို များစွာဝမ်းသာမိပါတယ်။ အထူးသဖြင့် အားရမိတာကတော့ မူလတန်းကလေးတွေအတွက် ဖြစ်ပါတယ်။ ဒါပေမယ့် ဒီစနစ်အကောင် အထည်ဖော်ဖို့က အတော်ကြိုးစားရဦးမှာ ဖြစ်ပါတယ်။ သက်ဆိုင်ရာပညာရေးကောလိပ်နဲ့ လုပ်ငန်းခွင် အကြို ဆရာအတတ်သင်တန်းတွေက ပူပူနွေးနွေးဆင်းလာကြမယ့် ဆရာ၊ ဆရာမလက်သစ်ကလေးတွေဟာ ကျောင်းကိုစတက်ကြမယ့် KG တန်းကလေးတွေနဲ့စတွေ့ခြင်းပဲ ဖြစ်ပါတယ်။ ဒီအခက်အခဲကို ကျော်လွှားဖို့ နည်းလမ်းကတော့ ကျောင်းဆရာ၊ ဆရာမအသစ်တွေကို KG တန်းပေးမသင်ပဲ G-2 သို့မဟုတ် G-3 တို့ကို သင်ကြားစေခြင်းပဲ ဖြစ်ပါတယ်။ KG တန်းစတက်ကြမယ့်ကလေးတွေကို သင်ကြားမှုစွမ်းရည်ပြည့်ပြီးတဲ့ ဆရာ၊ ဆရာမတွေနဲ့သာ ထိတွေ့သင်ကြားဖို့ အထူးအကြံပြုလိုပါတယ်။ KG သင်တန်းပေးထားပါတယ် ဆိုရုံနဲ့ မလုံလောက်ပါဘူး။ KG+12 သင်ရိုးနဲ့ အနည်းဆုံးလုပ်သက် ၂ နှစ် လောက်သင်ကြားဖူးသူ ဆရာ၊ ဆရာမများကိုသာ KG တန်းကလေးများကို သင်ပေးဖို့ တိုက်တွန်းလိုပါတယ်။ လေးစားအပ်တဲ့ နာယကကြီးခင်ဗျာ။ အခြေခံပညာကျောင်းအုပ်ကြီးများအတွက် အဆင့်သတ်မှတ် ချက်များနဲ့ပတ်သက်တဲ့ အကြံပြုချက်များကိုလည်း ဝမ်းသာအားရကြိုဆိုမိပါတယ်။ ကျောင်းသားအရေ အတွက်အလိုက် မူဘောင်သတ်မှတ်ထားတာဟာ လျော်ကန်သင့်မြတ်လှပါတယ်။ ကျောင်းသားဦးရေ ၁၀၀ လောက်ရှိတဲ့ ကျောင်းအုပ်နဲ့ ကျောင်းသားဦးရေ ၃၀၀ လောက်ရှိတဲ့ ကျောင်းအုပ်တို့ရဲ့ တာဝန်ဝတ္တရား များဟာ လွန်စွာကွာခြားလှပါတယ်။ တာဝန်ယူမှုကွာခြားခြင်းအတွက် ခံစားမှုအကျိုးရလဒ်လည်း ကွာခြား မှသာ ဓမ္မဓိဋ္ဌာန်ကျမှာဖြစ်ပါတယ်။ နာယကကြီးခင်ဗျာ။ Power Point အသုံးပြုဖို့မေတ္တာရပ်ခံအပ်ပါတယ်။ ဒီပုံမှာဆိုလို့ရှိရင် အခြေခံပညာဆရာများအနေနဲ့ ရာထူးအဆင့်ဆင့်ပြောင်းလဲ တာဝန်ထမ်းဆောင် နိုင်မယ့် လမ်းသွယ် Career pathways များကို ပြထားပါတယ်။ မူလတန်း၊ အလယ်တန်း၊ အထက်တန်း အလွှာအလိုက် တစ်ခုချင်းအတွင်းမှာ ရာထူးတိုးဖို့ အခွင့်အလမ်းတွေရှိသလို သက်ဆိုင်ရာအဆင့်ကနေ အခြားအလွှာက တန်းတူအဆင့်ကို ပြောင်းလဲတာဝန်ထမ်းဆောင်ဖို့ အခွင့်အလမ်းပေးထားတာကိုလည်း တွေ့ရပါတယ်။ ဒါ့အပြင် Power Point ရဲ့ လက်ယာဘက်အဆုံးက သင်ကြားနည်းပံ့ပိုးရေးလမ်းသွယ် (Pedagogical Support) 03:1@aog sa 1003:ssoas: od:09333:41602$8closôi ဒါကဘာကို အထောက်အကူပြုသလဲဆိုရင် စီမံခန့်ခွဲရေးမှာ စိတ်မဝင်စားဘဲ သင်ကြားရေးလုပ်ငန်းမှာသာ ပိုမိုပါဝင် အားဖြည့်လိုတဲ့ အရည်အချင်းရှိ ဆရာ၊ ဆရာမများကို လေ့ကျင့်သင်တန်းပေး လမ်းညွှန်နည်းပြ ဆရာမများအဖြစ် တာဝန်ပေးပြီး အခြေခံပညာအရည်အသွေးတိုးတက်ရေးကို များစွာအထောက်အကူ ပြုနိုင်မှာမို့ ဒီလမ်းသွယ်အကြုံပြုထားတယ်လို့ ဆိုပါတယ်။ အခြေခံပညာရေးမြှင့်တင်ဖို့ အစီအစဉ်အတွက် အလွန်အရေးပါတဲ့ သွေးကြောလို့ ဆိုရမှာပါ။ Power Point ပိတ်လို့ရပါပြီ။ လေးစားအပ်တဲ့ နာယကကြီးခင်ဗျာ။ ဒီနေရာမှာ အလျဉ်းသင့်လို့ အကြံပြုလိုတာက အခုတင်ပြတဲ့ လေ့ကျင့်သင်တန်းပေးလမ်းညွှန်နည်းပြဆရာဟာ အလွန်အရေးပါပါတယ်။ Facebook Online မှာ မကြာခဏတွေ့နေရတဲ့ မကွေးတိုင်းဒေသကြီး ပေါက်မြို့နယ်က အလယ်တန်းပြဆရာမလေး ဒေါ်မြင့်မြင့်ဇော်ရဲ့ မြန်မာကဗျာသင်ကြားတဲ့အခါ ကဗျာရဲ့ အမျိုးအစားအလိုက် အသံနေအသံထားနှင့် စနစ်တကျသီဆို ရွတ်ပြတဲ့အခါ ကဗျာကပေးလိုတဲ့ ရသကို တစ်ပြိုင်နက်တည်း ကျောင်းသားရဲ့ ရင်ထဲကိုရောက်အောင် ပို့နိုင်တဲ့အစွမ်းကို တွေ့ရပါတယ်။ ကဗျာဆရာပေးလိုတဲ့ မြင်ကွင်းကိုမျက်စိထဲမှာ မြင်ယောင်စေပါတယ်။ ကဗျာဆရာပေးလိုတဲ့ အရသာကိုလည်း ခံစားစေနိုင်ပါတယ်။ အချို့ကျောင်းတွေမှာ ကဗျာသင်တဲ့အခါ ဒီဆရာမလေးရဲ့ အသံဖိုင်ကိုဖွင့်ပြီး သင်ထောက်ကူအဖြစ် အသုံးပြုတယ်လို့ ဆိုပါတယ်။ ကျွန်တော်တို့ ငယ်ငယ်က “နေဝင်စ ချိုးမရယ်ကူ”ဆိုတဲ့ကဗျာကို သင်ကြားခဲ့ဖူးပါတယ်။ ဒါပေမယ့် အခုဆရာမလေး ဆိုပြသလို အသံနေအသံထားမျိုး မဆိုတတ်ခဲ့ပါဘူး။ ဒီလိုမဆိုတတ်ခဲ့လို့ နွားကျောင်းသား ကျော့ကွင်းမှာမိသွားတဲ့ ကြင်ဖော်ချိုးငှက်ကလေးကို လွမ်းတဲ့ ချိုးမလေးရဲ့ ရင်တွင်းခံစားချက်ကို မခံစားနိုင်ခဲ့ပါဘူး။ ဒါကိုဒီဆရာမလေးရဲ့ ကဗျာဆိုဟန်က ခံစားမှုရသကို အပြည့်အဝပေးနိုင်တာ တွေ့ရပါတယ်။ ဒါကြောင့်မို့ လေ့ကျင့်သင်တန်းပေးလမ်းညွှန် နည်းပြဆရာဟာ သင်ကြားရေးကို များစွာအထောက်အကူဖြစ်စေမှာဖြစ်ပါတယ်။ အခြေခံပညာကျောင်း များမှာ အသံဖိုင် CD ခွေများနှင့် မြန်မာကဗျာသင်ထောက်ကူပံ့ပိုးရေး ပံ့ပိုးနိုင်ဖို့ အကြံပြုအပ်ပါတယ်။ ဒီအစီရင်ခံစာရဲ့ အနောက်ပိုင်းမှာပါရှိတဲ့ ရန်ကုန်တိုင်းဒေသကြီးအတွင်းမှာပြုလုပ်တဲ့ သုတေသန စစ်တမ်း ကောက်ရာမှာ ခရိုင်ပညာရေးမှူး၊ မြို့နယ်ပညာရေးမှူးတွေရဲ့ အရေအတွက်ဦးရေ နည်းပါးပါတယ်။ အခြေခံပညာဆရာများရဲ့ ကျယ်ကျယ်ပြန့်ပြန့် အကြံပြုတဲ့အချက်များကို ရယူပေးဖို့ အကြံပြုလိုပါတယ်။ ကျေးသီးမဲဆန္ဒနယ်က ဦးစိုင်းအောင်ကျော်ရဲ့ အကြံပြုချက်ဖြစ်တဲ့ ကျောင်းသားဦးရေအပြင် အတန်းခွဲ ဦးရေကိုလည်း ထည့်သွင်းစဉ်းစားပြီး ဆရာ၊ ဆရာမများ ခွဲဝေချထားပေးဖို့ အကြံပြုချက်များကိုလည်း ထပ်ဆင့်ထောက်ခံပါတယ်။ နိဂုံးချုပ်အနေနဲ့ စာသင်နှစ်အတွင်း ဆရာ၊ ဆရာမပြောင်းရွှေ့တဲ့အခါ လူစားမရောက်တဲ့ ပြဿနာဟာ အခြေခံပညာကျောင်းများမှာ အဓိကအခက်အခဲဖြစ်ပါတယ်။ ပြောင်းရွှေ့ခြင်းကို ဇွန်လကျောင်းမဖွင့်မီ အပြီးဆောင်ရွက်စေပြီး ဇွန်လနဲ့ ဇူလိုင် ၂ လမှာ ပြောင်းရွှေ့မှုအတွက် အမှန်တကယ်ရောက် မရောက် ပြန်လည်စိစစ်ပြီး လိုအပ်ချက်များကို ဖြည့်ဆည်းပေးဖို့ အကြံပြုရင်း ကော်မရှင်ရဲ့ ၆ လတာ အစီရင်ခံစာကို ကြိုဆိုထောက်ခံအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးဝင်းအောင် မိုးမောက်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1358">ဦးဝင်းအောင်( မိုးမောက်မဲဆန္ဒနယ်၊ ကချင်ပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့် ပြည်ထောင်စုအဖွဲ့အစည်းဝင်များ၊ ပြည်ထောင်စုလွှတ်တော် ကိုယ်စားလှယ် များအားလုံး မင်္ဂလာပါခင်ဗျာ။ အစီရင်ခံစာအမှတ်(၄)ရဲ့ သုတေသနလုပ်ပြီး အကြံပြုချက်တွေပါတဲ့ အတွက် အစီရင်ခံစာကို များစွာကျေနပ်အားရမိပါတယ်။ ဒါပေမယ့် သုတေသနလုပ်ရာမှာ ရန်ကုန်တိုင်း တစ်ခုတည်းကို လုပ်ထားတဲ့အတွက် အစီရင်ခံစာအနေနဲ့ အားနည်းနေမှာ အသေအချာပါပဲ။ ပြည်နယ်နှင့် တိုင်းတွေရော သုတေသနလုပ်နိုင်ရင်တော့ ပိုပြီးကောင်းမယ်လို့ ထင်မြင်မိပါတယ်။ ပြည်နယ်နှင့်တိုင်း တွေကို ရွေးကောက်ခံလွှတ်တော်ကိုယ်စားလှယ်တွေနဲ့ ညှိနှိုင်းပြီးလုပ်မယ်ဆိုရင် ချောမွေ့မှန်ကန်တဲ့ အစီရင်ခံစာ အချက်အလက်တွေကို ရရှိမှာဖြစ်ပါတယ်။ အစီရင်ခံစာမှာပါတဲ့ ကျောင်းသားများတဲ့ ကျောင်းက များပြီးတော့မှ နည်းတဲ့ကျောင်းကနည်းတယ်ဆိုတာ ပြည်နယ်နှင့်တိုင်းတွေမှာလည်း ဖြစ်နေပါတယ်။ ဒီအခက်အခဲတွေကို ကျော်ဖြတ်ရမယ်ဆိုရင်တော့ နယ်မြေကျော်ကျောင်းအပ်ခြင်းကို စည်းကမ်းတင်းကြပ် လိုက်ရင် အဆင်ပြေမှာဖြစ်ပြီးတော့မှ အဲဒါကိုအခြေခံတဲ့ လာဘ်ပေးလာဘ်ယူစနစ်တွေကိုလည်း ပပျောက် မယ်လို့ ထင်မြင်မိပါတယ်။ လေးစားအပ်ပါသော နာယကကြီးခင်ဗျာ။ အစီရင်ခံစာပါ စာမျက်နှာ ၂၃ မှာ ဆရာ၊ ဆရာမတွေရဲ့ ရာထူးအဆင့်တွေကို မူလတန်းအဆင့် ၄ ဆင့်၊ အလယ်တန်းအဆင့် ၄ ဆင့်နဲ့ အထက်တန်းအဆင့် ၄ ဆင့် ဆိုတဲ့ ရာထူးသတ်မှတ်ချက်တွေဟာ အင်မတန်သင့်လျော်ပါတယ်။ ဒါပေမယ့် ရာထူးအဆင့်တိုင်းအတွက် ရွေးချယ်ခန့်ထားနေရာချထားရေး ရာထူးတိုးမြှင့်ရေးတို့ ဆောင်ရွက်တဲ့အခါမှာ ပညာအရည်အချင်း လုပ်သက်အတွေ့အကြုံ စွမ်းဆောင်ရည်နဲ့ ထူးချွန်မှုတို့အပေါ် မူတည်ဆောင်ရွက်မယ်လို့ ပါဝင်ပါတယ်။ ဒီနေရာမှာ ရာထူးတိုးမြှင့်ရေးအတွက် ထူးချွန်မှုဆိုတာ စာမေးပွဲစစ်ခြင်းဆိုရင်တော့ ကန့်ကွက်ရပါလိမ့် မယ်။ ဘာဖြစ်လို့လဲဆိုတော့ လုပ်သက်အတွေ့အကြုံ စွမ်းဆောင်ရည်နဲ့ နာသုံးနာကိုအခြေခံတဲ့ ရာထူး တိုးမြှင့်ရေးကို အဓိကထားမယ်ဆိုရင် စာမေးပွဲစစ်ခြင်းမှာပါတဲ့ လာဘ်ပေးလာဘ်ယူတွေ လျော့ကျသွားမှာ ဖြစ်ပါတယ်ခင်ဗျာ။ အသက် ၅၀ ကျော်မှာ စာမေးပွဲဖြေနေရတဲ့ ဆရာ၊ ဆရာမတွေရဲ့ ဒုက္ခတွေလည်း ချုပ်ငြိမ်းသွားရမှာဖြစ်ပါတယ်။ လေးစားအပ်ပါသော နာယကကြီးခင်ဗျာ။ ဒီအစီရင်ခံစာမှာပါတဲ့ ကျောင်းအုပ်တွေကို အဆင့်ခွဲ တာကတော့ မဖြစ်သင့်ဘူးလို့ထင်ပါတယ်။ မူ/လယ်/ထက် ကျောင်းအုပ်တွေမှာ အဆင့်တစ်ခုတည်းကိုသာ ထားသင့်ပါတယ်။ သို့မှသာ စီမံအုပ်ချုပ်မှုအပိုင်းကို ချောမွေ့စေမှာဖြစ်ပါတယ်။ ကျောင်းအုပ်တွေကို ကျောင်းသားဦးရေနဲ့ခွဲပြီး အဆင့်သတ်မှတ်မယ်ဆိုရင်လည်း ပြည်နယ်နှင့်ပြည်မခွဲခြားသလို ဖြစ်မှာပါ။ မြို့ပြနဲ့ကျေးလက်ခွဲခြားသလိုဖြစ်မှာ အမှန်ပဲဖြစ်ပါတယ်။ အဆင့်မြင့်ပညာ အဝေးသင်ပညာရေးစနစ်ကို အနည်းငယ်ဆွေးနွေးလိုပါတယ်။ အဝေးသင် ပညာရေးစနစ်ကို တစ်နှစ်သင်တန်းအတွက် နှစ်ကြိမ်ခွဲတက် ရမယ်ဆိုတဲ့သတင်း ကြားမိပါတယ်။ ဒါပေမယ့် ဒီစနစ်ကြီးဟာ ပယ်ဖျက်လိုက်ပြီဆိုတော့ အင်မတန်ပဲ ဝမ်းသာလိုက်ပါတယ်။ ဒါမှသာ ကျောင်းသူ၊ ကျောင်းသား တွေရဲ့ ကျူရှင်လခနှစ်ခါစာနဲ့ အဆောင်လခ နှစ်ခါစာပေးရမယ့်ဒုက္ခ ကင်းဝေးသွားမှာဖြစ်ပါတယ်။ ဒီစနစ်ကို အခြေခံပညာဦးစီးဌာနက တစ်နိုင်ငံလုံးမှာရှိတဲ့ အဝေးသင်တက္ကသိုလ်တွေရဲ့ သဘောထားကို မှတ်ချက်တောင်းခံတယ်လို့ သိရပါတယ်။ တစ်နိုင်ငံလုံးနဲ့သက်ဆိုင်တာကြောင့် မူဝါဒကော်မရှင်အနေနဲ့ ဒီကိစ္စကို သိပါသလားလို့လည်း မေးမြန်းလိုပါတယ်ခင်ဗျာ။ လေးစားအပ်ပါသော နာယကကြီးခင်ဗျာ။ အစီရင်ခံစာအမှတ် (၃) မှာပါတဲ့ ကော်မရှင်ရဲ့ အကြံပြု ချက်မှာ အထက်တန်းပညာသင်ရိုးတွေကို သိပ္ပံတွဲနဲ့ သင်္ချာတွဲတွေကို အင်္ဂလိပ်လိုနဲ့မြန်မာလို တွဲဖက်ပြဋ္ဌာန်းဖို့ အကြံပြုထားသော်လည်း ပညာရေးဝန်ကြီးဌာနရဲ့ အင်္ဂလိပ်လိုပဲ ပြဋ္ဌာန်းမယ်ဆိုတဲ့စနစ်ကို လိုက်လျော သဘောတူသွားတာဟာ မူဝါဒချမှတ်တဲ့ကော်မရှင်မဟုတ်ဘဲ အကြံပြုရုံသာသက်သက်ဖြစ်တဲ့ ကော်မရှင်လား လို့လဲ မေးရမလိုဖြစ်နေပါတယ်။ ဒီကိစ္စကို ပညာရေးဝန်ကြီးဌာနက ကော်မရှင်ရဲ့ သဘောတူညီချက်လည်း ယူထားတယ်လို့ လွှတ်တော်ထဲမှာ လာရောက်ဖြေကြားသွားခဲ့ပါတယ်။ ဒီဟာလည်း ဟုတ်ပါသလားလို့ မေးမြန်းလိုပါတယ်ခင်ဗျာ။ နောက်ဆုံးအနေနဲ့ ပညာရေးမူဝါဒကော်မရှင်မှာပါဝင်တဲ့ အဖွဲ့ဝင်တွေဟာ Ph.D တွေ၊ ညွှန်ချုပ် တွေ၊ ပါချုပ်တွေပါတဲ့အတွက် အလွန်ပဲအားရကျေနပ်စရာကောင်းလှပါတယ်။ ဒါပေမယ့် အခြေခံပညာရဲ့ ဆရာကြီး၊ ဆရာမကြီးတွေကို မထည့်ထားခြင်းအတွက် အခြေခံပညာဦးစီးဌာနဘက်ကမပါဘဲနဲ့ အဆင့်မြင့် ပညာဦးစီးဌာနကိုပဲ တိမ်းစောင်းနေတဲ့ ကော်မရှင်လားလို့ မေးမြန်းရင်းပဲ အစီရင်ခံစာကို ဆွေးနွေးအပ်ပါ တယ်ခင်ဗျာ။ ကျေးဇူးတင်ပါတယ်။</speech>
<speech type="speaker">ဦးကျော်သောင်း စစ်ကိုင်းတိုင်းဒေသကြီးမဲဆန္ဒနယ်အမှတ်(၁) ဆွေးနွေးဖို့ဖြစ်ပါတယ်။</speech>
<speech><mp id="1241">ဦးကျော်သောင်း(မဲဆန္ဒနယ်အမှတ်-၁၊ စစ်ကိုင်းတိုင်းဒေသကြီး)</mp>လေးစားရပါသော ပြည်ထောင်စုလွှတ်တော် နာယကကြီးနဲ့တကွ ပြည်ထောင်စုအဖွဲ့အစည်းဝင်များ၊ ပြည်ထောင်စုလွှတ်တော် ကိုယ်စားလှယ်ကြီးများ အားလုံးမင်္ဂလာပါလို့ ဦးစွာပထမ နှုတ်ခွန်းဆက်သ ဂါရဝပြုအပ်ပါတယ်။ ကျွန်တော် ကတော့ စစ်ကိုင်းတိုင်းဒေသကြီး မဲဆန္ဒနယ်အမှတ် (၁)က အမျိုးသားလွှတ်တော်ကိုယ်စားလှယ် ဦးကျော်သောင်း ဖြစ်ပါတယ်။ ကျွန်တော့အနေနဲ့ အမျိုးသားပညာရေးမူဝါဒကော်မရှင်ရဲ့ ပြည်ထောင်စု လွှတ်တော်သို့တင်ပြတဲ့ အစီရင်ခံစာနဲ့ ပတ်သက်၍ အကြံပြုတင်ပြဆွေးနွေးသွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျာ။ အမျိုးသားပညာရေးမဟာဗျူဟာစီမံကိန်း ၂၀၁၆-၂၀၂၁ အရ အခြေခံပညာကဏ္ဍတွင် မူ/လယ်/ထက် KG+12 ကိုသွားနေပါကြောင်း၊ ၂၀၁၅-၂၀၁၆ ပညာသင် နှစ်မှာ ၈.၆ သန်း၊ ၂၀၁၆-၂၀၁ရ ပညာသင်နှစ်မှာ ၈.၈၉ သန်း၊ ၂၀၁၇-၂၀၁၈ မှာ ၉.၁ရ သန်းရှိ၍ တစ်နှစ်ထက် တစ်နှစ် ပညာသင်ဦးရေတိုးတက်နေကြောင်း တွေ့ရှိရပါတယ်။ တစ်နှစ်နဲ့တစ်နှစ် ကွာခြားချက်ကို ကြည့်ရှုပါက ကျောင်းသားကျောင်းသူဦးရေ ၂ သိန်း ၉ သောင်း၊ ၂ သိန်း ၈ သောင်းခန့် နှစ်စဉ်တိုးတက် နေကြောင်း တွေ့ရှိရပါတယ်။ ထို့အတူ ကျောင်းသုံးစာအုပ် ဖြန့်ဝေမှုနဲ့ပတ်သက်ပြီး ကျောင်းသားကျောင်းသူများကို အခမဲ့ဖြန့်ဝေခဲ့ ပါကြောင်း၊ ထိုသို့ဖြန့်ဝေရာတွင် နိုင်ငံတော်အနေဖြင့် နှစ်စဉ်ကုန်ကျစရိတ်ငွေ တစ်နှစ်ထက်တစ်နှစ် ပိုမိုတိုးမြှင့် လာပါကြောင်း၊ ၂၀၁၅-၂၀၁၆ မှ ၂၀၁၈-၂၀၁၉ ပညာသင်နှစ် ၄ နှစ်တာကာလအတွင်း နိုင်ငံတော် အနေဖြင့် ကျောင်းသုံးစာအုပ်တန်ဖိုး နှစ်ဆတိုး၍ကျခံနေရသည်ကို တွေ့ရှိရပါကြောင်း၊ ထို့အတွက် ကျောင်းသုံး စာအုပ်ဖြန့်ဝေမှုနှင့်ပတ်သက်၍ (၁) အခြေခံအခမဲ့ဖြန့်ဝေပေးခြင်း၊ (၂) ထုတ်/ငှား/ပြန်သိမ်းစနစ်ဖြင့် ဆောင်ရွက်ခြင်း၊ (၃)အပိုင်ဝယ်ယူလိုသူများအား ရောင်းချခြင်း၊ (၄) မူလတန်း၊ အလယ်တန်း အခမဲ့ငှား၍ အထက်တန်းကို ရောင်းချခြင်း စသည်ဖြင့် အမျိုးမျိုးအကြံပြု တင်ပြထားတာကို တွေ့ရှိရပါကြောင်း၊ နိုင်ငံတော်ရဲ့ နှစ်စဉ်ထမ်းဆောင်နေရတဲ့ ဘဏ္ဍာငွေအခက်အခဲ ဝန်ထုပ်ဝန်ပိုးမဖြစ်စေရန် ရည်ရွယ်၍ တင်ပြဆောင်ရွက်တယ်လို့ နားလည်ပါတယ်။ သို့သော် ကျွန်တော့အနေနဲ့ တင်ပြလိုသည်မှာ ကျောင်းသုံး စာအုပ်များ အခမဲ့ဖြန့်ဝေမှုကို ဆက်လက်ဆောင်ရွက်စေပြီး ကျောင်းဝတ်စုံများ အခမဲ့ဖြန့်ဝေခြင်းကို ပြန်လည်စဉ်းစားသင့်ကြောင်း အကြံပြု တင်ပြလိုပါတယ်။ နောက်ပြီး အချို့ကျောင်းများမှာ ကျောင်းသားကျောင်းသူဦးရေ အဆမတန်များပြားနေပြီး အချို့ ကျောင်းများမှာ ကျောင်းသားကျောင်းသူဦးရေ လွန်စွာနည်းပါးနေတာကို တွေ့ရပါကြောင်း၊ သို့အတွက် ဒီအပေါ်မှာလည်း ပြန်လည်စဉ်းစားသုံးသပ်သင့်ပါကြောင်း အကြံပြုတင်ပြလိုပါတယ်။ ကျောင်းအဆင့် တိုးနဲ့ ပတ်သက်ပြီးတော့ ၂၀၁၆-၂၀၁ရ ခုနှစ်မှာ ကျောင်းပေါင်း ၅၀၀၀ ကျော်နဲ့ ၂၀၁၇-၂၀၁၈ မှာ ကျောင်းပေါင်း ၆၀၀၀ ကျော်ကို အဆင့်တိုးပေးခဲ့ပါကြောင်း၊ အဆင့်တိုးတာကို ကြိုဆိုပါကြောင်း၊ သို့သော် အဆင့်တိုးကျောင်းများကို ဆရာ၊ ဆရာမခန့်ထားပေးရန် လိုအပ်ပါကြောင်း၊ ထို့ကြောင့် အဆင့်တိုးပေးရန် လိုအပ်ပါကြောင်း၊ ထို့အတူအဆင့်တိုးကျောင်းများကို အထက်တန်းပြ ဆရာ၊ ဆရာမများက လယ်/အုပ်နဲ့ ထွက်သွားလို့ ကျောင်းတွင် အထက်တန်းပြဆရာ၊ ဆရာမများ လစ်လပ်သွား၍ အခက်အခဲဖြစ်ရပါကြောင်း သို့အတွက် ဒီပေါ်မှာ ပြန်လည်သုံးသပ်၍ အကောင်းဆုံးဖြစ်အောင် ဆောင်ရွက်ပေးစေချင်ပါကြောင်း၊ ပညာရေးဝန်ကြီးဌာနအနေဖြင့် တစ်နိုင်ငံလုံးရှိ အခြေခံပညာကျောင်းများမှ ဆရာ၊ ဆရာမများကို အမျိုးသား ပညာရေးမဟာဗျူဟာစီမံကိန်းနဲ့ပတ်သက်ပြီး ရှင်းရှင်းလင်းလင်း ကျေကျေညက်ညက် သိရှိနိုင်ရန် ထပ်မံ ရှင်းလင်းဟောပြော ဆောင်ရွက်သင့်ပါကြောင်း အကြံပြုလိုပါတယ်။ ထို့အတူ ကျောင်းသားမိဘများကိုလည်း သက်ဆိုင်ရာကျောင်းများမှာ ဖိတ်ကြားပြီးတော့ ယခု သွားနေတဲ့ ပညာရေးစနစ် KG+12 နဲ့ပတ်သက်ပြီးတော့ နားလည်သဘောပေါက်အောင် ရှင်းလင်းဟောပြော ဆောင်ရွက်သင့်ကြောင်း ထပ်လောင်းအကြံပြုလိုပါတယ်။ အဆင့်မြင့်ပညာရေးကဏ္ဍမှာ ရန်ကုန် နည်းပညာတက္ကသိုလ်တွင် စားသောက်ကုန်၊ နည်းပညာ Food Technology ဘာသာရပ်ကို ဘွဲ့လွန် ဒီပလိုမာနဲ့ မဟာဘွဲ့သင်တန်းများ လက်ရှိ ပို့ချပေးနေကြောင်း သိရှိရပါတယ်။ ထို့အတူ ရေဆင်းစိုက်ပျိုးရေး တက္ကသိုလ်တွင် စိုက်ပျိုးရေးသိပ္ပံဘွဲ့ အောက်ရှိ အထူးပြုဘာသာရပ်အသစ် စိုက်ပျိုးရေးအင်ဂျင်နီယာ ဘာသာရပ်တွင် အစားအသောက်သိပ္ပံ (Food Science) ဘာသာရပ်ကို သင်ကြားပေးလျက်ရှိကြောင်း သိရှိ ရပါတယ်။ စားသောက်ကုန်သိပ္ပံနဲ့ နည်းပညာ (Food Science and Technology) ဘာသာရပ်ကို ရေးဆင်းစိုက်ပျိုးရေးတက္ကသိုလ်တွင် မဟာသိပ္ပံနှင့်ပါရဂူဘွဲ့များ အိန္ဒိယအစိုးရအထောက်အပံ့ဖြင့် ဖွင့်လှစ် သင်ကြားလျက်ရှိကြောင်း သိရှိရပါတယ်။ စားသောက်ကုန် နည်းပညာဘာသာရပ်နှင့် စားသောက်ကုန် သိပ္ပံနှင့် နည်းပညာဘာသာရပ်များကို ယခုထက်ပိုမို တိုးချဲ့ဖွင့်လှစ်သင်ကြားပေးသင့်ကြောင်း အကြံပြုလို ပါတယ်။ ဘာကြောင့်ဒီလို အကြံပြု ရတာလဲဆိုတော့ ကျွန်တော်တို့နိုင်ငံရဲ့ လူ့ဘောင်အဖွဲ့အစည်းအတွက် များစွာ အထောက်အကူပြုနိုင်မယ်။ အကျိုးကျေးဇူးရှိမယ်လို့ ယူဆလို့ပဲ ဖြစ်ပါတယ်။ ကျွန်တော်တို့ နိုင်ငံရဲ့ ဒေသအသီးသီးမှာ စိုက်ပျိုးရေးအခြေခံ ဒေသထွက်ကုန်အစားအသောက် ကုန်ကြမ်းပစ္စည်းများ အလျှံပယ်ပေါပေါများများ ထွက်ရှိပါတယ်။ အဲဒီကုန်ကြမ်းတွေကို အဆင့်မြင့်နည်းပညာများနဲ့ တန်ဖိုးရှိ ကုန်ချောပစ္စည်းများအဖြစ် (Value Added) ဆောင်ရွက်နိုင်မယ်ဆိုရင် ပြည်တွင်းဈေးကွက်သာမက ပြည်ပသို့ ပို့ဆောင်နိုင်မယ်လို့ ယုံကြည်ပါတယ်။ ဒါဟာစီးပွားရေးရဲ့ စိန်ခေါ်မှုကို ရင်ဆိုင်နိုင်တဲ့ ပညာရပ်များကို သင်ကြားလေ့ကျင့်အကဲဖြတ်ခြင်းလို့ ယူဆပါတယ်။ အဆင့်မြင့်ပညာကဏ္ဍအောက်ရှိ အခြေခံပညာကဏ္ဍအောက်ရှိ အခြေခံပညာ ဆရာ/ဆရာမများ၏ လက်ရှိရာထူးအဆင့်သတ်မှတ်မှု၊ ရာထူးတိုးမြင့်မှုဆိုင်ရာ မူများနဲ့ပတ်သက်ပြီး အဆင့်တစ်ခုချင်းအတွင်း မှာပဲ ရာထူးအဆင့် သတ်မှတ်ရေးအတွက် အမျိုးသားပညာရေးမူဝါဒကော်မရှင်ရဲ့ အကြံပြုတင်ပြချက်ကို ထောက်ခံကြိုဆိုပါကြောင်း၊ အခြေခံပညာအဆင့်တစ်ခုချင်းအတွင်းမှာပင် ရာထူးတိုးမြှင့် ရရှိနိုင်သဖြင့် ဆရာမမြဲသည့်ပြဿနာကို ကျော်လွှားနိုင်မည့်အပြင် အတွေ့အကြုံနှင့် ကျွမ်းကျင်မှုရှိသည့် ဆရာများ ကိုလည်း ကျောင်းများတွင် ထိန်းထားနိုင်မည်ဖြစ်သဖြင့် ပညာရေးအရည်အသွေး ပိုမိုတိုးတက်နိုင်မည် ဖြစ်ကြောင်း တင်ပြချက်ကို ထောက်ခံပါကြောင်း ပြောကြားလိုပါတယ်။ ပညာရေးကဏ္ဍဟာ အင်မတန် ကျယ်ပြန့်ပါတယ်။ ခုရေတွင်းတူး၊ ခုရေကြည်သောက်ချင်လို့မရပါဘူး။ ခုစိုက်၊ ခုကြီး၊ ခုပွင့်၊ ခုသီးလုပ်လို့ မရပါဘူး။ ာင်ရွက်ကြရမှာ ဖြစ်ပါတယ်။ ဒါကြောင့် နောက်ဆုံးအနေနဲ့ ပြောကြားလိုတာကတော့ ဒီကနေ့ဆောင်ရွက်နေတဲ့ ပညာရေး။ ဆွေးနွေးရန် သတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<speech type="speaker">ဦးစိန်မြင့် မြင်းခြံမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="2244">ဦးစိန်မြင့်(မြင်းခြံမဲဆန္ဒနယ်၊ မန္တလေးတိုင်းဒေသကြီး)</mp>လေးစားအပ်ပါသော နာယကကြီးနှင့်တကွ အားလုံးမင်္ဂလာပါ။ ကျွန်တော်ကတော့ မြင်းခြံမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးစိန်မြင့်ဖြစ်ပါတယ်။ ကျွန်တော်က အမျိုးသားပညာရေးမူဝါဒကော်မရှင်ရဲ့ အစီရင်ခံစာမှာ ပါတဲ့အထဲက အခြေခံပညာဌာနကို ဦးစားပေးဆွေးနွေးသွားမှာဖြစ်ပါတယ်။ အမျိုးသားပညာရေးမူဝါဒကော်မရှင်ရဲ့ ပြင်ဆင်ဖွဲ့စည်းခြင်းမှာ အဆင့်မြင့်ပညာဦးစီးဌာနကိုယ်စား ပြုသူများက ပိုများပြားပြီး အခြေခံပညာဦးစီးဌာနကိုယ်စားပြုသူများ ဖွဲ့စည်းပါဝင်မှု နည်းပါးတာကို တွေ့ရပါတယ်။ အခြေခံပညာကို လက်တွေ့အကောင်အထည်ဖော်နေသူများက အခြေခံပညာရဲ့ သင်ကြားမှု နည်းစနစ်၊ သင်ယူမှုနည်းစနစ်ကို ပို၍အကျုံးဝင်မှာ ဖြစ်ပါတယ်။ စာသင်ကျောင်း အရေအတွက်၊ ဆရာ/ ဆရာမအရေအတွက် အများဆုံးက အခြေခံပညာရေးဌာနဖြစ်တဲ့အတွက် အမျိုးသားပညာရေးမူဝါဒ ကော်မရှင်မှာ အခြေခံပညာရေးဌာန ကိုယ်စားပြုသူများ အချိုးကျပါဝင်သင့်ပါကြောင်း အကြံပြုအပ် ပါတယ်။ အခြေခံပညာဦးစီးဌာနအောက်ရှိ ထက်/လယ်/မူ အဆင့်ကို အခမဲ့ ပညာရေးစနစ်ဖြင့် ကျောင်းနေ အရွယ်ကလေးကျောင်းနေနိုင်ရေးကို အကောင်ထည်ဖော်ဆောင်ရွက်နေတဲ့အတွက် ကျောင်းသုံးပြဋ္ဌာန်း စာအုပ်များ ကျောင်းသုံးဗလာစာအုပ်များ ၂၀၁၅-၂၀၁၆ မှာ သန်းပေါင်း ၁၆,၇ရရ ကုန်ကျရာမှာ ၂၀၁၈-၂၀၁၉ ပညာသင်နှစ်မှာ ကျပ်သန်းပေါင်း ၃၀,၀၀၀ ကျော် ကုန်ကျတဲ့အတွက် နှစ်ဆပိုများလာတာကိုလည်း တွေ့ရ ပါတယ်။ ဘဏ္ဍာငွေကုန်ကျမှု သက်သာဖို့ စာအုပ်တွေကို တစ်ခါသုံး အခမဲ့ဖြန့်ဝေခြင်းအစား ထုတ်/ငှား ပြန်သိမ်းစနစ်ကိုသုံးပြီဆိုပါက ကလေးများစာသင်ရာမှာ စိတ်ပိုင်းဆိုင်ရာ မနှစ်မြို့မှုဖြစ်နိုင်ပါတယ်။ နှစ်သစ်အတန်းသစ်မှာ စိတ်သစ်လူသစ်နဲ့ စာအုပ်သစ်ကို ကိုင်ချင်ကြတာ ကျောင်းသားတွေရဲ့ ၊ ကျောင်းသား မိဘတွေရဲ့ ဆန္ဒ ဖြစ်ပါတယ်။ ကျောင်းသား၊ ကျောင်းသူများရဲ့ စိတ်ခွန်အားကို ဖြည့်ဆည်းနိုင်ဖို့ တစ်ခါသုံး အခမဲ့ဖြန့်ဝေတဲ့စနစ်ကိုပဲ ကျင့်သုံးသင့်ပါကြောင်း အကြံပြုလိုပါတယ်။ ၂၀၁၆-၂၀၁ရ ပညာသင်နှစ်မှစ၍ အခြေခံပညာ KG+12 ပညာရေးစနစ်ကို စတင်ကျင့်သုံးနေပြီး ဖြစ်ပါတယ်။ အခြေခံပညာ မူလတန်း၊ အလယ်တန်း သင်ယူပြီးမြောက်ခြင်းလက်မှတ် ပေးအပ်နိုင်ရန် မြန်မာနိုင်ငံစာစစ်ဦးစီးဌာနက ကျောင်းသားများရဲ့ အရည်အချင်းကို အကဲဖြတ်နိုင်ဖို့ တစ်နိုင်ငံလုံးကို ကိုယ်စားပြုမယ့် စာတတ်မြောက်မှုစစ်ဆေးလွှာများ ပြုစုပြီး ဒွါဒသမသင်ရိုးညွှန်းတမ်းထွက်လာတဲ့ အခါမှာ လက်ရှိ ဒသမစာမေးပွဲအစား ဒွါဒသမစာမေးပွဲကို အစားထိုးစစ်ဆေးမှာလို့ ဖော်ပြထားတဲ့အတွက် ကျောင်းသားများကို ငွေကုန်ကြေးကျများခဲ့တဲ့ တက္ကသိုလ်ဝင်စာမေးပွဲကဲ့သို့ ငွေကုန်ကြေးကျများခဲ့တဲ့ ဒွါဒသမစာမေးပွဲမဖြစ်ဖို့လိုအပ်ကြောင်း အကြံပြုလိုပါတယ်။ oşdwdwoda: Grade 10, Grade 11, Grade 12 s205:qp:6) våpe jossaspore အင်္ဂလိပ်ဘာသာဖြင့် သင်ကြားရန်ကို မြန်မာနိုင်ငံပညာရေးမူဝါဒကော်မရှင်ရဲ့ ပကတိအခြေအနေနဲ့ လိုက်လျော ညီထွေရှိစေမယ့်မူဝါဒကို ပညာရှင် ဆရာ၊ ဆရာမများ၊ ကျောင်းသားမိဘများ၊ လွှတ်တော်ကိုယ်စားလှယ် များပါဝင်တဲ့ ညီလာခံကျင်းပပြီး ညှိနှိုင်းသင့်ကြောင်း တင်ပြချက်ကို ထောက်ခံပါတယ်။ ယခု အထက်တန်း မှာ ကျင့်သုံးနေတဲ့ သင်္ချာ၊ သိပ္ပံဘာသာရပ်များ အင်္ဂလိပ်ဘာသာဖြင့် သင်ကြားပေးနေမှုဟာ အကျိုး သက်ရောက်မှုနည်းနေတာကို တွေ့ရပါတယ်။ ၎င်းကို ချိန်ထိုးကြည့်ဖို့ လိုအပ်ပါကြောင်း အကြံပြုအပ် ပါတယ်။ အခြေခံပညာ ဆရာများရဲ့ အဆင့်သတ်မှတ်ချက်မှာ မူပြ(၁) သည် လယ်ပြ(၁)၊ မူပြ(၂) သည် လယ်ပြ(၂)၊ ထက်ပြ(၁)၊ မူပြ(၃) သည် လယ်ပြ(၃)၊ ထက်ပြ(၂)၊ မူပြ(၄) သည် လယ်ပြ(၄)၊ ထက်ပြ(၃) စသည်ဖြင့် အဆင့်တူပြီး လစာနှုန်း တူနေတဲ့အတွက် လုပ်သက်ရင့် အတွေ့အကြုံ ရှိတဲ့ မူလတန်းပြဆရာ ဆရာမများ မူလတန်းမှာမြဲနေသဖြင့် အခြေခံအကျဆုံးဖြစ်တဲ့ မူလတန်းကျောင်းသားကျောင်းသူများ ပို၍ အကျိုးသက်ရောက်မှု ဖြစ်စေတဲ့အတွက် ထောက်ခံအပ်ပါတယ်။ အခြေခံပညာကျောင်းအုပ်ကြီးများ အတွက် ကျောင်းသားဦးရေအပေါ်မူတည်ပြီး အဆင့်သတ်မှတ်ခြင်းသည် ကျောင်းအုပ်ရာထူးတူပြီး ကျောင်းသား ဦးရေကြောင့် အဆင့်ကွာသလိုဖြစ်နေပါတယ်။ ကျောင်းသားဦးရေပေါ်မူတည်ပြီး အဆင့်(၁) မူလတန်း ကျောင်း၊ အဆင့်(၁) မူလတန်းကျောင်း အဲဒီလိုကျောင်းပုံစံမျိုးဖြစ်သွားနိုင်ပါတယ်။ လုပ်သက်အတွေ့အကြုံနဲ့ ပညာ အရည်အချင်းပေါ်မူတည်ပြီး ကျောင်းအုပ်အဆင့်သတ်မှတ်ပေးသင့်ကြောင်း အကြံပြုလိုပါတယ်။ ကျောင်းသားဦးရေ နည်းလွန်းခြင်းနှင့် ကျောင်းသားဦးရေများလွန်းခြင်း ကွာဟချက်ကို ကျောင်းနယ်မြေ သတ်မှတ်ခြင်းနဲ့ မူ/လယ်/ထက် ချိတ်ဆက်သင်ယူကျောင်းများ သတ်မှတ်ဆောင်ရွက်ခြင်း စနစ်ကို ကြိုဆိုအပ်ပါတယ်။ အမျိုးသားသင်ရိုးညွှန်းတမ်းကော်မတီသည် သင်တန်းသူ ဆရာ၊ ဆရာမ များထံ သွားရောက်လေ့လာသည်သာမကဘဲနဲ့ သင်တန်းဆင်း ဆရာ၊ ဆရာမများ လက်တွေ့သင်ကြား နေသော ကျောင်းအချို့ကိုသွားရောက်၍ သင်တန်းမှာ ပို့ချတဲ့အတိုင်း သင် မသင်ကိုလည်း လေ့လာ ကြည့်သင့်ပါတယ်။ အချို့ကျောင်းများမှာ KG ကနေမှ Grade-2 အထိ စနစ်သစ်နဲ့ စနစ်ဟောင်း၊ ကျောင်းသားဗဟိုပြုနဲ့ ဆရာဗဟိုပြု ပုံစံ ၂ မျိုးကို ရော၍သင်နေတာကို လေ့လာတွေ့ရှိရပါတယ်။ ကျောင်းသား ဗဟိုပြု သင်ကြားနည်းစနစ် တစ်မျိုးတည်းကိုသာ ကျင့်သုံးသင့်ပါကြောင်း အကြံပြုလိုပါတယ်။ ကျောင်းသား၊ ဆရာ အချိုးညီဖို့ ထက်၊ လယ်၊ မူ အဆင့်လစ်လပ်နေသောနေရာများကို အမြန်ဆုံး ခန့်ထားသင့်ပါတယ်။ နေ့စား၊ လပေး မူလတန်းပြဆရာမများ၊ အထွေထွေလုပ်သားအဖြစ် တာဝန်ထမ်း နေတဲ့ ဘွဲ့ရများကို လစ်လပ်နေတဲ့ မူပြရာထူးများကို ခန့်ထားသင့်ပါတယ်။ ကျွန်တော်တို့ မဲဆန္ဒနယ် ဖြစ်တဲ့ မြင်းခြံမြို့နယ်တစ်ခွင်လုံးမှာပဲ မူလတန်း ၆ရ ဦး၊ မူ ကျောင်းအုပ် ၅ ဦး၊ အလယ်တန်းပြ ကာယ ၂၃ ဦး၊ အလယ်တန်းပြ(၂) ၁၁၀ ဦး၊ အလယ်တန်းပြ ၁၀၁ ဦး၊ အထက်တန်းပြ ၆ရ ဦး ဒါ ၂၀၁၉ ဇန်နဝါရီလစာရင်းအရ လစ်လပ်နေတာကို တွေ့ရပါတယ်။ တစ်နိုင်ငံလုံး အတိုင်းအတာအရဆို ပို၍များ နိုင်ပါတယ်။ အဲဒီလို အဆင့်ဆင့်လစ်လပ်နေတဲ့ နေရာတွေကို ကျောင်းသားဗဟိုပြု သင်ကြား အောင်မြင်မှုကို ထိခိုက်စေနိုင်တဲ့ လစ်လပ်နေရာများကို အမြန်ဆုံးခန့်ထားပေးဖို့ အကြံပြုပါတယ်။ အဆင့်မြင့် ပညာကျောင်းများရှိ ဆရာ၊ ဆရာမများ ရွှေ့ပြောင်းတာဝန်ထမ်းဆောင်ခြင်းဆိုင်ရာ သုတေသန စာတမ်း ပြုစုသကဲ့သို့ အခြေခံပညာ။ ဆွေးနွေးရန်သတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<speech type="speaker">နိဂုံးချုပ်ပါ။</speech>
<speech type="speaker">နော်လှလှစိုး ရန်ကုန်တိုင်းဒေသကြီးမဲဆန္ဒနယ်အမှတ်(၁၀) ဆွေးနွေးဖို့ဖြစ်ပါတယ်။</speech>
<speech><mp id="1326">နော်လှလှစိုး(မဲဆန္ဒနယ်အမှတ်-၁၀၊ ရန်ကုန်တိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့် ပြည်ထောင်စုအဆင့် ပုဂ္ဂိုလ်များ၊ ပြည်ထောင်စုလွှတ်တော် ကိုယ်စားလှယ်များ အားလုံးမင်္ဂလာပါ။ ကျွန်မကတော့ ရန်ကုန်တိုင်း အမှတ်(၁၀) မဲဆန္ဒနယ်မြေမှ အမျိုးသားလွှတ်တော် ကိုယ်စားလှယ် နော်လှလှစိုးပဲ ဖြစ်ပါတယ်။ ကျွန်မအနေနဲ့ အမျိုးသားပညာရေး မူဝါဒကော်မရှင်မှ ပြည်ထောင်စုလွှတ်တော်ကို တင်ပြထားတဲ့ အစီရင်ခံစာ(၄/၂၀၁၉) ပေါ်မှာ ဆွေးနွေး သွားမှာ ဖြစ်ပါတယ်ရှင်။ နာယကကြီးရှင်။ နိုင်ငံတစ်နိုင်ငံရဲ့ တိုးတက်မှုကို တိုင်းတာတဲ့အခါမှာ နိုင်ငံသားအားလုံးရဲ့ တန်းတူ ညီမျှမှုနဲ့လည်း တိုင်းတာရမှာ ဖြစ်ပါတယ်။ ဒီ အစီရင်ခံစာရဲ့ အခန်း (၃) စာပိုဒ် ၁၀ မှာ လူတိုင်း အကျုံးဝင် ပညာရေးကဏ္ဍ ၂၀၁၄ ခုနှစ် အမျိုးသားပညာရေးဥပဒေ၊ အခန်း (၅) ပါစာပိုဒ် ၃၂(က)အရ အခြေခံစာတတ်မြောက်ရေးနဲ့ ၎င်း၏နောက်ဆက်တွဲလုပ်ငန်းများကို အကောင်အထည်ဖော် ဆောင်ရွက်ရန်၊ ၃၂(ခ) အရ အကြောင်းအမျိုးမျိုးကြောင့် အခြေခံပညာရေးအဆင့်ဆင့် အသီးသီးကို ဆုံးခန်းတိုင် မသင်ကြား ရသူများအား ထိုပညာရေးအဆင့် ပြီးမြောက်စေရန်နှင့် ကျောင်းပြင်ပမှ ပညာသင်ကြားလိုသူများ ဆက်လက် သင်ကြားနိုင်ရေး စီစဉ်ဆောင်ရွက်နိုင်ရန်ဆိုပြီးတော့ ပါရှိပါတယ်။ UNICEF ရဲ့ ၂၀၁၈ စစ်တမ်းများအရ ပညာရေးမပြီးဆုံးမီ ဘာကြောင့်ကျောင်းထွက်ရသလဲဆိုတဲ့အခါမှာ (၁) လူမှုစီးပွားရေးအခက်အခဲ၊ (၂) ဘာသာစကားအခက်အခဲ၊ (၃) မသန်စွမ်းသောကလေးငယ်များ၊ (၄) ဝေးလံခေါင်သီ ကျောင်းဆောင် မလုံလောက်သော အခက်အခဲ၊ (၅) လွဲမှားသော အတွေးအခေါ်၊ ပညာရေးကို အလေးမမူမှု၊ (၆) စစ်မက် ပဋိပက္ခဖြစ်ပွားမှုတွေပေါ်မှာ မူတည်နေတာကို တွေ့ရပါတယ်။ ထိုအချက်များအပြင် ကျွန်မကိုယ်တိုင် လေ့လာတွေ့ရှိချက်အရ အကြမ်းဖက်ခံရတဲ့ ကလေးငယ်များ ဟာလည်း ကျောင်းပညာ ဆုံးခန်းတိုင်ခြင်းမရှိတာကို တွေ့ရပါတယ်။ ကျွန်မရဲ့ မဲဆန္ဒနယ်မြေမှာ ဖြစ်ခဲ့တာ ကတော့ အထက်တန်းကျောင်းသူတစ်ယောက်ဟာ လိင်ပိုင်းဆိုင်ရာ အကြမ်းဖက်ခံခဲ့ရပါတယ်။ ကြောင့် ကျောင်းအုပ်ကြီးကနေပြီးတော့ ကျောင်းထုတ်ဖို့ကို စီစဉ်တာကို ကြားသိရတဲ့အတွက်ကြောင့် လွှတ်တော်ကိုယ်စားလှယ်ကိုယ်တိုင် သွားရောက်မေတ္တာရပ်ခံပေမယ့် နောက်ဆုံးမှာ ကျောင်းထုတ်ခံလိုက် ရပါတယ်။ မြန်မာနိုင်ငံမှာ ဒီလိုအဖြစ်အပျက် များစွာရှိနေသေးတဲ့အတွက် ကျောင်းဆရာ၊ ဆရာမများ၊ သက်ဆိုင်ရာ တာဝန်ရှိသူများက မိမိတို့ ကျောင်းသား၊ ကျောင်းသူများရဲ့ စိတ်ဓာတ်လုံခြုံမှု၊ စိတ်ခွန်အား မြှင့်တင်မှု ပြုလုပ်ပေးဖို့အတွက် အမြင်ဖွင့်ပေးရမှာ ဖြစ်ပါတယ်။ ဒုတိယအချက်အနေနဲ့ အစီရင်ခံစာ အခန်း(၅) အပိုဒ်၂ မှာပါတဲ့ Evaluation Framework for Accreditation of University Workshop ကျောင်းပဲ ဖြစ်ပါတယ်။ ဒီကိစ္စဟာ အင်မတန်မှ အရေးကြီးတဲ့ ကိစ္စတစ်ရပ် ဖြစ်ပါတယ်။ ကျွန်မတို့နိုင်ငံမှာ မကြာခဏ အငြင်းပွားစရာဖြစ်တဲ့ ဘွဲ့ အတု၊ ကျောင်းအတု ကိစ္စများဟာ Accreditation of University ကို သေချာစိစစ်မှုအားနည်းလို့ပဲ ဖြစ်ပါတယ်။ မြန်မာနိုင်ငံမှာ ဖွင့်လှစ်ထားတဲ့ အစိုးရကျောင်းများ၊ တက္ကသိုလ်ကောလိပ်များအပြင် ပုဂ္ဂလိကကျောင်း တွေမှာ ပညာရေးအဆင့်အတန်းနဲ့ အရည်အသွေးကို အကဲဖြတ်ဖို့အတွက် အထူးလိုအပ်လျက်ရှိပါတယ်။ အလုပ်ရုံဆွေးနွေးပွဲရဲ့ ရလဒ်၊ ဆက်လက်လုပ်ဆောင်မယ့် မူဝါဒ၊ မူဘောင်များကို အစီရင်ခံစာမှာ ဖော်ပြ ပေးလို့ရှိရင် ပိုမိုကောင်းမွန်တယ်လို့ အကြံပြုလိုပါတယ်။ ဒီနေရာမှာ ဆက်လက်ဆွေးနွေးလိုတာကတော့ ဆရာဆရာမများရဲ့ အရည်အသွေး၊ ကျောင်းဆောင် အဆောက်အအုံတွေရဲ့ အရည်အသွေးပဲ ဖြစ်ပါတယ်။ ဆရာမရဲ့ အရည်အသွေးတွေကို ဘာသာရပ်ဆိုင်ရာ ကျွမ်းကျင်မှု(Subject Matter)၊ နံပါတ်(၂) ပဋိပက္ခအကဲဆတ်မှု(Conflict Sensitivity)၊ နံပါတ်(၃) သင်ထောက်ကူပစ္စည်းများ ကျွမ်းကျင်မှု(Teaching Ages) ၊ (၄) အထူးအခြေအနေရှိသော ကလေးများအား သင်ကြားမှုစွမ်းရည်(Children with Special Needs)၊ နံပါတ်(၅) သဘာဝဘေးအန္တရာယ် အခြေအနေ ဆိုင်ရာ ကွပ်ကဲမှု(Disaster Management) စသည်တို့ ပါရှိပါတယ်။ ဆရာဆရာမများရဲ့ အရည်အသွေး မြင့်မားမှသာလျှင် ပညာရေးအဆင့်အတန်းလည်း တိုးတက်လာမှာ ဖြစ်ပါတယ်။ သို့ပါသောကြောင့် နောင် အစီရင်ခံစာများမှာ ဆရာ၊ ဆရာမများရဲ့ အရည်အသွေးဆန်းစစ်ခြင်းအပိုင်းကို ထည့်သွင်းပေးစေလိုပါ တယ်။ တတိယအချက်အနေကတော့ လုံခြုံဘေးကင်းပြီး ကလေးပျော် စံပြစာသင်ကျောင်း အရည်အသွေး ဆန်းစစ်ခြင်းအပိုင်းပဲ ဖြစ်ပါတယ်။ ဘက်စုံလွှမ်းခြုံတဲ့ အမျိုးသားပညာရေး မဟာဗျူဟာစီမံကိန်း ၂၀၁၆-၂၀၂၁ နဲ့အညီ အရည်အသွေးရှိသော ပညာရေးစနစ်ကို တည်ဆောက်တဲ့အခါမှာ ရုပ်ပိုင်းဆိုင်ရာကို အရည်အသွေးရှိအောင် ဖြည့်ဆည်းပေးမှသာလျှင် ဆရာ၊ ဆရာမများနဲ့ ကျောင်းသား၊ ကျောင်းသူများရဲ့ စိတ်ပိုင်းဆိုင်ရာ အရည်အသွေးလည်း တိုးတက်လာမှာ ဖြစ်ပါတယ်။ အရည်အသွေးပြည့်ဝပြီးတော့ လုံခြုံဘေးကင်းပြီး ကလေးပျော် စံပြစာသင်ကျောင်းများ ဆောက်လုပ်ပေးခြင်းအားဖြင့် မျိုးဆက်သစ် များအတွက် ပိုမိုကောင်းမွန်တဲ့ပညာရေးစနစ်ကို အထောက်အကူပြု ဖန်တီးပေးနိုင်မှာ ဖြစ်ပါတယ်။ ကျွန်မ အထက်ကနေ ဆွေးနွေးသွားတဲ့ ပြဿနာဖြစ်တဲ့ အကြမ်းဖက်ခံရတဲ့ကလေးများဟာ တချို့တလေဟာ မိမိတက်တဲ့ကျောင်း၊ မိမိစာသင်ကြားနေတဲ့ စာသင်ခန်းထဲမှာပဲ ကျူးလွန်ခံနေရတာ ဖြစ်ပါတယ်။ ကျောင်းခြံစည်းရိုး ကာရံထားမှုမရှိခြင်း၊ ကျောင်းအင်္ဂါရပ်မညီညွတ်ခြင်း၊ ကျောင်းဝင်းထဲ မှာပဲ ပညာရေးဝန်ထမ်းတွေ၊ မိသားစုတွေ၊ ဆက်စပ်လူစိမ်းသူစိမ်းတွေ၊ မသမာသူတွေ ဝင်ရောက်တဲ့ အတွက်ကြောင့် မလိုလားအပ်တဲ့ ပြဿနာတွေ ဖြစ်ပွားရခြင်း ဖြစ်ပါတယ်။ ထို့အပြင် ကျောင်းများ ခိုင်ခံ့ ဖို့လည်း အလွန်ပဲ အရေးကြီးပါတယ်။ သို့မှသာ င်ခင် ပြိုကျပျက်ဆီးပြီးတော့ ကျောင်းသား၊ ကျောင်းသူများကို ထိခိုက်ဘေးအန္တရာယ်မှ ကာကွယ်နိုင်မှာ ဖြစ်ပါတယ်။ သို့ပါသောကြောင့် လုံခြုံ ဘေးကင်းပြီး ကလေးပျော် စံပြစာသင်ကျောင်း အရည်အသွေး ဆန်းစစ်ခြင်းဟာလည်း အလွန်အရေးကြီး ပါတယ်။ ၂၀၁၈ စက်တင်ဘာလမှာ ပညာရေးဝန်ကြီးဌာနနဲ့ ဆွစ်ဇာလန်ဖွံ့ဖြိုးရေးအဖွဲ့နဲ့ ပူးပေါင်းပြီးတော့ ထိုစံပြ စာသင်ကျောင်း အရည်အသွေးဆန်းစစ်ခြင်း လမ်းညွှန်စာအုပ်ထွက်ရှိပြီးဖြစ်ကြောင်း သိရပါတယ်။ အမျိုးသားပညာရေးမူဝါဒကော်မရှင်မှ အလေးထားပြီး ဆောင်ရွက်ချက်များကို အစီရင်ခံစာမှာ ဖော်ပြ ပေးပါလို့ အကြံပြုလိုပါတယ်။ အားလုံး ကျေးဇူးတင်ပါတယ်။</speech>
<speech type="speaker">ဦးဝင်းဝင်း မင်းဘူးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1459">ဦးဝင်းဝင်း(မင်းဘူးမဲဆန္ဒနယ်၊ မကွေးတိုင်းဒေသကြီး)</mp>လေးစားရပါသော ပြည်ထောင်စု လွှတ်တော် နာယကကြီးနှင့်တကွ အားလုံးပဲ မင်္ဂလာပါခင်ဗျာ။ ကျွန်တော်ကတော့ မကွေးတိုင်းဒေသကြီး၊ မင်းဘူးမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဝင်းဝင်း ဖြစ်ပါတယ်။ နာယကကြီးခင်ဗျာ။ အမျိုးသားပညာရေးမူဝါဒကော်မရှင်ရဲ့ (၂၀၁၈ ခုနှစ်၊ ဧပြီလ ၁၀ ရက်နေ့မှ အောက်တိုဘာလ ၉ ရက်နေ့အထိ) ၆ လတာကာလအတွင်း လုပ်ငန်းဆောင်ရွက်ခဲ့မှုအစီရင်ခံစာနဲ့ ပတ်သက်ပြီးတော့ ဆွေးနွေးသွားမှာ ဖြစ်ပါတယ်။ အစီရင်ခံစာရဲ့ မူဝါဒကော်မရှင်ရဲ့ ဆောင်ရွက်ချက်တွေ ထဲမှ အခြေခံပညာရေးကဏ္ဍနှင့် ဆရာအတတ်ပညာကဏ္ဍတို့မှာဆိုလို့ရှိရင် ကျောင်းသုံးစာအုပ်များ ဖြန့်ဝေ အသုံးပြုမှု စီမံခန့်ခွဲရေးဆိုင်ရာ မူဝါဒချမှတ်ရေး နောက်ဆက်တွဲ (က)ရဲ့ ရွေးချယ်ကျင့်သုံးသင့်တဲ့ မူဝါဒမှာ ထုတ်/ငှား/ပြန်သိမ်းစနစ်ဖြင့် နှစ်စဉ်လက်ဆင့်ကမ်းသွားရန်လို့ဆိုကာ နိုင်ငံတော်အတွက် ကုန်ကျစရိတ်လည်း သက်သာစေကြောင်း ဖော်ပြထားတာတွေ့ရပါတယ်။ အဲဒီအပိုဒ်ရဲ့ (က)မှာဆိုလို့ရှိရင် စက္ကူချောဖြင့် ဖတ်ရှုလေ့လာနိုင်ရန် လိုအပ်နေတဲ့ ကျောင်းသုံးဖတ်စာအုပ်အပိုင်းကိုသာ ပုံနှိပ်ထုတ်လုပ်ငှားရမ်းပြီး ပညာသင်နှစ် ကုန်ဆုံးတဲ့ကာလတွေမှာ ကျောင်းက ပြန်လည်လက်ခံထိန်းသိမ်း၍ သတ်မှတ်ထားသော စာအုပ်သက်တမ်းကာလအထိ နှစ်စဉ်ပြန်လည်လက်ဆင့်ကမ်း ထုတ်/ငှားသွားရန်လို့ ဆိုထားသလို အပိုဒ် (င)မှာဆိုရင်တော့ ကျောင်းသုံးဖတ်စာအုပ်များ ထုတ်/ငှားပြန်သိမ်းစနစ်ကို ကျင့်သုံးနေတဲ့ကာလအတွင်းမှာ ဈေးနှုန်းသက်သာတဲ့ စက္ကူ အမျိုးအစားနှင့် ကျောင်းသုံးစာအုပ်အရေအတွက်ပမာဏတစ်ခုအထိ ပုံနှိပ် ထုတ်လုပ်ပြီး ကိုယ်ပိုင်ဝယ်ယူအသုံးပြုလိုတဲ့ဆန္ဒရှိတဲ့ ကျောင်းသားနဲ့မိဘတွေကို ရောင်းချပေးရန်အတွက်လည်း အရန်သင့် ထပ်ဆောင်းစီစဉ်ထားရန်လို့ ဆိုထားတဲ့အတွက် ဝယ်ယူအသုံးပြုလိုတဲ့သူတွေအတွက်တော့ အဆင်ပြေမှာဖြစ်ပါတယ်။ သို့သော်လည်းပဲ အပိုဒ်(စ)အရဆိုလို့ရှိရင် ကျောင်းသုံးစာအုပ်များကို စက္ကူ အကောင်းစားနဲ့ ကာလသက်တမ်းတစ်ခုအထိ ရေရှည်သုံးနိုင်အောင် သတ်မှတ်တဲ့အခါမှာ မူလတန်းကို ၃ နှစ်၊ အလယ်တန်းနဲ့ အထက်တန်းကို ၅ နှစ် စသည်ဖြင့် သင့်တင့်တဲ့ကာလတစ်ခုကို သတ်မှတ်ပြီးတော့ ပြန်လည်ပုံနှိပ် ထုတ်လုပ်ခြင်းရဲ့ ကုန်ကျစရိတ်ကို သက်သာအောင် ထိန်းသိမ်းမယ်လို့ အဲဒီလိုလက်ဆင့်ကမ်း သုံးမယ်ဆိုလို့ရှိရင် စာအုပ်တွေက စက္ကူ ဘယ်လောက်ကောင်းမှာလဲ။ မူလတန်း ကျောင်းသား ကျောင်းသူတွေဆိုတာက ကလေးတွေဖြစ်လို့မို့လို့ တစ်နှစ်တာလုံး သုံးခဲ့တဲ့စာအုပ်တွေဟာ နောက်နှစ်မှာ နောက်ကလေးတွေကို လက်ဆင့်ကမ်းပြီးတော့ သုံးစေဖို့ဆိုတာ အဆင်ပြေပါဦးမလား။ စုတ်ပြဲရင် သို့မဟုတ် ပြန်မအပ်နိုင်ရင် ဘယ်လိုလုပ်မလဲဆိုတာတွေကိုလည်း စဉ်းစားသင့်ပါတယ်။ စုတ်ပြဲတဲ့ဥစ္စာတွေကို စာရင်းကောက်ထားမယ် ဆိုရင်လည်း အားလုံးဟာ စုတ်ပြဲစာရင်းပဲ တင်ကြမှာဖြစ်လို့ ဘာလို့လဲဆိုတော့ အဲဒီလိုကလေးတွေအရွယ် တွေဟာ လက်တွေ့မှာဆိုလို့ရှိရင် စာအုပ်ကို တစ်နှစ်ကို တစ်စုံနဲ့မရပါဘူး။ နှစ်စုံသုံးစုံလောက် ဝယ်ပေးနေ ကြရလို့ပဲ ဖြစ်ပါတယ်။ တကယ်တော့ မူလတန်းအရွယ် ကလေးတွေဟာ ကျောင်းမှာပျော်အောင်လို့ စာအုပ်အသစ်တွေနဲ့ စာအုပ်အသစ်ကို မြတ်နိုးတတ်လာအောင်လို့ စာဖတ်ချင်စိတ်တွေ ပေါ်လာအောင် 88 mg တလအထက် နည်းမျိုးစုံနဲ့ စည်းရုံးရပါတယ်။ အဲဒီလိုသူတို့တွေကို စာအုပ်အဟောင်းတွေနဲ့ အစုတ်အပြဲတွေနဲ့ သင်ယူစေမယ်ဆိုလို့ရှိရင် ကလေးတွေရဲ့ စိတ်ကိုလည်း တစ်မျိုးဖြစ်သွားစေနိုင်ပါတယ်။ နောက်ကျွန်တော်တို့ အပိုဒ် (ဆ)နဲ့ (ဇ)အရဆိုလို့ ရှိရင် နဂိုကမှ ဆရာ၊ ဆရာမအင်အားနဲ့ ကျောင်းသားအင်အား မမျှလို့ တာဝန်များပြားလှတဲ့ ဆရာမတွေကို ထုတ်/ငှား/ပြန်သိမ်းမှတ်တမ်းပြုစု၊ လိုအပ်တဲ့စာအုပ်တွေကို သတင်းပို့၊ စာအုပ်အစုတ်အပြဲတွေကို သေချာဂရုမစိုက်ရကောင်းလားဆိုပြီးတော့ အထက်ကလူကြီးတွေက အဆူအငေါက်ခံရမယ့် အလုပ်ရှုပ်စေမယ့်အဖြစ်မျိုးတွေလည်း မဖြစ်စေချင်သလို မဖြစ်လည်းမဖြစ်သင့်လှပါဘူး။ နောက်တစ်ခုက ကျောင်းဝတ်စုံကိစ္စပဲ ဖြစ်ပါတယ်။ ကျောင်းဝတ်စုံတွေနဲ့ပတ်သက်ပြီးတော့ အခမဲ့ ပံ့ပိုးပေးတာကောင်းပါတယ်။ ဒါပေမယ့်လို့ တချို့ တိုင်းတွေ၊ မြို့နယ်တွေမှာဆိုလို့ရှိရင် အရည်အသွေး မပြည့်ဝလို့မို့လို့ ကျွန်တော်တို့ လူမှုကွန်ရက်မှာ တစ်ကြော်ကြော်နဲ့ အော်နေတာတွေလည်း ကြားရပါတယ်။ မပေးပဲနေရင်လည်း ရသလို ပေးမှာဖြင့်ရင်လည်း တူတူတန်တန်လေး ထောက်ပံ့ပေးသင့်ကြောင်း အကြံ ပြုလိုပါတယ်။ နောက်တစ်ခုက အခြေခံပညာကျောင်းအုပ်အတွက်တွေနဲ့ ကျောင်းအုပ်တွေကို အဆင့် သတ်မှတ် တာနဲ့ပတ်သက်ပြီးတော့ မူအုပ်နဲ့ပတ်သက်ပြီးတော့ မူအုပ်မှာဆိုလို့ရှိရင် (၁)၊ (၂)၊(၃)၊ လယ်အုပ်မှာ အဆင့် (၁)၊ (၂)၊ (၃)၊ ထက်အုပ်မှာ အဆင့် (၁)၊ (၂)၊ ဆိုပြီးတော့ ကျွန်တော်တို့ ပညာရှင်အဆင့်တွေ ကျောင်းတွေမှာ သတ်မှတ်ထားတာ၊ ကျောင်းသား၊ ကျောင်းသူဦးရေနဲ့ သတ်မှတ်ဖို့ အကြံပြုထားတာလည်း တွေ့ရပါတယ်။ အကြောင်းပြချက်ကတော့ ကျောင်းသား ၅၀၀ ကျော်ရှိတဲ့ မူအုပ်မှာ ပညာရှင်အဆင့်(၂) ဖြစ်ပြီးတော့ ကျောင်းသား ၂၀၀ ကျော် ၃၀၀ ခန့်သာရှိတဲ့ အလယ်တန်းကျောင်းအုပ်မှာ ပညာရှင်အဆင့်(၅) ဖြစ်နေခြင်းဟာ မသင့်မျှဘူးလို့ သုံးသပ်ထားတာတွေ့ရပါတယ်။ ဒါဆိုရင် ကျောင်းသားဦးရေနဲ့ သတ်မှတ်ရင် မျှတပြီလား ဆိုတာကိုလည်း သေသေချာချာပြန်လည်စဉ်းစားသုံးသပ်ဖို့ လိုအပ်ပါတယ်။ ဥပမာပြောရလို့ရှိရင် ကျောင်းသားဦးရေထိန်းသိမ်းရတာထက် အခြားတာဝန်တွေဖြစ်တဲ့ မြို့နယ်အဆင့်စာမေးပွဲတွေ၊ တက္ကသိုလ် အဆင့် စာမေးပွဲတွေကို ကြီးကြပ်ဖို့အတွက် အလယ်တန်းကျောင်းအုပ်တွေနဲ့ အထက်တန်းကျောင်းအုပ် တွေကိုပဲ တာဝန်ကြီးကြီးပေးထားတာတွေလည်း ရှိပါတယ်။ မူလက ကျောင်းသားနည်းတဲ့ ကျောင်းမှာ ပညာရှင်အဆင့်သတ်မှတ်ထားသလို ကျောင်းသားများတဲ့ ကျောင်းကိုရောက်သွားရင်လည်း အလိုလိုနေရင်းနဲ့ ပညာရှင်အဆင့်က တက်သွားမှာလားဆိုတာကိုလည်း ပြန်လည်စဉ်းစားသုံးသပ်သင့်လှပါတယ်။ ကျောင်းသားဦးရေထက် ဆရာတစ်ယောက်ချင်းစီရဲ့ စွမ်းဆောင်ချက်တွေ၊ လုပ်သက်တွေ၊ အတွေ့အကြုံတွေ၊ တစ်ယောက်ချင်းစီမှာရထားတဲ့ ဘွဲ့တွေ စတဲ့ ပညာအရည်အချင်းတွေနဲ့ ပေါင်းစပ်ပြီးတော့ သတ်မှတ်မှ ပိုပြီးတော့သင့်တော်မှာဖြစ်ကြောင်း အကြံပြုလိုပါတယ်။ နောက်တစ်ခုက အရေးကြီးလို့ လိုအပ်တာက ကျောင်းအုပ်တွေရဲ့ အရည်အချင်း ပိုမိုပြည့်ဝဖို့လည်း အရေးကြီးလိုအပ်ပါတယ်။ ဒါကြောင့် ကျောင်းအုပ် တွေကို ကျွန်တော်တို့ သင်တန်းတွေပေးဖို့ လိုအပ်သလို အလုပ်ရုံဆွေးနွေးပွဲတွေကိုလည်း ဒီထက်ပိုပြီးတော့ ဆောင်ရွက်ပေးဖို့ လိုအပ်လှပါတယ်။ ဒါကြောင့် ပညာရေးမူဝါဒတွေ ချမှတ်တဲ့အခါတွေမှာလည်း လက်တွေ့ရင်ဆိုင်ဆောင်ရွက်နေကြရတဲ့ အခြေခံပညာ ကျောင်းက ဝါရင့်ဆရာကြီး၊ ဆရာမကြီးတွေကိုလည်း တွေ့ဆုံဆွေးနွေးပြီးတော့ အကြံဉာဏ်ယူသင့်ပါကြောင်း အကြံပြုရင်း နိဂုံးချုပ်အပ်ပါတယ်ခင်ဗျာ။ အားလုံးကို ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အမျိုးသားပညာရေးမူဝါဒကော်မရှင်ရဲ့ ၆ လတာကာလ(၂၀၁၈ ခုနှစ်၊ ဧပြီလ ၁၀ ရက်နေ့မှ အောက်တိုဘာလ ၉ ရက်နေ့အထိ) လုပ်ငန်း ဆောင်ရွက်ခဲ့မှု အစီရင်ခံစာအမှတ်(၄)နဲ့စပ်လျဉ်းပြီး လွှတ်တော်ကိုယ်စားလှယ်များရဲ့ ဆွေးနွေးချက်များ အပေါ် သက်ဆိုင်ရာကော်မရှင်နဲ့ ပညာရေးဝန်ကြီးဌာနတို့က ပြန်လည်ရှင်းလင်းဆွေးနွေးခြင်းနဲ့ လွှတ်တော်က မှတ်တမ်းတင်ခြင်းအစီအစဉ်တို့ကို လာမယ့်အစည်းအဝေးရက်များမှာ ဆက်လက်ဆောင်ရွက် သွားမှာဖြစ်ကြောင်း ကြေညာပါတယ်။</speech>
</report>
</section>
</discussion>
<postface><title>ပြည်ထောင်စုလွှတ်တော် နာယက က အစည်းအဝေး ဆဋ္ဌမနေ့ ရပ်နားကြောင်းနှင့် သတ္တမနေ့ကျင်းပမည့် နေ့ရက်နှင့် ကြေညာခြင်း</title>
<speech type="speaker">အစီအစဉ်(၁၁) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ (၁၁)ကြိမ် မြောက် ပုံမှန်အစည်းအဝေး ဆဋ္ဌမနေ့ အစီအစဉ်ကို ရပ်နားပါမယ်။ အစည်းအဝေး သတ္တမနေ့ကို ၂၀၁၉ ခုနှစ်၊ ဖေဖော်ဝါရီလ ၁၁ ရက် (တနင်္လာနေ့) နံနက် ၁၀ နာရီ ကျင်းပပြုလုပ်မည်ဖြစ်ကြောင်းနှင့် ယနေ့အတွက် အစည်းအဝေးပြီးဆုံးကြောင်း ကြေညာပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။ ဒုတိယအကြိမ် ပြည်ထောင်စုလွှတ်တော် (၁၁)ကြိမ်မြောက်ပုံမှန်အစည်းအဝေး ဆဋ္ဌမနေ့ အစည်းအဝေးကို မွန်းလွဲ ၁၄:၃၀ နာရီတွင် ရပ်နားပါသည်။</speech>
</postface>
</transcript>
</doc>
