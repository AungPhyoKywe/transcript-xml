<doc>
<docinfo>
<docno>02-09-17.xml</docno>
<pdf>02-09-17.pdf</pdf>
<term value="02">ဒုတိယအကြိမ်</term>
<session value="09" />
<sittingday value="17" />
<legislature value="union">ပြည်ထောင်စုလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် နဝမပုံမှန်အစည်းအဝေး(၁၇) ရက်မြောက်နေ့မှတ်တမ်း</title>
<date value='04-09-2018'>၁၃၈၀ ပြည့်နှစ်၊ ဝါခေါင်လပြည့်ကျော် ၉ ရက် (၂၀၁၈ ခုနှစ်၊ စက်တင်ဘာလ ၄ ရက်)(အင်္ဂါနေ့</date>
</docinfo>
<transcript>
<preface>
<p>နေပြည်တော်ရှိ ပြည်ထောင်စုလွှတ်တော် အစည်းအဝေးခန်းမတွင် ဒုတိယအကြိမ် ပြည်ထောင်စု လွှတ်တော် နဝမပုံမှန်အစည်းအဝေး (၁၇) ရက်မြောက်နေ့ကို နံနက် ၁၀:ဝဝ နာရီင်ကျင်းပ ပါသည်။ ပြည်ထောင်စုလွှတ်တော် အစည်းအဝေးတွင် နာယကအဖြစ် ပြည်သူ့လွှတ်တော် ဥက္ကဋ္ဌ ဦးတီခွန်မြတ်က ဆောင်ရွက်ပြီး အခမ်းအနားမှူးအဖြစ် ပြည်ထောင်စုလွှတ်တော်ရုံး ညွှန်ကြားရေးမှူးချုပ် ဦးကျော်စိုးက ဆောင်ရွက်ပါသည်။</p>
<title>ပြည်ထောင်စုလွှတ်တော် နာယက နေရာယူခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် နဝမပုံမှန်အစည်းအဝေးရဲ့ (၁၇)ရက်မြောက်နေ့ အစီအစဉ် စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="speaker">အားလုံးမင်္ဂလာပါခင်ဗျာ။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<title>ပြည်ထောင်စုလွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ ဒီကနေ့ကျင်းပတဲ့ ဒုတိယအကြိမ် ပြည်ထောင်စုလွှတ်တော် နဝမပုံမှန်အစည်းအဝေး (၁၇)ရက်မြောက်နေ့မှာ ပြည်ထောင်စု လွှတ်တော် ကိုယ်စားလှယ်များစိစစ်ရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့် ရှိတဲ့ ပြည်ထောင်စုလွှတ်တော် ကိုယ်စားလှယ်ဦးရေ စုစုပေါင်း ၆၅၃ ဦး ရှိပြီး ဒီကနေ့အစည်းအဝေးကို ၅၅၈ ဦး တက်ရောက်ပါတယ်။ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်းရဲ့ ၈၅.၄၅ ရာခိုင်နှုန်း ရှိပြီး သုံးပုံတစ်ပုံထက် ကျော်လွန်တဲ့အတွက် ပြည်ထောင်စုလွှတ်တော်ဆိုင်ရာ ဥပဒေပုဒ်မ ၂၀ နဲ့ နည်းဥပဒေ ၁၂ နည်းဥပဒေခွဲ(ခ)တို့အရ အစည်းအဝေးအထမြောက်ကြောင်းနဲ့ စတင်ကျင်းပကြောင်း ကြေညာပါတယ်။</speech>
<title>ပြည်ထောင်စုလွှတ်တော် နဝမပုံမှန်အစည်းအဝေး (၁၇)ရက်မြောက်နေ့ အစီအစဉ်ကြေညာခြင်း</title>
<speech type="speaker">အစီအစဉ်(၃) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယ အကြိမ် ပြည်ထောင်စုလွှတ်တော် နဝမပုံမှန်အစည်းအဝေး (၁၇) ရက်မြောက်နေ့ အစီအစဉ်ကို လွှတ်တော် ကိုယ်စားလှယ်များထံ ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်။</speech>
<title>အစည်းအဝေးမတက်ရောက်နိုင်သော ပြည်ထောင်စုလွှတ်တော် ကိုယ်စားလှယ်များအတွက် ခွင့်ပန်ကြားခြင်းနှင့် အစည်းအဝေးတက်ရောက်မှုအခြေအနေကို မှတ်တမ်းတင်ခြင်း</title>
<speech type="speaker">အစီအစဉ်(၄) ဖြစ်ပါတယ်။ ဒီကနေ့ အစည်းအဝေးကို မတက်ရောက်နိုင်တဲ့ လွှတ်တော်ကိုယ်စားလှယ်များအတွက် ပြည်ထောင်စုလွှတ်တော် ကိုယ်စားလှယ်များ စိစစ်ရေးကော်မတီက ခွင့်ပန်ကြားဖို့ ဖြစ်ပါတယ်။</speech>
<speech><mp id="1368">ဒေါ်နန်းထွေးသူ(အဖွဲ့ဝင်၊ ကိုယ်စားလှယ်များစိစစ်ရေးကော်မတီ)</mp>လေးစားအပ်ပါသော ပြည်ထောင်စုလွှတ်တော် နာယကကြီးရှင်။ ယနေ့ကျင်းပပြုလုပ်တဲ့ ဒုတိယအကြိမ် ပြည်ထောင်စုလွှတ်တော် နဝမပုံမှန်အစည်းအဝေး (၁၇)ရက်မြောက်နေ့ ၄-၉-၂၀၁၈ ရက်နေ့မှာ အစည်းအဝေးသို့ တက်ရောက်နိုင်ခြင်း မရှိတဲ့ ပြည်ထောင်စုလွှတ်တော် ကိုယ်စားလှယ်များရဲ့ကိုယ်စား ကယားပြည်နယ် ဖားဆောင်းမဲဆန္ဒနယ်မှ ပြည်သူ့ လွှတ်တော်ကိုယ်စားလှယ်၊ ပြည်ထောင်စုလွှတ်တော် ကိုယ်စားလှယ်များ စိစစ်ရေးကော်မတီ အဖွဲ့ဝင် ဖြစ်သူ ကျွန်မ ဒေါ်နန်းထွေးသူက ခွင့်ပန်ကြားသွားမှာ ဖြစ်ပါတယ်။ ယနေ့အစည်းအဝေးသို့ တက်ရောက်နိုင်ခြင်း မရှိတဲ့ ပြည်ထောင်စုလွှတ်တော် ကိုယ်စားလှယ်များကတော့- ဦးအင်ထုံးခါးနော်ဆမ် မြစ်ကြီးနား၊ - ဦးနှံယာအုပ် ဟားခါး၊ ဦးခင်မောင်သိန်း စစ်ကိုင်း၊ - ဒေါက်တာခင်မောင်သင်း အရာတော်၊ - ဒေါက်တာလှိုင်မြင့်ဟန် ကန့်ဘလူ၊ - ဦးအောင်စိုး သရက်ချောင်း၊ - ဦးစောသလေးစော - ဦးအောင်မြင့် သာယာဝတီ၊ - ဦးခင်မောင်ဦး ကျောက်တံခါး၊ - ဦးမြင့်ဦး မကွေး၊ - ဦးသောင်းအေး ပျော်ဘွယ်၊ - ဦးထွန်းထွန်းဝင်း ရမည်းသင်း၊ - ဦးအောင်ကြည်သိန်း ချောင်းဆုံ၊ - ဒေါ်မိကွန်ချမ်း - ဦးဉာဏ်ဟိန်း ဦးမောင်သိန်းခိုင် - ဒေါ်ဇင်မာအောင် - ဦးဌေးဝင်းအောင်(ခ) ဦးပြုံးချို - ဦးစိုးသူရထွန်း - ဦးလွင်ကိုလတ် - ဦးစိုင်းသီဟကျော် - ဒေါ်နန်းခင်စော - ဦးတိုးသောင် - ဒေါ်နန်းမိုး - ဦးလင်းဇော်ထွန်း - ဦးစောဘီစံသိန်းမြင့် - ဒေါ်နော်ဆာမူထူး - ဒေါ်နော်ခရစ္စထွန်း(ခ) ဒေါက်တာအာကာမိုး - ဒေါ်ကျိန်ငိုက်မန် - ဦးအောင်သိန်း - ဦးအေးချို - ဦးမင်းဦး - ဦးလှဆန်း - ဦးခင်ဝင်း - ဦးကျော်မြင့်ဦး - ဦးမောင်မောင်ဆွေ - ဦးအေးမင်းဟန် - ဦးစိုးဝင်း - ဦးရဲမြင့်စိုး - ဦးသန်းစိုး(ခ) သန်းစိုး(ဘောဂဗေဒ) - ဦးစိုင်းဝင်းလှိုင်းခမ်း သံဖြူဇရပ်၊ စစ်တွေ၊ ရန်ကင်း၊ ဒေါပုံ၊ ကွမ်းခြံကုန်း၊ သန်လျင်၊ မိုင်းရယ်။ ကွန်ဟိန်း၊ မိုးမိတ်၊ မန်တုံ၊ မိုင်းဖြတ်၊ ကရင်-၉၊ ကရင်-၁၁၊ ကရင်-၇၊ ချင်း-၇၊ ပဲခူး-၁၂။ ပဲခူး-၉၊ ပဲခူး-၆၊ မကွေး-၁။ မကွေး-၂၊ မန္တလေး-၁၀၊ မန္တလေး-၉၊ မွန်-၁၊ ရခိုင်-၁၂၊ ရန်ကုန်-၇၊ ရန်ကုန်-၄၊ ရှမ်း-၃။ - ဦးဇော်မင်းလတ်(ခ) ဦးကိုလတ် ရှမ်း-၁ နှင့် - ဒေါ်မေသန်းနွဲ့ ဧရာဝတီ-၁၁ တို့ဖြစ်ပါတယ်။ ယခင်က ခွင့်ပန်ကြားသဖြင့် လွှတ်တော်ကခွင့်ပြုထားသူ ၅၂ ဦးရှိပြီး၊ ယနေ့ ခွင့်ပန်ကြားသူ ၄၃ ဦး ဖြစ်တဲ့အတွက် စုစုပေါင်းခွင့်ပန်ကြားသူ ၉၅ ဦးဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနှင့် ယနေ့ ခွင့်ပန်သူ ပြည်ထောင်စုလွှတ်တော်ကိုယ်စားလှယ် ၄၃ ဦးအား ခွင့်အဖြစ် သတ်မှတ်ခွင့်ပြုပေးပါရန် လေးစားစွာဖြင့် တင်ပြအပ်ပါတယ်ရှင်။</speech>
<speech type="speaker">ခွင့်ပန်ကြားသူအားလုံးကို ခွင့်ပြုပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် နဝမပုံမှန်အစည်းအဝေး (၁၇) ရက်မြောက်နေ့ကို တက်ရောက်ခွင့်ရှိတဲ့ လွှတ်တော်ကိုယ်စားလှယ် ၆၅၃ ဦး၊ ယခင်က ခွင့်ပြုထားသူ ၅၂ ဦး၊ ယနေ့ခွင့်ပန်ကြား၍ ခွင့်ပြုထားသူ ၄၃ ဦး ဖြစ်တဲ့အတွက် ခွင့်ပြုထားသူ စုစုပေါင်း ၉၅ ဦး ဖြစ်ပြီး ခွင့်မဲ့ပျက်ကွက်သူမရှိပါ။ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">ပြည်ထောင်စုလွှတ်တော်က သဘောတူတဲ့အတွက် ပြည်ထောင်စုလွှတ်တော် ဆိုင်ရာ နည်းဥပဒေ ၄ နည်းဥပဒေခွဲ(ခ)အရ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value="Bill">
<bill>
<title>၂၀၁၈-၂၀၁၉ ခုနှစ်၊ အမျိုးသားစီမံကိန်းဥပဒေကြမ်းနှင့် ပြည်ထောင်စု၏ ဘဏ္ဍာငွေအရအသုံးဆိုင်ရာ ဥပဒေကြမ်းတို့၏ မူနှင့်အခြေခံသဘောများ၊ စီမံကိန်းလုပ်ငန်းများ၊ ရငွေသုံးငွေများနှင့် စပ်လျဉ်း၍ လွှတ်တော်ကိုယ်စားလှယ်များက ဆက်လက်ဆွေးနွေးခြင်း</title>
<speech type="speaker">အစီအစဉ်(၅) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ၂၀၁၈-၂၀၁၉ ခုနှစ်၊ အမျိုးသားစီမံကိန်းဥပဒေကြမ်းနှင့် ပြည်ထောင်စု၏ ဘဏ္ဍာငွေအရအသုံးဆိုင်ရာ ဥပဒေကြမ်းတို့နဲ့စပ်လျဉ်းပြီး လွှတ်တော်ကိုယ်စားလှယ်များရဲ့ ဆွေးနွေးခြင်းအစီအစဉ်ကို မနေ့က အစည်းအဝေးမှာ စတင်ဆောင်ရွက်ခဲ့ပြီး ဖြစ်ပါတယ်။ ဒီနေ့မှာ ကျန်ရှိတဲ့ လွှတ်တော်ကိုယ်စားလှယ်များရဲ့ ဆွေးနွေးခြင်းအစီအစဉ်ကို ဆက်လက် ဆောင်ရွက်မှာ ဖြစ်ပါတယ်။</speech>
<speech type="speaker">ဦးရဲထွဋ် စစ်ကိုင်းတိုင်းဒေသကြီးမဲဆန္ဒနယ်အမှတ်(၅) စတင် ဆွေးနွေးဖို့ဖြစ်ပါတယ်။</speech>
<speech><mp id="1245">ဦးရဲထွဋ်(မဲဆန္ဒနယ်အမှတ်-၅၊ စစ်ကိုင်းတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ လွှတ်တော်ကိုယ်စားလှယ်များအားလုံး မင်္ဂလာအပေါင်းနှင့် ပြည့်စုံကြပါစေလို့ ဆုမွန်ကောင်းတောင်းလိုက်ပါတယ်။ ကျွန်တော်ကတော့ အမျိုးသားလွှတ်တော်ကိုယ်စားလှယ် ဦးရဲထွဋ် ဖြစ်ပါတယ်။ ကျွန်တော်ဆွေးနွေးမှာကတော့ ၂၀၁၈-၂၀၁၉ ဘဏ္ဍာနှစ် ပြည်ထောင်စုရဲ့ ဘဏ္ဍာငွေ အရအသုံးဆိုင်ရာဥပဒေကြမ်း ငွေကြေးဆိုင်ရာသုံးသပ်မှု အစီရင်ခံစာပါ ဘတ်ဂျက်လိုငွေပြမှုတွေနဲ့ ဆက်နွယ်ပြီး ဆွေးနွေးတင်ပြသွားမှာ ဖြစ်ပါတယ်။ နာယကကြီးခင်ဗျာ။ ဒီကနေ့ ကျွန်တော်တို့နိုင်ငံရဲ့ ငွေတန်ဖိုးဟာ ဒေါ်လာနဲ့ယှဉ်ရင် များစွာကျဆင်း နေပါတယ်။ ၂၀၁၆ တုန်းက တစ်ဒေါ်လာကို ၁,၄၃၈ ကျပ်ထိ စံချိန်တင်ခဲ့ပြီး အခု ၂၀၁၈ မှာ တစ်ဒေါ်လာကို ၁,၅၆၀ ထိ မြင့်တက်ခဲ့ပါတယ်။ နိုင်ငံတကာမှာလည်း ဒေါ်လာဈေးတွေတက်လို့ မြန်မာပြည်မှာတက်တာလို့ ပြောလို့ရပါတယ်။ ဒါပေမယ့် အိမ်နီးချင်းနိုင်ငံတွေမှာ ဒေါ်လာဈေးတက်တဲ့အတွက် ငွေတန်ဖိုးကျဆင်းမှု ဟာ ၂ ရာခိုင်နှုန်း၊ ၃ ရာခိုင်နှုန်းကနေ ၆ ရာခိုင်နှုန်းလောက်ပဲ ရှိပြီးတော့ ကျွန်တော်တို့နိုင်ငံမှာ ငွေတန်ဖိုး ကျဆင်းမှုဟာ ၁၃ ရာခိုင်နှုန်းအထိ ရှိနေပါတယ်။ အဲဒီလိုငွေတန်ဖိုး ကျဆင်းမှုကြောင့် ပြည်သူတွေအတွက် မရှိမဖြစ်လိုအပ်နေတဲ့ ဆန်၊ ဆီ၊ ဆေးဝါးစတဲ့ အခြေခံစားကုန်တွေရဲ့ ဈေးနှုန်းဟာ မတရားတက်နေပါတယ်။ ဒေါ်လာဈေးမြင့်တက်မှုဒဏ်ကို မြန်မာနိုင်ငံအနေနဲ့ ပိုမိုခံစားနေရတဲ့ အကြောင်းရင်းတွေထဲက အကြောင်းတွေ ကတော့ နှစ်စဉ်ဆက်တိုက် ဘတ်ဂျက်လိုငွေပြနေခြင်း၊ Chronic Deficit ချေးငွေပမာဏ များပြားခြင်း၊ ပြည်တွင်းထုတ်ကုန် ကျဆင်းနေခြင်း၊ ကုန်သွယ်မှုလိုငွေပြနေခြင်းတို့ကြောင့်ပဲ ဖြစ်ပါတယ်။ ၂၀၁၈-၂၀၁၉ မှာ ဘတ်ဂျက်လိုငွေ စုစုပေါင်းဟာ ကျပ်ဘီလီယံပေါင်း ၄,၉၀၃ ရှိပြီးတော့ အစိုးရ အဆက်ဆက် ဝန်ကြီးဌာနတွေက ချေးယူထားတဲ့ ပြည်ပကြွေးမြီပေါင်းဟာ ဒေါ်လာ ၁၈.၁၂၃ ဘီလီယံ ရှိပါတယ်။ နောက်ပြီးတော့လည်း ၂၀၁၁-၂၀၁၂ ပြည်တွင်းပြည်ပအတိုးပေးရငွေ စုစုပေါင်းဟာ ၄၇၃.၀၀ ကျပ်ဘီလီယံ ရှိပြီးတော့ ၂၀၁၇-၂၀၁၈မှာတော့ အတိုးပေးငွေစုစုပေါင်းက ကျပ်ဘီလီယံပေါင်း ၁,၂၉၄.၆၃၂ ရှိပါတယ်။ အဲဒီတော့ကာ ကျွန်တော်တို့ ဒီကနေ့ကျွန်တော်တို့နိုင်ငံရဲ့ စီးပွားရေးဟာ အန္တရာယ် ကြုံရတဲ့ရင်ဆိုင်နေရပါတယ်။ နိုင်ငံတကာအဖွဲ့အစည်းကြီးတစ်ခုဟာဆိုရင် ကျွန်တော်တို့နိုင်ငံကို Fragile State Index းပြိုကွဲ ပျက်စီးနိုင်တဲ့နိုင်ငံတွေရဲ့ စာရင်းမှာအဆင့် ၂၆ ကနေပြီးတော့ ၂၂ ကို မြှင့်တင်ပေးလိုက်ပါတယ်။ ကျွန်တော်တို့နိုင်ငံရဲ့ အပေါ်မှာ ဆူဒန်၊ အာဖဂန်နစ္စတန်၊ ဆီးရီးယား စတဲ့ နိုင်ငံတွေလောက်ပဲ ရှိပါတယ်။ အဲဒီတော့ကာ ကျွန်တော်တို့ ဒီဟာကို အရေးတကြီး လုပ်ဖို့လိုပါတယ်။ ကျွန်တော်တို့လုပ်ဖို့လိုတာ ကတော့ နိုင်ငံကို ၂၀၃၀ ပြည့်နှစ်မှာ ထိပ်တန်းစက်မှုနိုင်ငံကြီးဖြစ်အောင် တည်ဆောက်မယ်လို့ ကြွေးကြော် နေမယ့်အစား လောလောဆယ် ပြည်သူတွေရဲ့စားဝတ်နေရေး ဖူလုံအောင် Minimum Sufficiency ကိုတော့ လုပ်ပေးဖို့လိုပါတယ်။ အဲဒီလိုလုပ်ပေးဖို့အတွက် လောလောဆယ်မှာ အလုပ်မဖြစ်နိုင်တဲ့ မဟာစီမံကိန်းကြီးတွေ၊ Mega Plan တွေ၊ မြေအောက်လမ်းတွေ၊ မိုးပျံလမ်းတွေ၊ မြို့သစ်စီမံကိန်းကြီးတွေကို လုံးဝရပ်ဆိုင်းပစ်ရင် ရပ်ဆိုင်း သို့မဟုတ် ယာယီရပ်ဆိုင်းပစ်တာမျိုး မဟုတ်ရင်လည်း ဖျက်သိမ်းပစ်ဖို့လိုပါတယ်။ အစိုးရဌာနတွေရဲ့ ဘတ်ဂျက်ငွေတွေကို တောင်းရာမှာလည်း ဒီယောက္ခမသေလို့ အမွေခွဲသလို အပြိုင်အဆိုင်မတောင်းကြဘဲနဲ့ လိုသလောက်သာ တောင်းဖို့လိုပါတယ်။ ၂၀၁၁-၂၀၁၂ မှာ ဘတ်ဂျက် ပိုလျှံငွေ အသားတင်ပြန်အပ်ငွေဟာ ကျပ်ဘီလီယံ ၇၉၂ ရှိခဲ့ပေမယ့် ၂၀၁၆-၂၀၁ရ မှာ ပိုလျှံငွေ ဘတ်ဂျက် အသားတင်ပြန်အပ်ငွေဟာ ကျပ်ဘီလီယံ ၁,၆၈ရ ရှိပြီးတော့ ၂၀၁၇-၂၀၁၈ မှာ ကျပ်ဘီလီယံပေါင်း ၂,၂၅ရ ရှိပါတယ်။ ဒီမသုံးဘဲနဲ့ ပြန်အပ်တဲ့ငွေတွေအစား မူလကတည်းကမတောင်းဘဲနေရင် ကျွန်တော်တို့ ဘတ်ဂျက် လိုငွေဟာ အများကြီးလျော့နည်းသွားမှာပါ ။ နာယကကြီးခင်ဗျာ။ ကျွန်တော်တို့ရဲ့ အစိုးရသစ်တက်စက ခြိုးခြံချွေတာတဲ့အနေနဲ့ ဝန်ကြီးဌာန ၁၈ ခုသာ ထားမယ်၊ ဒုတိယဝန်ကြီးတွေလည်းမခန့်ဘူး၊ ဝန်ကြီးတစ်ဦးကို ကား ၄ စီးမယူဘဲ ကားတစ်စီး သာ ယူပါလို့ ပြောခဲ့တဲ့အတွက် ပြည်သူတွေအနေနဲ့ ကျေနပ်အားရခဲ့ကြပါတယ်။ သို့ပေမယ့် နောက်ပိုင်း မှာတော့ ပြောင်းလဲသွားပါတယ်။ အကယ်၍ ယခင်အစိုးရလက်ထက်က ကျန်တဲ့ သိန်း ၁,၀၀၀ တန် မာစီးဒီးကားတွေကို ခွဲဝေမယူကြဘဲနဲ့ လေလံတင်ရောင်းချမယ်ဆိုရင်လည်း ကျွန်တော်တို့ဘတ်ဂျက် လိုငွေပြမှုကို တစ်စိတ်တစ်ပိုင်း အထောက်အကူပြုနိုင်မယ်လို့ ကျွန်တော့အနေနဲ့မြင်ပါတယ်။ ဘတ်ဂျက် လိုငွေလျှော့ချရေးအတွက် နောက်ထပ်လုပ်သင့်တဲ့ အလုပ်တစ်ခုကတော့ မလိုအပ်တဲ့ဌာနတွေ၊ မလိုအပ်တဲ့ ရာထူးတွေကို လျှော့ချဖို့ပဲ ဖြစ်ပါတယ်။ ဒီမိုကရေစီနိုင်ငံတွေမှာ အစိုးရပိုင် သတင်းစာတွေ၊ မီဒီယာတွေ ဆိုတာ မရှိပါဘူး။ အစိုးရပိုင်မီဒီယာတွေအားလုံးကို (Privatization) ပုဂ္ဂလိကပိုင်အဖြစ် လုပ်သင့်ပါတယ်။ အစိုးရဌာနတွေမှာ ပိုလျှံနေတဲ့ ရာထူးတွေ ဖောင်းပွနေတဲ့ရာထူးတွေကိုလည်း ဖျက်သိမ်းပစ်ဖို့လိုပါတယ်။ ညွှန်ချုပ်တွေ၊ ဒုညွှန်ချုပ်တွေ ရှိပါလျက်နဲ့ အမြဲတမ်းအတွင်းဝန်တွေ၊ ဒုတိယအမြဲတမ်းအတွင်းဝန်တွေ အများကြီးခန့်အပ်တာကိုလည်း ပြန်လည်သုံးသပ်ဖို့လိုပါတယ်။ နောက်ဆုံးအနေနဲ့ ကျွန်တော်ပြောချင်တာကတော့ ဒဏ်ရာဒဏ်ချက်တွေ ဗလပွနဲ့ ဘယ်တုန်းကမှ အသာမစံခဲ့ရတဲ့ ခေတ်အဆက်ဆက်မှ ဆင်းရဲနွံနစ်ခဲ့ကြရတဲ့ ပြည်သူတွေအားလုံး မကြာမီမှာ သာယာ ချမ်းမြေ့ပြီး ဘေးကင်းလုံခြုံတဲ့ဘဝတွေကို ပိုင်ဆိုင်ပါစေလို့ ဆုမွန်ကောင်းတောင်းရင်း နိဂုံးချုပ်လိုက်ပါတယ်။</speech>
<speech type="speaker">ဆက်လက်ပြီး ဒေါက်တာသက်သက်ခိုင် ဒဂုံမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1565">ဒေါက်တာသက်သက်ခိုင်(ဒဂုံမဲဆန္ဒနယ်၊ ရန်ကုန်တိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနဲ့တကွ အားလုံးမင်္ဂလာပါရှင်။ ကျွန်မကတော့ ဒဂုံမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာသက်သက်ခိုင်ဖြစ်ပါတယ်။ ကျွန်မအနေနဲ့ ပြည်သူ့ငွေစာရင်း ပူးပေါင်းကော်မတီက တင်သွင်းတဲ့ ၂၀၁၈-၂၀၁၉ ခု၊ ဘဏ္ဍာရေးနှစ် ပြည်ထောင်စု၏ ဘဏ္ဍာငွေ အရအသုံး ဆိုင်ရာ ဥပဒေကြမ်းအပေါ် ငွေကြေးဆိုင်ရာသုံးသပ်ချက် အစီရင်ခံစာအမှတ်စဉ်(၉/၂၀၁၈) နဲ့ ပတ်သက်ပြီး မူနှင့်အခြေခံသဘော အကြံပြုဆွေးနွေးသွားမှာ ဖြစ်ပါတယ်။ နာယကကြီးရှင့်။ ၎င်းအစီရင်ခံစာမှာ နိုင်ငံတော်ပိုင်စီးပွားရေးအဖွဲ့အစည်းများရဲ့ သာမန်စာရင်း (ကုန်သွယ်မှု အရှုံးအမြတ်စာရင်း)များကို ၂၀၁၆-၂၀၁ရ ဘဏ္ဍာနှစ်အတွက် ရှေ့ပြေးအမှန်စာရင်း၊ ၂၀၁၇-၂၀၁၈ ဘဏ္ဍာနှစ်အတွက် ယာယီအမှန်စာရင်း၊ ၂၀၁၈ ဧပြီလမှ စက်တင်ဘာလအထိ ၆ လအတွက် မူလခန့်မှန်းခြေနဲ့ လက်ရှိ ၂၀၁၈-၂၀၁၉ ဘဏ္ဍာနှစ်အတွက် ခန့်မှန်းခြေအရှုံးအမြတ် စာရင်းများကို ဖော်ပြထားပြီး ၎င်းစာရင်းများ အရ မြန်မာ့ကျောက်မျက်ရတနာ ရောင်းဝယ်ရေးလုပ်ငန်းမှ အထက်ဖော်ပြပါ ဘဏ္ဍာနှစ် ၃ နှစ်ခွဲအတွက် အမြတ်ငွေစုစုပေါင်း ၆၆၄.၅ရ ဘီလီယံကျပ်၊ မြန်မာ့ရေနံနှင့် သဘာဝဓာတ်ငွေ့လုပ်ငန်းမှ ၂,၃၃၆.၂ရ ဘီလီယံ ကျပ် ရှိကြောင်းလေ့လာတွေ့ရှိရပါတယ်။ ဒါပေမယ့်လည်း နိုင်ငံတော်ပိုင်စီးပွားရေးလုပ်ငန်း တစ်ခုချင်းစီရဲ့ Other Account (UFA,OA)စာရင်းမှာရှိတဲ့ မိမိကိုယ်ပိုင်ရန်ပုံငွေ လက်ကျန်အခြေအနေများကို ဖော်ပြ ထားတာမတွေ့ရပါဘူးရှင်။ နာယကကြီးရှင့်။ တစ်ဘက်မှာလည်း ရန်ကုန်အခြေစိုက် Renaissance Institute နဲ့ Natural Resource Governance Institute(NRGI) တို့က ၂၀၁၈ ခု၊ ဇန်နဝါရီလမှာ ပူးတွဲထုတ်ပြန်တဲ့ “နိုင်ငံတော်ပိုင် စီးပွားရေးလုပ်ငန်းများ ပြုပြင်ပြောင်းလဲရေး၊ သယံဇာတတူးဖော်ထုတ်လုပ်ရေး လုပ်ငန်းများအား ပြုပြင် ပြောင်းလဲသင့်သည့် အကြောင်းရင်း”ဆိုတဲ့ အစီရင်ခံစာမှာ မြန်မာ့ရေနံနှင့် သဘာဝဓာတ်ငွေ့လုပ်ငန်းနဲ့ မြန်မာ့ကျောက်မျက်ရတနာလုပ်ငန်းနှစ်ခုမှ အမေရိကန်ဒေါ်လာ ၈.၆ ဘီလီယံနဲ့ ညီမျှတဲ့ မြန်မာကျပ်ငွေ ၁၁.၄၅ ထရီလီယံကို မြန်မာ့စီးပွားရေးဘဏ်မှာ အတိုးမဲ့အပ်ငွေအနေနဲ့ သိမ်းဆည်းထားတယ်လို့ ဖော်ပြပါရှိ ပါတယ်။ အခုလိုပမာဏကြီးမားတဲ့ နိုင်ငံပိုင်ဘဏ္ဍာငွေများကို ပြည်ထောင်စုဘဏ္ဍာရန်ပုံငွေထဲ ထည့်ဝင်ခြင်း မက် တကယ် အထင်ကယ်ကက်အလက် နက် မြန်မာကျပ်ငွေတန်ဖိုး ကျဆင်းလာတာနဲ့အမျှ ထိန်းသိမ်းထားတဲ့ ငွေပမာဏရဲ့ အသုံးခံနိုင်မှုဟာ အမေရိကန် ဒေါ်လာ ၂ ဘီလီယံလောက် ကျဆင်းခဲ့ရတယ်လို့ ၎င်းအစီရင်ခံစာမှာ ခန့်မှန်းဖော်ပြထားပါတယ်ရှင်။ ကျွန်မတို့ မြန်မာနိုင်ငံဟာ ဖွံ့ဖြိုးဆဲတိုင်းပြည် ဖြစ်တာနဲ့အညီ လိုအပ်လျက်ရှိတဲ့ လူမှုရေးနဲ့ စီးပွားရေး အခြေခံအဆောက်အအုံများကို လိုငွေပြဘတ်ဂျက်နဲ့ တည်ဆောက်နေရတာဖြစ်ပါတယ်။ အခုလို ပညာရေးနဲ့ ကျန်းမာရေးစောင့်ရှောက်မှုလို လူမှုရေးအခြေခံအဆောက်အအုံအပြင် တိုင်းပြည်အတွင်း လိုအပ်လျက်ရှိတဲ့ လျှပ်စစ်မီးလင်းရေးနဲ့ လမ်းပန်းဆက်သွယ်ရေးတို့လို အခြေခံအဆောက်အအုံများ တည်ဆောက်ဖို့ ဘတ်ဂျက် လိုငွေများကို ၎င်းနိုင်ငံပိုင် သဘာဝသယံဇာတ တူးဖော်ထုတ်လုပ်ခြင်းက ရရှိတဲ့ ကြီးမားတဲ့ပမာဏရှိတဲ့ ငွေကြေးအမြောက်အမြားကို အသုံးပြုခြင်းဟာ ဘတ်ဂျက်လိုငွေကို လျော့နည်းစေပြီး တိုင်းပြည်လူမှုစီးပွား ဖွံ့ဖြိုးတိုးတက်ခြင်းကို များစွာအထောက်အကူပြုစေမှာဖြစ်ပါတယ်။ co:qệu Power Point shop:Ql8cco:olu Nextil Power Point မှာဖော်ပြထားတာ ကတော့ ၂၀၁၆-၂၀၁ရ ဘဏ္ဍာနှစ်မှာ ဘဏ္ဍာရေးလိုငွေပြမှုဟာ မြန်မာကျပ်ငွေ ဘီလီယံ ၄,၀၀၀ ၀န်းကျင်ရှိပြီး နိုင်ငံပိုင်စီးပွားရေးလုပ်ငန်းများရဲ့ မြန်မာ့စီးပွားရေးဘဏ်မှာ အခြားစာရင်းအနေနဲ့ ဖွင့်လှစ်ထားရှိတဲ့ ပမာဏဟာ မြန်မာကျပ်ငွေ ဘီလီယံ ၁၂,၀၀၀ နီးပါးခန့်ရှိလို့ နိုင်ငံပိုင်စီးပွားရေးလုပ်ငန်းများရဲ့ အခြား စာရင်းမှာရှိတဲ့ ငွေပမာဏဟာ ဘဏ္ဍာရေးလိုငွေပြမှုရဲ့ သုံးဆခန့် များပြားနေတာကို တွေ့ရှိရမှာ ဖြစ်ပါတယ် ရှင်။ ဒါကတော့ နိုင်ငံတကာကရှိတဲ့ ဒီ Oil And Gas Industry ရဲ့ ငွေကြေးတွေကို နှိုင်းယှဉ် Goswoos:18:60sMOGE moosş açsəcleodsales: gaascossosolosa qui Power Point ပိတ်လို့ရပါပြီရှင်။ ပြည်သူ့ငွေစာရင်းပူးပေါင်းကော်မတီ အစီရင်ခံစာအမှတ်စဉ်(၉/၂၀၁၈) အပိုဒ် ၁၆ မှာ နိုင်ငံတော်ပိုင် စီးပွားရေးအဖွဲ့အစည်းပေါင်း ၃၂ ခုအနက် အမြတ်ရရှိသောအဖွဲ့အစည်း ၂၂ ခုရှိပြီး ၎င်းအမြတ်ငွေရဲ့ ၂၀ ရာခိုင် နှုန်းကို နိုင်ငံတော်သို့ထည့်ဝင်ငွေအဖြစ် ပေးဆောင်နေကြတယ်လို့ ဖော်ပြပါရှိပါတယ်။ ထို့အပြင် နိုင်ငံတော်ပိုင် အဖွဲ့အစည်း ၁၀ ခုမှာ အရှုံးပေါ်လျက်ရှိပြီး ၎င်းတို့ရဲ့ စုစုပေါင် အရှုံးငွေမှာ မြန်မာကျပ်ငွေ ၈၃၃.၃၈ရ ဘီလီယံ ရှိပြီး ၎င်းပမာဏကိုတော့ ပြည်ထောင်စုဘဏ္ဍာရန်ပုံငွေမှ ကျခံသုံးစွဲနေရတယ်လို့ပါရှိပါတယ်။ နာယကကြီးရှင့်။ နိုင်ငံတော်ပိုင်စီးပွားရေးလုပ်ငန်းများရဲ့ ဝင်ငွေ၊ ထွက်ငွေနဲ့ အမြတ်ရရှိငွေ စုဆောင်း ထားရှိမှုအခြေအနေကို ခြုံငုံသုံးသပ်ကြည့်လိုက်ရင် အမြတ်ရရှိတဲ့ နိုင်ငံတော်ပိုင်စီးပွားရေးလုပ်ငန်းများဟာ အမြတ်ရဲ့ ၂၀ ရာခိုင်နှုန်းကို ပြည်ထောင်စုဘဏ္ဍာရန်ပုံငွေထဲ ထည့်ဝင်နေကြပြီး အမြတ် ၈၀ ရာခိုင်နှုန်းကို မိမိတို့ လုပ်ငန်းတစ်ခုချင်းစီရဲ့ ကိုယ်ပိုင်ဘဏ်စာရင်း(Other Account-UFA)မှာ စုဆောင်းထားရှိနိုင်ပြီး အရှုံးပေါ် နေတဲ့ လုပ်ငန်းများရဲ့ လိုငွေများကိုတော့ ပြည်ထောင်စုဘဏ္ဍာရန်ပုံငွေမှ ကျခံသုံးစွဲနေရတာဖြစ်ပါတယ်။ နာယကကြီးရှင့်။ ဒီလိုအခြေအနေဟာ အိမ်ထောင်စုတစ်ခုမှာ အိမ်ထောင်စုရဲ့ ဖွံ့ဖြိုးတိုးတက်မှုအတွက် လိုအပ်တဲ့အသုံးစရိတ်များကို မိသားစုပိုင် စုဗူးငွေထဲကထုတ်မသုံးဘဲ အပြင်က အကြွေးယူအတိုးပေးပြီး သုံးစွဲနေတာနဲ့တူနေပါတယ်။ အဲဒါကြောင့်အကြံပြုချက်အနေနဲ့ နိုင်ငံပိုင်စီးပွားရေးလုပ်ငန်းများမှ သိမ်းဆည်း ထားရှိနိုင်တဲ့ ငွေပမာဏနဲ့ နိုင်ငံတော်မှ စိုက်ထုတ်ပေးမယ့်ပမာဏကို လုပ်ငန်းတစ်ခုစီရဲ့ မဟာဗျူဟာ လိုအပ်ချက်ပေါ်မူတည်ပြီး ဆုံးဖြတ်သင့်ပါကြောင်းနဲ့ ၁၉၈၉ ခုနှစ်မှာ ပြဋ္ဌာန်းခဲ့တဲ့ “နိုင်ငံပိုင်စီးပွားရေး လုပ်ငန်းများဥပဒေ”ကို ခေတ်စနစ်နဲ့အညီ ပြန်လည်သုံးသပ်ခြင်းအပါအဝင် နိုင်ငံတော်ပိုင်စီးပွားရေး အခန်း ကဏ္ဍတစ်ခုလုံးကို လွှမ်းခြုံနိုင်တဲ့ အလုံးစုံပြုပြင်ပြောင်းလဲမှု စီမံချက်တစ်ရပ် ရေးဆွဲအကောင်အထည်ဖော် ဆောင်ရွက်နိုင်ပါရန် ပြည်ထောင်စုအစိုးရအား တိုက်တွန်းအကြံပြုရင်း နိဂုံးချုပ်အပ်ပါတယ်ရှင်။ အားလုံးကို ကျေးဇူးတင်ပါတယ်။</speech>
<speech type="speaker">ဦးဖေသန်း မြေပုံမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1523">ဦးဖေသန်း(မြေပုံမဲဆန္ဒနယ်၊ ရခိုင်ပြည်နယ်)</mp>အားလုံးမင်္ဂလာပါခင်ဗျ။ ကျွန်တော်ကတော့ မြေပုံမြို့နယ်၊ ပြည်သူ့လွှတ်တော်ကိုယ်စားလှယ် ဦးဖေသန်း ဖြစ်ပါတယ်။ ကျွန်တော့အနေနဲ့ ၂၀၁၈-၂၀၁၉ ဘဏ္ဍာနှစ် အမျိုးသားစီမံကိန်းဥပဒေကြမ်းရဲ့ မူနှင့် အခြေခံသဘောကို ခြုံငုံသုံးသပ် ဆွေးနွေးသွားမှာ ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ နိုင်ငံတော်ဘဏ္ဍာငွေကို စီမံ ခန့်ခွဲရာမှာ အဓိကတာဝန်ရှိတဲ့ စီမံဘဏ္ဍာဝန်ကြီးဌာနရဲ့ မူဝါဒ၊ ရည်မှန်းချက်၊ လုပ်ငန်းစဉ်တွေအပေါ်မှာ တိုင်းရင်းသားစည်းလုံးညီညွတ်ရေးကို အခြေခံပြီးတော့ ဆွေးနွေးသွားမှာဖြစ်ပါတယ်။ ဝန်ကြီးဌာနရဲ့ မူဝါဒ(ည)မှာ နိုင်ငံတော်၏ စီးပွားရေးဖွံ့ဖြိုးတိုးတက်မှုတွင် နိုင်ငံတစ်ဝန်းလုံးရရှိပါဝင်နိုင်ပြီး ရေရှည်တည်တံ့ခိုင်မာသော စီးပွားရေးအဆောက်အအုံပေါ်ထွန်းမှုကို အထောက်အကူပြုသည့် ဘဏ္ဍာရေးမူဝါဒများ ချမှတ်ဖော်ဆောင် ပေးရမယ်လို့ ဖော်ပြထားပါတယ်။ ရည်မှန်းချက်(က)မှာတော့ နိုင်ငံတော်၏ လူမှုစီးပွားစဉ်ဆက်မပြတ် ဖွံ့ဖြိုးတိုးတက်ရေးအတွက် နိုင်ငံတော်ကချမှတ်ထားသော မူဝါဒ၊ ရည်မှန်းချက်များနှင့်အညီ ကဏ္ဍနှင့် တိုင်းဒေသကြီး၊ ပြည်နယ်များ အလိုက် အချိုးကျမျှတမှု ဖွံ့ဖြိုးစေမည့် အမျိုးသားစီမံကိန်းများကို ရေးဆွဲတင်ပြရန်လို့ ပါရှိပါတယ်။ စီမံကိန်း ရေးဆွဲရေးဦးစီးဌာနရဲ့ လုပ်ငန်းစဉ်(ဃ)မှာတော့ အမျိုးသားစီမံကိန်းနဲ့ နိုင်ငံပိုင်အခန်းကဏ္ဍ ရင်းနှီးမြှုပ်နှံမှု အစီအစဉ်များရေးဆွဲရာတွင် တိုင်းဒေသကြီးနဲ့ ပြည်နယ်များအကြား ဘက်ညီမျှတစွာ ဖွံ့ဖြိုးတိုးတက်ရေးကို အထောက်အကူပြုစီမံကိန်းများဖြစ်ပေါ်ရေး ဆောင်ရွက်ရမည်ဆိုပြီးတော့ ဖော်ပြထားပါတယ်။ နာယကကြီးခင်ဗျာ။ စီမံကိန်းနဲ့ ဘဏ္ဍာရေးဝန်ကြီးဌာနအနေနဲ့ ဒီလိုမူဝါဒရည်မှန်းချက် လုပ်ငန်းစဉ် တွေကို ဖော်ပြထားပေမယ့် လက်တွေ့မှာ တိုင်းဒေသကြီးအချို့မှာသာ ဘဏ္ဍာငွေအမြောက်အမြား ကုန်ကျမယ့် စီမံကိန်းကြီးတွေကို ပြည်ထောင်စုအစိုးရက တိုက်ရိုက်ရင်းနှီးမြှုပ်နှံနေတာကို တွေ့နေရမှာဖြစ်ပါတယ်။ ယခုနှစ်မှာ ပြည်ထောင်စုသုံးစွဲငွေဟာ ၂၄,၉၅၄ ဘီလီယံကျော်ရှိပြီးတော့ တိုင်းဒေသကြီးနဲ့ ပြည်နယ်များကို ထောက်ပံ့ငွေနဲ့ ချေးငွေကတော့ ၂,၁၆၀ ဘီလီယံကျော်ပဲ ရှိတာဖြစ်လို့ ပြည်ထောင်စုအသုံးစရိတ်ရဲ့ ၈.၆၅ ရာခိုင်နှုန်းခန့်သာရှိကြောင်း တွေ့ရပါတယ်။ နှစ်စဉ်လည်း ၁၀ ရာခိုင်နှုန်း ထက်မပိုပါဘူး။ ဒီလိုအခြေအနေ တွေကြောင့် ပြည်နယ်တွေရဲ့ ဖွံ့ဖြိုးတိုးတက်မှုဟာ တစ်စနဲ့တစ်စ အလှမ်းပိုကွာဝေးလာတာကို မြင်ရ ပါတယ်။ အခုလို လိုငွေတွေကို ပြည်ထောင်စုကနှစ်စဉ် ထောက်ပံ့နေရတဲ့အကြောင်းရင်းက ဖွဲ့စည်းပုံအခြေခံ ဥပဒေဇယား(၅)မှာ တိုင်းဒေသကြီးနဲ့ ပြည်နယ်များရဲ့ ကောက်ခံရရှိပိုင်ခွင့် အခွန်အခဟာ အလွန်တရာ နည်းပြီးတော့ ပြည်ထောင်စုကကောက်ခံပိုင်ခွင့် အခွန်အခများကတော့ ကြီးမားကျယ်ပြန့်တာကို တွေ့ရှိရပါတယ်။ တိုင်းဒေသကြီးနဲ့ ပြည်နယ်များရဲ့ ကောက်ခံပိုင်ခွင့်ကို ဖွဲ့စည်းပုံအရကန့်သတ်ထားပေမယ့် ထောက်ပံ့ငွေကို တိုးမပေးရဘူးလို့ ကန့်သတ်ထားတာမရှိပါဘူး။ နာယကကြီးခင်ဗျား။ ဒီလို ပြည်ထောင်စုနဲ့ တိုင်းဒေသကြီး၊ ပြည်နယ်များအကြားမှာ ဘတ်ဂျက် ခွဲဝေမှု တစ်ဖက်စောင်းနင်းဖြစ်နေရတဲ့ အကြောင်းရင်းနောက်တစ်ခုကတော့ ပြည်ထောင်စုဝန်ကြီးဌာန များရဲ့ ဗဟိုချုပ်ကိုင်မှု များလွန်းနေတာကြောင့်ဖြစ်ပါတယ်။ တချို့ဝန်ကြီးဌာန အထူးသဖြင့် ပညာရေး၊ ကျန်းမာရေး၊ ဆောက်လုပ်ရေး၊ လယ်/ဆည်၊ နယ်စပ်ရေးရာစတဲ့ ဝန်ကြီးဌာနများဟာ မူလတန်းကျောင်းများ၊ ဆေးပေးခန်းများ၊ ကျေးရွာချင်းဆက်လမ်းများ၊ အတိုအထွာများ၊ ရေတွင်းရေကန်များ တချို့ဆိုရင် တကယ်တမ်းတတတတ တတတတ်တယ် ပြီးတော့ တောင်းခံကြပါတယ်။ ဒါကြောင့် ပြည်ထောင်စုဝန်ကြီးဌာနတွေရဲ့ ငွေလုံးငွေရင်းအသုံးစရိတ် လျာထားတင်ပြချက်စာအုပ်တွေဟာ မလိုလားအပ်ဘဲ အထူကြီးဖြစ်နေတာကို တွေ့ရပါတယ်။ အခြားတစ်ဖက် မှာကျတော့ နည်းပါတယ်ဆိုတဲ့ တိုင်းဒေသကြီး၊ ပြည်နယ်ဘတ်ဂျက်ထဲက ဘီလီယံနဲ့ချီကုန်ကျမယ့် အဝေးပြေးလမ်းမတွေ၊ တံတားကြီးတွေ၊ မဟာဓာတ်အားလိုင်းတွေ စတဲ့လုပ်ငန်းအကြီးကြီးတွေမှာ ကျခံ သုံးစွဲနေရတာတွေ ရှိနေပြန်ပါတယ်။ ဒါတွေဟာ ပြည်ထောင်စုနဲ့ တိုင်းဒေသကြီး၊ ပြည်နယ်တို့ရဲ့ အကြားမှာ ဘဏ္ဍာငွေစီမံခန့်ခွဲမှုအလွဲတွေ၊ အားနည်းချက်တွေလို့ မြင်ပါတယ်။ လေးစားရပါတဲ့ နာယကကြီးခင်ဗျား။ အမျိုးသားစီမံကိန်းဥပဒေကြမ်း အပိုဒ်(၁၀)မှာ အမျိုးသား စီမံကိန်တွင် တိုင်းရင်းသားစည်းလုံးညီညွတ်ရေး၊ အမျိုးသားစည်းလုံးညီညွတ်ရေး၊ ပြည်တွင်းငြိမ်းချမ်းရေး တွေကိုဖော်ဆောင်သော စီမံကိန်းများနဲ့ တရားဥပဒေစိုးမိုးရေး၊ တည်ငြိမ်အေးချမ်းရေးတို့ကို အထောက်အကူ ပြုသော စီမံကိန်းများပါဝင်ရမယ်လို့ ဖော်ပြထားပါတယ်။ တိုင်းရင်းသားစည်းလုံးညီညွတ်ရေးဟာ ကျွန်တော်တို့ နိုင်ငံအတွက် အလွန်တရာအရေးကြီးတယ်ဆိုတာ အားလုံးအသိဖြစ်ပါတယ်။ ခေတ်အဆက်ဆက်အစိုးရ များဟာ ပြည်မဒေသမှာပဲစီမံကိန်းအများစုကို ရင်းနှီးမြှုပ်နှံခဲ့ကြပါတယ်။ ထီအသုံးအနှုန်းနဲ့ ပြောရရင်တော့ ပြည်မဒေသကဆုကြီးတွေကို ပေါက်ပြီးတော့ ပြည်နယ်တွေကတော့ ဝေဝေဆာဆာပဒေသာ ဆုမဲလေးတွေနဲ့ ကျေနပ်ခဲ့ရတာများပါတယ်။ ဒါကြောင့် စီမံခန့်ခွဲမှုများကို ရေးဆွဲတဲ့အခါမှာ မတိုးတက် မဖွံ့ဖြိုးသေးတဲ့ ဒေသများမှာနေတဲ့ တိုင်းရင်းသားတွေအနေနဲ့ ငါတို့ကိုဥပက္ခာပြုထားပါလားဆိုတဲ့ စိတ်ခံစားမှုမျိုး ဖြစ်ပေါ် လာမယ်ဆိုရင် ဒါဟာ တိုင်းရင်းသား စည်းလုံးညီညွတ်ရေးကို အထောက်အကူမပြုနိုင်ပါဘူး။ ဘတ်ဂျက်ခွဲဝေ သုံးစွဲရာမှာ ဗဟိုချုပ်ကိုင်မှုကိုလျှော့ချပြီး မဖွံ့ဖြိုးမတိုးတက်သေးတဲ့ ဒေသတွေကို ပိုပြီးတော့ ရင်းနှီးမြှုပ်နှံ နိုင်မှသာ ဝန်ကြီးဌာနရဲ့ မူဝါဒ၊ ရည်မှန်းချက်တွေကို ထိထိရောက်ရောက် အကောင်အထည် ဖော်နိုင်ပါ လိမ့်မယ်။ မူဝါဒ၊ ရည်မှန်းချက်ဆိုတာ စာအုပ်ပေါ်မှာတစ်မျိုး မြေပြင်ပေါ်မှာတခြား မဖြစ်သင့်ပါဘူး။ လေးစားရပါတဲ့ နာယကကြီးခင်ဗျား။ ဒီလို ပြည်ထောင်စုထောက်ပံ့ငွေတွေကို တိုင်းဒေသကြီးနဲ့ ပြည်နယ်တွေကို ခွဲဝေချထားတဲ့အခါမှာ ဒေသတစ်ခုချင်းရဲ့ လူဦးရေ၊ အကျယ်အဝန်း၊ လူတစ်ဦးရဲ့ ပျမ်းမျှ အသားတင်ထုတ်လုပ်မှု၊ စုစုပေါင်းလူဦးရေနဲ့ မြို့ပြလူဦးရေအချိုး၊ တစ်ဦးကျအခွန်ကောက်ခံမှု၊ ဆင်းရဲမှု ညွှန်းကိန်း အဲဒီညွှန်းကိန်း (၆)မျိုးကို အခြေခံတယ်လို့ သိရပါတယ်။ အဲဒါနဲ့ ပတ်သက်လို့ နမူနာတစ်ခုကို ဥပမာ နှိုင်းယှဉ်တင်ပြလိုပါတယ်။ ရှမ်းပြည်နယ်ဟာ နေပြည်တော်ကောင်စီနယ်မြေထက် လူဦးရေအားဖြင့် ၅ ဆပိုများပြီးတော့ ဧရိယာအားဖြင့် ၂၂ ဆပိုပြီးတော့ ကျယ်ဝန်းပါတယ်။ ဒါပေမယ့် ရှမ်းပြည်နယ်အတွက် ထောက်ပံ့ငွေက ၂၂၄ ဘီလီယံသာရှိပြီးတော့ နေပြည်တော်ကောင်စီနဲ့ နေပြည်တော်စည်ပင်သာယာရေး ကော်မတီ (၂)ခုပေါင်းရဲ့ အသုံးစရိတ်ငွေက ၁၄၀ ဘီလီယံကျော် ရှိပါတယ်။ ဒါ့အပြင် ဝန်ကြီးဌာန အများ အပြားကလည်းပဲ နေပြည်တော်ကောင်စီနယ်မြေအတွင်းမှာ ရင်းနှီးမြှုပ်နှံမှုတွေဟာ များစွာရှိနေပါတယ်။ ဒါတွေဟာ အထက်ကဖော်ပြထားတဲ့ မူဝါဒတွေနဲ့ ကိုက်ညီမှုမရှိဘူးဆိုတာ အလွယ်တကူ သိမြင်နိုင်ပါတယ်။ ဒါကြောင့် ဒေသတစ်ခုနဲ့တစ်ခု ဆင်းရဲချမ်းသာကွာဟမှု အင်မတန်နည်းအောင် ဆောင်ရွက်ပေးဖို့လိုပြီး ရေများ ရာမှာ မိုးထပ်ရွာတဲ့ ဘဏ္ဍာရေးကွက်ကျားမိုးတွေကို ရပ်ဆဲသင့်ပါကြောင်းတင်ပြရင်း နိဂုံးချုပ်အပ်ပါတယ် ခင်ဗျား။ ကျေးဇူးတင်ပါတယ်။</speech>
<speech type="speaker">ဦးဘိုကြီး ချောက်မဲဆန္ဒနယ်က ဆွေးနွေးဖို့ဖြစ်ပါတယ်။</speech>
<speech><mp id="1455">ဦးဘိုကြီး(ချောက်မဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီး၊ အမျိုးသားလွှတ်တော်ဥက္ကဋ္ဌနှင့် အစည်းအဝေးတက်ရောက်သူအားလုံး မင်္ဂလာပါလို့ ဂါရဝပြု နှုတ်ခွန်းဆက်သအပ်ပါတယ်။ ကျွန်တော်ကတော့ မကွေးတိုင်းဒေသကြီး၊ ချောက်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဘိုကြီး ဖြစ်ပါတယ်။ ၂၀၁၈-၂၀၁၉ ခု ဘဏ္ဍာနှစ် ပြည်ထောင်စုရဲ့ ဘဏ္ဍာငွေ အရအသုံးဆိုင်ရာအပေါ်မှာ ခြုံငုံတင်ပြ ဆွေးနွေးသွားမှာဖြစ်ပါတယ်။ ပထမဆုံးအချက်အနေနဲ့ ပြည်ထောင်စုရဲ့ရငွေ ကျပ် ၂၀,၀၅၁ ဘီလီယံမှ သုံးငွေကျပ် ၂၄.၉၅၄ ဘီလီယံ ကျခံလျှင် လိုငွေကျပ် ၄,၉၀၃ ဘီလီယံ ဖြစ်ပါတယ်။ သုံးငွေများတွင်ပါဝင်တဲ့ သာမန်အသုံးစရိတ်ကျပ် ၁၇,၅၇၃ ဘီလီယံအနက် တိုင်းဒေသကြီး၊ ပြည်နယ်များရဲ့ လိုငွေဖြည့်တင်းပေးခြင်း ကျပ် ၁,၇၉၄ ဘီလီယံ ပါဝင်ကြောင်း တွေ့ရပါတယ်။ ဒါနဲ့ပတ်သက်ပြီးတော့ အကြံပြုလိုတာကတော့ တိုင်းဒေသကြီး၊ ပြည်နယ်များရဲ့ ၂၀၁၈၂၀၁၉ ဘဏ္ဍာနှစ် အတွက် ပြည်ထောင်စု၏ဘဏ္ဍာမှ ဖြည့်စွက်ပေးငွေ ကျပ် ၁,၇၅၃ ဘီလီယံစာရင်းပါတဲ့ ရငွေသုံးငွေစာရင်းချုပ်ကိုလည်း ဖော်ပြထားသင့်ပါတယ်။ နောက်တစ်ချက်ကတော့ ပြည်ထောင်စုဖြည့်စွက် ရန်ပုံငွေမှ ဖြည့်စွက်ငွေဖြည့်တင်းပေးထားသဖြင့် တိုင်းဒေသကြီး၊ ပြည်နယ်များရဲ့ ရငွေသုံးငွေစာရင်းချုပ်ကို စိစစ်ရန်မဟုတ်ဘဲ သိသာရုံတော့ ဖော်ပြပေးသင့်ပါတယ်။ ဒုတိယအချက်အနေနဲ့ကတော့ ဘတ်ဂျက်ပိုလျှံငွေများအား နှစ်အလိုက်အပ်ငွေနဲ့ အသားတင် အပ်ငွေများကို တွေ့ရှိရပါတယ်။ ဥပမာ ၂၀၁၄-၂၀၁၅ မှာဆိုရင် စုစုပေါင်း ပိုလို့ပြန်အပ်တာက ကျပ်ဘီလီယံ ၄.၂၁၁ ရှိပါတယ်။ လွှဲပြောင်းသုံးတာက ကျပ်ဘီလီယံ ၁,၅၇၈၊ အသားတင်အပ်တာက ၂.၆၄၃ ဖြစ်ပါတယ်။ ၂၀၁၇-၂၀၁၈ မှာတော့ စုစုပေါင်းပြန်အပ်ငွေ ဘီလီယံ ၂,၅၀၄ ဖြစ်ပြီးတော့ လွှဲပြောင်းသုံးငွေက ၂၄ရ ဘီလီယံ ဖြစ်ပါတယ်။ အသားတင်အပ်ငွေက ၂,၂၅ရ ကျပ်ဘီလီယံဖြစ်ပါတယ်။ ဒါနဲ့ပတ်သက်၍ အကြံပြုလိုတာ ကတော့ ပြည်ထောင်စုလွှတ်တော်မှ အတည်ပြုထားတဲ့ သုံးငွေများကိုသာ သုံးစွဲသင့်ပါတယ်။ မူလဥပဒေ အရ ခွင့်ပြုသုံးငွေထက် ပိုမိုလွှဲပြောင်းသုံးစွဲခွင့် မပေးသင့်ပါဘူး။ ဒုတိယအချက်အနေနဲ့ ဘတ်ဂျက်ပိုလျှံငွေများ ဘာကြောင့်အပ်ရကြောင်းကို စိစစ်ပြီး အားနည်း ချက်များ၊ ပေါ့ဆမှုများ၊ အရေးယူဆောင်ရွက်မှုများနှင့် ရှင်းလင်းချက်များကို ပြည်ထောင်စုလွှတ်တော်သို့ နှစ်စဉ်တင်ပြ အစီရင်ခံစေပြီးတော့ လွှတ်တော်ကိုယ်စားလှယ်များမှ ဆွေးနွေးအကြံပြုပေးခြင်းအားဖြင့် ဘတ်ဂျက်ပိုလျှံငွေ၊ အပ်ငွေများ ပပျောက်သွားမယ်လို့ ယူဆပါတယ်။ တတိယအချက်အနေနဲ့ ပြည်ပ ကြွေးမြီနဲ့ပတ်သက်ပြီး တင်ပြလိုပါတယ်။ နိုင်ငံတော်ရဲ့ ၃၁-၃-၂၀၁၈ ရက်နေ့ ပြည်ပချေးငွေအရပ်ရပ် မြီရှင် နိုင်ငံအဖွဲ့အစည်းများအလိုက် ပေးအပ်ခြင်း စုစုပေါင်းအမေရိကန်ဒေါ်လာ ၁၀.၂ ဘီလီယံကို အသေးစိတ် ဖော်ပြထားတာ တွေ့ရှိပါတယ်။ ဒါနဲ့ပတ်သက်ပြီး အကြံပြုလိုတာကတော့ ဘတ်ဂျက်လိုငွေများကို ပြည်တွင်း ပြည်ပချေးငွေများဖြင့် ဖြည့်စွက်တဲ့အခါမှာ ဗဟိုဘဏ်မှ ငွေစက္ကူ ရိုက်နှိပ်ခြင်းနည်းကိုလည်းကောင်း၊ ဆိုင်းငံ့ကာလကြာမြင့်ပြီးတော့ အတိုးနှုန်းအလွန်နည်းတဲ့ ပြည်ပချေးငွေယူခြင်းနဲ့ နည်းကိုလည်းကောင်း စဉ်းစားတဲ့အခါမှာ တိုင်းပြည်အတွက်အကျိုးရှိမယ့်နည်းကို ရွေးချယ်ပြုလုပ်သင့်ပါတယ်။ ပြည်ပချေးငွေ များသုံးစွဲကြရာတွင် ထိရောက်မှုရှိစေပြီး သုံးစွဲမှုများ၊ ဆုံးရှုံးမှုများ မဖြစ်စေရန်တော့ တာဝန်ယူ ဆောင်ရွက် ရပါမယ်။ နံပါတ် (၄) အချက်အနေနဲ့ ခန့်မှန်းခြေအရအသုံးစာရင်းများ ရေးဆွဲတဲ့အခါမှာ အနီးစပ်ဆုံး၊ အမှန် ကန်ဆုံးဖြစ်စေရန် အကြံပြုပါမယ်။ ပထမအချက်အနေနဲ့ အစိုးရဌာနအဖွဲ့အစည်းများမှ ဘတ်ဂျက်ရေးဆွဲ ပြီး စီမံကိန်းနှင့် ဘဏ္ဍာရေးဌာနသို့လည်းကောင်း၊ အစိုးရအဖွဲ့သို့လည်းကောင်း၊ စီးပွားရေးကော်မရှင်သို့ လည်းကောင်း အဆင့်ဆင့်တင်ပြ စိစစ်ပြီးမှ ပြည်ထောင်စုလွှတ်တော်သို့ အတည်ပြုရန် ပေးပို့လာခြင်းဖြစ်ပါတယ်။ မူလရေးဆွဲတင်ပြခဲ့တဲ့ အဖွဲ့အစည်းများ၊ ဝန်ကြီးဌာနများအနေနဲ့ ပြဋ္ဌာန်းတဲ့ဥပဒေတွေ၊ စည်းမျဉ်းတွေ၊ စည်းကမ်းတွေ၊ ညွှန်ကြားချက်တွေအတိုင်း ပြုစုရေးဆွဲခဲ့မယ်ဆိုလို့ရှိရင် ရငွေသုံးငွေများကို ဖြတ်တောက်ရန် နည်းသွားမှာ ဖြစ်ပါတယ်။ အချက်အလက်မခိုင်မာတဲ့ ဘတ်ဂျက်စာရင်းများကို ရေးဆွဲတင်ပြနေမယ်ဆိုရင်တော့ အဆင့်ဆင့် မည်မျှပင် စစ်ဆေးစေကာမူ ဖြတ်တောက်ရမယ့် ဘတ်ဂျက်စာရင်းများသာ ဖြစ်နေပါမယ်။ စစ်ဆေးတွေ့ရှိ ချက်များအရ မြေပိုင်မရှိဘဲ ဆောက်လုပ်ရေးတင်ပြခြင်း၊ ခန့်မှန်းတွက်ချက်မှုများ မပါဘဲတင်ပြခြင်း၊ မြေနေရာ အနိမ့်အမြင့် ရေဝပ်နေရာများကို မစိစစ်ဘဲတင်ပြခြင်း၊ အထက်အဆင့်မှ ဆောက်လုပ်ရန်ညွှန်ကြားချက် လုပ်ငန်းများကိုလည်း ဘတ်ဂျက်ခွင့်ပြုနိုင်ရန် လိုအပ်ချက်များကို သက်ဆိုင်ရာဌာနများနှင့် ညှိနှိုင်းပူးပေါင်း ဆောင်ရွက်ခြင်းမရှိဘဲ ငွေလုံးငွေရင်းအသုံးစရိတ်များကို တောင်းခံနေတာ တွေ့ရှိရပါတယ်။ သာမန်အသုံးစရိတ်တွေမှာလည်း လစာတွက်ချက်တဲ့အခါမှာ ခွင့်ပြုဝန်ထမ်းအင်အားအတိုင်း မတွက်ချက်ဘဲ အမှန်တကယ်ခန့်ထားမယ့် ဝန်ထမ်းအရေအတွက်သာ တွက်ချက်ပြီးတော့ တင်ပြသင့်ပါတယ်။ စက်ဆီ၊ ချောဆီ၊ ဓာတ်ဆီ၊ ဒီဇယ်ဆီအသုံးစရိတ်များနှင့် ပြင်ဆင်စရိတ်များကိုလည်း အမှန်တကယ် လည်ပတ်သွားလာမယ့် မော်တော်ယာဉ်ယန္တရားများအတွက်ကိုသာ စိစစ်တွက်ချက် တောင်းခံသင့်ပါတယ်။ ယခင်နှစ်အသုံးစရိတ် များကို အခြေခံပြီးတော့ ခန့်မှန်းမရေးဆွဲသင့်ပါ။ ဘတ်ဂျက်ရေးဆွဲတဲ့အခါမှာ အထက်မှသတ်မှတ်ရက်တို အတွင်း တောင်းခံသဖြင့် ရသုံးမှန်းခြေစာရင်း ရေးဆွဲတင်ပြရာတွင် လိုအပ်သော အထောက်အထားများ မပြည့်စုံခြင်း၊ မှားယွင်းခြင်းများ ဖြစ်ပေါ်နေသည်ကို ကြားသိရပါတယ်။ ဘတ်ဂျက်ရေးဆွဲခြင်းလုပ်ငန်းဟာ လွန်ခဲ့တဲ့ နှစ်ပေါင်းများစွာမှာ ရေးဆွဲခဲ့ကြတာ ဖြစ်ပါတယ်။ ဒါကြောင့်မို့လို့ မပြည့်စုံသောစာရင်းများ မဖြစ်စေရန်နဲ့ အခုလာမယ့် ၂၀၁၉-၂၀၂၀ ဘဏ္ဍာရေးနှစ်အတွက် ဘတ်ဂျက်စာရင်းများကို ၂၀၁၈ နိုဝင်ဘာလနောက်ပိုင်းမှ စတင်ပြီးတော့ ုစု ရေးဆွဲသင့်ပါတယ်။ ဝန်ကြီးဌာနတစ်ခုတည်းမှ ဌာနများမှာပင် စက်ပစ္စည်း၊ ပရိဘောဂ စသည့်ပစ္စည်းများအတွက် အရည်အသွေး၊ အမျိုးအစားတူသော်လည်း ဈေးနှုန်းများမတူညီကြခြင်းကို တွေ့နေရပါတယ်။ ပြည်သူ့ဘဏ္ဍာငွေများ လေလွင့် ဆုံးရှုံးမှု မဖြစ်စေရန် ကွဲပြားခြားနားနေတဲ့ အဒီဈေးနှုန်းတွေကို ဝန်ကြီးဌာနတွေနဲ့ ကြီးကြပ်တဲ့ သက်ဆိုင်ရာ ဌာနများမှ ကြိုတင်စိစစ် ပူးပေါင်းရေးဆွဲပေးသင့်ပါတယ်။ ပြည်ထောင်စုဌာန၊ အဖွဲ့အစည်းများရဲ့ ရသုံး ခန့်မှန်းခြေစာရင်းများကို စီမံ/ဘဏ္ဍာဝန်ကြီးဌာနမှ စိစစ်ပြီးပါက အထက်အဖွဲ့အစည်းသို့ တင်ပြနေတဲ့ အခါမှာ သက်ဆိုင်ရာမြို့နယ်စီမံကိန်းရုံးများသို့ ငွေလုံးငွေရင်းအသုံးစရိတ်များကို ပေးပို့ပြီးတော့၊ မြေပြင်မှာ စိစစ်ပြီးတော့ ပြန်လည်တင်ပြစေတဲ့ အလေ့အကျင့်ကောင်းများ ဆောင်ရွက်ပေးသင့်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ ၂၀၁၈-၂၀၁၉ ဘဏ္ဍာနှစ် ပြည်ထောင်စု၏ဘဏ္ဍာငွေအရအသုံးဆိုင်ရာ ဥပဒေကြမ်းအပေါ်မှာ သာမန်ရငွေကျပ် ၁,၀၀၄ ဘီလီယံကို တိုးမြှင့်ပြီးတော့ သုံးငွေများစိစစ်လျှော့ချမှုကြောင့် သက်ရောက်တဲ့ သာမန်ရငွေကျပ် ၁၂.၇၉၀ ဘီလီယံ လျော့နည်းခြင်းနှင့် သုံးငွေစိစစ်လျှော့ချမှု ကျပ် ၂၂၇.၉၀၆ ဘီလီယံကို အတည်ပြုပေးပါရန် ထောက်ခံအကြံပြု တင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးခင်ချို၊ လှိုင်းဘွဲမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1371">ဦးခင်ချို (လှိုင်းဘွဲမဲဆန္ဒနယ်၊ ကရင်ပြည်နယ်)</mp>အားလုံးမင်္ဂလာပါ။ ကျွန်တော်ကတော့ ကရင်ပြည်နယ် လှိုင်းဘွဲမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးခင်ချို ဖြစ်ပါတယ်။ ကျွန်တော် ဆွေးနွေးတင်ပြမှာက JPAC ၂၀၁၈-၂၀၁၉ ဘဏ္ဍာနှစ်၊ ဘဏ္ဍာငွေအရအသုံးဆိုင်ရာ ဥပဒေအပေါ် သုံးသပ်ချက် အစီရင်ခံစာအမှတ်(၉/၂၀၁၈)ကို လေ့လာဆွေးနွေး တင်ပြမှာဖြစ်ပါတယ်။ ၂၀၁၈-၂၀၁၉ ဘဏ္ဍာနှစ် ရငွေ ကျပ်ဘီလီယံ ၂၀,၀၅၁.၄၉၆ နှင့် သုံးငွေ ၁၄,၉၅၄.၆၁၆ လျာထားပြီးတဲ့အပေါ်မှာ ဘတ်ဂျက်စိစစ်ရေးအဖွဲ့ရဲ့ ဖြတ်တောက်မှုတွေအရ သာမန်အသုံးစရိတ်မှာ ၉ ရာခိုင်နှုန်း၊ သာမန်အသုံးစရိတ် ၃ ရာခိုင်နှုန်း၊ ထောက်ပံ့ ငွေက ၁ ရာခိုင်နှုန်း၊ လုပ်ငန်းသုံးရင်းနှီးပစ္စည်းမှာ ရ ရာခိုင်နှုန်းနဲ့ ငွေလုံးငွေရင်းလုပ်ငန်းတွေမှာ ၈၃ ရာခိုင် နှုန်းနဲ့ ကျပ်ဘီလီယံ ၂၇၇.၉၀၆ ဖြတ်တောက်ပြီးတော့ ဖြတ်တောက်ငွေအားလုံး မူလလျာထားချက်ဟာ ၁ ရာခိုင်နှုန်း ဖြတ်တောက်ခဲ့တဲ့အတွက်ကြောင့်မို့လို့ သုံးငွေကျပ် ဘီလီယံ ၂၄,၇၂၆.၇၁၀ ခွင့်ပြုခဲ့ကြောင်း တွေ့ရပါတယ်။ ရငွေအပေါ်မှာ အသုံးစရိတ်လျာထားချက်အနေနဲ့ ၂၀၁၅-၂၀၁၆ မှာ ၁၁၈ ရာခိုင်နှုန်း၊ ၂၀၁၆-၂၀၁ရ နဲ့ ၂၀၁၇-၂၀၁၈ မှာ ၁၁၁ ရာခိုင်နှုန်းနဲ့ ၂၀၁၈-၂၀၁၉ မှာတော့ ၁၂၄ ရာခိုင်နှုန်းထိ တိုးလာတာတွေ့ရပါတယ်။ ဘတ်ဂျက်လိုငွေအနေနဲ့လည်း ၂၀၁၈-၂၀၁၉ လျာထားမှုမှာ ယခင် ၂၀၁၇-၂၀၁၈ ရဲ့ ၂ ဆလောက် ဖြစ်နေတာကို တွေ့ရပါတယ်။ ဘတ်ဂျက်လိုငွေဖြည့်ဆည်းမှု ချေးငွေကလည်းပဲ ၂၀၁၇-၂၀၁၈ ရဲ့ ၂ ဆခွဲလောက် တိုးလာ တာကို တွေ့ရပါတယ်။ ဒါကလည်းပဲ ဝန်ထမ်းတွေ လစာနှုန်းတိုးမြှင့်မှုနဲ့ ငွေလုံးငွေရင်းသုံးငွေတွေ ၂၀၁၇၂၀၁၈ ရဲ့ ၂ ဆလောက်တိုးလာတာဖြစ်လို့ တွေ့ရပါတယ်။ ဝင်ငွေတိုးလာနိုင်မယ် ဆိုလို့ရှိရင်တော့ ဘတ်ဂျက် လိုငွေဖြစ်ပေါ်မှု လျော့ကျသွားနိုင်မှာ ဖြစ်ပါတယ်။ ရငွေများနဲ့ပတ်သက်လို့ လျာထားမှုအား အခွန်အကောက် ရငွေက ၃၈ ရာခိုင်နှုန်း၊ နိုင်ငံပိုင်စီးပွားရေးအဖွဲ့အစည်းများက ရငွေက ၃၈ ရာခိုင်နှုန်း၊ ချေးရမယ့်ငွေက ၁၁ ရာခိုင်နှုန်း လျာထားတာတွေ့ရပြီးတော့ နိုင်ငံပိုင်စီးပွားရေးအဖွဲ့အစည်းတွေထံကနေ ရငွေစုစုပေါင်း ကျပ်ဘီလီယံ ၇,၇၄၄ လျာထားပြီးတော့ သုံးရမယ့်ငွေက ကျပ်ဘီလီယံ ၈,၉၇၁ လျာထားပြီး လိုငွေကျပ် ဘီလီယံ ၁,၂၂ရ ကို နိုင်ငံတော်က ဖြည့်ပေးရတဲ့သဘော တွေ့ရပါတယ်။ နိုင်ငံပိုင်စီးပွားရေးအဖွဲ့ အစည်းတွေရဲ့ အခြေအနေကို လေ့လာကြည့်မယ်ဆိုရင်၂၀၁၆-၂၀၁ရ အရှုံး ဖြစ်ပေါ်မှုဟာ ၁၂ ခုရှိနေပေမယ့် ၂၀၁၈ ခုနှစ်၊ စက်တင်ဘာလအထိကတော့ ၉ ခုကျသွားပြီးတော့ ၂၀၁၈၂၀၁၉ မှာ ၁၀ ခု အရှုံးဖြစ်နိုင်ခြေရှိတယ်လို့ တင်ပြထားတဲ့အတွက် စီးပွားရေးလုပ်ငန်း၊ ဘယ်စီးပွားရေးလုပ်ငန်း တိုးလာတယ်ဆိုတာ၊ ဘာကြောင့်ရှုံးနိုင်လဲဆိုတာကို ရှင်းပြစေချင်ပါတယ်။ စီးပွားရေးအဖွဲ့အစည်း ၃၂ ခု မှာ ၁၀ ခုက အရှုံးဖြစ်ပေါ်နိုင်ဖြစ်ပြီးတော့ ကျပ်ဘီလီယံ ၈၃၃.၃၈ရ ခန့်မှန်းထားတဲ့နေရာမှာ လျှပ်စစ်ဓာတ်အား ထုတ်လုပ်ရေးမှာ ၇၆ ရာခိုင်နှုန်းနဲ့ အများဆုံး၊ မီးရထားက ၂ ရာခိုင်နှုန်းနဲ့ စက်မှု (၁)၊ (၂)၊ (၃)က ၁၀ ရာခိုင်နှုန်း လျာထားတာတွေ့ရပါတယ်။ လျှပ်စစ်နဲ့ပတ်သက်လို့ အစီရင်ခံစာ အပိုဒ် ၃၂ အရ တစ်ယူနစ် ပျမ်းမျှကုန်ကျ စရိတ်က ၉၄ ကျပ်ကနေ ၁၀၅ ကျပ် ကြားရှိပြီးတော့ ရောင်းဈေးက ကျပ် ၇၀ ကနေ ၇၅ ကျပ်ရှိလို့ တစ်ယူနစ် ကို ၂၂ ကျပ်ကနေ ၃၁ ကျပ်လောက် အရှုံးဖြစ်နေတဲ့အတွက်ကြောင့် ထုတ်လုပ်မှုယူနစ် တိုးလာတာနဲ့အမျှ အရှုံးငွေပမာဏပိုပြီးတော့ တိုးလာနိုင်မှာဖြစ်ပါတယ်။ လျှပ်စစ်ရဲ့ အရှုံးပမာဏဟာ ပြည်ထောင်စုရငွေအားလုံးရဲ့ ၃ ရာခိုင်နှုန်း၊ ဝင်ငွေခွန်လျာထားချက်အရ ၂ရ ရာခိုင်နှုန်းရှိပါတယ်။ အဓိပ္ပာယ်ကတော့ ပြည်သူတွေဆီကရတဲ့ ဝင်ငွေခွန်အားလုံးရဲ့ ၃ ပုံ ၁ ပုံ နီးပါး လျှပ်စစ်ရဲ့ အရှုံးငွေအတွက် ဖြည့်ပေးရတဲ့သဘော ဖြစ်ပါတယ်။ ဒါကြောင့်လည်း အရှုံးပမာဏကြီးမားတဲ့ လျှပ်စစ်ဓာတ်အားပြုပြင်ရေးက အရေးကြီးပါတယ်။ အလားတူ အရှုံးဖြစ်နိုင်ခြေလျာထားတဲ့ စီးပွားရေး အဖွဲ့အစည်း ၁၀ ခုလုံးရဲ့ ဝင်ငွေတိုးပြီးတော့ ရှာဖွေနိုင်မယ့်နည်းလမ်းတွေနဲ့ အရှုံးဖြစ်ပေါ်နိုင်မှု အခြေအနေကို ဖြေရှင်းနိုင်မယ့်နည်းလမ်းတွေ တွေးတောကြံဆပြီးတော့ တီထွင်ဆောင်ရွက်သင့်ကြောင်း အကြံပြုလိုပါတယ်။ အစီရင်ခံစာအပိုဒ် ၁၈ပါ ဝင်ငွေခွန်ကောက်ခံရရှိမှုကို လေ့လာကြည့်မယ်ဆိုရင် ၂၀၁၅-၂၀၁၆ ထက် တဖြည်း ဖြည်း လျော့နည်းကောက်ခံရရှိတာ တွေ့ရပါတယ်။ ၂၀၁၈-၂၀၁၉ မှာ ၂၀၁၅-၂၀၁၆ ရဲ့ ၅၅ ရာခိုင်နှုန်း လောက်ပဲ ရနိုင်ကြောင်း လျာထားတာတွေ့ရပြီးတော့ ဝင်ငွေလျာထားချက် နိမ့်ကျနေတယ်လို့ ယူဆပါတယ်။ ဝင်ငွေလျာထားချက် တိုးတက်ရရှိနိုင်ရေး၊ အခွန်ထမ်းပြည်သူများ အခွန်ယဉ်ကျေးမှု သိရှိနားလည် နိုင်စေရေး အခွန်ထမ်းကြီးများနဲ့ အလယ်အလတ်အခွန်ထမ်းကြီးများ တွေ့ဆုံညှိနှိုင်းပြီး အခွန်ဥဒေများ လိုအပ်သလို ပြင်ဆင်မှုတွေ ဆောင်ရွက်ပေးသင့်ကြောင်း အကြံပြုလိုပါတယ်။ ဥပဒေအရ အရေးယူဆောင်ရွက် ခြင်းထက် ဥပဒေနဲ့အညီ အပြန်အလှန် အထောက်အကူဆောင်ရွက်ခြင်းက ပိုမိုကောင်းမွန်တယ်လို့ ယူဆ ပါတယ်။ လွန်ခဲ့တဲ့ ရ နှစ်အတွင်းမှာ ၂၀၁၄-၂၀၁၅ မှာ အခွန်နဲ့ GDP အချိုးဟာ ၉.၈ ရာခိုင်နှုန်းနဲ့ အမြင့်ဆုံး ရရှိတာ တွေ့ရပါတယ်။ ကြွေးမြီနဲ့ပတ်သက်လို့ ၂၀၁၇-၂၀၁၈ မှာ ပြည်တွင်းကြွေးမြီ ဟာ ၂၀၁၂-၂၀၁၃ ရဲ့ ၃ ဆလောက်တိုးလာပြီးတော့ ပြည်ပကြွေးမြီကတော့ ၂ ဆခွဲလောက် တိုးလာတာကို တွေ့ရပါတယ်။ ဘတ်ဂျက် လိုငွေ ဖြည့်ဆည်းမှုဟာ ချေးငွေအပေါ်မှာ အမှီပြု နေရတာ များလာတဲ့သဘော ဖြစ်နေကြောင်း တွေ့ရပါတယ်။ အတိုးပေးငွေဟာ ၂၀၁၇-၂၀၁၈ မှာ ၂၀၁၂-၂၀၁၃ ရဲ့ ၂ ဆလောက်တိုးလာကြောင်း တွေ့ရပါတယ်။ ၂၀၁၇-၂၀၁၈ ရဲ့ အတိုးပေးငွေပေါင်းဟာ သိန်း ၄၀၀ တန်ကျောင်း ဆောက်မယ်လို့ဆိုလို့ ရှိရင် အဆောက်အအုံ ပေါင်း ၃ သောင်းလောက်ဆောက်နိုင်ပြီးတော့ သန်း ၁,၅၀၀ တန်လောက်တန်တဲ့ မီတာ ၁၄၀ ရှည်တဲ့ သံကူ ကွန်ကရစ် တံတားတွေဆောက်မယ်ဆိုရင် တံတားအစင်းပေါင်း ၉၀၀ လောက် ဆောက်ပေးနိုင်ပါတယ်။ လိုအပ်လို့ ချေးယူခြင်းဖြစ်တဲ့အတွက်ကြောင့် ရေရှည်မှာ ဘတ်ဂျက်လိုငွေတွေကို ချေးငွေအပေါ်မှာ အမှီအခို ပြုမှုနည်းနိုင်သမျှ နည်းလာဖို့ဟာ ကုန်သွယ်မှုလိုငွေလျှော့ချနိုင်ဖို့၊ အခွန်အကောက်ရငွေတွေ တိုးတက်ရရှိ နိုင်ဖို့နဲ့ အစီရင်ခံစာအပိုဒ် ၁၆ ပါ အရှုံးဖြစ်ပေါ်မှုတွေ လျော့ကျလာနိုင်ဖို့ နိုင်ငံပိုင် စီးပွားရေးလုပ်ငန်း တွေဟာ ယခင်ဘဏ္ဍာရေးဝန်ကြီးဌာနရဲ့ ၃-၄-၂၀၁၂ ရက်စွဲပါစာအမှတ်၊ ဘက- ၃/၂၀(၅၄၇)/ ၂၀၁၂ ပါ စီးပွားရေးဆန်ဆန် ရပ်တည်နိုင်အောင် ကြိုးစားနိုင်ဖို့ထက် မူလရည်မှန်းထားသလို အောင်မြင်အောင် ဆောင်ရွက်နိုင်ဖို့ လိုအပ်မှာဖြစ်ပါတယ်။ နောက်ဆုံးအနေနဲ့ တင်ပြလိုတာကတော့ JPAC ရဲ့ အစီရင်ခံစာအမှတ် (၇/၂၀၁၈)မှာ ဖော်ပြထားတဲ့ ရငွေလျာထားချက်ပြည့်မီကျော်လွန်ရေး၊ ဘတ်ဂျက်လိုငွေ တစ်နှစ်ထက်တစ်နှစ် လျှော့ချလာနိုင်ရေး၊ အခွန် အကောက်များ ပြည့်ပြည့်ဝဝကောက်ခံလာနိုင်ရေး၊ တရားမဝင်ကုန်သွယ်မှုတွေ ထိထိရောက်ရောက် ဖော်ထုတ် အရေးယူနိုင်ရေး၊ အခွန်ကြွေးကျန်တွေ အနည်းဆုံးဖြစ်အောင် ဆောင်ရွက်ရေး၊ အရှုံးဖြစ်ပေါ်နေတဲ့ နိုင်ငံပိုင် စီးပွားရေးများအပေါ် အခြေအနေအမှန် အဖြေရှာပြီး အကောင်းဆုံး အမှန်ဆုံး ဖြေရှင်းနိုင်ရေး၊ နိုင်ငံပိုင် သယံဇာတတွေထုတ်ယူမှုကို စနစ်တကျ ထုတ်လုပ်နိုင်ရေး၊ ဘတ်ဂျက်တောင်းခံငွေများကိုလည်း ထိထိ ရောက်ရောက် အကျိုးရှိရှိ အသုံးပြုနိုင်ရေးနဲ့ ပိုလျှံငွေတွေ အလွန်အကျွံမဖြစ်ပေါ်နိုင်ရေး အထူးဂရုစိုက်ဖို့ အကြံပြုရင်း နိဂုံးချုပ်အပ်ပါတယ်။ အားလုံး ကျေးဇူးတင်ပါတယ်။</speech>
<speech type="speaker">ဦးတင်အောင်ထွန်း မကွေးတိုင်းဒေသကြီး မဲဆန္ဒနယ်အမှတ်(၅) ဆွေးနွေးဖို့ဖြစ်ပါတယ်။</speech>
<speech><mp id="1279">ဦးတင်အောင်ထွန်း(မဲဆန္ဒနယ်အမှတ်-၅၊ မကွေးတိုင်းဒေသကြီး)</mp>လေးစားအပ်တဲ့ ပြည်ထောင်စု လွှတ်တော်နာယက၊ ပြည်ထောင်စုလွှတ်တော် ကိုယ်စားလှယ်များနဲ့ ဧည့်သည်တော်များအားလုံး မင်္ဂလာပါ ခင်ဗျာ။ ကျွန်တော်က မကွေးတိုင်းဒေသကြီး မဲဆန္ဒနယ်အမှတ်(၅)မှ အမျိုးသားလွှတ်တော် ကိုယ်စားလှယ် ဦးတင်အောင်ထွန်းပါ။ ကျွန်တော့အနေနဲ့ ၂၀၁၈-၂၀၁၉ ခုနှစ် အမျိုးသားစီမံကိန်းဥပဒေကြမ်းနှင့် ပြည်ထောင်စု၏ ရငွေသုံးငွေများနှင့်စပ်လျဉ်းလို့ ဥပဒေကြမ်းမှာဖြည့်စွက်လိုတဲ့ အပိုဒ်တစ်ပိုဒ်နဲ့ မကွေးတိုင်းဒေသကြီးရဲ့ ရည်မှန်းချက်မူကြမ်းတစ်ခုကို ကန့်ကွက်ဆွေးနွေးသွားမှာ ဖြစ်ပါတယ်။ လေးစားအပ်တဲ့ ပြည်ထောင်စုလွှတ်တော် နာယကနဲ့ ပြည်ထောင်စုလွှတ်တော် ကိုယ်စားလှယ်များ ခင်ဗျာ။ ပထမအချက်အနေနဲ့ ၂၀၁၈-၂၀၁၉ ခုနှစ် အမျိုးသားစီမံကိန်းဥပဒေကြမ်းအခန်း(၃) အထွေထွေ အပိုဒ် ၁၃ မှာ သက်ဆိုင်ရာဌာနနှင့် အဖွဲ့အစည်းများသည် မိမိတို့ဆောင်ရွက်သည့် လုပ်ငန်းစီမံကိန်းနှင့် လုပ်ငန်းများအတွက် လျာထားခြင်း၊ အကောင်အထည်ဖော်ဆောင်ရွက်ခြင်း၊ စိစစ်သုံးသပ်ခြင်း လုပ်ငန်းများ နှင့်စပ်လျဉ်း၍ သတ်မှတ်ချက်နှင့်အညီ မြို့နယ်အဆင့်မှစတင်ပြီး စီမံကိန်းနှင့် ဘဏ္ဍာရေးဝန်ကြီးဌာန အပါအဝင် သက်ဆိုင်ရာမဲဆန္ဒနယ်အသီးသီးရှိ လွှတ်တော်ကိုယ်စားလှယ်များ တာဝန်ရှိပုဂ္ဂိုလ်၊ အဖွဲ့အစည်း များနှင့် အပြည့်အဝပူးပေါင်းဆောင်ရွက်ရမည်။ ပူးပေါင်းရန်ပျက်ကွက်သည့် ပုဂ္ဂိုလ်၊ ဌာန၊ အဖွဲ့အစည်းများကို တည်ဆဲဥပဒေ၊နည်းဥပဒေ၊စည်းမျဉ်းစည်းကမ်းများနှင့်အညီ ထိရောက်စွာ အရေးယူဆောင်ရွက်ရမည်လို့ သက်ဆိုင်ရာ မဲဆန္ဒနယ်အသီးသီးရှိ လွှတ်တော်ကိုယ်စားလှယ်များဆိုတဲ့အချက်ကို ဖြည့်စွက်လိုပါတယ်။ ဥပဒေကြမ်းရဲ့ နိဒါန်းမှာလည်း နိုင်ငံတော်၏ လူမှုစီးပွားရေးနယ်ပယ်အသီးသီး ဖွံ့ဖြိုးတိုးတက်ရေးနှင့် ပြည်သူကိုဗဟိုပြု၍ အားလုံးပါဝင်နိုင်သော စဉ်ဆက်မပြတ် တိုးတက်မှုရရှိစေရန် ရည်ရွယ်၍ ချမှတ်ထား သည့် နိုင်ငံတော်၏ စီးပွားရေးမူဝါဒများနှင့်အညီ စနစ်တကျ အကောင်အထည်ဖော်နိုင်ရန်အလို့ငှာ ပြည်ထောင်စု လွှတ်တော်သည် ဤဥပဒေကိုပြဋ္ဌာန်းလိုက်သည်လို့ ဖော်ပြထားတာနှင့်အညီ ပြည်သူကိုဗဟိုပြုတဲ့ ပြည်သူ့ ကိုယ်စားလှယ်များကို လုပ်ငန်းစီမံကိန်းနှင့် လုပ်ငန်းများအတွက် လျာထားဆောင်ရွက်တဲ့နေရာ၊ စိစစ် သုံးသပ်တဲ့နေရာမှာ စတင်ပါဝင်စေခြင်းအားဖြင့် များစွာထိရောက်မှန်ကန်နိုင်မှာ ဖြစ်ပါတယ်။ ဒုတိယအချက်အနေနဲ့ ၂၀၁၈-၂၀၁၉ ဘဏ္ဍာနှစ် အမျိုးသားစီမံကိန်းနောက်ဆက်တွဲ ၃(ခ) တိုင်း ဒေသကြီး၊ ပြည်နယ်အလိုက် ရည်မှန်းချက်များမူကြမ်းမှာပါတဲ့ မကွေးတိုင်းဒေသကြီးရဲ့ ၂၀၁၈-၂၀၁၉ ဘဏ္ဍာနှစ် လူမှုစီးပွားဖွံ့ဖြိုးတိုးတက်မှုစီမံကိန်းများ အခြားဝန်ဆောင်မှုအနေနဲ့ ဖော်ပြထားတဲ့ ခရီးသွား လုပ်ငန်းများ ဖွံ့ဖြိုးတိုးတက်စေရေးအတွက် မင်းဘူးခရိုင်ရှိ မန်းရွှေစက်တော်ဘေးမဲ့တောနေရာတွင် နိုင်ငံခြားသား ဧည့်သည်များ အဆင်ပြေချောမွေ့စွာ တည်းခိုနိုင်ရန် သက်ဆိုင်ရာဌာနများနှင့် ကွင်းဆင်းညှိနှိုင်း ဆောင်ရွက်ခြင်း၊ ဟိုတယ်နှင့် တည်းခိုရိပ်သာများ အသစ်ဆောက်လုပ်ခြင်း၊ ဟိုတယ်ဝန်ဆောင်မှုသင်တန်းများ ဖွင့်လှစ်ခြင်းနှင့် ဧည့်လမ်းညွှန်လိုင်စင်များ ပိုမိုထုတ်ပေးနိုင်ရန် ရည်မှန်းထားပါသည်ဆိုတဲ့ ရည်မှန်းချက်နေရာမှာ နေရာဒေသ ရည်ညွှန်းတဲ့ မင်းဘူးခရိုင် မန်းရွှေစက်တော်ဘေးမဲ့တောနေရာကို လုံးဝသဘောမတူနိုင်ပါဘူး။ ကမ္ဘာ့ရှားပါး စာရင်းဝင် ရွှေသမင်နဲ့ ကြယ်လိပ်တို့အပါအဝင် ဇီဝမျိုးစိတ် မျိုးကွဲတို့ ရှားရှားပါးပါးတည်ရှိနေတဲ့ ရွှေစက်တော် ဘေးမဲ့တောနေရာ ဘေးမဲ့တောရဲ့အနီးပတ်ဝန်းကျင် ဘယ်နေရာမှာမှ ဝိသမလောဘများတဲ့ စီးပွားရေးသမားတွေ အခြေချလုပ်ကိုင်ခွင့်ပြုပေးဖို့ မလိုပါဘူး။ စီးပွားရေးသမားတွေ ခြေကုတ်ယူပြီး သစ်ခိုးထုတ်တာ၊ ကျောက်မီးသွေး ခိုးထုတ်တာ၊ လက်ယက်တွင်းနဲ့ ရေနံ ခိုးထုတ်တာအပါအဝင် ရှားပါးတိရစ္ဆာန်နှင့် သစ်တောထွက်ပစ္စည်း များကိုပါ မသမာတဲ့နည်းများနဲ့ ဖမ်းဆီးသတ်ဖြတ် မှောင်ခိုခိုးထုတ်ခြင်းများပါ လုပ်ဆောင်လာပြီး သဘာဝ ဘေးမဲ့တောတစ်ခုလုံး ပျက်စီးသွားမှာဖြစ်ပါတယ်။ စီမံကိန်းကို တင်ပြဆောင်ရွက်တဲ့နေရာမှာ သတ်မှတ် ထားတဲ့ အင်္ဂါရပ်တွေ၊ ဆန်းစစ်ချက်တွေ ပြည့်စုံအောင် အရင် ဆောင်ရွက်ရမှာဖြစ်ပါတယ်။ ၂၀၁၈-၂၀၁၉ ဘဏ္ဍာနှစ် အမျိုးသားစီမံကိန်းဥပဒေကြမ်းရဲ့ အပိုဒ် ၉မှာ သက်ဆိုင်ရာဌာနနှင့် အဖွဲ့ အစည်းများသည် စီမံကိန်းများ တင်ပြဆောင်ရွက်ရာတွင် သတ်မှတ်ထားသောအင်္ဂါရပ်များ၊ ဆန်းစစ်ချက် များပြည့်စုံမှသာလျှင် ဆောင်ရွက်ရမည်လို့ပါရှိသလို အပိုဒ်၁၂မှာလည်း ပတ်ဝန်းကျင်ထိခိုက်မှုရှိ မရှိတို့ကို ဘက်စုံလေ့လာဆန်းစစ်ပြီး ပြည်ထောင်စုအစိုးရအဖွဲ့၏ သဘောတူခွင့်ပြုချက် ရရှိထားပြီးသော လုပ်ငန်း စီမံကိန်းများဖြစ်ရမည်လို့ ပါရှိပါတယ်။ ဒါ့အပြင် အပိုဒ် ၆ မှာ အကျိုးစီးပွားဖြစ်ထွန်းမှုမရှိတဲ့ စီမံကိန်းများကို ငြင်းပယ်ခြင်း၊ ဆိုင်ငံ့ခြင်း၊ လျှော့၍ခွင့်ပြုခြင်းများ ဆောင်ရွက်ရမည်လို့ ပါရှိတဲ့အတွက် မကွေးတိုင်းဒေသကြီး အခြားဝန်ဆောင်မှုအဖြစ်ဖော်ပြထားတဲ့ မင်းဘူးခရိုင်၊ မန်းရွှေစက်တော် ဘေးမဲ့တောနေရာမှာ ဟိုတယ်နှင့် တည်းခိုရိပ်သာများ အသစ်တည်ဆောက်ခြင်း၊ ဟိုတယ်ဝန်ဆောင်မှုသင်တန်းများ ဖွင့်လှစ်ခြင်းတို့ကို ငြင်းပယ် သင့်ပါကြောင်း အဆိုပြု ဆွေးနွေး တင်ပြလိုက်ရပါတယ်။ အားလုံးကို ကျေးဇူးတင်ပါတယ်ခင်ဗျာ။</speech>
<speech type="speaker">ဦးကံမြင့် သရက်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1464">ဦးကံမြင့်(သရက်မဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့် အားလုံးပဲမင်္ဂလာပါ။ ကျွန်တော်ကတော့ ၂၀၁၈-၂၀၁၉ ခုနှစ်၊ အမျိုးသားစီမံကိန်း ဥပဒေကြမ်းနဲ့ ပြည်ထောင်စု၏ ဘဏ္ဍာငွေအရအသုံးဆိုင်ရာဥပဒေကြမ်းတို့ရဲ့ မူသဘောအခြေခံကို ဆွေးနွေး သွားမှာဖြစ်ပါတယ်။ ကျွန်တော်တို့ တိုင်းပြည်ဟာ အခု လိုငွေတွေပြနေတယ်။ လိုငွေပြဘတ်ဂျက်နဲ့ လုပ်နေ တယ်ဆိုတာ ဖွံ့ဖြိုးပြီးတိုင်းပြည်တွေ၊ မဖွံ့ဖြိုးသေးတဲ့တိုင်းပြည်လည်း လိုငွေပြဘတ်ဂျက်နဲ့လုပ်တာပါ။ ဒါဘာကြောင့်လုပ်လဲဆိုတော့ ကျွန်တော်တို့ အလုပ်အကိုင်ရရှိရေး၊ စီးပွားရေးဖွံ့ဖြိုးတိုးတက်ရေး၊ စီးပွား ရေးကို တစ်ဟုန်ထိုးတိုးတက်အောင်လုပ်တဲ့ အနေအထားနဲ့ လိုငွေပြဘတ်ဂျက်နဲ့ ဒါတိုင်းပြည်တိုင်းမှာ ဒီလိုပဲ လုပ်နေတာပါ။ အဲဒီတော့ ကျွန်တော်တို့တိုင်းပြည်ဟာ အခု ၂၀၁၅-၂၀၁၆ မှာ လိုငွေတွေ ၃,၀၅၅ ဘီလီယံ၊ နောက် ၂၀၁၆-၂၀၁ရ မှာ ၁,၈၉၃ ဘီလီယံ၊ ၂၀၁၇-၂၀၁၈ မှာ ၂,၀၉၆ ဘီလီယံ၊ အခုဒီနှစ် ၂၀၁၈-၂၀၁၉ မှာ ၄.၉၀၃ ဘီလီယံ ပေါ်ပေါက်ခဲ့ပါတယ်။ ဒါကလိုငွေပြတယ်ဆိုတာကတော့ တိုင်းပြည်ဖွံ့ဖြိုး တိုးတက်အောင် လုပ်တဲ့သဘောပါ။ သို့ပေမယ့် လိုငွေဟာ ရေရှည်မှာလိုငွေပြလာလို့ရှိရင် ကျွန်တော်တို့ ကြွေးမြီတာဝန်တွေ ပိပြီးတော့ တိုင်းပြည်ဘဏ္ဍာရေးဟာ ယိုင်လဲနိုင်တဲ့ အခြေအနေမှာရှိပါတယ်။ အဲဒီတော့ လိုငွေကိုရအောင်၊ လျှော့ချအောင် ဘယ်လိုလုပ်မလဲဆိုတာ ဒါကျွန်တော် ဆွေးနွေးချင်ပါတယ်။ တော်တော်များများကတော့ အသုံးစရိတ်ပိုင်းတွေ တော်တော်ဆွေးနွေးကြတယ်။ ကျွန်တော့အနေနဲ့ကတော့ ရငွေပိုင်းကို ကျွန်တော် ဆွေးနွေးချင်ပါတယ်။ ရငွေတွေကို ပိုရအောင်၊ တိုးတက်အောင်၊ ရအောင်လုပ်သလို၊ အသုံးစရိတ်တွေကို စိစိစစ်စစ်လုပ်ခြင်းအားဖြင့် ကျွန်တော်တို့ လိုငွေ Deficit Gap ကိုလျော့အောင် ကျွန်တော်တို့ လုပ်ချင်ပါတယ်။ အဲဒီတော့ ကျွန်တော်တို့က အခုပြီးခဲ့တဲ့ စာရင်းစစ်ချုပ်အစီရင်ခံစာမှာ ရွှေကြွေးကျန်တွေ၊ နောက်တစ်ခုက အခွန်အကောက်ကြွေးကျန်တွေ၊ နောက် တစ်ခါ ဓာတ်အားခကြွေးကျန်တွေ။ ဒါတွေကို အရကောက်ခံရမှာပါ။ နောက်တစ်ခါ အခုစီမံကိန်းနဲ့ ဘဏ္ဍာရေး ဝန်ကြီးဌာနက လျာထားတဲ့ကိန်းဂဏန်းတွေဟာလည်း နိမ့်နေတယ်လို့ ကျွန်တော် တွက်ဆပါတယ်။ ဘာဖြစ် လို့လဲဆိုတော့ ကျွန်တော်တို့ အမြဲတမ်း နှစ်စဉ်ယှဉ်တဲ့ ကိန်းဂဏန်းတွေမှာရော၊ ခန့်မှန်းခြေကိန်းဂဏန်း တွေမှာရော အမြဲတမ်းနိမ့်ကျနေလို့ လျာထားချက်အောင်တယ်၊ အောင်တယ်ဆိုတဲ့ သဘောမျိုးတွေ ဖြစ်နေ ပါတယ်။ အဲဒီတော့ ဒီကိန်းဂဏန်းတွေကို နှိမ့်လိုက်လို့ရှိရင် ကျွန်တော်တို့က ဌာနဆိုင်ရာက ပြန်လည် ရှင်းလင်းရမယ့် အနေအထားရှိလို့လားတော့ မသိဘူး။ အဲဒါကြောင့်မို့ ကျွန်တော်က ဒီဟာကို လျာထားချက် ကိုမြှင့်ပြီးတော့ ရငွေတွေကို အရကောက်ခံပြီးတော့ အသုံးစရိတ်တွေကို လျှော့ချမှ ကျွန်တော်တို့ လိုငွေတွေ လျော့မယ်ဆိုတာ ဒါဒီလိုနည်းနဲ့ ကျွန်တော်ရှင်းနေပါတယ်။ နောက်တစ်ခါ ကျွန်တော်က လိုငွေကို ဆွဲတဲ့နေရာမှာ နာယကကြီးခင်ဗျာ။ ကျွန်တော် Power Point 6:e:GO:copil miscossos os saamziscossos. goos:osm Accounting Method Analytical Method 11 SàCOS? Accounting Method mosaicosco a cos ceceozof loa ချင်လို့ လိုငွေနဲ့ GDP အချိုးကို နှိမ့်ချချင်လို့ သူကကြွေးမြီတွေကို Suspend ကို သူကထည့်ထားတာ။ Contra ထည့်ထားတာ။ အဲဒီတော့ ဒါတွေဟာမဖြစ်သင့်ဘူး။ ဆိုလိုတာက အမှန် ကျွန်တော်တို့ ဖော်ပြ သင့်တယ်။ အမှန်ဖော်ပြသင့်တယ်ဆိုတာက Analytical Method မှာ ကြွေးမြီကို ထည့်မထားဘူး။ ဒါ တိုင်းပြည်ရဲ့ အသားတင်ဝင်ငွေပဲ။ အဲဒီတော့ ကြွေးမြီဟာ တိုင်းပြည်ရဲ့ အသားတင်ဝင်ငွေမဟုတ်တဲ့အတွက် ကြောင့် Analytical Method နဲ့ ပြခြင်းအားဖြင့် ဘဏ္ဍာရေးကို ဆင်ခြင်နိုင်မယ့် အနေအထားကို ရောက်မှာပါ။ အဲဒီတော့ အခုရငွေကို စိစစ်တယ်၊ စိစစ်တယ် ဆိုပြီးပြောရင်းနဲ့ ရငွေ စိစစ်တဲ့အပိုင်းလေးကို ကျွန်တော်ပြောပြချင်ပါတယ်။ အခုဒီမှာ လုပ်ငန်းအတွေ့အကြုံအရ တစ်ခါမှမတွေ့ဘူးတဲ့ဇယားကို ဖော်ပြထားတာတွေ့တယ်။ ဘာလဲဆိုတော့ ကျွန်တော်တို့ဟာ စိုက်ပျိုးရေး၊ မွေးမြူရေးရယ်၊ နောက်တစ်ခုက စက်မှုဝန်ကြီးရယ်။ နောက်တစ်ခါ ကျန်းမာရေးက သူတို့ဒီအသုံးစရိတ် လျှော့ချလို့ သူတို့က သာမန်ရငွေမပြနိုင်ပါဘူး။ လျော့ ပါတယ်ဆိုပြီး သူတို့ကအဲဒီလိုပြထားတယ်။ ဒါဟာလုံးဝမဖြစ်သင့်တဲ့၊ မဆီလျော်တဲ့ ဖော်ပြချက်ဖြစ်တယ်။ နောက်တစ်ခုက ဒီဟာသွားချင်လို့ရှိရင် ကျွန်တော်တို့က Profit and Lossess ရယ်၊ နောက်တစ်ခုက Manufacturing Account တွေ၊ ဘာတွေ ဒါအရှုံးပြရင် ပြလိုက်မယ်။ ဒီမှာလာပြီးဖော်ပြဖိုမသင်ဘူးလို ကျွန်တော်ထင်ပါတယ်။ အဲဒီတော့ သာမန်လူတစ်ယောက်အနေနဲ့ပြောရရင် မပေးလို့ပြန်မပေးနိုင်ဘူး ဆိုတဲ့ သဘောမျိုးကို သွားသက်ရောက်နေတယ်။ အဲဒါကြောင့် ကျွန်တော် ဒီလိုဖော်ပြချက်မျိုးကို မဆီလျော် ဘူးလို့ ကျွန်တော်ပြောချင်ပါတယ်။ ရပါပြီခင်ဗျ။ နောက်တစ်ခါ လယ်ယာကဏ္ဍနဲ့ပတ်သက်လို့ ဆွေးနွေးရရင်တော့ လယ်ယာကဏ္ဍမှာ စီမံကိန်း လျာထားချက်က ၂၀၁၈-၂၀၁၉ မှာ ၈၁၈,၄၈၄ ဧကလျော့မယ်၊ ၁.၆ ရာခိုင်နှုန်း လျော့မယ်လို့ ပြောထား ပြီးတော့ အထွက်ကျတော့ ၂.၄ ရာခိုင်နှုန်းတိုးမယ်လို့ ဖော်ပြထားတယ်။ နောက်တစ်ခုက ပို့ဆောင်ဆက်သွယ် ရေးဝန်ကြီးဌာနအောက်မှာရှိတဲ့ မြန်မာ့မီးရထားကလည်း ဘာပြောလဲဆိုတော့ ကျပ် သန်း ၃၀၀ မင်းဘူးအမ်း-စစ်တွေလမ်းအတွက် သုံးမယ်ဆိုပြီးပြောပြီးတော့ ကျောက်တော် မြောက်ဦးလမ်းမှာ တာဘောင်ဖျက်တဲ့ ဟာကို သုံးထားတာကို တွေ့တဲ့အတွက်ကြောင့် ဒါကိုလည်း သက်ဆိုင်ရာက ပြန်လည်ရှင်းလင်းဖို့လိုမှာပါ။ နောက်တစ်ခါ ဆောက်လုပ်ရေးဝန်ကြီးဌာနအနေနဲ့က ကျွန်တော်တို့က ပြည်ထောင်စု လမ်းမကြီးမှာ ၂၀၁၈-၂၀၁၉ မှာ ပြင်ဆင်ထိန်းသိမ်းစရိတ် မြေသားလမ်း ၈၀၉.၈၅၀ ကီလိုမီတာ လျာထားတာ။ ဒါဟာလည်း အခုချိန်မှာ ပြည်ထောင်စုလမ်းမကြီးမှာ မြေသားလမ်းဖြစ်သင့်လား၊ မဖြစ်သင့်လားဆိုတာ ဒါလည်းကျွန်တော် ဆွေးနွေး ချင်ပါတယ်။ နောက်တစ်ခုက အသုံးစရိတ်တွေကို ပြောချင်တဲ့နေရာမှာ ကျွန်တော်တို့က အသုံးစရိတ်ကိုဖြတ်တဲ့ အခါမှာ အသုံးစရိတ်က Reasonable ဖြစ် မဖြစ်၊ မှန်ကန်မှု ရှိ မရှိ၊ ကျွန်တော်တို့ ဒါနဲ့ဖြတ်သင့်တယ်။ အဲဒီတော့ တစ်ခါတစ်ရံ အသုံးစရိတ်ကို ဖြတ်လိုက်လို့ရှိရင် ပိန်တဲ့လူကို ပိန်သွားပြီးတော့ ဝတဲ့လူကို ပိုဝအောင် လုပ်တဲ့သဘောမျိုး ဖြစ်သွားမှာပါ။ ဥပမာ- ကျွန်တော် ပူးပေါင်းကော်မတီတစ်ခုမှာ ဆွေးနွေးတဲ့ အခါ ဆောက်လုပ်ရေးပစ္စည်းရယ်၊ နောက်စက်ပစ္စည်းရယ်၊ အခြားပစ္စည်းရယ် ရှင်းတဲ့အခါမှာ အခြားထဲမှာ အများကြီးဖြစ်နေတယ်။ အဲဒါကိုလည်း ကျွန်တော်တို့က Emphasize လုပ်ပြီးတော့ လေးလေးနက်နက် ထားပြီး ကျွန်တော်က စိစစ်သင့်တယ်လို့ပြောကြားရင်း နိဂုံးချုပ်ပါတယ်။</speech>
<speech type="speaker">ဦးနေစိုးအောင် ဝန်းသိုမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1407">ဦးနေစိုးအောင်(ဝန်းသိုမဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစားအပ်တဲ့ ပြည်ထောင်စုလွှတ်တော် နာယကကြီးနဲ့တကွ အားလုံးကို မင်္ဂလာပါလို့ နှုတ်ခွန်းဆက်သပါတယ်။ ကျွန်တော် ကတော့ စစ်ကိုင်းတိုင်းဒေသကြီး ဝန်းသိုမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးနေစိုးအောင် ဖြစ်ပါတယ်။ ကျွန်တော့အနေနဲ့ ဒီနေ့မှာ ၂၀၁၈-၂၀၁၉ ဘဏ္ဍာနှစ်၊ ပြည်ထောင်စုရဲ့ ရငွေသုံးငွေဥပဒေကြမ်း နှင့်စပ်လျဉ်းပြီး မူနဲ့ အခြေခံသဘော ဆွေးနွေးတင်ပြသွားမှာ ဖြစ်ပါတယ်။ လေးစားရပါတဲ့ နာယကကြီးခင်ဗျာ။ ပြည်သူ့ငွေစာရင်းပူးပေါင်းကော်မတီရဲ့ အရအသုံးဥပဒေကြမ်း သုံးသပ်ချက်အစီရင်ခံစာ(၉/၂၀၁၈) စာမျက်နှာ ၂၂ မှာ စိစစ်ရေးပူးပေါင်းအဖွဲ့(၆)ရဲ့ အကြံပြုချက်အနေနဲ့ နိုင်ငံနှင့်တစ်ဝန်း တင်ဒါကင်းလွတ်ခွင့်နဲ့ ဆောင်ရွက်နေတဲ့ လုပ်ငန်းများကို တင်ဒါစည်းမျဉ်းစည်းကမ်း (၁/၂၀၁၇)နှင့်အညီ ဖြစ်စေရေးကို အမြန်ဆုံးတည့်မတ် စီမံထိန်းကျောင်းသွားရန်လို့ တွေ့ရပါတယ်။ နိုင်ငံတော်သမ္မတရုံးက ၂၀၁ရ ဧပြီလ ၁၀ ရက် ရက်စွဲနဲ့ထုတ်ပြန်ခဲ့တဲ့ တင်ဒါလုပ်ထုံးလုပ်နည်း ညွှန်ကြားချက် အမှတ်(၁/၂၀၁၇)ဆိုတာ ပြည်ထောင်စု၊ တိုင်းဒေသကြီးနဲ့ ပြည်နယ်အစိုးရ အဖွဲ့အစည်းအားလုံး အကြား အပေါက်မရှိ လိုက်နာဆောင်ရွက်ရမယ့် ညွှန်ကြားချက်တစ်ရပ်ဖြစ်ပါတယ်။ သို့သော် ပြီးခဲ့တဲ့ ဘဏ္ဍာနှစ် တွေက ခွင့်ပြုရန်ပုံငွေတွေကို ဝန်ကြီးဌာန၊ အစိုးရအဖွဲ့အစည်းတွေက စီမံခန့်ခွဲသုံးစွဲရာမှာ နိုင်ငံနှင့်အနှံ့ တင်ဒါကင်းလွတ်ခွင့်နဲ့ဆောင်ရွက်နေတဲ့ ကိစ္စရပ်တွေ အများအပြားရှိနေတယ်ဆိုတာ မြင်တွေ့ကြားသိနေရ ပါတယ်။ အထူးသဖြင့် ပြည်ထောင်စုခွင့်ပြုရန်ပုံငွေတွေကို ဝန်ကြီးဌာနတစ်ခုက အခြားဝန်ကြီးဌာနတစ်ခု သို့မဟုတ် တိုင်းဒေသကြီး၊ ပြည်နယ် အစိုးရတွေကို လုပ်ငန်းအပ်နှံဆောင်ရွက်စေရာမှာ(၁/၂၀၁၇) ညွှန်ကြား ချက်ကို လိုက်နာမှုအားနည်းတာ၊ တင်ဒါကင်းလွတ်ခွင့်နှင့် ဆောင်ရွက်တာတွေ ဖြစ်ပွားလျက်ရှိကြောင်း တွေ့ရပါတယ်။ ဥပမာအနေနဲ့ စီမံဘဏ္ဍာဝန်ကြီးဌာန၊ ရင်းနှီးမြှုပ်နှံမှုနှင့်ကုမ္ပဏီများ ညွှန်ကြားမှုဦးစီးဌာနရဲ့ ရင်းနှီးမြှုပ်နှံမှုကော်မတီရုံး အကြီးစားပြုပြင်ရန် ၂၀၁၇-၂၀၁၈ ဘဏ္ဍာနှစ်၊ ဖြည့်စွက်ရန်ပုံငွေ ကျပ် ၉၂.၅၀ သန်း ခွင့်ပြုပေးခဲ့ရာမှာ သက်ဆိုင်ရာဦးစီးဌာနက ကိုယ်တိုင်မဆောင်ရွက်ဘဲ ရန်ကုန်တိုင်းဒေသကြီး အစိုးရအဖွဲ့ကို လုပ်ငန်းအပ်နှံဆောင်ရွက်စေခဲ့ကြောင်း သိရပါတယ်။ ရန်ကုန်တိုင်းဒေသကြီး အစိုးရအဖွဲ့က နိုင်ငံတော်သမ္မတရုံးရဲ့ လမ်းညွှန်ချက် (၁/၂၀၁၇)နဲ့အညီ တင်ဒါခေါ်ယူ ဆောင်ရွက်ခဲ့ခြင်းမရှိဘဲ ပုဂ္ဂလိက ကုမ္ပဏီတစ်ခုကို ရွေးချယ်ဆောင်ရွက်စေခဲ့ကြောင်း တွေ့ရပါတယ်။ (၁/၂၀၁၇)ညွှန်ကြားချက်မှာ တင်ဒါကင်းလွတ်ခွင့်ရယ်လို့ လုံးဝမပါရှိဘဲ လုပ်ငန်းတန်ဖိုး ကျပ်သိန်း ၁၀၀ အောက် ဆိုရင်တောင်မှ အနည်းဆုံးကုမ္ပဏီ ၃ ခုစီကနေ အဆိုပြု ဈေးနှုန်း တောင်းခံပြီးတော့ စိစစ် ရွေးချယ်ရမယ်လို့ အတိအလင်းပါရှိပါတယ်။ အခုနမူနာ တင်ပြဆွေးနွေးနေတဲ့ လုပ်ငန်းတန်ဖိုးဟာ ကျပ် သိန်း ၉၀၀ ကျော်ရှိတာမို့ (၁/၂၀၁၇) ညွှန်ကြားချက်နဲ့ မညီဘဲဖြစ်နေတယ်။ တင်ဒါခေါ်ယူ ဆောင်ရွက်ရမယ့် ကိစ္စဆိုတာလည်း ပေါ်လွင်ထင်ရှားနေတာဖြစ်တဲ့အတွက် (၁/၂၀၁၇)ကို လိုက်နာဆောင်ရွက်မှုမရှိတဲ့ အပြင် တင်ဒါကင်းလွတ်ခွင့်နဲ့တောင် ဆောင်ရွက်စေခဲ့ကြောင်း လေ့လာတွေ့ရှိပါတယ်။ လေးစားရပါတဲ့ နာယကကြီးခင်ဗျာ။ ၂၀၁၇-၂၀၁၈ ပညာရေးဝန်ကြီးဌာနရဲ့ တည်ဆောက်ရေး လုပ်ငန်းတွေကို ဆောက်လုပ်ရေးဝန်ကြီးဌာနထံ လုပ်ငန်းအပ်နှံ ဆောင်ရွက်ခဲ့တာနဲ့ပတ်သက်ပြီး ပြည်သူ့ ငွေစာရင်းပူးပေါင်းကော်မတီက ပြည်ထောင်စုလွှတ်တော်ကို အစီရင်ခံစာ(၇/၂၀၁၈) တင်သွင်းခဲ့တာ အားလုံး အသိပဲ ဖြစ်ပါတယ်။ အဲဒီတုန်းကလည်း လုပ်ငန်းဆောင်ရွက်တဲ့ ဆောက်လုပ်ရေးဝန်ကြီးဌာနနဲ့ သမ္မတ ရုံးရဲ့ (၁/၂၀၁၇) ညွှန်ကြားချက်ပါ တင်ဒါစည်းမျဉ်းစည်းကမ်းတွေကို ကျော်လွန်လွှမ်းမိုး ဆောင်ရွက်သွားတဲ့ ကိစ္စတွေရှိခဲ့ကြောင်း လွှတ်တော်ကိုယ်စားလှယ်တော်တော်များများက ထောက်ပြဝေဖန် ဆွေးနွေးသွားတာ ကြားလိုက်ရပါတယ်။ အထူးသဖြင့် ဆောက်လုပ်ရေးဝန်ကြီးဌာနရဲ့ တင်ဒါရွေးချယ်မှုဆိုင်ရာ အမှတ်ပေး စနစ်ဟာ (၁/၂၀၁၇)မှာပါရှိတဲ့ လမ်းညွှန်အမှတ်ပေးစနစ်နဲ့ ကိုက်ညီမှုအားနည်းတာကို တွေ့ရပြီး တိုင်း ဒေသကြီး၊ ပြည်နယ်အစိုးရဌာန၊ အဖွဲ့အစည်းတွေရဲ့ နိုင်ငံအနှံ့ တင်ဒါလုပ်ငန်းစဉ်တွေ ကြည့်ပြန်ရင်လည်း တစ်ကျောင်းတစ်ဂါထာ၊ တစ်ရွာတစ်ပုဒ်ဆန်းဆိုသလို အမျိုးမျိုးအဖုံဖုံ ကိုယ့်နည်းကိုယ့်ဟန်နဲ့ စီမံဆောင်ရွက်လျက် ရှိနေကြတဲ့အတွက် အမြန်ဆုံးတည့်မတ်ထိန်းကျောင်းဖို့ အထူးလိုအပ်နေတာဖြစ်ပါတယ်။ လေးစားရတဲ့ နာယကကြီးခင်ဗျာ။ နိုင်ငံတော်သမ္မတရုံးက တင်ဒါလုပ်ထုံးလုပ်နည်း ညွှန်ကြားချက် အမှတ်(၁/၂၀၁၇)ကို ထုတ်ပြန်ရာမှာ နိုင်ငံတော်ဘဏ္ဍာရန်ပုံငွေများ လေလွင့်ဆုံးရှုံးမှုမရှိစေရန်၊ အဂတိ လိုက်စားမှုမရှိစေရန် တင်ဒါကိုတစ်ဦးတစ်ယောက်ကဖြစ်စေ၊ အစုအဖွဲ့ကဖြစ်စေ လက်ဝါးကြီးအုပ်ရယူခြင်း၊ ဈေးကစားခြင်းများမဖြစ်စေဘဲ မှန်ကန်မျှတသော ယှဉ်ပြိုင်မှုဖြစ်စေရန် ပွင့်လင်းမြင်သာမှု၊ တာဝန်ယူမှု၊ တာဝန်ခံမှုရှိစေရန် အစရှိတဲ့ရည်ရွယ်ချက်ကောင်းတွေနဲ့ ထုတ်ပြန်ခဲ့တာဖြစ်ပါတယ်။ ပြည်ထောင်စု၊ တိုင်း ဒေသကြီး/ပြည်နယ် အစိုးရဌာန၊ အဖွဲ့အစည်းအားလုံးအတွက် အကျုံးဝင်တဲ့ လုပ်ငန်းလမ်းညွှန်ဖြစ်ကြောင်း လည်း အတိအလင်းဖော်ပြပါရှိပြီးဖြစ်တဲ့အတွက် မဖြစ်မနေ လိုက်နာကျင့်သုံးရမယ့် တည်ဆဲညွှန်ကြားချက် တစ်ရပ်ဖြစ်ပါတယ်။ မိမိရဲ့ ခွင့်ပြုရန်ပုံငွေကို မိမိကိုယ်တိုင် စီမံခန့်ခွဲလျှင်ဖြစ်စေ၊ အစိုးရဌာန၊ အဖွဲ့အစည်း အချင်းချင်း အပြန်အလှန် လုပ်ငန်းအပ်နှံဆောင်ရွက်ရာတွင်ဖြစ်စေ အတိမ်းအစောင်းမရှိ အပြည့်အဝ လိုက်နာရမယ့် ညွှန်ကြားချက်လည်း ဖြစ်ပါတယ်။ သမ္မတရုံးရဲ့ ညွှန်ကြားချက်အတိုင်း လိုက်နာအကောင်အထည်ဖော် ဆောင်ရွက်ဖို့လက်တွေ့မှာ အခက် အခဲ၊ စိန်ခေါ်မှုတွေရှိနေတယ်ဆိုရင်လည်း ပြည်ထောင်စုအစိုးရအဖွဲ့ကနေတစ်ဆင့် နိုင်ငံတော်သမ္မတထံကို တင်ပြပြီးတော့ တည်ဆဲညွှန်ကြားချက်ကို ပြင်ဆင်နိုင်အောင် ကြိုးစားသင့်တယ်လို့ အကြံပြုလိုပါတယ်။ အခုလို သမ္မတရုံးရဲ့ ညွှန်ကြားချက်ကတခြား၊ ပြည်ထောင်စု၊ တိုင်းဒေသကြီး၊ ပြည်နယ်အစိုးရဌာန၊ အဖွဲ့ အစည်းတွေရဲ့ တင်ဒါလုပ်ထုံးလုပ်နည်းတွေက တစ်ဖုံဖြစ်နေပြီး မြေပြင်မှာလိုက်နာဆောင်ရွက်မှု မရှိတာ၊ မိမိသဘောနဲ့မိမိ အောက်ခြေတင်ဒါကိစ္စတွေကို စိတ်ကြိုက်စီမံခန့်ခွဲနေတာတွေဟာ လုံးဝမဖြစ်သင့်တဲ့ကိစ္စလို့ ရှုမြင်သုံးသပ်မိပါတယ်။ ဒါကြောင့် ပြည်ထောင်စု၊ တိုင်းဒေသကြီး၊ ပြည်နယ်အစိုးရဌာန၊ အဖွဲ့အစည်းတွေ အနေနဲ့ မကြာခင်မှာ ကျွန်တော်တို့ ပြည်ထောင်စုလွှတ်တော်ကြီးက အတည်ပြုတော့မယ့် ၂၀၁၈-၂၀၁၉ ဘဏ္ဍာနှစ်၊ ခွင့်ပြုရန်ပုံငွေတွေကို စီမံခန့်ခွဲရာမှာ နိုင်ငံတော်သမ္မတရုံးရဲ့ ညွှန်ကြားချက် အမှတ် (၁/၂၀၁၇) နဲ့အညီ အထူးအလေးထား ဆောင်ရွက်သင့်ပါကြောင်း သဘောထားမှတ်ချက်ပြုရင်း နိဂုံးချုပ်လိုက်ရပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒေါက်တာလင်းလင်းကျော် မြစ်သားမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1490">ဒေါက်တာလင်းလင်းကျော်(မြစ်သားမဲဆန္ဒနယ်၊ မန္တလေးတိုင်းဒေသကြီး)</mp>လေးစားအပ်ပါ တဲ့ ပြည်ထောင်စုလွှတ်တော် နာယကကြီးနဲ့ အားလုံးမင်္ဂလာပါ။ ကျွန်တော်ကတော့ မြစ်သားမဲဆန္ဒနယ်က ပြည်သူ့လွှတ်တော်ကိုယ်စားလှယ် ဒေါက်တာလင်းလင်းကျော်ပဲ ဖြစ်ပါတယ်။ ဒီနေ့ ၂၀၁၈-၂၀၁၉ ဘတ်ဂျတ် နဲ့ National Plan ကို ကိုယ်စားလှယ်တော်ကြီးများက ပြည့်ပြည့်စုံစုံ ဆွေးနွေးသွားတဲ့အတွက် ကျွန်တော် အသေးစိတ်မဆွေးနွေးတော့ဘဲ ကျွန်တော် ဘတ်ဂျတ်စိစစ်ပုံလေးကို နည်းနည်းလေး ခေတ်နဲ့လျော်ညီအောင် ပြောင်းလဲသင့်ကြောင်း ကျွန်တော်အကြံပြု ဆွေးနွေးသွားမှာ ဖြစ်ပါတယ်။ နာယကကြီးခင်ဗျား။ ကျွန်တော် တို့ဘတ်ဂျက်စာအုပ်တွေ တစ်နှစ်တစ်နှစ်ဆို ကျွန်တော်တို့ အပုံကြီး ၂ ပုံပေါ့။ ဒီနှစ်ဆို အပုံ ၃ ပုံရပါတယ်။ ဒီ Conventionally စစ်တဲ့စာအုပ်တွေပေးတာကို ကောင်းပါတယ်။ သို့သော်လည်းပဲ ကျွန်တော်တို့က IT ခေတ်မှာ e-Government ကိုအရှိန်ဟုန်နဲ့ သွားနေတဲ့mals cosso Data Base Method Budget Application Software on posodoos als cossos နိုင်ငံတော်အဆင့်အနေနဲ့ Develop လုပ်သင့်ပြီလို့ ကျွန်တော် အကြံပြုလိုပါတယ်။ အဲဒီ Software လေးသာ တကယ်ပီပီပြင်ပြင်ဖြစ်သွားရင် ကျွန်တော်တို့ ပင်မစာမျက်နှာကြည့်လိုက်တာနဲ့ Micro Economic က ဘယ်လို၊ Macro ကဘယ်လို ကျွန်တော်တို့ ပြီးခဲ့တဲ့ ၃ နှစ် အမှန်ကဘယ်လောက်၊ ပြုပြင်ပြီးခန့်မှန်းခြေက ဘယ်လောက်။ ရှေ့ပြေးအမှန်ကဘယ်လောက်၊ ဒီနှစ်မှာ ဘယ်လောက်သုံးမယ် ဒါတွေကို ကျွန်တော်တို့က ဒီ Click လေးနှိပ်လိုက်ရုံနဲ့ ကြည့်နိုင်မယ်ဆို ကျွန်တော်တို့ ကိုယ်စားလှယ်တွေအတွက် ပိုပြီးအဆင်ပြေ ပါလိမ့်မယ်။ ဒါ့အပြင် ကျွန်တော်တို့က ဝန်ကြီးဌာနအလိုက် ကြည့်ချင်ရင်လည်း ဥပမာ ကျန်းမာရေးဝန်ကြီး ဌာနက ဒီနှစ်ကို သာမန်ဘယ်လောက် သုံးထားတယ်။ ငွေလုံးငွေရင်းဘယ်လောက်သုံးထားလဲ။ စက်သုံး ဆီချောဆီက ဘယ်လောက်သုံးထားလဲ။ ကွန်ပျူတာတွေ ပြီးခဲ့တဲ့နှစ်က ဘယ်နှလုံးဝယ်လဲ။ လွန်ခဲ့တဲ့ ၃ နှစ်က ဘယ်နှလုံးဝယ်လဲ။ ဒီနှစ်မှာ ဘယ်နှလုံးခွင့်ပြုသင့်လဲ။ ဒါမျိုးတွေ ကျွန်တော်တို့ ပိုပြီးလွယ်ကူစွာ စိစစ် နိုင်မှာဖြစ်ပါတယ်။ ဒါ့အပြင် ကိုယ့်မဲဆန္ဒနယ်အလိုက် ကိုယ်စိတ်ဝင်စားတဲ့ဟာကို ဥပမာကျွန်တော်ဆိုရင် မြစ်သားမှာ ဒီနှစ်ငွေလုံးငွေရင်းမှာ ဘာပါလဲ။ မြစ်သားမြို့နယ်လို့ ရိုက်လိုက်ရုံနဲ့ ဒီနှစ်မှာ ကျွန်တော်တို့ကျောင်း ဘယ် လောက်ပါမယ်။ လမ်းဘယ်လောက်ပါမယ်။ ဒါမျိုးရှာလို့ရရင် ကျွန်တော်တို့အတွက် အများကြီး အဆင်ပြေမှာ ဖြစ်လို့ အကြံပြု ဆွေးနွေးတာဖြစ်ပါတယ်။ ကျွန်တော်တို့ အထူးသဖြင့်တော့ စီမံ/ဘဏ္ဍာဝန်ကြီးဌာနနဲ့ နိုင်ငံ တကာအဖွဲ့အစည်းတွေနဲ့ ပူးပေါင်းပြီးလုပ်ရင်တော့ ကျွန်တော်တို့ State Level မှာဒီဥစ္စာက မဖြစ်နိုင်စရာ အကြောင်းမရှိဘူးလို့ ထင်ပါတယ်။ ကျွန်တော်တို့ ဒီနေ့ခေတ်မှာ Window Operating System နဲ့ ဖြစ်ဖြစ် IOS နဲ့ပဲဖြစ်ဖြစ် သတ်မှတ်ချက် စံချိန်စံညွှန်းနဲ့ညီတဲ့ ဝန်ကြီးဌာနအားလုံး စုစည်းပြီးတော့ Sortable, Searchable ဖြစ်တဲ့ Font နဲ့ ညီညီညာညာနဲ့ ဒီ Application Software တစ်ခုကို ကျွန်တော်တို့ User Friendly ပေါ့၊ ကိုယ်စားလှယ် Friendly ဖြစ်မယ့်၊ ကိုယ်စားလှယ်တိုင်းသုံးနိုင်မယ့် Software လေး တစ်ခု လောက် Develop လုပ်ပေးဖို့ ကျွန်တော့အနေနဲ့ အကြံပြု တောင်းဆိုပါတယ်။ ကျွန်တော်အခု ပြောတာက ယခုကျွန်တော်တို့ သုံးနေတဲ့ Conventionally ဒီ စာအုပ်တွေကို စွန့်လွှတ်ဖို့၊ မပေးဖို့ပြောတာ မဟုတ် ပါဘူး။ အဲဒီစာအုပ်နဲ့အတူ ကိုယ်စားလှယ်များစိစစ်နိုင်မယ့် ဒီ Budgeting Database Software တစ်ခုနဲ့ Application on accuses mais cossos. Develop poco:o mal cossos, Gossè:ap sa lopul တယ်။ အဲဒီလို မရသေးခင် ဆိုရင်တောင်မှာ ဒီ Microsoft Excel နဲ့ ဒီဝန်ကြီး ဌာနအားလုံး ညီညီ ညာညာနဲ့ ကျွန်တော်တို့ အသုံးပြုနိုင်မယ့် Microsoft Excel လောက်လေးနဲ့ဖြစ်ဖြစ် နောက်နှစ်တွေမှာ ကျွန်တော်တို့ ပူးတွဲပေးပါလို့ အကြံပြုတိုက်တွန်းရင်း နိဂုံးချုပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒေါက်တာဆလိုင်းရီးယန်းဗဲလ်(ခေါ်) ဆလိုင်းရန်းဗယ် ဖလမ်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1376">ဒေါက်တာဆလိုင်းရီယန်းဗဲလ်(ခ)ဆလိုင်းရန်းဗယ်(ဖလမ်းမဲဆန္ဒနယ်၊ ချင်းပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးပဲမင်္ဂလာပါ။ တော့ ချင်းပြည်နယ်၊ ဖလမ်းမြို့နယ်မှ ပြည်သူ့လွှတ်တော်ကိုယ်စားလှယ် ဒေါက်တာဆလိုင်းရီယန်းဗယ် ဖြစ်ပါတယ်။ ကျွန်တော့အနေနဲ့ ဥပဒေကြမ်းပူးပေါင်းကော်မတီ၏ လေ့လာတွေ့ရှိချက်နဲ့ သဘောထား မှတ်ချက် အစီရင်ခံစာ နောက်ဆက်တွဲဇယားအမှတ်စဉ်(၂၂) မူလဥပဒေကြမ်း၏ စာမျက်နှာအမှတ်စဉ် (၁၇/၁၁၅)ပါ ရိဒ်ခေါဒါရ်ဘဏ် ငွေသိုလှောင်ခန်းဆောက်လုပ်ခြင်း ငြင်းပယ်ထားခြင်းအကြောင်းကို ဆွေးနွေး သွားမှာ ဖြစ်ပါတယ်။ နာယကကြီးခင်ဗျား။ ဒီကိစ္စနဲ့ ပတ်သက်ပြီးတော့ ကျွန်တော်ဘတ်ဂျက်စိစစ်ရေးကော်မတီ ခေါင်းဆောင်ကို ကျွန်တော် ဆွေးနွေးတဲ့အခါမှာ အချက် ၃ ချက် မှတ်သားရပါတယ်။ ပထမအနေနဲ့ ငွေပမာဏမများ ကြောင်း သိရှိရပါတယ်။ ဒုတိယအနေနဲ့ အဲဒီဘဏ်အဆောက်အဦမှာ ငွေသိုလှောင်ခန်းရှိတဲ့အကြောင်း သိရှိ ရပါတယ်။ တတိယအနေနဲ့ RE မှာပေးမယ် ဆိုပြီးတော့ အဲဒီ ၃ ချက်ကို သိရှိရပါတယ်။ နာယကကြီးခင်ဗျာ။ နယ်စပ်ကုန်သွယ်ရေးစခန်းရှိတဲ့ ရိဒ်ခေါဒါရ်မြို့ဟာ နယ်စပ်ကုန်သွယ်ရေး လုပ်ငန်း ပမာဏသည် တစ်နေ့တခြား ကြီးထွားလာပါတယ်။ ၂၀၁၆-၂၀၁ရ ခုနှစ်မှာ ကုန်သွယ်ရေးလုပ်ငန်း ပမာဏသည် ကျပ်ငွေ ၁ရ ဘီလီယံကျော်၊ ရူပီးငွေသန်း ၅၀ (ဒေါ်လာတစ်သောင်းကျော်) ရှိပါတယ်။ ၂၀၁၇-၂၀၁၈ မှာ ဆိုရင် ဒီထက်ပိုများပါတယ်။ ၂၀၁၈ ခုနှစ်၊ ယခုနှစ် ဧပြီလမှ သြဂုတ်လအထိ ၅ လအတွင်း ကုန်သွယ်ရေး လယ်ပမာဏသည် ဘီလီယံ ၂၀ လောက်ပါတယ်။ အမာ ဝကမ်းလတစက် ပင်စင်စားလစာမစား ပြည်သူ့အပ်နှံငွေမပါပါ။ အဲဒီလို တစ်နေ့တခြား များပြားလာတဲ့ ငွေပမာဏသည် ရိဒ်ခေါဒါရ်မြို့နဲ့နီးစပ်တဲ့ တီးတိန်မြို့၊ ဖလမ်းမြို့ ကလေးမြို့၊ ဟားခါးမြို့ စသည်ဖြင့် အဲဒီငွေပမာဏသည် ရဲအစောင့်အကြပ်နဲ့ သယ်ဆောင်ပြီးတော့ အပ်နှံရပါတယ်။ အဲဒီမှာ လုံခြုံရေးက တအားအန္တရာယ်ရှိပါတယ်။ ဘာဖြစ်လို့လဲ ဆိုတော့ တခါတလေမိုးတွင်းကျတော့ တစ်ရက်နဲ့ ခရီးမရောက်ဘူး။ လမ်းမှာအိပ်ရတဲ့ အခြေအနေလည်း ရှိပါတယ်။ အဲဒါကြောင့် အဲဒီလုံခြုံရေးကို ကြည့်ပြီးတော့ ရိဒ်ခေါဒါရ်ဘဏ်လုပ်ဖို့ ပြည်သူရဲ့ ဆန္ဒအရ ကျွန်တော်တို့ တောင်းဆိုတာဖြစ်ပါတယ်။ ဝန်ကြီးဌာနကလည်း ခွင့်ပြုပါတယ်။ ပြီးတော့ အဲဒီဘဏ်ငွေ ပမာဏလည်း ဒီထက်များပြားလာစရာ အကြောင်းအများကြီး ရှိပါတယ်။ နောက်နံပါတ်(၂)အနေနဲ့ ဘဏ်အဆောက်အအုံမှာ ငွေသိုလှောင်ခန်းရှိတယ်ဆိုတဲ့ဟာကို လေ့လာတဲ့ အခါမှာ အဲဒီဟာသည် ငွေတိုက်မဟုတ်ဘဲနဲ့ ယာယီခေတ္တ ငွေသိမ်းဆည်းထားတဲ့အခန်း ဖြစ်ပါတယ်။ အဲဒီမှာ Strong Room လုပ်တာဖြစ်တယ်လို့ သိရှိရပါတယ်။ အဲဒီငွေသိုလှောင်ခန်းက ပြည်သူလူထု ထုတ်ပေးထားတဲ့ ငွေနဲ့ ပြည်သူအပ်နှံထားတဲ့ငွေကို ရုံးပိတ်ချိန်အထိ ခေတ္တယာယီလက်ခံထားတဲ့ငွေ ဖြစ်ပါတယ်။ ငွေတိုက် မဟုတ်ပါဆိုပြီးတော့ သိရှိရပါတယ်။ ပြီးတော့ ငွေတိုက်ဆိုတာ အုတ်စီပြီးတော့ ဆောက်ထားတာ မဟုတ်ဘူး။ သူတို့က ကွန်ကရစ် RC ဖြင့် ဆောက်လုပ်ထားပြီးတော့ ခြံစည်းရိုးနှစ်ထပ် ကာရံထားတယ်။ သော့တံ နှစ်ခုဖြင့် ချိတ်ပိတ်ပြီးတော့ခတ်ရတဲ့ ငွေတိုက်ဖြစ်ပါတယ်။ အဲဒါကို ရဲစခန်းမှာထားပါတယ်။ ရဲစခန်းမှာထားတဲ့ အကြောင်းကလည်း ၂၄ နာရီ လုံခြုံရေးရအောင် ဖြစ်ပါတယ်။ အဲဒါကြောင့် ဒီငွေတိုက်ဟာ ရဲစခန်းမှာ ရှိရမယ်။ ဘဏ်အဆောက်အအုံမှာရှိတဲ့ဟာက ငွေတိုက်နဲ့ မတူကြောင်းကို ကျွန်တော်တို့ တင်ပြလိုပါတယ်။ နောက်တစ်ခုက အရေးကြီးတာက ငွေတိုက်မရှိရင် မြန်မာနိုင်ငံတော်ဗဟိုဘဏ်နဲ့ စီမံကိန်းနဲ့ ဘဏ္ဍာရေး ဝန်ကြီးဌာနမှ ဘဏ်လုပ်ငန်းဆောင်ရွက်ခွင့်မပြုဘူးဆိုတာလည်း လေ့လာသိရှိရပါတယ်။ အဲဒီတော့ ဘဏ် အဆောက်အအုံရှိတယ်။ ဝန်ထမ်းတွေရှိတယ်။ ဘဏ်လုပ်ငန်းဆောင်ရွက်ခွင့်မရှိဘူးဆိုရင်လည်း ဒေသအတွက် ဘဏ်လုပ်ငန်း ဆောင်ရွက်ခွင့် ကြန့်ကြာနှောင့်နှေးသွားမှာ ဖြစ်ပါတယ်။ ဒေသဖွံ့ဖြိုးရေးဟာလည်း ကြန့်ကြာ နှောင့်နှေးသွားမှာဖြစ်ပါတယ်။ အဲဒါကြောင့် ဘဏ်တိုက်၊ ငွေတိုက်သည် မရှိမဖြစ် လိုအပ်တဲ့ကိစ္စ ဖြစ်ပါတယ်။ နောက်တစ်ခုက RE မှာပေးတယ်ဆိုတာ ဒါကျွန်တော်ကြိုဆိုပါတယ်။ ဝမ်းသာပါတယ်။ ကျေးဇူးလည်း တင်ပါတယ်။ ဒါပေမယ့် ဒေသအခြေအနေကို တင်ပြရမယ်ဆိုရင်တော့ ရိဒ်ခေါဒါရ်မြို့ဟာ ဆောက်လုပ်ရေးနဲ့ ပတ်သက်ပြီးတော့ သူနဲ့ မိုင် ၁၀၀ ကျော်ဝေးတဲ့ ကလေးမြို့ ကနေ ဆောက်လုပ်ရေးပစ္စည်းကို သယ်ရပါတယ်။ အဲဒီဆောက်လုပ်ရေးပစ္စည်းကို သယ်ရတယ်ဆိုတာ မိုးတွင်းမှာကျတော့ အဆင်မပြေတတ်ပါဘူး။ RE ရဲ့ မိုးတွင်းဖြစ်တယ်။ မိုးတွင်းမှာကျတော့ သယ်ယူစရိတ်က နှစ်ဆကုန်ပါတယ်။ ပြည်သူ့ဘဏ္ဍာ ငွေလည်း နှစ်ဆကုန်သွားမှာဖြစ်ပါတယ်။ ပြီးတော့ တခါတလေကျတော့မရောက်ဘူး။ တစ်လနဲ့တောင် မရောက်ဘူး။ အဲဒီတော့ အကြာကြီးစောင့်ရတဲ့ဟာလည်းရှိတယ်။ အဲဒါကြောင့် မိုးတွင်းမှာပေးမယ်ဆိုတဲ့ ဟာတွေက အဆင်မပြေဘူး။ ပြည်သူ့ဘဏ္ဍာငွေလည်း ပိုကုန်လာပါတယ်။ အဲဒီတော့ နိဂုံးချုပ်အနေနဲ့ပြောချင်တာကတော့ ငွေပမာဏလည်း အထိုက်အလျောက် ရှိပါတယ်။ နောက်တစ်ခါ အဲဒီလိုချက်ချင်းမပေးဘူးဆိုရင် ဒေသဖွံ့ဖြိုးရေးလည်း နှောင့်နှေးကြန့်ကြာနေပါတယ်။ နောက်တစ်ခါ မိုးတွင်းမှာပေးမယ်။ RE မှာပေးမယ်ဆိုပြီးတော့ ပြည်သူ့ဘဏ္ဍာငွေလည်း ပိုကုန်တယ်။ ပြည်သူ့ဘဏ္ဍာငွေတွေလည်း ပိုမကုန်အောင် ပွင့်လင်းရာသီဖြစ်တဲ့ အခု ၂၀၁၈-၂၀၁၉ ဘတ်ဂျက်မှာ ပြန်လည် ခွင့်ပြုရန် အဆိုပြု တင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒေါ်အေးမြမြမျိုး ကျောက်တန်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1549">ဒေါ်အေးမြမြမျိုး(ကျောက်တန်းမဲဆန္ဒနယ်၊ ရန်ကုန်တိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးပဲမင်္ဂလာပါရှင်။ ကျွန်မအနေနဲ့ ၂၀၁၈-၂၀၁၉ ဘဏ္ဍာရေးနှစ် ပြည်ထောင်စု၏ဘဏ္ဍာငွေ အရအသုံးဆိုင်ရာဥပဒေကြမ်းအပေါ် ငွေကြေးဆိုင်ရာသုံးသပ်ချက် အစီရင်ခံစာ(၉/၂၀၁၈)ကို ဆွေးနွေးသွားမယ့် ကျောက်တန်းမဲဆန္ဒနယ်က ပြည်သူ့လွှတ်တော် ကိုယ်စားလှယ် ဒေါ်အေးမြမြမျိုး ဖြစ်ပါတယ်ရှင်။ ပထမဦးစွာ ပြန်ကြားရေးဝန်ကြီးဌာနရဲ့ သတင်းနှင့် စာနယ်ဇင်းလုပ်ငန်းကို ဆွေးနွေးလိုပါတယ်။ ဝင်ငွေအနေနဲ့ ၂၀.၃၇၄၊ အသုံးစရိတ်အနေနဲ့ ၂၁. ၅၃၇၊ အရှုံးအနေနဲ့ ကျပ် ၁. ၁၅၈ ဘီလီယံ ဆိုပြီးတော့မှ လေ့လာတွေ့ရှိရပါတယ်။ ဒီစာနယ်ဇင်းလုပ်ငန်းတွေဟာဆိုရင် နိုင်ငံတော်ရဲ့ အရင်းအမြစ်တွေ၊ အဆောက် အဦတွေ၊ မြေနေရာတ သုံးထားပါတယ်။ နိုင်ငံတော်ကနေပြီးတော့မှ ဝန်ထမ်းတွေကို နိုင်ငံတော်ဘတ်ဂျက်နဲ့ ခန့်ထားပေးပါတယ်။ ဈေးကွက်ဝေစု အကြီးမားဆုံးလည်းရရှိထားပါတယ်။ ကြော်ငြာတွေလည်း အများကြီး ရရှိထားပါလျက်နဲ့ ဒီလောက်ရှုံးရတဲ့အပေါ်မှာ ဘာကြောင့်ရှုံးရတာလဲဆိုတဲ့ဥစ္စာကို မေးချင်ပါတယ်။ ပြီးရင် ဒီစီမံခန့်ခွဲမှုအပိုင်း လိုအပ်ချက်တွေကို ပြန်သုံးသပ်စေချင်ပါတယ်။ အရေးကြီးဆုံးက ယနေ့ကမ္ဘာမှာ တစ်ဖက်သတ် အတိုက်ခိုက်ခံနေရတဲ့ ရခိုင်အရေးမှာ နိုင်ငံပိုင်မီဒီယာတွေရဲ့ စွမ်းဆောင်ရည်ဟာ များစွာ လိုအပ်ချက်ရှိနေပါတယ်။ ကမ္ဘာ့မီဒီယာများရဲ့ ဖော်ပြချက်ကို ပြန်လည်ချေဖျက်ပေးနိုင်ခြင်းမရှိတာက ကျွန်မ တို့အတွက် အကြီးမားဆုံး ဆုံးရှုံးမှုဖြစ်ပါတယ်။ နောက်ဝန်ကြီးဌာနတစ်ခုအနေနဲ့ ပို့ဆောင်ဆက်သွယ်ရေးဝန်ကြီးဌာနကနေ ပြုလုပ်နေတဲ့ e-Govemment ဆောင်ရွက်ချက်နဲ့ ပတ်သက်ပြီးတော့ ဆွေးနွေးလိုပါတယ်။ ကျွန်မတို့ရဲ့ ဘတ်ဂျက်တွေ ကြည့်တဲ့အခါမှာ e-Government အတွက် သုံးထားတာတွေ တွေ့ရပါတယ်။ ကျွန်မတို့လက်ရှိ ရင်ဆိုင်နေရတဲ့ အခက်အခဲ တွေကို ကျော်လွှားဖို့အတွက်ဆိုရင် ဒီသုံးတဲ့ငွေဟာ မူအရဖြင့် ကျွန်မ ရာနှုန်းပြည့်သဘောတူပါတယ်။ သို့သော် လည်းပဲ လက်ရှိအခြေအနေအထိကို ဌာနတွေဆက်သွယ်တဲ့အခါမှာ email လေးတောင် ဆက်သွယ်လို့ မရသေးတဲ့ အခြေအနေကိုတော့ ကျွန်မတို့ ဆောင်ရွက်ပေးစေလိုပါတယ်။ အစိုးရကိစ္စတွေကို ဆက်သွယ်တဲ့အခါမှာ email သုံးစွဲဖို့အတွက် ဘယ်လိုဆောင်ရွက်ထားပေး ပါတယ်ဆိုတာကို သိရှိလိုပါတယ်။ ဘာဖြစ်လို့လဲဆိုတော့ ကျွန်မတို့ အစိုးရတက်လာတဲ့ ်းမှာ ပိုပြီးတော့တောင် ဆိုးရွားပြီးတော့ ဆက်သွယ်ရေးခက်ခဲတယ်ဆိုတဲ့ စိတ်မချမ်းသာစရာ သတင်းတွေကြား နေရပါတယ်။ လွှတ်တော်ရုံးတွေကအစ နိုင်ငံခြားရေးဝန်ကြီးဌာနအဆုံး ဆက်သွယ်တဲ့အခါမှာ email နဲ့ တရားဝင်ဆက်သွယ်လို့မရပါဘူး။ ဝန်ထမ်းတွေကိုပေးထားတဲ့ တယ်လီဖုန်းတွေနဲ့ စုံစမ်းတဲ့အခါမှာ ဒီဖုန်း ကိုဆက်ပြီဆိုရင် နောက်ထပ်ဖုန်းတစ်ခုကို လွှဲပါတယ်။ ဒီကိစ္စဆိုရင် နောက်ထပ်ဖုန်းဆိုပြီးတော့ ဒီလိုမျိုး အဆင့်ဆင့်လွှဲပြောင်းမှု အဆင်မပြေမှုများစွာ တွေ့နေရတဲ့အတွက်ကြောင့်မို့ ဒါတွေကို ကျော်လွှားဖို့အတွက်၊ ပြည်သူတွေနေ့စဉ်ဘဝ အဆင်ပြေဖို့အတွက်ဆိုရင် e-Government ဆောင်ရွက်ခြင်းဟာ ဒီလက်ရှိသုံးတဲ့ ငွေတွေဟာ ထိုက်တန်တဲ့ သုံးစွဲမှုတွေဖြစ်ပါတယ်။ လတ်တလောအနေနဲ့ ဆောင်ရွက်စရာတွေ အများကြီး ရှိနေတယ်ဆိုပေမယ့်လည်း ဒီ email အသုံးပြုတဲ့ အပိုင်းလေးကိုတော့ အလျင်စလို အမြန်ဆုံးဆောင်ရွက် နောက်တစ်ချက်အနေနဲ့ကတော့ Security အပိုင်းပါ။ ဝန်ကြီးဌာနကနေပြီးတော့ လွှင့်တင်ထားတဲ့ Website တွေကို အသုံးပြုတဲ့အခါမှာ အများပြည်သူအဆင်ပြေရန် သတ်မှတ်ချက်များ ချမှတ်ပေးရန်နှင့် သတင်းအချက်အလက် လုံခြုံရေးဆောင်ရွက်ထားမှု အခြေအနေက လိုအပ်ချက်တွေ အများကြီးရှိနေပါ သေးတယ်။ ၂၀၁ရ ခုနှစ် မြန်မာနိုင်ငံရဲ့ ဝန်ကြီးဌာန ၆၅ ခုကို ၂၀၁ရ ခုနှစ်မှာ လေ့လာကြည့်တဲ့ စစ်တမ်း အရ ဝန်ကြီးဌာန ၅ ခုလောက်သာ Security အပိုင်းမှာ လုံခြုံရေးအပိုင်းမှာ အဆင်ပြေမှုရှိနေပါတယ်။ နောက်ဒုတိယတချက်အနေနဲ့ကတော့ Website ဒီဇိုင်းတွေပါ။ လက်ရှိဝန်ကြီးဌာနတွေရဲ့ Website တွေဟာ ဆိုလို့ရှိရင် မိမိသက်ဆိုင်ရာဌာနက အဆင်ပြေသလို ဒီဇိုင်းရေးဆွဲလွှင့်တင်နေတဲ့အခါအသုံးပြုတဲ့ ပြည်သူတွေရဲ့ အခက်အခဲတွေ ဖြစ်နေရပါတယ်။ ဒါကြောင့်အသုံးပြုတဲ့ပြည်သူတွေ လွယ်ကူအဆင်ပြေစေဖို့ သတ်မှတ်ချက်တွေ ချမှတ်ဆောင်ရွက်ထားတဲ့ အစီအစဉ်တွေ ရှိပြီလားဆိုတာလည်း သိချင်ပါတယ်။ ဥပမာအားဖြင့်တောင်မှပဲ ကျွန်မတို့ လွှတ်တော်ကနေ လွှင့်တင်တဲ့ Website တွေဆိုရင် ပြည်သူ့လွှတ်တော်ဆိုရင် ဗမာလို ပြည်သူ့ လွှတ်တော်ဆိုတဲ့အသံထွက်ကို ရေးထားတာဖြစ်ပြီးတော့မှ ပြည်ထောင်စုလွှတ်တော်ဆိုရင် Myanmar Union Parliament ဆိုတဲ့ မတူညီတဲ့ Uniform မဖြစ်တာတွေက ပြည်သူသုံးစွဲမှုကို အဆင်မပြေမှုတွေ ဖြစ်စေ ပါတယ်။ နောက် တတိယအချက်အနေနဲ့ကတော့ Data Production and Privacy အပိုင်းပါ။ ပြည်သူလူထုရဲ့ စီးပွားရေးလုပ်ငန်းများက ၎င်းတို့ရဲ့ အချက်အလက်တွေက ဥပဒေမဲ့စောင့်ကြည့်မှုတွေနဲ့ အလွဲသုံးစားမှုတွေ ကနေ လုံခြုံစိတ်ချမှုကို မပေးနိုင်ခဲ့ဘူးဆိုရင် e-Government ဆောင်ရွက်ချက်ရဲ့ အဓိက အချက်တွေ ဖြစ်တဲ့ မြန်မာနိုင်ငံမှာရှိတဲ့ လာဘ်ပေးလာဘ်ယူကိစ္စတွေ လျော့ကျဖို့အပါအဝင် လူ့အခွင့်အရေးနှင့် လူမှု ဘဝ ပွင့်လင်းဖွံ့ဖြိုးတိုးတက်ဖို့၊ ပွင့်လင်းမြင်သာမှုအပိုင်းရှိဖို့က e-Government စနစ်ကနေ လုပ်ဆောင် နိုင်မှုဟာ လျော့ကျသွားစေနိုင်မှာ ဖြစ်ပါတဲ့အတွက် ဒါကြောင့်မို့လို့ e-Government အစီအစဉ်နဲ့ အစိုးရ ဝန်ကြီးဌာနမှာ e-Government ဆိုင်ရာ ကျင့်သုံးမှုများကို အကောင်အထည်ဖော်ဆောင်ရာမှာ စည်းမျဉ်း စည်းကမ်းချမှတ်ချက်တွေ၊ Digital အချက်အလက်တွေနဲ့ ပုဂ္ဂိုလ်ရေးဆိုင်ရာ အချက်အလက်လုံခြုံရေး Data Production and Privacy osušné caos@gpscos:ofa osscope: vi polosuli 007% အချက်အနေနဲ့ကတော့ Accessibility အပိုင်းပါ။ မသန်စွမ်းပြည်သူတွေက e-Government စနစ် ဝန်ဆောင်မှု သတင်းအချက်အလက် ရယူသုံးစွဲနိုင်မှုအတွက် Website များကို မသန်စွမ်းပြည်သူတွေ သုံးစွဲနိုင်တဲ့စနစ် ထည့်သွင်းထားမှုအခြေအနေကိုလည်း သိရှိလိုပါတယ်။ e-Government အကောင်အထည်ဖော်မယ်ဆိုရင် ဝန်ကြီးဌာနအသီးသီးရဲ့ သတင်းအချက်အလက် မျှဝေပေးမှုဟာ လူတိုင်းလက်လှမ်းမီဖို့ လိုအပ်ပါတယ်။ Goudge: Casapoozcoas: qu$003:noneulop: Web Content Accessibility Guidelines Go? ဘယ်လိုဆောင်ရွက်ထားတယ်ဆိုတဲ့ အခြေအနေကိုလည်း သိရှိလိုပါတယ်ရှင်။ နောက်ဆုံးနိဂုံးချုပ်အနေနဲ့ Social Media Monitoring အပိုင်းကို သိရှိလိုပါတယ်။ အစိုးရအနေနဲ့ ဒီ Social Media Monitoring အတွက်သုံးထားတဲ့ ဘတ်ဂျက်တွေကို ဘယ်လိုသုံးစွဲထားတာလဲ၊ ဘယ်လို အကျိုးကျေးဇူးတွေရရှိစေသလဲ ကုန်ကျစရိတ်အစီရင်ခံစာကို နှစ်စဉ်လွှတ်တော်ကို တင်ပြဖို့ အစီအစဉ် ရှိ မရှိကို မေးမြန်းရင်းနှင့် နိဂုံးချုပ်ပါတယ်ရှင်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ လွှတ်တော်ကိုယ်စားလှယ်များရဲ့ ဆွေးနွေးခြင်းအစီအစဉ် ပြီးဆုံးပါပြီ။ ၂၀၁၈-၂၀၁၉ ခုနှစ်၊ အမျိုးသားစီမံကိန်းဥပဒေကြမ်းနဲ့ ပြည်ထောင်စု၏ ဘဏ္ဍာငွေအရအသုံးဆိုင်ရာ ဥပဒေကြမ်းတို့နဲ့စပ်လျဉ်းပြီး ဥပဒေကြမ်းပူးပေါင်းကော်မတီနဲ့ ပြည်သူ့ငွေစာရင်း ပူးပေါင်းကော်မတီတိုရဲ့ အစီရင်ခံစာပါ မူသဘော အကြောင်းအရာများနဲ့ လွတ်တော်ကိုယ်စားလှယ်များရဲ့ မူနဲ့အခြေခံသဘော ဆွေးနွေးခြင်းများအပေါ် သက်ဆိုင်ရာပြည်ထောင်စုအဆင့် အဖွဲ့အစည်းဝင်များက ပြန်လည်ရှင်းလင်းဆွေးနွေးပြီး အစီရင်ခံစာကို ၆-၉-၂၀၁၈ ရက်(ကြာသပတေး)နေ့မှာ ဆောင်ရွက်ရန် လျာထားပါတယ်။ ဒါ့အပြင် ဥပဒေကြမ်းတစ်ခုချင်းစီအတွက် ဥပဒေအကြောင်းအရာများ၊ စီမံကိန်းလုပ်ငန်းများ၊ ရငွေသုံးငွေများနဲ့စပ်လျဉ်းပြီး တစ်ပိုဒ်ချင်းစီအလိုက် လွှတ်တော်ရဲ့ အဆုံးအဖြတ်ရယူခြင်း၊ ဥပဒေကြမ်း တစ်ရပ်လုံးအတည်ပြုခြင်း အစီအစဉ်များကို လာမယ့်အပတ်အတွင်းမှာ ဆောင်ရွက်သွားဖို့ လျာထားထား ပါတယ်။ ဒါကြောင့် လွှတ်တော်ကိုယ်စားလှယ်များအချို့ရဲ့ ဆွေးနွေးချက်များနှင့်စပ်လျဉ်းပြီး ပူးပေါင်းကော်မတီ များအနေနဲ့ ပြန်လည်သုံးသပ် ဆွေးနွေးဖို့ လိုအပ်မယ်ဆိုရင် ာင်ရွက်ကြဖို့ မှာကြားလိုပါတယ်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ အစည်းအဝေးကို မိနစ် ၃၀ ခန့် ရပ်နား ပါမယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။</speech>
</bill>
</section>
<section value="Motion">
<motion>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနဲ့ ဧည့်သည်တော်များခင်ဗျာ။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<title>နိုင်ငံတော်သမ္မတထံမှ ပေးပို့ထားသော စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနနှင့် စီမံကိန်းနှင့် ဘဏ္ဍာရေးဝန်ကြီးဌာနတို့၏ စီမံကိန်းလုပ်ငန်းများ ဆောင်ရွက်ရန်အတွက် အပြည်ပြည်ဆိုင်ရာ စိုက်ပျိုးရေးဖွံ့ဖြိုးတိုးတက်မှုရန်ပုံငွေအဖွဲ့ (IFAD)ထံမှ အမေရိကန်ဒေါ်လာ ၈.၉၈၄ သန်း ချေးငွေရယူရန်ကိစ္စနှင့်စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၆) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံတော် သမ္မတထံမှ ပေးပို့ထားတဲ့ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနနဲ့ စီမံကိန်းနှင့် ဘဏ္ဍာရေး ဝန်ကြီးဌာနတို့က ချင်းပြည်နယ်နဲ့ မကွေးတိုင်းဒေသကြီးတို့မှာ အကောင်အထည်ဖော်ဆောင်ရွက်မယ့် အနောက်ပိုင်းဒေသများ စိုက်ပျိုးစီးပွားဖွံ့ဖြိုးတိုးတက်ရေးစီမံကိန်းအတွက် အပြည်ပြည်ဆိုင်ရာ စိုက်ပျိုးရေး ဖွံ့ဖြိုးတိုးတက်မှုရန်ပုံငွေအဖွဲ့ထံမှ အမေရိကန်ဒေါ်လာ ၈.၉၈၄ သန်း ချေးငွေရယူရန် ကိစ္စနဲ့စပ်လျဉ်းပြီး ၃၀-၈-၂၀၁၈ ရက်က ကျင်းပပြုလုပ်ခဲ့တဲ့ ပြည်ထောင်စုလွှတ်တော်အစည်းအဝေးမှာ သက်ဆိုင်ရာပြည်ထောင်စု အဆင့် အဖွဲ့အစည်းဝင်များက လွှတ်တော်သို့ ရှင်းလင်းတင်ပြခဲ့ပြီး ဖြစ်ပါတယ်။ အထက်ပါကိစ္စနဲ့စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော် ကိုယ်စားလှယ် ရ ဦး ရှိပါတယ်။ တစ်ဦးချင်းအနေနဲ့ သတ်မှတ်ချိန် ၆ မိနစ်အတွင်း ဆွေးနွေးဖို့ဖြစ်ပါတယ်။</speech>
<speech type="speaker">ဒေါက်တာ တင်တင်ဝင်း ပဲခူးတိုင်းဒေသကြီး မဲဆန္ဒနယ်အမှတ်(၅)က စတင် ဆွေးနွေးဖို့ဖြစ်ပါတယ်။</speech>
<speech><mp id="1269">ဒေါက်တာတင်တင်ဝင်း(မဲဆန္ဒနယ်အမှတ်-၅၊ ပဲခူးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးရှင်။ နိုင်ငံတော်သမ္မတထံမှ ပေးပို့ထားသော စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ စီမံကိန်းနှင့် ဘဏ္ဍာရေးဝန်ကြီးဌာနတို့၏ စီမံကိန်းလုပ်ငန်းများ ဆောင်ရွက်ရန် အတွက် အပြည်ပြည်ဆိုင်ရာ စိုက်ပျိုးရေးဖွံ့ဖြိုးတိုးတက်မှု ရန်ပုံငွေအဖွဲ့ (IFAD)ထံမှ အမေရိကန်ဒေါ်လာ ၈.၉၈၄ သန်း ချေးငွေရယူရန်ကိစ္စနှင့်စပ်လျဉ်း၍ ဆွေးနွေးလိုပါတယ်။ ဆွေးနွေးရတဲ့အကြောင်းရင်း ၄ ချက် ရှိပါတယ်။ (၁) ၇၀ ရာခိုင်နှုန်းသော မြန်မာပြည်သူလူထုလူမှုဘဝဖွံ့ဖြိုးတိုးတက်ရေးနဲ့ သက်ဆိုင်ခြင်း၊ (၂) ရည်ရွယ်ချက် ကောင်းမွန်ခြင်း၊ အကျိုးကျေးဇူးများခြင်း၊ ဆောင်ရွက်ကြီးကြပ်သူများကို ဆွေးနွေးလိုခြင်း၊ (၃) စာရွက်ပေါ်မှာ Project တွေ အောင်မြင်ပေမယ့် လက်တွေ့မြေပြင်မှာ အကောင်အထည်ဖော်ရာမှာ အားနည်းခြင်း၊ (၄) တကယ် လိုနေသည့်ပြည်သူများ အကျိုးခံစားမှု ကောင်းစွာရရှိစေလိုခြင်းဟူသော အချက် ၄ ချက်ကို မူတည်၍ ဆွေးနွေးလိုပါတယ်။ နာယကကြီးရှင့်။ (၁) ကျွန်မတို့ရဲ့ ကျေးရွာနေ ၇၀ ရာခိုင်နှုန်းသော ပြည်သူလူထု မဖွံ့ဖြိုး မတိုးတက် သမျှ မြန်မာပြည် မတိုးတက်နိုင်ပါဘူး။ ဒီလိုတိုးတက်ဖို့အတွက် သူတို့ လယ်ယာပိုင်ဆိုင်မှုခိုင်မာရေး၊ လမ်းပန်း ဆက်သွယ်ရေး၊ စိုက်ပျိုးမြေကောင်းမွန်ရေး၊ မျိုးစေ့ကောင်းမွန်ရေး၊ ဈေးကွက်ရှာဖွေပေးရေးတွေက အရေးကြီး လှပါတယ်။ စိုက်ပျိုးရေးဘက်မှာ မျိုးစေ့ကောင်းပေးခြင်း၊ နည်းစနစ်ကောင်းများ ပေးခြင်းမှာ အရေးကြီး သလို စိုက်ပျိုးရန် ရေရရှိရန်လည်း အရေးကြီးပါတယ်။ သေသေချာချာရေရရှိရဲ့လား။ ရေပေးဝေရေးဟာ လုံလောက်ရဲ့ လား။ အန္တရာယ်ကင်းရဲ့ လား။ လိုနေရင်၊ ပိုနေရင် ဘယ်လိုလုပ်မလဲဆိုတာကို Monitoring and Evaluation opqulosus. နာယကကြီးရှင်။ နံပါတ်(၂) ရည်ရွယ်ချက် အကျိုးပြုချက်ကောင်းမွန်သကဲ့သို့ အကောင်အထည်ဖော် ကြီးကြပ်သူများဟာ အရည်အသွေးမြင့်မားခြင်း၊ တာဝန်ယူမှု၊ တာဝန်ခံမှုရှိခြင်း၊ ပွင့်လင်းမြင်သာမှုရှိခြင်းများ အရေးကြီးလှပါတယ်။ ဥပမာ- ဆည်ပေါင်း ၁၂၀ ဆောက်ခဲ့တဲ့ လူတစ်ယောက်ကို အာဆီယံနိုင်ငံတွေက ဆုပေးပါတယ်။ ဆောက်ခဲ့သူက ဆည်တွေဆောက်ခဲ့ပေမယ့် လယ်ယာကိုရေပေးတဲ့ ဆည်လက်တံတွေ တစ်ခုမှမဆောက်ခဲ့ဘူးလို့ ပြောပါတယ်။ ဆည်ရဲ့အဓိပ္ပာယ် လုံးဝပျက်စီးပြီး ဆည်ရဲ့တာဝန် ဘာမှမထမ်းဆောင် နိုင်တော့တဲ့အတွက် စိုက်ပျိုးတဲ့သူများကလည်း စိုက်ပျိုးပြီးမအောင်မြင်၊ စိုက်ပျိုးရေး မအောင်မြင်တော့ စိုက်ပျိုးတဲ့သူများက အရင်းတောင်မရဘဲ အရှုံးပေါ်ခြင်းဖြင့် တိုင်းပြည်မှာ အနုတ်လက္ခဏာ ပြပါတယ်။ နာယကကြီးရှင်။ နံပါတ်(၃)အနေနဲ့ စာရွက်ပေါ်မှာ Project အားလုံးဟာ အလွန်ကောင်းမွန်ပါတယ်။ လက်တွေ့မှာကတော့ အကောင်အထည်ဖော်ရာမှာတော့ အလွန်အားနည်းပါတယ်။ ဒီအတွက် ကျွန်မ မကြာ amcəg:cgisoore Monitoring and Evaluation ® 3369::qolosus. Monitoring and Evaluation ဆိုတာ အားလုံးပြီးမှ စစ်ဆေးရမှာမဟုတ်ပါဘူး။ Project စဆွဲကတည်းက ပါရမယ့်အရာပါ။ ဘတ်ဂျက်ထဲမှာ ပါရမှာဖြစ်ပါတယ်။ လုပ်ငန်းစတာကို MNE က သိရမယ်။ လုပ်ငန်းအလယ်မှာ သေသေ ချာချာအကောင်အထည်ဖော်ရဲ့ လား သိနေရမယ်။ လုပ်ငန်းအဆုံးမှာလည်း စိစစ်ပြီးဖြစ်နေရမယ်။ အောင်မြင် မည်မှာ သေချာပြီးဖြစ်နေရမယ်။ နာယကကြီးရှင့်။ နံပါတ်(၄)အနေနဲ့ စိုက်/မွေး/ဆည်က ယူထားတဲ့ချေးငွေပေါင်းဟာ USD ၁,၉၈၄.၁၆၉ သန်းလို့ဆိုပါတယ်။ ဒီငွေတွေချေးပြီး တိုင်းပြည်အတွက် အမြတ်ရအောင် ဘယ်လိုဆက်လက်ဖော်ဆောင် မလဲဆိုတာ အလွန်အရေးကြီးပါတယ်။ အတိုးတွေ ်နိုင်ရေးတွေက ခေါင်းထဲအမြဲထည့်ထားရမှာ ဖြစ်သလို ဒီလောက်ငွေတွေချေးပြီး ပြည်သူတွေအကျိုးရှိရဲ့လား၊ ထီထိုးသလို ငွေတော့အောပြီး ထီမပေါက်တဲ့ အဖြစ်မျိုးကို စိုးရိမ်ပါတယ်။ အောက်ခြေအထိ လယ်သမားတွေ၊ တောင်သူတွေ တကယ် အကျိုးရှိရဲ့ လား ဆိုတာ သူတို့ရဲ့ လူနေမှုဘဝ ဘယ်လောက်တိုးတက်သလဲ။ ဘယ်လောက် အန္တရာယ်ကင်း သလဲအပေါ်မှာ တိုင်းတာရပါမယ်။ အကျိုးကျေးဇူးမများသော စီမံကိန်းများရှိပါတယ်။ ဒါ့ထက် အကျိုးမဲ့သည်က ပိုအရေးကြီး ပါတယ်။ ဥပမာ- ဆည်တည်ဆောက်ရာမှာ၊ ရေလွှဲမြောင်းတည်ဆောက်ရာမှာ အားနည်းချက် အနည်းငယ် ရှိရုံမျှဖြင့် ကျိုးပဲ့၊ မြောင်းမဲ့သွားနိုင်တယ်။ ထိုအခါ ကြီးမားတဲ့ရေကြီး၊ ရေလျှံမှုမှာ တောင်သူလယ်သမားများ ရဲ့ဘဝ၊ အသက်၊ အိုးအိမ်၊ စည်းစိမ်ကို အလွန်နာကျင်ထိခိုက်မှာ ဖြစ်ပါတယ်။ လတ်တလော သြဂုတ် ၂၉ ရက်နေ့ မနက် ၄ နာရီက ဆွာချောင်းတမံရေပိုလွှဲ ကျိုးပေါက်ပါတယ်။ တမံကြီးတစ်ခုလုံး ကျိုးတာလည်း မဟုတ်ပါဘူး။ ဒါပေမယ့် ပတ်ဝန်းကျင်ကျေးရွာ ၂၃ ရွာ၊ လူပေါင်း ၅၄,၀၀၀ ကျော်ဟာ အရေးပေါ် ပြောင်းရွှေ့ ခဲ့ရပြီး လူ ၄ ဦးသေဆုံးခဲ့ရပါတယ်။ အစိုးရမှာ ကယ်ဆယ်ရေးအတွက် ငွေအမြောက်အမြား သုံးစွဲခဲ့ရ ပါတယ်။ လယ်ယာ၊ လမ်း၊ တံတားများပျက်ပြီး ပြန်လည်ထူထောင်ရေးမှာလည်း ငွေ၊ ကေို အများကြီးသုံးရပါဦးမယ်။ အဲဒီအတွက် စီမံကိန်းတိုင်းဟာ ရလဒ်ကောင်းများ ရဖို့အတွက်သော် လည်းကောင်း၊ ရလဒ်ဆိုးများ မရဖို့အတွက်သော်လည်းကောင်း စီမံကိန်းရေးဆွဲ အကောင်အထည်ဖော်သူများက ထိန်းသိမ်း ကြပ်မတ် အကောင်အထည်ဖော် ဆောင်ရွက်ပေးပါရန် တိုက်တွန်းရင်း နိဂုံးချုပ်အပ်ပါတယ်။ ကျေးဇူးတင် ပါတယ်။</speech>
<speech type="speaker">ဆက်လက်ပြီး ဦးနေလင်းအောင် မင်းတပ်မဲဆန္ဒနယ်က ဆွေးနွေးဖို့ဖြစ်ပါတယ်။</speech>
<speech><mp id="1381">ဦးနေလင်းအောင်(မင်းတပ်မဲဆန္ဒနယ်၊ ချင်းပြည်နယ်)</mp>လေးစားရပါသော ပြည်ထောင်စု လွှတ်တော် နာယကကြီးနှင့်တကွ အားလုံးပဲ မင်္ဂလာပါခင်ဗျာ။ ကျွန်တော်ကတော့ ချင်းပြည်နယ် မင်းတပ် မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးနေလင်းအောင် ဖြစ်ပါတယ်။ ကျွန်တော့အနေနဲ့ နိုင်ငံတော် သမ္မတမှ ပေးပို့ထားသော စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနနှင့် စီမံကိန်းနှင့် ဘဏ္ဍာရေး ဝန်ကြီးဌာနတို့၏ စီမံကိန်းလုပ်ငန်းများ ဆောင်ရွက်ရန်အတွက် အပြည်ပြည်ဆိုင်ရာ စိုက်ပျိုးရေး ဖွံ့ဖြိုး တိုးတက်မှုရန်ပုံငွေအဖွဲ့ (IFAD)ထံမှ အမေရိကန်ဒေါ်လာ ၈.၉၈၄ သန်း ချေးယူရန်ကိစ္စနှင့် စပ်လျဉ်းပြီး ထောက်ခံဆွေးနွေးသွားမှာ ဖြစ်ပါတယ်။ နာယကကြီးခင်ဗျား။ ကျွန်တော်တို့ ချင်းပြည်နယ်ဟာဆိုရင် ကုန်ထုတ်လုပ်မှုကို ကြည့်မယ်ဆိုရင် လည်း မည်မည်ရရမရှိ။ စိုက်ပျိုးမွေးမြူရေး ဆိုပြန်တော့လည်း ပြောသလောက် ကျွန်တော်တို့ မဖြစ်ထွန်း။ ရင်းနှီးမြှုပ်နှံမှုဆိုရင်လည်း သုညရာခိုင်နှုန်း။ Infrastructure ပိုင်းကို ကြည့်မယ်ဆိုလျှင်လည်း အစစအရာရာ နောက်ကျလို့နေပါတယ်။ ဒါပေမယ့် ဘာတွေဘယ်လိုပဲ နောက်ကျနေနေ ထိပ်ဆုံးရောက်နေတာကတော့ ရှိပါတယ်။ အဲဒါကတော့ အခြားမဟုတ်ပါဘူး။ ဆင်းရဲနွမ်းပါးမှုနဲ့ ဖွံ့ဖြိုးတိုးတက်မှုမှာတော့ ကျွန်တော်တို့ နောက်ကျမှုမှာတော့ ထိပ်ဆုံးကိုရောက်ရှိနေပါတယ်။ အဲဒီထိပ်ဆုံးရောက်ရှိတဲ့ အထဲမှာမှ ထိပ်တကူ ထိပ်ခေါင် ထိပ်များနောင်ဆိုသလိုပဲ ကျွန်တော်တို့ မင်းတပ်နဲ့ ကန်ပက်လက်မှာရှိတဲ့ မြို့နယ်များဟာဆိုရင် ထိပ်တကာရဲ့ထိပ်မှာ ရောက်ရှိနေပါတယ်ခင်ဗျာ။ ဒါကြောင့်မို့လို့ ဒီလိုဖွံ့ဖြိုးမှု နည်းပါးတဲ့ဒေသများ၊ ဖွံ့ဖြိုးမှု နည်းပါးတဲ့ မြို့နယ်များအတွက် အခုလိုချေးငွေဖြင့် စီမံကိန်းများဆောင်ရွက်ပေးတဲ့ နိုင်ငံတော်အစိုးရကို အထူးပင် ကျေးဇူးတင်ရှိပါတယ်ခင်ဗျ။ ဒီစီမံကိန်းဟာဆိုရင် ချေးငွေမှာဆိုရင်တော့ဖြင့် အတိုးမဲ့ချေးငွေဖြစ်ပြီးတော့ ကျွန်တော်တို့ ဝန်ဆောင်ခ ၀.၇၅ ရာခိုင်နှုန်း ပေးဆောင်ရမှာဖြစ်ပါတယ်။ ဆိုင်းငံ့ကာလ ၁၀ နှစ်နဲ့ ပြန်ဆပ်ကာလ အနှစ် ၃၀၊ စုစုပေါင်း ချေးငွေရဲ့ သက်တမ်းဟာ အနှစ် ၄၀ ဖြစ်ပါတယ်။ ဒီစီမံကိန်းမှာဆိုရင် ချေးငွေအပါအဝင် စုစုပေါင်းစီမံကိန်း တန်ဖိုးဟာဆိုရင် အမေရိကန်ဒေါ်လာ ၂၀.၂၅ သန်း ကုန်ကျမယ်လို့ သိရှိရပါတယ်။ ချေးငွေရဲ့ ပါဝင်မှုရာခိုင် နှုန်းကတော့ ၄၄.၃၅ ရာခိုင်နှုန်း သိရှိရပြီးတော့ ထောက်ပံ့ရာခိုင်နှုန်းကတော့ ၅၅.၄ သန်းလို့ သိရှိရ ပါတယ်ခင်ဗျာ။ ဒီလိုအတိုးမဲ့ချေးငွေမျိုးမဆို ကမ္ဘာပေါ်မှာ ဘယ်နိုင်ငံမဆို ချေးယူချင်ကြတာ အမှန်ပဲ ဖြစ်ပါတယ်။ ဘာဖြစ်လို့လဲဆိုတော့ အတိုးမဲ့ဖြစ်နေလို့ပါ။ ဒီလိုအတိုးမဲ့ချေးငွေမျိုးရရှိအောင် ဆောင်ရွက် နိုင်တဲ့ ကျွန်တော်တို့ရဲ့ နိုင်ငံတော်အစိုးရကိုလည်း အထူးပင် ကျေးဇူးတင်ရှိပါတယ်ခင်ဗျာ။ ကျွန်တော်တို့ ဒီနေရာမှာတော့ တစ်ချိန်လုံး ချေးငွေတွေချည်းပဲချေးပြီးတော့ ဆောင်ရွက်နေတယ် လို့လည်း တချို့က မြင်ကြပါလိမ့်မယ်။ ကျွန်တော့အနေနဲ့ ဥပမာလေးတစ်ခုနဲ့ ပြောပါရစေ။ ကျွန်တော်တို့ နိုင်ငံတစ်နိုင်ငံကို မိသားစုတစ်စုနဲ့ ခိုင်းနှိုင်းပြီးတော့ ပြောဆိုရမယ်ဆိုရင်တော့ နိုင်ငံတစ်နိုင်ငံရဲ့ အစိုးရ များဟာ မိသားစုတစ်စုရဲ့ မိဘများဖြစ်ကြပါတယ်။ အဲဒီလိုပဲ အဲဒီနိုင်ငံရဲ့ နိုင်ငံသူ၊ နိုင်ငံသားများဟာလည်း မိသားစုတစ်စုရဲ့ သားသမီးများ ဖြစ်ကြပါတယ်။ အဲဒီလို မိဘနဲ့တူတဲ့ နိုင်ငံတော်ရဲ့ အစိုးရအနေနဲ့ သားသမီးနဲ့ တူတဲ့ နိုင်ငံသားများအတွက် လိုအပ်ချက်တွေ၊ ဖွံ့ဖြိုးတိုးတက်မှုတွေ၊ နောက်ကျမှုတွေရှိနေတယ်ဆိုရင်တော့၊ ကိုယ့်မှာမရှိရင်တော့ ချေးငှားပြီးတော့သုံးရမှာ ဒါအမှန်ပါပဲ။ ကမ္ဘာပေါ်မှာ ဘယ်ဖွံ့ဖြိုးဆဲနိုင်ငံ၊ ဘယ်ဖွံ့ဖြိုးမှု နည်းပါးတဲ့နိုင်ငံမဆို ကျွန်တော်တို့ လိုငွေပြဘတ်ဂျက်နဲ့လည်း ဒီလိုပဲချေးငှားသုံးပြီးတော့ ကိုယ့်တိုင်းပြည်ကို တည်ဆောက်နေကြတာ ဖြစ်ကြပါတယ်။ ဒါကြောင့်မို့လို့ ကျွန်တော်တို့ ဒီချေးငွေဟာဆိုရင် အတိုးမဲ့ချေးငွေ ဖြစ်သည့်အတွက် ဒါဟာချေးယူသင့်တဲ့ ချေးငွေဖြစ်ပါတယ်ခင်ဗျာ။ ကျွန်တော့အနေနဲ့ ဒီနေရာမှာ အထူးအကြံပြုလိုတာကတော့ အစိုးရဝန်ကြီးဌာနအနေနဲ့ ဒီချေးငွေကို အကောင်အထည်ဖော် ဆောင်ရွက်တဲ့နေရာမှာတော့ဖြင့် ကျွန်တော်တို့ တာဝန်ယူမှု၊ တာဝန်ခံမှုအပြည့်နဲ့ ကြပ်ကြပ်မတ်မတ် အထူးဆောင်ရွက်ဖို့လိုမယ် ဖြစ်ပါတယ်ခင်ဗျာ။ ဘာဖြစ်လို့လဲဆိုတော့ ဒီထဲမှာပါဝင်နေတဲ့ ဝန်ဆောင်ခ ၀.၇၅ ရာခိုင်နှုန်း ကိစ္စကလည်း အထူးအရေးကြီးပါတယ်။ ချေးငွေဟာ အတိုးမဲ့ချေးငွေ ဖြစ်ပေမယ့်လည်း ဝန်ဆောင်ခ ၀.၇၅ ရာခိုင်နှုန်း ဘာကြောင့်ပေးတယ်ဆိုတာကို ပြည်သူများရှေ့မှာ သေသေ ချာချာ သက်ဆိုင်ရာဝန်ကြီးဌာနအနေနဲ့ ရှင်းလင်းဖို့လိုပါတယ်။ ဒီဝန်ဆောင်ခကို ဘယ်အဖွဲ့အစည်း၊ ဘယ်သူ့ကို၊ ဘယ်အတွက်ကြောင့်၊ ဘာလို့ပေးရတယ်ဆိုတာကို ရှင်းရှင်းလင်းလင်း ဖော်ပြစေလိုပါတယ် ခင်ဗျာ။ ကျွန်တော့အနေနဲ့ ဒီနေရာမှာ ဘာဖြစ်လို့လဲဆိုတော့ ငါးကျွေးတာထက် ငါးမျှားနည်းပေးတာက ကောင်းပါတယ်။ ဘာလို့လဲဆိုတော့ ငါးကျွေးခြင်းကို စောင့်နေမယ်ဆိုရင်တော့ ငါးကျွေးတဲ့လူ မရှိတော့ဘူး ဆိုရင်တော့ ကျွန်တော်တို့ စားရမှာမဟုတ်တော့ဘူး။ ငါးမျှားနည်းပေးခြင်းဟာ ကျွန်တော်တို့ အနာဂတ်ရဲ့ စားမကုန်နိုင်တဲ့ပဒေသာပင်ကြီး တည်ဆောက်တာဖြစ်ပါတယ်။ ဒီချေးငွေထဲမှာဆိုရင်တော့ ဝန်ဆောင်မှု လုပ်ငန်းတွေ၊ နောက်တစ်ခါ ကုန်ထုတ်လုပ်မှု လုပ်ငန်းတွေ၊ လူမှုရေးဆိုင်ရာလုပ်ငန်းတွေ၊ ပညာပေးရေး ဆိုင်ရာလုပ်ငန်းတွေနဲ့ စိုက်ပျိုးမွေးမြူရေးအတွက် ချေးငွေအစီအစဉ်တွေမှာ ပါရှိတဲ့အတွက်ကြောင့်မို့လို့ ဒီချေးငွေဟာဆိုရင်ဖြင့် ကျွန်တော်တို့ ငါးကျွေးသလို ငါးမျှားနည်းလည်းပေးတဲ့ ချေးငွေဖြစ်ပါတယ်။ ဒါကြောင့် မို့လို့ ကျွန်တော်တို့ ချင်းပြည်နယ်အတွက်ဆိုရင်တော့ ဒီလိုအစီအစဉ်မျိုးဟာ သိပ်ကောင်းပါတယ်။ ဘာဖြစ် လို့လဲဆိုတော့ ကျွန်တော်တို့ ချင်းပြည်နယ်မှာရှိတဲ့ တိုင်းရင်းသားပြည်သူများဟာဆိုရင်ဖြင့် ငါးနဲ့တူတဲ့ ဖွံ့ဖြိုးမှုလုပ်ငန်းတွေ၊ ဖွံ့ဖြိုးရေးလုပ်ငန်းတွေဆိုတာတွေကို ငတ်မွတ်နေတဲ့ဒေသဖြစ်လို့ ဖြစ်ပါတယ်။ ဒါကြောင့်မို့လို့ ချင်းပြည်နယ်အတွက် အကောင်အထည်ဖော်တဲ့နေရာမှာ ဒီလိုငါးကျွေးခြင်းလုပ်ငန်းလို ငါးမျှားနည်းလုပ်ငန်းတွေပါရှိတဲ့ ဒီလိုစီမံကိန်းမျိုး အကောင်အထည်ဖော် ဆောင်ရွက်တဲ့နေရာဟာ အလွန် သင့်တော်သော စီမံကိန်းမျိုးဖြစ်သည့်အတွက်ကြောင့်မို့လို့ ဒီချေးငွေကို ချေးယူသင့်ပါတယ်။ ဒါကြောင့် မို့လို့ ဘယ်အစိုးရမဆို ချေးငွေချေးယူတဲ့နေရာမှာ မိမိအတွက် အဓိကအတ္တ ရှေ့တန်းမတင်ဘဲနဲ့ သားသမီး များနဲ့တူတဲ့ ငါ့နိုင်ငံသူ၊ ငါ့နိုင်ငံသားများအတွက်ဆိုတဲ့ စိတ်နဲ့ချေးဖို့ အလွန်အရေးကြီးပါတယ်။ ချေးယူတဲ့နေရာမှာလည်း ချေးလို့ရရင်ပြီးရောဆိုတဲ့ စိတ်ထားမျိုးနဲ့ မချေးဘဲနဲ့ ချေးငွေရဲ့ အတတ်နိုင်ဆုံး အတိုးမဲ့ရာခိုင်နှုန်းမျိုး ရရှိတဲ့ချေးငွေမျိုးကို ချေးယူတဲ့ အစိုးရတစ်ရပ်ဖြစ်ဖို့ အရေးကြီးပါတယ်။ ဒါဟာ အစိုးရရဲ့ သမိုင်းကြောင်း ဖြစ်ပါတယ်။ ဒါကြောင့်မို့လို့ ဒီချေးငွေဟာ ကျွန်တော်တို့ ဖွံ့ဖြိုးမှုနည်းပါးတဲ့ တိုင်းရင်းသားပြည်သူများအတွက် မိဘကဲ့သို့ စိတ်ထားရှိတဲ့ ကျွန်တော်တို့ အစိုးရတစ်ရပ်ရဲ့ ဆောင်ရွက်ချက်ဖြစ်တာကြောင့် ဒီချေးငွေဟာ ချေးယူသင့်တဲ့ ချေးငွေဖြစ်ပါတယ်။ သို့ကြောင့် ဆင်းရဲမှုနည်းပါးသော ပေါက်၊ မြိုင်နယ်များအပါအဝင် တိုင်းရင်းသား ဒေသများဖြစ်ကြတဲ့ မင်းတပ်၊ ကန်ပက်လက်မှ ပြည်သူများအတွက် ဖွံ့ဖြိုးတိုးတက်မှုတွေ ရရှိလာတဲ့ ဒီချေးငွေမျိုး၊ စီမံကိန်းမျိုးဖြစ်တဲ့ အတွက်ကြောင့်မို့လို့ ဒီချေးငွေကို ကျွန်တော်တို့ ပြည်ထောင်စု လွှတ်တော်ကြီးမှာရှိတဲ့ ပြည်ထောင်စုလွှတ်တော် ကိုယ်စားလှယ်များကလည်း ဝိုင်းဝန်းထောက်ခံဆွေးနွေး ပြီးတော့ လွှတ်တော်ကြီးမှ အတည်ပြုပေးနိုင်ပါစေကြောင်း ဆုမွန်ကောင်းတောင်းရင်းနဲ့ နိဂုံးချုပ်ပါတယ် ခင်ဗျာ။ အားလုံးကို ကျေးဇူးတင်ရှိပါတယ်။</speech>
<speech type="speaker">ဦးရန်လင်း ကျိုက်လတ်မဲဆန္ဒနယ်ဆွေးနွေးဖို့ဖြစ်ပါတယ်။</speech>
<speech><mp id="1621">ဦးရန်လင်း(ကျိုက်လတ်မဲဆန္ဒနယ်၊ ဧရာဝတီတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ဒီနေ့အခမ်းအနားကို ကြွရောက်လာသူအပေါင်းကို မင်္ဂလာပါလို့ ဦးစွာဂါရဝပြု နှုတ်ခွန်းဆက်ပါတယ်။ ကျွန်တော်က ဧရာဝတီတိုင်းဒေသကြီး ကျိုက်လတ်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးရန်လင်း ဖြစ်ပါတယ်။ ကျွန်တော်ဒီနေ့ IFAD လို့ခေါ်တဲ့ အပြည်ပြည် ဆိုင်ရာ စိုက်ပျိုးရေးဖွံ့ဖြိုးတိုးတက်မှုအဖွဲ့ထံကနေပြီးတော့မှ ချေးငွေရယူမယ့် အစီအစဉ်ကို ဆွေးနွေးမှာ ဖြစ်ပါတယ်။ နာယကကြီးခင်ဗျား။ Power Point Presentation နဲ့ ဆွေးနွေးခွင့်ပြုပါရန် ပန်ကြားအပ်ပါတယ်။ ဒီမှာဆိုလို့ရှိရင် မြန်မာနိုင်ငံရဲ့ အနောက်ပိုင်းဒေသများ စိုက်ပျိုးစီးပွားဖွံ့ဖြိုးတိုးတက်ရေးစီမံကိန်း ဖြစ်ပါတယ်။ အဲဒီအတွက် ဒီ IFAD လို့ခေါ်တဲ့ အပြည်ပြည်ဆိုင်ရာ စိုက်ပျိုးရေးဖွံ့ဖြိုးတိုးတက်မှု ရန်ပုံငွေအဖွဲ့ကနေပြီး ငွေချေးမှာ USD ၈.၉၈၄ သန်း ချေးမယ့်ကိစ္စကို ဆွေးနွေးမှာဖြစ်ပါတယ်။ Next Slide Please ဒီမှာကျွန်တော် ထောက်ခံမယ့်အချက်များနဲ့ အကြံပြုခြင်းအချက်များဆိုပြီး ၂ ပိုင်းခွဲပြီး ဆွေးနွေးပါမယ်။ ထောက်ခံတဲ့ အချက် ၅ ချက်ရှိပါတယ်။ နံပါတ် ၁ အချက်အနေနဲ့ စီမံကိန်း စုစုပေါင်း ကုန်ကျငွေဟာ သန်း ၂၀ ကျော် ဖြစ်ပါတယ်။ သို့သော်လည်းပဲ ချေးငွေဟာ ၈.၉၈ ဆိုတော့ စီမံကိန်း တစ်ခုလုံးရဲ့ ချေးငွေပါဝင်မှုဟာ ၄၄ တစ်ဝက်တောင်မပြည့်ပါဘူး။ ကျန်တဲ့ဟာတွေကို Implementation နဲ့ Development Partner အစိုးရက ထည့်မှာဖြစ်တဲ့အတွက် ဒီလို Project မျိုးဟာ ချေးငွေနည်းပါးတယ်။ ပါဝင်မှုနည်းပါးတဲ့အတွက် ဆောင်ရွက်သင့်ကြောင်း ဒါထောက်ခံလိုပါတယ်။ နောက် Next Slide Please ဒုတိယတစ်ချက်က ချေးငွေဟာ အတိုးနှုန်းနည်းပါတယ်။ အတိုးနှုန်းမရှိပါဘူး။ နောက်တစ်ခါ ဘာကို ကောင်းသလဲဆိုရင် ပြန်လည်ပေးဆပ်မယ့် အစီအစဉ်လေးကို ထည့်ထားတာ သဘောကျဖို့ ကောင်း ပါတယ်။ ၂၀၂၈-၂၀၂၉ ကစပြီး ၆ လ တစ်ကြိမ် တစ်ခါပေးလို့ရှိရင် USD ၁.၅ သိန်းနှုန်းနဲ့ နှစ် ၃၀ ဆပ်ပါမယ်။ အဲဒီဆပ်တဲ့အခါမှာလည်းပဲ ပြည်ထောင်စုလွှတ်တော်ရဲ့ အတည်ပြုချက်ရပြီးမှ ဆပ်ပါမယ်လို့ ပါဝင်တဲ့အတွက် ဒါကို ဒီအချက်တွေ ပြည့်စုံတဲ့အတွက်ကြောင့် ဒီချေးငွေကို ထောက်ခံလိုပါတယ်။ နောက်တစ်ခါ ဒီမှာစီမံ/ ဘဏ္ဍာဝန်ကြီးဌာနရဲ့ ဖော်ပြချက်အရ Grant Element Loan သက်သာသောချေးငွေလည်း ဖြစ်ပါတယ်။ Next Slide Please တတိယတစ်ချက်အနေနဲ့ စီမံကိန်းပြင်ဆင်မှု၊ ဒီစီမံကိန်းကို ၂၀၁၆ ခုနှစ်၊ မေကနေ ၂၀၁ရ ခုနှစ်၊ ဇန်နဝါရီထိ Project design report ထဲကထွက်ပါတယ်။ သူရဲ့ Feasibility လို့ ခေါ်တဲ့ ဖြစ်နိုင်ခြေရှိမှုကိုလည်းပဲ ဆောင်ရွက်ထားပြီးဖြစ်တဲ့အတွက် ဒီစီမံကိန်းကို ထောက်ခံလိုပါတယ်။ နောက် စတုတ္ထအချက်အနေနဲ့ စီမံကိန်းတွေဟာ ရွေးချယ်မှုဟာ သွားလာခက်ခဲတဲ့၊ ဖွံ့ဖြိုးမှုနည်းတဲ့၊ ဆင်းရဲ နွမ်းပါးမှုနှုန်းမြင့်တဲ့ မြန်မာနိုင်ငံရဲ့ အနောက်ပိုင်းဒေသ ချင်းပြည်နယ် မင်းတပ်၊ ကန်ပက်လက်၊ မကွေးတိုင်း ပေါက်၊ မြိုင်ဆိုတဲ့ သွားလာမှု တစ်ဆက်တစ်စပ်တည်းရှိတဲ့ နေရာများကို ရွေးချယ်ထားတဲ့ အတွက် ဒါကို ထောက်ခံပါတယ်။ နောက်ဆုံးအချက်ကတော့ ရလာမယ့် အကျိုးကျေးဇူးများဟာ အင်မတန် ကောင်းမွန်ပါတယ်။ စားရေးအရ SME က Capacity Building လိတ် သင်တန်းဆာ၊ တခြား လငယ်များဖွံ့ဖြိုးမ၊ gafil: 08:op: os$opsozęsa69:9 ooo Goods Food Securityi Good Safety Foodi Goos အာဟာရပြည့်ဝမှု စတဲ့အကျိုးကျေးဇူးတွေရမှာမို့လို့ ဒါကြောင့်မို့လို့ ဒီအချက်ကိုလည်းပဲ Project ကို ဒီ ထောက်ခံမယ့် အချက် ၅ ချက်ကြောင့် ထောက်ခံကြောင်း တင်ပြလိုပါတယ်။ Next Slide Please 31msos salmoloogaajos (dolosuši səligongažos g quos gulos. ပထမအချက်က အဲဒီမှာ Knowledge Center တွေ ချင်းပြည်မှာ ၂၃ ခု၊ မကွေးမှာ ၂ရ ခု ဖွင့်မယ်လို့ဆိုပါတယ်။ ဒီ IFAD က ငွေချေးတာ ဒါ တတိယအကြိမ်လို့ ဆိုပါတယ်။ အဲဒီတော့ အရင် ဒုတိယအကြိမ်၊ ပထမအကြိမ် 6036Knowledge Center 603 yçəle:woulosusil sòs Center Gozus posuso sac@326 ရှိတယ်။ တိုးတက်မှုဘယ်လိုရှိတယ်။ ဘာတွေကို ပြုပြင်ဆောင်ရွက်သင့်တယ် ဆိုတာလေးတွေကို ဖော်ပြ သင့်တယ်လို့ ထင်ပါတယ်။ နောက် ဆည်မြောင်းများပြင်ဆင်မှု မနေ့ကလည်း ဒေါ်အေးမြမြမျိုး ဆွေးနွေး ခဲ့ပါတယ်။ ချင်းပြည်နယ်မှာ ၃၈ ခု၊ မကွေးမှာ ၃၈ ခု ဒီဆည်မြောင်းတွေကို ပြင်မယ်ဆိုတော့ ပြင်ဆင်ထိန်းသိမ်း စရိတ်တွေမရှိလို့လား၊ မလောက်လို့လား၊ သဘာဝဘေးအန္တရာယ်များလို့ ပျက်စီးတာလား စသဖြင့်အကျိုး အကြောင်းလေးဖော်ပြပြီးတော့ ဘာကြောင့်ပြင်မယ်ဆိုတာလေးကို ဖော်ပြသင့်တယ်လို့ အကြံပြုလိုပါတယ်။ နောက်တတိယအချက်က သောက်ရေ၊ သုံးရေရရှိမှုလည်း ဆောင်ရွက်မယ်လို့ဆိုပါတယ်။ ချင်းပြည်နယ်မှာ စိမ့်စမ်းရေသွယ်မှု ၂၈ ခု၊ မကွေးမှာ မိုးရေလှောင်ကန်တို့ ရေပေးဝေမှုတွေရှိပါတယ်။ အဲဒီတော့ ရေရဲ့ Quality ရေရဲ့ အရည်အသွေးကိုရော အထူးအားဖြင့် စိမ့်စမ်းရေကိုသွယ်တဲ့ရေ သောက်သုံးရေအတွက် ဒါကိုအရည်အသွေးမီ ဘေးကင်းမှုကိုလည်း စစ်ဆေးသင့်တယ်။ စစ်ဆေးပြီးပြီဆိုလည်း စစ်ဆေးပြီးကြောင်း ဖော်ပြသင့်ပါတယ်။ နောက်တစ်ချက်က solar မီးလင်းရေးစနစ်ကို ချင်းမှာဘယ်နှစ်ခု၊ မကွေးမှာ ဘယ်နှစ်ခု ဆိုတာဖော်ပြထားပါတယ်။ ကျွန်တော်တို့ solar မီးလင်ရေးစနစ်ကို လုပ်ပြီးထားတာများပါပြီ။ သို့သော် လည်းပဲ ရှေ့ကလုပ် နောက်ကပျက် ဒါတွေ တော်တော်များတွေ့နေရပါတယ်။ အဲဒါကြောင့်မို့လို့ အရည်အသွေး ကောင်းတဲ့ ဘာဖြစ်လို့လဲဆိုတော့ ဒီနေရာတွေဟာ သွားလာရေးခက်ခဲတဲ့၊ ဖွံ့ဖြိုးမှုနည်းပါးတဲ့ ဒေသတွေဖြစ်လို့ စလုပ်ကတည်းက အရည်အသွေးမီတဲ့ပစ္စည်းများနဲ့ လုပ်ဆောင်သင့်ပါကြောင်း အကြံပြုလိုပါတယ်။ နောက်ဆုံး အချက်ကတော့ သူ့ရဲ့ Project စီမံကိန်းကို ဆန်းစစ်အကဲဖြတ်တဲ့ပုံစံ ဖြစ်ပါတယ်။ ဒီမှာ လူဦးရေအိမ်ထောင်စု အလိုက်ရရှိမယ့် အကျိုးကျေးဇူး၊ နောက်တစ်ခါ ရလဒ်အရရရှိမယ့်အကျိုးကျေးဇူး၊ နောက်တစ်ခါ Project စီမံကိန်း၊ စီမံကိန်းရဲ့ ရည်ရွယ်ချက်တွေကို ရရှိမယ့်အကျိုးကျေးဇူး ၃ ခုအပေါ် မူတည်ပြီးတော့ ဆန်းစစ် အကဲဖြတ်မယ်လို့ ဆိုပါတယ်။ အဲဒီတော့ ကျွန်တော့အနေနဲ့ကတော့ အဲဒါအပြင်ကို Third Party ရဲ့ Evaluation များ၊ ပါတီများပါခဲ့လို့ရှိရင် ပိုပြီးကောင်းမယ်လို့ အကြံပြုလိုကြောင်းပြောရင်းနဲ့ နိဂုံးချုပ်အပ် ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒေါက်တာအောင်ခင် ပြင်ဦးလွင်မဲဆန္ဒနယ်ဆွေးနွေးဖို့ဖြစ်ပါတယ်။</speech>
<speech><mp id="1483">ဒေါက်တာအောင်ခင်(ပြင်ဦးလွင်မဲဆန္ဒနယ်၊ မန္တလေးတိုင်းဒေသကြီး)</mp>လေးစားအပ်ပါ သော ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါ။ ကျွန်တော်ကတော့ ပြင်ဦးလွင် မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာအောင်ခင် ဖြစ်ပါတယ်။ ကျွန်တော့အနေနဲ့ စိုက်ပျိုးရေး၊ မွေးမြူရေးနဲ့ ဆည်မြောင်းဝန်ကြီးဌာနနဲ့ စီမံကိန်းနဲ့ ဘဏ္ဍာရေးဝန်ကြီးဌာနတို့က အပြည်ပြည်ဆိုင်ရာ စိုက်ပျိုး စီးပွား ဖွံ့ဖြိုးတိုးတက်ရေးရန်ပုံငွေအဖွဲ့မှ ချေးငွေအမေရိကန်ဒေါ်လာ ၈.၉၈၄ သန်း ချေးယူမယ့်ကိစ္စကို ဆွေးနွေးမှာဖြစ်ပါတယ်။ ဒီချေးငွေကို ဘယ်မှာသုံးမှာလဲ ဒီချေးငွေဟာ ကျွန်တော်တို့ Western State Agribusiness Project (WSAP)ခေါ်တဲ့ အနောက်ပိုင်းဒေသ စိုက်ပျိုးစီးပွားဖွံ့ဖြိုးတိုးတက်ရေးစီမံကိန်းအတွက် ဖြစ်တယ်လို့ သိရပါတယ်။ နေရာကတော့ ကျွန်တော်တို့ ချင်းပြည်နယ် မင်းတပ်၊ ကန်ပက်လက်နဲ့ မကွေးတိုင်းဒေသကြီးက ပေါက်၊ မြိုင်တို့မှာ သုံးမယ်လို့သိရပါတယ်။ ဒီစီမံကိန်းကို ကျွန်တော်တို့ လုပ်တဲ့အခါမှာ အလေအလွင့် မရှိဖို့လိုပါတယ်။ ပွင့်လင်းမြင်သာမှုလိုပါတယ်။ စီမံကိန်းပါအတိုင်း သတ်မှတ်ချက်ကာလအတွင်းမှာ ဥပဒေ၊ လုပ်ထုံးလုပ်နည်းနှင့်အညီ အမြန်ဆုံးပြီးစီးရေး လုပ်ဖို့လိုအပ်ပါတယ်။ ဒီစီမံကိန်းမှာ ကျွန်တော်တို့က ကျေးလက်နေပြည်သူများ ရာသီဥတုပြောင်းလဲမှုကြောင့် ခံစားရမှုကိုတုံ့ပြန်နိုင်စွမ်းအား ကောင်းမွန်စေရန်လို့ ပါရှိပါတယ်။ အဲဒီလိုဆိုရင် ကျွန်တော် ဒီစီမံကိန်းရဲ့ လုပ်ရမယ့်အလုပ်ကို လေ့လာလိုက်တဲ့အခါကျတော့ ဒီစီမံကိန်းမှာ ရာသီဥတုပြောင်းလဲမှုကြောင့်ဆိုရင် ကျွန်တော်တို့က ရာသီဥတုပြောင်းလဲမှုကြောင့် ခံစားရတာကိုတော့ ကနေ့ဒီနေရာမှာ ကျွန်တော်တို့ ပံ့ပိုးပေးမယ်၊ ဆောင်ရွက်ပေးမယ်။ သို့သော် ရာသီဥတုပြောင်းလဲတာ ဘာကြောင့်လဲ။ အဲဒီရာသီဥတုပြောင်းလဲတာကို ကျွန်တော်တို့ ရပ်တန့်အောင်လို့ ရာသီဥတုဆိုးရွားမသွား အောင်လို့ အဲဒါမှသာလျှင် အဲဒီခံစားမှုတွေကလည်း ကျွန်တော်တို့ နည်းသွားမယ်၊ နည်းသွားလို့ရှိရင် တုံ့ပြန် နိုင်တဲ့စွမ်းအားကို နောက်ပိုင်းကျတော့ ကျွန်တော်တို့က ဒီ Project ကြီး၊ ဒါမှမဟုတ် အထောက်အပံ့တွေ မရဘူးဆိုရင် သူတို့ဟာနဲ့သူတို့ ကျွန်တော်တို့က လျော့ပါးသွားဖို့လိုပါတယ်။ ဒါကြောင့်မို့လို့ ဒီစီမံကိန်းမှာ ရာသီဥတုပြောင်းလဲမှု၊ သဘာဝပတ်ဝန်းကျင်ထိန်းသိမ်းမှု အားနည်းတာတွေ၊ ပျက်စီးတာတွေကိုလည်း Parallel ဆောင်ရွက်ဖို့လိုတယ်လို့ အကြံပြုလိုပါတယ်။ နံပါတ်(၂)အနေနဲ့က လူမှုစီးပွားအဆင့်တန်းများ မြင့်မားလာစေရန် ရည်ရွယ်တယ်လို့ဆိုပါတယ်။ ဒီချေးငွေဟာ လက်မှတ်ရေးထိုးတဲ့နေ့ကနေပြီး ၆ နှစ်အကောင် အထည်ဖော်ဆောင်ရွက်မယ်လို့ ဖော်ပြထားပါတယ်။ အဆိုပါစီမံကိန်းတစ်ခုလုံးရဲ့ သက်ဆိုင်ရာ တာဝန်ရှိသူများနဲ့ ဒေသခံများနဲ့လည်း တွေ့ဆုံပြီးတော့ အသေးစိတ်ကွင်းဆင်း လေ့လာပြီးဖြစ်တယ်လို့ တွေ့ရပါတယ်။ Detail Feasibility Study(DPS) P88:88 malecossapooulosuši sascos?(WSAP) စီမံကိန်း ဆောင်ရွက်တဲ့အတွက် အဲဒါတွေဘာလုပ်မလဲ။ နံပါတ်(၁) ကျွန်တော်တွေ့တာကတော့ ကုန်းမြင့်နဲ့ မြေနိမ့်ဒေသများရှိ အသေးစား၊ အလတ်စား အိမ်တွင်းလုပ်ငန်းများနဲ့ မွေးမြူရေးလုပ်ငန်းများ SME ကောင်းပါ တယ်။ ဒါဟာကျွန်တော် နောက်တစ်ခါ ကိုယ်ပိုင်လယ်ယာတွေမရှိတဲ့ အမျိုးသမီးများ ဦးဆောင်နေသော အိမ်တွင်းလုပ်ငန်းများ ဒါလည်းအိမ်ထဲမှာနေပြီး အလုပ်အကိုင် အခွင့်အလမ်းများရရှိဖို့ ဒါလည်း ကောင်းပါတယ်။ လူငယ်များအား နည်းပညာဆိုင်ရာမိတ်ဆက်ပေးခြင်း ဒါဟာလည်း လူငယ်များက လေလွင့်နေတာတွေ၊ လူငယ်များ အလုပ်အကိုင် အခွင့်အလမ်းတွေ၊ နောက်လူငယ်များရဲ့ အသိဉာဏ်ဗဟုသုတ တိုးတက်ဖို့ အတွက် ဒါလည်းကောင်းပါတယ်။ ရောင်းဝယ်ဖောက်ကားခြင်းဆိုင်ရာ အခွင့်အလမ်းများပေးခြင်း ဦးစားပေး ဆောင်ရွက်သွားမယ်လို့ တင်ပြထားတာတွေ့ရပါတယ်။ ဒီနေရာမှာ ကျွန်တော်ပြောလိုတာကတော့ ဘာလဲဆိုတော့ ချေးတာက (IFAD) အပြည်ပြည်ဆိုင်ရာစိုက်ပျိုးရေးဖွံ့ဖြိုးတိုးတက်မှုရန်ပုံငွေရှိတယ်။ လုပ်တာကလည်း (WSAP) အနောက်ပိုင်း ဒေသများ စိုက်ပျိုးစီးပွားဖွံ့ဖြိုးတိုးတက်ရေးစီမံကိန်းလို့ပြောတယ်။ ဒါပေမယ့် ကျွန်တော် ဒီနေရာမှာလေ့လာ လိုက်တဲ့အခါကျတော့ စိုက်ပျိုးရေးနဲ့ပတ်သက်လို့ ကျွန်တော်မတွေ့ရဘူး။ စိုက်ပျိုးရေးနဲ့ပတ်သက်လို့ ဒီနေရာ မှာလုပ်ရင် ကျွန်တော် ခုနကပြောခဲ့တဲ့ သဘာဝဘေးအန္တရာယ်တွေလည်း လျော့နည်းသွားမယ်။ စိုက်ပျိုးရေး လည်းလုပ်မယ်ဆိုရင် သူ့ရဲ့ စီမံကိန်းနဲ့ ပိုညီမယ်လို့ ကျွန်တော်ယူဆပါတယ်။ ဘာဖြစ်လို့ ကျွန်တော် ပြောရလဲဆိုရင် အဲဒီလိုဆောင်ရွက်ပေးခြင်းအားဖြင့် အကျိုးကျေးဇူးတွေရမယ်လို့ သူဖော်ပြထားပါတယ်။ နံပါတ်(၁)က ထုတ်လုပ်ရေးဆိုင်ရာနဲ့ လူမှုရေးဆိုင်ရာအခြေခံအဆောက်အအုံများ ဒါဟုတ်ပါတယ်။ နံပါတ် (၂) ခေတ်မီလယ်ယာစိုက်ပျိုးရေးလုပ်ငန်းများလို့ သူပြောထားပါတယ်။ ခေတ်မီလယ်ယာစိုက်ပျိုးရေး လုပ်ငန်း များက ဘာတွေလုပ်မှာလဲ။ သူလုပ်မယ့် Project ထဲမှာ ကျွန်တော်မတွေ့ဘူး ဖြစ်ပါတယ်။ အဲဒီတော့ ဒါကိုလည်း ကျွန်တော်တို့ လိုပါတယ်။ ငွေကြေးဆိုင်ရာဝန်ဆောင်မှုလုပ်ငန်းများကိုထောက်ပံ့ပေးခြင်း ဒါလည်း မှန်ပါတယ်။ မူဝါဒဖော်ဆောင်ခြင်း ဒါလည်းမှန်ပါတယ်။ စွမ်းဆောင်ရည်ထူထောင်ပေးနိုင်ခြင်း စတဲ့အကျိုး ကျေးဇူးတွေရမှာလို့ပြောပါတယ်။ ဒါကြောင့်မို့လို့ ကျွန်တော့အနေနဲ့ ပြောလိုတာကတော့ ချေးငွေဆိုင်ရာ စည်းကမ်းချက်များမှာလည်း အတိုးနှုန်းက သုညရာခိုင်နှုန်းဖြစ်ပြီးတော့ ဝန်ဆောင်မှုစရိတ်ပဲ ၀.၇၅ ရာခိုင်နှုန်းဖြစ်တဲ့အပြင် ရည်ရွယ်ချက် ကလည်းကောင်းတယ်၊ ဒေသလူမှုစီးပွားဘဝလည်း တိုးတက်လာမှာဖြစ်တယ်။ အကျိုးကျေးဇူးတွေရမှာ ဖြစ်တဲ့အတွက် အဲဒီလို မျှော်မှန်းထားတဲ့အတွက် ကျွန်တော့အနေနဲ့ကတော့ ဒီချေးငွေကို ထောက်ခံပါတယ်။ ဒါပေမယ့် ကျွန်တော်အကြံပြုထားတဲ့ စိုက်ပျိုးရေးနဲ့ ပတ်သက်လို့ ဒီခုနကပြောတဲ့ သဘာဝဘေးအန္တရာယ်နဲ့ ပတ်သက်လို့ ဒါလေးကို ရပ်တန့်သွားအောင် ကျွန်တော်တို့က ဘယ်လိုများစီစဉ်မှာလဲဆိုတဲ့ အကြံဉာဏ်လေး ကိုတော့ ကျွန်တော်ဒီနေရာက ဆက်လက်ပြီးတော့ ဆောင်ရွက်ပေးပါ၊ အကောင်အထည် ဖော်ပေးပါလို့ အကြံပြုရင်း ကျွန်တော် နိဂုံးချုပ်ပါတယ်။ အားလုံးပဲ ကျေးဇူးတင်ပါတယ်။</speech>
<speech type="speaker">ဦးဝှေ့တင်း ချင်းပြည်နယ်မဲဆန္ဒနယ်အမှတ်(၁၁)ဆွေးနွေးဖို့ဖြစ်ပါတယ်။</speech>
<speech><mp id="1239">ဦးတင်း(မဲဆန္ဒနယ်အမှတ်-၁၁၊ ချင်းပြည်နယ်)</mp>လေးစားအပ်ပါသော ပြည်ထောင်စု လက်ထက် တင်ထက်ထက် ထက်ထက် ထက်ထက် ကတော့ ချင်းပြည်နယ်၊ မဲဆန္ဒနယ်အမှတ်(၁၁)မှ အမျိုးသားလွှတ်တော် ကိုယ်စားလှယ် ဦးဝှေ့တင်း ဖြစ်ပါတယ် ခင်ဗျာ။ ဒီကနေ့ ပြည်ထောင်စုလွှတ်တော်မှာ နိုင်ငံတော်သမ္မတထံမှ ပေးပို့ထားသော စိုက်ပျိုးရေး၊ မွေးမြူရေးနဲ့ ဆည်မြောင်းဝန်ကြီးဌာနနှင့် စီမံကိန်းနှင့် ဘဏ္ဍာရေးဝန်ကြီးဌာနတို့၏ စီမံကိန်းလုပ်ငန်းများ ဆောင်ရွက်ရန် အတွက် အပြည်ပြည်ဆိုင်ရာ စိုက်ပျိုးရေးဖွံ့ဖြိုးတိုးတက်မှုရန်ပုံငွေအဖွဲ့ (IFAD)ထံမှ အမေရိကန်ဒေါ်လာ ၈.၉၈၄ သန်း ချေးငွေရယူရန် ကိစ္စနှင့်စပ်လျဉ်း၍ ထောက်ခံအကြံပြု ဆွေးနွေးသွားမှာဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ အထက်ပါချေးငွေသည် ချင်းပြည်နယ် မင်းတပ်၊ ကန်ပက်လက်နဲ့ မကွေးတိုင်းဒေသကြီး ပေါက်၊ မြိုင်တို့တွင် အကောင်အထည် ဖော်ဆောင်ရွက်မည့် အနောက်ပိုင်းဒေသများ စိုက်ပျိုးစီးပွားဖွံ့ဖြိုးတိုးတက်ရေးစီမံကိန်း ဖြစ်သည့်အတွက် ဖွံ့ဖြိုးမှုနှေးကွေးသော ဒေသများအတွက် အလွန်အကျိုးဖြစ်ထွန်းမှာဖြစ်ကြောင်း ဦးစွာတင်ပြလိုပါတယ်။ မြန်မာနိုင်ငံသည် အရှေ့တောင်အာရှတွင်တည်ရှိပြီး စိုက်ပျိုးရေးကို အဓိကအားထားသည့် နိုင်ငံတစ်နိုင်ငံ ဖြစ်ပါတယ်။ နိုင်ငံတော်ဖွံ့ဖြိုးတိုးတက်မှုအတွက် စိုက်ပျိုးရေးကဏ္ဍမှ နှစ်စဉ်တိုးတက်မှု ၃.၂ ရာခိုင်နှုန်းခန့် နှင့်အတူ GDP ၃၀ ရာခိုင်နှုန်းကိုရရှိခဲ့ပြီး နိုင်ငံ့လူဦးရေ၏ ၆၁ ရာခိုင်နှုန်းမှာ စိုက်ပျိုးရေးလုပ်ငန်းတွင် လုပ်ကိုင်လျက်ရှိပါတယ်။ မြန်မာနိုင်ငံတွင် ကမ်းရိုးတန်းဒေသ၊ တောင်တန်းဒေသနဲ့ အပူပိုင်းဒေသဟူ၍ အဓိကစိုက်ပျိုးရေး ဒေသ ၃ ခုရှိသည့်အနက် အပူပိုင်းဒေသသည် အခြားစိုက်ပျိုးရေးဒေသထက် ရာသီဥတုပြောင်းလဲမှုဒဏ်ကို ပိုမိုခံစားရသောဒေသတစ်ခု ဖြစ်ပါတယ်။ ယခုလိုမျိုး ကျေးလက်ဒေသနေပြည်သူများ ရာသီဥတုပြောင်းလဲမှု ကြောင့် ခံစားရမှုများကို တုံ့ပြန်နိုင်စွမ်းအားကောင်းမွန်စေရန်နှင့် လူမှုစီးပွားအဆင့်အတန်း မြင့်မားစေရန် ရည်ရွယ်ချက်ဖြင့် မိမိတို့ ချင်းပြည်နယ် မင်းတပ်၊ ကန်ပက်လက်နှင့် မကွေးတိုင်းဒေသကြီး ပေါက်၊ မြိုင်တို့ အတွက် အထက်ပါချေးငွေသည် ဒေသဖွံ့ဖြိုးရေးကို အထောက်အကူပြုစေမှာဖြစ်သည့်အတွက် နိုင်ငံတော် သမ္မတကြီးအား အထူးပင်ကျေးဇူးတင်ရှိပါကြောင်း ပြောကြားလိုပါတယ်။ ကျွန်တော့အနေဖြင့် မိမိတို့ ချင်းပြည်နယ်၏ ပထဝီအနေအထား၊ စိုက်ပျိုးသီးနှံ၊ စိုက်ပျိုးရေး အခြေအနေများကို တင်ပြလိုပါတယ်။ ချင်းပြည်နယ်သည် ယေဘုယျအားဖြင့် တောင်နှင့် မြောက် မိုင်ပေါင်း ၃၀၀ ကျော် ရှည်လျားပြီး အရှေ့မှ အနောက်သို့ အကျယ်ပြန့်ဆုံးနေရာတွင် မိုင် ၁၀၀ နှင့် အကျဉ်းဆုံး နေရာတွင် မိုင် ၃၀ ကျော်ရှိပါတယ်။ တောင်ထူထပ်တဲ့ဒေသဖြစ်ပြီး မြေပြန့်လွင်ပြင်နည်းပါးသည့် မြေပြန့် လွင်ပြင်ကို ပလက်ဝဒေသတွင်သာ အများဆုံးတွေ့ရပါတယ်။ မကွေးတိုင်းဒေသကြီးနှင့် ချင်းပြည်နယ်တို့ ထိစပ်သောဒေသတွင် မြေနိမ့်လွင်ပြင်ကို တွေ့ရှိရမှာဖြစ်ပါတယ်။ ပြည်နယ်ရဲ့ အဓိကလုပ်ငန်းမှာ ရွှေ့ပြောင်း တောင်ယာစိုက်ပျိုးရေးဖြစ်ပြီး စပါး၊ အစေ့ထုတ်ပြောင်း၊ မြေပဲ၊ နှမ်း၊ နေကြာ၊ ပဲစင်းငုံ၊ ပဲတီစိမ်း၊ မတ်ပဲ။ ဝါနဲ့ ကြံတို့ဖြစ်ကြပြီး အဓိကဝင်ငွေရသီးနှံမှာ ဝဥ၊ ဂမုန်း၊ နနွင်း၊ ဂျင်း၊ ကော်ဖီ၊ လိမ္မော်၊ ငရုတ်ခြောက်၊ ပိန်းဥတို့ ဖြစ်ကြပါတယ်။ စီးပွားရေးလုပ်ငန်းများအနေဖြင့် လယ်ယာကဏ္ဍ၊ သားငါးကဏ္ဍတို့တွင် တစ်ပိုင်တစ်နိုင်လုပ်ငန်းများ၊ သစ်တောကဏ္ဍ၊ စက်မှုကဏ္ဍတွင် အသေးစားလုပ်ငန်းများနှင့် ဝန်ဆောင်မှုကဏ္ဍတွင် သဘာဝခရီးသွား လုပ်ငန်းများ ဆောင်ရွက်လျက်ရှိပါတယ်။ ချင်းပြည်နယ်၊ မင်းတပ်၊ ကန်ပက်လက်မြို့နယ်များအတွင်းရှိ ပြည်သူများသည် မိရိုးဖလာစိုက်ပျိုးရေးဖြစ်သော ရွှေ့ပြောင်းတောင်ယာစနစ်ကို အဓိကထား ဆောင်ရွက် နေပြီး အခုလိုချေးငွေဖြင့် ခေတ်မီသောဖွံ့ဖြိုးရေးနည်းစနစ်များ၊ မျိုးကောင်းမျိုးသန့်များ၊ စိုက်ပျိုးလာ နိုင်မည့်အပြင် မွေးမြူရေးဝန်ဆောင်မှုများ၊ မူဝါဒဆိုင်ရာဝန်ဆောင်မှုများ၊ ထုတ်လုပ်မှုဆိုင်ရာ အဆောက် အအုံများ၊ လူမှုရေးဆိုင်ရာအဆောက်အအုံများနဲ့ စွမ်းဆောင်ရည်မြှင့်တင်ပေးခြင်းများလည်း ရှိလာမည် ဖြစ်ပါတယ်။ ဒါ့အပြင် မကွေးတိုင်းဒေသကြီး ပေါက်၊ မြိုင်မြို့နယ်များသည် အပူပိုင်းဒေသတွင်ကျရောက်ပြီး ရာသီဥတုပြောင်းလဲမှုကြောင့် သီးနှံဆုံးရှုံးမှုများ ထိခိုက်ခံစားရသော ဒေသတစ်ခုဖြစ်ပါတယ်။ ပြောင်းလဲသည့် အကျိုးဆက်အထိ အပူပိုင်းဒေသသည် အထူးသဖြင့် စားနပ်ရိက္ခာဖူလုံမှုမရှိသည့်အတွက် အခက်အခဲများစွာနှင့် ရင်ဆိုင်နေရသည့်အတွက် စိုက်ပျိုးရေးအပေါ် မှီခိုနေကြသည့် တောင်သူမိသားစု များ၏ စားဝတ်နေရေးကို အခက်အခဲဖြစ်စေခဲ့ပါတယ်။ အပူပိုင်းဒေသသည် နိုင်ငံတော်၏ စိုက်ပျိုးရေး ကဏ္ဍတိုးတက်မှုအတွက် အဓိကနေရာတွင် ပါဝင်နေသကဲ့သို့ ရာသီဥတုပြောင်းလဲမှုဒဏ်ကိုလည်း ခံစား နေရသဖြင့် လက်ရှိတည်ရှိနေသည့် ရေပေးသွင်းသည့် ရေမြောင်း၊ အဆောက်အအုံများ အဆင့်မြှင့်တင်ရန်နှင့် စီမံခန့်ခွဲမှုစနစ် တိုးချဲ့ဆောင်ရွက်ရန်လည်း အကြံပေးတိုက်တွန်းလိုပါတယ်။ သို့မှသာ ရေရှည်တည်တံ့သော စိုက်ပျိုးရေးသီနှံများကို စိုက်ပျိုးထုတ်လုပ်နိုင်ပြီး မိသားစုဝင်ငွေလည်း တိုးတက်လာမှာဖြစ်ပါတယ်။ သို့ဖြစ်ပါ၍ အထက်တွင်တင်ပြပါ ချေးငွေဖြင့် ကျေးလက်ဒေသနေပြည်သူများသည် ကုန်းမြင့်ဒေသ များရှိ အသေးစား၊ အလတ်စား၊ အိမ်တွင်းလုပ်ငန်းများနှင့် မွေးမြူရေးလုပ်ငန်းများ၊ ကိုယ်ပိုင်လယ်ယာမြေ မရှိသည့် အမျိုးသမီးများဦးဆောင်နေသော အိမ်တွင်းလုပ်ငန်းများနှင့် လူငယ်များ နည်းပညာဆိုင်ရာ မိတ်ဆက်ပေးခြင်းနှင့် ရောင်းဝယ်ဖောက်ကားခြင်းဆိုင်ရာ အခွင့်အလမ်းများပေးခြင်းတို့ကို ဦးစားပေး၍ ဆောင်ရွက်သွားမည် ဖြစ်သည့်အတွက် အကျိုးကျေးဇူးများစွာ ရရှိမည်ဖြစ်ပါတယ်။ သို့အတွက်ကြောင့်မို့ နိုင်ငံတော်သမ္မတထံမှပေးပို့ထားသော စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနနှင့် စီမံကိန်းနှင့် ဘဏ္ဍာရေးဝန်ကြီးဌာနတို့၏စီမံကိန်းလုပ်ငန်းများ ဆောင်ရွက်ရန်အတွက် အပြည်ပြည်ဆိုင်ရာစိုက်ပျိုးရေး ဖွံ့ဖြိုးတိုးတက်မှုရန်ပုံငွေအဖွဲ့ (International Fund for Agriculature Development) ထံမှ အမေရိကန် ဒေါ်လာ ၈.၉၈၄ သန်း ချေးယူရန်ကိစ္စအား ထောက်ခံပါကြောင်း ဆွေးနွေးတင်ပြရင်း နိဂုံးချုပ်ပါတယ်။ အားလုံးကို ကျေးဇူးတင်ပါတယ်ခင်ဗျာ။</speech>
<speech type="speaker">ဒေါ်ရှားမူ ကယားပြည်နယ် မဲဆန္ဒနယ်အမှတ်(၅)ဆွေးနွေးဖို့ဖြစ်ပါတယ်။</speech>
<speech><mp id="1214">ဒေါ်ရှားမူ(မဲဆန္ဒနယ်အမှတ်-၅၊ ကယားပြည်နယ်)</mp>လေးစားရပါသော ပြည်ထောင်စု လွှတ်တော် နာယကနဲ့တကွ၊ ပြည်ထောင်စုလွှတ်တော် ကိုယ်စားလှယ်များ၊ ဧည့်သည်တော်များအားလုံး မင်္ဂလာပါလို့ ကျွန်မ ဒီကနေ နှုတ်ခွန်းဆက်သ ဂါရဝပြုလိုက်ပါတယ်ရှင်။ ကျွန်မကတော့ ကယားပြည်နယ် မဲဆန္ဒနယ်အမှတ်(၅) အမျိုးသားလွှတ်တော်ကိုယ်စားလှယ် ဒေါ်ရှားမူ ဖြစ်ပါတယ်။ နိုင်ငံတော်သမ္မတထံမှ ပေးပို့ထားသော စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ စီမံကိန်းနှင့် ဘဏ္ဍာရေးဝန်ကြီး ဌာနတို့၏ စီမံကိန်းလုပ်ငန်းများ ဆောင်ရွက်ရန်အတွက် အပြည်ပြည်ဆိုင်ရာ စိုက်ပျိုးရေးဖွံ့ဖြိုးတိုးတက်မှု ရန်ပုံငွေအဖွဲ့ (IFAD) ထံမှ အမေရိကန်ဒေါ်လာ ၈.၉၈၄ သန်းချေးငွေရယူရန်ကိစ္စနှင့် စပ်လျဉ်း၍ အကြံပြု ဆွေးနွေးသွားမှာ ဖြစ်ပါတယ်။ နာယကကြီးရှင်။ အဆိုပါကိစ္စနဲ့ပတ်သက်ပြီး ပြည်ထောင်စုလွှတ်တော်ထံမှာ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန ဒုတိယဝန်ကြီး၊ စီမံကိန်းနှင့်ဘဏ္ဍာရေးဝန်ကြီးဌာန ဒုတိယဝန်ကြီးတို့က ရှင်းလင်း တင်ပြတဲ့အခါမှာ အဆိုပါရန်ပုံငွေသည် မြန်မာနိုင်ငံမှ ဆင်းရဲနွမ်းပါးပြီး ဖွံ့ဖြိုးမှုနည်းတဲ့ ချင်းပြည်နယ် တောင်ပိုင်းမှာရှိတဲ့ မင်းတပ်မြို့နယ်နဲ့ ကန်ပက်လက်မြို့နယ်၊ မကွေးတိုင်းဒေသကြီး မြောက်ပိုင်းမှာရှိတဲ့ ပေါက်မြို့နယ်နဲ့ မြိုင်မြို့နယ်တို့အတွက်ဖြစ်ကြောင်း သိရှိရပါတယ်။ အဓိက ဆောင်ရွက်ရမှာကတော့ စိုက်ပျိုးရေးကိုအခြေခံတဲ့ စီးပွားရေးလုပ်ငန်းနှင့် ဆင်းရဲနွမ်းပါးမှု လျှော့ချရေးလုပ်ငန်းကို အကောင်အထည်ဖော် ဆောင်ရွက်သွားမှာဖြစ်ကြောင်း ပါဝင်ပါတယ်။ ဒါ့ကြောင့် မြန်မာနိုင်ငံ လူဦးရေရဲ့ ၇၀ ရာခိုင်နှုန်းဟာ ကျေးလက်မှာနေထိုင်ပြီး စိုက်ပျိုးရေးကိုအခြေခံကာ လုပ်ကိုင်စားသောက်ခြင်းကြောင့် ယခုစီမံကိန်းဟာ တိုင်းပြည်ရဲ့ လိုအပ်ချက်ကို ဖြည့်ဆည်းရာရောက်တယ်လို့ မြင်တွေ့ရပါတယ်။ ဒါ့အပြင် အမှန်တကယ် လိုအပ်နေတဲ့ ဖွံ့ဖြိုးမှုနည်းတဲ့ တောင်ပေါ်ဒေသနဲ့ ဆက်စပ်နယ်မြေများကို ပေးခြင်းဖြစ်တဲ့ အတွက်ကြောင့် လည်း ကြိုဆိုဝမ်းမြောက်ပါကြောင်း တင်ပြလိုပါတယ်။ စီမံကိန်းနဲ့ ဘဏ္ဍာရေးဝန်ကြီးဌာန ဒုတိယဝန်ကြီးရဲ့ ရှင်းလင်းချက်မှာတော့ ၂၀၁၈ ခုနှစ် ပြည်ထောင်စု၏ ဘဏ္ဍာငွေအရအသုံးဆိုင်ရာဥပဒေ၊ ပြည်သူ့ကြွေးမြီစီမံခန့်ခွဲမှုဥပဒေ၊ ၂၀၁ရ ခုနှစ်၊ ကာလလတ်ကြွေးမြီ စီမံခန့်ခွဲမှုမဟာဗျူဟာတို့နဲ့လည်း ညီညွတ်မှုရှိပြီးတော့ နိုင်ငံတော်ကချမှတ်ထားတဲ့ ဖွံ့ဖြိုးမှုအကူအညီ ဆိုင်ရာ မူဝါဒနဲ့လည်း ကိုက်ညီမှုရှိပါကြောင်း တင်ပြချက်မှာ ပါဝင်တဲ့အတွက်ကြောင့် အဆိုပါချေးငွေဟာ နိုင်ငံ့အတွက် ကိုက်ညီမှုရှိတယ်လို့လည်း ထောက်ခံတင်ပြလိုပါတယ်။ နာယကကြီးရှင်။ ကျွန်မအနေနဲ့ အကြံပြုလိုတာကတော့ အဆိုပါစီမံကိန်းတွေဟာ ပြည်ပချေးငွေ တွေနဲ့ ဆောင်ရွက်ခြင်းဖြစ်တာကြောင့် စီမံကိန်းအလွဲအမှားမဖြစ်စေဖို့ အရေးကြီးကြောင်းဖြစ်ပါတယ်။ ဒီအပေါ်မှာ ဥပမာပေးလိုတာကတော့ ကျွန်မမဲဆန္ဒနယ်မြေဖြစ်တဲ့ ဖရူဆိုမြို့နယ်မှာ သောက်သုံးရေရရှိရေး အတွက် ထီးကူဆိုဆည်ရေထိန်းနိုင်ရန် ပြုပြင်တည်ဆောက်ခြင်းလုပ်ငန်းကို တင်ပြလိုပါတယ်။ အဆိုပါ စီမံကိန်းအတွက် ၂၀၁၄-၂၀၁၅ ခုနှစ် ဘဏ္ဍာရေးနှစ်တွင် ရေထိန်းနံရံ ပြုပြင်တည်ဆောက်ရန်အတွက် ကျပ်သန်းပေါင်း ၁၃၈.၀၀ ကျပ် အကုန်အကျခံပြီးတော့ တည်ဆောက်ခဲ့ပါတယ်။ ထိုဆည်ဟာ ပြုပြင်ရန် လိုအပ်သဖြင့် ၂၀၁၈-၂၀၁၉ ခုနှစ် ဘဏ္ဍာနှစ်တွင် ကျပ်သန်းပေါင်း ၃၃.၂၀ ကျပ် အကုန်ခံကာ ၂-၄-၂၀၁၈ ရက် နေ့မှာစတင်ပြီးတော့ ၂၉-၄-၂၀၁၈ ရက်နေ့မှာ ပြုပြင်ဆောင်ရွက်မှု ပြီးဆုံးခဲ့ပါတယ်။ အဆိုပါစီမံကိန်းမလုပ်ခင်က အဆိုပါဆည်နေရာမှာ ရေများစွာရှိနေလို့ ရေနစ်သေဆုံးမှုများပင် ရှိနေခဲ့ပါတယ်။ ဒါပေမယ့် ယခုစီမံကိန်းလည်း ဆောင်ရွက်ပြီးတဲ့အခါမှာ မူလရှိတဲ့ရေတွေတောင် ဘယ်ရောက် သွားသလဲမေးရလောက်အောင် မည်သည့်ရေမှ မရှိတော့ပါဘူး။ ဆောင်ရွက်ခဲ့ရတယ်ဆိုတဲ့ ခြံစည်းရိုးတွေ တောင် နှစ်အနည်းငယ်အတွင်းမှာပဲ ကျိုးပဲ့ပျက်စီးပြီး ဆည်ကြီးမှာလည်း အသုံးပြုလို့ လုံးဝမရတဲ့ အခြေ အနေတွေ ဖြစ်သွားပါတယ်။ အထက်ပါ ကျွန်မမဲဆန္ဒနယ်က စီမံကိန်းအမှားကြောင့် တိုင်းပြည်ရဲ့ ဘဏ္ဍာငွေ ကျပ်သန်းပေါင်းများစွာ ဆုံးရှုံးခဲ့ပါတယ်။ နာယကကြီးရှင်။ ယခုကျွန်မတို့နိုင်ငံက စနစ်သစ်နဲ့အဘက်ဘက်က ဖွံ့ဖြိုးတိုးတက်အောင် ဆောင်ရွက်နေချိန်ဖြစ်လို့ တိုင်းပြည်ရဲ့ အမှန်တကယ် လိုအပ်နေမှုတို့ကို ဖြည့်ဆည်းရာ ပြည်ပချေးငွေဖြင့် ဆောင်ရွက်ခြင်းဟာလည်း မှန်ကန်မှုရှိတယ်လို့ တင်ပြလိုပါတယ်။ သို့ဖြစ်ပါ၍ ယခုချေးငွေဖြင့် ဆောင်ရွက်မည့် စီမံကိန်းလုပ်ငန်းကိုလည်း နိုင်ငံတော်၏ဘဏ္ဍာများ အလေအလွင့်မဖြစ်စေဘဲ ထိထိရောက်ရောက် ဆောင်ရွက်ပေးခြင်းဖြင့် တိုင်းပြည်ရော၊ ပြည်သူဒေသခံများအတွက်ပါ အကျိုးရှိစေရန်ရည်ရွယ်၍ ယခုကဲ့သို့ အကြံပြုဆွေးနွေးရခြင်းဖြစ်ပါတယ်။ ကျေးဇူးတင်ပါတယ်။</speech>
<speech type="speaker">ဒေါက်တာကျော်ငွေ မကွေးတိုင်းဒေသကြီး မဲဆန္ဒနယ်အမှတ်(၁၀) ဆွေးနွေးဖို့ဖြစ်ပါတယ်။</speech>
<speech><mp id="1284">ဒေါက်တာကျော်ငွေ(မဲဆန္ဒနယ်အမှတ်-၁၀၊ မကွေးတိုင်းဒေသကြီး)</mp>ပြည်ထောင်စုလွှတ်တော် နာယကကြီးနှင့်တကွ ကြွရောက်လာကြသော ဧည့်ပရိသတ်အပေါင်း မင်္ဂလာပါခင်ဗျာ။ ကျွန်တော်ကတော့ မကွေးတိုင်းဒေသကြီး အမှတ်(၁၀)က အမျိုးသားလွှတ်တော်ကိုယ်စားလှယ် ဒေါက်တာကျော်ငွေ ဖြစ်ပါတယ်။ ကျွန်တော့အနေနဲ့ ရ ယောက်မြောက် IFAD ရဲ့ ချေးငွေကို စိုက်ပျိုးရေးမွေးမြူရေးနဲ့ ဆည်မြောင်းဝန်ကြီး ဌာနနဲ့တကွ စီမံကိန်းနဲ့ ဘဏ္ဍာရေးဝန်ကြီးဌာနတို့ရဲ့ လုပ်ကိုင်ရမယ့် စီမံကိန်းလုပ်ငန်းအပေါ်မှာ ဆွေးနွေး တင်ပြ အကြံပြု ထောက်ခံ ဆွေးနွေးတင်ပြမှာ ဖြစ်ပါတယ်။ ပထမဆုံး ဒီစီမံကိန်းလုပ်ရမယ့် ဒေသရွေးချယ်မှုကို ကျွန်တော် ထောက်ခံလိုပါတယ်။ ဘာကြောင့်လဲ ဆိုတော့ အခုဖွံ့ဖြိုးမှုနည်းပါတဲ့ ချင်းပြည်နယ်တောင်ပိုင်းက မင်းတပ်နဲ့ ကန်ပက်လက်၊ မကွေးတိုင်း မြောက်ပိုင်းက မြိုင်နဲ့ ပေါက်ဒေသတို့ဟာ တောင်ကုန်းတောင်တန်းထူထပ်တဲ့ နေရာလေးတွေဖြစ်ပါတယ်။ ဒါကြောင့် လမ်းပန်းဆက်သွယ်ရေးခက်ခဲပြီးတော့ ဒေသဖွံ့ဖြိုးမှုအားနည်းတယ်ဆိုတာ အထူးငြင်းဖွယ်ရာ မရှိပါဘူး။ ဒီဒေသမှာရှိတဲ့ အိမ်ထောင်စုပေါင်း ၉၈,၅၀၀ နဲ့ လူဦးရေ ၄.၃ သိန်းတို့ရဲ့ စားဝတ်နေရေး၊ အသေးစား၊ အလတ်စားလုပ်ငန်းတွေ၊ မြေမဲ့ယာမဲ့တွေအတွက် အသေးစား၊ အလတ်စားလုပ်ငန်းတွေနဲ့ လူငယ်များအတွက် အလုပ်အကိုင် အခွင့်အလမ်းတွေရဖို့ရာ ဒီဖော်ဆောင်ပေးမယ်ဆိုတဲ့ စီမံကိန်းဖြစ်တဲ့ အတွက်ကြောင့် အထူးပဲ ဝမ်းသာအားရဖြစ်မိပါတယ်။ စီမံကိန်းလုပ်မယ့်ကာလကတော့ ၆ လလို့ပြောပါတယ်။ ဒီ ၄ မြို့နယ်မှာ တစ်ပြိုင်တည်းလုပ်မှာလား၊ တစ်မြို့နယ်ပြီးမှ တစ်မြို့နယ်လုပ်မှာလား ဆိုတာကတော့ ကျွန်တော်တို့ လေ့လာမတွေ့ရှိရပါဘူး။ အဓိက အားဖြင့် ဒီစီမံကိန်းမှာ အပိုင်းကြီး ၂ ပိုင်း ပါတာကိုတွေ့ရပါတယ်။ ပထမ အခြေခံအဆောက်အအုံများ ဖွံ့ဖြိုးတိုးတက်အောင်လုပ်ခြင်းနဲ့ ဒုတိယအပိုင်းက ဝန်ဆောင်မှုအပိုင်းဖြစ်ပါတယ်။ အခြေခံအဆောက်အုံများ ဖွံ့ဖြိုးတိုးတက်အောင်လုပ်ခြင်းမှာ တည်ဆောက်ပြီး ဆည်မြောင်းတွေကို ပြန်လည်ထိန်းသိမ်းဖို့လုပ်ငန်းပါ ထုတ်လုပ်မှုဆိုင်ရာလုပ်ငန်းတွေအတွက် တည်ဆောက်ပြီးဆည်မြောင်းတွေကို ပြန်လည်ထိန်းသိမ်းပါမယ်။ ချင်းပြည်နယ်မှာ ၃၈ ခု၊ မကွေးတိုင်းမှာ ၃၉ ခုလို့ သိရပါတယ်။ ဒါ့အပြင် ကျေးရွာချင်းဆက် ကုန်ထုတ် လမ်းတွေကိုလည်းပဲ ဖော်ဆောင်မယ်လို့ သိရပါတယ်။ ချင်းပြည်နယ်မှာ ၂၅ မိုင်နဲ့ မကွေးတိုင်းမှာ ၁၀ မိုင် လုပ်ပါမယ်။ နောက် အိမ်နောက်ဖေးစိုက်ခင်းဖြစ်တဲ့ Home Garden တွေကိုလည်း ကူညီပေးမယ်။ အဆင့်မြင့်လယ်ယာဧက ၅၀ ကိုလည်းပဲ တောင်သူလယ်သမားတွေရဲ့ လိုအပ်ချက်အရ ဖော်ဆောင်ပေးမယ်လို့ ဆိုပါတယ်။ လူမှုရေးဆိုင်ရာ အဆောက်အဦတွေကို တိုးတက်ဖွံ့ဖြိုးအောင်လုပ်မယ့် အပိုင်းမှာတော့ သောက်သုံး ရေရှားပါးတဲ့ မြိုင်နယ်လိုဒေသ၊ ပေါက်နယ်လိုဒေသတွေမှာ ရေရရှိရေးစီမံကိန်းလေး တွေ ၂၅ ခု လုပ်မယ်။ စိမ့်စမ်းရေသွယ် ချင်းပြည်နယ်မှာဆိုရင် စိမ်းစမ်းရေသွယ်စနစ်တွေ ၂၈ ခု လုပ်မယ်။ ကျေးရွာ ၅၀ ရဲ့ အိမ်ထောင်စုပေါင်း ၆,၃၀၀ အတွက် မိုးရေလှောင်ကန် ၂၆ ခု လုပ်ပေးမယ်လို့ သိရပါတယ်။ ဒါ့အပြင် မီးလင်းရေးအတွက် ချင်းပြည်နယ်မှာ ယူနစ်ပေါင်း ၂၀၀ နဲ့ မကွေးတိုင်းမှာ ၅၅၀ တည်ဆောက်ပေးမယ်လို့ သိရပါတယ်။ စွမ်းဆောင်ရည် မြှင့်တင်ပေးခြင်းလုပ်ငန်းကိုတော့ ဦးစီးဌာနအသီးသီးက ဝန်ထမ်းတွေအတွက် စွမ်းဆောင်ရည်မြှင့်ပေးမယ်။ စီမံခန့်ခွဲရေးကိစ္စတွေကို စွမ်းဆောင်ရည်မြှင့်ပေးမယ်။ ဒေသခံပြည်သူတွေရဲ့ ရေပေးရေး၊ ကျန်းမာရေး၊ တစ်ကိုယ်ရည်သန့်ရှင်းရေး၊ အာဟာရပညာပေးခြင်း လုပ်ငန်းတွေကို လုပ်ပေး မယ်လို့ သိရပါတယ်။ အဲဒီမှာ ကျွန်တော်တို့ တိုင်းပြည်တစ်ပြည်မှာ ဖွံ့ဖြိုးတိုးတက်ဖို့ဆိုရာမှာ အပိုင်း ၃ ပိုင်း လိုအပ်ပါတယ်။ နံပါတ်(၁)က ဉာဏ်အမြော်အမြင်နဲ့ ပြည့်စုံပြီး စိတ်ကောင်းနှလုံးကောင်းရှိတဲ့ ခေါင်းဆောင်မှု ရှိခြင်း၊ နံပါတ်(၂)က လုပ်ရည်ကိုင်ရည်ရှိ၍ ပြည်သူ့ဘဏ္ဍာကို ညာမတုတ်သော အစိုးရအဖွဲ့ရှိခြင်း၊ နံပါတ်(၃) က စည်းကမ်းဥပဒေကို လေးစားလိုက်နာပြီး စိတ်ဓာတ်နှင့် အကျင့်သိက္ခာမြင့်မား၍ နိုင်ငံချစ်စိတ် အပြည့် ရှိသော နိုင်ငံသားများ လိုအပ်ခြင်းဆိုတဲ့ ၃ ချက် လိုအပ်ပါတယ်။ အဲဒီမှာ ကျွန်တော်တို့ ဒီစီမံကိန်းမှာ ကျေးရွာကုန်ထုတ်လမ်းတွေ လုပ်မယ်ဆိုတော့ ပြောချင်တာက ဒီပေါက်မြို့နယ်မှာ လတ်တလော ဥပမာပေးရမယ်ဆိုရင် ဒီယောချောင်းတံတားနဲ့ ရေပြာချောင်းတံတား ဟာ ခဏခဏ ပြိုကျပျက်စီးနေပါတယ်။ ကားတွေသွားတဲ့နေရာမှာ လက်ရန်းတွေက ပလက်ဖောင်းမပါတဲ့ လက်ရန်းတွေ၊ တိုင်ကဘေးကိုကပ်ထားတဲ့ လက်ရန်းတွေဖြစ်တဲ့အတွက် ခဏခဏ ပြိုကျပျက်စီးနေ ပါတယ်။ အဲဒါမျိုးတွေကို မဖြစ်အောင်လို့ ကျွန်တော်တို့က လာမယ့်ဒီစီမံကိန်းတွေမှာဆိုရင် သင်ခန်းစာ အဖြစ်ယူပြီးတော့ ခိုင်ခိုင်မာမာဖြစ်အောင် လုပ်ထားသင့်ပါတယ်။ သူတို့ပြောတာကတော့ ရေငုပ်တံတားတဲ့။ အခုဟာက ရေငုပ်တံတားမှန်ပါတယ်။ ဖြတ်သွားတဲ့ ထော်လာဂျီနဲ့ကားတွေ မကြာမကြာ ပေါက်ချောင်း ထဲကို ရေငုပ်ဆင်းဆင်းနေတယ်လို့ သိရပါတယ်။ ဒါ့အပြင် ကျွန်တော်တို့ လူငယ်တွေအတွက်ပါ ပညာ ပေးမယ်။ လမ်းစည်းကမ်း၊ ယာဉ်စည်းကမ်း၊ အမှိုက် စတဲ့စည်းကမ်းတွေရှိအောင် ပညာပေးဖို့ လုပ်ငန်း တွေလည်းပဲ လုပ်မယ်လို့ သိရပါတယ်။ ဝန်ဆောင်မှုအပိုင်းမှာဆိုရင် ခေတ်မီစိုက်ပျိုးရေးနဲ့ အဓိက စိုက် ပျိုးရေးဆိုင်ရာ အသိပညာပေးစင်တာတွေ လုပ်မယ်။ တောင်သူလယ်သမားတွေအတွက် Mobile Phone သတင်းအချက်အလက် နည်းပညာပေးခြင်းတွေလုပ်မယ်။ တောင်စောင်းစိုက်ပျိုးရေးနည်းပညာနဲ့ ကနဦး သွင်းအားစုတွေပေးမယ်။ ခေတ်မီမွေးမြူရေး နည်းပညာတွေပေးမယ်ဆိုတော့ အားရစရာစီမံကိန်း ဖြစ်ပါ တယ်ခင်ဗျာ။ နာယကကြီးခင်ဗျာ။ ဒီစီမံကိန်းရှိတဲ့ လုပ်ကွက်ငယ်တောင်သူတွေ၊ မြေယာမဲ့အမျိုးသမီးတွေ ဦးဆောင်တဲ့ အိမ်ထောင်စုတွေ၊ လူငယ်တွေအတွက် စိုက်ပျိုးမွေးမြူရေး အသေးစားလုပ်ငန်းနည်းပညာ ပေးမယ့်လုပ်ငန်း၊ ရောင်းဝယ်ဖောက်ကားခြင်းဆိုင်ရာ အခွင့်အလမ်းတွေရမယ့် လုပ်ငန်းတွေ ဖော်ဆောင် ပေးမယ်ဆိုတော့ ဝမ်းသာစရာဖြစ်ပါတယ်။ အချုပ်အားဖြင့် ကျွန်တော်တို့ ဒီ ၈.၉၈၄ သန်းရမယ့် ဒီစီမံကိန်း ဟာ ၂၀၂၈-၂၀၂၉ ကစပြီးတော့ ကျွန်တော်တို့ ဒီ ၆ လတစ်ကြိမ် အမေရိကန်ဒေါ်လာ ၁.၅ သိန်းနဲ့ ပြန်ဆပ် ရမှာ နှစ်ပေါင်း ၃၀ ပြန်ဆပ်ရမှာဖြစ်ပါတယ်။ စိုက်ပျိုးမွေးမြူရေးနဲ့ ဆည်မြောင်းဝန်ကြီးဌာနက တာဝန်ခံပြီးတော့ လုပ်မှာဖြစ်လို့မို့လို့ စီမံကိန်းကို လာမယ့်ဒီနှစ်မှာ အမြန်အကောင်အထည်ဖော်ပေးနိုင် ပါရန် ကျွန်တော် လေးလေးစားစား ထောက်ခံရင်းနဲ့ တင်ပြအပ်ပါတယ်ခင်ဗျာ။ အားလုံးကို ကျေးဇူးတင် ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အထက်ပါချေးငွေနဲ့စပ်လျဉ်းပြီး လွှတ်တော်ကိုယ်စားလှယ်များရဲ့ ဆွေးနွေးချက်များအပေါ် သက်ဆိုင်ရာ ပြည်ထောင်စုအဆင့်အဖွဲ့အစည်း ဝင်များက ပြန်လည်ရှင်းလင်းဆွေးနွေးခြင်းနဲ့ လွှတ်တော်ရဲ့ အဆုံးအဖြတ်ရယူခြင်းအစီအစဉ်တို့ကို ၆-၉-၂၀၁၈ ရက်(ကြာသပတေးနေ့) နံနက် ၁၀ နာရီကျင်းပပြုလုပ်မယ့် ပြည်ထောင်စုလွှတ်တော် အစည်းအဝေးမှာ ဆောင်ရွက်ရန်လျာထားပါကြောင်း ကြေညာပါတယ်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">ပြည်ထောင်စုလွှတ်တော်ကိုယ်စားလှယ်များခင်ဗျာ။ နေ့လယ်စာ စားသုံးနိုင်ရန် အစည်းအဝေးကို ၁ နာရီခန့် ခေတ္တရပ်နားမှာ ဖြစ်ပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျာ။</speech>
<speech type="mc">အားလုံး ထွက်ခွာနိုင်ကြပါပြီခင်ဗျာ။</speech>
</motion>
<motion>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျာ။ အစည်းအဝေး ပြန်လည်စတင်ပါတော့မယ်။ ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<title>နိုင်ငံတော်သမ္မတထံမှ ပေးပို့ထားသော ဆောက်လုပ်ရေးဝန်ကြီးဌာန၏ စီမံကိန်းလုပ်ငန်းများ ဆောင်ရွက်ရန် အတွက် ကိုရီးယားသမ္မတနိုင်ငံ၊ EXIM Bank of Korea ထံမှ EDCF ချေးငွေ အမေရိကန်ဒေါ်လာ ၆၁.၈၁၆ သန်း ချေးငွေရယူရန်ကိစ္စနှင့်စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၇) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံတော် သမ္မတထံမှပေးပို့ထားတဲ့ ဆောက်လုပ်ရေးဝန်ကြီးဌာနက ရန်ကုန်တိုင်းဒေသကြီး၊ လှည်းကူးမြို့နယ်မှာ အကောင်အထည်ဖော်ဆောင်ရွက်မယ့် ကိုရီးယား-မြန်မာ Industrial Complex (KMIC)အတွက် လိုအပ်တဲ့ လမ်း၊ ရေ၊ မီး၊ အခြေခံအဆောက်အအုံများကို ပံ့ပိုးပေးနိုင်ဖို့ ကိုရီးယားသမ္မတနိုင်ငံ၊ EXIM Bank of Korea ထံမှ EDCF ချေးငွေ အမေရိကန်ဒေါ်လာ ၆၁.၈၁၆ သန်း ချေးငွေရယူရန်ကိစ္စနဲ့စပ်လျဉ်းပြီး ၃၀-၈-၂၀၁၈ ရက်က ကျင်းပပြုလုပ်ခဲ့တဲ့ ပြည်ထောင်စုလွှတ်တော် အစည်းအဝေးမှာ သက်ဆိုင်ရာ ပြည်ထောင်စုအဆင့် အဖွဲ့အစည်းဝင်များက လွှတ်တော်သို့ ရှင်းလင်းတင်ပြခဲ့ပြီး ဖြစ်ပါတယ်။ အထက်ပါကိစ္စနဲ့စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော်ကိုယ်စားလှယ် ၉ ဦး ရှိပါတယ်။ တစ်ဦးချင်းအနေနဲ့ သတ်မှတ်ချိန် ၆ မိနစ်အတွင်း ဆွေးနွေးဖို့ဖြစ်ပါတယ်။</speech>
<speech type="speaker">ဦးနေကျော် ဒဂုံမြို့သစ်(အရှေ့ပိုင်း)မဲဆန္ဒနယ် စတင်ဆွေးနွေးဖို့ဖြစ်ပါတယ်။</speech>
<speech><mp id="2232">ဦးနေကျော် ဒဂုံမြို့သစ်(အရှေ့ပိုင်း)မဲဆန္ဒနယ်၊ ရန်ကုန်တိုင်းဒေသကြီး </mp>ပြည်ထောင်စု လွှတ်တော် နာယကကြီးနဲ့တကွ အားလုံးမင်္ဂလာပါ။ ကျွန်တော်ကတော့ ဒဂုံမြို့သစ်(အရှေ့ပိုင်း) မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးနေကျော် ဖြစ်ပါတယ်။ လေးစားအပ်ပါသော နာယကကြီးခင်ဗျာ။ နိုင်ငံတော်သမ္မတထံမှ ပေးပို့ထားသော ရန်ကုန်တိုင်း ဒေသကြီး၊ လှည်းကူးမြို့နယ်အတွင်း ဆောက်လုပ်ရေးဝန်ကြီးဌာနက အကောင်အထည်ဖော်ဆောင်ရွက်မည့် ကိုရီးယား-မြန်မာ(KMIC)စီမံကိန်းအတွက် လိုအပ်သည့် လမ်း၊ ရေ၊ မီး၊ အခြေခံအဆောက်အအုံများကို ပံ့ပိုးနိုင်ဖို့ အမေရိကန်ဒေါ်လာ ၆၁.၈၁၆ သန်း ချေးငွေရယူရန် ကိစ္စနဲ့စပ်လျဉ်းပြီး မေးမြန်းအကြံပြု ထောက်ခံ ဆွေးနွေးသွားမှာဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ ဆောက်လုပ်ရေးဝန်ကြီးဌာန၊ မြို့ပြအိမ်ရာဖွံ့ဖြိုးရေးဦးစီးဌာနနှင့် ကိုရီးယား LH ကော်ပိုရေးရှင်းတို့ ၂၀၁၈ မှ ၂၀၂၁ ထိ ၃ နှစ်ခွဲ၍ ဖက်စပ် ပူးပေါင်းဆောင်ရွက်နိုင်ရန်အတွက် ၂၀၁ရ ခုနှစ် သဘောတူညီမှုစာချွန်လွှာ လက်မှတ်ရေးထိုးထားပြီးဖြစ်တဲ့ KMIC စီမံကိန်းကို အကောင်အထည်ဖော်ဆောင်ရွက်ပါက ၎င်းညောင်နှစ်ပင်သင်တန်းကျောင်းမြေအတွင်း ရှိနေသော ကပ်လျက်ရှိနေတဲ့ အဆောက်အဦတွေ၊ အတွင်းမှာရှိနေတဲ့ အဆောက်အဦတွေ၊ လုပ်ငန်းတွေနဲ့ ပတ်သက်ပြီးတော့ ရှင်းလင်းစွာ သိလိုတဲ့အချက်များစွာ ရှိပါတယ်။ ပထမအချက်ကတော့ ရန်ကုန်တိုင်းဒေသကြီး၊ လှည်းကူးမြို့နယ် ညောင်နှစ်ပင်သင်တန်းကျောင်းမြေ ၅၅၈ ဧကအတွင်းရှိ ယခင်က အမျိုးသားညီလာခံကျင်းပခဲ့သော အဆောက်အဦကြီးများ အပါအဝင် အဆောက်အဦ ၅၄ လုံးမှာ ယခုအခါ တန်ဖိုးမဲ့စွာတည်ရှိနေပါတယ်။ ယခု KMIC စီမံကိန်း အကောင် အထည်ဖော်ဆောင်ရွက်တဲ့အခါ အဆိုပါအဆောက်အဦ ၅၄ လုံးကို ဖြိုဖျက်ပစ်မှာလား။ ဆက်လက်ထားရှိ မှာလား။ ဆက်လက်ထားရှိတယ်ဆိုပါက ဘယ်လိုအသုံးပြုကြမှာလဲ ဆိုတာတွေလည်း ထည့်သွင်းစဉ်းစားဖို့ လိုအပ်ပါတယ်။ ဒုတိယအချက်ကတော့ ယခု KMIC စီမံကိန်းနဲ့ ကပ်လျက်ရှိတဲ့ လက်ရှိညောင်နှစ်ပင် စိုက်ပျိုးရေး၊ မွေးမြူရေးနှင့် စက်မှုဇုန်များကို ဖျက်သိမ်းခြင်း၊ ရပ်ဆိုင်းခြင်း ပြုလုပ်မှာလား။ ဒါမှမဟုတ်ရင် ယခုစီမံကိန်းနဲ့ ချိတ်ဆက်ဆောင်ရွက်သွားမှာလား ဆိုတဲ့အပိုင်းရယ်၊ တတိယအချက်ကတော့ ၎င်း KMIC စီမံကိန်းနဲ့ မလှမ်းမကမ်းနေရာမှာ ၂၀၁ရ ခုနှစ်၊ ဒီဇင်ဘာလ ၂၃ ရက်နေ့က ပန္နက်ရိုက်ခဲ့တဲ့ Eco Green City တည်ဆောက်ရေးစီမံကိန်း ရှိနေပါတယ်။ အဲဒီမှာ ၈ ခန်းတွဲ ငါးထပ်တိုက် ၄၈ လုံး၊ ၄ ခန်းတွဲ ငါးထပ်တိုက် ၆၈ လုံးဆောက်လုပ်နေတဲ့ Eco Green City စီမံကိန်းဟာ ယခု KMIC စီမံကိန်းဝင်လာတဲ့အတွက် ရပ်ဆိုင်း သွားမှာလား။ ဒါမှမဟုတ်ရင် အဲဒီစီမံကိန်း ၂ ခု ချိတ်ဆက်ပြီး ဆောင်ရွက်မှာလားဆိုတာတွေကို ရှင်းလင်းစွာ သိလိုပါတယ်။ လေးစားအပ်ပါသော နာယကကြီးခင်ဗျာ။ ယခု KMIC စီမံကိန်းဟာ ကိုရီးယားရင်းနှီးမြှုပ်နှံမှု စက်ရုံ ၂၀၀ ခန့် ဖိတ်ခေါ်နိုင်မှာ ဖြစ်တဲ့အတွက် လှည်းကူးမြို့နယ်ရဲ့ ဒေသစီးပွားရေးဖွံ့ဖြိုးမှုကို အထောက် အကူဖြစ်စေပြီး အလုပ်အကိုင် အခွင့်အလမ်း ၅၀,၀၀၀ မှ ၁၀၀,၀၀၀ ခန့်အထိ ဖန်တီးလာနိုင်မှာကတော့ အသေအချာဖြစ်ပါတယ်။ အလုပ်အကိုင် အခွင့်အလမ်းပေါများလာခြင်းကလည်း နိုင်ငံအတွက် ဆင်းရဲ မွဲတေမှုနဲ့ ဒုစရိုက်မှုများ တစ်ဖြည်းဖြည်း လျော့ပါးသွားစေရေးကိုလည်း အထောက်အပံ့ပေးလာမှာ ဖြစ်ပါတယ်။ ၎င်းအပြင် ယခုစီမံကိန်းဟာ ဒေသအတွင်းစီးပွားရေးဖွံ့ဖြိုးမှုအထောက်အကူ ဖြစ်စေနိုင်ခြင်း၊ နိုင်ငံခြား ပို့ကုန်များ ထုတ်လုပ်တင်ပို့နိုင်ခြင်းအပါအဝင် စီမံကိန်းဝင်စက်ရုံ ၂၀၀ ခန့်မှ နှစ်စဉ်အခွန်ဝင်ငွေ အမေရိကန် ဒေါ်လာ ၁၀ သန်းခန့် တိုးမြှင့်ရရှိနိုင်မယ့် အကျိုးတွေလည်း များစွာရှိလှတဲ့ စီမံကိန်းလုပ်ငန်းကြီးဖြစ်ပါတယ်။ KMIC စီမံကိန်း အကောင်အထည်ဖော်ဆောင်ရွက်ရာမှာ စက်မှုဇုန်အတွင်းပိုင်းအတွက် လိုအပ်တဲ့ လမ်း၊ ရေ၊ မီး အခြေခံအဆောက်အအုံများ ဆောက်လုပ်ခြင်းအပိုင်း၊ စက်မှုဇုန်ဧရိယာပြင်ပမှလည်း ရေရရှိရေး၊ လျှပ်စစ်မီးရရှိရေး၊ လမ်းပန်းဆက်သွယ်ရေးလုပ်ငန်းများ စတဲ့လုပ်ငန်းများ လုပ်ဆောင်မှုများဟာလည်း နိုင်ငံတော်ကချမှတ်ထားတဲ့ ဖွံ့ဖြိုးမှုအကူအညီဆိုင်ရာမူဝါဒများနဲ့ ကိုက်ညီတဲ့အတွက် အဆိုပါ KMIC စီမံကိန်းကို DACU ဖွံ့ဖြိုးမှုအကူအညီများ ညှိနှိုင်းရေးအဖွဲ့အနေနဲ့လည်း ထောက်ခံထားပြီးဖြစ်ပြီးတော့ ပြည်ထောင်စုအစိုးရအဖွဲ့ အစည်းအဝေးအမှတ်စဉ်(၁၂/၂၀၁၈)မှာလည်း သဘောတူအတည်ပြုထားတယ်လို့ သိရှိရပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ ယခု KMIC စီမံကိန်းဟာ နိုင်ငံတော်ရဲ့ ပြည်ပကြွေးမြီလက်ကျန် အခြေအနေအရလည်းကောင်း၊ ၂၀၁၈ ခုနှစ် မတ်လ ၃၁ ရက်နေ့ စာရင်းအရ ကြွေးမြီခံနိုင်ရည်ရှိမှု အတိုင်းအတာအတွင်း တည်ရှိနေတဲ့အတွက်လည်းကောင်း၊ ၂၀၁ရ ခုနှစ် ကာလလတ်ကြွေးမြီစီမံခန့်ခွဲမှု မဟာဗျူဟာနှင့်လည်း ညီညွတ်မှုရှိပြီးတော့ နိုင်ငံတော်မှချမှတ်ထားတဲ့ ဖွံ့ဖြိုးမှု အကူအညီဆိုင်ရာမူဝါဒများနှင့်လည်း ကိုက်ညီမှုရှိလှတဲ့အတွက် နိုင်ငံတော်သမ္မတထံမှ ပေးပို့ထားသော ဆောက်လုပ်ရေးဝန်ကြီးဌာန စီမံကိန်းများဆောက်ရွက်ရန်အတွက် ကိုရီးယားသမ္မတနိုင်ငံ EXIM Bank of Korea ထံမှ EDCF ချေးငွေ အမေရိကန်ဒေါ်လာ ၆၁.၈၁၆ သန်း ချေးငွေရယူရန်ကိစ္စကို ပြည်ထောင်စု လွှတ်တော်ကြီးမှ အတည်ပြုပေးသင့်ပါကြောင်း ထောက်ခံဆွေးနွေး တင်ပြလိုက်ရပါတယ်။ အားလုံးကို ကျေးဇူး အများကြီးတင်ပါတယ်။</speech>
<speech type="speaker">ဆက်လက်ပြီး ဒေါက်တာအောင်ခင် ပြင်ဦးလွင်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1483">ဒေါက်တာအောင်ခင်(ပြင်ဦးလွင်မဲဆန္ဒနယ်၊ မန္တလေးတိုင်းဒေသကြီး)</mp>လေးစားအပ် ပါသော ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါ။ ကျွန်တော်ကတော့ ပြင်ဦးလွင် မဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါက်တာအောင်ခင် ဖြစ်ပါတယ်။ ကျွန်တော်ဆွေးနွေးမှာ ကတော့ ကိုရီးယားသမ္မတနိုင်ငံက ချေးငွေအမေရိကန်ဒေါ်လာ ၆၁.၈၁၆ သန်း ချေးယူမယ့်ကိစ္စအား ဆွေးနွေးမှာ ဖြစ်ပါတယ်။ ကိုရီးယားသမ္မတနိုင်ငံမှာ EXIM Bank of Korea ကနေပြီးတော့မှ Economic Development Cooperation Fund(EDCF)6$ 3269 . mails cossos, cq:oulosofi oposle częcondoe. ဒီချေးငွေသည် ဘယ်နေရာသုံးမှာလဲ၊ ဘာအတွက်သုံးမှာလဲဆိုရင် ကျွန်တော်တို့ ဒီလှည်းကူးမြို့နယ်မှာရှိတဲ့ မြေဧက ၅၅၈ ဧကပေါ်မှာ ကျွန်တော်တို့ စက်မှုဇုန် Industrial Complex ဆောက်ဖို့ အစီအစဉ်ရှိပါတယ်။ အဲဒီတော့ အဲဒီအစီအစဉ်ရှိတဲ့အတွက် အဲဒီအစီအစဉ်လုပ်ဖို့ရာမှာ ကျွန်တော်တို့ Infrastructure တွေလိုပါတယ်။ Infrastructure တွေမှာ ကျွန်တော်တို့က ဘာလိုလဲဆိုလို့ရှိရင် ရေ၊ မီး၊ လမ်း ဒါတွေဟာ ကျွန်တော်တို့ အရင် Infrastructure ကျွန်တော်တို့ တည်ဆောက်ပေးရမှာပါ။ အဲဒီတော့ ဒီအပိုင်းမှာလည်း ကျွန်တော်တို့ ဆောက်လုပ်ရေးဝန်ကြီးဌာနက ၃ ပိုင်း လုပ်မယ်လို့ ပြောပါတယ်။ ပထမပိုင်းအနေနဲ့ကတော့ ရေပိုက်လိုင်းတွေ၊ ရေသန့်စင်စက်ရုံတွေ တည်ဆောက်မယ်လို့ ပြောပါတယ်။ ဒီနေရာမှာ ကျွန်တော်တို့က ရေပိုက်လိုင်းတွေ၊ ရေသန့်စင်စက်ရုံတွေ တည်ဆောက်တဲ့နေရာမှာလည်း ကျွန်တော် အကြံပြုလိုတာကတော့ လုံလုံလောက်လောက်နဲ့ ရေကို Safety ဖြစ်ဖို့လိုတယ်လို့ အကြံပြု လိုပါတယ်။ နောက်တစ်ခုကတော့ ဒီနေရာမှာပဲ မိလ္လာ System ရော မပါဘူးလား။ မိလ္လာ System သည် အိမ်ရာတွေလုပ်မှပ်ထည့်မလား။ အဲဒါဆိုရင် အစကတည်းက Plan တော့လုပ်ထားဖို့လိုပါတယ်။ အဲဒီနေရာမှာ nascossos. 2005 cos goss maiệcossim Septice Tank System . 383:7cos: Treatment Plant System နဲ့သွားမှာလား။ ဒါဟာကျွန်တော်တို့ အစကတည်းက ကြိုတင်ပြီးတော့ မျှော်မှန်းထားဖို့ လိုပါ တယ်။ ဒါမှသာလျှင် နေရာတွေကို ကျွန်တော်တို့က သတ်မှတ်ပေးဖို့လိုပါတယ်။ နောက်တစ်ခါ ကျွန်တော်တို့ Disposable ပေါ့။ ကျွန်တော်တို့ကို အမှိုက်တွေပါ စွန့်ပစ်ဖို့ နေရာတွေ ဒါတွေဟာလည်း စက်မှုဇုန်ကြီးတစ်ခုလုံးလုပ်မယ်။ အိမ်ရာတွေလုပ်ပြီဆိုရင်တော့ ဒါတွေအရေးကြီးပါတယ်။ နောက် နံပါတ်(၂)ကတော့ ကျွန်တော်တို့လမ်းပါ။ လေးလမ်းသွား နိုင်လွန်ကတ္တရာလမ်းအဖြစ် အဆင့်မြှင့် တင်မယ်လို့ ပြောပါတယ်။ ဒါလည်းကောင်းပါတယ်။ သို့သော်လည်း ကျွန်တော်တို့က ဖြစ်နေတာကတော့ အခုဘာလဲဆိုလို့ရှိရင် ဒီ Drainage System ပေါ့။ Drainage System မကောင်းတဲ့အတွက် လုပ်ထားတဲ့ လမ်းတွေဟာ မကြာခင်မှာ ပျက်ပျက်သွားတယ်။ အဲဒါကြောင့်မို့လို့ ကျွန်တော်က ရေမြောင်း System တွေကို တစ်ခါတည်းပါမလား၊ မပါဘူးလား။ ပါအောင်လည်း ကျွန်တော်တို့ ကြိုးစားပေးပါလို့ မေတ္တာရပ်ခံ နံပါတ်(၃) အနေနဲ့ကတော့ ကျွန်တော်တို့ ဓာတ်အားလိုင်းနဲ့ ဓာတ်အားခွဲစက်ရုံတွေ တည်ဆောက် မယ်လို့ ပြောပါတယ်။ ဒီနေရာမှာလည်း ကျွန်တော်တို့ Systematic ကျဖို့လိုပါတယ်။ နောက်တစ်ခုက Safety ဖြစ်ဖို့လိုပါတယ်။ အခု ကျွန်တော်တို့နိုင်ငံမှာ Systematic မကျဘူး။ ကျွန်တော်တို့က Safety မဖြစ်တဲ့အတွက် တချို့ကြားကြားနေပါတယ်။ ဓာတ်လိုက်ပြီး သေတာတွေ ဘာတွေညာတွေဆိုတော့ ဒါတွေ အားလုံးကလည်း လုပ်ရင်းနဲ့ ကျွန်တော်တို့ဒါတွေဟာ Safety ဖြစ်အောင် လုပ်ပေးပါလို့ အကြံပြုလိုပါတယ်။ sà cos? uposle nascossom $ Infrastructure (:qe onsydomil Infrastructure mapump နှစ်အတွင်းပြီးအောင် လုပ်မယ်လို့ပြောပါတယ်။ ပြောတဲ့အခါကျတော့ အဲဒါပြီးလို့ရှိရင် ကိုရီးယားနဲ့ပေါင်းပြီး တော့ Industrial Complex လုပ်မယ်။ Industrial Complex လုပ်တဲ့အခါကျရင် ကိုရီးယားကို ဖိတ် ခေါ်မယ်။ စက်ရုံ ၂၀၀ လောက် လာမယ်လို့မျှော်မှန်းပါတယ်။ မျှော်မှန်းတဲ့အခါကျတော့ အဲဒီနေရာမှာလည်း ကျွန်တော်တို့က ဒီစက်ရုံတွေလုပ်ပြီဆိုရင် ဒီစီမံကိန်းကို လုပ်တဲ့ရာမှာ Detail Feasibility Sturdy ပေါ့။ ဒီ DFS ဆောင်ရွက်ပြီးစီးပြီလို့ ကျွန်တော်တို့က ယူဆပါတယ်။ ဒါပေမယ့် ဒီနေရာမှာ ဖြစ်နိုင်စွမ်း ရှိ မရှိ၊ ဒီစီမံကိန်းကို စီးပွားရေးအတွက် တွက်ချေကိုက်မှု ရှိ မရှိ၊ ပြည်သူများအတွက် အကျိုးရှိ မရှိ၊ ဒေသ ဖွံ့ဖြိုးမှုအထောက်အကူပြု မပြု အဲဒါတွေတော့ လုပ်ပြီးပြီလို့ထင်ပါတယ်။ ဒါပေမယ့် ကျွန်တော်တို့က ပတ်ဝန်းကျင်ထိခိုက်မှု ရှိ မရှိ ကိုလည်း စဉ်းစားရပါမယ်။ Environment Impact Assessment, Social Impact Assessment, Health Impact Assessment ood ကျန်းမာရေးထိခိုက်မှု ရှိ မရှိ စတဲ့ဟာတွေကိုလည်း ဘက်စုံလေ့လာဆန်းစစ်ဖို့လိုတယ်လို့ ဒီနေရာမှာ အကြံပြုလိုပါတယ်။ ဒီလိုရင်းနှီးပြီးရင် ကျွန်တော်တို့က မြှုပ်နှံမယ်။ မြှုပ်နှံပြီဆိုရင်လည်း လွယ်ကူတဲ့ လမ်းကြောင်း ဖြစ်ဖို့လိုတယ်။ လွယ်ကူတဲ့လမ်းကြောင်းမဟုတ်ဘဲနဲ့ ကျွန်တော်တို့က ခက်ခက်ခဲခဲတွေ လုပ်နေမယ်ဆိုရင်တော့ လျှော့ပေါ့သင့်တာတွေကို လျှော့ပေါ့ပေးရမယ့် နည်းလမ်းတွေစဉ်းစားရပါမယ်။ အားပေးရပါမယ်။ ကူညီရပါမယ်။ အဲဒီလိုဆိုလို့ရှိရင် အဲဒီကျမှ ကျွန်တော်တို့က အလုပ်အကိုင် အခွင့်အလမ်း တွေ ရလာမယ်။ လူ ၅ သောင်း တစ်သိန်းလောက်ရလာမယ်။ နောက် ဒေသဖွံ့ဖြိုးရေးစီမံကိန်းတွေ၊ အထောက်အကူတွေ ဖြစ်လာမယ်။ ကုန်ထုတ်လုပ်မှု တိုးတက်လာမယ်။ နိုင်ငံခြားပို့ကုန်တွေ တိုးမြင့်လာမယ်။ စက်မှုလုပ်ငန်းတွေ ဖွံ့ဖြိုးလာမယ်။ အဲဒီတော့ အဲဒီကနေရတဲ့ အခွန်အကောက်တွေကလည်း Income Tax quối Commercial Tax quo Stamp Duty cozm ops: osoz ona als cossos. USD 50 008: လောက် ရမယ်လို့ သူတို့ မျှော်မှန်းထားပါတယ်။ အဲဒါကြောင့်မို့လို့ ကျွန်တော့အနေနဲ့ ပြောလိုတာကတော့ ဘာလဲဆိုလို့ရှိရင် ဒီထွက်လာအောင် ပထမဦးဆုံး စက်ရုံတွေဆောက်တဲ့အခါမှာ ကျွန်တော်တို့ မြန်မြန် ဆန်ဆန်နဲ့ ပြီးစီးအောင်လုပ်ဖို့လိုတယ်။ စာချုပ် ချုပ်တဲ့နေရာမှာ တိတိကျကျ ပြတ်ပြတ်သားသား ချုပ်ဖို့ လိုတယ်။ နောက်တစ်ခါ ကျွန်တော်တို့က သူတို့ကိုလည်း တချို့ဟာလည်း ဖြေလျှော့ပေးဖို့လိုတယ်။ ဟုတ်ပြီ ထွက်လာပြီ။ ထွက်လာတဲ့ကုန်တွေကိုလည်း ကျွန်တော်တို့က နိုင်ငံခြားကိုပို့တော့မယ်။ ပို့ပြီဆိုလို့ရှိရင် ဖွံ့ဖြိုးမှုတိုးတက်လာဖို့ ကျွန်တော်တို့က ဘာလုပ်ရမလဲဆိုတော့ မဟာဗျူဟာစီမံကိန်းတွေ ချဖို့လိုတယ်။ လုပ်ထုံးလုပ်နည်းတွေကို အတတ်နိုင်ဆုံး ဖြေလျှော့ပေးသင့်တာကို ဖြေလျှော့ပေးရမယ်။ ဒါမှသာလျှင် အောင်မြင်မှာဖြစ်ပါတယ်။ ပုဂ္ဂလိကများကိုလည်း အားပေးဖို့လိုတယ်။ တင်ပို့နိုင်ရေးကိုလည်း အားပေးဖို့ လိုတယ်။ အခြားဝန်ကြီးဌာနတွေကလည်း ကျွန်တော်တို့ စီးပွား/ကူးသန်းတွေ ဘာတွေကစပြီးတော့ ကျွန်တော်တို့ နိုင်ငံခြားရေးဝန်ကြီးဌာန၊ စီမံ/ဘဏ္ဍာရေးကအစ ကျွန်တော်တို့ ကူညီပေးဖို့လိုတယ်။ Infrastructure ပြီးရင် နောက်ထပ်စက်မှုဇုန်ကလည်း နောက်ထပ် ကျွန်တော်တို့ ၅ နှစ်၊ ၆ နှစ်ပဲထား၊ နောက် ၁၅ နှစ်အတွင်းမှာပဲ ပြီးသွားရင် ၁၅ နှစ်အတွင်းမှာ တစ်နှစ်ကို ၁၀ သန်းသာ ရမယ်ဆိုရင် ၁၅ နှစ်အတွင်း ကျွန်တော်တို့ ဆိုင်းငံ့ကာလမှာ သွားမယ့်သဘောရှိတယ်။ အဲဒါကြောင့်မို့လို့ ကျွန်တော့အနေနဲ့ ပြောချင်တာက ဒီချေးငွေကို ကျွန်တော့အနေနဲ့ ထောက်ခံကြောင်း ပြောလိုပါတယ်။ ဒီသက်သာတဲ့ဈေးနှုန်းနဲ့ နိုင်ငံနဲ့ ပြည်သူများရဲ့အကျိုး၊ ဒေသခံပြည်သူများရဲ့ အကျိုးစီးပွား၊ နိုင်ငံခြားပို့ကုန်တွေရမယ်၊ နိုင်ငံခြားဝင်ငွေတွေ ရမှာဖြစ်တဲ့အတွက် ဒီချေးငွေကို ကျွန်တော်တို့က အမြန်ဆုံး အကောင်အထည်ဖော်ပြီးတော့ မှန်မှန်ကန်ကန် စည်းစနစ်ကျနစွာနဲ့ အရည်အချင်းအပြည့်အဝ ဆောင်ရွက် ပေးပါလို့ တိုက်တွန်းရင်း နိဂုံးချုပ်ပါတယ်။</speech>
<speech type="speaker">ဒေါက်တာခွန်ဝင်းသောင်း ကချင်ပြည်နယ် မဲဆန္ဒနယ်အမှတ်(၁၁) ဆွေးနွေးဖို့ဖြစ်ပါတယ်။</speech>
<speech><mp id="1208">ဒေါက်တာခွန်ဝင်းသောင်း(မဲဆန္ဒနယ်အမှတ်-၁၁၊ ကချင်ပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးကိုမင်္ဂလာပါလို့ နှုတ်ခွန်းဆက်သအပ်ပါတယ်။ ရန်ကုန်တိုင်းဒေသကြီး လှည်းကူးမြို့နယ်ရှိ ညောင်နှစ်ပင်လို့ လူသိများတဲ့နေရာမှာ (KMIC) စီမံကိန်းကို မြန်မာနိုင်ငံနှင့်ကိုရီးယားအစိုးရပိုင်(L.H)တို့ ပူးပေါင်းတာဝန်ယူဆောင်ရွက်မယ့် EDCF ချေးငွေ အမေရိကန် ဒေါ်လာ ၆၁.၈၁၆ သန်းချေးယူမယ့်ကိစ္စကို အကြံပြုဆွေးနွေးဖို့ Power Point သုံးစွဲခွင့်ပြုခွင့် တောင်းခံ အပ်ပါတယ်။ လေးစားအပ်ပါသော နာယကြီးခင်ဗျား။ ကိုရီးယားနိုင်ငံနှင့် မြန်မာနိုင်ငံအကြား ရင်းနှီးမြှုပ်နှံမှုနှင့် ကုန်သွယ်မှုမြှင့်တင်နိုင်ဖို့၊ စက်မှုကဏ္ဍတိုးတက်စေဖို့အပြင် ဒေသဖွံ့ဖြိုးရေးကို အထောက်အကူဖြစ်ပြီး ကုန်ထုတ်လုပ်ငန်းတွေ တိုးတက်လာတာနဲ့အမျှ အလုပ်အကိုင် အခွင့်အလမ်းတွေလည်း ပေါ်ထွက်လာမှာမို့ အကောင်အထည်ဖော်မယ့် လှည်းကူးဒေသနှင့် မနီးမဝေးမှာရှိတဲ့ ပြည်သူများသာမက နိုင်ငံတော်အတွက်ပါ အလွန်အကျိုးများမယ့် လုပ်ငန်းကြီးတစ်ခုအဖြစ် ဝမ်းမြောက်စွာကြိုအပ်တဲ့ လုပ်ငန်းကြီးဖြစ်ပါကြောင်း ပဏာမအနေနဲ့ တင်ပြချင်ပါတယ်။ အတိုးနှုန်းကို ၀.၀၁ ရာခိုင်နှုန်း၊ ဆိုင်းငံ့ကာလ ၁၅ နှစ်နှင့် ပြန်ဆပ်ချိန် ၂၅ နှစ်၊ စုစုပေါင်းချေးငွေသက်တမ်း နှစ် ၄၀ ဆိုပေမယ့် အလေးထားလုပ်ဆောင်သင့်တဲ့ အချက်အလက် အချို့ကို အကြံပြုချင်ပါတယ်။ ၂၀၀၈ အခြေခံဥပဒေကြောင့်လူသိများလာတဲ့ ညောင်နှစ်ပင်ဟာ ဇုန်တခုကို ဧက ၄,၀၀၀ ခန့်စီနှင့် ဇုန် (၁)၊ (၂)၊ (၃) စတဲ့ဇုန်အားလုံးပေါင်ရဲ့ ၅ ပုံ ၁ ပုံဟာ မှော်ဘီမြို့နယ်ထဲမှာနှင့် ကျန်တဲ့ ၄ ပုံကတော့ လည်း မြို့နယ်ထဲမှာ တပ်သား ၅ သောင်းကနေ တစ်သိန်းအထိအလုပ် ရမှာ၊ တိုင်းပြည်အတွက် အခွန်အခတွေတိုးမြင့်လာမှာ စတဲ့အခွင့်အလမ်းတွေ မျှော်လင့်နိုင်သလို ကိုယ့်ဖက် ကနေ ပြင်ဆင်သင့်တဲ့ အစီအမံတွေ၊ လေ့လာမှုတွေ၊ ပိုမိုကောင်းမွန်တဲ့ အကြံဉာဏ်သစ်တွေနဲ့ ကြိုတင်ပြီး ဆောင်ရွက်ထားဖို့ လိုပါမယ်။ ညောင်နှစ်ပင်သင်တန်းကျောင်းမြေဧက ၆၀၀ ခန့်အပေါ်မှာ ဆောင်ရွက်မယ့်စီမံကိန်းဟာ ကိုရီးယား နိုင်ငံကို ဖွံ့ဖြိုးတဲ့စက်မှုနိုင်ငံအဖြစ် ပြောင်းလဲဖြစ်ပေါ်လာစေရာမှာ အရေးပါတဲ့အခန်းကဏ္ဍအနေနဲ့ စက်မှုဇုန်၊ အိမ်ရာနှင့် သယ်ယူပို့ဆောင်ရေး Industrial Complex ပုံစံအတိုင်း အတုယူပြီး ဖော်ဆောင်မှာမို့ အရင့် အရင်က စီမံကိန်းကြီးအချို့လို ပေးကားပေး၏မရ၊ ချေးကားချေး၏ အလဟဿနဲ့ အဖျားရှူးမသွားစေချင် ပါဘူး။ စင်္ကာပူနိုင်ငံကို ဖွံ့ဖြိုးတိုးတက်အောင် ဦးဆောင်ခဲ့သူ ခေါင်းဆောင်ကြီး လီကွမ်ယု မြန်မာပြည်လာခိုက် ထိုခေတ်ရန်ကုန်ရဲ့ ဖွံ့ဖြိုးသပ်ရပ်တဲ့ နမူနာတွေယူပြီး အတုယူဖော်ဆောင်လိုက်တာ၊ တကယ့်ကို အားကျ စရာပါပဲ။ သူများကို အတုယူတယ်ဆိုတာ အနည်းဆုံး မသာလွန်ခဲ့ရင်တောင် သူများထက်မနိမ့်ဖို့တော့ အပြင်းအထန် ကြိုးစားဖို့လိုပါမယ်။ ကနဦးခန့်မှန်းချက် အမေရိကန်ဒေါ်လာ သန်း ၁၀၀ ကျော်နီးပါးထိ အသုံးပြုပြီး ကိုရီးယားကစက်ရုံ ၂၀၀ ခန့် ဖိတ်ခေါ်နိုင်မယ့် ဒီစီမံကိန်းဟာ လူဦးရေ ၆ သန်း နေထိုင်တဲ့ ရန်ကုန်မြို့ကြီးနှင့် နီးကပ်စွာတည်ရှိရုံ သာမက မြန်မာနိုင်ငံရဲ့ အချက်အချာဖြစ်တဲ့ နေပြည်တော်၊ မန္တလေး တို့လို သွားရောက်ရာလမ်းနဲ့လည်း အဆင်ပြေသလို အစီအမံတွေကောင်းမယ်ဆိုရင် ရန်ကုန်လေဆိပ်ကို မိနစ် ၃၀ နှင့် ရောက်နိုင်ပါတယ်။ ရန်ကုန်ဆိပ်ကမ်းတွေနဲ့လည်း ၁ နာရီကျော်အတွင်းသွားနိုင်တဲ့ ခရီးအကွာ အဝေးမို့ ကိုရီးယားနှင့် မြန်မာပြည်ရှိ ကုမ္ပဏီတွေ အပြန်အလှန် ဈေးကွက်ထဲဝင်ရောက်လာနိုင်ခြေရှိနေလို့ မဖြစ်ဖြစ်အောင် အကောင်အထည်ဖော်သင့်တဲ့ စီမံကိန်းတစ်ခုဖြစ်ပါတယ်။ လေးစားအပ်ပါသော နာယကကြီးခင်ဗျား။ ဒီစီမံကိန်းနှင့်ပတ်သက်ပြီး အကြံပြုလိုတာကတော့ နေကြတာဖြစ်လို့ အဲဒီဒေသရဲ့ လုပ်ကိုင်နိုင်သူ လူ့စွမ်းအားကို ပြန်လည်သုတေသနပြုသင့်ပါတယ်။ စီမံကိန်း မှာလုပ်ကိုင်မယ့် အလုပ်သမားများအတွက် လုပ်ငန်းဆိုင်ရာ အလုပ်သမားသင်တန်းကျောင်း (Training Center)ရဲ့ သင်တန်းတွေအနေနဲ့ ဆောက်လုပ်ရေးလုပ်ငန်းများအတွက် ဦးစားပေးဆောင်ရွက်ထားသင့် သလို လုပ်ငန်းရှင်များနှင့် ညှိနှိုင်းတိုင်ပင်ပြီး လိုအပ်တဲ့အလုပ်သမား အမျိုးအစားအလိုက် သင်တန်းတွေ ပေးထားရပါမယ်။ နိုင်ငံသားများကိုသာ ဦးစားပေးခန့်အပ်သင့်ပြီး မြန်မာပလာဇာလုပ်သလို ဗီယက်နမ် နှင့်တရုတ်လုပ်သားချည်း ဦးစားပေးခန့်တာမျိုးလည်းမဖြစ်သင့်ပါဘူး။ ကုမ္ပဏီအားလုံးအနေနဲ့ OECD ရဲ့ လမ်းညွှန်ချက်တွေဖြစ်တဲ့ အလုပ်သမားနဲ့ပတ်သက်တဲ့ ကဏ္ဍနဲ့ သဘာဝပတ်ဝန်းကျင်အရေးတွေကို အတိအကျ အလေးထားလိုက်နာဖို့လိုပါမယ်။ ကိုရီးယားဟာ ဖွံ့ဖြိုးပြီး နိုင်ငံ OECD အဖွဲ့ဝင်ဖြစ်ပြီး ကုမ္ပဏီတွေရဲ့ထုတ်ကုန်တွေကို OECD နိုင်ငံများကို ရောင်းချလိုတယ်ဆိုရင် ဒီလိုလိုက်နာမှ ရေရှည်ရင်းနှီးမြှုပ်နှံမှုကို ရရှိမှာဖြစ်ပါတယ်။ လေးလမ်းသွားကတ္တရာလမ်း ဖောက်လုပ်တာ ကောင်းပါတယ်။ ဒါပေမယ့် ရထားလမ်းအသုံးပြုပြီးတော့ ကွန်တိန်နာများ ဆိပ်ကမ်းကိုပို့တာကိုလည်း ဦးစားပေး စဉ်းစားသင့်ပါတယ်။ ပိတ်ထားတာ ၂ နှစ် ဝန်းကျင်ရှိပြီဖြစ်တဲ့ လှေလှော်အင်း-ဒါးပိန်ရထား လမ်းပိုင်းကို ပြန်လည်အသုံး ပြုဖို့စဉ်းစားရပါမယ်။ အဲဒီကနေ သန်လျင်-သီလဝါဆိပ်ကမ်းကို လှိုင်သာယာ စက်မှုဇုန်နဲ့ ကြည့်မြင်တိုင် ဆိပ်ကမ်းတွေအထိ အသုံးပြုနိုင်မယ်ဆိုရင် ရေရှည်ယာဉ်ကြောပိတ်မယ့် အခက်အခဲတွေကို ဖြေရှင်းပြီးသား လိုအပ်တဲ့ ခုံးကျော်တံတားတွေ၊ သံလမ်းတွေအတွက် JICA ကနေ ၂၀၁၅ ခုနှစ် သုတေသနပြုပြီးသား ဖြစ်လို့ ကုန်ရထား(၃) စီးလောက်နဲ့တင် အဆင်ပြေနိုင်ပါတယ်။ အကျယ်အဝန်း လုံလောက်မှု ရှိနေသေးတဲ့ အင်းစိန်ဘူတာနှင့် ရထားလမ်းပိုင်းတွေလည်းအလုပ်ဖြစ် သိပ်လည်းဦးနှောက်ခြောက်ခံစရာမလိုဘဲ ကွန်တိန်နာ များကြောင့်ဖြစ်ပေါ်တဲ့ ယာဉ်ကြောတွေပိတ်ဆို့မှုများ၊ Accident များကိုလည်း ရှောင်ကွင်း ပြီးသားဖြစ်ပါ လိမ့်မယ်။ လေးစားအပ်ပါသော နာယကကြီးခင်ဗျား။ နောက်ဆုံးအနေနဲ့ ယခုတင်ပြတဲ့ အကြံပြုချက်များနှင့် အတူ အလေးထားပြီး ဂရုတစိုက် အကောင်အထည်ဖော်လိုက်မယ်ဆိုရင်တော့ ခြုံနွယ်ပိတ်ပေါင်း မြင်မကောင်းဘဲ မြို့ဟောင်းသဖွယ်နှင့် မတင့်မတယ်ဖြစ်နေတဲ့ လှည်းကူးမြို့နယ်ထဲက ညောင်နှစ်ပင်သင်တန်းကျောင်းနဲ့ ခန်းမကြီးတဝိုက်မှာ မြို့ပြနဲ့မခြား၊ အလွန်စည်ကားပြီး လုပ်သားများစွာတို့ဟာ ပျော်ရွှင်စွာနဲ့ ပျားပန်းခတ်မျှ လှုပ်ရှားသွားလာနေကြမှာကို မြင်ယောင်နေမိပါကြောင်း EXIM Bank Of Korea ထံမှ EDCF ချေးငွေ ယူမယ့်ကိစ္စကို ထောက်ခံဆွေးနွေး အကြံပြုရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒေါက်တာစောနိုင် တောင်ဥက္ကလာပမဲဆန္ဒနယ်က ဆွေးနွေးဖို့ဖြစ်ပါတယ်။</speech>
<speech><mp id="1540">ဒေါက်တာစောနိုင်(တောင်ဥက္ကလာပမဲဆန္ဒနယ်၊ ရန်ကုန်တိုင်းဒေသကြီး)</mp>လေးစားအပ် ပါသော ပြည်ထောင်စုလွှတ်တော် နာယကကြီး၊ ပြည်ထောင်စုဝန်ကြီးများနဲ့ ပြည်ထောင်စုလွှတ်တော် ကိုယ်စားလှယ်များ အားလုံးကို ဂါရဝပြုနှုတ်ဆက်ပါတယ်ခင်ဗျ။ ကျွန်တော်ကတော့ တောင်ဥက္ကလာပ မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာစောနိုင် ဖြစ်ပါတယ်။ နာယကကြီးခင်ဗျား။ နိုင်ငံတော်သမ္မတထံမှပေးပို့သော ဆောက်လုပ်ရေးဝန်ကြီးဌာန၏ စီမံကိန်း လုပ်ငန်းများ ဆောင်ရွက်ရန်အတွက် ကိုရီးယားနိုင်ငံ EXIM Bank ရဲ့ EDCF ချေးငွေဖြင့် ရန်ကုန်တိုင်း ဒေသကြီး လှည်းကူးမြို့နယ်၊ ညောင်နှစ်ပင်သင်တန်းကျောင်း မြေဧရိယာ ၅၅၈ ဧကပေါ်တွင် တည်ဆောက် မည့် စက်မှုဇုန်စီမံကိန်းနှင့်ပတ်သက်ပြီး အကြံပြု ဆွေးနွေးသွားမှာ ဖြစ်ပါတယ်။ နိုင်ငံတကာရင်းနှီးမြှုပ်နှံမှုတွေ လိုအပ်နေတဲ့ မြန်မာနိုင်ငံအနေဖြင့် ယခုလို ကိုရီးယားနိုင်ငံရဲ့ စက်မှုဇုန် စီမံကိန်းဟာ ကြိုဆိုရမယ့်စီမံကိန်း ဖြစ်ပါတယ်။ စက်ရုံပေါင်း ၂၀၀ ကျော် လာရောက်ရင်းနှီးမြှုပ်နှံမှာ ဖြစ်ပြီး ၎င်းစက်ရုံမှထွက်လာမယ့် ကုန်ပစ္စည်းတွေအပေါ် အခွန်အကောက်ရရှိမှုဟာလည်း တစ်နှစ်ကို အမေရိကန် ဒေါ်လာ ၁၀ သန်းခန့် ရရှိမှာဖြစ်ပါတယ်။ ဝန်ထမ်း ၅၀,၀၀၀ နဲ့ ၁၀၀,၀၀၀ ကြားကလည်း အလုပ်ရရှိမှာ ဖြစ်လို့ ဒီစီမံကိန်းကြီးပြီးသွားရင် ကျွန်တော်တို့တိုင်းပြည်ရဲ့ စီးပွားရေးဟာလည်း အတိုင်းအတာ တစ်ခု အထိ တိုးတက်သွားမှာဖြစ်တယ်လို့ ယုံကြည်ပါတယ်။ ရန်ကုန်မြို့မှာရှိတဲ့ စက်မှုဇုန်များကို လေ့လာကြည့် သောအခါ စက်မှုဇုန်တော်တော်များများဟာ ပစ္စည်းသိုလှောင်တဲ့ ဂိုဒေါင်တွေအဖြစ်သာ သုံးစွဲနေတာ တွေ့ရှိရပြီး ကုန်ချောထုတ်လုပ်တဲ့စက်ရုံဟာ အလွန်ပဲနည်းပါးလျက်ရှိပါတယ်။ စက်မှုဇုန်တွေများထဲကမှ ဂျပန်နိုင်ငံရဲ့ အဓိကရင်းနှီးမြှုပ်နှံမှုနဲ့ ဆောင်ရွက်နေတဲ့ သီလဝါစက်မှုဇုန် ဟာ အောင်မြင်နေတာကို တွေ့ရှိနေရပြီး အများပိုင်ကုမ္ပဏီအနေဖြင့်လည်း ပြောင်းလဲနိုင်ခဲ့ပါတယ်။ ရှယ်ယာ ရှင်တွေကိုလည်း နှစ်စဉ် အမြတ်ငွေတွေ ခွဲဝေပေးနိုင်ခဲ့ပါတယ်။ သီလဝါစက်မှုဇုန်ရဲ့ အောင်မြင်မှုကို သုံးသပ် ကြည့်တဲ့အခါ သီလဝါဆိပ်ကမ်းနှင့် တွဲလျက်တည်ရှိနေတာကလည်း အချက်တစ်ချက် ဖြစ်နေပါတယ်။ ထိုကဲ့သို့တည်ရှိနေတဲ့အတွက် ပြည်ပနိုင်ငံများမှ ကုန်ပစ္စည်းများ တင်သွင်းခြင်း၊ တင်ပို့ခြင်းတွေကို အလွယ် တကူ ဆောင်ရွက်နိုင်တာ တွေ့ရှိရပါတယ်။ အမေရိကန်ဒေါ်လာ ၆၁.၈၁၆ သန်း ချေးငွေဖြင့် ဆောင်ရွက် မယ့် စီမံကိန်းဟာ စက်မှုဇုန်ပြင်ပရှိ ရေ၊ လျှပ်စစ်နှင့် လမ်းအဆင့်မြှင့်တင်ခြင်း လုပ်ငန်းများအတွက်သာ သုံးစွဲမှာဖြစ်ပြီး စက်မှုဇုန်မှာရှိမယ့် စက်ရုံအဆောက်အအုံများ တည်ဆောက်မယ့်အဆင့် မပါသေးတဲ့ အတွက် ၎င်းလုပ်ငန်းများအတွက် တာဝန်ယူထားတဲ့ Land and Housing Corporation အနေဖြင့် မည်သို့စီစဉ် ဆောင်ရွက်ထားသည်ကိုလည်း သိရှိလိုပါတယ်။ ရန်ကုန်တိုင်းဒေသကြီး၏ မြောက်ပိုင်းအစွန်ဆုံး မြို့နယ်တစ်ခုဖြစ်တဲ့ လှည်းကူးမြို့နယ်၊ ညောင်နှစ်ပင် ဒေသမှ စက်မှုဇုန်ကြီးတစ်ခု ပေါ်ထွက်လာမယ်ဆိုရင် ၎င်းစက်ရုံအတွက်လိုအပ်မယ့် ကုန်ကြမ်းပစ္စည်းများကို ပြည်ပမှတင်သွင်းရမှာဖြစ်ပြီး ကုန်ချောပစ္စည်းများကိုလည်း ပြည်ပနိုင်ငံများသို့ တင်ပို့ရမှာဖြစ်ပါတယ်။ မည်သို့သော ခရီးစဉ်လမ်းကြောင်းဖြင့် ဆက်သွယ်ဆောင်ရွက်မည်ဆိုတာကိုလည်း သိရှိချင်ပါတယ်။ ရန်ကုန်မြို့ ရဲ့ တောင်ပိုင်းမှာရှိတဲ့ ဆိပ်ကမ်းများမှတစ်ဆင့် ပြည်ပနိုင်ငံများသို့ ကုန်ပစ္စည်းတင်ပို့မယ်ဆိုရင် အမှတ်(၂) လမ်းမကြီးမှတစ်ဆင့်သွားရမှာဖြစ်ပြီး သင်္ဃန်းကျွန်းမြို့နယ်၊ တောင်ဥက္ကလာ၊ တောင်ဒဂုံ၊ သာကေတမြို့ နယ်နှင့် သန်လျင်မြို့နယ်တို့ကို ဖြတ်သန်းရမှာ ဖြစ်ပါတယ်။ ၎င်းမြို့နယ်များဟာ ယခုပင်ယာဉ်ကြော ပိတ်ဆို့မှုများ ဖြစ်နေပြီး ရန်ကုန်မြို့မြောက်ပိုင်းရှိ လှည်းကူးမြို့နယ်မှ ရန်ကုန်မြို့၏ တောင်ပိုင်းဆိပ်ကမ်း များ ရှိရာနေရာကို ရောက်ရှိဖို့ တော်ကြာ သွားရမှာဖြစ်ပြီး ကုန်ကျစရိတ်လည်း မြင့်မားလာမှာ ဖြစ်ပါတယ်။ သို့ဖြစ်ပါ၍ နိုင်ငံ့စီးပွားဖွံ့ဖြိုးမှုအတွက် ရေရှည်အကျိုးသက်ရောက်မှုကို များစွာမှီခိုနေရတဲ့ ကုန် ပစ္စည်းများ သယ်ဆောင်ရာ လမ်းပမ်းဆက်သွယ်ရေးအခြေအနေကိုလည်း ထည့်သွင်းစဉ်းစားသင့်ပါ ကြောင်းနှင့် ချေးငွေများဖြင့် စီမံကိန်းများဆောင်ရွက်ရာတွင် ရေရှည်အတွက် အကျိုးအပြုဆုံးဖြစ်အောင် အဖက်ဖက်မှ ကြိုတင်ပြင်ဆင် သုံးသပ်ဆောင်ရွက်သင့်ပါကြောင်း အကြံပြုတင်ပြအပ်ပါတယ်။ အားလုံးကို ကျေးဇူးတင်ရှိပါတယ်ခင်ဗျား။</speech>
<speech type="speaker">ဒေါ်ယဉ်မင်းလှိုင် ဂန့်ဂေါမဲဆန္ဒနယ်က ဆွေးနွေးဖို့ဖြစ်ပါတယ်။</speech>
<speech><mp id="1473">ဒေါ်ယဉ်မင်းလှိုင်(ဂန့်ဂေါမဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီး၊ ပြည်ထောင်စုဒုဝန်ကြီးများနှင့် လွှတ်တော်ကိုယ်စားလှယ်များရှင့်။ ကျွန်မကတော့ ဂန့်ဂေါမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်ယဉ်မင်းလှိုင် ဖြစ်ပါတယ်။ ကျွန်မက ဒီနေ့ ဆောက်လုပ်ရေးဝန်ကြီးဌာန၏ ကိုရီးယားနိုင်ငံမှ ချေးငွေအမေရိကန်ဒေါ်လာ ၆၁.၈၁၆ သန်း ချေးယူရန်ကိစ္စနှင့်ပတ်သက်၍ ပါဝင်ဆွေးနွေးသွားမှာ ဖြစ်ပါတယ်။ လေးစားအပ်ပါသော နာယကကြီးရှင်။ ဒီချေးငွေဟာ ရန်ကုန်တိုင်းဒေသကြီး လှည်းကူးမြို့နယ်မှာ စက်မှုဇုန်တစ်ခုတည်ထောင်ရန်အတွက် Infrastructure ခေါ်တဲ့ လမ်း၊ မီးနဲ့ ရေကိစ္စတို့ဆောင်ရွက်မှာ ဖြစ်ကြောင်းသိရှိရပါတယ်။ ရေရရှိရေးအတွက် ကလီထော်ဆည်မှတစ်ဆင့် ရေပိုက်လိုင်းသွယ်တန်းရန်၊ ရေသန့်စင်စက်ရုံတည်ဆောက်ရန်နှင့် လျှပ်စစ်မီးအတွက် မြောင်းတကာတမံနှင့် Transmission လိုင်းမှ တဆင့် ဓာတ်အားလိုင်းသွယ်တန်းခြင်း ဓာတ်အားခွဲရုံနှင့် ထရန်စဖော်မာတည်ဆောက်ခြင်းအပြင် လမ်း အတွက် ငါးဆူတောင်လမ်းအရှည် ၉.၄၅ကီလိုမီတာကို ၄ လမ်းသွား နိုင်လွန်ကတ္တရာလမ်းအဖြစ် အဆင့် မြှင့်တင်ရန်လို့ သိရှိရပါတယ်။ နာယကကြီးရှင့်။ ဘတ်ဂျက်လိုငွေနဲ့ နိုင်ငံတော်ကိုတည်ဆောက်နေတဲ့အခြေအနေမှာ အတိုးနှုန်း bondosos Grant Element 22 pasirodod bundasos są:cg (Concessional Loan) 60? ချေးယူတာကို ကျွန်မတို့အနေနဲ့ ကန့်ကွက်ရန် အကြောင်းမရှိထောက်ခံပါတယ်။ ဆောင်ရွက်မယ့် ဝန်ကြီး ဌာနနဲ့ ဆောင်ရွက်မယ့် လုပ်ငန်းတွေကိုတော့ အနည်းငယ်အကြံပြု ဆွေးနွေးလိုပါတယ်။ ပထမအချက်က ပြည့်စုံတဲ့ သတင်းအချက်အလက် မပါရှိတာ ဖြစ်ပါတယ်။ ဒေါ်လာ ၆၁.၈၁၆သန်းဆိုတာ လက်ရှိအနေနဲ့ မြန်မာငွေ ၉၀ ဘီလီယံနီးပါးဖြစ်လို့ ကျွန်မတို့နိုင်ငံအတွက်တော့ များပြားတဲ့ငွေပမာဏ ဖြစ်ပါတယ်။ ဒီပြည်ထောင်စုလွှတ်တော်ကြီးက ကိုယ်စားလှယ်များ မကြာခဏထောက်ပြ ဆွေးနွေးခဲ့ကြသလိုပဲ ဒီလို ပမာဏကြီးမားတဲ့ ချေးငွေတွေ ရယူတဲ့အခါ အသုံးပြုတဲ့အခါ ထိရောက်မှုရှိဖို့၊ နည်းမှန်လမ်းမှန် အသုံးပြုဖို့၊ အမှန်တကယ် အကျိုးရှိဖို့ အလွန်လိုအပ်ပါတယ်။ ဆောက်လုပ်ရေးဝန်ကြီးဌာနရဲ့ မြို့ပြနဲ့အိမ်ရာ ဦးစီး ဌာနဟာ တည်ဆောက်ရေး လုပ်ငန်းတွေကို ဆောင်ရွက်ရာမှာ ၂၀၁၇-၂၀၁၈ ပညာရေး၊ ကျန်းမာရေး အဆောက်အအုံတွေအတွက် ဆောင်ရွက်ခဲ့တဲ့ အနေအထားကိုသုံးသပ်ကြည့်ရင် အားနည်းချက်တွေ ရှိနေ တယ်ဆိုတာ ကိုယ်စားလှယ်များ ထောက်ပြဝေဖန် ဆွေးနွေးခဲ့ကြပြီးဖြစ်လို့ သိရှိနိုင်ပါတယ်။ အခုဒီချေးငွေ ကိစ္စမှာလည်း ဝန်ကြီးဌာနအနေနဲ့ ပြည်ထောင်စုလွှတ်တော်မှာ တင်ပြတဲ့အချက်အလက်တွေမှာ မဖြစ်မနေ ဖော်ပြသင့်တဲ့ အသေးစိတ် အချက်အလက်တွေ မပါရှိတာ တွေ့ရပါတယ်။ လမ်းကို ၄ လမ်းသွား ၉.၄၅ ကီလိုမီတာလို့ ပါရှိပြီး လျာထားငွေ ဘယ်လောက်လို့ မပါရှိပါဘူး။ ရေပိုက်လိုင်းတွေကိုလည်း အရှည်ဘယ်နှမိုင်၊ ရေသန့်စက်ရုံက ဘယ်လို၊ Capacity ဘယ်လို အမျိုးအစား၊ လျာထားငွေဘယ်လောက် မပါရှိပါဘူး။ ဓာတ်အားခွဲရုံနဲ့ ထရန်စဖော်မာကိုလည်း အသေးစိတ် အချက် အလက်နဲ့ လျာထားငွေမပါရှိပါဘူး။ Feasibility Study ကို ၂၀၁၅ကတည်းက လုပ်ထားတယ်ဆိုတော့ ဒီအချက်အလက်တွေက တိတိကျကျတွက်ချက်ပြီးသား ဖြစ်ရမှာပါ။ အထူးသဖြင့် စက်မှုဇုန်တစ်ခုလုံးအတွက် ဒါတွေကို အသေးစိတ်တင်ပြမှသာ လွှတ်တော်ကြီးက ဝိုင်းဝန်းထိန်းကျောင်း အကြံပြုနိုင်မှာ ဖြစ်ပါတယ်။ လေးစားအပ်ပါသော နာယကကြီးရှင်။ ဒုတိယအချက်ကတော့ မူလရှိပြီးစက်မှုဇုန်တွေ၊ အထူးသဖြင့် လှည်းကူးနဲ့ ရ မိုင်သာ ကွာဝေးတဲ့မှော်ဘီစက်မှုဇုန်မှာ ရေ၊ မီး၊ လမ်း ပြည့်စုံပေမယ့် နေရာလွတ်တွေ ရှိနေတာ သိရပါတယ်။ ဒါကြောင့်အခု အသစ်ဖော်ထုတ်မယ့် စက်မှုဇုန်ရဲ့ ကိုရီးယားစက်ရုံ ၂၀၀ လာမယ် ဆိုတာနဲ့ တစ်နှစ်ကိုအခွန်အခ အမေရိကန်ဒေါ်လာ ၁၀ သန်းဆိုတာရဲ့ သေချာမှုနဲ့ အလုပ်အကိုင် အခွင့်အလမ်း ၅၀,၀၀၀နဲ့ ၁၀၀,၀၀၀ ကြား ဆိုတာရဲ့ ခိုင်မာမှုအနေအထားကို သိရှိချင်ပါတယ်။ နောက်ပြီး ကိုရီးယား ချေးငွေမို့ ကိုရီးယားစက်ရုံတွေကပဲ လာရောက်လုပ်ကိုင်ခွင့်ရှိတာလား။ ချေးငွေက ပြန်ဆပ်ရမှာမို့ မိမိငွေနဲ့ အရာရာ ပြင်ဆင်ပြီးသား ဖြစ်တယ်လို့ ယူဆရမှာဖြစ်ပါတယ်။ ဝင်ရောက်မယ့် လုပ်ငန်းအမျိုးအစားတွေ ကရော ဘယ်လိုလဲ။ နိုင်ငံတကာမှာသဘာဝပတ်ဝန်းကျင်ကို ထိခိုက်လို့၊ အသက်အန္တရာယ်ရှိလို့ဆိုတဲ့ Dirty Dangerous Difficult soos Qc$: Q1:607cos:abossi sò po 8c3-sê mewodoos:100D: ဆိုတာလေးတွေ သိချင်ပါတယ်။ စက်မှုဇုန်ရဲ့ အတွင်းပိုင်းကိုလည်း ဖက်စပ်ကုမ္ပဏီဖြစ်တဲ့ Land and Housing Corporation မှ ဆောင်ရွက်မှာလို့သိရတော့ အဲဒီအတွက်သဘောတူညီချက်က ဘယ်လိုလဲ ဆိုတာလည်း သိချင်ပါတယ်။ လေးစားအပ်ပါသောနာယကကြီးရှင်။ နိုင်ငံခြားရင်းနှီး မြှုပ်နှံမှုဝင်ရောက်မှုမရှိခြင်းဟာ နံပါတ်တစ် မြေနေရာတွေ ငှားရမ်းခတွေ ဈေးနှုန်းကြီးမြင့်မှုနဲ့ နံပါတ်နှစ် ရေ၊ မီး၊ လမ်းစတဲ့ အခြေခံအဆောက်အအုံတွေ မပြည့်စုံလို့ ဖြစ်ပါတယ်။ စက်မှုဇုန်ဆိုတာက နှစ်ရှည်စီမံကိန်း ဖြစ်လေတော့ ဒီမြေနေရာ ၅၅၈ ဧက ကို ဘယ်နှနှစ်ထိ ဒီနိုင်ငံတစ်နိုင်ငံတည်းကို ခွင့်ပြုထားမှာလဲဆိုတာ သေချာစဉ်းစား သတ်မှတ်ထားသင့်ပါတယ်။ ဒီလိုမှမြေနေရာရော ရေ၊ မီး၊ လမ်းပါ လုပ်ပေးရရင် ဘယ်နိုင်ငံကလာလာ ကျွန်မတို့နိုင်ငံရဲ့ ဆုံးဖြတ်ချက်နဲ့ ခွင့်ပြု ပေးနိုင်တာမျိုး၊ လုပ်ငန်းအမျိုးအစားတွေကို ရွေးချယ်ဆုံးဖြတ်ခွင့်ရှိတာမျိုး ဖြစ်သင့်တယ်လို့ ယူဆ ပါတယ်။ နာယကကြီးရှင်။ နိဂုံးချုပ်အနေနဲ့ဆွေးနွေးလိုတာကတော့ ရင်းနှီးမြုပ်နှံမှုတွေ လိုအပ်နေတဲ့ ကျွန်မတို့နိုင်ငံမှာ ပြီးပြည့်စုံတဲ့ ဖြည့်ဆည်းမှုတွေနဲ့ ကြိုဆိုလုပ်ကိုင်ပေးနိုင်တာဟာ ကောင်းမွန်ပေမယ့် ရှိသင့်ရှိထိုက်တဲ့ စည်းကမ်းဥပဒေတွေ ကန့်သတ်မှုတွေကိုယ့်နိုင်ငံသူ နိုင်ငံသားလုပ်သားတွေအတွက် မရှိ မဖြစ်လိုအပ်တဲ့ ဥပဒေရဲ့ အကာအကွယ်တွေ ကြိုတင်ပြင်ဆင် သတ်မှတ်ထားသင့်ပါကြောင်း တင်ပြလိုက်ရ ပါတယ်။ ကျေးဇူးတင်ပါတယ်ရှင်။</speech>
<speech type="speaker">ဦးအောင်မင်း ဇလွန်မဲဆန္ဒနယ်က ဆွေးနွေးဖို့ဖြစ်ပါတယ်။</speech>
<speech><mp id="1606">ဦးအောင်မင်း(ဇလွန်မဲဆန္ဒနယ်၊ ဧရာဝတီတိုင်းဒေသကြီး)</mp>ပြည်ထောင်စုလွှတ်တော် နာယက၊ အမျိုးသားလွှတ်တော်ဥက္ကဋ္ဌနှင့် ပြည်ထောင်စုလွှတ်တော် ကိုယ်စားလှယ်များ၊ ဖိတ်ကြားထားသော ပြည်ထောင်စု အဆင့် အဖွဲ့အစည်းဝင်များအားလုံးကို လေးစားစွာ ဂါရဝပြုပါတယ်။ ကျွန်တော်ကတော့ ဇလွန်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးအောင်မင်း ဖြစ်ပြီး ဆောက်လုပ်ရေးဝန်ကြီးဌာနအတွက် ကိုရီးယား သမ္မတနိုင်ငံ EXIM Bank of Korea ထံမှ EDCF ချေးငွေ အမေရိကန်ဒေါ်လာ ၆၁.၈၁၆ သန်း ချေးယူ ခြင်းနဲ့ စပ်လျဉ်းပြီး ဆွေးနွေးတင်ပြသွားမှာ ဖြစ်ပါတယ်။ ကျွန်တော့အရှေ့ ကိုယ်စားလှယ်များ ဆွေးနွေး သွားပြီး ဖြစ်တဲ့အတွက် လိုအပ်တဲ့အချက်များကိုသာလျှင် ထောက်ပြပြီး ဆွေးနွေးသွားမှာ ဖြစ်ပါတယ်။ ပထမဦးဆုံးထောက်ပြလိုတဲ့ ဆွေးနွေးချက်ကတော့ ဒီစီမံကိန်းကို အကောင်အထည်ဖော်ဖို့အတွက် ၂၀၁၅ ခုနှစ်ကနေပြီး ၂၀၁၈ ခုနှစ်အထိ လေ့လာဆန်းစစ်မှုတွေ ပြုလုပ်ခဲ့တယ်ဆိုပေမယ့်လည်း Logistics နဲ့ပတ်သက်ပြီး ထိုးဖောက်စဉ်းစားမှုပြုခဲ့တာကို မတွေ့ရပါဘူး။ ဥပမာအားဖြင့် ဦးခွန်ဝင်းသောင်း ဆွေးနွေး တင်ပြထားသလို Logistics မှာ ရှိပြီးသား လှေလှော်အင်း-ဒါးပိန် ရထားလမ်းဟာ ထည့်သွင်း စဉ်းစားသင့်တဲ့ အချက်တစ်ရပ် ဖြစ်ပါတယ်။ ဒုတိယထောက်ပြလိုတဲ့ အချက်ကတော့ ချေးငွေနဲ့ ပတ်သက်ပြီးတော့ ရှင်းလင်းတင်ပြတဲ့နေရာမှာ ဒီအခုလုပ်မယ့် လုပ်ငန်းရပ်တွေဟာ စက်မှုဇုန်စီမံကိန်း KMIC ရဲ့ ပြင်ပမှာ ရှိတဲ့ အခြေခံအဆောက်အအုံ လိုအပ်ချက်တွေဖြစ်တယ်။ ဥပမာအားဖြင့် ရေသန့်စင်စက်ရုံနဲ့ ရေပိုက်လိုင်းတွေ အတွက် ဒေါ်လာ ၁၇.၉၁ သန်း လျာထားတယ်။ ဒါဆိုလို့ရှိရင် ဒီရေသန့်စက်ရုံဟာ တစ်နေ့မှာ ရေဂါလန် သန်းပေါင်း ဘယ်လောက်ကို သန့်စင်ပေးနိုင်မှာလဲ။ အလားတူပဲ ဓာတ်အားခွဲရုံအတွက် အမေရိကန်ဒေါ်လာ ၁၇.၀၉၈ ဒေါ်လာသန်း လျာထားတယ်။ ဒါဆိုရင် ဘယ်လောက်မဂ္ဂါဝပ်ရှိတဲ့ ဓာတ်အားခွဲရုံလဲ။ စက်မှုဇုန်အတွက် လုံလောက်တဲ့ ဓာတ်အားခွဲရုံ တော့ ဖြစ်မှာပါ။ ဒါပေမယ့် ဒီလိုအခြေခံ စံချိန်စံညွှန်းတွေ ပြည့်စုံစွာ ဖော်ပြမထားဘူး ဆိုလို့ရှိရင် ကုန်ကျစရိတ်နဲ့ ဆောင်ရွက်မယ့်လုပ်ငန်းတွေကို ကျွန်တော်တို့ ဘယ်လိုနှိုင်းယှဉ် သုံးသပ်မှာလဲ။ အလားတူပဲ လမ်းနဲ့ ပတ်သက် လာလို့ရှိရင် ၉.၄၅ ကီလိုမီတာရှည်တဲ့ လမ်းအတွက် ဒေါ်လာ၂၆ သန်းကျော် လျာထားပါတယ်။ ၁ ကီလို မီတာကို ဒေါ်လာ ၂.၈ သန်းကျော် လျာထားပြီး ဘယ်လိုစံချိန် စံညွှန်းတွေနဲ့ တည်ဆောက်မှာလဲ။ ဒါတွေ ရှင်းလင်းတင်ပြဖို့ လိုအပ်ပါတယ်။ တတိယထောက်ပြလိုတဲ့အချက်ကတော့ အလုပ်အကိုင်အခွင့်အလမ်း ၅၀,၀၀၀ ကနေ ၁၀၀,၀၀၀ အထိရှိပါတယ်။ အဲဒီ ၅၀,၀၀၀ ကနေ ၁၀၀,၀၀၀ အထိရရှိလာမယ့် အလုပ် အကိုင် အခွင့်အလမ်းအတွက် ASEAN Standard နဲ့ညီမျှတဲ့၊ ညီညွတ်တဲ့ ကျွမ်းကျင်လုပ်သားတွေကို ဘယ်လိုမွေးထုတ်မှာလဲ။ ကျွန်တော်တို့ တည်ဆောက်တဲ့ကာလ ၃ နှစ်ရှိပါသေးတယ်။ ဒါကြောင့် ကျွမ်းကျင်လုပ်သားရရှိရေး စီမံချက်ချပြီး ကြိုတင်မွေးထုတ်သွားနိုင်မယ်ဆိုလို့ရှိရင် ကျွန်တော်တို့ရဲ့ လုပ်သားတွေဟာ လုပ်ခလစာတွေ ပိုမိုမြင့်မြင့်မားမား ရရှိကြမှာ ဖြစ်ပါတယ်။ ဒါတွေ စီစဉ် ပြီးပါပြီလား။ ပညာရေးဝန်ကြီး ဌာနနှင့် စက်မှုဝန်ကြီးဌာနနဲ့ ပူးပေါင်းစီစဉ်ထားဖို့ လိုပါတယ်။ နိုင်ငံခြား ပို့ကုန် တိုးမြှင့်နိုင်မယ်လို့ ဆိုပါတယ်။ ဒါပေမယ့် သီလဝါစီးပွားရေးဇုန်ရဲ့ အတွေ့အကြုံအရ လာရောက် ရင်းနှီးမြှုပ်နှံမှု အများစုဟာ သွင်းကုန် အစားထိုး လုပ်ငန်းတွေပဲ ဖြစ်ပါတယ်။ ဒါဆိုရင် KMIC မှာ ပို့ကုန်လုပ်ငန်းတွေကို ပိုမိုတိုးမြှင့် လုပ်ကိုင် ဖို့အတွက် ဘယ်လိုဆွဲဆောင်မှာလဲ ဒါလည်းရှင်းလင်းတင်ပြဖို့ လိုအပ်ပါတယ်။ အရေးကြီးဆုံးကတော့ တစ်နှစ် ကို ဝင်ငွေခွန်အပါအဝင် အခွန်အခ ဒေါ်လာ ၁၀ သန်း ဘယ်တော့ရမှာလဲ။ ရမယ်ဆိုတာတော့ ရှိနေပါတယ်။ ဒါပေမယ့် ဘယ်ကာလမှာ ရမှာလဲ။ တည်ဆဲ MIC ဥပဒေအရ ကျွန်တော်တို့ဟာ လှည်းကူးမြို့နယ်သည် ဇုန်(၂)ထဲမှာပါပြီးတော့ MIC စည်းမျဉ်းစည်းကမ်း တွေနဲ့ ညီညွတ်မယ်ဆိုလို့ရှိရင် ဝင်ငွေခွန် ကင်းလွတ်ခွင့် ၅ နှစ်ရရှိမှာ ဖြစ်ပါတယ်။ အဲဒီတော့ စက်မှုဇုန် တည်ဆောက်တဲ့ကာလ၊ ရင်းနှီးမြှုပ်နှံမယ့် လုပ်ငန်း တည်ဆောက်တဲ့ကာလ၊ ပြီးရင် စီးပွားဖြစ်အပါအဝင် တစ်ဆက်တည်း ၅ နှစ် ကာလတွေ ကျော်လွန် ပြီးမှသာလျှင် ဝင်ငွေခွန် ကောက်ခံရရှိမှာ ဖြစ်ပါတယ်။ ဒါကြောင့်အကြမ်းဖျင်းအားဖြင့် အနည်းဆုံး ၈ နှစ် ၂၀၁၈ မှာ စလုပ်မယ်ဆိုလို့ရှိရင် ၂၀၂၆ ခုနှစ် ကျမှ သာလျှင် ဝင်ငွေခွန်စတင် ကောက်ခံရရှိမှာ ဖြစ်ပါတယ်။ ဒါကြောင့် ဒေါ်လာ ၁၀ သန်းဟာ ဘယ်တော့ စရမှာလဲဆိုတာကိုလည်း ရှင်းလင်းတင်ပြဖို့ လိုအပ်ပါတယ်။ နောက်ဆုံးထောက်ပြလိုတဲ့ အချက်ကတော့ KMIC ကို ကိုရီးယားသမ္မတနိုင်ငံနှင့် မြန်မာဟာ ဘယ်လိုအချိုးအစားနဲ့ ရင်းနှီးမှာလဲ၊ အကျိုးအမြတ် တွေကို ဘယ်လိုခွဲဝေမှာလဲ ဒါတွေ ရှင်းလင်းတင်ပြထားတာကို မတွေ့ရပါဘူး။ ချေးငွေနဲ့ ပတ်သက်လို့ လွှတ်တော်ကို ရှင်းလင်းတင်ပြရတဲ့ ပြည်ထောင်စုဝန်ကြီးဌာနအနေနဲ့ သမ္မတရဲ့ သဝဏ်လွှာမှာပါတဲ့ အချက် အလက်တွေကိုပဲ ပြန်ရှင်းပြနေရုံနဲ့ မလုံလောက်ပါဘူး။ ဒီချေးငွေနဲ့ ပတ်သက်တဲ့ အသေးစိတ် အချက် အလက်တွေကို ပြည်ထောင်စုလွှတ်တော်ကြီးကို ပြည့်ပြည့်စုံစုံ ရှင်းလင်းတင်ပြမှသာလျှင် ဒီချေးငွေနဲ့ ပတ်သက်ပြီးတော့ မှန်ကန်တဲ့ ဆုံးဖြတ်ချက်ကို ချမှတ်နိုင်မှာ ဖြစ်ပါတယ်။ ဒါကြောင့် ကျွန်တော့အနေနဲ့ KMIC အတွက် ပြင်ပအခြေခံအဆောက်အအုံတွေဖြစ်တဲ့ လမ်း၊ မီး၊ ရေ စတဲ့လုပ်ငန်းတွေ ဆောင်ရွက်ဖို့ EXIM Bank of Korea ရဲ့ EDCF ချေးငွေကို လက်ရှိအနေနဲ့ ကျွန်တော်တို့ ထောက်ခံပါတယ်။ ဒါပေမယ့် သက်ဆိုင်ရာ တာဝန်ခံ ပြည်ထောင်စုဝန်ကြီးဌာနအနေနဲ့ ချေးငွေနဲ့ တည်ဆောက်မယ့် လုပ်ငန်းတွေနဲ့ ဒီချေးငွေတွေရဲ့ အကျိုးသက်ရောက်မှုကြောင့် ဖြစ်ပေါ်လာမယ့် cappu 8:ys:glê:08:050q6ozi șEccosmogous səngill:saloodoozi Feasibility Sturdy တွေ့ရှိချက်တွေ၊ စီးပွားရေးဆိုင်ရာ တွက်ခြေကိုက်မှုတွေ စတဲ့အချက်အလက်တွေကိုတော့ ပြည်ထောင်စု လွှတ်တော်ကြီးကနေတစ်ဆင့် ပြည်သူများသို့ တာဝန်ယူ တာဝန်ခံမှုအပြည့်နဲ့ ပွင့်လင်းစွာ ရှင်းလင်းတင်ပြဖို့ လိုအပ်ကြောင်း ထောက်ပြဆွေးနွေးရင်း နိဂုံးချုပ်အပ်ပါတယ်။ ကျေးဇူးတင်ပါတယ်။</speech>
<speech type="speaker">ဦးခင်ချို၊ လှိုင်းဘွဲမဲဆန္ဒနယ်က ဆွေးနွေးဖို့ဖြစ်ပါတယ်။</speech>
<speech><mp id="1371">ဦးခင်ချို (လှိုင်းဘွဲမဲဆန္ဒနယ်၊ ကရင်ပြည်နယ်)</mp>အားလုံးမင်္ဂလာပါ။ ကျွန်တော်ကတော့ ကရင်ပြည်နယ် လှိုင်းဘွဲမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးခင်ချိုဖြစ်ပါတယ်။ ကျွန်တော် ဆွေးနွေးထောက်ခံအကြံပြုမှာက EXIM Bank of Korea ကနေပြီးတော့ ဆောက်လုပ်ရေးဝန်ကြီးဌာနက လှည်းကူးမြို့နယ်မှာရှိတဲ့ မြေဧက ၅၅၈ ဧကမှာ ကိုရီးယား-မြန်မာ စက်မှုလုပ်ငန်းဇုန် အကောင်အထည် ဖော်ဖို့အတွက် လိုအပ်တဲ့ လမ်း၊ ရေ၊ မီး၊ အခြေခံအဆောက်အအုံတွေအတွက် USD ၆၁.၈၁၆ သန်း ချေးယူမယ့်ကိစ္စနှင့်ပတ်သက်ပြီး ဆွေးနွေးတင်ပြမှာ ဖြစ်ပါတယ်။ ဆိုင်းငံ့ကာလ ၁၅ နှစ်၊ ပြန်ဆပ်ကာလ ၂၅ နှစ်၊ နှစ်ပေါင်း ချေးငွေသက်တမ်း ၄၀ မှာ အတိုးဟာ ၀.၀၁ တစ်ပြားနှုန်းဖြစ်တဲ့အတွက်ကြောင့် အတိုးနှုန်းနည်းပါတယ်။ ဒီအလုပ်အကိုင်အနေနဲ့ ၅၀,၀၀၀ ကနေ ၁၀၀,၀၀၀ ထိရနိုင်ပြီးတော့ ဒေသဖွံ့ဖြိုးမှုပိုမိုလုပ်နိုင်ပြီး ထုတ်ကုန်တွေ၊ စက်ရုံ၊ အလုပ်ရုံ ၂၀၀ လောက် ရနိုင်ပြီးတော့ တစ်နှစ်ကို USD ၁၀ သန်းလောက် အခွန်ရနိုင်မယ်လို့ သိရပါတယ်။ အခြား အကျိုးအမြတ်တွေ ရနိုင်တဲ့ ရည်ရွယ်ချက်တွေနဲ့လည်းပဲ ချေးယူမှာဖြစ်ကြောင်းလည်း သိရပါတယ်။ ဒီစီမံ ကိန်းကို ၂၀၁၈ ကနေပြီးတော့ ၂၀၂၁ ထိ ၃ နှစ်ဆောင်ရွက်မှာဖြစ်ပြီးတော့ ရေရရှိရေးလုပ်ငန်းအတွက် ကလီထော်ဆည်ကနေပြီးတော့ ရေပိုက်လိုင်းဆက်သွယ်မှုနဲ့ ရေသန့်စက်ရုံတည်ဆောက်မှာဖြစ်ပြီးတော့ လျှပ်စစ်မီးအတွက်ကို မြောင်းတကာ ကမာနတ်ကနေတစ်ဆင့် ဓာတ်အားလိုင်း ဓာတ်အားခွဲရုံ ဆောက် လုပ်မှာဖြစ်ပြီးတော့ လမ်းပန်းဆက်သွယ်ရေးလုပ်ငန်းအနေနဲ့ ငါးဆူတောင် လမ်းအရှည် ၉.၄၅ ကီလို မီတာကို ၄ လမ်းသွား နိုင်လွန်ကတ္တရာခင်းမှာဖြစ်ကြောင်း သိရပါတယ်။ ဒီနေရာမှာ ရေရရှိရေးလုပ်ငန်း၊ လျှပ်စစ်မီးရရှိရေးလုပ်ငန်းနဲ့ လမ်းလုပ်ငန်းတစ်ခုချင်းစီအတွက် လိုအပ်မယ့် ခန့်မှန်းကုန်ကျစရိတ်တန်ဖိုး ချေးငွေအခြေအနေကို ရှင်းပြစေချင်ပါတယ်။ လုပ်ငန်းတစ်ခုချင်း လုပ်ငန်းပမာဏမသိတဲ့အတွက်ကြောင့် ချေးငွေတန်ဖိုးနဲ့ သင့်လျော်မျှတမှုရှိ မရှိကို ဝေဖန်ဖို့ အခက်အခဲ ရှိမှာဖြစ်ပါတယ်။ ဆောက်လုပ်ရေးဝန်ကြီးဌာနက ပေးရန်ရှိတဲ့ နိုင်ငံခြားချေးငွေလက်ကျန်ဟာ ၃၀-၆ မယ်ဆိုရင် ချေးယူသင့်ကြောင်း အကြံပြုလိုပါတယ်။ ဒီချေးငွေဟာ စက်မှုလုပ်ငန်းတွေ ဆောင်ရွက်နိုင်ဖို့ အတွက် ရည်ရွယ်ပြီးတော့ အခြေခံလိုအပ်ချက်တွေဖြစ်တဲ့ ရေ၊ လျှပ်စစ်မီးနဲ့ လမ်းပန်းဆက်သွယ်ရေးတွေ အတွက် ကြိုတင်စီစဉ်ဆောင်ရွက်တဲ့ လုပ်ငန်းအတွက် ချေးယူမှာဖြစ်တာတွေ့ရပါတယ်။ စီမံကိန်း လုပ်ငန်း တစ်ခုကို ဆောင်ရွက်ဖို့ ဖြစ်တဲ့အတွက်ကြောင့်မို့လို့ စီမံကိန်းလုပ်ငန်းတွေ ဆောင်ရွက်တဲ့အခါမှာ 5 ECRV လို့ခေါ်တဲ့ ပေတံ ၈ ချောင်းနဲ့ ချိန်ထိုးစိစစ်သင့်တယ်လို့ ယူဆရပါတယ်။ နံပါတ်တစ်ဖြစ်တဲ့ Effectiveness ထိရောက်အောင်မြင်မှုဆိုတဲ့ ပေတံနဲ့ တိုင်းတာကြည့်မယ် ဆိုလို့ရှိရင် ဒီစီမံကိန်းအတွက် ရေ၊ လျှပ်စစ်၊ လမ်းပန်းဆက်သွယ်မှုတွေ ဆောင်ရွက်ပြီးတဲ့လှည်းကူးက ရန်ကုန်နဲ့ မနီးမဝေးမှာရှိတဲ့အတွက်ကြောင့် Export အတွက် အဆင်ပြေတဲ့အနေအထားမှာရှိပြီးတော့ စိုက်ပျိုးရေး၊ မွေးမြူရေးဒေသဖြစ်လို့ စက်မှုကုန်ကြမ်းတွေလည်းပဲ ရနိုင်တဲ့အနေအထားမှာရှိပါတယ်။ ရန်ကုန်မြို့အနီးမှာရှိတဲ့အတွက် လုပ်သားအင်အားလည်းပဲ လွယ်လွယ်ကူကူ ရှာလို့ရနိုင်တဲ့ အနေအထား ရှိပါတယ်။ တစ်ခုပဲ စဉ်းစားရမှာက ရင်းနှီးမြှုပ်နှံကြမယ့်လုပ်ငန်းရှင်တွေဟာ သီလဝါစက်မှုဇုန်နဲ့ ယခု ဆောင်ရွက်မယ့် လှည်းကူးလို နှစ်နေရာမှာ ဘယ်နေရာကိုပိုပြီးတော့ စိတ်ဝင်စားမလဲဆိုတဲ့ ပြဿနာနဲ့ ခန့်မှန်းထားတဲ့ စက်ရုံ၊ အလုပ်ရုံ ၂၀၀ လောက် အမှန်တကယ်လာနိုင်ခြေရှိ မရှိနဲ့ လာပြီးတည်ထောင်မယ့် စက်ရုံ၊ အလုပ်ရုံအမျိုးအစားနဲ့ ဒေသနေပြည်သူတွေ လိုအပ်တဲ့စက်ရုံအမျိုးအစား ကိုက်ညီမှုရှိ မရှိဆိုတာ ရယ်၊ နောက် နံပါတ်နှစ် Efficiency လို့ခေါ်တဲ့ လုပ်ငန်းစွမ်းဆောင်ရည် ပြည့်ဝမှုဆိုတဲ့ ပေတံအနေနဲ့ ဒီစီမံကိန်းအတွက် ကြိုတင်ဆန်းစစ်လေ့လာထားမှု အနေအထား၊ ရေ၊ လျှပ်စစ်လုပ်ငန်းတွေကို ြီးစီးလာနိုင်မှုနဲ့ တစ်ပြိုင်နက် ရင်းနှီးမြှုပ်နှံမှုတွေ မျှော်မှန်းထားသလို ဝင်ရောက်လာနိုင်တဲ့အနေအထား အာမခံချက်တွေ၊ ကတိခံဝန်ချက်တွေ၊ စာချုပ်တွေ ချုပ်ဆိုနိုင်မယ့်အနေအထားတွေရယ်၊ နောက် (Economy) စီးပွားတွက်ခြေကိုက်မှု ပေတံအနေနဲ့ စက်ရုံ ၂၀၀ လောက် အမှန်တကယ်ဝင်လာနိုင်ခြေရှိ မရှိပေါ်မူတည်ပြီး အလုပ်အကိုင်ဖန်တီးပေးနိုင်မယ့်အခြေအနေ၊ လိုတဲ့ကုန်ကြမ်းဝယ်ယူရနိုင်မယ့် အနေ အထား၊ ကုန်ချောတင်ပို့ရောင်းချရန် အခြေအနေပေးနိုင်မှုအနေအထား၊ လုပ်သားရှာဖွေရလွယ်ကူမှု အခြေအနေတွေနဲ့ လုပ်ငန်းအကျိုးအမြတ်အပေါ် အခွန်အကောက် မျှော်မှန်းထားသလို အမှန်တကယ် ရနိုင်ခြေရှိ မရှိ၊ ကြိုတင်လေ့လာဆန်းစစ်ရမှုအနေအထား၊ Ethic လို့ခေါ်တဲ့ ကျင့်ဝတ်စောင့်ထိန်းမှု ပေတံနဲ့ပတ်သက်လို့ လာပြီး ရင်းနှီးမြှုပ်နှံလုပ်ကိုင်ကြမယ့် စက်ရုံ၊ အလုပ်ရုံ၊ လုပ်ငန်းရှင်တွေရဲ့ နောက်ခံ သမိုင်းကြောင်းတွေ၊ ဓလေ့စရိုက်တွေ၊ နိုင်ငံကထုတ်ပြန်ထားတဲ့ ရင်းနှီးမြှုပ်နှံမှုဥပဒေ၊ စက်ရုံ၊ အလုပ်ရုံ ဆိုင်ရာ ဥပဒေတွေ၊ စာချုပ်ချုပ်ဆိုရာမှာလည်းပဲ နှစ်ဘက်လိုက်နာရမယ့်စည်းမျဉ်းစည်းကမ်းတွေအပေါ် အပြန်အလှန်လေးစားလိုက်နာမှုတွေ၊ (Environmental Impact) ပတ်ဝန်းကျင်ထိခိုက်နစ်နာစေမှုနဲ့ ပတ်သက်လို့ စက်ရုံ၊ အလုပ်ရုံစီမံကိန်းတွေဖြစ်တဲ့အတွက်ကြောင့် ပထမမြေယာနဲ့ပတ်သက်တဲ့ ဖြစ်ပေါ် လာနိုင်ခြေရှိတဲ့ ပြဿနာတွေ၊ ဒုတိယစက်ရုံ၊ အလုပ်ရုံအမျိုးအစားတွေအပေါ်မူတည်ပြီးတော့ ပတ်ဝန်းကျင် ညစ်ညမ်းမှုတွေ၊ ထိခိုက်ပျက်စီးမှုတွေ ဖြစ်ပေါ်လာနိုင်မယ့်အနေအထားတွေအပေါ် မူတည်ပြီးတော့ ကြိုတင်စီမံကာကွယ်ထားနိုင်မှုအခြေအနေတွေ၊ Compliance လို့ခေါ်တဲ့ ဥပဒေ၊ စည်းမျဉ်းစည်းကမ်း တွေနဲ့ ပတ်သက်လို့ နိုင်ငံအတွင်းမှာ ထုတ်ပြန်ပြီးဖြစ်တဲ့ ဥပဒေတွေ ပြည့်စုံခိုင်မာမှု၊ ရင်းနှီးမြှုပ်နှံမှု ဆိုင်ရာဥပဒေ၊ စက်ရုံ၊ အလုပ်ရုံဆိုင်ရာဥပဒေတွေ၊ အလုပ်ရှင်၊ အလုပ်သမားဥပဒေတွေစတဲ့ ဒီဥပဒေတွေ ပြည့်ပြည့်စုံစုံထုတ်ပြန်ထားနိုင်မှု၊ ဥပဒေပါပြဋ္ဌာန်းချက်များက နိုင်ငံတကာ စံနဲ့အညီ ကိုက်ညီမှု၊ ရင်းနှီး မြှုပ်နှံသူတွေအနေနဲ့ လက်ခံနိုင်တဲ့အနေအထားတွေရှိမှု၊ လုပ်ငန်းရှင်နဲ့ နိုင်ငံတော်နှစ်ဖက်အကျိုးတူ ဆောင်ရွက်နိုင်မှုအနေအထားတွေ၊ နောက်တစ်ခုအနေနဲ့ Regional Development လို့ခေါ်တဲ့ ဒေသ ဖွံ့ဖြိုးတိုးတက်မှုပေတံအနေနဲ့ စီမံကိန်းလုပ်ငန်းဆောင်ရွက်ပေးခြင်းအားဖြင့် ဒေသနေပြည်သူတွေ အလုပ် အကိုင် အမှန်တကယ်အဆင်ပြေနိုင်မှုရှိ မရှိ၊ ဒေသထွက် ထုတ်ကုန်တွေကို ကုန်ကြမ်းအဖြစ်နဲ့ အမှန်တကယ် အသုံးပြုပေးနိုင်မှု ရှိ မရှိ၊ ဒေသနေပြည်သူများအပေါ်မှာ မြေသိမ်း၊ ယာသိမ်း ပြဿနာမဖြစ်စေဘဲ ပညာရေး၊ စီးပွားရေး၊ ကျန်းမာရေး၊ လူမှုရေး၊ နိုင်ငံရေးဆိုင်ရာ ဘက်စုံအထောက်အကူပြုပေးနိုင်မှု အနေအထားတွေ၊ နောက်ဆုံးအနေနဲ့ Value for Money လို့ခေါ်တဲ့ တန်ရာတန်ကြေးရ မရ ဆိုတဲ့ ပေတံအနေနဲ့ ပြည်ပက ငွေကို ချေးယူရတဲ့အတွက်ကြောင့် အကြွေးဝန်ထုပ်ဝန်ပိုး ဖြစ် မဖြစ်၊ နောက်မူလရည်မှန်းထားတဲ့အတိုင်း၊ မျှော်မှန်းထားတဲ့အတိုင်း အကောင်အထည်ဖော်ပေးနိုင်မှု အနေ အထားရှိ မရှိ၊ မူလရည်မှန်းထားသလို စက်မှုလုပ်ငန်းများ မျှော်မှန်းသလောက် မဖြစ်လာခဲ့ရင် နိုင်ငံနဲ့ ပြည်သူအတွက် ပညာရေး၊ လူမှုရေး၊ ကျန်းမာရေး၊ နိုင်ငံရေး၊ စီးပွားရေးတစ်ခုခုမှာ အကျိုးသက်ရောက်လာမှု အနေအထားတွေ၊ နောက်တစ်ခု ချေးငွေနဲ့ စီမံကိန်းလုပ်ငန်းတွေ အကောင်အထည်ဖော်လိုက်ရတဲ့ အတွက်ကြောင့် ပြန်ရရှိလာနိုင်မယ့် အကျိုးရလဒ်တွေ၊ အနေအထားတွေကို ဒီပေတံ ၈ ချောင်းနဲ့ ချိန်ထိုးစိစစ်ခြင်းအားဖြင့် အကောင်းဆုံး ဆောင်ရွက်နိုင်မှာဖြစ်ကြောင်း အကြံပြု တင်ပြရင်း နိဂုံးချုပ်အပ်ပါတယ်။ အားလုံးကျေးဇူးတင်ပါတယ်။</speech>
<speech type="speaker">ဒုတိယဗိုလ်မှူးကြီးတိုးလွင် တပ်မတော်သား ပြည်သူ့လွှတ်တော် ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဒုတိယဗိုလ်မှူးကြီးတိုးလွင်(တပ်မတော်သား၊ ပြည်သူ့လွှတ်တော်ကိုယ်စားလှယ်)</mp>အားလုံး မင်္ဂလာပါခင်ဗျာ။ ကျွန်တော်ကတော့ ဒုတိယဗိုလ်မှူးကြီးတိုးလွင် ဖြစ်ပါတယ်။ ဆောက်လုပ်ရေးဝန်ကြီးဌာန၏ စီမံကိန်းလုပ်ငန်းများ ဆောင်ရွက်ရန်အတွက် ကိုရီးယားသမ္မတနိုင်ငံ၊ EXIM Bank of Korea ထံမှ EDCF ချေးငွေ အမေရိကန်ဒေါ်လာ ၆၁.၈၁၆ သန်း ချေးငွေရယူရန်ကိစ္စနဲ့ စပ်လျဉ်းပြီး အကြံပြု ဆွေးနွေး သွားမှာ ဖြစ်ပါတယ်။ ကျွန်တော့အား Power Point သုံးစွဲခွင့်ပြုပါခင်ဗျာ။ နာယကကြီးခင်ဗျာ။ KMIC စီမံကိန်းကို ရန်ကုန်တိုင်းဒေသကြီး၊ လှည်းကူးမြို့နယ်၊ ညောင်နှစ်ပင် သင်တန်းကျောင်း မြေဧရိယာ ၅၅၈ ဧကပေါ်တွင် တည်ဆောက်မှာ ဖြစ်ပါတယ်။ စီမံကိန်းအကြို လေ့လာ ဆန်းစစ်ခြင်းများကို ယခင်အစိုးရလက်ထက် ၂၀၁၅ ခုနှစ် မှ ၂၀၁၈ ခုနှစ်၊ ဇန်နဝါရီထိ တင်ပြပါအတိုင်း အဆင့်ဆင့်စီစဉ် ဆောင်ရွက်ခဲ့ပါတယ်။ ယင်းလေ့လာ ဆန်းစစ်ချက်များအရ ကိုရီးယား၊ မြန်မာ နှစ်နိုင်ငံ အစိုးရပူးပေါင်းမှုဖြင့် ဆောက်လုပ်ရေးဝန်ကြီးဌာန၊ မြို့ပြနှင့် အိမ်ရာဖွံ့ဖြိုးရေးဦးစီးဌာနှင့် ကိုရီးယားနိုင်ငံ Ministry of Land, Infrastructure and Transport cobody Land and Housing Corporation (LH)တို့ ပူးပေါင်း၍ အကောင်အထည်ဖော် ဆောင်ရွက်ရန် ၂၀၁ရ ခုနှစ်၊ ဇွန်လ ၁၆ရက် နေ့မှာ သဘော တူညီမှုစာချွန်လွှာ လက်မှတ်ရေးထိုးခဲ့ပါသည်။ ယင်းသဘောတူညီချက်အရ Infrastructure တည်ဆောက်မှုနှင့်ပတ်သက်ပြီး ကိုရီးယားနိုင်ငံ ဘက်မှ ၆၀ ရာခိုင်နှုန်းနှင့် မြန်မာနိုင်ငံဘက်မှ ၄၀ ရာခိုင်နှုန်း ထည့်ဝင်ဆောင်ရွက်ရမှာဖြစ်ပါတယ်။ KMIC စီမံကိန်းလုပ်ငန်းများ အကောင်အထည် ဖော်ဆောင်ရွက်ရာတွင် အပိုင်း ၂ ပိုင်းပါရှိပြီး Land and Housing Corporation(LH) ဘက်မှ အမေရိကန်ဒေါ်လာ သန်း ၁၁၀ ဖြင့် စက်မှုဇုန် အတွင်းပိုင်း အတွက် လိုအပ်သော လမ်း၊ ရေ၊ မီးစသည့် အခြေခံအဆောက်အအုံများကို ဆောင်ရွက်မှာဖြစ်ပါတယ်။ နိုင်ငံတော်ဘက်မှ ယခုချေးငွေဖြင့် စက်မှုဇုန်ဧရိယာ ပြင်ပသို့အရောက် လမ်း၊ ရေ၊ မီး စသောအခြေခံ အဆောက်အအုံများ ပံ့ပိုးဆောင်ရွက်ပေးမှာ ဖြစ်ပါတယ်။ အဆိုပါ လုပ်ငန်းများမှာ တင်ပြပါအတိုင်းဖြစ်ပြီး စုစုပေါင်း အမေရိကန်ဒေါ်လာ ၆၁.၈၁၆ သန်း ကုန်ကျမှာဖြစ်ပါတယ်။ ပြင်ပအဆောက်အအုံ တည်ဆောက်ရေးလုပ်ငန်းများကို ၂၀၁၈ ခုနှစ်မှ ၂၀၂၁ ခုနှစ် အထိ ၃ နှစ် ခွဲ၍ နိုင်ငံတကာ လုပ်ထုံးလုပ်နည်းများနှင့်အညီ တင်ဒါခေါ်ယူ ဆောင်ရွက်သွားမှာဖြစ်ကြောင်း တွေ့ရှိ ရပါတယ်။ တင်ဒါခေါ်ယူ ဆောင်ရွက်ရာတွင်လည်း ပြည်တွင်းမှအလုပ်အကိုင်ရရှိရေးနှင့် ပြည်တွင်းမှ ထုတ်လုပ်သည့်ပစ္စည်းများ အသုံးပြုရေးအတွက် နိုင်ငံတွင်းကုမ္ပဏီများဖြင့်သာ ဦးစားပေး ဆောင်ရွက် သင့်ပါတယ်။ ကိုရီးယားနိုင်ငံကို စက်မှုနိုင်ငံအဖြစ် ပြောင်းလဲလာစေရန် ဆောင်ရွက်ရာမှာ အရေးပါသော ကဏ္ဍမှ ပါဝင်ခဲ့သည့် စက်မှုဇုန်၊ အိမ်ရာ၊ သယ်ယူပို့ဆောင်ရေးလုပ်ငန်းတို့ ပါဝင်သည့် Industrial Complex ကို နမူနာအဖြစ်ရယူ၍စီမံကိန်းတွင် အလုပ်သမားများအတွက် လုပ်ငန်းဆိုင်ရာ သင်တန်းကျောင်း (Training Center) များ၊ ဝန်ထမ်းများနေထိုင်ရန် အဆောက်အဦများ၊ စီးပွားရေးဆိုင်ရာ အဆောက်အဦ များပါဝင်မည်ဖြစ်ပြီး ယင်းစီမံကိန်းအတွက် ကိုရီးယားနိုင်ငံမှ အမေရိကန်ဒေါ်လာ ၁ ဘီလီယံ ရင်းနှီး မြှုပ်နှံသွားမည်ဖြစ်ကြောင်း သိရှိရပါတယ်။ အဆိုပါစီမံကိန်းကို အကောင်အထည်ဖော်ခြင်းဖြင့် တင်ပြပါအတိုင်း လူမှုရေး၊ စီးပွားရေး အကျိုး အမြတ်များ ရရှိနိုင်ကြောင်း တွေ့ရှိရတဲ့အတွက် အလွန်ကောင်းမွန်တဲ့ စီမံကိန်းဖြစ်ကြောင်း တွေ့ရှိရပါတယ်။ စီမံကိန်းနှင့် ပတ်သက်ပြီးအကြံပြု ဆွေးနွေးလိုတာကတော့ မျှော်မှန်းထားတဲ့အတိုင်း ကိုရီးယားနိုင်ငံမှ ရင်းနှီးမြှုပ်နှံမည့် စက်ရုံ ၂၀၀ အမှန်တကယ်လာရောက်လုပ်ကိုင်နိုင်ရန်လိုအပ်မှာဖြစ်ပါတယ်။ အလုပ်အကိုင် အခွင့်အလမ်း ၅၀,၀၀၀ မှ ၁၀၀,၀၀၀ ဆိုရာမှာလည်း ပြည်ပမှလုပ်သားများ မဟုတ်ဘဲ မိမိနိုင်ငံသားများ အမှန်တကယ်အကျိုးရှိရန်လိုအပ်ပါတယ်။ နည်းပညာများမိမိနိုင်ငံအတွက် အကျိုးရရှိဖို့လိုအပ်ပါတယ်။ ချေးငွေကိုအလေအလွင့်မရှိ အမှန်တကယ် အကျိုးရှိစွာအသုံးချရန် လိုအပ်မှာ ဖြစ်ပါတယ်။ စီမံကိန်းကို သတ်မှတ်စံချိန်စံညွှန်းများနှင့်အညီ သတ်မှတ်ကာလအတွင်း ီးစီးအောင် ဆောင်ရွက်ရန်လိုအပ်မှာ ဖြစ်ပြီး ရင်းနှီးမြှုပ်နှံမှုကိုထိခိုက်စေမည့် ပုံစံမျိုးမဖြစ်ပေါ်စေရန် လိုအပ်ပါတယ်။ Casuposez:csorugas:ap: 327283263z:cops: wwąpgsodcao:q$ Incoming Inspection လိုအပ်ပါတယ်။ နိုင်ငံခြားအကူအညီရယူခြင်း၊ ချေးယူခြင်းကိစ္စများ၌ မိမိနိုင်ငံအတွင်း မဆောင်ရွက်နိုင်သော နည်းပညာများ၊ မရှိသေးသော စက်ပစ္စည်းကိရိယာများရယူနိုင်ပါက နိုင်ငံတော်အတွက် အကျိုးကျေးဇူး များစွာ ရရှိနိုင်မှာဖြစ်သောကြောင့် နောင်အထောက်အပံ့ အကူအညီများရယူရာမှာ ထိုအချက်ကိုထည့်သွင်း စဉ်းစားသင့်ပါတယ်။ ယခင်တည်ဆောက်ပြီးဖြစ်နေသော လုပ်ငန်းများအပေါ်တွင်လည်း ချေးငွေတင်ပြ တွက်ချက်တောင်းခံသည့် ပုံစံမဖြစ်ရန် လိုအပ်ပါတယ်။ လက်ရှိရန်ကုန်မြို့တော်တစ်ဝိုက်မှာ စက်မှုဇုန် ပေါင်း ၁၉ ခုရှိပြီးဖြစ်ရာ ယခု KMIC စီမံကိန်းပြီးပါက ၂၀ ခု ဖြစ်လာမှာဖြစ်ပါတယ်။ လက်ရှိ စက်မှုဇုန် များ၏ အမှန်ဖြစ်တည်နေမှုများကိုလည်း ပြန်လည်သုံးသပ်ရန်လိုအပ်မှာ ဖြစ်ပါတယ်။ ပြည်ထောင်စုအစိုးရ အနေဖြင့် ပြည်ပရင်းနှီးမြှုပ်နှံမှုများ အမှန်တကယ်လာရောက် ရင်းနှီးမြှုပ်နှံ ရန်အတွက် တင်ပြပါ အချက်များကို ဆောင်ရွက်ပေးရန် လိုအပ်မှာဖြစ်ကြောင်း အကြံပြုလိုပါတယ်။ နိုင်ငံတော်ရဲ့ ပြည်ပကြွေးမြီလက်ကျန်အခြေအနေမှာ ၂၀၁၈ ခု၊ မတ်လ ၃၁ ရက်နေ့စာရင်းအရ အမေရိကန်ဒေါ်လာ ၁၃.၉၇၄ ဘီလီယံခန့် ဖြစ်ကြောင်း ပြည်ထောင်စုဝန်ကြီး ရှင်းလင်းချက်အရ သိရှိရ ပါတယ်။ သို့သော်လည်း ၂၀၁၈-၂၀၁၉ ခု၊ ဘဏ္ဍာရေးနှစ် ပြည်ထောင်စု၏ ဘဏ္ဍာငွေအရအသုံးဆိုင်ရာ ဥပဒေကြမ်း တင်သွင်းစဉ်က ပြည်ထောင်စုဝန်ကြီး၏ လွှတ်တော်သို့ရှင်းလင်းတင်ပြချက်တွင် ၂၀၁၈ ခုနှစ်၊ မတ်လ ၃၁ ရက်အထိ ပြည်ပကြွေးမြီတင်ပြပါအတိုင်း အမေရိကန်ဒေါ်လာ ၁၀ ဘီလီယံကျော်ဟု ဖော်ပြထားရာ မည့်သည့်ကြွေးမြီက အမှန်ဖြစ်ကြောင်းကိုလည်း သိလိုပါတယ်။ နာယကကြီးခင်ဗျာ။ ချေးငွေဆိုင်ရာ အချက်အလက်များအရ ချေးယူသင့်သောချေးငွေ ဖြစ်သော် လည်း ဆောင်ရွက်ရမယ့်လုပ်ငန်းများမှာ နည်းပညာအသစ်ရရှိနိုင်မှုမရှိခြင်း၊ မိမိပြည်တွင်းက ဆောင်ရွက် နိုင်သည့် လုပ်ငန်းများဖြစ်ခြင်းကြောင့် လမ်းဖောက်ခြင်း၊ ရေပေးဝေခြင်းစသည့် အခြေခံအဆောက်အအုံ များကို ပြည်ပချေးငွေဖြင့် မဆောင်ရွက်သင့်သေးပါ။ ပြည်ထောင်စုဘတ်ဂျက်လိုငွေပြနေသော်လည်း ပြည်ပချေးငွေ အမေရိကန်ဒေါ်လာ ၁၀ ဘီလီယံကျော် ဖြစ်နေချိန်မှာ ပြည်ပချေးငွေချေးယူမည့်အစား ပြည်ထောင်စုဘတ်ဂျက်ဖြင့်သာ ဆောင်ရွက်သင့်ပါတယ်။ ချေးငွေလျာထားချက်သတ်မှတ်ထားသည့် ပြည်ပ သွင်းကုန်ပစ္စည်းများအစား ပြည်တွင်း SME လုပ်ငန်း များမှထုတ်လုပ်သည့် ပြည်ပသွင်းကုန် အစားထိုး ပစ္စည်းများကို ပြည်ထောင်စုဘတ်ဂျက်ဖြင့် သုံးစွဲပါက ပြည်ပချေးငွေလျှော့ချနိုင်သလို SME လုပ်ငန်းများ လည်း ဖွံ့ဖြိုးတိုးတက်လာမှာ ဖြစ်ပါကြောင်း အကြံပြု ဆွေးနွေးရင်း ကျွန်တော့ရဲ့ တင်ပြချက်ကို နိဂုံးချုပ် ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးသိန်းတန် လှည်းကူးမဲဆန္ဒနယ်က ဆွေးနွေးဖို့ဖြစ်ပါတယ်။</speech>
<speech><mp id="1534">ဦးသိန်းတန်(လှည်းကူးမဲဆန္ဒနယ်၊ ရန်ကုန်တိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးပဲမင်္ဂလာအပေါင်းနဲ့ ပြည့်စုံစေကြောင်း ဆုမွန်ကောင်း တောင်းအပ်ပါတယ်။ ကျွန်တော်ကတော့ ရန်ကုန်တိုင်းဒေသကြီး၊ လှည်းကူးမဲဆန္ဒနယ်က ပြည်သူ့လွှတ်တော် ကိုယ်စားလှယ် ဦးသိန်းတန် ဖြစ်ပါတယ်။ လေးစားအပ်ပါသော နာယကကြီးခင်ဗျာ။ ကိုရီးယား EDCF ချေးငွေ အမေရိကန်ဒေါ်လာ ၆၁.၈၁၆ သန်း ချေးယူပြီးဆောင်ရွက်မယ့် ကိုရီးယား-မြန်မာ Industrial Complex စီမံကိန်းမှာ ကိုရီးယား ရင်းနှီးမြှုပ်နှံမှု စက်ရုံ ၂၀၀ ခန့်ကို ဖိတ်ခေါ်နိုင်ခြင်းဖြင့် ဒေသစီးပွားရေးဖွံ့ဖြိုးမှုကို အထောက်အကူ ဖြစ်စေနိုင်မယ်၊ အလုပ် အကိုင်အခွင့်အလမ်းများလည်း ၅၀,၀၀၀ မှ ၁၀၀,၀၀၀ အထိ ဖန်တီးပေးနိုင်မယ် ဆိုတဲ့အချက်ကို အဓိကထား ဆွေးနွေးလိုပါတယ်။ လေးစားအပ်ပါသော နာယကကြီးခင်ဗျာ။ ၁၉၉၉-၂၀၀၀ ခုနှစ်မှာ ညောင်နှစ်ပင်စိုက်ပျိုးမွေးမြူ စက်မှုအထူးဇုန်စီမံကိန်းကြီးကို စီမံကိန်းဧရိယာ ၁၂,၄၅၃ ဧကကို ဖော်ထုတ်ပြီး လုပ်ငန်းစတင်အကောင် အထည်ဖော်ခဲ့ခြင်း ဖြစ်ပါတယ်။ ၅ ဧကကို ၁ ယူနစ်ကွက်သတ်မှတ်ပြီး ယူနစ်ကွက်ပေါင်း ၂,၀၀၀ ခန့် ချထားပေးခဲ့ပါတယ်။ ညောင်နှစ်ပင်အထူးဇုန်စီမံကိန်းအတွက် ရှေးဘိုးစဉ်ဘောင်ဆက် ဒေသခံစိုက်ပျိုး အထူးဇုန်အဖြစ် မသိမ်းခင်က ယင်းဒေသက စိုက်ပျိုးထွက်ရှိခဲ့တဲ့ ဟင်းသီးဟင်းရွက် ကုန်စိမ်း တွေဟာ ကား ၅ စီးတိုက် နေ့စဉ် ယခင်ကီလီဈေးကို ပို့နိုင်ခဲ့ပါတယ်။ လေးစားအပ်ပါသော နာယကကြီးခင်ဗျာ။ ညောင်နှစ်ပင်အထူးဇုန်စီမံကိန်းဟာ ၁၅ နှစ်ကျော် ကြာ မြင့်သည့်တိုင် ထူးခြားစွာတိုးတက်လာမှုမရှိပါဘူး။ ယခု Industrial Complex စီမံကိန်းကလည်း ညောင် နှစ်ပင်အထူးဇုန်ဧရိယာထဲမှာ အကောင်အထည်ဖော်ခဲ့လို့ရှိရင် ညောင်နှစ်ပင်အထူးဇုန်စီမံကိန်း ပြန်လည် နာလန်ထူလာရေး၊ စည်းကမ်းပျက်ယူနစ်ကွက်များကို ပြန်လည်သိမ်းယူပြီး ယခုစီမံကိန်းကို တိုးချဲ့အကောင် အထည်ဖော်ရေး ဒေသခံစိုက်ပျိုးရေးလုပ်ငန်း ဆုံးရှုံးနစ်နာသူများ အလုပ်အကိုင် အခွင့်အလမ်းများ ပြန်လည် ပွင့်လင်းလာစေဖို့အတွက် ဆောင်ရွက်ပေးနိုင်ရန် အခြေအနေပေးလာတာဖြစ်တယ်လို့ ယူဆပါတယ်။ ကျေးဇူးပြု ပြီးတော့ Power Point ဖြင့် ဆက်လက်ရှင်းလင်းတင်ပြခွင့်ပြုပါ။ ဒီပုံကတော့ ကျွန်တော်တို့ ညောင်နှစ်ပင်အထူးဇုန်တစ်ခုလုံး ဇုန်(၁)၊ ဇုန်(၂)၊ ဇုန်(၃) ပါတဲ့ အခြေပြမြေပုံ ဖြစ်ပါတယ်။ ဒီဟာ ကတော့ ဇုန်တစ်ခုလုံးရဲ့ လုပ်ငန်းအလိုက် ခွင့်ပြုထားတဲ့ဧက၊ သတ်မှတ်ထားတဲ့ဧက ဖြစ်ပါတယ်။ အထူး ဇုန်(၃) ဇယားတိုင် အခြားမြေကွက်ထဲက ကျွန်တော် ၇၉၄ ဇုန်(၃) ထဲက အဲဒီထဲမှာ ယခု ကျွန်တော်ဆွေးနွေးတဲ့ စီမံကိန်းဧက ၅၅၈ ဧက ပါဝင်တာဖြစ်ပါတယ်။ ဒီပုံကတော့ ကျွန်တော်တို့က ဒီစီမံကိန်းအကောင် အထည်ဖော်မယ့် ဇုန်(၃)နေရာ ဖြစ်ပါတယ်။ မြားပြထားတာက ကျွန်တော်တို့ စီမံကိန်းမြေနေရာကွက်ကြီး ဖြစ်ပါတယ်။ ပြီးတော့ အဲဒီမှာ ကပ်လျက်က ငါးဆူတောင်လမ်းပဲ ဖြစ်ပါတယ်။ ညာဘက်က အနီရောင်ကတော့ ကျွန်တော်တို့ အမြန်လမ်းကြီးပဲ ဖြစ်ပါတယ်။ ဒါဟာငါးဆူတောင်လမ်းကြီးကို လေးလမ်းသွား နိုင်လွန်ကတ္တရာလမ်းခင်းမယ့် လမ်းကြီးပဲဖြစ်ပါတယ်။ ယခု အနေအထားကတော့ ကျွန်တော်တို့ ၁၂ ပေ ကွန်ကရစ်လမ်းပဲဖြစ်ပါတယ်။ ကျွန်တော်တို့ လက်ရှိ ဇုန်ကွက်ထဲမှာ စိုက်ပျိုးမွေးမြူရေး လုပ်နေတဲ့ ပုံနမူနာပဲ ဖြစ်ပါတယ်။ အဲဒီ ဒီဘယ်ဘက်ကပုံကတော့ အပေါ်က ကြက်မွေးပြီးတော့ အောက်က ရေကန်ကတော့ ငါးမွေးတာဖြစ်ပါတယ်။ နောက်အဲဒီမှာ စက်မှုကွက်ထဲမှာပဲ တကယ် စက်ရုံတွေဆောက်ပြီးတော့ လုပ်ငန်းလုပ်နေတဲ့ပုံပဲ ဖြစ်ပါတယ်။ ဒီခြံကွက်ထဲမှာ ကျွန်တော်တို့ ယူနစ်ကွက်တွေပေါ့နော် မလုပ်ဘဲနဲ့ပစ်ထားတဲ့ ပုံတွေ ဖြစ်ပါတယ်။ အဲဒီလိုပဲ ပစ်ထားတဲ့ ခြံကွက်တွေက အထူးဇုန် တစ်ခုလုံးရဲ့ ၅၀ ရာခိုင်နှုန်းကျော် ရှိနေပါတယ်။ ဒီအနေအထားကတော့ ကျွန်တော်တို့ ညောင်နှစ်ပင်ဇုန်ထဲမှာ လုပ်ငန်းအကောင်အထည်ဖော်ဖို့ အတွက် အဆင်သင့်လုပ်ထားတဲ့ ကျွန်တော်တို့ ရေပေးတဲ့ ရေမြောင်းတွေ ဒီယူနစ်ကွက်တွေမှာ ကျွန်တော်တို့ လမ်းသွယ်တွေတော်တော်များများကိုလည်း အဆင်သင့်ခင်းထားပြီးသား ဖြစ်ပါတယ်။ ဒါကတော့ ကျွန်တော်တို့က ညောင်နှစ်ပင်သင်တန်း ကျောင်းလို့လည်းခေါ်ပါတယ်။ ညောင်နှစ်ပင် ညီလာခံနေရာလည်း ဖြစ်ပါတယ်။ အဲဒီနေရာကို ဝင်မယ့် အဝင်လမ်းဖြစ်ပါတယ်။ အားလုံးဟာ နှစ်ပေါင်း ၅ နှစ်ကျော် ကျွန်တော်တို့က ဒီအတိုင်းပဲ စွန့်ပစ်ထားတဲ့ ပုံစံဖြစ်တဲ့အတွက် ချုံနွယ်ပိတ်ပေါင်းတွေ ရှိနေ ပါတယ်။ ကျွန်တော်တို့ ခြံတစ်ခုလုံး ဝန်းတစ်ခုလုံးကလည်းပဲ ချုံနွယ်ပိတ်ပေါင်းတွေ ဖုံးလွှမ်းနေပါတယ်။ ဒီပုံတွေ Slide Show ကို ဆက်လက်ပြပေးပါ။ ဒါခန်းမပုံဖြစ်ပါတယ်။ နောက် နားနေဆောင်တွေ ဖြစ်ပါတယ်။ အိပ်ဆောင်တွေ ဖြစ်ပါတယ်။ သင်တန်းဆောင်တွေ ဖြစ်ပါတယ်။ အဲဒီတော့ ဒီ Slide Show ပိတ်လို့ရပါပြီ။ အဲဒီတော့ ဒီညီလာခံဝန်းကြီးမှာ ကျွန်တော်တို့ ယခု Slide Show မှာ မြင်ရတဲ့အတိုင်း အဆောက် အဦများနဲ့အတူ ၅၄ လုံး ဒီအထဲမှာရှိနေပါတယ်။ ဒီအဆောက်အဦများကို ဖျက်ဆီးခြင်းမပြုဘဲ သင့်တော် သော အစီအမံဒီဇိုင်းများနဲ့ ပြန်လည်ပြုပြင်ပြီး အကျိုးရှိစွာအသုံးပြုဖို့ အကြံပြုလိုပါတယ်။ နိဂုံးချုပ်အနေနဲ့ ယခု ကိုရီးယား-မြန်မာ Industrial Complex စီမံကိန်းနဲ့အတူ တစ်ဆက် တစ်စပ်တည်းရှိနေတဲ့ ညောင်နှစ်ပင်အထူးဇုန်စီမံကိန်းနဲ့အတူ မလှမ်းမကမ်းနေရာမှာ တည်ဆောက်ထားတဲ့ တည်ဆောက်လျက်ရှိနေတဲ့ Eco Green City စီမံကိန်းတို့ တစ်ခုနဲ့တစ်ခု သမူဟကျကျ ချိတ်ဆက်ပြီး အပြိုင်အဆိုင်တိုးတက်လာရေးကို ဆောင်ရွက်နိုင်ရန်အတွက် ဤချေးငွေကို ချေးယူသင့်ပါကြောင်း ထောက်ခံ ဆွေးနွေးအပ်ပါတယ်။ ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အထက်ပါချေးငွေနဲ့စပ်လျဉ်းပြီး လွှတ်တော်ကိုယ်စားလှယ်များရဲ့ ဆွေးနွေးချက်များအပေါ် သက်ဆိုင်ရာ ပြည်ထောင်စုအဆင့်အဖွဲ့အစည်းဝင် များက ပြန်လည်ရှင်းလင်းဆွေးနွေးခြင်းနဲ့ လွှတ်တော်ရဲ့ အဆုံးအဖြတ်ရယူခြင်းအစီအစဉ်တို့ကို ၆-၉-၂၀၁၈ ရက်(ကြာသပတေးနေ့) နံနက် ၁၀ နာရီမှာ ကျင်းပပြုလုပ်မယ့် ပြည်ထောင်စုလွှတ်တော် အစည်းအဝေးမှာ ဆောင်ရွက်ရန် လျာထားပါကြောင်း ကြေညာပါတယ်။</speech>
</motion>
</section>
</discussion>
<postface><title>ပြည်ထောင်စုလွှတ်တော် နာယက က အစည်းအဝေး (၁၇)ရက်မြောက်နေ့ ရပ်နားကြောင်းနှင့် (၁၈)ရက်မြောက်နေ့ ကျင်းပမည့်နေ့ရက်နှင့် ကြေညာခြင်း</title>
<speech type="speaker">အစီအစဉ်(၈) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နဝမ ပုံမှန်အစည်းအဝေး (၁၇)ရက်မြောက်နေ့ အစီအစဉ်ကို ရပ်နားပါမယ်။ ဒုတိယအကြိမ် ပြည်ထောင်စုလွှတ်တော် နဝမပုံမှန်အစည်းအဝေးရဲ့ (၁၈)ရက်မြောက်နေ့ကို ၂၀၁၈ ခုနှစ်၊ စက်တင်ဘာလ ၆ ရက် (ကြာသပတေးနေ့) နံနက် ၁၀ နာရီ ကျင်းပပြုလုပ်မည် ဖြစ်ကြောင်းနှင့် ယနေ့အတွက် အစည်းအဝေး ပြီးဆုံးကြောင်း ကြေညာပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ပါပြီခင်ဗျား။ ဒုတိယအကြိမ် ပြည်ထောင်စုလွှတ်တော် နဝမပုံမှန်အစည်းအဝေး (၁၇)ရက်မြောက်နေ့ အစည်းအဝေးကို မွန်းလွဲ ၁၄:၂၅ နာရီတွင် ရပ်နားပါသည်။</speech>
</postface>
</transcript>
</doc>
