<doc>
<docinfo>
<docno>02-05-04.xml</docno>
<pdf>02-05-04.pdf</pdf>
<term value="02">ဒုတိယအကြိမ်</term>
<session value="05" />
<sittingday value="04" />
<legislature value="union">ပြည်ထောင်စုလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် ပဉ္စမပုံမှန်အစည်းအဝေး စတုတ္ထနေ့မှတ်တမ်း</title>
<date value='01-06-2017'>၁၃၇၉ ခုနှစ်၊ နယုန်လဆန်း ရ ရက် | (၂၀၁ရ ခုနှစ်၊ ဇွန်လ ၁ ရက်)(ကြာသပတေးနေ့</date>
</docinfo>
<transcript>
<preface>
<p>နေပြည်တော်ရှိ ပြည်ထောင်စုလွှတ်တော် အစည်းအဝေးခန်းမတွင် ဒုတိယအကြိမ် ပြည်ထောင်စု လွှတ်တော် ပဉ္စမပုံမှန်အစည်းအဝေး စတုတ္ထနေ့ကို နံနက် ၁၀:ဝဝ နာရီင်ကျင်းပပါသည်။ ပြည်ထောင်စုလွှတ်တော် အစည်းအဝေးတွင် နာယကအဖြစ် အမျိုးသားလွှတ်တော် ဥက္ကဋ္ဌ မန်းဝင်းခိုင်သန်းက ဆောင်ရွက်ပြီး အခမ်းအနားမှူးအဖြစ် ပြည်ထောင်စုလွှတ်တော်ရုံး ညွှန်ကြားရေးမှူးချုပ် ဦးကျော်စိုးက ဆောင်ရွက်ပါသည်။</p>
<title>ပြည်ထောင်စုလွှတ်တော် နာယက နေရာယူခြင်း</title>
<speech type="mc">လေးစားအပ်ပါသော ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် ပဉ္စမပုံမှန်အစည်းအဝေးရဲ့ စတုတ္ထနေ့ အစီအစဉ် စတင်ပါတော့မယ်။ ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="speaker">အားလုံးမင်္ဂလာပါ။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<title>ပြည်ထောင်စုလွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ ဒီကနေ့ကျင်းပတဲ့ ဒုတိယအကြိမ် ပြည်ထောင်စုလွှတ်တော် ပဉ္စမပုံမှန်အစည်းအဝေး စတုတ္ထနေ့မှာ ပြည်ထောင်စုလွှတ်တော် ကိုယ်စားလှယ်များစိစစ်ရေးကော်မတီရဲ့ တင်ပြချက်အရ အစည်းအဝေးတက်ရောက်ခွင့်ရှိတဲ့ ပြည်ထောင်စု လွှတ်တော် ကိုယ်စားလှယ်ဦးရေ စုစုပေါင်း ၆၅၉ ဦး ရှိပြီး ဒီကနေ့အစည်းအဝေးကို ၆၁ရ ဦး တက်ရောက် ပါတယ်။ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်းရဲ့ ၉၃.၆၃ ရာခိုင်နှုန်းရှိပြီး သုံးပုံတစ်ပုံထက် ကျော်လွန်တဲ့အတွက် ပြည်ထောင်စုလွှတ်တော်ဆိုင်ရာ ဥပဒေပုဒ်မ ၂၀ နဲ့ နည်းဥပဒေ ၁၂ နည်းဥပဒေခွဲ(ခ) တို့အရ အစည်းအဝေးအထမြောက်ကြောင်းနဲ့ စတင်ကျင်းပကြောင်း ကြေညာပါတယ်။</speech>
<title>ပြည်ထောင်စုလွှတ်တော် စတုတ္ထနေ့ အစည်းအဝေး အစီအစဉ်ကြေညာခြင်း</title>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျာ။ ဒုတိယအကြိမ် ပြည်ထောင်စု လွှတ်တော် ပဉ္စမပုံမှန်အစည်းအဝေး စတုတ္ထနေ့အစီအစဉ်ကို လွှတ်တော်ကိုယ်စားလှယ်များထံ ဖြန့်ဝေထားတဲ့ အတိုင်း ဆက်လက်ဆောင်ရွက်ပါမယ်။</speech>
<title>အစည်းအဝေးမတက်ရောက်နိုင်သော ပြည်ထောင်စုလွှတ်တော်ကိုယ်စားလှယ်များ ခွင့်ပန်ကြားခြင်းနှင့်အစည်းအဝေးတက်ရောက်မှု အခြေအနေကို မှတ်တမ်းတင်ခြင်း၊</title>
<speech type="speaker">အစီအစဉ်(၄) ဖြစ်ပါတယ်။ ဒီကနေ့အစည်းအဝေးကို မတက်ရောက်နိုင်တဲ့ ပြည်ထောင်စုလွှတ်တော် ကိုယ်စားလှယ်များအတွက် ပြည်ထောင်စုလွှတ်တော် ကိုယ်စားလှယ်များစိစစ်ရေး ကော်မတီက ခွင့်ပန်ကြားဖို့ ဖြစ်ပါတယ်။</speech>
<speech><mp id="1249">ဦးမောင်မောင်လတ်(အတွင်းရေးမှူး၊ ကိုယ်စားလှယ်များစိစစ်ရေးကော်မတီ)</mp>လေးစားအပ် ပါသော ပြည်ထောင်စုလွှတ်တော် နာယကကြီးခင်ဗျာ။ ယနေ့ကျင်းပပြုလုပ်တဲ့ ဒုတိယအကြိမ် ပြည်ထောင်စု လွှတ်တော် ပဉ္စမပုံမှန်အစည်းအဝေးစတုတ္ထနေ့ ၁-၆-၂၀၁ရ ရက်နေ့မှာ အစည်းအဝေးသို့ တက်ရောက် နိုင်ခြင်းမရှိသော ပြည်ထောင်စုလွှတ်တော် ကိုယ်စားလှယ်များရဲ့ ကိုယ်စား စစ်ကိုင်းတိုင်းဒေသကြီး၊ မဲဆန္ဒနယ်အမှတ်(၉)မှ အမျိုးသားလွှတ်တော်ကိုယ်စားလှယ်၊ ပြည်ထောင်စုလွှတ်တော် ကိုယ်စားလှယ်များ စိစစ်ရေးကော်မတီ အတွင်းရေးမှူးဖြစ်သူ ကျွန်တော် ဦးမောင်မောင်လတ်က ခွင့်ပန်ကြားသွားမှာ ဖြစ်ပါတယ်။ ယနေ့အစည်းအဝေးသို့ တက်ရောက်နိုင်ခြင်းမရှိသော ပြည်ထောင်စုလွှတ်တော် ကိုယ်စားလှယ်များမှာ - - ဦးသန်းလင်းလင်း မယ်စဲ၊ - ဦးပါထန်း မတူပီ၊ - ဦးထွန်းထွန်းနိုင် ကနီ၊ - ဦးအောင်စိုး သရက်ချောင်း၊ - ဒေါက်တာမြင့်သိန်း ညောင်လေးပင်၊ - ဦးအောင်မြင့် သာယာဝတီ၊ - ဦးဇော်ဝင်း ထန်းတပင်၊ - ဦးအောင်ကျော်လွင် စေတုတ္တရာ၊ - ဦးအောင်သိုက် - ဒေါ်ယဉ်မင်းလှိုင် ဂန့်ဂေါ၊ - ဦးမောင်သိန်းခိုင် စစ်တွေ၊ - ဒေါ်ခင်စောဝေ ရသေ့တောင်၊ - ဦးဦးလှစော မြောက်ဦး၊ - ဒေါ်စုစုလွင် မအူပင်၊ ပုသိမ်၊ - ဒေါ်မြင့်မြင့်စိုး(ခ)မေစိုး ဗိုလ်တထောင်၊ - သူရဦးသက်ဆွေ ကိုကိုးကျွန်း၊ - ဦးလီကျိန်းဖူ(ခ) ဦးမြင့်ဆွေ ကုန်းကြမ်း၊ - ဦးစိုင်းသန့်ဇင် သီပေါ၊ - ဦးစိုင်းခတ္တိယ မိုင်းဆတ်၊ - ဦးလူတယ်ဟုန်(ခ) ဦးအောင်ရွှေ လောက်ကိုင်၊ - ဦးကျင်ဝမ်း ဟိုပန်၊ - ဦးစိုင်းစန်သိန်း မိုးနဲ၊ - ဦးစိန်ဝင်း - ဦးဝေလှိုင်ထွန်း - ဦးဇော်မင်းသိန်း လေးမျက်နှာ၊ - ဗိုလ်မှူးထင်လင်းဦး တပ်မတော်သား၊ - ဒေါက်တာခွန်ဝင်းသောင်း ကချင်-၁၁၊ - ဦးအောင်ကျော်စိုး - ဒေါ်ကျိန်ငိုက်မန် ချင်း-၇၊ - ဦးဗွန်ဟေး ချင်း-၁၊ - ဦးမျိုးထပ်(ခ) ဆလိုင်းမျိုးထိုက် ချင်း-၁၂၊ - ဦးဇုန်လှယ်ထန်း ချင်း-၄၊ - ဦးကိုကိုနိုင် စစ်ကိုင်း-၈၊ - ဦးဝင်းကြိုင် ပဲခူး-၁၀၊ - ဒေါက်တာမြသောင်း - ဒေါ်သီရိရတနာ - ဦးကျော်သိန်း ရခိုင်-၇၊ - ဒေါက်တာဌေးကြွယ် ရန်ကုန်-၁၊ - ဦးမန်းထွန်းကြိုင် ဧရာဝတီ-၆ နှင့် - ဦးမန်းတိုးရွှေ ဧရာဝတီ-၉ တို့ဖြစ်ပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြုထားသူ ၂ ဦးရှိပြီး ယနေ့ ခွင့်ပန် ကြားသူ ၄၀ ဦး ဖြစ်တဲ့အတွက် စုစုပေါင်းခွင့်ပန်ကြားသူ ၄၂ ဦး ဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနဲ့ ပဲခူး-၇၊ မွန်-၁၂၊ ယနေ့ခွင့်ပန်ကြားတဲ့ ပြည်ထောင်စုလွှတ်တော်ကိုယ်စားလှယ် ၄၀ ဦးအား ခွင့်အဖြစ် သတ်မှတ်ခွင့်ပြု ပေးနိုင် ပါရန် လေးစားစွာ တင်ပြအပ်ပါတယ်ခင်ဗျာ။</speech>
<speech type="speaker">ခွင့်ပန်ကြားသူအားလုံးကို ခွင့်ပြုပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် ပဉ္စမပုံမှန်အစည်းအဝေး စတုတ္ထနေ့ကို တက်ရောက်ခွင့်ရှိတဲ့ လွှတ်တော်ကိုယ်စားလှယ် ၆၅၉ ဦး၊ ယခင်က ခွင့်ပြုထားသူ ၂ ဦး၊ ယနေ့ခွင့်ပန်ကြား၍ ခွင့်ပြုထားသူ ၄၀ ဦး ဖြစ်တဲ့အတွက် ခွင့်ပြုထားသူ စုစုပေါင်း ၄၂ ဦး ဖြစ်ပြီး ခွင့်မဲ့ပျက်ကွက်သူမရှိပါ။ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေ တင်ပြချက်ကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">ပြည်ထောင်စုလွှတ်တော်က သဘောတူတဲ့အတွက် ပြည်ထောင်စုလွှတ်တော် ဆိုင်ရာ နည်းဥပဒေ ၄ နည်းဥပဒေခွဲ(ခ)အရ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value="Committee">
<title>ပြည်ထောင်စုလွှတ်တော် ပြည်သူ့ငွေစာရင်းပူးပေါင်းကော်မတီတွင် အဖွဲ့ဝင်များ ပြောင်းလဲ တာဝန်ပေးအပ်ခြင်းကို တင်ပြခြင်းနှင့် လွှတ်တော်၏ အတည်ပြုချက်ရယူခြင်း</title>
<speech type="speaker">အစီအစဉ်(၅) ဖြစ်ပါတယ်။ ပြည်ထောင်စုလွှတ်တော် ကိုယ်စားလှယ်များခင်ဗျား။ ပြည်သူ့လွှတ်တော်နဲ့ အမျိုးသားလွှတ်တော်တို့မှာ တပ်မတော်သားလွှတ်တော်ကိုယ်စားလှယ်များ အစားထိုး တာဝန်ပေးအပ်ခဲ့တဲ့အတွက် ပြည်ထောင်စုလွှတ်တော်မှာ ဖွဲ့စည်းထားတဲ့ ပြည်သူ့ငွေစာရင်းပူးပေါင်းကော်မတီ အဖွဲ့ဝင်များအနက်မှ ဗိုလ်မှူးချုပ်သန်းလွင် အစား ဗိုလ်မှူးကြီးနေဝင်း တပ်မတော်သားပြည်သူ့လွှတ်တော် ကိုယ်စားလှယ်အားလည်းကောင်း၊ ဗိုလ်မှူးချုပ်သက်ထွန်းအောင် အစား ဗိုလ်မှူးချုပ်အောင်စန်းချစ် တပ်မတော်သား အမျိုးသားလွှတ်တော်ကိုယ်စားလှယ်အားလည်းကောင်း အဖွဲ့ဝင်များအဖြစ် ပြောင်းလဲ တာဝန်ပေးအပ်ခြင်းကို ပြည်ထောင်စုလွှတ်တော်ရုံးရဲ့ ၂၆- ၅-၂၀၁ရ ရက်စွဲပါအမိန့်ကြော်ငြာစာအမှတ် (၂၈/၂၀၁၇)ဖြင့် ထုတ်ပြန်ခဲ့ပြီး ဖြစ်ပါတယ်။ အထက်ပါ ပြည်ထောင်စုလွှတ်တော် ပြည်သူ့ငွေစာရင်းပူးပေါင်းကော်မတီ အဖွဲ့ဝင်များ ပြောင်းလဲ တာဝန်ပေးအပ်မှုနဲ့စပ်လျဉ်းပြီး လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် ပြည်ထောင်စုလွှတ်တော် ပြည်သူ့ငွေစာရင်း ပူးပေါင်းကော်မတီအဖွဲ့ဝင်များ ပြောင်းလဲတာဝန်ပေးအပ်ခြင်းကို လွှတ်တော်က အတည်ပြုကြောင်း ကြေညာပါတယ်။</speech>
</section>
<section value="Motion">
<motion>
<title>နိုင်ငံတော်သမ္မတထံမှ ပေးပို့ထားသော အာဆီယံအဖွဲ့ဝင်နိုင်ငံများနှင့် ရုရှားဖက်ဒရေးရှင်းနိုင်ငံတို့အကြား သဘာဝဘေးအန္တရာယ် ကြိုတင်ကာကွယ်ခြင်းနှင့် တုံ့ပြန်ခြင်းတို့တွင် ပူးပေါင်းဆောင်ရွက်ရေး ဆိုင်ရာ သဘောတူစာချုပ်ကို မြန်မာနိုင်ငံ ပါဝင်လက်မှတ်ရေးထိုးရန်ကိစ္စနှင့်စပ်လျဉ်း၍ လူမှုဝန်ထမ်း၊ ကယ်ဆယ်ရေးနှင့် ပြန်လည်နေရာချထားရေးဝန်ကြီးဌာနက လွှတ်တော်သို့ ရှင်းလင်းတင်ပြခြင်း</title>
<speech type="speaker">အစီအစဉ်(၆) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အာဆီယံ အဖွဲ့ဝင်နိုင်ငံများနှင့် ရုရှားဖက်ဒရေးရှင်းနိုင်ငံတို့အကြား သဘာဝဘေးအန္တရာယ် ကြိုတင်ကာကွယ်ခြင်းနှင့် တုံ့ပြန်ခြင်းတို့တွင် ပူးပေါင်းဆောင်ရွက်ရေးဆိုင်ရာ သဘောတူစာချုပ်ကို မြန်မာနိုင်ငံပါဝင်လက်မှတ် ရေးထိုးရန်ကိစ္စနဲ့စပ်လျဉ်းပြီး နိုင်ငံတော်သမ္မတထံမှ ပြည်ထောင်စုလွှတ်တော် နာယကထံသို့ နိုင်ငံတော် သမ္မတရုံးရဲ့ ၂၂-၅-၂၀၁ရ ရက်စွဲပါ စာအမှတ်၊ ၃(၁)/၁/သမ္မတရုံးဖြင့် ပေးပို့ထားပါတယ်။ ယင်းကိစ္စနဲ့ စပ်လျဉ်းပြီး သက်ဆိုင်ရာ ပြည်ထောင်စုအဆင့်အဖွဲ့အစည်းဝင်က လွှတ်တော်သို့ ရှင်းလင်းတင်ပြဖို့ ဖြစ်ပါတယ်။</speech>
<speech><agency id="30">ဒေါက်တာဝင်းမြတ်အေး (ပြည်ထောင်စုဝန်ကြီး၊ လူမှုဝန်ထမ်း၊ ကယ်ဆယ်ရေးနှင့် ပြန်လည်နေရာ ချထားရေးဝန်ကြီးဌာန)</agency>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်သူ့လွှတ်တော်ဥက္ကဋ္ဌ၊ လွှတ်တော်ကိုယ်စားလှယ်ကြီးများ၊ ဧည့်သည်တော်ကြီးများအားလုံး မင်္ဂလာပါလို့ နှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ လူမှုဝန်ထမ်းကယ်ဆယ်ရေးနှင့် ပြန်လည် နေရာချထားရေးဝန်ကြီးဌာနမှ ပြည်ထောင်စုဝန်ကြီး ဒေါက်တာဝင်းမြတ်အေး ဖြစ်ပါတယ်။ ရုရှားဖက်ဒရေးရှင်းနိုင်ငံမှ အဆိုပြုလာသည့် အာဆီယံအဖွဲ့ဝင်နိုင်ငံများနှင့် ရုရှားဖက်ဒရေးရှင်း နိုင်ငံတို့အကြား သဘာဝဘေးအန္တရာယ် ကြိုတင်ကာကွယ်ခြင်းနှင့် တုံ့ပြန်ခြင်းတို့တွင် ပူးပေါင်းဆောင်ရွက်ရေး ဆိုင်ရာ သဘောတူစာချုပ်ကို အာဆီယံအဖွဲ့ဝင်နိုင်ငံများနှင့် ရုရှားဖက်ဒရေးရှင်းနိုင်ငံတို့အကြား လက်မှတ် ရေးထိုးရန် စီစဉ်ဆောင်ရွက်လျက် ရှိပါတယ်။ ယင်းသဘောတူစာချုပ်သည် အာဆီယံအဖွဲ့ဝင်နိုင်ငံများနှင့် ရုရှားဖက်ဒရေးရှင်းနိုင်ငံတို့မှ လူမှုအဖွဲ့အစည်းများ သာယာဝပြောရေးနှင့် ဘေးကင်းလုံခြုံရေးတို့ကို အထောက်အပံ့ဖြစ်စေမှာ ဖြစ်ပြီး သဘာဝဘေးအန္တရာယ် ကြိုတင်ကာကွယ်ခြင်းနှင့် တုံ့ပြန်ခြင်းဆိုင်ရာ လုပ်ငန်းများကို ပိုမိုထိရောက်စွာ အကောင်အထည်ဖော်ဆောင်ရွက်နိုင်ရန် ရည်ရွယ်ပါတယ်။ သဘောတူ စာချုပ်အရ အာဆီယံအဖွဲ့ဝင်နိုင်ငံများနှင့် ရုရှားဖက်ဒရေးရှင်းနိုင်ငံတို့အကြား အရေးပေါ်အခြေအနေ များနှင့် နောက်ဆက်တွဲဖြစ်စဉ် ဆန်းစစ်ချက်အား ကြိုတင်ခန့်မှန်းခြင်း၊ အရေးပေါ်အခြေအနေ သတင်း အချက်အလက်များ မျှဝေခြင်း၊ ဘေးအန္တရာယ်ကျရောက်ခြင်းကြောင့် ထိခိုက်ဒဏ်ရာရသူနှင့် အသက်ဆုံးရှုံးသူ စာရင်း မျှဝေခြင်း၊ အဆင့်မြင့်နည်းပညာဖလှယ်ခြင်း၊ ကယ်ဆယ်ရေးလုပ်ငန်းများအား အကူအညီပေးခြင်းနှင့် သဘောတူညီထားသည့်အတိုင်း သဘာဝဘေးအန္တရာယ်ကြိုတင်ကာကွယ်ခြင်း၊ တုံ့ပြန်ခြင်းတို့နဲ့ စပ်လျဉ်းသည့် လုပ်ငန်းများကို ဆောင်ရွက်သွားမည်ဖြစ်ပါတယ်။ အဆိုပါသဘောတူစာချုပ်ကို ပါဝင်လက်မှတ်ရေးထိုးခြင်းဖြင့် အာဆီယံအဖွဲ့ဝင်နိုင်ငံများအတွင်း သဘာဝဘေးအန္တရာယ် အရေးပေါ်တုံ့ပြန်ရေးလုပ်ငန်းများနှင့် ကူညီကယ်ဆယ်ရေးလုပ်ငန်းများတွင် ကျယ်ကျယ်ပြန့်ပြန့် လုပ်ဆောင်နိုင်ခြင်း၊ သဘာဝဘေးအန္တရာယ်လျှော့ချရေးဆိုင်ရာ နည်းပညာများ ဖလှယ်နိုင်ခြင်း၊ အာဆီယံအဖွဲ့ဝင်နိုင်ငံများနှင့် ရုရှားဖက်ဒရေးရှင်းနိုင်ငံတို့အကြား ပူးပေါင်းဆောင်ရွက်မှု ပိုမိုရရှိနိုင်ခြင်း၊ အရေးပေါ်တုံ့ပြန်မှုလုပ်ငန်းများကို ပိုမိုထိရောက်စွာ ဆောင်ရွက်နိုင်ခြင်း စသည့်အကျိုး သို့ဖြစ်ပါ၍ မြန်မာနိုင်ငံအနေဖြင့် အာဆီယံအဖွဲ့ဝင်နိုင်ငံများနှင့် ရုရှားဖက်ဒရေးရှင်းနိုင်ငံတို့အကြား သဘာဝဘေးအန္တရာယ် ကြိုတင်ကာကွယ်ခြင်းနှင့် တုံ့ပြန်ခြင်းတို့တွင် ပူးပေါင်းဆောင်ရွက်ရေးဆိုင်ရာ သဘောတူစာချုပ်ကို ပါဝင်လက်မှတ်ရေးထိုးနိုင်ရေးအတွက် ပြည်ထောင်စုလွှတ်တော်ဆိုင်ရာ ဥပဒေပုဒ်မ ၆၁ ပုဒ်မခွဲ(က) နောက်ဆက်တွဲဇယား(၁) အမှတ်စဉ် ၈ ပါ ပြဋ္ဌာန်းချက်အရ ပြည်ထောင်စုလွှတ်တော်မှ အတည်ပြု ပေးနိုင်ပါရန် ပြည်ထောင်စုအစိုးရအဖွဲ့ကိုယ်စား တင်ပြအပ်ပါတယ်ခင်ဗျာ။ ကျေးဇူးတင်ပါတယ်။ အထက်ပါကိစ္စနှင့်စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ်ရှိပါက အမည်စာရင်းတင်သွင်းနိုင်ကြောင်း ကြေညာခြင်း ၊</speech>
<speech type="speaker">အစီအစဉ်(၇) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံတော် သမ္မတထံမှ ပေးပို့စာအပါအဝင် သဘောတူစာချုပ်မိတ္တူ ကို လွှတ်တော်ကိုယ်စားလှယ်များထံ ဖြန့်ဝေထား ပါတယ်။ အထက်ပါကိစ္စနဲ့စပ်လျဉ်းပြီး ဆွေးနွေးလိုတဲ့ လွှတ်တော်ကိုယ်စားလှယ်များ ရှိပါက ၅-၆-၂၀၁ရ ရက် (တနင်္လာနေ့) မွန်းလွဲတစ်နာရီ (၁၃၀၀ နာရီ) နောက်ဆုံးထားပြီး ပြည်ထောင်စုလွှတ်တော်ရုံး ညွန်ကြားရေးမှူးချုပ်ထံ အမည်စာရင်းတင်သွင်းနိုင်ကြောင်းနဲ့ လွှတ်တော်ကိုယ်စားလှယ်များ ဆွေးနွေးခြင်း၊ လွှတ်တော်ရဲ့ အဆုံးအဖြတ်ရယူခြင်းအစီအစဉ်တို့ကို ၆- ၆-၂၀၁ရ ရက်တွင် ဆောင်ရွက်ရန်လျာထားပါကြောင်း ကြေညာပါတယ်။</speech>
</motion>
<motion>
<title>နိုင်ငံတော်သမ္မတထံမှ ပေးပို့ထားသော စုစည်းမှုမရှိသောအလွတ်သဘောဆောင်သည့် စီးပွားရေးလုပ်ငန်းမှ စနစ်တကျလုပ်ဆောင်သောစီးပွားရေးလုပ်ငန်းသို့ ကူးပြောင်းခြင်းဆိုင်ရာတိုက်တွန်းချက်အမှတ်(၂၀၄)ကို မှတ်တမ်းတင်နိုင်ရေးကိစ္စနှင့်စပ်လျဉ်း၍ အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အားဝန်ကြီးဌာနက လွှတ်တော်သို့ ရှင်းလင်းတင်ပြခြင်း</title>
<speech type="speaker">အစီအစဉ်(၈) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ (၁၀၄) ကြိမ်မြောက် အပြည်ပြည်ဆိုင်ရာအလုပ်သမားရေးရာညီလာခံမှ အတည်ပြုချမှတ်ခဲ့သည့် စုစည်းမှုမရှိတဲ့ အလွတ်သဘောဆောင်တဲ့ စီးပွားရေးလုပ်ငန်းမှ စနစ်တကျလုပ်ဆောင်တဲ့ စီးပွားရေးလုပ်ငန်းသို့ ကူးပြောင်း ခြင်းဆိုင်ရာတိုက်တွန်းချက်အမှတ် ၂၀၄ ကို မှတ်တမ်းတင်နိုင်ရေးကိစ္စနဲ့စပ်လျဉ်းပြီး နိုင်ငံတော်သမ္မတထံမှ ပြည်ထောင်စုလွှတ်တော် နာယကထံသို့ နိုင်ငံတော်သမ္မတရုံးရဲ့ ၂၂-၅-၂၀၁ရ ရက်စွဲပါစာအမှတ်၊ ၃(၂)/၁/ သမ္မတရုံးဖြင့် ပေးပို့ထားပါတယ်။ ယင်းကိစ္စနဲ့စပ်လျဉ်းပြီး သက်ဆိုင်ရာ ပြည်ထောင်စုအဆင့်အဖွဲ့အစည်းဝင်က လွှတ်တော်သို့ ရှင်းလင်း တင်ပြဖို့ ဖြစ်ပါတယ်။</speech>
<speech><agency id="25">ဦးသိန်းဆွေ(ပြည်ထောင်စုဝန်ကြီး၊ အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အားဝန်ကြီး ဌာန)</agency>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်သူ့ လွှတ်တော် ဥက္ကဋ္ဌကြီး၊ အစည်းအဝေးကိုတက်ရောက်လာကြတဲ့ လွှတ်တော်ကိုယ်စားလှယ်ကြီးများနဲ့ လေ့လာ သူများအားလုံး မင်္ဂလာအပေါင်းနဲ့ပြည့်စုံပါစေလို့ ဆုတောင်းမေတ္တာပို့သအပ်ပါတယ်။ ကျွန်တော်ကတော့ အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အားဝန်ကြီးဌာန ပြည်ထောင်စုဝန်ကြီး ဦးသိန်းဆွေ ဖြစ်ပါတယ်။ ပြည်ထောင်စုလွှတ်တော်အစည်းအဝေးမှာ ကျွန်တော်တင်ပြလိုတဲ့ အချက်ကတော့ (၁၀၄)ကြိမ်မြောက် အပြည်ပြည်ဆိုင်ရာအလုပ်သမားရေးရာ ညီလာခံမှ အတည်ပြုချမှတ်ခဲ့တဲ့ စုစည်းမှုမရှိသော အလွတ်သဘော ဆောင်တဲ့ စီးပွားရေးလုပ်ငန်းမှ စနစ်တကျလုပ်ဆောင်သော စီးပွားရေးလုပ်ငန်းသို့ ကူးပြောင်းခြင်းဆိုင်ရာ opodozę:ąjo zagos (jog) Recommendation Concerning and Transition from the Informal to the Formal Economy Recommendation(204)ကို ပြည်ထောင်စုလွှတ်တော်က မှတ်တမ်းတင် ပေးနိုင်ရန် တင်ပြခြင်းပဲဖြစ်ပါတယ်။ မြန်မာနိုင်ငံဟာ အပြည်ပြည်ဆိုင်ရာအလုပ်သမားရေးရာအဖွဲ့ဖြစ်တဲ့ International Labour Organization (ILO)သို့ အဖွဲ့ဝင်နိုင်ငံအဖြစ် ၁၉၄၈ ခုနှစ်၊ မေလ ၁၈ ရက်နေ့မှ စတင်ဝင်ရောက်ခဲ့ ပါတယ်။ လက်ရှိILO အဖွဲ့ဝင်နိုင်ငံ ၁၈ရ နိုင်ငံရှိပါတယ်။ မြန်မာနိုင်ငံအနေနဲ့ ILO ပြဋ္ဌာန်းချက် ၂၀ ခုကို လိုက်နာအကောင်အထည်ဖော် ဆောင်ရွက်လျက်ရှိပြီးတော့မှ ၎င်းပြဋ္ဌာန်းချက်များနဲ့ ညီညွတ်တဲ့ ပြည်တွင်း ဥပဒေများ ပြဋ္ဌာန်းအကောင်အထည်ဖော်ဆောင်ရွက်လျက်ရှိပါတယ်။ ၂၀၁၅ ခုနှစ်၊ ဇွန်လမှာ ကျင်းပခဲ့တဲ့ (၁၀၄)ကြိမ်မြောက် အပြည်ပြည်ဆိုင်ရာ အလုပ်သမားရေးရာညီလာခံက စုစည်းမှုမရှိတဲ့၊ အလုပ်သဘော ဆောင်တဲ့ စီးပွားရေးလုပ်ငန်းများ အသွင်သဏ္ဌာန်မျိုးစုံနဲ့ပေါ်ပေါက်လာမှုများ များပြားလာခြင်းဟာ လုပ်ငန်းခွင်မှာ အခြေခံစည်းမျဉ်းစည်းကမ်းများနဲ့ အခွင့်အရေးများအပါအဝင် အလုပ်သမားများရဲ့ အခွင့် အရေးများကြောင့်လည်းကောင်း၊ လူမှုကာကွယ်စောင့်ရှောက်မှု သင့်တင့်မျှတတဲ့ လုပ်ငန်းခွင်အခြေအနေများ၊ အလုံးစုံဖွံ့ဖြိုးတိုးတက်ရေးနဲ့ ဥပဒေစည်းမျဉ်းစည်းကမ်းများ အတွက်သော်လည်းကောင်း၊ အဓိကစိန်ခေါ်မှု တစ်ရပ် ဖြစ်နေတဲ့အပြင် ရေရှည်စီးပွားရေးလုပ်ငန်းများအတွက် ဖွံ့ဖြိုးတိုးတက်မှု ပြည်သူ့အခွန်ဘဏ္ဍာများ အဖွဲ့အစည်းများခိုင်မာမှုနဲ့ ပြည်တွင်းနဲ့ နိုင်ငံတကာဈေးကွက်များနဲ့ မျှမျှတတယှဉ်ပြိုင်မှု စီးပွားရေး၊ လူမှုရေးနဲ့ပတ်သက်တဲ့ ပတ်ဝန်းကျင်ဆိုင်ရာမူဝါဒများနဲ့ စပ်လျဉ်းပြီးတော့မှ အစိုးရများရဲ့ လုပ်ကိုင် ဆောင်ရွက်မှုနယ်ပယ်တို့အပေါ် အပြုသဘောဆောင်တဲ့ သက်ရောက်မှုများရှိနေကြောင်းကို အသိအမှတ် ပြုလျက် ဤတိုက်တွန်းချက်အမှတ်(၂၀၄) ကို အတည်ပြုချမှတ်ခဲ့ခြင်းပဲ ဖြစ်ပါတယ်။ အဆိုပါတိုက်တွန်းချက်မှာ ပါဝင်တဲ့အချက်တွေကတော့ လမ်းညွှန်ချက်၊ စည်းမျဉ်းစည်းကမ်းများ၊ တရားဥပဒေနဲ့ မူဝါဒဆိုင်ရာမူဘောင်များ၊ အလုပ်အကိုင်ဆိုင်ရာမူဝါဒများ၊ အခွင့်အရေးများနဲ့ လူမှုရေး ဆိုင်ရာကာကွယ်စောင့်ရှောက်မှုများ၊ မက်လုံးများ၊ ခွင့်ပြုလိုက်လျောမှုနဲ့၊ အာဏာသက်ဝင်စေမှုများ၊ လွတ်လပ်စွာသင်းပင်းဖွဲ့စည်းခြင်း၊ အလုပ်ရှင်၊ အလုပ်သမားအဖွဲ့အစည်းများရဲ့ အခန်းကဏ္ဍနဲ့ လူမှုရေး ဆွေးနွေးပွဲများ၊ အချက်အလက်များစုဆောင်းခြင်းနဲ့ စောင့်ကြည့်ခြင်းများကို အသေးစိတ် ထည့်သွင်းဖော်ပြ ထားပါတယ်။ ILO ညီလာခံများမှ အတည်ပြု ချမှတ်ခဲ့တဲ့ ပြဋ္ဌာန်းချက်၊ အကြံပြုချက်၊ တိုက်တွန်းချက် များကို ILO ဖွဲ့စည်းပုံအခြေခံဥပဒေအပိုဒ်ခွဲ(၁၉) စာပိုဒ် ၆(ခ)အရ အပြည်ပြည်ဆိုင်ရာအလုပ်သမားရေးရာ ညီလာခံပြီးနောက် သာမန်အားဖြင့် ၁၂ လအတွင်း၊ အထူးကိစ္စရပ်များရှိခဲ့ပါက ၁၈ လ အတွင်း နိုင်ငံရဲ့ ဆောင်ရွက်ပိုင်ခွင့်ရှိတဲ့ အာဏာပိုင်ထံသို့ ဥပဒေပြုရေးဆောင်ရွက်ရန် သို့မဟုတ် အခြားကိစ္စရပ်များ ဆောင်ရွက်ရန်အတွက်တင်ပြရန်နဲ့ ထိုသို့တင်ပြပြီးကြောင်းကို ILO ဖွဲ့စည်းပုံအခြေခံဥပဒေအပိုဒ်ခွဲ ၁၉ စာပိုဒ် ၆(ဂ)အရ ILO သို့ အကြောင်းပြန်ကြားရမှာ ဖြစ်ပါတယ်။ ဒါ့အပြင် ILO အဖွဲ့ဝင်နိုင်ငံများဟာ အပြည်ပြည်ဆိုင်ရာအလုပ်သမားရေးရာညီလာခံက ချမှတ် ထားတဲ့ စာချုပ်စာတမ်းများကို ဥပဒေပြုခြင်း သို့မဟုတ် အခြားလုပ်ဆောင်ခြင်းများအတွက် လုပ်ပိုင်ခွင့်ရှိတဲ့ အာဏာပိုင် သို့မဟုတ် အာဏာပိုင်များထံကိုတင်သွင်းရန် ဆောင်ရွက်ရတဲ့အတွက် အဆိုပါတိုက်တွန်းချက် အမှတ်(၂၀၄)ကို ဥပဒေပြုခွင့်ရှိတဲ့ လွှတ်တော်သို့ တင်သွင်းဖို့သင့်ကြောင်း ဖော်ပြပြီးတော့မှ ILO ရဲ့ ပြဋ္ဌာန်းချက် ၂၀၁ရ ခုနှစ်၊ မတ်လ ၁၃ ရက်နေ့မှာ မေတ္တာရပ်ခံ ပေးပို့လာခဲ့ပါတယ်။ ဒါကြောင့်မို့လို့ (၁၀၄)ကြိမ်မြောက် အပြည်ပြည်ဆိုင်ရာအလုပ်သမားရေးရာညီလာခံက အတည်ပြုချမှတ်ခဲ့တဲ့ စုစည်းမှုမရှိသော အလွတ်သဘော ဆောင်တဲ့ စီးပွားရေးလုပ်ငန်းများမှ စနစ်တကျလုပ်ဆောင်သော စီးပွားရေးလုပ်ငန်းသို့ ကူးပြောင်းခြင်းဆိုင်ရာ တိုက်တွန်းချက်အမှတ်(၂၀၄)ကို ILO အဖွဲ့ဝင်နိုင်ငံတစ်နိုင်ငံအနေနဲ့ တာဝန်ရှိမှုအနေနဲ့ ပြည်ထောင်စုလွှတ်တော်က မှတ်တမ်းတင်ပေးနိုင်ပါရန် လေးစားစွာ တင်ပြအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type="speaker">အစီအစဉ်(၉) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံတော် သမ္မတထံမှပေးပို့စာအပါအဝင် တိုက်တွန်းချက်အမှတ်(၂၀၄) မိတ္တူကို လွှတ်တော်ကိုယ်စားလှယ်များထံ ဖြန့်ဝေ ထားပါတယ်။ အထက်ပါကိစ္စနဲ့စပ်လျဉ်းပြီး ဆွေးနွေးလိုတဲ့ လွှတ်တော်ကိုယ်စားလှယ်များရှိပါက ၅-၆-၂၀၁ရ ရက် (တနင်္လာနေ့ မွန်းလွဲတစ်နာရီ(၁၃၀၀နာရီ)နောက်ဆုံးထားပြီး ပြည်ထောင်စုလွှတ်တော်ရုံး ညွှန်ကြားရေးမှူးချုပ်ထံ အမည်စာရင်း တင်သွင်းနိုင်ကြောင်းနဲ့ လွှတ်တော်ကိုယ်စားလှယ်များ ဆွေးနွေးခြင်းအစီအစဉ်ကို ၆- ၆-၂၀၁ရ ရက်တွင် ဆောင်ရွက်ရန်လျာထားပါကြောင်း ကြေညာပါတယ်။</speech>
</motion>
</section>
<section value="Bill">
<bill>
<title>ပြည်ထောင်စုအစိုးရအဖွဲ့မှ ပေးပို့သော ရေခွန်နှင့် တာတမံခွန်ဥပဒေကြမ်းနှင့် စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၁၀) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ရေခွန်နှင့် တာတမံခွန်ဥပဒေကြမ်းနဲ့စပ်လျဉ်းပြီး ၂၃-၅-၂၀၁ရ ရက်တွင် ကျင်းပပြုလုပ်ခဲ့တဲ့ ပြည်ထောင်စုလွှတ်တော် အစည်းအဝေးမှာ ဥပဒေကြမ်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက် အစီရင် ခံစာကို လွှတ်တော်သို့ ဖတ်ကြားတင်ပြခဲ့ပြီး ဖြစ်ပါတယ်။ ယင်းအစီရင်ခံစာနဲ့စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော်ကိုယ်စားလှယ် ၄ ဦးရှိပါတယ်။ ဆွေးနွေးမယ့် လွှတ်တော်ကိုယ်စားလှယ်များအနေနဲ့ ဆွေးနွေးလိုတဲ့ အပိုဒ်၊ အပိုဒ်ခွဲ အားလုံး အတွက် ပြင်ဆင်ချက်အဆိုတင်သွင်းခြင်းအပါအဝင် တစ်ပေါင်းတည်း ဆွေးနွေးကြဖို့ ဖြစ်ပါတယ်။ ပြင်ဆင်ချက်ဇယားကို နောက်ဆက်တွဲဖြင့်ဖော်ပြထားပါသည်။ ဦးစွာ ဦးသန်းစိုး(ဘောဂဗေဒ) ရန်ကုန်တိုင်းဒေသကြီးမဲဆန္ဒနယ်အမှတ်(၄) ဆွေးနွေးဖို့ဖြစ်ပါတယ်။</speech>
<speech><mp id="1320">ဦးသန်းစိုး(ဘောဂဗေဒ)(မဲဆန္ဒနယ်အမှတ်- ၄၊ ရန်ကုန်တိုင်းဒေသကြီး)</mp>ပြည်ထောင်စု လွှတ်တော် နာယကကြီးနှင့်တကွ အားလုံးမင်္ဂလာပါခင်ဗျာ။ ကျွန်တော်ကတော့ ရေခွန်နဲ့ တာတမံခွန်ဥပဒေနဲ့ ပတ်သတ်ပြီးတော့မှ ပုဒ်မပေါင်း ၃၊ ၇၊ ၈၊ ၉၊ ၁၀၊ ၁၁၊ ၁၂၊ ၁၄ တို့ကို ဆွေးနွေးသွားမှာ ဖြစ်ပါတယ်။ ပထမဦးဆုံးအနေနဲ့ ဥပဒေကြမ်းပူးပေါင်းကော်မတီရဲ့ သဘောထားမှတ်ချက်နဲ့ပါဝင်လာတဲ့ ဥပဒေမှာ ပုဒ်မ ၃(က)ရဲ့ တာတမံလုပ်ငန်းများ၏ထိန်းသိမ်းမှုစရိတ်တစ်စိတ်တစ်ဒေသကို နိုင်ငံတော်သို့ပေးဆောင် စေရန်ဆိုတဲ့ တစ်စိတ်တစ်ဒေသဆိုတာကို ကျွန်တော်က အပြည့်အဝဆိုပြီးတော့ နိုင်ငံတော်ကိုပေးဆောင်ဖို့ အစားထိုးလိုပါတယ်။ ဘာဖြစ်လို့လဲဆိုတော့ တစ်စိတ်တစ်ဒေသဖြစ်တဲ့အတွက် ကျန်တဲ့တစ်စိတ်တစ်ဒေသက ဘယ်ရောက်သွားမှာလဲဆိုတာကို မေးခွန်းတစ်ခုဖြစ်ပေါ်ပါတယ်။ ဒုတိယပုဒ်မအနေနဲ့ ၃(ဂ)ပြည်ထောင်စုတစ်ဝန်းလုံးတွင် ရေမြေဒေသအလိုက် ရေသုံးစွဲမှုအခြေအနေ အရပ်ရပ်တို့နှင့် ညီညွတ်မျှတသည့် အခွန်နှုန်းထားများ သတ်မှတ်ကောက်ခံ ဆောင်ရွက်နိုင်ရန်ဆိုတဲ့ အရပ်ရပ် တို့နှင့် ညီညွတ်မျှတသည့် အခွန်နှုန်းထားများ သတ်မှတ်ကောက်ခံဆိုတဲ့စကားလုံးအစား ဒီစကားလုံးဟာ အရပ်ရပ်ဆိုတဲ့အတွက် ကျွန်တော် မူသဘောအနေနဲ့ဆိုရင် အခွန်နှုန်းထားမတူညီချင်းဟာ စည်းကြပ်သူရဲ့ လုပ်ပိုင်ခွင့်လို ဖြစ်သွားတတ်ပါတယ်။ စည်းကြပ်သူရဲ့ စိတ်ကူးတည့်ရာ အခွန်နှုန်းထားသတ်မှတ်ခြင်းဟာ မသမာမှု၊ နည်းလမ်းမကျမှုကို ဖြစ်စေပါတယ်။ ကျွန်တော်တို့ဒီ Decision လို့ခေါ်ပါတယ်။ ဒီ Corruption နဲ့ ပတ်သက်ပြီးတော့ အကျင့်ပျက်ခြစားမှုဟာ C=D+R-A ဆိုတဲ့ ဖော်မြူလာရှိပါတယ်။ အဲဒီတော့ အရပ်ရပ် တို့နဲ့ ညီညွတ်မျှတတဲ့ အခွန်နှုန်းထားသတ်မှတ်ကောက်ခံရန်ဆိုတာ သူ့ရဲ့ ကောက်ခံသူရဲ့ စိတ်ကူးတည့်ရာ အခြေအနေမျိုးကို ဖန်တီးသလိုဖြစ်ပါတယ်။ ဒါကြောင့်မို့လို့ ဒီနှုန်းထားကို ကျွန်တော်တို့က အတိအကျ သော်လည်းကောင်း သို့မဟုတ် သတ်မှတ်နှုန်းဘောင်အတွင်း ဆိုပြီးတော့မှ ကျွန်တော်တို့ ပြန်လည်ပြင်ဆင် ရေးဆွဲပြီးတော့မှ ထည့်သွင်းဖော်ပြသင့်ပါတယ်။ တတိယဆွေးနွေးလိုတဲ့အချက်ကတော့ အခန်း ၄ ပုဒ်မ ၇၊ ၈၊ ၉၊ ၁၀၊ ၁၁ အားလုံးကို ခြုံပြီးတော့ သူ့ရဲ့ဖွဲ့စည်းပုံနဲ့ လုပ်ငန်းတာဝန်ကို ကျွန်တော်ခြုံငုံပြီးတော့ ဆွေးနွေးသွားမှာ ဖြစ်ပါတယ်။ ဒီတာတမံခွန်နဲ့ ပတ်သက်ပြီးတော့ ကြီးကြပ်ရမယ့်အဖွဲ့ဟာ အဆင့် ၄ ဆင့်ဖွဲ့ထားပါတယ်။ တိုင်းဒေသကြီး၊ ပြည်နယ် ကိုယ်ပိုင်အုပ်ချုပ်ခွင့်ရခရိုင်၊ မြို့နယ်၊ ရပ်ကွက်ကျေးရွာ၊ ကျွန်တော် အဲဒီဖွဲ့စည်းပုံနဲ့ လုပ်ငန်းစဉ်ကို ပြန်ပြီးတော့ Qualified လုပ်တဲ့တိုင်းနဲ့ပြည်နယ်အဖွဲ့ဝင် ၉ ဦးရှိပါတယ်။ လုပ်ငန်းစဉ်က ၄ ခု ရှိပါတယ်။ ဥပဒေမှာလည်း ဒီအချက်တွေ ထောက်ပြထားပြီးဖြစ်ပါတယ်။ ကိုယ်ပိုင်နဲ့ ခရိုင်အဖွဲ့မှာလည်း အဖွဲ့ဝင် ရ ဦးရှိပါတယ်။ လုပ်ငန်းစဉ်က ၄ ခုရှိပါတယ်။ မြို့နယ်မှာလုပ်ငန်းစဉ်ဟာ ၈ ခု ဖြစ်ပါတယ်။ အဖွဲ့ဝင်က ရ ဦးပဲ ဖြစ်ပါတယ်။ အရေးအကြီးဆုံးဖြစ်တဲ့ ရပ်ကွက်ကျေးရွာမှာ လုပ်ငန်းစဉ်က ၈ ခု ဖြစ်ပြီးတော့ အဖွဲ့ဝင်က ရ ဦးပဲ ဖြစ်ပါတယ်။ ဒီအချက်ကို ကြည့်လို့ရှိရင် အဖွဲ့ဝင်ဦးရေနဲ့ လုပ်ငန်းစဉ်ဟာ မမျှမတဖြစ်နေတာမျိုးကို တွေ့ရပါတယ်။ ဒီလိုအချက်ကို တွေ့ရတဲ့အတွက် ကျွန်တော်ပြင်လိုတဲ့ ပုဒ်မ ၁၁ က ရပ်ကွက်ကျေးရွာ အဖွဲ့ဝင်ဦးရေတိုးချဲ့ဖို့ ကျွန်တော်ဖြည့်စွက်လိုပါတယ်။ အဲဒီအထဲမှာဆိုရင် ကျေးရွာ အုပ်ချုပ်ရေးမှူး၊ အထွေထွေအုပ်ချုပ်ရေးက ၁ ဦး၊ ဆည်မြောင်းအရင်းအမြစ်က ၂ ဦး၊ စိုက်ပျိုးရေးက တစ်ဦး လယ်ယာစီမံစာရင်းအင်းက ၂ ဦး၊ တောင်သူ ၂ ဦး၊ စုစုပေါင်း ၉ ဦးဖြင့် ဆိုတဲ့စကားလုံးကို ကျွန်တော် ဖွဲ့စည်းပုံအရဆိုရင် ဖွဲ့စည်းပုံရဲ့ အရေအတွက်မှာဆိုရင် ၉ ဦးဆိုတာကို ကျွန်တော် ဖြည့်စွက်လို ပါတယ်။ ဘာဖြစ်လို့လဲဆိုတော့ ဒါဟာတကယ့်ကို indetail လုပ်ရတဲ့ လုပ်ငန်းစဉ်လည်းဖြစ်တယ်။ တကယ့် Field မှာလည်းဖြစ်တဲ့အတွက် သူတို့တွေရဲ့ အဖွဲ့ဝင်ဦးရေရဲ့ လုပ်ငန်းစဉ်ဟာ အရမ်းများပြား တဲ့အတွက် အဖွဲ့ဝင်ဦးရေတိုးချဲ့ဖို့ ပထမအကြံပြုလိုပါတယ်။ ဒုတိယကတော့ ဒီဖွဲ့စည်းပုံတစ်ခုလုံးမှာ ဥက္ကဋ္ဌနဲ့ အတွင်းရေးမှူး ဆိုသော်ငြားလည်း ရပ်ကွက် ကျေးရွာမှာ ဥက္ကဋ္ဌဆိုတဲ့ စကားရပ်တစ်ခုပဲ ထည့်ထားပါတယ်။ အတွင်းရေးမှူးတော့ ပါမလာပါဘူး။ သို့သော် ဖြစ်တဲ့အတွက် အဖွဲ့ ခေါင်းဆောင်ဆိုရင်လည်း ဒီနေရာမှာပိုမိုပြီးတော့ သင့်လျော်ပါတယ်။ ပုဒ်မ ၈(ခ)မှာ ကျွန်တော်ပြင်လိုတဲ့အချက်ကတော့ အခါအားလျော်စွာဆိုတာကို ကျွန်တော်ပြင်လိုပါတယ်။ အခါအားလျော်စွာ ဆိုတဲ့အချက်က အကြိမ်အရေအတွက် သတ်မှတ်ထားခြင်းဖြင့် တိကျတဲ့လုပ်ငန်းစဉ်မျိုးဖြစ်တဲ့အတွက် ကျွန်တော့အနေနဲ့ တစ်ကြိမ် သို့မဟုတ် နှစ်ကြိမ်ဆိုတဲ့ စကားလုံးကို အစားထိုးပြင်ဆင်လိုပါတယ်။ ဘာဖြစ်လို့လဲဆိုတော့ အကြိမ်အရေအတွက် သတ်မှတ်ထား ခြင်းဖြင့် တိကျတဲ့လုပ်ငန်းစဉ်မျိုး ဖြစ်လာတဲ့ အခါအားလျော်စွာဆိုတဲ့ စကားလုံးကြောင့် လုပ်ငန်းလစ်ဟာမှုတွေ၊ လစ်ဟင်းမှုတွေ ဖြစ်ပေါ် လာမှာကို ကျွန်တော့အနေနဲ့ အထူးပင်စိုးရိမ်ပါတယ်။ ဒါကြောင့်မို့လို့ တစ်နှစ်ကို နှစ်ကြိမ်၊ တစ်နှစ်ကို တစ်ကြိမ်ဖြင့်သော်လည်းကောင်း နှစ်ကြိမ်သော် လည်းကောင်း ကျွန်တော် အဆိုပြု တာကတော့ တစ်နှစ်ကို နှစ်ကြိမ် ဖြစ်ပါတယ်။ အဲဒီဟာနဲ့ ကျွန်တော် အစားထိုးလိုပါတယ်။ ပုဒ်မ ၁၀(စ) ရေခွန်၊ တာတမံခွန် စည်းကြပ်ကောက်ခံရေးနှင့် စပ်လျဉ်းသည့် ကိစ္စရပ်များအပေါ် အဆုံး အဖြတ်ပေးခြင်းဆိုတဲ့နေရာမှာ မြို့နယ်အဆင့်ကို ဒီလိုဆုံးဖြတ်ဖို့အခွင့်အရေး ပေးထားပါတယ်။ ကျွန်တော်က ဒီအချက်ကို ပယ်ဖျက်လိုပါတယ်။ ဒီတာဝန်ကို ထမ်းဆောင်မယ်ဆိုရင် တိုင်းဒေသကြီး၊ ပြည်နယ်အဆင့် ရေခွန်နဲ့ တမံခွန်ကြီးကြပ်ရေးအဖွဲ့ကသာ ဆောင်ရွက်သင့်ပါတယ်။ အဆုံးအဖြတ်ပြုသင့်ပါတယ်ဆိုတဲ့ ကျွန်တော့ရဲ့ယူဆချက်ကို တင်သွင်းလိုပါတယ်။ ပုဒ်မ ၁၁(ဂ) အခွန်ပြေစာများ ကောက်ခံရရှိသည့်အခါ မှတ်တမ်းတင်ပြီး အခွန်ငွေများကို ဆောလျင်စွာကောက်ခံ၍ ကောက်ခံရရှိသော အခွန်ငွေကို သက်ဆိုင်ရာ ရုံးသို့ နှောင့်နှေးမှုမရှိဘဲ ပေးသွင်းခြင်းဆိုတဲ့ သက်ဆိုင်ရာရုံးသို့ နှောင့်နှေးမှုမရှိဆိုတဲ့ဟာက ကျွန်တော်တို့ နိုင်ငံတကာဥပဒေတွေမှာ ငွေရေးကြေးရေးနဲ့ ပတ်သက်လို့ရှိရင် အမြဲတမ်းပဲ သူတို့မှာ သီးခြားထားတဲ့ ဘဏ်ရှိပါတယ်။ ဘဏ်ကို ဘယ်နှစ်ရက်အတွင်းဆိုတဲ့ အတိအကျ သတ်မှတ်ထားတဲ့ဟာ ရှိပါတယ်။ သက်ဆိုင်ရာ ရုံးသို့ဆိုတဲ့နေရာမှာ ရုံးအနေနဲ့ ကျွန်တော်တို့ ဥပဒေအရဆိုရင် ကျွန်တော့အနေနဲ့ သဘော မတွေ့ပါဘူး။ ဒါကြောင့်မို့လို့ ဘဏ်သို့ ၁၄ ရက်အတွင်းဆိုတဲ့ တိကျတဲ့ စာရင်းပေးထားမှုရယ်၊ အကျရယ်ကို ဆောင်ရွက်ပေးဖို့ ကျွန်တော်က သက်ဆိုင်ရာရုံးသို့နှောင့်နှေးမှုဆိုတဲ့ စကားလုံးအစား ဘဏ်သို့ ၁၄ ရက် အတွင်းဆိုတဲ့ စကားလုံးနဲ့ ကျွန်တော်က ဖြည့်ဆည်းလိုပါတယ်။ ဒီလိုရုံးတွေမှာ ထားရှိခြင်းဟာ အခြားနည်းလမ်းဖြင့် အသုံးချမှာကို စိုးရိမ်လို့လဲ ဖြစ်ပါတယ်။ ဒီလို သမိုင်းကြောင်းတွေဟာ ကျွန်တော်တို့ ကြားပြီးပါပြီ။ အရင်ကာလခေတ်တွေ မြောက်မြားစွာတုန်းက။ အဲဒီတော့ ဘဏ်မှာထားတာက ငွေနဲ့ပတ်သက်ရင် ဘဏ်မှာထားတာက နိုင်ငံတကာစံနှုန်း ဖြစ်ပါတယ်။ sao:20 Qošaocoz Income cozi Revenue 6ozqßogom osadimo o os nog noo Procedure လည်းရှိပါတယ်။ ပုဒ်မ ၁၂ ရေခွန်နဲ့ တာတမံခွန်များကို ရေခွန်နဲ့ တာတမံခွန် စည်းကြပ်ကောက်ခံရေးအဖွဲ့ အဆင့်ဆင့်က ရေခွန်ကောက်ခံသည့် နည်းလမ်းများအတိုင်း ကောက်ခံ၍ ကောက်ခံရငွေအား သတ်မှတ် ထားသည့် ဘဏ္ဍာရန်ပုံငွေစာရင်းသို့ ပေးသွင်းရမည်တဲ့။ သတ်မှတ်ထားသည့် ဘဏ္ဍာရန်ပုံငွေစာရင်းသို့ ဆိုတဲ့ဟာကို ကျွန်တော်ကတော့ ပြည်ထောင်စု၏ ခေါင်းစဉ်သီးသန့်ဖြင့် သတ်မှတ်ထားသည့် ဘဏ္ဍာ ရန်ပုံငွေ သို့မဟုတ် တိုင်းဒေသကြီးရဲ့ သီးသန့်သတ်မှတ်ထားတဲ့ ဘဏ္ဍာရန်ပုံငွေစာရင်းကို ပေးသွင်းရမယ် ဆိုတဲ့အချက်ကို ကျွန်တော်က ဖြည့်စွက်လိုပါတယ်။ ဘာဖြစ်လို့လဲဆိုတော့ ဒီသီးသန့်ရေခွန်နဲ့ တာတမံခွန်နဲ့ ရရှိလာတဲ့ Revenue တွေကို ရေခွန်နဲ့ တာတမံခွန်မှာပဲ ကျွန်တော်တို့ အသုံးပြုပေးဖို့ ပိုပြီးတော့ လိုပါအပ်တယ်။ ဒီအချက်ကို ပုဒ်မ ၃ မှာလည်း ရေးထားတာရှိပါတယ်။ ပုဒ်မ ၃(က)မှာလည်း ပြန်ကြည့် လို့ရပါတယ်။ ရေခွန်နဲ့ တာတမံခွန် ကောက်ခံခြင်းမှရရှိတဲ့ငွေကို အဲဒီအပေါ်မှာ သီးခြားသုံးစွဲဖို့ ပိုပြီးတော့ ဖော်ပြထားပါတယ်။ ပုဒ်မ ၃(က)မှာ။ ဒါကြောင့်မို့လို့ တချို့နိုင်ငံတွေမှာ ကျွန်တော်တို့သိပါတယ်။ ဓာတ်ဆီခွန်။ ဓာတ်ဆီခွန်ကို ကျွန်တော်တို့က ဘယ်နေရာမှာပဲ သုံးရလဲဆိုတော့ လမ်းတို့တံတားတို့မှာပဲ သုံးပါတယ်။ ကျန်တဲ့နေရာမှာ Shelf လုပ်ပြီးတော့ သုံးခွင့်မရှိပါဘူး။ အဲဒီတော့ ကျွန်တော်တို့က ဒီရေခွန်၊ တာတမံခွန်နဲ့ ပတ်သက်တာတွေ အကုန်လုံးက ဒီရေခွန်၊ တာတမံခွန်က ရလာတဲ့၊ ဖြစ်နိုင်တဲ့ Maintenance ကိုပဲ ကျွန်တော်တို့ သုံးဖို့လိုအပ်ပါတယ်။ ဒါကြောင့်မို့လို့ ဒီလိုသတ်မှတ်ထားသည်ဆိုတဲ့နေရာမှာ ရေခွန်နဲ့ တာတမံခွန်ဆိုတဲ့ဟာမျိုးကို ပိုပြီးတော့ တစ်သီးတစ်သန့်ရေးဖို့ လိုအပ်ပါတယ်။ နောက်ဆုံးပုဒ်မ ၁၄ က ပုဒ်မ ၅ ပါ ရေခွန်ရေခများကို ဝန်ကြီး ဌာနများ၏ သဘောတူညီချက်ဖြင့် ဦးစီးဌာနကကောက်ခံ၍ ကောက်ခံရငွေအား ပြည်ထောင်စုရန်ပုံငွေစာရင်းသို့ ပေးသွင်းရမည်တဲ့။ အခွန်စည်းကြပ်ကောက်ခံမှုနဲ့ စပ်လျဉ်း၍ သန်မှတ်ချက်များနဲ့အညီ ဆောင်ရွက်ရမည်လို့ ဒီမှာဆိုထားပါတယ်။ ကျွန်တော်မူသဘော ဆွေးနွေးလိုတာကတော့ ကျွန်တော်တို့ ၂၀၀၈ ဖွဲ့စည်းပုံအခြေခံ ဥပဒေဇယား ၅ ရဲ့ ပုဒ်မ ၃ နဲ့လည်း ပြန်လည်ချိတ်ဆက်ဖို့ လိုအပ်ပါတယ်။ ဇယား ၅ မှာ တိုင်းဒေသကြီး သို့မဟုတ် ပြည်နယ်က စီမံခန့်ခွဲလျက်ရှိသည့် ဆည်များ၊ တာတမံ များကို အရင်းခံတဲ့ ရေခွန်၊ တာတမံခွန်နှင့် ထိုဆည်များ၊ တာတမံများ၏ ရေအားဖြင့် ထုတ်လုပ်ရရှိသည့် လျှပ်စစ်ဓာတ်အားသုံးစွဲခ ဆိုတဲ့ဟာရှိပါတယ်။ အဲဒီတော့ ဒီလိုရေခွန်နဲ့ ရေခများကို ပြည်ထောင်စုအနေနဲ့က သဘောတူညီချက် တစ်ချက်အနေနဲ့ ဦးစီးဌာနကကောက်ခံမယ်ဆိုရင် ဇယား ၅ နဲ့များ ပိုပြီးတော့ Contracdict ဖြစ်လာမလားဆိုတာကို ကျွန်တော်စိုးရိမ်ပါတယ်။ ဒါကြောင့်ဒီအချက်က အစိုးရက တင်သွင်းတဲ့ ဥပဒေ မူကြမ်းမှာတော့ ပါရှိတာမတွေ့ရပါဘူး။ အဲဒီတော့ဒီဟာကို ကျွန်တော် ဇယား ၅ နဲ့ ပြန်ပြီးတော့ ချိတ်ဆက် ပြီးတော့ ကြည့်မယ်ဆိုရင် ဒီအချက်ကို လိုအပ်သလား။ မလိုအပ်သလားဆိုတာကို ကျွန်တော်တို့ ယူဆလို့ ရပါတယ်။ ဒါကြောင့်မို့လို့ ကျွန်တော်ဆွေးနွေးလိုတဲ့ ပုဒ်မများကတော့ ဒီမှာပဲ ပြီးဆုံးသွားပါပြီ။ အားလုံးကို ကျေးဇူးတင်ပါတယ်။</speech>
<speech type="speaker">ဆက်လက်ပြီး ဒေါ်ရွှေရွှေစိန်လတ် ပဲခူးတိုင်းဒေသကြီး မဲဆန္ဒနယ်အမှတ်(၃) ဆွေးနွေးဖို့ဖြစ်ပါတယ်။</speech>
<speech><mp id="1267">ဒေါ်ရွှေရွှေစိန်လတ်(မဲဆန္ဒနယ်အမှတ် -၃၊ ပဲခူးတိုင်းဒေသကြီး)</mp>လေးစားအပ်ပါသော နာယကကြီးနှင့် ကြွရောက်လာသူများအားလုံးမင်္ဂလာပါရှင်။ ကျွန်မအနေနဲ့ကတော့ ဒီပြည်ထောင်စုအစိုးရ အဖွဲ့မှပေးပို့သော ရေခွန်နှင့် တာတမံခွန်ဥပဒေကြမ်းနှင့် ပတ်သက်ပြီးတော့မှ ပြင်ဆင်ဖြည့်စွက်အသစ် ထည့်သွင်းလိုတဲ့ အပိုဒ်များနှင့်ပတ်သက်ပြီးတော့မှ ဆွေးနွေးတင်ပြသွားမှာဖြစ်ပါတယ်။ မူလဥပဒေကြမ်းရဲ့ အပိုဒ်(၂)မှာ ဆည်မြောင်းတာတမံဆိုတဲ့စကားရပ်ရဲ့ အဓိပ္ပာယ်ဖွင့်ဆိုချက်ကို ထည့်သွင်းလိုပါတယ်။ ထည့်သွင်း လိုတဲ့ အကြောင်းရင်းကတော့ ဒီဥပဒေကြမ်းရဲ့ အခန်း(၂) ရည်ရွယ်ချက်မှာ ဖော်ပြထားတဲ့ ဆည်မြောင်း တာတမံလို့ သုံးနှုန်းထားတဲ့အတွက် အဲဒီရဲ့ အဓိပ္ပာယ်ဖွင့်ဆိုချက်လိုအပ်ပါတယ်။ နောက်ပြီးတော့ ဆည်မြောင်း ဌာနကလည်း ဒီရဲ့ အဓိပ္ပာယ်ဖွင့်ဆိုချက်၊ ဆည်မြောင်းတာတမံရဲ့ အဓိပ္ပာယ်ဖွင့်ဆိုချက်ကို ဖွင့်ဆိုထားတာ ရှိပါတယ်။ ဒါမှလည်း ပိုပြီးတော့ပြည့်စုံမယ်လို့ ကျွန်မအနေနဲ့ယူဆပါတယ်။ နောက်ထပ် ကျွန်မ ထပ်မံပြီးတော့မှ ဖြည့်စွက်ချင်တဲ့ အဓိပ္ပာယ်ဖွင့်ဆိုချက်ကတော့ ရေသုံးစွဲသူများ ဖြစ်ပါတယ်။ ရေရယူသုံးစွဲသူများ ဒီမယ် ဆိုလို့ရှိရင် ရေရယူသုံးစွဲသူများနှင့် ပတ်သက်ပြီးတော့မှ ဒီနောက်ပိုင်းအပိုဒ်တွေမှာ ထည့်ထားတာ ရှိပါတယ်။ ကျွန်မပြင်ဆင်မယ့်အပိုင်းတွေမှာ အဲဒါနှင့်ပတ်သက်ပြီးတော့လည်း ရေသုံးစွဲသူများဆိုတာနှင့် ပတ်သက် ပြီးတော့ အဓိပ္ပာယ်ဖွင့်ဆိုချက်ကို ထပ်မံထည့်သွင်းချင်ပါတယ်။ နောက်ထပ်ကျွန်မပြင်ချင်တာကတော့ ဒီ အခန်း(၂) ရည်ရွယ်ချက် အပိုဒ်(၃) (က) (ခ)၊ (ဂ) တို့ပဲ ဖြစ်ပါတယ်။ အပိုဒ်(၃)ရဲ့ (က) ကိုကျွန်မအနေနဲ့ပြင်ချင်တာကတော့ ဒီမူလဥပဒေမှာဆိုလို့ရှိရင် စိုက်ပျိုးရေး ကဏ္ဍရေရှည်တိုးတက်စေရန် ဒီနိုင်ငံတော်ကတည်ဆောက်ပေးသော ဆည်မြောင်းတာတမံလုပ်ငန်းများရဲ့ ထိန်းသိမ်းမှု တစ်စိတ်တစ်ဒေသကို နိုင်ငံတော်သို့ ပေးဆောင်ရန်လို့ဖော်ပြထားတယ်။ ဒါပေမယ့် ဥပဒေ တစ်ခုလုံးကိုလေ့လာကြည့်ရင် နောက်တစ်ခါ ဥပဒေရဲ့ ဒီအခန်း(၃)မှာပဲ ဖော်ပြထားတယ်။ နောက်တစ်ခါမှာ တာဝန်နှင့်လုပ်ပိုင်ခွင့်တွေဖော်ပြထားတဲ့ အခန်းတွေမှာ ဆိုလို့ရှိရင် ကျွန်မတို့ ဘယ်လိုဖော်ပြထားသလဲဆိုတော့ ဒီစိုက်ပျိုးရေးကဏ္ဍတစ်ခုတည်းမဟုတ်ပါဘူး။ အခန်း(၃)မှာဆိုရင် ရေခွန်နှင့် တာတမံခွန်များ သတ်မှတ် ထားခြင်း၊ အပိုဒ်(၅)မှာဆိုလို့ရှိရင် ရေကိုသုံးစွဲဖို့အတွက်ဆိုလို့ရှိရင်တော့ ဒီဆည်ရေသောက်ဒေသအတွင်းမှာ ပြင်ပရှိအထွေထွေလုပ်ငန်း ရေသုံးစွဲမှုဆိုတာပါထားပါတယ်။ အဲဒီမှာဆိုရင် အိမ်သုံးရေ၊ ဝန်ထမ်းဖွဲ့စည်းရေး၊ စည်ပင်သာယာရေးကော်မတီနှင့် အဖွဲ့များသို့ ခွဲဝေပေးတဲ့ရေ၊ နောက်တစ်ခါ စီပွားရေးလုပ်ငန်း၊ စက်ရုံ လုပ်ငန်းသုံးရေ၊ ငါးမွေးမြူရေးကန်လို့ပြောထားတဲ့အတွက်ကြောင့်မို့လို့ ကျွန်မအနေနဲ့ကတော့ စိုက်ပျိုးရေး ကဏ္ဍရေရှည်တိုးတက်စေရန် နိုင်ငံတော်ကတည်ဆောက်ပေးသော ဆည်မြောင်းတာတမံလုပ်ငန်းများ ဆိုတာမှာ အဓိပ္ပာယ်မပြည့်စုံဘူးလို့ ယူဆမိပါတယ်။ ဒါကြောင့်မို့လို့ ကျွန်မအနေနဲ့ပြင်ဆင်ချင်တာကတော့ ဆည်မြောင်းတာတမံသုံးစွဲသူများမှ ဆည်မြောင်းတာတမံများ၏ ရေရှည်တည်တံ့မှုကို ထိန်းသိမ်းနိုင်ရေး အတွက် ဒီထိန်းသိမ်းမှု ကုန်ကျစရိတ်ကို မျှဝေတာဝန်ယူရန်ဆိုပြီးတော့မှ ပြင်ဆင်လိုပါတယ်။ အဲဒီလိုပါပဲ ဒီရည်ရွယ်ချက်(၂)မှာဆိုလို့ရင် မူလဥပဒေကြမ်းပူးပေါင်းကော်မတီရဲ့ သဘောထားမှတ်ချက်မှာတော့ ရေရယူသုံးစွဲသူများက ဆည်မြောင်းတာတမံများ အကျိုးကျေးဇူးကို တန်ဖိုးထားသုံးစွဲကျစေရန် ကျွန်မအနေနဲ့ ပိုပြီးတော့မှ ဒီပြည့်စုံစေရန်နှင့် ပိုပြီးတော့မှ အဓိပ္ပာယ်ပိုရှိစေရန်အတွက် ဆည်မြောင်းတာတမံများနှင့် အဓိကသက်ဆိုင်သုံးစွဲသူများ၏ တာဝန်ယူမှု၊ တာဝန်ခံမှုရှိစေရန်ဆိုပြီးတော့မှ ပြင်ချင်ပါတယ်။ ဘာကြောင့်လဲ ဆိုလို့ရှိရင် ခုနကတုန်းက အကျိုးကျေးဇူးကို တန်ဖိုးထားသုံးစွဲကြစေရန်ဆိုတာသည် ကျွန်မတို့ ဒီထက် Gule$šili osposoppi ossošoqooosom mals cops water governance culoasi good water governance ပေါ့။ နိုင်ငံတကာက သတ်မှတ်ထားတဲ့ စံချိန်စံညွှန်းတွေရှိပါတယ်။ အဲဒါကတော့ ဒီ ကောင်းမွန်သော ရေသယံဇာတဆိုင်ရာအုပ်ချုပ်မှုမှာဆိုလို့ရှိရင် ကျွန်မတို့ ဒီအဓိက သုံးစွဲသူ၊ သက်ဆိုင်သူတွေ ကနေပြီးတော့မှ တာဝန်ယူမှု၊ တာဝန်ခံမှု ရှိတယ်ဆိုတာနဲ့လည်း ကိုက်ညီစေမှုရှိရန်ဖြစ်ပါတယ်။ မူလရဲ့ အဓိပ္ပာယ်ကိုလည်း ပိုပြီးတော့ သက်ရောက်စေပါတယ်။ နောက်တစ်ခု ဒီအပိုဒ်(၃) (ဂ) ပေါ့နော်။ ကျွန်မ အဲဒီမှာဆိုရင်ပေါ့နော်။ ကျွန်မတို့မူလဥပဒေမှာ သဘောထားမှတ်ချက်မှာထက် ကျွန်မအနေနဲ့ ပြင်ချင်တာ ကတော့ ပြည်ထောင်စုတစ်ဝန်းလုံးရှိ ဆည်မြောင်းတာတမံများအလိုက် ရေသုံးစွဲမှုအခြေအနေ အရပ်ရပ်နှင့် ကိုက်ညီမှုရှိသော အခွန်နှုန်းထားများ သတ်မှတ်ကောက်ခံဆောင်ရွက်နိုင်စေရန်လို့ ပြင်ချင်ပါတယ်။ ဒီဥပဒေကြမ်းပူးပေါင်းကော်မတီရဲ့ သဘောထားမှတ်ချက်မှာတော့ ပြည်ထောင်စုတစ်ဝန်းလုံးမှာ ရေမြေဒေသအလိုက် ရေသုံးစွဲမှုအခြေအနေအရပ်ရပ်တို့နှင့် ညီညွတ်မျှတသည့် အခွန်နှုန်းထားများ သတ်မှတ်ကောက်ခံ ဆောင်ရွက်ရန်ဆိုလို့ရှိရင် ကျွန်မတို့ ရေမြေဒေသအလိုက် ရေသုံးစွဲမှုအခြေအနေ အရပ်ရပ်၊ ဒါပေမယ့်တစ်ကယ်လို့လည်း ရေခွန်၊ တာတမံခွန်ကောက်ခံတဲ့အခါ ကျွန်မတို့အဲဒီလိုမျိုး ခွဲခြား ထားတာမရှိပါဘူး။ အားလုံးမှာ ကျွန်မတို့ရေမြေဒေသအပေါ်မူတည်ပါဘူး။ သုံးစွဲတဲ့အပေါ်မှာပဲ မူတည် ပြီးတော့မှ ကောက်ခံတာ ဖြစ်တဲ့အတွက်ကြောင့်မို့လို့ ဆည်မြောင်းတာတမံများအလိုက်ပဲ ကျွန်မတို့ ဒါကိုပြင်ဆင်ချင်ပါတယ်။ နောက်တစ်ခုကျွန်မအနေနဲ့ ထပ်မံပြီးတော့မှ အသစ်ဖြည့်စွက်ချင်တာကတော့ အပိုဒ်(၇)ပေါ့နော်။ ဒီတာဝန်ကို အပိုဒ်(၇) မှာဆိုလို့ရှိရင် ကျွန်မတို့ဒီ သက်ဆိုင်ရာဒေသ၏ တောင်သူလယ်သမား ကိုယ်စားလှယ်များလို့ပဲ ပါပါတယ်။ ရေသုံးစွဲသူများပေါ့နော်။ ခုနကတုန်းက ကျွန်မပြောခဲ့သလိုပါပဲ။ ရှိမယ်ဆိုလို့ရှိရင် အခန်း(၃)မှာဆိုရင် ရေ ဒီဆည်မြောင်းတာတမံက ရေတွေကိုသုံးစွဲတာ တောင်သူလယ်သမား တစ်ခုတည်းမဟုတ်ပါဘူး။ ဒါကြောင့်မို့ ကျွန်မအနေနဲ့ ထပ်မံပြီးတော့မှ ဆည်မြောင်းတာတမံများမှ ရေသုံးစွဲသူများ၏ ကိုယ်စားလှယ်များဆိုတာကို ထပ်မံပြီးတော့မှ ဖြည့်သွင်းချင်ပါတယ်။ အဲဒီလိုဖြည့်သွင်း လိုက်မယ်ဆိုလို့ရှိရင် အောက်မှာရှိတဲ့ အဖွဲ့ဝင်ဦးရေကလည်း အနည်းဆုံး(၉)ဦးကနေပြီးတော့မှ အများဆုံး (၁၁)ဦးအထိ ပါဝင်မှာဖြစ်ပါတယ်။ အဲဒီလိုပါပဲ။ ဒီရဲ့ အခန်း ဒီရဲ့ အပိုဒ် (ခ)၊ (ခ)မှာဆိုရင်လည်း ကျွန်မတို့ အနေနဲ့ဒီ ခုနကလိုပါဘဲ။ ဆည်မြောင်းတာတမံ သုံးစွဲသူများ၏ ကိုယ်စားလှယ်များဆိုလို့ရှိရင် သူ့ရဲ့ပါဝင်တဲ့ ဦးရေဟာ (၇)ဦးကနေပြီးတော့မှ အများဆုံး(၉)ဦး ပေါ့နော်။ ဒါပြောင်းလဲသွားမှာဖြစ်ပါတယ်။ နောက်တစ်ခု မြို့နယ်အဆင့်မှာဆိုလည်း အဲဒီအတိုင်းပါပဲ။ မြို့နယ်အဆင့်မှာလည်း ကျွန်မအနေနဲ့ ထပ်မံပြီးတော့ ခုနကပြောခဲ့သလိုပဲ အဓိကအားဖြင့် ဒေသခံဆည်မြောင်းတာတမံ သုံးစွဲသူများ၏ ကိုယ်စားလှယ်များ ပါမယ်ဆိုလို့ရှိရင် အဖွဲ့ဝင်ကအနည်းဆုံး (၇)ဦး ကနေပြီးတော့မှ ဒီအများဆုံး(၉) ဦးပေါ့နော်။ ကျွန်မတို့ ဒါလေးတွေကို ပြင်ချင်ပါတယ်။ ရပ်ကွက်မှာဆိုရင်တော့ ကျွန်မ (၉)ဦးကနေပြီးတော့မှ (၁၁)ဦးအထိတော့ ကျွန်မ ပြင်ချင်ပါတယ်ရှင့်။ ပြန်ပြီးတော့ ပြင်ချင်ပါတယ်။ ဘာကြောင့်လဲဆိုတော့ ရပ်ကွက်ကျေးရွာ အုပ်ချုပ်ရေးမှူးမှာ ဆိုလို့ရှိရင် ကျွန်မတို့ဒီ ပိုပြီးတော့မှ ကိုယ်စားပြုမှု၊ ပိုပြီးတော့လည်း ပါဝင်တယ်၊ ပိုပြီး တော့မှ တာဝန်ဝတ္တရားလည်း အဓိကကျတဲ့အတွက်ကြောင့်မို့လို့ အဲဒီမှာ ပါဝင်တဲ့သူတွေမှာ ကျွန်မတို့ ရေသုံးစွဲသူတွေရဲ့ ကိုယ်စားလှယ်တွေကိုပိုပြီးတော့ ပါဝင်စေလိုပါတယ်။ အားလုံးကို ကျေးဇူးတင်ပါတယ်ရှင်။</speech>
<speech type="speaker">ဦးမောင်မောင်အုန်း ဧရာဝတီတိုင်းဒေသကြီး မဲဆန္ဒနယ်အမှတ်(၅) ဆွေးနွေးဖို့ဖြစ်ပါတယ်။</speech>
<speech><mp id="1341">ဦးမောင်မောင်အုန်း(မဲဆန္ဒနယ်အမှတ်-၅၊ ဧရာဝတီတိုင်းဒေသကြီး)</mp>မင်္ဂလာပါခင်ဗျာ။ လေးစားအပ်ပါသော ပြည်ထောင်စုလွှတ်တော် နာယကကြီး၊ ပြည်ထောင်စုဝန်ကြီးများ၊ ပြည်ထောင်စု လွှတ်တော် ကိုယ်စားလှယ်များနှင့် လေ့လာသူများ ကိုယ်စိတ်နှစ်ဖြာ ကျန်းမာချမ်းသာစေကြောင်း ဆုတောင်း လိုက်ပါတယ်။ ကျွန်တော်ကတော့ ဧရာဝတီတိုင်းဒေသကြီး၊ မဲဆန္ဒနယ်အမှတ်(၅)က အမျိုးသားလွှတ်တော် ကိုယ်စားလှယ် ဦးမောင်မောင်အုန်း ဖြစ်ပါတယ်။ ကျွန်တော်ဆွေးနွေးလိုတာကတော့ အခန်း(၃)၊ ရေခွန်နှင့် တာတမံခွန်နှုန်းထား သတ်မှတ်ခြင်းပုဒ်မတွေမှာ ဆည်ရေသောက်ဧရိယာ သို့မဟုတ် ရေဘေးကာကွယ်သည့် ဧရိယာအတွင်းရှိ လယ်မြေများကို အခွန်စည်းကြပ်ကောက်ခံမည့်အဖွဲ့ကဆိုတဲ့ ဆိုရာမှာ သဘောသဘာဝ နှင့် ကျယ်ပြောမှုမတူတဲ့အရာနှစ်ခု ပေါင်းစပ်ထားခြင်းဖြစ်နေပါတယ်။ ဒါကြောင့်မို့လို့ ဆည်ရေသောက် ဧရိယာနှင့် ရေဘေးကာကွယ်တဲ့ဧရိယာများကို သီးသန့်ဥပဒေပုဒ်မ ခွဲထားစေချင်ပါတယ်။ အပိုဒ်(က) ၁ မှာလည်း သီးနှံတစ်ရာသီတွင် တစ်ဧကလျှင် ၂၀၀၀ ကျပ်နှုန်းဖြစ်စေလို့ ပေးထားပါ တယ်။ ကျွန်တော် ထပ်မံဖြည့်စွက်လိုတာကတော့ လီတာ ၁၀၀၀ လျှင် ၅၀၀ ဖြစ်စေ၊ ၁၀၀၀ ဖြစ်စေနဲ့ ဖော်ပြသင့်ပါတယ်။ ဘာပြုလို့လဲဆိုတော့ စိုက်ပျိုးရေးနည်းပညာဖွံ့ဖြိုးတဲ့ သြစတြေးလျ၊ နောက် အစ္စရေး နိုင်ငံတွေမှာ ရေကို အပင်ရဲ့ အမြင့် ၆ လက်မ၊ ၈ လက်မအထိ စိုရုံဖျန်းတဲ့စနစ်တွေကို ဒီနေ့သုံးစွဲနေပြီး တော့ သူတို့က Litre Per Dollar နဲ့ ပေးဆောင်ရပါတယ်။ ကျွန်တော်တို့ကလည်း တကယ် ခုနက တစ်ဧက ဆိုရင် တစ်ဧကပြည့်အောင်မစိုက်တဲ့ပုဂ္ဂိုလ်တွေအတွက် ဒါဟာ ဒီလိုပေးရမယ်ဆိုရင် မသင့်လျော် တဲ့အတွက် ကျွန်တော် ဒါကိုလည်း နောက်ထပ်ထည့်သွင်းစေချင်တဲ့စေတနာနဲ့ ကျွန်တော် ဒါဆွေးနွေးခြင်းဖြစ်ပါတယ်။ ကျွန်တော်တို့ဟာ စိုက်ပျိုးရေးနည်းပညာတိုးတက်ပြောင်းလဲဖို့ရာအတွက်လည်းကြိုတင်စဉ်းစား ပြင်ဆင် ထားသင့်တယ်လို့ ယူဆပါတယ်။ အပိုဒ်(ခ)မှာ အဲဒီလိုပဲ ရေထုထည်ပမာဏနဲ့ အခွန်စည်းကြပ်သင့်ပါတယ်။ ဒီနေရာမှာ အထူးအငြင်း ပွားစရာဖြစ်နေတာက ရေဘေးကာကွယ်တဲ့ ဧရိယာသတ်မှတ်ခြင်းမှာ ဥပမာပြောရလို့ရှိရင် ကျွန်တော်တို့ ဟင်္သာတခရိုင်အတွင်းမှာဆိုရင် ကြံခင်းမြို့နယ်က ဆိပ်သာကဆိုရင် ဟင်္သာတ၊ ဧရာဝတီမြစ်ကမ်းဘေး တစ်လျှောက်မှာ ရေကာတာမိုင် ၂၀၀ ကျော် ရှိပါတယ်။ ဒါဟာ ဧရာဝတီအနောက်တစ်လွှား၊ အနောက် ရိုးမအထိ စိုက်ပျိုးမြေ လယ်၊ ယာ၊ ကိုင်း၊ ကျွန်းတွေ ပါဝင်နေပါတယ်။ ဒါကြောင့်မို့လို့ မြေပုံအပေါ်မှာ မြေအနိမ့်အမြင့် Topographic Map အရ ရေကြီးမှုကို အမြင့်ဆုံးကာကွယ်ပေးနိုင်မှုနဲ့ တွက်ချက်ပြီး သတ်မှတ်သင့်တာမို့ ရေဘေးကာကွယ်သည့်ဧရိယာ ဆိုသည်မှာဆိုတဲ့ အနက်အဓိပ္ပာယ်ဖွင့်ဆိုချက် လိုအပ်မယ် ဖြစ်ပါတယ်။ တာတမံဥပဒေ တာတမံရဲ့ တည်ဆောက်ပုံအရ ဧရာဝတီမြစ်ရဲ့ အနောက်ခြမ်းနဲ့ အရှေ့ဘက်ခြမ်း ဟာမတူပါဘူး။ ဒါကြောင့်မို့လို့ ဒါဟာထည့်သွင်းစဉ်းစားသင့်တယ်လို့ ကျွန်တော် ဆွေးနွေးခြင်းဖြစ်ပါတယ်။ လေးစားအပ်ပါသော နာယကကြီးခင်ဗျာ။ အခန်း(၃) အပိုဒ်(၆) ကိုလည်း အထက်ပါဆွေးနွေးတဲ့ အတိုင်း အခွန်စည်းကြပ်ရာမှာ တစ်ဧကကျသင့်နှုန်းနဲ့ သို့မဟုတ် တစ်လီတာကျသင့်နှုန်းနဲ့ဖြစ်စေ၊ လီတာ တစ်ထောင် ကျသင့်နှုန်းနဲ့ဖြစ်စေ အခြေအနေ ၂ မျိုးနဲ့ သက်ရောက်စေတဲ့ ဥပဒေဖွဲ့စည်းမှုကို ဖြစ်စေချင်ပါ တယ်။ အခန်း(၄) ရေခွန်နှင့်တာတမံခွန် စည်းကြပ်ကောက်ခံရေးအဖွဲ့ အဆင့်ဆင့်ဖွဲ့စည်းခြင်းနဲ့ လုပ်ငန်း တာဝန်များမှာ တိုင်းဒေသကြီး၊ ပြည်နယ်၊ နေပြည်တော်ကောင်စီ၊ ကိုယ်ပိုင်အုပ်ချုပ်ခွင့်ရဒေသအသီးသီးမှ ခရိုင်၊ မြို့နယ်၊ ရပ်ကျေးအထိ ဖွဲ့စည်းပုံကောင်းပါတယ်။ သို့သော် မပြေးသော်ကံရာရှိဆိုသလို တစ်စုံ တစ်ယောက်တစ်ဖွဲ့ဟာ အဂတိတရားနဲ့ မငြိစွန်းနိုင်ပါဘူးလို့ ကတိပေးဖို့ခက်ပါတယ်။ ဒါ့ကြောင့် ကြီးကြပ် ကွပ်ကဲသူများနဲ့ စည်းကြပ်သူများကို ထိန်းကွပ်ကြပ်မတ်ပေးမယ့် ဥပဒေကိုလည်း ထည့်သွင်းပြဋ္ဌာန်း သင့်ကြောင်း အကြံပြုလိုပါတယ်။ အပိုဒ် ၈ အပိုဒ် ရ မှာ ပုဒ်မခွဲ(က) အရ လုပ်ငန်းတာဝန်ခွဲဝေမှုအပိုင်းမှာ တိုင်းဒေသကြီး သို့မဟုတ် ပြည်နယ် သို့မဟုတ် ပြည်ထောင်စုနယ်မြေအတွင်း အခွန်လျာထားချက် ပြည့်မီအောင် စည်းကြပ် ကောက်ခံရေးအတွက် လိုအပ်သလို ကြီးကြပ်ကွပ်ကဲခြင်းဆိုရာမှာ တိုင်းပြည်အတွက်၊ နိုင်ငံအတွက် လိုအပ်ချက်ကြည့်တာမှန်ပါတယ်။ ဒါပေမယ့် ပြည်သူ့အတွက် တစ်ခါတလေ ဝန်ထုပ်ဝန်ပိုးဖြစ်နေမယ်ဆိုရင် မသင့်တော်ပါဘူး။ ဒါကြောင့်မို့လို့ ဆင်ခြင်တုံတရားနဲ့ ထိန်းညှိပေးဖို့အတွက် ထိုက်သင့်သည့် အခွန် လျာထားချက်ပြည့်မီအောင် စည်းကြပ်ကောက်ခံရေးဆိုတဲ့ စာသားလေးကို ပြင်စေချင်ပါတယ်။ လေးစားအပ်ပါသော နာယကကြီးခင်ဗျာ။ အပိုဒ် ၁၁ မှ အပိုဒ်ခွဲ(ဂ) အခွန်ပြေစာများ လက်ခံရရှိ သည့်အခါ မှတ်တမ်းတင်ပြီး အခွန်များကို ဆောလျင်စွာကောက်ခံ၍ ကောက်ခံရရှိသော အခွန်ငွေကို သက်ဆိုင်ရာရုံးသို့ နှောင့်နှေးမှုမရှိဘဲ ပေးသွင်းခြင်းလို့ဆိုတဲ့အပိုဒ်မှာ အတိအကျမဖော်ပြဘဲ ဆောလျင်စွာဆိုတဲ့ ဖော်ပြချက်အစား လစဉ် သို့မဟုတ် ၃ လ တစ်ခါ သို့မဟုတ် ၆ လ တစ်ခါ၊ နှစ်စဉ်စသဖြင့် ကာလကိုခွဲပြီး ထိုကာလတွေရဲ့ ပထမအပတ် သို့မဟုတ် ဒုတိယအပတ် စသည့်ပြဋ္ဌာန်းခဲ့ရင် အငြင်း ပွားဖွယ်၊ မလျော်သြဇာသုံးခြင်းတို့ ကင်းဝေးနိုင်ပါလိမ့်မယ်လို့ တင်ပြပါရစေ။ ဒါမှသာ အပိုဒ်စာလုံးပါတဲ့ ဖော်ညွှန်းချက်ဖြစ်တဲ့ အခွန်စည်းကြပ်ကောက်ခံရန် သတ်မှတ်ရက်ကုန်ဆုံးသည့်အခါဆိုတဲ့ တိကျတဲ့ဖော်ပြချက် ဟာ အထက်ကဆွေးနွေးတဲ့ အပိုဒ် ၈နဲ့ ဆီလျော်မှာဖြစ်ပါတယ်။ ဒါ့အပြင် ဥပဒေသတ်မှတ်ပြီဆိုရင် မလိုက်နာခဲ့ပါက ဘယ်လိုမျိုးထိုက်သင့်တဲ့ အပြစ်ပေးအရေးယူမှု ရှိရမလဲဆိုတာကို ကျွန်တော်တို့ စဉ်းစားပြီးတော့ မလိုက်နာခဲ့ရင် အပြစ်ပေးအရေးယူဖို့ဥပဒေကိုလည်း သတ်မှတ်ထားသင့်ပါတယ်။ ဒါမှသာ ထိရောက်စွာ လိုက်နာကျင့်သုံးမှုရှိမယ်လို့ သုံးသပ်မိပါတယ်။ အလျဉ်း သင့်ဆုံးတင်ပြရရင် ကျွန်တော်တို့မဲဆန္ဒနယ်များဖြစ်တဲ့ အင်္ဂပူ၊ မြောင်၊ ကြံခင်းဆိုတဲ့ မြို့နယ် ၃ ခုထဲမှာ ဆည် ၄ ခု ရှိပါတယ်။ ရေပေးမြောင်းလက်တံတွေနဲ့ ဆည်ရေသောက်ဧက သောင်းဂဏန်းကျော် နွေစပါး၊ စပါး စိုက်ကြပါတယ်။ ဒါပေမယ့် မနက်အလယ်လက်ထက်က နုန်းအိုင်တွေအဖြစ်၊ စိမ့်မြေတွေအဖြစ် ပြောင်းသွားလို့ လယ်သမားတွေ ဒုက္ခရောက်ကြရပါတယ်။ စပါး စိုက်လို့မရပါဘူး။ ဒါဟာ ဆည်ရေကို လယ်ထဲသွင်းတဲ့စနစ်ပဲ လုပ်ထားပြီး စနစ်တကျရေထုတ်တဲ့ Drainage System မရှိလို့ဆိုတာ ပညာရှင်များလည်း သုံးသပ်တင်ပြခဲ့ဖူးပါတယ်။ ဒီလိုဆည်ရေကန်မြှင့်မှုစနစ် အားနည်းမှုကြောင့် နစ်နာနေတဲ့ လယ်သမားများအတွက် ကာကွယ်တဲ့ဥပဒေလည်း ထားသင့်ပါတယ်။ နောက်ဆုံးအနေနဲ့ တင်ပြလိုတာက ဥပဒေပြုတာနဲ့အတူ ကျူးလွန်ဖောက်ဖျက်သူကို အပြစ်ပေးဖို့ လိုပါမယ်။ ဒါမှသာ လေးစားလိုက်နာ ကျင့်သုံးကြပါလိမ့်မယ်။ ဥပဒေမှာ အခွန်ပေးဆောင်ရန် ပျက်ကွက် သူကို အရေးယူသလို အခွန်ကောက်ခံရန် ပျက်ကွက်သူကိုလည်း အရေးယူတဲ့ပြစ်ဒဏ်များ ထည့်ပေးသင့် ကြောင်း အကြံပြုလိုပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးကြည်ဝင်း ဧရာဝတီတိုင်းဒေသကြီးမဲဆန္ဒနယ်အမှတ်(၁၂) ဆွေးနွေးဖို့ဖြစ်ပါတယ်။</speech>
<speech><mp id="1347">ဦးကြည်ဝင်း(မဲဆန္ဒနယ်အမှတ်-၁၂ ၊ ဧရာဝတီတိုင်းဒေသကြီး)</mp>ပြည်ထောင်စုလွှတ်တော် နာယကကြီးနှင့် ပြည်ထောင်စုလွှတ်တော် ကိုယ်စားလှယ်များ၊ ပြည်ထောင်စုဝန်ကြီးများနဲ့ ဧည့်သည်တော် များအားလုံး မင်္ဂလာပါလို့ နှုတ်ခွန်းဆက်သပါတယ်။ ကျွန်တော်ကတော့ ဧရာဝတီတိုင်းဒေသကြီး မဲဆန္ဒနယ်အမှတ်(၁၂)က အမျိုးသားလွှတ်တော်ကိုယ်စားလှယ် ဦးကြည်ဝင်း ဖြစ်ပါတယ်။ ကျွန်တော် ယခု ဆွေးနွေးမှာကတော့ ဥပဒေကြမ်းရဲ့ အခန်း(၁) အပိုဒ် ၃ ထဲမှာပါတဲ့ လယ်ယာမြေအဓိပ္ပာယ်ဖွင့်တဲ့အထဲမှာ ဥယျာဉ်မြေရဲ့ နောက်ဘက်မှာ မြေလွတ်၊ မြေလပ်၊ မြေရိုင်းဥပဒေကို ထည့်ပေးဖို့ ကျွန်တော် ဆွေးနွေးမှာ ဖြစ်ပါတယ်။ နာယကကြီးခင်ဗျာ။ ၂၀၁ရ ခုနှစ် ရေခွန်နဲ့ တာတမံခွန်ဥပဒေကြမ်း အခန်း(၁) အပိုဒ် ၃ မှ အဓိပ္ပာယ် ဖွင့်ဆိုတဲ့ အပိုဒ်ခွဲ(က) လယ်ယာမြေကို အဓိပ္ပာယ်ဖွင့်ထားတာကို လေ့လာကြည့်ရင် ၂၀၁၂ ခုနှစ် လယ်ယာမြေ ဥပဒေအခန်း(၁) ပုဒ်မ ၃(က) လယ်ယာမြေကို အဓိပ္ပာယ်ဖွင့်ဆိုထားတဲ့အတိုင်းပဲ ရေးထားတာကို တွေ့ရ ပါတယ်။ ဒီနေရာမှာတင်ပြလိုတာက ၂၀၁၂ ခုနှစ်မှာပဲ ပြဋ္ဌာန်းတဲ့ လယ်ယာမြေနဲ့အတူ၊ ဥပဒေနဲ့အတူ မြေလွတ်မြေရိုင်းဥပဒေဆိုတာလည်း ပြဋ္ဌာန်းထားတယ်။ အဲဒီဥပဒေရဲ့ ပုဒ်မ ၂(င)မှာ မြေလွတ်၊ မြေလပ်ကို စိုက်ပျိုးရေးအတွက် လုပ်ကိုင်နိုင်တဲ့မြေအဖြစ် သတ်မှတ်ထားတာကို တွေ့ရပါတယ်။ ပုဒ်မ(စ)မှာ မြေရိုင်းကို အဓိပ္ပာယ်ဖွင့်တဲ့ ရေးဆွဲထားတယ်။ မြေရိုင်းဟာ သစ်ပင်တွေ၊ ဝါးပင်တွေ၊ ခြုံနွယ်ပင်တွေ ပေါက်ရောက် နေခြင်း၊ တောရိုင်းမြေ ဥပဒေနဲ့အညီ သစ်တောအဖြစ်မှ ပယ်ဖျက်ပြီးတော့ စိုက်ပျိုးရေးအတွက်အသုံးပြုဖို့ ရည်ရွယ်ထားတာပါပဲ။ ဒါကြောင့်မို့လို့ အဲဒီဥပဒေအခန်း(၄) ပုဒ်မ ၁၀ ကို လေ့လာရင် မြေလွတ်၊ မြေလပ်၊ မြေရိုင်းတွေကို စိုက်ပျိုးရေးအတွက် ဧက ၅၀၀၀ အထိ အသုံးပြုခွင့်ပေးဖို့ သူရဲ့ဥပဒေမှာ ပြဋ္ဌာန်းထား တာကို တွေ့ရတယ်။ နာယကကြီးခင်ဗျာ။ ကျွန်တော်တို့နိုင်ငံဟာ လယ်ယာစိုက်ပျိုးရေးကို ဦးစားပေးနေတဲ့ နိုင်ငံ ဖြစ်တယ်။ ဒါကြောင့် ဒီနေရာမှာ တင်ပြလိုတာက ၂၀၁၂ ခုနှစ် လယ်ယာမြေဥပဒေကို ပြဋ္ဌာန်းလိုက်တဲ့အတွက် ၁၉၅၃ လယ်ယာမြေနိုင်ငံပိုင်ပြုလုပ်ရေးဥပဒေဟာလည်း ပယ်ဖျက်လိုက်ပါတယ်။ ဒါကိုထပ်သုံးဖို့ ကျွန်တော့ အနေနဲ့ပြောတာမဟုတ်ပါဘူး။ ဆက်စပ်ပြီး နှိုင်းယှဉ်လေ့လာနိုင်ရန်အတွက် တင်ပြလိုတာက ၁၉၅၃ လယ်ယာမြေနိုင်ငံပိုင်ဥပဒေမှာ လယ်ယာမြေကို အဓိပ္ပာယ်ဖွင့်တဲ့အထဲမှာ မြေရိုင်းကို လယ်ယာလုပ်ကိုင် နိုင်သောမြေရိုင်းဆိုတာ ထည့်ထားတယ်။ ဒါကြောင့် မြေရိုင်းဟာလည်း လယ်ယာလုပ်ကိုင်နိုင်တဲ့ လယ်မြေ နိုင်ငံတော်က စိုက်ပျိုးရေးအတွက် လယ်သမားတွေကို လုပ်ကိုင်ခွင့်ပြုရတာပါပဲ။ ဒါကြောင့် မြေရိုင်း ကနေ လယ်ယာမြေတွေဖြစ်လာတာ လက်တွေ့ပါပဲ။ နာယကကြီးခင်ဗျာ။ ဆက်စပ်ပြီးတော့ လေ့လာစဉ်းစားရမှာကတော့ ၁၉၇၈ ခုနှစ် လမ်းစဉ်ပါတီ အာဏာရကာလ လယ်ယာနဲ့သစ်တောဝန်ကြီးဌာန ကြေညာချက်အမှတ်(၄) ၁၉၇၈ မှာ သစ်တောကွက် ထဲမှာ စိုက်ထားတဲ့ စပါးတွေကို တာဝန်ကျေပေးသွင်းဖို့ ထုတ်ပြန်တဲ့ ကြေညာချက်ကိုကြည့်ရင် မြေလွတ်၊ မြေလပ်၊ မြေရိုင်းတွေဟာလည်းပဲ လယ်ယာမြေလုပ်ငန်းစဉ်မှာ ပါနေတယ်လို့ သတ်မှတ်ရပါလိမ့်မယ်။ နောက်ထပ်ကျွန်တော့အနေနဲ့ တင်ပြချင်တာက မြန်မာပြည်ပင်လယ်ပိုင်း သစ်တောကြိုးဝိုင်းရှိတဲ့ ငပုတော မြို့နယ်၊ လပွတ္တာမြို့နယ်၊ မော်လမြိုင်ကျွန်းမြို့နယ်၊ ဘိုကလေးမြို့နယ်၊ မြောင်းမြမြို့နယ်တွေမှာရှိတဲ့ သစ်တောကြိုးဝိုင်းများဟာ ၁၉၆၄ ခုနှစ်ခန့်ကတည်းက ထင်းတောတွေပြုန်းတီးလို့ လယ်ယာမြေတွေ ဖြစ်ပြီး စပါးစိုက်ပျိုးမှုတွေ အောင်မြင်နေတာတွေ့ပါတယ်။ ဒါကြောင့် ရေငန်မဝင်နိုင်အောင် ရေငန်တားတမံ တွေကို ၁၉၅၄ ခုနှစ်ကစပြီး အဲဒီကာလက ဖဆပလအစိုးရက အစိုးရအဆက်ဆက် ရေငန်တားတာတွေကို တည်ဆောက်ပေးခဲ့ပါတယ်။ ကမ္ဘာ့ကုလသမဂ္ဂ စားနပ်ရိက္ခာနဲ့အဖွဲ့ကလည်းပဲ လာပြီးကူညီပြီးတော့ ဘိုကလေး၊ မော်လမြိုင်ကျွန်း၊ လပွတ္တာမြို့တွေမှာ စပါး ၁၊ စပါး ၂ ဆိုတဲ့ စီမံကိန်းတွေနဲ့ ရေငန်တားတာတွေကို လုပ်ပေးတာကိုတွေ့ပါတယ်။ ဒါပေမယ့် သစ်တောကြိုးဝိုင်းကနေ ပယ်ဖျက်တာတွေ စနစ်တကျ မရှိတာတော့ အခက်အခဲတွေတော့ ရှိတယ်။ နာယကကြီးခင်ဗျာ။ သစ်တောကွက် ထင်းတောတွေကနေ မြေလွတ်၊ မြေလပ်၊ မြေရိုင်းတွေဟာ စပါးစိုက်ပျိုးပြီး တာတမံတွေကြောင့် ဆန်စပါးသီးနှံစိုက်ပျိုးရေး အောင်မြင်တယ်။ လယ်ယာမြေအဖြစ် လုပ်နေတဲ့အတွက် လယ်သမားတွေမှာလည်း အကျိုးရှိတယ်။ ဒါကြောင့်မို့လို့ တာတမံခွန်တွေပေးဖို့ တာဝန် ရှိပါတယ်။ လယ်ယာမြေအဓိပ္ပာယ်ဖွင့်တဲ့ အပိုဒ်ထဲမှာ မြေလွတ်၊ မြေလပ်၊ မြေရိုင်းထည့်မထားရင် ဒီဒေသ တွေမှာ တာတမံခွန် ကောက်ခွင့်မရှိပါဘူး။ ဒါကို ကျွန်တော့အနေနဲ့ တင်ပြတာပါ။ ဒါကြောင့် မြေလွတ်၊ မြေလပ်၊ မြေရိုင်းကို လယ်ယာမြေထဲမှာ ထည့်သွင်းအဓိပ္ပာယ်ဖွင့်ဖို့ လိုအပ်ပါတယ်။ နာယကကြီးခင်ဗျာ။ သဘာဝဖြစ်စဉ်အရ လယ်ယာတိုးလာရင် သစ်တောကဆုတ်ပေးရတယ်။ အိမ်ယာတိုးလာရင် လယ်ယာကဆုတ်ပေးရတယ်။ ဒါတိုင်းပြည်ရဲ့ လိုအပ်ချက်ပါပဲ။ သစ်တောတွေဟာ အခြေအနေအရ လယ်ယာမြေအဖြစ်ကို ရွေ့လျာကျဆင်းတာဟာ တိုင်းပြည်အတွက် အကျိုးရှိပါတယ်။ လယ်ယာနဲ့သစ်တော ဒုဝန်ကြီးတစ်ဦး ပြောပြချက်အရဆိုရင် လယ်ဧက ၅ သန်း နီးပါးလောက်ဟာ သိမ်းဆည်းခံထားရတဲ့ အထဲမှာပါတယ်။ အဖွဲ့တစ်ခုကဆိုရင် ဧက ၂ သန်းလောက် ရှိတယ်။ လယ်မလုပ်ဘဲနဲ့ ကုမ္ပဏီတွေကလည်း လယ်ဧက ၃ သန်းလောက်အထိ ယူထားတယ်။ အဲဒီဟာတွေဟာ လယ်ယာမြေတွေနဲ့ မြေလွတ်၊ မြေလပ်၊ မြေရိုင်းတွေပါပဲ။ နာယကကြီးခင်ဗျာ။ ပဲခူးရိုးမနဲ့ သစ်တောမှာရှိတဲ့ မြန်မာနိုင်ငံဒေသတွေမှာ သစ်တောကြိုးဝိုင်း ပယ်ဖျက်ပြီးတော့ မြေလွတ်၊ မြေလပ်ပြောင်းလဲတဲ့အခါမှာ ဧက ၃.ရ သန်းလောက်ရှိတယ်လို့ ပြည်ပ သဘာဝပတ်ဝန်းကျင်ထိန်းသိမ်းရေးအဖွဲ့က ထုတ်ပြန်ထားတာရှိပါတယ်။ ဥပမာအားဖြင့် လက်တွေ့ သိတာက ပဲခူးရိုးမဒေသ ဖြူးမြို့၊ တောင်ငူမြို့၊ အုတ်တွင်းမြို့တွေမှာ လွန်ခဲ့တဲ့ နှစ် ၄၀၊ ၅၀ ကတည်းက သစ်တောတွေမရှိတော့လို့ လယ်သမားပြည်သူတွေက လယ်ယာမြေတွေကို ဆန်စပါးစိုက်ပျိုး လုပ်ကိုင်တယ်။ လမ်းစဉ်ပါတီခေတ်မှာ စပါးတာဝန်ချိန်တွေ ပေးရတယ်။ အဲဒီဒေသမှာ ခပေါင်းဆည်ဆိုတာလည်းရှိတယ်။ ဆိုလိုချင်တာက သစ်တောမြေကနေ မြေလွတ်၊ မြေရိုင်းတွေ လယ်ယာမြေတွေအဖြစ် ပြောင်းသွားတာကို တင်ပြရခြင်းဖြစ်ပါတယ်။ ၂၀၁၂-၂၀၁၃ ခုနှစ်ရောက်မှ အဲဒီဒေသတွေမှာ လယ်ယာတွေကို သစ်တောကြိုးဝိုင်း ပယ်ဖျက်ပြီးတော့ လယ်သမားတွေကလည်း လယ်လုပ်တယ်။ ကုမ္ပဏီတွေကလည်းလုပ်တယ်။ တွေနဲ့ ပြည်ထောင်စုလွှတ်တော် ကိုယ်စားလှယ်တော်ကြီးများ မြေလွတ်၊ မြေလပ်၊ မြေရိုင်းတွေကို ယခု ရေးဆွဲတဲ့ဥပဒေကြမ်းရဲ့ လယ်ယာမြေအဓိပ္ပာယ်ဖွင့်ဆိုတဲ့အထဲမှာ ထည့်သွင်းရေးဆွဲခဲ့ခြင်းမရှိရင် ရေခွန် ကောက်လို့မရပါဘူး။ ဆည်ရေသုံးနေလို့ ရေခွန်ကောက်တယ်ဆိုရင် ဥပဒေနဲ့မညီပါဘူး။ ဒါကြောင့် လယ်ယာမြေအဓိပ္ပာယ်ဖွင့်ဆိုသော အပိုဒ် ၃(က)မှာ လယ်ယာမြေဆိုသည်မှာ လယ်မြေ၊ ယာမြေ၊ ကိုင်းကျွန်းမြေ၊ တောင်ယာမြေ၊ ဓနိမြေ၊ ဥယျာဉ်မြေရဲ့ စာသားနောက်မှာ မြေလွတ်၊ မြေလပ်၊ မြေရိုင်းစာသား ထည့်သွင်း ပေးရန် တင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ရေခွန်နှင့် တာတမံခွန် ဥပဒေကြမ်း နဲ့စပ်လျဉ်းပြီး ဆွေးနွေးလိုတဲ့ လွှတ်တော်ကိုယ်စားလှယ်အမည်စာရင်း တောင်းခံစဉ်ကတည်းက ပြင်ဆင်ချက် အဆို တင်သွင်းဆွေးနွေးလိုတယ်ဆိုရင် ပြင်ဆင်လိုတဲ့ အပိုဒ်၊ အပိုဒ်ခွဲ၊ ပြင်ဆင်ချက်တို့ကို တိတိကျကျ ဖော်ပြပေးဖို့ မှာထားပြီးဖြစ်ပါတယ်။ ပြင်ဆင်လိုတယ်ဆိုရင် အကြံပြုဆွေးနွေးရုံနဲ့ မလုံလောက်ပါဘူး။ ဘယ်လိုပြင်ဆင်ချင်တယ်ဆိုတာကို တိတိကျကျ ဖော်ပြဖို့လိုအပ်ပါတယ်။ ဒါမှသာ လိုအပ်သလို ဆွေးနွေးပြီး အဆုံးအဖြတ်ရယူနိုင်မှာဖြစ်ကြောင်း ထပ်မံအသိပေး အကြောင်းကြားပါတယ်။ ရေခွန်နှင့် တာတမံခွန် ဥပဒေကြမ်းနဲ့စပ်လျဉ်းပြီး တစ်ပိုဒ်ချင်းစီအလိုက် အတည်ပြုရန် အဆိုတင်သွင်းခြင်းနဲ့ လွှတ်တော်ရဲ့ အဆုံးအဖြတ်ရယူခြင်းအစီအစဉ်တို့ကို ၆-၆-၂၀၁ရ ရက်(အင်္ဂါနေ့)မှာ ကျင်းပပြုလုပ်မယ့် ပြည်ထောင်စု လွှတ်တော်အစည်းအဝေးမှာ ဆောင်ရွက်ရန်လျာထားပါကြောင်း ကြေညာပါတယ်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျာ။ အစည်းအဝေးကို မိနစ်(၃၀)ခန့် ခေတ္တ ရပ်နားပါမယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျာ။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။</speech>
</bill>
<bill>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်ပါသော ပြည်ထောင်စုလွှတ်တော် ကိုယ်စားလှယ်များ နှင့် ဧည့်သည်တော်များခင်ဗျား။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံးထိုင်နိုင်ကြပါပြီခင်ဗျား။</speech>
<title>လွှတ်တော်နှစ်ရပ်သဘောကွဲလွဲသော မြန်မာ့ပိုင်နက်ပင်လယ်နှင့် ပင်လယ်ဇုန်များဥပဒေကြမ်း နှင့်စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၁၁) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ မြန်မာ့ပိုင်နက် ပင်လယ်နှင့်ပင်လယ်ဇုန်များ ဥပဒေကြမ်းနဲ့စပ်လျဉ်းပြီး ၂၆-၅-၂၀၁ရ ရက်တွင် ကျင်းပပြုလုပ်ခဲ့တဲ့ ပြည်ထောင်စု လွှတ်တော်အစည်းအဝေးမှာ ဥပဒေကြမ်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာကို လွှတ်တော်သို့ ထပ်မံဖတ်ကြားတင်ပြခဲ့ပြီး ဖြစ်ပါတယ်။ ယင်းအစီရင်ခံစာနဲ့စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော် ကိုယ်စားလှယ် ၄ ဦးရှိပါတယ်။ ဆွေးနွေးမယ့် လွှတ်တော်ကိုယ်စားလှယ်များအနေနဲ့ ဆွေးနွေးလိုတဲ့ အပိုဒ်၊ အပိုဒ်ခွဲ အားလုံးအတွက် ပြင်ဆင်ချက်အဆိုတင်သွင်းခြင်းအပါအဝင် တစ်ပေါင်းတည်းဆွေးနွေးကြဖို့ ဖြစ်ပါတယ်။ ပြင်ဆင်ချက်ဇယားကို နောက်ဆက်တွဲဖြင့်ဖော်ပြထားပါသည်။ ပထမဦးစွာ ဦးမောင်မြင့် မင်းကင်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="238">ဦးမောင်မြင့်(မင်းကင်းမဲဆန္ဒနယ် ၊ စစ်ကိုင်းတိုင်းဒေသကြီး)</mp>အားလုံးမင်္ဂလာပါ ခင်ဗျား။ ကျွန်တော်က မင်းကင်းမဲဆန္ဒနယ်မှ ဦးမောင်မြင့်ဖြစ်ပါတယ်။ ပိုင်နက်ပင်လယ်နဲ့ ပင်လယ်ဇုန်များ ဥပဒေက ယခင်ဥပဒေဟောင်းရှိပြီးဖြစ်ပါတယ်။ ဒါပေမယ့်လည်း Unclose ကို ကျွန်တော်တို့မြန်မာနိုင်ငံ ဝင်ရောက်ပြီးတဲ့ အခြေအနေနဲ့ ပြည်တွင်းမှာရှိနေတဲ့ Existing Law တွေနဲ့ Inline ဖြစ်နိုင်ဖို့အတွက် ကျွန်တော်တို့ ဥပဒေကို ဒါပြုပြင်ခြင်းပဲဖြစ်ပါတယ်။ အဲဒီတော့ ဥပဒေကို ပြုပြင်တဲ့နေရာမှာ ပြုပြင်ရ၊ ပြင်ဆင်ရမှာ များတဲ့အတွက်ကြောင့်မို့ ဥပဒေအသစ်ရေးဆွဲတာလည်းဖြစ်ပါတယ်။ ဒီဥပဒေကြမ်းကို ပြီးခဲ့တဲ့ လွှတ်တော် Session gpmosas:m Cascosq yoscossos Gag:cg:ople:cos? Detative Agenda os ပါပြီးဖြစ်ပါတယ်။ သို့သော်လည်း အကြောင်းအမျိုးမျိုးကြောင့် နောက်ဆုတ်သွားပြီးတော့မှ စောစောက နာယကကြီးတင်ပြသလိုပဲ ၂၆ ရက်နေ့က ကျွန်တော်တို့ ဥပဒေကြမ်းပူးပေါင်းကော်မတီရဲ့ အတွင်းရေးမှူး ဖြစ်တဲ့ ဒေါက်တာမြတ်ဉာဏစိုးကလည်း ရှင်းပြပြီးဖြစ်ပါတယ်။ အဲဒီတော့ ဒီလိုဖြစ်ရတဲ့ အကြောင်းရင်းကို ဒါတော်တော်များများကတော့ နားလည်ကောင်းမှ နားလည်ပါလိမ့်မယ်။ ကျွန်တော်တို့ကတော့ ဒီဟာကိုဆွေးနွေးမယ့်သူတွေဖြစ်တော့ ဘာကြောင့်ကြာသလဲ ဆိုတာကို လေ့လာကြည့်တော့ အင်မတန်လည်းကြာသင့်ပါတယ်။ ဘာကြောင့်လဲဆိုတော့ ဥပဒေကြမ်း ရေးဆွဲတဲ့နေရာမှာ ပညာရှင်စုံလေပိုကောင်းလေပါပဲ။ နိုင်ငံခြားရေးဝန်ကြီးဌာနအနေနဲ့ကလည်း ပညာရှင် တော်တော်များများနဲ့ရေးဆွဲတာဖြစ်ပေမယ့် လိုအပ်ချက်တွေကတော့ ရှိနေပါသေးတယ်။ ဒါကြောင့်မို့လို့ ကျွန်တော်တို့ ဖြန့်ဝေထားပြီးတဲ့ ဥပဒေကြမ်းအပေါ်မှာ ယခင်တုန်းက ဆောင်ရွက်ခဲ့တဲ့ ပညာရှင်များဖြစ်ကြတဲ့ ဒေါ်လှမျိုးနွယ်တို့၊ ဦးကျော်ဆန်းတို့ ပုဂ္ဂိုလ်တွေက အင်မတန်ကို စေတနာထားပြီးတော့မှ ဒါ လာရောက် ဆွေးနွေးတင်ပြကြတဲ့အတွက်ကြောင့်မို့လို့ ယခုလို Amendment တွေကြား Adjustment တွေ ဖြစ်လာတယ် လို့ ကျွန်တော်သိရပါတယ်။ ဒါကိုလည်း ကျွန်တော်တို့က ဝမ်းမြောက်ဝမ်းသာနဲ့ ကြိုဆိုပါတယ်။ တကယ်တော့ ဒီဥပဒေဟာ နိုင်ငံအတွက် အင်မတန်အရေးကြီးပါတယ်။ ဘာကြောင့် အရေးကြီး သလဲဆိုရင်တော့ ကျွန်တော်တို့ရဲ့နိုင်ငံမှာ ကုန်းနယ်နိမိတ်ဆိုတာက Limited ဖြစ်သွားပါပြီ။ ရေနယ်နိမိတ် ဆိုတာကတော့ ထပ်မံတိုးချဲ့လို့ရတယ်။ ကျွန်တော်တို့ဒီဥပဒေပြဋ္ဌာန်းထားမှာကို အိမ်နီးချင်း၊ ရေနယ်နိမိတ်ခြင်း ထိစပ်နေတဲ့နိုင်ငံတွေက အင်မတန် သတိကြီးစွာနဲ့ စောင့်ကြည့်နေတယ်ဆိုတာကိုလည်း လွှတ်တော် ကိုယ်စားလှယ်များအားလုံးကိုလည်း ကျွန်တော်ဒီနေရာကနေ တင်ပြလိုပါတယ်။ ဒါကြောင့်မို့လို့ ဒီဥပဒေကို ယခုလို နောင်တချိန်မှာကြမှ ပြန်လည်ပြင်ဆင်ရမယ်ဆိုတာထက် ယခုလို အသစ်ပြဋ္ဌာန်းတဲ့တော်တော်လေးပြည့်ပြည့်စုံစုံဖြစ်တဲ့ ဥပဒေဖြစ်နိုင်ဖို့အတွက် ကျွန်တော်တို့ ကြိုးစားကြဖို့လိုတယ်ဆိုတာကို တင်ပြခြင်းဖြစ်ပါတယ်။ ကျွန်တော့အနေနဲ့ကတော့ဖြင့် အချက် ၃ ချက် ကျွန်တော် ပြင်ဆင်လိုပါတယ်ဆိုပြီး တင်ပြထား တာဖြစ်ပါတယ်။ အဲတော့ အပိုဒ် ၂ ကန်တော်ကြီး (၄)အနေနဲ့ မသကတာ အမျိုးသားလက်တော်က နိုင်ငံခြားရေယာဉ်ဆိုသည်မှာ မြန်မာနိုင်ငံတွင်မှတ်ပုံတင်ထားခြင်းမရှိဘဲ နိုင်ငံခြားတွင်မှတ်ပုံတင်ထားသော ရေယာဉ်နှင့် မည်သည့်နိုင်ငံတွင်မျှ မှတ်ပုံတင်ထားခြင်းမရှိသော နိုင်ငံခြားသားပိုင်ရေယာဉ်ကို ဆိုသည်ဆိုပြီး ပြောထားပါတယ်။ ပြည်သူ့လွှတ်တော်ကတော့နိုင်ငံခြားရေယာဉ်ဆိုသည်မှာ နိုင်ငံခြားတိုင်းပြည် တစ်ခုခုတွင် မှတ်ပုံတင်ထားသော ရေယာဉ်ကိုဆိုသည်ဆိုပြီးတော့ ပြည်သူ့လွှတ်တော်ရဲ့ ကျွန်တော်တို့ နိုင်ငံခြားရေယာဉ် အပေါ်မှာ Definition ကအင်မတန်ဘောင်ကျဉ်းသွားတာကိုလည်း တွေ့ရှိရပါတယ်။ လုံလောက်မှုမရှိပါဘူး။ ဒါကို ပူးပေါင်းကော်မတီကလည်း ပထမတော့ သူတို့ ဒီနိုင်ငံခြားရေယာဉ်ဆိုတဲ့ဟာနဲ့ ပတ်သက်ပြီးတော့မှ သူတို့ရဲ့ တင်ပြချက်အပေါ်မှာ ကျွန်တော်တော့ သဘောမတွေ့ပါဘူး။ သို့သော်လည်း ယခုနောက်ဆုံးကျွန်တော်တို့ ဒေါက်တာမြတ်ဉာဏစိုးဖြန့်ဝေပေးတဲ့အထဲမှာတော့ အမျိုးသားလွှတ်တော်ရဲ့ အတည်ပြုချက်အတိုင်းဆိုပြီးတော့မှ သူကလည်းသဘောတူထားပါတယ်။ ကျွန်တော်တင်ပြထားတာလည်း အမျိုးသားလွှတ်တော်ရဲ့ အတည်ပြုချက်အတိုင်းဆိုရင်တော့ အားလုံးကို ကာဗာဖြစ်တဲ့အတွက်ကြောင့်မိုလို့ ဒီ ၁(ဋ)ကတော့ဖြင့် အမျိုးသားလွှတ်တော်က သဘောတူထားတဲ့အတိုင်း နိုင်ငံခြားရေယာဉ်ဆိုသည်မှာ မြန်မာနိုင်ငံတွင်မှတ်ပုံတင်ထားခြင်းမရှိဘဲ နိုင်ငံခြားတွင် မှတ်ပုံတင်ထားသော ရေယာဉ်နှင့် မည်သည့်နိုင်ငံတွင်မှ မှတ်ပုံတင်ထားခြင်းမရှိသော နိုင်ငံခြားသားပိုင်ရေယာဉ်ဆိုတာကို ကျွန်တော်တို့က သဘာတူတယ်။ အဲဒီအတိုင်းပဲ ဥပဒေကြမ်းကော်မတီကလည်း သဘောတူမယ်ဆိုရင်တော့ အစဉ်ပြေကြောင်း တင်ပြအပ်ပါတယ်။ နောက် ဒုတိယတစ်ချက်ပါ ဒုတိယအချက်ကတော့ ၇(ဈ) ဖြစ်ပါတယ်။ ၇(ဈ)မှာတော့ အမျိုးသား လွှတ်တော်က တည်ဆဲဥပဒေအရ သတ်မှတ်ထားသည့် ငါးအပါအဝင် ရေနေသတ္တဝါများ၊ အပင်များကို ဖမ်းယူခြင်း၊ စုဆောင်းခြင်း၊ စွဲဆောင်ခြင်း၊ မူးမေ့စေခြင်း၊ သေစေခြင်း၊ ငါးဖမ်းလုပ်ငန်းပြုလုပ်ခြင်း၊ ယင်းလုပ်ငန်းများအတွက် အထောက်အကူပြုလုပ်ငန်းနှင့် ပြင်ဆင်ခြင်းလုပ်ငန်းများကိုဆောင်ရွက်ခြင်း၊ သဘာဝသယံဇာတများကို ပျက်စီးဆုံးရှုံးနစ်နာစေရန် ပြုလုပ်ခြင်းဆိုပြီးတော့မှ သူက ဖော်ပြထားပါတယ်။ ပြည်သူ့လွှတ်တော်က ဒါကို Minimize လုပ်လိုက်ပြီးတော့မှ အတိုချုပ်ပြီးတော့မှ ငါးဖမ်းခြင်း၊ ငါး လုပ်ငန်းပြုလုပ်ခြင်းနှင့် သဘာဝသယံဇာတများကို ပျက်စီးဆုံးရှုံးနစ်နာစေရန် ပြုလုပ်ခြင်း ဆိုပြီးတော့မှ သူကတော့ ဖော်ပြထားပါတယ်။ ဥပဒေကြမ်းပူးပေါင်းကော်မတီကတော့ အမျိုးသားလွှတ်တော်နှင့် သိပ် မကွာပါဘူးခင်ဗျ။ နောက်ဆုံးမှာတော့ Form လေး နည်းနည်းပြောင်းပြီးတော့မှ တည်ဆဲဥပဒေအရ ဆိုတာကို ဖြုတ်လိုက်တယ်။ ဖြုတ်လိုက်ပြီးတော့မှ ငါးအပါအဝင် ရေနေသတ္တဝါများ၊ အပင်များကို ဖမ်းယူခြင်း၊ စုဆောင်းခြင်း၊ စွဲဆောင်ခြင်း၊ မူးမေ့စေခြင်း၊ သေစေခြင်း၊ ငါးလုပ်ငန်း ပြုလုပ်ခြင်း၊ ယင်းလုပ်ငန်း များအတွက် အထောက်အကူပြုလုပ်ငန်းနှင့် ပြင်ဆင်ခြင်းလုပ်ငန်းများကို ဆောင်ရွက်ခြင်း၊ သဘာဝ သယံဇာတများကို ပျက်စီးဆုံးရှုံးနစ်နာစေရန် ပြုလုပ်ခြင်းဆိုပြီးတော့မှ ဖော်ပြထားတာဖြစ်ပါတယ်။ ကျွန်တော့အနေနဲ့ကတော့ဖြင့် မူလကတည်းကတင်ထားပြီးတော့မှ အသစ်ထပ်ပြီးတော့မှ ကျွန်တော် Amendment မတင်ပါဘူး။ မူလတင်ထားတာကလည်း အမျိုးသားလွှတ်တော်ရဲ့ အတည်ပြုချက်ကို ကျွန်တော်က အားလုံးကို သဘောတူပါတယ်။ ဒါပေမယ့် အမျိုးသားလွှတ်တော်ရဲ့ ဖော်ပြချက်ထဲမှာပါတဲ့ စွဲဆောင်ခြင်းဆိုတဲ့ စကားလုံးကို ကျွန်တော်က ဒါကို သဘောမတူတာပါ။ စွဲဆောင်ခြင်းဆိုတာ ဘာလို့ ထည့်သလဲဆိုတော့ ငါးလုပ်ငန်းဦးစီးဌာနရဲ့ လက်ရှိ Existing Law အရ သူ့က ငါးဖမ်းမယ်ဆိုလို့ရှိရင် သူက တနင်္သာရီကပုဂ္ဂိုလ်များက ပိုသိပါတယ်။ ကျွန်တော်တို့ Black လှေတွေက ငါးဖမ်းမယ်ဆိုရင် မီးတွေထွန်းတယ်။ မီးတွေထွန်းလိုက်တော့ ငါးတွေကလာတယ်။ အဲဒီ ငါးတွေကိုဖမ်းတယ်။ Catch လုပ်တယ်။ Harvest လုပ်တယ်ဆိုတဲ့ အယအဆပါ။ အဲဒီတော့ ဒီလိုဖမ်းအတက် ဦးဆောင်ပြီး Back လေမာ ဝဲဆောင်ခြင်းလပ်တယ် ဆိုတာကို ဒီမှာပိုပြည့်စုံအောင်ဆိုပြီးဒီမှာ ပိုစွဲဆောင်ခြင်းဆိုတဲ့စကားလုံးကို ထည့်တာဖြစ်တယ်လို့သိရ ပါတယ်။ ဒါပေမယ့်လည်း အောက်ပါကျွန်တော်တို့ စတုတ္ထစာကြောင်းမှာ ပါပြီးသားပါ။ ငါးဖမ်းခြင်းလုပ်ငန်းများ ပြုလုပ်ရန်အတွက် အထောက်အကူပြုလုပ်ငန်းနဲ့ ပြင်ဆင်ခြင်းလုပ်ငန်းများ ဆောင်ရွက်ခြင်းဆိုလို့ရှိရင် ဒီဆွဲဆောင်ခြင်းအပါအဝင်ပေါ့ဗျာ။ ပိုက်တွေ ဆွဲတာတွေ၊ ချတာတွေ၊ မီးထွန်းတာတွေ အကုန်လုံးမှာ ဒီပြင်ဆင်ခြင်း၊ အထောက်အကူပြု လုပ်ငန်းများ လုပ်ဆောင်ခြင်းဆိုရင် ပါသွားပြီးသားဖြစ်ပါတယ်။ ပြီးတော့ လည်း ဒီလိုဥပဒေတစ်ရပ်မှာ ဆွဲဆောင်ခြင်းဆိုတဲ့ စကားလုံးက အင်္ဂလိပ်လိုဆိုလို့ရှိရင်လည်း perspeeting ပဲ။ တော်တော်လေးလည်း သဟဇာတမဖြစ်ဘူးလို့ ကျွန်တော်တို့ ယူဆရတဲ့အတွက်ကြောင့်မို့လို့ ကျွန်တော်က ဆွဲဆောင်ခြင်းဖြုတ်ပြီးတော့မှ ကျန်တာတွေအားလုံး ယခုလက်ရှိ ဥပဒေကြမ်းပူးပေါင်းကော်မတီနဲ့ အမျိုးသား လွှတ်တော်ရဲ့ အတည်ပြုချက် သဘောသဘာဝအတိုင်း ဆိုလို့ရှိရင်တော့ဖြင့် အဆင်ပြေပါကြောင်း တင်ပြ အပ်ပါတယ်။ ကျေးဇူးတင်ပါတယ်။ နောက်တစ်ခုရှိပါသေးတယ် ခင်ဗျား။ တတိယတစ်ချက်ပါ။ တတိယတစ်ချက်ကတော့ အမျိုးသားလွှတ်တော်က မူလတုန်းကတော့ ပယ်ဖျက်သည်ဆိုပြီးမှကိုပြောထားတဲ့ကိစ္စပါ။ ပြည်သူ့လွှတ်တော် ကတော့ နိုင်ငံတော်ရဲ့ ကမ်းလွန်ရေတိမ်ပိုင်းသည် ပိုင်နက်ပင်လယ်၏ ပြင်ပတွင်တည်ရှိပြီး ကုန်းပိုင်နက်နှင့် သဘာဝအလျောက် တစ်ဆက်တည်းဖြစ်သည့် ပင်လယ်ကြမ်းပြင်နှင့် အောက်ခံမြေထုတို့ကိုဆိုသည်။ နိုင်ငံတော်မှ ကုလသမဂ္ဂ ကမ်းလွန်ရေတိမ်ပိုင်းကော်မရှင် CLCS ကိုပြောတာဖြစ်ပါတယ်။ အဲဒီကော်မရှင်ကို တင်ပြပြီးတော့မှ ကုလသမဂ္ဂပင်လယ်ပြင်ဥပဒေ Convention ပါပြဋ္ဌာန်းချက်များနဲ့အညီ အခြေခံမျဉ်းမှ ရေမိုင် ၂၀၀ အလွန် ကမ်းလွန်ရေတိမ်ပိုင်းအား သိပ္ပံနှင့် နည်းပညာအချက်အလက် အထောက်အထား များဖြင့် တောင်းခံထားမှုအပေါ် ကုလသမဂ္ဂ ကမ်းလွန်ရေတိမ်ပိုင်းကော်မရှင်က ထောက်ခံအတည် ပြုသည့် ကမ်းလွန်ရေတိမ်ပိုင်း ဧရိယာအထိဖြစ်သည်။ ယင်းဧရိယာသည် အခြားနိုင်ငံများ၏ ကမ်းလွန် ရေတိမ်ပိုင်းဧရိယာနှင့် ထပ်နေပါက ထိုနိုင်ငံများနဲ့ သဘောတူ ခွဲခြားပြီးသည့် ဧရိယာသတ်မှတ်ချက်အထိ ကျယ်ဝန်းသည်လို့ ရေးထားပါတယ်။ ဒါကမူလတုန်းကဖော်ပြချက် ဖြစ်ပါတယ်။ အဲ့ဒီးက ကျွန်တော်က Amendment အနေနဲ့ ကျွန်တော် ပြင်ဆင်ချင်တာလေးကို ပို့လိုက်ပါတယ်။ ဒါကတော့ဘာလဲဆိုရင် ကိုယ်စားလှယ်ကြီးများ သိအောင် တင်ပြရရင်တော့ ကျွန်တော်တို့က ရေမိုင် ၂၀၀ က ရရှိပြီးသားဖြစ်ပါတယ်။ ဒါပေမယ့် ကျွန်တော်တို့ နိုင်ငံသည် ရေမိုင် ၂၀၀ ကို တိုးချဲ့ပြီးတော့မှ သူက ဆောင်ရွက်နိုင်ဖို့အတွက် အခွင့်အလမ်း ရှိလို့ ဒါတွေကို ကျွန်တော်တို့က လက်တွေ့ပင်လယ်မှာ ကျွန်တော်တို့ Survey Personal တွေနဲ့သွား တိုင်းတယ်။ ပြီးလို့ရှိရင် ဒီအချက်အလက်တွေအားလုံးကို အိန္ဒိယလိုနိုင်ငံမျိုးမှာ ဂိုဟာမှာ မဒရပ်စ်မှာ သွားပြီးတော့မှ ဒါတွေကို ကျွန်တော်တို့က Process စနစ်နဲ့ လုပ်ရပါတယ်။ ပြီးတော့မှ စောစောက တင်ပြခဲ့တဲ့ CLCS လို့ခေါ်တဲ့ ကော်မရှင်ကို ကျွန်တော်က တင်ပြထားတုန်းပဲဖြစ်ပါတယ်။ တင်ပြထားတဲ့ အဲဒီ CLCS က ကျွန်တော်တို့ကို ရေမိုင် ၂၀၀ ထက်ပိုမိုပြီး သတ်မှတ်ပေးမယ်ဆိုလို့ရှိရင် များသောအားဖြင့် ဖြစ်နိုင် ခြေကတော့ အိန္ဒိယနဲ့ ကျွန်တော်တို့က နယ်နိမိတ်ချင်းသွားပြီး Overlaping ဖြစ်တဲ့နေရာတွေ ရှိကောင်း ရှိနိုင်ပါတယ်။ အဲ့ဒီဟာအတွက်ကို ဒီဥပဒေမှာ CLCS က ကျွန်တော်တို့ကို ဒီနေရာကိုတော့ဖြင့် မြန်မာနိုင်ငံပိုင်တယ်လို့ ချမှတ်ပေးလိုက်သော်လည်း လက်တွေ့မြေပြင်မှာ အိန္ဒိယနဲ့ သွားပြီး Overlaping ဖြစ်လို့ရှိရင် အိန္ဒိယနဲ့ညှိရမယ်။ ညှိပြီးတော့မှ အိန္ဒိယနဲ့သဘောတူညီပြီးမှ ကျွန်တော် တို့က ဒီနေရာကို မြန်မာနိုင်ငံရဲ့ ကမ်းလွန်ရေတိမ်ပိုင်းလို့ သတ်မှတ်ရမယ့်အနေအထားမျိုး ဥပဒေမှာ ရေးထားတာဖြစ်ပါတယ်။ ဒါဆိုလို့ရှိရင်တော့ဖြင့် ကျွန်တော်တို့ရဲ့ ဒီအမျိုးသားအကျိုးစီးပွားကို ထိခိုက်ပါတယ်။ အိန္ဒိယက သဘောမတူရင် သတ်မှတ်လို့ကိုမရဘူးဆိုတဲ့ သဘောဖြစ်ပါတယ်။ ဒါကြောင့်မို့လို့ ကျွန်တော်တို့က တော့ဖြင့် CLCS က သတ်မှတ်ပေးတဲ့အတိုင်း သတ်မှတ်နိုင်တယ်။ ပြီးလို့ရှိရင်တော့ Overlaping ဖြစ်နိုင်တဲ့ဖြစ်နေတဲ့ နိုင်ငံနဲ့ ညှိနှိုင်းဆောင်ရွက်နိုင်တယ်ဆိုတဲ့ဟာကိုပဲ ဥပဒေမှာ ထည့်သင့်တယ်လို့ ကျွန်တော် တင်ပြထားတာဖြစ်ပါတယ်။ သို့သော်လည်း ဒေါ်လှမျိုးနွယ်တို့၊ ဦးကျော်ဆန်းတို့ တင်ပြပြီးတဲ့ နောက်ပိုင်းမှာတော့ဖြင့် CLCS ကို တင်ပြတယ်ဆိုတဲ့ အနေအထားတွေအကုန်လုံးကို တစ်လျောက် ထဲဖြုတ်ပါလိုက်ပါတယ်။ ဖြုတ်ပါလိုက်တဲ့အတွက်ကြောင့်မို့ ကျွန်တော့အနေနဲ့ Amendment လုပ်ဖို့ တင်ပြထားတဲ့အချက်တွေသည် ဒါတင်ပြစရာမလိုတော့ပဲနဲ့ ကျွန်တော်က Withdraw လုပ်ပါတယ်။ သို့သော်လည်း လွှတ်တော်ကိုယ်စားလှယ်ကြီးများအပါအဝင် ဒီကိစ္စတွေအပေါ်မှာ တာဝန်ယူ ဆောင်ရွက်နေကြတဲ့ ပုဂ္ဂိုလ်များအားလုံးကို ကျွန်တော့အနေနဲ့ တိုက်တွန်းချင်တာကတော့ဖြင့် CLCS က တစ်ချိန်ကျရင်ခွဲပေးမှာပဲ။ ကျွန်တော်တို့ တစ်သက်မှာတော့ လွဲစရာအကြောင်းမရှိဘူး။ အဲဒီလိုခွဲပေး လာတဲ့ အခါကျလို့ရှိရင် စောစောကပြောသလို Overlaping ဖြစ်နေတဲ့နိုင်ငံနဲ့ ညှိနှိုင်းပြီးမှ သတ်မှတ် ရမယ်ဆိုတဲ့ဟာကတော့ဖြင့် ဘယ်သော ဥပဒေမှာ မထည့်သင့်ဘူးဆိုတာကို ကျွန်တော်ကတော့ ဒီနေရာကနေ တင်ပြရင်းနဲ့ နိဂုံးချုပ်ပါတယ်ခင်ဗျား။ ကျေးဇူးတင်ပါတယ်။</speech>
<speech type="speaker">ဆက်လက်ပြီး ဦးစိုးသိန်း (ခေါ်) ဦးမောင်စိုး တနင်္သာရီတိုင်းဒေသကြီး မဲဆန္ဒနယ်အမှတ်(၁၀) ဆွေးနွေးဖို့ဖြစ်ပါတယ်။</speech>
<speech><mp id="1262">ဦးစိုးသိန်း(ခ) ဦးမောင်စိုး (မဲဆန္ဒနယ်အမှတ်-၁၀ ၊ တနင်္သာရီတိုင်းဒေသကြီး)</mp>လေးစားအပ် ပါသော ပြည်ထောင်စုလွှတ်တော် နာယကကြီးနဲ့ ပြည်ထောင်စုလွှတ်တော် ကိုယ်စားလှယ်များ၊ ပြည်ထောင်စု အဖွဲ့အစည်းဝင်များ ကိုယ်ရောစိတ်ပါဘေးရန်ကွာပြီးတော့ ကျန်းမာစေကြောင်း ဆုမွန်တောင်းရင်း မင်္ဂလာ ပါလို့ နှုတ်ခွန်းဆက်ပါတယ်။ ကျွန်တော်ကတော့ တနင်္သာရီတိုင်းဒေသကြီး၊ မဲဆန္ဒနယ်အမှတ်(၁၀)မှ တနင်္သာရီမြို့နယ် အမျိုးသားလွှတ်တော်ကိုယ်စားလှယ် ဦးစိုးသိန်း(ခ) ဦးမောင်စိုး ဖြစ်ပါတယ်။ ကျွန်တော် ဒီနေ့ဆွေးနွေးမှာကတော့ လွှတ်တော်နှစ်ရပ်သဘောထားကွဲလွဲတဲ့ မြန်မာ့ပိုင်နက်ပင်လယ်နဲ့ ပင်လယ်ဇုန်များ ဥပဒေကြမ်းနဲ့စပ်လျဉ်းပြီးတော့ ကျွန်တော် ဆွေးနွေးမှာဖြစ်ပါတယ်။ ကျွန်တော့ကို Power Point နဲ့ ဆွေးနွေး ခွင့်ပြုပါ။ ကျွန်တော် ဦးစွာပထမ ၂(ဌ) ကို ဆွေးနွေးမှာ ဖြစ်ပါတယ်။ ၂(ဌ)က အဓိပ္ပာယ်ဖွင့်ဆိုခြင်းအခန်း သွားမှာဖြစ်ပါတယ်။ ဒီလိုဆွေးနွေးတဲ့နေရာမှာ ကျွန်တော် ဘာကြောင့်ထောက်ခံတယ်။ ပူးပေါင်းကော်မတီက အကြံပြုချက်ကို ဘာကြောင့်ကန့်ကွက်တယ်ဆိုတာကို ကျွန်တော် ကျိုးကြောင်းဖော်ပြပြီး ရှင်းသွားမှာ ဖြစ်ပါတယ်။ အမျိုးသားလွှတ်တော်ဥပဒေကြမ်းကော်မတီက အတည်ပြုထားတာ ရေယာဉ်ဆိုတာတဲ့ ရေတွင် လှုပ်ရှားသွားလာနေသော စက်တပ် သို့မဟုတ် စက်မဲ့ယာဉ် တစ်မျိုးမျိုးကိုဆိုသည်။ အဓိပ္ပာယ်က ရှင်းလင်း ရှင်းတယ်။ ဥပဒေမှာအဓိပ္ပာယ်ဖွင့်ဆိုတဲ့အခါမှာ ကျစ်လည်းကျစ်လျစ်တယ်။ ဒီလိုပဲ ကျွန်တော်တို့ ရာဇသတ်ကြီး ဥပဒေမှာလည်း ရေယာဉ်ဆိုတာကို အဲလိုပဲ ကျစ်ကျစ်လျစ်လျစ်နဲ့ အဓိပ္ပာယ်ပေါ်လွင်အောင် ဖွင့်ဆိုထားတယ်။ ဒီနေရာမှာ အမျိုးသားလွှတ်တော်က ရေတွင်လို့သုံးတဲ့အတွက် ရေအောက်တွင်ဖြစ်စေ၊ ရေပေါ်တွင်ဖြစ်စေ ဒါဟာအကျုံးဝင်တယ်။ ဒီရေတွင်ဆိုတဲ့ တည်ပုဒ်တစ်ခုနဲ့တင် အကျုံးဝင်သွားတယ်။ ရေဆိုတဲ့တည်ပုဒ်ကို တွင်လို့သုံးလိုက်တဲ့အတွက် ရေပေါ်တွင်လည်းရတယ်။ ရေအောက်တွင်လည်းရတယ်။ နောက်တစ်ခုက စက်တပ် သို့မဟုတ် စက်မဲ့ယာဉ်တစ်မျိုးမျိုးဖြစ်တဲ့အတွက် မည်သည့်ပုံသဏ္ဌာန်နှင့်မဆို ဆိုတဲ့စကားရပ်ဟာ ထည့်သွင်းထားတဲ့ဟာ ကျွန်တော်တို့က ထည့်စရာမလိုတော့ဘူးလို့ ကျွန်တော်တို့က ယူဆတယ်။ နောက်တစ်ခုက ဥပဒေကြမ်းပူးပေါင်းကော်မတီမှာ ပြဋ္ဌာန်းထားတာ ရေအောက်တွင် ငုတ်လျှိုး၍လို့ ပြဋ္ဌာန်းတယ်။ အဲဒီငုတ်လျှိုးဆိုတဲ့စကားရပ်က ရေအောက်တွင်လို့သုံးတဲ့အတွက် မှားတယ်လို့ ကျွန်တော်က ပြောတယ်။ ယူဆတာမဟုတ်ဘူး။ ဘာဖြစ်လို့လဲဆိုတော့ ကျွန်တော်တို့ ငုတ်လျှိုးကို သုံးတဲ့ နေရာမှာ ရေအောက်တွင်လို့ မသုံးဘူး။ ရေထဲတွင်၊ မြေထဲတွင်လို့သုံးတယ်။ ဒါဆိုရင် ရေအောက်တွင်လို့ သုံးတဲ့အတွက် ဘယ်လိုအဓိပ္ပာယ်ရောက်သွားလဲဆိုရင် ရေအောက်မှာ ကျွန်တော်တို့ ရေအောက် ကြမ်းပြင် aộoss cl@oqqosun Solocooos aps: osušinapao osuốn Under the flow, Under the back ဒီထဲမှာသွားတယ်လို့ ကျွန်တော်တို့က ယူဆတယ်ပေါ့နော်။ နောက်တစ်ခုက ကျွန်တော်ဒီ ရေအောက်တွင် ငုတ်လျှိုး၍လို့ ဆိုတဲ့စကားရပ်က အင်္ဂလိပ်ဘာသာ တွေကို ဘာသာပြန်တဲ့အခါမှာ မှန်ကန်ကောင်းမှန်ကန်မယ်။ ကိစ္စမရှိဘူး။ ဥပမာ-ကျွန်တော်တို့ အင်္ဂလိပ်ဘာသာနဲ့ ပြဋ္ဌာန်းထားတဲ့ ဥပဒေတွေရှိတယ်။ ၁၉၈၀ လောက်က ပြဋ္ဌာန်းထားတဲ့ ဥပဒေတွေလည်းရှိပါတယ်။ အင်္ဂလိပ်လိုပြဋ္ဌာန်းတာ။ Lower under the surface ဆိုတဲ့ စကားရပ်တွေကို တိုက်ရိုက်ဘာသာပြန်တဲ့ အခါမှာ ရေအောက်တွင်ငုတ်လျှိုး၍လို့ ဘာသာပြန်လို့ရသလို အခုဥပဒေကို မြန်မာလို ပြဋ္ဌာန်းထားတဲ့အတွက် ငုတ်လျှိုးလို့သုံးတယ်ဆိုရင် သူနဲ့တွဲရမယ့်စကားရပ်က ရေအောက်တွင်ဆိုတာ မှားတယ်လို့ ကျွန်တော်တို့ ကဆိုတယ်။ ဥပမာ-ကျွန်တော်တို့ ဒေသနာတော်တွေမှာလည်း ရှိပါတယ်။ မြင်းသီလံအပြင်ဘက်၌ ငုတ်လျှိုးသကဲ့သို့ ဘုရားရောင်ခြည်တော်၏ အတွင်းသို့ဝင်သည်ဆိုတာ ဓမ္မပဒမှာ ပြဋ္ဌာန်းထားတာရှိတယ်။ ဒါကိုကြည့်ခြင်းအားဖြင့် ငုတ်လျှိုးလို့သုံးတဲ့အခါမှာ ရှေ့မှာပြထားတဲ့ ညွှန်းပုဒ်တွေ၊ နောက်ပြီးတော့ ၏လို့ သုံးတဲ့အခါမှာ ဒါကပေါ်လွင်ထင်ရှားစေပါတယ်။ ၏ကိုသုံးတဲ့နေရာမှာ ဘုရား၏ ရောင်ခြည်တော်လို့ မသုံးဘဲနဲ့ ဘုရားရောင်ခြည်တော်၏လို့ ဒီလို ကျွန်တော်တို့ သုံးတာတွေရှိပါတယ်။ ဒါကြောင့်မို့လို့ ကျွန်တော် က အမျိုးသားလွှတ်တော်ဥပဒေကြမ်းက ပြဋ္ဌာန်းချက်ကို ကျွန်တော်သဘောတူကြောင်း ဆွေးနွေးခြင်းဖြစ်ပါတယ်။ နောက် Slide ကိုပြပေးပါ။ ကျွန်တော် ဒုတိယ Slide အနေနဲ့ ကျွန်တော် ပုဒ်မ ၃(ခ)ဖြစ်ပါတယ်။ ၃(ခ)မှာက ကျွန်တော် ပြည်သူ့လွှတ်တော်ရဲ့ အတည်ပြုချက်ကို ကျွန်တော်က ထောက်ခံဆွေးနွေးသွားမှာ ဖြစ်ပါတယ်။ ဒီနေရာမှာ အမျိုးသားလွှတ်တော် ဥပဒေကြမ်းကော်မတီက အတည်ပြုချက်နဲ့ ပူးပေါင်း ကော်မတီရဲ့ အတည်ပြုချက်ကို ကျွန်တော်က ကန့်ကွက်သွားတယ်ဆိုတာက ဒီနေရာမှာ အဏ္ဏဝါဆိုတဲ့စကားရပ် ကိုသုံးတာ ကျွန်တော် သဘောမတူလို့ ကျွန်တော်ဒီဟာကို ပြည်သူ့လွှတ်တော်၏ အတည်ပြုချက်ကို ထောက်ခံဆွေးနွေးသွားမှာပါ။ အဏ္ဏဝါဆိုတာ ကျွန်တော်တို့ အဘိဓာန်မှာလည်းမရှိဘူး။ စွယ်စုံကျမ်း မှာလည်း မရှိဘူး။ ကျွန်တော်တို့ အဏ္ဏဝါဆိုတဲ့ အဓိပ္ပာယ်ဖွင့်ဆိုချက်ကို။ ဒီလိုအဓိပ္ပာယ်ဖွင့်ဆိုချက် အလွန် နက်နဲတဲ့၊ အတွေးအခေါ်နက်နဲတဲ့ ဝေါဟာရတွေကို ဥပဒေမှာရှောင်ကျဉ်သင့်တယ်။ ကျွန်တော်တို့ အဏ္ဏဝါဆိုတာထက် မြန်မာမှု နယ်ပယ်မှာ တော်တော်လေးကို ကျယ်ကျယ်ပြန့်ပြန့် သုံးတာတွေရှိတယ်။ စာပေတွေ၊ ကဗျာတွေ၊ သီချင်း တွေထဲမှာ တော်တော် ကျယ်ကျယ်ပြန့်ပြန့်သုံးတယ်။ သို့သော်လည်း တချို့ စာပေတွေမှာဆို သမုတ်အဏ္ဏဝါတို့၊ ဗွေအဏ္ဏဝါတို့ရှိတယ်။ ဒီထဲမှာလည်း အဏ္ဏဝါဆိုတာကို ပင်လယ်လိုလို၊ သမုဒ္ဒရာလိုလို ဒီလိုရေးဖွဲ့ထားတာ ရှိတယ်။ တိတိကျကျ ရေးဖွဲ့ထားတာတော့ မရှိဘူးပေါ့နော်။ အင်္ဂလိပ်မှာ တော့ ရှိပါတယ်။ Ocean ဆိုတာပေါ့။ သို့သော် နက်ရှိုင်းသောလို့ပဲ အဓိပ္ပာယ်ရတယ်။ ဒါကြောင့်မို့လို့ ကျွန်တော်တို့ ဒီလိုတွေးခေါ်ရတာ၊ ကြံဆရတာ နက်နဲတဲ့စကားရပ်တွေကို ကျွန်တော်တို့ မသုံးစေချင်တယ် ပေါ့နော်။ မသုံးစေချင်တဲ့အတွက် ကျွန်တော်က အခုပြည်သူ့လွှတ်တော်က ပြဋ္ဌာန်းတဲ့ဟာက သိရှိနားလည် လွယ်တဲ့အတွက် နောက်တစ်ခုက ပစ္စည်းဆိုတဲ့ စကားရပ်ကလည်း မပါလာတဲ့အတွက် ကျွန်တော် ပြည်သူ့ လွှတ်တော်ရဲ့ အတည်ပြုချက်ကို ထောက်ခံကြောင်း ကျွန်တော်ဒီမှာ ဆွေးနွေးခြင်းဖြစ်ပါတယ်။ နောက် Slide တစ်ခုကိုပြပေးပါ။ ဒီမှာလည်း ၃(ဂ)မှာလည်း ကျွန်တော်တို့ ဆွေးနွေးပါမယ်။ ၃(ဂ)မှာက အမျိုးသားလွှတ်တော်က အဏ္ဏဝါလို့ သုံးထားတဲ့အတွက် ပြည်သူ့လွှတ်တော်ကလည်း အမျိုးသား လွှတ်တော်ကို အတည်ပြုထားတဲ့အတွက် ကျွန်တော် အဏ္ဏဝါဆိုတဲ့စကားရပ်ကို ကျွန်တော်က ဒီမှာ ပယ်ဖျက်တယ်လို့ အကြံပြုထားတဲ့အတွက် ကျွန်တော် ဥပဒေကြမ်းပူးပေါင်းကော်မတီက ပြဋ္ဌာန်းထား တာကို အနည်းငယ်ပြင်ဆင်ပြီးတော့ ပြဋ္ဌာန်းချင်တာ မြန်မာနိုင်ငံ၏ ပိုင်နက်ပင်လယ်နှင့် ပင်လယ်ဇုန်များ အတွင်းရှိ ရေထု၊ လေထု ဒီနေရာမှာ ကျွန်တော်က ပင်လယ်ကြမ်းပြင် ထိခိုက်ညစ်ညမ်းမှုများမှ ကာကွယ် ထိန်းသိမ်းစောင့်ရှောက်ရန်လို့ ခေါ်တယ်။ ဘာဖြစ်လို့လဲဆိုတော့ ပတ်ဝန်းကျင်ဆိုတဲ့စကားရပ်ကို အရမ်း သဘောကျတယ် ကျွန်တော်တို့က။ ဒါပေမယ့် ဒီနေရာမှာ ကျွန်တော်တို့က surrounding ဒီလို ဖြစ်တဲ့ အခါမှာ ရေထု၊ ပင်လယ်ကြမ်းပြင်မှာ အကျုံးဝင်တဲ့အတွက် ကျွန်တော်က ပင်လယ်ကြမ်းပြင်ဆိုတဲ့ဟာကို ဖြည့်စွက်ပြီးတော့ အကြံပြုခြင်းဖြစ်ပါတယ်။ နောက် Slide ပြပေးပါ။ ၇(ဇ)မှာလည်း ကျွန်တော် ဒီမှာ အမျိုးသားလွှတ်တော်ရဲ့ ဥပဒေကြမ်းအတည်ပြုချက်ကို ကျွန်တော်က ထောက်ခံကြောင်း ဆွေးနွေးထားတာဖြစ်ပါတယ်။ ဒီမှာလည်း ပထမ ကျွန်တော်တို့က ဒီမှာ အမျိုးသား လွှတ်တော်ရဲ့ ဥပဒေကြမ်းအတည်ပြုချက်ကို ထောက်ခံတဲ့နေရာမှာ အဏ္ဏဝါဆိုတဲ့စကားရပ်ကို ကျွန်တော် တို့က ပယ်ဖျက်ပြီးတော့မှသာလျှင် ကျွန်တော်တို့ ပြင်ဆင်ဖြည့်စွက်ချင်တာပါ။ ဒီထဲမှာ ရေထု၊ မြေထု အပြင်ကို ပင်လယ်ကြမ်းပြင် ဆိုတဲ့စကားရပ်ကိုထည့်ပြီးတော့ အဏ္ဏဝါဆိုတဲ့စကားရပ်ကို ပယ်ဖျက်ဖို့ အတွက် ဆွေးနွေးတာဖြစ်ပါတယ်။ နောက် Slide ပြပေးပါ။ ဒါပုဒ်မ ၁၄ ဖြစ်ပါတယ်။ ပုဒ်မ ၁၄ ကို အမျိုးသားလွှတ်တော်က ပြည်သူ့လွှတ်တော်ရဲ့ အတည်ပြုချက် အတိုင်းလို့ပြောရရင် ဒီနေရာမှာ ဥပဒေကြမ်းပူးပေါင်းကော်မတီက ပုဒ်မ ၁၃ လို့ပြထားပါတယ်။ ပုဒ်မ ၁၃ ရဲ့ ခြေဆင်းဖြစ်ပါတယ်။ ဒီနေရာမှာ ကျွန်တော်ဆွေးနွေးမှာက အောက်ဆုံးမှာရှိတဲ့ ဥပဒေနှင့်အညီလို့ ကျွန်တော် အနီရောင်စာတန်းနဲ့ ပြဋ္ဌာန်းထားတာရှိတယ်။ ဒီနေရာမှာ ကျွန်တော်က ပြည်သူ့လွှတ်တော်က ဘာကြောင့်အတည်ပြုလဲဆိုတော့ တရားစွဲဆိုနိုင်သည်ဆိုတာ ဥပဒေနဲ့အညီမှသာလျှင် တရားစွဲဆိုလို့ရတယ်။ ဒီနေရာမှာ ပူးပေါင်းကော်မတီက ဥပဒေနဲ့အညီဆိုတဲ့နေရာမှာ ကျွန်တော်တို့က ဤဥပဒေနဲ့အညီလား။ အခြားတည်ဆဲဥပဒေနဲ့လားဆိုတာကို ကျွန်တော်တို့က ဒီမှာထည့်သွင်းမှသာလျှင် ဥပဒေနဲ့အညီဆိုတဲ့ စကားရပ်ကို ကျွန်တော်ပိုပြီးတော့ နှစ်သက်တယ်။ ဥပဒေနဲ့အညီဆိုတဲ့စကားရပ်မှာ ဥပမာ- အရင်တုန်းက ကျွန်တော်တို့ရှိပါတယ်။ ၁၉၄ရ ခုနှစ်လောက်ကပြဋ္ဌာန်းထားတဲ့ ဥပဒေတွေရှိတယ်။ ပြစ်မှုပြစ်ဒဏ်တွေကို မြန်မာငွေ ၄၀၀၀ နဲ့ ပြဋ္ဌာန်းထားတဲ့ဥပဒေတွေရှိတယ်။ ဒါတွေကလည်း ကျွန်တော်တို့ တည်ဆဲလား။ ရုပ်သိမ်းပြီးပြီလား။ ကျွန်တော်တို့တော့ မသိပါဘူး။ ဒါတွေကတော့ သေသေချာချာ ကွဲကွဲပြားပြား ကျွန်တော်တို့ မလေ့လာရသေးတဲ့အတွက် တရားစွဲဆိုခြင်းပြုနိုင်သည်ဆိုတဲ့ဟာလည်း ပိုပြီးတော့ ကျစ်လျစ်တယ်။ ပိုပြီးတော့လည်း ပြည့်စုံတယ်လို့ ယူဆတဲ့အတွက် ကျွန်တော်တို့က ပြည်သူ့လွှတ်တော်ရဲ့ အတည်ပြုချက် ကို ထောက်ခံကြောင်း ဆွေးနွေးတာဖြစ်ပါတယ်။ နောက် Slide တစ်ခုပြပေးပါ။ ဒါကျွန်တော်နောက်ဆုံးအပိုဒ်ဖြစ်ပါတယ်။ ဒီနေရာမှာ ကျွန်တော်တို့က သတ်မှတ်ချက်များဆိုတဲ့ အနီပြထားတဲ့ သတ်မှတ်ချက်များဆိုတဲ့ စကားရပ်ကို ကျွန်တော်တို့ ပူးပေါင်းကော်မတီက ဖြည့်စွက် ထားတာ သတ်မှတ်ချက်များဆိုတဲ့ဟာကို ကျွန်တော်တို့က ဒီမှာ အပြည်ပြည်ဆိုင်ရာဆိုတဲ့ အမျိုးသား လွှတ်တော်က အတည်ပြုချက်ကို ကျွန်တော်က ထောက်ခံကြောင်းဆွေးနွေးတာဖြစ်ပါတယ်။ ဆွေးနွေးချက် ကတော့ ပြီးပါပြီ။ ဒီနေရာမှာ ကျွန်တော် ပြည်ထောင်စုလွှတ်တော် နာယကကြီးကို အခွင့်အရေးတစ်ခု တောင်းဆိုချင်တာရှိပါတယ်။ ကျွန်တော်တို့ တနင်္သာရီတိုင်း၊ တနင်္သာရီမြို့နယ်လို့ လွှတ်တော်မှာ သုံးစွဲတဲ့ အခါမှာ တနင်သာရီလို့ မသုံးဘဲ တနင်းသာရီလို့ ခေါ်ဆိုပေးစေချင်ပါတယ်။ ဘာဖြစ်လို့လဲဆိုတော့ နသတ်ကို ပတ်ဆင့်တင်တဲ့အခါမှာ နငယ်လို့ ဟတို့ကို ဝတ်စပေါက်အသံနဲ့ထွက်လေ့ရှိပါတယ်။ ဟကို ငသတ် ပတ်ဆင့်တင်ထားရင် ဟင်းလို့ထွက်တဲ့အတွက် ဟင်္သာတို့ ဟင်္သာတတို့ နကိုပတ်ဆင့်တင်ထားတယ်ဆိုရင် တနင်္ဂနွေတို့၊ တနင်္လာတို့။ ကိုယ်စားလှယ်။ ဆွေးနွေးတာက ဥပဒေကြမ်းကို ဆွေးနွေးတာပါ။</speech>
<speech><mp id="1262">ဦးစိုးသိန်း(ခ) ဦးမောင်စိုး (မဲဆန္ဒနယ်အမှတ်-၁၀ ၊ တနင်္သာရီတိုင်းဒေသကြီး)</mp>အားလုံး ကျေးဇူးတင်ပါတယ်။</speech>
<speech type="speaker">ဦးခင်မောင်သီ လွိုင်လင်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="428">ဦးခင်မောင်သီ (လွိုင်လင်မဲဆန္ဒနယ် ၊ ရှမ်းပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကနှင့် ပြည်ထောင်စုလွှတ်တော် ကိုယ်စားလှယ်များ၊ ပြည်ထောင်စုဝန်ကြီးများ၊ ဒုတိယ ဝန်ကြီးများ၊ ဧည့်သည်တော်များအားလုံး ကိုယ်စိတ်နှစ်ဖြာ ကျန်းမာချမ်းသာပါစေကြောင်း ဆုမွန်ကောင်း တောင်းရင်းနဲ့ ရွှင်လန်းချမ်းမြေ့ပါစေလို့ နှုတ်ဆက်ဂါရဝပြုအပ်ပါတယ်ခင်ဗျား။ ကျွန်တော်ကတော့ ရှမ်းပြည်နယ်တောင်ပိုင်း လွိုင်လင်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးခင်မောင်သီ ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကခင်ဗျား။ မြန်မာ့ပိုင်နက်ပင်လယ်နှင့် ပင်လယ်ဇုန်များ ဥပဒေကြမ်းနဲ့စပ်လျဉ်းပြီးတော့ ၂၀၁ရ ခုနှစ်၊ မေလ ၁၅ ရက်စွဲပါ လွှတ်တော်နှစ်ရပ် သဘော ကွဲလွဲသော မြန်မာ့ပိုင်နက်ပင်လယ်နှင့် ပင်လယ်ဇုန်များ ဥပဒေကြမ်းနဲ့စပ်လျဉ်းပြီးတော့ ပြည်ထောင်စု လွှတ်တော် ဥပဒေကြမ်းပူးပေါင်းကော်မတီရဲ့ ထပ်မံလေ့လာတွေ့ရှိချက်နဲ့ သဘောထားမှတ်ချက် နောက်ဆက်တွဲဇယား ၁ စာမျက်နှာ ၃ စဉ်(၅) အမျိုးသားလွှတ်တော်၏ အတည်ပြုချက်မှာ ၃(ခ) နိုင်ငံတော်၏ ပိုင်နက်ပင်လယ်နှင့် ပင်လယ်ဇုန်များအတွင်းရှိ သဘာဝသယံဇာတပစ္စည်းများအား ကာကွယ်ထိန်းသိမ်း စောင့်ရှောက်ရန်နှင့် စနစ်တကျ ရေရှည်ထုတ်ယူသုံးစွဲနိုင်ရန်လို့ အတည်ပြုထားတာ ဖတ်ရှုရပါတယ်။ ပြည်သူ့လွှတ်တော်ရဲ့ အတည်ပြုချက်မှာ စာမျက်နှာ ၃ စဉ်(၅) ၃(ခ) နိုင်ငံတော်၏ပိုင်နက်ပင်လယ်နှင့် ပင်လယ်ဇုန်များအတွင်းရှိ သဘာဝသယံဇာတများအား ကာကွယ်ထိန်းသိမ်းစောင့်ရှောက်ရန် စနစ်တကျနှင့် ရေရှည်သုံးစွဲနိုင်ရန်လို့ အတည်ပြုထားတာ တွေ့ရပါတယ်။ ဥပဒေကြမ်းပူးပေါင်းကော်မတီရဲ့ ထပ်မံလေ့လာ တွေ့ရှိချက်မှာတော့ အောက်ပါအတိုင်း ပြင်ဆင်ပြဋ္ဌာန်းထားတာ တွေ့ရပါတယ်။ စဉ်(၅) ၃(ခ) နိုင်ငံတော်၏ ပိုင်နက်ပင်လယ်နှင့် ပင်လယ်ဇုန်များအတွင်းရှိ သဘာဝသယံဇာတများအား ကာကွယ်ထိန်းသိမ်းစောင့်ရှောက်ရန် စနစ်တကျနှင့် ရေရှည်ထုတ်ယူသုံးစွဲရန်နှင့် အဏ္ဏဝါသိပ္ပံဆိုင်ရာ သုတေသနလုပ်ငန်းများ ဆောင်ရွက်နိုင်ရန် အဆိုပြုတင်ပြချက်ကို တွေ့ရပါတယ်။ အမျိုးသားလွှတ်တော်နဲ့ ပြည်သူ့လွှတ်တော်ရဲ့ တင်ပြချက်တို့ထက် ပြည့်စုံကောင်းမွန် မှန်ကန်မှုရှိပါ၍ အတည်ပြု ပြဋ္ဌာန်းသင့်တယ်လို့ ကျွန်တော့အနေနဲ့ ဆွေးနွေးလိုပါတယ်။ သို့သော်လည်းပဲ ဒီမှာ ကျွန်တော့အနေနဲ့ ဒီကိစ္စကို ဥပဒေကြမ်းပူးပေါင်းကော်မတီရဲ့ ပြင်ဆင်ချက်ကို ကျွန်တော်ပြန်ပြီးတော့မှ ဒါလေးကိုတင်ပြပါရစေပေါ့နော်။ အထက်ပါ ၃(ခ)၏ စာကြောင်းရေ ၄ ကြောင်း မြောက် ရှေ့စာလုံးနှင့်ကို ထည့်သင့် မသင့် စဉ်းစားဆောင်ရွက်ပေးနိုင်ရန် တင်ပြပါတယ်ပေါ့နော်။ နိုင်ငံတော်၏ ပိုင်နက်ပင်လယ်နှင့် ပင်လယ်ဇုန်များအတွင်းရှိ သဘာဝသယံဇာတများအား ကာကွယ်ထိန်းသိမ်းစောင့်ရှောက်ရန် စနစ်တကျ ရေရှည်ထုတ်ယူသုံးစွဲရန်နှင့် အဏ္ဏဝါသိပ္ပံဆိုင်ရာ သုတေသနလုပ်ငန်းများ ဆောင်ရွက်နိုင်ရန်လို့ ပြင်ဆင်ပြဋ္ဌာန်းသင့်ပါကြောင်း တင်ပြအပ်ပါတယ်ခင်ဗျား။ အားလုံးကို ကျေးဇူးတင်ပါတယ်ခင်ဗျား။</speech>
<speech type="speaker">ဦးလားလ်မင်းထန် ချင်းပြည်နယ်မဲဆန္ဒနယ်အမှတ်(၁၀)ဆွေးနွေးဖို့ဖြစ်ပါတယ်။</speech>
<speech><mp id="1238">ဦးလားလ်မင်းထန် (မဲဆန္ဒနယ်အမှတ်-၁၀၊ ချင်းပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုအဆင့်အဖွဲ့ အစည်းဝင်များ လွှတ်တော် ကိုယ်စားလှယ်များနှင့် လေ့လာသူဧည့်သည်တော်များအားလုံး မင်္ဂလာပါလို့ ရှေးဦးစွာနှုတ်ခွန်းဆက်သ လိုပါတယ်။ ကျွန်တော်ကတော့ ချင်းပြည်နယ် မဲဆန္ဒနယ်အမှတ်(၁၀)မှ အမျိုးသားလွှတ်တော်ကိုယ်စားလှယ် ဦးလားလ်မင်းထန် ဖြစ်ပါတယ်။ ကျွန်တော့အနေနဲ့ လွှတ်တော်နှစ်ရပ်သဘောထားကွဲလွဲတဲ့ မြန်မာ့ ပိုင်နက်ပင်လယ်နဲ့ ပင်လယ်ဇုန်များ ဥပဒေကြမ်းနဲ့ စပ်လျဉ်းပြီးတော့မှ ပြင်ဆင်လိုတဲ့အချက်များကို တင်ပြသွားမှာ ဖြစ်ပါတယ်။ Power Point အသုံးပြုခွင့်ပြုရန် တင်ပြပါတယ်ခင်ဗျာ။ အဆိုပါဥပဒေကြမ်းမှာပါဝင်တဲ့ အဓိပ္ပာယ်ဖွင့်ဆိုချက်များအရ ပိုင်နက်ပင်လယ်ဆိုသည်မှာ ဆက်စပ်ဇုန်၊ သီးသန့်စီးပွားရေးဇုန်နဲ့ ကမ်းလွန်ရေပြင်ပိုင်းဆိုပြီး ပိုင်းခြားသတ်မှတ်ထားတာကို တွေ့ရှိရပါတယ်။ အဲဒီလို ပိုင်းခြားသတ်မှတ်ထားသော်လည်း အခုကျွန်တော်ဆွေးနွေးမယ့် ဥပဒေကြမ်းရဲ့ အပိုဒ် ၁၇၊ ၁၈နဲ့ ၁၉ တို့ အရ အိမ်နီးနားချင်းနိုင်ငံများနဲ့ သက်ဆိုင်တဲ့နယ်နိမိတ်ဆိုင်ရာ ပြဋ္ဌာန်းချက်များမှာ သီးသန့် စီးပွားရေးဇုန် တစ်ခုတည်းကိုသာ ပါဝင်နေကြောင်းကိုလည်း တွေ့ရှိရပါတယ်။ ဒီဥပဒေရဲ့ နောက်ဆက်တွဲ (ခ)နဲ့ နောက်ဆက်တွဲ(ဂ) တို့မှာလည်း နယ်နိမိတ်များ၊ ကိုဩဒိနိတ် အမှတ်အသားများကိုလည်း အတိအကျ ထည့်သွင်း ရေးဆွဲထားတာကို တွေ့ရှိရမှာ ဖြစ်ပါတယ်။ နာယကကြီးခင်ဗျာ။ နိုင်ငံတစ်နိုင်ငံရဲ့ အချုပ်အခြာအာဏာဟာ ယင်းနိုင်ငံရဲ့ မြေပြင်ပိုင်နက်၊ ဝေဟင်ပိုင်နက်၊ ပင်လယ်ပိုင်နက်တို့အပေါ်မှာ များစွာအခြေခံပါတယ်။ ဒါကြောင့် ဒီဥပဒေကြမ်းဟာ နိုင်ငံတော်ရဲ့ အချုပ်အခြာအာဏာ သက်ရောက်မှုကို ဖော်ပြနိုင်ပြီး အိမ်နီးနားချင်းနိုင်ငံများနှင့် တိကျတဲ့ နယ်နိမိတ်များ သတ်မှတ်ထားမှုကိုလည်း ထင်ဟပ်ပြစေနိုင်မှာဖြစ်လို့ နိုင်ငံတော်နဲ့ နိုင်ငံသားများအတွက် အလွန်အရေးကြီးတဲ့ ဥပဒေတစ်ရပ်လည်း ဖြစ်ပါတယ်။ လေးစားအပ်ပါသော နာယကကြီးခင်ဗျာ။ မိမိတို့ အိမ်နီးချင်းနိုင်ငံများနဲ့ နယ်နိမိတ် သတ်မှတ်မှုကို ဖော်ပြရာမှာ ရှင်းလင်းတိကျ ခိုင်မာမှုရှိစေရန်နှင့် သီးသန့်စီးပွားရေးဇုန်သာမက နိုင်ငံတော်ရဲ့ ပိုင်နက် ပင်လယ်တစ်ခုလုံး အကျုံးဝင်သက်ရောက်စေရန်အတွက် ဤဥပဒေကြမ်းရဲ့ အပိုဒ် ၁၇၊ ၁၈ နဲ့ ၁၉တို့ကို အောက်ပါအတိုင်း ပြင်ဆင်ပြဋ္ဌာန်းပြီး ဥပဒေကြမ်း၏ အပိုဒ် ၂၀ ကိုတော့ ပယ်ဖျက်သင့်ကြောင်း တင်ပြ လိုပါတယ်။ သို့ဖြစ်ပါ၍ ဤဥပဒေကြမ်း၏ အပိုဒ် ၁ရ ကို မြန်မာ၊ ဘင်္ဂလားဒေ့ရှ်ပင်လယ် နယ်နိမိတ်မျဉ်းကို ၁၄-၃-၂၀၁၂ ရက်နေ့တွင် ချမှတ်ခဲ့သော ပင်လယ်ဥပဒေဆိုင်ရာ နိုင်ငံတကာခုံရုံး၏ ဆုံးဖြတ်ချက် အမိန့် ဖြင့်သတ်မှတ်သည်။ မြန်မာ-ဘင်္ဂလားဒေ့ရှ် ပင်လယ်ပြင်နယ်နိမိတ်မျဉ်းတို့၏ ကိုဩဒိနိတ်များမှာ နောက်ဆက်တွဲ(ခ)တွင်လည်းကောင်း၊ နယ်နိမိတ်မျဉ်းကို ဖော်ပြသည့်ရေပုံမှာ နောက်ဆက်တွဲ(ဂ)တွင် လည်းကောင်း ဖော်ပြထားသည့် အတိုင်းဖြစ်သည်ဟူ၍ လည်းကောင်း၊ ဥပဒေကြမ်း၏ အပိုဒ် ၁၈ ကို မြန်မာ-အိန္ဒိယ ပင်လယ်ပြင်နယ်နိမိတ်မျဉ်းကို ၁၉၈၆ ခုနှစ်က ချုပ်ဆိုခဲ့သည့် နှစ်နိုင်ငံသဘောတူ စာချုပ်ဖြင့် သတ်မှတ်ပြီး မြန်မာ-အိန္ဒိယ ပင်လယ်ပြင်နယ်နိမိတ်မျဉ်းတို့၏ ကိုဩဒိနိတ်များကို နောက်ဆက်တွဲ (ခ)တွင်လည်းကောင်း၊ နယ်နိမိတ်မျဉ်းများကို ဖော်ပြသည့်ရေပုံမှာ နောက်ဆက်တွဲ (ဂ)တွင်လည်းကောင်း၊ ဖော်ပြထားသည့် အတိုင်းဖြစ်သည်ဟူ၍လည်းကောင်း၊ ဥပဒေကြမ်းရဲ့ အပိုဒ် ၁၉ ကို မြန်မာ-ထိုင်း ပင်လယ်ပြင်နယ်နိမိတ်မျဉ်းကို ၁၉၈၀ ခုနှစ်က ချုပ်ဆိုသည့် နှစ်နိုင်ငံသဘောတူ စာချုပ်ဖြင့် သတ်မှတ်သည်။ မြန်မာ-ထိုင်း ပင်လယ်ပြင်နယ်နိမိတ်မျဉ်းတို့၏ ကိုဩဒိနိတ်များမှာ နောက်ဆက်တွဲ(ခ)တွင် လည်းကောင်း၊ နယ်နိမိတ်မျဉ်းကို ဖော်ပြသည့် ရေပုံ နောက်ဆက်တွဲ(ဂ)တွင်လည်းကောင်း၊ ဖော်ပြထားသည့်အတိုင်း ဖြစ်သည်ဟူ၍ လည်းကောင်း ပြင်ဆင်ပြဋ္ဌာန်းသင့်ပါကြောင်း တင်ပြလိုပါတယ်။ ဒီဥပဒေကြမ်းရဲ့ အပိုဒ် ၂၀ ကိုတော့ ပယ်ဖျက်သင့်ပါကြောင်း နာယကကြီးမှတစ်ဆင့် လွှတ်တော်သို့ လေးစားစွာ တင်ပြပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ မြန်မာ့ပိုင်နက်ပင်လယ်နှင့် ပင်လယ်ဇုန် များဥပဒေကြမ်းနဲ့စပ်လျဉ်းပြီး တစ်ပိုဒ်ချင်းစီအလိုက် အတည်ပြုရန်နှင့် အဆိုတင်သွင်းခြင်းနဲ့ လွှတ်တော်ရဲ့ အဆုံးအဖြတ်ရယူခြင်းအစီအစဉ်တို့ကို ၆-၆-၂၀၁ရ ရက်(အင်္ဂါနေ့)မှာ ကျင်းပပြုလုပ်မယ့် ပြည်ထောင်စု လွှတ်တော် အစည်းအဝေးမှာ ဆောင်ရွက်ရန်လျာထားပါကြောင်း ကြေညာပါတယ်။</speech>
<title>အစည်းအဝေး ခေတ္တရပ်နားခြင်း</title>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျာ။ အစည်းအဝေးကို ၂ နာရီခန့် ခေတ္တရပ်နားပါမယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">ပြည်ထောင်စုလွှတ်တော်ကိုယ်စားလှယ်များခင်ဗျာ။ အစည်းအဝေးကို မွန်းလွဲ ၂ နာရီ (၁၄၀၀ နာရီ) ပြန်လည်စတင်ပါမယ်။</speech>
<speech type="mc">အားလုံးထွက်ခွာနိုင်ကြပါပြီခင်ဗျား။</speech>
</bill>
</section>
<section value="Report">
<report>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်ပါသော ပြည်ထောင်စုလွှတ်တော် ကိုယ်စားလှယ်များ နှင့် ဧည့်သည်တော်များခင်ဗျား။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံးထိုင်နိုင်ကြပါပြီခင်ဗျား။ ပြည်ထောင်စုအစိုးရအဖွဲ့မှ ပေးပို့သော ၂၀၁၅-၂၀၁၆ ခု၊ ဘဏ္ဍာရေးနှစ် အစိုးရ၏ ကြွေးမြီဆိုင်ရာ နှစ်ပတ်လည်အစီရင်ခံစာအပေါ် ပြည်သူ့ငွေစာရင်း ပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာ (၅/၂၀၁၇)နှင့်စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း၊</speech>
<speech type="speaker">အစီအစဉ်(၁၂) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ၂၀၁၅၂၀၁၆ ခု၊ ဘဏ္ဍာရေးနှစ် အစိုးရ၏ ကြွေးမြီဆိုင်ရာ နှစ်ပတ်လည် အစီရင်ခံစာနဲ့စပ်လျဉ်းပြီး ၂၆-၅-၂၀၁ရ ရက်က ကျင်းပပြုလုပ်ခဲ့တဲ့ ပြည်ထောင်စုလွှတ်တော် အစည်းအဝေးမှာ သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က လွှတ်တော်သို့ ရှင်းလင်းတင်ပြခြင်းနဲ့ ယင်းအစီရင်ခံစာအပေါ် ပြည်သူ့ငွေစာရင်း ပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာ (၅/၂၀၁၇)ကို ဖတ်ကြား တင်သွင်းခြင်းတို့ကို ဆောင်ရွက်ခဲ့ပြီး ဖြစ်ပါတယ်။ အထက်ပါ ပြည်သူ့ငွေစာရင်းပူးပေါင်းကော်မတီရဲ့ အစီရင်ခံစာ(၅/၂၀၁၇) နဲ့စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော်ကိုယ်စားလှယ် ၉ ဦး ရှိပါတယ်။ လွှတ်တော်ကိုယ်စားလှယ်များ အနေနဲ့ သတ်မှတ်ချိန် ၆ မိနစ် အတွင်း ဆွေးနွေးဖို့ဖြစ်ပါတယ်။ ဦးစွာ ဦးသန်းစိုး(ဘောဂဗေဒ) ရန်ကုန်တိုင်းဒေသကြီးမဲဆန္ဒနယ်အမှတ်(၄) ဆွေးနွေးဖို့ ဖြစ်ပါ </speech>
<speech><mp id="1320">ဦးသန်းစိုး(ဘောဂဗေဒ)(မဲဆန္ဒနယ်အမှတ်-၄၊ ရန်ကုန်တိုင်းဒေသကြီး)</mp>လေးစားအပ် ပါသော ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါ။ ကျွန်တော်ကတော့ ဒီစီမံ/ ဘဏ္ဍာရေးဝန်ကြီးဌာနက တင်သွင်းတဲ့ ၂၀၁၆-၂၀၁ရ ဘဏ္ဍာရေးနှစ် အစိုးရရဲ့ ကြွေးမြီဆိုင်ရာ အစီရင် ခံစာကို ဆွေးနွေးသွားမှာ ဖြစ်ပါတယ်။ ပြည်သူ့ကြွေးမြီစီမံခန့်ခွဲမှုဥပဒေပုဒ်မ (၃၅)နဲ့ (၃၇) ကြောင့် ထုတ်ပြန်ထားတဲ့ အစိုးရကြွေးမြီ နှစ်ပတ်လည်အစီရင်ခံစာနဲ့ ပတ်သက်ပြီးတော့ အချို့ အချက်အလက်တွေကို ဆွေးနွေးသွားမှာ ဖြစ်ပါတယ်။ အစိုးရသစ်လက်ထက်မှာ ပထမဦးဆုံး ထုတ်ပြန်တာဖြစ်တဲ့အတွက်လည်း ကြိုဆိုရမှာ ဖြစ်ပါတယ်။ ပြည်သူ့ ကြွေးမြီစီမံခန့်ခွဲမှုဥပဒေကြောင့် ထွက်လာရတဲ့အစီရင်ခံစာဖြစ်တဲ့အတွက် ဥပဒေပါအခြား ပုဒ်မများကိုလည်း ဖော်ပြဖို့အစီရင်ခံစာမှာ ထည့်သွင်းဖို့လိုအပ်တာဆိုတဲ့အပိုင်းကို ကျွန်တော် အနည်းငယ် ဆွေးနွေးလိုပါတယ်။ ပါဝါပွိုင့်သုံးခွင့်ပြုပါခင်ဗျား။ ဒီဟာက ပြည်သူ့ကြွေးမြီစီမံခန့်ခွဲမှုနဲ့ပတ်သက်ပြီးတော့မှ ပါဝင်တဲ့ဥပဒေတွေဖြစ်ပါတယ်။ အဓိက ကတော့ ပုဒ်မ ၃ရ ပိုပြီးတော့ အရေးကြီးပါတယ်။ ဒီအချက်တွေနဲ့ ပါဝင်ထည့်သွင်းဖို့ တစ်ချိန်ချိန်မှာ အစီရင်ခံစာကို ပါဝင်ထည့်သွင်းပြီးတော့ ပိုပြီးတော့ပြည့်စုံအောင်ထည့်သွင်းဖို့ ကျွန်တော် ဆွေးနွေးလို ပါတယ်။ နိုင်ငံတိုင်းမှာ ဒီအစိုးရကြွေးမြီစီမံခန့်ခွဲမှုနဲ့ပတ်သက်ပြီးတော့ ပြည်သူ့ကြွေးမြီအစီရင်ခံစာကို နှစ်စဉ်နှစ်တိုင်း ထုတ်ပြန်ကြပါတယ်။ ဒီကမ္ဘာ့ဘဏ်ရဲ့ ဝဘ်ဆိုက်တွေမှာရှိပါတယ်။ အမေရိကန်ဒေါ်လာ ၁၀၄၅နဲ့ သူ့ရဲ့အောက်မှာဆိုရင် ဝင်ငွေနိမ့်အလယ်အလတ်အဆင့် နိုင်ငံစာရင်းမှာ ပါဝင်ပါတယ်။ ကျွန်တော်တို့ နိုင်ငံဟာ Low Middle Income Country ရဲ့ စာရင်းမှာ ပါပါတယ်။ နိုင်ငံတကာ ကြွေးမြီစီမံခန့်ခွဲ မှုများရဲ့ အစီရင်ခံစာ ပုံစံတွေနဲ့ နှိုင်းယှဉ်လေ့လာကြည့်တဲ့အခါမှာ အခုဘဏ္ဍာရေးနှင့် စီးပွားရေးဝန်ကြီး ဌာနက တင်သွင်းတဲ့ အစီရင်ခံစာရဲ့ အပေါ်မှာ အားနည်းချက်တွေ၊ လိုအပ်ချက်တွေ ရှိနေတာကြောင့်မို့ ကြွေးမြီနဲ့ပတ်သက်ပြီးတော့ စီးပွားရေးဆိုင်ရာ ဘယ်လိုရိုက်ခတ်မှု၊ ဘယ်လို Impact တွေ ရှိတယ်ဆိုတာကိုတော့ ကျွန်တော် အဓိကထားဆွေးနွေးမှာ မဟုတ်ပါဘူး။ ဒီအစီရင်ခံစာက အစီရင်ခံစာ အင်္ဂါမြောက်မမြောက်ကိုပဲ ကျွန်တော်ဖွံ့ဖြိုးဆဲ Low Middle Income Country တွေရဲ့ အစီရင်ခံစာ တွေဟာ ဘယ်လိုရေးပါတယ်ဆိုတဲ့ဟာကို ကျွန်တော် ဒီအထဲမှာ တင်ပြပြီးတော့ နောက်ပိုင်းမှာ တင်ပြ ပြီးတော့ ကျွန်တော် ဆွေးနွေးသွားမှာဖြစ်ပါတယ်။ ပါဝါပွိုင့် ၂ ကိုဖော်ပြပေးပါခင်ဗျား။ ဒါကတော့ အစီရင်ခံစာမှာပါတဲ့ အရေးကြီးတဲ့အချက်တွေပါ။ ဒီအထဲမှာတော့ ပြည်ပချေးငွေနဲ့ပတ်သက်ပြီးတော့ ချေးယူထားတဲ့ငွေကြေးအမျိုးအစားမပါဝင်ပါဘူး။ အားလုံးကို ဒေါ်လာနဲ့ပဲဖော်ပြထားပါတယ်။ ကြွေးမြီအားလုံးဘယ်လောက်လဲ၊ ဘယ်လောက်ထုတ်ထား သလဲ၊ ဘယ်လောက်အတိုးပေးရသလဲ၊ ဘယ်လောက်ပေးဆပ်ဖို့ကျန်သလဲ၊ အရင်းနဲ့အတိုးဘယ်လောက် ရှိသလဲဆိုတဲ့ ဇယားကိုတစ်ပါတည်း ဖော်ပြဖို့အကြံပြုလိုပါတယ်။ ကြွေးမြီကြောင့်အတိုးဘယ်လောက်ရှိ သလဲဆိုတာမပါဝင်ပေမယ့် ဘယ်လောက်ပေးထားတယ်ဆိုတာကိုတော့ ဒီအထဲမှာတွေ့ရပါတယ်။ (ပါဝါပွိုင့် ၃ ကိုပြပါ။ အဲဒီတော့ ဇယားတွေကိုကျွန်တော်ပြန်ပြီးတော့ ဆန်းစစ်တဲ့အခါမှာ ၂၀၁၆ အထိမှာ ရှိတဲ့ဇယားနဲ့ ၂၀၁၅-၂၀၁၆ မှာရှိတဲ့ ဇယားတွေကို နှိုင်းယှဉ်တဲ့ဒီဇယားကို ကြည့်ခြင်းအားဖြင့် ဘယ်လိုအဓိပ္ပာယ်ဖော်ရမလဲဆိုတာ ကျွန်တော့်အနေနဲ့တော့ နည်းနည်း ခဲယဉ်းပါတယ်။ ဘာဖြစ် လို့လဲဆိုတော့ ကြွေးမြီဥပဒေမှာ ကြွေးမြီသီအိုရီအရဆိုရင် ကြွေးမြီတွေကို အနည်းဆုံး ၅ နှစ်လောက် ဆက်တိုက်ဖော်ပြထားမှသာ ဒါကြွေးမြီရဲ့ အစီရင်ခံစာပုံစံကို အကျုံးဝင်ပါတယ်။ ပါဝါပွိုင့် ၄ ကိုပြပါ။ နောက်ပြီးတော့ ကြွေးမြီနဲ့ ပတ်သက်ပြီးတော့ ကျွန်တော်တို့ သိထားတဲ့ ဒါငွေကြေး အမျိုးအစား၊ ကြွေးမြီ လက်ကျန်ပမာဏ၊ အတိုးဆိုတဲ့ ဇယားလေးတွေနဲ့ Excel မှာဖော်ပြဖို့ weclosuši. Pl8:coş Gepodoposlodaçosm Debt to GDP Ratio cozi Debt to Revenue တွေ၊ External Debt to Export တွေကို ကျွန်တော်တို့ ဖော်ပြဖို့ သင့်ပါတယ်။ ဒီအချက်လေးတွေဟာ နောင်တစ်ချိန်မှာ အစီရင်ခံစာမှာပိုပြီးတော့ ထည့်သွင်းလာမယ်လို့လည်း ကျွန်တော့အနေနဲ့ မျှော်လင့်ပါတယ်။ ဒီကြွေးမြီ အစီရင်ခံစာ တင်ပြခြင်းဟာ စီးပွားရေးဖွံ့ဖြိုးမှုနဲ့ ပတ်သက်ပြီးတော့လာမည့် နှစ်တွေမှာ Cagoza:CO80cm:fed Padfolio mę8:93:69:Environment o success anaosowội ဘယ်လောက် သက်ရောက်နိုင်တယ် ဆိုတာကို ဖော်ပြနေတဲ့ အစီရင်ခံစာဆိုတာ နိုင်ငံတကာမှာလည်း ရှိပါတယ်။ ပါဝါပွိုင့် အဲဒီလိုတော့ ဥပမာအားဖြင့် CPRA Average Cost က 3.3 မှာရှိတယ်ဆိုတာမျိုး။ 6$po8 Present Value to GDP, Present Value to Export, Present Value to Revenue oộoo Percentage တွေကို အနည်းဆုံးတော့ ဖော်ပြဖို့လိုပါတယ်။ ဒါမှသာ စီးပွားရေး ပညာရှင်တွေရော၊ နှိုင်းယှဉ် လေ့လာသူတွေအနေနဲ့ ပိုပြီးတော့ အကျိုးရှိမှာပါ။ နောက်တစ်ခုက ဒီအစီရင်ခံစာတွေနဲ့ ပတ်သက် ပြီးတော့ ကမ္ဘာ့ဘဏ်က ကျွန်တော်တို့ PFM Project 39699. golosus. PFM Project gs og $:aoooooops Financial Reporting d. ပတ်သက်ပြီးတော့ ရှိပါတယ်။ အဲဒီတော့ အဲလောက်ထိ နိုင်ငံတကာ Project တွေနဲ့ ရှိထားတဲ့အတွက် ပိုပြီးတော့အဆင့်မီအောင် ဒီအစီရင်ခံစာကို ရေးလို့မရ ဘူးလား။ ဒီအစီရင်ခံစာမျိုးကို ပိုပြီးတော့ မဖြစ်နိုင်ဘူး လားဆိုတော့ ကျွန်တော့အနေနဲ့ ပိုပြီးတော့ အကြံပြု ဆွေးနွေးလိုပါတယ်။ နောက် Power Point (၆)၊ (၇)၊ (၈)၊ (၉) ကို တစ်ဆက်တည်းပြပါ။ ဒါကတော့ ဒီလက်တင် အမေရိကရဲ့ နိုင်ငံလေး သေးသေးလေးတစ်ခု ကနေပြီးတော့ ထုတ်ပြန်တဲ့ ဒီအစီရင်ခံစာရဲ့ အကြမ်းပါ။ နောက်တစ်ခု။ နောက်တစ်ခု။ နောက်တစ်ခု။ ဒါကတော့ List of Figure တွေ၊ List of Table တွေကိုလည်း ဖော်ပြထားတာပါ။ ဒါကြောင့်မို့လို့ ကြွေးမြီစီမံခန့်ခွဲမှုနဲ့ ပတ်သက်ပြီးတော့ နောင်တစ်ချိန်မှာ အစီရင်ခံစာ ထုတ်ပြန်လို့ရှိရင် သူများနိုင်ငံမှာ ကျွန်တော်တို့နဲ့ Low Middle Income Country တွေမှာ ဘယ်လိုအစီရင်ခံစာ ထုတ်ပြန်တယ် ဆိုတာလေးကိုလည်း သတိပြုမိဖို့ လိုအပ်မယ်ထင်ပါတယ်။ ဒါကြောင့်မို့ ဒီအချက်လေးကို ကျွန်တော် ဆွေးနွေးရခြင်းဖြစ်ပါတယ်။ နောက်ဆုံးတစ်ချက်။ ဒါကတော့ ပြည်ပကြွေးမြီနဲ့ ပတ်သက်ပြီးတော့ အကြံဉာဏ် ကျွန်တော်ရေးထားတာ ဖြစ်ပါတယ်။ တစ်ချို့ နိုင်ငံတွေမှာ ကုန်စည်နဲ့ ပြန်လည်ပေးချေတာ ရှိပါတယ်။ အချို့နိုင်ငံတွေမှာ ဒီဟာကတော့ နောက်ဆုံး နံပါတ်တစ်ခုပြပါ။ ဒါကတော့ ပြည်တွင်းကြွေးမြီကို ကျားကန်ဖို့ဆိုရင် ဒီလိုပုံစံမျိုးနဲ့။ ဆွေးနွေးရန် သတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<speech type="speaker">ဆက်လက်ပြီး ဦးခင်မောင်သီ လွိုင်လင်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="428">ဦးခင်မောင်သီ(လွိုင်လင်မဲဆန္ဒနယ်၊ ရှမ်းပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကနှင့် ပြည်ထောင်စုလွှတ်တော် ကိုယ်စားလှယ်များ၊ ပြည်ထောင်စုဝန်ကြီးများ၊ ဒုတိယ ဝန်ကြီးများ၊ ဧည့်သည်တော်အားလုံး ကိုယ်စိတ်နှစ်ဖြာ ကျန်းမာချမ်းသာကြပါစေကြောင်း ဆုတောင်းမေတ္တာ ပို့သရင်းနဲ့ ရွှင်လန်းချမ်းမြေ့ပါစေလို့ နှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ ရှမ်းပြည်နယ် (တောင်ပိုင်း) လွိုင်လင်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးခင်မောင်သီ ဖြစ်ပါတယ်။ ၂၀၁၅-၂၀၁၆ ခုနှစ် ဘဏ္ဍာရေးနှစ် အစိုးရ၏ ကြွေးမြီဆိုင်ရာ နှစ်ပတ်လည်အစီရင်ခံစာတွင် ပြည်ပ ကြွေးမြီ၊ ပြည်တွင်းကြွေးမြီ၊ အစိုးရကငွေထုတ်ချေးခြင်းနှင့် ထပ်ဆင့်ငွေထုတ်ချေးခြင်းတို့ဖြင့် ဖော်ပြထား တာကို လေ့လာတွေ့ရှိရပါတယ်။ ၂၀၁၆ ခုနှစ်၊ မတ်လ ၃၁ ရက်နေ့ထိ ပြည်ပကြွေးမြီလက်ကျန်မှာ အမေရိကန် ဒေါ်လာ ၉.၅၃၀.၂၅၂ သန်းရှိပြီး ချေးငွေပေးသည့်နိုင်ငံ အဖွဲ့အစည်း ၁၈ ခုရှိပါတယ်။ ဝန်ကြီးဌာန အဖွဲ့အစည်း ၂၂ ခုတို့က ရယူသုံးစွဲခဲ့ကြောင်းနဲ့ ပြည်ပကြွေးမြီလက်ကျန် အသေးစိတ်ကိုလည်း ဖော်ပြ ထားတာတွေ့ရပါတယ်။ ၂၀၁၆ ခုနှစ်၊ မတ်လ ၃၁ ရက်နေ့အထိ ပြည်တွင်းကြွေးမြီကျပ် ၁၅,၇၂၄.၄ ဘီလီယံ ရှိပြီး အသေးစိတ်မှာတော့ အစိုးရငွေတိုက်စာချုပ် ကြွေးမြီလက်ကျန် ၂,၆၁၄.၈ ကျပ်ဘီလီယံ၊ အစိုးရ ငွေတိုက်လက်မှတ် ကြွေးမြီလက်ကျန် ၁၃,၁၀၉.၆ ကျပ်ဘီလီယံဖြစ်ကြောင်း သိရပါတယ်။ ၂၀၀၈ ခုနှစ် ဖွဲ့စည်းပုံအခြေခံဥပဒေဇယား(၁)ပါ ပြဋ္ဌာန်းချက်အရ ပြည်တွင်းပြည်ပမှ ငွေချေးယူ ခြင်းကို ပြည်ထောင်စုအစိုးရကသာ ဆောင်ရွက်ခွင့်ရှိပါသဖြင့် အစိုးရကငွေထုတ်ချေးခြင်းနှင့် ထပ်ဆင့် ငွေထုတ်ချေးခြင်းကို ဆောင်ရွက်ရာမှာ ဂျပန်နိုင်ငံ အပြည်ပြည်ဆိုင်ရာပူးပေါင်းဆောင်ရွက်ရေး အေဂျင်စီ JICA မှ ပေးအပ်သည့် ဂျပန်ယန်း ၂၃.၆၈၃ ဘီလီယံကို ရန်ကုန်မြို့တော် ရေပေးဝေမှုဖွံ့ဖြိုးရေးစီမံကိန်း အကောင်အထည်ဖော်နိုင်ရေးအတွက် ရန်ကုန်မြို့တော်စည်ပင်သာယာရေးကော်မတီသို့ ထပ်ဆင့်ငွေကြေး စာချုပ်ချုပ်ဆို ထပ်ဆင့်ထုတ်ချေးခဲ့ကြောင်း တင်ပြထားတာလည်း တွေ့ရပါတယ်။ အစိုးရ၏ ကြေးမုံ ဆိုင်ရာနှင့်စပ်လျဉ်း၍ ပြည်ထောင်စုအစိုးရအဖွဲ့အနေဖြင့် ဆက်လက်ဆောင်ရွက်မည်ကို ဖော်ပြထားရာမှာ နိုင်ငံတော်၏ ရငွေသည် အသုံးစရိတ်ကို ကာမိခြင်းမရှိသေး၍ နှစ်စဉ်ဘတ်ဂျက်လိုငွေဖြစ်နေသော်လည်း နိုင်ငံတော်တွင် ကြွေးမြီဝန်ထုပ်ဝန်ပိုး ကြီးမားမှုမဖြစ်ပေါ်စေရန် ဘတ်ဂျက်လိုငွေကို ဂျီဒီပီ၏ ၅ ရာခိုင်နှုန်း ထက်ကျော်လွန်ခြင်းမရှိစေရန် ထိန်းသိမ်းဆောင်ရွက်မည်။ ဘတ်ဂျက်လိုငွေကို အစိုးရ၏ ငွေချေးသက်သေခံ လက်မှတ်များဖြစ်သော အစိုးရငွေတိုက်လက်မှတ်၊ အစိုးရငွေတိုက်စာချုပ်တို့ဖြင့် ဖြည့်ဆည်းနိုင်ရန် အစိုးရ ငွေတိုက်လက်မှတ်နှင့် ငွေတိုက်စာချုပ်လေလံများကို ဆောင်ရွက်မည်။ အစိုးရ၏ ကာလလတ်ကြွေးမြီစီမံခန့်ခွဲမှု မဟာဗျူဟာကို နှစ်စဉ်ရေးဆွဲပြီး ပြည်ထောင်စုလွှတ်တော် သို့ နှစ်စဉ်ဘဏ္ဍာငွေ အရအသုံးခန့်မှန်းခြေစာရင်းနှင့်အတူ တင်ပြမည်။ စီမံ/ဘဏ္ဍာဝန်ကြီးဌာနအနေဖြင့် ပြည်သူ့ကြွေးမြီစီမံခန့်ခွဲမှုစနစ်ကို ပြည့်စုံကောင်းမွန်သော နိုင်ငံတကာအဆင့်မီစနစ် ဖြစ်လာစေရန် ကြိုးပမ်း ဆောင်ရွက်မည်ဖြစ်ကြောင်း တင်ပြထားတာတွေ့ရပါတယ်။ ၂၀၁၅-၂၀၁၆ ခု ဘဏ္ဍာရေးနှစ် အစိုးရ၏ ကြွေးမြီဆိုင်ရာ နှစ်ပတ်လည်အစီရင်ခံစာနှင့် စပ်လျဉ်းပြီးတော့ ပြည်သူ့ငွေစာရင်းပူးပေါင်း ကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက်များနှင့်အညီ ပြည်ထောင်စုလွှတ်တော်မှ အတည်ပြုမှတ်တမ်း တင်ပေးနိုင်ပါရန် တင်ပြအပ်ပါတယ်ခင်ဗျာ။ အားလုံးကို ကျေးဇူးတင်ပါတယ်။</speech>
<speech type="speaker">ဒေါက်တာတင်တင်ဝင်း ပဲခူးတိုင်းဒေသကြီး မဲဆန္ဒနယ်အမှတ်(၅) ဆွေးနွေးဖို့ဖြစ်ပါတယ်။</speech>
<speech><mp id="1269">ဒေါက်တာတင်တင်ဝင်း(မဲဆန္ဒနယ်အမှတ်-၅၊ ပဲခူးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးရှင်။ ဒီနေ့ကျွန်မဆွေးနွေးမှာက ပြည်ထောင်စုအစိုးရအဖွဲ့မှ ပေးပို့သော ၂၀၁၅-၂၀၁၆ ဘဏ္ဍာရေးနှစ် အစိုးရ၏ကြွေးမြီဆိုင်ရာ နှစ်ပတ်လည်အစီရင်ခံစာနှင့် စပ်လျဉ်းပါတယ်။ ဒီနေရာမှာ ပြည်ထောင်စုလွှတ်တော် ပြည်သူ့ငွေစာရင်းပူးပေါင်းကော်မတီ၏ ကြွေးမြီဆိုင်ရာနှစ်ပတ်လည် အစီရင်ခံစာအပေါ် လေ့လာတွေ့ရှိချက်နှင့် သဘောထားမှတ်ချက် အစီရင်ခံစာအမှတ်စဉ်(၅/၂၀၁၇)၏ နံပါတ် ၆ အချက်နှင့်ပတ်သက်၍ ဆွေးနွေးလိုပါတယ်။ နာယကကြီးရှင့်။ နိုင်ငံတစ်နိုင်ငံရဲ့ တိုးတက်ကြီးပွားရေး၊ ငြိမ်းချမ်းသာယာရေးစသည်တို့မှာ အသိဉာဏ်ရှိသော နိုင်ငံသားအနည်းအများအပေါ် မူတည်နေသည်ဟုဆိုပါတယ်။ ကုလသမဂ္ဂရဲ့ SDG Goals ၁ရ ချက်အနက် နံပါတ် ၁၁ ကလည်းပဲ Sustainable Cities And Communities စဉ်ဆက်မပြက် ဖွံ့ဖြိုးတိုးတက်နေတဲ့ မြို့ပြနှင့်ပြည်သူ ဖြစ်ဖို့ဆိုလို့ရှိရင် ဒီမိုကရေစီစနစ်မှာ လူတိုင်းမှာတာဝန်ရှိပါတယ်။ လူတိုင်းက ကိုယ်နဲ့သက်ဆိုင်တဲ့တာဝန်ကို တာဝန်မယူရင် နိုင်ငံပျက်စီးမှာဖြစ်ပါတယ်။ လူတိုင်းကလည်းပဲ ဘယ်ဟာမှားတယ် ဘယ်ဟာမှန်တယ်ဆိုတာကိုသိပြီးတော့ အမှန်ဘက်ကရပ်ဖို့လိုပါတယ်။ ယခုကျွန်မတို့နိုင်ငံဟာ ငွေကြေးအခက်အခဲရှိနေတဲ့ကိုယ်ပိုင်ငွေမဟုတ်ဘဲ သူတပါးထံမှ ချေးငွေသုံးစွဲနေရတဲ့အတွက် ချေးငွေအပေါင်းအတိုးကိုစဉ်းစားရပါမယ်။ ဒါကြောင့်ငွေကြေးကို တာဝန်ယူထားသူများဟာ အလွန်ပဲတာဝန်သိဖို့၊ တာဝန်ယူဖို့လိုပါတယ်။ စီမံကိန်းတစ်ခု အကောင်အထည် ဖော်ဖို့ စဉ်းစားမယ်ဆိုလို့ရှိရင် ပထမဦးဆုံး Planning ကအရေးကြီးပါတယ်။ ဘာလုပ်မှာလည်း၊ ဘယ်လောက် ကုန်မှာလည်း၊ ဘယ်လောက်ကြာမှာလဲ၊ အကုန်အကျ နည်းနိုင်သမျှနည်းပြီး အရည်အသွေး၊ အရည်အချင်း ပြည့်မီရေးကိုကြိုးစားနိုင်ပါ့မလား။ စသည်တို့ကို အရင်စဉ်းစားပြီးမှ လုပ်ငန်းအကောင်အထည်ဖော်ရမှာ ဖြစ်ပါတယ်။ လုပ်ငန်းအကောင်အထည်ဖော်ရာမှာလည်း မစဉ်းစားဘဲ Project ကိုကြံဖန်ရေးပြီး မတင်သင့် စာချုပ် ချုပ်ဆိုမှု ပြုလုပ်ထားသော်လည်း လုပ်ငန်းအကောင်အထည်ဖော်မှု မရှိသေးသည့် စီမံကိန်းများ ရှိကြောင်း သိရပါတယ်။ ယူထားတဲ့ငွေဟာ အိပ်မနေပါဘူး။ အတိုးတွေ တရိပ်ရိပ်တက်နေပါတယ်။ ဒါကြောင့် သေချာမှငွေယူပြီး၊ ငွေယူပြီးတာနဲ့ မြန်မြန်အကောင်အထည်ဖော်မှ တော်ကာကျပါလိမ့်မယ်။ တာဝန်ယူမှု၊ တာဝန်ခံမှုဟာ ဒီမိုကရေစီရဲ့ အသက်ပါ။ ယနေ့ခေတ်လို ဒီလိုခေတ်မျိုးမှာ တာဝန်ယူမှု၊ တာဝန်ခံမှုမရှိဘူး ဆိုလို့ရှိရင် စနစ်ကိုပါထိခိုက်နိုင်ပါတယ်။ အမှန်စာရင်းလည်းမရှိ၊ လုပ်ကြံဖန်တီးထားတဲ့ စာရင်းပဲရှိ၊ ကြီးကြပ် အကောင်အထည်ဖော်မှု Money Trade And Evalution လည်း မရှိတဲ့စီမံကိန်းမျိုးဟာ မအောင်မြင် နိုင်ပါဘူး။ ဒါကြောင့် နာယကကြီးမှတဆင့် စီမံကိန်းများကို လုပ်ငန်းအကောင်အထည်ဖော်ရာမှာ လျင်မြန် Gelonåg&gt;caoségos(8: ossošopki ossosoqop:0ß Focal Person, Focal Ministry oos:9 ဆောင်ရွက်ပါရန် ဆွေးနွေးအပ်ပါတယ်။ ကျေးဇူးတင်ပါတယ်ရှင့်။</speech>
<speech type="speaker">ဒေါ်ခင်စန်းလှိုင် ပုလဲမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1162">ဒေါ်ခင်စန်းလှိုင်(ပုလဲမဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါရှင်။ လေးစားအပ်ပါသော ပြည်ထောင်စုလွှတ်တော် နာယကကြီးရှင်။ ကျွန်မအနေနဲ့ အစီရင်ခံစာနဲ့ ပတ်သက်ပြီးတော့ အပြုသဘောဆောင် ဆွေးနွေးတင်ပြသွားမှာဖြစ်ပါတယ်။ ဦးစွာပထမ ၂၀၁၆ ခုနှစ် မတ်လ ၃၁ ရက်နေ့ ကျွန်မတို့နိုင်ငံရဲ့ ကြွေးမြီလက်ကျန် စုစုပေါင်းဟာ ကျပ်ငွေဘီလီယံ ၂၇,၉၇၀ ရှိပြီး ဒီပမာဏဟာ GDP ရဲ့ ၃၈.၁ ရာခိုင်နှုန်းရှိကြောင်းကို စိစစ်တွေ့ရှိရပါတယ်။ ပြည်ပကြွေးမြီအနေနဲ့ ကျပ်ဘီလီယံ ၁၂,၂၄၆၊ အမေရိကန်ဒေါ်လာ ၉,၅၃၀.၂၅၂ မီလီယံခန့်ရှိပြီး GDP ရဲ့ ၁၆.ရ ရာခိုင်နှုန်းသာ ရှိတဲ့အတွက် ယေဘုယျအားဖြင့် စိုးရိမ်စရာမရှိဘူးလို့ ဆိုရမှာဖြစ်ပါတယ်။ သို့သော်လည်း ကြွေးမြီပမာဏ ထက် တိုင်းပြည်ရဲ့ဝင်ငွေနဲ့ ကြွေးမြီပြန်လည်ပေးဆပ်နိုင်စွမ်းကို တွက်ချက်တဲ့ Total Debt service ratio ကတော့ ပိုပြီးအရေးကြီးတဲ့အတွက် နောင်တင်ပြမယ့် အစီရင်ခံစာတွေမှာ အတိုးစရိတ်များ ကျခံသုံးစွဲ နေရမှုနဲ့ ကုန်သွယ်မှုရငွေအချိုးကို ပြည့်ပြည့်စုံစုံ ဖော်ပြပေးဖို့ အကြံပြုလိုပါတယ်။ ၎င်းနှစ်မှာရှိတဲ့ ပြည်တွင်း ကြွေးမြီလက်ကျန်ကတော့ ကျပ်ငွေ ၁၅,၇၂၄.၄ ဘီလီယံရှိတာကိုတွေ့ရပြီး GDP ရဲ့ အချိုးချလိုက်လို့ရှိရင် ၂၁.၄ ရာခိုင်နှုန်း ဖြစ်နေတဲ့အတွက် အင်မတန်သတိထားပြီးတော့မှ ကိုင်တွယ်စီမံသင့်တဲ့အခြေအနေလို့ ဆိုရမှာဖြစ်ပါတယ်။ ဒါ့အပြင် ပြည်တွင်းကြွေးမြီအတွက် ဗဟိုဘဏ်က ချေးယူဖြည့်တင်းမှုဟာ ၇၉.၁၄ ရာခိုင်နှုန်းရှိတဲ့အတွက် ဗဟိုဘဏ်က ချေးယူဖြည့်တင်းမှုကိုလည်း ပြန်လည်စိစစ်သင့်ပါတယ်။ ဗဟိုဘဏ်က ချေးယူငွေဟာ ငွေကြေးဖောင်းပွမှုကို အကျိုးသက်ရောက်စေနိုင်တဲ့ ကြွေးမြီဖြစ်တဲ့အတွက်ကြောင့်မို့လို့ ဖြစ်ပါတယ်။ ၂၀၁၅-၂၀၁၆ ခုနှစ် ပြည်ထောင်စုရဲ့ ဘဏ္ဍာငွေအရအသုံးဆိုင်ရာဥပဒေမှာ အစိုးရက ချေးယူ ခွင့်ပြုထားတဲ့ပမာဏထက် အစီရင်ခံစာပါ ပြည်တွင်းပြည်ပ ကြွေးမြီရယူထားမှုက ကျပ် ၁,၈၆၈.၂ ဘီလီယံ ပိုမိုချေးယူထားတာကို တွေ့ရတဲ့အတွက်ကြောင့်မို့လို့မို့ ပြည်ထောင်စုအစိုးရအနေနဲ့ ပြည်တွင်းပြည်ပကြွေးမြီ များရယူတဲ့နေရာမှာ ဥပဒေနဲ့လျော်ညီအောင် ကြိုးစားဆောင်ရွက်သင့်ကြောင်း အကြံပြုလိုပါတယ်။ လေးစားအပ်ပါသော နာယကကြီးရှင့်။ ဆက်လက်ပြီးတော့ အစီရင်ခံစာမှာဖော်ပြပါရှိထားတဲ့ China Exim Bank ချေးငွေနဲ့ပတ်သက်ပြီးတော့ ဆွေးနွေးတင်ပြလိုပါတယ်။ ပြည်ထဲရေးဝန်ကြီးဌာန၊ မြန်မာနိုင်ငံရဲတပ်ဖွဲ့ အတွက်ဆိုပြီး မော်တော်ယာဉ်များ၊ ရေယာဉ်များ ဝယ်ယူရေးအတွက် အမေရိကန် ဒေါ်လာ ၃၈.၀၆ သန်းကို တရုတ်နိုင်ငံ Exim Bank ကနေ ယခင်အစိုးရလက်ထက်ကတည်းက ချေးယူ ခဲ့ပါတယ်။ အတိုးနှုန်းက ၄.၅ ရာခိုင်နှုန်းဖြစ်ပြီး ကတိခံချက် ၀.၄ ရာခိုင်နှုန်း၊ စီမံခန့်ခွဲမှုစရိတ်က ၀.၄ နှစ်ရှည်ချေးငွေလို့ ဆိုရမှာဖြစ်ပါတယ်။ သို့သော်လည်းပဲ အတိုးနှုန်းက ၄.၅ ရာခိုင်နှုန်းဆိုတာ အစိုးရက ရယူဖူးသမျှ ချေးငွေတွေအားလုံးထဲမှာ မကြုံစဖူးအောင် ထူးကဲမြင့်မားတဲ့ စံချိန်တင်အတိုးနှုန်း တစ်ခုပဲ ဖြစ်ပါတယ်။ အဆိုပါချေးငွေနဲ့ပတ်သက်ပြီးတော့မှ Grant element ကို ကြည့်မယ်ဆိုလို့ရှိရင်လည်း ၅ ရာခိုင်နှုန်း တောင်မရှိတဲ့အတွက် အတော်ကိုမသက်သာတဲ့ ချေးငွေ Soft-loan မဟုတ်နေကြောင်း ကိုလည်း စိစစ်တွေ့ရှိရပါတယ်။ ဒါကြောင့်မို့လို့မို့ပဲ ဒီချေးငွေနဲ့ပတ်သက်ပြီးတော့ ပထမအကြိမ်လွှတ်တော်မှာထဲက ဆွေးနွေးစဉ် းကလည်း အတိုးနှုန်းများတဲ့အတွက်ကြောင့် မချေးသင့်ကြောင်း၊ နောင်လာမယ့် အစိုးရများ အနေနဲ့ ကြွေးမြီဝန်ထုပ်ဝန်ပိုး ဖြစ်လာနိုင်ကြောင်းနဲ့ ချေးယူစဉ်ငွေဈေးနှုန်းနဲ့ ပြန်လည်ပေးဆပ်ချိန် ငွေဈေးနှုန်းကွာဟမှုကြောင့် နိုင်ငံတော်အနေနဲ့ ကြွေးမြီခံနိုင်ဝန်ရှိပါ့မလားဆိုတာကို ကျွန်မတို့ကိုယ်တိုင် လွှတ်တော်ထဲမှာ ဆွေးနွေးခဲ့ဖူးပါတယ်။ ယခင်သမဝါယမဝန်ကြီးဌာနက ချေးယူခဲ့တဲ့ တရုတ်ငွေဒေါ်လာ သန်း ၃၀၀ ကလည်း အလားတူချေးငွေမျိုးပဲ ဖြစ်ပါတယ်။ ၎င်းငွေနဲ့စပ်လျဉ်းတဲ့ အတိုးအရင်း ပြန်လည် ပေးဆပ်နိုင်မှု အပါအဝင် ကြွေးမြီအခြေအနေများနဲ့ ဒီချေးငွေကို ဗဟိုသမဝါယမအသင်းအနေနဲ့ ဘယ်လို စီမံခန့်ခွဲနေတာဆိုတာကို ရှင်းရှင်းလင်းလင်း ဖြေကြားပေးဖို့ လိုပါတယ်။ လေးစားအပ်ပါသော နာယကကြီးရှင့်။ ဒီလိုချေးငွေမျိုးတွေကို ယခင်အစိုးရက ဘာကြောင့် ချေးယူခဲ့တာဆိုတာကို ကျွန်မတို့ ရှင်းရှင်းလင်းလင်း မသိရပေမယ့်လို့ လက်ရှိအစိုးရအနေနဲ့တော့ ရှောင်လွှဲလို့ မရတဲ့ အကောင်းဆုံး ဘယ်လိုပြန်လည်ပေးဆပ်သွားမလဲဆိုတာကို အခုချိန်မှာ စဉ်းစားလုပ်ဆောင် သွားဖို့ရာပဲသင့်ပါတယ်။ ဒါနဲ့ပတ်သက်ပြီး အဆိုပါချေးငွေများနဲ့ဆိုင်တဲ့ သဘောတူစာချုပ်များကို သေသေချာချာ ပြန်လည်ဆန်းစစ်ဖို့ရန် လိုပါလိမ့်မယ်။ တချို့ချေးငွေတွေဟာ ဆိုင်းငံ့ကာလမှာ အတိုး ပေးစရာမလိုဘဲနဲ့ ကင်းလွတ်ခွင့် ရလေ့ရှိပါတယ်။ ချေးငွေပြန်လည်ပေးဆပ်မယ့် ကာလအပိုင်းအခြား ကိုလည်း ပြုလွယ်၊ ပြောင်းလွယ် လုပ်ခွင့်ပေးထားတတ်ပါတယ်။ အခု China Exim Bank က ချေးငွေဟာ ကတိခံခြင်းဖြင့် ၀.၄ ရာခိုင်နှုန်းလို့ ဖော်ပြထားတဲ့အတွက် ချေးငွေဆိုင်ရာ မူလ ကတိကဝတ်က ဘာတွေ ပါသလဲဆိုတာကို သိဖို့လည်းလိုအပ်ပါတယ်။ ဒါတွေကိုသိရမှသာ ကျွန်မတို့ ကိုယ်စားလှယ်များအနေနဲ့ ဒီထက်ပိုပြီး ထိထိရောက်ရောက် မှန်မှန်ကန်ကန် အကြံပြု ဆွေးနွေးနိုင်မှာ ဖြစ်ပါတယ်။ လေးစားအပ်ပါသော နာယကကြီးရှင့်။ ဒုတိယအကြိမ် ပြည်ထောင်စုလွှတ်တော် စတုတ္ထပုံမှန် အစည်းအဝေး ၁ရ ရက်မြောက် အစည်းအဝေးမှာ ကမ္ဘာ့ဘဏ်ရဲ့ ချေးငွေအစီအစဉ် Development Policy Operation ချေးငွေအစီအစဉ် အမေရိကန်ဒေါ်လာသန်း၂၀၀ ချေးယူတဲ့ ကိစ္စနဲ့စပ်လျဉ်းပြီး စီမံ/ဘဏ္ဍာ ဒုဝန်ကြီးက လာရောက်ရှင်းလင်းရာမှာ ဒီချေးငွေဟာ နိုင်ငံတော်ကိုယ်စား စီမံကိန်းနဲ့ ဘဏ္ဍာရေးဝန်ကြီး ဌာနက တာဝန်ခံပြီးရယူခြင်းဖြစ်ပြီး ပြည်ထောင်စုအစိုးရအဖွဲ့ကသုံးစွဲလိုတဲ့ အသုံးစရိတ်များကို ခွဲဝေ သုံးစွဲခြင်း၊ သုံးစွဲရန်မရှိပါက ဘတ်ဂျက်လိုငွေကို လျော့နည်းစေရန်အတွက် အထောက်အကူပြုခြင်းတို့ကို လွတ်လပ်စွာဆောင်ရွက်နိုင်တဲ့ ချေးငွေဖြစ်ပါတယ်လို့ ရှင်းလင်းပြောကြားသွားတာကို ကျွန်မတို့ မှတ်သား ထားရပါတယ်။ ဆိုလိုတာကတော့ ပြည်ထောင်စုအစိုးရအနေနဲ့ လွတ်လပ်စွာ စိတ်ကြိုက်စီမံခန့်ခွဲနိုင်တဲ့ အင်မတန်သက်သာတဲ့ ချေးငွေတစ်ခုရှိနေကြောင်းကို ပြောကြားခြင်းပဲ ဖြစ်ပါတယ်။ လေးစားအပ်ပါသော နာယကကြီးရှင့်။ ဒါကြောင့် ကျွန်မအနေနဲ့ နိဂုံးချုပ်အကြံပြုလိုတာကတော့ အတိုးနှုန်း အဆမတန်မြင့်မားလှတဲ့ China Exim Bank က ချေးငွေမျိုးကို အလားတူချေးငွေတွေကို သေချာစွာ လေ့လာပြန်လည်ဆန်းစစ်ပြီး စာချုပ်ပါအချက်အလက်များအရ ဆောလျင်စွာ ပြန်လည် ပေးဆပ်ခွင့်ရှိခဲ့ရင် ပြည်ထောင်စုအစိုးရအဖွဲ့အနေနဲ့ အကျိုး၊ အပြစ် ချင့်ချိန်သုံးသပ်ပြီးသကာလ တခြား သက်သာတဲ့ မီအရင်းအမြစ်များနဲ့ အစားထိုးပြန်လည် ပေးဆပ်သားသင်ကောင်းကို အကြံပြုလို တစ်ဆက်တည်းမှာလည်း နောင်တင်ပြလာမယ့် ကြွေးမြီဆိုင်ရာ အစီရင်ခံစာတွေမှာလည်း ချေးငွေ တစ်ခုချင်းစီအလိုက် ကျွန်မတို့ ပြည်ထောင်စုလွှတ်တော်ကိုယ်စားလှယ်များ မှန်မှန်ကန်ကန် သုံးသပ်ဆွေးနွေး အကြံပြုနိုင်ရန်အတွက် အချက်အလက်များကို ဒီထက်ပိုပြီး ပြည့်ပြည့်စုံစုံ ပြင်ဆင် ပေးထားပါလို့ မေတ္တာရပ်ခံ တိုက်တွန်းရင်း နိဂုံးချုပ်အပ်ပါတယ်ရှင်။ အားလုံးကို ကျေးဇူးတင်ပါတယ်။</speech>
<speech type="speaker">ဒုတိယဗိုလ်မှူးကြီး ကျော်စံဦး တပ်မတော်သားအမျိုးသားလွှတ်တော် ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဒုတိယဗိုလ်မှူးကြီးကျော်စံဦး(တပ်မတော်သားအမျိုးသားလွှတ်တော်ကိုယ်စားလှယ်)</mp>အားလုံးမင်္ဂလာခင်ဗျာ။ ကျွန်တော်ကတော့ တပ်မတော်သားအမျိုးသားလွှတ်တော်ကိုယ်စားလှယ် ဒုတိယ ဗိုလ်မှူးကြီးကျော်စံဦး ဖြစ်ပါတယ်။ ကျွန်တော့အနေဖြင့် ၂၀၁၅-၂၀၁၆ ခု ဘဏ္ဍာရေးနှစ် အစိုးရရဲ့ ကြွေးမြီဆိုင်ရာနှစ်ပတ်လည် အစီရင်ခံစာနဲ့စပ်လျဉ်း၍ အကြံပြု ဆွေးနွေး တင်ပြသွားမှာဖြစ်ပါတယ်။ Power Point သုံးစွဲခွင့်ပြုပါရန် ခွင့်တောင်းခံအပ်ပါတယ်။ လေးစားအပ်ပါသော နာယကကြီးခင်ဗျား။ အစီရင်ခံစာမှာ အပိုင်း ၃ ပိုင်းပါဝင်ပြီး တင်ပြပါအတိုင်း တွေ့ရှိရမှာဖြစ်ပါတယ်။ အစီရင်ခံစာပါအကြောင်းအချက်များအရ ကြွေးမြီများမှာ မြင့်မားလျက်ရှိကြောင်း တွေ့ရှိရပြီး ထိုသို့ဖြစ်ပေါ်ရခြင်းမှာ တိုင်းပြည်ဖွံ့ဖြိုးတိုးတက်ရေး၊ ပြည်သူများ၏ လူမှုဘဝဖွံ့ဖြိုးတိုးတက်အောင် ဆောင်ရွက်ရာမှာ အစိုးရရဲ့ ဘတ်ဂျက်မှာ လိုငွေဘတ်ဂျက်ဖြစ်ပြီး ထုတ်ကုန်တန်ဖိုးထက် သွင်းကုန်တန်ဖိုး များက မြင့်မားလျက်ရှိကြောင်း တွေ့ရှိရပါတယ်။ ထိုသို့ကုန်သွယ်မှုလိုငွေပြခြင်း ကာလကြာရှည်စွာ ဖြစ်ပေါ်လာမှုကြောင့် အခြေခံစီးပွားရေးသီအိုရီအရ သွင်းကုန်ပမာဏက ပို့ကုန်ပမာဏထက် များပြား နေခြင်းသည် နိုင်ငံအတွင်း နိုင်ငံခြားသုံးငွေ ပိုလိုအပ်လာပြီးတော့ ပြည်တွင်းသုံးငွေတန်ဖိုး ကျဆင်းမှုကို ဖြစ်ပေါ်စေပါတယ်။ ၂၀၁၅-၂၀၁၆ ခုနှစ်၊ ဘဏ္ဍာရေးနှစ်အတွင်း ပြည်ထောင်စုအစိုးရ၏ ချေးငွေများမှ ပြည်တွင်း ချေးငွေမှာ ကျပ် ၅,၀၀၀.၁ ဘီလီယံဖြစ်ပြီး နိုင်ငံခြားချေးငွေမှာ အမေရိကန်ဒေါ်လာ ၇၆၂.၄၃၃ သန်းဖြစ်၍ ကျပ်ငွေအားဖြင့် ၇၆၈.၁ ဘီလီယံဖြစ်ပါတယ်။ ပြည်တွင်းပြည်ပချေးငွေ ၂ ရပ်ကို နှိုင်းယှဉ်ကြည့်လျှင် ပြည်တွင်းချေးငွေပမာဏက မြင့်မားလျက်ရှိကြောင်းကို တွေ့ရှိရပါတယ်။ ပြည်တွင်း ချေးငွေ လိုအပ်ချက် အရ ဗဟိုဘဏ်မှချေးယူသော စနစ်ဖြစ်၍ ဗဟိုဘဏ်ဟာ နိုင်ငံတော်ရဲ့ အကြီးမားဆုံးသော မြီရှင်ဖြစ်နေ ပါတယ်။ မြန်မာနိုင်ငံဗဟိုဘဏ်အနေဖြင့် နိုင်ငံတော်၏ လိုငွေကို ထုတ်ချေး နိုင်ရန်နှင့် ပြည်တွင်းငွေကြေး ဈေးကွက်ဖွံ့ဖြိုးတိုးတက်စေရန် အစိုးရငွေတိုက်လက်မှတ်များကို ဈေးပြိုင်စနစ်ဖြင့် ရောင်းချခြင်းဆောင်ရွက် ခဲ့သော်လည်း ကျပ် ၅၅၆.၉ ဘီလီယံသာ အသားတင်ရရှိခဲ့ပါတယ်။ ဒါကြောင့်မို့လို့ အတိုးနှုန်းလည်း မြင့်တက်လာခဲ့ပါတယ်။ အဆိုပါအခြေအနေများအရ ဗဟိုဘဏ်နှင့် ငွေကြေးဈေးကွက်ဖွံ့ဖြိုးတိုးတက်မှုကို ထိရောက်စွာဆောင်ရွက်နိုင်ခြင်းမရှိကြောင်းကို တွေ့ရှိခဲ့ရပါတယ်။ သို့ဖြစ်၍ ဘဏ်များအနေဖြင့် ပြည်သူလူထု ထံမှ ယုံကြည်မှုရရှိစေရန်နှင့် ခိုင်မာသော အာမခံချက်များပေးခြင်း၊ ထိရောက်သောမက်လုံးများပေး၍ ဆွဲဆောင်ခြင်းများဖြင့် ငွေကြေးဈေးကွက်ကို ဖွံ့ဖြိုးတိုးတက်အောင် ဆောင်ရွက်သွားရန်လိုအပ်ကြောင်း တင်ပြအပ်ပါတယ်။ ငွေကြေးဖောင်းပွမှုနှုန်းများမှာလည်း နှစ်စဉ်တိုးတက်နေပါတယ်။ ကမ္ဘာ့ဘဏ်ရဲ့ ထုတ်ပြန်ချက် အရ ၂၀၁၆ ခုနှစ်၊ သြဂုတ်လမှာ ပျမ်းမျှငွေကြေးဖောင်းပွနှုန်း ၁၁.၄ ရာခိုင်နှုန်းဖြစ်ကြောင်း သိရှိရပါတယ်။ ငွေကြေးဖောင်းပွမှု၏ အကြောင်းရင်းများမှ အမှန်တိုက်ရိုက်သက်ဆိုင်နေတဲ့ အကြောင်းအရာများ အပေါ်မူတည်ပြီး အစိုးရအနေဖြင့် ထိန်းချုပ်ဖြေရှင်းရန် နည်းလမ်းများချမှတ်ပြီး ထိထိရောက်ရောက် အကောင်အထည်ဖော်ဆောင်ရွက်ရန် လိုအပ်မည်ဖြစ်ပါတယ်။ ပြည်ပကြွေးမြီလျော့ကျရေး ဆောင်ရွက်ရာ မှာလည်း မည်မျှအတိုးနှုန်းသက်သာစေကာမူ နိုင်ငံအတွက် အမှန်တကယ်အကျိုးရှိမည့် လုပ်ငန်းများ ကိုသာ ချေးယူဆောင်ရွက်သင့်ပါတယ်။ ချေးယူပြီးသားလုပ်ငန်းများကိုလည်း အလျင်အမြန် အကောင် အထည်ဖော် ဆောင်ရွက်သင့်ပါတယ်။ ငွေချေးသည့်နယ်ပယ်ကို ဆန်းစစ်ပါက ဒေသဖွံ့ဖြိုးရေး အထောက် အကူပြု ချေးငွေနှင့် တည်ဆောက်ရေးအထောက်အကူပြု ချေးငွေများက များနေတာကို တွေ့ရပါတယ်။ ငွေပြန်လည်ရရှိမည့် ချေးငွေဆိုင်ရာရာခိုင်နှုန်း နည်းနေတာကိုတွေ့ရှိရပါတယ်။ ထုတ်ကုန် မရှိလျှင်ဝင်ငွေ မရှိ။ ဝင်ငွေမရှိလျှင် ကြွေးပိလာမည်ဖြစ်ပြီး ယင်းအချက်ကိုစဉ်းစားရန်နှင့် ထုတ်ကုန်အတွက် ရင်းနှီး မြှုပ်နှံမှုများ လုပ်ရန်လိုအပ်ပါတယ်။ အစိုးရရဲ့ နှစ်ပတ်လည်ကြွေးမြီအစီရင်ခံစာမှာ ပြည်ပချေးငွေ ဖော်ပြ ရာမှာ သက်ဆိုင်ရာနှစ်အတွက်သာ ချေးပေးထားသည့် နိုင်ငံအဖွဲ့အစည်း၊ ချေးယူသည့် ဝန်ကြီးဌာန အဖွဲ့အစည်း၊ စီမံကိန်းအမည်၊ စာချုပ်ချုပ်သည့်နေ့၊ ချေးငွေဆိုင်ရာ စည်းကမ်းများနှင့် ချေးငွေပမာဏ ကိုသာ ဖော်ပြထားပါတယ်။ အစိုးရအနေနဲ့ကတော့ အစီရင်ခံသည့်၊ တင်သွင်းသည့်နေ့အထိ ချေးယူထားတဲ့ ပြည်ပချေးငွေများ အားလုံးအပေါ်မှာ ချေးပေးထားသည့်နိုင်ငံ၊ အဖွဲ့အစည်း၊ ချေးယူသည့်ဝန်ကြီးဌာန၊ အဖွဲ့အစည်း၊ စီမံကိန်း၊ စာချုပ်ချုပ်သည့်နေ့၊ ချေးငွေဆိုင်ရာစည်းကမ်းများနှင့် ချေးငွေပမာဏ၊ အတိုးအရင်းပြန်လည်ပေးဆပ် ပြီးစီးမှု၊ လုပ်ငန်းပြီးစီးမှုရာခိုင်နှုန်းတိုးတက်မှု ဒါတွေကို ဖော်ပြပေးရင် ပိုမိုပြည့်စုံစွာ အကြံပြု ဆောင်ရွက် နိုင်မှာဖြစ်ကြောင်း တင်ပြအပ်ပါတယ်။ လေးစားအပ်ပါသော နာယကကြီးခင်ဗျား။ ဝင်ငွေ၊ ထွက်ငွေ ကွာဟချက်တွင် လိုငွေပြဘတ်ဂျက် မဖြစ်ပေါ်စေရေး၊ အဆင့်ဆင့်တာဝန်ယူ၊ တာဝန်ခံထိန်းကျောင်းရန်နှင့် တစ်ဖက်မှာလည်း ဝင်ငွေ တိုးတက်ရေးအတွက် စီးပွားရေးဖွံ့ဖြိုးတိုးတက်လာစေရန် ခိုင်မာသောမူဝါဒများချမှတ်၍ အလေးထား အကောင်အထည်ဖော်ဆောင်ရွက်ရန် လိုအပ်ပါတယ်။ ထိုသို့ဆောင်ရွက်ရာမှာလည်း ဝင်ငွေတိုးတက် ရရှိအောင် ဆောင်ရွက်ရန်လိုသကဲ့သို့ တစ်ဖက်မှာလည်း ထွက်ငွေများကို စိစစ်သုံးစွဲခြင်းဖြစ်ပါတယ်။ ထွက်ငွေများအား စိစစ်သုံးစွဲရာတွင် အထူးသဖြင့် သွင်းကုန်များအား ချင့်ချိန်တင်သွင်းခြင်းဖြစ်ပါတယ်။ သွင်းကုန်များကိုလေ့လာရာ ယခင်ကလူသုံးကုန်ပစ္စည်းများသာဖြစ်သော်လည်း ယခုအခါလုပ်ငန်းသုံး ပစ္စည်းများနဲ့ ရင်းနှီးမြှုပ်နှံမှုကုန်ပစ္စည်းများ ပိုမိုတင်သွင်းလာတာကို တွေ့ရှိရပါတယ်။ လူသုံးကုန်ပစ္စည်း များတင်သွင်းရာမှာလည်း မရှိမဖြစ်သုံးကုန်များထက် ခေတ်နဲ့အညီဖွံ့ဖြိုးတိုးတက်နေသော ဇိမ်ခံပစ္စည်း များတင်သွင်းခြင်းကို စိစစ်ထိန်းချုပ်သင့်ကြောင်း အကြံပြု တင်ပြလိုပါတယ်။ ဝင်ငွေတိုးပွားရေး ဆောင်ရွက် ရာမှာ ပို့ကုန်တန်ဖိုးတိုးမြှင့်ရန်ဖြစ်ပါတယ်။ ထိုသို့ဆောင်ရွက်ရာမှာ တန်ဖိုးမြင့်ကုန်ချောများ ထုတ်လုပ် ခြင်းနဲ့ အရေအတွက်တိုးမြင့်ထုတ်လုပ်ခြင်းဖြစ်ပါတယ်။ ဥပမာအားဖြင့် ကျောက်မျက်ရတနာ အရိုင်း တုံးများ ရောင်းချခြင်းနှင့် တန်ဖိုးမြင့်အချောထည် လက်ဝက်ရတနာများ ထုတ်လုပ်ရောင်းချခြင်း၊ ရာဘာ ကုန်ကြမ်းများရောင်းချခြင်းနဲ့ တန်ဖိုးမြင့် လူသုံးကုန်ပစ္စည်းများထုတ်လုပ်ရောင်းချခြင်း စသည်တို့ကို ဆောင်ရွက်သင့်ပါတယ်။ ထိုသို့ဆောင်ရွက်ရာတွင် နိုင်ငံအနေနဲ့ အရည်အသွေးမြင့် ကုန်ထုတ်လုပ်မှုများရှိစေရန် SME လုပ်ငန်းများ ဖွံ့ဖြိုးတိုးတက်စေရန်၊ နည်းပညာအကူအညီ၊ ရင်းနှီးမတည်မှုအကူအညီများ ပံ့ပိုးပေးရန် လိုအပ်ကြောင်း အကြံပြု တင်ပြအပ် ပါတယ်။ ထုတ်ကုန်ပစ္စည်းပမာဏ တိုးမြှင့်ဆောင်ရွက်ရာတွင်လည်း မြန်မာနိုင်ငံသည် စိုက်ပျိုးရေးကို အခြေခံသော နိုင်ငံဖြစ်သည်နှင့်အညီ လယ်ယာထုတ်ကုန်ပစ္စည်းများ ဖြစ်သော ဆန်၊ စပါး၊ ပဲ၊ ပြောင်း၊ ကော်ဖီကဲ့သို့သီးနှံများအား တင်ပို့ရာတွင် အရည်အသွေးမြင့်မားရေး၊ အထွက်ကောင်းမွန်ရေးအတွက် နည်းပညာတိုးတက်အောင် ဆောင်ရွက်ပေးရန်နှင့် ငွေကြေးပံ့ပိုးမှုများ ဆောင်ရွက်ပေးသင့်ကြောင်း တွေ့ရှိရပါတယ်။ ဒါကြောင့် ထိရောက်ပြတ်သားသော မူဝါဒများချမှတ်၍ ဆောင်ရွက်ရမည့်ကြောင်း အကြံပြု တင်ပြအပ်ပါတယ်။ ထို့အတူ မြန်မာနိုင်ငံဟာ တောတောင်ရေမြေသဘာဝအရင်းအမြစ်အပြင် ယဉ်ကျေးမှုအမွေအနှစ် များနှင့် သာယာလှပသောနိုင်ငံဖြစ်တာကြောင့် နိုင်ငံတော်ဝင်ငွေကို တစ်ဖက်တစ်လမ်းမှ ဖြည့်ဆည်း ပေးနေတဲ့ ဟိုတယ်နှင့် ခရီးသွားလုပ်ငန်းကြီးကိုလည်း နယ်ပယ်အသီးသီးမှ ဖွံ့ဖြိုးတိုးတက်စေရန် စနစ် တကျ ပံ့ပိုးဆောင်ရွက်သင့်ပါကြောင်း အကြံပြုတင်ပြရင်း နိဂုံးချုပ်အပ်ပါတယ်။ အားလုံးကို ကျေးဇူး တင်ပါတယ်။</speech>
<speech type="speaker">ဦးခင်ချို လှိုင်းဘွဲ့ မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1371">ဦးခင်ချို (လှိုင်းဘွဲ့မဲဆန္ဒနယ်၊ ကရင်ပြည်နယ်)</mp>အားလုံးမင်္ဂလာပါ။ ကျွန်တော်ကတော့ ကရင်ပြည်နယ်၊ လှိုင်းဘွဲ့မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးခင်ချို ဖြစ်ပါတယ်။ ကျွန်တော် ဆွေးနွေးမယ့်အကြောင်းအရာက ပြည်သူ့ငွေစာရင်းပူးပေါင်းကော်မတီရဲ့ ၂၀၁၅-၂၀၁၆ ခုနှစ်၊ ဘဏ္ဍာနှစ် ဆင်မ (1) သက်သက် အစီရင်ခံစာပါ ၂၀၁၅-၂၀၁၆ ခုနှစ်၊ ဘဏ္ဍာနှစ်ရဲ့ ကြွေးမြီမှာ နိုင်ငံတော်ကချေးယူတဲ့ ပြည်ပကြွေးမြီ၊ ပြည်တွင်းကြွေးမြီနဲ့ နိုင်ငံတော်က ထုတ်ချေးတဲ့အပိုင်း၊ အပိုင်း ၃ ပိုင်း ပါတာတွေ့ရပါတယ်။ နိုင်ငံခြား ပြည်ပချေးငွေအနေနဲ့ အစီရင်ခံစာဖော်ပြထားချက်အရ ၁-၄-၂၀၁၅ ကနေ ၃၁-၃-၂၀၁၆ ရက်နေ့အထိ ကာလအတွင်းမှာ အီတလီနိုင်ငံ၊ ကမ္ဘာ့ဘဏ်၊ IDA၊ ဂျပန်နိုင်ငံ၊ ကိုးရီးယားနိုင်ငံတို့ပါဝင်တဲ့ နိုင်ငံအဖွဲ့ အစည်း ၆ ခုကနေပြီးတော့ စီမံကိန်းလုပ်ငန်း ၁၆ ခုအတွက် အတိုးမဲ့ ၀.၀၁ ရာခိုင်နှုန်းအတိုး၊ ၀.၇၅ ရာခိုင်နှုန်း အတိုးနှုန်းတွေနဲ့ ချေးငွေစုစုပေါင်း အမေရိကန်ဒေါ်လာ ၂,၃၆၆.၃၆၆ သန်းကို ချေးတဲ့အခါမှာ အတိုးနှုန်းအများဆုံးဖြစ်တဲ့ မြန်မာနိုင်ငံရဲတပ်ဖွဲ့အတွက် မော်တော်ယာဉ်၊ ရေယာဉ်တွေ ဖြည့်တင်းဖို့ အတွက် အမေရိကန်ဒေါ်လာ ၃၈.၀၆၁ သန်းနဲ့ညီမျှတဲ့ နိုင်ငံခြားငွေကို ကတိခံဝန်ကြေး၊ စီမံခန့်ခွဲစရိတ် အပါအဝင် အတိုးနှုန်း ၅.၃ ရာခိုင်နှုန်းနဲ့ ချေးခဲ့ကြောင်းသိရပြီးတော့ နှစ်အတွင်း ငွေထုတ်ယူသုံးစွဲမှုအနေနဲ့ တရုတ်၊ ဂျပန်၊ IDA နဲ့ တခြားအဖွဲ့အစည်းတွေက အမေရိကန်ဒေါ်လာ ၇၆၂.၄၃၃ သန်း သုံးစွဲခဲ့ကြောင်းနဲ့ အကြွေးပြန်လည်ပေးဆပ်မှုအနေနဲ့ တရုတ်၊ မလေးရှား၊ IDA ၊ ADB နဲ့ အခြားအဖွဲ့အစည်းတွေကို အမေရိကန်ဒေါ်လာ ၃၄၄.၄၁၅ သန်း ပေးဆပ်ခဲ့ကြောင်းသိရပါတယ်။ ၃၁-၃-၂၀၁၆ ရက်နေ့မှာတော့ နိုင်ငံအဖွဲ့အစည်း ၁၈ ခုကို ပေးဆပ်ဖို့ကျန်တဲ့ နိုင်ငံခြားငွေ ကြွေးမြီ အမေရိကန်ဒေါ်လာ ၉,၅၃၀.၂၅၂ သန်း ကျန်ရှိကြောင်းသိရပါတယ်။ ပေးဆပ်ရန်မှာ သြစတြေးလျ၊ ဖင်လန်၊ IFAD၊ နယ်သာလန်နှင့် အင်္ဂလန်နိုင်ငံတို့ရဲ့ ကြွေးမြီတွေ ပေးဆပ်ထားတာ မတွေ့ရတဲ့အတွက်ကြောင့်၊ ဘာကြောင့်မပေးဆပ်နိုင်လဲဆိုတဲ့ အကြောင်းရင်းကို ရှင်းပြသင့်တယ်လို့ ယူဆပါတယ်။ နှစ်ကုန်ဆုံးချိန်မှာ ရှိနေတဲ့ အကြွေးလက်ကျန်တွေထဲမှာ တရုတ်နိုင်ငံက အများဆုံး၊ ဂျပန်က ဒုတိယနဲ့ IDA က တတိယအများဆုံး ကျန်ရှိတာ တွေ့ရပါတယ်။ ချေးငွေအနေနဲ့ပတ်သက်လို့ နှစ်အတွင်းချေးခဲ့တဲ့ US$ သန်း၂,၃၆၆.၃၆၆ နဲ့ပတ်သက်လို့ ဝန်ကြီး ဌာန ၉ ခုဖြစ်တဲ့ ပို့ဆောင်ရေး၊ ဆက်သွယ်ရေး၊ လျှပ်စစ်၊ ဘဏ္ဍာရေး၊ ပြည်ထဲရေး၊ လယ်/ဆည်၊ မွေး/ရေ၊ ရထားနဲ့ ဆောက်လုပ်ရေးဝန်ကြီးဌာနတို့က MoU ရေးထိုးခဲ့ကြောင်း သိရပါတယ်။ နှစ်အတွင်းချေးငွေကို ထုတ်ယူသုံးစွဲတဲ့အခါမှာ US$ ၇၆၂.၄၃၃ သန်းကို လယ်/ဆည်၊ လျှပ်စစ်၊ ပြည်ထဲရေးနဲ့ အခြားဝန်ကြီးဌာန ရ ခုကနေပြီးတော့ သုံးစွဲငွေတွေအတွက် ထုတ်ယူတဲ့အခါမှာ စိုက်ပျိုးရေး၊ မွေးမြူရေးနဲ့ ဆည်မြောင်း ဝန်ကြီးဌာန၊ လျှပ်စစ်စွမ်းအင်ဝန်ကြီးဌာနတွေက အများဆုံးဖြစ်တာတွေ့ရပါတယ်။ နှစ်အတွင်းအကြွေးပေးဆပ်မှုမှာကတော့ US$ ၃၄၄.၄၁၅ မှာ လျှပ်စစ်၊ စွမ်းအင်နဲ့ စီမံ/ဘဏ္ဍာ၊ စက်မှု၊ လယ်/ဆည်နဲ့ အခြားဝန်ကြီးဌာနအဖွဲ့အစည်း ၁၀ ခုက ပေးဆပ်ပြီးတော့ လျှပ်စစ်စွမ်းအင်ဝန်ကြီး ဌာနက အများဆုံးပေးဆပ်တာ တွေ့ရပါတယ်။ ၃၁-၃-၂၀၁၆ ရက်နေ့ ပေးဆပ်ဖို့ကျန်တဲ့အကြွေးငွေ US$ ၉,၅၃၀. ၂၅၂ မှာ ဝန်ကြီးဌာန ၂၀ ခုနဲ့ ရန်ကုန်၊ မန္တလေးစည်ပင်သာယာရေး ၂ ခုတို့ ပေးဆပ်ဖို့ကျန်တာ တွေ့ရပြီးတော့ စွမ်းအင်၊ စီမံ/ဘဏ္ဍာနဲ့ စက်မှုဝန်ကြီးဌာနတွေက အများဆုံးကျန်ရှိတာ တွေ့ရပါတယ်။ ဒီနေရာမှာ အကြွေးလက်ကျန်ကျန်ရှိတဲ့ဌာန၊ အဖွဲ့အစည်းက ၂၂ ခုရှိပေမယ့်၊ နှစ်အတွင်း အကြွေးပေးဆပ်ရတဲ့ အခါမှာ ပြန်ကြားရေး၊ စီးပွား/ကူးသန်း၊ ပညာရေး၊ ကျန်းမာရေးနဲ့ သတ္တုတွင်းဝန်ကြီးဌာနတွေက ပေးဆပ် တာမရှိလို့ ဘာကြောင့်မပေးဆပ်နိုင်တာလဲ၊ သတ်မှတ်စည်းမျဉ်းစည်းကမ်း သဘောတူစာချုပ်တွေအရ ဘယ်လိုဆောင်ရွက်ထားလဲဆိုတာကို ရှင်းပြသင့်တယ်လို့ ယူဆပါတယ်။ ဒုတိယအချက်အနေနဲ့ ပြည်တွင်းကြွေးမြီအခြေအနေကို လေ့လာကြည့်တဲ့အခါမှာ ၅ နှစ်တာကာလ မှာ ၂၀၁၅-၂၀၁၆ ခုနှစ်၊ ဘဏ္ဍာနှစ်ဟာ လိုငွေဖြည့်ဆည်းရမူ အများဆုံးဖြစ်နေတာ တွေ့ရပါတယ်။ ဖြည့်ဆည်းရာမှာ ဗဟိုဘဏ်ကနေ အများဆုံးရယူထားတာတွေ့ရပါတယ်။ ဒီနှစ်ရဲ့ ပြည်တွင်းကြွေးမြီ လိုအပ်ချက်များရခြင်းဟာ နိုင်ငံ့ဝန်ထမ်းများရဲ့ လစာနဲ့ အစိုးရအဖွဲ့၊ လွှတ်တော်ဆိုင်ရာပုဂ္ဂိုလ်များရဲ့ ထောက်ပံ့ကြေးနှုန်းထားတွေ တိုးမြှင့်လိုက်တာကြောင့်ဖြစ်နိုင်ကြောင်းနဲ့ ဗဟိုဘဏ်ရဲ့ ဖြည့်ဆည်းငွေတွေဟာ လည်းပဲ ငွေစက္ကူ သစ်ရိုက်နှိပ်ထုတ်ဝေတာဖြစ်တယ်လို့ ယူဆရပါတယ်။ ဒါကြောင့် နိုင်ငံရဲ့ လည်ပတ်နေတဲ့ ပြည်တွင်း ငွေပမာဏအများကြီးတိုးလာပြီးတော့ ငွေကြေးဖောင်းပွမှုရာခိုင်နှုန်း တိုးလာတာဖြစ်ကြောင်း သုံးသပ်ရ ပါတယ်။ တင်ပြခဲ့တဲ့ဇယားအရ ၂၀၁၅-၂၀၁၆ ခုနှစ်၊ ဘဏ္ဍာနှစ်ရဲ့ နိုင်ငံခြားငွေလဲနှုန်းကို US$ မြန်မာငွေနဲ့ ကျပ်တစ်ထောင်ကျော်ကျော်နှုန်းနဲ့ အခြေခံတွက်ချက်ထားတာကို တွေ့ရပါတယ်။ ဒါကြောင့် နိုင်ငံရဲ့ဝင်ငွေနဲ့ သုံးငွေမမျှတဘဲ အရမ်းကွာဟပြီး လိုငွေဖြည့်ဆည်းတဲ့အခါမှာ နိုင်ငံခြားချေးငွေအတွက် ဝန်ထုပ်ဝန်ပိုး မဖြစ်စေဖို့နဲ့ ပြည်တွင်းဖြည့်ဆည်းငွေတွေဟာလည်းပဲ ငွေကြေးဖောင်းပွမှု၊ ပြည်တွင်းငွေတန်ဖိုးကျဆင်းမှု မဖြစ်စေဖို့အတွက် သတိထားဆောင်ရွက်နိုင်မှ ပြည်သူပြည်သားတွေအတွက် ကုန်ဈေးနှုန်းကြီးမြင့်မှု၊ ဝင်ငွေ ထွက်ငွေမမျှတမှု စတဲ့ဒဏ်တွေကနေပြီး သက်သာခွင့်ရနိုင်မှာဖြစ်လို့ ဂရုပြုဆောင်ရွက်သင့်တယ်လို့ ယူဆ ပါတယ်။ တတိယချက်အနေနဲ့ နိုင်ငံရဲ့ ကြွေးမြီနဲ့ ဂျီဒီပီအချိုးကို လေ့လာကြည့်တဲ့အခါမှာ ဇယားတွေမှာ ဖော်ပြထားချက်အရ ပြည်တွင်းပြည်ပချေးငွေပေါင်းဟာ ၂၀၁၅-၂၀၁၆ ခုနှစ်မှာ ၃၈.၁ ရာခိုင်နှုန်းရှိလို့ ၅ နှစ် တာကာလအတွင်းမှာ အများဆုံးဖြစ်နေပြီးတော့ ကမ္ဘာ့ဘဏ်နဲ့ IMF က သတ်မှတ်ထားတဲ့အတိုင်း အမြင့်ဆုံးရာခိုင်နှုန်းထက်ကို ၀.၁ ရာခိုင်နှုန်း ပိုနေတဲ့အတွက် ကြွေးမြီဝန်ထုပ်ဝန်ပိုး ပိုနေတာတွေ့ရပါတယ်။ ကျွန်တော်တို့နိုင်ငံဟာ ဖွံ့ဖြိုးတိုးတက်ဖို့ အတော်လေးရုန်းကန်နေရတဲ့ အနေအထားမှာရှိတဲ့အတွက်ကြောင့် ဝင်ငွေနဲ့အသုံးစရိတ် မမျှတတဲ့ဒဏ်ကို ခံနေရတာဖြစ်လို့ ချေးငွေထောက်ပံ့ငွေတွေကိုပဲ အားကိုးနေရမှာ ဖြစ်တဲ့အတွက် ကြွေးမြီခံနိုင်မှုအား Debt Sustainable ကိုလည်းပဲ အစဉ်အမြဲဂရုစိုက်သင့်တယ်လို့ အကြံပြု ချင်ပါတယ်။ နောက်ဆုံးအနေနဲ့ ပြည်သူ့ငွေစာရင်းပူးပေါင်းကော်မတီရဲ့ သဘောထားမှတ်ချက်၊ အကြံပြုချက် များမှာပါတဲ့ပြည်ထောင်စုရဲ့ ဘဏ္ဍာငွေအရအသုံးဆိုင်ရာ ပြဋ္ဌာန်းချက်ပါခွင့်ပြုပမာဏထက်ပြည်တွင်း ပြည်ပချေးငွေကျော်လွန်မချေးမိစေရေး၊ ဌာနအဖွဲ့အစည်းများက သတ်မှတ်ချိန်မီ၊ သတ်မှတ်စည်းကမ်း များနဲ့အညီ ချေးငွေများ ပြန်လည်ပေးဆပ်ရေး။ ဆွေးနွေးရန်သတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<speech type="speaker">ဦးသောင်းအေး ပျော်ဘွယ်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1498">ဦးသောင်းအေး(ပျော်ဘွယ်မဲဆန္ဒနယ်၊ မန္တလေးတိုင်းဒေသကြီး)</mp>ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုဝန်ကြီးများ၊ ကိုယ်စားလှယ်များ၊ ဧည့်သည်တော်များအားလုံး နှလုံး စိတ်ဝမ်းအေးချမ်းကြပါစေ။ ကျွန်တော် မန္တလေးတိုင်းဒေသကြီး၊ ပျော်ဘွယ်မဲဆန္ဒနယ်က ပြည်သူ့လွှတ်တော် ကိုယ်စားလှယ် ဦးသောင်းအေး အနေနဲ့ ၂၀၁၅-၂၀၁၆ ခုနှစ်၊ ဘဏ္ဍာရေးနှစ်အစိုးရရဲ့ ကြွေးမြီစီမံကိန်း ဆိုင်ရာနှစ်ပတ်လည် အစီရင်ခံစာနဲ့ ဒီအစီရင်ခံစာအပေါ်မှာ ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာတို့နဲ့ စပ်လျဉ်းပြီး အပြုသဘော ဆွေးနွေးတင်ပြမှာ ဖြစ်ပါတယ်။ Power Point နဲ့ တင်ပြခွင့်ပြုပါ။ ပထမဦးစွာ တင်ပြလိုတာကတော့ ပြည်သူ့ငွေစာရင်းပူးပေါင်းကော်မတီရဲ့ အစီရင်ခံစာ စာမျက်နှာ ၆ စာပိုဒ် ၈ မှာပါတဲ့ လေ့လာတွေ့ရှိချက်ပါ။ ဒီစာပိုဒ်မှာ ၂၀၁၅-၂၀၁၆ ခု ဘဏ္ဍာရေးနှစ်အတွင်း ပြည်ထောင်စု အစိုးရရဲ့ ရယူခဲ့တဲ့ ပြည်တွင်းပြည်ပချေးငွေ နှစ်ရပ်ပေါင်းဟာ အောက်ပါအတိုင်း ငွေကျပ် ၅,၇၆၈.၂ ဘီလီယံ ဖြစ်ရာ ၂၀၁၅ ခုနှစ် ပြည်ထောင်စုရဲ့ ဘဏ္ဍာငွေအရအသုံးဆိုင်ရာ ဦးတည်ပြဋ္ဌာန်းချက်အရ ချေးယူ ခွင့်ပြု ထားတဲ့ ငွေကျပ် ၃,၉၀၀ ဘီလီယံထက် ၁,၈၆၈.၂ ဘီလီယံ ပိုချေးယူထားကြောင်း တွေ့ရှိရပါတယ်လို့ ဖော်ပြ ထားပြီး ၎င်းစာပိုဒ်ရဲ့ စာပိုဒ်ခွဲ(က)မှာ ပြည်တွင်းချေးငွေ ၅,၀၀၀.၁ ကျပ်ဘီလီယံဟု ဖော်ပြထားတာ တွေ့ရပါတယ်။ ဒီစာပိုဒ်မှာပါတဲ့ ပြည်တွင်းချေးငွေ ၅,၀၀၀,၁ ကျပ်ဘီလီယံဆိုတာကို ပြန်လည်ဆန်းစစ် ပါကအမှန်တကယ်ချေးယူမှု အသားတင်ဖြည့်ဆည်းမှုဟာ ၃,၂၃ရ ကျပ်ဘီလီယံသာဖြစ်ကြောင်း တွေ့ရှိရ ပါတယ်။ ဒါကို ပြည်သူ့ငွေစာရင်းပူးပေါင်းကော်မတီရဲ့ စာမျက်နှာ ၆ စာပိုဒ်ခွဲ ၅ စာပိုဒ်ခွဲ(ခ)မှာ ပါသလို စီမံကိန်းနဲ့ ဘဏ္ဍာရေးဝန်ကြီးဌာနရဲ့ အစီရင်ခံစာ စာမျက်နှာ ၁၂၊ စာပိုဒ်ခွဲ ရ မှာလည်း အလားတူ ငွေကျပ် ၃,၂၃ရ ဘီလီယံကိုသာ အတိအကျ ဖော်ပြထားပါတယ်။ ဘဏ္ဍာရေးနှစ် တစ်နှစ်အတွင်းမှာ ပြည်ထောင်စု အစိုးရရဲ့ အပ်ငွေစာရင်းရဲ့ လိုငွေဖြည့်ဆည်းမှုလုပ်ဖို့အတွက်ကို အစိုးရရဲ့ ငွေတိုက်စာချုပ်များ ရောင်းချတာ၊ အစိုးရရဲ့ ငွေတိုက်လက်မှတ်များ လေလံတင်ရောင်းချတာ၊ အစိုးရရဲ့ ငွေတိုက်လက်မှတ်များကို မြန်မာ နိုင်ငံတော်ဗဟိုဘဏ်ကို ရောင်းချခြင်းတွေ ပြုလုပ်ကြသလို အဲဒီဘဏ္ဍာရေးနှစ်အတွင်းမှာရှိတဲ့ အပ်ငွေစာရင်း အခြေအနေပေါ်မှာမူတည်ပြီးတော့ ငွေတိုက်စာချုပ်များကို ပြန်လည်ရွေးနုတ်ခြင်း၊ တစ်နည်းအားဖြင့် ပြန်လည်ဝယ်ယူခြင်း ပြုလုပ်ကြပါတယ်။ ဒီလိုထိန်းသိမ်းရောင်းချမှု၊ ပြန်လည်ရွေးနုတ်မှု ခြားနားချက် ဖြစ်တဲ့ အသားတင်ဖြည့်ဆည်းမှုကိုသာလျှင် ဘဏ္ဍာရေးနှစ်အတွင်း ပြည်တွင်းချေးငွေ ဖြစ်ပါတယ်။ ဒါကိုလည်း ကော်မတီရဲ့ အစီရင်ခံစာ စာမျက်နှာ ၈ စာပိုဒ် ၁၆ စာပိုဒ်ခွဲ(က) ဇယားအမှတ်စဉ်(၅)မှာ ဖော်ပြထားတာတွေ့ရပါတယ်။ ဒါကြောင့်မိုလို့ ပြည်တွင်းကြွေးမြီနဲ့ပတ်သက်ပြီး လက်တွေ့လုပ်ငန်း သဘော သဘာဝနဲ့ စာရင်းရေးဆွဲမှုလုပ်ငန်းစဉ်များကို သက်ဆိုင်ရာဌာနများနဲ့ ညှိနှိုင်းစိစစ်သွားရန် တင်ပြလိုပါတယ်။ ဆက်လက်ပြီး အစိုးရရဲ့ ကြွေးမြီဆိုင်ရာနှစ်ပတ်လည် အစီရင်ခံစာကို ကြည့်မယ်ဆိုရင် အစီရင် ခံစာမှာ ၂၀၁၅-၂၀၁၆ ဘဏ္ဍာရေးနှစ် ပြည်ပကြွေးမြီ ပြည်တွင်းကြွေးမြီနဲ့ အစိုးရငွေထုတ်ချေးမှု၊ ထပ်ဆင့် ငွေထုတ် ချေးမှုတို့ကို ဖော်ပြထားပါတယ်။ အဓိကအားဖြင့် ၂၀၁၆ ခုနှစ် ဘဏ္ဍာရေးနှစ်ကုန်မှာ ပြည်ပကြွေးမြီ လက်ကျန် အမေရိကန်ဒေါ်လာကျပ်သန်း ၉၅၃၀.၂၅၂ ရှိပြီးတော့ ပြည်တွင်းကြွေးမြီ လက်ကျန် ကျပ်ဘီလီယံ ၁၅,၇၂၄.၄ ဖြစ်ကြောင်း ဖော်ပြထားပါတယ်။ နိုင်ငံတော်မှာ ကြွေးမြီဝန်ထုပ်ဝန်ပိုး ကြီးမားမှုမဖြစ်စေဖို့အတွက် ဘတ်ဂျက်လိုငွေကို ဂျီဒီပီရဲ့ ၅ ရာခိုင်နှုန်းထက် မကျော်လွန်အောင် ထိန်းညှိလျက်ရှိကြောင်းနဲ့ ဘတ်ဂျက်လိုငွေအတွက် ငွေတိုက် လက်မှတ်၊ ငွေတိုက်စာချုပ်တို့နဲ့ ဖြည့်ဆည်းသွားမယ်ဖြစ်ကြောင်းလည်း ဖော်ပြထားတာတွေ့ရပါတယ်။ အစိုးရရဲ့ ကြွေးမြီဆိုင်ရာ နှစ်ပတ်လည်အစီရင်ခံစာဟာ ကိန်းဂဏန်းအချက်အလက်များကို အဓိကစုစည်း တင်ပြထားကြောင်းတွေ့ရပြီးတော့ ကြွေးမြီနဲ့ပတ်သက်လို့ ကျိုးကြောင်းဖေါ်ပြချက်၊ သုံးသပ်ချက်၊ လက်တွေ့ ဆောင်ရွက်ရမယ့် အစီအမံတွေဖော်ပြထားတာ မပါရှိကြောင်းတွေ့ရပါတယ်။ ဒါနဲ့ပတ်သက်ပြီးတော့လည်း ခုနက ဦးသန်းစိုး(ဘောဂဗေဒ)က တင်ပြသွားသလို ပြည်သူ့ငွေစာရင်းပူးပေါင်းကော်မတီရဲ့ မှတ်ချက်မှာ လည်းပါပါတယ်။ အဓိကအားဖြင့် လက်တွေ့ဖြစ်ပေါ်နေတဲ့ ကြွေးမြီများရဲ့ အကြောင်းရင်းခံနဲ့ ကြွေးမြီပမာဏ လျော့ကျသွားအောင် ဆောင်ရွက်မယ့်နည်းလမ်းတွေကို ဖော်ပြမယ်ဆိုရင် ပြည်ထောင်စုလွှတ်တော်နှင့် ကိုယ်စားလှယ်ကြီးများအပြင် ပြည်သူများကပါ အစိုးရရဲ့ တာဝန်ယူမှု၊ တာဝန်ခံမှု ကြိုးစားအားထုတ်မှုကို ကြိုတင်မှန်းဆပြီးတော့ အားရကျေနပ်စေနိုင်ပါတယ်။ ကြွေးမြီဝန်ထုပ်ဝန်ပိုး ကြီးမားမှုကိုလည်း ထိန်းချုပ် သွားနိုင်မယ်လို့ အကြံပြုလိုပါတယ်။ ယခင် ၅ နှစ်တာကာလအတွင်းက ခေတ်အဆက်ဆက်ကျန်ရှိနေတဲ့ ကြွေးမြီများကို အစိုးရက တာဝန်ယူရှင်းလင်းခဲ့တာ ရှိပါတယ်။ ရှင်းလင်းတဲ့ကြွေးမြီပမာဏဟာ အမေရိကန်ဒေါ်လာသန်း ၁၁,၆၉၆ ရှိပါတယ်။ ဒီဟာကို အစိုးရအနေနဲ့ ပြန်လည်ကြွေးမြီလျှော်ပစ်တဲ့အခါမှာ အမေရိကန်ဒေါ်လာ ၅,၉၅၆ သန်း လျော့ကျသွား တာကို တွေ့ရှိရပါတယ်။ ဒီငွေထဲမှာ ၁၉၈၈ ခုနှစ်မတိုင်ခင်က ချေးယူပြီး ပြန်မဆပ်နိုင်တဲ့ Multilateral Loan နဲ့ Bilateral Loan တွေရဲ့ ကြွေးမြီအကျန်များကို ဦးစားပေး ဆောင်ရွက်ခဲ့တာဖြစ်ပါတယ်။ ဆောင်ရွက် ခဲ့တဲ့နည်းလမ်းတွေကတော့ နည်းလမ်းစုံပါတယ်။ ဒီထဲမှာ တချို့ကို လေ့လာကြည့်မယ်ဆိုရင် ဂျပန်နိုင်ငံက ကြွေးမြီယန်း ၅၀၂.၄ ဘီလီယံအနက်မှာ ၆၀ ရာခိုင်နှုန်း ၃၀၃.၅ ဘီလီယံကို အကြွေးလျော်ပေးပြီးတော့ ၄၀ ရာခိုင်နှုန်း ၁၉၈.၉ ကို ကြွေးသစ်ပြောင်းလဲခဲ့ပါတယ်။ နော်ဝေ၊ ဒိန်းမတ်နဲ့ ကနေဒါနိုင်ငံတွေက ၁၀၀ ရာခိုင်နှုန်း လျှော်ပစ်ပေးခဲ့တာတွေ့ရပါတယ်။ ကျွန်တော်တို့ဟာ ပြည်ထောင်စုမြန်မာနိုင်ငံတော်ကြီးကို လက်ရှိအခြေအနေထက် တိုးတက်အောင် ဆောင်ရွက်ကြရမှာဖြစ်ပါတယ်။ ဒီလိုဆောင်ရွက်တဲ့နေရာမှာ ပြည်တွင်းအားသာမက ပြည်ပအားများ ကိုလည်း ထိုက်သင့်သလောက် ရယူကြရအုံးမှာဖြစ်ပါတယ်။ ဒီနေရာမှာ နိုင်ငံတော်ရဲ့ ကြွေးမြီအခြေအနေနဲ့ မျှော်မှန်းထားတဲ့ ချေးငွေအသစ်တွေကို အနာဂတ်ကာလမှာ ပြန်လည်ပေးဆပ်နိုင်စွမ်းရှိ မရှိကို DSA ခေါ်တဲ့ ကြွေးမြီခံနိုင်ရည်ရှိမှု လေ့လာသုံးသပ်ချက်နဲ့ တိုင်းတာသုံးသပ် ဆောင်ရွက်ကြရမှာဖြစ်ပါတယ်။ ဒါ့အပြင် ငွေဖြစ်လွယ်နိုင်စွမ်းရှိ မရှိ။ ဒါ့အပြင် ကမ္ဘာဘဏ်က သတ်မှတ်ထားတဲ့ CPIA အရ ပြည်ပကြွေးမြီရဲ့ သတ်မှတ်စံနှုန်းများအပေါ် မူတည်ပြီးတော့ သုံးသပ်နိုင်ပါတယ်။ အခုတင်ပြထားတာတွေကတော့ ပြည်ပ ကြွေးမြီဆိုင်ရာ သတိထားရမယ့် အညွှန်းကိန်းများပဲ ဖြစ်ပါတယ်။ အစိုးရရဲ့ ကြွေးမြီဆိုင်ရာ နှစ်ပတ်လည် အစီရင်ခံစာမှာ အခုလိုစံနှုန်းတွေနဲ့တိုင်းတာပြီး ဆောင်ရွက်သင့်တဲ့ အစီအမံများ ပါရှိလာမယ်ဆိုရင် ပိုမိုကောင်းမွန်တဲ့ အစီရင်ခံစာတစ်ခုဖြစ်လာနိုင်ကြောင်း တင်ပြလိုပါတယ်။ နိဂုံးချုပ်အားဖြင့် ယနေ့ ပြည်ထောင်စုလွှတ်တော်ကို တင်ပြလာတဲ့ အစိုးရဲ့ကြွေးမြီဆိုင်ရာ နှစ်ပတ်လည် အစီရင်ခံစာမှာ ဖော်ပြသင့် ဖော်ပြလိုက်တဲ့ အကြောင်းအရာ၊ အချက်အလက်အချို့ ပြည့်စုံအောင် မပါသော် လည်းပဲ ပြည်သူ့ငွေစာရင်းပူးပေါင်းကော်မတီအနေနဲ့ လိုအပ်တဲ့ အချက်အလက်တွေကို စုဆောင်းရှာဖွေ ပြီးတော့ ရှင်းလင်းဖော်ပြထားတာတွေ့ရပါတယ်။ ပြည်သူ့ငွေစာရင်းပူးပေါင်းကော်မတီရဲ့ တွေ့ရှိချက်နဲ့ သုံးသပ်ချက်၊ သဘောထားမှတ်ချက်က ပြည့်စုံလုံလောက်ပါတယ်။ ကျွန်တော်တို့အားလုံးရဲ့ မျှော်မှန်းချက်ဟာ နိုင်ငံတော်တည်ငြိမ်အေးချမ်းရေးနဲ့ ဖွံ့ဖြိုးတိုးတက်ရေးဖြစ်တဲ့အတွက် ဒါတွေကို နိုင်ငံတော်ရဲ့ ဘဏ္ဍာရေး စနစ် ပီပြင်ခိုင်မာလာအောင် ဝိုင်းဝန်းကူညီဆောင်ရွက်သွားရန် လိုအပ်ပါကြောင်း တိုက်တွန်းပြောကြားရင်း နိဂုံးချုပ်အပ်ပါတယ်။ အားလုံး ကျေးဇူးတင်ပါတယ်။</speech>
<speech type="speaker">ဦးရန်လင်း ကျိုက်လတ်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1621">ဦးရန်လင်း(ကျိုက်လတ်မဲဆန္ဒနယ်၊ ဧရာဝတီတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယက၊ ပြည်သူ့လွှတ်တော် ဥက္ကဋ္ဌနှင့်တကွ ယနေ့အစည်းအဝေးကို ကြွရောက် လာသူအပေါင်းကို မင်္ဂလာရှိသောနေ့လယ်ခင်းပါလို့ ဦးစွာနှုတ်ခွန်းဆက်ပါတယ်။ ကျွန်တော်က ကျိုက်လတ် မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးရန်လင်း ဖြစ်ပါတယ်။ ဒီကနေ့ ၂၀၁၅-၂၀၁၆ ဘဏ္ဍာရေးနှစ် အစိုးရ၏ ကြွေးမြီဆိုင်ရာ နှစ်ပတ်လည် အစီရင်ခံစာအပေါ် ပြည်ထောင်စုလွှတ်တော် ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာ အပေါ်ကို ကျွန်တော်အချက် ၄ ချက်နဲ့ ဆွေးနွေးတင်ပြလိုပါတယ်။ ပထမအချက်က ဒီမှာပါတဲ့အထဲမှာ နံပါတ် ၁ အချက်က စီမံကိန်းများအကြောင်းဖြစ်ပါတယ်။ ချေးငွေအလိုက် အသုံးပြုမည့် စီမံကိန်းများ၊ ရငွေများ၊ အတိုးနှုန်းများ၊ ဆပ်ရမည့် ကာလများကို ဖော်ပြ ထားပေမယ့် အဲဒီလုပ်ငန်းတွေဟာ ဘယ်တုန်းက ဘယ်လောက်အထိ စတင်ခဲ့ပြီး ဘယ်နှရာခိုင်နှုန်းလောက် စတင်ခဲ့ပြီးပြီ ဘယ်လောက်ကျန်နေသေးတယ်ဆိုတာ လူတွေကို ထည့်ပြီးပေးမယ်ဆိုရင် ကျွန်တော်တို့ လုပ်ငန်းအကောင်အထည်ဖော်ဖို့အတွက် ဒါထက်ပိုပြီး ပြည့်ပြည့်စုံစုံ သိရှိရမယ်လို့ထင်ပါတယ်။ ဥပမာ အားဖြင့် ဒလတံတားစီမံကိန်း၊ လယ်ယာကဏ္ဍရေသွင်းစိုက်ပျိုးမှု ဖွံ့ဖြိုးတိုးတက်မှုစီမံကိန်း၊ အသေးစားနဲ့ အလတ်စားစီးပွားရေးလုပ်ငန်းများ ဖွံ့ဖြိုးတိုးတက်ရေးစီမံကိန်း စတဲ့စီမံကိန်းများကို စာရွက်ပေါ်မှာသာ တွေ့ပြီးတော့ အပြင်လက်တွေ့မှာ ဘယ်လိုဆောင်ရွက်နေတယ်၊ ဘယ်လောက်စခန်းရောက်နေတယ် ဆိုတာကို ကျွန်တော်တို့ မသိနိုင်ပါဘူး။ ဒါကြောင့်မို့လို့ ဒီအချက်တွေကို ထည့်သွင်းဖော်ပြသင့်တယ်လို့ ထင်ပါတယ်။ ဒုတိယအချက်က ရာခိုင်နှုန်းများဖြစ်ပါတယ်။ ငွေစာရင်းပူးပေါင်းကော်မတီဟာ ဇယားများကို ဖော်ပြတဲ့အခါမှာ ရာခိုင်နှုန်းများကို ထည့်သွင်းဖော်ပြတာတွေ့ပါတယ်။ ဒီရာခိုင်နှုန်းများ ဥပမာအားဖြင့် အသားတင်ထုတ်ယူတဲ့ငွေများဆိုရင်အသားတင်ထုတ်ယူတဲ့ငွေဟာ စုစုပေါင်းအသားတင်ထုတ်ယူတဲ့ငွေရဲ့ ရာခိုင်နှုန်း ဘယ်လောက်ဆိုတာကို ဖော်ပြ ပါတယ်။ ဖော်ပြသင့်တာက သူ့မှာ အသားတင်ထုတ်ယူခွင့်ငွေ တယ်ဆိုတဲ့ ဇယားတစ်ခုလည်း ထည့်သွင်းပေးသင့်တယ်လို့ ယူဆပါတယ်။ ထို့အတူပဲ ပြန်ဆပ်တဲ့ အခါမှာလည်း ဆပ်တဲ့ငွေကိုရေးပြီးတော့မှ ဆပ်ငွေစုစုပေါင်းရဲ့ ရာခိုင်နှုန်းကိုသာ ဖော်ပြပါတယ်။ ဒီဟာ ဝန်ကြီးဌာနတစ်ခုချင်း၊ အဖွဲ့အစည်းတစ်ခုချင်းရဲ့ ဆပ်တဲ့ငွေကဘယ်လောက်၊ အရင်နှစ်တွေက ဆပ်ပြီးတာက ဘယ်လောက်၊ နောက်ထပ်ဆပ်ရန်ကျန်တာက ဘယ်လောက်ဆိုတာမျိုးလေးတွေကို ထည့်သွင်းဖော်ပြရင် ပိုမိုပြည့်စုံမယ်လို့ ယူဆပါတယ်။ နောက်တစ်ခုက တတိယအချက်က ဖော်ပြတဲ့ကာလ ဖြစ်ပါတယ်။ ပြည်သူ့ကြွေးမြီစီမံခန့်ခွဲရေး ဥပဒေအခန်း(၁၀) ပုဒ်မ ၃ရ မှာ ဘဏ္ဍာရေးနှစ်ကုန်ဆုံးပြီးနောက် ၆ လထက် နောက်မကျမည့် ကာလ အတွင်း ဝန်ကြီးသည် အစိုးရကြွေးမြီစီမံခန့်ခွဲမှုဆောင်ရွက်ချက်များ၊ အစိုးရ၏ အာမခံချက်များနဲ့ အစိုးရမှ ငွေထုတ်ချေးခြင်းများနှင့်စပ်လျဉ်းသည့် နှစ်ပတ်လည်အစီရင်ခံစာကို ပြည်ထောင်စုလွှတ်တော်သို့ တင်ပြ ရမည်လို့ ဖော်ပြထားပါတယ်။ ယခု ဒီအစီရင်ခံစာကို ဖော်ပြတဲ့တ်မှတ်ချိန်ထက် သတ်မှတ် ထားချိန် ၆ လထက် ၃ လပိုပြီးတော့မှ နောက်ကျနေတာကို တွေ့ပါတယ်။ စောစောစီးစီးများ အကယ်၍ သတ်မှတ်ထားတဲ့ဝ၁၆ စက်တင်ဘာလမတိုင်မီ တင်သွင်းနိုင်ခဲ့မယ်ဆိုရင် ၂၀၁၆ အောက်တိုဘာမှာ ကျွန်တော်တို့ရေးဆွဲတဲ့ နိုင်ငံတော်ဘတ်ဂျက်အတွက်များ အထောက်အကူ၊ စဉ်းစား စရာအချက်အလက်တွေ ရနိုင်ကောင်းပါရဲ့ လို့ ထင်မြင်တဲ့အတွက်ကြောင့်မို့လို့ သူ့မူရင်းအတိုင်းပဲ ၆ လ ထက် မပိုတဲ့ကာလတွေမှာ တင်သွင်းနိုင်အောင် ကြိုးစားပါလို့ ပြောကြားချင်ပါတယ်။ နောက်ဆုံးအချက်ကတော့ငွေစာရင်းပူးပေါင်းကော်မတီကရေးသားထားတဲ့ဒီသတင်းအချက်အလက် må:oms:op: je:walews:qp:1 Conqdi Bar Chart, Chart op: 6pcsosal Pie Graph oblog Graph များ၊ Chart များနဲ့ ပြဖို့ သူက ပိုပြီးစိတ်ဝင်စားအောင်ဆိုပြီးတော့ မှ ပြသဖို့ အဆိုပြုပါတယ်။ အင်မတန် ကောင်းပါတယ်။ ဒါ့ထက်ပိုပြီးတော့များ စိတ်ဝင်စားအောင် ဖော်ပြနိုင်ခဲ့လို့ရှိရင် အထူးအားဖြင့် Stakeholder လို့ခေါ်တဲ့ လူထုလူတန်းစားပေါင်းစုံရဲ့ နှိုင်းယှဉ်ပြီး ဖော်ပြနိုင်မယ်ဆိုရင် ဥပမာအားဖြင့် မြန်မာနိုင်ငံမှာ တက္ကသိုလ်ကျောင်းသားပေါင်း ဘယ်လောက်ရှိသလဲ၊ တက္ကသိုလ်ကျောင်းသားအပေါင်းဟာ လူဦးရေဘယ်လောက်ရဲ့အချိုးဖြစ်တယ်။ ဒါကြောင့်မို့လို့ ဒီအချိုးအတိုင်းပဲ တက္ကသိုလ်ကျောင်းသားတစ်ယောက်မှာ စုစုပေါင်း အကြွေးဘယ်လောက်ရှိနေတယ်။ နိုင်ငံခြားအကြွေး ဘယ်လောက်ရှိနေတယ်။ ကျောင်းသားများ နားလည်သဘောပေါက်ဖို့ရှိပါတယ်။ ထို့အတူ ပြည်ထောင်စုလွှတ်တော်မှာ ပြည်ထောင်စုလွှတ်တော်အမတ်ပေါင်း ၆၅၉ ယောက် လူဦးရေရဲ့ အချိုးဘယ်လောက်ရှိပြီးတော့မှ လွှတ်တော်အမတ် တစ်ယောက်အပေါ်မှာ အကြွေးဘယ်လောက်၊ နိုင်ငံခြားငွေအကြွေး ဘယ်လောက်ရှိတယ်ဆိုတာလေးများ အဲလိုလူထုလူတန်းစား အလွှာအသီးသီးနဲ့ ဖော်ပြနိုင်မယ်ဆိုရင် ပိုပြီးစိတ်ဝင်စားမယ်လို့ ယူဆပါတယ်။ တတ်နိုင်ရင် လူတစ်ဦးမှာ ဘယ်လောက်များ အကြွေးတင်မလဲဆိုတဲ့ ဖော်ပြချက်လေးများ ထည့်ပေးလို့ရှိရင် ငွေစာရင်းပူးပေါင်း ကော်မတီရဲ့ အစီရင်ခံစာဟာ ပိုမိုပြည့်စုံဆွဲဆောင်မှုရှိမယ်လို့ ထင်မြင်ယူဆရပါကြောင်း ပြောကြားရင်း နိဂုံးချုပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒုတိယဗိုလ်မှူးကြီး ကျော်မိုးအောင် တပ်မတော်သားပြည်သူ့လွှတ်တော် ကိုယ်စားလှယ် ဆွေးနွေးဖို့ဖြစ်ပါတယ်။ ဒုတိယဗိုလ်မှူးကြီးကျော်မိုးအောင်(တပ်မတော်သားပြည်သူ့လွှတ်တော်ကိုယ်စားလှယ်)။ အားလုံးပဲမင်္ဂလာပါ ခင်ဗျား။ ကျွန်တော်ကတော့ တပ်မတော်သား ပြည်သူ့လွှတ်တော်ကိုယ်စားလှယ် ဒုတိယဗိုလ်မှူးကြီး ကျော်မိုးအောင်ဖြစ်ပါတယ်။ ၂၀၁၅-၂၀၁၆ ခု၊ ဘဏ္ဍာရေးနှစ် အစိုးရ၏ ကြွေးမြီဆိုင်ရာ နှစ်ပတ်လည်အစီရင်ခံစာနှင့်စပ်လျဉ်း၍ ပြည်သူ့ငွေစာရင်းပူးပေါင်းကောင်မတီ၏ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာ (၅/၂၀၁၇)အပေါ် ဆွေးနွေးသွားမှာဖြစ်ပါတယ်။ power point သုံးခွင့်ပြုပါရန် တင်ပြအပ်ပါတယ်။ နာယကကြီးခင်ဗျား။ သဘောထားမှတ်ချက်အစီရင်ခံစာ (၅/၂၀၁၇)အရ ၃၁-၃-၂၀၁၆ ရက်နေ့ရှိ နိုင်ငံတော်ရဲ့ ကြွေးမြီလက်ကျန်မှာ အမေရိကန်ဒေါ်လာ ၉.၅၃၀.၂၅၂ သန်း ရှိကြောင်း တွေ့ရှိရပါတယ်။ ၂၀၁၅-၂၀၁၆ ခု၊ ဘဏ္ဍာရေးနှစ်အတွင်း နိုင်ငံ၊ အဖွဲ့အစည်း ၆ ခု ထံမှ အမေရိကန်ဒေါ်လာ ၂.၃၆၆.၃၆၆ သန်း တန်ဖိုးရှိချေးငွေစာချုပ်များ ချုပ်ဆိုခဲ့ကြောင်းကိုလည်း တွေ့ရှိရပါတယ်။ CPIA Score အရ ပြည်ပ ကြွေးမြီနှင့် GDP အချိုးဟာ ၃၀ ရာခိုင်နှုန်းအထိလက်ခံနိုင်ကြောင်းသိရှိရပြီး ၃၁-၃-၂၀၁၆ ရက်နေ့အထိ အစိုးရ၏ ပြည်ပကြွေးမြီနှင့် GDP အချိုးမှာ ၁၆.ရ ရာခိုင်နှုန်းသာရှိတဲ့အတွက် သတ်မှတ် ရာခိုင်နှုန်းထက် ထက်ဝက်ကျော်ခန့်သာရှိတာကို တွေ့ရှိရမှာဖြစ်ပါတယ်။ ဒီနေရာမှာ CPIA Score စံသတ်မှတ်ချက်အရ ပြည်တွင်းပြည်ပကြွေးမြီ နှစ်ရပ်ပေါင်းဟာ GDP ရဲ့ ၃၈ ရာခိုင်နှုန်း ထက်မကျော်ရန်၊ ပြည်ပကြွေးမြီဟာ GDP ရဲ့ ၃၀ ရာခိုင်နှုန်းထက် မကျော်ရန်လို့ ဖော်ပြ ထားပြီး၊ ပြည်တွင်းကြွေးမြီစံသတ်မှတ်ချက်ကိုတော့ ဖော်ပြမထားတဲ့အတွက် အကြမ်းဖျင်းသုံးဆယ့်ရှစ် ထဲက ၃၀ နုတ် ၈ ရာခိုင်နှုန်းထက်မကျော်ရဘူးလို့ ယူဆလို့မရကြောင်း သတိချပ်ရမှာဖြစ်ပါတယ်။ ပြည်ပ ကြွေးမြီရာခိုင်နှုန်းအပေါ်မူတည်ပြီး ၃၈ ထက်မများတဲ့ ရာခိုင်နှုန်းတစ်ခုခုသာ ဖြစ်မှာဖြစ်ပါတယ်။ နာယကကြီးခင်ဗျား။ နိုင်ငံ့စီးပွားရေးနဲ့ နိုင်ငံခြားပို့ကုန်ကဏ္ဍကိုကြည့်မယ်ဆိုရင် သဘာဝဓာတ်ငွေ့၊ လယ်ယာထွက်ကုန်၊ ရေထွက်ပစ္စည်းနှင့် သတ္တုကဏ္ဍက အဓိကကျတာကို တွေ့ရမှာဖြစ်ပါတယ်။ လက်ရှိ ကာလမှာတော့ သဘာဝဓာတ်ငွေ့ဈေးနှုန်းကျဆင်းမှုကြောင့် ၂၀၁၆-၂၀၁ရ ခု၊ ဘဏ္ဍာနှစ်မှာ အမေရိကန် ဒေါ်လာ ၂,၇၄၃.၀၄ သန်း သာရရှိခဲ့တဲ့အတွက် ၂၀၁၅-၂၀၁၆ ခုနှစ်နှင့်နှိုင်းယှဉ်ပါက အမေရိကန်ဒေါ်လာ ၁,၀၉၇.၈၅ သန်း လျော့နည်းရရှိခဲ့တာကို တွေ့ရှိခဲ့ရပါတယ်။ ဒါ့အပြင် လယ်ယာထွက်ကုန်ဈေးနှုန်းများ မတည်ငြိမ်မှုနှင့် သတ္တုကဏ္ဍမှာလည်း ယခင်ကာလနှင့်နှိုင်းယှဉ်ပါက နိုင်ငံခြားဝင်ငွေရရှိမှုမှာများစွာ ကျဆင်းခဲ့တာကို တွေ့ရှိရမှာဖြစ်ပါတယ်။ ယခုကဲ့သို့ပို့ကုန်တန်ဖိုးကျဆင်းမှုဟာ နိုင်ငံ့စီးပွားရေးကို များစွာထိခိုက်စေသလို ပြည်ပကြွေးမြီပေးဆပ်ရာမှာလည်း ကြီးစွာသော ဝန်ထုပ်ဝန်ပိုးကိုဖြစ်စေကြောင်း တွေ့ရှိရမှာဖြစ်ပါတယ်။ ပို့ကုန်ကရရှိတဲ့ နိုင်ငံခြားငွေအများစုဟာ ပြည်ပကြွေးမြီအတွက် အတိုးအရင်း ပေးဆပ်နေရပြီး နိုင်ငံတော်ဖွံ့ဖြိုးတိုးတက်ရေးအတွက် ရင်းနှီးမြှုပ်နှံရမယ့်ကဏ္ဍတွေမှာ ရပ်တန့်နှောင့်နှေး စေနိုင်ကြောင်းတွေ့ရှိရပါတယ်။ နိုင်ငံတော်ရဲ့ ကဏ္ဍအသီးသီးမှာ နိုင်ငံပိုင်ငွေဖြင့် ရင်းနှီးမြှုပ်နှံမှု မဆောင်ရွက်နိုင်တဲ့အခါ ပြည်ပချေးငွေရယူပြီး စီးပွားရေးအဆောက်အအုံများအတွက် ထပ်မံရင်းနှီးမြှုပ်နှံ ရပါတယ်။ ရင်းနှီးမြှုပ်နှံမှုတွေဟာ အကြောင်းအမျိုးမျိုးကြောင့် မအောင်မြင်ခဲ့ပါက ကြွေးမြီပြဿနာဟာ သံသရာလည်နေတော့မှာ ဖြစ်ပါတယ်။ ဒါကြောင့် နိုင်ငံတော်အစိုးရအနေဖြင့်လည်း နိုင်ငံခြားချေးငွေ ရယူတဲ့အပိုင်းမှာ ပို့ကုန်တိုးမြှင့်ရေးအပိုင်းနှင့် နိုင်ငံခြားသွင်းကုန်အစားထိုး အလတ်စားနှင့် အသေးစား စက်မှုလုပ်ငန်းများ ဖွံ့ဖြိုးတိုးတက်ရေး၊ လယ်ယာနှင့် သားငါးကဏ္ဍ၊ သတ္တုကဏ္ဍဖွံ့ဖြိုးတိုးတက်ရေးတွေမှာ စနစ်တကျ ရင်းနှီးမြှုပ်နှံသင့်ကြောင်း အကြံပြုလိုပါတယ်။ ချေးငွေရယူပြီးအကောင်အထည်ဖော်မယ့် လုပ်ငန်းများအတွက် ကိန်းဂဏန်းအချက်အလက်များ စနစ်တကျပြုစုကောက်ယူပြီး ဖြစ်မြောက်နိုင်စွမ်း အပေါ်မူတည်ကာ အပြန်အလှန်သုံးသပ်ပြီးမှ ရင်းနှီးမြှုပ်နှံသင့်ပါတယ်။ အတိုးနှုန်းကြီးမြင့်ပြီး ကတိခံကြေး၊ စီမံခန့်ခွဲမှု စတဲ့ စရိတ်များပေးဆောင်ရကာ ဆိုင်းငံ့ကာလနှင့် ပြန်ဆပ်ကာလ တိုတောင်းတဲ့ချေးငွေကို စနစ်တကျ စဉ်းစားသုံးသပ်ပြီးမှ နိုင်ငံတော်နှင့် နိုင်ငံသားများ အကျိုးစီးပွားအတွက် မဖြစ်မနေ မဆောင်ရွက်လျှင် မရသည့် စီမံကိန်းမျိုးအတွက်သာ ချေးယူသင့်ပါတယ်။ Grant Element သတ်မှတ်ချက် အချိုးအရ သက်သာသော ချေးငွေပင်ဖြစ်စေကာမူ ချေးယူရန်သင့်မသင့် တိုင်းပြည်ရဲ့ မေခရိုစီးပွားရေး ဖွံ့ဖြိုးတိုးတက်မှုကို ဘယ်လောက်အထိအထောက်အကူဖြစ်စေတယ်ဆိုတာကိုပါ ထည့်သွင်းစဉ်းစားစိစစ် ပြီးမှ ဆောင်ရွက်သင့်ပါတယ်။ ချေးယူရာမှာလည်း ပြဋ္ဌာန်းထားတဲ့ ဥပဒေများအတိုင်း ဆောင်ရွက် သင့်ကြောင်း အကြံပြုတင်ပြလိုပါတယ်။ နာယကကြီးခင်ဗျား။ ပူးပေါင်းကော်မတီရဲ့ သဘောထားမှတ်ချက်များနှင့်ပတ်သက်ပြီး အစီရင်ခံစာ ရဲ့ စာပိုဒ် ၁၈ မှာ ၂၀၁၅ ခုနှစ်၊ ပြည်ထောင်စု၏ဘဏ္ဍာငွေအရအသုံးဆိုင်ရာဥပဒေက ခွင့်ပြုထားတဲ့ ချေးငွေ ပမာဏထက် ကျပ် ၁,၈၆၈.၂ ဘီလီယံ ပိုမို ချေးယူခဲ့ကြောင်း ဖော်ပြထားပါတယ်။ ဥပဒေက ကျပ်သန်း ပေါင်း ၃၉ သိန်း၊ တစ်နည်းအားဖြင့် ဘီလီယံ ၃,၉၀၀ ထက်မပိုစေရန် သတ်မှတ်ထားပြီး ၎င်းဘဏ္ဍာနှစ် အတွက် ပြည်တွင်း ပြည်ပချေးငွေ နှစ်ရပ်ပေါင်းကတော့ ကျပ် ၅,၇၆၈.၂ ဘီလီယံ ရှိတယ်လို့ ဖော်ပြထား ပါတယ်။ ဒီနေရာမှာ ပြည်တွင်းချေးငွေနှင့်ပတ်သက်ပြီး ငွေတိုက်စာချုပ်၊ ငွေတိုက်လက်မှတ်များရောင်းချမှု တွေ့ရှိရပါတယ်။ ဘဏ္ဍာနှစ်အတွင်း ငွေတိုက်စာချုပ်နှင့် ငွေတိုက်လက်မှတ်များ ပြန်လည်ရွေးနုတ်ခဲ့တဲ့ ကျပ် ၁,၇၆၉ ဘီလီယံ ကို ခုနှိမ်တွက်ချက်ရမယ်ဆိုပါက ပြည်တွင်းချေးယူမှု အသားတင်ဖြည့်ဆည်းမှုမှာ ကျပ် ၃၂,၃၇.၀၈၁ ဘီလီယံ၊ ပြည်တွင်းပြည်ပအသားတင်ချေးယူမှုမှာ ကျပ် ၄,၀၀၅.၁ ဘီလီယံသာ ရှိမှာဖြစ်ပါတယ်။ ဒါကြောင့်မို့ ဥပဒေပါသတ်မှတ်ချက်ထက် ပိုမိုချေးယူငွေဟာ ကျပ် ၁၀၅.၁ ဘီလီယံသာ တွေ့ရှိရမှာဖြစ်ပါတယ်။ တွက်ချက်မှုနည်းလမ်းများအရ တစ်မျိုးထက်ပိုပြီး ဖြစ်နိုင်တာကြောင့် နောင်ဥပဒေ ပြဋ္ဌာန်းတဲ့အခါမှာ ပညာရပ်ဆိုင်ရာ ပြဋ္ဌာန်းချက်များကို တိတိကျကျ အဓိပ္ပာယ်ဖွင့်ဆို ထည့်သွင်းသတ်မှတ် ပြဋ္ဌာန်းသင့်ကြောင်း အကြံပြုတင်ပြအပ်ပါတယ်။ လေးစားအပ်ပါသော နာယကကြီးခင်ဗျား။ နိဂုံးချုပ်အနေနဲ့ ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာ (၅/၂၀၁၇)မှာ တည်ဆဲဥပဒေစည်းမျဉ်းများနှင့် ဘဏ္ဍာရေးဆိုင်ရာ အညွှန်းကိန်းများကို ချိန်ထိုးလေ့လာသုံးသပ်ပြီး ရေးသားထားတဲ့ အစီရင်ခံစာ ဖြစ်တဲ့အပြင် ဖွဲ့စည်းပုံအခြေခံဥပဒေပုဒ်မ ၁၁ ပုဒ်မခွဲ (က)ပါပြဋ္ဌာန်းချက်နှင့်အညီ နိုင်ငံတော်ရဲ့ အချုပ်အခြာအာဏာ ခက်မ ၃ ဖြာအနက် ဥပဒေပြုရေးအာဏာနှင့် အုပ်ချုပ်ရေးအာဏာတို့ အချင်းချင်း အပြန်အလှန်ထိန်းကျောင်းရာရောက်ပြီးအစီရင်ခံစာပါ သဘောထားမှတ်ချက်များမှာ ပြည်သူ့ဘဏ္ဍာငွေ များဖြစ်တဲ့ အစိုးရရဲ့ ချေးယူငွေများ လေလွင့်မှုမရှိစေဘဲ ထိရောက်စွာ၊ အကျိုးရှိစွာအသုံးချနိုင်ရေးအတွက် အထောက်အကူဖြစ်စေတဲ့ သဘောထားမှတ်ချက်များဖြစ်ကြောင်း တွေ့ရှိရပါတယ်။ အစိုးရအနေနဲ့လည်း နိုင်ငံ့ဘဏ္ဍာငွေလိုအပ်ချက်အရ ကြွေးမြီရယူဆောင်ရွက်မှုများမှာ သေချာစွာ စဉ်းစားသုံးသပ်ပြီးမှ ဆောင်ရွက်သင့်ပါကြောင်း အကြံပြုဆွေးနွေးတင်ပြအပ်ပါတယ်။ အားလုံးကိုကျေးဇူးတင်ပါတယ်။</speech>
<title>အထက်ပါအစီရင်ခံစာနှင့်စပ်လျဉ်း၍ စီမံကိန်းနှင့် ဘဏ္ဍာရေးဝန်ကြီးဌာနက ပြန်လည်ရှင်းလင်းဆွေးနွေးရန်ရှိက ရှင်းလင်းဆွေးနွေးခြင်း</title>
<speech type="speaker">အစီအစဉ်(၁၃) ဖြစ်ပါတယ်။ ပြည်သူ့ငွေစာရင်းပူးပေါင်းကော်မတီရဲ့ လေ့လာ တွေ့ရှိချက်နှင့်သဘောထား မှတ်ချက်အစီရင်ခံစာ(၅/၂၀၁၇)နဲ့စပ်လျဉ်းပြီး သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က ပြန်လည်ရှင်းလင်းရန်ရှိက ရှင်းလင်းဆွေးနွေးဖို့ဖြစ်ပါတယ်။</speech>
<speech><agency id="27">ဦးမောင်မောင်ဝင်း(ဒုတိယဝန်ကြီး၊ စီမံကိန်းနှင့်ဘဏ္ဍာရေးဝန်ကြီးဌာန)</agency>လေးစားအပ် ပါသော ပြည်ထောင်စုလွှတ်တော် နာယက၊ ပြည်သူ့လွှတ်တော်ဥက္ကဋ္ဌနှင့် လွှတ်တော်ကိုယ်စားလှယ်ကြီးများ အားလုံးကိုယ်စိတ်နှစ်ဖြာကျန်းမာချမ်းသာကြပါစေရန် ဆုမွန်ကောင်းတောင်းရင်းဂါရဝါပြု နှုတ်ခွန်းဆက်သ အပ်ပါတယ်။ ကျွန်တော်ကတော့ စီမံကိန်းနှင့်ဘဏ္ဍာရေးဝန်ကြီး ဒုတိယဝန်ကြီး ဦးမောင်မောင်ဝင်း ဖြစ်ပါတယ်။ ကျွန်တော့အနေနဲ့ ၂၀၁၅-၂၀၁၆ ဘဏ္ဍာရေးနှစ် အစိုးရ၏ကြွေးမြီဆိုင်ရာ နှစ်ပတ်လည် အစီရင်ခံစာ နှင့်စပ်လျဉ်း၍ ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထား မှတ်ချက်အစီရင်ခံစာ(၅/၂၀၁၇)နဲ့ ထိုအစီရင်ခံစာအပေါ်မှာ လွှတ်တော်ကိုယ်စားလှယ်ကြီးများရဲ့ သုံးသပ် ဆွေးနွေးမှု များအပေါ်မှာ ပြန်လည်ရှင်းလင်းတင်ပြသွားမှာဖြစ်ပါတယ်။ သဘောထားမှတ်ချက်ပြု ပေးတဲ့ ပြည်သူ့ငွေစာရင်းပူးပေါင်းကော်မတီနဲ့ အပြုသဘောဖြင့် အကြံပြုဆွေးနွေးပေးကြတဲ့ လွှတ်တော်ကိုယ်စားလှယ် ကြီးများ အားလုံးကို ကျေးဇူးတင်ရှိကြောင်း ပဏာမပြောကြားလိုပါတယ်။ ပါဝါပွိုင့်အသုံးပြု တင်ပြခွင့် ပြုပါရန် ပန်ကြားအပ်ပါတယ်။ လေးစားအပ်ပါသော နာယကကြီးခင်ဗျား။ ပထမဦးစွာ ပြည်သူ့ငွေစာရင်းပူးပေါင်းကော်မတီရဲ့ သဘောထားမှတ်ချက်အပိုဒ် ၁၈ဖြစ်ပါတယ်။ စောစောကလည်း လွှတ်တော်ကိုယ်စားလှယ်ကြီးများလည်း ဆွေးနွေးတင်ပြသွားတဲ့အထဲမှာလည်းပါပါတယ်။ ၂၀၁၅-၂၀၁၆ ဘဏ္ဍာရေးနှစ်အတွင်းမှာ ပြည်ထောင်စု အစိုးရအဖွဲ့က ရယူခဲ့တဲ့ ပြည်တွင်းပြည်ပချေးငွေနှစ်ရပ်ပေါင်း ကျပ် ၅,၇၆၈.၂ ဘီလီယံ ဖြစ်ရာ ၂၀၁၅ ခုနှစ်၊ ပြည်ထောင်စုရဲ့ ဘဏ္ဍာငွေအရအသုံးဆိုင်ရာဥပဒေပြဋ္ဌာန်းချက်အရ ချေးယူခွင့်ပြုထားတဲ့ ကျပ်သန်း ပေါင်း ၃၉ သိန်း (၃,၉၀၀ ဘီလီယံ) ထက် ကျပ် ၁,၈၆၈.၂ ဘီလီယံ ပိုမိုချေးယူခဲ့ခြင်းနဲ့စပ်လျဉ်းပြီး နောင်အစိုးရ အဖွဲ့ရဲ့ ငွေချေးယူမှုများတွင် ဥပဒေပြဋ္ဌာန်းချက်များနှင့်အညီ တိကျစွာလိုက်နာဆောင်ရွက် သွားရန်လိုအပ်ကြောင်း သဘောထားမှတ်ချက်ပြုထားခြင်းအပေါ်မှာ ပြန်လည်ရှင်းလင်း ဆွေးနွေးတင်ပြ ပါမယ်။ နာယကကြီးခင်ဗျား။ ပြည်ထောင်စုရဲ့ ဘဏ္ဍာငွေအရအသုံးဆိုင်ရာ ဥပဒေမှာ အစိုးရရဲ့ ငွေချေး ယူနိုင်တဲ့ပမာဏကို ခန့်မှန်းသတ်မှတ်ပုံကို ပထမရှင်းလင်းတင်ပြလိုပါတယ်။ ကျွန်တော်တို့ ဘတ်ဂျက်ကို Accounting Method နဲ့ရေးဆွဲတဲ့အတွက်ကြောင့် ပြည်ပကချေးယူတဲ့ငွေ၊ ပြည်ပကိုပြန်လည် ပေးဆပ် တဲ့ငွေအားလုံးဟာ ထည့်သွင်းတွက်ချက်ပြီးတော့မှ ဖြစ်ပေါ်လာတဲ့ဘတ်ဂျက်လိုငွေအပေါ်မှာ ထပ်ဆောင်း ပြီးတော့မှ ငွေချေးယူနိုင်မယ့် ပမာဏကို ခန့်မှန်း သတ်မှတ်ခြင်းဖြစ်ပါတယ်။ ဥပမာအားဖြင့် ၂၀၁၅၂၀၁၆ ခုနှစ်၊ ဘဏ္ဍာရေးနှစ်အတွက် ဘတ်ဂျက်လိုငွေဟာ ကျပ် ၃,၆၁၄ ဘီလီယံ ဖြစ်ပေါ်မှုအပေါ်မှာ မူတည်ပြီးတော့ ငွေချေးယူနိုင်မည့်ပမာဏကို ကျပ် ၃,၉၀၀ ဘီလီယံဟု သတ်မှတ်ခဲ့ခြင်းဖြစ်ပါတယ်။ ယခင်နှစ်များကလည်းပဲ ၎င်းပုံစံအတိုင်း သတ်မှတ်ကြပါတယ်။ ဒုတိယအချက်အနေနဲ့ လိုငွေဖြည့်ဆည်းပုံနဲ့ အစိုးရရဲ့ ငွေချေးမှု ဒါကိုစပ်ဆက်ပြီးတော့ ရှင်းလင်း တင်ပြပါမယ်။ လက်တွေ့မှာအစိုးရကငွေချေးယူပြီးတော့ လိုငွေဖြည့်ဆည်းတဲ့ပုံစံဟာ မြန်မာနိုင်ငံတော် ဗဟိုဘဏ်မှာ အစိုးရကနေဖွင့်ထားတဲ့ ပြည်ထောင်စုအစိုးရအပ်ငွေစာရင်း Government Deposit Account လို့ခေါ်တဲ့ ဒီစာရင်းမှာ ဖြစ်ပေါ်လာတဲ့ လအလိုက်လိုငွေများကို ဖြည့်ဆည်းပေးရမှာဖြစ်ပါတယ်။ ပြည်ထောင်စုအစိုးရအပ်ငွေစာရင်း Government Deposit Account ထဲမှာ ကျွန်တော်တို့ ပြည်ထောင်စုရဲ့ အရအသုံးခန့်မှန်းချေငွေစာရင်းအရ ရငွေ၊ သုံးငွေ ဒါတွေဟာလည်း အားလုံးပါဝင်ပါတယ်။ ဒါကတော့ ဘတ်ဂျက်ရငွေ သုံးငွေများဖြစ်တဲ့အတွက်ကြောင့် ဘဏ္ဍာရေးနှစ် တစ်နှစ်စာအတွက် အရအသုံးများ ဖြစ်ပါတယ်။ ပြည်ထောင်စုရဲ့ ဘဏ္ဍာရန်ပုံငွေနဲ့စပ်ဆက်ပြီးတော့ဆောင်ရွက်တဲ့ ကြွေးမြီ၊ အပ်ငွေ၊ ယာယီစတဲ့ ကျွန်တော်တို့ ယာယီသဘောနဲ့ရတဲ့ရငွေများနဲ့ ထုတ်ပေးငွေများလည်း ဒီနေရာမှာပါဝင်နေပါတယ်။ ဒါတွေ ဟာလည်းပဲ ကျွန်တော်တို့ဒီ Government Deposit Account ကိုသွားပြီးတော့ အဝင်/အထွက် လုပ်ပါတယ်။ ယခင်ဘဏ္ဍာရေးနှစ်က ကိစ္စတွေပါ ဒီနေရာမှာ ပါလာတာဖြစ်ပါတယ်။ နောက်ကျွန်တော်တို့ ပြည်ထောင်စုဘဏ္ဍာရန်ပုံငွေရဲ့ တခြားစာရင်းရှင် UFA (OA) ဒါဟာကျွန်တော်တို့ အစိုးရရဲ့ ခွင့်ပြုချက်နဲ့ ဖွင့်ထားတဲ့ စာရင်းများရဲ့ ဝင်ငွေထွက်ငွေများလည်း ဒီနေရာမှာပါဝင်ပါတယ်။ ဒီနေရာမှာလည်းပဲ ယခင် ဘဏ္ဍာရေးနှစ်က ကိစ္စရပ်များပါ ပါဝင်နိုင်ပါတယ်။ ဒီလိုပါဝင်နေရခြင်းဟာလည်းပဲ ကျွန်တော်တို့အစိုးရရဲ့ ငွေစာရင်းထိန်းသိမ်းမှုစနစ် Government Accounting System အရ တစ်စုတစ်ပေါင်းထဲသော ပြည်ထောင်စုဘဏ္ဍာရန်ပုံငွေကို အခြေခံတဲ့စနစ် ဖြစ်နေတဲ့အတွက်ကြောင့် ကျွန်တော်တို့အားလုံး ပါဝင် နေရခြင်း ဖြစ်ပါတယ်။ ပြည်ထောင်စုအစိုးရ အပ်ငွေစာရင်းမှာ ဘတ်ဂျက်အပြင်ကို နိုင်ငံတော်ရဲ့ ယာယီသဘော ရငွေ ထုတ်ပေးငွေများ ပါဝင်နေတဲ့အတွက်ကြောင့် ကျွန်တော်တို့ ဒီအစိုးရရဲ့ အပ်ငွေစာရင်းအတွက် ပိုငွေ လိုငွေ ဖြစ်ပေါ်မှုတွေကို ခန့်မှန်းဖို့ ကျွန်တော်တို့ခက်ခဲပါတယ်။ ဘတ်ဂျက်အရဖြစ်ပေါ်လာတဲ့ လိုငွေအပေါ်မှာ မူတည်ပြီးတော့ အတိုင်းအတာတစ်ခု ထပ်ဆောင်းပြီးတော့ ပြည်ထောင်စုအစိုးရအဖွဲ့ရဲ့ ငွေချေးယူနိုင်မယ့် ပမာဏကို သတ်မှတ်ခြင်း ဖြစ်ပါတယ်။ သို့ဖြစ်တဲ့အတွက်ကြောင့် ဒီအစိုးရရဲ့ ဘဏ္ဍာနှစ်အတွက်စုစုပေါင်း ကျွန်တော်တို့ ငွေချေးယူလိုက်တဲ့ ပမာဏဟာ ပြည်ပကနေချေးငွေများအမှန်တကယ် ထုတ်ယူသုံးစွဲမှု၊ ပြည်တွင်းမှ ဘတ်ဂျက်လိုငွေ နောက်ကြွေးမြီ၊ အပ်ငွေ၊ ယာယီ ဒီစာရင်းတွေရဲ့ လိုငွေတို့အပေါ်မှာ မူတည် ပြီးတော့မှ ကျွန်တော်တို့ဒီ ချေးယူတဲ့ငွေဖြစ်ပေါ်တာဖြစ်ပါတယ်။ ဘတ်ဂျက်လိုငွေတစ်ခုတည်းအတွက် ဖြည့်ဆည်းရခြင်းမျိုး မဟုတ်ပါကြောင်း တင်ပြအပ်ပါတယ်။ ဘတ်ဂျက်လိုငွေအတွက်ကိုပဲ ဖြည့်ဆည်းဖို့ ယူမယ်ဆိုတဲ့ချေးငွေကို တွက်လို့ရှိရင်တော့ ဒါဟာကျွန်တော်တို့ ကျော်လွန်မှု မရှိပါကြောင်း တင်ပြအပ်ပါတယ်။ လေးစားအပ်ပါသော နာယကကြီးခင်ဗျား။ အစိုးရအပ်ငွေစာရင်းရဲ့ လိုငွေကို ဖြည့်ဆည်းတဲ့နေရာမှာ ကျွန်တော်တို့ အစိုးရငွေတိုက်လက်မှတ်နဲ့ ငွေတိုက်စာချုပ်တွေကို ထုတ်ရောင်းပြီးတော့ ဖြည့်ဆည်း ပါတယ်။ အခုတော့ ကျွန်တော်တို့ လေလံစနစ်နဲ့ ရောင်းချနေပါတယ်။ မြန်မာနိုင်ငံတော်ဗဟိုဘဏ်က ငွေချေးယူခြင်းစနစ်နဲ့လည်း ဖြည့်ဆည်းပါတယ်။ ပထမဦးစွာ ကျွန်တော်တို့ အစိုးရရဲ့ ငွေတိုက်လက်မှတ် Treasury Bill နဲ့ အစိုးရငွေတိုက်စာချုပ် Treasury Bond တွေကို လေလံစနစ်နဲ့ ရောင်းချနိုင်သမျှ ရောင်းချပြီးတော့ ဖြည့်ဆည်းပြီးတော့မှ ထပ်ပြီးတော့ လိုအပ်လာမှသာ မြန်မာနိုင်ငံတော်ဗဟိုဘဏ်ထံမှ ချေးယူခြင်းဖြစ်ပါတယ်။ ပြည်သူ့ငွေစာရင်းပူးပေါင်းကော်မတီရဲ့ အစီရင်ခံစာ အပိုဒ် ၈ မှာ ဖော်ပြထားတဲ့ ပြည်တွင်းချေးငွေပမာဏ ၅,၀၀၀.၁ ဘီလီယံ ဆိုတာက ကျွန်တော်တို့ ဘဏ္ဍာနှစ်အတွင်းမှာ ကျွန်တော်တို့ စုစုပေါင်း ရောင်းချလိုက်တဲ့ ငွေတိုက်လက်မှတ်နဲ့ ငွေတိုက်စာချုပ် ပမာဏဖြစ်ပါတယ်။ ၂၀၁၅-၂၀၁၆ ဘဏ္ဍာရေးနှစ်အတွင်းမှာ ထုတ်ဝေရောင်းချမှုရှိသကဲ့သို့ သက်တမ်းပြည့်သွားတဲ့ ငွေတိုက်စာချုပ်နဲ့ ငွေတိုက်လက်မှတ်များကိုလည်း ပြန်လည်ရွေးနုတ်ခြင်းများလည်း ရှိခဲ့ပါတယ်။ ဒါကြောင့်မို့လို့ ၂၀၁၅-၂၀၁၆ ဘဏ္ဍာရေးနှစ်အတွင်းမှာ အစိုးရရဲ့ ငွေတိုက်လက်မှတ်နဲ့ ငွေတိုက် စာချုပ်တွေ အသားတင်ဖြည့်ဆည်းမှုပမာဏကို ကျွန်တော်တို့ တင်ပြပါဇယားအတိုင်း တွေ့ရှိရမှာ ဖြစ်ပါတယ်။ ဒီနေရာမှာ ရောင်းချခြင်းဟာ ၅,၀၀၀.၁ ဖြစ်သော်လည်းပဲ ပြန်လည်ရွေးနုတ်ခြင်း ၁,၇၆၃.၁ ရှိတဲ့အတွက် ကြောင့်အသားတင်ဖြည့်ဆည်းမှုအနေနဲ့ ၃,၂၃၇.၀ ဖြစ်ကြောင်း တွေ့ရပါတယ်။ အထက်မှာ တင်ပြသကဲ့သို့ ငွေချေးယူနိုင်တဲ့ပမာဏ ceiling သတ်မှတ်တဲ့နေရာမှာ ဘတ်ဂျက်လိုငွေပေါ်မှာ မူတည်၍ သတ်မှတ် ခဲ့ခြင်းဖြစ်ပြီးတော့ ၎င်းဘဏ္ဍာနှစ်အတွင်းမှာ ပြန်လည်ရွေးနုတ်မယ့်ပမာဏတွေ မပါဝင်ခဲ့ပါဘူး။ ဘဏ္ဍာနှစ် အတွင်းမှာ ပြန်လည်ရွေးနုတ်တဲ့ကိစ္စများဟာ ယခင်ဘဏ္ဍာရေးနှစ်က လိုငွေတွေကို ဖြည့်ဆည်းဖို့ ထုတ်ရောင်း ခဲ့ရတဲ့ ငွေတိုက်စာချုပ်၊ ငွေတိုက်လက်မှတ်များ သက်တမ်းပြည့်လို့ ကျွန်တော်တို့ ရွေးနုတ် တာတွေပါသလို ယခုဘဏ္ဍာရေးနှစ်အတွင်းမှာပဲ ထုတ်ရောင်းတဲ့ ငွေတိုက်လက်မှတ် ၃ လ သက်တမ်းတို့၊ ၆ လ သက်တမ်းတို့၊ ငွေတိုက်လက်မှတ်များဟာလည်း သက်တမ်းပြည့်တဲ့အခါမှာ ကျွန်တော်တို့ ပြန်လည် ရွေးနုတ်တဲ့ ကိစ္စရပ် များလည်း ပါဝင်နေပါတယ်။ ဘဏ္ဍာနှစ်အတွင်းမှာ အစိုးရငွေတိုက်စာချုပ်များနဲ့ ငွေတိုက်လက်မှတ်များရောင်းချတဲ့ပမာဏမှာ ဘဏ္ဍာနှစ်အတွင်း ဘတ်ဂျက်လိုငွေကြောင့် ဖြည့်ဆည်းခြင်း၊ ယခင်နှစ်များက လိုငွေအတွက်ပြန်လည် ရွေးနုတ်ရန်ဖြည့်ဆည်းခြင်းနဲ့ ကြွေးမြီအပ်ငွေ ယာယီစာရင်းများအရ ယာယီသဘော လိုငွေဖြစ်ပေါ်တဲ့ အခါမှာ ဖြည့်ဆည်းခြင်းစတဲ့ ဖြည့်ဆည်းခြင်းများ ပေါင်းစပ်ပါဝင်လျက်ရှိကြောင်း တင်ပြအပ်ပါတယ်။ ဒါကြောင့်မို့လို့ အထက်ဖော်ပြပါနည်းနဲ့ တွက်ချက်မယ်ဆိုလို့ရှိရင် ၂၀၁၅-၂၀၁၆ ဘဏ္ဍာရေးနှစ် တွေ့ရှိရပါတယ်။ ၂၀၁၅-၂၀၁၆ ဘဏ္ဍာရေးနှစ်အတွင်းမှာ အသားတင်နည်းနဲ့တွက်လို့ရှိရင် ကျွန်တော်တို့ ၄,၀၀၅.၁ ဘီလီယံ ဖြစ်တဲ့အတွက်ကြောင့် ငွေချေးယူနိုင်မည့်ပမာဏ ကျပ် ၃,၉၀၀ ဘီလီယံထက် ၁၀၅.၁ ဘီလီယံ ကျော်လွန် ခြင်းဖြစ်သည်ကို တွေ့ရှိရပါတယ်။ တစ်ဖန်ဒီလို ကျော်လွန်ရတာဟာလည်းပဲအထက်မှာ တင်ပြခဲ့သကဲ့သို့ ဘတ်ဂျက်လိုငွေအတွက် ငွေချေးယူမှုကိုသာတွက်ပါက ကျွန်တော်တို့ ကျော်လွန်မှုမရှိ ပါဘူး။ ၎င်းဘဏ္ဍာရေး နှစ်မှာ ဘတ်ဂျက်လိုငွေကိုပြန်ကြည့်တဲ့အခါမှာ ကျွန်တော်တို့ မူလခန့်မှန်းခြေတုန်း ကတော့ ၃,၆၁၃.၆၉ ဘီလီယံဖြစ်ခဲ့ပါတယ်။ ပြုပြင်ပြီးခန့်မှန်းခြေမှာတော့ ၃,၆၅၉.၃၉ ဘီလီယံ ဖြစ်လာ ပါတယ်။ နောက်စာရင်းစစ် အတည်ပြုပြီးတဲ့ အမှန်စာရင်းများအရ ဘတ်ဂျက်လိုငွေကတော့ ကျပ် ၃,၀၄၇.၇၂ ဘီလီယံသာ ဖြစ်ကြောင်း တွေ့ရပါတယ်။ သို့ဖြစ်တဲ့အတွက်ကြောင့် အထက်ပါ ၄,၀၀၅.၁ ဘီလီယံထဲမှာ ဘတ်ဂျက်လိုငွေအတွက်သာမက ကြွေးမြီအပ်ငွေ ယာယီစာရင်းအရလိုငွေပါ ပါဝင်ပေါင်းစပ်နေတာကိုတွေ့ရပါတယ်။ ဒီလိုကျော်လွန်မှု မျိုးဟာ ကျွန်တော်တို့ဖြစ်တောင့်ဖြစ်ခဲဖြစ်ပါတယ်။ ရံဖန်ရံခါမှသာ ဖြစ်ပေါ်တက်ပါတယ်။ ၂၀၀၁-၂၀၀၂ ဘဏ္ဍာရေးနှစ်က (၁) ကြိမ် ဖြစ်ခဲ့ပါတယ်။ ၎င်းနှစ်မှာ စုစုပေါင်း ငွေချေးယူနိုင်ခွင့်ပမာဏ ကျပ် ၁၆၀ ဘီလီယံ ဖြစ်သော်လည်း အမှန်တကယ် ချေးယူခဲ့တဲ့ပမာဏဟာ ကျပ် ၂၃၅.၉ ဘီလီယံ ရှိခဲ့တာကို တွေ့ရ ပါတယ်။ အခု ကျွန်တော် ရှင်းလင်းတင်ပြတဲ့အခြေအနေဟာ နိုင်ငံတော်ရဲ့ လက်ရှိ ကျင့်သုံးနေတဲ့ ရသုံး ခန့်မှန်းခြေရေးဆွဲမှုစနစ်၊ နိုင်ငံတော်ကဘတ်ဂျက်လိုငွေကို ထိန်းသိမ်းဆောင်ရွက်ပုံ၊ အစိုးရ၏ ပြည်တွင်း ပြည်ပငွေချေးယူမှုစနစ်၊ ပြည်ထောင်စုဘဏ္ဍာငွေ ရန်ပုံငွေထိန်းသိမ်းမှုစနစ်တို့ကို ဆက်စပ်ပြီးတော့ ရှင်းလင်း တင်ပြခြင်း ဖြစ်ပါတယ်။ ဥပဒေပါ ငွေချေးယူနိုင်ခွင့်ပမာဏကို သတ်မှတ်တဲ့နေရာမှာ နောင်အခါမှာ ကျွန်တော်တို့ လွှတ်တော်ကိုယ်စားလှယ်ကြီးများ ဆွေးနွေးသလို ကျွန်တော်တို့ထည့်သွင်းစဉ်းစားသင့်တဲ့ အချက်များကို သင်ခန်းစာယူပြီးတော့ ဆောင်ရွက်သင့်ကြောင်း တင်ပြလိုပါတယ်။ ပြည်သူ့ငွေစာရင်း ပူးပေါင်းကော်မတီက သဘောထားမှတ်ချက် ပြုထားတဲ့အတိုင်း အစိုးရအဖွဲ့က ငွေချေးယူခြင်းဆိုင်ရာ ဥပဒေပြဋ္ဌာန်းချက်များနဲ့အညီ တိကျစွာ လိုက်နာဆောင်ရွက်နိုင်ရန်အတွက် လိုအပ်သော ကြိုတင်ပြင်ဆင် စီမံညှိနှိုင်းမှုများကို ဆောင်ရွက်သွားမှာ ဖြစ်ပါကြောင်း တင်ပြအပ်ပါတယ်။ သဘောထားမှတ်ချက် အပိုဒ် ၁၉ မှာပါတဲ့ Analytical Method အရ တွက်ချက်ရရှိတဲ့ ဘတ်ဂျက်လိုငွေနဲ့ ဂျီဒီပီအချိုး ၅ ရာခိုင်နှုန်းသာ ဖြစ်သင့်ကြောင်း မှတ်ချက်ပြုထားခြင်းနဲ့စပ်လျဉ်းပြီး ဘဏ္ဍာရေးကော်မရှင်၊ ပြည်ထောင်စုအစိုးရအဖွဲ့တို့ကို ကျွန်တော်တို့ တင်ပြဆွေးနွေးဖို့ စီစဉ်ဆောင်ရွက် သွားမှာဖြစ်ပါတယ်။ သဘောထားမှတ်ချက် အပိုဒ် ၂၀ မှာ ဖော်ပြထားတဲ့အတိုင်း ပြည်ထောင်စုအစိုးရ အဖွဲ့အနေနဲ့ မြန်မာနိုင်ငံတော်ဗဟိုဘဏ်က ငွေချေးယူမှုကိုလည်း လျှော့ချသွားဖို့ဆက်လက် ကြိုးပမ်း ဆောင်ရွက်သွားမှာ ဖြစ်ပါတယ်။ သဘောထားမှတ်ချက် အပိုဒ် ၂၁၊ ၂၂ တို့မှာပါတဲ့ နောင်အစီရင်ခံစာ များမှာ ပိုမိုပြည့်စုံစေရန် ထည့်သွင်းဖော်ပြပေးမည်ဖြစ်ကြောင်း တင်ပြအပ်ပါတယ်။ လေးစားအပ်ပါသော နာယကကြီးခင်ဗျာ။ သဘောထားမှတ်ချက် အပိုဒ် ၂၃ မှာပါတဲ့ နိုင်ငံတော် က အာမခံပေးထားတဲ့ အာမခံချက်များ အားလုံးရဲ့ စာရင်း စသည်တို့ကို အစီရင်ခံစာမှာ ဖော်ပြရန် ပြဋ္ဌာန်း ထားသဖြင့် ယင်းတို့ရဲ့အခြေအနေနဲ့ စပ်လျဉ်းပြီးတော့ အကျိုးအကြောင်း ထည့်သွင်းဖော်ပြသင့် ပါကြောင်းနဲ့ စပ်လျဉ်းပြီး လက်ရှိအနေအထားအရ ဥပဒေနဲ့အညီ ပြည်ထောင်စုဌာန၊ အဖွဲ့အစည်းများက ပြည်ပက ငွေချေးယူခြင်း၊ တိုင်းဒေသကြီး/ ပြည်နယ်များသို့ ထပ်ဆင့်ချေးငွေထုတ်ပေးခြင်းတို့သာရှိပြီးတော့ နိုင်ငံတော် ကနေပြီးတော့ အာမခံပေးထားတဲ့ကိစ္စရပ်များ မရှိသေးတဲ့အတွက်ကြောင့် ကျွန်တော်တို့ အစီရင်ခံစာမှာ ဖော်ပြထားမှုမရှိခြင်းဖြစ်ပါကြောင်း ရှင်းလင်းတင်ပြအပ်ပါတယ်။ သဘောထားမှတ်ချက် အပိုဒ် ၂၄ နဲ့ပတ်သက်ပြီးတော့ နောင်အစီရင်ခံစာများမှာ ပိုမိုပြည့်စုံစေရန် ထည့်သွင်းအစီရင်ခံသွားမှာ ဖြစ်ပါတယ်။ အပိုဒ် ၂၅ မှာပါတဲ့ စာချုပ်ချုပ်ထားပြီးတော့ အကောင်အထည် ဖော်မှုမရှိသေးတဲ့ စီမံကိန်းများနဲ့ စပ်လျဉ်းပြီးတော့ လွှတ်တော်ကိုယ်စားလှယ် ဒေါက်တာတင်တင်ဝင်း ကလည်းပဲ ဆွေးနွေးသွားပါတယ်။ ချေးငွေစာချုပ် ချုပ်ဆိုပြီးလို့ရှိရင် ကျွန်တော်တို့ စာချုပ်အသက်ဝင်ဖို့ အတွက်ကို ဦးစွာဆောင်ရွက်ရ ပါတယ်။ စာချုပ်အသက်ဝင်ဖို့အတွက် မိမိတို့ဖက်က ဖြည့်ဆည်း ဆောင်ရွက် ပေးရမယ့် ကိစ္စရပ်များကို ကျွန်တော်တို့ဆောင်ရွက်ပေးရပါတယ်။ အဲဒါတွေကတော့ ချေးငွေ ထုတ်ယူခွင့်ရှိတဲ့ ပုဂ္ဂိုလ်ကို စီမံကိန်းနှင့် ဘဏ္ဍာရေးဝန်ကြီးဌာနက တာဝန်ယူပေးအပ်တဲ့ Evidence of Authority ကျွန်တော်တို့ပေးရပါတယ်။ ပြည်ထောင်စုရှေ့နေချုပ်ရုံးက Legal Opinion ပေးရပါတယ်။ အဆိုပါ အထောက်အထားများကို သက်ဆိုင်ရာငွေချေးမယ့်သူထံကို ပေးပို့ပြီးတော့ ၎င်းတို့ဖက်ကလည်း အဆင့်ဆင့် တင်ပြပြီးတော့လက်ခံ လက်ခံ အတည်ပြုပြီးမှသာ ကျွန်တော်တို့စာချုပ်က အသက်ဝင်ခြင်း ဖြစ်ပါတယ်။ စာချုပ်အသက်ဝင် ပါမယ်။ စာချုပ်အသက်ဝင်ပြီးလို့ရှိရင် ကျွန်တော်တို့ ချေးငွေစတင်ထုတ်ယူနိုင်ပြီ ဖြစ်ပါတယ်။ ချေးငွေ အကောင်အထည်ဖော်ဖို့အတွက်ကို ဦးစွာ လုပ်ငန်းသဘောသဘာဝ ပေါ်မှာမူတည်ပြီးတော့မှ အကြံပေး ငှားရမ်းမှုလုပ်ရပါတယ်။ ပစ္စည်းဝယ်ယူမယ်ဆိုလို့ရှိရင်လည်း သက်ဆိုင်ရာ ငွေချေးမယ့်သူရဲ့ စည်းမျဉ်း စည်းကမ်း၊ မိမိတို့ရဲ့ ပြည်တွင်းမှာ ပြဋ္ဌာန်းထားတဲ့ ဥပဒေ၊ လုပ်ထုံးလုပ်နည်း ဒါတွေကို ကြည့်ပြီးတော့မှ ကျွန်တော်တို့ စနစ်တကျဆောင်ရွက်ကြရပါတယ်။ ၎င်းနောက်အကောင်အထည်ဖော်မယ့် လုပ်ငန်းပေါ်မှာ မူတည်ပြီးတော့မှ အသေးစိတ်ဒီဇိုင်းတွေ ရေးဆွဲတာတွေ၊ အကြံပေးငှားရမ်းမှုအတွက် ပစ္စည်းဝယ်ယူဖို့အတွက် တင်ဒါများခေါ်ယူတာတွေ ရွေးချယ် စိစစ်တာတွေ စသဖြင့် အဆင့်ဆင့်ဆောင်ရွက်ကြပါတယ်။ ဒါကြောင့်မို့လို့ စီမံကိန်းအမျိုးအစား၊ စီမံကိန်း သက်တမ်းတို့အပေါ်မှာ မူတည်ပြီးတော့မှ ချေးငွေကို ထုတ်ယူသုံးစွဲကြပါတယ်။ ပစ္စည်းဝယ်ယူဖို့ မလိုသေးတဲ့ စီမံကိန်းတွေမှာ ချေးငွေထုတ်ယူမှုဟာ လျင်မြန်နိုင်သော်လည်းပဲ ပစ္စည်းဝယ်ယူခြင်းတို့၊ အကြံပေး ငှားရမ်းခြင်းတို့၊ တည်ဆောက်ခြင်းတို့ ပါဝင်တဲ့ စီမံကိန်းကတော့ ကြန့်ကြာမှုရှိတတ်ပါတယ်။ အကြောင်း အမျိုးမျိုးကြောင့် ချေးငွေထုတ်ယူသုံးစွဲဖို့ ကြန့်ကြာနေတဲ့စီမံကိန်းများကို သက်ဆိုင်ရာ ချေးငွေထုတ်ချေး တဲ့ အဖွဲ့အစည်းကလည်း နှိုးဆော်ပေးမယ့်နည်းတူ ကျွန်တော်တို့ စီမံကိန်းနှင့် ဘဏ္ဍာရေးဝန်ကြီးဌာန ကလည်း စိစစ်ကြပ်မတ်ပြီးတော့ တိုက်တွန်းဆောင်ရွက်သွားမည်ဖြစ်ပါကြောင်း တင်ပြအပ်ပါတယ်။ လေးစားအပ်ပါသောနာယကကြီးခင်ဗျာ။ ၂၀၁၅-၂၀၁၆ ခု၊ ဘဏ္ဍာရေးနှစ် အစိုးရကြွေးမြီဆိုင်ရာ နှစ်ပတ်လည်အစီရင်ခံစာသည် ပထမဦးဆုံးအကြိမ် တင်ပြသည့်အစီရင်ခံစာဖြစ်သဖြင့် အားနည်းချက် များ ပါဝင်နိုင်ပါတယ်။ ၎င်းအားနည်းချက်များကို ပြည်သူ့ငွေစာရင်းပူးပေါင်းကော်မတီရဲ့ သဘောထား မှတ်ချက်များ၊ လွှတ်တော်ကိုယ်စားလှယ်ကြီးများ၏ ထောက်ပြဆွေးနွေးချက်များအရ ပိုမိုပြည့်စုံ ကောင်းမွန်တဲ့ အစီရင်ခံစာဖြစ်စေဖို့အတွက် တစ်နှစ်ထက်တစ်နှစ် ပိုမိုကြိုးပမ်းဆောင်ရွက်သွားမှာ ဖြစ်ပါကြောင်း တင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<title>အဆိုပါ အစီရင်ခံစာ(၅/၂၀၁၇)ကို လွှတ်တော်က သဘောတူလက်ခံရန် ပြည်သူ့ငွေစာရင်းပူးပေါင်း ကော်မတီက အဆိုတင်သွင်းခြင်းနှင့် လွှတ်တော်၏ အတည်ပြုချက်ရယူခြင်း</title>
<speech type="speaker">အစီအစဉ်(၁၄) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်သူ့ ငွေစာရင်း ပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာ (၅/၂၀၁၇)ကို လွှတ်တော်က သဘောတူလက်ခံရန် ပြည်ထောင်စုလွှတ်တော်ဆိုင်ရာနည်းဥပဒေ ၁၀၄ နည်းဥပဒေခွဲ(င)နဲ့ အညီ ပြည်သူ့ငွေစာရင်းပူးပေါင်းကော်မတီက အဆိုတင်သွင်းဖို့ ဖြစ်ပါတယ်။</speech>
<speech><mp id="1434">ဦးအောင်မင်း(ဒုတိယဥက္ကဋ္ဌ-၂၊ ပြည်သူ့ငွေစာရင်းပူးပေါင်းကော်မတီ)</mp>ပြည်ထောင်စု လွှတ်တော် နာယက၊ ပြည်သူ့လွှတ်တော် ဥက္ကဋ္ဌနှင့် ပြည်ထောင်စုလွှတ်တော်ကိုယ်စားလှယ်များ၊ ဖိတ်ကြား ထားတဲ့ ပြည်ထောင်စုအဆင့်အဖွဲ့အစည်းဝင်များခင်ဗျာ။ ကျွန်တော်ကတော့ ဇလွန်မဲဆန္ဒနယ် ပြည်သူ့ လွှတ်တော် ကိုယ်စားလှယ် ဦးအောင်မင်း ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ ပြည်ထောင်စုအစိုးရအဖွဲ့က ပေးပို့လာသော ၂၀၁၅-၂၀၁၆ခု၊ ဘဏ္ဍာရေးနှစ်အစိုးရ၏ ကြွေးမြီဆိုင်ရာနှစ်ပတ်လည် အစီရင်ခံစာအပေါ် ပြည်သူ့ငွေစာရင်းပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာ ပြည်သူ့ ငွေစာရင်း၏ပူးပေါင်းကော်မတီ အစီရင်ခံစာအမှတ်(၅/၂၀၁၇)ကို ပြည်ထောင်စုလွှတ်တော်က ဆွေးနွေး စဉ်းစားပြီးဖြစ်ပါ၍ ပြည်ထောင်စုလွှတ်တော်ဆိုင်ရာ နည်းဥပဒေပုဒ်မ ၁၀၄ (င) အရ လွှတ်တော်က သဘောတူ လက်ခံပေးပါရန် အဆိုပြု တင်ပြအပ်ပါတယ်။ ကျေးဇူးတင်ပါတယ်ခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျား။ လွှတ်တော်ရဲ့ အဆုံးအဖြတ်ရယူပါ့မယ်။ ပြည်သူ့ငွေစာရင်းပူးပေါင်းကော်မတီရဲ့ အဆိုကို လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် ပြည်ထောင်စုအစိုးရအဖွဲ့က ပေးပို့တဲ့ ၂၀၁၅၂၀၁၆ ခု၊ ဘဏ္ဍာရေးနှစ် အစိုးရ၏ ကြွေးမြီဆိုင်ရာနှစ်ပတ်လည်အစီရင်ခံစာ ကို မှတ်တမ်းတင် ကြောင်းနဲ့ ယင်းအစီရင်ခံစာနဲ့စပ်လျဉ်းပြီး ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထာ; မှတ်ချက် အစီရင်ခံစာ (၅/၂၀၁၇)ကို လွှတ်တော်က အတည်ပြုကြောင်း ကြေညာပါတယ်။</speech>
</report>
</section>
</discussion>
<postface><title>ပြည်ထောင်စုလွှတ်တော် နာယက က အစည်းအဝေး စတုတ္ထနေ့ ရပ်နားကြောင်းနှင့် ပဉ္စမနေ့ ကျင်းပမည့် နေ့ရက်နှင့်ကြေညာခြင်း ။</title>
<speech type="speaker">အစီအစဉ်(၁၅) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပဉ္စမပုံမှန် အစည်းအဝေး စတုတ္ထနေ့ အစီအစဉ်ကို ရပ်နားပါမယ်။ ဒုတိယအကြိမ် ပြည်ထောင်စုလွှတ်တော် ပဉ္စမပုံမှန်အစည်းအဝေးရဲ့ ပဉ္စမနေ့ကို ၂၀၁ရ ခုနှစ်၊ ဇွန်လ ၆ ရက် (အင်္ဂါနေ့)နံနက် ၁၀ နာရီ ကျင်းပပြုလုပ်မည်ဖြစ်ကြောင်းနှင့် ယနေ့အတွက် အစည်းအဝေးပြီးဆုံးကြောင်း ကြေညာပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံးထွက်ခွာနိုင်ကြပါပြီခင်ဗျား။ ဒုတိယအကြိမ် ပြည်ထောင်စုလွှတ်တော် ပဉ္စမပုံမှန်အစည်းအဝေး စတုတ္ထနေ့ အစည်းအဝေးကို ညနေ ၁၅:ဝ၅ နာရီ ရပ်နားပါသည်။</speech>
</postface>
</transcript>
</doc>
