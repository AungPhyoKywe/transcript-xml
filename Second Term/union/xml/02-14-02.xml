<doc>
<docinfo>
<docno>02-14-02.xml</docno>
<pdf>02-14-02.pdf</pdf>
<term value="02">ဒုတိယအကြိမ်</term>
<session value="14" />
<sittingday value="02" />
<legislature value="union">ပြည်ထောင်စုလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် (၁၄)ကြိမ်မြောက်ပုံမှန်အစည်းအဝေး ဒုတိယနေ့မှတ်တမ်း</title>
<date>၁၃၈၁ ခုနှစ်၊ တန်ဆောင်မုန်းလပြည့်ကျော် ၁၀ ရက် (၂၀၁၉ ခုနှစ်၊ နိုဝင်ဘာလ ၆ ရက်)(ဗုဒ္ဓဟူးနေ့</date>
</docinfo>
<transcript>
<preface>
<p>နေပြည်တော်ရှိ ပြည်ထောင်စုလွှတ်တော် အစည်းအဝေးခန်းမတွင် ဒုတိယအကြိမ် ပြည်ထောင်စု လွှတ်တော် (၁၄)ကြိမ်မြောက်ပုံမှန်အစည်းအဝေး ဒုတိယနေ့ကို နံနက် ၁၀:ဝဝ နာရီင်ကျင်းပ ပါသည်။ ပြည်ထောင်စုလွှတ်တော် အစည်းအဝေးတွင် နာယကအဖြစ် ပြည်သူ့လွှတ်တော် ဥက္ကဋ္ဌ ဦးတီခွန်မြတ်က ဆောင်ရွက်ပြီး အခမ်းအနားမှူးအဖြစ် ပြည်ထောင်စုလွှတ်တော်ရုံး ညွှန်ကြားရေးမှူးချုပ် ဦးကျော်စိုးက ဆောင်ရွက်ပါသည်။</p>
<title>ပြည်ထောင်စုလွှတ်တော် နာယက နေရာယူခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် (၁၄)ကြိမ်မြောက် ပုံမှန်အစည်းအဝေးရဲ့ ဒုတိယနေ့အစီအစဉ် စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="speaker">အားလုံးမင်္ဂလာပါခင်ဗျား။</speech>
<speech type="mc">အားလုံး ထိုင်နိုင်ကြပါပြီခင်ဗျာ။ ပြည်ထောင်စုလွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်း ကြေညာခြင်း ၊</speech>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယအကြိမ် ပြည်ထောင်စုလွှတ်တော် (၁၄)ကြိမ်မြောက်ပုံမှန်အစည်းအဝေး ဒုတိယနေ့မှာ ပြည်ထောင်စု လွှတ်တော်ကိုယ်စားလှယ်များ စိစစ်ရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်ထောင်စုလွှတ်တော် ကိုယ်စားလှယ်ဦးရေ စုစုပေါင်း ၆၅၅ ဦး ရှိပြီး ဒီကနေ့ အစည်းအဝေးကို ၅၅၂ ဦး တက်ရောက်ပါတယ်။ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်းရဲ့ ၈၄,၂ရ ရာခိုင်နှုန်းရှိပြီး သုံးပုံ တစ်ပုံထက်ကျော်လွန်တဲ့အတွက် ပြည်ထောင်စုလွှတ်တော်ဆိုင်ရာ ဥပဒေပုဒ်မ ၂၀ နဲ့ နည်းဥပဒေ ၁၂ နည်းဥပဒေခွဲ(ခ)တို့အရ အစည်းအဝေးအထမြောက်ကြောင်းနဲ့ စတင်ကျင်းပကြောင်း ကြေညာပါတယ်။</speech>
<title>ပြည်ထောင်စုလွှတ်တော် (၁၄)ကြိမ်မြောက်ပုံမှန်အစည်းအဝေး ဒုတိယနေ့ အစီအစဉ် ကြေညာခြင်း</title>
<speech type="speaker">အစီအစဉ်(၃) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယ အကြိမ် ပြည်ထောင်စုလွှတ်တော် (၁၄) ကြိမ်မြောက်ပုံမှန်အစည်းအဝေး ဒုတိယနေ့ အစီအစဉ်ကို လွှတ်တော် ကိုယ်စားလှယ်များထံ ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်။</speech>
<title>အစည်းအဝေးမတက်ရောက်နိုင်သော ပြည်ထောင်စုလွှတ်တော် ကိုယ်စားလှယ်များအတွက် ခွင့်ပန်ကြားခြင်းနှင့် အစည်းအဝေးတက်ရောက်မှုအခြေအနေကို မှတ်တမ်းတင်ခြင်း</title>
<speech type="speaker">အစီအစဉ်(၄) ဖြစ်ပါတယ်။ ဒီကနေ့ အစည်းအဝေးကို မတက်ရောက်နိုင်တဲ့ ပြည်ထောင်စုလွှတ်တော် ကိုယ်စားလှယ်များအတွက် ပြည်ထောင်စုလွှတ်တော်ကိုယ်စားလှယ်များစိစစ်ရေး ကော်မတီက ခွင့်ပန်ကြားဖို့ ဖြစ်ပါတယ်။</speech>
<speech><mp id="1229">စောမှာဖောင်ကွာ(အဖွဲ့ဝင်၊ ကိုယ်စားလှယ်များစိစစ်ရေးကော်မတီ)</mp>လေးစားအပ်ပါတဲ့ ပြည်ထောင်စုလွှတ်တော် နာယကကြီးခင်ဗျား။ ယနေ့ ကျင်းပပြုလုပ်တဲ့ ဒုတိယအကြိမ် ပြည်ထောင်စု လွှတ်တော် (၁၄)ကြိမ်မြောက်ပုံမှန်အစည်းအဝေး ဒုတိယနေ့ ၆-၁၁-၂၀၁၉ ရက်နေ့မှာ အစည်းအဝေးသို့ တက်ရောက် နိုင်ခြင်းမရှိတဲ့ ပြည်ထောင်စုလွှတ်တော်ကိုယ်စားလှယ်များရဲ့ကိုယ်စား ကရင်ပြည်နယ်မဲဆန္ဒနယ်အမှတ်(၁၂)မှ အမျိုးသားလွှတ်တော်ကိုယ်စားလှယ်၊ ပြည်ထောင်စုလွှတ်တော် ကိုယ်စားလှယ်များစိစစ်ရေးကော်မတီ အဖွဲ့ဝင်ဖြစ်သူ ကျွန်တော် စောယားဖောင်ဘွားက ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက်နိုင်ခြင်းမရှိတဲ့ ပြည်ထောင်စုလွှတ်တော်ကိုယ်စားလှယ်များမှာ - - ဒေါ်ဝင့်ဝါထွန်း ရှားတာ၊ - ဦးကျင့်ရှင်းထန် တီးတိန်၊ - ဦးပါထန်း မတူပီ၊ - ဦးနေစိုးအောင် - ဦးအောင်စိုး ယင်းမာပင်၊ - ဦးမျိုးဇော်အောင် ကောလင်း၊ - ဦးကျော်မျိုးမင်း - ဦးဉာဏ်ထွန်း ဇီးကုန်း၊ - ဦးဇော်ဝင်း ထန်းတပင်၊ - ဦးမင်းသိန်း တောင်တွင်းကြီး၊ - ဦးဝင်းဝင်း မင်းဘူး၊ - ဦးထွန်းထွန်းဝင်း ရမည်းသင်း၊ - ဦးကျော်စိုးလင်း ပြည်ကြီးတံခွန်၊ - ဒေါက်တာလင်းလင်းကျော် - ဦးသောင်းအေး - ဦးဉာဏ်ဟိန်း - ဒေါက်တာခင်ဆောင် - ဒေါ်မာမာခိုင် - ဦးစောကျော်ဝင်းမောင် - ဦးတင်ကိုကိုဦး(ခ) အတွတ် - ဦးမြင့်လွင် - ဦးကျော်မြင့် - ဒေါ်စုစုလွင် - ဦးခင်မောင်ဝင်း - ဦးနေမျိုးထွန်း - ဒေါက်တာဝေဖြိုးအောင် - ဦးမောင်မောင်ဦး - ဦးစိုးသူရထွန်း - သူရဦးသက်ဆွေ - ဦးလွင်ကိုလတ် - ဦးနေမျိုးထက် - ဦးတိုးသောင် - ဦးဌေးလွင်(ခ) ဦးဒီလုံး - ဦးခွန်မောင်သောင်း - ဒေါ်ပြုံးကေသီနိုင် - ဦးစိုးအောင်နိုင် - ဦးရှေးရယ်ရှုမောင် - ဦးဝှေ့တင်း - ဦးလှဦး - ဦးခင်မျိုးဝင်း - ဦးထွန်းလင်း ပျော်ဘွယ်၊ သံဖြူဇရပ်၊ ကျိုက်ထို၊ သထုံ၊ ကျိုက်မရော၊ ဘီးလင်း၊ ပုဇွန်တောင်၊ တိုက်ကြီး၊ သုံးခွ၊ လမ်းမတော်၊ ထန်းတပင်၊ သာကေတ၊ အင်းစိန်၊ ကွမ်းခြံကုန်း၊ ကိုကိုးကျွန်း၊ သန်လျင်၊ ကျောက်တံတား၊ မိုးမိတ်၊ နမ့်စန်၊ ပင်လောင်း၊ ကျုံပျော်၊ ကယား-၂။ ချင်း-၁၁၊ စစ်ကိုင်း-၄၊ တနင်္သာရီ-၁၂၊ တနင်္သာရီ-၃၊ - ဒေါက်တာမိုးမြင့်အောင် - ဦးအောင်ကြည်ညွန့် မကွေး-၄၊ - ဒေါ်မြတ်သီတာထွန်း မွန်-၅၊ - ဦးလှမြင့်(ခ) ဦးလှမြင့်သန်း မွန်-၁၁၊ - ဒေါ်သီရိရတနာ မွန်-၁၂၊ - ဦးခင်ဇော်ဦး မွန်-၃၊ - ဦးကျော်ထွေး ရန်ကုန်-၈ နှင့် - ဦးမိုင်းအုဏ်းခိုင် ရှမ်း-၁၀ တို့ဖြစ်ကြပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြုထားသူ ၅၄ ဦးရှိပြီး၊ ယနေ့ ခွင့်ပန်ကြားသူ ၄၉ ဦး ဖြစ်တဲ့အတွက် စုစုပေါင်းခွင့်ပန်ကြားသူ ၁၀၃ ဦးဖြစ်ပါတယ်။ ခွင့်မဲ့ပျက်ကွက်သူ မရှိပါ ကြောင်းနဲ့ ယနေ့ ခွင့်ပန်ကြားတဲ့ ပြည်ထောင်စုလွှတ်တော်ကိုယ်စားလှယ် ၄၉ ဦးအား ခွင့်အဖြစ် သတ်မှတ် ခွင့်ပြုပေးနိုင်ပါရန် လေးစားစွာ ပန်ကြားတင်ပြအပ်ပါတယ်ခင်ဗျား။</speech>
<speech type="speaker">ခွင့်ပန်ကြားသူ အားလုံးကို ခွင့်ပြုပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် (၁၄)ကြိမ်မြောက်ပုံမှန်အစည်းအဝေး ဒုတိယနေ့ကို တက်ရောက်ခွင့်ရှိတဲ့ လွှတ်တော်ကိုယ်စားလှယ် ၆၅၅ ဦး၊ ယခင်က ခွင့်ပြုထားသူ ၅၄ ဦး၊ ယနေ့ခွင့်ပန်ကြား၍ ခွင့်ပြုထားသူ ၄၉ ဦးဖြစ်တဲ့အတွက် ခွင့်ပြုထားသူ စုစုပေါင်း ၁၀၃ ဦး ဖြစ်ပြီး ခွင့်မဲ့ပျက်ကွက်သူ မရှိပါ။ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေ တင်ပြချက်ကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">ပြည်ထောင်စုလွှတ်တော်က သဘောတူတဲ့အတွက် ပြည်ထောင်စုလွှတ်တော် ဆိုင်ရာ နည်းဥပဒေ ၄ နည်းဥပဒေခွဲ(ခ)အရ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value="Order">
<title>ပြည်ထောင်စုလွှတ်တော်က အတည်ပြုသည်ဟု မှတ်ယူရမည့် စကားရပ် ပြောင်းလဲသတ်မှတ်သည့် ဥပဒေကြမ်းကို လွှတ်တော်က မှတ်တမ်းတင်ခြင်း</title>
<speech type="speaker">အစီအစဉ် (၅) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ စကားရပ် ပြောင်းလဲသတ်မှတ်သည့် ဥပဒေကြမ်းကို အမျိုးသားလွှတ်တော်မှာ စတင်ဆွေးနွေးခဲ့ပြီး လွှတ်တော် နှစ်ရပ် သဘောတူညီတဲ့ ဥပဒေကြမ်းအဖြစ် ၄-၁၁-၂၀၁၉ ရက်မှာ ပြည်ထောင်စုလွှတ်တော်သို့ ပေးပို့ အဆိုပါဥပဒေကြမ်းကို နိုင်ငံတော်သမ္မတ လက်မှတ်ရေးထိုးထုတ်ပြန်နိုင်ဖို့အတွက် ၅-၁၁-၂၀၁၉ ရက်တွင် ပေးပို့ထားပါကြောင်းနဲ့ ပြည်ထောင်စုလွှတ်တော်ဆိုင်ရာ နည်းဥပဒေ ၈၁ အရ ပြည်ထောင်စု လွှတ်တော်က အတည်ပြုသည်ဟု မှတ်ယူ၍ မှတ်တမ်းတင်ကြောင်း ကြေညာပါတယ်။</speech>
</section>
<section value="Motion">
<motion>
<title>နိုင်ငံတော်သမ္မတထံမှ ပေးပို့ထားသော ၂၀၁၈-၂၀၁၉ ခု၊ ဘဏ္ဍာရေးနှစ် ပြည်ထောင်စု၏ ဘဏ္ဍာငွေအရ အသုံးဆိုင်ရာဥပဒေပါ အရေးပေါ်ရန်ပုံငွေမှ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၏ ကျပ် ၃,၀၂၀.၁၅၀ သန်း ခွဲဝေသုံးစွဲခဲ့သည့်ကိစ္စရပ်နှင့်စပ်လျဉ်း၍ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက ရှင်းလင်းတင်ပြခြင်းနှင့် လွှတ်တော်က မှတ်တမ်းတင်ခြင်း</title>
<speech type="speaker">အစီအစဉ်(၆) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ၂၀၁၈-၂၀၁၉ ခု၊ ဘဏ္ဍာရေးနှစ် ပြည်ထောင်စု၏ ဘဏ္ဍာငွေအရအသုံးဆိုင်ရာဥပဒေပါ အရေးပေါ်ရန်ပုံငွေမှ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက ကျပ် ၃,၀၂၀.၁၅၀ သန်း ခွဲဝေသုံးစွဲခဲ့တဲ့ကိစ္စရပ်များနဲ့ စပ်လျဉ်း၍ နိုင်ငံတော်သမ္မတထံမှ ပြည်ထောင်စုလွှတ်တော် နာယကထံသို့ နိုင်ငံတော်သမ္မတရုံးရဲ့ ၂၄- ၁၀ -၂၀၁၉ ရက်စွဲပါစာအမှတ်၊ ၃(၂)/ ၁/ သမ္မတရုံးဖြင့် ပေးပို့ထားပါတယ်။ အဆိုပါသုံးစွဲမှုများနဲ့စပ်လျဉ်းပြီး စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက ရှင်းလင်းတင်ပြဖို့ ဖြစ်ပါတယ်။</speech>
<speech><agency id="11">ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာန)</agency>လေးစား အပ်ပါသော ပြည်ထောင်စုလွှတ်တော် နာယကကြီးနှင့် ပြည်ထောင်စုလွှတ်တော်ကိုယ်စားလှယ်များခင်ဗျား။ နိုင်ငံတော်သမ္မတထံမှ ပေးပို့ထားတဲ့ ၂၀၁၈-၂၀၁၉ ခု၊ ဘဏ္ဍာရေးနှစ် ပြည်ထောင်စု၏ ဘဏ္ဍာငွေအရအသုံး ဆိုင်ရာဥပဒေပါ အရေးပေါ်ရန်ပုံငွေမှ သဘာဝဘေးအန္တရာယ်ကြောင့် သီးနှံများပျက်စီးဆုံးရှုံးမှုအပေါ် ဒုတိယပိုင်းအနေနဲ့ ကျပ် ၃,၀၂၀.၁၅၀ သန်း ခွဲဝေထောက်ပံ့ပေးမှုနဲ့စပ်လျဉ်းပြီး စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနမှ ရှင်းလင်းတင်ပြသွားမှာ ဖြစ်ပါတယ်။ နာယကကြီးခင်ဗျာ။ ၂၀၁၈ ခုနှစ်၊ မိုးရာသီကာလအတွင်း နေပြည်တော်ကောင်စီနယ်မြေနဲ့ ပြည်နယ်၊ တိုင်းဒေသကြီးများမှာ မိုးသည်းထန်စွာ ရွာသွန်းမှုနဲ့အတူ ဖြစ်ပေါ်ခဲ့တဲ့ သဘာဝဘေးဒဏ်ကြောင့် နိုင်ငံ အဝှမ်းစိုက်ပျိုးထားတဲ့ သီးနှံတွေအနက် စုစုပေါင်းဧက ၆၈၂,၄၁ရ ဧက ပျက်စီးမှုနဲ့ ကြုံတွေ့ခဲ့ရပါတယ်။ ယင်းအနက် ၂၀၁၈ ခုနှစ်၊ သြဂုတ်လ ၁ရ ရက်နေ့ထိ သီးနှံပျက်စီးမှုဧက ၃၈,၀၀၈၀ အတွက် တောင်သူ လယ်သမားအခွင့်အရေးကာကွယ်ရေးနှင့် အကျိုးစီးပွားမြှင့်တင်ရေးဥပဒေ ပုဒ်မ ၃ ပုဒ်မခွဲ(င)နဲ့အညီ ထောက်ပံ့ငွေကျပ် ၇,၃၃၀.၇၀၅ သန်းကို ထောက်ပံ့ပေးပြီး ဖြစ်ပါတယ်။ ဒုတိယပိုင်းအနေနဲ့ ထောက်ပံ့ရန် ကျန်ရှိတဲ့ သီးနှံပျက်စီးမှုဧက ၃၀၂,၃၁၅ ဧကအတွက် စိစစ်တွက်ချက်မှုအရ ကျပ် ၃,၀၂၀.၁၅၀ သန်း ထောက်ပံ့ပေးရန်ဖြစ်ကြောင်း တင်ပြအပ်ပါတယ်။ အဆိုပါကိစ္စနှင့် စပ်လျဉ်းပြီး လိုအပ်တဲ့စိစစ်မှုများ ဆောင်ရွက်နိုင်ဖို့အတွက် နေပြည်တော်ကောင်စီ၊ သက်ဆိုင်ရာတိုင်းဒေသကြီး၊ ပြည်နယ်အစိုးရအဖွဲ့တွေကို သဘောထားမှတ်ချက်များ တောင်းခံခဲ့တဲ့အခါမှာ ပျက်စီးဆုံးရှုံးမှု စာရင်းများနှင့်တကွ အထောက်အပံ့ပြု နိုင်ဖို့ သဘောထားပြန်ကြားခဲ့ပါတယ်။ စီမံကိန်းနှင့်ဘဏ္ဍာရေးဝန်ကြီးဌာနသို့ သဘောထားရယူရာမှာလည်း ပြည်ထောင်စု၏ ဘဏ္ဍာငွေ အရအသုံးဆိုင်ရာ ဥပဒေမှာပါဝင်တဲ့ အရေးပေါ်ရန်ပုံငွေနှင့်စပ်လျဉ်းတဲ့ ပြဋ္ဌာန်းချက်များနှင့် အရေးပေါ် ရန်ပုံငွေမှ လွှဲပြောင်းရယူသုံးစွဲရန်အတွက် ဆောင်ရွက်ဖို့ ညွှန်ကြားချက်များနှင့်အညီ စီမံဆောင်ရွက် သွားရန်ဖြစ်ကြောင်း သဘောထားပြန်ကြားခဲ့ပါတယ်။ သို့ဖြစ်တဲ့အတွက် လုပ်ထုံးလုပ်နည်းများနှင့်အညီ ပြည်ထောင်စုအစိုးရအဖွဲ့ စီးပွားရေးကော်မတီ အစည်းအဝေးအမှတ်စဉ်(၁၂/၂၀၁၉)နှင့် နိုင်ငံတော်သမ္မတရုံးတို့သို့ တင်ပြခဲ့ပါတယ်။ လမ်းညွှန်ချက်နှင့်အညီ ပြည်ထောင်စုအစိုးရအဖွဲ့ အစည်းအဝေးကို တင်ပြခွင့်ပြုချက် ရယူဆောင်ရွက်ခဲ့တဲ့အခါမှာ ၁၉-၉-၂၀၁၉ ရက်နေ့မှာ ကျင်းပပြုလုပ်တဲ့ ပြည်ထောင်စုသမ္မတမြန်မာနိုင်ငံတော်၊ ပြည်ထောင်စုအစိုးရအဖွဲ့ အစည်းအဝေး အမှတ်စဉ် (၁၈/၂၀၁၉)ရဲ့ သဘောတူခွင့်ပြုမှု ရရှိခဲ့ပါတယ်။ အထက်ပါ ထောက်ပံ့ပေးရေမည့်ငွေများကို အမှန်တကယ် သီးနှံထိခိုက်ပျက်စီးသူ တောင်သူ လယ်သမားများထံသို့ စနစ်တကျထောက်ပံ့ပေးနိုင်ဖို့အတွက် နေပြည်တော်ကောင်စီ၊ တိုင်းဒေသကြီး၊ ပြည်နယ်အစိုးရအဖွဲ့ တွေရဲ့ ဦးဆောင်ကြီးကြပ်မှုနဲ့ ဖွဲ့စည်းပေးတဲ့အဖွဲ့များနဲ့ စီမံခန့်ခွဲ ထောက်ပံ့ပေးခဲ့ပြီး ဖြစ်ပါတယ်။ သို့ဖြစ်ပါ၍ ၂၀၁၈ ခုနှစ်၊ မိုးရာသီကာလအတွင်း မိုးသည်းထန်စွာရွာသွန်းမှုကြောင့် သီးနှံတွေ ထိခိုက် ပျက်စီးမှုများဖြစ်ပေါ်ခဲ့ရာမှ ဒုတိယပိုင်းအနေနဲ့ ထောက်ပံ့ပေးဖို့ကျန်ရှိတဲ့ သီးနှံပျက်စီးမှု ဧက ၃၀၂,၃၁၅ ဧက ပြန်လည်အစားထိုးစိုက်ပျိုးနိုင်ဖို့ ထောက်ပံ့ရမည့်ငွေကျပ် ၃,၀၂၀.၁၅၀ သန်းကို မသုံးစွဲလျှင်မဖြစ်တဲ့ အရေးပေါ်ကိစ္စဖြစ်တဲ့အတွက် ၂၀၁၈-၂၀၁၉ ခု၊ ဘဏ္ဍာရေးနှစ် အရေးပေါ်ရန်ပုံငွေမှ ကျခံသုံးစွဲ ထောက်ပံ့ ပေးမှုကိစ္စ တင်ပြခြင်းအပေါ် ပြည်ထောင်စုလွှတ်တော်မှ အတည်ပြုမှတ်တမ်းတင် ပေးနိုင်ပါရန် နာယကကြီးမှ တစ်ဆင့် ရှင်းလင်းတင်ပြအပ်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ နိုင်ငံတော်သမ္မတထံမှ ပေးပို့စာမိတ္တူကို လွှတ်တော်ကိုယ်စားလှယ်များထံ ဖြန့်ဝေပေးထားပါတယ်။ ပေးပို့စာမိတ္တူကို နောက်ဆက်တွဲဖြင့် ဖော်ပြထားပါသည်။ ၂၀၁၈-၂၀၁၉ ခု၊ ဘဏ္ဍာရေးနှစ် ပြည်ထောင်စု၏ ဘဏ္ဍာငွေအရအသုံးဆိုင်ရာဥပဒေပါ အရေးပေါ် ရန်ပုံငွေမှ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီး ဌာနရဲ့ ကိစ္စရပ်များအပေါ် ကျခံသုံးစွဲခဲ့တဲ့ ကျပ် ၃,၀၂၀.၁၅၀ သန်း (ကျပ် သုံးထောင် နှစ်ဆယ် ဒသမ တစ် ငါး သန်း) ခွဲဝေသုံးစွဲထားမှုကို လွှတ်တော်က မှတ်တမ်းတင်ကြောင်း ကြေညာပါတယ်။</speech>
</motion>
</section>
<section value="Bill">
<bill>
<title>မြန်မာနိုင်ငံတံဆိပ်ခေါင်းအက်ဥပဒေကို ပြင်ဆင်သည့် ဥပဒေကြမ်းနှင့်စပ်လျဉ်း၍ ပြည်ထောင်စုအစိုးရအဖွဲ့ ကိုယ်စား စီမံကိန်းနှင့်ဘဏ္ဍာရေးဝန်ကြီးဌာနက လွှတ်တော်သို့တင်သွင်းခြင်း</title>
<speech type="speaker">အစီအစဉ် (၇) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ မြန်မာ နိုင်ငံ တံဆိပ်ခေါင်းအက်ဥပဒေကို ပြင်ဆင်သည့်ဥပဒေကြမ်းကို ပြည်ထောင်စုအစိုးရအဖွဲ့ကိုယ်စား သက်ဆိုင်ရာ ပြည်ထောင်စုအဆင့်အဖွဲ့အစည်းဝင်က လွှတ်တော်သို့ တင်သွင်းဖို့ ဖြစ်ပါတယ်။</speech>
<speech><agency id="27">ဦးမောင်မောင်ဝင်း(ဒုတိယဝန်ကြီး၊ စီမံကိန်းနှင့်ဘဏ္ဍာရေးဝန်ကြီးဌာန)</agency>လေးစားအပ်ပါသော ပြည်ထောင်စုလွှတ်တော်နာယက၊ အမျိုးသားလွှတ်တော်ဥက္ကဋ္ဌနဲ့ လွှတ်တော်ကိုယ်စားလှယ်များ ဖိတ်ကြား ထားသော ပြည်ထောင်စုအဆင့် အဖွဲ့အစည်းဝင် ပုဂ္ဂိုလ်များနှင့် ဧည့်သည်တော်များအားလုံး ကိုယ်စိတ် နှစ်ဖြာ ကျန်းမာချမ်းသာပြီး မင်္ဂလာအပေါင်းနှင့် ပြည့်စုံကြပါစေရန် နှုတ်ခွန်းဆက်သဂါဝရပြုအပ်ပါတယ်။ ကျွန်တော်ကတော့ စီမံကိန်းနှင့် ဘဏ္ဍာရေးဝန်ကြီးဌာနမှ ဒုတိယဝန်ကြီး ဦးမောင်မောင်ဝင်း ဖြစ်ပါတယ်။ ဖွဲ့စည်းပုံအခြေခံဥပဒေ ပုဒ်မ ၁၀၀ ပုဒ်မခွဲ (ခ)မှာ နိုင်ငံတော်ရဲ့ အမျိုးသားစီမံကိန်း နှစ်စဉ်အရအသုံး ခန့်မှန်းခြေငွေစာရင်းနဲ့ အခွန်အကောက်ဆိုင်ရာ ဥပဒေကြမ်းများကို သတ်မှတ်ထားတဲ့နည်းလမ်းများနဲ့ အညီ ပြည်ထောင်စုလွှတ်တော်မှာ ဆွေးနွေးဆုံးဖြတ်ရမည်လို့ ပြဋ္ဌာန်းထားပါတယ်။ ဒီပြဋ္ဌာန်းချက်နဲ့အညီ မြန်မာနိုင်ငံတံဆိပ်ခေါင်းအက်ဥပဒေကို ပြင်ဆင်သည့် ဥပဒေကြမ်း (၂၀၁၉ ခုနှစ်)ကို ပြည်ထောင်စုအစိုးရ အဖွဲ့ကိုယ်စား ကျွန်တော်မှ ပြည်ထောင်စုလွှတ်တော်သို့ ရှင်းလင်းတင်သွင်းမှာ ဖြစ်ပါတယ်။ လေးစားအပ်ပါသော နာယကကြီးခင်ဗျာ။ စီမံကိန်းနှင့် ဘဏ္ဍာရေးဝန်ကြီးဌာန ပြည်တွင်းအခွန်များ ဦးစီးဌာနက စီမံခန့်ခွဲရတဲ့ ဥပဒေများအနက် မြန်မာနိုင်ငံတံဆိပ်ခေါင်းအက်ဥပဒေဟာ ၁၈၉၉ ခုနှစ်က ပြဋ္ဌာန်းခဲ့ပြီးတော့ သက်တမ်းအရှည်ကြာဆုံးသော ဥပဒေတစ်ခု ဖြစ်ပါတယ်။ သို့ဖြစ်ပါ၍ တံဆိပ်ခေါင်းခွန် နှုန်းထားများကို ခေတ်ကာလနဲ့ လျော်ညီစေရန် လွတ်လပ်ရေးရပြီးချိန်မှ ၂၀၁ရ ခုနှစ်အထိ (၈)ကြိမ် ပြင်ဆင်မှုများ ပြုလုပ်ခဲ့ပါတယ်။ တည်ဆဲမြန်မာနိုင်ငံ တံဆိပ်ခေါင်းအက်ဥပဒေမှာ ပုဒ်မပေါင်း ၇၉ ခုနဲ့ နောက်ဆက်တွဲဇယား(၁)မှာ စာချုပ်စာတမ်းအမျိုးအစား ၆၅ မျိုးတို့ကို ယှဉ်တွဲဖော်ပြသတ်မှတ်ထားတဲ့ နှုန်းထားများအတိုင်း တံဆိပ်ခေါင်းခွန်ကျသင့်စေရန် ပြဋ္ဌာန်းထားရှိပါတယ်။ ယခုပြင်ဆင်မယ့် ဥပဒေကြမ်းဟာ ကျသင့်တံဆိပ်ခေါင်းခွန် နှုန်းထားများကို ပြင်ဆင်လိုခြင်းမဟုတ်ဘဲ တံဆိပ်ခေါင်းခွန်လုံလောက်စွာ ကပ်နှိပ် ထားခြင်း မရှိတဲ့အပေါ်မှာ တပ်ရိုက်တဲ့ တံဆိပ်ခေါင်းခွန်ရဲ့ ဒဏ်ကြေးကို ၁၀ ဆကနေပြီးတော့ ၃ ဆသို့ ဖြေလျှော့ပြင်ဆင်လိုခြင်း ဖြစ်ပါတယ်။ နာယကကြီးခင်ဗျား။ မြန်မာနိုင်ငံတံဆိပ်ခေါင်းအက်ဥပဒေ ပုဒ်မ ၃၅ ပုဒ်မခွဲ (က)နဲ့ ပုဒ်မ ၄၀ ပုဒ်မခွဲ(၁) ပုဒ်မခွဲငယ်(ခ)မှာ “တံဆိပ်ခေါင်းခွန် လုံလောက်စွာ ကပ်နှိပ်ထားခြင်းမရှိပါက လိုအပ်သော တံဆိပ်ခေါင်းခွန်ရဲ့ ၁၀ ဆနဲ့ ညီမျှတဲ့ငွေကို ဒဏ်ကြေးငွေအဖြစ် ပေးဆောင်ရမည်ဖြစ်ကြောင်း” ပြဋ္ဌာန်း ထားပါတယ်။ အဆိုပါ ပြဋ္ဌာန်းချက်အရ သိလျက်နဲ့ဖြစ်စေ၊ မသိ၍ဖြစ်စေ စာချုပ်စာတမ်းများ ချုပ်ဆို ရာမှာ တံဆိပ်ခေါင်းခွန် လုံလောက်စွာ ကပ်နှိပ်ခဲ့ခြင်းမရှိသည်နဲ့ တစ်ပြိုင်နက် ဒဏ်ကြေး ၁၀ ဆ ကျသင့်မှာ ဖြစ်ပါတယ်။ ယခင်က တံဆိပ်ခေါင်းခွန် လုံလောက်စွာ ကပ်နှိပ်စေရန် ရည်ရွယ်ချက်ဖြင့် ဒဏ်ကြေးကို ယင်းသို့မြင့်မားစွာ သတ်မှတ်ခဲ့ခြင်းလို့ ယူဆပါတယ်။ လက်တွေ့အခြေအနေမှာ အချို့သော အဖွဲ့ အစည်း၊ လူပုဂ္ဂိုလ်တို့ဟာ တံဆိပ်ခေါင်းခွန် လုံလောက်စွာ မကပ်ခဲ့တဲ့အတွက်ကြောင့် ဒဏ်ကြေးတပ်ရိုက်ခံရတဲ့ အခါမှာ များစွာနစ်နာမှုရှိပါကြောင်း တင်ပြကြပါတယ်။ သို့ဖြစ်ရာ အဆိုပါပြဋ္ဌာန်းချက်ကို ပြန်လည်သုံးသပ်ပြီးတော့ ဒဏ်ကြေး ၁၀ ဆ မှ ၃ ဆ သို့ လျှော့ချ ပေးနိုင်ရေးအတွက် ၂၀၁ရ ခုနှစ်က မြန်မာနိုင်ငံတံဆိပ်ခေါင်းအက်ဥပဒေကို ပြင်ဆင်သည့် ဥပဒေမူကြမ်း တင်သွင်းစဉ်မှာ ထည့်သွင်းတင်ပြခဲ့သော်လည်းပဲ ထိုင်ဆင်နိုင်ခဲ့ခြင်းမရှိပါ။ လက်ရှိတံဆိပ်ခေါင်းခွန်နှင့် စပ်လျဉ်းပြီးတော့ အခွန်ထမ်းပြည်သူများအနေနဲ့ လိုက်နာမှု အားနည်းနေသေးတဲ့အပြင် တံဆိပ်ခေါင်းခွန် ဒဏ်ကြေးတပ်ရိုက်မှု ကြီးမြင့်နေတဲ့အတွက်ကြောင့် အခွန်ဆိုင်ရာလိုက်နာဆောင်ရွက်မှု ပိုမိုအားကောင်းလာစေရေးနဲ့ သင့်တင့်မျှတတဲ့ ဒဏ်ကြေးနှုန်းထား ဖြစ်စေရေး၊ အခွန်ယဉ်ကျေးမှုမြင့်မား လာစေရေးအတွက် ဆောင်ရွက်နေချိန်မှာ ကြီးမားတဲ့ဒဏ်ကြေးတပ်ရိုက်မှု မဖြစ်စေရေးတို့အတွက် ဤ ဥပဒေကြမ်းကို ထပ်မံပြီးတော့ တင်သွင်းရခြင်းဖြစ်ပါတယ်။ နိုင်ငံတကာမှာ ဆောင်ရွက်တဲ့ ဒဏ်ကြေးများကို လေ့လာတဲ့အခါမှာ မလေးရှားနိုင်ငံမှာ ၂၀ ရာခိုင်နှုန်း၊ United Kingdom မှာ ၃၀ ရာခိုင်နှုန်း၊ Ireland မှာ ၂၀ ရာခိုင်နှုန်း၊ စင်ကာပူမှာ ၄ ဆ၊ ဘရူနိုင်းနိုင်ငံမှာ ၄ ဆနဲ့ ထိုင်းနိုင်ငံမှာ ၅ ဆ စသည်ဖြင့် အသီးသီး ဒဏ် တပ်ရိုက်ကြကြောင်း လေ့လာတွေ့ရှိရပါတယ်။ လေးစားအပ်ပါသော ပြည်ထောင်စုလွှတ်တော်နာယကနှင့် လွှတ်တော်ကိုယ်စားလှယ်ကြီးများခင်ဗျား။ ဥပဒေကြမ်းမှာ အပိုဒ် ၂ ပိုဒ် ပါရှိပြီးတော့ အပိုဒ် ၁ ကတော့ ဥပဒေကြမ်းရဲ့ အမည်ကို ဖော်ပြထားခြင်း ဖြစ်ပါတယ်။ အပိုဒ် ၂ ကတော့ အစားထိုး ပြင်ဆင်မယ့် တံဆိပ်ခေါင်းခွန် ဒဏ်ကြေးနှုန်းထားများကို ဖော်ပြထားခြင်း ဖြစ်ပါတယ်။ ဥပဒေကြမ်းကို လုပ်ထုံးလုပ်နည်းနဲ့အညီ ပြည်ထောင်စုရှေ့နေချုပ်ရုံးရဲ့ သဘောထားမှတ်ချက် ရယူပြီးတော့ ပြည်ထောင်စုအစိုးရအဖွဲ့ကို တင်ပြခဲ့ပါတယ်။ ၃-၁၀-၂၀၁၉ ရက်နေ့မှာ ကျင်းပပြုလုပ်တဲ့ ပြည်ထောင်စုအစိုးရအဖွဲ့ အစည်းအဝေးအမှတ်စဉ် (၁၉/၂၀၁၉)မှ သဘောတူ အတည်ပြု ထားပြီး ဖြစ်ပါတယ်။ နိုင်ငံတော်အတွက် အခွန်ရရှိရေးသာမက အခွန်ထမ်းပြည်သူများ အခွန်တာဝန်ကို ဝန်ထုပ်ဝန်ပိုး မဖြစ်စေဘဲ ရှင်းလင်းလွယ်ကူစွာ အခွန်ထမ်းဆောင်နိုင်ရေး၊ မျှတတဲ့အခွန်နှုန်းနဲ့ ဒဏ်ကြေးများ ဖြစ်စေ ရေးနဲ့ နိုင်ငံတော်၏ စီးပွားရေးဖွံ့ဖြိုးတိုးတက်မှုကို အထောက်အကူ ဖြစ်စေရေးတို့အတွက် အဖက်ဖက်က ထည့်သွင်းစဉ်းစားပြီးတော့ ဤဥပဒေကြမ်းအပေါ်မှာ ဝိုင်းဝန်းသုံးသပ်အကြံပြု ဆွေးနွေးပေးကြပါရန် လွှတ်တော်ကိုယ်စားလှယ်ကြီးများကို ပန်ကြားလိုပါတယ်။ လွှတ်တော်ကိုယ်စားလှယ်များ၊ လွှတ်တော် ရေးရာကော်မတီများရဲ့ အကြံပြုချက်များကိုလည်းပဲ ကြိုဆိုပါတယ်။ သို့ဖြစ်ပါ၍ မြန်မာနိုင်ငံတံဆိပ်ခေါင်းအက်ဥပဒေကို ပြင်ဆင်သည့်ဥပဒေကြမ်းအပေါ်မှာ လွှတ်တော်က ဆွေးနွေးသုံးသပ်ပြီးတော့ အတည်ပြုပေးနိုင်ပါရန် ဖွဲ့စည်းပုံအခြေခံဥပဒေပုဒ်မ ၁၀၀ ပုဒ်မခွဲ(ခ)နဲ့အညီ ပြည်ထောင်စုလွှတ်တော်သို့ တင်သွင်းအပ်ပါတယ်ခင်ဗျာ။ အားလုံးကျေးဇူးတင်ပါတယ်။</speech>
<title>အထက်ပါဥပဒေကြမ်းနှင့်စပ်လျဉ်း၍ ဥပဒေကြမ်းပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာ ဖတ်ကြားတင်ပြခြင်း</title>
<speech type="speaker">အစီအစဉ်(၈) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အထက်ပါ ဥပဒေကြမ်းနဲ့ စပ်လျဉ်းပြီး ဥပဒေကြမ်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာကို ဖတ်ကြားတင်ပြဖို့ ဖိတ်ခေါ်ပါတယ်။</speech>
<speech><mp id="1298">ဒေါ်နွယ်နွယ်အောင်(အဖွဲ့ဝင်၊ ဥပဒေကြမ်းပူးပေါင်းကော်မတီ)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ လွှတ်တော်ကိုယ်စားလှယ်များအားလုံး၊ ဧည့်သည်တော်များ အားလုံး မင်္ဂလာပါရှင်။ ကျွန်မက မွန်ပြည်နယ်မဲဆန္ဒနယ်အမှတ်(၂)က အမျိုးသားလွှတ်တော်ကိုယ်စားလှယ်၊ ပြည်ထောင်စုလွှတ်တော် ဥပဒေကြမ်းပူးပေါင်းကော်မတီဝင် ဒေါ်နွယ်နွယ်အောင်ဖြစ်ပါတယ်။ ပြည်ထောင်စု လွှတ်တော် ဥပဒေကြမ်းပူးပေါင်းကော်မတီရဲ့ တာဝန်ပေးအပ်ချက်အရ မြန်မာနိုင်ငံတံဆိပ်ခေါင်းအက်ဥပဒေကို ပြင်ဆင်သည့်ဥပဒေကြမ်းနှင့်စပ်လျဉ်းပြီး ပြည်ထောင်စုလွှတ်တော် ဥပဒေကြမ်းပူးပေါင်းကော်မတီရဲ့ လေ့လာ တွေ့ရှိချက်နဲ့ သဘောထားမှတ်ချက်အစီရင်ခံစာကို တင်သွင်းသွားမှာ ဖြစ်ပါတယ်။ လေးစားအပ်ပါသော နာယကကြီးရှင့်။ ပြည်ထောင်စုအစိုးရအဖွဲ့က တင်သွင်းလာတဲ့ မြန်မာနိုင်ငံ တံဆိပ်ခေါင်းအက်ဥပဒေကို ပြင်ဆင်သည့်ဥပဒေကြမ်းနှင့်စပ်လျဉ်း၍ လေ့လာတွေ့ရှိချက်နဲ့ သဘောထား မှတ်ချက်အစီရင်ခံစာကို ပြည်ထောင်စုလွှတ်တော်သို့ တင်သွင်းနိုင်ရန် ပြည်ထောင်စုလွှတ်တော်နာယက က ၉-၁၀-၂၀၁၉ ရက်နေ့တွင် ဥပဒေကြမ်းပူးပေါင်းကော်မတီသို့ တာဝန်ပေးအပ်ခဲ့ပါတယ်။ ပြည်ထောင်စု လွှတ်တော် ဥပဒေကြမ်းပူးပေါင်းကော်မတီသည် ယင်းဥပဒေကြမ်းနှင့်စပ်လျဉ်းပြီး ပြည်သူ့ငွေစာရင်းပူးပေါင်း ကော်မတီ၊ ပြည်သူ့လွှတ်တော် ဘဏ်များနှင့် ငွေကြေးဆိုင်ရာဖွံ့ဖြိုးတိုးတက်ရေးကော်မတီ၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ စီမံကိန်းနှင့် ဘဏ္ဍာရေးဝန်ကြီးဌာန၊ ပြည်ထောင်စုရှေ့နေချုပ်ရုံး၊ မြန်မာနိုင်ငံကုန်သည်များနှင့် စက်မှုလက်မှုလုပ်ငန်းရှင်များအသင်းချုပ်တို့မှ တာဝန်ရှိပုဂ္ဂိုလ်များနှင့် ၁-၁၁-၂၀၁၉ ရက်နေ့တွင် အစည်းအဝေးကျင်းပခဲ့ပြီး ညှိနှိုင်းဆွေးနွေးမှုများ ပြုလုပ်ခဲ့ပါတယ်။ ယင်းအစည်းအဝေးမှာ ဆွေးနွေးချက်များအရ ဥပဒေရေးထုံးမှန်ကန်မှုရှိစေရန်အတွက် ဥပဒေကြမ်းရဲ့ အမည်နဲ့ အပိုဒ် ၁ တို့ကို ဥပဒေကြမ်းပူးပေါင်းကော်မတီရဲ့ ပြင်ဆင်ချက်အတိုင်းလည်းကောင်း၊ အပိုဒ် ၂ ကို အဆိုပြုပြဋ္ဌာန်းချက် အတိုင်းလည်းကောင်း အတည်ပြုပြဋ္ဌာန်းသင့်ပါကြောင်း လေ့လာတွေ့ရှိရပါတယ်။ ဥပဒေကြမ်းပူးပေါင်းကော်မတီက ညှိနှိုင်းသဘောတူညီခဲ့တဲ့အပိုဒ်များကို နောက်ဆက်တွဲပါ ကန့်လန့်ဖြတ် ဇယားနဲ့ ပြုစုပြီးတော့ လွှတ်တော်ကိုယ်စားလှယ်များထံ တင်ပြထားပြီးဖြစ်ပါတယ်။ သို့ဖြစ်ပါ၍ မြန်မာနိုင်ငံ တံဆိပ်ခေါင်းအက်ဥပဒေကို ပြင်ဆင်သည့်ဥပဒေကြမ်းနှင့် စပ်လျဉ်းပြီး ပြည်ထောင်စုလွှတ်တော်ဆိုင်ရာ နည်းဥပဒေ ၉၉ နှင့်အညီ ဥပဒေကြမ်းပူးပေါင်းကော်မတီက အစီရင်ခံတင်ပြအပ်ပါတယ်။ ပြည်ထောင်စု လွှတ်တော် ဥပဒေကြမ်းပူးပေါင်းကော်မတီ။ အားလုံးကို ကျေးဇူးတင်ပါတယ်ရှင်။ </speech>
<title>အဆိုပါဥပဒေကြမ်းနှင့်စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ်ရှိပါက အမည်စာရင်းတင်သွင်းနိုင်ကြောင်းကြေညာခြင်း ၊</title>
<speech type="speaker">အစီအစဉ်(၉) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အဆိုပါ ဥပဒေကြမ်းအပေါ် ဥပဒေကြမ်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင် ခံစာကို လွှတ်တော်ကိုယ်စားလှယ်များထံ ဖြန့်ဝေထားပါတယ်။ အစီရင်ခံစာအပြည့်အစုံကို နောက်ဆက်တွဲဖြင့် ဖော်ပြထားပါသည်။ ယင်းဥပဒေကြမ်းနဲ့စပ်လျဉ်းပြီး ပြင်ဆင်ချက်အဆိုတင်သွင်းဆွေးနွေးလိုတဲ့ လွှတ်တော်ကိုယ်စားလှယ် ရှိပါက အပိုဒ်၊ အပိုဒ်ခွဲအလိုက် ပြည့်စုံစွာဖော်ပြပြီး ၈-၁၁-၂၀၁၉ ရက် (သောကြာနေ့) ညနေ ၄ နာရီ နောက်ဆုံးထားပြီး ပြည်ထောင်စုလွှတ်တော်ရုံး ညွှန်ကြားရေးမှူးချုပ်ထံ အမည်စာရင်းပေးပို့နိုင်ကြောင်း ကြေညာပါတယ်။</speech>
</bill>
</section>
<section value="Motion">
<motion>
<title>နိုင်ငံတော်သမ္မတထံမှ ပေးပို့ထားသော ပညာရေးဝန်ကြီးဌာနက လူတိုင်းအကျုံးဝင် အရည်အသွေးမီ ပညာရေးလုပ်ငန်းအစီအစဉ် အကောင်အထည်ဖော် ဆောင်ရွက်ရန်အတွက် ကမ္ဘာ့ဘဏ်၏ | အပြည်ပြည်ဆိုင်ရာဖွံ့ဖြိုးရေးအဖွဲ့ (IDA)ထံမှ အမေရိကန် ဒေါ်လာသန်း ၁၀၀ ချေးငွေ ရယူရေးကိစ္စနှင့်စပ်လျဉ်း၍ လွှတ်တော်ကိုယ်စားလှယ်များက ဆက်လက်ဆွေးနွေးခြင်း</title>
<speech type="speaker">အစီအစဉ် (၁၀) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပညာရေး ဝန်ကြီးဌာနက အကောင်အထည်ဖော် ဆောင်ရွက်မယ့် လူတိုင်းအကျုံးဝင် အရည်အသွေးမီ ပညာရေးလုပ်ငန်း အစီအစဉ်အတွက် ကမ္ဘာ့ဘဏ်ရဲ့ အပြည်ပြည်ဆိုင်ရာဖွံ့ဖြိုးရေးအဖွဲ့ (International Development Association - IDA) ထံမှ အမေရိကန်ဒေါ်လာသန်း ၁၀၀ ချေးငွေရယူရေးကိစ္စနဲ့ စပ်လျဉ်းပြီး ကျန်ရှိတဲ့ လွှတ်တော်ကိုယ်စားလှယ်များရဲ့ ဆွေးနွေးခြင်းအစီအစဉ်ကို ဆက်လက်ဆောင်ရွက်သွားမှာ ဖြစ်ပါတယ်။</speech>
<speech type="speaker">ဦးကျော်အောင်လွင် စေတုတ္တရာမဲဆန္ဒနယ် စတင်ဆွေးနွေးဖို့ဖြစ်ပါတယ်။</speech>
<speech><mp id="1463">ဦးကျော်အောင်လွင် (စေတုတ္တရာမဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုအဆင့်ပုဂ္ဂိုလ်များ၊ ပြည်ထောင်စုလွှတ်တော် ကိုယ်စားလှယ်များ၊ ဧည့်သည်တော်များအားလုံး မင်္ဂလာအပေါင်းနဲ့ ပြည့်စုံကြပါစေ။ ကျွန်တော်ကတော့ စေတုတ္တရာမဲဆန္ဒနယ်၊ ပြည်သူ့လွှတ်တော်ကိုယ်စားလှယ် ဦးကျော်အောင်လွင်ပါ။ ကျွန်တော့အနေနဲ့ နိုင်ငံတော်သမ္မတထံမှ ၁၆-၉-၂၀၁၉ ရက်စွဲနဲ့ ပေးပို့လာတဲ့ ကမ္ဘာ့ဘဏ် အပြည်ပြည်ဆိုင်ရာဖွံ့ဖြိုးရေးအဖွဲ့ (IDA)ထံမှ ချေးငွေအမေရိကန်ဒေါ်လာ သန်း ၁၀၀ ချေးယူပြီးတော့ မြို့နယ် ၁၁၅ မြို့နယ်ရှိ အခြေခံပညာ ကျောင်း ၁၅,၀၀၀ ခန့်အား လူတိုင်းအကျုံးဝင် အရည်အသွေးမီပညာရေးလုပ်ငန်းအစီအစဉ် အကောင် အထည်ဖော်ရေးကိစ္စနဲ့ပတ်သက်ပြီးတော့ ထောက်ခံအကြံပြု ဆွေးနွေးသွားမှာပါ။ ဒီစီမံကိန်းကို ဆောင်ရွက်ခြင်းဖြင့် စီမံကိန်းဝင်မြို့နယ်များရှိ အခြေခံပညာကျောင်းပေါင်း ၁၅,၀၀၀ ခန့်၊ ကျောင်းသား ၃ သန်းခန့်ဟာ ပိုမိုကောင်းမွန်တဲ့ပညာရေးအစီအစဉ်များ ရှိလာမှာဖြစ်ပြီးတော့ ကျောင်းပြင်ပ ပညာရေးဆောင်ရွက်နေတဲ့ စီမံကိန်းဝင်မြို့နယ်များမှ ကျောင်းသား ၇၇,၀၀၀ ခန့်ဟာ အရည်အသွေးရှိ ကျောင်းပြင်ပ ပညာရေးကို သင်ယူရရှိနိုင်မှာပါ။ ဒီနေ့ ဒီညာရေး ချွတ်ခြုံကျလို့ ဘက်ပေါင်းစုံ ချွတ်ခြုံကျနေတဲ့ တိုင်းပြည်ကို ပြန်လည်ထူထောင်ဖို့၊ ပညာရေးကို ဘက်ပေါင်းစုံမြှင့်တင်ဖို့ ကြိုးစားနေတဲ့ ကာလပါ။ ဒီစီမံကိန်းဟာ နိုင်ငံ့ပညာရေးကဏ္ဍအတွက် အတိုင်းအတာတစ်ခုအထိ ထိရောက်အကျိုးပြု နိုင်မယ်လို့ ယုံကြည်ပါတယ်။ ဒါကြောင့် ဒီစီမံကိန်းကို ဝမ်းမြောက်ဝမ်းသာ ကြိုဆိုထောက်ခံပါတယ်။ ရွေးချယ်ခံရတဲ့ ကျောင်းများဟာလည်း သိန်းထီကြီးပေါက်သလို ဝမ်းမြောက်ကြမှာပါ။ မြို့နယ်ပေါင်း ၃၃၀ မှာ ၁၁၅ မြို့နယ် ဆောင်ရွက်မယ်။ အခြေခံပညာကျောင်းပေါင်း ၄၇,၄၇၂ ရှိတဲ့အနက် ၁၈,၄၇၆ ကျောင်း ဆောင်ရွက်မယ်။ အခြေခံပညာကျောင်းသား/ကျောင်းသူ စုစုပေါင်း ၉ သန်းကျော်၊ အခြေခံပညာ ကျောင်းသားပေါင်း ၃၀,၄၂၅,၃၄ ဦးအတွက် ဆောင်ရွက်မယ့်စီမံကိန်းမှာ ကျွန်တော် ဆွေးနွေးမှာကတော့ ကျောင်းရွေးချယ်မှုကိစ္စပါ။ ပညာရေးဝန်ကြီးဌာန၊ အခြေခံပညာဦးစီးဌာန၊ ကျောင်းပြင်ပနှင့် တစ်သက်တာပညာရေးဦးစီးဌာန၊ ပညာရေးသုတေသနစီမံကိန်းနဲ့ လေ့ကျင့်ရေးဦးစီးဌာနတို့က နယ်ပယ်စုံ ချို့တဲ့မှုညွှန်းကိန်း၊ ဝေးလံခက်ခဲ ညွှန်းကိန်း၊ ပညာရေးညွှန်းကိန်း၊ ကျန်းမာရေးညွှန်းကိန်းများနဲ့ စိစစ်ပြီးတော့ စံသတ်မှတ်ချက်နဲ့ကိုက်ညီတဲ့ မြို့နယ်တွေကို ရွေးချယ်ခဲ့တယ်လို့ ဆိုပါတယ်။ မကွေးတိုင်းက ၆ မြို့နယ်ပါပါတယ်။ မင်းလှ၊ ဆင်ပေါင်ဝဲ၊ မြို့သစ်၊ ပွင့်ဖြူ၊ သရက်၊ ငဖဲမြို့နယ်တွေပါ။ ဒီမြို့နယ်တွေအတွက် အထူးပဲ ဝမ်းသာဂုဏ်ယူပါတယ်။ ဒါပေမဲ့ ဒီနေရာမှာ တင်ပြချင်တာက မကွေးတိုင်း ၂၅ မြို့နယ်မှာ နယ်ပယ်စုံ ချို့တဲ့မှုညွှန်းကိန်း၊ ဝေးလံခက်ခဲညွှန်းကိန်း၊ ပညာရေးညွှန်းကိန်း၊ ကျန်းမာရေးညွှန်းကိန်းတွေနဲ့ စိစစ်ရင် စေတုတ္တရာမြို့နယ်ဟာ ဝေးလံခေါင်သီဆုံး၊ သွားလာရေး အခက်ခဲဆုံး၊ စီးပွားရေး အနိမ့်ပါးဆုံး၊ ဖွံ့ဖြိုးမှုအနည်းဆုံး၊ ကျန်းမာရေး၊ ပညာရေး အနိမ့်ပါးဆုံးမြို့နယ်ပါ။ ရခိုင်ရိုးမရဲ့ အရှေ့ဘက်အခြေ၊ ချင်းပြည်နယ်ရဲ့ အရှေ့တောင်ဖျား တော၊ တောင်၊ ချောင်း၊ မြောင်းတွေ ထူထပ်လှတဲ့ ဒေသပါ။ သက်ကယ်တောင်၊ သက်ကယ်ကျင်း၊ ဆင်ခြေဖိုတို့လို ဝေးလံခေါင်သီ ဖွံ့ဖြိုးမှုနိမ့်ပါးလှတဲ့ ရခိုင်ရိုးမအခြေထဲက ရွာတွေ၊ ဖျင်ကြီးအပေါ် စင်းချောင်း၊ ဒိုင်း လုံးကြီးစတဲ့ ဝေးလံခေါင်သီ ခက်ခဲလှတဲ့ရွာတွေ ခေါင်ညာ၊ ပင်းချောင်း၊ နတ်ကြီး၊ အာရော၊ လက်ပံကျင်း စတဲ့ နွေအခါတောင် သွားလာရေးခက်ခဲလှပြီးတော့ အဖက်ဖက်က နောက်ကျ ကျန်ရစ်တဲ့ ကျေးရွာ တွေဟာ မကွေးတိုင်းရဲ့ မဲဇာလို့သတ်မှတ်ခံခဲ့ရတဲ့ နေရာတွေပါ။ နယ်ပယ်စုံ အညွှန်းကိန်း၊ ဝေးလံခက်ခဲ အညွှန်းကိန်း၊ ပညာရေး၊ ကျန်းမာရေး အညွှန်းကိန်းတွေနဲ့ ရွေးချယ်ရင် မကွေးတိုင်း ၂၅ မြို့နယ်မှာ စေတုတ္တရာဟာ ထိပ်ဆုံးကလို့ ဆိုရမှာပါ။ နမူနာအနေနဲ့ ဆင်ခြေဖိုဆိုတဲ့ ချင်းတိုင်းရင်းသား ကျေးရွာ လေးကို တင်ပြပါရစေ။ အနီးဆုံး အမှီပြုရတဲ့ကျေးရွာကို ဈေးဝယ်ဖို့ မတ်စောက်ကျဉ်းမြောင်းလှတဲ့ တောင်ကမ်းပါးတစ်လျှောက် ၈ နာရီ လမ်းလျှောက်ရပါတယ်။ ဘိလပ်မြေအိတ်ကို တစ်တောင်သာသာ ကျယ်တဲ့ တောင်ကမ်းပါးချောက် ကမ်းပါးစွန်းက ကျောပိုးပြီးတော့၊ ခေါင်းရွက်ပြီးတော့ သယ်ကြရပါတယ်။ ပဲလာလို့ ဆရာသင်၊ ကျောင်းခဏခဏပိတ်ထားရလို့ ၄ တန်း ရောက်ပေမယ့်လို့ စာဖြောင့်ဖြောင့် မဖတ်တတ်တဲ့နေရာ၊ ဖုန်းလိုင်း မမိ၊ လမ်းမရှိ၊ ဈေးဆိုင်မရှိ၊ ကျန်းမာရေး ဆေးခန်းမရှိ၊ လျှပ်စစ်မီး ဘယ်နားမှန်းမသိတဲ့ ဆင်ခြေဖုံလို တိုင်းရင်းသားကျေးရွာလေးတွေကို ခဏမြင်အောင် စာနာကြည့်စေချင် ပါတယ်။ စေတုတ္တရာမြို့နယ် အခြေခံပညာကျောင်း ၁၁၂ ကျောင်းမှာ ကျောင်းပေါင်း ၄၀ ကျော်ဟာ နိုင်ငံတော် ဘတ်ဂျက်မရဖူးသေးတဲ့ ကိုယ်ထူကိုယ်ထ ချို့ချို့ငဲ့ငဲ့ ကျောင်းလေးတွေပါ။ နူရာဝဲစွဲ၊ လဲရာသူခိုးထောင်း ဆိုသလို ဘက်ပေါင်းစုံ နိမ့်ပါးဆင်းရဲတဲ့မြို့နယ်ကို တမံကြီးနှစ်ခု တည်ဆောက်ခဲ့လို့ နိုင်ငံ့အတွက် လျှပ်စစ် ဓာတ်အား ထုတ်လုပ်နိုင်ပေမယ့် ရွာပေါင်း ၃၃ ရွာ၊ လယ်ယာ၊ ဥယာဉ်ခြံမြေဧက ၇,၀၀၀ ကျော် နစ်မြုပ်ပြီး ယခုအထိ ဒုက္ခပင်လယ်ဝေနေကြဆဲပါ။ မုန့်ဝေတော့မပါ တုတ်ဝေမှပါဆိုသလို အထူးစီမံကိန်းတွေ ဖော်ဆောင်တိုင်း စေတုတ္တရာဟာ ကျန်နေမြဲပါ။ အနာခံတော့ ထိပ်ဆုံးက၊ အသာစံတော့ ဘိတ်ဆုံးက၊ မျက်နှာကြီးရာ ဟင်းဖတ်ပါသွားတာတွေဟာ ကျွန်တော်တို့လို မြို့နယ်တွေအတွက် နားမလည်နိုင်အောင် ဖြစ်ရပါတယ်။ ဒါကြောင့် ရွေးချယ်မှုပြုတဲ့ တာဝန်ရှိသူတွေဟာ ဆန္ဒာဂတိ၊ ဘယာဂတိ၊ လောဘဂတိ၊ မောဟဂတိ အဂတိတရားလေးပါးကင်းစွာ တရားမျှတစွာ ဆောင်ရွက်ရမှာဖြစ်ပြီးတော့ မြေနိမ့်ရာ လှံမစိုက်မိဖို့ အထူး လိုအပ်ကြောင်း အကြံပြုရင်း နိဂုံးချုပ်ပါတယ်။ ပညာရေးကို မြှင့်တင်ခြင်းဖြင့် ခေတ်မီဖွံ့ဖြိုးတိုးတက်တဲ့ ဒီမိုကရေစီဖက်ဒရယ်ပြည်ထောင်စုကြီး တည်ဆောက်နိုင်ကြပါစေ။</speech>
<speech type="speaker">ဆက်လက်ပြီး ဒေါ်သန်းသန်းအေး မကွေးတိုင်းဒေသကြီးမဲဆန္ဒနယ် အမှတ်(၇) ဆွေးနွေးဖို့ဖြစ်ပါတယ်။</speech>
<speech><mp id="1281">ဒေါ်သန်းသန်းအေး(မဲဆန္ဒနယ်အမှတ်-၇၊ မကွေးတိုင်းဒေသကြီး)</mp>လေးစားရပါသော ပြည်ထောင်စုလွှတ်တော်နာယကကြီးနှင့်တကွ ပြည်ထောင်စုအဆင့်ဝန်ကြီးများ၊ လွှတ်တော်ကိုယ်စားလှယ်များ အားလုံး၊ ဧည့်သည်တော်များအားလုံး စိတ်၏ချမ်းသာခြင်း၊ ကိုယ်၏ကျန်းမာခြင်းနှင့် ပြည့်စုံကြပါစေလို့ ဆုတောင်းမေတ္တာပို့သလိုက်ပါတယ်ရှင်။ ကျွန်မကတော့ မကွေးတိုင်းဒေသကြီး မဲဆန္ဒနယ်အမှတ်(၇)မှ အမျိုးသားလွှတ်တော်ကိုယ်စားလှယ် ဒေါ်သန်းသန်းအေး ဖြစ်ပါတယ်။ လေးစားရပါသော နာယကကြီးရှင်။ နိုင်ငံတော်သမ္မတထံမှပေးပို့သော ပညာရေးဝန်ကြီးဌာနက လူတိုင်းအကျုံးဝင် အရည်အသွေးမီ ပညာရေးလုပ်ငန်းအစီအစဉ် အကောင်အထည်ဖော် ဆောင်ရွက်ရန် အတွက် အပြည်ပြည်ဆိုင်ရာဖွံ့ဖြိုးရေးအဖွဲ့ (IDA)ထံမှ အမေရိကန်ဒေါ်လာ သန်း ၁၀၀ ချေးယူရန်ကိစ္စနှင့် စပ်လျဉ်း၍ အကြံပြုထောက်ခံ ဆွေးနွေးသွားမှာ ဖြစ်ပါတယ်ရှင်။ အခြေခံပညာအရည်အသွေးတိုးတက်ရေးနှင့် ကလေးအားလုံး အကျုံးဝင်ရေးအတွက် KG မှစ၍ KG+12 အထိ အဆောက်အဦကြီးများ အခြေခံအုတ်မြစ်ကောင်းမွန်ရန် ခိုင်ခံ့မှသာ အထက်လွှာများသို့ အဆင့်ဆင့်တက်၍ တည်ဆောက်ရာတွင် သဘာဝဒဏ်များကို ခံနိုင်ရည်ရရှိသော၊ တောင့်တင်းသော ခိုင်မာပြီး ဘေးအန္တရာယ်ကင်းရှင်းသည့် အဆောက်အဦများ ဖြစ်နိုင်မှာ ဖြစ်ပါတယ်။ ဒါ့ကြောင့် အဆင့်မြင့်ပညာရေး မှာလည်း အလွှာအဆင့်ဆင့် တောင့်တင်းခိုင်မာ ပညာရည်ပြည့်ဝစွာ သင်ယူနိုင်ရန်အတွက် အခြေခံမူအောက်ဆင့် ကောင်းမွန်ဖို့ အမှန်တကယ်လိုအပ်လှသည် ဖြစ်ပါတယ်။ ကလေးအားလုံး ကျောင်းမှာပျော်ရွှင်ဖို့နဲ့ သင်ယူမှု ပတ်ဝန်းကျင်ကောင်းဖြစ်ဖို့ ကျောင်းဖွံ့ဖြိုးတိုးတက်ရေး စီမံချက်ရေးဆွဲခြင်း၊ ဘဏ္ဍာငွေခွဲဝေချထားခြင်း၊ ဆရာ၊ ဆရာမ၊ ကျောင်းအုပ်ကြီးတွေရဲ့ စွမ်းဆောင်ရည် မြင့်မားမှသာ ပညာအရည်အသွေး တိုးတက် ကောင်းမွန် ခိုင်မာပြည့်ဝမှာ ဖြစ်ပါတယ်ရှင်။ နာယကကြီးရှင်။ လူတိုင်းအကျုံးဝင် အရည်အသွေးမီ ပညာရေးလုပ်ငန်းစဉ်ဆိုတာနှင့်အညီ မသန် စွမ်းသော ကလေးများကဏ္ဍကိုလည်း အထူးဦးစားပေး ရမှာဖြစ်ပါတယ်။ ပညာရေးဝန်ကြီးဌာန အခြေခံ ပညာဦးစီးဌာနသည် နိုင်ငံသားများ၏ မွေးရာပါအခွင့်အရေးဖြစ်သော ပညာသင်ယူခွင့်နှင့်အညီ အခြေခံ ပညာကို လူသားတိုင်းသင်ယူတတ်မြောက်ရေး၊ ကျောင်းနေအရွယ် လူငယ်အားလုံး ပညာသင်ယူခွင့် ရရှိရေးအတွက် မသန်စွမ်းသူများအပါအဝင် လူတိုင်းအကျုံးဝင် ပညာရေးအစီအစဉ် ကျောင်းပညာရေး၊ ကျောင်းပြင်ပ ပညာရေး၊ တစ်သက်တာ ပညာရေး တစ်ခုခုတွင် အခြေခံပညာ သင်ယူနိုင်စွမ်းရရှိရေး၊ အခမဲ့ မသင်မနေရ မူလတန်းပညာရေး ဦးတည်၍ အကောင်အထည်ဖော်ပြီး မည်သည့် ခွဲခြားမှုမှမရှိဘဲ ကျောင်းနေမြဲ၍ မည်သူတစ်ဦးတစ်ယောက်မျှ မကျန်စေရေး၊ ရေရှည်တည်တံ့ခိုင်မြဲပြီး ဟန်ချက်ညီသော ဖွံ့ဖြိုးတိုးတက်မှု ပန်းတိုင်များ၊ ပညာရေး ရည်မှန်းချက်များနှင့်အညီ အမျိုးသားပညာရေး၊ မဟာဗျူဟာ စီမံကိန်းတိုးတက်အောင် အကောင်အထည်ဖော် ဆောင်ရွက်ရမှာ ဖြစ်ပါတယ်ရှင်။ အမျိုးသားပညာရေး မဟာဗျူဟာ စီမံကိန်းချမှတ် ဆောင်ရွက်ရာတွင် အခြေခံကဏ္ဍဖြစ်တဲ့ ဆရာ၊ဆရာမများ အရည်အသွေး မြင့်မားမှု၊ ကျောင်းသူ၊ ကျောင်းသားအသိုက်အဝန်း အင်အားစုဖြစ်တဲ့ ကျောင်းသားမိဘ၊ မိဘဆရာ အသင်း၊ ကျောင်းအကျိုးတော်ဆောင်၊ လူမှုရေးအသင်းအဖွဲ့များ စတဲ့အင်အားစုများ မိမိစွမ်းဆောင်နိုင်မှု ရာခိုင်နှုန်းအလိုက် ပါဝင်ဆောင်ရွက်ဖို့ လိုအပ်ပါတယ်။ တင်ပြသူ ဆရာ၊ ဆရာမများ စိတ်ပိုင်းဆိုင်ရာ ပြည့်ဝမှု၊ သင်ကြားရာတွင် ကျွမ်းကျင်ပိုင်နိုင်မှု၊ ကလေးအပေါ် ထိရောက်စွာ ဆန်းစစ်နိုင်မှု၊ ကလေးများတက်ကြွစွာ ပါဝင်နိုင်ရေးအတွက်လည်း နည်းလမ်း ရှာကြံနိုင်မှု အရည်အသွေး ပြုစုပျိုးထောင်ရေး လုပ်ငန်းများလည်းဖြစ်ပါတယ်။ ဆရာ၊ ဆရာမများ ပျိုးထောင်ရေးလုပ်ငန်းစဉ် (၃)ရပ်မှာ သတင်းအချက်အလက်မျှဝေခြင်း (Knowledge Sharing) ကျွမ်းကျင်အောင်ဆောင်ရွက်ခြင်း (Skill Performance)၊ စွဲမြဲခိုင်မာခြင်း(Attitude Situation)စတဲ့ အဆင့်တိုင်း အဆင့်တိုင်းမှာ ကျေညက်အောင် စဉ်းစားတွေးခေါ် ဆန်းစစ်ဝေဖန်ပိုင်းခြားနိုင်ရန် စွမ်းဆောင်ပေးဖို့ အကြံပြု အပ်ပါတယ်ရှင်။ ဆရာ၊ ဆရာမများ စိတ်ပိုင်းဆိုင်ရာ ဖွံ့ဖြိုးမှု၊ ရုပ်ပိုင်းဆိုင်ရာ ဖွံ့ဖြိုးမှု၊ ခံယူချက်ပိုင်းဆိုင်ရာ ဖွံ့ဖြိုးမှု၊ ပတ်ဝန်းကျင် တုံ့ပြန်ကွဲပြားမှု မတူညီတဲ့အနေအထားအပေါ် ဆန်းစစ်ပြီး လိုအပ်သော အားပြည့်မှု အစီအစဉ်များအပြင် ပြင်ဆင်ထားရန်လည်း အကြံပြုလိုပါတယ်။ နိဂုံးချုပ်အနေနဲ့ ယနေ့ ၂၁ ရာစု တစ်သက်တာ သင်ယူရန်နှင့် ကျွမ်းကျင်မှုများရရှိရန် လေ့ကျင့်ဖို့ လိုအပ်သလို ကောင်းမွန်သော သဘောထားအမြင်ဖြင့် အပြန်အလှန် နားလည်လေးစား တန်ဖိုးထား ကူညီတတ်ရန် လိုအပ်ပြီး ပူးပေါင်းဆောင်ရွက်တတ်ရန်နှင့် တာဝန်ယူမှု၊ တာဝန်ခံမှု အကောင်းဆုံး ဆောင်ရွက် နိုင်မှသာ ကိုယ့်ကိုကိုယ် အားကိုးပြီး ကောင်းမွန်သောဘဝကို ပိုင်ဆိုင်နိုင်သော အခွင့်အလမ်း ရှိမည်ဖြစ်၍ ဆန်းသစ်တီထွင် ဖန်တီးနိုင်သော စွမ်းရည်ရရှိရေးနှင့် တစ်သက်တာ သင်ယူလေ့ကျင့်ပေးပြီး Professional ဖြစ်လာရေးတို့ကို ပြုစုပျိုးထောင်ပေးရန် လိုအပ်ပါကြောင်းအကြံပြုရင်း နိဂုံးချုပ်အပ်ပါတယ်ရှင်။ အားလုံးကို ကျေးဇူးတင်ပါတယ်ရှင်။</speech>
<speech type="speaker">ဦးဌေးမင်းသိန်း ကြို့ပင်ကောက်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1452">ဦးဌေးမင်းသိန်း(ကြို့ပင်ကောက်မဲဆန္ဒနယ်၊ ပဲခူးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော်နာယကနှင့် လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများနှင့် ဧည့်သည်တော်များအားလုံး မင်္ဂလာပါ။ ကျွန်တော်ကတော့ ပဲခူးတိုင်းဒေသကြီး၊ ကြို့ပင်ကောက်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးဌေးမင်းသိန်း ဖြစ်ပါတယ်။ ဒီနေ့အစည်းအဝေးမှာ နိုင်ငံတော်သမ္မတထံမှ ပေးပို့ထားသော ပညာရေးဝန်ကြီးဌာနက လူတိုင်းအကျုံးဝင် အရည်အသွေးမီ ပညာရေးလုပ်ငန်း အစီအစဉ် အကောင်အထည်ဖော် ဆောင်ရွက်ရန်အတွက် ကမ္ဘာ့ဘဏ်၏ အပြည်ပြည်ဆိုင်ရာဖွံ့ဖြိုးရေးအဖွဲ့ (IDA) ထံမှ အမေရိကန်ဒေါ်လာ သန်း ၁၀၀ ချေးငွေရယူရေးကိစ္စနှင့်စပ်လျဉ်း၍ ဆွေးနွေးသွားမှာ ဖြစ်ပါတယ်။ နာယကကြီးခင်ဗျား။ Power Point အသုံးပြုခွင့်ပေးပါခင်ဗျား။ စီမံကိန်းမှာ မြို့နယ် ၁၁၅ မြို့ကို အကောင်အထည်ဖော်ဆောင်ရွက်မည်ဖြစ်ပြီး လွှမ်းခြုံဒေသ ၃၄.၈၄ ရာခိုင်နှုန်း ရှိပါတယ်။ အခြေခံပညာကျောင်းများရှိ ကလေးများအားလုံး အရည်အသွေးမီ အခြေခံပညာရေး အခွင့်အလမ်းများရရှိရန်၊ ကျောင်းပြင်ပရောက် ကျောင်းနေအရွယ်ကလေးများ တစ်သက်တာ ပညာရေး သင်ယူမှုအခွင့်အလမ်းများ ဖန်တီးပေးရန်နှင့် ဘဏ္ဍာရေးနှင့် စီမံခန့်ခွဲမှုစနစ်များ အားကောင်းနေစေရန် စသဖြင့် ရည်ရွယ်ချက်များကို ကျွန်တော်တို့ ကြိုဆိုရပါမယ်။ အမျိုးသားပညာရေးမဟာဗျူဟာမြောက် စီမံကိန်းစာအုပ်၌ နိုင်ငံတော်၏အတိုင်ပင်ခံပုဂ္ဂိုလ် ဒေါ်အောင်ဆန်းစုကြည်က ပညာရေးဟူသည်မှာ မွေးဖွားချိန်မှအစပြုကာ ဘဝတစ်လျှောက်လုံးနှင့် စဉ်ဆက် မပြတ်သင်ယူရမည့်ပညာဖြစ်ပြီး နိုင်ငံ၏ လူမှုစီးပွားရေးဖွံ့ဖြိုးတိုးတက်မှုအတွက် အဓိကအရင်းအနှီး ဖြစ်ပါတယ်။ ခေတ်မီလုပ်သား ဈေးကွက်များ၌ ယှဉ်ပြိုင်ရန် လိုအပ်သော ကျွမ်းကျင်မှုများရှိသည့် လူငယ်များ ဖြစ်လာ စေရန် တီထွင်ဖန်တီးမှုအခွင့်အလမ်းများပေးကာ ဆန်းသစ်တီထွင်မှုများကို ဖြစ်ပေါ်စေခြင်းသည် စီးပွားရေး ဖွံ့ဖြိုးတိုးတက်မှုအတွက် အဓိကအရေးပါသော မောင်းနှင်အားတအား ဖြစ်ပါသည်ဟု ဝိယောဇဉ်မှာ ရေးထိုးထားတာရှိပါတယ်။ ပညာရည်မြင့်မားပါက စွမ်းဆောင်ရည်ဗဟုသုတနှင့် အလုပ်အကိုင်အခွင့်အလမ်း တိုးပွားလာပြီး ဆင်းရဲနွမ်းပါးမှု လျှော့ချနိုင်သလို တစ်ဦးချင်းဝင်ငွေမြင့်မားလာပြီး နိုင်ငံအနေဖြင့် ဖွံ့ဖြိုးတိုးတက်လာမှာ ဖြစ်ပါတယ်။ ပညာရေးကဏ္ဍတွင် ဦးစားပေးရင်းနှီးမြှုပ်နှံသော နိုင်ငံများသည် လူမှုစီးပွားရေး ကြွယ်ဝ ဖွံ့ဖြိုးတိုးတက်ခြင်းကဲ့သို့သော ကြီးမားသည့် ရေရှည်အကျိုးဖြစ်ထွန်းမှုများကို ရရှိခံစားကြရမှာ ဖြစ်ပါတယ်။ ပညာရေးဝန်ကြီးဌာနအနေဖြင့် ပညာရေးဖွံ့ဖြိုးတိုးတက်ရေးအတွက် အရည်အသွေးရှိသော အခြေခံပညာကို နိုင်ငံသားတိုင်းသင်ယူခွင့်ရရှိကာ အမျိုးသားပညာရေးမြင့်မားရေးနှင့် လူ့စွမ်းအားအရင်းအမြစ် ဖွံ့ဖြိုးတိုးတက်ရေး အတွက် ကြိုးပမ်းဆောင်ရွက်လျက်ရှိတာကို တွေ့ရှိရပါတယ်။ ၂၀၁၈-၂၀၁၉ ဘဏ္ဍာရေးနှစ်တွင် ပြည်ထောင်စု၏ စုစုပေါင်းအသုံးစရိတ်ပါဝင်မှု ရာခိုင်နှုန်း ၈.၈၀ ရာခိုင်နှုန်းကို ပညာရေးအတွက် အသုံးပြုထားတာ ဖြစ်ပါတယ်။ ပညာရေးအသုံးစရိတ်များကို တစ်နှစ်ထက် တစ်နှစ် တိုးမြှင့်အသုံးပြုခဲ့သဖြင့် ၂၀၁၆-၂၀၁ရ ဘဏ္ဍာရေးနှစ်တွင် ငွေကျပ် ၁.၇၆ ထရီလီယံ သုံးစွဲခဲ့ရာမှ ၂၀၁၈-၂၀၁၉ ဘဏ္ဍာနှစ်တွင် ငွေကျပ် ၂.၁၇၅ ထရီလီယံ တိုးတက်သုံးစွဲနိုင်ခဲ့တာ တွေ့ရပါတယ်။ သို့သော်လည်း အာဆီယံဒေသအတွင်းနိုင်ငံများ၏ ပညာရေးအသုံးစရိတ်များကို အစိုးရ၏ စုစုပေါင်း အသုံးစရိတ်တွင် ပါဝင်မှုရာခိုင်နှုန်းအလိုက် နှိုင်းယှဉ်ရာတွင် မြန်မာနိုင်ငံ၏ပညာရေး အသုံးစရိတ်ရာခိုင်နှုန်းမှ ကမ္ဘောဒီးယားနိုင်ငံအောက် အနိမ့်ဆုံးဖြစ်နေတာကို လေ့လာတွေ့ရှိရပါတယ်။ ပညာရေးအသုံးစရိတ် အနည်းအများသည် အခြေခံအဆောက်အအုံ၊ သန့်စင်ခန်း၊ စာရေးထိုင်ခုံအပါအဝင် သင်ထောက်ကူ ပစ္စည်းများ၊ သင်ရိုးညွှန်းတမ်းများ၊ ကျောင်းသား၊ ဆရာ၊ ဆရာမအချိုး စသည်တို့နှင့် ဆက်စပ်လျက် ရှိပါတယ်။ ပညာရေးခွင့်ပြုငွေ မလုံလောက်ပါက ထိရောက်သော သင်ကြားမှု၊ သင်ယူမှုဝန်းကျင်ကောင်းများ ဖန်တီးလာနိုင်မှာမဟုတ်သလို ပညာရေးပြုပြင်ပြောင်းလဲမှုပြုလုပ်ရာတွင် အခက်အခဲအတားအစီးများကို ဖြစ်ပေါ်စေပါတယ်။ ကလေးအားလုံး အရည်အသွေးပြည့်ဝသော အခြေခံပညာကို သင်ယူခွင့်ပိုမိုတိုးတက်စေရန် အခမဲ့ မသင်မနေရ မူလတန်းပညာရေး နိုင်ငံတော်အဆင့် ကျောင်းထောက်ပံ့ခြင်းနှင့် ပညာသင်ထောက်ပံ့ခြင်းများ၊ KG+12 ပညာရေးသင်ကြားရေးစနစ်၊ ဘုန်းတော်ကြီးသင် ပညာရေးကျောင်းများရှိ ဆရာများ၏ လစာအတွက် ထောက်ပံ့ပံ့ပိုး ဆောင်ရွက်လျက်ရှိတာကို တွေ့ရှိရပါတယ်။ Power Point ပိတ်လို့ရပါပြီ။ နာယကကြီးခင်ဗျား။ အထက်ဖော်ပြပါ ရည်ရွယ်ချက်များကို ပေါက်မြောက်အောင်မြင်စေဖို့ရာ ပညာရေးဝန်ကြီးဌာန၊ မြို့နယ်အဆင့်ပညာရေးဝန်ထမ်းများ၊ အထူးသဖြင့် မြို့နယ်ပညာရေးမှူး၊ လက်ထောက် ပညာရေးမှူးများ၊ မိသားစုခေါင်းဆောင်၊ ကျောင်းအုပ်၊ ဆရာ၊ ဆရာမကြီးတို့ရဲ့ စွမ်းဆောင်ရည်များဟာ အဓိကကျပြီးတော့မှ မြို့နယ်အဆင့်ဌာနဆိုင်ရာများ၊ ရက်ကွက်၊ ကျေးရွာအုပ်ချုပ်ရေးမှူးများ၊ ကျောင်း အကျိုးတော်ဆောင်များ အစရှိသဖြင့် stakeholder များ လက်တွဲညီညီ ပူးပေါင်းဆောင်ရွက်ဖို့ အဓိက ကျပါတယ်။ မြို့နယ်ပညာရေးမှူးရုံး ဝန်ထမ်းများကိုလည်း အထောက်အပံ့များ ပေးဖို့လိုအပ်မှာ ဖြစ်ပါတယ်။ ကျောင်းနေရွယ်ကလေးတိုင်း စာသင်ခန်းကို စာသင်နိုင်အောင် ဆွဲဆောင်ခေါ်ယူရမှာဖြစ်ပါတယ်။ ကျောင်းသား လက်ခံတဲ့ရာသီနဲ့ အတန်းပြီးဆုံးချိန်ကာလတွေမှာ ကျောင်းပြင်ပရောက်ရှိပြီး drop out ဖြစ်သွားတာတွေ ကိုလည်း တွေ့ရှိနေရပါတယ်။ ကျွန်တော်၏ မဲဆန္ဒနယ်ဖြစ်သော ကြို့ပင်ကောက်မြို့နယ်မှာဆိုလို့ရှိရင် ၂၀၁၈-၂၀၁၉ ပညာသင်နှစ်မှာ ကျောင်းသား ၇၀ ဦး drop out ဖြစ်သွားခဲ့ပါတယ်။ အကြောင်းအမျိုးမျိုးကြောင့် ပညာရေးဆုံးခန်းမတိုင်ဘဲ ကျောင်းပြင်ပရောက်သွားခဲ့လို့ အိမ်နီးချင်း ထိုင်းနိုင်ငံနှင့် နှိုင်းယှဉ်လျှင် ဘွဲ့ရ လူငယ်အရေအတွက်ဟာ ၁၀ ဆခန့် ကွာဟနေတာကို တွေ့ရှိရပါတယ်။ ကျောင်းပြင်ပရောက်သွားရှာသော ကလေးများဟာဆိုရင် လက်ဖက်ရည်ဆိုင်၊ ပန်းရံလုပ်ငန်းတွေနဲ့ အုတ်ခဲသယ်၊ ခဲသယ်တဲ့ လုပ်ငန်းတွေမှာ ရောက်ရှိသွားတာကို တွေ့ရပါတယ်။ အနည်းဆုံးတော့ အလယ်တန်းပညာရေးပြီးဆုံးပြီး ကျောင်းပြင်ပ ပညာရေး လက်လှမ်းမီသော ကလေးများဖြစ်ဖို့ကို အားလုံးဝိုင်းဝန်း ကြိုးပမ်းဖို့လိုပါတယ်။ သို့ဖြစ်ပါ၍ ကလေးများအားလုံး ပညာရေးအခွင့်အလမ်းများရရှိ၍ အကြောင်းအမျိုးမျိုးကြောင့် ကျောင်းပြင်ပ ရောက်ရှိသွားသော ကလေးများကို သင်ယူမှုအခွင့်အလမ်းများ ဖန်တီးပေးရန် ဆောင်ရွက်မည့် အစီအစဉ်အား ကြိုဆိုပါကြောင်းနှင့် ထောက်ခံပါကြောင်း ဆွေးနွေးအပ်ပါတယ်။ အားလုံးကျေးဇူးတင် ပါတယ်။</speech>
<speech type="speaker">ဦးညွန့်ဝင်း ကန်ပက်လက်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="2247">ဦးညွန့်ဝင်း(ကန်ပက်လက်မဲဆန္ဒနယ်၊ ချင်းပြည်နယ်)</mp>လေးစားအပ်ပါသော ပြည်ထောင်စု လွှတ်တော်နာယကကြီးနဲ့တကွ ပြည်ထောင်စုလွှတ်တော်ကိုယ်စားလှယ်များ၊ ပြည်ထောင်စုအဆင့်အဖွဲ့ အစည်းဝင်များအားလုံး မင်္ဂလာပါခင်ဗျာ။ ကျွန်တော်ကတော့ ချင်းပြည်နယ် ကန်ပက်လက်မဲဆန္ဒနယ်မှ ပြည်ထောင်စုလွှတ်တော်ကိုယ်စားလှယ် ဦးညွန့်ဝင်းဖြစ်ပါတယ်။ နိုင်ငံတော်သမ္မတထံမှ ပေးပို့လာတဲ့ ပညာရေးဝန်ကြီးဌာန လူတိုင်းအကျုံးဝင်အရည်အသွေးမီ ပညာရေးလုပ်ငန်းအစီအစဉ်အတွက် ကမ္ဘာ့ဘဏ်ရဲ့ အပြည်ပြည်ဆိုင်ရာဖွံ့ဖြိုးရေးအဖွဲ့ (IDA)ထံမှ အမေရိကန် ဒေါ်လာသန်း ၁၀၀ ချေးယူရေးနဲ့ပတ်သက်ပြီး အကြံပြုထောက်ခံဆွေးနွေးသွားမှာဖြစ်ပါတယ်။ ချေးငွေကို တိုင်းဒေသကြီးနဲ့ ပြည်နယ်တွေက မြို့နယ် ၁၁၅ မြို့နယ်မှာ ပညာရေးမြှင့်တင်ရေးအစီအစဉ်တွေ ဆောင်ရွက် မှာဖြစ်ပြီး စီမံကိန်းဝင်မြို့နယ်တွေမှာရှိတဲ့ ကျောင်းပေါင်း ၁၅,၀၀၀ ခန့်နှင့် ကျောင်းသား၊ ကျောင်းသူပေါင်း ၃ သန်းလောက်အတွက် ပညာရေးမြှင့်တင်မှုအစီအစဉ်တွေ ရှိလာမှာဖြစ်တယ်လို့ သိရှိရပါတယ်။ စီမံကိန်းဝင်မြို့နယ်များမှာ ကျောင်းသား၊ ကျောင်းသူပေါင်း ၇၇,၀၀၀ ခန့် အရည်အသွေးရှိ ကျောင်း ပြင်ပပညာရေးကို သင်ယူကြရမှာဖြစ်ကြောင်း သိရှိရပါတယ်။ စီမံကိန်းဆောင်ရွက်မယ့် မြို့နယ်တွေထဲမှာ ကျွန်တော်တို့ ချင်းပြည်နယ်လည်း ပါဝင်ပြီး ပလက်ဝမြို့နယ်၊ ကန်ပက်လက်မြို့နယ်၊ မင်းတပ်မြို့နယ်၊ ထန်တလန်မြို့နယ်များမှာ ပညာရေးမြှင့်တင်ရေးအစီအစဉ်တွေ ဆောင်ရွက်သွားမှာဖြစ်ကြောင်း သိရှိရတဲ့ အတွက် လက်ခံကြိုဆိုပါတယ်။ သို့ပါသော်လည်း ချေးငွေရယူပြီး ဆောင်ရွက်ရမယ့် လုပ်ငန်းတွေဖြစ်တဲ့ အတွက် ဒေသတွင်း လိုအပ်ချက်တွေကို ကောင်းစွာစိစစ်ပြီး ဒေသတွင်း ပညာရေးလိုအပ်ချက်တွေအပေါ် ထိထိရောက်ရောက် ကူညီဆောင်ရွက်ပေးနိုင်ဖို့ လိုအပ်မှာဖြစ်ပါတယ်။ ဒီချေးငွေနဲ့ ပညာရေးမြှင့်တင်ဖို့ လိုအပ်နေတဲ့ ချင်းပြည်နယ် ၄ မြို့နယ်အတွက် များစွာအထောက်အကူ ပေးနိုင်မယ်လို့လည်း ယုံကြည် မျှော်လင့်မိပါတယ်။ နှစ်စဉ်ချင်းပြည်နယ်ရဲ့ တက္ကသိုလ်ဝင်တန်းအောင်ချက်ရာခိုင်နှုန်းကို လေ့လာကြည့်မယ် ဆိုရင် တစ်နှစ်ထက်တစ်နှစ် အောင်ချက်ရာခိုင်နှုန်းကျဆင်းလာတာကို တွေ့မြင်နေရပါတယ်။ ဒါကိုစားနိုင်ဖို့အတွက် နှစ်အလိုက် တက္ကသိုလ်ဝင်တန်းဖြေဆိုသူများရဲ့ အားနည်းတဲ့၊ ကျရှုံးမှုများတဲ့ ဘာသာရပ် တွေကို သေသေချာချာစိစစ်ပြီး ကျရှုံးမှုများတဲ့ ဘာသာရပ်တွေကို ဦးစားပေးသင်ကြားနိုင်ရေး၊ ဦးစားပေး မြှင့်တင်ခြင်း လုပ်ငန်းတွေကိုလည်း ထည့်သွင်းဆောင်ရွက်သင့်ပါကြောင်း အကြံပြုလိုပါတယ်။ ကျွန်တော်တို့ ချင်းပြည်နယ်ဟာ လမ်းပန်းဆက်သွယ်ရေး ဝေးလံခက်ခဲတာနဲ့အညီ ဆရာ မလုံ လောက်တဲ့ ပြဿနာတွေ၊ သင်ထောက်ကူပစ္စည်းများ မလုံလောက်တာတွေ စတဲ့အခက်အခဲတွေ ကြုံတွေ့ နေရဆဲဖြစ်ပါတယ်။ ဒီချေးငွေနဲ့ လမ်းပန်းဆက်သွယ်ရေးခက်ခဲတဲ့ ကျေးလက်ဒေသတွေမှာရှိတဲ့ စာသင် ကျောင်းတွေအတွက် လိုအပ်ချက်တွေ အရေးပေါ်ဖြည့်ဆည်းပေးရမယ့် အစီအစဉ်တွေကိုလည်း ထည့်သွင်း ပေးဖို့ အကြံပြုလိုပါတယ်။ ယနေ့မြန်မာတစ်ပြည်လုံးမှာရှိတဲ့ ကျောင်းသား၊ ကျောင်းသူတွေဟာ ပြင်ပ ဘော်ဒါဆောင်တွေနဲ့ ပုဂ္ဂလိကကျောင်းတွေကို အားကိုးအမှီပြုမှု လွန်ကဲလာတာကို တွေ့မြင်နေရပါတယ်။ သက်ဆိုင်ရာ အခြေခံပညာကျောင်းတွေအပေါ် အားကိုးအားထားမှု၊ ယုံကြည်မှုတဖြည်းဖြည်းနည်းပါးလာပြီး ပြင်ပဘော်ဒါဆောင် ပုဂ္ဂလိကကျောင်းများကိုသာ အားထားလာကြတာကိုလည်း တွေ့မြင်နေရပါတယ်။ ကာယကံရှင်ကျောင်းသား၊ ကျောင်းသူတွေကလည်း ပြင်ပဘော်ဒါဆောင် နာမည်ကြီးပုဂ္ဂလိကကျောင်း တွေမှာ တက်ရောက်မှ အရည်အချင်းပြည့်မယ်၊ အမှတ်ကောင်းမယ်ဆိုတဲ့ စိတ်ခံယူချက်တွေ ဖြစ်ပေါ်နေကြ ပါတယ်။ သူ့မိဘက ငွေကြေးတတ်နိုင်လို့ ဘယ်ဘော်ဒါဆောင်ကိုပို့တယ်။ သူ့မိဘကမတတ်နိုင်လို့ ဘော်ဒါ မပို့ဘူးဆိုတဲ့ ကျောင်းသား၊ ကျောင်းသူအချင်းချင်းကြား စိတ်ပိုင်းဆိုင်ရာစိန်ခေါ်မှု မလိုလားအပ်တဲ့ စိတ်ကျဝေဒနာတွေလည်း ရှိနေမှာဖြစ်တယ်လို့ စဉ်းစားမိပါတယ်။ ယခု IDA ချေးငွေနဲ့ ပညာရေးမြှင့်တင်မှုဆောင်ရွက်ရာမှာ ကျောင်းတွင်းပညာသင်ကြားသင်ယူရေး အားသာချက်၊ အားနည်းချက်တွေကို သေသေချာချာဆန်းစစ်ပြီး ကျောင်းတွင်းသင်ကြားမှုအရှိန်မြှင့်တင်ရေး အစီအစဉ်တွေ ကျောင်းသားမိဘများ ကျောင်းတွင်းသင်ကြားသင်ယူမှုအပေါ် အားကိုးယုံကြည်မှုရရှိရေး မြှင့်တင်ဆောင်ရွက်မယ့်လုပ်ငန်းများ၊ အစီအမံများ ထည့်သွင်းသင့်ပါကြောင်း အကြံပြုလိုပါတယ်။ လေးစားအပ်ပါတဲ့ ပြည်ထောင်စုလွှတ်တော်နာယကကြီးခင်ဗျာ။ လက်ရှိပြည်သူ့အစိုးရလက်ထက် မှာ ချင်းပြည်နယ်အတွင်း အထူးဦးစားပေးအစီအစဉ်အနေနဲ့ ပညာရေး၊ ကျန်းမာရေး၊ လမ်းပန်းဆက်သွယ်ရေး ကဏ္ဍတွေမှာ အလေးထားဆောင်ရွက်ပေးနေတာနဲ့အညီ ယခုအပြည်ပြည်ဆိုင်ရာဖွံ့ဖြိုးရေးရန်ပုံငွေအဖွဲ့ရဲ့ ချေးငွေအမေရိကန်ဒေါ်လာသန်း ၁၀၀ နဲ့ ချင်းပြည်နယ်အတွင်း ၄ မြို့နယ်မှာ ပညာရေးမြှင့်တင်ရေး လုပ်ငန်းများ ဆောင်ရွက်မယ့်အစီအစဉ်ကို ချင်းတိုင်းရင်းသားများကိုယ်စား လက်ခံကြိုဆိုပါကြောင်းနှင့် အမြန်ဆုံးအကောင်အထည်ဖော် ဆောင်ရွက်ပေးသင့်ပါကြောင်း အကြံပြုဆွေးနွေးရင်း နိဂုံးချုပ်ပါတယ် ခင်ဗျား။ အားလုံးကို ကျေးဇူးတင်ပါတယ်။</speech>
<speech type="speaker">ဦးစိန်အောင် ရခိုင်ပြည်နယ်မဲဆန္ဒနယ်အမှတ်(၁) ဆွေးနွေးဖို့ဖြစ်ပါတယ်။</speech>
<speech><mp id="1309">ဦးဝေစိန်အောင် (မဲဆန္ဒနယ်အမှတ်-၁၊ ရခိုင်ပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့် လွှတ်တော်ကိုယ်စားလှယ်များအားလုံး မင်္ဂလာပါခင်ဗျာ။ ကျွန်တော်ကတော့ ရခိုင်ပြည်နယ် မဲဆန္ဒနယ်အမှတ်(၁)က အမျိုးသားလွှတ်တော်ကိုယ်စားလှယ် ဦးဝေစိန်အောင်ဖြစ်ပါတယ်။ ကျွန်တော်ဆွေးနွေးမှာကတော့ ပညာရေးဝန်ကြီးဌာနက ဒေါ်လာသန်း ၁၀၀ ချေးယူမယ့်ကိစ္စကို အကြံပြု ထောက်ခံဆွေးနွေးသွားမှာဖြစ်ပါတယ်။ လူတိုင်းအကျုံးဝင် အရည်အသွေးမီပညာရေးလုပ်ငန်း အစီအစဉ် အကောင်အထည်ဖော် ဆောင်ရွက် ရန်အတွက် အခြေခံပညာဦးစီးဌာန၊ ကျောင်းပြင်ပနှင့် တစ်သက်တာ ပညာရေးဦးစီးဌာန၊ ပညာရေးသုတေသန စီမံကိန်းနှင့် လေ့ကျင့်ရေးဦးစီးဌာနတို့က ဆောင်ရွက်မည့် နယ်ပယ်စုံချို့တဲ့မှုညွှန်းကိန်း၊ ဝေးလံခက်ခဲမှု ညွှန်းကိန်း၊ ပညာရေးညွှန်းကိန်း၊ ကျန်းမာရေးညွှန်းကိန်းများဖြင့် စိစစ်၍ တန်းစီဇယားပြုလုပ်ပြီး စံသတ်မှတ်ချက်နဲ့ ကိုက်ညီတဲ့ ဦးစားပေးမြို့နယ် ၁၁၅ မြို့နယ်ကို ရွေးချယ်ခဲ့ရာ ရခိုင်ပြည်နယ် ၁ရ မြို့နယ်စလုံး ပါဝင်လာတဲ့အတွက် ဝမ်းသာရပါတယ်။ ရခိုင်ပြည်နယ်တစ်ဝန်းလုံး အဖက်ဖက်မှ ညွှန်းကိန်းအဆင့်တွေ ဘယ်လောက်အထိ နိမ့်ကျနေသလဲဆိုတာကို ပညာရေးဌာနက သိရှိလာတဲ့အတွက် လည်း အထူးကျေးဇူးတင်ရှိပါတယ်။ ပြည်နယ်ရဲ့ အချို့ဒေသတွေမှာ တိုက်ပွဲများဖြစ်နေတဲ့အတွက် မဆောင်ရွက်ဘဲမနေဖို့တော့ အသိပေး တိုက်တွန်းအပ်ပါတယ်။ စီမံကိန်းကဏ္ဍ ၄ ချက်မှာ အခြေခံပညာအရည်အသွေးတိုးတက်ရေးနဲ့ ကလေး အားလုံးအကျုံးဝင်ရေး၊ ကျောင်းထွက်နိုင်ခြေရှိတဲ့ကလေးများအတွက် အရည်အသွေးရှိတဲ့ အခြေခံပညာ ရရှိရေး၊ ဆရာ၊ ဆရာမများ၊ ဝန်ထမ်းများ စီမံခန့်ခွဲမှုအားကောင်းလာရေး၊ နည်းပညာအကူအညီ ရရှိပြီး အရည်အသွေးရှိပညာရေး ဖြစ်မြောက်ရေးဆိုပြီး တွေ့ရပါတယ်။ ကျောင်းပြင်ပပညာရေးကို အရည်အသွေးရှိ သင်ကြားနိုင်ဖို့၊ ကျောင်းပြင်ပရောက်နေတဲ့ ကျောင်းနေအရွယ်ကလေးတွေ၊ ရွှေ့ပြောင်းမိသားစုတွေရဲ့ ကလေးတွေကို သင်ယူမှုအခွင့်အလမ်းဖန်တီးပေးဖို့၊ တိုင်းရင်းသားကလေးတွေရဲ့ ပညာသင်ယူမှုအခွင့်အလမ်း မြင့်မားစေဖို့ဆိုတဲ့ ပညာရေးရည်ရွယ်ချက်တွေဟာ အခြေခံကောင်းမွန်တဲ့အတွက် ဖြစ်ဖြစ်မြောက်မြောက် ဆောင်ရွက်ပေးဖို့ တိုက်တွန်းအပ်ပါတယ်။ နာယကကြီးခင်ဗျား။ ရခိုင်ပြည်နယ် ၁ရ မြို့နယ်မှာ ၂၀၁၈ ခုနှစ်စာရင်းအရ ထက်ထက်ခွဲ စုစုပေါင်း ၂၂၄ ကျောင်း၊ လယ်/လယ်ခွဲ ၄၁ရ ကျောင်း၊ မူလွန်/မူမူခွဲ ၂,၅၃၈ ကျောင်းရှိပါတယ်။ ကျောင်းသား ထက်၊ လယ်၊ မူ စုစုပေါင်း ၆၃၀,၀၀၀ ကျော်ရှိပါတယ်။ ဒါပေမယ့် တစ်ပြည်နယ်လုံးရှိ ဆရာ၊ ဆရာမ ခန့်ထားမှုဦးရေမှာ ၂၅,၀၀၀ ကျော်သာရှိသဖြင့် ခွင့်ပြုဦးရေရဲ့ ၈၆ ရာခိုင်နှုန်းကျော်သာ ရှိပါတယ်။ တိုးမြှင့်ခန့်ထားပေးဖို့လိုအပ်ပါတယ်။ အပြည်ပြည်ဆိုင်ရာဖွံ့ဖြိုးရေးအဖွဲ့ (IDA) ရန်ပုံငွေဖြည့်တင်းမှုအစီအစဉ် အောက်မှ ချေးငွေဒေါ်လာ သန်း ၁၀၀ ချေးယူရာမှာ လက်ရှိဆောင်ရွက်နေတဲ့ကျောင်းများသို့ ဘဏ္ဍာရေး ဆိုင်ရာ ဗဟိချုပ်ကိင်မှ ချရေး(Decenteralization to School Budget) တိုးချဲ့ဆောင်ရွက်ရန် ဖြစ်တဲ့အတွက်လည်း ဖြစ်သင့်တဲ့ချေးငွေတစ်ခုဖြစ်ပါတယ်။ ဒီချေးငွေအပြင် EU မှ ထောက်ပံ့ငွေ ၁၀ သန်း၊ အခြားမှ ထောက်ပံ့ငွေ သန်း ၇၀ ရရှိမှာဖြစ်တဲ့အတွက် ဆောင်ရွက်မှုပမာဏမှာ ဒေါ်လာသန်း ၁၈၀ ဖြစ်ရာ လုံလောက်သောဆောင်ရွက်မှုဖြစ်ပါတယ်။ Power Point အသုံးပြုခွင့်ပြုပါခင်ဗျာ။ ဒါကတော့ ပညာရေးတိုးတက်ရမည်ဆိုတဲ့ ဆိုင်းဘုတ်အောက်က ပြိုပျက်နေတဲ့ကျောင်းဖြစ်ပါတယ်။ မြောက်ဦးမြို့နယ်ကကျောင်း ဖြစ်ပါတယ်။ ပေါက်တောမြို့နယ်ကကျောင်း ဖြစ်ပါတယ်။ မြေပုံမြို့နယ်ကကျောင်းဖြစ်ပါတယ်။ ဒါအလံတော်အောက်က မူလတန်းကျောင်း ရခိုင်ပြည်နယ်ထဲက ဖြစ်ပါတယ်။ ဒါ ဆရာ၊ ဆရာမတွေ ဝါးတံတားကူးပြီး ကျောင်းတက်နေရတာဖြစ်ပါတယ်။ ဆရာ၊ ဆရာမတွေ လက်ရှိအခု ရေကူးပြီး ကျောင်းတက်နေရတာဖြစ်ပါတယ်။ ဒါ ဆရာ၊ ဆရာမတွေ၊ ကျောင်းသားတွေ စက်လှေစီးပြီး၊ လှေစီးပြီးတော့ ကျောင်းတက်နေရတာ ဖြစ်ပါတယ်။ နာယကကြီးခင်ဗျား။ ရခိုင်ပြည်နယ်အတွင်းမှာဆိုရင် မူလတန်းကျောင်းပေါင်းများစွာ ဆောက်လုပ် ပေးရန် လိုအပ်နေပါတယ်။ ကျောင်းများလုံခြုံရေးအတွက် ခြံစည်းရိုးများ ကာပေးရပါမယ်။ ရပ်ဝေးမှ ဆရာ၊ ဆရာမများအဆင်ပြေစေရေးအတွက် နေစရာကျောင်းဆောင်များ လိုအပ်နေပါတယ်။ နေ့ချင်းပြန် ကျောင်းတက်ရသော ဆရာ၊ ဆရာမများအတွက် သွားလာရေးအဆင်ပြေစေရန် လမ်းတံတားများ တည်ဆောက် ပေးရပါမယ်။ စီမံကိန်းကာလမှာ ၄ နှစ်ဖြစ်ပြီး သက်သာတဲ့ ချေးငွေအမျိုးအစားဟုသိရသည့်အပြင် ကတိကဝတ်ကြေးလည်း ပလပ်ထားသဖြင့် ချေးယူသင့်ပါကြောင်း ထောက်ခံဆွေးနွေးအပ်ပါတယ်။ အားလုံးကိုကျေးဇူးတင်ပါတယ်ခင်ဗျာ။</speech>
<speech type="speaker">ဦးစိုးသိန်း ကယားပြည်နယ်မဲဆန္ဒနယ်အမှတ်(၉) ဆွေးနွေးဖို့ဖြစ်ပါတယ်။</speech>
<speech><mp id="252">ဦးစိုးသိန်း (မဲဆန္ဒနယ်အမှတ်-၉၊ ကယားပြည်နယ်)</mp>လေးစားအပ်ပါသော နာယကကြီး နှင့်တကွ ပြည်ထောင်စုလွှတ်တော်ကိုယ်စားလှယ်များ၊ ဖိတ်ကြားထားသော ဧည့်သည်တော်များ အားလုံး မင်္ဂလာပါ။ ကျွန်တော်ကတော့ ကယားပြည်နယ်မှ အမျိုးသားလွှတ်တော်ကိုယ်စားလှယ် ဦးစိုးသိန်း ဖြစ်ပါတယ်။ နာယကကြီးခင်ဗျာ။ လိုအပ်တဲ့နေရာမှာ အင်္ဂလိပ်ဘာသာအသုံးအနှုန်းသုံးစွဲခွင့်ပြုပါရန် ပန်ကြား အပ်ပါတယ်။ လေးစားအပ်ပါသော နာယကကြီးခင်ဗျာ။ ချေးငွေနဲ့ပတ်သက်ပြီး အကြံပြု တင်ပြပါမယ်။ ရေရှည် နိုင်ငံတော် ဖွံ့ဖြိုးတိုးတက်ဖို့ ပညာရေးကဏ္ဍဖွံ့ဖြိုးတိုးတက်ဖို့ အဓိကဖြစ်တယ်ဆိုတာ အားလုံးလက်ခံကြ ပါတယ်။ အချက် ၅ ချက် တင်ပြပါမယ်။ ချေးငွေနဲ့ချည်း နိုင်ငံတော်ဖွံ့ဖြိုးအောင်တည်ဆောက်မယ်ဆိုရင် အနာဂတ်အကြွေးနွံနစ် အခက်အခဲတွေ့ကြုံနိုင်ပါတယ်။ ဒီတော့ ချေးငွေရယူဖို့ ဦးစားပေး(Priority) ချထား woệolosuôli czegos Infrastructure Development of Rate of Return Gmbê:09 Investment of aộne cocopošosuši sari-sun cascosso clocsoqol Effective, Efficient blu casecampę ပြည်သူအများစု အကျိုးခံစားရမယ်။ Tangible Benefit ဖြစ်ရမယ်။ သို့သော်လည်းပဲ ယခုချေးငွေကတော့ Intangible cops: elgoequlosafil နာယကကြီးခင်ဗျာ။ ပညာရေးဝန်ကြီးဌာနကို အကြံပြုလိုတာက ယခုဆိုရင်တစ်နိုင်ငံလုံး ဘတ်ဂျက်ရဲ့ ၈.၈ ရာခိုင်နှုန်းလောက်အထိ လွှတ်တော်ကခွင့်ပြုပေးထားတာ တွေ့နိုင်ပါတယ်။ ဒါပေမယ့် ဝမ်းနည်းစရာကောင်းတာက အကုန်သုံးစွဲသလား၊ စနစ်တကျသုံးစွဲသလား၊ အလေးအနက်စီမံခန့်ခွဲသလား သုံးသပ်သင့်ပါတယ်။ နှစ်တိုင်းပြန်လည်အပ်နှံတာ တွေ့ရပါတယ်။ ၂၀၁၇-၂၀၁၈ မှာ ၁,၁၅၂.၅၅၆ ဘီလီယံ၊ တစ်နည်းအားဖြင့်ပြောရရင် ၁.၁ ထရီလီယံ ပြန်အပ်ပါတယ်။ ကိုယ့်မှာ ဘတ်ဂျက်အလုံအလောက်ပင် ရှိသလောက်ဆိုရင်တော့ ချေးငွေရယူဖို့လိုပါသလား။ ဒီစီမံကိန်းကို ကိုယ့်ဘတ်ဂျက်နဲ့ကော စီမံသင့်သလား။ သို့ပေမယ့် နည်းပညာရမယ်၊ သန်း ၈၀ အကူအညီထပ်ရမယ်ဆိုရင်တော့ ကောင်းပါတယ်။ နာယကကြီးခင်ဗျာ။ ယခုစီမံကိန်းကို အသေးစိတ်မဆွေးနွေးလိုသော်လည်း ပညာရေး ဆရာ၊ ဆရာမတွေ မွေးထုတ်ပေးနေတဲ့ Source ကို တိုးတက်အောင်၊ အဆင့်မြင့်အောင် လုပ်ပေးတာကလည်း သဘာဝကျပါတယ်။ ပညာရေးကောလိပ်၊ ပညာရေးတက္ကသိုလ်စတဲ့ မွေးထုတ်ပေးတဲ့နေရာဌာနတွေကို စွမ်းရည်မြှင့်တင်ပေးဖို့လည်း မေ့မထားသင့်ပါဘူး။ ပညာရေးဝန်ထမ်းတွေကို HR မြှင့်တင်ပေးဖို့ လိုအပ်တဲ့ Basic Necessities တွေပံ့ပိုးပေးဖို့ Budget Allocated လုပ်ပြီး သုံးစွဲသင့်တယ်လို့လည်း အကြံပြုလို ပါတယ်။ နာယကကြီးခင်ဗျာ။ ယခုသတ်မှတ်ပေးထားတဲ့ မြို့ ၁၁၅ မြို့ကို ရွေးချယ်တာကော မှန်ပါရဲ့လား။ Criteria တွေကတော့ စာရွက်ပေါ်မှာ သိပ်ကောင်းတယ်လို့ထင်ပါတယ်။ ကျွန်တော်တို့ ကယားပြည်နယ် အပါအဝင် ပြည်နယ်အများစုရဲ့ ပညာရေးကဏ္ဍမှာ ပြည်မနဲ့ အများကြီးနောက်ကျနေပါတယ်။ ကယား ပြည်နယ် ဒီမောဆိုး၊ ဖရူဆို၊ တော၊ ဘောလခဲအရှေ့ခြမ်း၊ ဖားဆောင်း၊ မော်ချီး စတဲ့ အစွန်အဖျားဒေသ ကျေးရွာတွေမှာရှိတဲ့လူငယ်တွေရဲ့ ပညာရေးအခြေအနေဟာ အများကြီးကွာဟနေပါတယ်။ ဖြစ်နိုင်ရင် ဒီစီမံကိန်းကို ဘဲနဲ့ ပြည်နယ်တွေကို အလေးထား စဉ်းစားဆောင်ရွက်ပေးစေလိုပါတယ်။ IDA, World Bank ကနေပြီးတော့ နောက်ထပ် သန်း ၁၀၀ တိုးပြီးချေးဖို့ ကြိုးစားသင့်တယ်လို့လည်း အကြံပြုလိုပါတယ်။ powmo:aĉopil suodao:m605? oo:clypo:od Decentralizing Funding to School Project ဆိုတာကို စာရွက်ပေါ်မှာကြားရတဲ့အတွက်ကြောင့် အထူးပဲဝမ်းသာပါတယ်။ သိပ်ကောင်းပါတယ်။ လက်တွေ့မှာတော့ ပြည်နယ်၊ တိုင်းဒေသကြီးအစိုးရတွေမှာ ဘာမှလုပ်ပိုင်ခွင့်မရှိပါဘူး။ ယုတ်စွအဆုံး ပညာရေးကဏ္ဍ မူလတန်းအဆင့် Level ကိုပင် လုပ်ပိုင်ခွင့်ပေးမထားပါဘူး။ ခန့်အပ်တယ်၊ ပြောင်းရွှေ့တယ်။ အဆင့်တိုးတယ်၊ ကျောင်းဟောင်းဖျက်တယ်၊ ကျောင်းသစ်ဆောက်တယ် ဗဟိုကပဲ ထိန်းချုပ်ပြီးဆောင်ရွက် နေတာဖြစ်ပါတယ်။ ပြည်ထောင်စုဝန်ကြီးဌာနက စီမံခန့်ခွဲတာတွေကို လျှော့ပြီးတော့ တိုင်းဒေသကြီး၊ ပြည်နယ်အစိုးရတွေကို ပိုမိုလုပ်ပိုင်ခွင့်ပေးဖို့ အကြံပြုတင်ပြလိုပါတယ်။ လေးစားအပ်ပါသော နာယကကြီးခင်ဗျာ။ ချေးငွေလည်း ရယူပါ။ ထောက်ခံပါတယ်။ အကျိုးလည်း ရှိအောင် ဆောင်ရွက်ပါလို့ ပြောချင်ပါတယ်။ အဟောသိကံမဖြစ်ဖို့အတွက် အလေးအနက် ဆောင်ရွက်ပေး ပါလို့ အကြံပြုရင်း နိဂုံးချုပ်အပ်ပါတယ်။ လေးစားပါတယ်။</speech>
<speech type="speaker">ဒေါ်ချိုချိုဝင်း မော်လိုက်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1412">ဒေါ်ချိုချိုဝင်း(မော်လိုက်မဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော်နာယကကြီး အမျိုးသားလွှတ်တော်ဥက္ကဋ္ဌနှင့်တကွ အားလုံးပဲမင်္ဂလာပါရှင်။ ကျွန်မ ကတော့ စစ်ကိုင်းတိုင်းဒေသကြီး မော်လိုက်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်ချိုချိုဝင်း ဖြစ်ပါတယ်။ ဒီကနေ့ ကျွန်မဆွေးနွေးလိုတာကတော့ နိုင်ငံတော်သမ္မတထံမှ ပေးပို့လာတဲ့ ပညာရေးဝန်ကြီး ဌာနက လူတိုင်းအကျုံးဝင် အရည်အသွေးမီ ပညာရေးလုပ်ငန်းအစီအစဉ် အကောင်အထည်ဖော် ဆောင်ရွက်ရန် ကမ္ဘာ့ဘဏ်မှ အပြည်ပြည်ဆိုင်ရာ ဖွံ့ဖြိုးရေးအဖွဲ့ (IDA) ထံကနေပြီးတော့မှ အမေရိကန်ဒေါ်လာသန်း ၁၀၀ ချေးယူတဲ့ကိစ္စနှင့် ပတ်သက်ပြီးတော့မှ အပြုသဘောနဲ့ တင်ပြဆွေးနွေးသွားမှာ ဖြစ်ပါတယ်ရှင်။ နာယကကြီးရှင်။ ကျွန်မတို့ ဒီပညာရေးဟာဆိုလို့ရှိရင် တိုင်းပြည်တစ်ပြည်အတွက် အင်မတန်မှ အရေးကြီးပါတယ်။ တိုင်းပြည်ဖွံ့ဖြိုးတိုးတက်ဖို့ဆိုတာ ပညာရေးတိုးတက်မှသာ တိုင်းပြည်က ဖွံ့ဖြိုးတိုးတက် နိုင်မှာ ဖြစ်ပါတယ်။ ချေးငွေနဲ့ ဆောင်ရွက်တာဖြစ်တဲ့အတွက်ကြောင့် စီမံကိန်းလုပ်ငန်းများ အောင်မြင် အောင် အလေးထားဆောင်ရွက်သင့်ပါတယ်။ နောက်လုပ်ငန်းပိုင်းဆိုင်ရာတွေနဲ့ ပတ်သက်ပြီးတော့မှ လုပ်ငန်းပိုင်း စီမံကိန်းတစ်ရပ်ရပ် အခြေခံပညာကျောင်းတွေမှာ အရည်အသွေး တိုးတက်လာစေရန် အပိုင်းနဲ့ ပတ်သက် ပြီးတော့မှ အခြေခံပညာကျောင်းတွေမှာ အရည်အသွေးမြှင့်တင်ဖို့ ဆိုလို့ရှိရင် တကယ့် ခရိုင်၊ မြို့နယ် ပညာရေးမှူးများ၊ ကျောင်းအုပ်ကြီးများရဲ့ စီမံအုပ်ချုပ်မှု အရည်အသွေး တိုးတက်ရန် အရေးကြီးပါတယ်။ မူဝါဒကောင်းတွေ၊ Policy ကောင်းတွေ ဘယ်လိုပဲ ချမှတ်ပေမယ့် မူလအခြေခံအဆင့် ကျောင်းသားများနဲ့ စတင်ပြီး အကောင်အထည်ဖော်ဆောင်ရွက်ရတဲ့ အပိုင်းတွေမှာ စီမံအုပ်ချုပ်မှုအပိုင်းဟာ အင်မတန်မှ အရေးကြီးပါတယ်။ ကျောင်းတည်ဆောက်ရေးပိုင်းတွေမှာ ဘတ်ဂျက်အလေးထား ဆောင်ရွက်နေရတာ မှန်သော်လည်းပဲ လက်ရှိ မူလတန်းကျောင်းများရဲ့ ဆရာ၊ ဆရာမ မလုံလောက်မှုဟာ မဖွံ့ဖြိုးသေးတဲ့ ကျွန်မတို့နိုင်ငံ အနှံ့အပြားမှာ ကြုံတွေ့နေရတာ ဖြစ်ပါတယ်။ အဲဒီတော့ ဒီ Policy တွေ၊ မူဝါဒတွေကို ပြောင်းပြီးတော့မှ ဒီ ဆရာ၊ ဆရာမ လုံလောက်အောင် ဖြည့်ဆည်းပေးဖို့ အမြန်ဆုံး ဆောင်ရွက်ပေးစေ လိုပါတယ်ရှင်။ နာယကကြီးရှင့်။ ကျောင်းအဆင့်တိုးများနဲ့ ပတ်သက်ပြီးတော့မှ (မူ-လွန်)၊ (လ-ခွဲ) စသဖြင့် အဆင့် တိုးပေးလိုက်လို့ ကျောင်းသားများ ပညာရေးသင်ကြားမှုအပိုင်း လွယ်ကူပေမယ့် ဆရာ၊ ဆရာမတွေရဲ့ သင်ကြားမှုပိုင်းမှာတော့ များစွာ အခက်အခဲကြုံတွေ့နေရတာကိုလည်း တွေ့ရှိရပါတယ်။ ဥပမာပြောမယ် ဆိုလို့ရှိရင် မူလတန်းအဆင့်မှာ KG ကနေပြီးတော့ Grade 4 အထိ ၅ တန်း၊ ကျောင်းသားဦးရေနည်းသည် ပင်ထားဦးတော့ ဆရာဦးရေနဲ့ စာသင်ခန်းအရေအတွက် မမျှဖြစ်နေပါတယ်။ ကျောင်းအုပ်ကြီးများကလည်း သူတို့ရဲ့ အုပ်ချုပ်မှုပိုင်းဆိုင်ရာ ကိစ္စရပ်များ များပြားတဲ့အတွက် သင်ကြားရေးအပိုင်းမှာ အပြည့်အဝတာဝန် မယူနိုင်ကြပါဘူး။ မူလွန်တို့၊ လခွဲတို့မှာဆိုလို့ရှိရင် အလယ်တန်းအဆင့် ဘာသာရပ်တွေက တိုးလာတဲ့ အတွက်ကြောင့်မို့လို့ နိုင်ငံတော်ကချပေးတဲ့ ဆရာဦးရေ ၂ ဦးနဲ့ လက်တွေ့သင်ကြားတဲ့ နေရာမှာ အဆင် မပြေဖြစ်နေပါတယ်။ ဒါကြောင့် ရပ်မိရပ်ဖများက စုပေါင်းပြီးတော့မှ ဆရာ၊ ဆရာမ ငှားရမ်းရတဲ့ ပြဿနာ ဟာလည်း ကြုံတွေ့နေရပါတယ်။ မငှားရမ်းနိုင်တဲ့ ဒေသတွေမှာဆိုလို့ရှိရင် သင်ကြားရေးပိုင်း အခက်အခဲ များစွာ တွေ့ရှိနေရပါတယ်။ နောက်ကျောင်းတွေမှာ ဆိုလို့ရှိရင်လည်း အဆောက်အဦ အခက်အခဲရှိခြင်း၊ အိမ်သာမလုံလောက်ခြင်း၊ ဆရာ၊ ဆရာမ ရုံးခန်း၊ နားနေခန်းစတဲ့ အခက်အခဲတွေလည်း ကြုံတွေ့နေရ ပါတယ်။ လမ်းပန်းဆက်သွယ်ရေး ခက်ခဲတဲ့ဒေသတွေမှာ ဆရာ၊ ဆရာမများရဲ့ သွားလာရေး၊ လုံခြုံရေးနဲ့ နေရေးထိုင်ရေးတို့ကိုလည်း အလေးပေး ထည့်သွင်းစဉ်းစားဖို့ လိုအပ်ပါတယ်။ နာယကကြီးရှင်။ ပြောင်းလဲလာတဲ့ ပညာရေးစနစ်သစ်အရ အခြေခံပညာရေးမှာ ဆိုလို့ရှိရင် အလယ်တန်းအဆင့်၊ အထက်တန်းအဆင့်အလိုက် အသိအမှတ်ပြုလက်မှတ်များကို ထုတ်ပေးသွားမှာ ဖြစ်ပြီးတော့မှ ပညာရေးအဆင့်အလိုက် အသက်မွေးဝမ်းကျောင်းပညာရပ်များကိုလည်း တွဲဖက်ဖော်ဆောင် သွားမှာ ဖြစ်တဲ့အတွက် စနစ်သစ်ပညာရေးစနစ်ရဲ့ အခြေခံပညာရေးများကို ကျောင်းသားများ အမှန်တကယ် တတ်ကျွမ်းရန် လိုအပ်ပါတယ်။ တိုင်းပြည်တစ်ပြည် ဖွံ့ဖြိုးတိုးတက်ဖို့ လူ့စွမ်းအားအရင်းအမြစ်တွေ ဖွံ့ဖြိုးဖို့ လိုပါတယ်။ ပညာတတ်ဖို့လိုပါတယ်။ ပညာရေးက အရေးကြီးပါတယ်ဆိုတာကို ဖွံ့ဖြိုးပြီးတိုင်းပြည် တွေကို ကြည့်မယ်ဆိုလို့ရှိရင် အထင်အရှားတွေ့မြင်နိုင်ပါတယ်။ ဒါ့ကြောင့် လုပ်ငန်းအပိုင်း ၂ ဖြစ်တဲ့ ကျောင်းထွက်နိုင်ခြေရှိတဲ့ ကလေးများရဲ့ အရည်အသွေးရှိတဲ့ အခြေခံပညာကို သင်ယူခွင့်တိုးမြှင့်ရေးဆိုတဲ့ စီမံကိန်းအပိုင်းကို ကြိုဆိုပါတယ်။ ကျောင်းထွက်ရခြင်း အကြောင်းရင်းအချို့ကတော့ ငွေကြေးမတတ်နိုင်ခြင်း၊ လမ်းပန်းဆက်သွယ်ရေး မကောင်း၍ လုံခြုံစိတ်ချရမှုမရှိခြင်း၊ ကလေးများရဲ့ အခြေခံပညာအားနည်းခြင်းတို့ဟာ အဓိက အကြောင်းရင်းတွေ ဖြစ်ပါတယ်။ ဒီနေရာမှာ ကလေးရဲ့ အခြေခံပညာ အားနည်းရခြင်းအကြောင်းကို ကျောင်းသား၊ ဆရာ၊ မိဘ စုပေါင်းအဖြေရှာပြီးတော့မှ နိုင်ငံတော်မှ စောင့်ရှောက်ရမှာ ဖြစ်ပါတယ်။ အခြေခံပညာရေးဦးစီးဌာနမှ ခရိုင်အဆင့်၊ မြို့နယ်အဆင့် တာဝန်ရှိသူများမှ မဲဆန္ဒနယ် အသီးသီးမှာရှိတဲ့ သက်ဆိုင်ရာဒေသအလိုက် ပြည်သူကရွေးကောက်တင်မြှောက်ထားတဲ့ ပြည်သူ့ကိုယ်စားလှယ်များနဲ့ ညှိနှိုင်းတိုင်ပင်ဆွေးနွေးပြီး ပူးပေါင်းဆောင်ရွက်ဖို့လည်း အရေးကြီးပါတယ်။ နာယကကြီးရှင့်။ လုပ်ငန်းစီမံကိန်းအပိုင်း ၃ ကတော့ အင်မတန်မှ အရေးကြီးပါတယ်။ ပြည်သူ့ ဘဏ္ဍာစီမံခန့်ခွဲမှု၊ လူ့စွမ်းအားအရင်းအမြစ် စီမံခန့်ခွဲမှုစနစ်များ အားကောင်းဖို့ လိုအပ်သလို စနစ်ကို အကောင်အထည်ဖော်ဆောင်ကြမယ့် ပုဂ္ဂိုလ်များအနေနဲ့လည်း အဂတိတရားကင်းဖို့၊ လူမှန်နေရာမှန်ဖြစ်ဖို့၊ တိုင်းပြည်တာဝန်ပုခုံးပြောင်း တာဝန်ထမ်းဆောင်ကြမယ့် အနာဂတ်လူငယ်များအပေါ်မှာ စေတနာကောင်း မက အကတင်ခင် ဦးတင်ပါတယ်ခင်ဝတင်ပါတယ် ။</speech>
<speech type="speaker">ဦးထိန်ဝင်း ဧရာဝတီတိုင်းဒေသကြီး မဲဆန္ဒနယ်အမှတ်(၄) ဆွေးနွေးဖို့ဖြစ်ပါတယ်။</speech>
<speech><mp id="1340">ဦးထိန်ဝင်း(မဲဆန္ဒနယ်အမှတ်-၄၊ ဧရာဝတီတိုင်းဒေသကြီး)</mp>ပြည်ထောင်စုလွှတ်တော် နာယကကြီးနှင့်တကွ အားလုံးကို မင်္ဂလာပါလို့ နှုတ်ခွန်းဆက်သ ဂါရဝပြုပါတယ်။ ကျွန်တော်ကတော့ ဧရာဝတီတိုင်းဒေသကြီးအမှတ်(၄) မဲဆန္ဒနယ်က အမျိုးသားလွှတ်တော် ကိုယ်စားလှယ် ဦးထိန်ဝင်း ဖြစ်ပါတယ်။ ကျွန်တော့အနေနဲ့ ပညာရေးဝန်ကြီးဌာနက လူတိုင်းအကျုံးဝင် အရည်အသွေးမီ ပညာရေးလုပ်ငန်း အစီအစဉ် အကောင်အထည်ဖော် ဆောင်ရွက်ရန်အတွက် ကမ္ဘာ့ဘဏ်ရဲ့ အပြည်ပြည်ဆိုင်ရာ ဖွံ့ ဖြိုးရေးအဖွဲ့ (IDA) ထံမှ အမေရိကန်ဒေါ်လာသန်း ၁၀၀ ချေးယူငွေရယူရေးကိစ္စနဲ့ ပတ်သက်ပြီးတော့ ထောက်ခံအကြံပြု ဆွေးနွေး သွားမှာ ဖြစ်ပါတယ်ခင်ဗျာ။ နာယကကြီးခင်ဗျာ။ ပညာရေးဝန်ကြီးဌာနက ပြည်နယ်နဲ့တိုင်း အသီးသီးမှာရှိတဲ့ မြို့နယ်ပေါင်း ၃၃၀ အနက် မြို့နယ် ၁၁၅ မြို့နယ်အတွင်းမှ အခြေခံပညာကျောင်းများရှိ ကလေးများအားလုံး အရည် အသွေးမီ ပညာသင်ယူခွင့်ရရှိဖို့နဲ့ ကျောင်းပြင်ပ ရောက်နေတဲ့ ကျောင်းနေအရွယ် ကလေးတွေကို သင်ယူမှု အခွင့်အလမ်းတွေ ဖန်တီးပေးဖို့ ၄ နှစ်စီမံကိန်းဆောင်ရွက်သွားမှာ ဖြစ်ပြီးတော့ ဒီစီမံကိန်းရဲ့ တန်ဖိုးက အမေရိကန်ဒေါ်လာ သန်း ၁၈၀ ကုန်ကျမယ်လို့ သိရပါတယ်။ အဲဒီမှာ ကမ္ဘာ့ဘဏ်မှ ချေးငွေက 631.pos: 2001 Global Partnership for Education q 6000sợEG Grant m 631.pos: 90 . ဥပရောပသမဂ္ဂ (EU) မှ ထောက်ပံ့ငွေ ဒေါ်လာ ၁၀ သန်း၊ စုစုပေါင်း စီမံကိန်းတန်ဖိုး အမေရိကန်ဒေါ်လာ သန်း ၁၈၀ လို့ သိရပါတယ်။ ကျွန်တော်တို့နိုင်ငံမှာ အခြေခံပညာကျောင်းပေါင်းဟာ ၄၇,၄၇၂ ကျောင်း ရှိပြီးတော့ ကျောင်းသူကျောင်းသားပေါင်းက ၉ သန်းကျော်ရှိတယ်လို့ သိရပါတယ်။ စီမံကိန်း ဆောင်ရွက်မယ့် ကျောင်းပေါင်းက ၁၈,၄၇၆ ကျောင်း ရှိပြီးတော့ ကျောင်းသူကျောင်းသား ၃,၀၄၂,၅၃၄ ဦး အတွက် အရည်အသွေးမီ ပညာရေးလုပ်ငန်းအစီအစဉ်များကို ဆောင်ရွက်ပေးမှာ ဖြစ်တယ်လို့ သိရပါတယ်။ နာယကကြီးခင်ဗျာ။ ကျွန်တော်တို့ မြန်မာနိုင်ငံဟာ ခေတ်အဆက်ဆက် အာဏာရှင်စနစ်ဆိုးကြောင့် အဖက်ဖက်မှ ဆင်းရဲနိမ့်ကျသွားခဲ့တာ အားလုံးအသိပဲ ဖြစ်ပါတယ်။ ဒါ့ကြောင့် နိမ့်ကျနေတဲ့ စီးပွားရေး၊ လူမှုရေး၊ ကျန်းမာရေး၊ ပညာရေး အစစဖွံ့ဖြိုးတိုးတက်လာအောင် စီမံကိန်းများချမှတ်ပြီးတော့ လုပ်ငန်းတွေ အကောင်အထည်ဖော် ဆောင်ရွက်နေရပါတယ်။ အဲဒီလိုဆောင်ရွက်ရာမှာ ပြင်ပမှ အကူအညီရငွေများနဲ့ ချေးငွေများပေါင်းစပ်ပြီးတော့ ဆောင်ရွက်နေရတာ ဖြစ်ပါတယ်။ ချေးငွေတွေကိုလည်း လူ့စွမ်းအားအရင်းအမြစ် ဖွံ့ဖြိုးတိုးတက်ရေးအတွက် ပညာရေးကဏ္ဍမှာ ရင်းနှီးမြှုပ်နှံနေရသလို နိုင်ငံအတွက် အခြေခံလိုအပ်ချက် ဖြစ်တဲ့ လျှပ်စစ်မီးရရှိရေး၊ လယ်ယာစိုက်ပျိုးရေး၊ လမ်းပန်းဆက်သွယ်ရေး၊ သယ်ယူပို့ဆောင်ရေးနဲ့ လူထု အခြေပြု လုပ်ငန်းများမှာ ရင်းနှီးမြှုပ်နှံဖို့အတွက် အဓိကထား ချေးယူနေရတယ်လို့ သိရပါတယ်။ အဲဒီ အထဲမှာမှ ပညာရေးအဆင့်အတန်းမြင့်မားလာဖို့ NESP စီမံကိန်း ၂၀၁၆ ခုနှစ်မှ ၂၀၂၁ ခုနှစ်အထိ ချမှတ်ပြီးတော့ အကောင်အထည်ဖော်ဆောင်ရွက်နေချိန် ဖြစ်ပါတယ်။ ကျွန်တော်တို့ လွှတ်တော်က လည်းပဲ ပညာရေးအဆင့်အတန်း မြင့်မားလာစေဖို့အတွက် ၂၀၁၈-၂၀၁၉ ဘဏ္ဍာနှစ်မှာ ၂.၁ ထရီလီယံ ခွင့်ပြုပေးခဲ့ပြီးတော့ ယခုနှစ် ၂၀၁၉-၂၀၂၀ ဘဏ္ဍာနှစ်မှာ ၂.၇၁၁ ထရီလီယံအထိ ပညာရေးဘတ်ဂျက်ကို တိုးမြှင့်ချထားပေးခဲ့တဲ့အပြင် အခြေခံပညာကျောင်းသူ/ ကျောင်းသား ၃.၃ သန်း အာဟာရဖွံ့ဖြိုးစေရန် အတွက် တစ်ဦးလျှင်တစ်ကြိမ် ၃၀၀ ကျပ်နှုန်းနဲ့ နွားနို့တိုက်ဖို့ခွင့်ပြုပေးခဲ့တာမှာ နို့တစ်ကြိမ်တိုက်လျှင် ကျောင်းသူ၊ ကျောင်းသား ၃.၃ သန်းအတွက် သိန်းပေါင်း ၉၉၀၀ ကျသင့်ပြီး တစ်နှစ်လုံး (၂၂) ကြိမ်နို့တိုက်ဖို့ ကျပ်သန်းပေါင်း ၂၁,၇၈၀ ကို ခွင့်ပြုပေးထားပြီးဖြစ်ပါတယ်ခင်ဗျား။ နာယကကြီးခင်ဗျား။ နိုင်ငံတကာမှ ပေးအပ်တဲ့ ငွေကြေးအကူအညီများကို အသုံးပြုတဲ့နေရာ မှာလည်း ပွင့်လင်းမြင်သာမှုရှိခြင်း၊ ထိရောက်စွာ အသုံးပြုခြင်းနဲ့ တာဝန်ခံခြင်းတို့ဖြင့် ဆောင်ရွက်နိုင်ရန် နိုင်ငံတော်၏ အတိုင်ပင်ခံပုဂ္ဂိုလ် ဥက္ကဋ္ဌအဖြစ် ပါဝင်တဲ့ ဖွံ့ဖြိုးမှုအကူအညီများ ညှိနှိုင်းရေးအဖွဲ့ကိုလည်းပဲ ဖွဲ့စည်းဆောင်ရွက်လျက်ရှိနေတယ်လို့ သိရပါတယ်။ နာယကကြီးခင်ဗျား။ သက်ဆိုင်ရာဝန်ကြီးဌာနတွေရဲ့ မူဝါဒ၊ ရည်မှန်းချက်တွေနဲ့အညီ ပြည်ပ ချေးငွေတွေ ရယူပြီး အကောင်အထည်ဖော်ဆောင်ရွက်နေတဲ့ စီမံကိန်းတွေရဲ့ အတော်များများဟာ အကြောင်း ကြောင်းတွေကြောင့် မျှော်မှန်းထားချက်အတိုင်း အောင်မြင်မှု မရှိတာတွေ၊ အားနည်းမှုရှိနေတာတွေကို တွေ့မြင်နေရပါတယ်။ သက်ဆိုင်ရာဝန်ကြီးဌာနအနေနဲ့ စီမံကိန်းရည်မှန်းချက်များ သတ်မှတ်ချိန်အတွင်း ပြီးစီးအောင် ဆောင်ရွက်ဖို့နဲ့ လေလွင့်ဆုံးရှုံးမှု မရှိစေရေးတို့ကို အလေးထားဆောင်ရွက်သင့်ကြောင်း အကြံပြုတိုက်တွန်းလိုပါတယ်။ ကိုယ့်မှာရှိလို့တော့မဟုတ်ပါဘူး။ ချေးငှားပြီးတော့ လုပ်ရတာ ဖြစ်ပါတယ်။ အမှန်တကယ်လည်းလိုအပ်နေပြီးတော့ လုပ်သင့်လုပ်ထိုက်တဲ့ အလုပ်လည်းဖြစ်နေတာမို့ ဒီစီမံကိန်း ဆောင်ရွက်မှာကို ကျွန်တော့အနေနဲ့ ဝမ်းမြောက်စွာ ကြိုဆိုထောက်ခံပါတယ်။ ဒါပေမဲ့ ငွေကုန်တာကို မနှမြောဘူး။ ငွေကုန်သလောက် စီမံကိန်းလည်း အောင်မြင်တယ်။ အကျိုးရှိတယ်ဆိုရင် ကျေနပ်ရမှာ ဖြစ်ပါတယ်။ စီမံကိန်းအကြောင်းပြုပြီးတော့ ဆီးသီးဗန်း မှောက်တဲ့ ပုံစံမျိုးကိုတော့ လက်မခံနိုင်ပါဘူး။ အကျင့်ပျက်ခြစားမှု၊ အလွဲသုံးစားမှု၊ အဂတိလိုက်စားမှု၊ လာဘ်ပေး လာဘ်ယူမှုတွေ ရှိနေပြီးတော့ ချေးငွေတွေ၊ ထောက်ပံ့ပေးငွေတွေ ကုန်သာသွားတယ်။ စီမံကိန်းလည်း မအောင်မြင်၊ အကျိုးလည်း မရှိဘူးဆိုရင် နိုင်ငံတော်အတွက် ကြွေးမြီဝန်ထုပ်ဝန်ပိုးသာ ဖြစ်လာမှာမို့ ဒီလိုမဖြစ်အောင် တာဝန်ရှိသူအဆင့်ဆင့်က ထိန်းသိမ်းကြပ်မတ်သင့်ပါကြောင်း တိုက်တွန်းရင်းနဲ့ ပညာရေး ဝန်ကြီးဌာန လူတိုင်းအကျုံးဝင်ပညာရေးလုပ်ငန်း အစီအစဉ် ဆောင်ရွက်ရန်အတွက် ကမ္ဘာ့ဘဏ်မှ အပြည်ပြည်ဆိုင်ရာဖွံ့ဖြိုးရေး (IDA) ထံမှ အမေရိကန်ဒေါ်လာသန်း ၁၀၀ ချေးယူရေးကိစ္စအား ထောက်ခံ ကြောင်းပြောကြားရင်း နိဂုံးချုပ်အပ်ပါတယ်ခင်ဗျာ။ အားလုံးကို ကျေးဇူးတင်ပါတယ်။</speech>
<speech type="mc">အစည်းအဝေးခေတ္တရပ်နားခြင်း ၊ လွှတ်တော်ကိုယ်စားလှယ်များခင်ဗျာ။ အစည်းအဝေးကို ၃၀ မိနစ်ခန့် ခေတ္တရပ်နားမှာ ဖြစ်ပါတယ်။</speech>
<speech type="mc">ပြည်ထောင်စုလွှတ်တော်နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံးထွက်ခွာနိုင်ကြပါပြီခင်ဗျား။</speech>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနဲ့ ဧည့်သည်တော်များခင်ဗျာ။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျာ။ အစီအစဉ် (၁၀)ကို ဆက်လက် ဆောင်ရွက်သွားပါမယ်။ ဦးလှဆန်း မကွေးတိုင်းဒေသကြီး မဲဆန္ဒနယ်အမှတ်(၁) ဆွေးနွေးဖို့ဖြစ်ပါတယ်။</speech>
<speech><mp id="1276">ဦးလှဆန်း(မဲဆန္ဒနယ်အမှတ်-၁၊ မကွေးတိုင်းဒေသကြီး)</mp>ပြည်ထောင်စုလွှတ်တော် နာယက ကြီးနှင့်တကွ အားလုံးကို မင်္ဂလာပါလို့ မကွေးတိုင်းဒေသကြီး၊ မဲဆန္ဒနယ်အမှတ်(၁) အမျိုးသားလွှတ်တော် ကိုယ်စားလှယ် ကျွန်တော်ဦးလှဆန်းမှ နှုတ်ခွန်းဆက်သအပ်ပါတယ်။ ပညာရေးဝန်ကြီးဌာနက လူတိုင်း အကျုံးဝင် အရည်အသွေးမီ ပညာရေးလုပ်ငန်းအစီအစဉ် အကောင်အထည်ဖော် ဆောင်ရွက်ရန် ကမ္ဘာ့ဘဏ်၏ အပြည်ပြည်ဆိုင်ရာ ဖွံ့ဖြိုးရေးအဖွဲ့ (IDA) ထံမှ အမေရိကန်ဒေါ်လာ သန်း ၁၀၀ ချေးငွေရယူရေးကိစ္စနှင့် စပ်လျဉ်း၍ ဆက်စပ်တွေးခေါ် ဆွေးနွေးတင်ပြသွားမှာ ဖြစ်ပါတယ်။ လွှတ်တော်ဆိုတာ ပေါ်ပေါက်လာတော့ နိုင်ငံတော်ပိုင် ဘဏ္ဍာငွေပဲဖြစ်ဖြစ် တခြားကမ္ဘာ့ဘဏ်အဖွဲ့အစည်းတွေ၊ ကမ္ဘာ့အဖွဲ့အစည်းတွေကပဲဖြစ်ဖြစ်၊ ချေးယူသုံးစွဲတာဖြစ်ဖြစ် ချပြပြီးတော့ ကျွန်တော် လွှတ်တော်၏ ခွင့်ပြုချက်ရမှသာ သုံးစွဲနိုင်သော အခွင့် အရေးရရှိမှာ ဖြစ်တယ်ဆိုတာ အားလုံးအသိပဲ ဖြစ်ပါတယ်။ ထောက်ပြဝေဖန် ဆွေးနွေးမှုများကိုလည်း ချင့်ချိန်ဝေဖန်သုံးသပ်ပြီး အလေးထားဆောင်ရွက်ပေးဖို့လည်း လိုအပ်ပါလိမ့်မယ်။ လေးစားရပါသော နာယကကြီးခင်ဗျား။ ပြည်ထောင်စုအဆင့်ဝန်ကြီးများဖြစ်တဲ့ ပညာရေးဝန်ကြီး၊ စီမံ/ဘဏ္ဍာ ဒုဝန်ကြီးတို့ကလည်း လွှတ်တော်ထဲမှာ ထောက်ခံချင်လာအောင် ပြောဆိုစည်းရုံးကြလို့ ပြည်သူ့ဝန်ထမ်း နိုင်ငံ့ဝန်ထမ်း အရာထမ်း၊ အမှုထမ်းများကလည်း ယခုကဲ့သို့သော လူတိုင်းအကျုံးဝင် အရည်အသွေးမီ ပညာရေးလုပ်ငန်း အစီအစဉ်အား တာဝန်ယူ၊ တာဝန်ခံမှုအဆင့် အပြည့်ဖြင့် စီမံဆောင်ရွက် သွားကြရန် အထူးလိုအပ်ပါကြောင်း ဆွေးနွေးတင်ပြလိုပါတယ်။ ားဖြင့် ၄ နှစ်စီမံကိန်း ကာလ စီမံကိန်းအကောင်အထည်ဖော်ဆောင်ရွက်ရာမှာ မှန်မှန်ကန်ကန် ဆောင်ရွက်ဖို့လိုအပ်ပါကြောင်း ထပ်လောင်းတင်ပြပါရစေ။ မှန်ကန်သင့်တော်သည့် လူသားအရင်းအမြစ် ပေါ်ထွန်းစေဖို့ နည်းပညာများ ရရှိစေဖို့ရန် အားလုံးသိတဲ့အတိုင်းပါပဲ ငွေအရင်းအနှီးလိုအပ်ပါတယ်။ ပညာရေးရင်းနှီးမြှုပ်နှံမှု စိုက်ထုတ် မှုက ပြန်မရနိုင်သော အရင်းအနှီးစိုက်ထုတ်မှုလို့ဆိုခဲ့တာလည်း မှတ်မိကြမယ်ထင်ပါတယ်။ မှန်ကန်သော သင့်တော်သည့် လူသားအရင်းအမြစ်တွေ၊ နည်းပညာတွေ သူ့နေရာနဲ့သူ စီမံဆောင်ရွက်အသုံးပြုရမယ် ဆိုရင် ငွေဆိုတာရှာရတာ လွယ်လွယ်လေးပါ။ လွယ်ကူပါတယ်လို့ ကျွန်တော့အနေဖြင့် တင်ပြလိုပါတယ်။ လေးစားရပါသော နာယကကြီးခင်ဗျာ။ လူတိုင်းအကျုံးဝင် အရည်အသွေးမီ ပညာရေးလုပ်ငန်းစဉ် စီမံကိန်းအတွက် ဆောင်ရွက်ရန် ရည်ရွယ်ချက်များကလည်း ကောင်းမွန်ပါတယ်။ ပညာရေးဝန်ကြီးဌာန နယ်ပယ်စုံချို့တဲ့မှုညွှန်းကိန်း၊ ဝေးလံခက်ခဲတဲ့ ညွှန်းကိန်း၊ ပညာရေးညွှန်းကိန်း၊ ကျန်းမာရေးညွှန်းကိန်း များဖြင့် စိစစ်ပြီး စံသတ်မှတ်ချက် ကိုက်ညီသော မြို့နယ် ၁၁၅ မြို့နယ်၊ အခြေခံပညာကျောင်းပေါင်း တစ်သောင်းခွဲခန့် စီမံကိန်းအကောင်အထည်ဖော် ဆောင်ရွက်ရန် ကမ္ဘာ့ဘဏ်ရဲ့ အပြည်ပြည်ဆိုင်ရာ ဖွံ့ ဖြိုးရေးအဖွဲ့ထံမှ အမေရိကန်ဒေါ်လာ သန်း ၁၀၀ ချေးယူပြီးတော့ Global Partnership for Education မှ ထောက်ပံ့ငွေ အမေရိကန်ဒေါ်လာသန်း ၇၀၊ ဥရောပသမဂ္ဂ (EU) ထံမှ အမေရိကန်ဒေါ်လာ ၁၀ သန်း အမေရိကန်ဒေါ်လာ သန်း ၁၈၀ ဖြင့် စီမံဆောင်ရွက်ရမည်ဖြစ်ကြောင်း သိရှိပါ၍ ကြိုဆိုထောက်ခံပါတယ်။ မြို့နယ် ၁၁၅ မြို့နယ်မှာ ထူးခြားတာက ရခိုင်ပြည်နယ်အတွက် အားလုံးသော ၁ရ မြို့နယ်ရွေးချယ် ထားသည်ကို တွေ့ရှိရပါတယ်။ ကိုယ်စားလှယ်များ လိုအပ်ချက် ဆွေးနွေးမှုကိုလည်း စာရင်းထဲမှာပါသည့် မြို့နယ်များကို မပယ်ဖျက်ဘဲ ဖြည့်စွက်ရက ဖြည့်စွက်ပေးစေလိုပါတယ်။ ပညာရေးဝန်ကြီး တင်ပြသော လုပ်ငန်းစဉ် ၂ မှာ ကျောင်းထွက်နိုင်ခြေရှိသော ကလေးများအတွက် အရည်အသွေးရှိသော အခြေခံပညာရေး ရှိစေရန် ရွှေ့ပြောင်းမိသားစုတွေရှိသော ရွေ့လျားကလေးများ၊ တိုင်းရင်းသားလူမျိုးကလေးများရဲ့ ပညာရေး ဆောင်ရွက်နေသူများနှင့် ပူးပေါင်းဆောင်ရွက်မည်ဟုဆိုပါသဖြင့် အဖက်ဖက်က ပညာရေးကဏ္ဍ ယိုယွင်း နေသော ကျွန်တော်တို့နိုင်ငံအတွက် တင်ပြမှုအတွက်တော့ အားတက်ကျေနပ်မိပါတယ်။ လက်တွေ့ ဥပမာအနေဖြင့် တင်ပြရသော် ကျွန်တော့မဲဆန္ဒနယ်မြေ မကွေးမြို့နယ် မြင်းကင်း၊ မယ်လှတောင်အုပ်စု၊ ချောင်းဖြူကျေးရွာ အစိုးရအလယ်တန်းကျောင်းမှာ ကျောင်းထွက်တာများပါ၍ ကလေးကျောင်းထွက်တာ များပါ၍ Eye Project စီမံချက်တစ်ရပ် ယခုရေးဆွဲပြီးတော့ လက်တွေ့ဆောင်ရွက်နေကြောင်း ယခု ရက်ပိုင်းအတွင်းမှာ သိခဲ့ရပါတယ်။ ဒုတိယအကြိမ် လွှတ်တော်များကျင်းပစဉ် ပညာရေးဝန်ကြီးဌာနက လိုအပ်သည့် ကျောင်း အဆောက်အအုံများ တိုးချဲ့ဆောက်လုပ်ပေးသလို လွှတ်တော်ကိုယ်စားလှယ်များကလည်း မိမိမဲဆန္ဒနယ် မြေအတွက် တောင်းဆိုဆောင်ရွက်ကြတာ အားလုံးအသိပါပဲ။ ယခင့်ယခင်တည်းက ဆောင်ရွက်ခဲ့ကြမယ်ဆိုရင် ယခုလို ဘဏ္ဍာငွေသုံးစွဲခွင့် ယခုလို စီမံကိန်းများ များများဆောင်ရွက်နိုင်ပါ လိမ့်မယ်။ ကမ္ဘာ့ဘဏ်က ချေးငှားစရာလိုချင်မှ လိုပါလိမ့်မယ်။ ပြည်ထောင်စုလွှတ်တော် နာယကကြီးခင်ဗျာ။ ပြည်ထောင်စုလွှတ်တော်မှာ စီမံဘဏ္ဍာဒုဝန်ကြီး တင်ပြခဲ့တဲ့ အပိုင်းမှာ ချေးငွေအသုံးစရိတ်များကို ထိရောက်စွာဖြင့် အလေအလွင့်မရှိအောင် ထိန်းသိမ်း ကြပ်မတ်ဆောင်ရွက်ပြီးတော့ စီမံကိန်းကို တိုးတက်မှု အစီရင်ခံစာများကို ပုံမှန်တင်ပြရန် လိုအပ်ပါကြောင်းဟု ဆိုထားပါသဖြင့် ပြီးခဲ့တဲ့အစိုးရလက်ထက် ဆီးသီးဗန်းမှောက်တယ်ဆိုတဲ့စကားရပ် ထင်ရှားတဲ့သာဓက တစ်ရပ်ပါ။ ကျွန်တော့အနေဖြင့် နိဂုံးချုပ်တင်ပြရသော် ဆီးသီးဗန်းမှောက်မှပျောက်တပ်သလို မမှောက်ခင် ပျောက်မှာကိုလည်း စိုးရိမ်မိပါတယ်။ ဒါကြောင့် စီမံဘဏ္ဍာဒုဝန်ကြီး တင်ပြသလို စီမံကိန်းကာလမှာ ကြပ်မတ်ထိန်းသိမ်းထားဖို့လိုမည် ဖြစ်ပါကြောင်း ကျွန်တော့အနေဖြင့် တင်ပြရင်း နိဂုံးချုပ်အပ်ပါတယ်။ အားလုံးကိုကျေးဇူးတင်ပါတယ်။</speech>
<speech type="speaker">ဦးဘုန်းမြင့်အောင် ဒိုက်ဦးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1432">ဦးဘုန်းမြင့်အောင်(ဒိုက်ဦးမဲဆန္ဒနယ်၊ ပဲခူးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုအဆင့် အဖွဲ့အစည်းဝင်များ၊ ပြည်ထောင်စု လွှတ်တော် ကိုယ်စားလှယ်များနှင့် ဧည့်သည်တော်များအားလုံး မင်္ဂလာပါလို့ ဦးစွာနှုတ်ခွန်းဆက်သအပ် ပါတယ်။ ကျွန်တော်ကတော့ ပဲခူးတိုင်းဒေသကြီး၊ ဒိုက်ဦးမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးဘုန်းမြင့်အောင်ဖြစ်ပါတယ်။ နိုင်ငံတော်သမ္မတထံမှ ပေးပို့ထားသော ပညာရေးဝန်ကြီးဌာနက လူတိုင်း အကျုံးဝင် အရည်အသွေးမီ ပညာရေးလုပ်ငန်းအစီအစဉ် အကောင်အထည်ဖော် ဆောင်ရွက်ရန်အတွက် ကမ္ဘာ့ဘဏ်၏ အပြည်ပြည်ဆိုင်ရာဖွံ့ဖြိုးရေးအဖွဲ့ (IDA) ထံမှ အမေရိကန်ဒေါ်လာ သန်း ၁၀၀ ချေးငွေ ရယူရေးကိစ္စကို ထောက်ခံအကြံပြု ဆွေးနွေးသွားမှာဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ ယနေ့ျွန်တော် တို့ရဲ့ ပြည်ထောင်စုသမ္မတမြန်မာနိုင်ငံကို ပညာရေးဖြင့် ခေတ်မီဖွံ့ဖြိုးတိုးတက်သော နိုင်ငံတော်သစ်ဆီသို့ ဦးတည်လျှောက်လှမ်းနေတဲ့ ြစ်ပါတယ်။ ဒီလိုလျှောက်လှမ်းရာမှာ ပညာရေးအတွက် ပညာရေး ဝန်ကြီးဌာနအနေဖြင့် နယ်ပယ်စုံချို့တဲ့မှုညွှန်းကိန်း၊ ဝေးလံခက်ခဲမှုညွှန်းကိန်း၊ ပညာရေးညွှန်းကိန်း၊ ကျန်းမာရေး ညွှန်းကိန်းများဖြင့် စိစစ်၍ စံသတ်မှတ်ချက်နှင့် ကိုက်ညီသော မြို့နယ် ၁၁၅ မြို့နယ်ရှိ အခြေခံပညာ ကျောင်း ၁၅၀၀၀ ခန့်အား လူတိုင်းအကျုံးဝင် အရည်အသွေးမီ ပညာရေးလုပ်ငန်း အစီအစဉ် အကောင် အထည်ဖော်ဆောင်ရွက်ရန်အတွက် ချေးယူခြင်းဖြစ်တယ်လို့ သိရပါတယ်။ ချေးငွေမှာ ဆိုင်းငံ့ကာလ ၅ နှစ်၊ ပြန်ဆပ်ကာလ ၂၅ နှစ်၊ စုစုပေါင်း ၃၀ နှစ်ဖြစ်ပြီး အတိုးနှုန်းမှာ တစ်နှစ်လျှင် ၁.၂၅ ရာခိုင်နှုန်း၊ ဝန်ဆောင်ခမှာ ၀.၇၅ ရာခိုင်နှုန်း ဖြစ်တဲ့အတွက် ချေးယူသင့်သောငွေ ဖြစ်ပါတယ်။ ဒါပေမယ့် စဉ်းစားဖို့က ကျွန်တော်တို့ လူကြီးသူမများ ဆုံးမစကားရှိပါတယ်။ မရှိ၍မသုံးဖြုန်းသူထက် ရှိ၍မသုံးဖြုန်းသူက ပို၍ ယခုလက်ရှိ ကျွန်တော်တို့ နိုင်ငံအခြေအနေကတော့ မရှိ၍ချေးငှားပြီး သုံးဖြုန်းမည်ဆိုရင်တော့ ပို၍ညံ့၏လို့ ဆိုရပါလိမ့်မယ်။ ဒါကြောင့် ထိုချေးငွေများကို ချေးငွေသာကုန် ဘာမှပြည်သူလူထုအကျိုး မရှိတဲ့အဖြစ်မျိုး မဖြစ်စေရန် အရေးကြီးသလို ခြိုးခြံချွေတာဖို့လည်း လိုအပ်လှပါတယ်။ နာယကကြီးခင်ဗျား။ စီမံကိန်းကို ၂၀၁၉-၂၀၂၀ ခု၊ ဘဏ္ဍာရေးနှစ်မှ ၂၀၂၂-၂၀၂၃ ခုနှစ်၊ ဘဏ္ဍာရေး နှစ်အထိ ၄ နှစ်တာ ဆောင်ရွက်မည်ဟု သိရပါတယ်။ ထိုသို့ စီမံကိန်း အကောင်အထည်ဖော် ဆောင်ရွက် ရာမှာ နိုင်ငံသူ၊ နိုင်ငံသားတို့ကို အမှန်တကယ် အကျိုးရှိစေရေး၊ အရည်အသွေးပြည့်မီရေး၊ ဘဏ္ဍာငွေ အလေအလွင့်မရှိစေရေးနှင့် အဟောသိကံမဖြစ်စေရေးတို့ကို အထူးဂရုပြုရန် လိုအပ်လှပါတယ်။ အကောင် အထည်ဖော်ရာမှာ ငွေသည် အရေးကြီးဆုံးဖြစ်ပြီး အသိပညာရှင်၊ အတတ်ပညာရှင်များ၏ စိတ်ကောင်း၊ စေတနာကောင်းနှင့် ကျွမ်းကျင်မှုသည်လည်း အရေးကြီးလှပါတယ်။ အရေးကြီးဆုံးမှာ (Monitoring and Evaluation) စောင့်ကြပ် ကြည့်ရှုခြင်းနှင့် အရည်အသွေးကို ဆန်းစစ်အကဲဖြတ်ခြင်းတို့ ဖြစ်ပါတယ်။ စောင့်ကြပ်ကြည့်ရှုခြင်းနှင့် အရည်အသွေးကို ဆန်းစစ်အကဲဖြတ်ခြင်း လုပ်ရာမှာလည်း လုပ်တဲ့သူ၊ အဖွဲ့ အစည်းတို့မှာ လုပ်ငန်းနားလည်ပြီး ဆန်းစစ်တတ်သော၊ သိသော၊ နားလည်သော အရည်အချင်း ရှိရပါ မယ်။ တစ်ကြိမ်တစ်ခါ၊ ရံဖန်ရံခါ မဟုတ်ဘဲနဲ့ ရေရှည်ထိန်းထားတဲ့ ဆန်းစစ်မှု (Sustainable) ဖြစ်ပြီးတော့ စနစ်တကျရှိမှု (Systematic) ဖြစ်ရန် လိုအပ်လှပါတယ်။ စီမံကိန်း အကောင်အထည်မဖော်မီ စ၊ လယ်၊ ဆုံး ဆန်းစစ်ရပါမယ်။ နာယကကြီးခင်ဗျာ။ ယခုချေးငွေဖြင့်ဆောင်ရွက်ရန် မြို့နယ်များကို သတ်မှတ်ထားသော စံများဖြင့် ရွေးချယ်ထားပြီး အခြေခံပညာရေးကျောင်းသူ၊ ကျောင်းသား ၃ သန်းခန့်သည် အကျိုးကျေးဇူးရမည်ဟု သိရပါတယ်။ အလွန်ကောင်းမွန်ပြီး ကြိုဆိုလက်ခံရသော အချက်အရ ပညာရေးဝန်ကြီးဌာန လက်အောက်ရှိ အရာထမ်း၊ အမှုထမ်းများ၏ ဘဏ္ဍာရေးနှင့် လူ့စွမ်းအားအရင်းအမြစ် စီမံခန့်ခွဲမှုများ တိုးတက်ခြင်းသည် စနစ်သစ်ပညာရေးအတွက် လွန်စွာအထောက်အကူပြုမည့်အချက် ဖြစ်ပါတယ်။ ၎င်းတို့ကို လေ့လာ ကြီးကြပ်ခြင်း၊ ကျောင်းများဖွံ့ဖြိုးတိုးတက်စေရန် အစီအမံကောင်းများသည် သင်ယူမှုပြီးမြောက်ခြင်း လက်မှတ်ပေးသည့် ယခုပညာရေးစနစ်အတွက် အရည်အချင်းရှိစွာ ပြီးမြောက်အောင်မြင်သော ကျောင်းသား လူငယ်များ မွေးထုတ်ပေးနိုင်မည်ဟု ယုံကြည်ပါတယ်။ ထို့အပြင် လူမှုစီးပွားဘဝနိမ့်ကျသော ကျွန်တော်တို့ နိုင်ငံတွင် အလုပ်လုပ်နေရသော ကလေးသူငယ်များအတွက် ကျောင်းပြင်ပ ပညာရေး သင်ယူနိုင်ရန် အလွန် အရေးကြီးလှပါတယ်။ ယခုစီမံကိန်း ဆောင်ရွက်မှုတွင် ကျောင်းသား ၇၇,၀၀၀ ခန့် သည် အရည်အသွေးမီ ကျောင်းပြင်ပ ပညာရေးကို သင်ယူနိုင်မည်ဆိုခြင်းမှာ အလွန်ကောင်းမွန်လှသော လုပ်ငန်းဖြစ်သဖြင့် မည်ကဲ့သို့ အကောင်အထည်ဖော် ဆောင်ရွက်မည်ကို ရှင်းပြစေလိုပါတယ်။ တိုးချဲ့ဆောင်ရွက်မည့် Decentralizing Funding to Schools စီမံကိန်းကို လက်ခံကြိုဆိုသော်လည်း ယခုစီမံကိန်းမှာ ပြည်သူ့ ဘဏ္ဍာစီမံခန့်ခွဲမှု၊ ကြီးကြပ်မှုများကို ယခုထက်ပိုမို စနစ်ကျစွာ ဆောင်ရွက်နိုင်စေရန် လေ့ကျင့်သင်ကြား ပေးနိုင်မှသာ ရည်မှန်းကျောင်းသားများအတွက် ထိရောက်စွာ အကျိုးဖြစ်ထွန်းမည်ဟု အကြံပြုဆွေးနွေး လိုပါတယ်။ နာယကကြီးခင်ဗျား။ စီမံကိန်းဆောင်ရွက်ရာမှာ လုပ်ငန်းပိုင်း ၄ ပိုင်းဖြင့် ဆောင်ရွက်ခြင်း ဖြစ်တဲ့ အတွက် ရည်ရွယ်ချက်လည်းကောင်းသလို ရည်မှန်းချက်လည်းကောင်းပါတယ်။ စီမံကိန်းအတိုင်း တိကျ မှန်ကန်အောင် ဆောင်ရွက်မည်ဆိုပါက ကျွန်တော်တို့ရဲ့ နောင်မျိုးဆက်သစ် လူသားအရင်းအမြစ် လူငယ် မောင်မယ်များအတွက် လွန်စွာမှ အခွင့်အလမ်း တိုးမြှင့်ပေးနိုင်မည့် အကျိုးကျေးဇူးများ ရရှိလာမှာ ဖြစ်ပါတယ်။ ကျွန်တော်တို့ရဲ့ နိုင်ငံဟာ ဖွံ့ဖြိုးမှုနည်းသည့်အတွက် ဖွံ့ဖြိုးမှုအကူအညီများ ညှိနှိုင်းရေးအဖွဲ့ ဖွဲ့စည်းပြီး ကမ္ဘာတစ်ခုလုံးရှိ မိတ်ဆွေအားလုံး၏ စေတနာနှင့် ရက်ရောသည့် ထောက်ပံ့ကူညီမှုများသည် မြန်မာနိုင်ငံရှိ မျိုးဆက်သစ်တို့၏ အနာဂတ်ပညာရေး တိုးတက်စေရေးအတွက် အထိရောက်ဆုံး သုံးစွဲ နိုင်ရန် ပူးပေါင်းဆောင်ရွက်စေလိုပါတယ်။ နာယကကြီးခင်ဗျား။ နိဂုံးချုပ်အနေဖြင့် ချေးငွေယူထားသော ဝန်ကြီးဌာနအနေဖြင့် တိုင်းပြည် အကျိုးအတွက် ရေတို၊ ရေရှည်၊ နှစ်တို၊ နှစ်ရှည် စီမံကိန်းများ ရေးဆွဲအသုံးပြုတဲ့အခါ သက်ဆိုင်ရာ ဝန်ကြီးမှ အစပြု၍ အောက်ခြေဝန်ထမ်းအထိ ချွေတာခြင်းသည် ငွေရှာခြင်းတစ်မျိုးဖြစ်သည်ဟူသော ဆောင်ပုဒ်ကို လက်ကိုင်ထားကာ အသုံးနဲ့အဖြုန်းခွဲခြားပြီး ဆောင်ရွက်နိုင်ကြပါစေလို့ အကြံပြုရင်း ထောက်ခံဆွေးနွေး လိုက်ရပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒေါ်လှဌေး(ခေါ်)ဒေါ်အုန်းကြည် မန္တလေးတိုင်းဒေသကြီး မဲဆန္ဒနယ်အမှတ် (၄) ဆွေးနွေးဖို့ဖြစ်ပါတယ်။</speech>
<speech><mp id="1290">ဒေါ်လှဌေး(ခေါ်)ဒေါ်အုန်းကြည်(မဲဆန္ဒနယ်အမှတ်-၄၊ မန္တလေးတိုင်းဒေသကြီး)</mp>လေးစား အပ်ပါသော ပြည်ထောင်စုလွှတ်တော်နာယကကြီးနှင့်တကွ ပြည်ထောင်စုအဖွဲ့အစည်းဝင်များ၊ ပြည်ထောင်စု လွှတ်တော်ကိုယ်စားလှယ်များအားလုံးကို မင်္ဂလာပါလို့ နှုတ်ခွန်းဆက်ဂါရဝပြုပါတယ်ရှင်။ ကျွန်မကတော့ မန္တလေးတိုင်းဒေသကြီး မဲဆန္ဒနယ်အမှတ်(၄) က အမျိုးသားလွှတ်တော်ကိုယ်စားလှယ် ဒေါ်လှဌေး(ခေါ်) ဒေါ်အုန်းကြည်ဖြစ်ပါတယ်ရှင်။ လေးစားအပ်ပါသော နာယကကြီးရှင့်။ နိုင်ငံတော်သမ္မတထံမှ ပေးပို့ထားတဲ့ ပညာရေးဝန်ကြီး ဌာနက လူတိုင်းအကျုံးဝင်အရည်အသွေးမီ ပညာရေးလုပ်ငန်းအစီအစဉ် အကောင်အထည်ဖော် ဆောင်ရွက် ရန်အတွက် ကမ္ဘာ့ဘဏ်ရဲ့ အပြည်ပြည်ဆိုင်ရာဖွံ့ဖြိုးရေးအဖွဲ့ (IDA) ထံမှ အမေရိကန်ဒေါ်လာ သန်း ၁၀၀ ချေးငွေရယူရေးကိစ္စနှင့်ပတ်သက်ပြီးတော့ ထောက်ခံဆွေးနွေးသွားမှာဖြစ်ပါတယ်ရှင်။ စီမံကိန်းလုပ်ငန်းကတော့ လူတိုင်းအကျုံးဝင် အရည်အသွေးမီ ပညာရေးလုပ်ငန်း အစီအစဉ် ဖြစ်ပါတယ်။ စီမံကိန်းအကောင်အထည်ဖော်ဆောင်ရွက်မယ့် ဒေသတွေကတော့ နယ်ပယ်စုံ ချို့တဲ့မှု ညွှန်းကိန်း၊ ဝေးလံခက်ခဲညွှန်းကိန်း၊ ပညာရေးညွှန်းကိန်း၊ ကျန်းမာရေးညွှန်းကိန်းများနဲ့ စိစစ်ပြီးတော့ စံသတ်မှတ်ချက်များနဲ့ ကိုက်ညီပြီးတော့ ရွေးချယ်ထားတဲ့ မြို့နယ် ၁၁၅ မြို့နယ်ဖြစ်ပါတယ်။ ရည်ရွယ်ချက် ကတော့ အခြေခံကျောင်းမှာရှိတဲ့ ကလေးတွေအားလုံးဟာ အရည်အသွေးမီအခြေခံပညာရေး အခွင့်အလမ်းများ သင်ယူခွင့်ရရှိဖို့၊ ကျောင်းပြင်ပရောက်နေတဲ့ ကျောင်းနေအရွယ်ကလေးတွေကို သင်ယူမှုအခွင့်အလမ်း ဖန်တီးပေးဖို့နဲ့ ပညာရေးဝန်ထမ်းတွေက ဘဏ္ဍာရေးနှစ် စီမံခန့်ခွဲမှုလုပ်ငန်းများ အားကောင်းလာစေဖို့ တို့ကို ဆောင်ရွက်မယ့် လုပ်ငန်းအစီအစဉ်ဖြစ်ပါတယ်။ စီမံကိန်းကာလကတော့ စာချုပ်အသက်ဝင်ပြီးတဲ့ ရက်ကစပြီးတော့ ၄ နှစ်ဆောင်ရွက်သွားဖို့ စီမံကိန်းတန်ဖိုးကို စုစုပေါင်း အမေရိကန်ဒေါ်လာ သန်း ၁၈၀ ဖြစ်ပါတယ်။ ကမ္ဘာ့ဘဏ်မှ ချေးငွေ အမေရိကန်ဒေါ်လာသန်း ၁၀၀၊ Global Partnership for Education မှ ထောက်ပံ့ငွေ အမေရိကန် ဒေါ်လာသန်း ၇၀၊ ဥရောပသမဂ္ဂ (EU) မှ ထောက်ပံ့ငွေ အမေရိကန်ဒေါ်လာ ၁၀ သန်း၊ စုစုပေါင်း သန်း ၁၈၀ အစီအစဉ်ဖြစ်ပါတယ်။ အဆိုပါစီမံကိန်းဟာ လက်ရှိဆောင်ရွက်နေတဲ့ ကျောင်းများကို ဘဏ္ဍာရေးဆိုင်ရာ ဗဟိုချုပ်ကိုင်မှုလျှော့ချရေး၊ ငွေကြေးထောက်ပံ့မယ့် စီမံကိန်းကို တိုးချဲ့ဆောင်ရွက်ခြင်း ဖြစ်ပါတယ်။ စီမံကိန်းကာလဟာ ၂၀၁၉-၂၀၂၀ ဘဏ္ဍာရေးနှစ်ကနေပြီးတော့ ၂၀၂၂၂၀၂၃ ခု၊ ဘဏ္ဍာရေးနှစ် အထိ ၄ နှစ် သတ်မှတ်ထားပါတယ်။ လေးစားအပ်ပါသော နာယကကြီးရှင့်။ စီမံကိန်းလွှမ်းခြုံတဲ့ မြို့နယ်တွေကတော့ နေပြည်တော်၊ တိုင်းဒေသကြီး၊ ပြည်နယ် စုစုပေါင်း ၁၅ ခုကနေပြီးတော့ မြို့နယ်စုစုပေါင်း ၁၁၅ မြို့နယ်ဆောင်ရွက်မယ့် လုပ်ငန်းအစီအစဉ်ဖြစ်ပါတယ်။ ရခိုင်ပြည်နယ်တစ်ခုလုံးမှာရှိတဲ့ မြို့နယ်ရယ်၊ ရှမ်းပြည်နယ်နဲ့ တနင်္သာရီ တိုင်းတို့မှာ ဦးစားပေးမြို့နယ်အရေအတွက်က အများဆုံးဖြစ်ပါတယ်။ စီမံကိန်းလုပ်ငန်းဌာနကတော့ ၄ ခု ရှိပါတယ်။ နံပါတ်(၁)ကတော့ အခြေခံပညာအရည်အသွေးတိုးတက်ရေးနှင့် အကျုံးဝင်ရေးဖြစ်ပါတယ်။ ကလေးတွေအားလုံး ကျောင်းမှာပျော်ရွှင်ဖို့ သင်ယူမှုဝန်းကျင်ကောင်းဖြစ်ဖို့အတွက် ဖွံ့ဖြိုးရေးစီမံချက်တွေ ရေးဆွဲမယ်။ ဘဏ္ဍာငွေခွဲဝေချထားခြင်းတွေ ဆောင်ရွက်ဖို့နဲ့ ဆရာ၊ ဆရာမ ကျောင်းအုပ်ကြီးတွေရဲ့ စွမ်းဆောင်ရည်မြင့်မားဖို့ လုပ်ငန်းတွေကို ဦးစားပေးဆောင်ရွက်မှာဖြစ်ပါတယ်။ (၂)ကတော့ ကျောင်းထွက် နိုင်ခြေရှိတဲ့ ကလေးတွေအတွက် အခြေခံပညာရေးရရှိဖို့ ဖြစ်ပါတယ်။ ဥပမာ-ကျောင်းပြင်ပပညာရေးနှင့် ရွှေ့ပြောင်းမိသားစုတွေမှာရှိတဲ့ ရွေ့လျားကလေးတွေ၊ တိုင်းရင်းသားလေးတွေနဲ့ ပညာရေးဆောင်ရွက် နေသူတွေနဲ့ ပူးပေါင်းပြီးတော့ တိုင်းရင်းသားကလေးသူငယ်တွေရဲ့ ပညာသင်ယူမှု အခွင့်အလမ်းမြင့်မားရေး အရည်အသွေး ရှိ မရှိ ပညာသင်ယူခွင့်ရရှိရေးဖြစ်ပါတယ်။ (၃) ကတော့ ပညာရေးအားကောင်း ခိုင်မာလာ စေဖို့အတွက် ပြည်သူ့ဘဏ္ဍာကို စနစ်တကျ စီမံခန့်ခွဲမှုအားကောင်းလာစေဖို့နှင့် ဆရာ၊ ဆရာမ ဝန်ထမ်းများ စီမံခန့်ခွဲမှု အားကောင်းဆောင်ရွက်ရန်၊ (၄) ကတော့ ကမ္ဘာ့ဘဏ်နဲ့ ပူးပေါင်းပြီး နည်းပညာဆိုင်ရာ ကူညီ ပံ့ပိုးမှုရရှိပြီး အရည်အသွေးရှိတဲ့ ပညာရေးကို ဆောင်ရွက်သွားမှာဖြစ်ပါတယ်။ လေးစားအပ်ပါသော နာယကကြီးရှင့်။ အဆိုပါ စီမံကိန်းအကောင်အထည်ဖော် ဆောင်ရွက် လိုက်လို့ရှိရင် တိုင်းဒေသကြီး၊ ပြည်နယ်တွေက မြို့နယ် ၁၁၅ မြို့နယ်ကို လူတိုင်းအကျုံးဝင်ပညာရေး လုပ်ငန်းအစီအစဉ် ဆောင်ရွက်ခြင်းဖြင့် စီမံကိန်းဝင်မြို့နယ်များမှာရှိတဲ့ အခြေခံပညာကျောင်းပေါင်း ၁၈,၀၀၀ ကျော်၊ ကျောင်းသားပေါင်း ၃၀,၀၀၀ ခန့်ဟာ ပိုမိုကောင်းမွန်တဲ့ ပညာရေးအစီအစဉ်ကို ရရှိလာ မှာဖြစ်ပါတယ်။ ကျောင်းပြင်ပပညာရေးနှင့် စီမံကိန်းဝင်မြို့နယ်များမှာ ကျောင်းသားပေါင်း ၇,၇၀၀ ခန့် ဟာ အရည်အသွေးရှိတဲ့ ကျောင်းပြင်ပ ပညာရေးကို သင်ယူရရှိနိုင်မှာဖြစ်ပါတယ်။ ပညာရေးဝန်ကြီးဌာန အောက်မှာရှိတဲ့ အရာထမ်း၊ အမှုထမ်းတွေရဲ့ စွမ်းဆောင်ရည်မြှင့်တင်ရေး လုပ်ငန်းများလည်း ပါဝင်မယ်လို့ သိရပါတယ်။ နိုင်ငံတော်ရဲ့ လူမှုစီးပွားဘဝများ ဖွံ့ဖြိုးတိုးတက်အောင် ကြိုးပမ်းဆောင်ရွက်ရာမှာ မရှိမဖြစ် လိုအပ်တဲ့ လူသားအရင်းအမြစ် ဖွံ့ဖြိုးတိုးတက်ရေးအတွက် အခြေခံကျတဲ့ ပညာရေး၊ ကျန်းမာရေး အသုံးစရိတ်များကို မြှင့်တင်သုံးစွဲပေးခြင်းဟာ အရေးပါတဲ့ မဟာဗျူဟာ ရင်းနှီးမြှုပ်နှံမှုဖြစ်တယ်လို့ နိုင်ငံတော်ဘတ်ဂျက် အကန့်အသတ်နဲ့ သုံးစွဲနေရတဲ့ပညာရေးရင်းနှီးမြှုပ်နှံမှုအတွက် ဖွံ့ဖြိုးမှု အကူအညီချေးငွေတွေကို စနစ်တကျရယူဆောင်ရွက်ခြင်းဖြင့် အကျိုးကျေးဇူးရှိမှာ ဖြစ်ပါတယ်။ ချေးငွေ တွေနဲ့ပတ်သက်တာကတော့ အမေရိကန်ဒေါ်လာ ၁၀၀ ဖြစ်ပါတယ်။ ချေးငွေ သက်တမ်းက အနှစ် ၃၀ possamme omorsroma inform cenfimonosco ချေးငွေရဲ့ ၃.၃ ရာခိုင်နှုန်းက နှစ်စဉ်ပေးဆပ်သွားရမှာဖြစ်ပါတယ်။ ဝန်ဆောင်ခ (SDR) အနေနဲ့ ၀.၇၅ ရာခိုင်နှုန်းဖြစ်ပြီးတော့ အတိုးနှုန်းအနေနဲ့ ၁.၂၅ ရာခိုင်နှုန်း ဖြစ်ပါတယ်။ လေးစားအပ်ပါသော နာယကကြီးရှင့်။ ချေးငွေရယူရေးကိစ္စအပေါ်မှာ ၅-၉-၂၀၁၈ ရက်နေ့တုန်း ကလည်း ပြည်ထောင်စုအစိုးရအဖွဲ့ကနေ အတည်ပြုပြီးဖြစ်ပါတယ်။ ဒီချေးငွေစီမံကိန်းဟာ ၂၀၁၈-၂၀၁၉ ဘဏ္ဍာရေးနှစ် ပြည်ထောင်စုရဲ့ ဘဏ္ဍာငွေအရအသုံးဆိုင်ရာဥပဒေ၊ ပြည်သူ့ကြွေးမြီဆိုင်ရာစီမံခန့်ခွဲမှု ဥပဒေတို့နဲ့လည်း ကိုက်ညီတာတွေ့ရပါတယ်။ ဆွေးနွေးရန် သတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<speech type="speaker">ဦးဝင်းမြင့်အောင် ဒီပဲယင်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1393">ဦးဝင်းမြင့်အောင်(ဒီပဲယင်းမဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော်နာယကကြီးနဲ့တကွ ပြည်ထောင်စုလွှတ်တော်ကိုယ်စားလှယ်များ၊ ဧည်သည်တော်များ အားလုံးကို ကိုယ်ရောစိတ်ပါ ကျန်းမာစေကြောင်း ဆုတောင်းမေတ္တာပို့ပါတယ်။ ကျွန်တော်ကတော့ ဒီပဲယင်း မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဝင်းမြင့်အောင်ဖြစ်ပါတယ်။ ကျွန်တော့အနေနဲ့ ပညာရေး ဝန်ကြီးဌာနရဲ့ လူတိုင်းအကျုံးဝင် အရည်အသွေးမီ ပညာရေးလုပ်ငန်းအစီအစဉ် ဆောင်ရွက်ရန် ကမ္ဘာ့ဘဏ်ရဲ့ အပြည်ပြည်ဆိုင်ရာဖွံ့ဖြိုးရေးအဖွဲ့ (IDA) မှ အမေရိကန်ဒေါ်လာသန်း ၁၀၀ ချေးငွေရယူရေးကိစ္စကို ထောက်ခံ ဆွေးနွေးသွားမှာဖြစ်ပါတယ်။ နာယကကြီးခင်ဗျား။ ပြီးခဲ့တဲ့ သီတင်းကျွတ် လွှတ်တော်ရပ်နားချိန်မှာ ကျောင်းဖွံ့ဖြိုးတိုးတက်မှု အစီအစဉ်များရေးဆွဲခြင်းနဲ့ ကျောင်းများရဲ့ အရည်အသွေးမြင့်မားရေးကို ဆောင်ရွက်သွားမယ်ဆိုတဲ့ ချေးငွေရဲ့ ရည်မှန်းချက်အတွက် စာသင်ကျောင်းများကို လေ့လာခဲ့မိပါတယ်။ အ.ထ.က ၂ ကျောင်းနဲ့ အ.ထ.က(ခွဲ) ၅ ကျောင်း၊ အ.လ.ကနဲ့ အ.လ.က(ခွဲ) ၁၂ ကျောင်း၊ အခြေခံပညာမူလတန်း ၁၅ ကျောင်းတို့ကို ရောက်ခဲ့ပြီး ကျောင်းမရှိသေးတဲ့ ကျေးရွာ တစ်ရွာကိုလည်း ရောက်ခဲ့ပါတယ်။ ဆရာ၊ ဆရာမများ၊ ကျောင်းကော်မတီဝင် များနဲ့ ဝိုင်းဖွဲ့ဆွေးနွေးခဲ့တဲ့ အတွေ့အကြုံများအပေါ်မှာ သုံးသပ်တင်ပြဆွေးနွေးရမယ်ဆိုရင် အရေးအကြီးဆုံး လိုအပ်ချက်က ဆရာ၊ ဆရာမ လုံလောက်အောင် မရှိတာဖြစ်ပါတယ်။ ဖွဲ့စည်းပုံအရ ဆရာပြည့်မီတဲ့ ကျောင်း ဆိုတာ အလွန်နည်းပါတယ်။ အတန်းတစ်တန်းကို ဆရာတစ်ဦးနှုန်းနဲ့ သင်ကြားမှုမလုပ်နိုင်တာ၊ ဆရာ တစ်ဦးတည်း ၂ တန်း ထိန်းသိမ်းသင်ကြားနေရတာ၊ ဘာသာရပ် ၂ ခု၊ ၃ ခု သင်ကြားရတာတွေ၊ အဆိုးဆုံး ကတော့ အခြေခံပညာမူလတန်းကျောင်း တစ်ကျောင်းမှာ ဆရာ ၂ ဦးတည်းရှိပြီး တစ်ဦးက ခွင့်ယူထားတဲ့အတွက် တစ်ဦးတည်းသင်ကြားနေရခြင်းပါပဲ။ ကျောင်းသားဦးရေ ၂၂ ယောက်သာ ရှိတဲ့အတွက် ဖြစ်ပါတယ်လို့ ပြောလိုက်ပါသေးတယ်။ နာယကကြီးခင်ဗျာ။ ကျွန်တော်တို့မြို့နယ်က မရကန်-အင်ကြင်းပင်ကျောင်းဟာ သက်တမ်းအားဖြင့် လာမယ့် ၂၀၂၀ မှာ နှစ် ၁၀၀ ပြည့်တော့မယ့် အင်္ဂလိပ်အစိုးရလက်ထက်ကတည်းက ရှိခဲ့တဲ့ အခြေခံပညာ အထက်တန်းကျောင်းဖြစ်ပါတယ်။ သို့သော်လည်းပဲ နှစ်ထပ်ကျောင်းဆောင်တစ်ခုမှလွဲပြီး ကျန်အဆောင်များမှာ ဟောင်းနွမ်းပေါက်ပြဲနေတာဖြစ်ပါတယ်။ ကျောင်းသား၊ ကျောင်းသူ ၆၀၀ ခန့် စာပေသင်ကြား နေကြ ပါတယ်။ ဒီကျောင်းက ၁၂၀ x ၃၀ ပေ ကျောင်းဆောင်သစ် ၂ ထပ် သို့မဟုတ် တစ်ထပ်လောက် လိုအပ် နေတာပါ။ ဒါပေမယ့် ဌာနက ၆၀ x ၃၀ တစ်ထပ်ဆောင်သာ ဆောက်ထားတာ ၇၅ ရာခိုင်နှုန်းက ပြီးပါပြီ။ တစ်စုံတစ်ရာတော့ မှားယွင်းနေတာ အမှန်ပါပဲ။ မျက်နှာကျက်တွေ ပြုတ်ကျတော့မလိုဖြစ်နေတာ၊ KG ကစားကွင်းကလေးတောင် ဖန်တီးမထားနိုင်တာဟာ၊ အိမ်ခြေ ၇၀၀ ကျော်ရှိပြီး ရွာက စီးပွားရေး အတန်အသင့်အားကောင်းတဲ့ ကျောင်းသားမိဘများရဲ့ ပံ့ပိုးဆောင်ရွက်မှုတွေ အလွန်အားနည်းပြီး အချို့ ဆရာများကတော့ ခေတ်သစ်စနစ်သစ်ပညာရေးကို ပါဝင်အားဖြည့်ဖို့ အမှတ်မဲ့တာဝန်ထမ်းဆောင်နေတာ ကြောင့် အစိုးရအနေနဲ့ လိုအပ်ချက်တွေ များပြားနေသော်လည်း အစွမ်းကုန်ဖြည့်ဆည်း ဆောင်ရွက်နေတာ အားလုံးမျက်မြင်ကိုယ်တွေ့ဖြစ်တဲ့အတွက် ကလေးသူငယ်များရဲ့ ပညာရေးကို ပူးပေါင်းပါဝင် ဆောင်ရွက်ပေး ဖို့ရာအတွက် တိုက်တွန်းနှိုးဆော်ခဲ့ရပါတယ်။ နာယကကြီးခင်ဗျာ။ သင်ရိုးညွှန်းတမ်းအသစ်နဲ့စာသင်ရတာ အဆင်ပြေပါရဲ့လားလို့ မေးကြည့်မိ ပါတယ်။ ဆရာ၊ ဆရာမများရဲ့ မျက်နှာက ပြုံးရွှင်လာပြီး သင်ကြားရတာအဆင်ပြေပါတယ်။ ပျော်ပါတယ်။ ကျောင်းသားတွေလည်း စိတ်ဝင်စားမှုအပြည့်ရှိပါတယ်။ ဒါပေမယ့် ၈၆ ယောက်ရှိတဲ့ G-6 အတန်းကို ဆရာမလေးတစ်ယောက်ပဲ သင်ပေးနေရပြီး ထန်းရွက်တဲလေးထဲမှာ ချိတ်ဆွဲထားတဲ့ ကျောင်းသား များရဲ့ ပန်းချီလက်ရာတွေကို ပြသထားပါတယ်။ ဆရာမရဲ့ အပြောအရတော့ ကျောင်းသားတွေဆီက တုံ့ပြန်ချက်တွေကတော့ အားလုံးကို ရအောင်မလုပ်နိုင်ဘူးလို့ ပြောပါတယ်။ နောက်တစ်ရက်အတွက် ပြင်ရဆင်ရတာတွေနဲ့ဆိုရင် အရမ်းလည်းပင်ပန်းတယ်လို့ ပြောကြပါတယ်။ နောက်ပြီးတော့ ဆရာမက ဆောက်လက်စ ၆၀x ၃၀ ပေ အဆောင်လေးကို လက်ညှိုးထိုးပြီး သူတို့ အ.ထ.က(ခွဲ) အတွက် အဆင်ပြေ သွားမှာပါလို့ နှစ်သိမ့်ပါတယ်။ နာယကကြီးခင်ဗျာ။ ကျွန်တော်တို့နိုင်ငံမှာ NEP စီမံကိန်းအရ ၂၀၃၀ မှာ ကျေးလက်ဒေသ အားလုံး လျှပ်စစ်မီးရရှိမှာဖြစ်ပါတယ်။ စာသင်ကျောင်းအားလုံးအတွက် သင်ထောက်ကူအဖြစ် Projector တွေ၊ မိတ္တူကူးစက်တွေ၊ ကွန်ပျူတာများကို ဖြည့်ဆည်းဆောင်ရွက်နိုင်အောင် ကျောင်းဖွံ့ဖြိုးတိုးတက်ရေး အစီအစဉ်များမှာ ထည့်သွင်းထားရမှာဖြစ်သလို သိပ္ပံဆိုင်ရာ သင်ထောက်ကူပစ္စည်းတွေ၊ အားကစားပစ္စည်း များပါ ပံ့ပိုးဆောင်ရွက်ရမှာဖြစ်ပါတယ်။ ကျောင်းဆောင်များ၊ ဝန်ထမ်းအိမ်ရာ၊ ခြံစည်းရိုး၊ သန့်စင်ခန်း များ၊ စာသင်ခန်းကအစ အဖက်ဖက်က လိုအပ်ချက်တွေကို ထောက်ပံ့ပြီး အရှိန်အဟုန်နဲ့ ပြောင်းလဲပစ် ရမှာဖြစ်တဲ့အတွက် ချေးငွေဒေါ်လာသန်း ၁၀၀ ကို ထောက်ခံပါတယ်။ နာယကကြီးခင်ဗျာ။ ဒီလိုတွန်းအားပေးဆောင်ရွက်မှုကပဲ ကမ္ဘာ့လူ့အခွင့်အရေးကြေညာစာတမ်းပါ အပိုဒ် ၂၆ မှာပါတဲ့ လူတိုင်းတွင်ပညာသင်ယူခွင့်ရှိသည်၊ ပညာသင်ကြားရေးသည် အနည်းဆုံး မူလတန်းနှင့် အခြေခံအဆင့်တို့မှာ အခမဲ့ဖြစ်ရပါမယ်။ ပညာရေးကို လူသားတို့ရဲ့ ကိုယ်ရည်ကိုယ်သွေးပြည့်ဝဖွံ့ဖြိုး စေရန် လူ့အခွင့်အရေးနဲ့ အခြေခံလွတ်လပ်ခွင့်များကို ပိုမိုလေးစားလာစေရန် ဦးတည်သင်ကြားစေရမယ်။ ပညာရေးသည် နိုင်ငံအားလုံးအတွင်း၊ လူမျိုး သို့မဟုတ် ဘာသာရေးဆိုင်ရာအုပ်စုများအတွင်း နားလည်မှု၊ သည်းခံမှု၊ ချစ်ကြည်ရင်းနှီးမှုတို့ကို မြှင့်တင်ရမှာဖြစ်ပြီး ငြိမ်းချမ်းရေးထိန်းသိမ်းမှုအတွက် ဆောင်ရွက်ချက် များကို တိုးမြှင့်စေရမယ်လို့ ပါရှိတဲ့အတွက် ကျွန်တော်တို့ ဒီလုပ်ငန်းတွေကိုလည်း လုပ်ပြီးသား ဖြစ်သွား မှာဖြစ်ပါတယ်။ ကျွန်တော်တို့နိုင်ငံမှာ လူတိုင်းအကျုံးဝင်အရည်အသွေးမီ ပညာရေးလုပ်ငန်း အစီအစဉ်များ ဆောင်ရွက်ပြီး ငြိမ်းချမ်းရေးအတွက် ဆောင်ရွက်ချက်များကို တစ်ဖက်တစ်လမ်းက ဖြည့်ဆည်းနိုင် ပါတယ်လို့ ထည့်သွင်းဆွေးနွေးရင်း နိဂုံးချုပ်ပါတယ်ခင်ဗျာ။ အားလုံးကို ကျေးဇူးတင်ပါတယ်။</speech>
<speech type="speaker">ဦးကျော်တုတ် မန္တလေးတိုင်းဒေသကြီး မဲဆန္ဒနယ်အမှတ်(၇) ဆွေးနွေးဖို့ဖြစ်ပါတယ်။</speech>
<speech><mp id="1293">ဦးကျော်တုတ်(မဲဆန္ဒနယ်အမှတ်-၇၊ မန္တလေးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော်နာယကကြီး၊ ပြည်ထောင်စု ဒုဝန်ကြီးနှင့်တကွ ပြည်ထောင်စုလွှတ်တော် ကိုယ်စားလှယ်များ အားလုံး ကိုယ်စိတ်ကျန်းမာချမ်းသာပါစေကြောင်း ဆုတောင်းဂါရဝပြု နှုတ်ခွန်းဆက်သအပ်ပါတယ်။ ကျွန်တော်ကတော့ မန္တလေးတိုင်းဒေသကြီး မဲဆန္ဒနယ်(၇)က ပြည်ထောင်စုလွှတ်တော်ကိုယ်စားလှယ် ဦးကျော်တုတ်ဖြစ်ပါတယ်။ ကျွန်တော့အနေနဲ့ နိုင်ငံတော်သမ္မတထံမှ ပေးပို့ထားသော ပညာရေးဝန်ကြီး ဌာနက လူတိုင်းအကျုံးဝင် အရည်အသွေးမီ ပညာရေးလုပ်ငန်းအစီအစဉ် အကောင်အထည်ဖော် ဆောင်ရွက်ရန်အတွက် ကမ္ဘာ့ဘဏ်၏ အပြည်ပြည်ဆိုင်ရာဖွံ့ဖြိုးရေးအဖွဲ့ (IDA)ထံမှ ဒေါ်လာသန်း ၁၀၀ ချေးငွေရယူရေးကိစ္စနှင့်စပ်လျဉ်း၍ ထောက်ခံအကြံပြု ဆွေးနွေးသွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျား။ လူတိုင်းအကျုံးဝင် အရည်အသွေးမီပညာရေးအစီအစဉ်ကို နေပြည်တော်အပါအဝင် တိုင်းဒေသကြီးနှင့် ပြည်နယ် ၁၅ ခုစလုံး၊ မြို့နယ်ပေါင်း ၃၃၀ အနက် ၁၁၅ မြို့နယ်၊ တစ်နိုင်ငံလုံး အခြေခံပညာကျောင်းပေါင်း ၄၇,၄၇၂ ကျောင်းအနက် ၁၈,၄၇၆ ကျောင်း၊ ကျောင်းသားပေါင်း ၉,၇၀၀,၀၀၀ ကျော်အနက် ၃,၀၀၀,၀၀၀ ကျော်နဲ့ ၎င်းစီမံကိန်းဝင်မြို့နယ်များရှိ ကျောင်းသားပေါင်း ၇၇,၀၀၀ ကို အရည်သွေးရှိ ကျောင်းပြင်ပ ပညာရေးတို့ကို သင်ယူရရှိနိုင်တဲ့ စီမံကိန်းလွှမ်းခြုံမှုအခြေ အနေဟာ တစ်နိုင်ငံလုံး အခြေခံပညာ၏ သုံးပုံတစ်ပုံ အကျိုးပြုလို့ အလွန်ပဲ ဂုဏ်ယူဝမ်းမြောက်စွာ ထောက်ခံပါကြောင်း ပြောကြားလိုပါတယ်။ (နယ်ပယ်စုံ ချို့တဲ့မှုညွှန်းကိန်း၊ ဝေးလံခက်ခဲညွှန်းကိန်း၊ ပညာရေးညွှန်းကိန်း၊ ကျန်းမာရေး ညွှန်းကိန်းများဖြင့် စိစစ်ပြီးတော့ စံသတ်မှတ်ချက်နဲ့ ကိုက်ညီရွေးချယ်ရရှိတဲ့ မြို့နယ်များအတွက် မုဒိတာ ပွားရသလို စီမံကိန်းမပါဝင်တဲ့ မြို့နယ်များမှာလည်း ပညာ၊ ကျန်းမာ ချို့တဲ့ခက်ခဲနေဆဲဆိုတာ ပြောကြား လိုပါတယ်။ စီမံကိန်းလုပ်ဆောင်ရမယ့် ကဏ္ဍအပိုင်း (၄) ခုရှိတယ်လို့ ဆိုပါတယ်။ ကလေးအားလုံး ကျောင်းမှာ ပျော်ရွှင်ဖို့နဲ့ သင်ယူမှုဝန်းကျင်ကောင်းဖြစ်စေဖို့၊ ဆရာ/ ဆရာမများ၊ ကျောင်းအုပ်ကြီးများ စွမ်းဆောင်ရည် မြင့်မားဖို့၊ ဦးစားပေးဆောင်ရွက်တဲ့ လုပ်ငန်းစဉ် ဖြစ်တယ်လို့လည်း သိရပါတယ်။ ကျောင်းထွက်နိုင်ခြေ ရှိတဲ့ ကလေးတွေအတွက် အရည်အသွေးရှိတဲ့ အခြေခံပညာရရှိဖို့၊ ကျောင်းပြင်ပပညာရေးနဲ့ ရွှေ့ပြောင်း မိသားစုတွေမှာရှိတဲ့ ရွေ့လျားကလေးများကိုလည်း သင်ယူမှုအခွင့်အလမ်းရရှိဖို့ဆိုတာ လက်တွေ့မှာ အလွန် ခက်ခဲသိမ်မွေ့တဲ့ လုပ်ငန်းဖြစ်ပါတယ်။ မိဘနှစ်ပါးနဲ့ အခြေအနေအရ တစ်နယ်တစ်ကျေးကို အလုပ်သွား လုပ်ရတဲ့မိဘထံ ကလေးက ပညာသင်နှစ်အတွင်း နှစ်ကြိမ်လောက် အလည်အပတ်လိုက်သွားရင် ကျောင်းစာ နောက်ကျပြီး ကျောင်းထွက်တော့တဲ့ အခြေအနေနဲ့ အရည်အသွေးရှိ ပညာရေးဟာ အလှမ်းဝေးလှပါတယ်။ ပြည်သူ့ဘဏ္ဍာစီမံခန့်ခွဲမှုနဲ့ လူစွမ်းအားအရင်းအမြစ်စီမံခန့်ခွဲမှု စနစ်များအားကောင်းဖို့ ဒီချေးငွေတွေနဲ့ သင်တန်းတွေပေးမှာလား။ ဒီချေးငွေတွေကို ကျောင်းဖွံ့ဖြိုးရေးလုပ်ငန်းတွေမှာ ပေးသုံးစေမှာလားလို့ မေးခွန်းထုတ်စရာ ဖြစ်ပါတယ်။ မြေပြင်မှာတော့ ကျောင်းထောက်ပံ့ကြေးငွေ သုံးစွဲရာမှာ ပွင့်လင်းမြင်သာစွာ၊ မြင်သာထင်သာ အကျိုးရှိစွာ သုံးတာမတွေ့ရလို့ ကျောင်းအုပ်တွေ၊ ဆရာ၊ ဆရာမတွေကို တိုင်စာ၊ ပစ်စာတွေဟာ ပလူပျံ နေပါတယ်။ နည်းပညာဆိုင်ရာ အထောက်အပံ့ရယူပြီး အရည်အသွေးရှိသော ပညာရေးကို ဆောင်ရွက်ရန်လို့ ဆိုပါတယ်။ ရည်မှန်းချက်အနှစ်ချုပ် (၃)ရပ်ကို လုပ်ငန်းစဉ် (၄)ရပ်နဲ့ အကောင်အထည်ဖော်ဆောင်ရွက်တာ ဖြစ်တယ်လို့ သိရပါတယ်။ အသီးအပွင့်ကို ချက်ချင်းနှစ်တိုတိုနဲ့ မြင်တွေ့ရလေ့မရှိတဲ့ ပညာရေးအသီး အပွင့်ဖြစ်သည့်တိုင် အမှတ်အများဆုံးရရှိတဲ့ ရင်းနှီးမြှုပ်နှံမှုဟာ ပညာရေးရင်းနှီးမြှုပ်နှံမှု ဖြစ်တယ်ဟု အဆိုရှိပြန်ပါတယ်။ တစ်နိုင်ငံလုံး အခြေခံပညာရဲ့ သုံးပုံတစ်ပုံ လွှမ်းခြုံအကျိုးပြုနိုင်သော ပညာရေးချေးငွေ ဖြစ်လို့ ထောက်ခံပါကြောင်း ထပ်လောင်းပြောကြားလိုပါတယ်။ ယခုနှစ်အတွင်းမှာပင် ကမ္ဘာ့ဘဏ်၏ နည်းပညာအကူအညီဖြင့် ကုန်ကျစရိတ်နှင့် အကျိုးအမြတ် စိစစ်ချက်ကို ဆောင်ရွက်ခဲ့ပြီး ယခုစီမံကိန်းကို ဆောင်ရွက်ခြင်းဖြင့် လူမှုရေးဆိုင်ရာ အကျိုးအမြတ် ရရှိသည့်နှုန်း (Social Rate of Return)ကို ၁၁.၂ရ ရာခိုင်နှုန်းမှ ၂၁.၂၁ ရာခိုင်နှုန်းအထိ တိုးတက်စေမယ်လို့ သိရှိရပါတယ်။ ဖွံ့ဖြိုးပြီးနိုင်ငံများရဲ့ Social Rate of Return နှုန်းများမှာ ဂျာမနီက ၁၅.၆ ရာခိုင်နှုန်း၊ အီတလီက ၁၆.၉ ရာခိုင်နှုန်း၊ ဂျပန်က ၁၉.၄ ရာခိုင်နှုန်း စသည်ဖြင့် ရှိနေရာ ယခုစီမံကိန်းပြီးတဲ့အခါမှာ ၂၁.၂၁ ရာခိုင်နှုန်းထိ တိုးတက်မယ်ဆိုတာ အတော်မြင့်နေတာတွေ့ရလို့ စီမံကိန်းပြီးဆုံးမယ့် ၂၀၂၂-၂၀၂၃ ဘဏ္ဍာရေးနှစ်အပြီး စီမံကိန်းဝင်မြို့များ၊ ကျောင်းများ၊ ဆရာ၊ ဆရာမများ၊ ကျောင်းသား၊ ကျောင်းသူများရဲ့ တိုးတက်မှုအခြေအနေအရပ်ရပ်ကို ပြည်ထောင်စုလွှတ်တော်သို့ အစီရင်ခံတင်ပြနိုင်ပါရန်နှင့် ယခုနှစ် စတင်ကတည်းက နှစ်စဉ်တိုးတက်မှုမှတ်တမ်းများ ပြုစုထားနိုင်ပါရန် အကြံပြုရင်း IDA ထံမှ ဒေါ်လာ သန်း ၁၀၀ ချေးငွေရယူရေးကိစ္စ အတည်ပြုသင့်ပါကြောင်း ထောက်ခံဆွေးနွေးရင်း နိဂုံးချုပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးအောင်ကျော်ဦး မိုင်းတုံမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1592">ဦးအောင်ကျော်ဦး(မိုင်းတုံမဲဆန္ဒနယ်၊ ရှမ်းပြည်နယ်)</mp>လေးစားအပ်ပါသော နာယကကြီးနှင့် တကွ အားလုံးပဲ ကာယသုခ၊ စိတ္တသုခနှစ်ဖြာနှင့် ပြည့်စုံနိုင်ကြပါစေလို့ ဦးစွာပထမ ဂါရဝပြုနှုတ်ခွန်း ဆက်သအပ်ပါတယ်။ ကျွန်တော်ကတော့ မိုင်းတုံမြို့နယ် ဦးအောင်ကျော်ဦး ဖြစ်ပါတယ်။ လေးစားအပ်ပါသော နာယကကြီးခင်ဗျား။ ပညာရေးဝန်ကြီးဌာနရဲ့ နယ်ပယ်စုံချို့တဲ့နေတဲ့ ညွှန်းကိန်း၊ ဝေးလံခက်ခဲညွှန်းကိန်း၊ ပညာရေး၊ ကျန်းမာရေးညွှန်းကိန်းများဖြင့် စိစစ်၍ စံသတ်မှတ်ချက်နှင့် ကိုက်ညီသော မြို့နယ် ၁၁၅ မြို့နယ်စာရင်းမှာ မိမိတို့မိုင်းတုံမြို့နယ်လည်းပါဝင်ပြီး ပညာရေး၊ ကျန်းမာရေး၊ လမ်းပန်း ဆက်သွယ်ရေး ဘက်စုံနိမ့်ကျနေတဲ့ မိမိတို့မြို့နယ်နှင့် ကိုက်ညီနေတဲ့အတွက် ပညာရေးဝန်ကြီးဌာန၏ ရွေးချယ်ထားမှုအပေါ် မိမိမဲဆန္ဒနယ်ကိုယ်စား လှိုက်လှိုက်လှဲလှဲ ကြိုဆိုထောက်ခံပါကြောင်း၊ ကျေးဇူး တင်မိပါကြောင်း ဦးစွာပြောကြားလိုပါတယ်။ စီမံကိန်းကာလ ၂၀၁၉ မှ ၂၀၂၀၊ ၂၀၂၃ ဘဏ္ဍာနှစ်အထိ ၄ နှစ် ဆောင်ရွက်ရာမှာ အပိုင်း(၄)ပိုင်းဖြင့် ဆောင်ရွက်ထားမှာဖြစ်ကြောင်း ဖော်ပြထားတာကို တွေ့ရပါတယ်။ အပိုင်း (၁) အနေနဲ့ အခြေခံပညာကျောင်းများတွင် အရည်အသွေးနှင့် လူတိုင်းအကျုံးဝင်မှုအား တိုးတက် စေရန် ရည်ရွယ်ထားပေမယ့် လက်ရှိအခြေအနေအရ ဆရာ/ ဆရာမအင်အား ပြည့်စုံလုံလောက်ဖို့ အရေးပေါ်လိုအပ်နေတာ ဖြစ်ပါတယ်။ ဆရာ၊ ဆရာမ အရည်အသွေး အဆင့်အတန်းမြင့်မားမှ အင်အားပြည့်မှသာ ဆရာထက်တော်သော ကျောင်းသူ၊ ကျောင်းသားများ မွေးထုတ်နိုင်မှာဖြစ်ပြီး ဒေသခံတိုင်းရင်းသား ဘာသာစကား တတ်ကျွမ်းသူများ ဆရာ၊ ဆရာမဖြစ်ပါက ပိုမိုထိရောက်စွာ သင်ကြားနိုင်မည့် အထောက်အပံ့ဖြစ်ပြီး အရည်အသွေးမြင့်မား နိုင်မည်ဖြစ်၍ ဒေသခံများ ဆရာအတတ်သင် သင်တန်းတက်ရောက်နိုင်ရေး အထူးဦးစားပေး ရွေးချယ် ဖြည့်ဆည်းပေးရန် အကြံပြုလိုပါတယ်။ ပညာရေးဝန်ကြီးဌာနအောက်ရှိ အရာထမ်း၊ အမှုထမ်းများ စွမ်းဆောင်ရည်မြှင့်တင် ဆောင်ရွက်မည်ဟုသိရ၍ ကြိုဆိုထောက်ခံပါကြောင်း။ အပိုင်း(၂)အနေနဲ့ ကျောင်း ထက်သော ကလေးများအတက် အယ်အသတ် အလက် သင်ယခင်စေရေး အတွက် တိုးမြှင့်ဆောင်ရွက်ရာတွင် ကျောင်းသား၊ ဆရာ၊ မိဘ ချိတ်ဆက်ဆောင်ရွက်နိုင်ရေး အလွန် အရေးကြီးပြီး ဆင်းရဲနွမ်းပါးသောကလေးများ အလုပ်လုပ်ရင်း ပညာသင်ကြားနိုင်အောင် ယခင်ကကဲ့သို့ ညကျောင်းနှင့် လုပ်သားကောလိပ်များ ပြန်လည်ဖွင့်လှစ်သင်ကြားပေးနိုင်ရေး ထည့်သွင်းစဉ်းစားပေးရန် အကြံပြုလိုပါတယ်။ စီမံကိန်းဝင်မြို့နယ်များမှ ကျောင်းသားပေါင်း ၇၇,၀၀၀ ခန့် ကျောင်းပြင်ပ ပညာရေးကို သင်ယူ နိုင်မည်ဟု ဖော်ပြထားသည့်အတွက် အထူးဝမ်းမြောက်မိပါတယ်။ အပိုင်း(၃) အနေနဲ့ ပြည်သူ့ဘဏ္ဍာ စီမံ ခန့်ခွဲမှုနှင့် လူ့စွမ်းအားအရင်းအမြစ် စီမံခန့်ခွဲမှုစနစ်အားကောင်းစေရန် ရည်ရွယ်ထားမှုအပေါ် ဘဏ္ဍာရေး ဆိုင်ရာ ဗဟိုချုပ်ကိုင်မှု လျှော့ချရေးအတွက် ငွေကြေးအထောက်အပံ့စီမံကိန်းကို တိုးချဲ့ဆောင်ရွက်မည်ဟု ဖော်ပြထားသည့်အတွက် ကြိုဆိုမိပါကြောင်း၊ ကျောင်းဖွံ့ ဖြိုးတိုးတက်မှုအစီအစဉ် ရေးဆွဲခြင်း၊ လေ့လာ ကြီးကြပ်ခြင်း၊ သင်တန်းပေးခြင်းများ ဆောင်ရွက်မည်ဟု ဖော်ပြထားသည့်အတွက် အားရကျေနပ်မိ ပါကြောင်းနှင့် လူ့စွမ်းအားအရင်းအမြစ်စီမံခန့်ခွဲရာတွင် အလေအလွင့်မဖြစ်စေရေး စနစ်တကျနှင့် အဂတိ တရားကင်းရှင်းစွာ တာဝန်ယူမှု၊ တာဝန်ခံမှုအပြည့်ဖြင့် ဆောင်ရွက်ဖို့ အကြံပြုလိုပါတယ်။ အပိုင်း(၄) နည်းပညာဆိုင်ရာ အထောက်အပံ့များရယူရာတွင် လက်တွေ့ အသုံးပြု၊ အသုံးချနိုင်ရေး ကြပ်မတ်ဆောင်ရွက်ပေးရန် တိုက်တွန်းရင်း ပညာရေးဝန်ကြီးဌာနမှ လူတိုင်းအကျုံးဝင် အရည်အသွေးမီ ပညာရေး လုပ်ငန်းအတွက် ကမ္ဘာ့ဘဏ်၏ အပြည်ပြည်ဆိုင်ရာဖွံ့ဖြိုးရေးအဖွဲ့ (IDA)ထံမှ ချေးငွေရယူရန် ကိစ္စအား လှိုက်လှိုက်လှဲလှဲ ထောက်ခံပါကြောင်း ဆွေးနွေးလိုက်ရပါတယ်။ အားလုံးကို ကျေးဇူးတင် ပါတယ်ခင်ဗျား။</speech>
<speech type="speaker">ဒေါ်ခင်စောဝေ ရသေ့တောင်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="363">ဒေါ်ခင်စောဝေ(ရသေ့တောင်မဲဆန္ဒနယ်၊ ရခိုင်ပြည်နယ်)</mp>အားလုံးမင်္ဂလာပါရှင်။ ကျွန်မက ရခိုင်ပြည်နယ် ရသေ့တောင်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဒေါ်ခင်စောဝေ ဖြစ်ပါတယ်။ လေးစားအပ်ပါတဲ့ ပြည်ထောင်စုလွှတ်တော် နာယကကြီးရှင်။ ပညာရေးဝန်ကြီးဌာနမှ လူတိုင်းအကျုံးဝင် အရည်အသွေးမီ ပညာရေးအစီအစဉ်ဆောင်ရွက်ရန်အတွက် ကမ္ဘာ့ဘဏ်ရဲ့ အပြည်ပြည်ဆိုင်ရာဖွံ့ဖြိုးရေးအဖွဲ့ (IDA)ထံမှ အမေရိကန်ဒေါ်လာ သန်း ၁၀၀ ချေးငွေရယူရေးကိစ္စနဲ့ စပ်လျဉ်းပြီးတော့ အကြံပြုထောက်ခံ ဆွေးနွေးသွားမှာ ဖြစ်ပါတယ်။ ရည်ရွယ်ချက်ကောင်းမွန်တဲ့အတွက်ကြောင့် ဒီလုပ်ငန်းစဉ်ကို ဝမ်းသာကြိုဆို ပါကြောင်း ဦးစွာပြောကြားလိုပါတယ်ရှင်။ ဒီစီမံကိန်းကို လုပ်ငန်းစဉ်(၄)ခုဖြင့် ခွဲခြားထားတဲ့အတိုင်း ကျွန်မအနေနဲ့လည်း လုပ်ငန်းစဉ်အလိုက် တင်ပြဆွေးနွေးသွားမှာ ဖြစ်ပါတယ်။ လုပ်ငန်းစဉ်(၁)အနေဖြင့် အခြေခံပညာကျောင်းများတွင် အရည်အသွေးနဲ့ လူတိုင်းအကျုံးဝင်မှုအား တိုးတက်စေရေးအတွက်လည်းကောင်း၊ ကလေးသူငယ်များ ကျောင်းပညာကို ကောင်းမွန်စွာ သင်ကြားနိုင်ရေးအတွက်လည်းကောင်း သင်ကြားသင်ယူမှု ပတ်ဝန်းကျင်ကောင်းတစ်ခု ဖန်တီး ပေးဖို့ လိုအပ်ပါတယ်။ ကျောင်းနေမပျော်ကြတဲ့ ကလေးအများစုသည် မိသားစု၊ နောက်ခံအကြောင်းရင်း အမျိုးမျိုးကြောင့် ရောက်ရှိလာကြသူများ ဖြစ်ပါတယ်။ အဓိကအားဖြင့် ဆင်းရဲမွဲတေမှု၊ တစ်နည်းအားဖြင့် မိဘများ စားဝတ်နေရေးမပြည့်စုံမှုကြောင့် အာဟာရပြည့်ဝစွာ မရရှိကြောင်းကိုလည်း တွေ့ရှိရပါတယ်။ ဒါ့ကြောင့် အခြေခံအကျဆုံးဖြစ်တဲ့ မူလတန်းအဆင့်ကလေးများကို ကျောင်းများမှာ နေ့လယ်စာတစ်ကြိမ် အာဟာဖြည့်စွက်စာအဖြစ် ကျွေးမွေးနိုင်အောင် ချေးငွေ၏တစ်စိတ်တစ်ဒေသကို အထူးကိစ္စတစ်ရပ်အနေဖြင့် စီစယ်တောင်ရက်သားသင်ပါင်း အကြံပြဆေးအပ်ပါတယ်ရှင်။ နာယကကြီးရှင်။ လုပ်ငန်းစဉ်(၂)အနေဖြင့် သက်မွေးသင်တန်းပြီးသူများနဲ့ တက္ကသိုလ်တစ်ခုခုမှ ဘွဲ့ရရှိသူများဟာ ဝန်ဆောင်မှုကဏ္ဍရှိ လုပ်ငန်းများတွင် လုပ်ကိုင်နေကြပြီး ဆင်းရဲမှုရာခိုင်နှုန်း အနည်းဆုံး ဖြစ်ကြောင်းနဲ့ မူလတန်းကျောင်းထွက်သူများမှာလည်း ဆင်းရဲမှုရာခိုင်နှုန်း အများဆုံးဖြစ်နေကြောင်း ကိုလည်း လေ့လာသိရှိရပါတယ်။ ဒီအချက်ကပင် အလုပ်အကိုင် အခွင့်အလမ်းရရှိမှုနဲ့ တိုက်ရိုက်ဆက်စပ် လျက်ရှိနေပါတယ်။ ဒါ့ကြောင့် ကျောင်းနေအရွယ်ကလေးများအားလုံး ကျောင်းနေပြီး ကျောင်းထွက်မှု လျော့နည်းအောင် ကျောင်းထွက်သူလုံးဝမရှိဘဲ အလယ်တန်းနဲ့ အထက်တန်းပညာများကို သင်ယူပြီးမြောက်ရန် အလွန်ပဲ အရေးကြီးပါတယ်။ ကျောင်းထွက်နိုင်ခြေရှိတဲ့ ကလေးများအတွက် အခြေခံပညာသင်ယူခွင့် ရရှိ စေဖို့ ကျောင်းပြင်ပ ပညာရေးလုပ်ငန်းကို မြို့နယ်များ၌ စီစဉ်ဆောင်ရွက်ခြင်းဟာ အင်မတန်ကောင်းမွန် ပါတယ်။ သို့ပါသော်လည်း ဆရာ၊ ဆရာမများအတွက် ခေတ်နဲ့လျော်ညီတဲ့ လစာစရိတ်များကို ယခုထက် ပိုမို၍ ထောက်ပံ့ပေးသင့်ပါကြောင်း အကြံပြုဆွေးနွေးအပ်ပါတယ်ရှင်။ ယခုလက်ရှိ သင်ကြားနေတဲ့ ဆရာ၊ ဆရာမတွေရဲ့ လစာငွေဟာ ၉၀,၀၀၀ ကျပ် ဖြစ်တဲ့အတွက် မြန်မာနိုင်ငံရဲ့ အနည်းဆုံးလုပ်ခလစာ သတ်မှတ်ချက် ကိုပင် ပြည့်မီခြင်းမရှိကြောင်းကိုလည်းတွေ့ရှိရပါတယ်။ ထို့အပြင် ကျောင်းပြင်ပ ကျောင်းသားများအားလည်း လုပ်ငန်းစဉ်(၁)မှာကဲ့သို့ နံနက်စာ သို့မဟုတ် နေ့လယ်စာတစ်ခုခု ကျွေးမွေးသင့်ပါကြောင်းကိုလည်း အကြံပြုအပ်ပါတယ်။ ကျောင်းပြင်ပပညာရေးနဲ့ တစ်သက်တာ ပညာရေးဦးစီးဌာန သီးခြားဖွဲ့စည်းထားရှိပြီးဖြစ်သော်လည်း ပြည်နယ်၊ ခရိုင်၊ မြို့နယ်အဆင့်များမှာ ကျောင်းပြင်ပ ပညာရေးကို ဆောင်ရွက်ရန် သီးခြားဝန်ထမ်း ခန့်ထား နိုင်ခြင်းမရှိဘဲနဲ့ အခြေခံပညာဦးစီးဌာန ဝန်ထမ်းများက ပူးတွဲတာဝန်ထမ်းဆောင်နေရတဲ့အတွက်ကြောင့် လုပ်ငန်းအဆင်မပြေမှုများလည်း ရှိနေပါတယ်ရှင်။ ကျောင်းပြင်ပ ပညာရေးသည်လည်း ပညာရေး စီမံကိန်း၏ အဓိကလုပ်ငန်းရပ်ဖြစ်တဲ့အတွက် လျစ်လျူမရှုဘဲနဲ့ တိုင်း၊ ပြည်နယ်၊ ခရိုင်၊ မြို့နယ်အဆင့် များမှာ ဝန်ထမ်းတိုးချဲ့ ခန့်ထားသင့်ပါကြောင်းလည်း အကြံပြုတင်ပြလိုပါတယ်။ နာယကကြီးရှင်။ လုပ်ငန်းစဉ်(၃)ကို ကျွန်မဆွေးနွေးသွားပါမယ်။ ပညာရေး အခြေခံအားကောင်း လာစေဖို့အတွက် ပြည်သူ့ဘဏ္ဍာစီမံခန့်ခွဲမှုနဲ့ လူ့စွမ်းအားအရင်းအမြစ် စီမံခန့်ခွဲမှုစနစ်များ အားကောင်း လာဖို့ လိုအပ်ပါတယ်။ ဒီလိုအားကောင်းလာဖို့ဆိုရင် အခြေခံပညာရေးတွင် စီမံခန့်ခွဲရေး၊ စစ်ဆေးရေး လုပ်ငန်းများကို တာဝန်ယူဆောင်ရွက်နေကြတဲ့ အဆင့်ဆင့်သော ဝန်ထမ်းများ၏ စွမ်းဆောင်ရည် ပြည့်ဝစေဖို့ အထူးအရေးကြီး လှပါတယ်။ ဒါ့ကြောင့် မြို့နယ်ပညာရေးမှူးများနဲ့ ပညာရေးအောက်ခြေအဆင့်အထိ စစ်ဆေးအကဲဖြတ် တာဝန်ယူဆောင်ရွက်နေကြတဲ့ စီမံကိန်းကြီးကြပ်အရာရှိနဲ့ အဖွဲ့သားများ စွမ်းဆောင်ရည် မြင့်မားအောင် သင်တန်းများပေးဖို့ အကြံပြုလိုပါတယ်။ စာတွေ့၊ လက်တွေ့ တစ်ထပ်တည်းကျစေရေး အတွက် ဗဟိုချုပ်ကိုင်မှု လျှော့ချရေးအစီအစဉ်များကိုလည်း အမှန်တကယ် ဖြစ်မြောက်အောင်ဆောင်ရွက် သင့်ပါတယ်။ လုပ်ငန်းစဉ်(၁)အရ ကလေးပျော်ကျောင်း ဖြစ်စေရန်အတွက်ဆိုရင် ဆရာ၊ ဆရာမများ ကိုလည်း ပျော်ရွှင်မှု ဖြစ်စေရပါမယ်။ ဆရာ၊ ဆရာမများ ပျော်ရွှင်ဖို့အတွက်ဆိုရင်လည်း လစာတိုးပေးဖို့နဲ့ နေအိမ်များကို ဆောက်ပေးသင့်တာဟာ အကောင်းဆုံး ဖြစ်ပါတယ်။ ဒါ့အပြင် ဆရာ၊ ဆရာမများအတွက် ဘာသာစကားစွမ်းရည်၊ အင်္ဂလိပ်စာသင်တန်းနဲ့ တိုင်းရင်းသားဘာသာစကား သင်တန်းများကို အမှန်တကယ် အရည်အချင်းပြည့်ဝတဲ့ ဆရာ၊ ဆရာမများနဲ့ သင်ကြားပြသမှသာ အနာဂတ်ကလေးများအတွက် အခြေခံ အားကောင်းလာမှာ ဖြစ်ပါတယ်။ လေးစားအပ်ပါတဲ့ နာယကကြီးရှင်။ လုပ်ငန်းစဉ်(၄)အနေဖြင့် နည်းပညာအထောက်အပံ့များကို ကမ္ဘာ့ဘဏ်နဲ့ပူးပေါင်းပြီး ငွေကြေးစီမံခန့်ခွဲမှု၊ အင်္ဂလိပ်ဘာသာစကား သင်တန်းများအတွက် နိုင်ငံတကာမှ ဆရာများ၊ တိုင်းရင်းသားဘာသာစကား သင်တန်းများအတွက် တိုင်းရင်းသားဘာသာစကား သင်ရိုးပြုစု ခဲ့တဲ့အဖွဲ့များနဲ့ ကျွမ်းကျင်ပညာရှင်များကို ဖိတ်ခေါ်ပြီး သင်တန်းများပို့ချပါက ကမ္ဘာ့ဘဏ်၏ အပြည်ပြည် ဆိုင်ရာဖွံ့ဖြိုးရေး (IDA)ချေးငွေဖြင့် ဆောင်ရွက်မည့် လူတိုင်းအကျုံးဝင် အရည်အသွေးမီ ပညာရေးလုပ်ငန်း အစီအစဉ် အောင်မြင်မည်ဖြစ်ပါကြောင်းကို အကြံပြု ဆွေးနွေးရင်းနဲ့ နိဂုံးချုပ်အပ်ပါတယ်ရှင်။ အားလုံးကို ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဆွေးနွေးဖို့ ကျန်ရှိတဲ့ လွှတ်တော် ကိုယ်စားလှယ်များရဲ့ ဆွေးနွေးခြင်းအစီအစဉ်ကို ၈-၁၁-၂၀၁၉ ရက်မှာ ကျင်းပပြုလုပ်မယ့် ပြည်ထောင်စု လွှတ်တော် အစည်းအဝေးတွင် ဆက်လက်ဆောင်ရွက်ရန် လျာထားပါကြောင်း ကြေညာပါတယ်။ ပညာရေးဝန်ကြီးဌာန၊ အခြေခံပညာဦးစီးဌာန၏ ၂၀၁၈-၂၀၁၉ ခု၊ ဘဏ္ဍာရေးနှစ် ခွင့်ပြုရန်ပုံငွေတွင် ပါဝင်သော တည်ဆောက်ရေးလုပ်ငန်းများ အကောင်အထည်ဖော် ဆောင်ရွက်နိုင်မှုအခြေ အနေနှင့်၎င်းအပေါ် ပြည်သူ့ငွေစာရင်းပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာအမှတ်စဉ် (၁၅/၂၀၁၉)တို့နှင့်စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း၊</speech>
<speech type="speaker">အစီအစဉ် (၁၁) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပညာရေး ဝန်ကြီးဌာန၊ အခြေခံပညာဦးစီးဌာနရဲ့ ၂၀၁၈-၂၀၁၉ ခု၊ ဘဏ္ဍာရေးနှစ် တည်ဆောက်ရေးလုပ်ငန်းများ အကောင်အထည်ဖော် ဆောင်ရွက်နိုင်မှု အခြေအနေနဲ့စပ်လျဉ်းပြီး ၁၇-၉-၂၀၁၉ ရက်က ကျင်းပပြုလုပ် ခဲ့တဲ့ ဒုတိယအကြိမ် ပြည်ထောင်စုလွှတ်တော် (၁၃)ကြိမ်မြောက်ပုံမှန်အစည်းအဝေး (၂၄)ရက်မြောက်နေ့မှာ ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာ ဖတ်ကြား တင်သွင်းခြင်းကို ဆောင်ရွက်ခဲ့ပြီး ဖြစ်ပါတယ်။ အထက်ပါ ပြည်သူ့ငွေစာရင်းပူးပေါင်းကော်မတီရဲ့ အစီရင်ခံစာနဲ့စပ်လျဉ်းပြီး ဆွေးနွေးဖို့ အမည် စာရင်းပေးထားတဲ့ လွှတ်တော်ကိုယ်စားလှယ် ၅၂ ဦးရှိပါတယ်။ ဒီနေ့မှာ လွှတ်တော်ကိုယ်စားလှယ် ၅ ဦး ဆွေးနွေးဖို့လျာထားပါတယ်။ လွှတ်တော်ကိုယ်စားလှယ်တစ်ဦးချင်းအနေနဲ့ သတ်မှတ်ချိန် ၆ မိနစ်အတွင်း ဆွေးနွေးဖို့ဖြစ်ပါတယ်။ဦးအောင်ထူးမြင့် အောင်လံမဲဆန္ဒနယ် စတင်ဆွေးနွေးဖို့ ဖြစ်ပါတယ် </speech>
<speech><mp id="1468">ဦးအောင်ထူးမြင့်(အောင်လံမဲဆန္ဒနယ်၊ မကွေးတိုင်းဒေသကြီး)</mp>လေးစားရပါသော ပြည်ထောင်စုလွှတ်တော် နာယကကြီးနှင့်တကွ အားလုံးကို မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ ၁၇-၉-၂၀၁၉ ရက်နေ့က ပြည်ထောင်စုလွှတ်တော်မှာ အခြေခံပညာဦးစီးဌာနရဲ့ ၂၀၁၈-၂၀၁၉ ဘဏ္ဍာနှစ် ခွင့်ပြုရန်ပုံငွေပါ တည်ဆောက်ရေးလုပ်ငန်းများ အကောင်အထည်ဖော်ဆောင်ရွက် နိုင်မှုအခြေအနေနဲ့စပ်လျဉ်းသည့် ပြည်သူ့ငွေစာရင်းပူးပေါင်းကော်မတီရဲ့ သဘောထားမှတ်ချက်အစီရင်ခံစာ (၁၅/၂၀၁၉)ကို အကြံပြုထောက်ခံဆွေးနွေးသွားမယ့် အောင်လံမြို့နယ်မှ ပြည်သူ့လွှတ်တော်ကိုယ်စားလှယ် ဦးအောင်ထူးမြင့်ဖြစ်ပါတယ်။ နာယကကြီးခင်ဗျား။ အခြေခံပညာဦးစီးဌာန တည်ဆောက်ရေးလုပ်ငန်း အကောင်အထည်ဖော် ဆောင်ရွက်မှုနဲ့ပတ်သက်လို့ ၂၀၁၇-၂၀၁၈ ဘဏ္ဍာနှစ်တုန်းက (၆/၂၀၁၈)နဲ့ တစ်ကြိမ်၊ ယခု ၂၀၁၈-၂၀၁၉ ဘဏ္ဍာနှစ်အတွက် (၁၅/၂၀၁၉)နဲ့ တစ်ကြိမ် တင်ပြတာဖြစ်ပါတယ်။ ၂၀၁၇-၂၀၁၈ တုန်းက ပညာရေး က လက်သပ်ရေးဝန်ကြီးကို အပ်သပ် အဖြစ် လပ်အများအပြား အပ်ခဲ့ပြီး လုပ်ငန်းများလို့၊ ဝန်ထမ်းအင်အားမလုံလောက်လို့ ထပ်ဆင့်ကန်ထရိုက်ပေးမှုကြောင့် လုပ်ငန်းမပြီးတာ၊ စံချိန်စံညွှန်းကိုက်အောင်မကြီးကြပ်နိုင်လို့ သုံးသပ်အကြံပြုခဲ့ရတာဖြစ်ပါတယ်။ ယခု ၂၀၁၈-၂၀၁၉ ဘဏ္ဍာနှစ် (၁၅/၂၀၁၉)ကတော့ ဧပြီမှာစတဲ့ဘတ်ဂျက်ကို အောက်တိုဘာမှာစတဲ့ဘတ်ဂျက်အဖြစ်ပြောင်းပြီး ပွင့်လင်း ရာသီမှာ လုပ်ငန်းများအရည်အသွေးပြည့်မီပြီးတော့ ကောင်းမွန်စွာဖို့ ဦးတည်ခဲ့ပေမယ့် ပြည်ထောင်စု၊ တိုင်း၊ ခရိုင်၊ မြို့နယ်များက အကောင်အထည်ဖော်သူများက ကိုက်ညီအောင် မဆောင်ရွက်နိုင်တာ အားနည်းချက်များပေါ်လာလို့ သုံးသပ်အကြံပြုရတာဖြစ်ပါတယ်။ (၁၅/၂၀၁၉)ကို စာမျက်နှာ ၂၅ အပိုဒ် ၂၅ ပိုဒ်နဲ့ ဖော်ပြထားပါတယ်။ အားနည်းချက် ၄ ချက် အပိုဒ် ၂၀ မှာဖော်ပြပြီးတော့ သုံးသပ်ချက်၊ အကြံပြုချက်များကို ီးရေး အပိုဒ် ၂၁၊ စံချိန်စံညွှန်းပြည့်မီရေး အပိုဒ် ၂၂၊ လုပ်ငန်းတန်ဖိုးပေးချေခြင်း အပိုဒ် ၂၃၊ အထွေထွေ အပိုဒ် ၂၄ ဆိုတဲ့ ခေါင်းစဉ်ခွဲ ၄ ခုမှာ အကြံပြုချက် ၁ရ ချက်၊ အသေးစိတ် ၂၄ ချက်နဲ့ အကြံပြုထားတာဖြစ်ပါတယ်။ အားနည်းချက် ၄ ချက်ကို ပြန်ချဲ့လိုက်ရင် ြီးတာရယ်၊ အရည်အသွေးစံချိန်စံညွှန်း ပြည့်မီရေးစိစစ်ကြပ်မတ်မှု အားနည်းတာ ၂ ချက် ဖြစ်ပါတယ်။ ကုမ္ပဏီများ စ်ပြေးညီ တည်ဆောက်နိုင်ခြင်းမရှိတာနဲ့ လုပ်ငန်းပြီးစီးမှုနဲ့ တစ်ပြေးညီ လုပ်ငန်းတန်ဖိုးပေးချေနိုင်မှုမရှိတာတွေဟာ အပြန်အလှန် ဆက်နွယ်နေပါတယ်။ ြီးတဲ့ အားနည်းချက်ကိုပဲ အလေးထားဆွေးနွေး တင်ပြမှာဖြစ်ပါတယ်။ ကျွန်တော်ရှေ့မှာ တင်ပြခဲ့သလိုပဲ ၂၀၁၈-၂၀၁၉ ဘဏ္ဍာနှစ်၊ ဘတ်ဂျက်လအစကို အောက်တိုဘာလကို စပြောင်းတဲ့နှစ် ဖြစ်ပါတယ်။ ပြက္ခဒိန်နှစ် ၂ နှစ် ခွနေတဲ့ဘတ်ဂျက်မှာ ပထမပြက္ခဒိန်နှစ်မှာ ၃ လ အောက်တိုဘာ၊ နိုဝင်ဘာ၊ ဒီဇင်ဘာ၊ ဒုတိယပြက္ခဒိန် နှစ်မှာ ၉ လ ဇန်နဝါရီကနေ စက်တင်ဘာလကုန်အထိ၊ အဲဒီတော့ (၁၅/၂၀၁၉) အစီရင်ခံစာ အပိုဒ် ၅ အပိုဒ်ခွဲ(က)မှာပါတဲ့ ချင်းပြည်နယ်ရဲ့ တင်ဒါလုပ်ငန်းစဉ်မှာ ပထမပြက္ခဒိန်နှစ် ၁၁ လပိုင်းမှာ တင်ဒါခေါ်၊ ဒုတိယပြက္ခဒိန်နှစ် ၁ လပိုင်း ၁၅ ရက်မှာ တင်ဒါဖွင့်၊ အဲဒီ ၁ လပိုင်း ၂ ရက် နေ့မှာစာချုပ်ပါတယ်။ ကျွန်တော်တို့ မကွေးတိုင်းကို အပိုဒ် ၅ အပိုဒ်ခွဲ(ဂ)မှာ ဖော်ပြပါတယ်။ ၁ လ၊ ၂ လ၊ ၃ လပိုင်းများမှာ တင်ဒါ (၃)ကြိမ်ခေါ်ပြီး (၃)ကြိမ်စလုံး ၃ လပိုင်းမှာ တင်ဒါဖောက်ပါတယ်။ ၄ လပိုင်းရောက်မှ စာချုပ်တယ်လို့ ဖော်ပြပါတယ်။ တင်ဒါအောင်ကုမ္ပဏီတွေ မြို့နယ်လုပ်ငန်းခွင်ရောက်တော့ ၅ လပိုင်း ဖြစ်နေပါပြီ။ တင်ပြ ခဲ့တဲ့ ဘတ်ဂျက်နှစ်ကုန်လဟာ ဒုတိယပြက္ခဒိန် စက်တင်ဘာလကုန် ၉ လပိုင်း ဖြစ်ပါတယ်။ မေလမှာ လုပ်ငန်းစတယ်။ စက်တင်ဘာမှာ ဘတ်ဂျက်ကုန်မယ်။ အလုပ်လုပ်ချိန် ၅ လ ဖြစ်ပါတယ်။ လာပါပြီ မိုးရာသီနဲ့ တည့်တည့်တိုးပြီ။ ဒီနှစ်မိုးရွာသွန်းမှုက ဒီ ၅ လလုံးအမှန် သဲသဲမဲမဲ ရွာခဲ့ပါတယ်။ ဒီတော့နောက်ဆုံးဘာတွေ ဖြစ်သလဲ။ (၁) တစ်တိုင်းလုံး ၂၅ ရာခိုင်နှုန်းပြီးစီးပြီးတော့ ငွေထုတ်နိုင်အောင် ကျားကုတ်ကျားခဲ လုပ်ကြရ ပါတယ်။ ကျွန်တော်တို့အောင်လံမှာ လုပ်ငန်း ၂၃ ခု၊ စီမံကိန်းတန်ဖိုး ၁,၀၅၉.၄၆ သန်းရတယ်။ ၂၆၄.၈၆ သန်း ပဲသုံးနိုင်တယ်။ ကျန် ၇၉၄.၅၉ သန်း ပြန်အပ်ရတယ်။ မြို့နယ်အတွက် နစ်နာပါတယ်၊ တစ်တိုင်းလုံး အတွက် နစ်နာပါတယ်။ RE မှာပြန်ပြီးတော့ ထည့်မယ်ပြောပါတယ်။ ရာသီဥတု၊ မိုးလေဝသအခြေအနေ တွေ့ကြုံနိုင်တာတွေကို ပြည့်ပြည့်စုံစုံ ကြိုတင်တွက်ချက်ပြီးတော့ ကြည့်လုပ်ကြပါဦး၊ ပြီးအောင်လုပ်ကြ ပါဦးလို့ မေတ္တာရပ်ခံလိုပါတယ်။ နာယကကြီးခင်ဗျား။ ဒီအကြောင်းအရာနဲ့ ပတ်သက်လို့ ကျောင်းကိစ္စ၊ ကျေးလက်လမ်းကိစ္စများ တင်ဒါလုပ်ငန်းစဉ် ပထမ ၃ လအတွင်းပြီးဖို့ နည်းလမ်းများနဲ့တကွ ဦးစိုးမိုးသူက အဆိုတင်၊ ဦးဖြိုးဇေယျာသော်က ထောက်ခံပြီးတော့ အချက်အလက်စုံစုံလင်လင်နဲ့ ကိုယ်စားလှယ်များဆွေးနွေးပြီး ပြည်သူ့လွှတ်တော်က အတည်ပြုခဲ့ပြီးတဲ့ အဆိုတစ်ရပ်လည်းဖြစ်ပါတယ်။ ကျွန်တော့အနေနဲ့ ပြည်ထောင်စုလွှတ်တော်မှာ ၂၀၁၇ ၂၀၁၈ စာရင်းစစ်ချုပ် အစီရင်ခံစာကို ဆွေးနွေးခဲ့စဉ်က ကျေးလက်လမ်းဌာနနဲ့ ပညာရေးဌာန လုပ်ငန်း ပြီးစီးမှု ၁၀ ရာခိုင်နှုန်းခန့်သာရှိပြီး ဘတ်ဂျက်ကုန်ဖို့ ၁ လသာလိုလို့ ၂၀၁၈-၂၀၁၉ စာရင်းစစ်ချုပ်အစီရင်ခံစာမှာ စစ်ဆေးအကြံပြုပေးဖို့ ထဲထဲဝင်ဝင် ကျွန်တော်တိုက်တွန်းဆွေးနွေးခဲ့ပါတယ်။ ကျေးလက်လမ်း ကျွန်တော်တို့ မြို့နယ်မှာ ရန်ပုံငွေ ၉၈၂.၂၉ သန်း၊ ပြန်အပ်ငွေ ၆၆.၈၀၂ သန်း၊ ဆက်လက်ဆောင်ရွက်ရန် လုပ်ငန်းတန်ဖိုး ၂၉၇-၉၂ သန်းဖြစ်ပါတယ်။ နာယကကြီးခင်ဗျား။ ဒီတင်ပြချက်များကို ခြုံငုံပြီးတော့ တင်ပြပါမယ်။ နိုင်ငံတော်အကြီးအကဲများ၊ လွှတ်တော်နာယက၊ ဥက္ကဋ္ဌ၊ လွှတ်တော်ကိုယ်စားလှယ်များက ဘတ်ဂျက်ပြောင်းလဲခြင်း၊ ပွင့်လင်းရာသီမှာ လွတ်လွတ်ကင်းကင်း စီမံကိန်းဆောင်ရွက်နိုင်ဖို့နဲ့ အရည်အသွေးပြည့်မီဖို့ အပါအဝင် ကျောင်း၊ ဆေးရုံ၊ ဆေးခန်း၊ ကျေးလက်လမ်း၊ ကျေးလက်မီးတွေကို ဘတ်ဂျက်ခွင့်ပြုငွေ၊ ရန်ပုံငွေများကို ဘယ်ခေတ်နဲ့မှ မတူဘဲ သိသာစွာ တိုးမြှင့်ဆောင်ရွက်ခဲ့၊ ဆောင်ရွက်ဆဲ၊ ဆောင်ရွက်ကြဦးမှာ ဖြစ်ပါတယ်။ လက်တွေ့ အကောင်အထည်ဖော်ကြတဲ့ ပြည်ထောင်စုအဆင့်၊ တိုင်းဒေသကြီးအဆင့်၊ အစိုးရအဖွဲ့၊ ဝန်ကြီးဌာနများ ကလည်း သုံးသပ်ဝေဖန်အကြံပြုမှ ပြန်ရှင်းပြတာထက် အထက်ပါနိုင်ငံ့ခေါင်းဆောင်များနဲ့။ ဆွေးနွေးရန် သတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<speech type="speaker">နိဂုံးချုပ်ပါ။</speech>
<speech type="speaker">ဆက်လက်ပြီး ဒေါ်သန္တာ အိမ်မဲ မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1612">ဒေါ်သန္တာ(အိမ်မဲမဲဆန္ဒနယ်၊ ဧရာဝတီတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီး၊ ပြည်ထောင်စုလွှတ်တော် ကိုယ်စားလှယ်များနှင့် ပြည်ထောင်စုအဆင့် အဖွဲ့ အစည်းဝင်များအားလုံး မင်္ဂလာပါရှင်။ ကျွန်မကတော့ ပညာရေးဝန်ကြီးဌာန၊ အခြေခံပညာဦးစီးဌာနရဲ့ ၂၀၁၈-၂၀၁၉ ဘဏ္ဍာရေးနှစ် ခွင့်ပြုရန်ပုံငွေမှာပါဝင်တဲ့ တည်ဆောက်ရေးလုပ်ငန်းများ အကောင်အထည် ဖော်ဆောင်ရွက်နိုင်မှု အခြေအနေနဲ့ ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နှင့် သဘော ထားမှတ်ချက်အစီရင်ခံစာ(၁၅/၂၀၁၉)ကို ဆွေးနွေးသွားမယ့် ဧရာဝတီတိုင်းဒေသကြီး အိမ်မဲမဲဆန္ဒနယ်က ပြည်သူ့လွှတ်တော်ကိုယ်စားလှယ် ဒေါ်သန္တာပဲ ဖြစ်ပါတယ်။ အစီရင်ခံစာမှာ ဖော်ပြထားတဲ့အတိုင်း ကျွန်မတို့ ဧရာဝတီတိုင်းဒေသကြီးဟာ ၂၀၁၈-၂၀၁၉ ဘဏ္ဍာနှစ်အတွက် တင်ဒါပေးတာ နောက်အကျဆုံးတိုင်းထဲမှာ ပါဝင်ခဲ့ပြီး တင်ဒါ (၆)ကြိမ်တောင် ခေါ်ယူခဲ့ရပါတယ်။ နောက်ဆုံးစာချုပ်ချုပ်ဆိုတဲ့ ၁၇-၅-၂၀၁၉ မှာ ချုပ်ဆို နိုင်ခဲ့တာကိုကြည့်ရင် တည်ဆောက်ရေးကာလဟာ မိုးရာသီအဝင်ကိုရောက်နေတာ တွေ့ရမှာဖြစ်ပါတယ်။ အစီရင်ခံစာ အပိုဒ် ၁၁ မှာ ပါဝင်တဲ့အတိုင်း ဧရာဝတီတိုင်းဒေသကြီးဟာ အခြေခံပညာဦးစီးဌာနရဲ့ Architectual နဲ့ Structural Design ပေါ်မှာ အခြေမခံဘဲ တိုင်းဒေသကြီးအစိုးရအဖွဲ့က ထုတ်ပြန်တဲ့ SOP အရ အကြိုအင်ဂျင်နီယာလုပ်ငန်းတွေဖြစ်တဲ့ Site Survey, Soil Test စတဲ့လုပ်ငန်းတွေကို ကုမ္ပဏီ ၂၂ ခုကို ရေးဆွဲစေပြီး တိုင်း တည်/ကော်က Design Review လုပ်ပြီးမှ တင်ဒါခေါ်ယူခဲ့တဲ့အတွက် ဒီဇိုင်းပိုင်း အရတော့ အလွန်ကောင်းသွားပါတယ်။ သို့သော် ်ကြာမှု ဘဏ္ဍာငွေခွင့်ပြုချက်ရန်ပုံငွေထက် တန်ဖိုးပိုသွားတဲ့ အချက်တွေက တင်ဒါလုပ်ငန်းစဉ် ကြန့်ကြာမှုထဲက အကြောင်းတစ်ချက်ပဲ ဖြစ်ပါတယ်။ ဒါကြောင့် ငွေစာရင်း ပူးပေါင်းကော်မတီရဲ့ သဘောထားမှတ်ချက်ဖြစ်တဲ့ အပိုဒ် ၂၁(က)မှာပါတဲ့ တင်ဒါ လုပ်ငန်းစဉ်တွေကို ကြိုတင်ဆောင်ရွက်သင့်ကြောင်း၊ အချက်အလက်တွေ ကြိုတင်ပြင်ဆင်သင့်ကြောင်း ဆိုတဲ့ သဘောထားမှတ်ချက်ကို ထောက်ခံလိုပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးရှင်။ တင်ဒါနှောင့်နှေးကြန့်ကြာမှုကြောင့် တည်ဆောက်ရေးကာလမှာ ရင်ဆိုင်ခဲ့ရတာက ကျွန်မတို့ ဧရာဝတီတိုင်းဒေသကြီးအတွက် လမ်းပန်း ဆက်သွယ်ရေးပဲ ဖြစ်ပါတယ်။ ကျေးလက်လမ်းတွေဟာ ရာသီမရွေးသွားလာနိုင်တဲ့လမ်းတွေ မဟုတ်ခဲ့တဲ့ အတွက် မိုးရာသီလုပ်ငန်းခွင်ပစ္စည်းတွေ သယ်ယူရာမှာ အခက်အခဲဖြစ်ခဲ့တဲ့ နောက်ထပ်အချက်က တည်ဆောက်ရေးလုပ်ငန်းခွင်ထဲမှာ ကြန့်ကြာမှုတွေဖြစ်ခဲ့ပါတယ်။ ကျွန်မရဲ့ အိမ်မဲမြို့နယ်မှာ ၂၀၁၈-၂၀၁၉ ဘဏ္ဍာနှစ်မှာ စာသင်ဆောင်အသစ်တည်ဆောက်ဖို့ လုပ်ငန်း ၂၂ ခု၊ ဝန်ထမ်းအိမ်ရာ ၁ ခု၊ စုစုပေါင်း ၂၃ ခု ရခဲ့ပါတယ်။ သို့သော်ယနေ့အထိ ပဏ္ဏာသိမ်ကျောင်းဆု၊ လူကောင်းညွှန်း၊ ခြောက်အိမ်တန်း၊ ကွမ်းခြံ၊ အင်းမ ဆိုတဲ့ ကျောင်း ၅ ကျောင်းသာ ၁၀၀ ရာခိုင်နှုန်း ပြီးခဲ့ပါတယ်။ ၁၀၀ ရာခိုင်နှုန်း ပြီးခဲ့တယ်ဆိုပေမယ့် Drawing ပုံစံအရ ခွင့်ပြုလျာထားငွေထက် ပိုခဲ့တဲ့အတွက် မျက်နှာကြက်တို့ သုတ်ဆေးလုပ်ငန်းတွေထားခဲ့ရပါတယ်။ တစ်တီတူးနဲ့ ကြုံလမုညောင်ဝိုင်းဆိုတဲ့ ကျောင်း ၂ ကျောင်းကတော့ ဘဏ္ဍာနှစ်ဝက်လောက်ကတည်းက အစိုးရထံ ပြန်လည်အပ်နှံခဲ့ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးရှင်။ ဒုတိယအနေနဲ့ ဆွေးနွေးလိုတာ ကတော့ ပြည်သူ့ငွေစာရင်းပူးပေါင်းကော်မတီရဲ့ သဘောထားမှတ်ချက်တစ်ခုဖြစ်တဲ့ အပိုဒ် ၂၂ မှာပါတဲ့ QC ကုမ္မဏီတွေရဲ့ အပိုင်းပဲဖြစ်ပါတယ်။ Power Point သုံးစွဲခွင့်ပြုပါရှင့်။ ဒါကတော့ ကျွန်မတို့ ခြောက် အိမ်တန်းကျောင်းပဲ ဖြစ်ပါတယ်။ ဒါ ၁၀၀ ရာခိုင်နှုန်း ပြီးစီးပြီလို QC ကုမ္ပဏီက ထောက်ခံထားခဲ့ပါတယ်။ ဒါကတော့ မြင်တဲ့အတိုင်းပဲ ဖြစ်ပါတယ်။ Next ဒါကတော့ ကန်ကလေးကျောင်းပဲ ဖြစ်ပါတယ်။ ဒီမှာကြည့်ရင် မြင်နိုင်ပါတယ်။ ကန်ကလေးကျောင်းမှာ ကော်လံတိုင်က ၁၀ လက်မပတ်လည်ဖြစ်ပြီး တင်းက ၉ လက်မဖြစ်နေတာကို တွေ့ရမှာဖြစ်ပါတယ်။ ၃၀ ရာခိုင်နှုန်း ပြီးစီးမှုအနေနဲ့ စီမံကိန်းမှာတင်ထားပါတယ်။ Nexti Next ။ ဒါကတော့ ကွမ်းခြံ(အမက) ဖြစ်ပါတယ်။ ဒီကွမ်းခြံအမကမှာလည်း ကြည့်လို့ရှိရင် ဒါကွန်ကရစ်ဖျော်တာ ကွန်ကရစ်ဖျော်တဲ့၊ ကွန်ကရစ်လောင်းတဲ့နေရာမှာ ဘိလပ်မြေကို မဖျော်မစပ်ဘဲနဲ့ ဒီအတိုင်း ပုံချပြီးလောင်းတာကို တွေ့နိုင်ပါတယ်။ ဒီကျောင်းကိုလည်း ၁၀၀ ရာခိုင်နှုန်း ပြီးစီးပြီလို့ QC ကုမ္ပဏီက ထောက်ခံခဲ့ပါတယ်။ ဒါကတော့ လူဂေါင်းကျွန်းကျောင်း ဖြစ်ပါတယ်။ ဒါကလည်း ၁၀၀ ရာခိုင်နှုန်း ပြီးစီးပြီလို့ Next၊ ဒါကတော့ မွှေဇံအစုကြီးကျောင်း ဖြစ်ပါတယ်။ ဒီမှာလည်း ကော်လံတိုင်တွေကို တိုင်ပုံ မလောင်းဘဲ ဒီအတိုင်းလောင်းခဲ့တာ ဖြစ်ပါတယ်။ ကျေးဇူးတင်ပါတယ်။ ဒါကြောင့် ပြည်သူ့ငွေစာရင်းပူးပေါင်းကော်မတီရဲ့ သဘောထားမှတ်ချက် အပိုဒ် ၂၂(စ)၊ (ဆ)ဟာ အလွန်ပဲအရေးကြီးပါတယ်။ ကျွန်မတို့ အိမ်မဲက QC ကုမ္မဏီက မြို့နယ်ကို အစီရင်ခံစာတစ်မျိုး အရေးကြီးတဲ့ အရည်အသွေးပိုင်းနဲ့ သက်ဆိုင်တဲ့အရာကို တိုင်းဒေသကြီးအစိုးရကို အစီရင်ခံစာတစ်မျိုး ၂ မျိုး တင်ပါတယ်။ အမှန်တကယ် မြို့နယ် တည်/ကော်ကသာ ်တစ်ပြေးညီ ကြီးကြပ်နိုင်မှာဖြစ်လို့ အသေးစိတ် အချက် အလက်တွေကို မြို့နယ်ပညာရေးမှူးရုံး သို့မဟုတ် မြို့နယ် တည်/ကော်ကို ပို့သင့်ကြောင်း ထောက်ခံလိုပါတယ်။ နောက်ထပ် အပိုဒ် ၂၂(စ)မှာပါဝင်တဲ့ လုပ်ငန်းအပ်နှံ ဆောင်ရွက်ချက်တွေကို သက်ဆိုင်ရာဌာနကတစ်ဆင့် ပေးသင့်ကြောင်း အကြံပြုချက်ကိုလည်း ထောက်ခံလိုပါတယ်။ Power Point မှာ ကျွန်မတင်ပြခဲ့သလို QC ကုမ္ပဏီတွေရဲ့ ကြီးကြပ်မှုအားနည်းချက်တွေဟာ QC လုပ်ငန်း အပ်နှံဆောင်ရွက်မှုတွေ သတ်မှတ် ရာခိုင်နှုန်းကို ကန်ထရိုက်မှတစ်ဆင့် တိုက်ရိုက်ပေးတဲ့အတွက် ကန်ထရိုက်လုပ်ငန်းရှင်ဖက်ကို ဘက်လိုက်မှု ရှိတာကို ကျွန်မတို့ တွေ့မြင်ရမှာဖြစ်ပါတယ်။ ဒါကြောင့် ပြည်သူ့ငွေစာရင်းပူးပေါင်းကော်မတီရဲ့ သဘောထား မှတ်ချက်အတိုင်း လိုက်နာပြီး ၂၀၁၈-၂၀၁၉ ဘဏ္ဍာနှစ်က ကျန်ရစ်ခဲ့တဲ့ ကျောင်းဆောင်တည်ဆောက်ရေး လုပ်ငန်းတွေကို ဘယ်လိုဘဏ္ဍာနှစ်မှာ ဘယ်လိုပုံစံမျိုးနဲ့ ပြန်လည်ခွင့်ပြုမယ်ဆိုတာကိုလည်း ရှင်းရှင်း လင်းလင်းသိလိုပါတယ်။ နိဂုံးချုပ်အနေနဲ့ အကြံပြုလိုတာကတော့ လုပ်ငန်းတည်ဆောက်မှု မပြီးခဲ့တဲ့ကျောင်းတွေကြောင့် ဒေသခံပြည်သူတွေမှာ အလွန်ပဲနစ်နာပါတယ်။ ဘဏ္ဍာရေးလုပ်ထုံးလုပ်နည်းအရ နိုင်ငံတော်ကို လုပ်ငန်းတွေ ပြန်လည်အပ်နှံပြီး နောက်ဘဏ္ဍာနှစ်တွေမှာ ပါဖို့ဆိုတာမသေချာလှပါဘူး။ တိုင်းဒေသကြီးအစိုးရအဖွဲ့ရဲ့ တင်ဒါလုပ်ထုံးလုပ်နည်း ီးစီးအောင် ဆောင်ရွက်သင့်သလို တာဝန်ယူမှု၊ တာဝန်ခံမှုရှိတဲ့ ကုမ္ပဏီ တွေနဲ့ QC ကုမ္ပဏီတွေကို စည်းနှောင်ဖို့ တင်ဒါစာချုပ်တွေကို ထည့်သွင်းချုပ်ဆိုသင့်ပါတယ်။ စာချုပ်တွေ ကိုလည်း ပွင့်လင်းမြင်သာစွာ ချပြသင့်ကြောင်း အကြံပြုရင်း နိဂုံးချုပ်ဆွေးနွေးလိုက်ရပါတယ်။ ကျေးဇူး တင်ပါတယ်။</speech>
<speech type="speaker">ဦးမြင့်ဦး သနပ်ပင်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1169">ဦးမြင့်ဦး(သနပ်ပင်မဲဆန္ဒနယ်၊ ပဲခူးတိုင်းဒေသကြီး)</mp>လွှတ်တော်နာယကကြီးနဲ့တကွ အားလုံးပဲမင်္ဂလာပါ။ ကျွန်တော်ကတော့ ပဲခူးတိုင်းဒေသကြီး၊ သနပ်ပင်မဲဆန္ဒနယ် ပြည်သူ့လွှတ်တော် ကိုယ်စားလှယ် ဦးမြင့်ဦး ဖြစ်ပါတယ်။ အခြေခံပညာဦးစီးဌာနရဲ့ ၂၀၁၈-၂၀၁၉ ဘဏ္ဍာနှစ် တည်ဆောက်ရေး လုပ်ငန်းများ အကောင်အထည်ဖော်နိုင်မှု အခြေအနေနဲ့ပတ်သက်တဲ့ ပြည်သူ့ငွေစာရင်းပူးပေါင်းကော်မတီရဲ့ အစီရင်ခံစာ(၁၅/၂၀၁၉)ကို အကြံပြုထောက်ခံ ဆွေးနွေးသွားမှာပဲ ဖြစ်ပါတယ်။ နာယကကြီးခင်ဗျာ။ နိုင်ငံ့အဝှမ်းတည်ဆောက်ရေးလုပ်ငန်းတွေကို ခြောက်သွေ့တဲ့ ပွင့်လင်းရာသီမှာ အရည်အသွေးပြည့်မီစွာ ဆောင်ရွက်နိုင်ဖို့ ဘတ်ဂျက်နှစ်ကို ၂၀၁၈-၂၀၁၉ မှစပြီးတော့ ယခင် ဧပြီ ၁ ရက်မှ မတ်လ ၃၁ ရက်အစား အောက်တိုဘာ ၁ ရက်မှ စက်တင်ဘာ ၃၀ ရက်ကို ပြောင်းလဲခဲ့တာပဲ ဖြစ်ပါတယ်။ ပြည်ထောင်စုလွှတ်တော်၊ ပြည်သူ့လွှတ်တော်နဲ့ အမျိုးသားလွှတ်တော်တွေမှာ တင်ဒါလုပ်ငန်းတွေကို ဘတ်ဂျက်အစ အောက်တိုဘာလမှ ဒီဇင်ဘာလ ၃ လအတွင်းပြီးစီးအောင် ဆောင်ရွက်ရန်နဲ့ ဘတ်ဂျက်နှစ် အတွင်း စ်ပြေးညီ ဆောင်ရွက်နိုင်ရန် အကြိမ်ကြိမ် ဆွေးနွေးခဲ့ပြီး အဆိုကိုလည်း အတည်ပြုခဲ့ပြီး ဖြစ်ပါတယ်။ သို့သော်လည်း ၂၀၁၈-၂၀၁၉ ခု ဘတ်ဂျက်နှစ်အတွင်း အခြေခံပညာကျောင်းများ တည်ဆောက်မှု အခြေအနေ အစီရင်ခံစာကို လေ့လာကြည့်တဲ့အခါ နိုင်ငံတော်က ဘတ်ဂျက်ကာလပြောင်းလဲခဲ့တဲ့ ကောင်းမွန်တဲ့ ရည်ရွယ်ချက်တွေ ပေါက်မြောက်မှုမရှိတာကို ဝမ်းနည်းစွာပဲတွေ့ရမှာဖြစ်ပါတယ်။ Power Point သုံးစွဲခွင့်ပြုပါ။ နာယကကြီးခင်ဗျာ။ တင်ဒါလုပ်ငန်းများ ဆောင်ရွက်မှုအခြေအနေကို လေ့လာကြည့်တဲ့အခါမှာ ပထမ ၃ လပတ်ကာလအတွင်း ပြီးပြတ်အောင်ဆောင်ရွက်နိုင်ခဲ့တဲ့ တိုင်းဒေသကြီးနဲ့ ပြည်နယ် မရှိတာကို တွေ့ရပါတယ်။ ဇန်နဝါရီလမှာ ၄ ခု၊ ဖေဖော်ဝါရီလမှာ ၃ ခု၊ မတ်လမှာ ၄ ခုနဲ့ ဧပြီလအတွင်းမှာ ၄ ခု၊ ဧပြီလ နောက်ပိုင်းမှ စာချုပ်ချုပ်ဆိုနိုင်တာကတော့ ၃ ခုကို တွေ့ရပါတယ်။ ရခိုင်ပြည်နယ်၊ မွန်ပြည်နယ်နဲ့ ကရင် ပြည်နယ်၊ ဧရာဝတီတိုင်း၊ ရန်ကုန်တိုင်းနဲ့ ပဲခူးတိုင်း၊ တနင်္သာင်္သာရီတိုင်းတွေမှာ မိုးရွာသွန်းမှုများပြီးတော့ ရေကြီး ရေလျှံမှုတွေလည်းများတဲ့အတွက် ဆောက်လုပ်ရေးလုပ်ငန်းတွေကို မိုးတွင်းကာလမှာ ဆောင်ရွက်တာဟာ အရည်အသွေးပြည့်မီမှု မရှိနိုင်သလို ကုမ္ပဏီတွေအနေနဲ့လည်း စရိတ်စကတွေကြီးမြင့်ပြီးတော့ အခက်အခဲ မျိုးစုံ ကြုံရတာဖြစ်ပါတယ်။ နာယကကြီးခင်ဗျာ။ ၃၁-၈-၂၀၁၉ ရက်နေ့အထိ လုပ်ငန်းပြီးစီးမှုနဲ့ လုပ်ငန်းတန်ဖိုးပေးချေမှုမှာတော့ တင်ဒါအောင်မြင်တဲ့ ကုမ္ပဏီ ၅၁၀၀ အနက်က ၁၀၃၀ သာ ရာခိုင်နှုန်း ၁၀၀ ပြီးစီးကာ ခွင့်ပြုငွေကျပ် ၂၇၈.၂ ကျန်ငွေကတော့ ၁၄၉.၄ ဘီလီယံ ဖြစ်ပါတယ်။ ယင်းသုံးစွဲရန် ကျန်ငွေများကိုလည်းပဲ ပြည်ထောင်စု အစိုးရအဖွဲ့က အမြန်ဆုံး ပြန်လည်ခွင့်ပြုရန်နဲ့ စ်ပြေးညီပြီးစီးအောင် ကြပ်မတ်ဆောင်ရွက် ပေးရန်လည်း တိုက်တွန်းအပ်ပါတယ်။ နာယကကြီးခင်ဗျာ။ နိုင်ငံတော်က ဘတ်ဂျက်ကာလ တစ်နှစ်အတွင်းသုံးစွဲရန်အတွက် ငွေကြေး တွေကို ပြည်ထောင်စုလွှတ်တော်မှာ ဥပဒေအဖြစ်ပြဋ္ဌာန်းပြီး ဆောင်ရွက်ခဲ့တာဖြစ်ပါတယ်။ နိုင်ငံတော်က ခွင့်ပြုငွေ အမြောက်အမြားတွေကို စ်ပြေးညီ သုံးစွဲနိုင်မှုမရှိတာဟာ တစ်နည်းအားဖြင့် ဘဏ်တွေမှာ အိပ်နေတာဟာ တိုင်းပြည်ဖွံ့ဖြိုးတိုးတက်မှုနဲ့ ငွေကြေးလည်ပတ်မှုကို များစွာထိခိုက်ပြီး ပြည်သူတွေရဲ့ အလုပ်အကိုင်နှင့် ဝင်ငွေရရှိမှု သုံးစွဲနိုင်မှုအပါအဝင် အဖက်ဖက်မှာ ဆုံးရှုံးနစ်နာမှုတွေ ကြီးလွန်းတာတွေ့ရ ပါတယ်။ နာယကကြီးခင်ဗျာ။ တိုင်းနဲ့ ပြည်နယ် ၁၃ ခုမှာတော့ အရည်အသွေး စစ်ဆေးရေးကုမ္ပဏီများ၊ QC များ ငှားရမ်းဆောင်ရွက်တာကို တွေ့ရပါတယ်။ ဒါဟာကောင်းမွန်တဲ့ အရွေ့ဖြစ်ပါတယ်။ သို့သော်လည်း တည်ဆောက်ရေးလုပ်ငန်းများ စာချုပ်ချုပ်ဆိုပြီးတာနဲ့ QC ကုမ္ပဏီတွေကို တစ်ပါတည်းအပ်နှံရန် လိုအပ်မှာ ဖြစ်ပါတယ်။ QC ကုမ္ပဏီများဘက်ကလည်း အရည်အသွေးစံချိန်စံညွှန်းကို တာဝန်ယူ၊ တာဝန်ခံရမှာ ဖြစ်ပါတယ်။ နာယကကြီးခင်ဗျာ။ နိဂုံးချုပ်အနေနဲ့ အကြံပြုလိုတာကတော့ (၁) တင်ဒါလုပ်ငန်းတွေကို အောက်တိုဘာလမှ ဒီဇင်ဘာလအတွင်း ပြီးပြတ်အောင်ဆောင်ရွက်ရန်၊ (၂) တည်ဆောက်ရေးလုပ်ငန်း များမှာ ကုမ္ပဏီများအနေဖြင့် ်တစ်ပြေးညီ ဆောင်ရွက်နိုင်ရေးကို ကြပ်မတ်ရန်၊ (၃)အချက်က အရည်အသွေး စံချိန်စံညွှန်း ပြည့်မီရေးစနစ်တကျ ကြပ်မတ်ရန်နှင့် QC အဖွဲ့များမှ တာဝန်ယူ၊ တာဝန်ခံမှုရှိရန်၊ (၄) အချက်က လုပ်ငန်းတန်ဖိုးပေးချေခြင်းကို လုပ်ငန်းပြီးစီးမှုနဲ့ တစ်ပြေးညီပေးချေနိုင်ရန် ဆောင်ရွက်ရန်၊ နံပါတ်(၅)အချက်က (၂)ကြိမ်အထိ တင်ဒါမအောင်မြင်တဲ့ လုပ်ငန်းများကို ကန့်သတ်တင်ဒါ သို့မဟုတ် သက်ဆိုင်ရာ လွှတ်တော်ကိုယ်စားလှယ်များနှင့် ညှိနှိုင်းဆောင်ရွက်ခြင်းနဲ့ QC အဖွဲ့များရဲ့ စစ်ဆေးကြပ်မတ်မှု ဖြင့် ကျောင်းတည်ဆောက်ရေးကော်မတီများ ဖွဲ့စည်းဆောင်ရွက်သင့်ပါကြောင်းနှင့် (၆)အချက်က လုပ်ငန်း ပြီးစီးမှုနှင့် ငွေပေးချေရန် ကျန်ငွေများဖြစ်တဲ့ ငွေကျပ် ၁၄၉.၄ ဘီလီယံကိုလည်း အမြန်ဆုံးပြန်လည် ခွင့်ပြု၍ စ်ပြေးညီ ပြီးစီးအောင် ကြပ်မတ်ဆောင်ရွက်သင့်ပါကြောင်း ဆွေးနွေးထောက်ခံအပ် ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးညွန့်ဝင်း ကန်ပက်လက်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="2247">ဦးညွန့်ဝင်း(ကန်ပက်လက်မဲဆန္ဒနယ်၊ ချင်းပြည်နယ်)</mp>လေးစားအပ်တဲ့ ပြည်ထောင်စု လွှတ်တော်နာယကကြီးနှင့်တကွ ပြည်ထောင်စုလွှတ်တော်ကိုယ်စားလှယ်များ၊ ပြည်ထောင်စုအဆင့်အဖွဲ့ အစည်းဝင်များအားလုံး စိတ္တသုခ၊ ကာယသုခ နှစ်ဖြာသောသုခနဲ့ ပြည့်စုံကြပါစေကြောင်း နှုတ်ခွန်းဆက်သ အပ်ပါတယ်။ ကျွန်တော်ကတော့ ချင်းပြည်နယ် ကန်ပက်လက်မဲဆန္ဒနယ်မှ ပြည်ထောင်စုလွှတ်တော် ကိုယ်စားလှယ် ဦးညွန့်ဝင်းပဲ ဖြစ်ပါတယ်။ ပညာရေးဝန်ကြီးဌာန၊ အခြေခံပညာဦးစီးဌာနရဲ့ ၂၀၁၈-၂၀၁၉ ဘဏ္ဍာရေးနှစ် တည်ဆောက်ရေးလုပ်ငန်းများ အကောင်အထည်ဖော် ဆောင်ရွက်ခြင်းအပေါ် ပြည်သူ့ ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နှင့်သဘောထားမှတ်ချက်အစီရင်ခံစာ (၁၅/၂၀၁၉)အပေါ် အကြံပြုဆွေးနွေးသွားမှာ ဖြစ်ပါတယ်။ လေးစားအပ်တဲ့ ပြည်ထောင်စုလွှတ်တော် နာယကကြီးခင်ဗျား။ ပြည်သူ့ငွေစာရင်းပူးပေါင်းကော်မတီရဲ့ သုံးသပ်ချက်အပိုဒ် ၂၀ မှာ ၂၀၁၈-၂၀၁၉ ဘဏ္ဍာရေးနှစ် အခြေခံပညာဦးစီးဌာနရဲ့ တည်ဆောက်ရေး လုပ်ငန်းများ ဆောင်ရွက်ရာမှာ အားနည်းချက်တွေကို သုံးသပ်တင်ပြထားတာ တွေ့ရှိရပါတယ်။ သုံးသပ်ချက် အပိုဒ် ၂၀(ခ)မှာ တင်ဒါအောင် တည်ဆောက်ရေးကုမ္ပဏီများ စ်ပြေးညီ လုပ်ငန်းမဆောင်ရွက် နိုင်ခြင်းလို့ပါပါတယ်။ အဲဒီကြန့်ကြာရခြင်းရဲ့ အဓိကပြဿနာကတော့ ဌာနရဲ့ လုပ်ငန်းတင်ဒါခေါ်ယူရာမှာ နောက်တခြင်းပဲဖြစ်ပါတယ်။ တင်ဒါအယ်စိစစ်ခြင်းတက်မလာအောင် ဝန်ကြီးအနေနဲ့ ကြိုတင် ပြင်ဆင်ထားသည်များ၊ ပြင်ဆင်သင့်သည်များ၊ လိုအပ်သော စာရွက်စာတမ်းများကို ပြည့်စုံစွာ ပြင်ဆင် ထားရမှာဖြစ်ပြီး ဘတ်ဂျက်နှစ်ရဲ့ ပထမ ၃ လပတ်အတွင်း အပြီးဆောင်ရွက်ပေးဖို့ လိုအပ်မှာဖြစ်ပါတယ်။ သုံးသပ်ချက်အပိုဒ် ၂၀(ဂ)မှာ စိစစ်ကြပ်မတ်မှု၊ ကြီးကြပ်မှုအားနည်းကြောင်း သုံးသပ်ထားပါတယ်။ လုပ်ငန်းတင်ဒါခေါ်ယူစဉ်ကစပြီး ဝန်ကြီးဌာနအနေနဲ့ သက်ဆိုင်ရာ မြို့နယ်အောက်ခြေဌာနနှင့် မြို့နယ် ကိုယ်စားပြု လွှတ်တော်ကိုယ်စားလှယ်များ၏ သဘောထားသုံးသပ်ချက်များ တောင်းခံသင့်လှပါတယ်။ အမှန်တကယ် လုပ်ငန်းဆောင်ရွက်နိုင်သော ကုမ္ပဏီများကို တည်ဆောက်ရေးတင်ဒါချပေးဖို့ လိုအပ်မှာ ဖြစ်ပါတယ်။ လက်ရှိအခြေအနေအရ လုပ်ငန်းအတွေ့အကြုံမရှိသော ကုမ္ပဏီများကို အောက်ခြေအဆင့် တိုင်ပင်ညှိနှိုင်းမှုမရှိဘဲ တင်ဒါချပေးလိုက်ခြင်းကြောင့် ြီးစီးတာတွေ၊ အဆောက်အဦ သတ်မှတ် အရည်အသွေး မပြည့်မီတာတွေကို ဖြစ်ပေါ်စေပါတယ်။ ကြီးကြပ်မှုအပိုင်းမှာလည်း သက်ဆိုင်ရာမြို့နယ်၊ ဌာနနှင့် လွှတ်တော်ကိုယ်စားလှယ်များပါဝင်တဲ့ ကြီးကြပ်ရေးကော်မတီတစ်ရပ် ဖွဲ့စည်းပြီး ကြီးကြပ်သင့် လှပါတယ်။ သုံးသပ်ချက် အပိုဒ် ၂၀(ဃ)မှာ လုပ်ငန်းပြီးစီးမှုနဲ့ တစ်ပြေးညီ လုပ်ငန်းတန်ဖိုး ပေးချေမှုမရှိတာကို ဖော်ပြထားပါတယ်။ ဒေသတွင်း ကုမ္ပဏီများအနေနဲ့ သုံးသပ်ရရင် တည်ဆောက်ရေးလုပ်ငန်းတွေမှာ အရည်အသွေးပြည့်မီစွာ ဆောင်ရွက်နိုင်တဲ့ လုပ်ငန်းရှင်တွေ၊ ကုမ္ပဏီတွေက ငွေကြေးအားဖြင့် မပြည့်စုံ တာတွေ၊ ငွေကြေးဓနအင်အား ပြည့်စုံပါသော်လည်း တည်ဆောက်ရေးလုပ်ငန်းတွေမှာ အမြတ်ရရှိရေး ကိုသာ အလေးထားတဲ့ လုပ်ငန်းရှင်ကုမ္ပဏီတွေကို သေသေချာချာ လေ့လာစိစစ်ရမှာ ဖြစ်ပါတယ်။ ငွေကြေး အရင်းအနှီး အားနည်းသော်လည်း တည်ဆောက်ရေးလုပ်ငန်း ဆောင်ရွက်တဲ့နေရာမှာ စံချိန်စံညွှန်းမီ လုပ်ငန်း ဆောင်ရွက်တဲ့ လုပ်ငန်းရှင်ကုမ္ပဏီတွေအတွက်တော့ လုပ်ငန်းပြီးစီးမှုအလိုက် ်တစ်ပြေးညီ လုပ်ငန်း တန်ဖိုး ထုတ်ပေးနိုင်ဖို့၊ အလေးထား ဆောင်ရွက်ပေးဖို့ လိုအပ်မှာဖြစ်ပါတယ်။ လက်ရှိအခြေအနေအရ ကုမ္ပဏီများ လုပ်ငန်းပြီးစီးမှုအလိုက် ငွေထုတ်ယူရာမှာ မလိုအပ်တဲ့ ကြန့်ကြာမှုတွေ ရင်ဆိုင်ကြုံတွေ့နေကြ ရတယ်လို့ သိရှိရပါတယ်။ ငွေထုတ်ယူရာမှာလည်း သက်ဆိုင်ရာ မြို့နယ်ဘဏ်ခွဲများမှာ အလွယ်တကူ ထုတ်ယူနိုင်ရေး စီမံဆောင်ရွက်ပေးသင့်ကြောင်း အကြံပြုလိုပါတယ်။ ကျွန်တော့ရဲ့ မဲဆန္ဒနယ်ဖြစ်တဲ့ ချင်းပြည်နယ်အတွင်း ပညာရေးဌာန တည်ဆောက်ရေးလုပ်ငန်း များကို ချိန်ထိုးပြရမယ်ဆိုရင် ချင်းပြည်နယ်ဟာ လမ်းပန်းဆက်သွယ်ရေး ခက်ခဲဝေးလံတဲ့ ဒေသဖြစ်တာနဲ့ အညီ ကျေးလက်စာသင်ဆောင်များ တည်ဆောက်ရာမှာ များစွာအခက်အခဲ ကြုံတွေ့ရတာတွေရှိပါတယ်။ ဒေသအခြေအနေ၊ အခက်အခဲတွေကို မသိတဲ့ တည်ဆောက်ရေးကုမ္ပဏီတွေကို တင်ဒါချပေးရာမှာ လုပ်ငန်း မပြီးမြောက်တာတွေလည်း ရှိနေပါတယ်။ ဒေသတွင်းအခြေအနေအရ လုပ်ငန်းရှင်တွေအတွက်လည်း အကျိုးမရှိတဲ့အပြင် အဆောက်အဦလည်း အရည်အသွေးမမီ၊ ပြီးစီးဘဲ ကျေးရွာလူထု နစ်နာနေ ရတာတွေလည်း ရှိနေပါတယ်။ အဲဒီအခြေအနေမျိုးမှာ တည်ဆောက်ရေးလုပ်ငန်းတွေအတွက်ဆိုရင် (၆၀ x ၃၀) ပျဉ်ခင်းပျဉ်ကာ တစ်ထပ်အဆောက်အဦများကဲ့သို့သော သေးငယ်တဲ့ လုပ်ငန်းပမာဏအလိုက် သက်ဆိုင်ရာမြို့နယ်၊ ဌာနနဲ့ မြို့နယ်ကိုယ်စားလှယ်များ၊ မြို့နယ်လွှတ်တော်ကိုယ်စားလှယ်များ သဘောထား မှတ်ချက်ဖြင့် ကျေးရွာတည်ဆောက်ရေးကော်မတီမှ လုပ်ငန်းဆောင်ရွက်ခွင့်ပြုပေးနိုင်ရေး ထည့်သွင်းစဉ်းစား သင့်ပါကြောင်း အကြံပြုဆွေးနွေးရင်း နိဂုံးချုပ်အပ်ပါတယ်ခင်ဗျာ။ အားလုံးကို ကျေးဇူးတင်ပါတယ်။</speech>
<speech type="speaker">ဒေါ်ခင်သန်းနု မင်းတုန်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1466">ဒေါ်ခင်သန်းနု(မင်းတုန်းမဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အစည်းအဝေးခန်းမအတွင်း ရောက်ရှိနေကြသူများအားလုံးပဲ ကိုယ်စားလှယ် ဒေါ်ခင်သန်းနုပဲ ဖြစ်ပါတယ်။ ဒီကနေ့အစည်းအဝေးမှာ ပညာရေးဝန်ကြီးဌာန၊ အခြေခံပညာ ဦးစီးဌာနရဲ့ ၂၀၁၈-၂၀၁၉ ဘဏ္ဍာနှစ် တည်ဆောက်ရေးလုပ်ငန်းများ ီးစီးမှုမရှိဘဲ နှောင့်နှေး ကြန့်ကြာရခြင်းရဲ့ အကြောင်းရင်းကို ပြည်သူ့ငွေစာရင်းပူးပေါင်းကော်မတီရဲ့ သုံးသပ်ချက်များမှ ကောက်နုတ်ပြီး ကျွန်မတွေ့ရှိခဲ့တဲ့ ကျွန်မရဲ့ မြို့နယ်အခြေအနေနဲ့ နှိုင်းယှဉ်ပြီး အပိုင်း(၃)ပိုင်းနဲ့ ဆွေးနွေးသွားမှာ ဖြစ်ပါတယ်။ နာယကကြီးရှင့်။ Power Point အသုံးပြုခွင့်ပေးပါရှင်။ ပထမပိုင်းအနေနဲ့ တင်ဒါလုပ်ငန်းစဉ်ကို သတ်မှတ်ညွှန်ကြားချက်အတိုင်း ာင်ရွက်မှု မရှိခြင်းဆိုတာကို ဆွေးနွေးသွားမှာ ဖြစ်ပါတယ်။ မကွေးတိုင်းဒေသကြီး တင်ဒါခေါ်ယူခြင်း အပိုင်းပဲဖြစ်ပါတယ်။ မကွေးတိုင်းဒေသကြီးမှာ တင်ဒါကို (၃) ကြိမ်ခေါ်ယူခဲ့ရပြီး တင်ဒါခေါ်ယူခြင်းအပိုင်းကို ဧပြီလမှ ပြီးပြတ်တာဖြစ်ပြီး မေလမှ လုပ်ငန်းစတင်ရန် နေရာကြည့်ရှုရခြင်းပဲ ဖြစ်ပါတယ်။ ကျွန်မရဲ့ မြို့နယ်မှာဆိုရင် ဇွန်လ၊ ဇူလိုင်လ၊ ဩဂုတ်လနဲ့ စက်တင်ဘာလအထိ မိုးရွာသွန်းမှုများပြီး လမ်းပန်းဆက်သွယ်ရေး ခက်ခဲ နေလို့ သတ်မှတ်ထားတဲ့ စက်တင်ဘာ ၃၀ မှာ လုပ်ငန်းမပြီးပြတ်နိုင်တာတွေ့ရပါတယ်။ ဒါကြောင့် တင်ဒါ ခေါ်ဆိုခြင်းကို ဒီဇင်ဘာလကုန်မှ အပြီးခေါ်ဆိုနိုင်ဖို့ လိုတယ်လို့ အကြံပြုချင်ပါတယ်။ Next Slider ဒုတိယအပိုင်းကတော့ ကုမ္ပဏီရဲ့အပိုင်းပဲ ဖြစ်ပါတယ်။ ကုမ္ပဏီများအနေနဲ့ စ်ပြေးညီ တည်ဆောက်ခြင်းမရှိလို့ နှောင့်နှေးကြန့်ကြာမှုများ ဖြစ်ပေါ်နေခြင်းပဲ ဖြစ်ပါတယ်။ ကျွန်မရဲ့ မြို့နယ်မှာ ၂၀၁၇-၂၀၁၈ ဘဏ္ဍာနှစ် ခွင့်ပြုရန်ပုံငွေနဲ့ ကျောင်းဆောင်သစ် ၉ ကျောင်းကို Elegent Life ကုမ္ပဏီနဲ့ Asia Golden Family ကုမ္ပဏီ နှစ်ခုက တာဝန်ယူဆောက်လုပ်မှာ ဖြစ်ပါတယ်။ ကုမ္ပဏီများက တာဝန်ယူ ဆောက်လုပ်မယ့် အင်ဂျင်နီယာ ဝန်ထမ်းအင်အား၊ စက်ယန္တရား အင်အားတွေ လုံလောက်မှုမရှိခြင်းကြောင့် သတ်မှတ်ထားတဲ့မပြီးပြတ်တာဖြစ်ပါတယ်။ ဒါကြောင့် အစီရင်ခံစာရဲ့ အမှတ်စဉ် ၁၃ မှာ ကုမ္ပဏီ များရှိရမယ့် အချက် ၉ ချက်အတိုင်း လိုက်နာနိုင်မယ့်ကုမ္ပဏီများကို စိစစ်ပြီးမှ တင်ဒါခေါ်ပေးဖို့ လိုအပ်ပါ ကြောင်း အကြံပြုဆွေးနွေးလိုက်ရပါတယ်။ Next Slider ကုမ္ပဏီများအနေနဲ့ စ်ပြေးညီ တည်ဆောက်ခြင်းမရှိလို့ နှောင့်နှေးကြန့်ကြာမှုများ ဖြစ်ပေါ်နေခြင်းပဲ ဖြစ်ပါတယ်။ QC ရဲ့ စိစစ်ကြပ်မတ်မှုအားနည်းခြင်းအပိုင်းပဲ ဖြစ်ပါတယ်။ အရည်အသွေးစစ်ဆေးရေးအဖွဲ့QC ရဲ့ အပိုင်းပဲ ဖြစ်ပါတယ်။ ဒီနေရာမှာ ကျွန်မဆွေးနွေးချင် တာက တိုင်းဒေသကြီး၊ ပြည်နယ်များနဲ့ QC ကုမ္ပဏီအရေအတွက် ငှားရမ်းခြင်းတွေပဲဖြစ်ပါတယ်။ ပဲခူးတိုင်း အရှေ့ပိုင်းမှာဆိုလို့ရှိရင် QC ကုမ္ပဏီ ၄ ခုနဲ့ အရည်အသွေးစစ်ဆေးတာဖြစ်ပြီးတော့ ပဲခူးတိုင်းအနောက်ပိုင်း မှာဆိုရင် QC ကုမ္ပဏီ ၁၂ ခုနဲ့ အရည်အသွေးစစ်ဆေးတာကို တွေ့ရပါတယ်။ ကျွန်မတို့မကွေးတိုင်းမှာဆိုရင် QC အဖွဲ့ ၂ ဖွဲ့နဲ့သာ အရည်အသွေးစစ်ဆေးနေတာကို တွေ့ရပါတယ်။ နာယကကြီးရှင့်။ ဒီနေရာမှာ ကျွန်မဆွေးနွေးလိုတာက ပဲခူးတိုင်း(အရှေ့ခြမ်း)မှာ ကျောင်းဆောင်သစ် စုစုပေါင်း ၃၈၁ ဆောင် ဆောက်လုပ်မှာဖြစ်ပြီး ပဲခူးတိုင်း(အနောက်ခြမ်း)မှာ ကျောင်းဆောင်သစ်စုစုပေါင်း ၂၂၁ ဆောင် ဆောက်လုပ်မှာ ဖြစ်ပါတယ်။ ပဲခူးတိုင်း ၂၈ မြို့နယ်မှာ စုစုပေါင်း ကျောင်းဆောင်သစ် ၆၀၂ ဆောင်ကို QC ကုမ္ပဏီအရေအတွက် ၁၆ ခုနဲ့ စစ်ဆေးနေတာကို တွေ့ရပါတယ်။ ကျွန်မတို့မကွေးတိုင်း ၂၅ မြို့နယ်မှာ စုစုပေါင်းကျောင်းဆောင် ၄၅ရ ဆောင်ကို QC ကုမ္ပဏီအရေအတွက် ၂ ဖွဲ့နဲ့ စစ်ဆေးနေတာ ဖြစ်တဲ့အတွက် QC အဖွဲ့မှာ လုံလောက်တဲ့အင်အား ရှိပါရဲ့လား။ စ်ပြေးညီရော စစ်ဆေးနိုင်ပါရဲ့ လားဆိုတာကို မေးခွန်းထုတ်စရာ ဖြစ်လာပါတယ်။ ကုမ္ပဏီရဲ့ အပိုင်း ဆောင်ရွက်ပြီး QC စစ်ဆေးဖို့ စောင့်နေရတဲ့င့် လုပ်ငန်းများနှောင့်နှေးနေရတယ်လို့လည်း သိခဲ့ရပါတယ်။ QC စစ်ပြီး အရည် အသွေးမပြည့်မီလို့ မှတ်ချက်ပေးထားပါက ဘယ်လိုရှေ့ဆက်ရမယ်ကိုလဲ ှန်ကြားသင့်ပါကြောင်း နဲ့ QC အဖွဲ့ကို သင့်တင့်သလို ပိုမိုဖွဲ့စည်းပြီး လုပ်ငန်းအပ်နှံဆောင်ရွက်သင့်ပါကြောင်း အကြံပြုဆွေးနွေး Bodqulosufu Next Sliden နိဂုံးချုပ်အနေနဲ့ ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်အပိုဒ် ၁၅(ဂ)မှာ မကွေးတိုင်းဒေသကြီးမှ သွားလာရခက်ခဲသော မင်းတုန်းမြို့နယ်၊ ကံမမြို့နယ်၊ ငဖဲမြို့နယ်၊ စေတုတ္တရာ မြို့နယ်များမှာ Lot တွဲ ၉ ခုနဲ့ တင်ဒါဝင်ရောက်ယှဉ်ပြိုင်သူမရှိ၍ တိုင်းဒေသကြီးအစိုးရအဖွဲ့က သက်ဆိုင်ရာ မြို့နယ် လွှတ်တော်ကိုယ်စားလှယ်များနဲ့ ညှိနှိုင်းပြီး ကုမ္ပဏီများကို လုပ်ငန်းအပ်နှံဆောင်ရွက်ခဲ့ခြင်းဆို တာကို တွေ့ရပါတယ်။ ဒီနေရာမှာ မေးခွန်းထုတ်ချင်တာကတော့ ဘာကြောင့်တင်ဒါဝင်ပြိုင်သူမရှိတာလဲဆိုတဲ့ မေးခွန်းပါ။ သွားလာရခက်ခဲတဲ့ ဒီလိုမြို့နယ်တွေနဲ့ သွားလာရလွယ်ကူတဲ့ မြို့နယ်တွေကို PAE နှုန်းထား အတူထားပြီး တင်ဒါဆွဲခိုင်းမယ်ဆိုရင် ဘယ်တော့မှ တင်ဒါဆွဲမယ့်သူ ရှိမှာမဟုတ်ဘူးဆိုတာကိုလည်း အကြံပြုဆွေးနွေးချင်ပါတယ်။ Power Point ပိတ်လို့ရပါပြီ။ ဒါကြောင့် သွားလာရခက်ခဲတဲ့ မြို့နယ်များအတွက် PAE နှုန်းထားများ အတူထားပြီး တင်ဒါ ဆွဲခိုင်းဖို့ မသင့်သလို ပြည်ထောင်စုဝန်ကြီးဌာနအနေနဲ့လည်း ကျောင်းဆောင်သစ်များ ဆောက်လုပ်ဖို့ ဘတ်ဂျက်ခွဲဝေချထားတဲ့ နေရာတွင်လည်း သွားလာရလွယ်ကူသော ဒေသများနဲ့ တန်းတူဘတ်ဂျက်ချထား ပေးရန်မသင့်ကြောင်း အကြံပြုဆွေးနွေးလိုက်ရပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဆွေးနွေးဖို့ ကျန်ရှိတဲ့ လွှတ်တော် ကိုယ်စားလှယ်များရဲ့ ဆွေးနွေးခြင်းအစီအစဉ်ကို ဆက်လက်ကျင်းပပြုလုပ်မယ့် ပြည်ထောင်စုလွှတ်တော် အစည်းအဝေးများတွင် ဆောင်ရွက်ရန်လျာထားပါကြောင်း ကြေညာပါတယ်။</speech>
</motion>
</section>
</discussion>
<postface><title>ပြည်ထောင်စုလွှတ်တော် နာယက က အစည်းအဝေး ဒုတိယနေ့ ရပ်နားကြောင်းနှင့် တတိယနေ့ ကျင်းပမည့် နေ့ရက်နှင့်ကြေညာခြင်း</title>
<speech type="speaker">အစီအစဉ်(၁၂) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ (၁၄) ကြိမ်မြောက်ပုံမှန်အစည်းအဝေး ဒုတိယနေ့ အစီအစဉ်ကို ရပ်နားပါမယ်။ အစည်းအဝေးတတိယနေ့ကို ၂၀၁၉ ခုနှစ်၊ နိုဝင်ဘာလ ၈ ရက်(သောကြာနေ့) နံနက် ၁၀ နာရီ ကျင်းပပြုလုပ်မည်ဖြစ်ကြောင်းနှင့် ယနေ့အတွက် အစည်းအဝေးပြီးဆုံးကြောင်း ကြေညာပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။ ဒုတိယအကြိမ် ပြည်ထောင်စုလွှတ်တော် (၁၄)ကြိမ်မြောက်ပုံမှန်အစည်းအဝေး ဒုတိယနေ့ အစည်း အဝေးကို မွန်းလွဲ ၁၂:၄၀ နာရီတွင် ရပ်နားပါသည်။</speech>
</postface>
</transcript>
</doc>
