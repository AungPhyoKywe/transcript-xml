<doc>
<docinfo>
<docno>02-11-15.xml</docno>
<pdf>02-11-15.pdf</pdf>
<term value="02">ဒုတိယအကြိမ်</term>
<session value="11" />
<sittingday value="15" />
<legislature value="union">ပြည်ထောင်စုလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် (၁၁)ကြိမ်မြောက်ပုံမှန်အစည်းအဝေး (၁၅)ရက်မြောက်နေ့မှတ်တမ်း</title>
<date value='14-03-2019'>၁၃၈၀ ပြည့်နှစ်၊ တပေါင်းလဆန်း ၉ ရက် (၂၀၁၉ ခုနှစ်၊ မတ်လ ၁၄ ရက်)(ကြာသပတေးနေ့</date>
</docinfo>
<transcript>
<preface>
<p>နေပြည်တော်ရှိ ပြည်ထောင်စုလွှတ်တော် အစည်းအဝေးခန်းမတွင် ဒုတိယအကြိမ် ပြည်ထောင်စု လွှတ်တော် (၁၁)ကြိမ်မြောက်ပုံမှန်အစည်းအဝေး (၁၅)ရက်မြောက်နေ့ကို မွန်းလွဲ ၁၄:ဝဝ နာရီင်ကျင်းပပါသည်။ ပြည်ထောင်စုလွှတ်တော် အစည်းအဝေးတွင် နာယကအဖြစ် ပြည်သူ့လွှတ်တော် ဥက္ကဋ္ဌ ဦးတီခွန်မြတ်က ဆောင်ရွက်ပြီး အခမ်းအနားမှူးအဖြစ် ပြည်ထောင်စုလွှတ်တော်ရုံး ညွှန်ကြားရေးမှူးချုပ် ဦးကျော်စိုးက ဆောင်ရွက်ပါသည်။</p>
<title>ပြည်ထောင်စုလွှတ်တော် နာယက နေရာယူခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် (၁၁)ကြိမ်မြောက်ပုံမှန်အစည်းအဝေးရဲ့ (၁၅)ရက်မြောက်နေ့ အစီအစဉ် စတင် ပါတော့မယ်။ ယနေ့အစည်းအဝေးကို ဦးခွန်မောင်သောင်း ပင်လောင်းမဲဆန္ဒနယ် ပြည်သူ့လွှတ်တော် ကိုယ်စားလှယ်၏ မိတ်ဆွေများ ပအိုဝ်းတိုင်းရင်းသား ၂၉၅ ဦးလာရောက်လေ့လာလျက်ရှိကြောင်း တင်ပြ အပ်ပါတယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="speaker">အားလုံးမင်္ဂလာပါခင်ဗျား။ ။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<title>ပြည်ထောင်စုလွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ ဒီကနေ့ကျင်းပတဲ့ ဒုတိယ အကြိမ် ပြည်ထောင်စုလွှတ်တော် (၁၁)ကြိမ်မြောက် ပုံမှန်အစည်းအဝေး (၁၅)ရက်မြောက်နေ့မှာ ပြည်ထောင်စု လွှတ်တော် ကိုယ်စားလှယ်များစိစစ်ရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်ထောင်စုလွှတ်တော် ကိုယ်စားလှယ်ဦးရေ စုစုပေါင်း ၆၅ရ ဦး ရှိပြီး ဒီကနေ့ အစည်းအဝေးကို ၅၀ရ ဦး တက်ရောက်ပါတယ်။ တက်ရောက်ခင်၏ ကိယ်စားလယ်ရေ စစပေါင်းရဲ့ ၁၀ ရာခိုင်နန်းပြီး သုံးပုံတစ်ပုံထက် ကျော်လွန်တဲ့အတွက် ပြည်ထောင်စုလွှတ်တော်ဆိုင်ရာ ဥပဒေပုဒ်မ ၂၀ နဲ့ နည်းဥပဒေ ၁၂ နည်းဥပဒေခွဲ(ခ) တို့အရ အစည်းအဝေးအထမြောက်ကြောင်းနဲ့ စတင်ကျင်းပကြောင်း ကြေညာပါတယ်။</speech>
<title>ပြည်ထောင်စုလွှတ်တော် (၁၁)ကြိမ်မြောက်ပုံမှန်အစည်းအဝေး (၁၅)ရက်မြောက်နေ့ အစီအစဉ် ကြေညာခြင်း</title>
<speech type="speaker">အစီအစဉ်(၃) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် (၁၁)ကြိမ်မြောက် ပုံမှန်အစည်းအဝေး (၁၅)ရက်မြောက်နေ့ အစီအစဉ်ကို လွှတ်တော် ကိုယ်စားလှယ်များထံ ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်။</speech>
<title>အစည်းအဝေးမတက်ရောက်နိုင်သော ပြည်ထောင်စုလွှတ်တော် ကိုယ်စားလှယ်များအတွက် ခွင့်ပန်ကြားခြင်းနှင့် အစည်းအဝေးတက်ရောက်မှုအခြေအနေကို မှတ်တမ်းတင်ခြင်း</title>
<speech type="speaker">အစီအစဉ်(၄) ဖြစ်ပါတယ်။ ဒီကနေ့ အစည်းအဝေးကို မတက်ရောက်နိုင်တဲ့ လွှတ်တော်ကိုယ်စားလှယ်များအတွက် ပြည်ထောင်စုလွှတ်တော် ကိုယ်စားလှယ်များစိစစ်ရေးကော်မတီက ခွင့်ပန်ကြားဖို့ ဖြစ်ပါတယ်။</speech>
<speech><mp id="1249">ဦးမောင်မောင်လတ်(အတွင်းရေးမှူး၊ ကိုယ်စားလှယ်များစိစစ်ရေးကော်မတီ)</mp>လေးစားအပ် ပါသော ပြည်ထောင်စုလွှတ်တော် နာယကကြီးခင်ဗျာ။ ယနေ့ကျင်းပပြုလုပ်တဲ့ ဒုတိယအကြိမ် ပြည်ထောင်စု လွှတ်တော် (၁၁)ကြိမ်မြောက် ပုံမှန်အစည်းအဝေး (၁၅)ရက်မြောက်နေ့ ၁၄-၃-၂၀၁၉ ရက်နေ့မှာ အစည်းအဝေးသို့ တက်ရောက်နိုင်ခြင်းမရှိသော ပြည်ထောင်စုလွှတ်တော် ကိုယ်စားလှယ်များရဲ့ကိုယ်စား စစ်ကိုင်းတိုင်းဒေသကြီး မဲဆန္ဒနယ်အမှတ်(၉)မှ အမျိုးသားလွှတ်တော်ကိုယ်စားလှယ်၊ ပြည်ထောင်စုလွှတ်တော်ကိုယ်စားလှယ်များ စိစစ်ရေးကော်မတီ အတွင်းရေးမှူးဖြစ်သူ ကျွန်တော် ဦးမောင်မောင်လတ်က ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက်နိုင်ခြင်းမရှိသော ပြည်ထောင်စုလွှတ်တော် ကိုယ်စားလှယ်များမှာ- ဦးလာမာလေး ဆော့လော်၊ - ဦးလာမာနော်အောင် အင်ဂျန်းယန်၊ - ဒေါ်ဝင့်ဝါထွန်း ရှားတာ၊ - ဦးစောတင်ဝင်း ကြာအင်းဆိပ်ကြီး၊ - ဒေါ်နန်းသန်းသန်းလွင် ဘားအံ၊ - ဦးစိန်အောင် ပလက်ဝ၊ - ဦးကျင့်ရှင်းထန် တီးတိန်၊ - ဦးနှံယာအုပ် ဟားခါး၊ - ဦးထွန်းဝင်း ကျွန်းလှ၊ - ဦးမောင်မြင့် မင်းကင်း၊ - ဒေါက်တာအေဇင်လတ် - ဒေါက်တာခင်မောင်သင်း - ဒေါက်တာဒေါ်ပြုံး အင်းတော်၊ - ဦးမျိုး ရွှေဘို၊ အရာတော်၊ ပေါင်းတည်၊ ပြည်၊ ရွှေတောင်၊ လက်ပံတန်း၊ ပေါက်ခေါင်း၊ နတ်တလင်း၊ ဇီးကုန်း၊ သာယာဝတီ၊ သဲကုန်း၊ အုတ်ဖို၊ - ဦးအောင်ကျော်ဟိန်း - ဦးစိုးပိုင်ဌေး - ဦးအေးမင်းအောင်(ခ) ဦးမင်းမင်း - ဒေါက်တာခင်စိုးစိုးကြည် - ဒေါက်တာသန်းအောင်စိုး - ဒေါ်မြခွာညိုဦး - ဦးကျော်မင်း - ဒေါ်နီနီဒွန်း - ဦးခင်အေး - ဦးဉာဏ်ထွန်း - ဦးကျော်မျိုးမင်း - ဦးအောင်မြင့် - ဦးအောင်သန်း - ဦးဇော်မင်း ၊ - ဒေါက်တာဒေါ်ရွှေပုံ - ဦးခင်မောင်ဦး - ဦးကျော်အောင်လွင် - ဦးရဲထွန်းဝင်း - ဒေါက်တာလင်းလင်းကျော် - ဦးရည်မွန်(ခ) မောင်တင်သစ် - ဦးလှဌေးဝင်း - ဦးအောင်နိုင်(ခ) နိုင်ငံကျော် - ဒေါက်တာမောင်သင်း - ဦးသန်းစိုး - ဒေါက်တာလှမိုး - ဒေါ်စိုးနွယ်အေး - ဒေါက်တာကြည်မို့မို့လွင် - ဒေါ်မာမာခိုင် - ဦးအောင်ကျော်ဇံ ကျောက်တံခါး၊ စေတုတ္တရာ၊ ပေါက်၊ မြစ်သား၊ ပုဗ္ဗသီရိ၊ ဇေယျာသီရိ၊ မိုးကုတ်၊ အောင်မြေသာစံ၊ တံတားဦး၊ စဉ့်ကိုင်၊ သထုံ၊ ပေါက်တော၊ - ဒေါက်တာမေဝင်းမြင့် - ဦးတင်ထွန်းနိုင် - ဦးနေမျိုးထွန်း - ဦးဌေးအောင်(ခ) ဦးပြုံးချို - သူရဦးသက်ဆွေ - ဦးတင်မောင်ဝင်း - ဦးစိုးသူရထွန်း - ဒေါ်ခင်မို့မို့အောင် - ဒေါ်စုစုလွင် - ဦးနေမျိုးထက် - ဒေါက်တာခင်မောင်မောင် - ဒေါ်ဇင်မာအောင် - ဒေါ်ဖြူဖြူသင်း - ဦးယန်ကျင်းကန် -ဒေါ်နန်းခမ်းအေး - ဦးခွန်မောင်သောင်း - ဦးတင်အေး - ဦးစိုင်းဆိုင်မိုင်း - ဦးစိုင်းကျော်မိုး - ဒေါက်တာစိုင်းမောက်ခမ်း - ဦးခွန်အောင်ကျော် - ဦးထွန်းထွန်းဟိန် - ဦးလူတယ်ဟုန်(ခ) ဦးအောင်ရွှေ - ဦးဌေးလွင်(ခ) ဦးဒီလုံး - ဦးစိန်ဝင်း - ဒေါက်တာထွန်းလင်းမော် - ဗိုလ်ချုပ်တင့်ဆွေဝင်း - ဒုတိယဗိုလ်မှူးကြီးမျိုးထက်ဝင်း - ဒုတိယဗိုလ်မှူးကြီးသန့်ဇော် မရမ်းကုန်း၊ ဆိပ်ကြီးခနောင်တို၊ ထန်းတပင်၊ ဒေါပုံ၊ ကိုကိုးကျွန်း၊ ဆိပ်ကမ်း၊ ကွမ်းခြံကုန်း၊ လသာ၊ သုံးခွ၊ ကျောက်တံတား၊ ဒဂုံမြို့သစ်(မြောက်ပိုင်း)၊ ရန်ကင်း၊ မင်္ဂလာတောင်ညွန့်၊ ကွမ်းလုံ၊ နမ္မတူ၊ ပင်လောင်း၊ မက်မန်း၊ မိုင်းကိုင်၊ မိုင်းပန်၊ လားရှိုး၊ ဟိုပုန်း၊ နောင်ချို၊ လောက်ကိုင်၊ နမ့်စန်၊ မအူပင်၊ ကြံခင်း၊ တပ်မတော်၊ တပ်မတော်၊ တပ်မတော်၊ - ဗိုလ်မှူးဇင်လင်း ဦးဆီဟူးရွေ့ - ဦးယောနာ - ဒေါ်ရှားမူ - ဒေါ်လွီဇာ - ဒေါ်နော်ခရစ္စထွန်း(ခ) ဒေါက်တာအာကာမိုး - ဦးစောမိုးမြင့်(ခ) ဆင်မြူရယ် - ဦးဂင်ကမ်းလျန် - ဦးဝှေ့တင်း - ဦးမာန်လောမောင်း - ဦးရဲထွဋ် - ဦးခင်မောင်ဝင်း - ဦးဟန်ဝင်းသိန်း - ဦးတင်ဝေ - ဒေါက်တာလင်းဝေဖြိုးလတ် ဦးမင်းဦး - ဒေါက်တာဝင်းမြင့်ချစ် - ဦးအောင်သိန်း - ဦးအောင်ကြည်ညွန့် - ဒေါက်တာသန်းဝင်း - ဦးထွန်းထွန်းဦး - ဒေါ်နွယ်နွယ်အောင် - ဦးနိုင်သီဟ - ဦးမျိုးဝင်း - ဦးလင်းတင်ဌေး - ဦးလှမြင့်(ခ) ဦးလှမြင့်သန်း - ဒေါ်သီရိရတနာ - ဦးခင်မောင်လတ် - ဦးသက်ထွန်းအောင် တပ်မတော်၊ ကချင်-၂။ ကချင်-၅၊ ကယား-၅။ ကယား-၆၊ ကရင်-၇၊ ကရင်-၁၊ ချင်း-၅၊ ချင်း-၁၊ ချင်း-၈၊ စစ်ကိုင်း-၅၊ စစ်ကိုင်း-၇၊ တနင်္သာရီ-၄။ တနင်္သာရီ-၆၊ တနင်္သာရီ-၅၊ ပဲခူး-၆ ပဲခူး-၈၊ ပဲခူး-၁၂၊ မကွေး-၄။ မွန် -၈၊ မွန်-၄၊ မွန်-၁၁၊ ရခိုင်-၃၊ ရခိုင်-၂၊ - ဦးကျော်ကျော်ဝင်း ရခိုင်-၈၊ - ဦးမောင်ကျော်ဇံ ရခိုင်-၉၊ - ဦးအေးသာအောင် ရခိုင်-၆၊ - ဦးကျော်ထွေး ရန်ကုန်-၈၊ - ဒေါက်တာမြတ်ဉာဏစိုး ရန်ကုန်-၉၊ ဦးဌေးဦး ရန်ကုန်-၇၊ - ဦးစိုင်းထွန်းအောင် - ဒေါက်တာစိုင်းဆိုင်ကျောက်ဆမ် ရှမ်း-၆၊ - ဦးမိုင်းအုဏ်းခိုင် ရှမ်း-၁၀၊ - ဦးစခင်ဇော်လင်း ဧရာဝတီ-၂၊ - ဦးမောင်မောင်အုန်း ဧရာဝတီ-၅၊ - ဦးမန်းတိုးရွှေ ဧရာဝတီ-၉၊ - ဦးသိမ်းဆွေ ဧရာဝတီ-၁၀၊ - ဒုတိယဗိုလ်မှူးကြီးအောင်ထွန်းလင်း တပ်မတော်၊ - ဒုတိယဗိုလ်မှူးကြီးမျိုးထွန်းအောင် တပ်မတော်၊ - ဗိုလ်မှူးသိန်းလွင်ဌေး တပ်မတော် နှင့် - ဗိုလ်မှူးထက်လင်း တပ်မတော် တို့ဖြစ်ကြပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြုထားသူ ၃၁ ဦးရှိပြီး ယနေ့ခွင့်ပန် ကြားသူ ၁၁၉ ဦး ဖြစ်တဲ့အတွက် စုစုပေါင်း ခွင့်ပန်ကြားသူ ၁၅၀ ဦးဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်း နှင့် ယနေ့ခွင့်ပန်ကြားတဲ့ ပြည်ထောင်စုလွှတ်တော်ကိုယ်စားလှယ် ၁၁၉ ဦးအား ခွင့်အဖြစ် သတ်မှတ်ခွင့်ပြုပေး နိုင်ပါရန် လေးစားစွာ တင်ပြအပ်ပါတယ်ခင်ဗျာ။</speech>
<speech type="speaker">ခွင့်ပန်ကြားသူအားလုံးကို ခွင့်ပြုပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် (၁၁)ကြိမ်မြောက်ပုံမှန်အစည်းအဝေး (၁၅)ရက်မြောက်နေ့ကို တက်ရောက်ခွင့်ရှိတဲ့ လွှတ်တော်ကိုယ်စားလှယ် ၆၅ရ ဦး၊ ယခင်က ခွင့်ပြုထားသူ ၃၁ ဦး၊ ယနေ့ခွင့်ပန်ကြား၍ ခွင့်ပြုထားသူ ၁၁၉ ဦးဖြစ်တဲ့အတွက် ခွင့်ပြုထားသူ စုစုပေါင်း ၁၅၀ ဦး ဖြစ်ပြီး ခွင့်မဲ့ပျက်ကွက်သူမရှိပါ။ လွှတ်တော်ကိုယ်စားလှယ်များ အစည်းအဝေး တက်ရောက်မှု အခြေအနေတင်ပြချက်ကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">ပြည်ထောင်စုလွှတ်တော်က သဘောတူတဲ့အတွက် ပြည်ထောင်စုလွှတ်တော် ဆိုင်ရာ နည်းဥပဒေ ၄ နည်းဥပဒေခွဲ(ခ)အရ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value="Report">
<report>
<title>မန္တလေးမြို့တွင် ပုဂ္ဂလိကကုမ္ပဏီများက ပြုလုပ်နေသည့် ကျောက်စိမ်းအရိုင်း ပြပွဲများ၏ အခွန်ငွေပေးဆောင်မှု အခြေအနေတိုင်ကြားစာနှင့်စပ်လျဉ်း၍ ပြည်သူ့ ငွေစာရင်းပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာအမှတ်စဉ်(၅/၂၀၁၉)အပါအဝင် လွှတ်တော်ကိုယ်စားလှယ် များ၏ ဆွေးနွေးချက်များအပေါ် ပြည်ထောင်စုအဆင့်အဖွဲ့အစည်းဝင်များက ပြန်လည်ရှင်းလင်းဆွေးနွေးခြင်း</title>
<speech type="speaker">အစီအစဉ်(၅) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ မန္တလေး မြို့တွင် ပုဂ္ဂလိကကုမ္ပဏီများက ပြုလုပ်နေတဲ့ ကျောက်စိမ်းအရိုင်းပြပွဲများရဲ့ အခွန်ငွေပေးဆောင်မှုအခြေအနေ တိုင်ကြားစာနဲ့စပ်လျဉ်းပြီး ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထား မှတ်ချက်များအပါအဝင် လွှတ်တော်ကိုယ်စားလှယ်များရဲ့ ဆွေးနွေးချက်များအပေါ် ဦးစွာသယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာန ပြန်လည်ရှင်းလင်း ဆွေးနွေးဖို့ဖြစ်ပါတယ်။</speech>
<speech><agency id="26">ဒေါက်တာရဲမြင့်ဆွေ(ဒုတိယဝန်ကြီး၊ သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီး ဌာန)</agency>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ လွှတ်တော် ကိုယ်စားလှယ်တော်ကြီးများ၊ ဒုတိယဝန်ကြီးများ မင်္ဂလာအပေါင်းနှင့် ပြည့်စုံပါစေကြောင်း နှုတ်ခွန်းဆက်သ ဂါရဝပြုအပ်ပါတယ်။ ယနေ့ ပြည်ထောင်စုလွှတ်တော် ပြည်သူ့ငွေစာရင်းပူးပေါင်းကော်မတီ၏ မန္တလေးမြို့တွင် ပုဂ္ဂလိကကုမ္ပဏီများက ကျင်းပပြုလုပ်တဲ့ ကျောက်စိမ်းအရိုင်းပွဲများအပေါ် တာဝန်သိပြည်သူများ၏ တိုင်ကြား စာနှင့်စပ်လျဉ်း၍ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာအမှတ်စဉ် (၅/၂၀၁၉)နှင့် ယင်းအစီရင်ခံစာအပေါ်မှာ လွှတ်တော်ကိုယ်စားလှယ်များ၏ ဆွေးနွေးချက်၊ အကြံပြုချက်များနှင့် ပတ်သက် ပြီးတော့မှ သံယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာနကိုယ်စား ကျွန်တော် ဒုတိယ ဝန်ကြီး ရဲမြင့်ဆွေမှ ဖြေကြားသွားမှာဖြစ်ပါတယ်။ နာယကကြီးခင်ဗျာ။ Power Point အသုံးပြုခွင့်ပြုပါရန် တင်ပြအပ်ပါတယ်။ သယံဇာတနှင့် သဘာဝပတ်ဝန်းကျင် ထိန်းသိမ်းရေးဝန်ကြီးဌာနအနေနဲ့ ပြည်ထောင်စုလွှတ်တော်မှာ အတည်ပြုပြဋ္ဌာန်း ထားတဲ့ မြန်မာ့ကျောက်မျက်ရတနာဥပဒေနှင့်အညီ ကျောက်မျက်ရတနာများ တူးဖော်ခြင်း၊ သယ်ယူခြင်း၊ ရောင်းဝယ်ခြင်းလုပ်ငန်းများကို ကြီးကြပ်ဆောင်ရွက်လျက် ရှိပါတယ်။ ကုမ္ပဏီနှင့် အသင်းများ အနေဖြင့် ကျောက်မျက်ရတနာလုပ်ကွက်များ လျှောက်ထားရယူခြင်း၊ ထုတ်လုပ်ခြင်း၊ ရောင်းဝယ်ခြင်း လုပ်ငန်းများကို ခွင့်ပြုမိန့်ရယူ ဆောင်ရွက်ရပါတယ်။ ကျောက်မျက်ရတနာ အရိုင်းအချောထည်၊ လက်ဝတ်ရတနာများ ရောင်းဝယ်ခြင်းလုပ်ငန်းများကို လိုင်စင်လျှောက်ထား ရယူဆောင်ရွက်ရပါတယ်။ ၂၀၁၆ ခုနှစ်၊ ဇန်နဝါရီလ ၂၉ ရက်နေ့မှာ ပြည်ထောင်စုလွှတ်တော်က ပြဋ္ဌာန်းပေးခဲ့တဲ့ မြန်မာ့ ကျောက်မျက်ရတနာဥပဒေကို ဒုတိယအကြိမ်ပြင်ဆင်တဲ့ဥပဒေ ပုဒ်မ ၁ရ မှာ ပါရှိတဲ့အတိုင်း ခွင့်ပြုမိန့်ရရှိသူ သည် ထုတ်လုပ်ရရှိသော ကျောက်မျက်ရတနာအရိုင်းကို မှတ်ပုံတင်၍ ရတနာခွန်ထမ်းဆောင်ပြီးဖြစ်လျှင် ပုဒ်မခွဲ(ဂ) အပိုဒ်ခွဲ ၁၊ ၂၊ ၅ ပါ ပြဋ္ဌာန်းချက်များအရ ပြည်တွင်းတွင် လွတ်လပ်စွာသယ်ယူခွင့်၊ ပြည်တွင်းငွေ၊ နိုင်ငံခြားငွေဖြင့် ရောင်းချခွင့်ရှိသည်ဟု ဖော်ပြထားရှိပါတယ်။ အလားတူ ပုဒ်မ ၂၂ (ဃ)နှင့် ပုဒ်မ ၂၃(ခ) တို့မှာလည်း လိုင်စင်ရရှိသူအနေဖြင့် သယ်ယူခွင့်၊ ရောင်းချခွင့်များကို အလားတူအခွင့်အလမ်းများ ပြဋ္ဌာန်းထားရှိပြီး ဖြစ်ပါတယ်။ ပုဂ္ဂလိကကုမ္ပဏီများက ကျောက်စိမ်းအရိုင်းရောင်းချပွဲကို ပွဲအတွက် ကျင်းပခွင့်ရရှိရန် တိုင်းဒေသကြီး အစိုးရအဖွဲ့ထံ ခွင့်ပြုချက်တောင်းခံပြီး မန္တလေးတိုင်းဒေသကြီးအစိုးရအဖွဲ့ က ကျောက်စိမ်းအရိုင်း ရောင်းချပွဲများကို ဖော်ပြပါ Power Point မှာ ဖော်ပြပါရည်ရွယ်ချက်များနဲ့ ကျင်းပပြုလုပ်ခဲ့ခြင်း ဖြစ်ပါတယ်။ အဲဒါတွေကတော့ မန္တလေး၊ စစ်ကိုင်းဒေသမှာ အခြေပြု လုပ်ကိုင်နေတဲ့ တစ်ပိုင်တစ်နိုင် ကျောက်စိမ်း အချောထည်လုပ်ငန်း လုပ်ကြသူများအတွက် ကုန်ကြမ်းရရှိနိုင်ရန် (ခ) ဆင်းရဲနွမ်းပါးမှုလျှော့ချရန်နှင့် အလုပ်အကိုင်အခွင့်အလမ်းများ ပိုမိုရရှိစေရန် (ဂ) မန္တလေးမှာ ဖွံ့ဖြိုးတိုးတက်စေရန်နဲ့ ဒေသတွင်းလူမှု စီးပွားဘဝတွေ ဖွံ့ဖြိုးတိုးတက်စေရန်ဆိုတဲ့ ရည်ရွယ်ချက်တွေပဲ ဖြစ်ပါတယ်။ ကျွန်တော်တို့ ဝန်ကြီးဌာန အနေနဲ့ကလည်း နိုင်ငံတော်အတွင်း ကျောက်မျက်ရတနာဈေးကွက် ဖြစ်ထွန်းစေရေးအတွက် အကောင် အထည်ဖော် ဆောင်ရွက်ရပါတယ်။ မြန်မာနိုင်ငံအတွင်း ရတနာပြပွဲတွေကို ဈေးကွက်အနေအထားနဲ့ ဝယ်လိုအားအပေါ်မှာ မူတည်ပြီးတော့မှ ကျင်းပပြုလုပ်လျက်ရှိရာ ကျောက်စိမ်းအရိုင်းဈေးကွက်က နိုင်ငံ အတင်းမာ လက်ရှိအနေအထားအားဖြင့် ဖွံ့ဖြိုးတိုးတက်လာခဲ့ပြီ ဖြစ်ပါတယ်။ ၁-၇-၂၀၁၈ ရက်နေ့မှာ ကျင်းပ ပြုလုပ်တဲ့ ဒီဝန်ကြီးဌာနနဲ့ တိုင်းဒေသကြီး၊ ပြည်နယ်အစိုးရအဖွဲ့များမှဝန်ကြီးများ ၄ လပတ် အစည်း အဝေးမှာလည်း မန္တလေးမြို့တွင် ပုဂ္ဂလိကကုမ္ပဏီများ ကျောက်စိမ်းအရိုင်းရောင်းချပွဲများနှင့် စပ်လျဉ်းပြီး တော့မှ သတ်မှတ်တဲ့အခွန်အခတွေ ရရှိနိုင်ရေးအတွက်လည်း ကျွန်တော်တို့ ညှိနှိုင်းဆွေးနွေး ဆောင်ရွက်ခဲ့ ကြပါတယ်။ မန္တလေးမြို့မှာ ပုဂ္ဂလိကကုမ္ပဏီများက ကျောက်စိမ်းအရိုင်းရောင်းချပွဲများကို စနစ်တကျ ကျင်းပ နိုင်ရန်နှင့် အခွန်အခများ အပြည့်အဝကောက်ခံရယူနိုင်ရန် ရောင်းချပွဲသို့ နိုင်ငံခြားသားများ ဝင်ရောက်ခြင်း၊ ဝယ်ယူခြင်း မပြုကြစေနိုင်ရန်အတွက် ဝန်ကြီးဌာနကနေပြီးတော့မှ မန္တလေးတိုင်းဒေသကြီး အစိုးရအဖွဲ့သို့ ၇-၂-၂၀၁၉ ရက်နေ့မှာ ကျွန်တော်တို့ Power Point တွင်ဖော်ပြထားပါတယ်။ ဒီစီစဉ်ဆောင်ရွက်ရမည့် အချက်များကို ကျွန်တော်တို့ အကြောင်းကြားထားခဲ့ပါတယ်။ ကျောက်မျက်ရတနာအရိုင်းတွေကို အရိုင်း အတိုင်းရောင်းချခြင်းနဲ့ တန်ဖိုးမြင့်ထုတ်ကုန် အချောထည် Value Added များထုတ်လုပ်ရောင်းချနိုင်ရန် အတွက် ဒီပြည်ထောင်စုအစိုးရရဲ့ လမ်းညွှန်ချက်ဖြင့်လည်း ၂၀၁၁-၂၀၁၂ ဘဏ္ဍာနှစ်ကနေ စတင်ပြီးတော့မှ ဒီ Power Point မှာ ဖော်ပြပါအတိုင်း ဒီဝန်ကြီးဌာနအနေနဲ့ စီစဉ်ဆောင်ရွက်ခဲ့ပါတယ်။ အဲဒါတွေကတော့ နေပြည်တော်တွင် ကျောက်မျက်ရတနာအချောထည်ဈေး တည်ထောင်ဖွင့်လှစ်ခြင်း၊ (ခ) ကျောက်မျက်ရတနာ အချောထည်များထုတ်လုပ်နိုင်ရန်အတွက် သင်တန်းများ ဖွင့်လှစ်သင်ကြားပေးခြင်း (ဂ) ကျောက်မျက်ရတနာ လုပ်ငန်းရှင်အသင်းမှာ ဆောင်ရွက်နေတဲ့ ကျောက်မျက်ပညာသင်တန်းများကို အားပေးကူညီခြင်းနှင့် ဒီကျွန်တော်တို့ ကျောက်စိမ်းအရိုင်းတွဲများကို ဈေးကွက်လိုအပ်ချက်အရ ဝယ်လိုအား နဲ့ ရောင်းလိုအားအပေါ် ြီးတော့မှ အတွဲအရေအတွက် ကန့်သတ်ရောင်းချခြင်း၊ ကျောက်စိမ်း အချောထည်အတွဲတွေကိုတော့ အရေအတွက် အကန့်အသတ်မရှိ လက်ခံရောင်းချခွင့်ပြုခြင်းနဲ့ ကျောက်မျက် အရိုင်းအတိုင်း ရောင်းချခြင်းအပေါ် အခွန်နှုန်းတိုးကောက်ခြင်းနဲ့ အချောထည်ပြုလုပ်ရောင်းချခြင်းအပေါ်မှာ အခွန်နှုန်း လျှော့ကောက်ခြင်း ဆိုပြီးတော့မှ ကျွန်တော်တို့ စီစဉ်ဆောင်ရွက်ခဲ့ပါတယ်။ သယံဇာတနဲ့ သဘာဝပတ်ဝန်းကျင်ထိန်းသိမ်းရေးဝန်ကြီးဌာနအနေနဲ့ ကျောက်မျက်ရတနာ ရောင်းဝယ်ရေးလုပ်ငန်းကနေပြီးတော့မှ ကျောက်မျက်ရတနာဥပဒေအရ ရောင်းချပွဲများမှာ တင်ပြရောင်းချရတဲ့ ကျောက်မျက်တွေနဲ့ ရတနာတွေရဲ့ အရည်အသွေးစစ်ဆေးခြင်း၊ တွင်းဝခွန်ပေးဆောင်စေခြင်း၊ ရတနာပြပွဲတွင် ဝယ်ယူခြင်းနှင့် သက်ဆိုင်သည့် အထောက်အထားများကို စိစစ်ဆောင်ရွက်ရပါတယ်။ ပြည်ထောင်စုရဲ့ အခွန် အကောက်ဥပဒေအရ အထူးကုန်စည်ခွန်၊ ကုန်သွယ်လုပ်ငန်းခွန် ကောက်ခံခြင်းကိုတော့ ပြည်တွင်းအခွန်များ ဦးစီးဌာနက စိစစ်ဆောင်ရွက်ရပါတယ်။ နေပြည်တော်မှာ ကျင်းပပြုလုပ်ခဲ့တဲ့ ရတနာပြပွဲများမှ ကျောက်မျက်အတွဲများ တင်ပြမှု၊ ရောင်းချ ရမှုနဲ့ ငွေပေးချေမှုတို့ကိုတော့ ကျွန်တော်တို့ Power Point မှာ တင်ပြထားပါတယ်။ ဇယားမှာ တင်ပြချက်အရဆိုလို့ရှိရင် ကျွန်တော်တို့က ဒီရတနာပြပွဲတွေမှာ ရောင်းချရတဲ့ကျောက် အတွဲအရေအတွက်၊ တင်ပြတဲ့အတွဲအရေအတွက်နဲ့ ရောင်းချရတဲ့အတွဲအရေအတွက်က မတူပါဘူး။ အဲဒီ လိုပဲ ကျွန်တော်တို့ ရောင်းချရတဲ့တန်ဖိုးနဲ့ အမှန်တကယ် ငွေပေးချေပြီးတော့မှ အရောင်းအဝယ်ဖြစ်သွားတဲ့ အတွဲအရေအတွက် မတူတဲ့အတွက် တန်ဖိုးတွေကလည်း တူညီမှုရှိမည်မဟုတ်ပါဘူး။ ကျွန်တော်တို့ ဒီမှာ ၂၀၁၁ ခုနှစ်မှာဆိုရင် Power Point မှာတင်ပြထားတဲ့အတိုင်း တင်ပြတဲ့အတွဲက ကျွန်တော်တို့ ၅ သောင်း ကျော်ရှိပါတယ်။ တကယ်တော့ ရောင်းချရတာ ၃၉,၃၄၈ တွဲရောင်းချရပါတယ်။ သို့ရာတွင် ငွေပေးချေပြီး အမှန်တကယ်ငွေပေးချေပြီး အရောင်းအဝယ်ဖြစ်သွားတဲ့ အတွဲကတော့ ၃၃,၀၀၀ ကျော်သာရှိပါတယ်။ ကျွန်တော်တို့က ၂၀၁၆ ခုနှစ် အစိုးရသစ်တာဝန်ယူချိန်မှစ၍ နိုင်ငံခြားဝင်ငွေ တိုးတက်ရရှိစေရန်အတွက် နိုင်ငံခြားငွေဖြင့်ရောင်းချရသည့် ကျောက်မျက်ရတနာပွဲများကို ယခင်နဲ့ အကြိမ်အရေ တိုးမြှင့်ဆောင်ရွက် ခဲ့ပါတယ်။ ကျောက်စိမ်းတွဲများ ရောင်းချရခြင်း မရောင်းရခြင်း၊ ဈေးကောင်းရခြင်း မရခြင်း၊ ကျောက်စိမ်း ဈေးကောင်းရခြင်း မရခြင်း စသည်တို့ဟာဆိုလို့ရှိရင် ကျောက်စိမ်းအတွဲများကို အဓိကဝယ်ယူနေတဲ့ တရုတ်နိုင်ငံရဲ့ စီးပွားရေး၊ နိုင်ငံရေးနဲ့ ကျောက်စိမ်းဈေးကွက်ပေါ်မှာ မူတည်ပြီး ကွဲပြားခြားနားခြင်း ဖြစ်ပါတယ်။ လွန်ခဲ့တဲ့ နှစ်ပေါင်း ၃၀ ကျော်ကတည်းက ကျောက်စိမ်းအရိုင်းများကို ရောင်းဝယ်လျက်ရှိတဲ့ မန္တလေးကျောက်ဝိုင်းမှ အခွန်နည်းပါးစွာရရှိနေခြင်းအပေါ် သတ်မှတ်အခွန်အခများ ပေးဆောင်နေပြီး တရားဝင်ရောင်းချနိုင်ရန်အတွက် ကျောက်စိမ်းရောင်းချပွဲများကို တိုင်းဒေသကြီးအစိုးရအဖွဲ့က ခွင့်ပြု ဆောင်ရွက်ခဲ့ခြင်းဖြစ်ပါတယ်။ အစိုးရ၏ ခွင့်ပြုချက်ဖြင့်လည်း ဝန်ကြီးဌာနက ကြီးမှူးကျင်းပတဲ့ နေပြည်တော်ကျောက်မျက် ရတနာပြပွဲများတွင် ရောင်းချတဲ့ ကျောက်အတွဲများသာ သတ်မှတ်လုပ်ထုံးလုပ်နည်းနဲ့အညီ ပြည်ပကို တင်ပို့ခြင်း ဆောင်ရွက်နိုင်ပါတယ်။ မန္တလေးမြို့မှာ ရောင်းချပွဲများမှလည်းကောင်း၊ ဈေးများမှာ ရောင်းချတဲ့ ကျောက်စိမ်းအရိုင်းများသည်လည်းကောင်း ပြည်ပသို့တင်ပို့ခွင့်မရှိဘဲ ပြည်တွင်းတစ်ပိုင်တစ်နိုင် လုပ်ငန်း ရှင်များ ကုန်ကြမ်းရရှိရေး၊ ပြည်တွင်းအချောထည် ဈေးကွက်ဖြစ်ပေါ်ရေးနှင့် အလုပ်အကိုင်အခွင့်အလမ်း များ ဖြစ်ပေါ်ရေးအတွက် ပြည်တွင်း၌သာ ရောင်းချစေခြင်းဖြစ်ပါတယ်။ ပြည်တွင်းလုပ်ငန်းရှင်များက ကျောက်စိမ်းအရိုင်းများကိုဝယ်ယူပြီး လက်ကောက်၊ ပုတီး၊ လွှာချပ်များပြုလုပ်၍ မန္တလေးမြို့တွင် ဖွင့်လှစ်ထားသည့် One Stop Service (OSS)တွင် သတ်မှတ်အခွန်ပေးဆောင်ပြီးမှသာ ပြည်ပကို တင်ပို့ နိုင်ပါတယ်။ လက်တွေ့မြေပြင်မှာ ကျောက်စိမ်းအရိုင်းများကို တရားမဝင်တင်ပိုခြင်းများ ရှိနေသကဲ့သို့ ဖမ်းဆီးရရှိမှုများလည်း ရှိနေပါတယ်။ တရားမဝင်တင်ပို့ရောင်းချမှုများ လျော့နည်းပပျောက်စေရေးအတွက်ကတော့ ကျွန်တော်တို့ သက်ဆိုင်ရာ အာဏာပိုင်အဖွဲ့၊ လုံခြုံရေးအဖွဲ့အစည်းများနဲ့ ပူးပေါင်းဆောင်ရွက်သွားရမှာပဲ ဖြစ်ပါတယ်။ ကျွန်တော်တို့ မန္တလေးမြို့ One Stop Service မှတစ်ဆင့် ကျောက်စိမ်း လက်ကောက်၊ ပုတီး၊ လွှာချပ် စသည့်အချော ထည်များ ပြည်ပသို့တင်ပို့ ရောင်းချရမှုနဲ့ ပတ်သက်ပြီးတော့ အခွန်အခရရှိမှုတွေကို Power Point မှာတင်ပြ ထားပါတယ်။ ယခုလို့ရှိရင် ကျပ်ငွေသန်းပေါင်း ၈,၆၆၇.၄၅ ကျပ်သန်းခန့် ရရှိပြီးဖြစ်ပါပြီ။ အခွန် ရရှိမှုက နိုင်ငံခြားဝင်ငွေအားဖြင့် ဒေါ်လာ ၄.၂ရ သန်း ရရှိပါပြီ။ ကျွန်တော်တို့ ဝန်ဆောင်ခအဖြစ်ကတော့ ၂၀၁၆-၂၀၁ရ ကနေ ၂၀၁၉ ဖေဖော်ဝါရီအထိ မြန်မာကျပ်ငွေ ၅၈၇.၆၂ သန်းနဲ့ နိုင်ငံခြားငွေအမေရိကန် ဒေါ်လာသန်း ၁.၂၈ရ သိန်း ကောက်ခံရရှိပြီးဖြစ်ပါတယ်။ ကျွန်တော်တို့ ပြည်သူ့ငွေစာရင်းပူးပေါင်းကော်မတီရဲ့ သဘောထားမှတ်ချက်အစီရင်ခံစာ(၅/၂၀၁၉) အပေါ် လွှတ်တော်ကိုယ်စားလှယ်ကြီးများ၏ တင်ပြဆွေးနွေးချက်၊ အကြံပြုချက်များနဲ့အညီ သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာနအနေဖြင့် မန္တလေးမြို့မှာ ပုဂ္ဂလိကကုမ္ပဏီများ၏ ကျောက်စိမ်း အရိုင်း ရောင်းချပွဲများနှင့်စပ်လျဉ်း၍ ကျွန်တော်တို့ ဖော်ပြပါအတိုင်း ဆောင်ရွက်သွားမှာဖြစ်ပါတယ်။ မန္တလေးတိုင်း အစိုးရ၏ ခွင့်ပြုချက်ဖြင့် ကျင်းပပြီးစီးခဲ့ပြီးဖြစ်တဲ့ ပုဂ္ဂလိကကုမ္ပဏီများရဲ့ ကျောက်စိမ်းအရိုင်း ရောင်းချ ပွဲများကျင်းပမှု၊ တင်ပြကျောက်အတွဲ၊ ရောင်းချရသောကျောက်အတွဲ၊ ရောင်းရတန်ဖိုးငွေများ၊ အမှန်တကယ် ငွေပေးချေသည့် ကျောက်အတွဲတန်ဖိုးငွေစာရင်းများ၊ အခွန်ငွေပေးဆောင်မှုအခြေအနေများကို တိုင်းဒေသကြီး အစိုးရအဖွဲ့ဝန်ကြီး၏ ကြီးကြပ်မှုဖြင့် မြန်မာ့ကျောက်မျက်ရတနာရောင်းဝယ်ရေးလုပ်ငန်း၊ ပြည်တွင်းအခွန်များ ဦးစီးဌာနအပါအဝင် ဆက်စပ်ဌာနများနှင့် အဖွဲ့ ဖွဲ့စည်း စစ်ဆေးဆောင်ရွက်စေပါမည်။ (ခ) ပုဂ္ဂလိကကုမ္ပဏီများ၏ ကျောက်စိမ်းရိုင်းရောင်းချပွဲသည် ဥပဒေနဲ့အညီ ရောင်းချခြင်း ရှိ မရှိ၊ အမှန်တကယ်ရောင်းရငွေအား ဖော်ပြထားရှိမှု ရှိ မရှိ၊ သတ်မှတ်အခွန်အခများ ပေးဆောင်ခဲ့ခြင်းရှိ မရှိ၊ အဂတိ လိုက်စားမှု ရှိ မရှိ စသည်တို့ကို အဖွဲ့၏ စစ်ဆေးတွေ့ရှိချက်အပေါ်မှာမူတည်ပြီး လိုအပ်သလို အရေးယူ ဆောင်ရွက်နိုင်ရေး တိုင်းဒေသကြီးအစိုးရအဖွဲ့ဖြင့် ပေါင်းစပ်ညှိနှိုင်း ဆောင်ရွက်သွားပါမည်။ (ဂ) ပုဂ္ဂလိက ကုမ္ပဏီများ၏ ကျောက်စိမ်းအရိုင်းရောင်းချပွဲများကို ၂၀၁၉ ခုနှစ်၊ ဇန်နဝါရီလ ၃၀ ရက်နေ့တွင် ပြည်ထောင်စု လွှတ်တော်ဥပဒေအမှတ်(၄)ဖြင့် ပြဋ္ဌာန်းပေးခဲ့သည့် မြန်မာ့ကျောက်မျက်ရတနာဥပဒေပါ ပြဋ္ဌာန်းချက် များနဲ့အညီ အကြိမ်ရေကန့်သတ်ချက်ဖြင့်သာ ဆောင်ရွက်စေရန်နှင့် တိုင်းဒေသကြီးအစိုးရအဖွဲ့မှ ဦးဆောင်သော ရောင်းချပွဲကြီးကြပ်ရေးကော်မတီများဖွဲ့စည်းပြီး ပူးပေါင်းညှိနှိုင်း ဆောင်ရွက်သွားစေမည်ဖြစ်ပါကြောင်း နှင့် ယခုရေးဆွဲနေဆဲ ကျောက်မျက်ရတနာနည်းဥပဒေတွင်လည်း ထည့်သွင်းရေးဆွဲ ဆောင်ရွက်သွားပါ မည်ဖြစ်ကြောင်း ပြန်လည်ဖြေကြားအပ်ပါသည်ခင်ဗျာ။ အားလုံးကို ကျေးဇူးတင်ပါတယ်။</speech>
<speech type="speaker">ဆက်လက်ပြီး စီမံကိန်းနှင့် ဘဏ္ဍာရေးဝန်ကြီးဌာန ပြန်လည်ရှင်းလင်း ဆွေးနွေးဖို့ဖြစ်ပါတယ်။</speech>
<speech><agency id="27">ဦးမောင်မောင်ဝင်း(ဒုတိယဝန်ကြီး၊ စီမံကိန်းနှင့် ဘဏ္ဍာရေးဝန်ကြီးဌာန)</agency>လေးစားအပ် ပါသော ပြည်ထောင်စုလွှတ်တော် နာယက၊ အမျိုးသားလွှတ်တော်ဥက္ကဋ္ဌနှင့် လွှတ်တော်ကိုယ်စားလှယ် ကြီးများ၊ ဖိတ်ကြားထားသော ပြည်ထောင်စုအဆင့် အဖွဲ့အစည်းဝင်ပုဂ္ဂိုလ်များ၊ ဧည့်သည်တော်များအားလုံး ကိုယ်စိတ်နှစ်ဖြာ ကျန်းမာချမ်းသာပြီး မင်္ဂလာအပေါင်းနဲ့ ပြည့်စုံကြပါစေရန် ဆုတောင်းမေတ္တာပို့သရင်း ဂါရဝပြု နှုတ်ခွန်းဆက်သအပ်ပါတယ်။ ကျွန်တော်ကတော့ စီမံကိန်းနှင့် ဘဏ္ဍာရေးဝန်ကြီးဌာနမှ ဒုတိယ ဝန်ကြီး ဦးမောင်မောင်ဝင်း ဖြစ်ပါတယ်။ ကျွန်တော့အနေဖြင့် ပြည်သူ့ငွေစာရင်းပူးပေါင်းကော်မတီ၏ လေ့လာတွေ့ရှိ ချက်နှင့် သဘောထားမှတ်ချက်အစီရင်ခံစာ (၅/၂၀၁၉)ပါ သဘောထားမှတ်ချက်များနှင့် ပြည်ထောင်စုလွှတ်တော် ကိုယ်စားလှယ်များရဲ့ အစီရင်ခံစာအပေါ်မှာ ဆွေးနွေးချက်များနဲ့စပ်လျဉ်းပြီး စီမံကိန်းနှင့် ဘဏ္ဍာရေးဝန်ကြီးဌာနကိုယ်စား ပြန်လည်ရှင်းလင်း ဆွေးနွေးတင်ပြမှာ ဖြစ်ပါတယ်။ ပထမဦးစွာ နိုင်ငံတော်အတွင်း ရသင့်ရထိုက်တဲ့ အခွန်အကောက်များ လွတ်ကင်းမှုမရှိစေဘဲ အပြည့် အဝရရှိစေရေး၊ ဒေသအတွင်း တစ်ပိုင်တစ်နိုင် ကျောက်မျက်အချောထည်လုပ်ငန်းများအတွက် ကုန်ကြမ်းနဲ့ အလုပ်အကိုင်အခွင့်အလမ်းများ ပိုမိုရရှိရေး၊ နိုင်ငံတော်၏ အရင်းအမြစ်သဘာဝသယံဇာတများ ပြည်ပသို့ တရားမဝင်သယ်ယူပို့ဆောင် မှောင်ခိုရောင်းဝယ်မှုများကို တားဆီးနိုင်ရေး စတဲ့ရည်ရွယ်ချက်ကောင်းများဖြင့် တင်ပြတိုင်ကြားခဲ့တဲ့ တာဝန်သိပြည်သူများအားလည်းကောင်း၊ သုံးသပ်ကြားနာ၍ အစီရင်ခံတင်ပြပေးတဲ့ ပြည်ထောင်စုလွှတ်တော် ပြည်သူ့ငွေစာရင်းပူးပေါင်းကော်မတီအားလည်းကောင်း၊ အစီရင်ခံစာအပေါ်မှာ သုံးသပ်အကြံပြုပေးကြတဲ့ လွှတ်တော်ကိုယ်စားလှယ်တော်ကြီးများအားလည်းကောင်း ကျေးဇူးတင်ရှိ ပါကြောင်း ပြောကြားလိုပါတယ်။ နာယကကြီးခင်ဗျား။ နိုင်ငံတကာမှာ သဘာဝသယံဇာတအရင်းအမြစ်များ ထုတ်ယူသုံးစွဲခြင်းအပေါ်မှာ ခိုင်ကြေး(Royalty)အပြင် သဘာဝသယံဇာတအခွန် (Natural Resources Tax)တို့ကို ကောက်ခံပြီး ဆောင်ရွက်ကြပါတယ်။ အဆိုပါအခွန်ရငွေများဖြင့် သဘာဝအရင်းအမြစ်များ ပြန်လည်အစားထိုးမှု လုပ်ငန်း များမှာသုံးစွဲကြပါတယ်။ စုစုပေါင်းဝင်ငွေမှ လုပ်ငန်း၏ ထုတ်လုပ်မှုကုန်ကျစရိတ်ကို နုတ်ပယ်ခွင့်ပြု ပြီးတော့ ဝင်ငွေဖြစ်ထွန်းပေါ်ပေါက်လာပါက ဝင်ငွေခွန်အဖြစ်နဲ့ ထပ်မံကောက်ခံကြပါတယ်။ ကောက်ခံခြင်းအားဖြင့် သဘာဝသယံဇာတများ အလွန်အကျွံ ထုတ်ယူသုံးစွဲမှုကို အခွန်စနစ်ဖြင့် ထိန်းသိမ်း ပေးတဲ့အပြင် ရသင့်ရထိုက်တဲ့ အခွန်အကောက်ရငွေများကိုလည်း ရရှိနိုင်မှာဖြစ်ပါတယ်။ မြန်မာနိုင်ငံတွင် ယခင်က ၁၉၉၅ ခုနှစ် မြန်မာ့ကျောက်မျက်ရတနာဥပဒေနှင့် သတ္တုတွင်းဝန်ကြီး ဌာနရဲ့ ၄-၁၀-၁၉၉၅ ရက်စွဲပါ အမိန့်ကြော်ငြာစာအမှတ်(၇၀/၉၅)ဖြင့် ထုတ်ပြန်ထားတဲ့ မြန်မာ့ကျောက်မျက် ရတနာနည်းဥပဒေ ပြဋ္ဌာန်းချက်များနှင့်အညီ ရတနာခွန် ကောက်ခံခြင်းအစား ၂၀၁၅ ခုနှစ်ကစပြီးတော့ ရတနာခွန်အပြင်၊ ကုန်သွယ်လုပ်ငန်းခွန်နှင့် ဝင်ငွေခွန်ကောက်ခံခြင်း၊ ၂၀၁၆ ခုနှစ်၊ အထူးကုန်စည်ခွန် ဆောင်ရွက်လျက်ပါတယ်။ ၂၀၁၅ ခုနှစ်၊ ပြည်ထောင်စုရဲ့ အခွန်အကောက်ဥပဒေကစပြီးတော့ ၂၀၁၈-၂၀၁၉ ပြည်ထောင်စုရဲ့ နှစ်စဉ်အခွန်အကောက်ဥပဒေအထိ ကျောက်မျက်ရတနာနဲ့ ပတ်သက်ပြီးတော့ တူးဖော် ထုတ်လုပ်ခြင်း၊ ဝယ်ယူရောင်းချခြင်းလုပ်ငန်းတွေဟာ ကျောက်မျက်ရတနာ သို့မဟုတ် လက်ဝတ်ရတနာ များ ရောင်းချရရှိတဲ့ ရောင်းရငွေအပေါ်မှာ အခွန်အကောက်ဥပဒေပါနှုန်းအတိုင်း အထူးကုန်စည်ခွန် ထမ်းဆောင်ရမည်။ ကျသင့်အထူးကုန်စည်အပြင် ပြည်ပမှတင်သွင်းခြင်း၊ ထုတ်လုပ်ရောင်းချခြင်း၊ ကုန်သွယ်မှု လုပ်ငန်း ဆောင်ရွက်ခြင်းတို့အတွက် ကုန်သွယ်လုပ်ငန်းခွန်ကိုလည်းကောင်း၊ စုစုပေါင်း အသားတင် အမြတ်အပေါ်တွင် ဝင်ငွေခွန်ကိုလည်းကောင်း ထမ်းဆောင်ရမည်ဟု ပြဋ္ဌာန်းပေးထားပါတယ်။ ဤပြဋ္ဌာန်း ချက်သည် ကျောက်မျက်ရတနာများနဲ့ပတ်သက်ပြီးတော့ တူးဖော်ထုတ်လုပ်ပြီးရောင်းတဲ့ ကျောက်မျက် သို့မဟုတ် ဝယ်ယူရောင်းချတဲ့ကျောက်မျက် အစရှိသဖြင့် စိစစ်ဆောင်ရွက်ရန် ခက်ခဲတဲ့သဘာဝရှိခြင်းနှင့် ၁၉၉၅ ခုနှစ်၊ မြန်မာ့ကျောက်မျက်ရတနာဥပဒေပါ ထုတ်လုပ်ရောင်းချခြင်း၊ ဝယ်ယူရောင်းချခြင်းအဆင့် တိုင်းမှာ ရတနာခွန်ပေးဆောင်ရတဲ့ ပြဋ္ဌာန်းချက်များနှင့် လိုက်လျောညီထွေဖြစ်စေရန် ပြဋ္ဌာန်းထားခြင်း ဖြစ်ပါတယ်။ လေးစားအပ်ပါသော နာယကကြီးခင်ဗျာ။ ဆက်လက်ပြီး ကျောက်စိမ်းအရိုင်းပြပွဲများနဲ့ ပတ်သက်ပြီး ရသင့်ရထိုက်တဲ့ အခွန်ငွေများ အပြည့်အဝရရှိရေး လက်ရှိဆောင်ရွက်လျက်ရှိတဲ့ အခြေအနေများကို ရှင်းလင်း တင်ပြပါမယ်။ အစီရင်ခံစာ အပိုဒ် ၂၆ မှာ ဖော်ပြပါရှိတဲ့ ရွှေကုက္ကိုလ်ကုမ္ပဏီဦးဆောင်တဲ့ မိတ်ဖက်ကုမ္ပဏီ ၅ ခု၊ မြန်မာသူရကုမ္ပဏီ၊ ထွန်းနိုင်နှင့်ညီများကုမ္ပဏီ၊ Jade Color ကုမ္ပဏီ၊ ဟိန်းထက်မိုးကုမ္ပဏီ၊ ဆုထူးပန်ကုမ္ပဏီစသည့် ကုမ္ပဏီ(၁၁)ခုတို့ကို စည်းကြပ်ကောက်ခံနေတဲ့ အခွန်ထမ်းကြီးများဆိုင်ရာ အခွန် ရုံး၊ အလယ်အလတ်အခွန်ထမ်းများဆိုင်ရာအခွန်ရုံး (၃)၊ ချမ်းအေးသာဇံမြို့နယ် အခွန်ဦးစီး ဌာနမှူးရုံး၊ မဟာအောင်မြေမြို့နယ် အခွန်ဦးစီးဌာနမှူးရုံး၊ ပြည်ကြီးတံခွန်မြို့နယ် အခွန်ဦးစီးဌာနမှူးရုံး၊ သီရိ ၅ မြို့နယ်အခွန်ဦးစီးဌာနမှူးရုံးများကို လက်ရှိ ၂၀၁၈-၂၀၁၉ စည်းကြပ်နှစ်အထိ စည်းကြပ်မှုများ ယခုလ အတွင်း အပြီးအပြတ်ဆောင်ရွက်ရေး၊ စည်းကြပ်မှုများ ဆောင်ရွက်ရာမှာ အခွန်ထိန်ချန်မှုမရှိစေရေးတို့အတွက် အထူးအလေးထားပြီးတော့ စနစ်တကျ တွက်ချက်စည်းကြပ် ကောက်ခံရေးတို့ကို ညွှန်ကြားထားပြီး ဖြစ်ပါတယ်။ အကောင်အထည်ဖော်မှု အခြေအနေကိုလည်း သက်ဆိုင်ရာရုံးချုပ် အကြီးအကဲများ၊ တိုင်း ဒေသကြီး အခွန်ဦးစီးဌာနမှူးများက ကြီးကြပ်ဆောင်ရွက်သွားမှာ ဖြစ်ပါတယ်။ လက်ရှိ ၂၀၁၈-၂၀၁၉ ၀င်ငွေနှစ်ဖြစ်တဲ့ ၁-၄-၂၀၁၈ ရက်ကစပြီးတော့ ယနေ့အထိ ဆောင်ရွက်ခဲ့တဲ့ ကျောက်မျက်အရောင်းပြပွဲများမှ ရောင်းရငွေအပေါ် ကျသင့်အထူးကုန်စည်ခွန်များကို သုံးလပတ်အလိုက် အပြီးသတ် စည်းကြပ်မှုများ ဆောင်ရွက်ရေး၊ လစဉ်ပေးသွင်းရမည့် ကုန်သွယ်လုပ်ငန်းခွန်များ အပြည့်အဝ ကောက်ခံရရှိထားရေး၊ သုံးလပတ်အလိုက် ပေးသွင်းရမည့် ကြိုတင်ဝင်ငွေခွန် ကောက်ခံရရှိရေးတို့ အတွက် အစီရင်ခံစာမှာပါတဲ့ သတင်းအချက်အလက်များကိုလည်းပဲ ပေးပို့ဖြန့်ဝေထားပြီး ဖြစ်ပါတယ်။ ရွှေကုက္ကိုလ်ကုမ္ပဏီနှင့် ဆုထူးပန်ကုမ္ပဏီများကို ပြည်ထောင်စုရဲ့ အခွန်အကောက်ဥပဒေမှာပါတဲ့ ပြဋ္ဌာန်း ချက်အတိုင်း နေပြည်တော်ပြပွဲက ဝယ်ယူရောင်းချတဲ့ ကျောက်မျက်ရောင်းရငွေများအပေါ်မှာလည်းပဲ အထူး ကုန်စည်ခွန် ၁၅ ရာခိုင်နှုန်း စည်းကြပ်ကောက်ခံဖို့နဲ့ ကုန်သွယ်လုပ်ငန်းခွန် ၅ ရာခိုင်နှုန်းကောက်ခံဖို့ အသိပေးညွှန်ကြားထားပြီး ဖြစ်ပါတယ်။ ဆုထူးပန်ကုမ္ပဏီကကြေငြာထားတဲ့ အခွန် ၅ ရာခိုင်နှုန်း ပေးဆောင်ရန်မလိုကြောင်း ကြေညာချက်နဲ့ ပတ်သက်ပြီးတော့ စုံစမ်းသိရှိရသည်မှာ အစိုးရကကြီးမှူးကျင်းပတဲ့ ပွဲများတွင်ရောင်းချသည့် ကျောက်မျက် ရောင်းရငွေအပေါ် ကုန်သွယ်လုပ်ငန်းခွန် ကင်းလွတ်ခွင့်ရရှိခြင်းအား ပြပွဲများမှဝယ်ယူသည့် ကျောက်များကို ပြန်လည်ရောင်းချပါက ကုန်သွယ်လုပ်ငန်းခွန် ကင်းလွတ်ခွင့်ရရှိသည်ဟု အမှတ်မှားပြီး ကြေညာခဲ့ခြင်း ဖြစ်ကြောင်း၊ ယခုအခါ အဆိုပါကြေညာချက်မရှိတော့ကြောင်း သိရှိရပါတယ်။ ထို့အပြင် ကုမ္ပဏီများက ကျင်းပခဲ့တဲ့ ကျောက်အရောင်းပွဲများမှာ အခြားမိတ်ဖက်ကုမ္ပဏီများက လာရောက်ရောင်းချခြင်းများလည်း ရှိနိုင်ပါတယ်။ သို့ဖြစ်တဲ့အတွက်ကြောင့် ပြပွဲမှာ ဝင်ရောက်ရောင်းချခဲ့တဲ့ မိတ်ဖက်ကုမ္ပဏီများစာရင်း၊ ရောင်းချ ရရှိခဲ့တဲ့ ရောင်းရငွေစာရင်းများတောင်းခံခြင်း၊ မိတ်ဖက်ကုမ္ပဏီများရဲ့ ရောင်းချမှုအပေါ်မှာလည်း အခွန် အပြည့်အဝရရှိရေး ဆောင်ရွက်ခြင်းတို့ကို ဆောင်ရွက်သွားမှာဖြစ်ပါတယ်။ ကျောက်မျက်အရောင်းပြပွဲများရဲ့ သဘောသဘာဝအရ တင်ဒါတင်သွင်းသူများက အာမခံစပေါ်ငွေပေးထားရသည်ဖြစ်ရာ ၎င်းတို့တင်သွင်း ထားတဲ့ တင်ဒါတန်ဖိုးအတိုင်း ကျောက်ဖိုးပေးသွင်းရန် ပျက်ကွက်ပါက အဆိုပါစဘော်ငွေကို ပြန်အမ်း ပေးခြင်း မပြုဘဲသိမ်းယူသဖြင့် အဆိုပါစဘော်ငွေသည် ပြပွဲဆောင်ရွက်သူအတွက် အခြားဝင်ငွေဖြစ်သဖြင့် အဆိုပါရငွေကိုလည်း ဖော်ထုတ်တွက်ချက် စည်းကြပ်ရန်တို့ကိုလည်း ညွှန်ကြားထားရှိပြီး ဖြစ်ပါတယ်။ ထွန်းနိုင်နှင့်ညီများ ကုမ္ပဏီအပေါ်မှာ အစီရင်ခံစာပါ ဖော်ထုတ်ရရှိတဲ့ ကျောက်မျက်အတွဲ ရောင်းချမှုအတိုင်း စည်းကြပ်ကောက်ခံရေး၊ ဆုထူးပန်ကုမ္ပဏီအနေနှင့် တင်ပြခြင်းမပြုထားတဲ့ ကျောက်မျက်ပြပွဲများ၊ ဖော်ထုတ် ရရှိထားတဲ့ ကျောက်မျက်အတွဲများအတိုင်း စည်းကြပ်ကောက်ခံနိုင်ရေးတို့ကို ဆောင်ရွက်သွားမှာ ဖြစ်ပါတယ်။ ရွှေကုက္ကိုနဲ့ မိတ်ဖက်ကုမ္ပဏီများ၊ မြန်မာသူရကုမ္ပဏီတို့ရဲ့ ပြပွဲအလိုက် ရောင်းရငွေမှာ မြန်မာ့ ကျောက်မျက်ရတနာမှ ရရှိထားတဲ့ ရောင်းရငွေနဲ့ ပြည်တွင်းအခွန်များဦးစီးဌာနက ရရှိထားတဲ့ ရောင်းရငွေ ကွာခြားချက်နဲ့ပတ်သက်ပြီးတော့ စိစစ်တင်ပြချက်အရ မြန်မာ့ကျောက်မျက်ရတနာမှ ရရှိထားသော ရောင်းရ ငွေမှာ ပြပွဲတင်ဒါအောင်မြင်မှုအရ ရောင်းရငွေဖြစ်ပါတယ်။ အချို့သော တင်ဒါအောင်မြင်သူများဟာ သတ်မှတ် ကာလအတွင်း တင်ဒါတန်ဖိုး ပေးသွင်းခြင်းမရှိတဲ့အတွက်ကြောင့် ပြည်တွင်းအခွန်များဦးစီးဌာနကို အမှန် ရောင်းရငွေကိုသာ ပေးပို့ခြင်းဖြစ်တဲ့အတွက်ကြောင့် တင်ဒါအောင်မြင်ခဲ့တဲ့တန်ဖိုးနဲ့ အမှန်ရောင်းချရရှိတဲ့ တန်ဖိုးကွဲပြားခြားနားနေခြင်း ဖြစ်သည်ဟု တွေ့ရှိရပါတယ်။ လေးစားအပ်ပါသော နာယကကြီးခင်ဗျား။ စည်းကြပ်ဆောင်ရွက်ရမယ့် ကုမ္ပဏီများအနေဖြင့် မိမိတို့ရဲ့ ရောင်းရငွေ၊ ဝင်ငွေအမှန်များကို ထိန်ချန်ခြင်းမပြုစေရန်၊ သတ်မှတ်ကာလအတွင်း အပြည့်အဝ ဖော်ထုတ်ရေး အကြောင်းကြားစာ ထုတ်ဆင့်ခြင်းကို ဆောင်ရွက်ကြရန် သက်ဆိုင်ရာ အခွန်ဦးစီးဌာနမှူး ရုံးများကို ညွှန်ကြားထားပြီး ဖြစ်ပါတယ်။ အဆိုပါ ကုမ္ပဏီများအနေနဲ့ ဆောင်ရွက်ခဲ့တဲ့ ကျောက်မျက်ပြပွဲများ အပြင် အခြားလုပ်ငန်းများမှ ဝင်ငွေများ၊ ကျန်ကာလများမှာ ကျောက်မျက်ရောင်းချရရှိတဲ့ ဝင်ငွေများ ရှိပါကလည်း အခွန်အပြည့်အဝရရှိစေရန် တည်ဆဲအခွန်ဆိုင်ရာ ဥပဒေ၊ နည်းဥပဒေ၊ လုပ်ထုံးလုပ်နည်း များနဲ့အညီ စည်းကြပ်ကောက်ခံသွားမှာ ဖြစ်ပါတယ်။ ယနေ့အထိ စာရင်းအရ အစီရင်ခံစာ အပိုဒ် ၁၉ မှာ ဖော်ပြထားတဲ့ အခွန်အကောက်များအပြင် ထပ်မံကောက်ခံရရှိမှုဟာ အထူးကုန်စည်ခွန်မှ ကျပ်သန်းပေါင်း ၃,၆၀၆.၃၀၅၊ ကုန်သွယ်လုပ်ငန်းခွန်မှ ကျပ်သန်းပေါင်း ၁၄၄.၇၀၈နဲ့ ဝင်ငွေခွန်မှ ကျပ်သန်းပေါင်း ၅၂၇.၁၇၂၊ စုစုပေါင်း ၄.၂၇၈.၁၈၅သန်း ဖြစ်ပါတယ်။ လေးစားအပ်ပါသော နာယကကြီးနှင့် လွှတ်တော်ကိုယ်စားလှယ်ကြီးများခင်ဗျား။ ဆက်လက် ဆောင်ရွက်မည့် အစီအမံများကို တင်ပြရပါက စီမံကိန်းနှင့်ဘဏ္ဍာရေးဝန်ကြီးဌာနအနေဖြင့် အစီရင်ခံစာ အပိုဒ် ၃၅ အပိုဒ်ခွဲ (ခ)မှာ ဖော်ပြထားတဲ့အတိုင်း ပြည်ထဲရေးဝန်ကြီးဌာန၊ မြန်မာနိုင်ငံတော် ဗဟိုဘဏ် တို့နှင့်လည်းပဲ ပူးပေါင်းဖော်ထုတ် ဆောင်ရွက်သွားမှာဖြစ်ပါတယ်။ ဖော်ထုတ်ချက်အရ အခွန်တိမ်းရှောင်ကြောင်း စိစစ်တွေ့ရှိရပါက တည်ဆဲအခွန်ဆိုင်ရာ ဥပဒေပြဋ္ဌာန်းချက်များနဲ့အညီ ဒဏ်ငွေတပ်ရိုက်ပေးဆောင်စေခြင်းကို ဆောင်ရွက်သွားမှာ ဖြစ်ပါတယ်။ မိမိဝန်ထမ်းများအနေဖြင့် ညွှန်ကြားချက်များနဲ့အညီ လိုက်နာဆောင်ရွက်ခြင်း ရှိ မရှိ အဆင့်ဆင့်ကြီးကြပ်ဆောင်ရွက်မှာဖြစ်ပြီး ပေါ့လျော့စွာ ဆောင်ရွက်တဲ့ဝန်ထမ်းကိုလည်း နိုင်ငံ့ဝန်ထမ်း စည်းမျဉ်းစည်းကမ်းများနဲ့အညီ ထိရောက်စွာ အရေးယူသွားမှာ ဖြစ်ပါတယ်။ နောင်တွင် ပုဂ္ဂလိက ကုမ္ပဏီများအား ကျောက်မျက်ရတနာပြပွဲများ ကျင်းပခွင့်ပြုပါက ကျင်းပ ပြုလုပ်ခြင်းနဲ့ စပ်လျဉ်း၍ ပွင့်လင်းမြင်သာမှု ရှိစေရေး၊ နိုင်ငံတော်အတွက် ရသင့်ရထိုက်တဲ့ အခွန်အခများ အပြည့်အဝ ရရှိစေရေးအတွက် ၂၀၁၉ ခုနှစ်၊ မြန်မာ့ကျောက်မျက်ရတနာဥပဒေ ပုဒ်မ ၆၉ ပုဒ်မခွဲ(ခ) အရ အပ်နှင်းထားတဲ့ လုပ်ပိုင်ခွင့်ကို ကျင့်သုံးပြီး ပြည်တွင်းပုဂ္ဂလိက ကျောက်မျက်ရတနာပြပွဲများ ကျင်းပခြင်း ဆိုင်ရာ လုပ်ထုံးလုပ်နည်းကို သတ်မှတ်သင့်ပါကြောင်း၊ သတ်မှတ်ရာမှာ ထည့်သွင်းသင့်တဲ့ အချက်များကို အစီရင်ခံစာ (၅/၂၀၁၉)၏ အပိုဒ် ၂၀ မှာ ဖော်ပြထားတဲ့အတိုင်း ဆောင်ရွက်သင့်ပါကြောင်း ထောက်ခံ တင်ပြအပ်ပါတယ်။ လေးစားအပ်ပါသော နာယကကြီးခင်ဗျာ။ နောက်တစ်ချက် တင်ပြလိုသည်မှာ ငွေပေးချေမှုစနစ် ဖြစ်ပါတယ်။ နေပြည်တော်မှာ ကျင်းပပြုလုပ်တဲ့ မြန်မာ့ကျောက်မျက်ရတနာပြပွဲများမှာ မြန်မာ့စီးပွားရေး ဘဏ်ကို အသုံးပြုပြီးတော့ ပေးချေရပါတယ်။ ယင်းသို့ဆောင်ရွက်ခြင်းအားဖြင့် အခွန်တိမ်းရှောင်နိုင်မှု မရှိနိုင်ခြင်းနဲ့ တရားမဝင်တင်ပို့ခြင်းကိစ္စများကို တားဆီးပြီးသကဲ့သို့ ဖြစ်ပါတယ်။ Wechat. Alipay စတဲ့ ငွေပေးချေမှုစနစ်များဟာ မြန်မာနိုင်ငံတော်ဗဟိုဘဏ်က စည်းမျဉ်းစည်းကမ်း၊ လုပ်ထုံးလုပ်နည်းများ ထုတ်ပြန်ရန် စီစဉ်ဆောင်ရွက်နေဆဲဖြစ်ကြောင်း သိရှိရ၍ ဘဏ်လမ်းကြောင်းမှ ပေးချေတဲ့ စနစ်သည်သာ ကောင်းမွန်သင့်လျော်မည်ဖြစ်ပါကြောင်း အကြံပြုတင်ပြရင်း နိဂုံးချုပ်အပ်ပါတယ်။ အားလုံးကျေးဇူးတင် ပါတယ်။</speech>
<title>အထက်ပါ အစီရင်ခံစာ(၅/၂၀၁၉)ကို လွှတ်တော်က သဘောတူလက်ခံရန် ပြည်သူ့ငွေစာရင်းပူးပေါင်း ကော်မတီက အဆိုတင်သွင်းခြင်းနှင့် လွှတ်တော်၏ အတည်ပြုချက်ရယူခြင်း</title>
<speech type="speaker">အစီအစဉ်(၆) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်သူ့ ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထား မှတ်ချက်အစီရင်ခံစာ(၅/၂၀၁၉)ကို လွှတ်တော်က သဘောတူလက်ခံရန် ပြည်သူ့ငွေစာရင်းပူးပေါင်းကော်မတီက အဆိုတင်သွင်းဖို့ ဖြစ်ပါတယ်။</speech>
<speech><mp id="1434">ဦးအောင်မင်း(ဒုဥက္ကဋ္ဌ-၁၊ ပြည်သူ့ငွေစာရင်းပူးပေါင်းကော်မတီ)</mp>ပြည်ထောင်စုလွှတ်တော် နာယကနှင့် ပြည်ထောင်စုလွှတ်တော်ကိုယ်စားလှယ်များ၊ ဖိတ်ကြားထားသော ပြည်ထောင်စုအဆင့် အဖွဲ့ အစည်းဝင်များနှင့် ဧည့်သည်တော်များအား လေးစားစွာ ဂါရဝပြု အပ်ပါတယ်။ ကျွန်တော်ကတော့ ဇလွန်မြို့နယ် ပြည်သူ့လွှတ်တော်ကိုယ်စားလှယ် ဦးအောင်မင်းဖြစ်ပြီး ပြည်သူ့ငွေစာရင်းပူးပေါင်းကော်မတီ ဥက္ကဋ္ဌရဲ့ တာဝန်ပေးအပ်ချက်အရ အဆိုတင်သွင်းမှာ ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ မန္တလေးမြို့တွင် ပုဂ္ဂလိကကုမ္ပဏီ များက ကျင်းပပြုလုပ်နေသည့် ကျောက်စိမ်းအရိုင်းပြပွဲများသည် အမှန်တကယ်ပေးဆောင်ရမည့် အခွန် ငွေထက် မြောက်မြားစွာ လျော့ပေါ့ပေးဆောင်နေကြောင်း တာဝန်သိပြည်သူများ၏ တိုင်ကြားစာနှင့် စပ်လျဉ်း၍ ပြည်သူ့ငွေစာရင်းပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာအမှတ်စဉ် (၅/၂၀၁၉)ကို ပြည်ထောင်စုလွှတ်တော်က သဘောတူလက်ခံပေးပါရန် ပြည်ထောင်စုလွှတ်တော်ဆိုင်ရာ နည်းဥပဒေ ၁၀၄ နည်းဥပဒေခွဲ(င)နှင့်အညီ အဆိုတင်သွင်းအပ်ပါသည်။ ကျေးဇူးတင်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ လွှတ်တော်ရဲ့ အဆုံးအဖြတ်ရယူပါ့မယ်။ ပြည်သူ့ငွေစာရင်းပူးပေါင်းကော်မတီရဲ့ အဆိုကို လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် မန္တလေးမြို့တွင် ပုဂ္ဂလိကကုမ္ပဏီများက ပြုလုပ် နေတဲ့ ကျောက်စိမ်းအရိုင်းပြပွဲများရဲ့ အခွန်ငွေပေးဆောင်မှုအခြေအနေ တိုင်ကြားစာနဲ့စပ်လျဉ်းပြီး ပြည်သူ့ ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာ (၅/၂၀၁၉)ကို လွှတ်တော်က သဘောတူအတည်ပြုကြောင်း ကြေညာပါတယ်။</speech>
<speech type="speaker">သက်ဆိုင်ရာဝန်ကြီးဌာနများမှ ပြည်ထောင်စုဝန်ကြီးများ ပြန်လည်ထွက်ခွာ နိုင်ပါပြီ။</speech>
</report>
</section>
<section value="Bill">
<bill>
<title>ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သည့်ဥပဒေမူကြမ်း လေ့လာစိစစ်ရေးပူးပေါင်းကော်မတီ၏ အစီရင်ခံစာအပေါ် လွှတ်တော်ကိုယ်စားလှယ်များက ဆက်လက်ဆွေးနွေးခြင်း</title>
<speech type="speaker">အစီအစဉ်(၇) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဖွဲ့စည်းပုံ အခြေခံဥပဒေကို ဒုတိယအကြိမ်ပြင်ဆင်သည့် ဥပဒေမူကြမ်း လေ့လာစိစစ်ရေးပူးပေါင်းကော်မတီရဲ့ အစီရင် ခံစာအပေါ် လွှတ်တော်ကိုယ်စားလှယ်များရဲ့ ဆွေးနွေးခြင်းအစီအစဉ်ကို ဆက်လက်ဆောင်ရွက်ပါမယ်။</speech>
<speech type="speaker">ဦးဆန်းမြင့် ဧရာဝတီတိုင်းဒေသကြီး မဲဆန္ဒနယ်အမှတ်(၃) စတင်ဆွေးနွေးဖို့ဖြစ်ပါတယ်။</speech>
<speech><mp id="1339">ဦးဆန်းမြင့်(မဲဆန္ဒနယ်အမှတ်-၃၊ ဧရာဝတီတိုင်းဒေသကြီး)</mp>လေးစားအပ်တဲ့ ပြည်ထောင်စု လွှတ်တော် နာယကကြီးနှင့် ပြည်ထောင်စုလွှတ်တော် ကိုယ်စားလှယ်များအားလုံး မင်္ဂလာပါ။ ကျွန်တော်ကတော့ ဧရာဝတီတိုင်းဒေသကြီး မဲဆန္ဒနယ်အမှတ်(၃) အမျိုးသားလွှတ်တော်ကိုယ်စားလှယ် ဦးဆန်းမြင့် ဖြစ်ပါတယ်။ ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်တဲ့ ဥပဒေမူကြမ်း လေ့လာစိစစ်ရေးပူးပေါင်းကော်မတီရဲ့ အစီရင်ခံစာအပေါ် ထောက်ခံဆွေးနွေးသွားမှာ ဖြစ်ပါတယ်။ နာယကကြီးခင်ဗျာ။ ဖွဲ့စည်းပုံအခြေခံဥပဒေပြင်ဆင်ရေး ပူးပေါင်းကော်မတီတစ်ရပ်ကို သင့်လျော်သည့် ပြည်ထောင်စုလွှတ်တော် ကိုယ်စားလှယ်များနှင့် ဖွဲ့စည်းရန်အဆိုကို အဆိုရှင်က ပြည်ထောင်စုလွှတ်တော် ဆိုင်ရာ နည်းဥပဒေပုဒ်မ ၆၆ အရ တင်သွင်းခဲ့ခြင်းဖြစ်ပါတယ်။ ဖွဲ့စည်းပုံအခြေခံဥပဒေပြင်ဆင်ရေးပူးပေါင်း ကော်မတီဟာ ပြည်ထောင်စုလွှတ်တော်ဆိုင်ရာ နည်းဥပဒေ ပုဒ်မ ၆၀၊ နည်းဥပဒေ ပုဒ်မ ၆၆၊ နည်းဥပဒေ ပုဒ်မ ၆၈ တို့အရ ဆုံးဖြတ်ခြင်း၊ နည်းဥပဒေပုဒ်မ ၇၀ အရ ဆောင်ရွက်ခြင်းတို့ဟာ ပြည်ထောင်စုလွှတ်တော် ဆိုင်ရာနည်းဥပဒေပုဒ်မ ၈ ပုဒ်မခွဲ(ပ)၌ ဤနည်းဥပဒေတွင် ပြဋ္ဌာန်းထားခြင်းမရှိသော ကိစ္စရပ်များ ကြုံတွေ့ရင်သော်လည်းကောင်း၊ ယင်းအခက်အခဲများကို ဖြေရှင်းနိုင်ရေးအတွက် လွှတ်တော်၏ အဆုံး အဖြတ်ရယူဆောင်ရွက်ခြင်း၊ ပြဋ္ဌာန်းချက်ပါအတိုင်း ဆောင်ရွက်ခဲ့တာဖြစ်လို့ ဖွဲ့စည်းပုံအခြေခံဥပဒေ ပြင်ဆင်ရေးပူးပေါင်းကော်မတီဟာ ဥပဒေနှင့်အညီ ပေါ်ပေါက်လာတာဖြစ်ပါတယ်။ နာယကကြီးခင်ဗျာ။ ကျွန်တော်တို့ လွှတ်တော်ကိုယ်စားလှယ်များဟာ လွှတ်တော်အစည်းအဝေးများမှာ လိုက်နာရမယ့် စည်းကမ်းချက်များနဲ့ပတ်သက်ပြီး ပြည်ထောင်စုလွှတ်တော်ဆိုင်ရာ နည်းဥပဒေ ပုဒ်မ ၁၉ မှာ ပြဋ္ဌာန်းသတ်မှတ်ထားပါတယ်။ လိုက်နာမှုမရှိပါက အရေးယူရန်နည်းလမ်းများကို နည်းဥပဒေ ပုဒ်မ ၂၀ ပုဒ်မခွဲ(က)၊ (ခ)၊ (ဂ)တို့ဖြင့် အရေးယူဆောင်ရွက်ခွင့်ရှိတဲ့အတွက် ကျွန်တော်တို့ဟာ ဥပဒေနှင့်အညီ ဆွေးနွေး တင်ပြသင့်ကြောင်း အကြံပြုအပ်ပါတယ်။ လက်ရှိကျင့်သုံးနေတဲ့ (၂၀၀၈ ခုနှစ် ဖွဲ့စည်းပုံအခြေခံဥပဒေဟာ ားဖြင့် ၁၀ နှစ်ကျော်လာပြီ ဖြစ်ပါတယ်။ ပြောင်းလဲလာတဲ့ ခေတ်ကာလနဲ့ အခြေအနေတွေ အလိုက် မကိုက်ညီတာတွေကို ပြုပြင်ပြောင်းလဲပေးဖို့ လိုအပ်ပါတယ်။ ပါတီစုံဒီမိုကရေစီစနစ်ကို ကျင့်သုံး နေတဲ့ ြစ်တဲ့အတွက် ပြည်ထောင်စုလွှတ်တော်အတွင်းမှာရှိတဲ့ နိုင်ငံရေးပါတီအားလုံးနဲ့ တပ်မတော်သားကိုယ်စားလှယ် အစုအဖွဲ့များကိုယ်တိုင် ပါဝင်ဆောင်ရွက်ခွင့်ရှိမှာမို့လို့ ပြည်ထောင်စု လွှတ်တော်ဆိုင်ရာ နည်းဥပဒေ၊ ဥပဒေများနှင့်လည်းညီညွတ်ကြောင်း တွေ့ရှိရပါတယ်။ နာယကကြီးခင်ဗျာ။ ကျွန်တော့အနေနဲ့ အဓိကထောက်ပြချင်တာကတော့ ဖွဲ့စည်းပုံအခြေခံဥပဒေ တစ်ခုလုံးကို တိုင်းရင်းသားတွေ လိုလားတောင့်တနေတဲ့ ဖက်ဒရယ်စနစ်နဲ့ သဟဇာတဖြစ်အောင် အလေး အနက် စဉ်စားဆင်ခြင်ပြီး ဘက်စုံထောက်စုံကနေ လိုအပ်သလိုပြင်ဆင်ဖို့ ကြိုးစားဆောင်ရွက်ပါမှ တိုင်းပြည် ရေရှည် တည်ငြိမ်အေးချမ်းရေးအတွက် အကျိုးပြုနိုင်မယ့် ဖွဲ့စည်းပုံအခြေခံဥပဒေ ဖြစ်လာမှာဖြစ်ပါတယ်။ ဖွဲ့စည်းပုံအခြေခံဥပဒေမူကြမ်း ပုဒ်မ ၂၆၁ ပုဒ်မခွဲ (ခ)၊ (ဂ)၊ (ဃ)နှင့် (င)တစ်ခုတည်းကိုပဲပြင်ပြီး ပြည်နယ် နှင့်တိုင်းဒေသကြီးလွှတ်တော်တွေကနေ ဒေသဆိုင်ရာအစိုးရတွေရဲ့ဝန်ကြီးချုပ်တွေ ရွေးချယ်နိုင်ရေးကိုသာ ရည်ရွယ်ပြင်ဆင်လိုက်မယ်ဆိုရင် ပြည်ထောင်စုလွှတ်တော်က ရွေးချယ်ထားတဲ့ သမ္မတက ပြည်နယ်နှင့် တိုင်းဒေသကြီးဝန်ကြီးချုပ်တွေကို ရွေးချယ်ခွင့်ဆုံးရှုံးသွားပြီး တပ်မတော်ကာကွယ်ရေး ဦးစီးချုပ်ကသာ မူလရရှိပြီးတဲ့ ဒုသမ္မတတစ်ယောက်၊ ပြည်ထောင်စုဝန်ကြီး ၃ ပါး ခန့်အပ်ခွင့်အပြင် ပြည်နယ်နှင့် တိုင်း ဒေသကြီး ဝန်ကြီးချုပ်များခန့်အပ်ရေးမှာ ဝင်ရောက်ခြယ်လှယ်ခွင့်ရမှာမို့လို့ ဖက်ဒရယ်မူနဲ့ ဒီမိုကရေစီ အနှစ်သာရနှင့် ပို၍ဝေးရာကို ထွက်ခွာသွားမှာဖြစ်ကြောင်း မြင်အောင်ကြည့်လျှင် တွေ့မှာဖြစ်ပါတယ်။ ဒါကြောင့်ပုဒ်မ ၂၆၁ ကိုပြင်ဆင်လိုပါက ဆက်နွယ်နေတဲ့ပုဒ်မများကိုပါ ထည့်သွင်းစိစစ်ရန်လိုအပ်ကြောင်း တွေ့ရှိရပါတယ်။ ဖွဲ့စည်းပုံအခြေခံဥပဒေ ၂၀၀၈ ခုနှစ်ကို လေ့လာသုံးသပ်တဲ့အခါ ဒီမိုကရေစီစံနှုန်းများနှင့် ညီညွတ်ခြင်းမရှိတဲ့ ပြဋ္ဌာန်းချက်တွေ ပြည်တွင်းငြိမ်းချမ်းရေးအတွက် မရှိမဖြစ်လိုအပ်တဲ့ ဖက်ဒရယ် ဒီမိုကရေစီ ပြည်ထောင်စုထူထောင်ရေးအတွက် အဟန့်အတားဖြစ်နေတဲ့ ပြဋ္ဌာန်းချက်တွေ စသဖြင့်ပါရှိနေ ပါတယ်။ ဒါ့အပြင် ၂၁ ရာစု ပင်လုံညီလာခံမှ အတည်ပြုပြီးဖြစ်တဲ့ ပြည်ထောင်စုသဘောတူစာချုပ်ရဲ့ အစိတ်အပိုင်း(၁)မှာ နိုင်ငံတော်ကို ဒီမိုကရေစီနဲ့ ဖက်ဒရယ်စနစ်ကိုအခြေခံသော ပြည်ထောင်စုအဖြစ် ဖွဲ့စည်းရမည်ဟူတဲ့ အချက်နဲ့ကိုက်ညီမှုရှိစေရန် ဖွဲ့စည်းပုံအခြေခံဥပဒေအခန်း(၁) နိုင်ငံတော်အခြေခံမူများမှ စတင်ပြင်ဆင်မှသာ ယခုပြင်ဆင်ရန်တင်သွင်းသော ပုဒ်မ ၂၆၁ ပြင်ဆင်ချက်နှင့် ရှေ့နောက်ညီညွတ်မှု ရှိမည်ဖြစ်ကြောင်း အကြံပြု တင်ပြရင်း ဖွဲ့စည်းပုံအခြေခံဥပဒေကို ဒုတိယအကြိမ် ပြင်ဆင်ထားတဲ့ ဥပဒေ မူကြမ်းလေ့လာစိစစ်ရေးပူးပေါင်းကော်မတီရဲ့ အစီရင်ခံစာအား လေးလေးနက်နက် ထောက်ခံအပ်ပါတယ် ခင်ဗျာ။ အားလုံးကျေးဇူးတင်ပါတယ်။</speech>
<speech type="speaker">ဆက်လက်ပြီး ဗိုလ်မှူးသန်းဝင်း တပ်မတော်သား ပြည်သူ့လွှတ်တော်ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဗိုလ်မှူးသန်းဝင်း(တပ်မတော်သားပြည်သူ့လွှတ်တော်ကိုယ်စားလှယ်)</mp>ကျွန်တော်ကတော့ တပ်မတော်သား ပြည်သူ့လွှတ်တော်ကိုယ်စားလှယ် ဗိုလ်မှူးသန်းဝင်း ဖြစ်ပါတယ်။ ၈-၂-၂၀၁၉ ရက်နေ့မှာ ဦးသိန်းထွန်း၊ ကျောင်းကုန်းမဲဆန္ဒနယ် အပါအဝင် ပြည်ထောင်စုလွှတ်တော် ကိုယ်စားလှယ် ၁၄၃ ဦးက ဖွဲ့စည်းပုံအခြေခံဥပဒေပုဒ်မ ၄၃၃၊ ၄၃၅ နဲ့ပြည်ထောင်စုလွှတ်တော်ဆိုင်ရာ နည်းဥပဒေ ၁၃၃ အရ လက်မှတ်ရေးထိုးတင်ပြခဲ့သော ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သည့် ဥပဒေမူကြမ်းနှင့် စပ်လျဉ်း၍ လေ့လာစိစစ်ရေးပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက်ပါ ဖွဲ့စည်းပုံ အခြေခံဥပဒေပုဒ်မ ၂၆၁ ပြင်ဆင်ရေးနဲ့ စပ်လျဉ်းဆွေးနွေးပါမယ်။ Power Point သုံးခွင့်ပြုပါခင်ဗျာ။ ၅-၃-၂၀၁၉ ရက်နေ့တွင် တင်သွင်းခဲ့သော ဖွဲ့စည်းပုံအခြေခံဥပဒေကို ဒုတိယအကြိမ် ပြင်ဆင်သည့် ဥပဒေမူကြမ်း လေ့လာရေးပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာ အပိုဒ် ၄ တွင် တိုင်းဒေသကြီး သို့မဟုတ် ပြည်နယ်ဝန်ကြီးချုပ် ခန့်အပ်တာဝန်ပေးအပ်ခြင်း ဖွဲ့စည်းပုံအခြေခံ ဥပဒေပုဒ်မ ၂၆၁ ပုဒ်မခွဲ(ခ)၏ မူလပြဋ္ဌာန်းချက်မှာ နိုင်ငံတော်သမ္မတသည် သက်ဆိုင်ရာ တိုင်းဒေသကြီး သို့မဟုတ် ပြည်နယ်ဝန်ကြီးချုပ်အဖြစ် ရွေးချယ်တာဝန်ပေးအပ်နိုင်ရန် ဆိုသောနေရာတွင် ပြင်ဆင်ချက် အဖြစ် သက်ဆိုင်ရာ တိုင်းဒေသကြီး သို့မဟုတ် ပြည်နယ်လွှတ်တော်သည် သက်ဆိုင်ရာ တိုင်းဒေသကြီး သို့မဟုတ် ပြည်နယ်ဝန်ကြီးချုပ်အဖြစ် ရွေးချယ်တာဝန်ပေးအပ်နိုင်ရန် ပုဒ်မခွဲငယ်(၁) မူလပြဋ္ဌာန်းချက်မှာ သက်ဆိုင်ရာတိုင်းဒေသကြီး သို့မဟုတ် ပြည်နယ်လွှတ်တော် ကိုယ်စားလှယ်များထဲက သတ်မှတ်ထားသည့် အရည်အချင်းများနှင့် ပြည့်စုံသော သင့်လျော်သည့် လွှတ်တော်ကိုယ်စားလှယ်တစ်ဦးအား ရွေးချယ်ရမည်။ ပြင်ဆင်ချက်မှာ တိုင်းဒေသကြီး သို့မဟုတ် ပြည်နယ်လွှတ်တော် ကိုယ်စားလှယ်များထဲက သတ်မှတ်ထားသည့် အရည်အချင်းနှင့် ပြည့်စုံသော သင့်လျော်သည့်ကိုယ်စားလှယ်တစ်ဦးအား “ဆန္ဒမဲ”ဖြင့် ရွေးချယ်ရမည်။ ၊ ပုဒ်မခွဲငယ်(၂) မူလပြဋ္ဌာန်းချက်မှာ ရွေးချယ်ထားသည့် လွှတ်တော်ကိုယ်စားလှယ်၏ အမည်စာရင်းကို သက်ဆိုင်ရာ တိုင်းဒေသကြီး သို့မဟုတ် ပြည်နယ်လွှတ်တော်သို့ ပေးပို့သဘောတူညီချက် ရယူရမည်။ ပြင်ဆင်ချက်မှာ ဆန္ဒမဲဖြင့် ရွေးချယ်ထားသည့် ကိုယ်စားလှယ်၏ အမည်စာရင်းကို နိုင်ငံတော်သမ္မတထံ ပေးပို့ရမည်ဟု ဖော်ပြထားရှိပါတယ်။ ယခုပြင်ဆင်မည့် ပြင်ဆင်ချက်များမှာ ယနေ့လက်ရှိအစိုးရ ဖော်ဆောင် နေသည့် “ဒီမိုကရေစီနှင့် ဖက်ဒရယ်စနစ်ကို အခြေခံသော ပြည်ထောင်စုအဖြစ် ဖွဲ့စည်းရမည်”ဟူသော ရည်မှန်းချက်အတိုင်း ဗဟိုချုပ်ကိုင်မှုကို ဖြေလျော့ပေးသည့် အခြေအနေဖြစ်သည့်အပြင် ဖက်ဒရယ်စနစ်အား ပိုမိုပီပြင်စွာ အထောက်အပံ့ဖြစ်မှာ ဖြစ်ပါတယ်။ သက်ဆိုင်ရာ တိုင်းဒေသကြီး၊ ပြည်နယ်များက ဒေသခံ ပြည်သူတို့ ရွေးချယ်ခန့်အပ်ထားသော ကိုယ်စားလှယ်များအနေဖြင့် မိမိတို့ တိုင်းဒေသကြီး၊ ပြည်နယ်၊ လွှတ်တော်ကိုယ်စားလှယ်များထဲမှ သင့်လျော်သူကို ဆန္ဒမဲဖြင့် ရွေးချယ်ခြင်းသည် ပိုမိုသင့်လျော်ကောင်းမွန် မည်ဖြစ်ပါ၍ ပြင်ဆင်သင့်ပါသည်။ ပုဒ်ခွဲ(ဂ) မူလပြဋ္ဌာန်းချက်မှာ နိုင်ငံတော်သမ္မတသည် တိုင်းဒေသကြီး သို့မဟုတ် ပြည်နယ် လွှတ်တော်၏ သဘောတူညီချက်ရရှိပြီးသည့် လွှတ်တော်ကိုယ်စားလှယ်အား သက်ဆိုင်ရာ တိုင်းဒေသကြီး သို့မဟုတ် ပြည်နယ်ဝန်ကြီးချုပ်အဖြစ် ခန့်အပ်တာဝန်ပေးရမည်၊ ပြင်ဆင်ချက်မှာ နိုင်ငံတော်သမ္မတသည် တိုင်းဒေသကြီး သို့မဟုတ် ပြည်နယ်လွှတ်တော်က ဆန္ဒမဲဖြင့် ရွေးချယ်ထားသည့် လွှတ်တော်ကိုယ်စားလှယ်အား သက်ဆိုင်ရာ တိုင်းဒေသကြီး သို့မဟုတ် ပြည်နယ်ဝန်ကြီးချုပ်အဖြစ် ခန့်အပ်တာဝန်ပေးရမည်ဖြစ်၍ ပြင်ဆင်ချက်မှာ တိုင်းဒေသကြီး၊ ပြည်နယ်လွှတ်တော်က ရွေးချယ်ထားသည့် ကိုယ်စားလှယ်ကို နိုင်ငံတော်၏ အုပ်ချုပ်ရေးအကြီးအကဲဖြစ်သည့် နိုင်ငံတော်သမ္မတက အတည်ပြုခန့်အပ်ခြင်းဖြစ်၍ အပြန်အလှန် ထိန်းညှိ သည့်သဘော၊ တာဝန်ယူမှု၊ တာဝန်ခံမှု ပြုလုပ်သည့်သဘောဖြစ်ပါတယ်။ ပုဒ်မခွဲ(ဃ) မူလပြဋ္ဌာန်းချက်မှာ တိုင်းဒေသကြီး သို့မဟုတ် ပြည်နယ်ဝန်ကြီးချုပ်အတွက် သတ်မှတ် ထားသော အရည်အချင်းများနှင့် မပြည့်စုံကြောင်း အထင်အရှားမပြနိုင်ပါက တိုင်းဒေသကြီး သို့မဟုတ် ပြည်နယ်လွှတ်တော်သည် နိုင်ငံတော်သမ္မတက အမည်စာရင်း တင်သွင်းသည့် လွှတ်တော်ကိုယ်စားလှယ်အား တိုင်းဒေသကြီး သို့မဟုတ် ပြည်နယ်ဝန်ကြီးချုပ်အဖြစ် ခန့်အပ်တာဝန်ပေးရန် ငြင်းပယ်ခွင့်မရှိစေရ။ ပြင်ဆင်ချက်မှာ တိုင်းဒေသကြီး သို့မဟုတ် ပြည်နယ်လွှတ်တော်က ဆန္ဒမဲဖြင့် ရွေးချယ်ထားသော ပုဂ္ဂိုလ်သည် တိုင်းဒေသကြီး သို့မဟုတ် ပြည်နယ်ဝန်ကြီးချုပ်၏ အရည်အချင်းများနှင့် ပြည့်စုံမှုမရှိကြောင်း ခိုင်လုံသည့် အချက် ပေါ်ပေါက်လာပါက နိုင်ငံတော်သမ္မတသည် တိုင်းဒေသကြီး သို့မဟုတ် ပြည်နယ်ဝန်ကြီးချုပ် အဖြစ် ခန့်အပ်တာဝန်ပေးရန် ငြင်းပယ်ခွင့် ရှိစေရမည်ဖြစ်၍ ပြင်ဆင်ချက်မှာ ပြည်ထောင်စုအစိုးရနှင့် ပြည်နယ်နှင့် တိုင်းဒေသကြီး လွှတ်တော်တို့ အပြန်အလှန် Check and Balance အား ပိုမိုပီပြင်စွာ ဆောင်ရွက်နိုင်မည်ဖြစ်၍ ပြင်ဆင်သင့်ပါကြောင်း တင်ပြအပ်ပါတယ်။ ပုဒ်မခွဲ(င) မူလပြဋ္ဌာန်းချက်မှာ နိုင်ငံတော်သမ္မတသည် တိုင်းဒေသကြီး သို့မဟုတ် ပြည်နယ်ဝန်ကြီးချုပ် အဖြစ် ခန့်အပ်တာဝန်ပေးရန် တိုင်းဒေသကြီး သို့မဟုတ် ပြည်နယ်လွှတ်တော်၏ သဘောတူညီချက် မရသည့် ပုဂ္ဂိုလ်အစား အမည်စာရင်းသစ်ကို တိုင်းဒေသကြီး သို့မဟုတ် ပြည်နယ်လွှတ်တော်သို့ ထပ်မံ တင်သွင်းခွင့်ရှိသည်၊ ပြင်ဆင်ချက်မှာ တိုင်းဒေသကြီး သို့မဟုတ် ပြည်နယ်လွှတ်တော်သည် နိုင်ငံတော် သမ္မတ၏ သဘောတူညီချက်မရရှိသည့် ပုဂ္ဂိုလ်အစား တိုင်းဒေသကြီး သို့မဟုတ် ပြည်နယ်ဝန်ကြီးချုပ် အမည်စာရင်းအသစ်ကို နိုင်ငံတော်သမ္မတထံ ထပ်မံတင်သွင်းခွင့် ရှိသည်ဖြစ်၍ ပြင်ဆင်ချက်မှာ ပိုမိုသင့် လျော်ပြီး ပုဒ်မခွဲ (ဃ)နှင့်လည်း ချိတ်ဆက်လိုက်ဖက်ပါသဖြင့် ပြင်ဆင်သင့်ပါသည်။ လွှတ်တော်ကိုယ်စားလှယ် ဦးသိန်းထွန်း တင်သွင်းထားသော ပုဒ်မ ၂၆၁ နှင့် ပုဒ်မခွဲများအား တင်ပြ ထားသည့် ပြင်ဆင်ချက်များပါအတိုင်း ပြင်ဆင်နိုင်မည်ဆိုပါက ၂၁ ရာစုပင်လုံညီလာခံမှ အတည်ပြုပြီး ဖြစ်သည့် ပြည်ထောင်စုသဘောတူစာချုပ် အစိတ်အပိုင်း(၁)တွင်ပါရှိသော အရေးကြီးဆုံးအချက်ဖြစ်သည့် “နိုင်ငံတော်ကို ဒီမိုကရေစီနှင့်ဖက်ဒရယ်စနစ်ကို အခြေခံသော ပြည်ထောင်စုအဖြစ် ဖွဲ့စည်းရမည်” ဟူသောအချက်အား တိုက်ရိုက်ကူညီအားပေးရာရောက်ခြင်း၊ နိုင်ငံတော်၏ အုပ်ချုပ်ရေးအာဏာကို ပြည်ထောင်စု၊ တိုင်းဒေသကြီးနှင့် ပြည်နယ်များအား ခွဲဝေအပ်နှင်းသည်ဟူသည့် အခြေခံမူအား ပီပြင်စွာ အကောင်အထည်ဖော်ပေးခြင်း၊ ပြည်ထောင်စုငြိမ်းချမ်းရေးညီလာခံ သီးသန့်အစည်းအဝေးတွင် တပ်မတော် ကာကွယ်ရေးဦးစီးချုပ် ပြောကြားခဲ့သည့် မိန့်ခွန်းပါ ပြည်နယ်နှင့် တိုင်းဒေသကြီးဝန်ကြီးချုပ်များ ရွေးချယ်ခြင်း၊ အုပ်ချုပ်ရေးမှူးများ ခန့်ထားခြင်းနှင့်ပတ်သက်၍ ဖွဲ့စည်းပုံအခြေခံဥပဒေ၏ အနှစ်သာရကို မထိခိုက်စေဘဲ တိုင်းပြည်အတွက် ပြင်ဆင်သင့်သည်များအား ပြင်ဆင်ရန် ပြောကြားခဲ့သော အချက်အတိုင်း ဆောင်ရွက်ခြင်း၊ ယနေ့ပြည်သူတို့ လိုလားတောင်းဆိုနေကြသော ဖွဲ့စည်းပုံအခြေခံဥပဒေပြင်ဆင်ခြင်းအား စတင်လက်တွေ့ပြင်ဆင်ရာရောက်ခြင်း၊ အစိုးရအဆက်ဆက် မသိမသာခွဲခြားခံနေရသည်ဟူသော အတွေးများ ရှိနေကြသည့် တိုင်းရင်းသားများအတွက် ယနေ့ ဒီမိုကရေစီအစိုးရလက်ထက်တွင် အားလုံးတန်းတူညီမျှရေး ဆောင်ရွက်ပေးနေသည့် ပုံရိပ်ကို လက်တွေ့သက်သေပြနိုင်မည်ဖြစ်သည့်အတွက် ပုဒ်မ ၂၆၁ ကို ပြင်ဆင်ကာ ဒီမိုကရေစီ၏ တန်ဖိုးများကို ပိုမိုတိုးမြှင့် ရယူနိုင်မည်ဖြစ်ပါသည်။ လွှတ်တော်ကိုယ်စားလှယ် ၄၅ ဦးဖြင့် ဖွဲ့စည်းထားသော ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေပြင်ဆင်ရေး ပူးပေါင်း ကော်မတီ၏ လုပ်ငန်းစဉ်များတွင် ထည့်သွင်းဆောင်ရွက်ရန် မလုပ်သင့်ဘဲ ဥပဒေနှင့်အညီသာ ဆက်လက် ဆောင်ရွက်သင့်ပါတယ်။ ဆွေးနွေးရန် သတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<speech type="speaker">ဦးတင်အောင်ထွန်း မကွေးတိုင်းဒေသကြီး မဲဆန္ဒနယ်အမှတ်(၅)ဆွေးနွေးဖို့ဖြစ်ပါတယ်။</speech>
<speech><mp id="1279">ဦးတင်အောင်ထွန်း(မဲဆန္ဒနယ်အမှတ်-၅၊ မကွေးတိုင်းဒေသကြီး)</mp>လေးစားအပ်တဲ့ SS SSS S S S S ကား မင်္ဂလာပါခင်ဗျာ။ ကျွန်တော်က မကွေးတိုင်းဒေသကြီး မင်းဘူး(စကု)မြို့နယ်၊ ပွင့်ဖြူမြို့နယ်ကိုယ်စားပြုတဲ့ ပြည်ထောင်စုလွှတ်တော် ကိုယ်စားလှယ် ဦးတင်အောင်ထွန်းပါ။ ကျွန်တော့အနေနဲ့ ပြည်ထောင်စုလွှတ်တော် ကိုယ်စားလှယ်တစ်ဦးဖြစ်တဲ့ ဦးသိန်းထွန်း၊ ကျောင်းကုန်းမဲဆန္ဒနယ်အပါအဝင် ပြည်ထောင်စုလွှတ်တော် ကိုယ်စားလှယ် ၁၄၃ ဦးက ဖွဲ့စည်းပုံအခြေခံ ဥပဒေပုဒ်မ ၄၃၃၊ ပုဒ်မ ၄၃၅ နဲ့ ပြည်ထောင်စုလွှတ်တော် ဆိုင်ရာ နည်းဥပဒေ ၁၃၃ တို့အရ လက်မှတ်ရေးထိုးပြီး ဖွဲ့စည်းပုံအခြေခံ ဥပဒေပုဒ်မ ၂၆၁ ပုဒ်မခွဲ(ခ)၊ (ဂ)၊ (ဃ)နဲ့ (င)တို့ကို ပြင်ဆင်တဲ့ဥပဒေကြမ်း ပြည်ထောင်စုလွှတ်တော်သို့ တင်သွင်းလာခြင်းနဲ့ စပ်လျဉ်းလို့ ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သည့် ဥပဒေမူကြမ်း လေ့လာစိစစ်ရေးပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာအပေါ် ပထမအကြိမ်ပြည်ထောင်စုလွှတ်တော် ကျင်းပစဉ်က ပြင်ဆင်ရန် ဆောင်ရွက်ခဲ့တဲ့လုပ်ငန်းစဉ်၊ တည်ဆဲ ပြည်ထောင်စုလွှတ်တော်ဆိုင်ရာဥပဒေနဲ့ ပြည်ထောင်စုလွှတ်တော် ဆိုင်ရာ နည်းဥပဒေပြဋ္ဌာန်းချက်များနဲ့ ဆွေးနွေးသွားမှာဖြစ်ပါတယ်။ ကျွန်တော် Power Point သုံးပြီး ဆွေးနွေး ပါရစေခင်ဗျာ။ လေးစားအပ်တဲ့ ပြည်ထောင်စုလွှတ်တော် နာယကနဲ့ ပြည်ထောင်စုလွှတ်တော် ကိုယ်စားလှယ်များ ခင်ဗျာ။ ကျွန်တော်တို့ဟာ တည်ဆဲဥပဒေနဲ့အညီ လိုက်နာဆောင်ရွက်ဖို့ လိုအပ်သလို လွှတ်တော်ရဲ့ ဆောင်ရွက်ခဲ့တဲ့ အစဉ်အလာကိုလည်း ထိန်းသိမ်းဖို့လိုအပ်လှပါတယ်။ ဖွဲ့စည်းပုံအခြေခံဥပဒေ ပြင်ဆင်ခြင်း လုပ်ငန်းနဲ့စပ်လျဉ်းလို့ ပြည်ထောင်စုလွှတ်တော်ဆိုင်ရာဥပဒေ အခန်း(၁၁) မှာ ဥပဒေပုဒ်မ ၆၇၊ ၆၈၊ ၆၉၊ ၇၀၊ ၇၁ ဆိုပြီး ပုဒ်မ ၅ ခု ပြဋ္ဌာန်းထားပြီး ဖြစ်ပါတယ်။ အခုကျွန်တော်တို့ ပြည်ထောင်စုလွှတ်တော်မှာ ပေါ်ပေါက်နေတဲ့ ဖွဲ့စည်းပုံအခြေခံဥပဒေကို ဒုတိယအကြိမ် ပြင်ဆင်တဲ့ ဥပဒေမူကြမ်းသည် ပုဒ်မ ၆၇၊ ၆၈၊ ၆၉ တို့နဲ့ ညီညွတ်ခဲ့သလား၊ ညီညွတ်ခဲ့ရင် ပြည်ထောင်စုလွှတ်တော်ဆိုင်ရာဥပဒေပုဒ်မ ၆၉ မှာက """"ဖွဲ့စည်းပုံ အခြေခံဥပဒေကိုပြင်ဆင်ရန် ဥပဒေ မူကြမ်းကို လွှတ်တော်ရှိ လွှတ်တော်ကိုယ်စားလှယ် စုစုပေါင်း၏ ၂၀ ရာခိုင်နှုန်းက တင်ပြလာလျှင် အဆိုပါ ပြင်ဆင်ချက် ဥပဒေမူကြမ်းကို လွှတ်တော်က လက်ခံဆွေးနွေးရမည်"""" လို့ပါရှိတဲ့အတွက် နောက်တစ်ချက်က ပြည်ထောင်စုလွှတ်တော်ဆိုင်ရာ နည်းဥပဒေများ အခန်း(၁၈)မှာ နည်းဥပဒေအပိုဒ် ၁၃၃၊ ၁၃၄၊ ၁၃၅၊ ၁၃၆၊ ၁၃၇၊ ၁၃၈၊ ၁၃၉၊ ၁၄၀၊ ၁၄၁၊ ၁၄၂၊ ၁၄၃ ဆိုပြီး အပိုဒ် ၁၁ ပုဒ် ရေးဆွဲ ပြဋ္ဌာန်းထားပြီး ဖြစ်ပါတယ်။ နည်းဥပဒေအပိုဒ် ၁၃၃ မှာလည်း ဖွဲ့စည်းပုံအခြေခံဥပဒေပါ ပြဋ္ဌာန်းချက်တစ်ရပ်ရပ်ကို ပြင်ဆင် လိုကြောင်း အဆိုကို ဥပဒေမူကြမ်းအဖြစ်ရေးသားပြီး လွှတ်တော်ရှိ လွှတ်တော်ကိုယ်စားလှယ် စုစုပေါင်း၏ ၂၀ ရာခိုင်နှုန်းက လက်မှတ်ရေးထိုး၍ နာယကထံ တင်ပြလာပါက လွှတ်တော်က လက်ခံဆွေးနွေးရမည်လို့ ဆိုထားပြန်တဲ့အတွက် လွှတ်တော်က လက်ခံဆွေးနွေးမှု ပြု ပေးရမှာဖြစ်ပါတယ်။ ပုဒ်မတစ်ခုတည်းမို့ အခြားကော်မတီတစ်ရပ်ရပ်က လေ့လာသုံးသပ်နိုင်မယ့် အခြေအနေ ရှိလို့ဆိုတဲ့ ကန့်သတ်ချက်မျိုး ဥပဒေနဲ့ နည်းဥပဒေများမှာ မပါရှိတာကိုတွေ့ရပါတယ်။ အရေးကြီးတဲ့ အချက်တစ်ခုက ၂၀ ရာခိုင်နှုန်းကျော်သော ပြည်ထောင်စုလွှတ်တော် ကိုယ်စားလှယ်များရဲ့ ဥပဒေအတိုင်း ဆောင်ရွက်ပိုင်ခွင့် အခွင့်အရေးကို ပိတ်ပင် တားဆီးလိုက်သလိုမျိုး မဖြစ်ဖို့ လိုအပ်ပါတယ်။ နည်းဥပဒေ ၁၃၅ မှာ ဖွဲ့စည်းပုံအခြေခံဥပဒေကို ပြင်ဆင်ရန်ဥပဒေမူကြမ်းနှင့်စပ်လျဉ်း၍ လွှတ်တော် အစည်းအဝေး၌ ဆွေးနွေးခြင်းမပြုမီ အသေးစိတ်လေ့လာစိစစ်ရန် နာယကသည် ပြည်သူ့လွှတ်တော် ဥပဒေကြမ်းကော်မတီနှင့် အမျိုးသားလွှတ်တော် ဥပဒေကြမ်းကော်မတီတို့အား ကာလသတ်မှတ်၍ ပူးပေါင်းကော်မတီဖွဲ့စည်းပြီး လေ့လာစိစစ်စေရမည်လို့ ပြဋ္ဌာန်းထားပါတယ်။ ဥပဒေကြမ်းပူးပေါင်းကော်မတီ လို့သာဖွဲ့စည်းပြီး ဖွဲ့စည်းပုံအခြေခံဥပဒေ ဒုတိယအကြိမ်ပြင်ဆင်တဲ့ ဥပဒေမူကြမ်းကို အသေးစိတ်လေ့လာ စိစစ်တဲ့ လုပ်ငန်းလုပ်ဖို့ဆိုတဲ့ သဘောတရားသာဖြစ်ပါတယ်။ အခုက လက်တွေ့လုပ်ကိုင်ဆောင်ရွက်ရမယ့် လုပ်ငန်းဖော်ပြချက်ကို ကော်မတီအမည် ပေးထားတာ ဖြစ်နေပါတယ်။ နည်းဥပဒေပုဒ်မ ၁၃ရ အရဆိုရင် လည်း ပြင်ဆင်တဲ့ဥပဒေမူကြမ်းကိုသာ ဆွေးနွေးရမှာဖြစ်ပါတယ်။ အခုကျွန်တော်တို့က အစီရင်ခံစာအပေါ် ဆွေးနွေးနေရပါတယ်။ နည်းဥပဒေ ၁၃၈ အရဆိုရင်လည်း ပြင်ဆင်တဲ့ဥပဒေမူကြမ်းမှာပါရှိတဲ့ ပုဒ်မပါကိစ္စရပ် မဟုတ်တာကို ဆွေးနွေးနေရတဲ့ အခြေအနေကို ရောက်နေပါတယ်။ လေးစားအပ်တဲ့ ပြည်ထောင်စုလွှတ်တော် နာယကနဲ့ ပြည်ထောင်စုလွှတ်တော်ကိုယ်စားလှယ်များ ခင်ဗျာ။ ၂၀၁၅ ခုနှစ်၊ ပြည်ထောင်စုလွှတ်တော် ဥပဒေအမှတ်(၄၅)၊ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေကို ပြင်ဆင်သည့်ဥပဒေ အတည်ပြုပြဋ္ဌာန်းနိုင်ဖို့ ဒီလွှတ်တော်ကပဲ ဆောင်ရွက်ခဲ့ ပါတယ်။ ပထမတစ်ကြိမ်ဆောင်ရွက်စဉ်က လွှတ်တော်ကိုယ်စားလှယ် ၄၃.၅၂ ရာခိုင်နှုန်းက လက်မှတ် ရေးထိုးပြီး ပြည်ထောင်စုလွှတ်တော် နာယကထံ ပြင်ဆင်တဲ့ဥပဒေမူကြမ်း တင်သွင်းခဲ့တာပါ။ အဲဒီတုန်းက ဥပဒေကြမ်းပူးပေါင်းကော်မတီအနေနဲ့ လေ့လာစိစစ်ပြီး ဥပဒေကြမ်းနှင့်စပ်လျဉ်းပြီး ပြည်ထောင်စုလွှတ်တော် မှာ ဆွေးနွေးဆုံးဖြတ်နိုင်ဖို့အတွက်ပဲ လေ့လာသုံးသပ် အစီရင်ခံခဲ့ပါတယ်။ ကျွန်တော်အခု ဆွေးနွေးတင်ပြ နေတာဟာ ပထမအကြိမ် ပြည်ထောင်စုလွှတ်တော်မှာ ဖွဲ့စည်းပုံပြင်ဆင်ဆောင်ရွက်ခဲ့တာက မှန်တယ်၊ ဒုတိယအကြိမ်မှာ ဆောင်ရွက်တာမှားတယ်လို့ ဆွေးနွေးနေတာ မဟုတ်သော်လည်း ဖွဲ့စည်းပုံအခြေခံဥပဒေ ပြင်ဆင်ခြင်းကို ပြည်ထောင်စုလွှတ်တော်ဆိုင်ရာ ဥပဒေ၊ နည်းဥပဒေများအတိုင်း ဆောင်ရွက်သင့်ကြောင်း အလေးအနက်ထား ဆွေးနွေးတင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဗိုလ်မှူးဇော်ဝင်းနိုင် တပ်မတော်သားပြည်သူ့လွှတ်တော်ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဗိုလ်မှူးဇော်ဝင်းနိုင်(တပ်မတော်သားပြည်သူ့လွှတ်တော်ကိုယ်စားလှယ်)</mp>ပြည်ထောင်စုလွှတ်တော် နာယကကြီးခင်ဗျာ။ ကျွန်တော်ကတော့ တပ်မတော်သား ပြည်သူ့လွှတ်တော်ကိုယ်စားလှယ် ဗိုလ်မှူး ဇော်ဝင်းနိုင် ဖြစ်ပါတယ်။ ကျွန်တော့အနေနဲ့ အစီရင်ခံစာမှာပါရှိတဲ့ ဖွဲ့စည်းပုံအခြေခံဥပဒေ ပုဒ်မ ၂၆၁ နဲ့ စပ်လျဉ်းတဲ့ ဥပဒေပြင်ဆင်ချက်အပိုင်းကို ခြုံငုံသုံးသပ် ဆွေးနွေးတင်ပြသွားမှာ ဖြစ်ပါတယ်။ ဦးသိန်းထွန်း အပါအဝင် ပြည်ထောင်စုလွှတ်တော် ကိုယ်စားလှယ် ၁၄၃ ဦးက လက်မှတ်ရေးထိုးတင်ပြလာတဲ့ ဥပဒေ ပြင်ဆင်ချက်မူကြမ်းကို လေ့လာကြည့်ပါက ပုဒ်မ ၂၆၁ ပုဒ်မခွဲ(ခ) နှင့် ပုဒ်မခွဲငယ်(၁)၊ (၂)၊ ပုဒ်မခွဲ(ဂ)၊ (ဃ)၊ (င) တို့ကို ပြင်ဆင်ရန် တင်ပြထားတာကို တွေ့ရှိရမှာဖြစ်ပါတယ်။ ၎င်းပြင်ဆင်ချက်များနှင့် စပ်လျဉ်းပြီး ဖွဲ့စည်းပုံအခြေခံဥပဒေမှာပါရှိတဲ့ ပြဋ္ဌာန်းချက်တွေနဲ့ နှိုင်းယှဉ်ကြည့်ရမှာ ဖြစ်ပါတယ်။ Power Point သုံးစွဲခွင့်ပြုနိုင်ပါရန် တင်ပြအပ်ပါတယ်။ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ(၂၀၀၈ခုနှစ်) ရဲ့ ဥပဒေပုဒ်မ ၁၁ ပုဒ်မခွဲ(ခ)မှာ “နိုင်ငံတော်၏ အာဏာသုံးရပ်ကို ပြည်ထောင်စု၊ တိုင်းဒေသကြီးများ၊ ပြည်နယ်များနှင့် ကိုယ်ပိုင်အုပ်ချုပ်ခွင့်ရ စီရင်စုများအား ခွဲဝေအပ်နှင်းသည်”ဟု ပြဋ္ဌာန်းထားပါတယ်။ ထို့အပြင် ပုဒ်မ ၁၇(က)မှာလည်း “နိုင်ငံတော်အုပ်ချုပ်ရေးအာဏာကို ပြည်ထောင်စု၊ တိုင်းဒေသကြီးနှင့် ပြည်နယ်များအား ခွဲဝေအပ်နှင်းသည်။ ကိုယ်ပိုင်အုပ်ချုပ်ခွင့်ရစီရင်စုများအား ကိုယ်ပိုင်အုပ်ချုပ်ခွင့်အာဏာကို ဤဖွဲ့စည်းပုံ အခြေခံဥပဒေအရ သတ်မှတ်ထားသည့်အတိုင်း ခွဲဝေအပ်နှင်းသည်”လို့ ပြဋ္ဌာန်းထားပါတယ်။ ဒါကြောင့် နိုင်ငံတော်ရဲ့ အာဏာသုံးရပ်ကို တိုင်းဒေသကြီးနှင့် ပြည်နယ်များသို့ တတ်နိုင်သမျှ ခွဲဝေအပ်နှင်းနိုင်ခွင့် ရှိပါတယ်။ ဒီနေရာမှာ ဥပဒေပြင်ဆင်ချက်ရဲ့ အနှစ်သာရ (Essence of Law)ကို လေ့လာကြည့်ရမှာဖြစ်ပြီး အဓိကအချက်နှစ်ချက် တွေ့ရှိရမှာဖြစ်ပါတယ်။ ပထမအချက်က တိုင်းဒေသကြီး သို့မဟုတ် ပြည်နယ်ဝန်ကြီးချုပ်ကို သက်ဆိုင်ရာ လွှတ်တော်က ရွေးချယ်တင်မြှောက်ခြင်းဖြင့် အစိုးရနဲ့ လွှတ်တော် စောင့်ကြည့်ထိန်းညှိတဲ့ Check and Balance ပြုလုပ်နိုင်ခြင်းဖြစ်ပါတယ်။ ဒါဟာ တော်တော်အကျိုးကျေးဇူးကြီးတဲ့ ကိစ္စရပ်ဖြစ်ပါတယ်။ ယခုအခါမှာ တွေ့ရှိနေရတာတွေဟာ တိုင်းဒေသကြီးနဲ့ ပြည်နယ်များမှာ အုပ်ချုပ်ရေးတာဝန်ထမ်းဆောင် နေတဲ့ ဝန်ကြီးချုပ်အချို့ဟာ ကိစ္စရပ်တချို့ကို သက်ဆိုင်ရာလွှတ်တော်က သဘောတူသည်ဖြစ်စေ၊ သဘော မတူသည်ဖြစ်စေ မိမိသဘောအတိုင်း ဇွတ်အတင်းဆောင်ရွက်နေကြတာကို တွေ့ရှိရပါတယ်။ ဝန်ကြီးချုပ် များကို ခန့်အပ်ထားသူဟာ နိုင်ငံတော်သမ္မတဖြစ်တယ်၊ လွှတ်တော်က ခန့်ထားတာမဟုတ်ဘူးဆိုပြီး မိမိ စိတ်တိုင်းကျ ထင်ရာစိုင်းအနေအထားများကို ဆောင်ရွက်နေကြခြင်းဖြစ်တယ်လို့ သုံးသပ်ရမှာဖြစ်ပြီး “ငါ့ကိုအထက်လူကြီးက ကြိုက်ရင်ပြီးရော၊ ငါ့ပါတီက သဘောကျရင်ပြီးရော၊ လွှတ်တော်ကို ဂရုစိုက် စရာမလိုဘူး”ဆိုတဲ့ အနေအထားမျိုးနဲ့ ဆောင်ရွက်နေကြလို့ ဝန်ကြီးချုပ်နဲ့ ဒေသခံမဲဆန္ဒရှင် ပြည်သူ လူထုကိုကိုယ်စားပြုတဲ့ လွှတ်တော်၊ တစ်နည်းအားဖြင့် အုပ်ချုပ်ရေးပိုင်းနဲ့ဥပဒေပြုပိုင်းတို့ ပွတ်တိုက်မှုတွေ ပြင်းပြင်းထန်ထန် ဖြစ်ကြတာတွေ၊ ော့လွှတ်တော်ပိုင်းကပဲ လက်မြှောက်အရှုံးပေးလိုက် ရတာတွေဟာ မမြင်ချင် မကြားချင်အဆုံး ဖြစ်နေတာကို အထင်အရှား တွေ့ရှိနေရခြင်းဖြစ်ပါတယ်။ ဒုတိယအချက်ကတော့ ယခုလို ဥပဒေပြင်ဆင်ခြင်းဟာ ဗဟိုချုပ်ကိုင်မှုကို လျော့နည်းအောင် Decentralization ပြုလုပ်ခြင်းဖြစ်ပါတယ်။ ဒါဟာတိုင်းရင်းသားများ လိုလားနေတဲ့ ဖက်ဒရယ်ရဲ့ သဘော သဘာဝပဲဖြစ်ပါတယ်။ ဖက်ဒရယ်ရဲ့ သဘောသဘာဝအရ တိုင်းဒေသကြီးများနှင့် ပြည်နယ်များအား ကိုယ်ပိုင် အုပ်ချုပ်ခွင့်ရအာဏာကို တတ်နိုင်သမျှ ထိထိ ရောက်ရောက် ဖြန့်ခွဲပေးနိုင်ခြင်းပဲ ဖြစ်ပါတယ်။ သက်ဆိုင်ရာ တိုင်းဒေသကြီးနဲ့ ပြည်နယ်များရဲ့ ဆုံးဖြတ်ပိုင်ခွင့်ကို ပိုမိုရရှိအောင်ပြုလုပ်နိုင်ခြင်းဟာ တိုင်းရင်းသား များရဲ့ လိုလားချက်ကို တတ်နိုင်သမျှ အမြန်ဆုံး အကောင်အထည်ဖော်ပေးခြင်းဖြစ်ပြီး နိုင်ငံတော်နဲ့ နိုင်ငံ သားများအတွက် ငြိမ်းချမ်းရေးရလဒ်ကိုလည်း အမြန်ဆုံးအကောင်အထည်ဖော်ပေးနိုင်မှာပဲ ဖြစ်ပါတယ်။ နာယကကြီးခင်ဗျာ။ ယခင်နိုင်ငံတော်သမ္မတကြီး ဦးသိန်းစိန်ဦးဆောင်တဲ့ ဒီမိုကရေစီခေတ် ပထမအစိုးရ သက်တမ်းကစပြီးတော့ နိုင်ငံတော်တစ်ဝန်းမှာ ထာဝရငြိမ်းချမ်းရေးရရှိအောင် အထူးကြိုးပမ်းဆောင်ရွက် ခဲ့ပြီးတော့ ယခုလက်ရှိအစိုးရ လက်ထက်မှာလည်း ငြိမ်းချမ်းရေးပန်းတိုင်ဆီသို့ ဆက်လက်ပြီးလျှောက်လှမ်း လျက်ရှိပါတယ်။ ယခင်အစိုးရလက်ထက်က စတင်ခဲ့တဲ့ ပြည်ထောင်စုငြိမ်းချမ်းရေးညီလာခံကို လက်ရှိ အစိုးရလက်ထက်မှာလည်း ၂၁ ရာစုပင်လုံညီလာခံအဖြစ် ဆက်လက်ကျင်းပနေခြင်းဖြင့် ငြိမ်းချမ်းရေးပန်းတိုင်ကို ဆက်လက်လျှောက်လှမ်းနေကြပါတယ်။ ဒီလိုကြိုးပမ်းဆောင်ရွက်နေတဲ့နေရာမှာ ၂၉-၅-၂၀၁ရ ရက်နေ့မှာ လက်မှတ်ရေးထိုးခဲ့ကြတဲ့ ပြည်ထောင်စုငြိမ်းချမ်းရေး သဘောတူညီချက်စာချုပ် အစိတ်အပိုင်း(၁)မှာ “ဒီမိုကရေစီနှင့် ဖက်ဒရယ်စနစ်ကို အခြေခံသော ပြည်ထောင်စုကို တိုင်းဒေသကြီး/ပြည်နယ်များဖြင့် ဖွဲ့စည်း ရမည်”လို့ သဘောတူညီချက် ရရှိထားပြီးဖြစ်ပါတယ်။ ယခုဦးသိန်းထွန်းရဲ့ ဥပဒေပြင်ဆင်ချက်ဟာ တိုင်းရင်းသားများလိုလားချက်ဆန္ဒကို ပိုမိုပီပြင်အောင် ဆောလျင်စွာ အကောင်အထည်ဖော်ပေးနိုင်ခြင်း ဖြစ်တဲ့အတွက် ထောက်ခံကြိုဆိုရမယ့် ဥပဒေပြင်ဆင်ချက်ဖြစ်ပါတယ်။ ဦးသိန်းထွန်းအပါအဝင် ကိုယ်စားလှယ် ၁၄၃ ဦးရဲ့ ဥပဒေပြင်ဆင်ရန် တင်ပြချက်ဟာ ဘယ်သူ ဘယ်အဖွဲ့အစည်းကိုမှ ယှဉ်ပြိုင်လုပ်ဆောင်နေခြင်းမဟုတ်ဘဲ ဥပဒေနှင့်အညီ ဆောင်ရွက်ခြင်းနှင့် ဥပဒေ နှင့်မညီဆောင်ရွက်ခြင်းတို့သာ ကွဲပြားခြားနားကြခြင်းဖြစ်ပါတယ်။ လွှတ်တော်ရဲ့ ို ဖြုန်းတီး နေတယ်လို့ ယူဆမှုဟာ သိပ်အစွန်းရောက်လွန်းပြီး မတူကွဲပြားမှုကို လက်သင့်မခံနိုင်ခြင်းဖြစ်တဲ့ အတွက် ကြောင့် ဒီမိုကရေစီရဲ့ စံနှုန်းကို သေးသိမ်ယုတ်လျော့စေခြင်း ဖြစ်ပါတယ်။ လွှတ်တော်ဆိုတာ ဒီလိုမတူညီမှု တွေ၊ ကွဲပြားခြားနားမှုတွေကို ညှိနှိုင်းဆွေးနွေးတဲ့ နေရာဖြစ်ရုံသာမက လွှတ်တော်ကိုယ်စားလှယ်တစ်ဦးရဲ့ တာဝန်ထဲမှာလည်း ယခုလွိုေးနွေးနေကြတာဟာ အဓိကလုပ်ငန်းတာဝန်တစ်ရပ်ပဲ ဖြစ်ပါတယ်။ ပြည်ထောင်စုလွှတ်တော်ဆိုင်ရာ နည်းဥပဒေ ၈ နည်းဥပေဒခွဲ(ပ)မှာ ဖော်ပြထားတဲ့ နာယကရဲ့ လုပ်ပိုင်ခွင့် ဆိုတာကလည်း ဖွဲ့စည်းပုံအခြေခံဥပဒေ မူကြမ်းကိစ္စကိုဆောင်ရွက်ခြင်းနဲ့ မသက်ဆိုင်ဘဲ လွှတ်တော်ဆိုင်ရာ အခြားကိစ္စရပ်များနှင့်သာ သက်ဆိုင်တယ်ဆိုတာ သေသေချာချာ ဖတ်ရှုလေ့လာထားသူတိုင်း နားလည် ကြမှာဖြစ်ပါတယ်။ ဖွဲ့စည်းပုံအခြေခံဥပဒေဆိုင်ရာအတွက်တော့ နည်းဥပဒေ ၁၃၉ နှင့်အညီသာ ဆောင်ရွက် ရမှာဖြစ်ပါတယ်။ ယခုလိုတိုင်းရင်းသားများရဲ့ လိုလားချက်များကို အကောင်အထည်ဖော်ပေးခြင်းကို မလိုလားသူ၊ ဆန့်ကျင်လိုသူ၊ နှောင့်နှေးကြန့်ကြာအောင် ကြိုးပမ်းနေသူများဟာ ငြိမ်းချမ်းရေးကို ဟန်ပြသာ လူကြား ကောင်းအောင် မြတ်နိုးကြသူများဖြစ်ပြီး အမှန်တကယ် ငြိမ်းချမ်းရေးလုပ်ငန်းစဉ် အမှိုက်သရိုက်များသာ ဖြစ်ကြပါလိမ့်မယ်။ ယခုဦးသိန်းထွန်းရဲ့ ဥပဒေပြင်ဆင်ချက်များဟာ ငြိမ်းချမ်းရေးခရီးမှာ တာသွားတဲ့ ခြေလှမ်းကဲတစ်ရပ်ဖြစ်ရုံသာမက ဖက်ဒရယ်ဒီမိုကရေစီရဲ့ သဘောကို ပီပြင်အောင်ပုံဖော်ခြင်း တစ်ရပ်လည်း ဖြစ်တဲ့အတွက်ကြောင့် ပုဒ်မ ၂၆၁ ပုဒ်မခွဲ(ခ) ပုဒ်မခွဲငယ်(၁)၊ (၂)၊ ပုဒ်မခွဲ(ဂ)(ဃ)နဲ့ (င)တို့ရဲ့ ပြင်ဆင်ချက် များအား လှိုက်လှိုက်လှဲလှဲထောက်ခံပါကြောင်း၊ ဥပဒေပုဒ်မ ပြင်ဆင်တဲ့ လုပ်ငန်းစဉ်ကိုလည်း ၄၅ ဦး ကော်မတီမှာ ထည့်သွင်းဆောင်ရွက်ခြင်းသည် ဖွဲ့စည်းပုံအခြေခံဥပဒေပုဒ်မ ၄၃၃၊ ၄၃၄၊ ၄၃၅ တို့နှင့် ကိုက်ညီခြင်းမရှိသည့်အပြင် ပြည်ထောင်စုလွှတ်တော်ဆိုင်ရာနည်းဥပဒေ ၁၃၃၊ ၁၃၆ တို့နှင့်လည်း ညီညွတ် ခြင်းမရှိသည့်အတွက် ကော်မတီ၏အစီရင်ခံစာကို ကန့်ကွက်ပါကြောင်းနှင့် ဖွဲ့စည်းပုံအခြေခံဥပဒေနှင့် တည်ဆဲဥပဒေများအရသာ ဆက်လက်ဆောင်ရွက်သင့်ပါကြောင်း တိုက်တွန်းပြောကြားရင်း နိဂုံးချုပ် လိုက်ပါတယ်ခင်ဗျာ။ ကျေးဇူးတင်ပါတယ်။</speech>
<speech type="speaker">ဦးချစ်ထွေး မကွေးတိုင်းဒေသကြီးမဲဆန္ဒနယ်အမှတ်(၃) ဆွေးနွေးဖို့ဖြစ်ပါတယ်။</speech>
<speech><mp id="1278">ဦးချစ်ထွေး(မဲဆန္ဒနယ်အမှတ်-၃၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ လွှတ်တော်ကြီးတစ်ရပ်လုံး မင်္ဂလာပါခင်ဗျာ။ ကျွန်တော်ကတော့ မကွေးတိုင်းဒေသကြီး၊ မဲဆန္ဒနယ်အမှတ်(၃)က အမျိုးသားလွှတ်တော်ကိုယ်စားလှယ် ဦးချစ်ထွေး ဖြစ်ပါတယ်။ ကျွန်တော့အနေနဲ့ ပြည်ထောင်စုလွှတ်တော် ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံ အခြေခံဥပဒေကို ဒုတိယအကြိမ်ပြင်ဆင်တဲ့ ဥပဒေမူကြမ်းနဲ့စပ်လျဉ်း၍ ဥပဒေမူကြမ်း လေ့လာစိစစ်ရေး ပူးပေါင်းကော်မတီရဲ့ အစီရင်ခံစာကို ထောက်ခံဆွေးနွေးသွားမှာဖြစ်ပါတယ်။ ၎င်းအစီရင်ခံစာအရ ဒုတိယအကြိမ် ပြင်ဆင်ဖို့ တင်သွင်းခဲ့တဲ့ ဥပဒေမူကြမ်းဟာ ပုဒ်မ ၂၆၁ တစ်ခုတည်းဖြစ်တဲ့အတွက် ၎င်းပုဒ်မနဲ့ စပ်နွယ်နေတဲ့ ပုဒ်မများကိုပါ ထည့်သွင်းစိစစ်ရန် လိုအပ်ကြောင်း ပူးပေါင်းကော်မတီဝင်အများစုက ထောက်ပြဝေဖန်ဆွေးနွေးခဲ့တာကိုလည်း တွေ့ရှိရတဲ့အတွက် များစွာ ကြိုဆိုလက်ခံပါတယ်။ ဒါမှလည်း ဒီမိုကရေစီစံနှုန်းနဲ့ ပြည့်စုံကိုက်ညီမယ့် နိုင်ငံတော် ဖြစ်လာမှာပါ။ နိုင်ငံသူ နိုင်ငံသားအားလုံးနဲ့ ပြည်သူတစ်ရပ်လုံးက မျှော်လင့်နေတဲ့ အများပြည်သူတို့ရဲ့ ဆန္ဒနှင့်ကိုက်ညီ၍ အခြေခံလူ့အခွင့်အရေးများကို အာမခံတဲ့ စစ်မှန်တဲ့ ဒီမိုကရေစီနိုင်ငံတော် ထူထောင်ရမှာပဲဖြစ်ပါတယ်။ လေးစားရပါသော နာယကကြီးခင်ဗျာ။ နိုင်ငံတော်အစိုးရအနေနဲ့လည်း ၂၀၁၉ ခုနှစ် (၇၂)နှစ်မြောက် ပြည်ထောင်စုနေ့မှာ အမျိုးသားရေးဦးတည်ချက် ၅ ရပ် ချမှတ်ခဲ့ပါတယ်။ ၎င်းတို့မှာ နံပါတ် (၁) ပြည်ထောင်စု မပြိုကွဲရေး၊ တိုင်းရင်းသားစည်းလုံးညီညွတ်မှုမပြိုကွဲရေး၊ အချုပ်အခြာအာဏာတည်တံ့ ခိုင်မြဲရေးတို့ အတွက် တိုင်းရင်းသားအားလုံး၏ စုပေါင်းအင်အားဖြင့် ထိန်းသိမ်းကာကွယ်စောင့်ရှောက်ရေး၊ နံပါတ်(၂) ဒီမိုကရေစီ ဖက်ဒရယ်ပြည်ထောင်စုနှင့် လျော်ညီတဲ့ ဖွဲ့စည်းပုံအခြေခံဥပဒေတစ်ရပ် ပေါ်ပေါက်ရန် ကြိုးပမ်းဆောင်ရွက်ရေး၊ နံပါတ်(၃) ပြည်ထောင်စုငြိမ်းချမ်းရေးညီလာခံ (၂၁)ရာစု ပင်လုံမှသည် ပြည်တွင်း ငြိမ်းချမ်းရေးလုပ်ငန်းစဉ်များ အောင်မြင်သည်အထိ အကောင်အထည်ဖော် ဆောင်ရွက်ရေး၊ နံပါတ်(၄) တရားဥပဒေစိုးမိုးရေးနှင့် ပြည်သူများ ဘေးကင်းလုံခြုံရေးအတွက် နိုင်ငံသားအားလုံး စည်းလုံးညီညွတ် စွာဖြင့် ဝိုင်းဝန်းကြိုးပမ်းဆောင်ရွက်ရေး၊ နံပါတ်(၅) ကောင်းမွန်သော ပညာရေးနဲ့ လုံလောက်သော ကျန်းမာရေးစောင့်ရှောက်မှုများကို နိုင်ငံသားတိုင်း ရရှိခံစားစေရေးတို့ပဲ ဖြစ်ပါတယ်။ ဒါဟာ နိုင်ငံတော်က ရည်ရွယ်ထားတဲ့ အမျိုးသားရည်မှန်းချက်ကြီး ဖြစ်ပါတယ်။ လေးစားရပါသော ပြည်ထောင်စုလွှတ်တော် နာယကကြီးခင်ဗျာ။ ကျွန်တော်တို့ ဖြတ်သန်းလွန်မြောက် ခဲ့ရတဲ့ ဘဝခရီးလမ်းကို အစဉ်မပြတ် သတိချပ်မိဖို့လိုပါတယ်။ နိုင်ငံသားအခွင့်အရေး၊ လူ့အခွင့်အရေးများ ဆိတ်သုန်းကွယ်ပျောက်ခဲ့ရပါတယ်။ ပြည်သူ့အကျိုးစီးပွား၊ နိုင်ငံသားတို့၏ အကျိုးစီးပွားတို့ကို လျစ်လျူရှု ခံခဲ့ရပါတယ်။ ဆင်းရဲကြပ်တည်းမှုအားလုံးကို အမွေဆက်ခံခဲ့ရ၍ နိမ့်ကျမှုအားလုံးနဲ့ ရင်ဆိုင်ခဲ့ရပါတယ်။ အချုပ်အခြာအာဏာ ပျော်ရွှင်ဖွယ်ကောင်းတဲ့ သို့ဖြစ်ပါ၍ ကျွန်တော်တို့ရဲ့ နောင်မျိုးဆက်များရဲ့ လွတ်လပ်၍ ပျော်ရွှင်ဖွယ်ကောင်းတဲ့ ဒီမိုကရေစီဖက်ဒရယ်နိုင်ငံတော် တည်ဆောက်ခဲ့ရန်၊ အချုပ်အခြာအာဏာဟာ ပြည်သူလူထုလက်ထဲတွင် အမှန်တကယ်အပြည့်အဝရှိတဲ့ နိုင်ငံတော်မျိုး တည်ဆောက်ခဲ့ရန်၊ တရားဥပဒေ စိုးမိုး၍ လူတိုင်းလူတိုင်းသည် ဥပဒေ၏အောက်တွင်ရှိသော နိုင်ငံတော်မျိုး တည်ဆောက် ခဲ့ရန်၊ နိုင်ငံပိုင် သဘာဝသယံဇာတများသည် နိုင်ငံသူနိုင်ငံသားများ၏ အကျိုးအတွက်သာ အသုံးပြုသည့် နိုင်ငံတော်မျိုး တည်ဆောက်ခဲ့ရန်၊ ပြည်သူ့ဆန္ဒနဲ့ အညီ ပြည်သူကရွေးချယ်တင်မြှောက်တဲ့ ပြည်သူ့ကိုယ်စားလှယ် များနဲ့ အုပ်ချုပ်တဲ့ နိုင်ငံတော်မျိုးတည်ဆောက်ခဲ့ရန်၊ ပြည်သူ့ဆန္ဒနဲ့မညီသော ဥပဒေပုဒ်မများ ကင်းစင် သည့် နိုင်ငံတော်မျိုး တည်ဆောက်ခဲ့ရန်၊ လွတ်လပ်ခြင်း၊ မျှတခြင်း၊ ညီမျှခြင်းလို့ဆိုတဲ့ လောကပါလ တရားနဲ့ ပြည့်စုံတဲ့နိုင်ငံတော်မျိုး တည်ဆောက်ခဲ့ရန် စတဲ့ဂုဏ်အင်္ဂါများနဲ့ ပြည့်စုံရန်အတွက် ဖွဲ့စည်းပုံ အခြေခံဥပဒေကို ဒုတိယအကြိမ်ပြင်ဆင်တဲ့ ဥပဒေမူကြမ်းလေ့လာစိစစ်ရေးပူးပေါင်းကော်မတီဝင် အများစုက ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်တဲ့ ဥပဒေကြမ်းဟာ ပုဒ်မ ၂၆၁ တစ်ခုတည်းသာ သီးခြား ပြင်ဆင်ရန် တင်ပြလာခြင်းဖြစ်ပြီး ဖွဲ့စည်းပုံအခြေခံဥပဒေသည် နိုင်ငံတစ်နိုင်ငံရဲ့ အဓိကပင်မရေသောက် မြစ်တစ်ရပ် ဖြစ်သဖြင့် နိဒါန်းမှစ၍ နောက်ဆက်တွဲဇယားများအထိ ပြဋ္ဌာန်းချက်များသည် တစ်ခုနှင့် တစ်ခု အစီအစဉ်တကျ တွဲဖက်ဖွဲ့စည်းထားခြင်း ဖြစ်ခြင်းကြောင့် လွှတ်တော်က အတည်ပြု ဖွဲ့စည်းတာဝန် ပေးအပ်ခဲ့ပြီးဖြစ်တဲ့ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ (၂၀၀၈ ခုနှစ်) ပြင်ဆင်ရေးပူးပေါင်းကော်မတီ ၄၅ ဦး၏ လုပ်ငန်းစဉ်များတွင် တစ်ပါတည်း ဆောင်ရွက်သင့်ကြောင်း အစီရင်ခံစာကို လေးလေးနက်နက်ထောက်ခံရင်းနဲ့ ဆွေးနွေးအပ်ပါတယ်ခင်ဗျာ။ အားလုံးကို ကျေးဇူး တင်ပါတယ်။</speech>
<speech type="speaker">ဗိုလ်မှူးချုပ် ထွန်းမြတ်ရွှေ တပ်မတော်သား ပြည်သူ့လွှတ်တော်ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဗိုလ်မှူးချုပ်ထွန်းမြတ်ရွှေ(တပ်မတော်သားပြည်သူ့လွှတ်တော်ကိုယ်စားလှယ်)</mp>လေးစား အပ်တဲ့ ပြည်ထောင်စုလွှတ်တော် နာယကကြီးနဲ့ လွှတ်တော်ကိုယ်စားလှယ်များ၊ ဧည့်သည်တော်များ အားလုံး မင်္ဂလာပါ။ ကျွန်တော်ကတော့ တပ်မတော်သား ပြည်သူ့လွှတ်တော်ကိုယ်စားလှယ် ဗိုလ်မှူးချုပ် ထွန်းမြတ်ရွှေ ဖြစ်ပါတယ်။ ဖွဲ့စည်းပုံအခြေခံဥပဒေကို ဒုတိယအကြိမ် ပြင်ဆင်တဲ့ ဥပဒေမူကြမ်း လေ့လာ စိစစ်ရေးပူးပေါင်းကော်မတီရဲ့ အစီရင်ခံစာနဲ့ပတ်သက်ပြီး သုံးသပ်ဆွေးနွေး တင်ပြသွားမှာ ဖြစ်ပါတယ်။ စိစစ်ရေးပူးပေါင်းကော်မတီအနေနဲ့ ပေးအပ်ထားတဲ့ တာဝန်နဲ့ လုပ်ပိုင်ခွင့်အတိုင်း ဆောင်ရွက်ရန် ပျက်ကွက်တာကို ရှေ့မှာကိုယ်စားလှယ်အများစုက ဥပဒေ၊ နည်းဥပဒေအထောက်အထားများနှင့်တကွ ထောက်ပြဆွေးနွေးခဲ့ကြပြီး ဖြစ်ပါတယ်။ နာယကကြီးခင်ဗျာ။ Power Point အသုံးပြုရှင်းလင်း ဆွေးနွေးခွင့်ပြုပါခင်ဗျာ။ တင်ပြပါ အစီရင်ခံစာကတော့ ပြည်ထောင်စုလွှတ်တော် ဥပဒေကြမ်းပူးပေါင်းကော်မတီရဲ့ တင်ပြနေကျ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာပုံစံဖြစ်ပါတယ်။ တင်ပြပါအစီရင်ခံစာကတော့ ဥပဒေမူကြမ်းလေ့လာစိစစ်ရေးပူးပေါင်းကော်မတီရဲ့ လေ့လာတွေ့ရှိချက် နဲ့ သဘောထားမှတ်ချက် အစီရင်ခံစာဖြစ်ပါတယ်။ ဒီနေရာမှာ ပူးပေါင်းကော်မတီရဲ့ အခေါ်အဝေါ်နဲ့ အဓိပ္ပာယ်ဖွင့်ဆိုချက် မတူပါဘူးလို့ငြင်းရင် ဒါဟာ ရိုးသားမှု ပျောက်ကွယ်နေတဲ့ အကြောင်းပြချက်လို့ သတ်မှတ်ရမှာဖြစ်ပါတယ်။ စာပိုဒ်(၃)မှာ လေ့လာစိစစ်ရေးပူးပေါင်းကော်မတီကို ပေးအပ်ထားတဲ့ တာဝန်နဲ့ လုပ်ပိုင်ခွင့်နဲ့ မသက်ဆိုင်တဲ့ ပြင်ဆင်ရေးပူးပေါင်းကော်မတီဖွဲ့စည်းမှုကို ထည့်သွင်းဖော်ပြထားခြင်းဟာ ကော်မတီဝင် အားလုံးရဲ့ သဘောထားမဟုတ်တဲ့ စိစစ်တွေ့ရှိချက် စာပိုဒ် ၅ မှ ၁၀ ထိကို ချိတ်ဆက်နိုင်အောင် ရည်ရွယ်ချက် inimernenie necunosu mummonwerkenned mo ကြော်ငြာစာ ထုတ်ပြန်ပြီးနောက်ပိုင်း ကော်မတီအစည်းအဝေး ဘယ်နှစ်ကြိမ် ကျင်းပဆောင်ရွက်ခဲ့တယ်။ လိုအပ်လို့ရှိရင် ဘယ်အဖွဲ့တွေနဲ့ ဆွေးနွေးခဲ့တယ်ဆိုတာလောက်တော့ ဖော်ပြသင့်ပါတယ်။ နာယကကြီးခင်ဗျာ။ စာပိုဒ် ၅ မှ ၁၀ ထိကို လေ့လာကြည့်ရင် ပြင်ဆင်ရန်တင်သွင်းထားတဲ့ ဥပဒေ မူကြမ်းအပေါ်မှာ ဦးတည်ဆွေးနွေး စိစစ်တာမဟုတ်ဘဲ ပြင်ဆင်လိုတဲ့ ပုဒ်မ ၂၆၁ ကို အခြားပြင်ဆင်ရေး ပူးပေါင်းကော်မတီရဲ့ ပြင်ဆင်ရေးလုပ်ငန်းထဲကို ထည့်သွင်းဆောင်ရွက်ဖို့ကိုပဲ ဦးတည်ဖော်ပြထားတာကို တွေ့ရှိရပါတယ်။ လွှတ်တော်ကိုယ်စားလှယ် ၂၀ ရာခိုင်နှုန်းက ဥပဒေနဲ့အညီ လက်မှတ်ရေးထိုး တင်သွင်း ထားတဲ့ ဥပဒေမူကြမ်းကို လေ့လာကြည့်လျှင် ရည်ရွယ်ချက်၊ အကျိုးအကြောင်းဖော်ပြချက်နဲ့ အစားထိုး ပြင်ဆင်လိုတဲ့ ပုဒ်မပါ ပြဋ္ဌာန်းချက်တွေဟာ လက်ရှိအခြေအနေနဲ့ ကိုက်ညီမှုရှိတာကို တွေ့ရှိရပါတယ်။ ဥပဒေမူကြမ်း အစားထိုးပြင်ဆင်လိုတဲ့ ဥပဒေပုဒ်မဟာ ဖွဲ့စည်းပုံအခြေခံဥပဒေ အခန်း(၅)၊ အုပ်ချုပ်ရေး ခေါင်းစဉ်အောက်က တိုင်းဒေသကြီး သို့မဟုတ် ပြည်နယ်ဝန်ကြီးချုပ် ခန့်အပ်တာဝန် ပေးအပ်ခြင်း၊ ပုဒ်မ ၂၆၁ ပုဒ်မခွဲ(ခ)၊ (ဂ)၊ (ဃ)နဲ့ (င)ကို အစားထိုးပြင်ဆင်ရန်ဖြစ်ကြောင်း လေ့လာတွေ့ရှိရပါတယ်။ ဖွဲ့စည်းပုံအခြေခံပုဒ်မ ၂၆၁ ပြင်ဆင်ရေးနဲ့ပတ်သက်ပြီး ယခင်ပထမအကြိမ် ပြည်ထောင်စုလွှတ်တော်မှာ ပြင်ဆင်ရန် ဆွေးနွေးခဲ့ဖူးကြောင်း လေ့လာသိရှိရပါတယ်။ ပုဒ်မ ၂၆၁ ကို ဘာဖြစ်လို့ ပြင်ဆင်လိုသလဲဆိုတော့ လေ့လာ ကြည့်တဲ့အခါမှာ တိုင်းဒေသကြီး သို့မဟုတ် ပြည်နယ်ဝန်ကြီးချုပ်တွေကို သမ္မတက ရွေးချယ်ခန့်အပ်တာဝန် ပေးတယ်၊ သမ္မတဆိုတာ လွှတ်တော်ကိုယ်စားလှယ်အများစု အနိုင်ရပါတီက ရွေးချယ်တဲ့လူဖြစ်တယ်။ ဒီတော့ သမ္မတက ရွေးချယ် ခန့်အပ် တာဝန်ပေးတဲ့ဝန်ကြီးချုပ်ဟာ သမ္မတနဲ့ လွှတ်တော်ကိုယ်စားလှယ် အများစု အနိုင်ရပါတီကိုပဲ တာဝန်ခံမှာသေချာပါတယ်။ ဒါကိုလည်း ရခိုင်ပြည်နယ်၊ ကယားပြည်နယ်၊ ရန်ကုန်တိုင်း၊ ဧရာဝတီတိုင်း၊ တနင်္သာရီတိုင်းဒေသကြီးတွေမှာဖြစ်နေတဲ့ ဝန်ကြီးချုပ်နဲ့ သက်ဆိုင်ရာအစိုးရ၊ လွှတ်တော်၊ တိုင်းရင်းသား ပါတီ၊ ဒေသခံတိုင်းရင်းသားပြည်သူတွေရဲ့ ပွတ်တိုက်မှုပြဿနာတွေကိုကြည့်လျှင် သိနိုင်ပါတယ်။ အစီရင်ခံစာ စာပိုဒ် ၅၊ ၆၊ ၇၊ ၈၊ ၉၊ ၁၀ ကိုလေ့လာကြည့်တဲ့အခါ အကြောင်းပြချက်တွေဟာ ဆီလျော်မှုမရှိတဲ့အပြင် ကော်မတီမှာ အင်အားအများဆုံးပါဝင်တဲ့ အဖွဲ့အစည်းတစ်ခုရဲ့ တစ်ဖက်သတ် ထင်မြင်ယူဆချက်ကို ဇောင်းပေးပြီး “လေ့လာတွေ့ရှိချက်”၊ ကော်မတီဝင်အများစုရဲ့ သဘောထားမှတ်ချက် ကဲ့သို့ ဖော်ပြထားတာကို တွေ့ရှိရပါတယ်။ ကော်မတီရဲ့ အဖွဲ့ဝင်ပါဝင်မှုကို လေ့လာကြည့်ရင် NLD ပါတီက ၂၁ ဦး၊ USDP ပါတီက ၂ ဦး၊ တိုင်းရင်းသားပါတီတွေက ၅ ဦးသာပါဝင်ပြီး တပ်မတော်သား ကိုယ်စားလှယ် ၂ ဦးသာ ပါဝင်တာကိုတွေ့ရှိရတဲ့အတွက် “အများစုရဲ့ သဘောထား”ဆိုတာ ဘယ် အဖွဲ့အစည်းကို ဆိုလိုကြောင်း ပေါ်လွင်ပါတယ်။ ကော်မတီဖွဲ့စည်းမှုကိုကြည့်ရင် ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်တဲ့ ဥပဒေမူကြမ်း လေ့လာစိစစ်ရေးပူးပေါင်းကော်မတီဆိုတာ ပြည်သူ့လွှတ်တော် ဥပဒေကြမ်းကော်မတီနဲ့ အမျိုးသား လွှတ်တော် ဥပဒေကြမ်းကော်မတီမှာ တာဝန်ထမ်းဆောင်နေတဲ့ အဖွဲ့ဝင်တွေနဲ့ ဖွဲ့စည်းထားတာကို တွေ့ရှိ ရပါတယ်။ ဒါကြောင့် ပူးပေါင်းကော်မတီဝင်အားလုံးဟာ အမိန့်ကြော်ငြာစာအမှတ်(၁၄/၂၀၁၉)ပါ တာဝန်နဲ့ လုပ်ပိုင်ခွင့်အပြင် ပြည်ထောင်စုလွှတ်တော်ဆိုင်ရာ နည်းဥပဒေ ၁၃၆၊ ၁၃၇၊ ၁၃၈၊ ၁၃၉ အတိုင်း ဆက်လက် ဆောင်ရွက်သွားရမှာကို သိရှိပြီးသားဖြစ်ပါတယ်။ ကော်မတီရဲ့ သဘောထားမှတ်ချက်ကို သုံးသပ်ကြည့်တဲ့အခါ အပိုဒ် ၁၂ စာပိုဒ်တစ်ပိုဒ်ထဲမှာ ရောထွေးရေးသားပြီး ရှင်းလင်းစွာ အစီရင်ခံတင်ပြခြင်းမရှိတာကိုလည်း တွေ့ရှိရတဲ့အတွက် ပူးပေါင်းကော်မတီ ဝင်များအနေနဲ့ ဥပဒေကြမ်းကော်မတီတွေမှာ တာဝန်ထမ်းဆောင်နေတဲ့ အတွေ့အကြုံ၊ ဂုဏ်သိက္ခာနဲ့အညီ ရိုးသားစွာ ဆောင်ရွက်သင့်ကြောင်း နာယကကြီးမှတစ်ဆင့် တိုက်တွန်းလိုပါတယ်။ ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်တဲ့ ဥပဒေမူကြမ်း လေ့လာစိစစ်ရေးပူးပေါင်း ကော်မတီကို ဖွဲ့စည်းတာဝန်ပေးအပ်ခဲ့တဲ့ နာယကကြီးအနေနဲ့လည်း ဥပဒေဘွဲ့ရထားသူတစ်ဦးဖြစ်ပြီး ပထမအကြိမ်လွှတ်တော်သက်တမ်းမှာ ဥပဒေကြမ်းကော်မတီဥက္ကဋ္ဌ တာဝန်ထမ်းဆောင်ခဲ့ဖူးသူဖြစ်ကြောင်း၊ ဒါ့အပြင် ဖွဲ့စည်းပုံအခြေခံဥပဒေရေးဆွဲခြင်း၊ ပြင်ဆင်ခြင်းလုပ်ငန်းတွေမှာလည်း ပါဝင်ဆောင်ရွက်ခဲ့ဖူးသူ ဖြစ်ကြောင်း ကျွန်တော်တို့ သိရှိပြီးဖြစ်ပါတယ်။ အစီရင်ခံစာကို စတင်မဆွေးနွေးမီ နာယကကြီးရဲ့ ရှင်းလင်းတင်ပြချက်များကို လေ့လာကြည့်တဲ့ အခါမေးခွန်းများစွာ ထွက်ပေါ်လာတာတွေ ရှိပါတယ်။ ဒါ့ကြောင့် ပူးပေါင်းကော်မတီအနေနဲ့ အစီရင်ခံစာ တင်ပြရာမှာ ဥပဒေသမားများပီပီ အတတ်နိုင်ဆုံး ရိုးသားစွာဆောင်ရွက်ကြပါလို့ နာယကကြီးမှတစ်ဆင့် ထပ်မံတိုက်တွန်းလိုပါတယ်။ နာယကကြီးအနေဖြင့်လည်း ဥပဒေနဲ့အညီသာ ဆုံးဖြတ်ချက်များ ချမှတ် နိုင်ရေး ဆက်လက်ဆောင်ရွက်ပေးပါရန် အစီရင်ခံစာကို သုံးသပ်တင်ပြရင်း နိဂုံးချုပ်အပ်ပါတယ်။ အားလုံးကိုကျေးဇူးတင်ပါတယ်။</speech>
<speech type="speaker">ဦးခင်မောင်မြင့် ရပ်စောက်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="425">ဦးခင်မောင်မြင့်(ရပ်စောက်မဲဆန္ဒနယ်၊ ရှမ်းပြည်နယ်)</mp>လေးစားအပ်ပါသော ပြည်ထောင်စု လွှတ်တော်နာယကကြီးနဲ့ ပြည်ထောင်စုလွှတ်တော် ကိုယ်စားလှယ်များ၊ ဧည့်သည်တော်များအားလုံး မင်္ဂလာပါခင်ဗျာ။ ကျွန်တော်ကတော့ ရှမ်းပြည်တောင်ပိုင်း ရပ်စောက်မြို့နယ်မှ ပြည်သူ့လွှတ်တော်ကိုယ်စားလှယ် ဦးခင်မောင်မြင့် ဖြစ်ပါတယ်။ ကျွန်တော့အနေနဲ့ ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သည့် ဥပဒေကြမ်းလေ့လာစိစစ်ရေးပူးပေါင်းကော်မတီ၏ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာ အပေါ် အကြံပြု ဆွေးနွေးသွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျာ။ ကျောင်းကုန်းမဲဆန္ဒနယ်မှ ဦးသိန်းထွန်းအပါအဝင် ပြည်ထောင်စုလွှတ်တော်ကိုယ်စားလှယ် ၁၄၃ ဦးက ၈-၂-၂၀၁၉ ရက်စွဲဖြင့် လက်မှတ်ရေးထိုးတင်ပြခဲ့သည့် ဖွဲ့စည်းပုံအခြေခံဥပဒေပုဒ်မ ၂၆၁ ကိုပြင်ဆင်ရန် ဥပဒေကြမ်းတင်သွင်းခြင်းသည် ၂၀၀၈ ဖွဲ့စည်းပုံအခြေခံ ဥပဒေပါအခန်း(၁၂) ဖွဲ့စည်းပုံအခြေခံဥပဒေပြင်ဆင်ခြင်းအခန်း၌ ဖော်ပြထားသော ပုဒ်မ ၄၃၅ နဲ့အညီ လွှတ်တော်ကိုယ်စားလှယ် စုစုပေါင်း ၂၀ ရာခိုင်နှုန်း၏ သဘောထားရယူ တင်သွင်းခဲ့ခြင်းဖြစ်ပါတယ်။ ယင်း ကဲ့သို့ တင်သွင်းချက်များသည် ပြဋ္ဌာန်းဥပဒေများနှင့် လုပ်ထုံးလုပ်နည်းများအတိုင်း ဖြစ်ပါတယ်။ ထို့အပြင် အခြေခံဥပဒေမှ ဆင့်ပွားထားသော ပြည်ထောင်စုလွှတ်တော်ဆိုင်ရာ ဥပဒေအခန်း(၁၁) ဥပဒေ ၆၉၊ နည်းဥပဒေ အခန်း(၁၈) နည်းဥပဒေ ၁၃၃ နဲ့အညီ တင်သွင်းလာသည့် မူကြမ်းဖြစ်၍ ပြည်ထောင်စုလွှတ်တော်ဆိုင်ရာ နည်းဥပဒေ ၁၃၄ အရ လွှတ်တော်နာယကမှ လွှတ်တော်အစည်းအဝေး၏ အဆုံးအဖြတ်ကို ရယူရမှာ ဖြစ်ပါတယ်။ ထိုသို့ပြင်ဆင်ရန် ဥပဒေကြမ်းကိုလည်း ပြည်ထောင်စုလွှတ်တော်ဆိုင်ရာ နည်းဥပဒေ ၁၃၆ နဲ့ အညီ ဖွဲ့စည်းပုံအခြေခံဥပဒေကို ပြင်ဆင်သည့်ဥပဒေကြမ်းကို စတင်ဆွေးနွေးခြင်းမပြုမီ ယင်းဥပဒေကြမ်း နှင့် ပူးပေါင်းကော်မတီ၏ လေ့လာစိစစ်ချက်တို့ကို လွှတ်တော်နာယကက သတ်မှတ်ထားသော နည်းလမ်း အတိုင်း လွှတ်တော်ကိုယ်စားလှယ်များထံ ပြည်ထောင်စုလွှတ်တော်ရုံးက ကြိုတင်ဝေငှထားရမည်ဟု ပြဋ္ဌာန်း ပါရှိပါတယ်။ သို့သော်လည်း ထိုသို့ဥပဒေပြဋ္ဌာန်းချက်များနှင့်အညီ တင်သွင်းထားသည့် ပုဒ်မ ၂၆၁ ပြင်ဆင်ရေးနဲ့ ပတ်သက်၍ ၅-၃-၂၀၁၉ ရက်စွဲဖြင့် ဥပဒေကြမ်းပူးပေါင်းကော်မတီ၏ အစီရင်ခံစာပါ စိစစ်တွေ့ရှိချက် သဘောထားမှတ်ချက်များအရ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ(၂၀၀၈ ခုနှစ်) ပြင်ဆင်ရေးပူးပေါင်းကော်မတီ ၄၅ ဦး၏ လုပ်ငန်းစဉ်များတွင် တစ်ပါးတည်း ဆောင်ရွက်သင့်ကြောင်း ပါရှိခဲ့ပြီး ပူးပေါင်းကော်မတီဝင် ၅ ဦးကလည်း လွှတ်တော်ဆိုင်ရာဥပဒေ၊ နည်းဥပဒေများနှင့်အညီ ၎င်း ဥပဒေကြမ်းကို လွှတ်တော်တွင် ဆက်လက်ဆွေးနွေးသင့်ကြောင်း အဆိုပြုခဲ့တာတွေ့ရှိရပါတယ်။ နာယကကြီးခင်ဗျာ။ ၅-၃-၂၀၁၉ ရက်နေ့က ပြည်ထောင်စုလွှတ်တော်၏ အစီရင်ခံစာပါ ဆောင်ရွက် ချက်များအရ ဖွဲ့စည်းပုံအခြေခံဥပဒေပုဒ်မ ၂၆၁ ပြင်ဆင်ရန်မူကြမ်းကို ၂၀၀၈ ဖွဲ့စည်းပုံပြင်ဆင်ရေးပူးပေါင်း ကော်မတီသို့ တစ်ပါတည်း ထည့်သွင်းဆောင်ရွက်စေခြင်းသည် ဖွဲ့စည်းပုံအခြေခံဥပဒေပုဒ်မ ၄၃၅၊ ပြည်ထောင်စုလွှတ်တော်ဆိုင်ရာ နည်းဥပဒေ ၁၃၅ ဖြင့် ကိုက်ညီမှုမရှိ၊ ကွဲလွဲဆန့်ကျင်နေပြီး ၎င်းအစီရင် ခံစာသည် ပုဒ်မ ၂၆၁ ပြင်ဆင်ရေးကို နှောင့်နှေးကြန့်ကြာအောင် ဆောင်ရွက်နေသည်ဟု သဘောရိုးဖြင့် ထင်မြင်ယူဆမိပါတယ်။ ၂၀၀၈ ဖွဲ့စည်းပုံအခြေခံဥပဒေပုဒ်မ ၂၆၁ သည် တိုင်းဒေသကြီး/ပြည်နယ်များ၏ အခွင့်အရေးများကို ဦးစားပေးဆောင်ရွက်ရန် ဝန်ကြီးချုပ်ခန့်အပ်ခြင်းနဲ့သက်ဆိုင်သည့် ပုဒ်မဖြစ်သဖြင့် တိုင်းဒေသကြီး/ပြည်နယ်အသီးသီးမှပြင်ဆင်ရန် တိုင်းရင်းသားများ အထူးမျှော်လင့် တောင့်တနေသော ပုဒ်မတစ်ခုဖြစ်ပါတယ်။ ပုဒ်မ ၂၆၁ ကိုပြင်ဆင်ရာတွင် ဖွဲ့စည်းပုံအခြေခံပုဒ်မ ၄၃၆(ခ)ဖြင့်ပင် အလျင်အမြန် ပြင်ဆင်နိုင် ပါတယ်။ ထိုသို့ပြင်ဆင်ရာတွင် ဖွဲ့စည်းပုံအခြေခံဥပဒေ၏ အနှစ်သာရများကို ထိခိုက်မှုမရှိသည့်အပြင် လက်ရှိ အစိုးရကြွေးကြော်နေသော ဖက်ဒရယ်ပြည်ထောင်စုတည်ဆောက်ရေးမူနှင့် ကိုက်ညီနေကြောင်းကိုလည်း တွေ့ရှိရပါတယ်။ ဤဥပဒေကြမ်းကို ဥပဒေနဲ့အညီ ဆက်လက်တင်သွင်းပြီး ပြင်ဆင်နိုင်ပါက အတွင်း၌ပင် တိုင်းရင်းသားများ၏ အခွင့်အရေးကို အကောင်အထည်ဖော်ဆောင်ရွက်နိုင်မည်ဖြစ်ပြီး မိမိတို့ လက်ရှိတည်ဆောက်နေတဲ့ ဒီမိုကရေစီနဲ့ ဖက်ဒရယ်စနစ်ကိုအခြေခံသော ပြည်ထောင်စုအဖြစ် ဆောလျင်စွာ အကောင်အထည်ဖော်ဆောင်ရွက်နိုင်မှာဖြစ်သလို တိုင်းရင်းသားပြည်သူများ၏ ယုံကြည်မှုကို ရရှိလာမှာ ဖြစ်ခြင်းကြောင့် ငြိမ်းချမ်းရေးလုပ်ငန်းစဉ်များကို များစွာအထောက်အကူပြုလိမ့်မယ်လို့ ယုံကြည်ပါတယ်။ သို့ဖြစ်ပါ၍ တိုင်းရင်းသားစည်းလုံးညီညွတ်ရေးကို ဦးတည်ရှေးရှု၍ တိုင်းရင်းသားများ လိုလား တောင့်တနေသော ဒီမိုကရေစီနဲ့ ဖက်ဒရယ်စနစ်ကိုအခြေခံသော ပြည်ထောင်စုကြီးအဖြစ် တည်ဆောက် နိုင်ရေးအတွက် ဥပဒေကြမ်းပူးပေါင်းကော်မတီ၏ အစီရင်ခံစာပါအချက်များသည် တည်ဆဲဖွဲ့စည်းပုံအခြေခံ ဥပဒေ၊ ပြည်ထောင်စုလွှတ်တော်ဆိုင်ရာ နည်းဥပဒေများဖြင့် ကိုက်ညီစေရန် အထူးသတိပြု အလေးထား ဆောင်ရွက်သင့်ပါကြောင်းနှင့် တင်သွင်းထားသော နိုင်ငံတော် ဖွဲ့စည်းပုံအခြေခံဥပဒေပုဒ်မ ၂၆၁ ပြင်ဆင်ရန် ဥပဒေမူကြမ်းကို ဥပဒေနဲ့အညီ ပြည်ထောင်စုလွှတ်တော်မှာ ဆက်လက်၍ ဦးစားပေးပြင်ဆင် ဆွေးနွေး ဆုံးဖြတ်သင့်ပါကြောင်း လေးစားစွာ တိုက်တွန်းတင်ပြရင်း နိဂုံးချုပ်အပ်ပါတယ်ခင်ဗျာ။ အားလုံးကျေးဇူးတင် ပါတယ်။</speech>
<speech type="speaker">ဒုတိယဗိုလ်မှူးကြီးခင်မောင်သန့် တပ်မတော်သား ပြည်သူ့လွှတ်တော် ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဒုတိယဗိုလ်မှူးကြီးခင်မောင်သန့် (တပ်မတော်သားပြည်သူ့လွှတ်တော်ကိုယ်စားလှယ်)</mp>အားလုံး မင်္ဂလာပါခင်ဗျာ။ ကျွန်တော်ကတော့ ဒုတိယဗိုလ်မှူးကြီး ခင်မောင်သန့် ဖြစ်ပါတယ်။ ပြည်ထောင်စု သမ္မတမြန်မာနိုင်ငံတော် ဖွဲ့စည်းပုံအခြေခံဥပဒေကို ဒုတိယအကြိမ် ပြင်ဆင်တဲ့ဥပဒေကြမ်း လေ့လာစိစစ်ရေး ပူးပေါင်းကော်မတီရဲ့ အစီရင်ခံစာနဲ့ပတ်သက်ပြီး ဆွေးနွေးမှာဖြစ်ပါတယ်။ Power Point သုံးစွဲခွင့်ပြုပါရန် တင်ပြအပ်ပါတယ်။ နာယကကြီးခင်ဗျာ။ ကျောင်းကုန်းမဲဆန္ဒနယ် ကိုယ်စားလှယ် ဦးသိန်းထွန်း အပါအဝင် ပြည်ထောင်စု လွှတ်တော်ကိုယ်စားလှယ် ၁၄၃ ဦးက ဖွဲ့စည်းပုံအခြေခံဥပဒေပုဒ်မ ၄၃၃၊ ပုဒ်မ ၄၃၅၊ ပြည်ထောင်စု လွှတ်တော်ဆိုင်ရာ နည်းဥပဒေ ၁၃၃ တို့အရ လက်မှတ်ရေးထိုး တင်ပြလာခဲ့တဲ့ ဖွဲ့စည်းပုံအခြေခံဥပဒေကို ဒုတိယအကြိမ် ပြင်ဆင်တဲ့ ဥပဒေကြမ်းနဲ့စပ်လျဉ်းပြီး ပြည်သူ့လွှတ်တော်နဲ့ အမျိုးသားလွှတ်တော် ဥပဒေကြမ်း ကော်မတီဝင် အားလုံးပါဝင်တဲ့ ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်တဲ့ ဥပဒေမူကြမ်းလေ့လာ စိစစ်ရေးပူးပေါင်းကော်မတီအဖြစ် လွှတ်တော်ကိုယ်စားလှယ် ၃၀ ဦးနဲ့ ဖွဲ့စည်းတာဝန်ပေးအပ်ခဲ့ပြီး ကော်မတီရဲ့ အစီရင်ခံစာကို ပြည်ထောင်စုလွှတ်တော်ကို တင်ပြခဲ့ပါတယ်။ အစီရင်ခံစာမှာ ဖော်ပြထားတဲ့ အကြောင်းအရာတွေကို လေ့လာတဲ့အခါမှာ ပြင်ဆင်ဖို့တင်ပြတဲ့ ဥပဒေကြမ်းပါ ပုဒ်မ၊ ပုဒ်မခွဲတွေအပေါ်မှာ ပြင်ဆင်ဖို့ ဆွေးနွေးမှုတွေ၊ သဘောထားမှတ်ချက်တွေကို တိတိကျကျဖော်ပြမထားဘဲ ပုဒ်မ ၂၆၁ ကိုပြင်မယ်ဆိုရင် ဆက်နွယ်နေတဲ့ပုဒ်မတွေကို စိစစ်ရမယ်။ ၂၁ ရာစု ပင်လုံညီလာခံက အတည်ပြုပြီးဖြစ်တဲ့ ပြည်ထောင်စုသဘောတူစာချုပ် အစိတ်အပိုင်း(၁)နဲ့ ကိုက်ညီမှုရှိဖို့ ဖွဲ့စည်းပုံအခြေခံဥပဒေ အခန်း(၁)က စတင်ပြင်ဆင်မှသာ ပုဒ်မ ၂၆၁ ပြင်ဆင်ချက်နဲ့ ရှေ့နောက်ညီညွတ်မှု ရှိမယ်။ ပုဒ်မတစ်ခုချင်းစီကိုပြင်ရင် ပြင်ရမယ့်ဥပဒေကြမ်းတွေကို လွှတ်တော်ကို အကြိမ်ကြိမ်တင်သွင်း ရမယ်ဆိုတဲ့ အကြောင်းပြချက်အမျိုးမျိုးတွေနဲ့ ၄၅ ဦး ကော်မတီဖြစ်တဲ့ ပြည်ထောင်စုသမ္မတ မြန်မာ နိုင်ငံတော် ဖွဲ့စည်းပုံအခြေခံဥပဒေ(၂၀၀၈ ခုနှစ်) ပြင်ဆင်ရေးပူးပေါင်းကော်မတီထဲကို ဥပဒေနဲ့မညီဘဲ ဆွဲထည့်ဖို့ ဆောင်ရွက်လိုက်တာ တွေ့ရပါတယ်။ အဆိုပါပြင်ဆင်ရေးပူးပေါင်းကော်မတီကို ဖွဲ့စည်းလို့ မရကြောင်းကိုလည်း လွှတ်တော်မှာ ဆွေးနွေးခဲ့ပြီးဖြစ်ပါတယ်။ ဒီလိုဆွဲထည့်လိုခြင်းဟာ အစုအဖွဲ့တစ်ခုရဲ့ ဆန္ဒအရ ဆောင်ရွက်ပေးနေတာလားလို့ ယူဆပါတယ်။ ပြင်ဆင်ရေးပူးပေါင်းကော်မတီဟာ ကော်မတီ အစီရင်ခံစာ အပိုဒ် ၃(င)မှာပါတဲ့ ဦးတည်ချက်အတိုင်း ဖွဲ့စည်းပုံအခြေခံဥပဒေကို ပြင်ဆင်တဲ့ဥပဒေကြမ်း တစ်ရပ်ကိုသာ ပြုစုရေးဆွဲရမှာ ဖြစ်ပါတယ်။ နာယကကြီးခင်ဗျာ။ ၄၅ ဦးပါဝင်တဲ့ ပြင်ဆင်ရေးပူးပေါင်းကော်မတီဟာ ပြည်ထောင်စုလွှတ်တော် နည်းဥပဒေ ၁၀၅(က) အရ ဖွဲ့စည်းထားတာဖြစ်တယ်လို့ ကော်မတီရဲ့ အစီရင်ခံစာမှာ ဖော်ပြထားတာ တွေ့ရပါတယ်။ နည်းဥပဒေ ၁၀၅(က)ရဲ့ ဖော်ပြချက်မှာတော့ “လွှတ်တော်သည် ဥပဒေပြုရေး၊ အုပ်ချုပ်ရေး၊ တိုင်းရင်းသားလူမျိုးများအရေး၊ စီးပွားရေး၊ ဘဏ္ဍာရေး၊ လူမှုရေး၊ နိုင်ငံခြားရေးတို့အပြင် အခြားရေးရာ ကိစ္စများကို လေ့လာတင်ပြစေရန် လိုအပ်ပါက အခြားပူးပေါင်းကော်မတီများကို လွှတ်တော်ကိုယ်စားလှယ် များဖြင့် ကာလသတ်မှတ်၍ ဖွဲ့စည်းနိုင်သည်”လို့ ဖော်ပြထားတာ ဖြစ်ပါတယ်။ နည်းဥပဒေရဲ့ ဆိုလိုရင်းက လေ့လာတင်ပြဖို့ ဖြစ်ပါတယ်။ အခြေခံဥပဒေပြင်ဆင်ရေးအတွက် ကော်မတီဖွဲ့ခွင့် ပြုထားခြင်းမရှိကြောင်း တွေ့ရပါတယ်။ အခြေခံဥပဒေကိုပြင်ဖို့ လိုအပ်လာတယ်လို့ ယူဆရင်လည်း ပြင်ဆင်နိုင်တဲ့အခွင့်အရေးတွေကို ဥပဒေ၊ နည်းဥပဒေတွေမှာ ခွင့်ပြုပေးထားပြီး ဖြစ်ပါတယ်။ ဦးသိန်းထွန်းအပါအဝင် ကိုယ်စားလှယ် ၂၀ ရာခိုင်နှုန်းက ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်တဲ့ ဥပဒေမူကြမ်းကို ဥပဒေပြုစုရေးဆွဲပြီး တင်ပြလာ ခြင်းသာဖြစ်ပါတယ်။ အဆိုပါလေ့လာစိစစ်ရေးပူးပေါင်းကော်မတီကသာ ပြည်ထောင်စုလွှတ်တော်ဆိုင်ရာ နည်းဥပဒေ ၁၃၅ အရ လေ့လာစိစစ်ရမှာ ဖြစ်ပါတယ်။ ဖွဲ့စည်းပုံအခြေခံဥပဒေပုဒ်မ ၄၃၃ မှာ “ဤဖွဲ့စည်းပုံ အခြေခံဥပဒေပါ ပြဋ္ဌာန်းချက်တစ်ရပ်ရပ်ကို ပြင်ဆင်လိုပါက အောက်ဖော်ပြပါသတ်မှတ်ထားသော နည်းလမ်း အတိုင်း ဆောင်ရွက်ရမည်”လို့ ဖော်ပြထားတဲ့အတွက် ဥပဒေတစ်ရပ်ရပ်ကိုပြင်ဖို့ ဥပဒေနဲ့အညီသာ ဆောင်ရွက် နေတာဖြစ်ပါတယ်။ အခြေခံဥပဒေရဲ့ နိဒါန်း၊ ပုဒ်မ ၁ မှ ပုဒ်မ ၄၅ရ အထိနဲ့ ဇယား(၁)မှ (၅)အထိ ပါရှိချက်တွေအားလုံးကို ပြင်ဆင်တာမဟုတ်ပါဘူး။ ရှေ့ရောက်ပြီးဖြစ်နေတဲ့ ဥပဒေနဲ့ညီတဲ့ တင်ပြချက်ကို ဘာကြောင့်နှောင့်နှေးအောင် လုပ်ချင်နေရတာလဲ၊ ဘာကြောင့် ဥပဒေနဲ့အညီ ဆက်လက်ဆောင်ရွက်ခွင့် မပေးရတာလဲဆိုတာကို မေးခွန်းထုတ်စရာဖြစ်နေပါတယ်။ အခြေခံဥပဒေပြင်ဆင်ရေးနဲ့ပတ်သက်လို့ ဖွဲ့စည်းပုံအခြေခံဥပဒေမှာ တိတိကျကျ ဖွင့်ဆိုပြဋ္ဌာန်းပြီး ဖြစ်ပါတယ်။ လွှတ်တော်ဆိုင်ရာ ဥပဒေ၊ နည်းဥပဒေများမှာလည်း လုပ်ငန်းစဉ်အဆင့်ဆင့်ကို တိကျစွာ ဖော်ပြထားပြီးဖြစ်ပါတယ်။ ရှင်းရှင်းလင်းလင်း ဖော်ပြထားပါလျက်နဲ့ ဥပဒေကို လမ်းလွှဲသွေဖည်ပြီး “ငါတို့ပြောသလိုသာလုပ် မလုပ်ရင်လည်း များရာဆန္ဒမဲနဲ့ပဲ ဆုံးဖြတ်မယ်” ဆိုတဲ့သဘောမျိုး သက်ရောက် နေတယ်လို့ ယူဆပါတယ်။ ပုဒ်မ ၂၆၁ ပြင်ဆင်ရေးနဲ့ပတ်သက်ပြီး တိုင်းရင်းသားများကလည်း လိုလား ကြမှာ ဖြစ်ပါတယ်။ ကိုယ့်ဒေသအကြီးအကဲဖြစ်တဲ့ ဝန်ကြီးချုပ်ကို ကိုယ့်ဒေသခံ၊ ကိုယ့်တိုင်းရင်းသားထဲ ကပဲ ခန့်အပ်စေလိုတာနဲ့ပတ်သက်ပြီးတော့ ဖြစ်ပေါ်ခဲ့တဲ့ သာဓကတွေကို ကိုယ်စားလှယ်များလည်း သိရှိပြီး သားဖြစ်မှာပါ။ ဒီလိုပြင်ဆင်ပေးမှသာ ဒီမိုကရေစီစံနှုန်းများနဲ့အညီ အခြေခံဥပဒေပုဒ်မ ၁၁ ပုဒ်မခွဲ(ခ)မှာ ဖော်ပြထားတဲ့ “နိုင်ငံတော်အာဏာသုံးရပ်ကို ပြည်ထောင်စု၊ တိုင်းဒေသကြီးများ၊ ပြည်နယ်များနှင့် ကိုယ်ပိုင် အုပ်ချုပ်ခွင့်ရစီရင်စုများအား ခွဲဝေအပ်နှင်းသည်”ဆိုတဲ့ Power Sharing ကို တိုင်းဒေသကြီး/ပြည်နယ် များသို့ ပိုမိုခွဲဝေပေးရာရောက်မှာ ဖြစ်ပါတယ်။ ပုဒ်မ ၂၆၁ ပြင်ဆင်ရေးနဲ့ပတ်သက်ပြီး တိုင်းဒေသကြီးနဲ့ ပြည်နယ်လွှတ်တော်တွေ အထူးသဖြင့် တိုင်းရင်းသားများကလည်း အမြန်ဆုံးပြင်ဆင်ပေးဖို့ မျှော်လင့် နေကြမှာဖြစ်ပါတယ်။ ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်တဲ့ ဥပဒေမူကြမ်း လေ့လာစိစစ်ရေးပူးပေါင်း ကော်မတီကသာ အဆိုပါဥပဒေမူကြမ်းကို ဥပဒေနဲ့အညီ လုပ်ငန်းစဉ်အတိုင်း ဆက်လက်ဆောင်ရွက်ရန်သာ လိုအပ်ပါတယ်။ ဥပဒေနဲ့အညီ ဖွဲ့စည်းထားခြင်းမရှိတဲ့ ပြည်ထောင်စုသမ္မတ မြန်မာနိုင်ငံတော်ဖွဲ့စည်းပုံ အခြေခံဥပဒေ(၂၀၀၈ ခုနှစ်) ပြင်ဆင်ရေးပူးပေါင်းကော်မတီရဲ့ လုပ်ငန်းစဉ်တွေမှာ ထည့်သွင်းဆောင်ရွက်ရန် မသင့်ကြောင်း သုံးသပ်ရပါတယ်။ အသွင်သဏ္ဌာန်နဲ့ လုပ်ငန်းစဉ်ချင်းမတူတဲ့ ကော်မတီနှစ်ရပ်ကို တစ်ပေါင်း တည်း ဆောင်ရွက်ရန် မဖြစ်နိုင်ပါဘူး။ အစီရင်ခံစာမှာ ဖော်ပြသလို ဖွဲ့စည်းပုံအခြေခံဥပဒေ (၂၀၀၈ ခုနှစ်) ပြင်ဆင်ရေးဥပဒေကြမ်းထဲကို ထည့်သွင်းဆွေးနွေးလိုတဲ့ အစီအမံဟာ ဥပဒေပြဋ္ဌာန်းချက်ကို မျက်ကွယ် ပြုတာဖြစ်တယ်လို့ ယူဆတဲ့အတွက် အဆိုပါအစီရင်ခံစာကို လုံးဝကန့်ကွက်ပါကြောင်းနဲ့ ဥပဒေကို လေးစား လိုက်နာရမယ့် ဥပဒေပြု လွှတ်တော်အနေနဲ့ ဥပဒေနဲ့အညီသာဆောင်ရွက်ကြဖို့ အကြံပြုပြောကြားရင်း နိဂုံးချုပ်လိုက်ပါတယ်။</speech>
<speech type="speaker">ဦးတင်ထွေး ဝေါမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1429">ဦးတင်ထွေး(ဝေါမဲဆန္ဒနယ်၊ ပဲခူးတိုင်းဒေသကြီး)</mp>လေးစားအပ်တဲ့ နာယကကြီးနှင့် လွှတ်တော် ကိုယ်စားလှယ်များခင်ဗျာ။ ကျွန်တော်ကတော့ ပဲခူးတိုင်းဒေသကြီး၊ ဝေါမဲဆန္ဒနယ်မှ လွှတ်တော်ကိုယ်စားလှယ် ဦးတင်ထွေးဖြစ်ပါတယ်။ ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်တဲ့ဥပဒေကြမ်း လေ့လာစိစစ်ရေး ပူးပေါင်းကော်မတီရဲ့ အစီရင်ခံစာနဲ့ပတ်သက်ပြီးတော့ ကျွန်တော်ဆွေးနွေးမှာ ဖြစ်ပါတယ်။ ဒီအစီရင်ခံစာနဲ့ ပတ်သတ်ပြီးတော့ ၂၀၀၈ ခုနှစ် ဖွဲ့စည်းပုံအခြေခံဥပဒေအခန်း (၁၂)၊ ပြည်ထောင်စုလွှတ်တော်ဆိုင်ရာ နည်းဥပဒေ ၁၈ အရ ကျင့်သုံးနိုင်ဖို့လို့ လွှတ်တော်ကိုတင်လာတဲ့ ကျွန်တော်တို့ ဥပဒေကြမ်းကို လွှတ်တော် နာယကကြီးကနေပြီးတော့ ကျွန်တော်တို့ လက်ခံထားတာဖြစ်ပါတယ်။ ပြည်ထောင်စုလွှတ်တော် နာယက အနေနဲ့ ပြည်ထောင်စုလွှတ်တော်ဆိုင်ရာ နည်းဥပဒေ ၁၃၅ အရ ဦးသိန်းထွန်းတင်သွင်းတဲ့ ဒုတိယအကြိမ် ပြင်ဆင်တဲ့ဥပဒေကြမ်းကို အသေးစိတ်လေ့လာစိစစ်ဖို့လို့ ပြည်သူ့လွှတ်တော်နဲ့ အမျိုးသားလွှတ်တော် ၂ ရပ်မှ ဥပဒေကြမ်းပူးပေါင်းကော်မတီ ၃၀ ဦးကို ကျွန်တော်တို့ ၁၉-၂-၂၀၁၉ ရက်နေ့က ဖွဲ့စည်းခဲ့တာဖြစ်ပါတယ်။ ပြည်ထောင်စုလွှတ်တော်ကိုယ်စားလှယ် ဦးအောင်ကြည်ညွန့် ကလည်းပဲ ၂၀၀၈ ဖွဲ့စည်းပုံအခြေခံဥပဒေ ပြင်ဆင်ဖို့လို့ ပူးပေါင်းကော်မတီ တစ်ရပ်ကို ဖွဲ့စည်းပြီးတော့ ခေတ်စနစ်နဲ့ ကိုက်ညီမှုမရှိတော့တဲ့ ပြဋ္ဌာန်း ချက်များကိုပြင်ဆင်ဖို့ ၅-၂-၂၀၁၉ ရက်နေ့မှာ အဆိုတင်ခဲ့တဲ့အခါမှာ ပြည်ထောင်စုလွှတ်တော်ကနေပြီးတော့ ၆-၂-၂၀၁၉ ရက်နေ့မှာ ကျွန်တော်တို့ အတည်ပြုခဲ့တာဖြစ်ပါတယ်။ လေးစားအပ်တဲ့ နာယကကြီးခင်ဗျာ။ ဒါကြောင့်မို့လို့ ကျွန်တော်ဒီမှာ တင်ပြမယ်ဆိုရင် ဦးအောင်ကြည်ညွန့် ဟာ ကျွန်တော်တို့မှာ ၅-၂-၂၀၁၉ ရက်နေ့မှာ သူ့ရဲ့အဆိုလွှာကို တင်ခဲ့ပြီးတော့ ဦးသိန်းထွန်းက ကျွန်တော်တို့ ၈-၂-၂၀၁၉ ရက်နေ့မှာတင်ခဲ့တဲ့အတွက် ဦးအောင်ကြည်ညွန့်တင်တာက အရင်တင်ခဲ့ခြင်းပဲ ဖြစ်ပါတယ်။ ဒီပူးပေါင်းကော်မတီဟာ ကျွန်တော်တို့ ဖွဲ့စည်းပုံအခြေခံဥပဒေပြင်ဆင်ရေးနဲ့ပတ်သက်ပြီးတော့ တပ်မတော်သား လွှတ်တော်ကိုယ်စားလှယ်များ၊ လွှတ်တော်တွင်းမှာရှိတဲ့ ပါတီများမှလွှတ်တော်ကိုယ်စားလှယ်များ၊ တစ်သီး ပုဂ္ဂလလွှတ်တော်ကိုယ်စားလှယ်များနှင့် အချိုးကျပါဝင်ပြီးတော့ ၄၅ ဦးဖြင့် ကျွန်တော်တို့ ဖွဲ့စည်းထား ခဲ့တာပဲ ဖြစ်ပါတယ်။ လေးစားအပ်တဲ့ နာယကကြီးခင်ဗျာ။ ဒီဥပဒေကြမ်းပူးပေါင်းကော်မတီအနေနဲ့ ဦးသိန်းထွန်းအဆို ပြုတဲ့ ဒုတိယအကြိမ်ပြင်ဆင်တဲ့ ဥပဒေကြမ်းကို အသေးစိတ်လေ့လာစိစစ်ပြီးတော့ ၄-၃-၂၀၁၉ ရက်နေ့မှာ ပြည်ထောင်စုလွှတ်တော်ကို ပြန်လည်တင်ပြခဲ့တာ ဖြစ်ပါတယ်။ ဒီလိုတင်ပြခဲ့တဲ့နေရာမှာ ဦးသိန်းထွန်းတင်သည့် အဆိုပြုဥပဒေကြမ်းကို ဖွဲ့စည်းပုံအခြေခံဥပဒေပြင်ဆင်ရေးပူးပေါင်းကော်မတီ၏ လုပ်ငန်းစဉ်ကို ထည့်သွင်း ဆောင်ရွက်သင့်ကြောင်း ထည့်သွင်းထားတာ ဖြစ်ပါတယ်။ ဒီအချက်နဲ့ပတ်သက်ပြီးတော့ ကျွန်တော်တို့ ဥပဒေ၊ နည်းဥပဒေများနဲ့ မညီညွတ်ဖူးဆိုပြီးတော့ ကန့်ကွက်ကြပါတယ်။ လေးစားအပ်တဲ့ နာယကကြီးခင်ဗျာ။ ကျွန်တော်တို့ ပြည်ထောင်စုလွှတ်တော်ဆိုင်ရာ နည်းဥပဒေ ပုဒ်မ ၁၃၅ ကို ပြန်ကြည့်ပါ။ ဒီပြန်ကြည့်တဲ့ဥပဒေထဲမှာ လေ့လာစိစစ်ချက်အစီရင်ခံစာ၌ အကြံပြုချက် မထည့်သွင်းရဟု ကျွန်တော်တို့ဥပဒေမှာ ပြဋ္ဌာန်းထားတာလုံးဝမရှိပါဘူး။ ဒါကြောင့်မို့လို့ ပူးပေါင်းကော်မတီ ၃၀ ဦးရဲ့ ကျွန်တော်တို့ အကြံပြုချက်သည် ဥပဒေနဲ့မညီညွတ်ဖူးလို့ မပြောနိုင်ပါဘူး။ ဥပဒေအရလုပ်နိုင်တဲ့ အဆင့်ရှိပါတယ်။ ဒီကန့်ကွက်အငြင်းပွားခြင်းအပေါ်မှာ ကျွန်တော့အနေနဲ့ ဆွေးနွေးတင်ပြလိုပါတယ်။ ဒီကန့်ကွက်အငြင်းပွားမှုဟာ ၄၅ ဦးပါဝင်တဲ့ အခြေခံဥပဒေပြင်ဆင်ရေးအဖွဲ့ကို ဦးသိန်းထွန်း အဆိုတင်ပြတဲ့ ဒုတိယအကြိမ်ပြင်ဆင်တဲ့ ဥပဒေကြမ်းကို တင်သွင်းခြင်းကို မလိုလားအပ်တဲ့အဖွဲ့နဲ့ လိုလားအပ်တဲ့အဖွဲ့ ဒါအငြင်းပွားကြခြင်း ဖြစ်ပါတယ်။ ဦးသိန်းထွန်းအဆိုပြု တဲ့ဥပဒေဟာ ကျွန်တော်တို့ ပုဒ်မ ၂၆၁ ပဲ ဖြစ်ပါတယ်။ ကျွန်တော်တို့ ဒီကနေ့ဆွေးနွေးနေကြတာဟာ အစီရင်ခံစာနဲ့ပတ်သက်ပြီးတော့ ကျွန်တော်တို့ လက်ခံသင့် လက်မခံသင့် အဲဒီနေရာမှာ ကျွန်တော်တို့ ဖွဲ့စည်းပုံအခြေခံဥပဒေပူးပေါင်းအဖွဲ့ထဲမှာ ထည့်မလား ဒါမှမဟုတ် သီးခြား သူ့ကိုလုပ်မလားဆိုတဲ့ အချက်ပဲဖြစ်ပါတယ်။ ကျွန်တော်တို့ အနေနဲ့ကတော့ ၂၆၁ ကို ပယ်ဖျက်ပေးဖို့လို့ ၂၆၁ နဲ့ပတ်သက်ပြီးတော့ လက်မခံဖို့လို့ ပြင်ဆင်မှုလက်မခံဖို့လို့ ဒါကို ကျွန်တော်တို့ ဆွေးနွေးနေကြတာ မဟုတ်ပါဘူး။ ကျွန်တော်တို့ အဓိကဆွေးနွေးတာကတော့ ဒါကို တစ်ပေါင်းတည်း ပြီးသွားအောင် ဘယ်လိုလုပ်ကြမလဲဆိုတာကို နည်းကောင်းလမ်းကောင်းကိုရှာဖွေပြီးတော့ တင်ပြနေခြင်း ပဲဖြစ်ပါတယ်။ ကျွန်တော်တို့ ပူးပေါင်းရေးအဖွဲ့မှာ ကြည့်မယ်ဆိုလို့ရှိရင် ဒီပူးပေါင်းအဖွဲ့ဟာ ကျွန်တော်တို့ ဒီလွှတ်တော်ကြီးကပဲ အတည်ပြု ထားခဲ့တဲ့အဖွဲ့ ဖြစ်ပါတယ်။ ကော်မတီများမှာ ပါဝင်တဲ့လူတွေကလည်း တစ်စုတစ်ဖွဲ့ ဆန္ဒတစ်ခုတည်းနဲ့ ရွေးချယ်ထားတဲ့သူတွေ မဟုတ်ပါဘူး။ လွှတ်တော်ထဲမှာရှိကြတဲ့ တပ်မတော်သား လွှတ်တော်ကိုယ်စားလှယ်များ၊ ပါတီများမှ ကိုယ်စားလှယ်များနဲ့ တစ်သီးပုဂ္ဂလကိုယ်စားလှယ်များပါဝင်တဲ့ ပါတီစုံတဲ့ ကျွန်တော်တို့ ကိုယ်စားလှယ် စုံတဲ့ အဖွဲ့တစ်ဖွဲ့ဖြစ်တယ်ဆိုတာကို တွေ့ရပါတယ်။ ဒီအဖွဲ့ဟာ ယနေ့ဆိုလို့ရှိရင်(၆/၂၀၁၉) (၆)ကြိမ်မြောက် မျက်နှာစုံညီထိုင်ပြီးတော့ ၂၀၀၈ ခုနှစ် ဖွဲ့စည်းပုံအခြေခံဥပဒေကို ကိုယ်စားလှယ်အစုအဖွဲ့လိုက် ပြင်ဆင် ဖို့လို့ ကျွန်တော်တို့ ပျော်ပျော်ပါးပါးနဲ့ မျက်နှာချင်းဆိုင်ထိုင်ပြီးတော့ အခုချိန်မှာ ကျွန်တော်တို့ Dဆောင်မှာ ပြင်နေပြီဖြစ်ပါတယ်။ ဒီလိုပြင်ဆင် ဖို့ ရာလည်း အတော်ပင်ခရီးရောက်ပါတယ်။ ဦးသိန်းထွန်းအဆိုဖြစ်တဲ့ ဖွဲ့စည်းပုံအခြေခံဥပဒေပုဒ်မ ၂၆၁ ကို ၄၅ ဦးကော်မတီသို့ ထည့်သွင်းလိုက်ပါကလည်း တင်သွင်းသူရဲ့ သဘောထားနဲ့အညီ လွှတ်တော်ကြီးကို ကျွန်တော်တို့ တက်ရောက်လာမှာပဲဖြစ်ပါတယ်။ ဒီလွှတ်တော်ကြီး ကနေပြီးတော့မှ ဒါကိုလက်ခံသင့် မခံသင့် ကျွန်တော်တို့ ဆုံးဖြတ်မှာဖြစ်ပါတယ်။ ခုန ကျွန်တော်ပြောတဲ့ ၄၅ ဦး ကော်မတီကနေပြီးတော့ ဆုံးဖြတ်လို့မရပါဘူး။ လေးစားအပ်တဲ့ နာယကကြီးခင်ဗျာ။ ဖွဲ့စည်းပုံအခြေခံဥပဒေပြင်ဆင်ရေးနဲ့ ပတ်သက်ပြီးတော့ ဦးသိန်းထွန်းက ပုဒ်မတစ်ခုတည်းကိုသာ ပြင်ဆင်ခြင်း ဖြစ်ပါတယ်။ ပြင်ဆင်ရေးပူးပေါင်းအဖွဲ့က နိဒါန်း ကစပြီးတော့ နောက်ဆက်တွဲ ပုဒ်မများအထိကို ကျွန်တော်တို့ ပြင်ဆင်တာဖြစ်ပါတယ်။ ဒါကြောင့်မို့လို့ ဒီမိုကရေစီနဲ့ မကိုက်ညီတဲ့ပုဒ်မတွေ ကျွန်တော်တို့ ဖက်ဒရယ်ဒီမိုကရေစီနဲ့ မညီတဲ့ဟာတွေအားလုံးကို ပြင်ပြီးတော့ ရှေ့ဆင့်နောက်ဆင့်ကို ရှေ့နဲ့နောက်နဲ့ကြည့်ပြီးတော့ ပြင်ဆင်မှာဖြစ်တဲ့အတွက် အလွန် သင့်မြတ်တဲ့ကိစ္စပဲ ဖြစ်တယ်ဆိုတာ သွားတွေ့ရတာဖြစ်ပါတယ်။ ဒါကြောင့်မို့လို့ ကျွန်တော့အနေနဲ့ ၂၀၀၈ ခုနှစ် ဖွဲ့စည်းပုံအခြေခံဥပဒေပြင်ဆင်ရေး အခန်းမှာလည်းပဲ ဒီကိစ္စနဲ့ပတ်သက်လို့ ကျွန်တော်တို့ ပူးပေါင်း ကော်မတီရဲ့ ဆောင်ရွက်ချက်က အလွန်သင့်မြတ်တဲ့ကိစ္စပါဆိုတာ ထောက်ခံတင်ပြ ဆွေးနွေးလိုပါတယ်။ လေးစားအပ်တဲ့ နာယကကြီးခင်ဗျာ။ ကျွန်တော်တို့ ဒီကိစ္စနဲ့ ဆွေးနွေးတဲ့နေရာမှာ ဒီ Issue အပေါ်မှာ ကိုယ်စားလှယ်များရဲ့ ဆွေးနွေးချက်များဟာ အချို့ ကိုယ်စားလှယ်တွေဟာ အချို့ အချို့သော စကားရပ် တွေမှာ လွှတ်တော်ရဲ့ ဂုဏ်သိက္ခာကို ထိပါးစေတဲ့ပြောဆိုမှုတွေ၊ လွှတ်တော်အတွင်း ဆောင်ရွက်ချက် များကို အထင်မှား အမြင်မှားဖြစ်စေတဲ့ ပြောဆိုမှုတွေကို ပြောဆိုဆွေးနွေးတာကို ကျွန်တော်တို့ တွေ့ရ ပါတယ်။ ဒါကြောင့် ဒီလိုပြောဆိုမှုများဟာ မရှိသင့် မပြောသင့်အပ်တဲ့ ပြောဆိုမှုများဖြစ်တဲ့အတွက် ပြည်ထောင်စု လွှတ်တော်ဆိုင်ရာ နည်းဥပဒေပုဒ်မ ၈ ပုဒ်မခွဲ(န)အရ ဆောင်ရွက်သင့်ပါကြောင်း လေးစားစွာတင်ပြရင်းနဲ့ ကျွန်တော်တို့ ပူးပေါင်းကော်မတီမှာ ထည့်သွင်းပြီးတော့ ဆောင်ရွက်မယ့်ကိစ္စကို အလေးအနက် ထောက်ခံ ပါကြောင်း တင်ပြအပ်ပါတယ်။</speech>
<speech type="speaker">ဦးခင်မောင်သီ လွိုင်လင်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="428">ဦးခင်မောင်သီ(လွိုင်လင်မဲဆန္ဒနယ်၊ ရှမ်းပြည်နယ်)</mp>လေးစားအပ်ပါသော ပြည်ထောင်စု လွှတ်တော်နာယကကြီးနဲ့ ပြည်ထောင်စုလွှတ်တော် ကိုယ်စားလှယ်များ၊ ဧည့်သည်တော်များအားလုံး မင်္ဂလာ ပါလို့ နှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ ရှမ်းပြည်နယ်တောင်ပိုင်း လွိုင်လင် မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးခင်မောင်သီဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ ပြည်ထောင်စုလွှတ်တော် ဥပဒေကြမ်းပူးပေါင်းကော်မတီ အစီရင်ခံစာကို အကြံပြု ဆွေးနွေးမှာ ဖြစ်ပါတယ်။ ဦးသိန်းထွန်း ကျောင်းကုန်း မဲဆန္ဒနယ်အပါအဝင် ပြည်ထောင်စုလွှတ်တော်ကိုယ်စားလှယ် ၁၄၃ ဦးတို့က လက်မှတ်ရေးထိုးပြီး နိုင်ငံတော် ဖွဲ့စည်းပုံအခြေခံဥပဒေပုဒ်မ ၂၆၁ ပုဒ်မခွဲ(ခ)၊ ပုဒ်မခွဲ(ဂ)၊ ပုဒ်မခွဲ(ဃ)နဲ့ ပုဒ်မခွဲ(င)တို့ကို ပြင်ဆင်ရန် ဥပဒေကြမ်းကို နိုင်ငံတော်ဖွဲ့စည်းပုံအခြေခံဥပဒေ အခန်း ၁၂ ဖွဲ့စည်းပုံအခြေခံဥပဒေပြင်ဆင်ခြင်း ပုဒ်မ ၄၃၃ ပုဒ်မခွဲ(က)၊ ပုဒ်မခွဲ(ခ)၊ ပုဒ်မ ၄၃၄၊ ပုဒ်မ ၄၃၅ နဲ့ ပြည်ထောင်စုလွှတ်တော်ဆိုင်ရာနည်းဥပဒေ ၁၃၃ တို့နဲ့ အညီ ၂၀၁၉ ခုနှစ်၊ ဖေဖော်ဝါရီလ ၈ ရက် ရက်စွဲဖြင့် ပြည်ထောင်စုလွှတ်တော်သို့ တင်သွင်းတင်ပြခဲ့ ပါကြောင်း တွေ့ရှိရပါတယ်။ ပြည်ထောင်စုလွှတ်တော်ရုံးမှ ၂၀၁၉ ခုနှစ်၊ ဖေဖော်ဝါရီလ ၁၉ ရက်နေ့မှာ ဖြန့်ဝေထားတဲ့ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေကို ပြင်ဆင်သည့် ဥပဒေ မူကြမ်း၏ ရည်ရွယ်ချက်၊ ဥပဒေမူကြမ်း တင်သွင်းရခြင်း၏ ရည်ရွယ်ချက်မှာ ဒီမိုကရေစီစံနှုန်းများနှင့် အညီ လွတ်လပ်၍ တရားမျှတပြီး နိုင်ငံသားများ၏ တန်းတူညီမျှ အခွင့်အရေးရရှိစေရန်နှင့် တိုင်းရင်းသား အများစု၏ လိုလားချက်ကို အလေးဂရုပြု ဖော်ဆောင်ပေးရန် ရည်ရွယ်ပါသည်လို့ ဖော်ပြထားကြောင်း တင်ပြထားပါတယ်။ ကျိုးကြောင်းဖော်ပြချက်မှာ တိုင်းဒေသကြီး သို့မဟုတ် ပြည်နယ်ဝန်ကြီးချုပ်ကို သမ္မတက ရွေးချယ် အတည်ပြုခန့်အပ်ခြင်းသည် ဒီမိုကရေစီစံနှုန်း၊ နိုင်ငံသားများ၏ တန်းတူညီမျှမှု အခွင့်အရေးနှင့် တရား မျှတမှု လွတ်လပ်မှု အခွင့်အရေးများကို အားနည်းစေလျက်ရှိသည့်အတွက် ဒီမိုကရေစီစံနှုန်းများနှင့် ညီညွတ် စေရန်၊ လွတ်လပ်၍ တရားမျှတစေရန်၊ နိုင်ငံသားများ၏ တန်းတူညီမျှ အခွင့်အရေးရရှိစေရန်တို့အတွက် တင်သွင်းခြင်းဖြစ်ပါတယ်။ ထို့အပြင် တိုင်းရင်းသားအများစုကလည်း ကိုယ့်ကြမ္မာကိုယ်ဖန်တီးရန်၊ ဖက်ဒရယ် ဒီမိုကရေစီစနစ်ကို ကျင့်သုံးခွင့်ရရန် လိုလားတောင့်တလျက်ရှိကြသဖြင့် ဗဟိုချုပ်ကိုင်မှု လျော့ပါးသွား စေရန် ပြင်ဆင်သည့်ဥပဒေကို တင်သွင်းရခြင်းဖြစ်ကြောင်း ဖော်ပြထားပါတယ်။ ဖွဲ့စည်းပုံအခြေခံဥပဒေကို ပြင်ဆင်ရန် ဥပဒေမူကြမ်းဖြစ်တဲ့ ပုဒ်မ ၂၆၁ ပုဒ်မခွဲ(ခ)၊ ပုဒ်မခွဲ(ဂ) လေ့လာစိစစ်ရန် နာယကသည် ပြည်သူ့လွှတ်တော် ဥပဒေကြမ်းကော်မတီနှင့် အမျိုးသားလွှတ်တော် ဥပဒေကြမ်းကော်မတီတို့အား အမိန့်ကြော်ငြာစာအမှတ်(၁၄/၂၀၁၉)ဖြင့် ပူးပေါင်းကော်မတီကို ဖွဲ့စည်း တာဝန်ပေးအပ်ခဲ့ပါတယ်။ ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သည့် ဥပဒေမူကြမ်း လေ့လာ စိစစ်ရေးပူးပေါင်းကော်မတီဖွဲ့စည်းခြင်း အမှတ်စဉ်(၃) တာဝန်နှင့် လုပ်ပိုင်ခွင့်များ ကော်မတီသည် ဖွဲ့စည်းပုံ အခြေခံဥပဒေပြင်ဆင်ရန် ဥပဒေမူကြမ်းကို ပြည်ထောင်စုလွှတ်တော်ဆိုင်ရာ ဥပဒေ၊ နည်းဥပဒေများနှင့် အညီ လေ့လာစိစစ်ရမည်လို့ ဖော်ပြထားပါသဖြင့် တာဝန်နဲ့ လုပ်ပိုင်ခွင့်များအတိုင်း တာဝန်ယူမှု၊ တာဝန်ခံမှု တို့ဖြင့် ဆောင်ရွက်နိုင်ပါရန် အကြံပြုဆွေးနွေးအပ်ပါတယ်။ ပူးပေါင်းကော်မတီဖြစ်တဲ့ ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သည့် ဥပဒေမူကြမ်း လေ့လာစိစစ်ရေးပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာ ၂၀၁၉ ခုနှစ်၊ မတ်လ ၅ ရက်နေ့တွင်ကျင်းပတဲ့ ပြည်ထောင်စုလွှတ်တော် အစည်းအဝေးမှာ ဖတ်ကြားတင်ပြခဲ့ ပါတယ်။ ဥပဒေမူကြမ်းလေ့လာစိစစ်ရေးကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာ စာပိုဒ် ၄ တွင်ဖော်ပြထားသည်မှာ ဖွဲ့စည်းပုံအခြေခံဥပဒေကို ဒုတိယအကြိမ် ပြင်ဆင်သည့် ဥပဒေမူကြမ်းတွင် ပုဒ်မ ၂၆၁ ပုဒ်မခွဲ(ခ)၊ (ဂ)၊ (ဃ)နှင့်(င) တို့ကိုသာ ပြင်ဆင်ရန် တင်ပြခဲ့ခြင်းဖြစ်ကြောင်း လေ့လာတွေ့ရှိရပါတယ်လို့ ဖော်ပြထားရာ ဥပဒေကြမ်းကို စိစစ်ချက်ဇယားဖြင့် လွှတ်တော်သို့ တင်ပြ သင့်ကြောင်း အကြံပြု ဆွေးနွေးအပ်ပါတယ်။ ပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာ အပိုဒ် ရ တွင် ထိုသို့ ဆီလျော်ညီညွတ်မှုရှိစေရန် ပြင်ဆင်ရန်လိုအပ်သည့်အတွက် ပုဒ်မတစ်ခုချင်းစီကို ပြင်ဆင်လျှင် ပြင်ဆင်သည့် ဥပဒေကြမ်းများ လွှတ်တော်သို့ အကြိမ်ကြိမ် တင်သွင်းဆောင်ရွက်ရန် လိုအပ်ကြောင်း လေ့လာတွေ့ရှိရပါတယ်လို့ ဖတ်ရှုရပါတယ်။ ပြည်ထောင်စုလွှတ်တော် အစည်းအဝေး၌ ဆောင်ရွက်ရမည့် ကိစ္စရပ်များတွင် ဥပဒေကြမ်းတင်သွင်းခြင်း၊ ဆွေးနွေးခြင်းနှင့် ဆုံးဖြတ်ခြင်းများကို ပုဒ်မတစ်ခုချင်းစီကို ပြင်ဆင်ခြင်း၊ ဖြည့်စွက်ခြင်း၊ အတည်ပြုခြင်း၊ ပယ်ဖျက်ခြင်း၊ အသစ်အစားထိုးခြင်းများကို ဆောင်ရွက် ရခြင်းဖြစ်ပါကြောင်း တင်ပြဆွေးနွေးအပ်ပါတယ်။ လေ့လာစိစစ်ရေးပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာ အပိုဒ် ၁၀ ပါဖော်ပြချက်များအတိုင်း ဆောင်ရွက်ရန်မသင့်ကြောင်း အကြံပြု တင်ပြအပ်ပါတယ်။ ဖွဲ့စည်းပုံအခြေခံဥပဒေ ၂၀၀၈ ခုနှစ် သဘောထားမှတ်ချက် အစီရင်ခံစာအပိုဒ် ၁၀ ပါဖော်ပြချက် များအတိုင်း ဆောင်ရွက်ရန်မသင့်ကြောင်း အကြံပြုတင်ပြအပ်ပါတယ်။ ဖွဲ့စည်းပုံအခြေခံဥပဒေ ၂၀၀၈ ခုနှစ် ပြင်ဆင်ရေးပူးပေါင်းကော်မတီက ဆောင်ရွက်မည့်ပြင်ဆင်ရေးလုပ်ငန်းများသည်လည်း ဖွဲ့စည်းပုံအခြေခံဥပဒေ အခန်း ၁၂ အတိုင်းဆောင်ရွက်ရမည်ဖြစ်ကြောင်း ဆွေးနွေးအကြံပြုအပ်ပါတယ်။ ပြည်ထောင်စုသမ္မတ မြန်မာနိုင်ငံတော် ဖွဲ့စည်းပုံအခြေခံဥပဒေ (၂၀၀၈ ခုနှစ်)သည် နိုင်ငံတော်၏ ရှေ့ဆက်ဆောင်ရွက်ခဲ့ရသည့် ဒီမိုကရေစီအရွေ့တစ်ခုကို ဆောင်ရွက်နိုင်ခဲ့ပါကြောင်း ဆွေးနွေးတင်ပြအပ်ပါတယ်။ နိဂုံးချုပ်အနေဖြင့် ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေကို ဒုတိယအကြိမ် ပြင်ဆင်သည့် ဥပဒေကြမ်းနှင့် စပ်လျဉ်း၍ ဖွဲ့စည်းပုံအခြေခံဥပဒေကို ဒုတိယအကြိမ် ပြင်ဆင်သည့် ဥပဒေမူကြမ်းလေ့လာစိစစ်ရေး ပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာကို ဇယားဖြင့် မူလဥပဒေပြဋ္ဌာန်းချက်၊ ပြင်ဆင်ရန်အဆိုပြု တင်ပြချက်၊ ဥပဒေကြမ်းပူးပေါင်း ကော်မတီ၏ သဘောထားမှတ်ချက်များကိုပြုစုပြီး ပြည်ထောင်စုလွှတ်တော်သို့ ထပ်မံတင်ပြပါရန် တိုက်တွန်းပြောကြားရင်း နိဂုံးချုပ်အပ်ပါတယ်ခင်ဗျာ။ အားလုံးကို ကျေးဇူးတင်ပါတယ်။</speech>
<speech type="speaker">ဗိုလ်မှူးကြီးမြင့်ဟန် တပ်မတော်သား ပြည်သူ့လွှတ်တော်ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဗိုလ်မှူးကြီးမြင့်ဟန်(တပ်မတော်သားပြည်သူ့လွှတ်တော်ကိုယ်စားလှယ်)</mp>လေးစားအပ် ပါသော နာယကကြီးနှင့်တကွ အားလုံးမင်္ဂလာပါခင်ဗျ။ ကျွန်တော်ကတော့ ဗိုလ်မှူးကြီးမြင့်ဟန် ဖြစ်ပါတယ်။ လေ့လာစိစစ်ရေးပူးပေါင်းကော်မတီရဲ့ အစီရင်ခံစာအပေါ်မှာ ဆွေးနွေးသွားမှာဖြစ်ပါတယ်။ ယခုတင်ပြဆွေးနွေးခြင်းဟာ ဥပဒေနဲ့အညီဖြစ်စေမယ့် အခြေအနေဆီသို့ ညွှန်းဆိုခြင်းသာဖြစ်ပြီးတော့ ပုဂ္ဂိုလ်ကိုလည်းကောင်း၊ အဖွဲ့အစည်းကိုလည်းကောင်း၊ စွပ်စွဲပုတ်ခတ်ပြီးတော့ ဂုဏ်သိက္ခာညှိုးနွမ်းစေမှုကို ညွှန်းဆိုမှုမဟုတ်ပါကြောင်းနဲ့ အခြေအနေတစ်ရပ်ရဲ့ လာရာနဲ့ လားရာကို ရှေ့နောက်ညီညွတ်မှုရှိ မရှိ သုံးသပ်နိုင်ဖို့ဖော်ပြခြင်းဟာ ထပ်မံတင်ပြခြင်းဆိုတဲ့ သဘောမပါဝင်ပါကြောင်းကို ဦးစွာတင်ပြအပ်ပါတယ်။ ကျွန်တော့အား Power Point အသုံးပြုခွင့်နဲ့ မူရင်းစကားလုံးများ ထည့်သွင်းဖတ်ကြားခွင့်ပြုဖို့ တင်ပြ အပ်ပါတယ်။ လေးစားအပ်ပါသော နာယကကြီးခင်ဗျ။ လွှတ်တော်ကိုယ်စားလှယ်တစ်ဦးဟာ ဥပဒေပြုလွှတ်တော် ထဲမှာ ဥပဒေနဲ့ညီခြင်း မညီခြင်းစိစစ်ပြီး ဥပဒေနှင့်ညီဖို့ ဦးစားပေးဆောင်ရွက်ခြင်းဟာ ဥပဒေကို လေးစား လိုက်နာသော မှန်ကန်တဲ့ဆင်ခြင်တုံတရားအရ ဖြစ်ပါတယ်။ လေ့လာစိစစ်ရေးပူးပေါင်းကော်မတီအနေနဲ့ တင်သွင်းလာတဲ့ ဥပဒေမူကြမ်းကို နည်းဥပဒေ ၁၃၅ အရ အသေးစိတ် လေ့လာစိစစ်ရမှာဖြစ်ပါတယ်။ ပထမအကြိမ် ပြည်ထောင်စုလွှတ်တော်က လုပ်ဆောင်ခဲ့တဲ့ နမူနာတွေလည်း ရှိပြီးသားဖြစ်ပါတယ်။ ဥပဒေမူကြမ်းတင်သွင်း သူဟာ ဖွဲ့စည်းပုံအခြေခံဥပဒေပုဒ်မ ၄၃၃၊ ၄၃၅ နဲ့ ပြည်ထောင်စုလွှတ်တော်ဆိုင်ရာ နည်းဥပဒေ ၁၃၃ နဲ့ အညီပြင်ဆင်နိုင်ဖို့ တင်သွင်းထားတာဖြစ်ပါတယ်။ အဓိပ္ပာယ်ကတော့ ကျွန်တော်တို့ ဒီမှာ တင်ပြထားတဲ့အတိုင်း သိပ်ရှင်းပါတယ်ခင်ဗျ။ ဒါကို အစီရင် ခံစာမှာကျတော့ Issuse နှစ်ခုကို ဖော်ပြထားပြီး ပြင်ဆင်ရေးပူးပေါင်းကော်မတီ ၄၅ ဦးကော်မတီရဲ့ လုပ်ငန်းစဉ်ထဲကို ထည့်သွင်းရေး ဦးစားပေးဖော်ပြထားတာကိုသာ တွေ့ရပါတယ်။ ဖွဲ့စည်းပုံအခြေခံဥပဒေ အခန်း ၁၂ ပါပြဋ္ဌာန်းချက်များနဲ့ ပြည်ထောင်စုလွှတ်တော်ဆိုင်ရာ ဥပဒေအခန်း (၁၁) နည်းဥပဒေအခန်း(၁၈) ပါပြဋ္ဌာန်းချက်များကို အလေးအနက်မထားဘဲ Neglect လုပ်ကာ ဆောင်ရွက်လာတယ်လို့ ထင်မြင်ယူဆ ရပါတယ်။ လေးစားအပ်ပါသော နာယကကြီးခင်ဗျာ။ လက်ရှိ နိုင်ငံတော်ရဲ့ အဓိက Institution များဟာ ၂၀၀၈ ခုနှစ် ဖွဲ့စည်းပုံအခြေခံဥပဒေအရ ဖြစ်တည်လာမှုများ ဖြစ်ပါတယ်။ နိုင်ငံတော်နှင့်ကိုက်ညီလို့သာ အခုကျွန်တော်တို့ ဒီပြည်ထောင်စုလွှတ်တော်ထဲမှာ ဆွေးနွေးဆုံးဖြတ် ဆောင်ရွက်နေနိုင်တာ ဖြစ်ပါတယ်။ ဒါဟာ မှန်ကန်တဲ့အညွှန်းအမှတ်အသား Reality ပဲဖြစ်ပါတယ်။ ဒါကို ဘယ်လိုမှ ကျွန်တော်တို့ Neglect လုပ်လို့မရနိုင်ပါဘူး။ အမှန်အခြေအနေနဲ့ ကိုက်ညီအပ်စပ်တဲ့ လုပ်ဆောင်ချက်များကသာ အောင်မြင်စွာ အကောင်အထည်ဖော်ဆောင်နိုင်မှာ ဖြစ်ပါတယ်။ အနီးစပ်ဆုံးဥပမာအနေနဲ့ ပြည်ထောင်စုလွှတ်တော် (၁၃)ရက်မြောက်နေ့က ငွေစာရင်းပူးပေါင်း ကော်မတီရဲ့ ၁ နာရီကြာ လွှတ်တော်စံချိန်တင် ရှင်းလင်းတင်ပြခဲ့ရတဲ့ မန္တလေးမြို့က ပုဂ္ဂလိကကျောက်စိမ်း အရိုင်းပြပွဲကိစ္စဆိုရင် တည်ဆဲမြန်မာ့ကျောက်မျက်ရတနာဥပဒေကို Neglect လုပ်ထားလို့ဆိုတာ ကျွန်တော်တို့ အားလုံးသိပြီးဖြစ်ပါတယ်။ နိုင်ငံတော်အတွက် အခွန်ဘဏ္ဍာငွေ ဆုံးရှုံးနစ်နာခဲ့ရမှုတွေကို ဖော်ပြနေပါတယ်။ ဒီတော့ လက်ရှိနိုင်ငံတော်ရဲ့ ဖွဲ့စည်းတည်ဆောက်ထားမှုဖြစ်တဲ့ ဖွဲ့စည်းပုံအခြေခံဥပဒေကို Neglect လုပ် အလေးအနက်မထားဘူးဆိုရင် ဘယ်လောက်ဆိုးဝါးပြင်းထန်မှုတွေ၊ ဆုံးရှုံးနစ်နာမှုတွေ ဖြစ်ပေါ်လာနိုင် မလဲဆိုတဲ့ လားရာကို ကျွန်တော်တို့ တွေးဝံ့ပါ့မလား။ ဒါကိုသတိကြီးစွာ ထားစေချင်ပါတယ်။ သဘောထား ကြီးစွာ ရှုကြည့်ဆင်ခြင်စေခြင်ပါတယ်။ လေးစားအပ်ပါသော နာယကကြီးခင်ဗျာ။ နိုင်ငံများရဲ့ ဖွဲ့စည်းပုံအခြေခံဥပဒေများဟာ သက်ဆိုင်ရာ နိုင်ငံများရဲ့ သမိုင်းကြောင်းအရ တန်ဖိုးထားတဲ့ နှုန်းစံတွေအရ ကွဲပြားစွာ ဖြစ်တည်နေကြတာဖြစ်ပါတယ်။ တချို့ နိုင်ငံတွေမှာဆိုရင် တစ်ဦးချင်းလွတ်လပ်ခွင့် (Freedom)နဲ့ပတ်သက်လို့ လိုအပ်ရင်ကန့်သတ်နိုင်ဖို့ ခြွင်းချက် ထားပြီး ပြဋ္ဌာန်းထားတာတွေတောင်ရှိပါတယ်။ အဓိကတော့ ကိုယ့်နိုင်ငံနဲ့ ကိုက်ညီအပ်စပ်မူရှိဖို့ကိုသာ ရှေးရှုကြပါတယ်။ ယခုပုဒ်မ ၂၆၁ ပြင်ဆင်ရေးဥပဒေမူကြမ်းဟာ တိုင်းရင်းသားအရေး၊ ပြည်တွင်းငြိမ်းချမ်းရေးနဲ့ အမျိုးသားရင်ကြားစေ့ရေးကို တိုးတက်အကောင်အထည်ဖော်ရေး၊ ဒီမိုကရေစီအားကောင်းခိုင်မာပြီးတော့ တည်ငြိမ်မှုကိုတိုးမြှင့်နိုင်ရေး ဖြည့်ဆည်းနိုင်မှာဖြစ်လို့ ပြည်ထောင်စုလွှတ်တော်က ဥပဒေပြုရေးနှောင့်နှေး မှုကို ဖန်တီးနေသကဲ့သို့မဖြစ်ဖို့ အလေးအနက် ဂရုပြုရမှာဖြစ်ပါတယ်။ လေးစားအပ်ပါသော နာယကကြီးခင်ဗျာ။ ပြင်ဆင်ရေးပူးပေါင်းကော်မတီရဲ့ လာရာဟာ ကော်မတီ ဖြစ်တည်ဖို့ ဖွဲ့စည်းပုံအခြေခံဥပဒေ အခန်း (၁၂) ပါ ၄၃၃၊ ၄၃၄၊ ၄၃၅ တို့မှာ ဖော်ပြထားတဲ့ ပြဋ္ဌာန်းချက်များနဲ့ သက်ဆိုင်ခြင်းမရှိကြောင်း အလေးအနက် တင်သွင်းပြီးတော့မှ အတည်ပြုခဲ့တာဖြစ်ပါတယ်။ Legally အရ ဒီကော်မတီရဲ့ Mandate၊ Process အားလုံးသိပြီးဖြစ်ပါတယ်။ လပေါင်းအတော်ကြာ နောက်ရောက် နေတဲ့ Process တစ်ခုတည်းကို လက်ရှိဥပဒေမူကြမ်းအဆင့် ရောက်နေတဲ့ Process တစ်ခုကို ရောနှော လိုက်ခြင်းဟာ Logically အရ သဘာဝလည်းမကျ သင့်မြတ်မှုလည်းမရှိတာကို တွေ့ရပါတယ်။ ဒါကြောင့် လွှတ်တော်ရဲ့ ဥပဒေပြုရေးလုပ်ငန်းစဉ်မှာ တရားဥပဒေ စိုးမိုးရေးကို ညွှန်ပြနိုင်မယ့် Legally လိုက်ပါနိုင်ဖို့၊ အဓိပ္ပာယ်ရှိရှိ Logically လိုက်ပါနိုင်ဖို့ လိုအပ်တဲ့အတွက် လေ့လာစိစစ်ရေး ပူးပေါင်းကော်မတီရဲ့ အစီရင်ခံစာဟာ ဥပဒေနဲ့အညီ ဖြစ်စေနိုင်မှုကိုထွေပြား ဝေဝါးစေပြီးတော့ ပြည်ထောင်စု လွှတ်တော်ရဲ့ ဥပဒေပြုရေးလုပ်ငန်းစဉ်ကို နှောင့်နှေးအောင် ဖန်တီးသကဲ့သို့ဖြစ်နိုင်သဖြင့် ဖွဲ့စည်းပုံအခြေခံ ဥပဒေ ပုဒ်မ ၂၆၁ ပြင်ဆင်ရေးတင်သွင်းထားတဲ့ ဥပဒမူကြမ်းကို ဖွဲ့စည်းပုံအခြေခံဥပဒေ အခန်း (၁၂) ပါ ပြဋ္ဌာန်းချက်များနဲ့ ပြည်ထောင်စုလွှတ်တော်ဆိုင်ရာဥပဒေ အခန်း ၁၁ နဲ့ နည်းဥပဒေအခန်း (၁၈) တို့ပါ ပြဋ္ဌာန်း ချက်များအတိုင်း အလေးအနက်ထား ဂရုပြု ဆောင်ရွက်ပါရန် တိုက်တွန်းအပ်ပါတယ်။ ကျေးဇူးတင်ပါတယ် ခင်ဗျာ။</speech>
<speech type="speaker">ဦးမြင့်လွင် တွံတေးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1551">ဦးမြင့်လွင်(တွံတေးမဲဆန္ဒနယ်၊ ရန်ကုန်တိုင်းဒေသကြီး)</mp>အားလုံးမင်္ဂလာပါ။ ကျွန်တော်က ရန်ကုန်တိုင်းဒေသကြီး၊ တွံတေးမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးမြင့်လွင် ဖြစ်ပါတယ်။ ကျွန်တော်က ဥပဒေကြမ်းပူးပေါင်းကော်မတီရဲ့ အစီရင်ခံစာကို နိုင်ငံရေးရှုထောင့်ကနေပြီးတော့ ချဉ်းကပ် ဆွေးနွေးသွားမှာဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ ကျွန်တော်တို့နိုင်ငံက ၁၉၄၈ မှာ လွတ်လပ်ရေးရပါတယ်။ အခုဆိုရင် ၇၁ နှစ်ရှိပါပြီ။ ဒီကာလအတွင်းမှာ ကျွန်တော်တို့ အခြေခံဥပဒေ အောက်မှာနေရတဲ့ ကာလက ၃ ခုပါ။ အခြေခံဥပဒေ ဘာမှမရှိတဲ့ကာလမှာ နေခဲ့ရတဲ့ကာလ ၂ ခုပါ။ အခြေခံ ဥပဒေ ၃ ခုဆိုတာကတော့ ၁၉၄၇၊ ၁၉၇၄၊ ၂၀၀၈ အခြေခံဥပဒေဆိုတဲ့ အခြေခံဥပဒေ ၃ ခု ဖြစ်ပါတယ်။ ဒီကာလ ၃ ခုကို ကျွန်တော်တို့ ပြန်ပြီးတော့သုံးသပ်ကြည့်တဲ့အခါ ၁၉၇၄ အခြေခံဥပဒေအောက်မှာ ကျွန်တော်တို့နိုင်ငံဟာ ကမ္ဘာ့ဖွံ့ဖြိုးတိုးတက်မှု အနိမ့်ဆုံးနိုင်ငံအဖြစ်ကို ရောက်ရှိသွားပါတယ်။ ၂၀၀၈ ဖွဲ့စည်းပုံ အခြေခံဥပဒေအောက်မှာ ကျွန်တော်တို့နိုင်ငံဟာ သမိုင်းမှာမကြုံဖူးတဲ့ နိုင်ငံတကာဖိအားတွေနဲ့ ရင်ဆိုင် နေရပါတယ်။ NCA ရဲ့ လုပ်ငန်းစဉ်တစ်ခုဖြစ်တဲ့ ပင်လုံငြိမ်းချမ်းရေးညီလာခံလုပ်ငန်းစဉ် ကလည်း ရပ်တန့်လုနီးပါးအခြေအနေမှာ ရောက်ရှိနေပါတယ်။ ၁၉၄ရ အခြေခံဥပဒေအောက်မှာတော့ ကျွန်တော်တို့ နိုင်ငံဟာ အစပိုင်းမှာ ပြည်တွင်းစစ်မီး တောက်လောင်ခဲ့ပေမယ့် တဖြည်းဖြည်းနဲ့ မီးဟာလျော့ကျသွား ပြီးတော့ နောင်မှာ တဖြည်းဖြည်းနဲ့ ကျွန်တော်တို့နိုင်ငံရဲ့ စီးပွားရေးဟာ ဒေသအတွင်းမှာဖွံ့ဖြိုးတိုးတက်မှု အမြင့်ဆုံး အဆင့်ကိုရောက်ရှိခဲ့ပါတယ်။ နိုင်ငံရေးဂုဏ်သိက္ခာလည်း အမြင့်မားဆုံးအဆင့်ကို ရောက်ရှိခဲ့ ပါတယ်။ ဒီ ၃ ခုကို ကျွန်တော်တို့ ယှဉ်ကြည့်လိုက်လို့ရှိရင် ဘာကိုသွားတွေ့မလဲဆိုတော့ ပြည်သူလူထုရဲ့ သဘောဆန္ဒနဲ့ ကိုက်ညီတဲ့ Legitimacy တရားဝင်မှုဆိုတဲ့အချက်ကို ကျွန်တော်တို့ အစွဲကင်းကင်းနဲ့ သုံးသပ်ရင် ထင်ထင်ရှားရှား တွေ့မြင်ရမှာဖြစ်ပါတယ်။ အခုတလော ပြည်ထောင်စုလွှတ်တော်ကြီးရဲ့ ရပ်ဝန်းမှာ ဥပဒေဆိုတဲ့စကားလုံးတွေကို သောသောညံအောင်ကို ကြားနေရပါတယ်။ ဥပဒေနှင့်အညီ လုပ်ပါ။ ဥပဒေနှင့်မညီဘူး။ ဥပဒေနှင့် လက်တစ်လုံးခြားမလုပ်ပါနဲ့၊ ဥပဒေကို အလွဲသုံးစားမလုပ်ပါနဲ့ဆိုတဲ့ စကားလုံးတွေကို ကျွန်တော်တို့ ကြားနေရပါတယ်။ ကျွန်တော်တို့အားလုံး သဘောပေါက်ထားကြရမှာက ဥပဒေဆိုတာ မိုးပေါ်ကကျလာတာမဟုတ်ပါဘူး။ လူသားတွေကရေးတဲ့ ဥပဒေသာဖြစ်ပါတယ်။ ဒါတွေဟာ ပြောင်းလွယ်ပြင်လွယ် ဖြစ်ရမှာဖြစ်ပါတယ်။ ဥပဒေဆိုတာ ပညာရှင်တွေပြောသလို လူတွေဝတ်တဲ့အင်္ကျီလို ကျပ်လွန်းခြင်းလည်း မရှိသင့်ပါဘူး။ ချောင်လွန်းခြင်းလည်း မရှိသင့်ပါဘူး။ ပူးပေါင်းကော်မတီကို တချို့ က ဖျက်သိမ်းပေးဖို့။ ပူးပေါင်းကော်မတီ ဖွဲ့တာ ဥပဒေနှင့်မညီဘူး။ ဒီလိုတွေပြောနေတာတွေလည်း ရှိပါတယ်။ ပြည်ထောင်စုလွှတ်တော်ရဲ့ ဥပဒေ၊ နည်းဥပဒေတွေမှာ အတိအကျဖော်ပြထားပါတယ်။ ပြည်ထောင်စုလွှတ်တော်ရဲ့ နည်းဥပဒေ ပုဒ်မ ၈(ပ)မှာ ဆိုလို့ရှိရင် “ဤနည်းဥပဒေများတွင် ပြဋ္ဌာန်းထားခြင်းမရှိသော ကိစ္စရပ်များပေါ်ပေါက်လာလျှင် သော်လည်းကောင်း၊ ဤနည်းဥပဒေများအတိုင်း ဆောင်ရွက်ရာတွင် အခက်အခဲတစ်ရပ်နှင့် ကြုံတွေ့ ရလျှင်သော်လည်းကောင်း၊ ယင်းအခက်အခဲများကို ဖြေရှင်းနိုင်ရေးအတွက် လွှတ်တော်၏ အဆုံးအဖြတ် ရယူဆောင်ရွက်ခြင်း”ဆိုတာ နာယကရဲ့ လုပ်ပိုင်ခွင့်တစ်ခု ဖြစ်ပါတယ်။ ဒီလုပ်ပိုင်ခွင့်အရ ဥပဒေကြမ်းပူးပေါင်းကော်မတီကို ဖွဲ့စည်းခဲ့တာဖြစ်ပါတယ်။ ဒါကြောင့် ဥပဒေကြမ်း ပူးပေါင်းကော်မတီဟာ တရားဝင်ပါတယ်။ ဒါကိုပထမဦးဆုံး ကျွန်တော် ပြောလိုပါတယ်။ နောက်တစ်ခုက ဒီ ပုဒ်မ ၂၆၁ ပြင်ဆင်ရေးကိစ္စကို ပူးပေါင်းကော်မတီရဲ့ လုပ်ငန်းစဉ်ထဲ ထည့်မလား မထည့်ဘူးလားဆိုတာ လောလောဆယ်မှာ ကျွန်တော်တို့ ဆွေးနွေးနေကြတာဖြစ်ပါတယ်။ ဒီကိစ္စနဲ့ပတ်သက် ပြီးတော့လည်း အခြေခံဥပဒေမှာ ပုဒ်မ ၂၆၁ ပြင်ဆင်ရေးကိစ္စကို ပူးပေါင်းကော်မတီရဲ့ လုပ်ငန်းစဉ်မှာ ထည့်ရမယ် သို့မဟုတ် မထည့်ရဘူးဆိုတာ ဖော်ပြထားခြင်းမရှိပါဘူး။ ဒီလိုမရှိဘူးဆိုလို့ရှိရင် ခုနက ပုဒ်မ ၈(ပ)နဲ့ သွားပြီးတော့ပဲ တိုက်ဆိုင်ပါတယ်။ ဘာလို့လဲဆိုတော့ ဒီလိုနည်းဥပဒေမှာ ဆောင်ရွက်ရာမှာ အခက်အခဲ တစ်ရပ်နဲ့ ကြုံတွေ့ရလျှင် ယင်းအခက်အခဲကို ဖြေရှင်းနိုင်ရေးအတွက် လွှတ်တော်ရဲ့ အဆုံးအဖြတ်ရယူ ဆောင်ရွက်ရမယ်ဆိုတာ အတိအကျ လုပ်ထုံးလုပ်နည်းနဲ့ ရှင်းရှင်းလင်းလင်း ဖော်ပြထားပြီးဖြစ်ပါတယ်။ ဒါဟာနာယကရဲ့ လုပ်ပိုင်ခွင့်တစ်ခု ဖြစ်ပါတယ်။ ဟိုတစ်နေ့ကဆိုလို့ရှိရင် ဥပဒေကြမ်းပူးပေါင်း ကော်မတီကို ဖျက်သိမ်းဖို့အထိတောင်မှ တင်သွင်းလာတာတွေရှိပါတယ်။ တင်ပြလာတာတွေ ရှိပါတယ်။ ဒါကလည်း နည်းဥပဒေပုဒ်မ ၁၉(ည) မှာ ဆွေးနွေးပြတ်ပြီးဖြစ်သော ကိစ္စတစ်ရပ်ကို ထပ်မံတင်ပြခြင်း မပြုရဆိုတာ ရှင်းရှင်းလင်းလင်း ဖော်ပြထားပြီးသားဖြစ်ပါတယ်။ အဲဒီတော့ ကျွန်တော်တို့ ဒီကနေ့ ပြည်ထောင်စုလွှတ်တော်အတွင်းမှာရှိနေကြတဲ့ ပြည်ထောင်စုလွှတ်တော် ကိုယ်စားလှယ်များအားလုံးရဲ့ ဒီကနေ့လုပ်ဆောင်ချက်တွေဟာ မနက်ဖြန်ကျရင် သမိုင်းဖြစ်သွားမှာဖြစ်ပါတယ်။ ကျွန်တော်တို့ရဲ့ သမိုင်းကို ကျွန်တော်တို့ ကြိုက်သလိုရေးဖို့ ဆုံးဖြတ်နိုင်ပါတယ်။ ဒါပေမယ့် ကျွန်တော်တို့ ရေးတဲ့သမိုင်းကို အမှန် ခြစ်မလား ကြက်ခြေခတ်မလားဆိုတာကတော့ ပြည်သူတွေကပဲ ဆုံးဖြတ်မှာဖြစ်ပါတယ်။ အဲဒီတော့ ကျွန်တော် ဥပမာတစ်ခုပြောချင်ပါတယ်။ ကျွန်တော်တို့ အိမ်သားတွေအားလုံးစားဖို့အတွက် ထမင်းအိုးကြီး တစ်လုံးကို အိမ်ထောင်ဦးစီးကနေပြီးတော့ တည်ဖို့လုပ်နေပါတယ်။ ဒီအားလုံးကလည်း မျှော်လင့် နေကြပါတယ်။ ဒီအိုးကြီးကနေ ထွက်ပေါ်လာမယ့် ထမင်းပူပူနွေးနွေးနဲ့ အရသာရှိတာကိုစားဖို့ အိမ်သား အားလုံးက မျှော်လင့်နေပါတယ်။ ဒီတစ်ယောက်က ဒီအိုးကြီးထဲကဆန် တစ်ဆုပ်ကို ယူပြီးတော့ အိုးသပ်သပ်နဲ့ ချက်မယ်ဆိုလို့ရှိရင် ဒါသင့်လျော်ခြင်း ရှိ မရှိဆိုတာကို ပြည်ထောင်စုလွှတ်တော် ကိုယ်စားလှယ်တွေ အားလုံး ဝိုင်းဝန်းစဉ်းစားကြဖို့လိုပါတယ်။ ကျွန်တော်တို့ အမြော်အမြင် ကြီးကြီးနဲ့ ကျွန်တော်တို့ နိုင်ငံအတွက် ပြည်သူတွေရဲ့ မျက်နှာကိုမူပြီးတော့ စဉ်းစားကြရမှာ ဖြစ်ပါတယ်။ ဒါကြောင့် ပုဒ်မ ၂၆၁ ကို ခုနကလည်း ဝေါမြို့နယ် ပြည်သူ့လွှတ်တော်ကိုယ်စားလှယ် ပြောပြီးပါပြီ။ ကျွန်တော်တို့က ပုဒ်မ ၂၆၁ ပြင်ဖို့ကို ကန့်ကွက်နေတာမဟုတ်ပါဘူး။ ပုဒ်မ ၂၆၁ ပြင်ရေးအပါအဝင် အခြေခံဥပဒေ တစ်ခုလုံး သုံးသပ်ရေးကိစ္စ ဒါကို ဒီ ပူးပေါင်းကော်မတီရဲ့ လုပ်ငန်းစဉ်ထဲမှာ ထည့်သွင်းဖို့သာဖြစ်ပါတယ်။ ဒါကိုလည်း စ်ပြေးညီ အမြန်ဆုံးလုပ်နေတယ်ဆိုတာကိုလည်း ကျွန်တော်တို့ ကြားသိနေရ ပါတယ်။ ဒါကြောင့် ဒီပုဒ်မ ၂၆၁ အပါအဝင် ပြင်သင့်ပြင်ထိုက်တဲ့အခြေခံဥပဒေပုဒ်မအားလုံးကို ပြင်ဆင်နိုင် ဖို့အတွက် ဒါတွေအားလုံးကို ဥပဒေကြမ်းပူးပေါင်းကော်မတီရဲ့ လုပ်ငန်းစဉ်ထဲမှာ ထည့်သွင်းဖို့ ဆိုပြီးတော့ ဖော်ပြထားတဲ့ ဥပဒေကြမ်းပူးပေါင်းကော်မတီရဲ့ အစီရင်ခံစာဟာ ပြည်ထောင်စုလွှတ်တော်ကြီးက အတည်ပြုသင့်တဲ့ အစီရင်ခံစာဖြစ်တယ်ဆိုတာကို ဆွေးနွေးရင်း ကျွန်တော့ရဲ့ ဆွေးနွေးချက်များကို နိဂုံး ချုပ်ပါတယ်။ အားလုံးကိုကျေးဇူးတင်ပါတယ်။</speech>
<speech type="speaker">ဒုတိယဗိုလ်မှူးကြီးသန့်ဇင် တပ်မတော်သား ပြည်သူ့လွှတ်တော်ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဒုတိယဗိုလ်မှူးကြီးသန့်ဇင်(တပ်မတော်သားပြည်သူ့လွှတ်တော်ကိုယ်စားလှယ်)</mp>မင်္ဂလာပါ ခင်ဗျာ။ ကျွန်တော် ဒုတိယဗိုလ်မှူးကြီးသန့်ဇင်ပါ။ ဥပဒေမူကြမ်းလေ့လာစိစစ်ရေးပူးပေါင်းကော်မတီရဲ့ အစီရင်ခံစာကို ဆွေးနွေးမှာဖြစ်ပါတယ်။ Power Point သုံးစွဲခွင့်ပြုပါခင်ဗျာ။ နာယကကြီးခင်ဗျာ။ ဦးသိန်းထွန်း (ကျောင်းကုန်းမဲဆန္ဒနယ်) အပါအဝင် ပြည်ထောင်စုလွှတ်တော် ကိုယ်စားလှယ် ၁၄၃ ဦးက ဖွဲ့စည်းပုံအခြေခံဥပဒေမူကြမ်း ဥပဒေပုဒ်မ ၄၃၃၊ ပုဒ်မ ၄၃၅ နဲ့ ပြည်ထောင်စု လွှတ်တော်ဆိုင်ရာနည်းဥပဒေ ၁၃၃ တို့အရ လက်မှတ်ရေးထိုးတင်ပြလာသော ဥပဒေမူကြမ်းတွင် ပုဒ်မ ၂၆၁ ပုဒ်မခွဲ(ခ)၊ (ဂ)၊ (ဃ)နှင့် (င)တို့ကိုသာ ပြင်ဆင်ရန် တင်ပြခဲ့ကြောင်း လေ့လာတွေ့ရှိရပါတယ်။ အဆိုပါ ဥပဒေမူကြမ်းကို လေ့လာစိစစ်ရန် ဖွဲ့စည်းပုံအခြေခံဥပဒေကို ဒုတိယအကြိမ် ပြင်ဆင်သည့် ဥပဒေမူကြမ်းလေ့လာစိစစ်ရေးပူးပေါင်းကော်မတီကို ပြည်ထောင်စုလွှတ်တော်ဆိုင်ရာ နည်းဥပဒေ ၁၃၅ နဲ့အညီ ပြည်ထောင်စုလွှတ်တော် ကိုယ်စားလှယ် ၃၀ ဦးနဲ့ ဖွဲ့စည်းခဲ့ပါတယ်။ လေ့လာစိစစ်ရေးပူးပေါင်း ကော်မတီသည် ဥပဒေကြမ်းပါ ပြဋ္ဌာန်းချက်များကို စိစစ်ခြင်းမပြုဘဲ ၄၅ ဦးပါဝင်သည့် ပြင်ဆင်သည့် ပူးပေါင်းကော်မတီ၏ လုပ်ငန်းစဉ်မှာ တစ်ပါတည်း ထည့်သွင်းဆောင်ရွက်သင့်ကြောင်း သဘောထား မှတ်ချက်ပေးထားပါတယ်။ နာယကကြီးခင်ဗျာ။ ကိုယ်စားလှယ် ၁၄၃ ဦး က ဥပဒေနဲ့အညီ တင်ပြလာတဲ့ ဥပဒေမူကြမ်းတစ်ရပ် အပေါ် ဖြေရှင်းနိုင်သည့် တည်ဆဲဥပဒေ၊ နည်းဥပဒေ၊ နည်းလမ်းနှင့် အခြေအနေများရှိပါလျက် ဆက်လက် အရေးယူဆောင်ရွက်ခြင်းမပြုဘဲ ၄၅ ဦးကော်မတီတွင် ထည့်သွင်းခြင်းဟာ တည်ဆဲဥပဒေတွေကို မျက်ကွယ်ပြုရာ ရောက်မည်ဖြစ်၍ အစီရင်ခံစာကို ကန့်ကွက်ပါတယ်။ ၄၅ ဦးပါ ပူးပေါင်းကော်မတီ အပေါ် ပေးအပ်ထားတဲ့တာဝန်အရ ဖွဲ့စည်းပုံအခြေခံဥပဒေ နိဒါန်းမှစ၍ ပြဋ္ဌာန်းချက်အားလုံးကို ပြင်ဆင်ရန် ဖြစ်ပါတယ်။ ၎င်းကော်မတီတွင် ပေါင်း၍ပြင်ဆင်ပါက ဥပဒေမူကြမ်း ပြင်ဆင်ရေးလုပ်ငန်းစဉ်များအကြားတွင် ်ကြာပြီး လွှတ်တော်ရဲ့ ဂုဏ်သိက္ခာအပေါ်လည်း ဒွိဟဖြစ်စရာ၊ သံသယပွားစရာ ဖြစ်စေ ပါတယ်။ ဦးသိန်းထွန်းတင်ပြခဲ့တဲ့ ဥပဒေမူကြမ်းသည် တွင်း ဆက်လက်ဆွေးနွေးဆုံးဖြတ် အတည်ပြုရန်သာ ကျန်ရှိပါတော့တယ်။ ဖွဲ့စည်းပုံအခြေခံဥပဒေမူကြမ်း ပြင်ဆင်ရေး အခန်း(၁၂)၊ ပုဒ်မ ၄၃၃ တွင် “ဤဖွဲ့စည်းပုံ အခြေခံဥပဒေပါ ပြဋ္ဌာန်းချက်တစ်ရပ်ရပ်ကို ပြင်ဆင်လိုပါက အောက်ဖော်ပြပါ သတ်မှတ်ထားသော နည်းလမ်းများအတိုင်း ဆောင်ရွက်ရမည်။ ”လို့ ပါရှိပါတယ်။ ပုဒ်မ ၂၆၁ တစ်ခုတည်း ကိုသာ ပြင်ဆင်ပြဋ္ဌာန်းရန် ဆောင်ရွက်ခြင်းသည်လည်း ဥပဒေနှင့် ညီညွတ်မှုရှိတာကို တွေ့ရှိရပါတယ်။ ၄၅ ဦးပါပူးပေါင်းကော်မတီရဲ့ လုပ်ငန်းစဉ်တွင်လည်း ထည့်သွင်းရန် မလိုအပ်ပါ။ သီးခြား ဆောင်ရွက် နိုင်ပါတယ်။ ဖွဲ့စည်းပုံအခြေခံဥပဒေ ပြင်ဆင်ခြင်းကို ဆောင်ရွက်မည်ဆိုပါက ဖွဲ့စည်းပုံအခြေခံဥပဒေ အခန်း(၁၂)၊ ပြည်ထောင်စုလွှတ်တော်ဆိုင်ရာ ဥပဒေအခန်း(၁၁)နဲ့ နည်းဥပဒေအခန်း(၁၈)ပါပြဋ္ဌာန်းချက် များအတိုင်း ဆောင်ရွက်ရပါမယ်။ ဥပဒေပြဋ္ဌာန်းချက်များမှ သွေဖည်ဆောင်ရွက်၍မရပါ။ နာယကကြီးခင်ဗျာ။ ကိုယ်စားလှယ် ၁၄၃ ဦးက တင်သွင်းလာတဲ့ ဥပဒေမူကြမ်းရဲ့ ရည်ရွယ်ချက်မှာ ဒီမိုကရေစီစံနှုန်းများနှင့်အညီ လွတ်လပ်၍ တရားမျှတရန်၊ နိုင်ငံသားများ၏ တန်းတူညီမျှမှုအခွင့်အရေး ရရှိစေရန်၊ တိုင်းရင်းသားများ၏ လိုလားချက်များကို အလေးဂရုပြု ဖော်ဆောင်ပေးရန်ဆိုသည့် ရည်ရွယ်ချက် ကောင်းများပါရှိပါတယ်။ တိုင်းရင်းသားအများစုကလည်း ဒီမိုကရေစီနဲ့ ဖက်ဒရယ်စနစ်ကျင့်သုံးခွင့်ရရေး၊ ဗဟိုချုပ်ကိုင်မှုလျှော့ချရေး၊ ကိုယ့်ကြမ္မာကိုယ် ဖန်တီးနိုင်ရေးတို့ကို မျှော်လင့်တောင့်တလျက်ရှိပါတယ်။ သို့ဖြစ်ပါ၍ ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သည့် ဥပဒေမူကြမ်းအား ဥပဒေနှင့်အညီ လက်တော်ကြီးက ဆက်လက်ဆောင်ရွက်သင့်ပါတယ်။ နာယကကြီးခင်ဗျာ။ နိုင်ငံတော်အနေနဲ့ ပြည်တွင်းငြိမ်းချမ်းရေးရရှိရန် အမျိုးသားရင်ကြားစေ့ရေး လုပ်ငန်းများကို တိုးတက်အကောင်အထည်ဖော်လျက်ရှိပြီး တိုင်းရင်းသားအရေးနဲ့ သက်ဆိုင်သည့် ကိစ္စရပ် များကို အထူးအလေးထား ဆောင်ရွက်လျက်ရှိပါတယ်။ ပြည်ထောင်စုသဘောတူစာချုပ် အစိတ်အပိုင်း(၁) နိုင်ငံရေးကဏ္ဍ မူဝါဒသဘောတူညီချက်အရ ဖက်ဒရယ်ပြည်ထောင်စုမူတွင် “နိုင်ငံတော်ကို ဒီမိုကရေစီနှင့် ဖက်ဒရယ်စနစ်ကို အခြေခံသော ပြည်ထောင်စုအဖြစ် ဖွဲ့စည်းရမည်။ ဒီမိုကရေစီနှင့် ဖက်ဒရယ်စနစ်ကို အခြေခံသော ပြည်ထောင်စုကို တိုင်းဒေသကြီး/ ပြည်နယ်များဖြင့် ဖွဲ့စည်းရမည်”ဟု သဘောတူထားပြီး ဖြစ်ပါတယ်။ ပုဒ်မ ၂၆၁ ကို ပြင်ဆင်ပြဋ္ဌာန်းခြင်းသည် ဒီမိုကရေစီနှင့် ဖက်ဒရယ်စနစ်ကို ပိုမိုအားကောင်း လာစေရန် ဦးတည်လုပ်ဆောင်သည့်အတွက် နှောင့်နှေးကြန့်ကြာမှု မရှိစေဘဲ ဆက်လက်လုပ်ဆောင်သင့် ပါတယ်။ နာယကကြီးခင်ဗျာ။ အမျိုးသားညီလာခံ အခြေခံမူ ၁၀၄ ချက်ပါ အုပ်ချုပ်ရေးနှင့် သက်ဆိုင်သည့် အခြေခံမူများ(၅)ချက်မှ တစ်ချက်ဖြစ်သည့် “နိုင်ငံတော်အုပ်ချုပ်ရေးအာဏာကို ပြည်ထောင်စု၊ တိုင်းဒေသကြီးနှင့် ပြည်နယ်များအား ခွဲဝေအပ်နှင်းသည်။ ကိုယ်ပိုင်အုပ်ချုပ်ခွင့်ရ စီရင်စုများအား ကိုယ်ပိုင်အုပ်ချုပ်ရေး အာဏာကို ဤဖွဲ့စည်းပုံအခြေခံဥပဒေအရ သတ်မှတ်ပေးသည့်အတိုင်း ခွဲဝေအပ်နှင်းသည်။ ”ဟု ဖွဲ့စည်းပုံ အခြေခံဥပဒေအခန်း(၁) အခြေခံမူများပုဒ်မ ၁ရ ပုဒ်မခွဲ(က)တွင် ပြဋ္ဌာန်းထားရှိပြီးဖြစ်ပါတယ်။ အမျိုးသား ညီလာခံ၏ အခြေခံမူများ၊ ဖွဲ့စည်းပုံအခြေခံဥပဒေ၏ အခြေခံမူများ အနှစ်သာရများအရ ပုဒ်မ ၂၆၁ ကို ပြင်ဆင်လိုက်ပါက ဒီမိုကရေစီ၏ စံနှုန်းများ၊ တိုင်းရင်းသားတို့၏ လိုလားချက်များကို မြှင့်တင်နိုင်မည် ဖြစ်တဲ့အတွက် ဤဥပဒေမူကြမ်းကို ်ကြာမှုမရှိဘဲ မလွဲမသွေ ဆက်လက်ဆွေးနွေးရပါမယ်။ နာယကကြီးခင်ဗျာ။ အခြေခံဥပဒေပြင်ဆင်ရေး ပြဋ္ဌာန်းချက်များနဲ့ ပြည့်စုံစွာ တင်ပြလာသော ဥပဒေမူကြမ်းတစ်ခုကို ဥပဒေနှင့်အညီ ပြင်ဆင်နိုင်ပါလျက် ၄၅ ဦးပါ ပြင်ဆင်ရေးပူးပေါင်းကော်မတီရဲ့ ပြင်ဆင်ရေးလုပ်ငန်းစဉ်များတွင် ထည့်သွင်းခြင်းသည် သီးခြားစီလုပ်ဆောင်သင့်ပါလျက် ပေါင်း၍ လုပ်ဆောင်ခြင်းသည် သင့် မသင့် ကိုသတိပြု ဆင်ခြင်သင့်ပါတယ်။ ဥပဒေပြုမဏ္ဍိုင်ရဲ့ အမြင့်ဆုံးဖြစ်တဲ့ ပြည်ထောင်စုလွှတ်တော်ကြီးအနေဖြင့် ဥပဒေကို လေးစားလိုက်နာမှု၊ ဖြောင့်မတ်မှန်ကန်စွာ ရပ်တည်မှု တို့ကို ဦးထိပ်ထားကာ လွှတ်တော်ရေးရာကိစ္စရပ်များကို ဆောင်ရွက်သင့်ပါကြောင်း အကြံပြု ဆွေးနွေးရင်း နိဂုံးချုပ်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျာ။ ပြည်ထောင်စုလွှတ်တော်ဆိုင်ရာ နည်းဥပဒေ ၁၀၊ နည်းဥပဒေခွဲ(ခ)အရ လွှတ်တော်အစည်းအဝေးကို သတ်မှတ်ချိန်ထက်ကျော်လွန်၍ ကျင်းပ ရန်လိုအပ်လျှင် လွှတ်တော်၏ အဆုံးအဖြတ်ကိုရယူ၍ဆောင်ရွက်ရမည်လို့ ပြဋ္ဌာန်းထားတဲ့အတွက် ယခု လွှတ်တော်အစည်းအဝေးကို ညနေ ၄ နာရီထက်ကျော်လွန်၍ ဆောင်ရွက်ရန်လိုအပ်လာပါသဖြင့် လွှတ်တော် ရဲ့ သဘောထားရယူပြီး ဆက်လက်ကျင်းပသွားမှာဖြစ်ပါတယ်။ လွှတ်တော်ကအစည်းအဝေးကို ညနေ ၄ နာရီထက်ကျော်လွန် ဆောင်ရွက်ရန် သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</speech>
<speech type="speaker">သဘောမတူသူရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အစည်းအဝေးကို ညနေ ၄ နာရီထက် ကျော်လွန်၍ ဆောင်ရွက်သွားမည်ဖြစ်ကြောင်း ကြေညာပါတယ်။</speech>
<speech type="speaker">ဦးအောင်မျိုးလတ် မန္တလေးတိုင်းဒေသကြီး မဲဆန္ဒနယ်အမှတ်(၅) ဆွေးနွေးဖို့ဖြစ်ပါတယ်။</speech>
<speech><mp id="1291">ဦးအောင်မျိုးလတ်(မဲဆန္ဒနယ်အမှတ်-၅၊ မန္တလေးတိုင်းဒေသကြီး)</mp>လေးစားရပါသော ပြည်ထောင်စုလွှတ်တော် နာယကကြီးနဲ့ ပြည်ထောင်စုလွှတ်တော်ကိုယ်စားလှယ်များအားလုံး မင်္ဂလာပါ။ ကျွန်တော်က မန္တလေးတိုင်းဒေသကြီး၊ မဲဆန္ဒနယ်မြေအမှတ်(၅)မှ အမျိုးသားလွှတ်တော်ကိုယ်စားလှယ် ဦးအောင်မျိုးလတ် ဖြစ်ပါတယ်။ ကျွန်တော့အနေနဲ့ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံ အခြေခံဥပဒေကို ဒုတိယအကြိမ်ပြင်ဆင်သည့် ဥပဒေမူကြမ်းနှင့်စပ်လျဉ်း၍ ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သည့် ဥပဒေမူကြမ်းလေ့လာစိစစ်ရေးပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာနဲ့ ပတ်သက်ပြီးဆွေးနွေးသွားမှာ ဖြစ်ပါတယ်။ လေးစားရပါသော နာယကကြီးခင်ဗျာ။ ဖွဲ့စည်းပုံအခြေခံဥပဒေ ဒုတိယအကြိမ်ပြင်ဆင်သည့် ဥပဒေမူကြမ်းကို ကျောင်းကုန်းမဲဆန္ဒနယ်၊ ပြည်သူ့လွှတ်တော်ကိုယ်စားလှယ် ဦးသိန်းထွန်းအပါအဝင် ပြည်ထောင်စုလွှတ်တော်ကိုယ်စားလှယ် ၁၄၃ ဦးမှ ဖွဲ့စည်းပုံအခြေခံဥပဒေပုဒ်မ ၂၆၁ ပုဒ်မခွဲ(ခ)၊ (ဂ)၊ (ဃ)၊ (င)တို့ကို ပြင်ဆင်သည့်ဥပဒေမူကြမ်း တင်သွင်းခဲ့ပါတယ်။ ဥပဒေမူကြမ်းတင်သွင်းတဲ့ရည်ရွယ်ချက်မှာ ဒီမိုကရေစီစံနှုန်းများနဲ့အညီ လွတ်လပ်၍တရားမျှတပြီး နိုင်ငံသားများ၏တန်းတူညီမျှမှုနှင့် အခွင့်အရေး ရရှိရန်နှင့် တိုင်းရင်းသားအများစု၏လိုလားချက်များကို အလေးဂရုပြု ဖော်ဆောင်ရန် ရည်ရွယ်ပါသည်ဟု ဖော်ပြထားတာ တွေ့ရှိရပါတယ်။ ဖွဲ့စည်းပုံအခြေခံဥပဒေ ဒုတိယအကြိမ်ပြင်ဆင်သည့် ဥပဒေမူကြမ်း ပူးပေါင်းကော်မတီ၏ လေ့လာတွေ့ရှိချက်တွေအထဲမှာ ၂၁ ရာစုပင်လုံညီလာခံမှ အတည်ပြုပြီးဖြစ်တဲ့ ပြည်ထောင်စုသဘောတူညီချက် အစိတ်အပိုင်း(၁)မှ အရေးအကြီးဆုံးဖြစ်တဲ့ နိုင်ငံတော်ကို ဒီမိုကရေစီနှင့် ဖက်ဒရယ်စနစ်ကို အခြေခံသော ပြည်ထောင်စုအဖြစ် ဖွဲ့စည်းရမည်ဟူသောအချက်နှင့် ကိုက်ညီမှုရှိစေရန် အတွက် ဖွဲ့စည်းပုံအခြေခံဥပဒေ အခန်း(၁) နိုင်ငံတော်၏အခြေခံမူများမှ စတင်ပြင်ဆင်မှသာ ယခု တင်သွင်းသည့် ပုဒ်မ ၂၆၁ ပြင်ဆင်ချက်နှင့် ရှေ့နောက်ဆီလျော်မှုရှိမယ်လို့ ဖော်ပြထားပါတယ်။ လေးစားရပါသော နာယကကြီးခင်ဗျာ။ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံ ခပဒေ ၂၀၀၈ ပြင်ဆင်ရေးပူးပေါင်းကော်မတီကို ပြည်ထောင်စလတ်တော်ကိယ်စားလယ် ၅ ဦးပါဝင်ပြီး ကော်မတီ၏ဦးတည်ချက်၊ တာဝန်၊ လုပ်ပိုင်ခွင့်၊ လုပ်ထုံးလုပ်နည်းနှင့် ရပိုင်ခွင့်နှင့် ကော်မတီ၏သက်တမ်း တို့ကို စနစ်တကျဖွဲ့စည်းတည်ဆောက်ထားပြီး ၆-၂-၂၀၁၉ ရက်နေ့မှာ ဆွေးနွေးအတည်ပြုခဲ့ပါတယ်။ ဖွဲ့စည်းပုံအခြေခံဥပဒေ ၂၀၀၈ ပြင်ဆင်ရေးပူးပေါင်းကော်မတီ၏ ဦးတည်ချက်လုပ်ငန်းများထဲမှာလည်း ဖွဲ့စည်းပုံအခြေခံဥပဒေပါပြဋ္ဌာန်းချက်များကို ဒီမိုကရေစီစံနှုန်းများနှင့် ညီညွတ်ခြင်းရှိစေရန်၊ ရှေ့နောက် ညီညွတ်ရေး ဆန့်ကျင်ကွဲလွဲမှုမရှိသည့်ပြဋ္ဌာန်းချက်များ ဖြစ်ပေါ်လာစေရန် ကော်မတီ၏ အစီရင်ခံစာကို တိုင်းရင်းသားပြည်သူတစ်ရပ်လုံး၏ သဘောထားနှင့်ကိုက်ညီရေးဆိုတဲ့ အချက်အလက်တွေဟာ ဖွဲ့စည်းပုံ အခြေခံဥပဒေပုဒ်မ ၂၆၁ ပြင်ဆင်လိုသည့် ဥပဒေမူကြမ်းတင်သွင်းသူများ၏ ရည်ရွယ်ချက်နှင့်လည်း ကိုက်ညီမှုရှိနေပါတယ်။ ဖွဲ့စည်းပုံအခြေခံဥပဒေ ၂၀၀၈ ပြင်ဆင်ရေးပူးပေါင်းကော်မတီမှ ဖွဲ့စည်းပုံအခြေခံဥပဒေတစ်ရပ် လုံးအပေါ် သုံးသပ်ပြင်ဆင်သည့်အခါ ပုဒ်မ ၂၆၁ ကို ထည့်သွင်းသုံးသပ်ပြီး ပြင်ဆင်ရေးလုပ်ငန်းများတွင် ထည့်သွင်းဆောင်ရွက်ခြင်းက စနစ်ကျနမှုရှိသည့်အပြင် ပိုမိုပြည့်စုံစွာစိစစ်ဆောင်ရွက်နိုင်မည်ဖြစ်ပါသည် ဟု ဖော်ပြထားသည်မှာ ကျိုးကြောင်းဆီလျော်မှုရှိသဖြင့် လေးလေးနက်နက် ထောက်ခံရမှာ ဖြစ်ပါတယ်။ လေးစားရပါသော နာယကကြီးခင်ဗျာ။ ကျွန်တော်တို့အနေနဲ့ အဓိကထားရမယ့်အချက်တစ်ခု အနေနဲ့ကတော့ ဖွဲ့စည်းပုံအခြေခံဥပဒေကို ရေးဆွဲရာတွင်ဖြစ်စေ ပြင်ဆင်ရာတွင်ဖြစ်စေ တစ်စုတစ်ဖွဲ့ တစ်ပါတီ၏အကျိုးကို ရှေးရှုခြင်းမပြုဘဲ တိုင်းသူပြည်သားများ၏အကျိုးကို ရှေးရှုရမှာဖြစ်ပါတယ်။ ထို့ကြောင့် ပြည်ထောင်စုလွှတ်တော်တွင် အတည်ပြုထားသော ဖွဲ့စည်းပုံအခြေခံဥပဒေ ၂၀၀၈ ခုနှစ် ပြင်ဆင်ရေး ပူးပေါင်းကော်မတီမှ လွှတ်တော်အတွင်းမှာရှိသော ပါတီအသီးသီးကိုကိုယ်စားပြုခြင်း တိုင်းရင်းသား ကိုယ်စားလှယ်များနှင့် တစ်သီးပုဂ္ဂလကိုယ်စားလှယ်များလည်းပါဝင်ခြင်း တပ်မတော်သား ကိုယ်စားလှယ် များလည်းပါဝင်တဲ့အတွက် တိုင်းရင်းသားပြည်သူတစ်ရပ်လုံးသဘောထားပါဝင်တဲ့ All Inclusive ကဲ့သို့ ဖြစ်နေပါတယ်။ တကယ်တမ်း ကျွန်တော်တို့တိုင်းပြည်ရဲ့ အကျိုးကို စစ်မှန်တဲ့စေတနာနဲ့ ကြည့်မယ်ဆိုရင် ဖွဲ့စည်းပုံအခြေခံဥပဒေပြင်ဆင်နိုင်ဖို့၊ အားလုံးရဲ့ သဘောထားများကို ညှိနှိုင်းဆွေးနွေးဖို့၊ တိုင်းပြည်အတွက် တကယ်အကျိုးရှိမယ့်အရာများကို ပြင်ဆင်နိုင်ဖို့အတွက် ပွဲမဝင်ခင် အပြင်ကကျင်းပဆိုသလို ယခုလို ဖွဲ့စည်းပုံအခြေခံဥပဒေပြင်ဆင်ရေးကော်မတီ ဖွဲ့စည်းဆောင်ရွက်ခြင်းကို ပြည်ထောင်စုလွှတ်တော်တွင်လည်း မဲခွဲဆုံးဖြတ် အတည်ပြုပြီးဖြစ်ပါတယ်။ လေးစားရပါသော နာယကကြီးခင်ဗျာ။ သုံးသပ်ပြင်ဆင်ရေးဖွဲ့စည်းတဲ့ ကော်မတီမှာလည်း ရွေးချယ်ခံ ကိုယ်စားလှယ်များနှင့် တပ်မတော်သားကိုယ်စားလှယ်များ အရေအတွက်ပေါ်မူတည်ပြီး ရာခိုင်နှုန်းအလိုက် ညီမျှစွာပါဝင်ရတဲ့အတွက် အားလုံးအတွက် မျှတသောအဖြေတစ်ခုဖြစ်နေတာကို ငြင်းပယ်ခြင်းမပြုသင့်ဘဲ ပူးပေါင်းကော်မတီရဲ့ လုပ်ငန်းစဉ်ထဲမှာ ထည့်သွင်းဆောင်ရွက်သင့်တယ်ဆိုတာကို ကိုယ်စားလှယ်များနှင့် ပြည်သူများပါ ထောက်ခံတယ်ဆိုတာကို ကျွန်တော်တို့အနေနဲ့ ယုံကြည်ပါတယ်။ ကျွန်တော်တို့နိုင်ငံရဲ့ လက်ရှိအနေအထားအရ ကွယ်လွန်သွားပြီဖြစ်တဲ့ အစ္စရေးဝန်ကြီးချုပ်ဟောင်း ချီမွန်ပဲရက်ရဲ့ စကားလေး ဖြစ်တဲ့ မုဆိုးရာသီကုန်ခဲ့ပြီမို့ လေးနဲ့မြားကို စွန့်ခဲ့ပါတော့ဆိုတဲ့စကားလေးအတိုင်း ပြည်ထောင်စု ငြိမ်းချမ်းရေးညီလာခံ ၂၁ ရာစုပင်လုံငြိမ်းချမ်းရေး ဆွေးနွေးပွဲများ အလျင်အမြန် ပြန်လည်စတင်နိုင်ဖို့ ကိုလည်း တိုင်းရင်းသားပြည်သူတစ်ရပ်လုံးမှ မျှော်လင့်နေတဲ့အကြောင်းကိုလည်း ဆန္ဒပြုပြောကြားလို ပါတယ်။ အဲဒီဟာကြောင့် ကျွန်တော်တို့တိုင်းပြည် ငြိမ်းချမ်းဖွံ့ဖြိုးတိုးတက်အောင် စစ်မှန်တဲ့အကျိုး ဖြစ်ထွန်းမှု ဖြစ်ပေါ်စေဖို့ ရည်ရွယ်ထားတဲ့ အားလုံးမျှမျှတတပါဝင်နိုင်ဖို့ စီစဉ်ဆောင်ရွက်ထားတဲ့ ဖွဲ့စည်းပုံ အခြေခံဥပဒေ ၂၀၀၈ ပြင်ဆင်ရေးကော်မတီ လုပ်ငန်းစဉ်များထဲမှာ ပုဒ်မ ၂၆၁ ကို ထည့်သွင်းသုံးသပ်ပြီး တစ်ပါတည်း ဆောင်ရွက်သွားပါရန်နှင့် ပြည်ထောင်စုလွှတ်တော်တွင် မဖြစ်ပေါ်သေးသော ပြဿနာပုံစံ အသစ်ဖြစ်နေပါသဖြင့် ပြည်ထောင်စုလွှတ်တော် နည်းဥပဒေပုဒ်မ ၈(ပ)နဲ့အညီ ဆုံးဖြတ်ဆောင်ရွက် ပေးပါရန် လေးစားစွာ အကြံပြု တိုက်တွန်းလိုက်ပါတယ်။ အားလုံးကို ကျေးဇူးတင်ပါတယ်ခင်ဗျာ။</speech>
<speech type="speaker">ဒုတိယဗိုလ်မှူးကြီးမိုးကျော် တပ်မတော်သားပြည်သူ့လွှတ်တော်ကိုယ်စားလှယ် ဆွေးနွေးဖို့ဖြစ်ပါတယ်။ ဒုတိယဗိုလ်မှူးကြီးမိုးကျော်(တပ်မတော်သားပြည်သူ့လွှတ်တော်ကိုယ်စားလှယ်)။ အားလုံးမင်္ဂလာပါ။ ကျွန်တော်ကတော့ တပ်မတော်သား ပြည်သူ့လွှတ်တော်ကိုယ်စားလှယ် ဒုတိယဗိုလ်မှူး ကြီးမိုးကျော် ဖြစ်ပါတယ်။ ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သည့် ဥပဒေကြမ်းလေ့လာစိစစ်ရေးပူးပေါင်းကော်မတီ ၏လေ့လာတွေ့ရှိချက်နှင့် သဘောထားမှတ်ချက်အစီရင်ခံစာအပေါ်ဆွေးနွေးသွားမှာဖြစ်ပါတယ်။ Power point နှင့်ဆွေးနွေးခွင့်ပြုပါ။ နာယကကြီးခင်ဗျား။ ပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက် အစီရင် ခံစာ၏ အပိုဒ်(၃)မှာ ပြင်ဆင်ရေးပူးပေါင်းကော်မတီအပေါ် ပေးအပ်ထားသည့် တာဝန်များအရ ဖွဲ့စည်းပုံ အခြေခံ ဥပဒေ(၂၀၀၈ ခုနှစ်) နိဒါန်း၊ ပုဒ်မ ၁ မှ ပုဒ်မ ၄၅ရ အထိနှင့် ဇယား ၁ မှ ဇယား ၅ အထိ ပါရှိသော ပြဋ္ဌာန်းချက်များ အားလုံးကိုသုံးသပ်ပြင်ဆင်နိုင်ရန်ဖြစ်ကြောင်း လေ့လာတွေ့ရှိရပါသည်ဟု ဖော်ပြထား သည့်အတွက် ပြည်ထောင်စုလွှတ်တော်ကိုယ်စားလှယ် ၄၅ ဦးပါဝင်သော ဖွဲ့စည်းပုံအခြေခံဥပဒေ (၂၀၀၈ ခုနှစ်) ပြင်ဆင်ရေးပူးပေါင်းကော်မတီရဲ့ အစီရင်ခံစာတင်ပြနိုင်ဖို့ရာ နှစ်နဲ့ချီပြီးကြာမြင့်နိုင်တယ်လို့ မှန်းဆကြည့်နိုင် ပါတယ်။ အဆိုပါအစီရင်ခံစာကို ပြည်ထောင်စုလွှတ်တော်မှာ ဆွေးနွေးခြင်း၊ အဆုံးအဖြတ်ရယူခြင်း၊ ဥပဒေ မူကြမ်း ရေးဆွဲခြင်း၊ ဥပဒေမူကြမ်းအပေါ်ဆွေးနွေးခြင်းများ ဆောင်ရွက်ခြင်းဖြင့် အခြေခံဥပဒေ ပြင်ဆင် ခြင်းဟာ စွာကြာမြင့်နိုင်ကြောင်း သုံးသပ်တွေ့ရှိရမှာဖြစ်ပါတယ်။ နာယကကြီးခင်ဗျား။ ဦးသိန်းထွန်း အပါအဝင် ပြည်ထောင်စုလွှတ်တော်ကိုယ်စားလှယ် ၁၄၃ ဦးက တင်သွင်းခဲ့တဲ့ ဒုတိယအကြိမ် အခြေခံဥပဒေ(၂၀၀၈ခုနှစ်) ပြင်ဆင်ခြင်း ဥပဒေမူကြမ်းဟာ ဥပဒေမူကြမ်း အဆင့် ရောက်ရှိနေပြီဖြစ်လို့ """"ပြည်ထောင်စုလွှတ်တော်ဆိုင်ရာ နည်းဥပဒေ ပုဒ်မ ၁၃၅၊ ပူးပေါင်းကော်မတီ ဖွဲ့ပြီး စိစစ်စေရမည်"""" ဟု ဖော်ပြချက်အတိုင်း ဆောင်ရွက်ခဲ့ကြောင်း တွေ့ရှိရသော်လည်း နည်းဥပဒေပုဒ်မ ၁၃၆ မှ ၁၄၃ ထိကို ဆက်လက် ဆောင်ရွက်ခြင်းမပြုတော့ဘဲ ဥပဒေကြမ်းအဆင့်ရောက်အောင် များစွာကြာမြင့်အောင် ဆောင်ရွက်ရမယ့် ၄၅ ဦး ပူးပေါင်းကော်မတီသို့ လွှဲပြောင်းပေးခြင်းဟာ ဥပဒေနှင့် အညီ ဆောင်ရွက်ခြင်းမဟုတ်သလို တိုင်းရင်းသားများအပါအဝင် ပြည်သူအများကိုလည်း များစွာ စိတ်ပျက် စေမှာ ဖြစ်ပါတယ်။ ကိုယ်စားလှယ်ကြီးတစ်ဦးက ဆွေးနွေးရာမှာ ဒီလွှတ်တော်ထဲမှာ ဆွေးနွေးနေကြတဲ့အသံထက် ဥပဒေနဲ့မညီဘူးဆိုတဲ့ ဝေဖန်စွပ်စွဲသံတွေ၊ ပြင်းပြင်းထန်ထန်ကန့်ကွက်သံတွေ ကြားနေရတယ်လို့ ဆွေးနွေး သွားခဲ့ပါတယ်။ ဒီနေရာမှာ တင်ပြလိုတာကတော့ တာဝန်ရှိသူအားလုံးကလည်း ဥပဒေနဲ့ညီအောင်လုပ်ဖို့ လိုပါမယ်။ ဥပဒေနဲ့ညီမယ်ဆိုရင် ဝေဖန်တာတွေ၊ ကန့်ကွက်တာတွေဟာ ရှိတော့မှာမဟုတ်ပါဘူး။ နာယကကြီးခင်ဗျာ။ ပူးပေါင်းကော်မတီရဲ့ အစီရင်ခံစာ အပိုဒ်(၆)မှာ """"နိုင်ငံတော်ကို ဒီမိုကရေစီနှင့် ဖက်ဒရယ်စနစ်ကို အခြေခံသော ပြည်ထောင်စုအဖြစ်ဖွဲ့စည်းရမည်"""" ဟူသည့်အချက်နှင့် ကိုက်ညီမှုရှိစေရန် ဖွဲ့စည်းပုံအခြေခံဥပဒေ အခန်း(၁) """"နိုင်ငံတော်အခြေခံမူများမှ စတင်ပြင်ဆင်မှသာ""""ဟု ဖော်ပြထားတာတွေ့ ရှိပါတယ်။ ဖက်ဒရယ်စနစ်မှာ အနည်းဆုံး အစိုးရနှစ်ရပ် ရှိရမည်လို့ သတ်မှတ်ချက်ရှိပါတယ်။ ၂၀၀၈ ခုနှစ်၊ ဖွဲ့စည်းပုံအခြေခံဥပဒေမှာ ပြည်ထောင်စုအစိုးရ၊ တိုင်းဒေသကြီးနှင့် ပြည်နယ်အစိုးရ ၁၄ ခု၊ ကိုယ်ပိုင်အုပ်ချုပ် ခွင့်ရ တိုင်း ၁ ခု၊ ကိုယ်ပိုင်အုပ်ချုပ်ခွင့်ရ ဒေသ ၅ ခုတို့ကို အစိုးရအဖြစ်ခန့်အပ်နိုင်ရန် ပြဋ္ဌာန်းပေးထား ပါတယ်။ ပြည်ထောင်စုအစိုးရ၊ တိုင်းဒေသကြီးနှင့် ပြည်နယ်အစိုးရများမှာ သီးခြားအုပ်ချုပ်ရေးအဖွဲ့၊ ဥပဒေပြု အဖွဲ့နှင့် တရားစီရင်ရေးအဖွဲ့များ ဖွဲ့စည်းနိုင်ရန် ပြဋ္ဌာန်းထားတဲ့အတွက် ဖက်ဒရယ်စနစ်ကို အခြေခံသော ပြည်ထောင်စုအဖြစ် ထင်ရှားသော ဝိသေသများဖြင့် ဖွဲ့စည်းထားမှုကို ရှင်းလင်းစွာ တွေ့ရှိ ရမှာ ဖြစ်ပါတယ်။ နာယကကြီးခင်ဗျာ။ ဦးသိန်းထွန်း အပါအဝင် ပြည်ထောင်စုလွှတ်တော်ကိုယ်စားလှယ် ၁၄၃ ဦးက ပြင်ဆင်ရန်တင်ပြတဲ့ ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်တဲ့ ဥပဒေမူကြမ်းမှာ ဖွဲ့စည်းပုံအခြေခံ ဥပဒေပုဒ်မ၂ ၆၁ ပုဒ်မခွဲ(၁)ကို """"သက်ဆိုင်ရာ တိုင်းဒေသကြီး သို့မဟုတ် ပြည်နယ်လွှတ်တော်သည် သက်ဆိုင်ရာ တိုင်းဒေသကြီး သို့မဟုတ် ပြည်နယ်ဝန်ကြီးချုပ်အဖြစ် ရွေးချယ်တာဝန်ပေးအပ်နိုင်ရန်"""" ဟုလည်းကောင်း၊ ပုဒ်မခွဲ(ခ)ရဲ့ ပုဒ်မခွဲငယ်(၁)ကို """"သက်ဆိုင်ရာ တိုင်းဒေသကြီး သို့မဟုတ် ပြည်နယ်လွှတ်တော် ကိုယ်စားလှယ် များထဲမှ သတ်မှတ်ထားသည့် အရည်အချင်းနှင့်ပြည့်စုံသော သင့်လျော်သည့် လွှတ်တော်ကိုယ်စားလှယ် တစ်ဦးအား ဆန္ဒမဲဖြင့် ရွေးချယ်ရမည်"""" ဟုလည်းကောင်း၊ ပုဒ်မခွဲ(ခ)ရဲ့ ပုဒ်မခွဲငယ်(၂)ကို """"ဆန္ဒမဲဖြင့် ရွေးချယ် ထားတဲ့ ကိုယ်စားလှယ်ရဲ့ အမည်စာရင်းကို နိုင်ငံတော်သမ္မတထံ ပေးပို့ရမည်"""" ဟုလည်းကောင်း၊ ပုဒ်မ ခွဲ(ဂ)ကို """"နိုင်ငံတော်သမ္မတသည် တိုင်းဒေသကြီး သို့မဟုတ် ပြည်နယ်လွှတ်တော်က ဆန္ဒမဲဖြင့် ရွေးချယ် ထားသည့် လွှတ်တော်ကိုယ်စားလှယ်အား သက်ဆိုင်ရာတိုင်းဒေသကြီး သို့မဟုတ် ပြည်နယ်ဝန်ကြီးချုပ် အဖြစ် ခန့်အပ်တာဝန်ပေးရမည်"""" ဟုလည်းကောင်း ပြင်ဆင်ထားခြင်းဖြစ်တဲ့အတွက် လက်ရှိ အခြေခံဥပဒေ ပုဒ်မ ၂၆၁ ပုဒ်မခွဲ (ခ)ပါ """"နိုင်ငံတော်သမ္မတသည် သက်ဆိုင်ရာ တိုင်းဒေသကြီး သို့မဟုတ် ပြည်နယ် ဝန်ကြီးချုပ်အဖြစ် ခန့်အပ်ရန်"""" ဟု ပြဋ္ဌာန်းထားခြင်းနှင့် နှိုင်းယှဉ်ပါက 'ဖက်ဒရယ်စနစ်ကိုအခြေခံသော ပြည်ထောင်စုကြီးအဖြစ် ပိုမိုပီပြင် ထင်ရှားသော ဝိသေသလက္ခဏာကို ဖော်ဆောင်နိုင်ကြောင်း တွေ့ရှိရမှာ ဖြစ်ပါတယ်။ နာယကကြီးခင်ဗျာ။ ကိုယ်စားလှယ်တစ်ဦးက ဆွေးနွေးသွားရာမှာ """"ဒီမိုကရေစီနည်းကျ များရာမဲနဲ့ လွှတ်တော်ထဲမှာဆုံးဖြတ်အတည်ပြုရတာ လွှတ်တော်ရဲ့ အစဉ်အလာပဲဖြစ်ပါတယ်"""" လို့ဆွေးနွေးသွားပါတယ်။ ကျွန်တော်တို့လည်း လက်ခံပါတယ်။ သို့သော် အခု ပူးပေါင်းကော်မတီရဲ့ အစီရင်ခံစာတင်ပြ ခြင်းဟာ ပြည်ထောင်စုလွှတ်တော်ဆိုင်ရာ နည်းဥပဒေ ပုဒ်မ ၁၃၆ နှင့်အညီ ပူးပေါင်းကော်မတီရဲ့ ဥပဒေ တစ်ပိုဒ်ချင်းစီအလိုက် စိစစ်သုံးသပ်ထားတဲ့ ဥပဒေမူကြမ်း ကန့်လန့်ဖြတ် ဇယားနှင့်အတူ တင်ပြရမယ့်အစား ဥပဒေမူကြမ်းအား ၄၅ ဦး ပူးပေါင်းကော်မတီသို့ လွှဲပြောင်းပေးရန်လို့ သုံးသပ်တင်ပြခြင်းဟာ နည်းဥပဒေနဲ့ မညီတဲ့အတွက် အစီရင်ခံစာအား မဲခွဲဆုံးဖြတ် အတည်ပြု ရမှာမဟုတ်ကြောင်းနှင့် မဲခွဲဆုံးဖြတ်ခဲ့လို့ များရာမဲနဲ့ အနိုင်ရခဲ့ရင်လည်း ဥပဒေနှင့်မညီကြောင်း ထောက်ပြဆွေးနွေးလိုပါတယ်။ အဆိုပါကိုယ်စားလှယ်ကပဲ ဆက်လက်ဆွေးနွေးရာမှာ """"ဥပဒေဆိုတာ အတိတ်ကာလက စီမံအုပ်ချုပ် ခဲ့ကြတဲ့ လောဘ၊ ဒေါသ၊ အတ္တ၊ မာနမကင်းတဲ့ သာမန်ပုထုဇဉ် လူသားတွေကပဲ ရေးဆွဲထားကြတာဖြစ်လို့ ဘုရားဟော ကျမ်းဂန်လို အမှန်တရားတွေနဲ့ ပြည့်စုံမှာ မဟုတ်ဘူးလို့” ဆွေးနွေးခဲ့ပါတယ်။ ယခုဥပဒေ ပြင်ကြမယ့် သူတွေမှာရော လောဘ၊ ဒေါသ၊ အတ္တ၊ မာနတွေ ကင်းကြပြီလားလို့ မေးခွန်းထုတ်ချင် ပါတယ်။ မေးခွန်းတော့ မထုတ်တော့ပါဘူး။ သေချာတာကတော့ ကျွန်တော်တို့အားလုံးဟာ သာမန် ပုထုဇဉ်တွေပဲ ဖြစ်ကြပါတယ်။ တစ်ချိန်က နိုင်ငံတော်အကြီးအကဲတစ်ဦးပြောခဲ့တဲ့ လမ်းတွေ၊ တံတားတွေ တစ်ရက်စောပြီးရင် ပြည်သူလူထုအတွက် တစ်ရက်ပိုအကျိုးပြုနိုင်တယ်ဆိုတဲ့ စကားအတိုင်း ပုဒ်မ ၂၆၁ ကို မြန်မြန်ပြင်နိုင်လေ တိုင်းရင်းသားပြည်သူများအတွက် မြန်မြန်အကျိုးရှိလေဖြစ်ပါတယ်။ ဒါကြောင့် သွားမယ့်လမ်းချင်း တူပါလျက် ဘယ်မောင်း၊ ညာမောင်း ငြင်းမနေကြဘဲ အမြန်ဆုံးခရီးပေါက်မယ့် ပုဒ်မ ၂၆၁ ပြင်ဆင်ရေးကို ဥပဒေ၊ နည်းဥပဒေနှင့်အညီ ဆက်လက်ဆောင်ရွက်ကြဖို့ တိုက်တွန်းလိုပါတယ်။ နိဂုံးချုပ်အနေနဲ့ ဆွေးနွေးလိုတာကတော့ ပူးပေါင်းကော်မတီရဲ့ အစီရင်ခံစာအား ကန့်ကွက်ပါတယ်။ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ ဒုတိယအကြိမ်ပြင်ဆင်သည့် ဥပဒေမူကြမ်းကို ၄၅ ဦးပူးပေါင်းကော်မတီမှာ ထည့်သွင်းဆွေးနွေးခြင်းမပြုဘဲ ဥပဒေ၊ နည်းဥပဒေနှင့်အညီ ဆက်လက် ဆောင်ရွက်သွားကြပါလို့ တိုက်တွန်းရင်း နိဂုံးချုပ်လိုက်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အစီရင်ခံစာအပေါ် လွှတ်တော် ကိုယ်စားလှယ်များရဲ့ ဆွေးနွေးခြင်းအစီအစဉ်ကို ၁၅-၃-၂၀၁၉ ရက်တွင် ကျင်းပပြုလုပ်မယ့် ပြည်ထောင်စု လွှတ်တော် အစည်းအဝေးမှာ ဆက်လက်ဆောင်ရွက်ရန် လျာထားပါကြောင်း ကြေညာပါတယ်။</speech>
</bill>
</section>
</discussion>
<postface><title>ပြည်ထောင်စုလွှတ်တော် နာယက က အစည်းအဝေး (၁၅)ရက်မြောက်နေ့ ရပ်နားကြောင်းနှင့် (၁၆)ရက်မြောက်နေ့ ကျင်းပမည့်နေ့ရက်နှင့် ကြေညာခြင်း</title>
<speech type="speaker">အစီအစဉ်(၈) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ (၁၁)ကြိမ်မြောက် ပုံမှန်အစည်းအဝေး (၁၅)ရက်မြောက်နေ့ အစီအစဉ်ကို ရပ်နားပါမယ်။ အစည်းအဝေး (၁၆)ရက်မြောက်နေ့ကို မနက်ဖြန် ၂၀၁၉ ခုနှစ်၊ မတ်လ ၁၅ ရက် (သောကြာနေ့) မနက် ၁၀ နာရီ ကျင်းပပြုလုပ်မည်ဖြစ်ကြောင်းနှင့် ယနေ့အတွက် အစည်းအဝေးပြီးဆုံးကြောင်း ကြေညာပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။ ဒုတိယအကြိမ် ပြည်ထောင်စုလွှတ်တော် (၁၁)ကြိမ်မြောက်ပုံမှန်အစည်းအဝေး (၁၅)ရက် မြောက်နေ့ အစည်းအဝေးကို ညနေ ၁၆:ဝ၅ နာရီတွင် ရပ်နားပါသည်။</speech>
</postface>
</transcript>
</doc>
