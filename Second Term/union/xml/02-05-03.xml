<doc>
<docinfo>
<docno>02-05-03.xml</docno>
<pdf>02-05-03.pdf</pdf>
<term value="02">ဒုတိယအကြိမ်</term>
<session value="05" />
<sittingday value="03" />
<legislature value="union">ပြည်ထောင်စုလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် ပဉ္စမပုံမှန်အစည်းအဝေး တတိယနေ့မှတ်တမ်း</title>
<date>၁၃၇၉ ခုနှစ်၊ နယုန်လဆန်း ၁ ရက် (၂၀၁ရ ခုနှစ်၊ မေလ ၂၆ ရက်)(သောကြာနေ့</date>
</docinfo>
<transcript>
<preface>
<p>နေပြည်တော်ရှိ ပြည်ထောင်စုလွှတ်တော် အစည်းအဝေးခန်းမတွင် ဒုတိယအကြိမ် ပြည်ထောင်စု လွှတ်တော် ပဉ္စမပုံမှန်အစည်းအဝေး တတိယနေ့ကို နံနက် ၁၀:ဝဝ နာရီင်ကျင်းပပါသည်။ ပြည်ထောင်စုလွှတ်တော် အစည်းအဝေးတွင် နာယကအဖြစ် အမျိုးသားလွှတ်တော် ဥက္ကဋ္ဌ မန်းဝင်းခိုင်သန်းက ဆောင်ရွက်ပြီး အခမ်းအနားမှူးအဖြစ် ပြည်ထောင်စုလွှတ်တော်ရုံး ညွှန်ကြားရေးမှူးချုပ် ဦးကျော်စိုးက ဆောင်ရွက်ပါသည်။</p>
<title>ပြည်ထောင်စုလွှတ်တော် နာယက နေရာယူခြင်း</title>
<speech type="mc">လေးစားအပ်ပါသော ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စု လွှတ်တော် ပဉ္စမပုံမှန်အစည်းအဝေးရဲ့ တတိယနေ့ အစီအစဉ် စတင်ပါတော့မယ်။ ယနေ့ အစည်းအဝေးကို ရန်ကုန်အနောက်ပိုင်းခရိုင်နည်းပညာတက္ကသိုလ်(မှော်ဘီ)မှ ကျောင်းသား၊ ကျောင်းသူ ၁၈၁ ဦး၊ အခြေခံ သံတမန်ရေးရာ ကျွမ်းကျင်မှုသင်တန်းအမှတ်စဉ်(၃၈/၂၀၁၇)မှ သင်တန်းသား၊ သင်တန်းသူများ ၁၆၉ ဦး အပါအဝင် ပြည်သူလူထု ၄၄၂ ဦး လာရောက်လေ့လာလျက်ရှိကြောင်း လေးစားစွာ တင်ပြအပ်ပါတယ်။</speech>
<speech type="speaker">အားလုံးမင်္ဂလာပါ။</speech>
<speech type="mc">အားလုံး ထိုင်နိုင်ကြပါပြီခင်ဗျား။ ပြည်ထောင်စုလွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်း ကြေညာခြင်း ၊</speech>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယအကြိမ် ပြည်ထောင်စုလွှတ်တော် ပဉ္စမပုံမှန်အစည်းအဝေး တတိယနေ့မှာ ပြည်ထောင်စုလွှတ်တော် ကိုယ်စားလှယ်များ စိစစ်ရေးကော်မတီရဲ့ တင်ပြချက်အရ အစည်းအဝေးတက်ရောက်ခွင့်ရှိတဲ့ ပြည်ထောင်စု လွှတ်တော် ကိုယ်စားလှယ်ဦးရေ စုစုပေါင်း ၆၅၉ ဦး ရှိပြီး ဒီကနေ့အစည်းအဝေးကို ၅၃၀ ဦး တက်ရောက် ပါတယ်။ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်းရဲ့ ၈၀.၄၂ ရာခိုင်နှုန်းရှိပြီး သုံးပုံတစ်ပုံထက် ကျော်လွန်တဲ့အတွက် ပြည်ထောင်စုလွှတ်တော်ဆိုင်ရာ ဥပဒေပုဒ်မ ၂၀ နဲ့ နည်းဥပဒေ ၁၂ နည်းဥပဒေခွဲ(ခ) တို့အရ အစည်းအဝေးအထမြောက်ကြောင်းနဲ့ စတင်ကျင်းပကြောင်း ကြေညာပါတယ်။</speech>
<title>ပြည်ထောင်စုလွှတ်တော် တတိယနေ့ အစည်းအဝေး အစီအစဉ်ကြေညာခြင်း</title>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျာ။ ဒုတိယအကြိမ် ပြည်ထောင်စု လွှတ်တော် ပဉ္စမပုံမှန်အစည်းအဝေး တတိယနေ့ အစီအစဉ်ကို လွှတ်တော်ကိုယ်စားလှယ်များထံ ဖြန့်ဝေထားတဲ့ အတိုင်း ဆက်လက်ဆောင်ရွက်ပါမယ်။</speech>
<title>အစည်းအဝေးမတက်ရောက်နိုင်သော ပြည်ထောင်စုလွှတ်တော်ကိုယ်စားလှယ်များ ခွင့်ပန်ကြားခြင်းနှင့် အစည်းအဝေးတက်ရောက်မှု အခြေအနေကို မှတ်တမ်းတင်ခြင်း</title>
<speech type="speaker">အစီအစဉ်(၄) ဖြစ်ပါတယ်။ ဒီကနေ့ အစည်းအဝေးကို မတက်ရောက်နိုင်တဲ့ ပြည်ထောင်စုလွှတ်တော် ကိုယ်စားလှယ်များအတွက် ပြည်ထောင်စုလွှတ်တော် ကိုယ်စားလှယ်များစိစစ်ရေး ကော်မတီက ခွင့်ပန်ကြားဖို့ ဖြစ်ပါတယ်။</speech>
<speech><mp id="1301">ဒေါ်မြတ်သီတာထွန်း(အဖွဲ့ဝင်၊ ကိုယ်စားလှယ်များစိစစ်ရေးကော်မတီ)</mp>လေးစားရပါသော ပြည်ထောင်စုလွှတ်တော် နာယကကြီးရှင့်။ ယနေ့ကျင်းပပြုလုပ်တဲ့ ဒုတိယအကြိမ် ပြည်ထောင်စုလွှတ်တော် ပဉ္စမပုံမှန်အစည်းအဝေး တတိယနေ့ ၂၆-၅-၂၀၁ရ ရက်နေ့မှာ အစည်းအဝေးသို့ တက်ရောက်နိုင်ခြင်းမရှိသော ပြည်ထောင်စုလွှတ်တော် ကိုယ်စားလှယ်များရဲ့ ကိုယ်စား မွန်ပြည်နယ်မဲဆန္ဒနယ်အမှတ်(၅)မှ အမျိုးသား လွှတ်တော်ကိုယ်စားလှယ်၊ ပြည်ထောင်စုလွှတ်တော် ကိုယ်စားလှယ်များစိစစ်ရေး ကော်မတီဝင်ဖြစ်သူ ကျွန်မ ဒေါ်မြတ်သီတာထွန်းက ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက်နိုင်ခြင်း မရှိသော ပြည်ထောင်စုလွှတ်တော် ကိုယ်စားလှယ်များမှာ - - ဒေါ်စန်းစန်းအိ မိုးညှင်း၊ - ဦးအာမိုးဆီ ခေါင်လန်ဖူး၊ - ဦးတင့်စိုး ဖားကန့်၊ - ဦးအင်ထုံးခါးနော်ဆမ် မြစ်ကြီးနား၊ - ဒေါ်နန်းထွေးသူ ဖာဆောင်း၊ - ဦးစောတင်ဝင်း ကြာအင်းဆိပ်ကြီး၊ - ဒေါ်နန်းသန်းသန်းလွင် ဘားအံ၊ - ဦးစောဗစ်တာခလိုက် သံတောင်ကြီး၊ - ဦးစံခင် ကန်ပက်လက်၊ - ဦးဖူကျင့်ရှင်းထန် တီးတိန်၊ - ဦးခမ်ခန့်ထန် - ဦးပါထန်း ထန်တလန်၊ စစ်ကိုင်း၊ ဒီပဲယင်း၊ မြောင်၊ မော်လိုက်၊ - ဒေါ်နီလျန်း - ဦးခင်မောင်သိန်း ဦးဝင်းမြင့်အောင် ဦးဌေးငွေ - ဒေါ်ချိုချိုဝင်း - ဒေါက်တာအေဇင်လတ် - ဦးသက်နောင် - ဒေါ်တင်တင်ရီ - ဦးအောင်စိန် - ဦးဉာဏ်ထွန်း - ဒေါ်နီနီဒွန်း - ဒေါက်တာခင်စိုးစိုးကြည် - ဦးခင်မောင်သန်း - ဒေါ်ခင်နှင်းသစ် ဦးမြင့်ဦး - ဦးစောသလေးစော - ဒေါက်တာမြင့်သိန်း - ဒေါ်ယဉ်မင်းလှိုင် - ဦးအောင်ကျော်လွင် ဦးပိုက်ကို - ဦးထွန်းထွန်း - ဦးကံမြင့် - ဒေါက်တာမောင်သင်း - ဦးမျိုးဇော်ဦး - ဦးရည်မွန်(ခ) မောင်တင်သစ် - ဦးလှထွန်းအောင် - ဦးငြိမ်းသစ်(ခ) ဦးသောင်းထွန်း - ဦးမျိုးခိုင် ကျွန်းစု၊ ထားဝယ်။ ဇီးကုန်း၊ ပေါက်ခေါင်း၊ ပြည်၊ တောင်ငူ၊ ပန်းတောင်း၊ သနပ်ပင်၊ ရွှေကျင်၊ ညောင်လေးပင်၊ ပခုက္ကူ၊ ပွင့်ဖြူ၊ သရက်၊ မိတ္ထီလာ၊ လယ်ဝေး၊ ပုဗ္ဗသီရိ၊ မဟာအောင်မြေ၊ ချမ်းအေးသာစံ၊ ပေါင်၊ ဘီးလင်း၊ မြောက်ဦး၊ ရသေ့တောင်၊ ဆိပ်ကမ်း၊ ဒဂုံမြို့သစ်(မြောက်ပိုင်း)၊ ပုဇွန်တောင်၊ ပန်းဘဲတန်း၊ - ဒေါ်မိကွန်ချမ်း - ဦးတင်ကိုကိုဦး(ခ) အတွတ် - ဦးဦးလှစော - ဒေါ်ခင်စောဝေ - ဦးဘရှိန် - ဦးတင်မောင်ဝင်း - ဒေါက်တာခင်မောင်မောင် - ဦးမြင့်လွင် - ဦးနေဖူးဗဆွေ - ဦးအောင်ကျော်ကျော်ဦး - ဒေါက်တာစောနိုင် - ဒေါ်စုစုလွင် ဦးထွန်းမြင့် - ဦးတင်ထွန်းနိုင် - ဒေါက်တာဝေဖြိုးအောင် - ဒေါ်ဇင်မာအောင် - ဒေါက်တာသက်သက်ခိုင် - ဦးမြင့်လွင် - ဦးဌေးဝင်းအောင်(ခ) ပြုံးချို - ဦးအေးနိုင် - ဦးဝင်းထူး - ဦးခွန်သန်းထူး - ဦးစိုင်းခတ္တိယ - ဦးစိုင်းသီဟကျော် - ဒေါ်ပြုံးကေသီနိုင် - ဦးထွန်းအောင်(ခ) ဦးထွန်းထွန်းဟိန် - ဒေါ်နန်းမိုး - ဦးစိုင်းသန့်ဇင် တောင်ဥက္ကလာပ၊ သုံးခွ၊ ဗဟန်း၊ ဆိပ်ကြီးခနောင်တို၊ သာကေတ၊ ရန်ကင်း၊ တွံတေး၊ ဒေါပုံ၊ ဒဂုံမြို့သစ်(တောင်ပိုင်း)၊ နမ့်ဆန်၊ ဆီဆိုင်၊ မိုင်းဆတ်၊ မိုင်းရယ်၊ ကလော၊ နောင်ချို၊ မန်တုံ၊ သီပေါ၊ မိုင်းရှူး၊ - ဦးစိုင်းဝင်းအေး(ခ) ဦးစိုင်းထွန်းအေး - ဦးစိုင်းထွန်းစိန် - ဦးခွန်မောင်သောင်း - ဒေါ်နန်းခမ်းအေး - ဦးဝေလှိုင်ထွန်း - ဒေါက်တာခင်ညို - ဦးရွှေလှကြိုင် - ဦးသိန်းထွန်း - ဒေါက်တာအေးကြူ - ဦးဝင်းထွဋ် - ဦးဂျေယာဂူ - ဦးဇယ်ခေါင် - ဒေါ်ရှားမူ ဦးစိုးသိန်း - ဒေါ်နန်းနီနီအေး ၊ - ဒေါ်နော်ခရစ္စထွန်း(ခ) ဒေါက်တာအားကာမိုး - ဦးဗွန်ဟေး - ဦးဇုန်လှယ်ထန်း - ဦးပူဂင်ကမ်းလျန် - ဒေါ်ကျိန်ငိုက်မန် - ဦးဝင်းအောင် - ဦးမင်းနိုင် - ဦးအောင်ဝင်း - ဦးကင်းရှိန် - ဦးမင်းဦး - ဒေါက်တာဝင်းမြင့်ချစ် - ဦးခင်ဝင်း - ဦးအောင်ကြည်ညွန့် မိုင်းပြင်း၊ ပင်လောင်း၊ နမ္မတူ၊ ပုသိမ်၊ ဒေးဒရဲ၊ ကန်ကြီးထောင့်၊ သာပေါင်း၊ လပွတ္တာ၊ ဖျာပုံ၊ ကချင်-၁၊ ကချင်-၃၊ ကယား-၅၊ ကယား-၉၊ ကရင်-၆၊ ကရင်-၇၊ ချင်း-၁၊ ချင်း-၄၊ ချင်း-၅။ ချင်း-၇၊ စစ်ကိုင်း-၃၊ စစ်ကိုင်း-၁၂၊ တနင်္သာရီ-၁၊ တနင်္သာရီ-၉၊ ပဲခူး-၆၊ ပဲခူး-၈၊ မကွေး-၂။ - ဦးဝင်းမောင် မကွေး-၆၊ - ဦးမြမင်းဆွေ မကွေး-၉၊ - ဦးကျော်သီဟ မန္တလေး-၁၂၊ - ဒေါ်နွယ်နွယ်အောင် မွန်-၂၊ - ဦးနိုင်သီဟ - ဒေါ်ထုမေ ရခိုင်-၁၁၊ - ဦးစိုးဝင်း ရခိုင်-၁၂၊ - ဦးမြင့်နိုင် ရခိုင်-၅၊ - ဦးကျော်ထွေး ရန်ကုန်-၈၊ - ဦးဇော်မင်းလတ်(ခ) ဦးကိုလတ် ရှမ်း-၁၊ - ဦးစိုင်းထွန်းအောင် ရှမ်း-၂၊ - ဒေါက်တာစိုင်းဆိုင်ကျောက်ဆမ် - ဦးစိုင်းလုံစံခတ် ရှမ်း-၇၊ - ဒေါ်မမလေး - ဦးမိုင်းအုဏ်းခိုင် ရှမ်း-၁၀၊ - ဦးညီစိန် ရှမ်း-၅၊ - ဒေါက်တာပြည့်ဖြိုး ဧရာဝတီ-ရ နှင့် - ဦးသိမ်းဆွေ ဧရာဝတီ-၁၀ တို့ဖြစ်ပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြုထားသူ ၁၅ ဦးရှိပြီး ယနေ့ ခွင့်ပန် ကြားသူ ၁၁၄ ဦး ဖြစ်တဲ့အတွက် စုစုပေါင်း ခွင့်ပန်ကြားသူ ၁၂၉ ဦး ဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနဲ့ ယနေ့ခွင့်ပန်ကြားသူ ပြည်ထောင်စုလွှတ်တော်ကိုယ်စားလှယ် ၁၁၄ ဦးအား ခွင့်အဖြစ်သတ်မှတ်ခွင့်ပြုပေးနိုင် ပါရန် လေးစားစွာ တင်ပြအပ်ပါတယ်ရှင်။</speech>
<speech type="speaker">ခွင့်ပန်ကြားသူအားလုံးကို ခွင့်ပြုပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် ပဉ္စမပုံမှန်အစည်းအဝေး ဒုတိယနေ့ကို တက်ရောက်ခွင့်ရှိတဲ့ လွှတ်တော်ကိုယ်စားလှယ် ၆၅၉ ဦး၊ ယခင်က ခွင့်ပြုထားသူ ၁၅ ဦး၊ ယနေ့ခွင့်ပန်ကြား၍ ခွင့်ပြုထားသူ ၁၁၄ ဦး ဖြစ်တဲ့အတွက် စုစုပေါင်းခွင့်ပြုထားသူ ၁၂၉ ဦးဖြစ်ပြီး ခွင့်မဲ့ပျက်ကွက်သူမရှိပါ။ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေ တင်ပြချက်ကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">ပြည်ထောင်စုလွှတ်တော်က သဘောတူတဲ့အတွက် ပြည်ထောင်စုလွှတ်တော် ဆိုင်ရာ နည်းဥပဒေ ၄ နည်းဥပဒေခွဲ(ခ)အရ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value="Report">
<report>
<title>ပြည်ထောင်စုအစိုးရအဖွဲ့မှ ပေးပို့သော ၂၀၁၅ - ၂၀၁၆ ခု၊ ဘဏ္ဍာရေးနှစ် အစိုးရ၏ကြွေးမြီဆိုင်ရာ နှစ်ပတ်လည်အစီရင်ခံစာနှင့်စပ်လျဉ်း၍ စီမံကိန်းနှင့် ဘဏ္ဍာရေးဝန်ကြီးဌာနက လွှတ်တော်သို့ ရှင်းလင်းတင်ပြခြင်း</title>
<speech type="speaker">အစီအစဉ်(၅) ဖြစ်ပါတယ်။ ပြည်ထောင်စုလွှတ်တော် ကိုယ်စားလှယ်များခင်ဗျား။ ၂၀၁၅-၂၀၁၆ ခု၊ ဘဏ္ဍာရေးနှစ် အစိုးရ၏ ကြွေးမြီဆိုင်ရာနှစ်ပတ်လည် အစီရင်ခံစာကို ပြည်ထောင်စု အစိုးရအဖွဲ့ရုံးမှ ၂၃-၃-၂၀၁ရ ရက်စွဲပါစာအမှတ်၊ ၁၂/၃၀၅- (၅-ပထစ)/အဖရ(၂၀၁၇)ဖြင့် ပြည်ထောင်စု လွှတ်တော်သို့ ပေးပို့ထားပါတယ်။ အထက်ပါကိစ္စနဲ့စပ်လျဉ်းပြီး သက်ဆိုင်ရာ ပြည်ထောင်စုအဆင့်အဖွဲ့အစည်းဝင်က လွှတ်တော်သို့ ရှင်းလင်းတင်ပြဖို့ ဖြစ်ပါတယ်။</speech>
<speech><agency id="27">ဦးမောင်မောင်ဝင်း(ဒုတိယဝန်ကြီး၊ စီမံကိန်းနှင့်ဘဏ္ဍာရေးဝန်ကြီးဌာန)</agency>လေးစားအပ်ပါသော ပြည်ထောင်စုလွှတ်တော် နာယကကြီးနှင့် ဖိတ်ကြားထားသည့် ပြည်ထောင်စုအဆင့်ပုဂ္ဂိုလ်များ၊ လွှတ်တော် ကိုယ်စားလှယ်ကြီးများအားလုံး ကိုယ်စိတ်နှစ်ဖြာ ကျန်းမာချမ်းသာကြပါစေရန် ဆုမွန်ကောင်းတောင်းရင်း ဂါရဝပြုနှုတ်ခွန်းဆက်သအပ်ပါတယ်။ ကျွန်တော်ကတော့ စီမံကိန်းနှင့် ဘဏ္ဍာရေးဝန်ကြီးဌာန၊ ဒုတိယ ဝန်ကြီး ဦးမောင်မောင်ဝင်း ဖြစ်ပါတယ်။ ကျွန်တော့အနေဖြင့် ၂၀၁၅-၂၀၁၆ ခု၊ ဘဏ္ဍာရေးနှစ် အစိုးရ၏ ကြွေးမြီဆိုင်ရာ နှစ်ပတ်လည်အစီရင်ခံစာနှင့်စပ်လျဉ်းပြီး အကျဉ်းချုပ်၍ ရှင်းလင်းတင်ပြမှာဖြစ်ပါတယ်။ လေးစားအပ်ပါသော နာယကကြီးခင်ဗျား။ နိုင်ငံတော်ရဲ့ ကြွေးမြီစီမံခန့်ခွဲမှုကို ပိုမိုထိရောက် ကောင်းမွန်လာစေဖို့ စီမံကိန်းနှင့် ဘဏ္ဍာရေးဝန်ကြီးဌာနမှာ ငွေတိုက်ဦးစီးဌာနကို ၂၀၁၄ ခုနှစ်၊ စက်တင်ဘာလ မှာ စတင်ဖွင့်လှစ်ခဲ့ပါတယ်။ ကြွေးမြီစီမံခန့်ခွဲမှုဌာနခွဲဟာ ငွေတိုက်ဦးစီးဌာနရဲ့ ဌာနခွဲတစ်ခုဖြစ်ပါတယ်။ ငွေတိုက်ဦးစီးဌာနဖွင့်လှစ်ပြီးတဲ့နောက် အာရှဖွံ့ဖြိုးရေးဘဏ် (ADB)ထံကနေ ပြည်သူ့ကြွေးမြီစီမံခန့်ခွဲမှု နယ်ပယ်၊ ပြည်သူ့ကြွေးမြီဆိုင်ရာဥပဒေနဲ့ ဖွဲ့စည်းမှုမူဘောင်နယ်ပယ်၊ ကြွေးမြီမှတ်တမ်းတင်မှုနဲ့ စီမံခန့်ခွဲမှု စနစ်နယ်ပယ်ဟူ၍ နယ်ပယ်သုံးခုမှာ နည်းပညာအကူအညီများ ရယူခဲ့ပါတယ်။ ဒီဆောင်ရွက်မှုများရဲ့ ရလဒ်ကောင်းတစ်ခုအဖြစ် ယခင်ကမရှိခဲ့သေးတဲ့ ပြည်သူ့ကြွေးမြီစီမံခန့်ခွဲမှုဥပဒေကို ၂၀၁၆ ခုနှစ်၊ ဇန်နဝါရီလ ၅ ရက် နေ့မှာ ပြဋ္ဌာန်းနိုင်ခဲ့ပါတယ်။ လေးစားအပ်ပါသော နာယကကြီးခင်ဗျား။ ပြည်သူ့ကြွေးမြီစီမံခန့်ခွဲမှုဥပဒေရဲ့ ပုဒ်မ ၃ရ မှာ “ဘဏ္ဍာရေးနှစ် ကုန်ဆုံးပြီးနောက် ခြောက်လထက် နောက်မကျသည့်ကာလအတွင်း ဝန်ကြီးသည် အစိုးရ ကြွေးမြီစီမံခန့်ခွဲမှု ဆောင်ရွက်ချက်များ၊ အစိုးရ၏ အာမခံချက်များနှင့် အစိုးရက ငွေထုတ်ချေးခြင်းများနှင့် စပ်လျဉ်းသည့် နှစ်ပတ်လည် အစီရင်ခံစာကို ပြည်ထောင်စုလွှတ်တော်သို့ တင်ပြရမည်”ဟု ပြဋ္ဌာန်းပါရှိ ပါတယ်။ အဆိုပါ ပြဋ္ဌာန်းချက်များနှင့်အညီ ၂၀၁၅-၂၀၁၆ ခု၊ ဘဏ္ဍာရေးနှစ် အစိုးရရဲ့ ကြွေးမြီဆိုင်ရာ နှစ်ပတ်လည်အစီရင်ခံစာကို ပြည်ထောင်စုအစိုးရအဖွဲ့ရဲ့ ခွင့်ပြုချက်ဖြင့် ပြည်ထောင်စုလွှတ်တော်က အတည်ပြု ပေးနိုင်ရေးအတွက် ပထမအကြိမ် တင်ပြရခြင်းဖြစ်ပါတယ်။ လေးစားအပ်ပါသော နာယကကြီးခင်ဗျား။ ပြည်သူ့ကြွေးမြီစီမံခန့်ခွဲမှုရဲ့ အဓိကရည်ရွယ်ချက်ဟာ အစိုးရ၏ဘဏ္ဍာငွေဖြည့်ဆည်းရန် လိုအပ်ချက်များနှင့် ရေတိုရေရှည် ငွေပေးချေရန်တာဝန်များကို ဆုံးရှုံး နိုင်ခြေနဲ့အတူ ကုန်ကျစရိတ်အနည်းဆုံးဖြစ်စေရန်နှင့် အစိုးရငွေချေးသက်သေခံလက်မှတ်များနှင့် စပ်လျဉ်းတဲ့ ပြည်တွင်းဈေးကွက်ဖွံ့ဖြိုးရေးကို အားပေးမြှင့်တင်ပေးရန်တို့ဖြစ်ပါတယ်။ ပြည်သူ့ကြွေးမြီစီမံခန့်ခွဲမှုမှာ အစိုးရကြွေးမြီများအတွက် ကာလလတ်ကြွေးမြီစီမံခန့်ခွဲမှု မဟာဗျူဟာချမှတ်ခြင်းနဲ့ အစိုးရကြွေးမြီတစ်ရပ်လုံး အတွက် စာရင်းမှတ်တမ်းများ ကောင်းမွန်စွာ ထိန်းသိမ်းထားရှိခြင်းတို့ပါဝင်ပါတယ်။ သို့ဖြစ်ရာ ၂၀၁၆ ခု၊ ကာလလတ်ကြွေးမြီ စီမံခန့်ခွဲမှုမဟာဗျူဟာကို ပြည်ထောင်စုလွှတ်တော်သို့ တင်ပြခဲ့ပြီး ပြည်ထောင်စု လွှတ်တော်ကလည်း ၁၉-၈-၂၀၁၆ ရက်နေ့မှာ အတည်ပြုခဲ့ပြီးဖြစ်ပါတယ်။ ၂၀၁၅-၂၀၁၆ ခု၊ ဘဏ္ဍာရေးနှစ်အတွက် အစိုးရရဲ့ ကြွေးမြီဆိုင်ရာနှစ်ပတ်လည် အစီရင်ခံစာမှာ ပြည်ပကြွေးမြီ၊ ပြည်တွင်းကြွေးမြီနဲ့ အစိုးရက ငွေထုတ်ချေးခြင်းနဲ့ ထပ်ဆင့်ငွေထုတ်ချေးခြင်းဆိုပြီးတော့ အပိုင်း (၃) ပိုင်းနဲ့ ခွဲခြားတင်ပြထားပါတယ်။ ပါဝင်တဲ့စာရင်းများကိုလည်း အောက်ပါအတိုင်း ကျွန်တော်တို့ ခွဲခြားဖော်ပြထားရှိပါတယ်။ ၃၁-၃-၂၀၁၆ ရက်နေ့မှာရှိတဲ့ ပြည်ပကြွေးမြီ လက်ကျန်အခြေအနေများကို (မြီရှင်နိုင်ငံအလိုက်/ ဝန်ကြီးဌာနအလိုက်) ခွဲခြားဖော်ပြထားပါတယ်။ ၂၀၁၅-၂၀၁၆ ခု၊ ဘဏ္ဍာရေးနှစ် အတွင်း ပြည်ပချေးငွေရယူရန် စာချုပ်ချုပ်ဆိုထားရှိမှု၊ ပြည်ပချေးငွေထုတ်ယူသုံးစွဲခဲ့မှုနဲ့ ပြည်ပချေးငွေ အရင်းပြန်လည်ပေးဆပ်မှု အခြေအနေများကိုလည်း (မြီရှင်နိုင်ငံအလိုက်/ ဝန်ကြီးဌာနအလိုက်) ခွဲခြားဖော်ပြ ထားပါတယ်။ ၃၁-၃-၂၀၁၆ ရက်နေ့မှာရှိတဲ့ ပြည်တွင်းကြွေးမြီ လက်ကျန်အခြေအနေများကိုလည်း ဖော်ပြ ထားပါတယ်။ ၂၀၁၅-၂၀၁၆ ခု၊ ဘဏ္ဍာရေးနှစ်အတွင်း ပြည်ထောင်စုအစိုးရအပ်ငွေစာရင်းရဲ့ လိုငွေကို အသားတင်ဖြည့်ဆည်းမှုကိုလည်း ခွဲခြားဖော်ပြထားပါတယ်။ ၂၀၁၅-၂၀၁၆ ခု၊ ဘဏ္ဍာရေးနှစ်အတွင်း အစိုးရကငွေထုတ်ချေးခြင်းနဲ့ ထပ်ဆင့်ငွေထုတ်ချေးခြင်းများကိုလည်း ဖော်ပြထားပါတယ်။ လေးစားအပ်ပါသော နာယကကြီးခင်ဗျား။ ပြည်ပကြွေးမြီ လက်ကျန်အခြေအနေ ၃၁-၃-၂၀၁၆ ရက်နေ့ အခြေအနေအရ အမေရိကန်ဒေါ်လာသန်းပေါင်း ၉,၅၃၀.၂၅၂ ဖြစ်ပါတယ်။ တရုတ်ပြည်သူ့သမ္မတ နိုင်ငံမှ ချေးယူငွေဟာ အများဆုံးဖြစ်ပြီးတော့ ဒုတိယ ဂျပန်နိုင်ငံ၊ အပြည်ပြည်ဆိုင်ရာပူးပေါင်းဆောင်ရွက်ရေး အေဂျင်စီ (JICA) ချေးငွေဖြစ်ပါတယ်။ ဝန်ကြီးဌာနအလိုက် ပြည်ပကြွေးမြီလက်ကျန် အခြေအနေအရ ယခင်စွမ်းအင်ဝန်ကြီးဌာနက အများဆုံးဖြစ်ပြီးတော့ ယခင်ဘဏ္ဍာရေးဝန်ကြီးဌာနက ဒုတိယအများဆုံး ဖြစ်ပါတယ်။ ယခင် စွမ်းအင်ဝန်ကြီးဌာနက ရယူထားတဲ့ ချေးငွေများဟာ လုပ်ငန်းစီမံကိန်းများအတွက် ရယူထားခြင်းဖြစ်ပြီး ယခင်ဘဏ္ဍာရေးဝန်ကြီးဌာနက ချေးငွေများအနက် ဝန်ကြီးဌာနရဲ့ စီမံကိန်းအတွက် သုံးစွဲခြင်းဟာ အနည်းငယ်သာဖြစ်ပြီးတော့ အဓိကချေးငွေများဟာ နိုင်ငံတော်ကိုယ်စား ဝန်ကြီးဌာနက တာဝန်ယူပေးဆပ်ပေးရတဲ့ ကိစ္စရပ်များအတွက် ဖြစ်ပါတယ်။ ၂၀၁၅-၂၀၁၆ ခု၊ ဘဏ္ဍာရေးနှစ်အတွင်းမှာ စာချုပ်ချုပ်ဆိုခဲ့တဲ့ ပြည်ပချေးငွေများဟာ ကမ္ဘာ့ဘဏ်၊ Exim Bank of India 1 JICA i Exim Bank of China i Italy i Exim Bank of Korea oplore:com အများစုဟာ သက်သာတဲ့ချေးငွေများ ဖြစ်ပါတယ်။ ၂၀၁၅-၂၀၁၆ ခု၊ ဘဏ္ဍာရေးနှစ်အတွင်း ချေးငွေ စာချုပ်ချုပ်ဆိုခဲ့တဲ့ ဝန်ကြီးဌာနများကတော့ ယခင်ပို့ဆောင်ရေးဝန်ကြီးဌာန၊ ယခင်ဆက်သွယ်ရေး၊ သတင်း အချက်အလက်နှင့် နည်းပညာဝန်ကြီးဌာန၊ ယခင် လျှပ်စစ်စွမ်းအားဝန်ကြီးဌာန၊ ယခင်ဘဏ္ဍာရေးဝန်ကြီး ဌာန၊ ပြည်ထဲရေးဝန်ကြီးဌာန၊ ယခင် လယ်ယာစိုက်ပျိုးရေးနှင့် ဆည်မြောင်းဝန်ကြီးဌာန၊ ယခင် မွေးမြူရေးနှင့် ရေလုပ်ငန်းနှင့် ကျေးလက်ဒေသဖွံ့ဖြိုးရေးဝန်ကြီးဌာန၊ ယခင် ရထားပို့ဆောင်ရေးဝန်ကြီး ဌာနနှင့် ဆောက်လုပ်ရေးဝန်ကြီးဌာနတို့ဖြစ်ပြီး အခြေခံအဆောက်အုံဖွံ့ဖြိုးတိုးတက်ရေး၊ လျှပ်စစ်ဓာတ်အား ရရှိရေး၊ လယ်ယာစိုက်ပျိုးရေးကဏ္ဍ ဖွံ့ဖြိုးတိုးတက်ရေး၊ လူထုအခြေပြု လုပ်ငန်းများအတွက် ရယူခဲ့ခြင်း ဖြစ်ပါတယ်။ လေးစားအပ်ပါသော နာယကကြီးခင်ဗျား။ ၃၁-၃-၂၀၁၆ ရက်နေ့မှာရှိတဲ့ ပြည်တွင်းကြွေးမြီ လက်ကျန် အခြေအနေဟာ အစိုးရငွေတိုက်စာချုပ် ကျပ် ၂,၆၁၄.၈ ဘီလီယံ၊ အစိုးရငွေတိုက်လက်မှတ် ကျပ် ၁၃,၁၀၉.၆ ဘီလီယံ ဖြစ်ပြီးတော့ စုစုပေါင်းကျပ် ၁၅,၇၂၄.၄ ဘီလီယံဖြစ်ပါတယ်။ မြန်မာနိုင်ငံတော်ဗဟိုဘဏ်သို့ အစိုးရငွေတိုက်လက်မှတ်များရောင်းချပြီးတော့ ချေးငွေယူခြင်းအတွက် တင်ရှိတဲ့ကြွေးမြီဟာ ကျပ် ၁၂,၄၄၄.၈ ဘီလီယံဖြစ်ပါတယ်။ မြန်မာနိုင်ငံတော်ဗဟိုဘဏ်ထံမှ ချေးယူခြင်းကို လျှော့ချနိုင်ဖို့အတွက် ၂၀၁၅ ခုနှစ်၊ ဇန်နဝါရီလကစပြီးတော့ အစိုးရငွေတိုက်လက်မှတ်များကို ဈေးပြိုင်စနစ်ဖြင့်ရောင်းချခြင်းကို စတင် ဆောင်ရွက်ခဲ့ပါတယ်။ ကြွေးမြီမှတ်တမ်းများကို နိုင်ငံတကာအဆင့်မီ ထားရှိနိုင်ရန်အတွက် စာရွက်စာတမ်း စနစ်ကနေ စာရွက်စာတမ်းမဲ့စနစ် (Scripless) သို့ ပြောင်းလဲနိုင်ရန်ကိုလည်း ၂၀၁၅-၂၀၁၆ ခု၊ ဘဏ္ဍာရေးနှစ် အတွင်းမှာ စတင်ဆောင်ရွက်ခဲ့ပါတယ်။ ၂၀၁၅-၂၀၁၆ ခု၊ ဘဏ္ဍာနှစ်အတွင်းမှာ ပြည်ထောင်စုအစိုးရ အပ်ငွေစာရင်း၏လိုငွေကို အသားတင် ဖြည့်ဆည်းမှုဟာ အစိုးရငွေတိုက်လက်မှတ်များ ဈေးပြိုင်စနစ်ဖြင့်ရောင်းချခြင်း ကျပ် ၅၅၆.၉ ဘီလီယံ၊ မြန်မာနိုင်ငံတော်ဗဟိုဘဏ်သို့ရောင်းချခြင်း ကျပ် ၂,၉၆၅.၉ ဘီလီယံ တို့ဖြစ်ပါတယ်။ အစိုးရငွေတိုက်စာချုပ် များကို Scripless စနစ် စတင်နိုင်ရန်အတွက် ၃၀-၁၁-၂၀၁၅ ရက်နေ့မှာ အရောင်းခေတ္တရပ်ဆိုင်းခဲ့သဖြင့် ရောင်းချခြင်းထက် ရွေးနုတ်ခြင်းကပိုများခဲ့ပါတယ်။ ဒါကြောင့် အသားတင်ဖြည့်ဆည်းမှုမှာ အနုတ်လက္ခဏာ ပေါ်ပေါက်ခဲ့ပါတယ်။ ၂၀၁၅-၂၀၁၆ ခု၊ ဘဏ္ဍာရေးနှစ်အတွင်းမှာ အသားတင်ဖြည့်ဆည်းမှုပမာဏဟာ ကျပ် ၃,၂၃ရ ဘီလီယံ ဖြစ်ပါတယ်။ ဖွဲ့စည်းပုံအခြေခံဥပဒေဇယား(၁)ပါ ပြဋ္ဌာန်းချက်အရ ပြည်တွင်းပြည်ပမှ ငွေချေးယူခြင်းကို ပြည်ထောင်စုကသာ ဆောင်ရွက်ခွင့်ရှိတဲ့အတွက်ကြောင့် ရန်ကုန်မြို့ရေပေးဝေရေးစီမံကိန်းအတွက် ဂျပန်နိုင်ငံ အပြည်ပြည်ဆိုင်ရာ ပူးပေါင်းဆောင်ရွက်ရေးအေဂျင်စီ (JICA)ထံက ချေးငွေရယူကာ မူလချေးငွေ စာချုပ်ပါ စည်းကမ်းသတ်မှတ်ချက်များနှင့်အညီ ပြည်ထောင်စုအစိုးရကိုယ်စား ရန်ကုန်မြို့တော်စည်ပင်သာယာရေး ကော်မတီကို ထပ်ဆင့်ချေးငွေထုတ်ချေးပေးခဲ့ပါတယ်။ ဒါကြောင့် ပြည်ထောင်စုရှိ ဌာန၊ အဖွဲ့အစည်းများ သာမက တိုင်းဒေသကြီး/ ပြည်နယ်မှာရှိတဲ့ အဖွဲ့အစည်းများရဲ့ ဒေသဖွံ့ဖြိုးရေးလုပ်ငန်းများအတွက် ပြည်ထောင်စုအစိုးရက တာဝန်ယူပြီးတော့ ချေးယူခဲ့ပြီးတော့ သက်ဆိုင်ရာ အဖွဲ့အစည်းသို့ ထပ်ဆင့် ငွေထုတ်ချေးခြင်းများကိုလည်း တည်ဆဲဥပဒေများနှင့်အညီ ဆောင်ရွက်ပေးလျက်ရှိကြောင်း တင်ပြအပ် ပါတယ်။ လေးစားအပ်ပါသော နာယကကြီးခင်ဗျား။ ပြည်သူ့ကြွေးမြီစီမံခန့်ခွဲမှု ဥပဒေနှင့်အညီ အစိုးရ၏ ကြွေးမြီဆိုင်ရာ နှစ်ပတ်လည်အစီရင်ခံစာကို နှစ်စဉ်ပုံမှန် အစီရင်ခံသွားမှာဖြစ်ပြီးတော့ ပြည်သူ့ကြွေးမြီ စီမံခန့်ခွဲမှုစနစ်ကို ပြည့်စုံကောင်းမွန်တဲ့ နိုင်ငံတကာအဆင့်မီစနစ် ဖြစ်ပေါ်လာစေဖို့ ကြိုးပမ်းဆောင်ရွက် သွားမှာ ဖြစ်ပါတယ်။ သို့ဖြစ်ပါ၍ စီမံကိန်းနှင့်ဘဏ္ဍာရေးဝန်ကြီးဌာနကပြုစု၍ ပြည်ထောင်စုအစိုးရအဖွဲ့၏ ခွင့်ပြုချက်ဖြင့်တင်ပြသည့် ၂၀၁၅-၂၀၁၆ ခု၊ ဘဏ္ဍာရေးနှစ် အစိုးရ၏ကြွေးမြီဆိုင်ရာ နှစ်ပတ်လည် အစီရင် ခံစာကို ပြည်သူ့ကြွေးမြီစီမံခန့်ခွဲမှုဥပဒေနှင့်အညီ ပြည်ထောင်စုလွှတ်တော်က ဆွေးနွေးသုံးသပ် မှတ်တမ်း တင်ပေးနိုင်ပါရန် လေးစားစွာ တင်ပြအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<title>အထက်ပါအစီရင်ခံစာနှင့်စပ်လျဉ်း၍ ပြည်သူ့ငွေစာရင်းပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာ(၅/၂၀၁၇)ကို ဖတ်ကြား တင်ပြခြင်းနှင့် လွှတ်တော်က ဆွေးနွေးစဉ်းစားရန် အဆိုတင်သွင်းခြင်း</title>
<speech type="speaker">အစီအစဉ်(၆) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အထက်ပါ ကြွေးမြီအစီရင်ခံစာအပေါ် ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထား မှတ်ချက် အစီရင်ခံစာ(၅/၂၀၁၇)ကို ဖတ်ကြားတင်ပြပြီး လွှတ်တော်က ဆွေးနွေးစဉ်းစားရန် အဆိုတင်သွင်းဖို့ ဖိတ်ခေါ်ပါတယ်။</speech>
<speech><mp id="1434">ဦးအောင်မင်း(ဒုတိယဥက္ကဋ္ဌ-၂၊ ပြည်သူ့ငွေစာရင်းပူးပေါင်းကော်မတီ)</mp>ပြည်ထောင်စုလွှတ်တော် နာယက၊ ပြည်သူ့လွှတ်တော်ဥက္ကဋ္ဌ၊ ဖိတ်ကြားထားသည့် ပြည်ထောင်စုအဆင့် အဖွဲ့အစည်းဝင်များ၊ ပြည်ထောင်စုလွှတ်တော်ကိုယ်စားလှယ်များနဲ့ ဧည့်သည်တော်များအားလုံးကို လေးစားစွာ ဂါရဝပြုပါတယ်။ ကျွန်တော်ကတော့ ဇလွန်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးအောင်မင်းဖြစ်ပြီး ပြည်သူ့ ငွေစာရင်းပူးပေါင်းကော်မတီ၏ တာဝန်ပေးအပ်ချက်အရ ပြည်သူ့ငွေစာရင်းပူးပေါင်းကော်မတီ၏ အစီရင်ခံစာအမှတ်စဉ်(၅/၂၀၁၇)ဖြစ်တဲ့ ၂၀၁၅-၂၀၁၆ ခု ဘဏ္ဍာရေးနှစ် အစိုးရ၏ကြွေးမြီဆိုင်ရာ နှစ်ပတ်လည် အစီရင်ခံစာအပေါ် လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာကို ဖတ်ကြားတင်ပြမှာ ဖြစ်ပါတယ်။ နာယကကြီးခင်ဗျာ။ ၂၀၁၅-၂၀၁၆ ခု၊ ဘဏ္ဍာရေးနှစ် အစိုးရ၏ကြွေးမြီဆိုင်ရာ နှစ်ပတ်လည် အစီရင် ခံစာကို ပြည်ထောင်စုအဆင့် အဖွဲ့အစည်းဝင်က ရှင်းလင်းတင်ပြသွားပြီးဖြစ်တဲ့အပြင် ပြည်သူ့ငွေစာရင်း ပူးပေါင်းကော်မတီ၏ အစီရင်ခံစာကိုလည်း ပြည်ထောင်စုလွှတ်တော်ကိုယ်စားလှယ်များသို့ ကြိုတင်ဖြန့်ဝေပြီး ဖြစ်တဲ့အတွက် အစီရင်ခံစာရဲ့ အရေးကြီးသောအချက်များကိုသာ ကောက်နုတ်တင်ပြခွင့်ပြုပါရန်နှင့် Power Point ဖြင့် ရှင်းလင်းတင်ပြခွင့်ပြုပါရန် ပန်ကြားအပ်ပါတယ်။ ၂၀၁၅-၂၀၁၆ ခု၊ ဘဏ္ဍာရေးနှစ် အစိုးရ၏ကြွေးမြီဆိုင်ရာနှစ်ပတ်လည် အစီရင်ခံစာနဲ့ ပတ်သက် ပြီးတော့ ၃၁-၃-၂၀၁၆ ရက်နေ့မှာ ပြည်ပကြွေးမြီစုစုပေါင်း အမေရိကန်ဒေါ်လာ ၉၅၃၀.၂၅၂ သန်း ရှိပါတယ်။ အဲဒီနှစ်အတွင်းမှာပဲ ကြွေးမြီထုတ်ယူသုံးစွဲမှုအား ပြည်ပကြွေးမြီ ထုတ်ယူသုံးစွဲမှုဟာ အမေရိကန်ဒေါ်လာ ၇၆၂.၄၃၃ သန်း ရှိပြီးတော့ ကြွေးမြီအရင်း ပြန်လည်ပေးဆပ်မှုဟာ ၃၃၄.၄၁၅ သန်း ရှိပါတယ်။ ပြည်တွင်းကြွေးမြီနဲ့ပတ်သက်ပြီးတော့ ၃၁-၃-၂၀၁၆ ရက်နေ့မှာ ပြည်တွင်းကြွေးမြီ အရပ်ရပ် ၁၅,၇၂၄.၄ ဘီလီယံရှိပါတယ်။ ၂၀၁၅-၂၀၁၆ ခု ဘဏ္ဍာရေးနှစ်အတွင်းမှာပဲ အစိုးရငွေတိုက်စာချုပ်များ ရောင်းချမှု၊ အစိုးရငွေတိုက်လက်မှတ်များ လေလံစနစ်ရောင်းချမှုနှင့် မြန်မာနိုင်ငံတော်ဗဟိုဘဏ်သို့ ရောင်းချခြင်း အပါအဝင် စုစုပေါင်းရောင်းချမှု တန်ဖိုးဟာ ဘီလီယံ ၅,၀၀၀.၁ ဖြစ်ပြီးတော့ အစိုးရငွေတိုက် စာချုပ်များ၊ ငွေတိုက်လက်မှတ်များ သက်တမ်းစေ့၍ ပြန်လည်ရွေးနုတ်ခြင်းဟာ ၁,၇၆၃.၁ ဘီလီယံ ဖြစ်တဲ့ အတွက် ၂၀၁၅-၂၀၁၆ ခုနှစ် ဘဏ္ဍာရေးနှစ်မှာ ပြည်တွင်းမှ အသားတင်ချေးယူမှုဟာ ကျပ် ၃,၂၃ရ ဘီလီယံ ဖြစ်ပါတယ်။ ၂၀၁၅-၂၀၁၆ ခုနှစ်အတွင်းမှာပဲ ဒီပြည်တွင်းပြည်ပ ချေးငွေများအတွက် ကျခံသုံးစွဲခဲ့ရတဲ့ အတိုး ငွေဟာ ၂၀၁၄-၂၀၁၅ ဘဏ္ဍာရေးနှစ်မှာ ၇၃၆.၃၀၆ ဘီလီယံရှိပြီးတော့ ၂၀၁၅-၂၀၁၆ မှာဆိုလို့ရှိရင်တော့ ၇၁၉.၄၈၄ ဘီလီယံရှိပါတယ်။ အဲဒီကြွေးမြီရဲ့ အတိုးရဲ့ အများစုဟာ ပြည်တွင်းကြွေးမြီအတွက်ဖြစ်ပြီးတော့ ပြည်တွင်းကြွေးမြီတွေအပေါ်မှာပေးရတဲ့ အတိုးစုစုပေါင်းဟာ ၆၃၈ ဘီလီယံဖြစ်ပြီး ပြည်ပကြွေးမြီကတော့ ၈၀.၆၉၂ ဘီလီယံပဲ အတိုးပေးခဲ့ရတာဖြစ်ပါတယ်။ လေ့လာတွေ့ရှိချက်နဲ့ သုံးသပ်ချက်များကို ဆက်လက်တင်ပြမှာ ဖြစ်ပါတယ်။ ဒီသုံးသပ်ချက်က အစီရင်ခံစာ စာမျက်နှာ ၈ မှာ ပါရှိတဲ့ ပြည်တွင်းပြည်ပချေးငွေရရှိမှု ပြည်တွင်းပြည်ပ ကြွေးမြီလက်ကျန်နဲ့ GDP အချိုး နှစ်အလိုက်ချေးယူငွေနဲ့ ရာခိုင်နှုန်းဆိုတဲ့ ဇယားများကို အခြေခံပြီးတော့ လေ့လာသုံးသပ် ထားတာဖြစ်တဲ့အတွက် စာမျက်နှာ ၈ နှင့် တိုက်ဆိုင်ပြီးတော့ လေ့လာသွားဖို့ ပန်ကြားအပ်ပါတယ်။ ၂၀၁၁-၂၀၁၂ ကနေပြီး ၂၀၁၅-၂၀၁၆ ဘဏ္ဍာရေးနှစ်အထိ ၅ နှစ်တာ ကာလအတွင်းမှာ ဖြစ်ပေါ်ခဲ့တဲ့ ပြည်တွင်း/ပြည်ပကြွေးမြီအခြေအနေများနဲ့ပတ်သက်ပြီးတော့ အောက်ပါအတိုင်း သုံးသပ်တွေ့ရှိရမှာ ဖြစ်ပါတယ်။ နံပါတ်(က) ၅ နှစ်အတွင်းစုစုပေါင်း ချေးယူငွေဟာ ကျပ် ၉,၃၇၁.၀၃၄ ဘီလီယံရှိခဲ့ပြီးတော့ အဲဒီမှာ ပြည်ပချေးငွေ ကျပ် ၁,၉၂၆.၄၆၅ ဘီလီယံ (၂၀.၅၆ ရာခိုင်နှုန်း)နဲ့ ပြည်တွင်းချေးယူငွေဟာ ကျပ် ၇,၄၄၄.၅၆၉ ဘီလီယံ ၊ စုစုပေါင်းချေးယူငွေရဲ့ ၇၉.၄၄ ရာခိုင်နှုန်း ရှိပါတယ်။ ပြည်တွင်းချေးယူငွေကျပ် ၇,၄၄၄.၅၆၉ ဘီလီယံမှာ နိုင်ငံတော်အပ်ငွေစာရင်းရဲ့ လိုငွေကိုဖြည့်ဆည်းပေးရန် အစိုးရငွေတိုက်စာချုပ်များ၊ အစိုးရ ငွေတိုက်လက်မှတ်များ ရောင်းချခြင်းဖြစ်ပြီးတော့ ၎င်းအနက်ကျပ် ၅,၄၇၆.၅၄၄ ဘီလီယံ (၇၃.၅၆ ရာခိုင်နှုန်း) ဟာ ငွေတိုက်လက်မှတ်များကို မြန်မာနိုင်ငံတော်ဗဟိုဘဏ်သို့ ရောင်းချခြင်း၊ တစ်နည်းအားဖြင့် မြန်မာ နိုင်ငံတော်ဗဟိုဘဏ်ကနေ ငွေချေးယူခြင်းပဲ ဖြစ်ပါတယ်။ (ဂ) ၂၀၁၅-၂၀၁၆ ခု ဘဏ္ဍာရေးနှစ်အတွင်း ပြည်တွင်း/ပြည်ပအသားတင်ချေးယူရငွေသည် ကျပ် ၄,၀၀၅.၂၁၀ ဘီလီယံဖြစ်ပေါ်ခဲ့ပါတယ်။ ဒါဟာ ၅ နှစ်တာ ကာလအတွင်း အများဆုံးချေးယူငွေဖြစ်ပြီးတော့ ၅ နှစ်စုစုပေါင်းချေးယူငွေရဲ့ ၄၃ ရာခိုင်နှုန်း ရှိနေတာကို တွေ့ရမှာဖြစ်ပါတယ်။ အဲဒီအပြင် ၂၀၁၅-၂၀၁၆ ခုဘဏ္ဍာရေးနှစ် ပြည်ထောင်စုရဲ့ ရငွေနဲ့ နှိုင်းယှဉ်မယ်ဆိုရင်လည်း ရငွေရဲ့ ၂၄ ရာခိုင်နှုန်းအထိ ချေးယူခဲ့ရတာကို တွေ့ရှိရမှာဖြစ်ပါတယ်။ အဆင့်ဆင့်ချေးယူနေမှုကြောင့် ၅ နှစ် အတွင်းမှာ ပြည်တွင်း/ပြည်ပကြွေးမြီလက်ကျန်တွေဟာ နှစ်စဉ်တိုးတက်နေတဲ့အတွက် ၂၀၁၅-၂၀၁၆ ခု ဘဏ္ဍာရေးနှစ် မတ်လ ၃၁ ရက်နေ့ စာရင်းအရ ပြည်တွင်းပြည်ပကြွေးမြီလက်ကျန်ဟာ ကျပ် ၂၇.၉၇၀ ဘီလီယံ ဖြစ်ပြီး ကြွေးမြီနဲ့ ဂျီဒီပီအချိုးဟာ ၃၈.၁ ရာခိုင်နှုန်းဖြစ်ပါတယ်။ ကမ္ဘာ့ဘဏ်နဲ့ အပြည်ပြည်ဆိုင်ရာငွေကြေးရန်ပုံငွေအဖွဲ့တို့က သက်မှတ်ထားတဲ့ Country Policy and Institutional Assessment (CPIA) Score 329 330 33 wuos saadę o@66828:01:6303 နိုင်ငံအတွက် ပြည်ပကြွေးမြီနှင့် ဂျီဒီပီအချိုးဟာ ၃၀ ရာခိုင်နှုန်းထက်မကျော်ရန်၊ နောက်တစ်ခါ ပြည်တွင်း ပြည်ပကြွေးမြီနှစ်ရပ်ပေါင်းနဲ့ ဂျီဒီပီအချိုးဟာ ၃၈ ရာခိုင်နှုန်းထက် မကျော်ရန်ဟု စံသတ်မှတ်ချက်ထား ပါတယ်။ ၂၀၁၅-၂၀၁၆ ခုနှစ် စာရင်းအရ မြန်မာနိုင်ငံရဲ့ ပြည်တွင်း/ပြည်ပကြွေးမြီနဲ့ ဂျီဒီပီအချိုးဟာ စံသတ်မှတ်ချက်ထက် အနည်းငယ်ပိုမိုနေတာကို တွေ့ရှိရမှာဖြစ်ပြီးတော့ အထူးသဖြင့် ပြည်တွင်းကြွေးမြီနှင့် ဂျီဒီပီအချိုးမြင့်မားမှုကြောင့်ဖြစ်ကြောင်း သုံးသပ်ရရှိပါတယ်။ နာယကကြီးခင်ဗျာ။ ပြည်သူ့ငွေစာရင်းပူးပေါင်းကော်မတီ၏ သဘောထားမှတ်ချက်များကို ဆက်လက်တင်ပြသွားမှာဖြစ်ပါတယ်။ သဘောထားမှတ်ချက်(၁) ၂၀၁၅-၂၀၁၆ ခု၊ ဘဏ္ဍာရေးနှစ်အတွင်း ပြည်ထောင်စုအစိုးရအဖွဲ့သည် ပြည်တွင်းပြည်ပချေးငွေ ၂ ရပ်ပေါင်း ကျပ် ၅,၇၆၈.၂ ဘီလီယံ ချေးယူခဲ့ ပါတယ်။ ၂၀၁၅ ခုနှစ်၊ ပြည်ထောင်စုရဲ့ ဘဏ္ဍာငွေအရအသုံးဆိုင်ရာ ပြဋ္ဌာန်းချက်အရ ချေးယူခွင့်ဟာ ကျပ်ဘီလီယံ ၃,၉၀၀ ဖြစ်ပါတယ်။ ဒါကြောင့် ချေးယူခွင့်ပြုထားတဲ့ငွေထက် ကျပ် ၁,၈၆၈.၂ ဘီလီယံ ပိုမို ချေးယူခဲ့ကြောင်း တွေ့ရှိရပါတယ်။ ဒီကိစ္စနဲ့စပ်လျဉ်းပြီး နောင်ပြည်ထောင်စုအစိုးရအဖွဲ့အနေနဲ့ ငွေချေးယူမှု များတွင် ဥပဒေပြဋ္ဌာန်းချက်များနှင့်အညီ တိကျစွာ လိုက်နာဆောင်ရွက်သွားရန်လိုအပ်ကြောင်း သဘောထား မှတ်ချက် ပြုရခြင်းပဲဖြစ်ပါတယ်။ ၂၀၁၅-၂၀၁၆ ခု ဘဏ္ဍာရေးနှစ်အတွင်း ပြည်ထောင်စုအစိုးရအဖွဲ့က ချေးယူခဲ့တဲ့ ပြည်တွင်း/ ပြည်ပချေးယူငွေစာရင်းကို အသေးစိတ်တင်ပြထားခြင်း ဖြစ်ပါတယ်။ ပြည်တွင်းချေးငွေကျပ်ဘီလီယံ ၅,၀၀၁ ဘီလီယံမှာ အစိုးရငွေတိုက်စာချုပ်များရောင်းချခြင်း ၈၀၉ ဘီလီယံ၊ အစိုးရငွေတိုက်လက်မှတ်မှာ လေလံ စနစ်နဲ့ရောင်းချခြင်း ၁,၁၂၅ ဘီလီယံနဲ့ ဗဟိုဘဏ်သို့ရောင်းချခြင်း ၂.၉၆၅.၉ ဘီလီယံ၊ စုစုပေါင်း ၄,၁၉၀.၉ ဘီလီယံရှိပါတယ်။ ပြည်ပချေးယူငွေဟာ ၇၆၈.၁ ဘီလီယံ ဖြစ်ပါတယ်။ ဒါဟာ US$ ၇၆၂.၄၃၃ သန်းနဲ့ညီမျှတဲ့ ငွေကျပ်ဖြစ်ပါတယ်။ ဒါကြောင့် ၂၀၁၅-၂၀၁၆ ခုနှစ်အတွင်းမှာ စုစုပေါင်းချေးယူငွေဟာ ၅,၇၆၈.၂ ဘီလီယံ ဖြစ်ပါတယ်။ အစိုးရအဖွဲ့ရဲ့ ငွေချေးယူခြင်းဆိုင်ရာ ဥပဒေပြဋ္ဌာန်းချက်များကို ကောက်နုတ်တင်ပြထားခြင်း ဖြစ်ပါတယ်။ (၁) ပြည်သူ့ကြွေးမြီစီမံခန့်ခွဲမှုဥပဒေအခန်း(၅) ပုဒ်မ ၁၅ ကောက်နုတ်ချက်ပါ။ အစိုးရအဖွဲ့က ငွေချေးယူခြင်းသည် ပြည်ထောင်စုလွှတ်တော်က အတည်ပြုထားသည့် ပြည်ထောင်စု၏ဘဏ္ဍာငွေအရအသုံး ဆိုင်ရာ ဥပဒေနှင့် ပြည်ထောင်စု၏ နောက်ထပ်ဘဏ္ဍာငွေခွဲဝေသုံးစွဲရေးဥပဒေတွင် သတ်မှတ်ဖော်ပြသည့် ပမာဏ အတွင်းဖြစ်ရမည်။ (၂) ၂၀၁၅ ခုနှစ်၊ ပြည်ထောင်စု၏ဘဏ္ဍာငွေအရအသုံးဆိုင်ရာဥပဒေ အခန်း(၂) ပုဒ်မ ၁၂။ ၂၀၁၅ ခုနှစ်၊ ဧပြီလ ၁ ရက်နေ့မှ ၂၀၁၆ ခုနှစ်၊ မတ်လ ၃၁ ရက်နေ့ ကုန်ဆုံးသည့် ဘဏ္ဍာရေးနှစ် အတွင်း ဤအခန်းအရ ငွေချေးစာချုပ်များ ချုပ်ဆိုပြီးနောက် အမှန်တကယ် ချေးယူရရှိသည့် ငွေစုစုပေါင်းသည် ကျပ်သန်းပေါင်း သုံးဆယ့်ကိုးသိန်းထက်မပိုစေရ။ ဤကိစ္စရပ်တွင် ပြည်တွင်းပြည်ပချေးယူခြင်း နှစ်ရပ် စလုံး အကျုံးဝင်သည်လို့ ပြဋ္ဌာန်းထားပါတယ်။ ကျပ်သန်းပေါင်း ၃၉ သိန်းသည် ကျပ် ဘီလီယံ ၃,၉၀၀ ဖြစ်ပါတယ်။ ဒီလိုပြဋ္ဌာန်းချက်တွေအရ အစိုးရအဖွဲ့အနေဖြင့် ထုတ်ပြန်ထားတဲ့ တည်ဆဲဥပဒေများကို လိုက်နာရမှာ ဖြစ်ပါတယ်။ ဥပဒေက ကျပ် ၃,၉၀၀ ဘီလီယံ ချေးယူခွင့်ပြုထားသော်လည်း တကယ်လက်တွေ့ ချေးယူမှုဟာ ၅,၇၆၈.၂ ဘီလီယံ ဖြစ်တဲ့အတွက် နောင်တွင်ဥပဒေပြဋ္ဌာန်းချက်များကို တိကျစွာ လိုက်နာကျင့်သုံးဖို့ သဘောထားမှတ်ချက် ပြုရခြင်းပဲဖြစ်ပါတယ်။ သဘောထားမှတ်ချက်(၃)။ ပြည်ထောင်စုအစိုးရအဖွဲ့အနေဖြင့် နိုင်ငံတော်ရဲ့ ကြွေးမြီဝန်ထုပ်ဝန်ပိုး တွေ မကြီးမားစေဖို့ ဘတ်ဂျက်လိုငွေကို ဂျီဒီပီရဲ့ ၅ ရာခိုင်နှုန်းထက် ကျော်လွန်ခြင်းမရှိစေရန် ဒါထိန်းသိမ်း ဆောင်ရွက်လျက်ရှိပါတယ်။ ဒီနေရာမှာ ဘတ်ဂျက်လိုငွေနဲ့ ဂျီဒီပီအချိုး ၅ ရာခိုင်နှုန်းတွက်ချက်မှုသည် နိုင်ငံတကာကလက်ခံထားတဲ့ ဆန်းစစ်ချက်ကိုအခြေခံသည့် Analytical Method အရ တွက်ချက်ရရှိ သည့် လိုငွေနဲ့ ဂျီဒီပီအချိုး ဖြစ်သင့်ပါကြောင်း သဘောထားမှတ်ချက်ပြုအပ်ပါတယ်။ ဘတ်ဂျက်လိုငွေနဲ့ဂျီဒီပီအချိုး တွက်ချက်မှုကို နှိုင်းယှဉ်တင်ပြထားခြင်းဖြစ်ပါတယ်။ အခြေခံသုံးစွဲ ထားတဲ့ ကိန်းဂဏန်းတွေကတော့ ၂၀၁၇-၂၀၁၈ ခု ဘဏ္ဍာရေးနှစ်အတွင်း ပြည်ထောင်စုအရအသုံးဆိုင်ရာ ဥပဒေဖြင့် ပြဋ္ဌာန်းထားတဲ့ ဘတ်ဂျက်ခွင့်ပြု ငွေတွေပဲဖြစ်ပါတယ်။ Accounting Method နဲ့တွက်ချက် တဲ့အခါမှာ လိုငွေနဲ့ ဂျီဒီပီအချိုးဟာ ၄.၃ရ ရာခိုင်နှုန်းဖြစ်ပေမယ့် Analytical Method အရ တွက်ချက် မယ်ဆိုလို့ရှိရင် လိုငွေနဲ့ ဂျီဒီပီအချိုးဟာ ၅.၇၈ ရာခိုင်နှုန်းဖြစ်ပါတယ်။ ဒါကြောင့်နိုင်ငံတော်အနေဖြင့် ကြွေးမြီ တွေကို ရငွေအဖြစ်ထည့်သွင်းတွက်ချက်ခြင်းမပြုတဲ့၊ ထည့်သွင်းမစဉ်းစားတဲ့ Analytical Method အရ တွက်ချက်ရရှိတဲ့ လိုငွေနဲ့ ဂျီဒီပီအချိုသာလျှင်ဖြစ်သင့်ပါကြောင်း သဘောထားမှတ်ချက်ပြုရခြင်း ဖြစ်ပါတယ်။ သဘောထားမှတ်ချက်(၃)။ ဘတ်ဂျက်လိုငွေဖြည့်ဆည်းမှုနဲ့ပတ်သတ်ပြီးတော့ ပြည်တွင်းချေးယူမှု အထူးသဖြင့် အစိုးရငွေတိုက်လက်မှတ်များကို ဗဟိုဘဏ်သို့ ရောင်းချခြင်းဖြင့် ချေးယူမှုကို လျှော့ချ ဆောင်ရွက်သွားသင့်ပါကြောင်း သဘောထားမှတ်ချက်ပြု အပ်ပါတယ်။ ဒီနေရာမှာ ဖြည့်စွက်တင်ပြရမယ့် ဆိုလို့ရှိရင် ပြည်ထောင်စုအစိုးရအဖွဲ့အနေဖြင့် ၂၀၁၆-၂၀၁ရ ခုနှစ်မှာ ဘတ်ဂျက်လိုငွေရဲ့ ၄၀ ရာခိုင်နှုန်း ကိုပဲ ဗဟိုဘဏ်ကို ငွေတိုက်လက်မှတ်ရောင်းပြီး ချေးယူဖို့လျာထားဆောင်ရွက်ခဲ့သလို အခု ၂၀၁၇-၂၀၁၈ မှာလည်း ဗဟိုဘဏ်ရဲ့ ချေးယူမှုကို လိုငွေရဲ့ ၃၀ ရာခိုင်နှုန်းအထိ လျှော့ချလျာထားပြီးတော့ ဆောင်ရွက်မယ် ဆိုတာလည်း တင်ပြထားပြီးဖြစ်ပါတယ်။ အဲဒီတော့ ဗဟိုဘဏ်ရဲ့ ချေးယူမှုကို ဘာကြောင့်လျှော့ချရမလဲ ဆိုရင် အချက်(၂)ချက်ရှိပါတယ်။ နံပါတ်(၁)ကတော့ ၃၁-၃-၂၀၁၆ ရက်နေ့မှာရှိတဲ့ အစိုးရရဲ့ ပြည်တွင်း ပြည်ပကြွေးမြီနှင့် GDP အချိုးဟာ သတ်မှတ်ချက်က အောက်ပါအတိုင်း ကျော်လွန်နေခြင်းဟာ အဓိက ကတော့ ပြည်တွင်းချေးငွေနှင့် GDP အချိုး မြင့်မားနေခြင်းကြောင့်ပဲဖြစ်ပါတယ်။ CPIA Score အရ သတ်မှတ်ထားတာ ၃၈ ရာခိုင်နှုန်းပါ။ အဲဒီမှာ ပြည်ပချေးငွေအတွက်ကိုတော့ ၃၀ ရာခိုင်နှုန်း သတ်မှတ်ပြီး ပြည်တွင်းကြွေးမြီအတွက်ကိုတော့ ရာခိုင်နှုန်းသတ်မှတ်ခြင်းမရှိပါ။ သို့သော်လည်း Thrashold အနေနဲ့ ၈ ရာခိုင်နှုန်းလို့ အကြမ်းဖျင်းသတ်မှတ်လို့ရပါတယ်။ နှစ်ရပ်ပေါင်းကို ၃၈ ရာခိုင်နှုန်းထက်မကျော်ဖို့ သတ်မှတ်ထားခြင်းဖြစ်ပါတယ်။ ၃၁-၃-၂၀၁၆ ရက်နေ့မှာရှိတဲ့ ကြွေးမြီနှင့် GDP အချိုးဟာ ပြည်ပ ကြွေးမြီမှာ ၁၆.ရ ရာခိုင်နှုန်းပဲ ရှိပေမယ့်လည်း ပြည်တွင်းကြွေးမြီအနေနဲ့ ၂၁.၄ ရာခိုင်နှုန်းအထိ ရှိနေတဲ့ အတွက် ကျွန်တော်တို့ဟာ ပြည်တွင်းကြွေးမြီကို အထူးသဖြင့် ဗဟိုဘဏ်ကချေးယူခြင်းကို လျှော့ချဖို့ သဘောထားမှတ်ချက်ပြုရခြင်း ဖြစ်ပါတယ်။ အဲဒီအပြင် နောက်အကြောင်းတစ်ချက်ကတော့ ဗဟိုဘဏ်ကချေးယူခြင်းကို ၂၀၁၅-၂၀၁၆ ခုနှစ်၊ ဘဏ္ဍာရေးနှစ်၊ တစ်နည်းအားဖြင့် ၃၁-၃-၂၀၁၆ ရက်နေ့အထိ ၄ ရာခိုင်နှုန်းပဲ အတိုးငွေပေးရပါတယ်။ ဒါပေမယ့် ၂၀၁၆-၂၀၁ရ ဘဏ္ဍာရေးနှစ်၊ တစ်နည်းအားဖြင့် ဧပြီလ ၁ ရက်နေ့ ၂၀၁၆ ကနေစပြီးတော့ ဗဟိုဘဏ်ကချေးယူတဲ့ငွေကိုလည်း အစိုးရငွေတိုက်လက်မှတ်များကို လေလံတင်ရောင်းချရာမှာ ရရှိတဲ့ Average Market Auction Rate နှင့် ပေးချေရမှာဖြစ်ပါတယ်။ လက်ရှိနှုန်းတွေအရ အတိုးနှုန်း ရ ရာခိုင်နှုန်း ကနေ ၈.၂ ရာခိုင်နှုန်းအထိ ရှိတဲ့အတွက် ၂၀၁၅-၂၀၁၆ မတိုင်မီ ရှေ့နှစ်တွေမှာပေးခဲ့ရတဲ့ ၄ ရာခိုင်နှုန်းနဲ့ စာရင် ၂ ဆနီးပါး ကျွန်တော်တို့ ပေးနေရမှာဖြစ်ပါတယ်။ ဒါကြောင့် ဗဟိုဘဏ်ရဲ့ ချေးယူမှုကို လျှော့ချဖို့ သဘောထားမှတ်ချက် ပြုရခြင်းဖြစ်ပါတယ်။ သဘောထားမှတ်ချက်(၄) ဖြစ်ပါတယ်။ ၂၀၁၆ ခုနှစ်၊ ဘဏ္ဍာရေးနှစ် အစိုးရရဲ့ ကြွေးမြီဆိုင်ရာ နှစ်ပတ်လည်အစီရင်ခံစာနှင့် ပတ်သက်ပြီးတော့ အစီရင်ခံစာမှာ ဖော်ပြတဲ့အချက်တွေကို ပြည့်စုံဖို့ တင်ပြခြင်း ဖြစ်ပါတယ်။ ပြည်ထောင်စုအဆင့် အဖွဲ့အစည်းဝင်ကတော့ ဒါပထမဆုံးအကြိမ် ပို့ရတဲ့၊ ပေးပို့တဲ့ အစီရင်ခံစာ ဖြစ်ပါတယ်လို့လည်း တင်ပြထားပါတယ်။ သို့သော် ပြည်သူ့ငွေစာရင်းပူးပေါင်းကော်မတီအနေနဲ့ မိမိရဲ့ တွေရှိမှုကို တင်ပြခြင်းဖြစ်ပါတယ်။ အစိုးရရဲ့ကြွေးမြီဆိုင်ရာ နှစ်ပတ်လည်အစီရင်ခံစာနှင့် ပတ်သက်ပြီးတော့ ပြည်သူ့ ကြွေးမြီစီမံခန့်ခွဲမှုဥပဒေအခန်း ၁၁ ပုဒ်မ ၃ရ ပါ ပြဋ္ဌာန်းချက်အရ အောက်ပါအချက်တွေကို အကျိုးအကြောင်း ရှင်းလင်းချက်များနှင့် ပိုမိုပြည့်စုံစွာ ဖော်ပြသင့်ကြောင်း သဘောထားမှတ်ချက်ပြုခြင်း ဖြစ်ပါတယ်။ အစိုးရကြွေးမြီစီမံခန့်ခွဲမှုဆိုင်ရာ ဆောင်ရွက်ချက်များ၊ အစိုးရ၏အာမခံချက်များနှင့် အစိုးရမှငွေထုတ် ချေးခြင်းများ၊ (ခ) ကြွေးမြီစီမံခန့်ခွဲမှု မဟာဗျူဟာဆိုင်ရာရည်ရွယ်ချက်နှင့် အခြေခံသဘောတရားများ၊ (ဂ) ကြွေးမြီစီမံခန့်ခွဲမှုမဟာဗျူဟာဆိုင်ရာ ရည်မှန်းချက်များ အောင်မြင်စေရန် အထောင်အကူပြုခဲ့သည့် ကြွေးမြီ စီမံခန့်ခွဲမှုမဟာဗျူဟာ သတင်းအချက်အလက်များနှင့် ယင်းသတင်းအချက်အလက်များကို အသုံးပြု ပြီးတော့ ဘဏ္ဍာရေးနှစ်အတွင်း ကြွေးမြီစီမံဆောင်ရွက်မှု အခြေအနေများ၊ (ဃ) ပေးချေရန်ပျက်ကွက် နိုင်ဖွယ်ရှိတဲ့ အခြေအနေများကို ချေးငွေအမျိုးအစားအလိုက် သတ်မှတ်ဖော်ပြမှုတွေပါဝင်တဲ့ ထုတ်ချေးငွေ တွေနဲ့ ထပ်ဆင့်ထုတ်ချေးငွေအားလုံးရဲ့စာရင်းနှင့် နိုင်ငံတော်က အာမခံပေးထားတဲ့ အာမခံချက်များ အားလုံးရဲ့စာရင်း စတဲ့အချက်တွေကို ပြည့်စုံစွာ ရှင်းလင်းချက်များနှင့်တကွ ပိုမိုပြည့်စုံစွာ ဖော်ပြဖို့ သဘောထားမှတ်ချက်ပြုရခြင်း ဖြစ်ပါတယ်။ သဘောထားမှတ်ချက်(၅) ဖြစ်ပါတယ်။ ၂၀၁၅-၂၀၁၆ ခု၊ ဘဏ္ဍာရေးနှစ် အစိုးရ၏ ကြွေးမြီ ဆိုင်ရာ နှစ်ပတ်လည်အစီရင်ခံစာကို ပိုမိုပြည့်စုံစေရန်နှင့် သတင်းအချက်အလက် ကိန်းဂဏန်းများကို နှိုင်းယှဉ်ပြတဲ့ ဇယားတွေ၊ ဘားချပ်၊ ပါရာဂရပ် စသည်တို့နှင့် ရှင်းလင်းဖော်ပြသင့်ပါကြောင်းနှင့် အစီရင်ခံစာ တစ်ခုလုံးရဲ့ အနှစ်ချုပ်တင်ပြချက်ကိုလည်း ဖော်ပြသင့်ပါကြောင်း သဘောထားမှတ်ချက်ပြုထား ခြင်းပင် ဖြစ်ပါတယ်။ သဘောထားမှတ်ချက်(၆)။ ၂၀၁၅ ခုနှစ်အတွင်းမှာ ၂၀၁၅-၂၀၁၆ ခု ဘဏ္ဍာရေးနှစ်အတွင်းမှာ နိုင်ငံအဖွဲ့အစည်းအလိုက် ချေးငွေစာချုပ်ချုပ်ဆိုမှု နိုင်ငံ ၆ နိုင်ငံက လုပ်ငန်းစီမံကိန်း ၁၆ ရပ်အတွက် US$ ၂၃၆၆.၃၆၆ တန်ဖိုးရှိတဲ့ ချေးငွေစာချုပ် ၁၆ ခုချုပ်ဆိုခဲ့ပါတယ်။ ဒါပေမယ့်လည်း တချို့ စာချုပ်တွေနဲ့ ပတ်သက်ပြီး လုပ်ငန်းအကောင်အထည်ဖော်မှုမရှိသေးတဲ့ စီမံကိန်းတွေကို တွေ့ရှိရတဲ့အတွက် ချေးငွေ များကို စာချုပ်ချုပ်ဆိုပြီးတဲ့နောက်မှာ ထိထိရောက်ရောက် အလျင်အမြန် ဆောင်ရွက်ရန်နှင့် လုပ်ငန်းတွေ ဆောင်ရွက်တဲ့နေရာမှာလည်း တာဝန်ယူမှု၊ တာဝန်ခံမှုတို့ဖြင့် ဆောင်ရွက်ရန် အထူးလိုအပ်ပါကြောင်း သဘောထားမှတ်ချက် ပြုရခြင်းဖြစ်ပါတယ်။ လေးစားရပါသော ပြည်ထောင်စုလွှတ်တော် နာယကကြီးနှင့် ပြည်ထောင်စုလွှတ်တော် ကိုယ်စားလှယ်များခင်ဗျား။ ကျွန်တော် ဖတ်ကြားတင်သွင်းခဲ့သော ၂၀၁၅-၂၀၁၆ ခု ဘဏ္ဍာရေးနှစ် အစိုးရ၏ ကြွေးမြီဆိုင်ရာနှစ်ပတ်လည် အစီရင်ခံစာအပေါ် ပြည်သူ့ငွေစာရင်းပူးပေါင်းကော်မတီ၏ လေ့လာတွေ့ရှိချက် နှင့် သဘောထားမှတ်ချက် အစီရင်ခံစားအား ပြည်ထောင်စုလွှတ်တော်ဆိုင်ရာ နည်းဥပဒေပုဒ်မ ၁၀၄(ဂ) အရ ပြည်ထောင်စုလွှတ်တော်က ဆွေးနွေးစဉ်းစားပေးပါရန် အဆိုတင်သွင်းအပ်ပါတယ်။ ကျေးဇူးတင်ပါတယ် ခင်ဗျား။</speech>
<title>အဆိုပါအစီရင်ခံစာနှင့်စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ်ရှိပါက အမည်စာရင်းတင်သွင်းနိုင်ကြောင်း ကြေညာခြင်း</title>
<speech type="speaker">အစီအစဉ်(၇) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်ထောင်စု အစိုးရအဖွဲ့ကပေးပို့ထားတဲ့ ကြွေးမြီအစီရင်ခံစာနဲ့ ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက် အစီရင်ခံစာမိတ္တူကို လွှတ်တော်ကိုယ်စားလှယ်များထံ ဖြန့်ဝေထားပါတယ်။ အစီရင်ခံစာနဲ့စပ်လျဉ်းပြီး ပြည်ထောင်စုလွှတ်တော်ဆိုင်ရာ နည်းဥပဒေ ၁၀၄ နည်းဥပဒေခွဲ(ဃ)၊ (င)တို့နဲ့အညီ ဆွေးနွေးလိုတဲ့ လွှတ်တော် ကိုယ်စားလှယ်ရှိပါက ၃၀-၅-၂၀၁ရ ရက်(အင်္ဂါနေ့) ညနေ ၄ နာရီ (၁၆၀၀ နာရီ) နောက်ဆုံးထားပြီး ပြည်ထောင်စု လွှတ်တော်ရုံး ညွှန်ကြားရေးမှူးချုပ်ထံ အမည်စာရင်းတင်သွင်းနိုင်ကြောင်း ကြေညာပါတယ်။</speech>
</report>
</section>
<section value="Bill">
<bill>
<title>လွှတ်တော်နှစ်ရပ်သဘောကွဲလွဲသော မြန်မာ့ပိုင်နက်ပင်လယ်နှင့် ပင်လယ်ဇုန်များဥပဒေကြမ်းနှင့် စပ်လျဉ်း၍ ဥပဒေကြမ်းပူးပေါင်းကော်မတီ၏ ထပ်မံလေ့လာတွေ့ရှိချက်နှင့်သဘောထား မှတ်ချက်အစီရင်ခံစာကို ဖတ်ကြားတင်ပြခြင်းနှင့် လွှတ်တော်၏ သဘောထားရယူခြင်း</title>
<speech type="speaker">အစီအစဉ်(၈) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ လွှတ်တော် နှစ်ရပ်သဘောကွဲလွဲတဲ့ မြန်မာ့ပိုင်နက်ပင်လယ်နှင့် ပင်လယ်ဇုန်များဥပဒေကြမ်းနဲ့စပ်လျဉ်းပြီး ဥပဒေကြမ်း ပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာကို ၁၃-၂-၂၀၁ရ ရက်မှ ကျင်းပပြုလုပ်တဲ့ ပြည်ထောင်စုလွှတ်တော် စတုတ္ထပုံမှန်အစည်းအဝေး ဆဋ္ဌမနေ့မှာ လွှတ်တော်သို့ ပထမအကြိမ် ဖတ်ကြားတင်ပြခဲ့ပြီး ယင်းအစီရင်ခံစာအပေါ် ဆွေးနွေးမယ့် လွှတ်တော်ကိုယ်စားလှယ် အမည်စာရင်း တောင်းခံခဲ့ပါတယ်။ ယင်းအစီရင်ခံစာအပေါ် ဆွေးနွေးလိုတဲ့ လွှတ်တော်ကိုယ်စားလှယ်နှစ်ဦး အမည်စာရင်း ကိုလည်း လက်ခံရရှိထားပါတယ်။ သို့သော်လည်း အဆိုပါဥပဒေကြမ်းနဲ့စပ်လျဉ်းပြီး မြန်မာနိုင်ငံက အတည်ပြုဝင်ရောက်ထားတဲ့ United Nations Convention on the Law of the Sea (UNCLOS)1 Q22sqodąp:. ညီညွတ်ဆီလျော်မှုရှိစေဖို့၊ ဥပဒေအရေးအသားများမှာ ပိုမိုထိရောက်ပြည့်စုံပြီး လွမ်းခြုံနိုင်စေဖို့နဲ့ မြန်မာစာ အရေးအသားအသုံးအနှုန်းများ မှန်ကန်ဆီလျော်မှုရှိစေဖို့အတွက် ဥပဒေကြမ်းပူးပေါင်းကော်မတီအနေနဲ့ သက်ဆိုင်ရာဌာန၊ အဖွဲ့အစည်းများနဲ့ ထပ်မံဆွေးနွေးညှိနှိုင်းမှုများ ပြုလုပ်ခဲ့ပြီး လွှတ်တော်နှစ်ရပ် သဘော ကွဲလွဲတဲ့ အချက်များအပြင် ထပ်မံပြင်ဆင်ဖြည့်စွက်မှုများ ဆောင်ရွက်ထားပါတယ်။ အထက်ပါ ဆွေးနွေးညှိနှိုင်းချက်များအရ မြန်မာ့ပိုင်နက်ပင်လယ်နှင့် ပင်လယ်ဇုန်များဥပဒေကြမ်း နဲ့စပ်လျဉ်းပြီး လေ့လာတွေ့ရှိချက်နှင့် သဘောထားမှတ်ချက် အစီရင်ခံစာကို ဥပဒေကြမ်းပူးပေါင်းကော်မတီက လွှတ်တော်သို့ ထပ်မံဖတ်ကြားတင်ပြဖို့ ဖိတ်ခေါ်ပါတယ်။</speech>
<speech><mp id="136">ဒေါက်တာမြတ်ဉာဏစိုး(အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>လေးစားအပ် ပါသော ပြည်ထောင်စုလွှတ်တော် နာယကကြီး၊ ပြည်သူ့လွှတ်တော်ဥက္ကဋ္ဌကြီး အမှူးပြုတဲ့ ပြည်ထောင်စု လွှတ်တော် ကိုယ်စားလှယ်တော်ကြီးများအားလုံးနဲ့တကွ ဒီကနေ့အစည်းအဝေးကို ကြွရောက်လာတဲ့ ဖိတ်ကြားထားတဲ့ ပုဂ္ဂိုလ်များ၊ ဧည့်သည်တော်များအားလုံး မင်္ဂလာပါ။ လွှတ်တော်နှစ်ရပ် သဘောကွဲလွဲ ခဲ့တဲ့ မြန်မာ့ပိုင်နက်ပင်လယ်နဲ့ ပင်လယ်ဇုန်များဥပဒေကြမ်းနဲ့စပ်လျဉ်းပြီးတော့ ပြည်ထောင်စုလွှတ်တော် ဥပဒေကြမ်းပူးပေါင်းကော်မတီရဲ့ ထပ်မံလေ့လာတွေ့ရှိချက်နဲ့ သဘောထားမှတ်ချက် အစီရင်ခံစာကို ပြည်ထောင်စု လွှတ်တော် ဥပဒေကြမ်းပူးပေါင်းကော်မတီ၊ အတွင်းရေးမှူးဖြစ်တဲ့ ကျွန်တော် ဒေါက်တာမြတ်ဉာဏစိုး ကနေ ပြီးတော့ ရှင်းလင်းတင်ပြသွားမှာ ဖြစ်ပါတယ်။ မြန်မာ့ပိုင်နက်ပင်လယ်နဲ့ ပင်လယ်ဇုန်ဥပဒေကို အမျိုးသားလွှတ်တော်မှာ စတင်ပြီးတော့ ဆွေးနွေး ခဲ့တာဖြစ်ပါတယ်။ အမျိုးသားလွှတ်တော်ကနေပြီးတော့ ပြီးခဲ့တဲ့ ၂၀၁၆ ခုနှစ်၊ သြဂုတ်လ ၂၆ ရက်နေ့မှာ အတည်ပြုပြီးတော့ ပြည်သူ့လွှတ်တော်ကို ပေးပို့ခဲ့ပါတယ်။ ပြည်သူ့လွှတ်တော်ကလည်း ထပ်ဆင့်ပြင်ဆင်ချက် တွေ့နဲ့ သဘောတူပြီးတော့ နိုဝင်ဘာလ ၁ရ ရက်နေ့မှာကျတော့ အမျိုးသားလွှတ်တော်ကို ပြန်ပြီးတော့ ပေးပို့ခဲ့ပါတယ်။ အဲဒီအခါမှာ အချို့ အချို့သော အချက်များဟာ ပြည်သူ့လွှတ်တော်ရဲ့ ထပ်မံ ပြင်ဆင်ချက် တွေကို အမျိုးသားလွှတ်တော်က သဘောမတူခဲ့တဲ့အတွက်ကြောင့်မို့လို့ ပြည်ထောင်စုလွှတ်တော်မှာ ဆွေးနွေး ဆုံးဖြတ်နိုင်ဖို့အတွက် ၂၀၁ရ ခုနှစ်၊ ဇန်နဝါရီလ ၃၀ ရက်နေ့မှာ ပေးပို့ခဲ့ပါတယ်။ ဒီလွှတ်တော်နှစ်ရပ် သဘောကွဲလွဲတဲ့အချက်တွေအပေါ်မှာ ပြန်လည်ဆွေးနွေး ဆုံးဖြတ်နိုင်ရေးအတွက် ဥပဒေကြမ်းပူးပေါင်း ကော်မတီကို အစီရင်ခံစာတင်သွင်းစေဖို့ နာယကကြီးကနေပြီးတော့ တာဝန်ပေးအပ်ခဲ့ပါတယ်။ ဒါကြောင်မို့လို့ ၂၀၁ရ ခုနှစ်၊ ဖေဖော်ဝါရီလ ၁၃ ရက်နေ့မှာ ကျင်းပခဲ့တဲ့ ဒုတိယအကြိမ် ပြည်ထောင်စု လွှတ်တော် စတုတ္ထပုံမှန်အစည်းအဝေး ဆဋ္ဌမနေ့မှာ ဥပဒေကြမ်းပူးပေါင်းကော်မတီက သဘောထားမှတ်ချက် အစီရင်ခံစာ ပြုစုတင်ပြခဲ့ပြီးဖြစ်ပါတယ်။ ဒီအစီရင်ခံစာအပေါ်မှာလည်း ဆွေးနွေးဖို့ ပြည်ထောင်စုလွှတ်တော် ကိုယ်စားလှယ်ကြီး ၂ ဦးကနေပြီးတော့ အမည်စာရင်းပေးထားပြီး ဖြစ်ပါတယ်။ သို့ပေမယ့် မြန်မာနိုင်ငံ m69:6032092Sbloccopodoos:oo United Nations Convention on the Law of the Sea – UNCLOS ရဲ့ စာချုပ်အထဲက အချက်အလက်တွေနဲ့ ကျွန်တော်တို့ အတိအကျ ညီညွတ်ဖို့လိုပါတယ်။ နောက်တစ်ခါ ဒီဥပဒေဟာ အင်မတန်မှ နိုင်ငံတော်ရဲ့ လုံခြုံရေးနဲ့ နိုင်ငံတော်ရဲ့ နယ်နမိတ် ကိစ္စဖြစ်တဲ့ အတွက်ကြောင့်မို့လို့ ဥပဒေအရေးအသားတွေဟာ တိကျထိရောက်မှုရှိဖို့လိုပါတယ်။ လွှမ်းခြုံနိုင်ဖို့ ရှိဖို့လို ပါတယ်။ နောက်တစ်ခါ UNCLOSက အချက်အလက်တွေကို မြန်မာလိုဘာသာပြန်ထားရတဲ့ အချက် အလက်တွေ အများကြီးပါတဲ့အတွက်ကြောင့်မို့လို့ ဥပဒေရေးထုံးတွေ၊ မြန်မာစာအသုံးအနှုန်းတွေ မှန်ကန် ဖို့လည်းလိုပါတယ်။ ဒီအတွက်ကြောင့်မို့လို့ ကျွန်တော်တို့ ဥပဒေကြမ်းပူးပေါင်းကော်မတီအနေနဲ့ နိုင်ငံခြားရေး ဝန်ကြီးဌာန၊ ပြည်ထောင်စုရှေ့နေချုပ်ရုံး၊ ပြည်ထောင်စုလွှတ်တော် ဥပဒေရေးရာနဲ့အထူးကိစ္စရပ်များ လေ့လာဆန်းစစ်သုံးသပ်ရေး ကော်မရှင်တို့က တာဝန်ရှိပုဂ္ဂိုလ်တွေ၊ အထူးအားဖြင့်တော့ နိုင်ငံတော်ဖွဲ့စည်းပုံ အခြေခံဥပဒေဆိုင်ရာ ခုံရုံးအဖွဲ့ဝင်များဖြစ်တဲ့ အပြည်ပြည်ဆိုင်ရာ ဥပဒေကြောင်းဆိုင်ရာ အတွေ့အကြုံ ဝါရင့်တဲ့ ဥပဒေပညာရှင်ကြီး ၂ ဦးဖြစ်တဲ့ ဒေါ်လှမျိုးနွယ်၊ ဦးကျော်ဆန်းတို့ကို ဖိတ်ကြားပြီးတော့ အစည်းအဝေးတွေ အကြိမ်ကြိမ် ညှိနှိုင်းပြီးတော့ ကျွန်တော်တို့ပြန်ပြီးတော့ သုံးသပ်ခဲ့ပါတယ်။ ဒီလိုသုံးသပ်ခဲ့တဲ့အခါမှာ ထပ်မံညှိနှိုင်း ပြင်ဆင်ဖို့အချက်တွေ ပေါ်ပေါက်လာပါတယ်။ ပြည်ထောင်စု လွှတ်တော် ဥပဒေကြမ်းပူးပေါင်းကော်မတီရဲ့ ထပ်မံညှိနှိုင်း ပြင်ဆင်ချက်များကို တင်ပြရမယ်ဆိုရင်တော့ အစီရင်ခံစာကိုလည်း ကိုယ်စားလှယ်တော်ကြီးများထံကို ဖြန့်ဝေထားပြီး ဖြစ်ပါတယ်။ အဲဒီတော့ မူလ သဘောကွဲလွဲခဲ့တဲ့အချက်တွေထဲကမှ ဥပဒေကြမ်းရဲ့ အပိုဒ် ၂ အပိုဒ်ခွဲ(င)၊ (စ)၊ (ဆ)၊ (ဇ)၊ (ဏ)၊ ပြည်သူ့ လွှတ်တော်က အတည်ပြုထားတဲ့ အပိုဒ် ၄ ဥပဒေကြမ်းရဲ့ အပိုဒ် ရ ခြေဆင်း၊ ပြည်သူ့လွှတ်တော်က အတည် ပြုထားတဲ့အပိုဒ် ၁ရ တို့ကို ပြည်သူ့လွှတ်တော်ရဲ့ အတည်ပြုချက်အတိုင်းပဲ ဆက်လက်အတည်ပြု ပြဋ္ဌာန်းသင့်ကြောင်း တွေ့ရှိရပါတယ်။ ဥပဒေကြမ်းရဲ့ အပိုဒ် ၂ အပိုဒ်ခွဲ(၃)ကိုတော့ အမျိုးသားလွှတ်တော်ရဲ့ အတည်ပြုချက်အတိုင်း အတည်ပြုပြဋ္ဌာန်းသင့်ကြောင်း တွေ့ရှိရပါတယ်။ ကျန်တဲ့အပိုဒ်၊ အပိုဒ်ခွဲတွေ ကိုတော့ ဥပဒေကြမ်းပူးပေါင်းကော်မတီရဲ့ ထပ်မံပြင်ဆင်ချက်အတိုင်း ပြဋ္ဌာန်းသင့်ကြောင်း တင်ပြလို ပါတယ်။ ကျွန်တော်တို့ ဒီဥပဒေကြမ်းအပေါ်မှာ ထပ်ပြီးတော့ အထပ်ထပ်လေ့လာစိစစ်ခဲ့တဲ့အခါမှာ ထပ်ပြီး တော့ ပြင်ဆင်ဖြည့်စွက်ဖို့အချက်တွေ ပေါ်ပေါက်လာပါတယ်။ ဒီအတွက်ကြောင့်မို့လို့ ပြည်ထောင်စုလွှတ်တော် ဆိုင်ရာ နည်းဥပဒေ ၉၈ အရ ဖြန့်ဝေထားတဲ့ အစီရင်ခံစာထဲမှာပါတဲ့အတိုင်းပဲ အချို့ အချို့သော အပိုဒ်၊ အပိုဒ်ခွဲများဟာ ပြင်ဆင်ဖို့လိုပါတယ်။ အချို့သော အပိုဒ်ခွဲများကိုတော့ ကျွန်တော်တို့ပယ်ဖျက်ဖို့ လိုပါတယ်။ အချို့သော အပိုဒ်၊ အပိုဒ်ခွဲတွေကိုတော့ ကျွန်တော်တို့ အစီအစဉ်ပြောင်းလဲပြီးတော့ ထည့်သွင်းဖို့လိုပါတယ်။ အထူးအားဖြင့်တော့ အိမ်နီးချင်းနိုင်ငံများနှင့် ပင်လယ်နယ်နိမိတ်သတ်မှတ်ချက်ဆိုပြီးတော့ အခန်း(၈) အဖြစ် အခန်းတစ်ခန်း အသစ်ထပ်မံထည့်သွင်းဖို့ လိုအပ်ကြောင်းကို လေ့လာတွေ့ရှိရပါတယ်။ လေးစားအပ်ပါသော နာယကကြီးခင်ဗျား။ ဥပဒေကြမ်းပူးပေါင်းကော်မတီနဲ့ သက်ဆိုင်ရာ ပညာရှင်များ၊ သက်ဆိုင်ရာ တာဝန်ရှိပုဂ္ဂိုလ်တွေနဲ့ ညှိနှိုင်းသဘောတူညီချက်အရ လွှတ်တော်နှစ်ရပ် သဘောကွဲလွဲချက်တွေအနက် ပြည်သူ့လွှတ်တော်ရဲ့ အတည်ပြုချက်အတိုင်း ဆက်လက်အတည်ပြုသင့်တဲ့ အပိုဒ်၊ အပိုဒ်ခွဲတွေ အမျိုးသား လွှတ်တော်ရဲ့ အတည်ပြုချက်အတိုင်း ဆက်လက်အတည်ပြုသင့်တဲ့ အပိုဒ်ခွဲ၊ နောက်တစ်ခါ ကျွန်တော်တို့ ဥပဒေကြမ်းပူးပေါင်းကော်မတီကနေပြီးတော့ ပြင်ဆင်ဖို့အကြံပြု ထားတဲ့ အချက်တွေကို နောက်ဆက်တွဲ ဇယား(၁)နဲ့ တင်ပြအပ်ပါတယ်။ ပညာရှင်ကြီးများနဲ့ ထပ်မံပြီးတော့ ညှိနှိုင်းဆွေးနွေးချက်များအရ အသေးစိတ် ပြင်ဆင်သင့်တဲ့ ဖြည့်စွက်အကြံပြုချက်တွေကိုတော့ နောက်ဆက်တွဲ ဇယား(၂)နဲ့ ပြုစုတင်ပြအပ်ပါတယ်။ လေးစားအပ်ပါသော နာယကကြီးခင်ဗျား။ လွှတ်တော်နှစ်ရပ်သဘောကွဲလွဲတဲ့ မြန်မာ့ပိုင်နက် ပင်လယ်နှင့်ပင်လယ်ဇုန်များ ဥပဒေကြမ်းနဲ့စပ်လျဉ်းပြီးတော့ ပြည်ထောင်စုလွှတ်တော် ဥပဒေကြမ်းပူးပေါင်း ကော်မတီရဲ့ လေ့လာတွေ့ရှိချက်ကို ပြည်ထောင်စုလွှတ်တော်ဆိုင်ရာ နည်းဥပဒေ(၈၂)၊ (၉၉)တို့အရ ပြည်ထောင်စုလွှတ်တော်ကြီးသို့ လေးစားစွာ အစီရင်ခံတင်ပြအပ်ပါတယ်။ အားလုံးကိုအထူးပဲ ကျေးဇူး တင်ရှိပါတယ်။ အစီရင်ခံစာနှင့် ဇယားများကို နောက်ဆက်တွဲဖြင့် ဖော်ပြထားပါသည်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ မြန်မာ့ပိုင်နက်ပင်လယ်နှင့် ပင်လယ်ဇုန် များဥပဒေကြမ်းနဲ့စပ်လျဉ်းပြီး ဥပဒေကြမ်းပူးပေါင်းကော်မတီက ယခုထပ်မံဖတ်ကြားသွားတဲ့ အစီရင် ခံစာမှာ လွှတ်တော်နှစ်ရပ်သဘောကွဲလွဲတဲ့ အချက်များသာမကဘဲ လွှတ်တော်နှစ်ရပ် သဘောတူထားတဲ့ အချက်များကို ပြင်ဆင်ခြင်းအပါအဝင် အသစ်ဖြည့်စွက်ချက်များလည်း ပါဝင်နေတာတွေ့ရှိရပါတယ်။ အစီရင်ခံစာအသစ်မှာပါရှိတဲ့ ပြင်ဆင်ဖြည့်စွက်ချက်များနဲ့ ပတ်သက်တဲ့ ရှင်းလင်းတင်ပြချက် များအရ ပြည်ထောင်စုလွှတ်တော်က လက်ခံဆောင်ရွက်ပေးသင့်ကြောင်း နာယကအနေနဲ့ အဆိုပြုပြီး လွှတ်တော်ရဲ့ သဘောထားကိုလည်း ရယူဆောင်ရွက်လိုပါတယ်။ ဒါကြောင့် မြန်မာ့ပိုင်နက်ပင်လယ်နှင့် ပင်လယ်ဇုန်များဥပဒေကြမ်းနဲ့စပ်လျဉ်းပြီး ဥပဒေကြမ်း ပူးပေါင်းကော်မတီက ထပ်မံတင်သွင်းတဲ့ အစီရင်ခံစာပါအတိုင်း ဆက်လက်ဆောင်ရွက်ဖို့ လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် လွှတ်တော်နှစ်ရပ်သဘောကွဲလွဲတဲ့ မြန်မာ့ ပိုင်နက်ပင်လယ်နှင့် ပင်လယ်ဇုန်များဥပဒေကြမ်းနဲ့စပ်လျဉ်းပြီး ဥပဒေကြမ်းပူးပေါင်းကော်မတီက ထပ်မံ တင်သွင်းတဲ့ အစီရင်ခံစာပါအတိုင်း ဆက်လက်ဆောင်ရွက်သွားမည်ဖြစ်ကြောင်း ကြေညာပါတယ်။</speech>
<title>အထက်ပါဥပဒေကြမ်းနှင့်စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ်ရှိပါက အမည်စာရင်းတင်သွင်းနိုင်ကြောင်း ကြေညာခြင်း</title>
<speech type="speaker">အစီအစဉ်(၉) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အထက်ပါ ဥပဒေကြမ်းအပေါ် ဥပဒေကြမ်းပူးပေါင်းကော်မတီရဲ့ ထပ်မံလေ့လာတွေ့ရှိချက်နဲ့ သဘောထားမှတ်ချက် အစီရင်ခံစာနဲ့ ပူးတွဲဇယားကို လွှတ်တော်ကိုယ်စားလှယ်များထံ ဖြန့်ဝေထားပါတယ်။ ယင်းဥပဒေကြမ်းနဲ့စပ်လျဉ်းပြီး ဥပဒေကြမ်းပူးပေါင်းကော်မတီရဲ့ ယခုထပ်မံတင်သွင်းခဲ့တဲ့ အစီရင် ခံစာအပေါ် ပြင်ဆင်ချက်အဆိုတင်သွင်းခြင်းအပါအဝင် ဆွေးနွေးလိုတဲ့ လွှတ်တော်ကိုယ်စားလှယ်များ အနေနဲ့ ဆွေးနွေးလိုတဲ့ အပိုဒ်၊ အပိုဒ်ခွဲနဲ့ အကြောင်းအရာကို ဖော်ပြလက်မှတ်ရေးထိုးပြီး ၃၀-၅-၂၀၁ရ ရက် (အင်္ဂါနေ့) ညနေ ၄ နာရီ(၁၆၀၀ နာရီ) နောက်ဆုံးထားပြီး ပြည်ထောင်စုလွှတ်တော်ရုံး ညွန်ကြားရေးမှူးချုပ်ထံ အမည်စာရင်းတင်သွင်းကြဖို့ ဖြစ်ပါတယ်။ ယခင်အစီရင်ခံစာအပေါ် ဆွေးနွေးဖို့ အမည်စာရင်းတင်သွင်းထားတဲ့ ကိုယ်စားလှယ်နှစ်ဦးကိုလည်း ဆက်လက်ဆွေးနွေးရန် အမည်စာရင်းလက်ခံထားမည်ဖြစ်ကြောင်း ကြေညာပါတယ်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျာ။ အစည်းအဝေးကို မိနစ် (၃၀)ခန့် ခေတ္တရပ်နားပါမယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျာ။</speech>
<speech type="mc">အားလုံးထွက်ခွာနိုင်ကြပါပြီခင်ဗျား။</speech>
</bill>
</section>
<section value="Motion">
<motion>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်ပါသော ပြည်ထောင်စုလွှတ်တော် ကိုယ်စားလှယ်များ နှင့် ဧည့်သည်တော်များခင်ဗျား။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံးထိုင်နိုင်ကြပါပြီခင်ဗျား။ နိုင်ငံတော်သမ္မတထံမှ ပေးပို့ထားသော အရှေ့တောင်အာရှသဘာဝဘေးအန္တရာယ် စီမံခန့်ခွဲမှုဆိုင်ရာ စီမံကိန်းကို အကောင်အထည်ဖော်ရန်အတွက် ကမ္ဘာ့ဘဏ်ထံမှ ချေးငွေ အမေရိကန်ဒေါ်လာ ၁၂၄ သန်းနှင့် ထောက်ပံ့ငွေ အမေရိကန်ဒေါ်လာ ၁ သန်း ကိစ္စနှင့်စပ်လျဉ်း၍ စီမံကိန်းနှင့် ဘဏ္ဍာရေးဝန်ကြီး</speech>
<title>ဌာနက ပြန်လည် ရှင်းလင်းဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၁၀) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ စီမံကိန်းနှင့် ဘဏ္ဍာရေးဝန်ကြီးဌာနနဲ့ ရန်ကုန်မြို့တော်စည်ပင်သာယာရေးကော်မတီတို့အတွက် အရှေ့တောင်အာရှ သဘာဝဘေးအန္တရာယ် စီမံခန့်ခွဲမှုဆိုင်ရာစီမံကိန်းကို အကောင်အထည်ဖော်ရန်အတွက် ကမ္ဘာ့ဘဏ်ထံမှ ချေးငွေအမေရိကန်ဒေါ်လာ ၁၂၄ သန်းနဲ့ ထောက်ပံ့ငွေ အမေရိကန်ဒေါ်လာ ၁ သန်း ကိစ္စနှင့်စပ်လျဉ်းပြီး လွှတ်တော်ကိုယ်စားလှယ်များရဲ့ ဆွေးနွေးခြင်းအစီအစဉ်ကို ၂၃-၅-၂၀၁ရ ရက်က ကျင်းပပြုလုပ်တဲ့ ပြည်ထောင်စု လွှတ်တော်အစည်းအဝေးမှာ ဆောင်ရွက်ခဲ့ပြီး ဖြစ်ပါတယ်။ ယခု လွှတ်တော်ကိုယ်စားလှယ်များရဲ့ ဆွေးနွေးချက်များအပေါ် စီမံကိန်းနှင့် ဘဏ္ဍာရေးဝန်ကြီး ဌာန ပြန်လည်ရှင်းလင်းဆွေးနွေးဖို့ဖြစ်ပါတယ်။</speech>
<speech><agency id="27">ဦးမောင်မောင်ဝင်း(ဒုတိယဝန်ကြီး၊ စီမံကိန်းနှင့်ဘဏ္ဍာရေးဝန်ကြီးဌာန)</agency>လေးစားအပ်ပါသော ပြည်ထောင်စုလွှတ်တော် နာယကကြီး၊ ပြည်သူ့လွှတ်တော် ဥက္ကဋ္ဌနှင့် ဖိတ်ကြားထားသော ပြည်ထောင်စု အဆင့်ပုဂ္ဂိုလ်များ၊ လွှတ်တော်ကိုယ်စားလှယ်ကြီးများအားလုံး ကိုယ်စိတ်နှစ်ဖြာ ကျန်းမာချမ်းသာကြပါစေရန် ဆုမွန်ကောင်းတောင်းရင်း ဂါရဝပြု နှုတ်ခွန်းဆက်သအပ်ပါတယ်။ ကျွန်တော်ကတော့ စီမံကိန်းနှင့် ဘဏ္ဍာရေးဝန်ကြီးဌာန၊ ဒုတိယဝန်ကြီး ဦးမောင်မောင်ဝင်း ဖြစ်ပါတယ်။ ကျွန်တော့်အနေနဲ့ အရှေ့တောင်အာရှ သဘာဝဘေးအန္တရာယ်ဆုံးရှုံးနိုင်ခြေ စီမံခန့်ခွဲမှု စီမံကိန်း (Southeast Asia Disaster Risk Management Project -SEADRM) saozni mgzonasooq ရယူမယ့် သက်သာမှုရှိသောချေးငွေ အမေရိကန်ဒေါ်လာ ၁၂၄ သန်း ရယူနိုင်ရေးကိစ္စနဲ့စပ်လျဉ်းပြီး လွှတ်တော် ကိုယ်စားလှယ်များ၏ သုံးသပ်ဆွေးနွေးမှုများအပေါ် ပြန်လည်ရှင်းလင်း တင်ပြသွားမှာဖြစ်ပါတယ်။ ဝိုင်းဝန်း ဆွေးနွေးထောက်ခံပေးကြသော လွှတ်တော် ကိုယ်စားလှယ်များနှင့်၊ အပြုသဘောဖြင့် အကြံပြုဆွေးနွေး ပေးကြသော လွှတ်တော်ကိုယ်စားလှယ်ကြီးများအားလုံးကို ကျေးဇူးတင်ရှိပါကြောင်း ပဏာမပြောကြား လိုပါတယ်။ လိုအပ်သောနေရာများမှာ ပါဝါပွိုင့် အသုံးပြု တင်ပြခွင့်ပြုပါရန် တင်ပြအပ်ပါတယ်။ လေးစားအပ်ပါသော နာယကကြီးခင်ဗျား။ စီမံကိန်းအပိုင်း(၁)နဲ့ပတ်သက်ပြီး အရှေ့တောင်အာရှ သဘာဝဘေးအန္တရာယ်ဆိုင်ရာ အာမခံရန်ပုံငွေထူထောင်ရာမှာ ပါဝင်ဆောင်ရွက်ခြင်းနဲ့ပတ်သက်ပြီး လွှတ်တော် ကိုယ်စားလှယ် ဦးခင်ချို၊ ဒေါက်တာတင်တင်ဝင်းနှင့် ဦးမျိုးဝင်းတို့က ပါဝင်ဆွေးနွေးခဲ့ကြပါတယ်။ ဦးခင်ချိုရဲ့ အကြံပြု ဆွေးနွေးချက်အရ ချေးငွေချေးယူတဲ့နေရာမှာ တစ်နှစ်အတွင်းကို တစ်လုံးတစ်ခဲတည်း၊ တစ်ကြိမ်တည်း ချေးယူမှာမဟုတ်ဘဲနဲ့ နှစ်အလိုက် စီမံကိန်းအကောင်အထည်ဖော်တဲ့အပေါ်မှာ မူတည်ပြီးတော့ ချေးယူမှာ ဖြစ်ပါတယ်။ စီမံကိန်းကာလဟာ ၂၀၁၈ ခုနှစ် ကနေ ၂၀၂၃ ခုနှစ် အထိဖြစ်ပါတယ်။ ကတိခံကြေးအနေနဲ့ ကတော့ လောလောဆယ်မှာ ပေးရန်မလိုအပ်ပါဘူး။ အရှေ့တောင်အာရှ သဘာဝဘေးအန္တရာယ်ဆိုင်ရာ ရန်ပုံငွေထူထောင်ခြင်းအတွက် မြန်မာ၊ လာအိုနဲ့ ကမ္ဘောဒီးယား (၃)နိုင်ငံ ပူးပေါင်းပြီးတော့ ရန်ပုံငွေထူထောင်မှာဖြစ်ပြီးတော့ ၂၀၁၈-၂၀၁၉ ဘဏ္ဍာနှစ်ကနေ နောက် (၃)နှစ်တာကာလအတွက် သတ်မှတ်ဆောင်ရွက်မှာဖြစ်ပါတယ်။ မြန်မာနိုင်ငံအနေနဲ့ ပထမ (၃)နှစ် အတွင်းမှာ အမေရိကန်ဒေါ်လာ ၁၅ သန်း ထည့်ဝင်ရန်ရည်မှန်းထားပါတယ်။ ကျန်အမေရိကန်ဒေါ်လာ ၅ သန်း ကိုတော့ ဒုတိယ (၃)နှစ်တာကာလအတွက် ထည့်ဝင်တဲ့အခါမှာ အသုံးပြုဖို့အတွက် ရည်မှန်းထားပါတယ်။ အဆိုပါရန်ပုံငွေထူထောင်ရာမှာ ကြိုတင်ပြင်ဆင်မှုများ ဆောင်ရွက်ဖို့အတွက် ဂျပန်နိုင်ငံအစိုးရက နည်းပညာ အကူအညီကို မြန်မာ၊ လာအိုနှင့် ကမ္ဘောဒီးယား (၃)နိုင်ငံလုံးသို့ ထောက်ပံ့မှာ ဖြစ်ပါတယ်။ မြန်မာနိုင်ငံသို့ အမေရိကန်ဒေါ်လာ ၁ သန်း အကူအညီပေးအပ်မှာ ဖြစ်ပါတယ်။ အဆိုပါရန်ပုံငွေ ထူထောင်တဲ့အတွက် အဖွဲ့ဝင်ကြေးပေးရန် မလိုအပ်ပါဘူး။ မြန်မာနိုင်ငံကထည့်ဝင်ငွေ အမေရိကန်ဒေါ်လာ ၁၅ သန်း၊ ကမ္ဘောဒီးယား နိုင်ငံမှ အမေရိကန်ဒေါ်လာ ၁၀ သန်း၊ လာအိုနိုင်ငံမှ အမေရိကန်ဒေါ်လာ ၅ သန်း ထည့်ဝင်ရန် ရည်မှန်း ထားပြီးတော့ မိမိတို့ထည့်ဝင်ထားတဲ့အပေါ်မှာ မူတည်ပြီးတော့ အခြားနိုင်ငံတကာအဖွဲ့အစည်းများကလည်း ဝိုင်းဝန်းပံ့ပိုး ကူညီထည့်ဝင်ကြဖို့ ကမ္ဘာ့ဘဏ်က ညှိနှိုင်းဆောင်ရွက်ပေးသွားမှာ ဖြစ်ပါတယ်။ ရန်ပုံငွေရဲ့ ၃ရ ရာခိုင်နှုန်းကို အရန်ရန်ပုံငွေအဖြစ်ထားရှိပြီးတော့ ၁၀ ရာခိုင်နှုန်းကို နိုင်ငံတကာအာမခံဈေးကွက်များမှာ အာမခံထားရှိသွားမှာဖြစ်ပါတယ်။ ၃ ရာခိုင်နှုန်းကတော့ လုပ်ငန်းဆောင်ရွက်မှုစရိတ်အဖြစ် ထားရှိမှာ ဖြစ်ကြောင်း သိရပါတယ်။ အဖွဲ့အစည်းရဲ့ ရုံးနေရာသတ်မှတ်ချက်၊ အဖွဲ့ဝင်နိုင်ငံများက လိုက်နာရမယ့်စည်းကမ်း၊ သဘော တူညီချက်၊ ရန်ပုံငွေထိန်းသိမ်းသုံးစွဲရေးဆိုင်ရာမူတွေ၊ အဖွဲ့ဝင်ချင်းနုတ်ထွက်ခြင်းဆိုင်ရာမူတွေ၊ စီမံကိန်း လုပ်ငန်းပူးပေါင်း ဆောင်ရွက်မယ့် အစီအစဉ်တွေ၊ လုပ်ငန်းစဉ်များနဲ့ ပတ်သက်ပြီးတော့ အသေးစိတ် ဆွေးနွေးထားရခြင်း မရှိသေးပါဘူး။ ဆွေးနွေးနေဆဲဖြစ်ပါတယ်။ အဖွဲ့ဝင်နိုင်ငံများအကြားမှာ ဖွဲ့စည်းထားတဲ့ လုပ်ငန်းအဖွဲ့ကနေ အသေးစိတ်ဆွေးနွေးပြီးတော့ ဆက်လက်ဆောင်ရွက်သွားရမှာ ဖြစ်ပါတယ်။ ပြည်ပ ချေးငွေများနဲ့ပတ်သက်ပြီးတော့ ၃၁-၁၂-၂၀၁၆ ရက်နေ့အထိ အမေရိကန်ဒေါ်လာ ၈,၉၉၀.၀၀ သန်း ရှိပြီး တော့ နောက်ပိုင်း လက်ရှိကာလအထိ ထပ်မံချေးယူထားတဲ့ ချေးငွေပမာဏများကို Update ပြုစုလျက် ရှိပြီးတော့ မကြာခင်လွှတ်တော်ကိုတင်ပြမယ့် ကာလလတ်ကြွေးမြီစီမံခန့်ခွဲမှုမဟာဗျူဟာ တင်ပြတဲ့နေရာမှာ ကျွန်တော်တို့ ထည့်သွင်းတင်ပြမှာဖြစ်ပါတယ်။ ၃၁-၁၂-၂၀၁၆ ရက်နေ့ လက်ကျန်အခြေအနေအရ ပြည်တွင်း ကြွေးမြီနဲ့ ဂျီဒီပီအချိုးဟာ ၂၀.၁ ရာခိုင်နှုန်း၊ ပြည်ပကြွေးမြီနဲ့ ဂျီဒီပီအချိုးဟာ ၁၃.၁ ရာခိုင်နှုန်း၊ နှစ်ရပ်ပေါင်း ၃၃.၂ ရာခိုင်နှုန်း ဖြစ်ကြောင်း တင်ပြအပ်ပါတယ်။ လေးစားအပ်ပါသော နာယကကြီးခင်ဗျား။ လွှတ်တော်ကိုယ်စားလှယ် ဒေါက်တာတင်တင်ဝင်း ဆွေးနွေးတင်ပြသကဲ့သို့ သဘာဝဘေးအန္တရာယ်ကိုစီမံခန့်ခွဲမှုဟာ အလွန်ကျယ်ပြန့်တဲ့ လုပ်ငန်းစဉ်ဖြစ်ပါတယ်။ ဖြစ်ပေါ်လာတဲ့ သဘာဝဘေးအန္တရာယ် အကြီးအသေးအလိုက် အာမခံလျော်ကြေးငွေများ ပြန်လည် ရရှိတဲ့အခါမှာ ကျွန်တော်တို့အနေနဲ့ ပြည်ထောင်စုအစိုးရအဖွဲ့၊ အမျိုးသားသဘာဝဘေးအန္တရာယ်ဆိုင်ရာ စီမံခန့်ခွဲမှုကော်မတီတို့ကို တင်ပြပြီးတော့ ဆောင်ရွက်မှာဖြစ်ပါတယ်။ ဒုတိယသမ္မတ(၂) ဦးစီးတဲ့ အမျိုးသား သဘာဝဘေးအန္တရာယ်ဆိုင်ရာ စီမံခန့်ခွဲမှုကော်မတီကိုလည်းပဲ ဖွဲ့စည်းထားရှိပြီး ဖြစ်ပါတယ်။ သို့ဖြစ်ပါ၍ စီမံကိန်းလုပ်ငန်းအပိုင်း(၁)ကနေ အာမခံလျော်ကြေးငွေများ အကယ်၍ရရှိခဲ့ပါက သဘာဝဘေးအန္တရာယ် ဖြစ်ပွားသော နိုင်ငံတစ်ဝန်းမှာရှိတဲ့ မည်သည့်နေရာမှာမဆို သုံးစွဲနိုင်မှာဖြစ်ပါတယ်။ ဆက်လက်ပြီး လွှတ်တော်ကိုယ်စားလှယ် ဦးမျိုးဝင်းရဲ့ ဆွေးနွေးချက်များအပေါ် ပြန်လည်ရှင်းလင်း ဆွေးနွေးပါမယ်။ ရန်ပုံငွေကို တစ်နိုင်ငံချင်းထားမှာမဟုတ်ပါဘူး။ ၃ နိုင်ငံ စုပေါင်းထားရှိမှာဖြစ်ပါတယ်။ လျော်ကြေးပြန်လည်ရရှိတဲ့အခါမှာ မိမိတို့ထည့်ထားတဲ့ ပမာဏအပေါ်မှာမူတည်ပြီးတော့ ပြန်ရမှာဖြစ်ပါတယ်။ ကမ္ဘာ့ဘဏ်ရဲ့ အစီအစဉ်နဲ့ အလှူရှင်နိုင်ငံများကလည်းထပ်မံထည့်ဝင်လာဖို့ စီစဉ်ထားပါတယ်။ ပထမ ၃ နှစ် အတွင်း မြန်မာနိုင်ငံက အမေရိကန်ဒေါ်လာ ၁၅ သန်း ထည့်ဝင်ဖို့ ရည်မှန်းထားပါတယ်။ လေးစားအပ်ပါသော နာယကကြီးခင်ဗျား။ ဆက်လက်ပြီး ရန်ကုန်မြို့တော်စည်ပင်သာယာရေး ကော်မတီက ဆောင်ရွက်မယ့် လုပ်ငန်းအပိုင်း(၂) မြို့ပြရေကြီးရေလျှံမှုအန္တရာယ်များကို စီမံခန့်ခွဲခြင်းနဲ့ စပ်လျဉ်းပြီး လွှတ်တော်ကိုယ်စားလှယ်ကြီးများရဲ့ ဆွေးနွေးမေးမြန်းမှုများကို ရန်ကုန်မြို့တော်စည်ပင် သာယာရေးကော်မတီရဲ့ ကိုယ်စား ရှင်းလင်းဖြေကြားပါမယ်။ လွှတ်တော်ကိုယ်စားလှယ် ၁၄ ဦးဆွေးနွေးခဲ့တဲ့ အနက် လွှတ်တော်ကိုယ်စားလှယ် ၄ ဦးက မြို့တွင်း ၆ မြို့နယ်ကို မည်သည့်အတွက်ကြောင့် ရွေးချယ် ရကြောင်း သိရှိလိုကြပါတယ်။ ရှင်းပြစေလိုကြပါတယ်။ နာယကကြီးနှင့် လွှတ်တော်ကိုယ်စားလှယ်များခင်ဗျား။ ပထမဦးစွာ ရန်ကုန်မြို့တော်အတွက် အသုံးပြုရခြင်းကို ရှင်းလင်းတင်ပြပါမယ်။ ရန်ကုန်မြို့ဟာ နိုင်ငံတော်ရဲ့ အရေးကြီးတဲ့ ဖွံ့ဖြိုးတိုးတက်မှု ဆိုင်ရာ ဝင်ရိုးတစ်ခုဖြစ်ပြီးတော့ မြို့ပြဖြစ်ထွန်းမှုဟာလည်း လျင်မြန်စွာ ဖြစ်ပေါ်လျက်ရှိပါတယ်။ အရွယ်အစားအားဖြင့် ကြီးမားပြီး လူဦးရေ ၇.၃၆ သန်း မှီတင်းနေထိုင်ကာ ဂျီဒီပီရဲ့ ၂၅ ရာခိုင်နှုန်းခန့်ကို ရန်ကုန်မြို့က ထုတ်လုပ်ပေးလျက်ရှိပါတယ်။ ရန်ကုန်မြို့ စီးပွားရေးရဲ့ ၉၀ ရာခိုင်နှုန်းကျော်ဟာ စက်မှုလက်မှု လုပ်ငန်းနဲ့ ဝန်ဆောင်မှုလုပ်ငန်းများဖြစ်ပြီးတော့ နိုင်ငံတော်ရဲ့ စီးပွားရေးနဲ့ ဘဏ္ဍာရေးရပ်ဝန်း၊ နိုင်ငံ တကာခရီးသွားဝင်ပေါက် စသည်တို့ဖြစ်တာနဲ့အညီ နိုင်ငံတော်၏ အဓိကအစိတ်အပိုင်း ပုံရိပ်တစ်ခုအဖြစ် သတ်မှတ်ရမှာဖြစ်ပါတယ်။ စီးပွားရေးတိုးတက်မှုနှင့်အတူ မြို့ပြဖြစ်ထွန်းမှုဟာလည်း ပူးတွဲ၍ပါလာပါတယ်။ ၂၀၀၀ ပြည့်နှစ် နဲ့ ၂၀၁၀ ပြည်နှစ်များအတွင်းက ရန်ကုန်မြို့ရဲ့ လူဦးရေဟာ ၂.၆ သန်း ကနေ ၃.၄ သန်းအထိ ရှိခဲ့သော်လည်းပဲ ရန်ကုန်မြို့ရဲ့ လူဦးရေတိုးနှုန်းဟာ တစ်နှစ်လျှင် ၂.၁ ရာခိုင်နှုန်း ရှိပြီးတော့ တစ်နိုင်ငံလုံး ပျမ်းမျှလူဦးရေ တိုးနှုန်း ၀.၉ ရာခိုင်နှုန်းထက် ကျော်လွန်နေတာကိုလည်း တွေ့ရှိရပါတယ်။ ၂၀၁၄ ခုနှစ် သန်းခေါင်စာရင်း ကောက်ယူချက်အရ ရန်ကုန်မြို့ရဲ့လူဦးရေဟာ ၇.၃၆ သန်းရှိပြီး မြို့ပြလူဦးရေတိုးတက်မှုအရ မြို့တော်ရဲ့ အခြေခံအဆောက်အအုံများဟာလည်း စိုးရိမ်ဖွယ်ရာ ဖြစ်လာပါတယ်။ မြို့ပြဝန်ဆောင်မှုများဟာလည်း မြို့ တော်နေပြည်သူလူထုတစ်ရပ်လုံးကို လွှမ်းခြုံနိုင်စွမ်းမရှိသည်ကို ရင်ဆိုင်ကြုံတွေ့ရလျက်ရှိပါတယ်။ ဥပမာအားဖြင့် ရန်ကုန်မြို့တော်စည်ပင်သာယာရေး နယ်နိမိတ်အတွင်းမှာရှိတဲ့ မြို့ နေပြည်သူများရဲ့ ၄၀ ရာခိုင်နှုန်းသာ ရန်ကုန်မြို့တော်စည်ပင်သာယာရေးကော်မတီက ဖြန့်ဝေတဲ့ သောက်သုံးရေကို ရရှိတာ ဖြစ်ပြီးတော့ မြို့နေပြည်သူများရဲ့ ၇၁ ရာခိုင်နှုန်းသာ လျှပ်စစ်မီး ရရှိတာဖြစ်ပါတယ်။ ရန်ကုန်တိုင်းဒေသကြီး အတွင်းမှာ မြို့နယ်ပေါင်း ၄၅ ခုရှိတဲ့အနက် ရန်ကုန်မြို့တော်စည်ပင်သာယာရေး နယ်နိမိတ်အတွင်း ခရိုင် ၄ ခုနဲ့ မြို့နယ်ပေါင်း ၃၃ မြို့နယ် တည်ရှိပါတယ်။ ရန်ကုန်မြို့တော်စည်ပင် သာယာရေးကော်မတီအနေနဲ့ ရေဖြန့်ဝေခြင်း၊ ရေဆင်းမြောင်းများကို ထိန်းသိမ်းဆောင်ရွက်ခြင်း၊ ရေဆိုးထုတ်ခြင်းနဲ့ အမှိုက်စီမံခန့်ခွဲမှု အပါအဝင် စည်ပင်သာယာဝန်ဆောင်မှုအများစုကို တာဝန်ယူဆောင်ရွက်ပေးလျက် ရှိပါတယ်။ ကမ္ဘာ့ဘဏ် ချေးငွေကို ပြန်လည်ပေးဆပ်တဲ့နေရာမှာ အသုံးပြုမယ့် ငွေကြေးအရင်းအမြစ်များကို သုံးသပ်တဲ့အခါမှာ ရေဖိုးရေခများကို အသုံးပြုပြီးတော့ ပြန်လည်ပေးဆပ်မှာ ဖြစ်တဲ့အတွက်ကြောင့် ပြန်လည်ပေးဆပ်နိုင်စွမ်း အတွက်လည်း စိတ်ချရတဲ့အနေထားမှာရှိတဲ့အတွက်ကြောင့် ရန်ကုန်မြို့တော်ကို ရွေးချယ်ရခြင်း ဖြစ်ပါတယ်။ လေးစားအပ်ပါသောနာယကကြီးခင်ဗျား။ ရန်ကုန်မြို့တော်ရဲ့ လက်ရှိရေစီးရေလာစနစ်နဲ့ ပတ်သက် ပြီးတော့ လက်ရှိအသုံးပြုနေတဲ့စနစ်ဟာ Gravity Flow အရ စွန့်ထုတ်တဲ့စနစ်ကို အသုံးပြုနေတာ ဖြစ်ပါတယ်။ တင်ပြပါ ပုံများနဲ့လည်း ကျွန်တော်တို့ တင်ပြထားပါတယ်။ ရန်ကုန်မြို့ရဲ့ လက်ရှိရေစီးရေလာ စနစ်ကို ဆောင်ရွက်နေတဲ့ အခြေအနေနဲ့ နိုင်ငံတကာမှာကျင့်သုံး နေတဲ့ ရေစီးရေလာစနစ်ကို ကျင့်သုံးနေတဲ့ အခြေအနေများ ဖြစ်ပါတယ်။ နောက်ကျွန်တော်တို့ ရန်ကုန်မြို့တွင်း ၆ မြို့နယ်ကို ဦးစားပေးရွေးချယ်မှုနဲ့ စပ်လျဉ်းပြီးတော့ ရှင်းလင်းလိုပါတယ်။ ရန်ကုန်မြို့ဟာ နိုင်ငံတော်ရဲ့ ကုန်စည်စီးဆင်းမှုမှာ အရေးပါတဲ့ ပင်လယ်ထွက်ပေါက် ဆိပ်ကမ်းမြို့ ဖြစ်ပြီးတော့ မြို့တွင်း ၆ မြို့နယ်ဖြစ်တဲ့ လမ်းမတော်၊ လသာ၊ ပန်းဘဲတန်း၊ ကျောက်တံတား၊ ပုစွန်တောင်နဲ့ PCSO 600sBlufogons que no sea ou 8:93:69:32qjod sa 26300 (Central Business District - CBD) ဧရိယာဖြစ်နေခြင်း၊ ၎င်းမြို့နယ်များဟာ ရန်ကုန်မြစ်၊ လှိုင်မြစ်၊ ငမိုးရိပ်ချောင်း၊ ပုစွန်တောင်ချောင်း တို့ဖြင့် ဝန်းရံတည်ရှိခြင်း၊ ၎င်းမြို့နယ်များသည် ရန်ကုန်မြစ်နှင့် အနီးစပ်ဆုံး ထိစပ်နေခြင်း၊ မိုးရာသီ အတွင်းမှာ ဒီရေတက်တဲ့မိုးရွာသွန်းမှုများပြားတဲ့်ဆိုင်တဲ့အခါမှာ မြို့တွင်းမြို့နယ်များမှာ ရေကြီးမှုအန္တရာယ်မြင့်မားပြီးတော့ တစ်နှစ်ကို (၆)ကြိမ်ကနေ (၁၀)ကြိမ်အထိ ဆိုးဆိုးရွားရွားဖြစ်ပျက် တတ်ခြင်း၊ လက်ရှိအခြေခံဘူမိအနေအထားများအပေါ် လေ့လာချက်များအရ ရန်ကုန်မြို့ဟာ ငလျင်ဘေး အန္တရာယ် ကျရောက်နိုင်မယ့် နေရာများမှာလည်း ပါဝင်ခြင်း၊ ရေကြီးရေလျှံမှုကို သာမက ငလျင်ဒဏ်ခံနိုင်ရန် ကြံ့ခိုင်မှုများ အားနည်းနေသည်ကို ပြုပြင်ဆောင်ရွက်ရန် လိုအပ်ခြင်းတို့ကို တွေ့ရှိရပါတယ်။ ပထဝီအနေအထားအရ မြို့တွင်း ၆ မြို့နယ်ဟာ မြို့ရဲ့အနိမ့်ပိုင်းမှာ တည်ရှိပြီးတော့ ဆက်စပ်မြို့နယ် များက စီးဝင်လာတဲ့ မိုးရေနဲ့ အခြားရေများကို လက်ခံဖြတ်သန်း စီးဆင်းပေးနေတဲ့ မြို့နယ်များဖြစ်ပါတယ်။ မြေမျက်နှာသွင်ပြင်အနေအထားအရ မြို့တွင်း ၆ မြို့နယ် ဧရိယာအတွင်းမှာ ပြင်ပအခြားမြို့နယ်များရှိ ချောင်း (၂၂)ချောင်းကဲ့သို့ ရေစွန့်ထုတ်နိုင်တဲ့ ချောင်းကြီးမြောင်းကြီးများမရှိဘဲနဲ့ ရှေးယခင် အင်္ဂလိပ် လက်ထက်ကနေ ယနေ့တိုင် အသုံးပြုနေရဆဲဖြစ်တဲ့ မြစ်ထွက်ပေါက် ၂၆ ခုနဲ့ ဆောင်ရွက်နေရတဲ့ အနေအထား ဖြစ်ပါတယ်။ အဆိုပါမြစ်ထွက်ပေါက်များမှာလည်း သဲနုန်းများပို့ချမှုနဲ့ ရန်ကုန်မြစ်ရဲ့ ကြမ်းပြင်အနေအထား မြင့်တက် လာခြင်းကြောင့် ယခုအခါမှာ ရေစွန့်ထုတ်နိုင်မှုအင်အား မလုံလောက်တော့တဲ့အတွက်ကြောင့် ကမ်းနားလမ်းနဲ့ ရန်ကုန်မြစ်ရဲ့ အကြား ဆိပ်ကမ်းဧရိယာတွေမှာ နိုင်ငံတကာအဆင့်မီ ခေတ်မှီနည်းစနစ်နဲ့ Outfalls and Outlet Structures များကို အသစ်တည်ဆောက်ရန် လိုအပ်နေပြီဖြစ်ကြောင်း ပညာရှင်များက သုံးသပ်ထား ပါတယ်။ ဒါဟာ ကျွန်တော်တို့ တင်ပြပါပုံတွေဟာ ဂျပန်နိုင်ငံတို့ ဘာတို့မှာ ကျွန်တော်တို့ ရေစွန့်ထုတ်တဲ့ စနစ်တွေ ဖြစ်ပါတယ်။ လေးစားအပ်ပါသော နာယကကြီးခင်ဗျား။ ၂၀၁၄ ခုနှစ်မှာ ဂျပန်နိုင်ငံ၊ အပြည်ပြည်ဆိုင်ရာပူးပေါင်း ဆောင်ရွက်ရေးအေဂျင်စီ (JICA) အထောက်အပံ့နဲ့ ရန်ကုန်မြို့တော်ရဲ့ (2040 - Sewerage and Drainage System Master Plan) ရေးဆွဲခဲ့စဉ်ကလည်း မြို့တွင်း (၆) မြို့နယ် (CBD) ဧရိယာကို ကာလတို (Short Term) အတွင်း ပြီးစီးအောင်ဆောင်ရွက်ဖို့ လျာထားခဲ့တာကိုလည်း တွေ့ရှိခဲ့ပါတယ်။ ကမ္ဘာ့ဘဏ်မှ ကျွမ်းကျင်သူများရဲ့ ဆန်းစစ်အကဲဖြတ်ချက်များအရ မြို့တွင်း ၆ မြို့နယ်ရဲ့ ဧရိယာဟာ ၆.၉ စတုရန်းကီလိုမီတာ ရှိပြီးတော့ ၂၀၁၄ သန်းခေါင်စာရင်းအရ နေထိုင်သူဦးရေဟာ ၂၂၇,၆၈၂ ဦး ရှိသော်လည်းပဲ ပြင်ပအခြားမြို့နယ်များက ယင်း (CBD) ဧရိယာအတွင်းမှာ နေ့စဉ် ဝင်ထွက်သွားလာပြီးတော့ အလုပ်လုပ်ကိုင်သူဦးရေဟာ ၆၆၀,၀၀၀ ခန့်ထိရှိကြောင်း သိရပါတယ်။ ၂၀၁၄ ခုနှစ် (Master Plan) ဆွဲခဲ့ ပြီးနောက် ရန်ကုန်မြို့တော်အတွင်းမှာ ရေကြီးရေလျှံမှုလျော့နည်းပပျောက်ဖို့ ကောင်းမွန်တဲ့ ရေစီးရေလာစနစ် ဆောင်ရွက်နိုင်ဖို့အတွက် ရန်ကုန်မြို့တော်စည်ပင်သာယာရေးကော်မတီက မိမိတို့ဌာန အစီအစဉ်နဲ့ ဆောင်ရွက် ခဲ့တဲ့ မြို့တွင်း ၆ မြို့နယ်ရဲ့ လိုအပ်တဲ့ ရေစီးရေလာပိုင်းဆိုင်ရာ သတင်းအချက်အလက်မှတ်တမ်းတွေ၊ မြို့ပြ အင်ဂျင်နီယာပညာရပ်ပိုင်းဆိုင်ရာ ကြိုတင်လေ့လာဆန်းစစ်ခဲ့မှုများ ပြုလုပ်ထားရှိပြီးဖြစ်တဲ့ အချက်ကလည်း စီမံကိန်းအကောင်အထည်ဖော်မယ့် နေရာအဖြစ် ဦးစားပေးရွေးချယ်ရန် အကြောင်းတစ်ရပ် ဖြစ်ခဲ့တာ ဖြစ်ပါတယ်။ လေးစားအပ်ပါတဲ့ နာယကကြီးခင်ဗျား။ စီမံကိန်းကို အကောင်အထည်ဖော်ပြီးစီးတဲ့အခါမှာ လမ်းမတော်၊ လသာ၊ ပန်းဘဲတန်း၊ ကျောက်တံတား၊ ဗိုလ်တစ်ထောင်၊ ပုစွန်တောင်စတဲ့ မြို့တွင်း (၆)မြို့နယ်များ တိုက်ရိုက်အကျိုးခံစားခွင့် ရရှိမှာဖြစ်တဲ့အပြင် နယ်နိမိတ်ထိစပ်လျက်ရှိတဲ့ ဆိပ်ကမ်း၊ အလုံ၊ ဒဂုံ၊ ဗဟန်း၊ မင်္ဂလာတောင်ညွန့်စတဲ့ ဆက်စပ်မြို့နယ်များကလည်း သွယ်ဝိုက်အကျိုးခံစားခွင့်များ ရရှိမှာဖြစ်ပါတယ်။ စမ်းချောင်းမြို့နယ် အပါအဝင် ကျန်ရှိတဲ့ မြို့နယ်များမှာ ရေကြီးရေလျှံမှုလျော့နည်းစေရေး အကောင်အထည်ဖော် ဆောင်ရွက်နိုင်ဖို့အတွက် ကမ္ဘာ့ဘဏ်ချေးငွေနဲ့ ဆောင်ရွက်မယ့်စီမံကိန်းကာလ ၆ နှစ်အတွင်းမှာ အဆိုပါ မြို့နယ်များအတွက်ကိုလည်းပဲ လိုအပ်တဲ့ သတင်း အချက်အလက်၊ မိုးရေချိန် (Rainfall Data)၊ လိုအပ်မယ့် အသေးစိတ်ပုံစံများနဲ့ တင်ဒါဆိုင်ရာအချက်အလက်တွေ၊ မြို့ပြအင်ဂျင်နီယာပိုင်းဆိုင်ရာ အကြို လေ့လာ ဆန်းစစ်မှုများကို ပြင်ဆင်ဖို့အတွက် နိုင်ငံတကာကျွမ်းကျင်သူများ ငှားရမ်းပြီးတော့ အစီအမံများပြုလုပ် သွားဖို့လည်း ပါဝင်ပါတယ်။ စီမံကိန်းရဲ့ လုပ်ငန်းအပိုင်း(၄) အသိပညာပေးခြင်းနှင့် စီမံကိန်းစီမံခန့်ခွဲခြင်းနဲ့စပ်လျဉ်းပြီးတော့ လွှတ်တော်ကိုယ်စားလှယ် ဒေါ်အေးမြမြမျိုးက ဆွေးနွေးထားပါတယ်။ အပိုင်း(၄)အတွက် ချေးငွေသုံးစွဲရာမှာ သက်ဆိုင်ရာဝန်ထမ်းများ၊ ဌာနအဖွဲ့အစည်းများရဲ့ စွမ်းဆောင်ရည်မြှင့်တင်ခြင်း အစီအစဉ်တွေ၊ အသိပညာ ဖလှယ်မှုတွေ၊ နည်းပညာဆိုင်ရာပူးပေါင်းဆောင်ရွက်မှုတွေ၊ စီမံကိန်းရဲ့ ပစ္စည်းဝယ်ယူမှုနဲ့ ဘဏ္ဍာငွေစီမံ ခန့်ခွဲမှုကိုစနစ်တကျရှိဖို့ ဆောင်ရွက်မှုတွေ၊ စီမံကိန်းကို စောင့်ကြည့်လေ့လာခြင်းနဲ့ အကဲဖြတ်ခြင်းများ၊ လုပ်ငန်းဧရိယာအလိုက် ပြည်တွင်းပြည်ပကျွမ်းကျင်သူများ ငှားရမ်းဆောင်ရွက်ခြင်း စသည်တို့ဟာ အပိုင်း(၄)မှာ ပါဝင်မှာဖြစ်ပြီးတော့ စီမံကိန်းကိုစီမံခန့်ခွဲဖို့နဲ့ ဦးဆောင်အကောင်အထည်ဖော်ဖို့ စီမံကိန်းဦးဆောင်ကော်မတီနဲ့ စီမံကိန်းစီမံခန့်ခွဲမှုအဖွဲ့ (Project Steering Committee နဲ့ Project Management Unit) တို့ကိုလည်း စနစ်တကျ ဖွဲ့စည်းဆောင်ရွက်သွားမှာဖြစ်ကြောင်း တင်ပြလိုပါတယ်။ ဒီတင်ပြပါပုံအရ ရန်ကုန်တိုင်းဒေသကြီး ဝန်ကြီးချုပ် ဥက္ကဋ္ဌအဖြစ်ဆောင်ရွက်တဲ့ Steering Committee ကို ဖွဲ့စည်းထားပြီးတော့ တိုင်းဒေသကြီး အစိုးရအဖွဲ့ဝင် ဝန်ကြီးများလည်း ပါဝင်ပါတယ်။ အတွင်းရေးမှူးအဖြစ်နဲ့ကတော့ ရန်ကုန်မြို့တော်ဝန်က ဆောင်ရွက်မှာဖြစ်ပြီးတော့ သက်ဆိုင်ရာ Project Management Unit များမှာ ကျွန်တော်တို့ သက်ဆိုင်ရာ ဌာနများက ဆောင်ရွက်တာဖြစ်ပါတယ်။ လေးစားအပ်ပါသော နာယကကြီးခင်ဗျား။ လွှတ်တော်ကိုယ်စားလှယ် ဦးခင်ချိုရဲ့ ဆွေးနွေးချက်မှာ ပါဝင်တဲ့ ချေးငွေချေးယူရာမှာ တစ်ကြိမ်တည်းယူမှာလား၊ နှစ်အလိုက်ခွဲယူမှာလားဆိုတဲ့ အချက်အလက်နဲ့ ပတ်သက်ပြီးတော့ စီမံကိန်းကာလ ၂၀၁၈ ခုနှစ်က ၂၀၂၃ ခုနှစ်အတွင်း နှစ်စဉ်ချေးယူမည့် ခန့်မှန်းခြေငွေ ဟာ ၂၀၁၈ ခုနှစ်မှာ အမေရိကန်ဒေါ်လာ ၂.ရ သန်း၊ ၂၀၁၉ ခုနှစ်မှာ အမေရိကန် ဒေါ်လာ ၁၃.၆ သန်း၊ ၂၀၂၀ မှာ ၃၃.၂ သန်း၊ ၂၀၂၁ မှာ ၂၁.ရ သန်း၊ ၂၀၂၂ မှာ ၃၀.ရ သန်းနဲ့ ၂၀၂၃ မှာ ၂၃.၁ သန်းတို့ ဖြစ်ပါတယ်။ ချေးငွေပြန်လည်ပေးဆပ်မည့် အစီအစဉ်ဟာ တစ်နှစ်ကို ၂ ရစ်နှုန်းနဲ့ ၃၂ နှစ်တာကာလအတွင်း ၆၄ ရစ်ခွဲ ပြီးတော့ ပေးဆပ်ရမှာဖြစ်ပါတယ်။ အရင်း ပထမအရစ်ပေးဆပ်မယ့် -၁၂-၂၀၂၃ ဖြစ်ပြီးတော့ နောက်ဆုံးအရစ် ပေးဆပ်မယ့်-၆-၂၀၅၅ ဖြစ်ပါတယ်။ ပေးဆပ်ရန် ရန်ပုံငွေရရှိမယ့် နည်းလမ်း ကတော့ စောစောက ကျွန်တော်တို့တင်ပြခဲ့တဲ့အတိုင်း ရန်ကုန်မြို့တော် လဂွန်းအိမ်ရေပေးဝေရေးစီမံကိန်း ကနေ ၂၀၂၁-၂၀၂၂ ဘဏ္ဍာရေးနှစ်ကနေ စတင်ပြီးတော့ သီလဝါအထူးစီးပွားရေးဇုန်ကို တစ်ရက်ကို ရောင်းချမယ့် ရေဂါလန် ၁၀ သန်းအတွက် ရရှိမယ့် တစ်နှစ်ဝင်ငွေကျပ် ၁၄.၆ ဘီလီယံက ထုတ်နုတ် ပေးဆပ်သွားဖို့ စီစဉ် ဆောင်ရွက်သွားမှာ ဖြစ်ပါတယ်။ ရန်ကုန်တိုင်းဒေသကြီးအနေနဲ့ ပြည်ပကြွေးမြီများနဲ့ ပတ်သက်ပြီးတော့ ၃၁-၃-၂၀၁ရ ရက်နေ့ အထိ ချေးငွေစီမံကိန်း ၆ ခုရှိပြီးတော့ ထုတ်ယူထားတဲ့ ပြည်ပချေးငွေပမာဏကတော့ အမေရိကန်ဒေါ်လာ ၂၅.၃၄၉ သန်းဖြစ်ပါတယ်။ ဒီချေးငွေများကိုလည်း ရန်ကုန်မြို့တော်လျှပ်စစ်ဓာတ်အားပေးရေးအဖွဲ့၊ ရန်ကုန်မြို့တော်စည်ပင်သာယာရေးကော်မတီတို့ရဲ့ အစီအစဉ်များနဲ့ ပြန်လည်ပေးဆပ်သွားကြမှာ ဖြစ်ပါတယ်။ လေးစားအပ်ပါသော နာယကကြီးခင်ဗျား။ လွှတ်တော်ကိုယ်စားလှယ် ဦးဦးထွန်းမောင်၊ ဦးကျော်အောင်လွင်၊ ဒေါ်အေးမြမြမျိုးတို့ရဲ့ ဆွေးနွေးချက်မှာ ရန်ကုန်မြို့အတွက်သာ စဉ်းစားမယ့်အစား သဘာဝဘေးအန္တရာယ်မြင့်မားတဲ့ အခြားဒေသများအတွက်ကိုပါ စဉ်းစားသင့်ပါကြောင်း ပါရှိပါတယ်။ နိုင်ငံတော်အနေနဲ့ ရန်ကုန်မြို့အတွက်သာမက အခြားဒေသများအတွက်ပါ သဘာဝဘေးအတွက် စဉ်းစား ဆောင်ရွက်ခဲ့မှုများကို တင်ပြလိုပါတယ်။ ကမ္ဘာ့ဘဏ်ထံက ချေးငွေအမေရိကန်ဒေါ်လာ သန်း ၂၀၀ ရယူ ခဲ့တဲ့ ၂၀၁၅ ခုနှစ်အတွင်း ဖြစ်ပွားခဲ့တဲ့ ရေကြီးရေလျှံမှုနှင့် မြေပြိုမှု သဘာဝဘေးအန္တရာယ်အတွက် ပြန်လည် ထူထောင်ရေးလုပ်ငန်းများ လုပ်ဆောင်ဖို့အတွက် ချင်းပြည်နယ်၊ ရခိုင်ပြည်နယ်၊ ဧရာဝတီတိုင်း၊ မကွေးတိုင်း၊ ပဲခူးတိုင်း၊ စစ်ကိုင်းတိုင်းနဲ့ ရန်ကုန်တိုင်းနယ်မြေများအတွက် ရယူဆောင်ရွက်ပေးခဲ့တာ ရှိပါတယ်။ အလားတူ အရေးပေါ်တုံ့ပြန်မှု အစီအစဉ်အဖြစ်နဲ့ ဝန်ကြီးဌာန ၄ ခုကို ပြန်လည်ထူထောင်ဖို့အတွက် ပစ္စည်းများဝယ်ယူရန် ချေးငွေအမေရိကန်ဒေါ်လာ ၅၄.၄၄၆ သန်းကိုလည်း ကမ္ဘာ့ဘဏ်ရဲ့ ချေးငွေစီမံကိန်း ၄ ခုထံကနေပြီးတော့ ထုတ်ယူသုံးစွဲခြင်းမပြုခဲ့သေးတဲ့ ချေးငွေလက်ကျန်များရဲ့ ၅ ရာခိုင်နှုန်းစီ ထုတ်နုတ်ပြီးတော့ ဆောင်ရွက် ပေးခဲ့တာလည်း ရှိပါတယ်။ လွှတ်တော်ကိုယ်စားလှယ်ကြီး ဦးဘိုဘိုဦး၏ မေးမြန်းထားချက်အပေါ်မှာလည်း ပြန်လည်ဆွေးနွေး လိုပါတယ်။ လုပ်ငန်းအပိုင်း(၅)ဟာ ကမ္ဘာ့ဘဏ်ရဲ့ အခြားစီမံကိန်းများနည်းတူ အရေးပေါ်တုံ့ပြန်မှုအပိုင်းကို ထည့်သွင်းထားခြင်း ဖြစ်ပါတယ်။ ၎င်းအပိုင်းကို (Zero Component) လို့လည်းခေါ်ကြပါတယ်။ စီမံကိန်း အကောင်အထည်ဖော်နေစဉ်အတွင်းမှာ အသုံးစရိတ်များလျာထားမှုမပါရှိပါ။ မမျှော်လင့်တဲ့ သဘာဝ ဘေးအန္တရာယ်များ ဖြစ်ပေါ်လာခဲ့ပါက စီမံကိန်းအတွက် ဖြစ်စေ၊ အခြားသောနေရာများအတွက်ဖြစ်စေ၊ နိုင်ငံတော်ကလိုအပ်၍ သုံးစွဲလိုပါက ကမ္ဘာ့ဘဏ်ရဲ့ အတည်ပြုချက်ရယူပြီးတော့ သုံးစွဲနိုင်ဖို့အတွက် ထည့်သွင်း ထားခြင်းဖြစ်ပါကြောင်း တင်ပြလိုပါတယ်။ လေးစားအပ်ပါသော နာယကကြီးနှင့် လွှတ်တော်ကိုယ်စားလှယ်များခင်ဗျား။ နိုင်ငံတော်က ချမှတ် ထားတဲ့ စီးပွားရေးမူဝါဒ (၁၂)ချက်အနက် နံပါတ် (၉)အချက်ကတော့ “သဘာဝပတ်ဝန်းကျင်များကို ရေရှည်ထိန်းသိမ်းနိုင်ရန်အတွက် လိုက်လျောညီထွေဖြစ်စေမည့် မြို့ပြများတည်ထောင်ရန်၊ ပြည်သူ့ ဝန်ဆောင်မှုလုပ်ငန်းများ အဆင့်မြှင့်တင်ရန်တို့အပြင် အများပြည်သူနဲ့ သက်ဆိုင်သည့်နေရာများ တိုးချဲ့ ဖော်ထုတ်ရန်နှင့် ယဉ်ကျေးမှုအမွေအနှစ်များကို ပိုမိုစောင့်ရှောက် ထိန်းသိမ်းရေးတို့အတွက် ဆောင်ရွက်ရန်” ဖြစ်ပါတယ်။ ဤမူဝါဒနဲ့အညီ နိုင်ငံတော်၏စီးပွားရေးအချက်အချာ ရန်ကုန်မြို့တော်ကြီးကို အရှေ့တောင်အာရှ သဘာဝ ဘေးအန္တရာယ်ကြောင့် ဆုံးရှုံးနိုင်ခြေစီမံခန့်ခွဲမှုစီမံကိန်းဖြင့် မြို့ပြဖွံ့ဖြိုးတိုးတက်မှုနှင့် လိုက်လျော ညီထွေသော မြို့ပြဝန်ဆောင်မှုများပေးနိုင်ရေး၊ သဘာဝဘေးအန္တရာယ်များကို အထိုက်အလျောက် ခံနိုင်ရည် ရှိစေသော အဆင့်အတန်းသို့ ရောက်ရှိရေးတို့အတွက် ပြည်ထောင်စုအစိုးရအဖွဲ့က တင်ပြထားတဲ့ ဤစီမံကိန်း ချေးငွေကို ပြည်ထောင်စုလွှတ်တော်က အတည်ပြု ပေးနိုင်ပါရန် လေးစားစွာ တင်ပြအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျာ။ အထက်ပါချေးယူငွေ အမေရိကန် ဒေါ်လာ ၁၂၄ သန်းနဲ့ စပ်လျဉ်းပြီး လွှတ်တော်ရဲ့ အဆုံးအဖြတ်ရယူခြင်းကို စက်ခလုတ်အသုံးပြု၍ ဆန္ဒပြုတဲ့ နည်းလမ်းနဲ့ ဆောင်ရွက်ပါ့မယ်။ ထောက်ခံဆန္ဒမဲများရင် သဘောတူအတည်ပြုပြီး ကန့်ကွက်ဆန္ဒမဲများရင် သဘောမတူကြောင်း ကြေညာမှာ ဖြစ်ပါတယ်။ ဆန္ဒမဲပေးကြဖို့ အသင့်ရှိစေလိုပါတယ်။ ဆန္ဒမဲပေးနိုင်ကြ ပါပြီ။ လွှတ်တော်ကိုယ်စားလှယ်များ စက်ခလုတ်အသုံးပြု၍ ဆန္ဒမဲပေးကြပါသည်။</speech>
<speech type="speaker">အဆိုကို ထောက်ခံ(၄၇၈)မဲ၊ ကန့်ကွက်မဲ (၂၁)မဲ၊ ကြားနေမဲ(၄)မဲ ဖြစ်ပါတယ်။</speech>
<speech type="speaker">ထောက်ခံဆန္ဒမဲများတဲ့အတွက် အရှေ့တောင်အာရှသဘာဝဘေးအန္တရာယ် စီမံခန့်ခွဲမှုဆိုင်ရာစီမံကိန်းကို အကောင်အထည်ဖော်ရန် ကမ္ဘာ့ဘဏ်ထံမှ ချေးငွေအမေရိကန်ဒေါ်လာ ၁၂၄ သန်း ချေးယူရန်ကိစ္စကို လွှတ်တော်က သဘောတူအတည်ပြုကြောင်း ကြေညာပါတယ်။</speech>
</motion>
<motion>
<title>နိုင်ငံတော်သမ္မတထံမှ ပေးပို့ထားသော နျူကလီးယားသိပ္ပံနှင့်နည်းပညာသုတေသန၊ ဖွံ့ဖြိုးရေးနှင့် လေ့ကျင့် သင်ကြားရေးဆိုင်ရာဒေသတွင်းပူးပေါင်းဆောင်ရွက်ရေး သဘောတူစာချုပ်(၁၉၈ရ RCA) အစားထိုး (၂၀၁ရ RCA)တွင် မြန်မာနိုင်ငံမှ အဖွဲ့ဝင်အဖြစ် ဆက်လက်ပါဝင်ရန်ကိစ္စနှင့်စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၁၁) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နျူကလီးယား သိပ္ပံနှင့်နည်းပညာသုတေသန၊ ဖွံ့ဖြိုးရေးနှင့် လေ့ကျင့်သင်ကြားရေးဆိုင်ရာ ဒေသတွင်းပူးပေါင်း ဆောင်ရွက်ရေး သဘောတူစာချုပ်(၁၉၈ရ RCA) အစားထိုး (၂၀၁ရ RCA)တွင် မြန်မာနိုင်ငံမှ အဖွဲ့ဝင်အဖြစ် ဆက်လက် ပါဝင်ရန်ကိစ္စနဲ့ စပ်လျဉ်းပြီး ၂၃-၅-၂၀၁ရ ရက်က ကျင်းပပြုလုပ်ခဲ့တဲ့ ပြည်ထောင်စုလွှတ်တော် အစည်း အဝေးမှာ သက်ဆိုင်ရာပြည်ထောင်စုအဆင့် အဖွဲ့အစည်းဝင်က လွှတ်တော်သို့ ရှင်းလင်းတင်ပြခဲ့ပြီး ဖြစ်ပါတယ်။ အထက်ပါကိစ္စနဲ့ စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော် ကိုယ်စားလှယ် ၅ ဦး ရှိပါတယ်။ လွှတ်တော်ကိုယ်စားလှယ် တစ်ဦးချင်းအနေနဲ့ သတ်မှတ်ချိန် ၆ မိနစ်အတွင်း ဆွေးနွေးဖို့ဖြစ်ပါတယ်။ ဦးစွာ ဦးဇော်သိန်း ဝါးခယ်မမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1613">ဦးဇော်သိန်း(ဝါးခယ်မမဲဆန္ဒနယ်၊ ဧရာဝတီတိုင်းဒေသကြီး)</mp>လေးစားအပ်တဲ့ ပြည်ထောင်စု လွှတ်တော် နာယကကြီးနဲ့တကွ ပြည်သူ့လွှတ်တော် ဥက္ကဋ္ဌကြီး၊ လွှတ်တော်ကိုယ်စားလှယ်ကြီးများ၊ ပြည်ထောင်စုဝန်ကြီးများ၊ ဧည့်သည်တော်များကို မင်္ဂလာပါလို့ နှုတ်ခွန်းဆက်သပါတယ်။ ဧရာဝတီတိုင်း ဒေသကြီး ပြည်သူ့လွှတ်တော်ကိုယ်စားလှယ် ကျွန်တော် ဦးဇော်သိန်းက နျူကလီးယားသိပ္ပံနှင့် နည်းပညာ သုတေသန၊ ဖွံ့ဖြိုးရေးနှင့် လေ့ကျင့်သင်ကြားရေးဆိုင်ရာ ဒေသတွင်း ပူးပေါင်းဆောင်ရွက်ရေး သဘောတူ စာချုပ်(၁၉၈ရ RCA) အစားထိုး (၂၀၁ရ RCA)တွင် မြန်မာနိုင်ငံက အဖွဲ့ဝင်အဖြစ် ဆက်လက်ပါဝင်ရန် အဆိုကို ထောက်ခံဆွေးနွေးသွားမှာ ဖြစ်ပါတယ်။ လေးစားအပ်တဲ့ နာယကကြီးခင်ဗျား။ RCA ရဲ့ မူဝါဒဇစ်မြစ်ကတော့ IAEA ခေါ်တဲ့ နိုင်ငံတကာ အနုမြူစွမ်းအင်အေဂျင်စီပဲ ဖြစ်ပါတယ်။ ၂၉-၇-၁၉၅ရ ခုနှစ်မှာ စတင်ဖွဲ့စည်းပြီး ဖွဲ့ရတဲ့ရည်ရွယ်ချက် ကတော့ အင်အားကြီးနိုင်ငံတွေရဲ့ ထုံးစံအတိုင်း မိမိကိုယ်တိုင်က အနုမြူ ဗုံးပိုင်ဆိုင်နေပြီး ကျန်နိုင်ငံများကို လိုက်မလုပ်စေချင်တဲ့ ဆန္ဒလည်းပါပါတယ်။ IAEA ကို Nuclear Watchdog လို့လည်းခေါ်ကြပါတယ်။ ဒီအနုမြူ အေဂျင်စီရဲ့ အဓိကတာဝန်က အနုမြူစွမ်းအင်ကို ငြိမ်းချမ်းစွာအသုံးချပြီး စစ်ရေးအရမသုံးစွဲဖို့ပဲ ဖြစ်ပါတယ်။ အီရန်နဲ့ အီရတ် အနုမြူဗုံးမထုတ်လုပ်ရေးမှာ IAEA က အဓိကကျပြီး ဒီကိစ္စတွေနဲ့ စပ်လျဉ်း 18:60? IAEA S. R23$ 218 Mohamed ElBaradei m joog ys (@S:28:69: ocaq ရခဲ့ပါတယ်။ Fukushima အနုမြူဓာတ်ပေါင်းဖို ပြဿနာဖြစ်တော့ IAEA ရဲ့ ပေါ့ဆမှုလို့ ကျွမ်းကျင်သူ ပညာရှင်တွေက အပြစ်တင်ပါတယ်။ IAEA ရဲ့ လက်အောက်မှာ ဒေသတွင်းပူးပေါင်းဆောင်ရွက်တဲ့ အဖွဲ့အစည်းလေးခုကို ဒေသအလိုက်ဖွဲ့စည်းထားပြီး အာဖရိက၊ လက်တင်အမေရိက၊ အာရပ်နဲ့ အာရှဆိုပြီး gos: olosuôii RCA MGO&gt;&gt; Asian g. Pacific 6300 60z3aozas (goulosusil jo @ecoloo RCA မှာ ၂၀၁ရ သဘောတူညီချက်အရ တစ်နှစ်တစ်ခါ အနည်းဆုံးတွေ့ကြပြီး လုပ်ငန်းစဉ် တွေ ဆွေးနွေးမယ်။ ဦးစားပေးဖို့ ရွေးချယ်မယ်။ သဘောတူညီချက်ကိုလည်း ပြန်လည်သုံးသပ်ကြမှာ ဖြစ်ပါတယ်။ ဒီသဘော တူညီချက်က ဒေသကြီးတစ်ခုရဲ့ လူမှုစီးပွားရေးဘဝတိုးတက်မှုကို နျူကလီးယားသိပ္ပံနည်းပညာနဲ့ ခိုင်မာ ကျယ်ပြန့်စေမှာ ဖြစ်ပါတယ်။ RCA ရဲ့ ၂၀၁၅ နှစ်ပတ်လည် အစီရင်ခံစာမှာဆိုရင် စီမံကိန်းကြီး ၁၉ ခုကို ဆောင်ရွက်ခဲ့ပြီး ၁၄ ခုက အရင်လုပ်ငန်းတွေဖြစ်ပြီးတော့ ၅ ခုက စီမံကိန်းအသစ်တွေ ဖြစ်ပါတယ်။ ၂၀၁၂-၂၀၁၅ ခုနှစ်အတွင်းမှာ RCA စီမံကိန်းတွေဟာ အာရှနဲ့ ပစိဖိတ်ဒေသက စီစဉ်ခန့်ခွဲမှုအရာရှိ AMO တွေသာ ဆောင်ရွက်ခဲ့တာဖြစ်ပါတယ်။ ၂၀၁၅ မှာ အစည်းအဝေး (၂၄) ကြိမ်လုပ်ပြီး စီမံကိန်းတွေ သုံးသပ်တဲ့ အစည်းအဝေး၊ စီမံကိန်းရေးဆွဲတဲ့ အစည်းအဝေး၊ အသေးစိတ်စီမံချက် အစည်းအဝေးတွေ ပါဝင်ခဲ့ပါတယ်။ RCA ဒေသရုံးက လုပ်ငန်းဆောင်ရွက်ချက်တွေကို ပြည်သူတွေအကြား ကျယ်ကျယ်ပြန့်ပြန့် ချပြပြီး UNDP လို အခြားအကျိုးတူ အဖွဲ့အစည်းတွေနဲ့လည်း ပူးပေါင်းဆောင်ရွက်ခဲ့ပါတယ်။ RCA အဖွဲ့ဝင်အဖြစ် ပါဝင်ခြင်းအကျိုးကျေးဇူးကတော့ စိုက်ပျိုးရေး၊ မွေးမြူရေးကဏ္ဍမှာ နျူကလီယားနည်းပညာကို အသုံးပြုပြီး ပြည်လည်းဝ၊ ပို့ကုန်အနေနဲ့ တိုင်းပြည်လည်း ဝင်ငွေတိုးစေမှာ ဖြစ်ပါတယ်။ နျူကလီးယားနည်းပညာနဲ့ မွေးမြူရေးတိရစ္ဆာန်တွေကို အသားလည်းတိုး၊ နို့ထွက်လည်း ကောင်းအောင် လုပ်လို့ရပါတယ်။ ၂၅ ရာခိုင်နှုန်း နို့ထွက်တိုးတာကို တရုတ်ပြည်၊ အင်ဒိုနီးရှား၊ ဖိလစ်ပိုင်နဲ့ ဘင်္ဂလားဒေ့ရှ်မှာ တွေ့ရပါတယ်။ ကျွန်တော်တို့နိုင်ငံမှာလည်း RCA Project ကြောင့် ၁၅ ကနေ ၇၅ ထိ အလေးချိန်တိုးလာတာကို လေ့လာတွေ့ရှိရပါတယ်။ RCA စီမံကိန်းတွေက မွေးမြူရေးတိရစ္ဆာန်တွေ သားဖောက်ဖို့၊ သားဆက်ဖို့လည်း အကူအညီအများကြီးပေးပါတယ်။ မွေးမြူရေးနွားတွေရဲ့ သားထွက် ကောင်းအောင် Radio immuno(RIA) နည်းပညာနဲ့ အောင်မြင်စွာ ဆောင်ရွက်နိုင်ပါတယ်။ အင်တာနက်ကိုအသုံးချပြီး RCA က e-Learning ကို အသုံးချပြီး ဓာတ်ရောင်ခြည်သုံးကင်ဆာ ပညာရှင်နဲ့ နျူကလီယားဆေးပညာတွေ တစ်ကမ္ဘာလုံး သင်တန်းတွေပေးပါတယ်။ ဒီစီမံကိန်းနှစ်ခု moos? Distance Assisted Training for Nuclear Medicine Professionals (DAT) $. The Apply Science of Oncology Course (ASOC) တို့ဖြစ်ပါတယ်။ RCA ရဲ့ကူညီမှုနဲ့ တိုင်းပြည်ဖွံ့ဖြိုးရေး လုပ်ငန်းတွေဖြစ်တဲ့ ဆေးပညာသင်ကြားရေး၊ ဆေးကုသရေး၊ စက်မှုလုပ်ငန်းတွေနဲ့ ပတ်ဝန်းကျင် ထိန်းသိမ်းရေးလုပ်ငန်း စတဲ့လုပ်ငန်းတွေမှာ ဆောင်ရွက်ရာမှာ အထူးအသုံးဝင်ပါတယ်။ လေးစားအပ်တဲ့ နာယကကြီးခင်ဗျား။ IAEA ကို စောစောဝင်ရောက်တဲ့ နိုင်ငံမှာ မြန်မာပြည် ပါပါတယ်။ လွတ်လပ်ရေးရပြီးစကာလက နိုင်ငံရေးခေါင်းဆောင်တွေက နျူကလီးယားနည်းပညာကို ငြိမ်းချမ်းစွာအသုံးချဖို့ အားထုတ်ခဲ့ပါတယ်။ ၁၉၅၅ မှာ အနုမြူစွမ်းအင်ဌာနနဲ့ အနုမြူ တွင်းထွက်ဌာနကို တည်ထောင်ပြီး နိုင်ငံခြားကို ပညာတော်သင်တွေစေလွှတ်ခဲ့ပါတယ်။ အထူးသဖြင့် အမေရိကကို ဖြစ်ပါတယ်။ Nuclear Physics, Medical Physics အစရှိတဲ့ ဘာသာရပ်တွေကို လေ့လာခဲ့ကြပါတယ်။ အဲဒီနှစ်မှာပဲ ပထမဦးဆုံးကျင်းပတဲ့ အနုမြူစွမ်းအင် ငြိမ်းချမ်းစွာအသုံးချရေး နိုင်ငံတကာညီလာခံကို ဂျီနီဗာမှာ တက်ခဲ့ ပါတယ်။ နှစ်နှစ်ကြာတော့ IAEA ကို ဝင်ပါတယ်။ အိမ်နီးနားချင်း နိုင်ငံတွေနဲ့ယှဉ်ရင် နျူကလီးယား ပညာမှာ ရှေ့ရောက်နေပြီး အနုမြူစီမံကိန်းတွေကို ဆောင်ရွက်ဖို့ မြန်မာနိုင်ငံဟာ အဆင်သင့်ဖြစ်နေပါပြီ။ ၁၉၆၀ အစောပိုင်းမှာဆိုရင် အနုမြူ သုတေသနပြုမယ့် Reactor တစ်ခုတည်ဆောက်ဖို့ လှိုင်နယ်မြေကို ရွေးထားပြီးဖြစ်ပါတယ်။ $pèsoosao: 960207|60? peeg os Treaty on the Southeast Asian Nuclear| Weapon- Free Zone သို့မဟုတ် Bangkok Treaty ကို ၁၉၉၅ မှာထိုးပါတယ်။ တစ်နှစ်ကြာတော့ Comprehansive Nuclear Test Ban Treaty moo:closušil peeg gs LO8:03: 68cole: စီမံကိန်းအတွက် ရုရှားနဲ့ဆွေးနွေးတယ်လို့ သတင်းတချို့ကဆိုပါတယ်။ ၂၀၀၀ ခုနှစ်၊ ဇန်နဝါရီလမှာတော့ နျူကလီးယားသုတေသန ဓာတ်ပေါင်းဖိုတစ်ခု ငြိမ်းချမ်းစွာအသုံးချဖို့ တည်ဆောက်ရန် စီမံချက်ရှိတယ်လို့ ဆိုပါတယ်။ ၂၀၀၆ ခုနှစ်မှာ ရန်ကုန်နဲ့ မန္တလေးတက္ကသိုလ်တွေမှာ နျူကလီးယားရူပဗေဒဌာနတွေကို ဖွင့်လှစ်ခဲ့ပါတယ်။ ၂၀၀၆ ခုနှစ်မှာပဲ မြန်မာဆိုင်ရာ ရုရှားသံအမတ်ကြီးက ရုရှားတက္ကသိုလ် ၁၁ ခုမှာ မြန်မာကျောင်းသား ၂၀၀၀ နှစ်နိုင်ငံသဘောတူညီချက်နဲ့ လာရောက်သင်ကြားနေကြောင်း ပြောပါတယ်။ လေးစားအပ်တဲ့ နာယကကြီးခင်ဗျား။ ၂၀၁ရ ခုနှစ်၊ ဧပြီလမှာ ဘင်္ဂလားဒေ့ရှ်နိုင်ငံမှာ ၄ ရက်ကြာ ညီလာခံတစ်ခုပြုလုပ်ပြီး ၂၂ နိုင်ငံတက်ရောက်ပါတယ်။ (၃၃)ကြိမ်မြောက် အာဆီယံညီလာခံမှာ ဘင်္ဂလားဒေ့ရှ် သိပ္ပံနဲ့နည်းပညာဝန်ကြီးက သူတို့နိုင်ငံမှာ ပထမဦးဆုံး Nuclear Power Station တစ်ခုကို မကြာခင် တည်ဆောက်တော့မယ်လို့ ကြေညာသွားပါတယ်။ ဝန်ကြီးက IAEA နဲ့ RCA တို့ရဲ့ ပူးပေါင်းကူညီမှု ကြောင့် စိုက်ပျိုးရေးနဲ့ နျူကလီးယားဆေးပညာမှာ အထူးတိုးတက်ခဲ့တယ်လို့ ကြေညာသွားပါတယ်။ အဲဒီလိုနောက်ခံကားတွေကို သတိချပ်ပြီး နျူကလီးယားနည်းပညာကို ငြိမ်းချမ်းစွာအသုံးချရင်း ကျွန်တော်တို့ နိုင်ငံကို တိုးတက်ဖွံ့ဖြိုးအောင်လုပ်ကြပါလို့ ပြောကြားရင်းနဲ့ (၂၀၁ရ RCA) မှာ မြန်မာနိုင်ငံ ဆက်လက် ပါဝင်ရန် ထောက်ခံဆွေးနွေးလိုက်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဆက်လက်ပြီး ဒုတိယဗိုလ်မှူးကြီးဇော်ထွန်းဦး တပ်မတော်သား ပြည်သူ့ လွှတ်တော်ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဒုတိယဗိုလ်မှူးကြီးဇော်ထွန်းဦး(တပ်မတော်သား ပြည်သူ့လွှတ်တော်ကိုယ်စားလှယ်)</mp>အားလုံးမင်္ဂလာပါခင်ဗျာ။ ကျွန်တော်ကတော့ ဒုတိယဗိုလ်မှူးကြီးဇော်ထွန်းဦး ဖြစ်ပါတယ်။ နိုင်ငံတော် သမ္မတထံမှပေးပို့တဲ့ နျူကလီးယားသိပ္ပံနှင့် နည်းပညာသုတေသန၊ ဖွံ့ဖြိုးရေးနှင့် လေ့ကျင့်သင်ကြားရေး ဆိုင်ရာ ဒေသတွင်းပူးပေါင်းဆောင်ရွက်ရေးသဘောတူစာချုပ်(၁၉၈ရ RCA) အစားထိုး (၂၀၁ရ RCA) မှာ မြန်မာနိုင်ငံမှ အဖွဲ့ဝင်အဖြစ် ဆက်လက်ပါဝင်ရန်ကိစ္စနှင့်စပ်လျဉ်း၍ ထောက်ခံအကြံပြု ဆွေးနွေးမှာ ဖြစ်ပါတယ်။ Power Point သုံးစွဲခွင့်ပြုပါခင်ဗျာ။ အပြည်ပြည်ဆိုင်ရာအဏုမြူစွမ်းအင်အေဂျင်စီ IAEA ဟာ နျူကလီးယားသိပ္ပံနှင့်နည်းပညာအား လူမှုစီးပွားဘဝဖွံ့ဖြိုးတိုးတက်ရေးကို ပိုမိုထိရောက်စွာ ဆောင်ရွက်ပံ့ပိုးပေးနိုင်ရန် ဒေသတွင်းပူးပေါင်း ဆောင်ရွက်ရေး သဘောတူစာချုပ်ဖြင့် ဆောင်ရွက်လျက်ရှိပါတယ်။ မတူကွဲပြားတဲ့ဒေသများရဲ့ လူမှု စီးပွားဘဝ ဖွံ့ဖြိုးတိုးတက်ရေးလိုအပ်ချက်တွေကို ဒေသတွင်းနိုင်ငံများအချင်းချင်း စုပေါင်းညှိနှိုင်းအဖြေရှာ ပူးပေါင်းဆောင်ရွက်မှသာ အောင်မြင်နိုင်မှာဖြစ်ပါတယ်။ Regional Cooperative Agreement for Research, Development and Training Related to Nuclear Science and Technology -RCA osąlogops: polos pulsaoze: 6300 g ę ပိုင်းခြားထားပါတယ်။ RCA ရဲ့ သမိုင်းကြောင်းကို လေ့လာကြည့်မယ်ဆိုရင် ၁၉၇၂ ခုနှစ်၊ ဇွန်လ ၁၂ ရက်နေ့မှာ အာရှနှင့် ပစိဖိတ်ဒေသမှ တင်ပြပါ ၁၀ နိုင်ငံဖြင့် စတင်ချုပ်ဆိုခဲ့ပါတယ်။ ၁၉၈ရ မှာ ဖြည့်စွက်ပြဋ္ဌာန်းခဲ့ပါတယ်။ ၁၉၉ရ မှာ မြန်မာနိုင်ငံမှအဖွဲ့ဝင်အဖြစ် ပါဝင်ခဲ့ပါတယ်။ ၁၉၉၂ ခုနှစ်မှ ၂၀၁၂ ထိ ၅ နှစ်လျှင် တစ်ကြိမ် သက်တမ်းတိုးခဲ့ပါတယ်။ ၂၀၁၆ မေလ ၁၈ ရက်နေ့မှာ မွန်ဂိုလီးယားနိုင်ငံ အူလန်ဗာတာမြို့မှာ (၃၈) ကြိမ်မြောက် အာဆီယံအစည်းအဝေး ကျင်းပခဲ့ပါတယ်။ (၁၉၈ရ RCA)အစား (၂၀၁ရ RCA) အဖြစ် အစားထိုးရန် ဆုံးဖြတ်ခဲ့ပါတယ်။ အဖွဲ့ဝင်အဖြစ်ပါဝင်ပြီးပါက ဆက်လက်သက်တမ်းတိုးရန် မလိုတော့ပါဘူး။ ၁၉၈ရ RCA မှာ အခန်း ၁၃ ခန်းနှင့် ရေးသားဖော်ပြပြီး ၂၀၁ရ RCA မှာတော့ အခန်း ၁၅ ခန်းဖြင့် ရေးသားဖော်ပြထားပါတယ်။ အဖွဲ့ဝင်နိုင်ငံများ တစ်နှစ်လျှင်တစ်ကြိမ် အစည်းအဝေးကျင်းပရပြီး သဘာပတိ တာဝန်အား တစ်နှစ်လျှင် တစ်နိုင်ငံမှ အလှည့်ကျတာဝန်ယူရပါတယ်။ မြန်မာနိုင်ငံမှာ ၁၉၉ရ ခုနှစ်မှာ တစ်ကြိမ်၊ ၂၀၁၃ မှာတစ်ကြိမ် အလှည့်ကျ သဘာပတိအဖြစ် (၂)ကြိမ် ဆောင်ရွက်ခဲ့ပါတယ်။ ယခုအခါ အဖွဲ့ဝင် ၂၂ နိုင်ငံ ရှိပြီဖြစ်ပါတယ်။ ကိုယ်စားလှယ်များဟာ တင်ပြပါလုပ်ပိုင်ခွင့်အာဏာ သတ်မှတ်ပေးရန် တာဝန်ရှိပါတယ်။ မြန်မာနိုင်ငံမှ ယခုအဖွဲ့ဝင်နိုင်ငံအဖြစ် ဆက်လက်ပါဝင်မယ့် ၂၀၁ရ RCA ဟာ အသစ်မဟုတ်ဘဲ ၁၉၇၂ ခုနှစ်ကတည်းက စတင်ခဲ့တဲ့ သဘောတူစာချုပ် ဖြစ်ပါတယ်။ ယနေ့ခေတ် တိုးတက်လာတဲ့ လူမှုစီးပွားဘဝ ပြောင်းလဲမှုများနဲ့ ကိုက်ညီမှုရှိစေရေး၊ နျူကလီးယားစွမ်းအင်ကို ငြိမ်းချမ်းစွာအသုံးပြုတဲ့ စီမံကိန်းများကို ပိုမိုအကောင်အထည်ဖော်ဆောင်ရွက်နိုင်ရေး၊ အပြည်ပြည်ဆိုင်ရာ စံသတ်မှတ်ချက်များနဲ့ ကိုက်ညီလာစေရေး၊ အဖွဲ့ဝင်နိုင်ငံများအချင်းချင်း ပူးပေါင်းဆောင်ရွက်ရာမှာ အဆင်ပြေချောမွေ့စေရေး အတွက် ပြင်ဆင်သတ်မှတ်ခြင်း ဖြစ်ပါတယ်။ သက်တမ်းတိုးစရာမလိုတဲ့ သက်တမ်း အကန့်အသတ်မရှိတဲ့ သဘောတူစာချုပ်တစ်ခုဖြစ်ပါတယ်။ မြန်မာနိုင်ငံမှာ နျူကလီးယားနည်းပညာကို လူမှုစီးပွားဘဝဖွံ့ဖြိုးတိုးတက်စေရန် ကျန်းမာရေး ကဏ္ဍမှာ အဓိကအသုံးချ ဆောင်ရွက်လျက်ရှိပါတယ်။ ဓာတ်ရောင်ခြည်သုံး၍ ရောဂါရှာဖွေခြင်း၊ နှလုံးနှင့် ကင်ဆာရောဂါကုသခြင်း၊ မော်လီကျူးနှင့် အိုင်ဆိုတုပ်များကို အသုံးပြုခြင်း၊ သားအိမ်ခေါင်းကင်ဆာ ကုသခြင်း စတဲ့နျူကလီးယားဆေးပညာနှင့် ကျန်းမာရေးဝန်ဆောင်မှုများ ဆောင်ရွက်ပေးလျက်ရှိပါတယ်။ သုတေသနစီမံကိန်းများကို IAEA ရဲ့ ဦးဆောင်ပံ့ပိုးမှုနဲ့ အာရှနဲ့ ပစိဖိတ်ဒေသအတွင်းမှာရှိတဲ့ အဖွဲ့ဝင် နိုင်ငံများနှင့် ပူးပေါင်းဆောင်ရွက်နိုင်ခဲ့ပါတယ်။ နည်းပညာအကူအညီများ၊ ကျွမ်းကျင်သူပညာရှင်များ လာရောက်ပြီး နည်းပညာလွှဲပြောင်းပေးမှုများ၊ အထောက်အကူပြုစက်ကိရိယာပစ္စည်းများ ရရှိခဲ့ပါတယ်။ နျူကလီးယားဘေးအန္တရာယ်ကင်းရှင်းရေးနဲ့ပတ်သက်၍ နျူကလီးယားတိုင်းတာမှု ကိရိယာများ ပြုပြင် ထိန်းသိမ်းရန်အတွက် သင်တန်းပေးခြင်း၊ ဆက်သွယ်မှုနည်းစနစ်တည်ထောင်ခြင်း၊ လက်တွေ့ စမ်းသပ်ခန်းများ တည်ထောင်ခြင်း စတဲ့စီမံကိန်းများကို ဆောင်ရွက်ပြီး လူ့စွမ်းအားအရင်းအမြစ် မြှင့်တင် ပေးခြင်းတို့ကိုပါ ဆောင်ရွက်လျက်ရှိပါတယ်။ မြန်မာနိုင်ငံဟာ IAEA/RCA နည်းပညာပူးပေါင်းဆောင်ရွက်ရေးစီမံချက်များမှ အကျိုးကျေးဇူး အပြည့်အဝရရှိပါတယ်။ နျူကလီးယားနည်းပညာဆိုင်ရာ ဖွံ့ဖြိုးတိုးတက်ရေးနယ်ပယ်မှာ အခြား RCA အဖွဲ့ဝင်နိုင်ငံများကို အမီလိုက်ရန် လိုပါတယ်။ မိမိတို့နိုင်ငံအနေဖြင့် မြန်မာနိုင်ငံအဏုမြူစွမ်းအင်ဌာနကို နိုင်ငံတကာနဲ့ရင်ပေါင်တန်း၍ လုပ်ငန်း တောင်တက်စ အဆင်ပြင်ဆင်ပေးခြင်း၊ တကော င်းသမားပေါင်းဆောင်တက်ကား၊ ပညာတော်သင်များစေလွှတ်ခြင်းနဲ့ သုတေသနလုပ်ငန်းများအား ကျယ်ပြန့်စွာ ဆောင်ရွက်နိုင်စေရန် ဘဏ္ဍာ ရန်ပုံငွေဘတ်ဂျက်များ တိုးမြှင့်သုံးစွဲနိုင်ရေး ခွင့်ပြု ချထား ပေးခြင်းများ လုပ်ဆောင်သင့်ပါကြောင်း အကြံပြု တင်ပြအပ်ပါတယ်။ ၂၀၀၈ ခုနှစ်၊ ဖွဲ့စည်းပုံအခြေခံဥပဒေပုဒ်မ ၉၆ နဲ့ အဏုမြူစွမ်းအင်ဥပဒေရဲ့ ရည်ရွယ်ချက်တွေ ကတော့ တင်ပြပါအတိုင်းဖြစ်ပါတယ်။ မြန်မာနိုင်ငံရဲ့ အိမ်နီးချင်းနိုင်ငံများမှာလည်း တင်ပြပါအတိုင်း Reactor များ လည်ပတ်လျက်ရှိ ပါတယ်။ ဘင်္ဂလားဒေ့ရှ်နိုင်ငံမှာ ရုရှားနိုင်ငံနဲ့ပူးပေါင်းပြီး ၂၄၀၀ မဂ္ဂါဝပ် ပထမဦးဆုံး နျူကလီးယား ဓာတ်အားပေးစက်ရုံကို IAEA ရဲ့ ကြီးကြပ်မှုဖြင့် ဒါကာမြို့မြောက်ဘက် မိုင် ၁၀၀ ခန့်အကွာမှာရှိတဲ့ Pabna ခရိုင် Rooppur မြို့မှာ ၂၀၁ရ သြဂုတ်ဆိုရင် စတင်တည်ဆောက်မှာ ဖြစ်ပါတယ်။ ၂၀၂၂ မှာ ပြီးပါမယ်။ ၂၀၂၃-၂၀၂၄ မှာစတင် ဓာတ်အားပေးနိုင်မှာဖြစ်ပါတယ်။ စက်ရုံ စီမံကိန်းတစ်ခုလုံးရဲ့ ကုန်ကျ စရိတ်ခန့်မှန်းငွေကတော့ အမေရိကန်ဒေါ်လာ ၁၂.၆၅ ဘီလီယံ ဖြစ်ပါတယ်။ ကျွန်တော်တို့ တပ်မတော် အနေဖြင့်လည်း နျူကလီးယားစွမ်းအင်ကို ငြိမ်းချမ်းစွာ အသုံးပြု နိုင်ရေးနဲ့ စပ်လျဉ်းပြီး အဏုမြူနည်း ပညာကို လူအများသေစေမယ့်လက်နက်များ ဖန်တီးထုတ်လုပ်ဖို့မဟုတ်ဘဲ လူအများအကျိုးရှိစေမယ့် ငြိမ်းချမ်းစွာအသုံးပြုနိုင်တဲ့ ဆေးပညာနယ်ပယ်၊ တက္ကသိုလ်ဓာတ်ခွဲခန်းများမှာ သုတေသနပြုတဲ့ သိပ္ပံ နယ်ပယ်၊ စွမ်းအင်ဆိုင်ရာ လျှပ်စစ်ဓာတ်အားထုတ်လုပ် သုံးစွဲရေးနယ်ပယ်တွေမှာ အသုံးချနိုင်ဖို့အတွက် လိုအပ်တဲ့လေ့လာသင်ယူမှုတွေ၊ စမ်းသပ်မှုတွေကိုလည်း နိုင်ငံတကာစံနှုန်းများနဲ့အညီ ဆောင်ရွက်သွားမှာ ဖြစ်ပါတယ်။ နိုင်ငံတော်အနေဖြင့် ကုလသမဂ္ဂန့်ဒေသတွင်းနိုင်ငံများက ဖွဲ့စည်းထားတဲ့အဖွဲ့များမှ အဖွဲ့ဝင်နိုင်ငံ ဖြစ်တာနဲ့အညီ အခြားသောနိုင်ငံများနည်းတူ အပြည်ပြည်ဆိုင်ရာအဖွဲ့အစည်းများသို့ ဝင်ရောက်ခြင်း၊ ပူးပေါင်းဆောင်ရွက်ခြင်း၊ အပြည်ပြည်ဆိုင်ရာနဲ့ဒေသတွင်း သဘောတူစာချုပ်များမှာ ပါဝင်လက်မှတ်ရေးထိုးခြင်း များကို ပိုမိုကျယ်ပြန့်စွာ ဆောင်ရွက်လျက်ရှိပါတယ်။ ယခုကဲ့သို့ နိုင်ငံတကာဒေသတွင်းနိုင်ငံများ၊ အဖွဲ့ အစည်းများနှင့် အပြုသဘောဆောင်ဆက်ဆံမှုများ တိုးမြှင့်ဆောင်ရွက်ခြင်းဖြင့် နိုင်ငံရေးအရ တိုးတက် ဖြစ်ပေါ်မှုများကို ကမ္ဘာကလက်ခံ အသိအမှတ်ပြုခံရပြီဖြစ်ပါတယ်။ သို့ဖြစ်ပါ၍ နျူကလီးယားသိပ္ပံနှင့် နည်းပညာသုတေသနဖွံ့ဖြိုးရေးနဲ့ လေ့ကျင့်သင်ကြားရေးဆိုင်ရာ ဒေသတွင်းပူးပေါင်းဆောင်ရွက်မှုသဘောတူ စာချုပ် (၁၉၈ရ RCA) အစားထိုး (၂၀၁ရ RCA) မှာ မြန်မာနိုင်ငံက ဆက်လက်ပါဝင်ခြင်းဖြင့် အပြည်ပြည် ဆိုင်ရာအသိအမှတ်ပြု ပူးပေါင်းဆောင်ရွက်မှုနယ်ပယ်မှာ အောင်မြင်မှုနှင့် အခြားအကျိုးကျေးဇူးများ ရရှိနိုင်မှာဖြစ်ကြောင်း ထောက်ခံဆွေးနွေး တင်ပြအပ်ပါတယ်။ အားလုံးကို ကျေးဇူးတင်ပါတယ်ခင်ဗျား။</speech>
<speech type="speaker">ဒေါက်တာတင်အောင် ကျောက်ဆည်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1488">ဒေါက်တာတင်အောင်(ကျောက်ဆည်မဲဆန္ဒနယ်၊ မန္တလေးတိုင်းဒေသကြီး)</mp>လေးစား အပ်ပါသော ပြည်ထောင်စုလွှတ်တော် နာယကကြီးခင်ဗျား။ ကျွန်တော်ကတော့ ကျောက်ဆည်မဲဆန္ဒနယ် ပြည်သူလွှတ်တော်ကိုယ်စားလှယ်နဲ့ ပြည်သူ့လွှတ်တော် ပညာရေးဖွံ့ဖြိုးမှုကော်မတီ ဥက္ကဋ္ဌလည်း ဖြစ်ပါတယ်။ ကျွန်တော်ကတော့ နိုင်ငံတော်သမ္မတထံမှ ပေးပို့တဲ့ နျူကလီးယားသိပ္ပံနှင့်နည်းပညာသုတေသန၊ ဖွံ့ဖြိုးရေးနဲ့ လေ့ကျင့်သင်ကြားရေးဆိုင်ရာ ဒေသတွင်းပူးပေါင်းဆောင်ရွက်ရေး သဘောတူစာချုပ် (၂၀၁ရ RCA) မှာ မြန်မာနိုင်ငံအနေနဲ့ အဖွဲ့ဝင်အဖြစ် ဆက်လက်ပါဝင်ရေးကိစ္စမှာ ထောက်ခံဆွေးနွေးသွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျား။ ဒီကိစ္စနဲ့ပတ်သက်လို့ ကျွန်တော်တို့ ယခုနှစ် ဧပြီလ အတွင်းမှာ ပညာရေးဝန်ကြီးဌာန ပြည်ထောင်စုဝန်ကြီး၊ ဒုဝန်ကြီးနဲ့ ကျွန်တော်အပါအဝင် ကျောက်ဆည် မဲဆန္ဒနယ် လွှတ်တော်ကိုယ်စားလှယ်များဟာ ကျောက်ဆည်ခရိုင် စဉ့်ကိုင်မြို့နယ်မှာရှိတဲ့ ဒြပ်ပစ္စည်းသိပ္ပံ သုတေသနဌာနနဲ့ ကျောက်ဆည်မြို့နယ်မှာရှိတဲ့ ဇီဝနည်းပညာသုတေသနဌာန ၂ ခုကို သွားရောက်ကြည့်ရှု စစ်ဆေးခဲ့ကြပါတယ်။ စဉ့်ကိုင်ဒြပ်ပစ္စည်းသုတေသနဌာနမှ နီရိုဒိုင်မီယံ၊ စီရီယံ၊ ဆာမာရီယံကဲ့သို့သော ရှားပါးဒြပ်စင်များ သုတေသနပြုထုတ်လုပ်ခြင်း လီသီယံဒြပ်ပေါင်းများ သတ္တုနဲ့ သတ္တုထွက်ပစ္စည်းများ သုတေသနပြုထုတ်လုပ်ခြင်းများအပြင် နျူကလီးယားနည်းပညာဆိုင်ရာ သုတေသနလုပ်ငန်းများ အကြောင်းကိုလည်း သိရှိခဲ့ရပါတယ်။ အပြည်ပြည်ဆိုင်ရာ အနုမြူစွမ်းအင် AGC အစီအစဉ်ဖြင့် အာရှပစိဖိတ်ဒေသအတွင်း၊ RCA အဖွဲ့ဝင် နိုင်ငံများအတွင်း နျူကလီးယားနည်းပညာအား ငြိမ်းချမ်းစွာအသုံးပြုရေးအတွက် ပူးပေါင်းဆောင်ရွက်ရေး စီမံကိန်းများမှာ ပါဝင်ဆောင်ရွက်လျက်ရှိပြီး ဓာတ်ရောင်ခြည်ပေးနည်းပညာ အသုံးချသုတေသနလုပ်ငန်း များကို ဆောင်ရွက်လျက်ရှိနေတာကို တွေ့ရှိခဲ့ရပါတယ်။ ဂမ္မာရောင်ခြည်ပေးနည်းပညာဖြင့် ဒေသထွက် ပို့ကုန် စိန်တလုံးသရက်သီး၊ ဇီးသီးကြီး၊ ငှက်ပျောသီး၊ နဂါးမောက်သီးတို့ကို ပိုးသန့်စင်နိုင်မှု၊ သက်တမ်း ကြာရှည်ထားနိုင်မှုနဲ့ အစာအာဟာရပြောင်းလဲခြင်းများကို ဓာတ်ရောင်ခြည်ပမာဏအလိုက်၊ သိုလှောင်ချိန် အလိုက် လေ့လာခြင်းများကိုလည်း သုတေသနလုပ်နေတာကို တွေ့ရှိခဲ့ရပါတယ်။ စက်မှုထုတ်ကုန်များ အဖြစ် လျှပ်စစ်ဝါယာကြိုးများ၊ ကားဘတ္ထရီကြိုးများ ဒဏ်ခံနိုင်ရည် တိုးတက်လာမှု၊ အပူချိန်ခံနိုင်မှု အရည်အသွေးပြောင်းလဲမှုတို့ကိုလည်း လေ့လာနေတာကို တွေ့ရှိရပါတယ်။ Casoze:opos mo:ossws@p:0z 39:Clos aposszacsap: Strength, Hardmess, Elongation အစရှိသော ဂုဏ်သတ္တိတို့ကိုလည်း လေ့လာနေကြပါတယ်။ ကျန်းမာရေးအထောက်အကူပြု အပူလောင်အနာဂတ် honey hydrogel အား သုတေသနပြု ထုတ်လုပ်စမ်းသပ်နေတာကိုလည်း တွေ့ရှိ ခဲ့ပါတယ်။ ချည်မျှင်နဲ့ အထည်စက်ရုံများမှ ထွက်ရှိလာသော စွန့်ပစ်ရေများတွင် ပါဝင်သည့် ဓာတုပစ္စည်း များအား ဖြိုခွဲနိုင်မှု၊ ဘက်တီးရီးယားလျှော့ချနိုင်မှုနဲ့ ရေအရည်အသွေးပြောင်းလဲမှုများကို သုတေသနပြု GYROSGƏoseandaşossop Gozooloso il 020967:0$0:9999 IAEA “Establishing electron bean irradiation facility” ခေါင်းစဉ်ဖြင့် အမျိုးသားအဆင့်စီမံကိန်းဖြင့် တင်သွင်းထားပြီးတော့ အေဂျင်စီမှ ၂၀၁၆ မှ ၂၀၁၉ ခုနှစ် အတွင်း Electron ရောင်ခြည်ပေးနည်းပညာနှင့် စပ်လျဉ်းသည့် လူ့စွမ်းအား ဖွံ့ဖြိုးတိုးတက်ရေး အစီအစဉ်ကို ၄ နှစ်တာကာလအတွင်း ထောက်ပံ့ပေး နေကြောင်း သိရှိခဲ့ရပါတယ်။ RCA စီမံကိန်း၏ အစားအစာကဏ္ဍ၊ စက်မှုကဏ္ဍနဲ့ ပတ်ဝန်းကျင်ညစ်ညမ်းမှုလျှော့ချရေးကဏ္ဍ တို့တွင် မြန်မာနိုင်ငံအနေဖြင့် Electron ရောင်ခြည်ပေးနည်းပညာ အသုံးချစီမံကိန်းကို ၂၀၁၃ မှ ၂၀၁၅ အထိ ပါဝင်ဆောင်ရွက်ခဲ့ကြောင်း၊ ယခုလည်း ဆက်လက်ပါဝင်နေကြောင်း၊ ဖွံ့ဖြိုးဆဲနိုင်ငံများသို့ နည်းပညာ လွှဲပြောင်းပေးခြင်းနှင့် ဒေသတွင်းနိုင်ငံများအတွင်း ဓာတ်ရောင်ခြည်ပေးနည်းပညာအား သုတေသနနှင့် နည်းပညာဖွံ့ဖြိုးပြီး စီးပွားဖြစ်ဆောင်ရွက်နိုင်ရေးအတွက် အကောင်အထည်ဖော်သည့် စီမံကိန်းဖြစ်ကြောင်း၊ အဆိုပါစီမံကိန်းမှ ရရှိလာသောအတွေ့အကြုံ ဗဟုသုတနှင့် လက်တွေ့ခန်းများအား ဂမ္မာရောင်ခြည်ပေး စက်အား အသုံးပြု၍ သုတေသနလုပ်ငန်းများ ဆောင်ရွက်နေခြင်း၊ မြန်မာနိုင်ငံတွင် သုတေသနအဆင့်သုံး ဂမ္မာရောင်ခြည်ပေးစက်တစ်ခုသာရှိခြင်း၊ ဒေသတွင်းနိုင်ငံအများစုတွင် ဓာတ်ရောင်ခြည်ပေးနည်းပညာဖြင့် ဖော်ပြပါကန္တာရများတွင် သုတေသနနှင့် နည်းပညာဖွံ့ဖြိုးရေးမှတစ်ဆင့် စီးပွားဖြစ်ဆောင်ရွက်နေပြီ ဖြစ်ကြောင်း တွေ့ရပါတယ်။ တရုတ်နိုင်ငံအနေနဲ့ဆိုရင် အမေရိကန်နိုင်ငံသို့ ဓာတ်ရောင်ခြည်ပေးနည်းပညာအသုံးပြု၍ ပိုးမွှား များသန့်စင်ပြီး တာရှည်ခံနိုင်တဲ့ သစ်သီးဝလံများကို တစ်နှစ်လျှင် တန်ချိန် ရ သိန်းခန့် တင်ပို့ရောင်းချ နေတာကိုလည်း အားလုံးအသိပဲဖြစ်ပါတယ်။ ဒါကြောင့် မြန်မာနိုင်ငံတွင် ဓာတ်ရောင်ခြည်ပေးစက်များ ထူထောင်အသုံးပြုနိုင်သည့် ဒေသတွင်းနိုင်ငံများနည်းတူ နည်းပညာများ အသုံးချနိုင်စေရန် အတွက် စီမံကိန်းများတွင် ပူးပေါင်းဆောင်ရွက်နေရခြင်းဖြစ်ကြောင်း တင်ပြအပ်ပါတယ်။ ကျွန်တော်တို့နိုင်ငံအနေနဲ့လည်း RCA ၂၀၁ရ ခုနှစ်မှာ ပါဝင်နိုင်ဖို့အတွက် ထောက်ခံတင်ပြရခြင်း ဖြစ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးစောထွန်းမြအောင် ဖာပွန်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="29">ဦးစောထွန်းမြအောင်(ဖာပွန်မဲဆန္ဒနယ်၊ ကရင်ပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယက၊ ပြည်ထောင်စုဝန်ကြီးများ၊ လွှတ်တော်ကိုယ်စားလှယ်များ၊ ဧည့်သည်တော်များကို မင်္ဂလာပါလို့ ဦးစွာဂါရဝပြု နှုတ်ဆက်ပါတယ်။ ကျွန်တော်ကတော့ ကရင်ပြည်နယ်၊ ဖာပွန်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးစောထွန်းမြအောင် ဖြစ်ပါတယ်။ လေးစားအပ်ပါသော နာယကကြီးခင်ဗျာ။ နိုင်ငံတော်သမ္မတရုံးမှ ပြည်ထောင်စုလွှတ်တော် နာယက ထံသို့ ၁၇-၅-၂၀၁ရ ရက်နေ့မှာ ပေးပို့တဲ့ နျူကလီးယားသိပ္ပံနဲ့ နည်းပညာသုတေသနဖွံ့ဖြိုးရေးနှင့် လေ့ကျင့်ရေးဆိုင်ရာ ဒေသပူးပေါင်းဆောင်ရွက်ရေး သဘောတူစာချုပ် ၁၉၈ရ ခု RCA အစားထိုး ၂၀၁ရ ခုနှစ် RCA အဖြစ် RCA တွင် မြန်မာနိုင်ငံအနေနဲ့ အဖွဲ့ဝင်အဖြစ် ဆက်လက်ပါဝင်ရေးကိစ္စကို သဘောတူ ထောက်ခံဆွေးနွေးသွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျာ။ ပထမအကြိမ် ပြည်သူ့လွှတ်တော် သက်တမ်း ၅ နှစ် အတွင်းမှာ နျူကလီးယားသိပ္ပံပညာရှင် အမျိုးသားလွှတ်တော်ကိုယ်စားလှယ် ဒေါက်တာမြင့်ကြည်က နျူကလီးယားစွမ်းအင်ဖြင့် လျှပ်စစ်ထုတ်လုပ်ရေးအဆိုကို အမျိုးသားလွှတ်တော်မှာ တင်သွင်းခဲ့ရာ ရှုံးနိမ့် ခဲ့ပါတယ်။ ကျွန်တော်ကဘာပြောလဲဆိုတော့ ဆရာ ဆရာ့အဆိုက သေးပါဘူး။ င် တော့ အသက်ဝင်လာပါလိမ့်မယ်လို့ ပြောခဲ့ဖူးပါတယ်။ လေးစားအပ်ပါသော နာယကကြီးခင်ဗျာ။ နိုင်ငံတော်သမ္မတရုံးက ပေးပို့လာသောစာတွင် RCA ကို ၁၂-၆-၁၉၇၂ ရက်တွင် ပစိဖိတ်အာရှဒေသ အဖွဲ့ဝင် ၁၀ နိုင်ငံဖြင့် စတင်ထူထောင်ခဲ့ပြီး ယခုအခါ ၂၂ နိုင်ငံ ပါဝင်ပြီးဖြစ်ပါတယ်။ ၁၉၈၂ ခုနှစ်မှာ နျူကလီးယားသိပ္ပံနည်းပညာ သုသေတနဖွံ့ဖြိုးရေး၊ လေ့ကျင့်ရေး ဒေသဆိုင်ရာ ပူးပေါင်းဆောင်ရွက်ရေး သဘောတူစာချုပ်ကို ၁၉၈၀ခုနှစ် RCA အဖြစ် ပြင်ဆင်ဖြည့်စွက် ပြဋ္ဌာန်းခဲ့ပြီး မြန်မာနိုင်ငံက ၁၉၉ရ ခုနှစ်မှာ အဖွဲ့ဝင်အဖြစ် ပါဝင်ခဲ့ပါတယ်။ လေးစားအပ်ပါသောနာယကကြီးခင်ဗျား။ ၂၀၁၆ ခု၊ မေလ မွန်ဂိုလီးယားနိုင်ငံ အူလန်ဘာတန်မြို့မှာ (၃၈) ကြိမ်မြောက် အမျိုးသားကိုးစုရဲ့ အစည်းအဝေးမှာ ၁၉၈ရ RCA နျူကလီးယားသပ္ပံနှင့် နည်းပညာ သုတေသနဖွံ့ဖြိုးရေးနှင့် လေ့ကျင့်ရေးဆိုင်ရာ ဒေသပူးပေါင်းဆောင်ရွက်ရေး သဘောတူစာချုပ်၊ ၂၀၁ရ RCA နှင့် အစားထိုးရန် ဆုံးဖြတ်ခဲ့သည့်အတွက် ၂၀၁ရ RCA သည် သက်တမ်းတိုးရန် မလိုတော့ဘဲ အကန့်အသတ်မရှိ စာချုပ်တစ်ခုဖြစ်သည့်အတွက် ဒါကို ကျွန်တော်တို့အနေနဲ့ အဖွဲ့ဝင်အဖြစ် ပါဝင်ရေး ထောက်ခံပါတယ်။ လေးစားအပ်ပါသော နာယကကြီးခင်ဗျာ။ ၂၀၁ရ RCA အဖွဲ့ဝင်အဖြစ် ပါဝင်လာခြင်းအားဖြင့် အထက်မှာ တင်ပြသွားတဲ့အတိုင်း ကျန်းမာရေးသုတေသနကဏ္ဍ၊ စိုက်ပျိုးရေးကဏ္ဍ၊ မွေးမြူရေးကဏ္ဍ၊ ဇီဝနည်းပညာကဏ္ဍ၊ စက်မှုနည်းပညာကဏ္ဍ၊ ရေအရင်းအမြစ်ကဏ္ဍ၊ စီမံခန့်ခွဲရေးကဏ္ဍ၊ သဘာဝ ပတ်ဝန်းကျင်ထိန်းသိမ်းရေး၊ နျူကလီးယားအန္တရာယ် ကင်းရှင်းရေးကဏ္ဍနှင့် သက်ဆိုင်သော နျူကလီယား သိပ္ပံနှင့် နည်းပညာကို ငြိမ်းချမ်းစွာ အသုံးချပူးပေါင်းဆောင်ရွက်ရေး စီမံကိန်းကို IAEA ဦးဆောင်မှုဖြင့် ပံ့ပိုးမှု၊ အာရှပစိဖိတ်ဒေသအတွင်း နိုင်ငံများ၏ ကူညီပံ့ပိုးမှုဖြင့် ဆောင်ရွက်သွားမှာဖြစ်တဲ့အတွက် အထူးကို ဂုဏ်ယူဝမ်းမြောက်မိပါကြောင်း ထောက်ခံတင်ပြပါတယ်။ လေးစားအပ်ပါသော နာယကကြီးခင်ဗျာ။ ၂၀၁ရ RCA စာချုပ်မှာ အခန်း ၁၅ ခန်း ပါရှိပါတယ်။ အခန်း ၁၅ ခန်းနဲ့ အခန်း ၉ အပိုဒ် ၃ တွင် အေဂျင်စီနှင့် အစိုးရတစ်ခုခုက၊ အပြည်ပြည်ဆိုင်ရာအဖွဲ့အစည်း တစ်ခုခုက ငွေကြေး၊ စက်ပစ္စည်း ထည့်ဝင်ခြင်းမပြုပါက မည်သူ့ပုဂ္ဂိုလ်ကိုမဆို မည်သည့်စီမံကိန်းမှ အကောင်အထည်ဖော်ရန်အတွက် ၎င်းမှတစ်ဆင့် တင်ပြတောင်းဆို၍ တာဝန်ယူဆောင်ရွက်နိုင်သည်။ စာချုပ်ပါ အခန်း ၁၀ အပိုဒ် ၁ တွင် အေဂျင်စီနှင့် မည်သည့်အဖွဲ့အစည်းနိုင်ငံမှမဆို အကျုံးဝင်ဆက်စပ်သော နယ်ပယ် အသီးသီးတွင် အပြည်ပြည်ဆိုင်ရာအဖွဲ့အစည်းနှင့် ပူးပေါင်းဆောင်ရွက်ရန် အစီအစဉ်ပြုလုပ်ရမည်ဟု ပါရှိပါတယ်။ ဒါအတွက်ကြောင့် နျူကလီးယားစွမ်းအင်နဲ့ပတ်သက်၍ ကျွန်တော်တို့ လွှတ်တော်ကိုယ်စားလှယ် များစိတ်မပူကြဖို့ ကျွန်တော်တင်ပြလိုပါတယ်။ လေးစားအပ်ပါသော နာယကကြီးခင်ဗျာ။ နိဂုံးချုပ်အနေနဲ့ တင်ပြရသော် ၂၀၁ရ RCA စာချုပ် သည် မြန်မာနိုင်ငံအတွက် အနာဂတ်တွင်လိုအပ်သော ဖွံ့ဖြိုးတိုးတက်မှုကို အကောင်အထည်ဖော်နိုင်သလို တစ်နိုင်ငံလုံး လျှပ်စစ်စွမ်းအင်လိုအပ်နေချိန်တွင် IAEA နှင့် ကြီးကြပ်မှုကို ခံယူပြီး ဆောင်ရွက်နိုင်မှာ ဖြစ်သည့်အတွက် မြန်မာနိုင်ငံအနေနှင့် ၂၀၁ရ RCA အဖွဲ့ဝင်အဖြစ် ဆက်လက်ပါဝင်ရေးကို လွှတ်တော်မှ ထောက်ခံအတည်ပြုသင့်ပါကြောင်း နာယကကြီးမှတစ်ဆင့်တင်ပြရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးစိန်ဗိုလ် မြဝတီမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1373">ဦးစိန်ဗိုလ် (မြဝတီမဲဆန္ဒနယ်၊ ကရင်ပြည်နယ်)</mp>လေးစားအပ်ပါသော ပြည်ထောင်စု လွှတ်တော်နာယကကြီးနှင့် ပြည်ထောင်စုဝန်ကြီးများ၊ ပြည်ထောင်စုလွှတ်တော် ကိုယ်စားလှယ်များအားလုံး မင်္ဂလာပါခင်ဗျာ။ ကျွန်တော်ကတော့ ကရင်ပြည်နယ် မြဝတီမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးစိန်ဗိုလ် ဖြစ်ပါတယ်။ နျူကလီးယားသိပ္ပံနှင့် နည်းပညာသုတေသန၊ ဖွံ့ဖြိုးရေးနှင့် လေ့ကျင့်သင်ကြား ရေးဆိုင်ရာဒေသတွင်း ပူးပေါင်းဆောင်ရွက်ရေး သဘောတူစာချုပ်(၁၉၈ရ RCA) ကို အစားထိုးထားတဲ့ (၂၀၁၇RCA)စာချုပ်တွင် မြန်မာနိုင်ငံမှ အဖွဲ့ဝင်အဖြစ် ဆက်လက်ပါဝင်ရန်ကိစ္စကို ထောက်ခံဆွေးနွေး သွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျား။ အပြည်ပြည်ဆိုင်ရာ အနုမြူစွမ်းအင်အေဂျင်စီ (IAEA) ကို ၁၉၅ရ ခုနှစ်မှာ တည်ထောင်ခဲ့ပြီး ယခုဆိုရင် နှစ် (၆၀)ထိ တိုင်ခဲ့ပြီဖြစ်ပါတယ်။ တည်ထောင်ခဲ့တဲ့ ရည်ရွယ်ချက်ကတော့ နျူကလီးယားနည်းပညာကို ငြိမ်းချမ်းစွာ အသုံးချကြစေဖို့ ဖြစ်ပါတယ်။ ဒါကြောင့်လည်း အပြည်ပြည်ဆိုင်ရာ အနုမြူစွမ်းအားအေဂျင်စီ (IAEA)၏ နည်းပညာပူးပေါင်းဆောင်ရွက်ရေး အစီအစဉ် အရ RCA စာချုပ်ကို ၁၂-၆-၁၉၇၂ ခုနှစ်၊ အာရှနဲ့ ပစိဖိတ်ဒေသမှ အဖွဲ့ဝင် (၁၀)နိုင်ငံဖြင့် စတင်ခဲ့ပြီး၊ ယခုအခါမှာတော့ နိုင်ငံပေါင်း (၂၂)နိုင်ငံရှိကြောင်း သိရှိရပါတယ်။ ၁၉၈ရ ခုနှစ်မှာ (၁၉၈ရ RCA) အဖြစ် ဖြည့်စွက်ပြင်ဆင်ပြဋ္ဌာန်းခဲ့ပြီး ၁၉၉ရ ခုနှစ်မှစပြီးတော့ မြန်မာနိုင်ငံကတော့ အဖွဲ့ဝင်အဖြစ် ပါဝင်ခဲ့ကြောင်း သိရပါတယ်။ နျူကလီးယားသိပ္ပံနှင့်နည်းပညာသုတေသန၊ ဖွံ့ဖြိုးရေးနှင့် လေ့ကျင့်သင်ကြားရေးဆိုင်ရာ ဒေသတွင်း ပူးပေါင်းဆောင်ရွက်ရေး သဘောတူစာချုပ် အဖွဲ့ဝင်ဖြစ်ခြင်းကြောင့် ကျန်းမာရေးနဲ့ ဆေးသုတေသန၊ စိုက်ပျိုးရေး၊ မွေးမြူရေး၊ ဇီဝနည်းပညာ၊ စက်မှုနည်းပညာ၊ ရေအရင်းအမြစ်စီမံခန့်ခွဲရေး၊ သဘာဝ ပတ်ဝန်းကျင်ထိန်းသိမ်းရေး၊ ဓာတ်ရောင်ခြည်နှင့် နျူကလီးယားဘေးအန္တရာယ်ကင်းရှင်းရေးတို့နဲ့ဆိုင်တဲ့ နျူကလီးယားသိပ္ပံနှင့် နည်းပညာကို ငြိမ်းချမ်းစွာအသုံးချတဲ့ ပူးပေါင်းဆောင်ရွက်ရေးစီမံကိန်းကို (IAEA)၏ ဦးဆောင်ပံ့ပိုးမှု၊ အာရှနဲ့ပစိဖိတ်ဒေသနိုင်ငံတွင်း၏ ကူညီပံ့ပိုးမှုတို့ဖြင့် ဆောင်ရွက်သွားနိုင်မယ့် အကျိုး ကျေးဇူးများကိုလည်း ရရှိနိုင်မှာဖြစ်ကြောင်း သိရပါတယ်။ နာယကကြီးခင်ဗျာ။ အဖွဲ့ဝင်နိုင်ငံများဟာ ၁၉၉၂၊ ၁၉၉၇၊ ၂၀၀၂၊ ၂၀၀၇၊ ၂၀၁၂ ခုနှစ်များ၊ ဇွန်လ ၁၂ ရက်နေ့များမှာ ၅ နှစ် (၁)ကြိမ် သက်တမ်းတိုးထားပြီးဖြစ်တာကိုလည်း တွေ့ရပါတယ်။ ၂၀၁၆ ခုနှစ်၊ မေလတွင် မွန်ဂိုလီးယားနိုင်ငံ၊ အူလန်ဘာတာမြို့၌ ကျင်းပပြုလုပ်ခဲ့တဲ့ (၃၈)ကြိမ်မြောက် RCA အမျိုးသား အစည်းအဝေးမှာ (၁၉၈ရ RCA)အစား နျူကလီးယားသိပ္ပံနှင့် နည်းပညာသုတေသန၊ ဖွံ့ဖြိုးရေးနှင့် လေ့ကျင့် သင်ကြား ရေးဆိုင်ရာဒေသတွင်း ပူးပေါင်းဆောင်ရွက်ရေး သဘောတူစာချုပ် (၂၀၁ရ RCA) နဲ့ အစားထိုးရန်ဆုံးဖြတ်ခဲ့ပြီး (၂၀၁၇RCA)ဟာ သက်တမ်းတိုးရန်မလိုတဲ့ ်အသတ်မရှိ စာချုပ် တစ်ခုဖြစ်ကြောင်း သိရပါတယ်။ လေးစားအပ်ပါသော နာယကကြီးခင်ဗျား။ မြန်မာနိုင်ငံဟာလည်း နောင်အနာဂတ်မှာ ငြိမ်းချမ်းစွာ အသုံးပြုနိုင်တဲ့ နျူကလီးယားသုတေသန ဓာတ်ပေါင်းဖိုတည်ဆောက်ပြီး နိုင်ငံကို အကျိုးပြုစေမယ့် နျူကလီးယားသိပ္ပံနှင့် နည်းပညာသုတေသနလုပ်ငန်းများ ဆောင်ရွက်ခြင်း၊ ဖွံ့ဖြိုးရေးနှင့်လေ့ကျင့်သင်ကြားရေး၊ ဒေသတွင်းပူးပေါင်းဆောင်ရွက်ရေးတို့ ရှိလာမှာဖြစ်ပါတယ်။ ဒီလိုဆောင်ရွက်နိုင်အောင်လည်း IAEA၏ နည်းပညာပူးပေါင်းဆောင်ရွက်ရေး အစီအစဉ်အရ နျူကလီးယားသိပ္ပံနှင့် နည်းပညာ သုတေသနလေ့ကျင့် သင်ကြားရေးဆိုင်ရာ ဒေသတွင်းပူးပေါင်းဆောင်ရွက်ရေး သဘောတူစာချုပ်က မြန်မာနိုင်ငံအတွက် အကျိုးကျေးဇူးဖြစ်ထွန်းစေမှာ ဖြစ်ပါတယ်။ လေးစားအပ်ပါသော နာယကကြီးခင်ဗျာ။ မြန်မာနိုင်ငံအနေဖြင့် ၂၀၁ရ RCA တွင် အဖွဲ့ဝင်အဖြစ် ဆက်လက်ပါဝင်ခြင်းအားဖြင့် ကျန်းမာရေးနဲ့ ဆေးသုတေသနကဏ္ဍ၊ စိုက်ပျိုးရေးကဏ္ဍ၊ မွေးမြူရေးကဏ္ဍ၊ ဇီဝနည်းပညာကဏ္ဍ၊ စက်မှုနည်းပညာကဏ္ဍ၊ ရေအရင်းအမြစ်စီမံခန့်ခွဲရေးကဏ္ဍ၊ သဘာဝပတ်ဝန်းကျင် ထိန်းသိမ်းရေးကဏ္ဍ၊ ဓာတ်ရောင်ခြည်နှင့် နျူကလီးယားဘေးအန္တရာယ်ကင်းရှင်းရေး စသည့်ကဏ္ဍ အသီးသီးတို့တွင် ငြိမ်းချမ်းစွာ ပူးပေါင်းဆောင်ရွက်ရေးစသည်တို့ကို ဆက်လက်ရရှိစေမှာဖြစ်ပြီး၊ ၂၀၁ရ RCA စာချုပ်သည် သက်တမ်းတိုးရန်မလိုဘဲ ်အသတ်မရှိ စာချုပ်ဖြစ်တာကြောင့် မြန်မာ နိုင်ငံအနေနဲ့ ၂၀၁ရ RCA စာချုပ်တွင် အဖွဲ့ဝင်အဖြစ် ဆက်လက်ပါဝင်သင့်ပါကြောင်း၊ ပြည်ထောင်စု လွှတ်တော်မှ အတည်ပြုသင့်ကြောင်း ထောက်ခံဆွေးနွေးရင်း နိဂုံးချုပ်အပ်ပါတယ်။ အားလုံးကျေးဇူးတင် ပါတယ်ခင်ဗျာ။</speech>
<title>အထက်ပါကိစ္စနှင့်စပ်လျဉ်း၍ သက်ဆိုင်ရာပြည်ထောင်စုအဆင့်အဖွဲ့အစည်းဝင်က ပြန်လည် ရှင်းလင်းရန်ရှိက ရှင်းလင်းဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၁၂) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ လွှတ်တော် ကိုယ်စားလှယ်များရဲ့ ဆွေးနွေးချက်များအပေါ် သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က ပြန်လည်ရှင်းလင်းရန်ရှိက ရှင်းလင်းဆွေးနွေးဖို့ဖြစ်ပါတယ်။</speech>
<speech><agency id="16">ဒေါက်တာမျိုးသိမ်းကြီး(ပြည်ထောင်စုဝန်ကြီး ၊ ပညာရေးဝန်ကြီးဌာန)</agency>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ လွှတ်တော်ကိုယ်စားလှယ်ကြီးများခင်ဗျား။ နျူကလီးယား သိပ္ပံနှင့် နည်းပညာသုတေသန၊ ဖွံ့ဖြိုးရေးနှင့်လေ့ကျင့်သင်ကြားရေးဆိုင်ရာဒေသတွင်း ပူးပေါင်းဆောင်ရွက်ရေး သဘောတူစာချုပ် (၁၉၈ရ RCA) အစားထိုး (၂၀၁ရ RCA)တွင် မြန်မာနိုင်ငံမှ ဆက်လက်ပါဝင်ခွင့်ပြု ပါရန် ပြည်ထောင်စုလွှတ်တော်က အတည်ပြုပေးနိုင်ပါရန် ထောက်ခံတင်ပြအပ်ပါကြောင်းနှင့် ပြည်ထောင်စု လွှတ်တော်၏ အဆုံးအဖြတ်အတိုင်း ဆောင်ရွက်သွားမည်ဖြစ်ပါကြောင်း လေးစားစွာ တင်ပြအပ်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ယင်းကိစ္စနဲ့စပ်လျဉ်းပြီး လွှတ်တော်ရဲ့ သဘောထားရယူပါမယ်။ အထက်ပါ နျူကလီးယားသိပ္ပံနှင့်နည်းပညာသုတေသန၊ ဖွံ့ဖြိုးရေးနှင့်လေ့ကျင့် သင်ကြားရေးဆိုင်ရာ ဒေသတွင်းပူးပေါင်းဆောင်ရွက်ရေး သဘောတူစာချုပ် (၁၉၈ရ RCA) အစားထိုး (၂၀၁ရ RCA)တွင် မြန်မာနိုင်ငံမှအဖွဲ့ဝင်အဖြစ် ဆက်လက်ပါဝင်ရန် ကိစ္စနဲ့စပ်လျဉ်းပြီး လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် နျူကလီးယားသိပ္ပံနှင့် နည်းပညာသုတေသန၊ ဖွံ့ဖြိုးရေးနှင့် လေ့ကျင့်သင်ကြားရေးဆိုင်ရာဒေသတွင်းပူးပေါင်းဆောင်ရွက်ရေး သဘောတူစာချုပ် (၁၉၈ရ RCA) အစားထိုး (၂၀၁ရ RCA)တွင် မြန်မာနိုင်ငံမှ အဖွဲ့ဝင်အဖြစ် ဆက်လက်ပါဝင်ရန် ကိစ္စကို လွှတ်တော်က သဘောတူအတည်ပြုကြောင်း ကြေညာပါတယ်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ အစည်းအဝေးကို ၁ နာရီခန့် ခေတ္တ ရပ်နားပါမယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အစည်းအဝေးကို မွန်းလွဲ ၁ နာရီ မိနစ် ၂၀ တွင် ပြန်လည်စတင် ပါမယ်။ အားလုံးထွက်ခွာနိုင်ကြပါပြီခင်ဗျား။</speech>
</motion>
</section>
<section value="Report">
<report>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ အစည်းအဝေး ပြန်လည် စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<title>အမျိုးသားပညာရေးမူဝါဒကော်မရှင်၏ ၆ လတာကာလအတွင်း လုပ်ငန်း ဆောင်ရွက်မှုအစီရင်ခံစာ (၂၀၁၆ ခုနှစ်၊ အောက်တိုဘာလမှ ၂၀၁ရ ခုနှစ်၊ ဧပြီလအထိ)နှင့် စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၁၃) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အမျိုးသား ပညာရေးမူဝါဒကော်မရှင်ရဲ့ ၂၀၁၆ ခုနှစ်၊ အောက်တိုဘာလ ၁၀ ရက်မှ ၂၀၁ရ ခုနှစ်၊ ဧပြီလ ၁၀ ရက်ထိ ၆ လတာကာလအတွင်းလုပ်ငန်းဆောင်ရွက်ခဲ့မှု အစီရင်ခံစာနဲ့စပ်လျဉ်းပြီး ၂၃-၅-၂၀၁ရ ရက်တွင် ကျင်းပ ပြုလုပ်ခဲ့တဲ့ ပြည်ထောင်စုလွှတ်တော်အစည်းအဝေးမှာ သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က လွတ်တော်သို့ ရှင်းလင်းတင်ပြခဲ့ပြီး ဖြစ်ပါတယ်။ ယင်းအစီရင်ခံစာနဲ့စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော်ကိုယ်စားလှယ် ၁၀ ဦးရှိပါတယ်။ လွှတ်တော်ကိုယ်စားလှယ်များအနေနဲ့ သတ်မှတ်ချိန် ၆ မိနစ်အတွင်း ဆွေးနွေးဖို့ဖြစ်ပါတယ်။ ဦးစွာ ဒေါက်တာသန်းဝင်း မန္တလေးတိုင်းဒေသကြီးမဲဆန္ဒနယ်အမှတ်(၁) ဆွေးနွေးဖို့ဖြစ်ပါတယ်။</speech>
<speech><mp id="1287">ဒေါက်တာသန်းဝင်း(မဲဆန္ဒနယ်အမှတ်-၁၊ မန္တလေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီး၊ ပြည်ထောင်စုဝန်ကြီးများ၊ လွှတ်တော်ကိုယ်စားလှယ်များအားလုံးကို မင်္ဂလာပါခင်ဗျား။ ကျွန်တော်ကတော့ မန္တလေးတိုင်းဒေသကြီး၊ မဲဆန္ဒနယ်အမှတ်(၁)မှ အမျိုးသားလွှတ်တော် ကိုယ်စားလှယ် ဒေါက်တာသန်းဝင်း ဖြစ်ပါတယ်။ ပြည်ထောင်စုလွှတ်တော်ကို တင်သွင်းခဲ့တဲ့ ပြည်ထောင်စုသမ္မတနိုင်ငံတော် အမျိုးသားပညာရေး မူဝါဒကော်မရှင်ရဲ့ အစီရင်ခံစာကို ဆွေးနွေးမှာ ဖြစ်ပါတယ်။ မြန်မာနိုင်ငံ၏ ပညာရေးကဏ္ဍကို အဆင့် မြှင့်တင်နိုင်ဖို့နဲ့ ညှိနှိုင်းရေးလုပ်ငန်းတွေကို စနစ်တကျအကောင်အထည်ဖော် ဆောင်ရွက်နိုင်ဖို့အတွက် အမျိုးသားပညာရေးဥပဒေကို ၂၀၁၄ စက်တင်ဘာမှာ ပြဋ္ဌာန်းခဲ့ပြီး ၂၀၁၅ ခုနှစ်၊ ဇွန်လမှာ ပြင်ဆင်ခဲ့ပါတယ်။ အမျိုးသားပညာရေးဥပဒေပုဒ်မ ၅ အရ အမျိုးသားပညာရေးမူဝါဒကော်မရှင်ကို ၂၀၁၆ ခုနှစ်၊ စက်တင်ဘာလ ၂၈ ရက်မှာ ဖွဲ့စည်းခဲ့ပါတယ်။ အမျိုးသားပညာရေးမူဝါဒကော်မရှင်ရဲ့ တာဝန် များအနက် ရေးဆွဲရန်ဖြစ်တဲ့ အမျိုးသားပညာရေးရည်မှန်းချက်များနဲ့ မူဝါဒများမှာ အမျိုးသားပညာရေး ဥပဒေပုဒ်မ ၃ နှင့် ၄ တို့မှာ ပြဋ္ဌာန်းထားပြီး ဖြစ်ပါတယ်။ အမျိုးသားသင်ရိုးညွှန်းတမ်းကော်မတီနဲ့ အမျိုးသားပညာရေးအဆင့် အတန်းနဲ့ အရည်အသွေးအာမခံမှု အကဲဖြတ်ကော်မတီများကို ကော်မရှင်က ဖွဲ့စည်းခဲ့ပြီး လုပ်ငန်းတာဝန် တွေ သတ်မှတ်ပေးပြီးလည်း ဖြစ်ပါတယ်။ ဒါ့အပြင် ပညာရေးဝန်ကြီးဌာနကလည်း ၃ နှစ်ခွဲ းဆွဲခဲ့တဲ့ အမျိုးသားပညာရေးမဟာ ဗျူဟာစီမံကိန်း ၂၀၁၆-၂၀၂၁ ကို ထုတ်ပြန်ခဲ့ပြီးဖြစ်ပါတယ်။ အဆိုပါအမျိုးသားပညာရေးဥပဒေ၊ အမျိုးသား ပညာရေးမူဝါဒကော်မရှင်တို့ရဲ့ လုပ်ငန်းတာဝန်နဲ့ အမျိုးသားပညာရေး မဟာဗျူဟာစီမံကိန်းတို့မှာ တွေးခေါ် ကြံဆဝေဖန်ပိုင်းခြားနိုင်တဲ့ ပြည်သူ့နီတိဒီမိုကရေစီကျင့်စဉ်နဲ့ လူ့အခွင့်အရေးစံနှုန်းတွေနဲ့ဥပဒေကို လိုက်နာ ရတဲ့ ပြည်ထောင်စုစိတ်ဓာတ်ဖွံ့ဖြိုးတဲ့ ပညာအခြေပြု လူမှုစီးပွား ဖွံ့ဖြိုးတိုးတက်မှုအတွက် လိုအပ်တဲ့ နိုင်ငံသားတွေဖြစ်လာစေဖို့ လေ့ကျင့်ပျိုးထောင်ပေးဖို့ ရည်မှန်းချက်များ ထားရှိပါတယ်။ အမျိုးသားပညာရေး မဟာဗျူဟာစီမံကိန်းမှာ ရည်မှန်းချက်ပန်းတိုင်နဲ့ အနာဂတ်အခြေအနေ မျှော်မှန်းချက်တွေ၊ အပြောင်းအလဲအတွက် ဆောင်ရွက်ရန်လုပ်ငန်းတွေကို ကျယ်ပြန့်ပြည့်စုံစွာ ဖော်ပြ ထားတာတွေ့ရပါတယ်။ ပညာရေးရည်မှန်းချက်တွေကို ပေါက်မြောက်ရောက်ရှိအောင် အကောင်အထည် ဖော်ရာမှာ သင်ရိုးညွှန်းတမ်းတွေဟာ သင်ကြားမှု၊ သင်ယူမှုဖြစ်စဉ်ကို လမ်းပြမြေပုံလို လမ်းညွှန်ပေးပြီး ဆရာတွေက ပံ့ပိုးကူညီရပါတယ်။ ဆရာက အကြောင်းအရာအချက်အလက်တွေကို တစ်လမ်းသွား သင်ကြား ပို့ချရတာမဟုတ်ဘဲ သင်ကြားသူဆရာနဲ့ သင်ယူသူတပည့် အပြန်အလှန်မေးမြန်း ပြောဆိုဆွေးနွေးပြီး သင်ယူသူကိုယ်တိုင် ပါဝင်လှုပ်ရှားကာ ပညာရှာဖွေရတာဖြစ်ပါတယ်။ ဒါမှသာ ပညာသင်တပည့်ဟာ ပညာကို မိမိကိုယ်တိုင်လေ့လာရှာဖွေတတ်ပြီး တစ်သက်တာလုံး ပညာကိုရှာဖွေဆည်းပူးနေမှာ ဖြစ်ပါတယ်။ ပညာသင်ကြားရမှာ အချက်အလက်အသိပညာ သာမက လက်တွေ့အတတ်ပညာနဲ့ သဘောထားခံယူချက် အတွေးအခေါ်ကိုပါ သင်ကြားသင်ယူရတာ ဖြစ်ပါတယ်။ ဝေဖန်ပိုင်းခြား စိစစ်တွေးခေါ်နိုင်တဲ့ အရည်အချင်းဟာ လက်တွေ့ပညာအရည်အချင်းတစ်ခု ဖြစ်ပါတယ်။ လက်ရှိပညာရေးစနစ်မှာ အချက်အလက်ကို အလွတ် ကျက်မှတ်ဖြေဆိုပြီး အမှတ်ရရှိရေးကိုသာရည်မှန်းကာ သင်ကြားကျက်မှတ်နေကြတာ အားလုံးအသိပဲ ဖြစ်ပါတယ်။ စိစစ်တွေးခေါ်တတ်ပြီး လုပ်ငန်းခွင်မှာ အသုံးဝင်တဲ့ပညာကိုပေးနိုင်ဖို့ ပညာရေးစနစ်ကို ပြုပြင်ပြောင်းလဲဖို့ လိုအပ်နေပါတယ်။ လိုအပ်တဲ့ အပြောင်းအလဲများကို အကောင်အထည်ဖော်နိုင်ဖို့ နည်းနာတွေ၊ လမ်းညွှန်မှုတွေကို အမျိုးသားပညာရေးမဟာဗျူဟာစီမံကိန်း ၂၀၁၆-၂၀၂၁ မှာ အသေးစိတ် ဖော်ပြရေးသားထားတာကို တွေ့ရပါတယ်။ အမျိုးသားပညာရေးရည်မှန်းချက်များ၊ မူဝါဒများအရ သင်ရိုးညွှန်းတမ်းများကို ခေတ်နဲ့အညီ၊ ၂၁ ရာစုနဲ့အညီ လက်တွေ့ဘဝမှာ အသုံးချနိုင်ဖို့ ရေးဆွဲရပါမယ်။ သင်ကြားမှု၊ သင်ယူမှုလုပ်ငန်းစဉ်များ ဆောင်ရွက်အကောင်အထည်ဖော်ပြီးနောက် သင်ယူသူကျောင်းသားများ သင်ကြားသင်ယူမှု ရည်မှန်းချက် ပေါက်မြောက်မှု ရှိ မရှိကို စာမေးပွဲစစ်ဆေးခြင်းအပါအဝင် အကဲဖြတ်စိစစ်မှုများ ပြုလုပ်သလို သင်ရိုး ညွှန်းတမ်းကိုလည်း ပုံမှန်ပြန်လည်သုံးသပ်ကာ ပြုပြင်ပုံမှန်ပြုလုပ်မှသာ ရှင်သန်အသက်ဝင် အသုံးကျ နေမှာဖြစ်ပါတယ်။ သင်ကြားရေးအဖွဲ့အစည်းဖြစ်တဲ့ ကျောင်း၊ တက္ကသိုလ် စသည်တို့ရဲ့ အဆင့်အတန်းနဲ့ အရည်အသွေးအာမခံမှုကိုလည်း ပုံမှန်အကဲဖြတ်ဆန်းစစ် ပြုပြင်နေဖို့လိုအပ်ပါတယ်။ ပညာရေးဖြစ်စဉ်ကို လက်တွေ့အကောင်အထည်ဖော်နေတဲ့ဆရာတွေ၊ ဦးဆောင်မှုပေးကာ အကောင်အထည်ဖော်ပေးနေတဲ့ ကျောင်းအုပ်တွေ အဆင့်ဆင့်သောပညာရေးမှူးတွေရဲ့ ဆောင်ရွက်ချက်များဟာ ပညာရေးစနစ် အောင်မြင်မှု အတွက် အရေးပါလှပါတယ်။ ပညာရေးဝန်ထမ်းများရဲ့ အရည်အသွေးမြှင့်တင်ပေးဖို့ ပညာရေးသိပ္ပံနဲ့ ရင်းနှီးနားလည် အသုံးပြု တက်ဖို့ လေ့ကျင်ပြုပြင်ပေးနေရန် အရေးကြီးပါတယ်။ ပညာရေးဝန်ကြီးဌာနက းဆွဲထုတ်ပြန် လိုက်တဲ့ အမျိုးသားပညာရေးမဟာဗျူဟာစီမံကိန်းမှာ ပညာရေးပြုပြင်ပြောင်းလဲမှုအတွက် ထောင့်စုံအောင်၊ ပြည့်စုံအောင်ဖော်ပြထားတဲ့အတွက် သက်ဆိုင်ရာအကောင်အထည်ဖော် ရေးဆွဲခဲ့သူတွေကို ကျေးဇူးတင် ဂုဏ်ပြုရပါတယ်။ ပညာရေးအတွက် လက်တွေ့အကောင်အထည်ဖော်ဆောင်ရွက်နိုင်ဖို့သာ လိုအပ်ပါတော့တယ်။ အဆင့်ဆင့်ရှိတဲ့ပညာရေးဝန်ထမ်းတွေရဲ့ ဆောင်ရွက်မှုတွေကို အမျိုးသားပညာရေး မူဝါဒကော်မရှင်တွေရဲ့ လုပ်ငန်းတာဝန်အရ စဉ်ဆက်မပြတ် အကဲဖြတ်သုံးသပ်နေဖို့နဲ့ ဝေဖန်အကြံပြုဖို့ အရေးကြီးကြောင်း သုံးသပ်မိပါတယ်။ လွှတ်တော်တွေက ပညာရေးကော်မတီများကလည်း အလားတူ စောင့်ကြည့်အကဲဖြတ် သင့်တယ်လို့ ဆွေးနွေးလိုပါတယ်။ ကျေးဇူးတင်ပါတယ်။</speech>
<speech type="speaker">ဆက်လက်ပြီး ဦးဝေစိန်အောင် ရခိုင်ပြည်နယ်မဲဆန္ဒနယ်အမှတ်(၁) ဆွေးနွေးဖို့ဖြစ်ပါတယ်။</speech>
<speech><mp id="1309">ဦးစိန်အောင်(မဲဆန္ဒနယ်အမှတ်-၁၊ ရခိုင်ပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့် လွှတ်တော်ကိုယ်စားလှယ်များခင်ဗျာ။ ကျွန်တော်ကတော့ ရခိုင်ပြည်နယ် မဲဆန္ဒနယ်အမှတ်(၁)မှ အမျိုးသားလွှတ်တော်ကိုယ်စားလှယ် ဦးဝေစိန်အောင် ဖြစ်ပါတယ်။ အမျိုးသား လွှတ်တော်ရဲ့ ပညာရေးမြှင့်တင်မှုကော်မတီရဲ့ ကော်မတီဝင်တစ်ဦးလည်း ဖြစ်ပါတယ်။ ကျွန်တော် ဆွေးနွေး မှာကတော့ အမျိုးသားပညာရေး မူဝါဒကော်မရှင်ရဲ့ ၆ လပတ်လုပ်ငန်းစဉ် အစီရင်ခံစာအပေါ် ဝေဖန် ဆွေးနွေး အကြံပြုသွားမှာ ဖြစ်ပါတယ်။ အမျိုးသားပညာရေးဥပဒေအရ အမျိုးသားပညာရေးမူဝါဒကော်မရှင်ကို ပညာရှင် ၂၁ ဦးဖြင့် ဖွင့်စည်းခဲ့ပါတယ်။ အမျိုးသားပညာရေးမူဝါဒကော်မရှင် တာဝန် ၉ ရပ်တွင် အမျိုးသားပညာရေး ရည်မှန်းချက်နှင့် ပညာရေးဆိုင်ရာ မူဝါဒများချမှတ်ခြင်းဆိုတဲ့ အချက်ပါရှိပါတယ်။ ဒါကြောင့် ကော်မရှင်သည် ပညာရေးဝန်ကြီးဌာနသို့ အမျိုးသားပညာရေးမူဝါဒများ ရေးဆွဲရေးတင်ပြခဲ့ရပါတယ်။ နာယကကြီးခင်ဗျာ။ ကော်မရှင်သည် အမျိုးသားသင်ရိုးညွှန်းတမ်းကော်မတီကို ဖွဲ့စည်းပြီး ပညာရေး ဝန်ကြီးဌာနသို့ ပညာရေးဆိုင်ရာမူဝါဒများ၊ စီမံကိန်းများနဲ့စပ်လျဉ်း၍ အကြံဉာဏ်ပြုခြင်း စနစ်သစ် ပညာရေးကို KG+12 ပုံစံဖြင့် ချမှတ်ခဲ့ပါတယ်။ KG+12 ဆိုသည်မှာ KG+5,4,3 ဖြစ်ပြီး KG သူငယ်တန်း ပြီးလျှင် သူငယ်တန်း၊ မူလတန်း ၅ နှစ်၊ အလယ်တန်း ၄ နှစ်၊ အထက်တန်း ၃ နှစ် သင်ရမယ့်စနစ် ဖြစ်ပါတယ်။ ယင်းစနစ်သည် အင်္ဂလန်နိုင်ငံအပါအဝင် နိုင်ငံအများအပြားတွင် သင်ကြားနေသော စနစ် ဖြစ်၍ နိုင်ငံတကာပညာရေးအဆင့်မီစေရေးအတွက် ဆောင်ရွက်ချက်ဖြစ်၍ ကောင်းမွန်ပါတယ်။ နာယကကြီးခင်ဗျာ။ KG+12 သည် ပညာသင်နှစ်အားဖြင့် ၁၃ နှစ်ကြာမည်ဖြစ်ရာ အသက် ၁၈ နှစ် တွင် ကလေးများအခြေခံပညာပြီးဆုံးမှာဖြစ်လို့ တက္ကသိုလ်ပညာသင်ကြားရေးအတွက် အသက်အရွယ် အံကိုက် ဖြစ်နေပါတယ်။ ဒီအစီအစဉ်သစ်အရ ၂၀၁၆ ခု ပညာသင်နှစ်တွင် KG သူငယ်တန်းသစ်ကို စတင် သင်ကြား ခဲ့ပါတယ်။ ၂၀၁၇-၂၀၁၈ တွင် ပထမတန်း Grade 1 ကို သင်ရိုးသစ်ဖြင့် သင်ကြားမည် ဖြစ်ပါတယ်။ သို့သော်လည်း ပထမတန်းသင်ရိုးသစ်တွင် မြန်မာစာ၊ အင်္ဂလိပ်စာ၊ သင်္ချာ၊ သိပ္ပံ၊ လူမှုရေး၊ စာရိတ္တနှင့် ပြည်သူ့နီတိ၊ ဘဝတစ်သက်တာ ကျွမ်းကျင်စရာ၊ ကာယပညာ၊ အနုပညာ၊ ပန်းချီ၊ ဂီတ စသည်ဖြင့် ဘာသာရပ် ၉ ရပ် သတ်မှတ်ထားရာ ဘာသာရပ်အလွန်များပြားနေပါတယ်။ KG သူငယ်တန်းသင်စဉ်က ပြဋ္ဌာန်းစာအုပ်လုံးဝမထားရှိဘဲ ကလေးများကျောင်းပျော်၊ အတန်းပျော်အောင် သီချင်းဆိုလိုက်၊ ကလိုက်၊ စားလိုက်ဖြင့် အတန်းကူးပြောင်းလာခြင်းဟာ နှစ်ချင်းဆိုသလို ပထမတန်းကျောင်းသားတို့အတွက် ဘာသာရပ် လေ့လာကျက်မှတ်စရာ အလွန်များပြားလာမှုကြောင့် ကိုယ်စိတ်နှစ်ပါး ဖိစီးမှုဖြစ်လာနိုင်ပါတယ်။ ဒါကြောင့် သင်ခန်းစာပုဒ်ရေ လျှော့ချရုံနဲ့ မလုံလောက်တော့ဘဲ ပထမတန်းတွင် ဘာသာရပ်နှစ်ခုလောက် လျှော့ချသင့်ကြောင်း ပထမအချက်အနေနဲ့ အကြံပြုလိုပါတယ်။ ဒုတိယအနေဖြင့် မှန်ကန်သောပညာရေးစနစ်ကို အသုံးမပြုမှုအား ဝေဖန်ဆွေးနွေးမှာ ဖြစ်ပါတယ်။ စဉ်ဆက်မပြတ် အကဲဖြတ်၍ အတန်းတင်ပေးရေးစနစ် CAP အရ စာမေးပွဲစစ်ဆေးမှု ကောင်းစွာမရှိဘဲ အတန်းကူးပြောင်းပေးရမှာ ဖြစ်ပါတယ်။ KG+12 တွင် များပြားစွာသောအတန်းများကို မည်သည့်ကြား အတန်းတစ်ခုခုကိုမျှ ထိရောက်သော စာမေးပွဲစစ်ဆေးခြင်းမရှိဘဲ အတန်းကူးပြောင်းပေးလိုက်မည်ဆိုလျှင် အရည်အသွေးကို ရရှိမည်မဟုတ်ဘဲ အရေအတွက်ကိုသာ ရရှိလာမှာဖြစ်ပါတယ်။ နာယကကြီးခင်ဗျာ။ သင်ပြခြင်း၊ အကဲဖြတ်ခြင်း၊ အခန်းဆုံးစစ်၊ လပတ်စစ်၊ နှစ်ဝက်စစ်မှုများ အကြား သင်ကြား၊ သင်ယူမှု ပေါ့လျော့လာမည်ကိုသာ တွေ့ရမည်ဖြစ်ပြီး လုံ့လဝီရိယစိုက်ထုတ်မှုကို ရရှိမှာ မဟုတ်လို့ ပညာရေးလောက ပျက်စီးဆုံးရှုံးခြင်းသို့ ဦးတည်နေမှာဖြစ်ပါတယ်။ ဒီစနစ်ကို ကျွန်တော်တို့ မြန်မာနိုင်ငံတွင် ၁၉၉၃ ခုနှစ်မှစ၍ နှစ်ပေါင်း ၂၀ ကြာ ကျင့်သုံးလာခဲ့ပြီးဖြစ်လို့ အရည်အသွေးရှိသော ကျောင်းသားများကို များများစားစားမရရှိသည်သာမက စာရိတ္တပိုင်းကိုပါ ထိခိုက်စေသော သာဓကများ ရှိခဲ့ပြီးဖြစ်ပါတယ်။ ကျွန်တော်ကိုယ်တိုင် ၁၉၆၉ မှစ၍ အထက်တန်းပြကျောင်းဆရာ၊ ကျူရှင်ဆရာအဖြစ်ဖြင့် ပညာရေး ခေတ်အဆက်ဆက်ကို ဖြတ်သန်းလာခဲ့ပြီးဖြစ်ရာ အရည်အသွေးကို အလေးမပေးသော စမ်းသပ်ခံ ပညာရေးစနစ်ကို မလိုလားတော့ပြီဖြစ်ပါတယ်။ ဓာတု၊ ရူပ၊ ဇီဝဘာသာများကို အင်္ဂလိပ်လိုသင်လိုက်၊ မြန်မာလိုသင်လိုက် ဘာသာရပ်များကို ပေါင်းလိုက်၊ ခွဲခွာလိုက် စသည်ဖြင့် ကျောင်းသားနဲ့ဆရာတို့ ချာလပတ်လည်၍ ပင်ကိုယ်အားထုတ်လိုစိတ် နည်းလာသည်နှင့်အမျှ ကျူရှင်အားကိုးခြင်းဖြင့် တိုင်းပြည်၏ ပညာရေးတည်မြဲမှုမရှိဘဲ စံချိန်မမီဖြစ်ခဲ့ရပါတယ်။ အမျိုးသားမဟာဗျူဟာစီမံကိန်းဆောင်ရွက်ချက် ကဏ္ဍ ၁၀ တွင်လည်း ပညာရည်စစ်ဆေး အကဲဖြတ်ခြင်းနဲ့ စာမေးပွဲကျင်းပခြင်းဆိုသော ကဏ္ဍတစ်ရပ်ပါရှိပါတယ်။ အကဲဖြတ်ခြင်းတစ်ခုတည်းဖြင့် ကျောင်းသား၏ပညာရည်ကို မဆုံးဖြတ်သင့်ပါ။ ပုဂ္ဂလိကကျောင်းများလည်း ရှိမည်ဖြစ်ရာ အစိုးရစစ်စာမေးပွဲ တစ်စုံတစ်ရာ ရှိရဦးမည်ဖြစ်ပါတယ်။ ဒါကြောင့် မူလတန်း နောက်ဆုံးနှစ် အသက် ၁၀ နှစ် ပတ်ဝန်းကျင် ၅ တန်းကျောင်းသားများကို မြို့နယ်စစ်စာမေးပွဲဖြင့်ဖြစ်စေ၊ အလယ်တန်း အဆင့် နောက်ဆုံးနှစ်အတန်းများကို ခရိုင်စစ်စာမေးပွဲဖြင့်ဖြစ်စေ။ ဆွေးနွေးရန်သတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<speech type="speaker">ဒေါက်တာလှမိုး အောင်မြေသာစံမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1476">ဒေါက်တာလှမိုး(အောင်မြေသာစံမဲဆန္ဒနယ်၊ မန္တလေးတိုင်းဒေသကြီး)</mp>လေးစားအပ် ပါသော ပြည်ထောင်စုလွှတ်တော် နာယကကြီးနဲ့တကွ ကြွရောက်လာသူများအားလုံး မင်္ဂလာပါ။ ကျွန်တော် ကတော့ အောင်မြေသာစံမဲဆန္ဒနယ်က ဒေါက်တာလှမိုး ဖြစ်ပါတယ်။ နာယကကြီးနဲ့ လွှတ်တော်ကိုယ်စားလှယ်များခင်ဗျား။ အမျိုးသားပညာရေးဥပဒေအခန်း(၄) ပုဒ်မ ၅ အရအမျိုးသားပညာရေးမူဝါဒကော်မရှင်ကို လွတ်လပ်သောအဖွဲ့အစည်းအဖြစ် ဖွဲ့စည်းခဲ့တယ်လို့ အစီရင်ခံစာမှာဖော်ပြထားတဲ့အတွက် ယနေ့ ကျွန်တော့ရဲ့ ဆွေးနွေးချက်ဟာ ပညာရေးဝန်ကြီးဌာနကို ဆွေးနွေးခြင်းမဟုတ်ဘဲ ကော်မရှင်ကိုဆွေးနွေးခြင်းဖြစ်တယ်ဆိုတဲ့အကြောင်း သိစေလိုပါတယ်။ ရည်ရွယ်ချက်ကတော့ မှန်ကန်သည့် ပညာရေးပြုပြင်ပြောင်းလဲရေး၊ ဖွံ့ဖြိုးတိုးတက်ရေးအတွက် လွတ်လပ်စွာ အကြံပြုနိုင်စေရန်အတွက်သော်လည်းကောင်း၊ ချမှတ်ထားသော မူဝါဒများကို ပညာရေး ဝန်ကြီးဌာနမှ အကောင်အထည်ဖော်ဆောင်ရွက်နေခြင်းအား ထိန်းကျောင်းလမ်းညွှန်ပေးနိုင်ရန်အတွက် သော်လည်းကောင်းရည်ရွယ်ပြီး မြန်မာ့ပညာရေးရဲ့ သင့်တင့်အဖွဲ့ကြီးအဖြစ် ဒီကော်မရှင်ကို ဖွဲ့စည်းခဲ့တယ် ဆိုတာ ထင်ရှားပါတယ်။ ကော်မရှင်ရဲ့ စွမ်းဆောင်ရည် မြင့်မားရင် မြင့်မားသလောက် ပညာရေးဟာ မှန်မှန်ကန်ကန်နဲ့ တိုးတက်လာမှာဖြစ်တဲ့အတွက် ကော်မရှင်ကို ကြိုဆိုပါတယ်။ ပညာရေးတိုးတက်ပါမှ နိုင်ငံ့စီးပွားရေး၊ လူမှုရေး၊ ကျန်းမာရေး၊ တရားဥပဒေစိုးမိုးရေးနဲ့ ငြိမ်းချမ်းရေးလုပ်ငန်းစဉ်များမှာလည်း တိုးတက်အောင်မြင်လာမယ်လို့ ကျွန်တော်တို့ ယုံကြည်ပါတယ်။ ဒါကြောင့် အမျိုးသားပညာရေးမူဝါဒ ကော်မရှင်နဲ့ ကော်မရှင်အဖွဲ့ဝင်များရဲ့ အခန်းကဏ္ဍဟာ မြန်မာ့ပညာရေးအတွက် အလွန့်အလွန် အရေးကြီးတယ် ဆိုတဲ့အကြောင်း ထပ်ဆင့်အသိပေးလိုပါတယ်။ ကော်မရှင်ရဲ့ အစီရင်ခံစာနဲ့ပတ်သက်ပြီး အကြံပြု ဆွေးနွေး စရာ ၄ ချက်ရှိပါတယ်။ (၁) ကတော့ အမျိုးသားပညာရေးကော်မရှင်က ထပ်မံဖွဲ့စည်းထားတဲ့ အမျိုးသား သင်ရိုးညွှန်းတမ်းကော်မတီပဲ ဖြစ်ပါတယ်။ နာယကကြီးနဲ့ လွှတ်တော်ကိုယ်စားလှယ်များခင်ဗျား။ ပညာရေးနဲ့ ဖွံ့ဖြိုးတိုးတက်နေတဲ့ နိုင်ငံတိုင်းရဲ့ ပညာရေးသင်ရိုးညွှန်းတမ်းများဟာ မိမိတို့နိုင်ငံရဲ့ လူသားအရင်းအမြစ်၊ မူဝါဒတွေကို အခြေခံပြီး နိုင်ငံတကာ စံနှုန်းများနဲ့အညီ ခေတ်နဲ့လျော်ညီအောင် အမြဲတမ်းလေ့လာပြီးမှ ပြုပြင်ရေးဆွဲ အကောင်အထည်ဖော်ကြ ပါတယ်။ အတန်းအဆင့်ဆင့်ရဲ့ သင်ရိုးညွှန်းတမ်းကောင်းရင်ကောင်းသလောက် ပညာရေးရဲ့ ထုတ်ကုန် လူသားအရင်းအမြစ်တွေနဲ့ တည်ဆောက်တဲ့နိုင်ငံဟာ ဖွံ့ဖြိုးတိုးတက်မှာမလွဲပါဘူး။ ဒါကြောင့် အရေးပါ လှတဲ့ အမျိုးသားသင်ရိုးညွှန်းတမ်းကော်မတီဝင်များ ခန့်အပ်တဲ့နေရာမှာ ရာထူးကြီးကြီး တာဝန်ထမ်းဆောင် ဖူးသူတိုင်း၊ ပညာရေးမှာနှစ်ရှည်လများ အမှုထမ်းဖူးတိုင်း၊ သက်ဆိုင်ရာဘာသာရပ်မှာ ဘွဲ့ကြီးကြီးရတိုင်း လည်း အဖွဲ့ဝင်အဖြစ် မရွေးချယ်သင့်ပါဘူး။ အမှန်တကယ်ရွေးချယ်သင့်တာကတော့ သက်ဆိုင်ရာ ဘာသာရပ်နယ်ပယ်မှာ အထူးကျွမ်းကျင်ပြီး ပညာရပ်အပေါ် တစိုက်မတ်မတ်အားထုတ်တဲ့သူ ဖြစ်ရပါမယ်။ ဘာသာရပ်ဆိုင်ရာကျွမ်းကျင်ရုံမျှမကဘဲ နိုင်ငံတကာပညာရေးနဲ့အဆက်မပြတ်သူလည်း ဖြစ်ရပါမယ်။ မိမိနိုင်ငံရဲ့ လက်ရှိပေးထားချက်၊ လိုအပ်ချက်များကိုလည်း နားလည်ပြီး အင်ပြည့်အားပြည့် ဆောင်ရွက် နိုင်သူများကိုသာ ရွေးချယ်စေလိုပါတယ်။ ဒါကြောင့်ကော်မတီကို နိုင်ငံတော်နဲ့ နိုင်ငံသားများအကျိုးကို ရှေးရှုပြီး လိုအပ်ရင်လိုအပ်သလို ပြင်ဆင်ဖြည့်စွက် ပြောင်းလဲဖွဲ့စည်းပါရန် အကြံပြုတင်ပြပါတယ်။ နာယကကြီးနဲ့ လွှတ်တော်ကိုယ်စားလှယ်များခင်ဗျား။ ဒုတိယတစ်ချက်ကတော့ အမျိုးသားပညာရေး အဆင့်အတန်းနဲ့ အရည်အသွေးအာမခံမှု အကဲဖြတ်ရေးကော်မတီဖွဲ့စည်းခြင်းနဲ့ ပတ်သက်ပါတယ်။ အမျိုးသားပညာရေးဥပဒေပုဒ်မ ၅၄ လုပ်ငန်းများကို ဆောင်ရွက်နိုင်ရန်အတွက် အမျိုးသားပညာရေး ကော်မတီကို လွတ်လပ်သည့် အဖွဲ့အစည်းတစ်ရပ်အဖြစ် ဖွဲ့စည်းရမည်လို့ ပါပါတယ်။ ရည်ရွယ်ချက်ကတော့ ပညာရေးဝန်ကြီးဌာနနဲ့ လုပ်ငန်းစဉ်များ၊ ကျောင်းများ၊ ပညာရေးဝန်ထမ်းများရဲ့ အရည်အသွေးနဲ့ အဆင့်အတန်းကို လွတ်လပ်စွာ အကဲဖြတ်ရမှာကြောင့်ဖြစ်ပါတယ်။ လက်ရှိဖွဲ့စည်းထားတဲ့ ကော်မတီ မှာတော့ အဖွဲ့ဝင် ၂၀ ဦးရှိတဲ့နေရာမှာ အရပ်ဘက်အဖွဲ့အစည်းကိုယ်စားပြုတာက တစ်ဦး၊ အတတ်ပညာ ကောင်စီက ၂ ဦး၊ အငြိမ်းစားနိုင်ငံ့ဝန်ထမ်းက ၆ ဦးဖြစ်ပြီး ကျန်တဲ့ ၁၁ ဦးကတော့ နိုင်ငံ့ဝန်ထမ်း လက်ရှိ ပညာရေးနဲ့ဆက်စပ်နေတဲ့ နိုင်ငံ့ဝန်ထမ်းတွေဖြစ်ပါတယ်။ ဒါကြောင့် အမျိုးသားပညာရေးရဲ့ ဥပဒေ ပုဒ်မ ၅၄ ပါရည်ရွယ်ချက်ကို အောင်မြင်စွာအကောင်အထည်ဖော်ရန် ခက်ခဲနိုင်ပါတယ်။ ဘက်လိုက်မှုကင်းကင်း၊ မှန်မှန်ကန်ကန်နဲ့ဆောင်ရွက်နိုင်ရန် ပညာရေးနဲ့ပတ်သက်သော ပြင်ပအဖွဲ့အစည်းမှ ပညာရှင်များ၊ အရပ်ဘက် ကိုယ်စားပြု အဖွဲ့အစည်းများမှ ပုဂ္ဂိုလ်များ၊ အရေအတွက်ပိုမိုပါဝင် ဖွဲ့စည်းသင့်ကြောင်း အကြံပြုအပ်ပါတယ်။ နာယကကြီးနဲ့ လွှတ်တော်ကိုယ်စားလှယ်များခင်ဗျား။ တတိယတစ်ချက်ကတော့ ကော်မရှင်က ဆက်လက်လေ့လာဆောင်ရွက်မယ့် လုပ်ငန်းစဉ်ထဲက ပညာရည်စစ်ဆေးအကဲဖြတ်ခြင်း၊ စာမေးပွဲ ကျင်းပခြင်း တို့နဲ့ပတ်သက်ပါတယ်။ ယနေ့ခြေခံပညာကဏ္ဍမှာ အတန်းအဆင့်အသီးသီးအတွက် တိကျ ခိုင်မာသော မူဝါဒမရှိသေးဘူးဆိုတာ နှစ်စဉ်အမျိုးမျိုးပြောင်းလဲနေတဲ့ အမိန့်၊ ညွှန်ကြားချက်တွေကို ကြည့်ခြင်းအားဖြင့် သိသာပါတယ်။ ပညာရည်စစ်ဆေးအကဲဖြတ်ခြင်း၊ စာမေးပွဲမူဝါဒများဟာ မြန်မာ့ ပညာရေးရှေ့ရေးကို အများကြီးရိုက်ခတ်ပါတယ်။ ခိုင်မာတဲ့မူဝါဒမရှိခြင်းကြောင့် မိဘများနဲ့ ကျောင်းသား များဟာ ပညာရေးနဲ့ ဆရာများအပေါ် ယုံကြည်မှုပျောက်ဆုံးသွားခဲ့ရင် လက်ရှိအကောင်အထည်ဖော်နေတဲ့ အမျိုးသားပညာရေးမဟာဗျူဟာစီမံကိန်းရဲ့ KG+12 အစီအစဉ်ကောင်းကြီးကို ဗုန်းဗုန်းလဲကျစေနိုင်တာကြောင့် မှန်ကန်သော မူဝါဒခိုင်ခိုင်မာမာချမှတ်နိုင်ရန် အမျိုးသားပညာရေးမူဝါဒကော်မရှင်မှ ဦးစားပေးဆောင်ရွက်ဖို့ အကြံပြုဆွေးနွေးလိုပါတယ်။ နာယကကြီးနဲ့ လွှတ်တော်ကိုယ်စားလှယ်များခင်ဗျား။ နောက်ဆုံးတစ်ချက်ကတော့ ကော်မရှင်ရဲ့ အကောင်အထည်ဖော်ဆောင်ရွက်မှုများထဲမှ ဆရာများ၏ အရည်အချင်းသတ်မှတ်ရေး၊ ရွေးချယ်ခန့်ထားရေး၊ ရာထူးတိုးပြောင်းရွှေ့ရေးတွေမှာ စွမ်းဆောင်ရည်ကို အခြေခံသည့် မူဝါဒကို ဆွေးနွေးခဲ့တယ်လို့ ဖော်ပြပါတယ်။ ဒါပေမယ့်လည်း အခုချိန်ထိ တိကျသောမူဝါဒမရှိပါဘူး။ ဒီလိုမချမှတ်နိုင်ခဲ့တဲ့အတွက်ကြောင့် ဆရာဆရာမ များအချင်းချင်းမှာ မညီမျှမှုတွေ၊ အခွင့်အရေးတွေ၊ အခွင့်အလမ်းတွေ ကင်းမဲ့လာတဲ့အတွက်ကြောင့် ကြိုးစားလိုစိတ် လျော့ပါးလာပါတယ်။ ဒီအချက်ဟာ မြန်မာ့ပညာရေးဖွံ့ဖြိုးတိုးတက်မှုကို အနှောင့်အယှက် အများကြီးဖြစ်ပါတယ်။ ဒါကြောင့်မို့လို့ကော်မရှင်အနေနဲ့ ူးအားထည့် ဆောင်ရွက်စေလိုကြောင်း အကြံပြုတင်ပြပါတယ်။ နာယကကြီးနဲ့ လွှတ်တော်ကိုယ်စားလှယ်များခင်ဗျား။ အစီရင်ခံစာတစ်ခုလုံးကို အနှစ်ချုပ်ကြည့်မယ် ဆိုရင် အစီရင်ခံစာအရ၊ ကော်မရှင်ရဲ့ လုပ်ဆောင်နိုင်မှုများဟာ သတ်မှတ်ထားသော ကော်မတီတွေဖွဲ့တယ်။ တာဝန်ဝတ္တရားသတ်မှတ်ပေးတယ်။ ပညာရေးအောက်မှာရှိတဲ့ ဦးစီးဌာနတွေရဲ့ လုပ်ဆောင်နေမှုတွေ၊ CSR ရဲ့ လုပ်ငန်းစဉ်တွေကို ကြားနာစုံစမ်း လေ့လာသုံးသပ်ဆဲအဆင့်သာရှိပါသေးတယ်။ အစီရင်ခံစာ အရ ထူးခြားစွာ ဆောင်ရွက်နိုင်ခြင်းမရှိသေးပါဘူး။ မြန်မာ့ပညာရေးပြောင်းလဲရေးအတွက် အရေးကြီးသော အခန်းကဏ္ဍမှာ ပါဝင်နေတဲ့ အမျိုးသားပညာရေးမူဝါဒကော်မရှင်အနေနဲ့ ယခုထက်ပိုမိုအားထည့် ဆောင်ရွက် ပေးစေလိုပါတယ်။ နိဂုံးချုပ်အားဖြင့် လှုပ်တော့လှုပ်နေတယ်။ ရှေ့ကိုမရွေ့တဲ့ ကလေးစီးအရုပ်၊ လှုပ်မြင်းစီးသလို မဖြစ်စေလိုကြောင်း အကြံပြုရင်း နိဂုံးချုပ်အပ်ပါတယ်ခင်ဗျား။ အားလုံးကျေးဇူးတင်ပါတယ်။</speech>
<speech type="speaker">ဦးကျော်နိုင် ရန်ကုန်တိုင်းဒေသကြီး မဲဆန္ဒနယ်အမှတ်(၁၂)ဆွေးနွေးဖို့ဖြစ်ပါတယ်။</speech>
<speech><mp id="1328">ဦးကျော်နိုင်(မဲဆန္ဒနယ်အမှတ်-၁၂၊ ရန်ကုန်တိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးအမှူးပြု၍ ကြွရောက်လာကြပါသော ပြည်ထောင်စုဝန်ကြီးများ၊ ပြည်ထောင်စုလွှတ်တော် ကိုယ်စားလှယ်များ၊ ဧည့်သည်တော်များအားလုံး မင်္ဂလာပါခင်ဗျာ။ ရန်ကုန်တိုင်း ဒေသကြီး၊ မဲဆန္ဒနယ်အမှတ် (၁၂) အမျိုးသားလွှတ်တော်ကိုယ်စားလှယ်၊ အမျိုးသားလွှတ်တော် အမျိုးသမီး နှင့် ကလေးအခွင့်အရေးကော်မတီနဲ့ အမျိုးသားလွှတ်တော်ပညာရေးမြှင့်တင်မှုကော်မတီများ၏ အဖွဲ့ဝင်ဖြစ်သူ ကျွန်တော် ဦးကျော်နိုင်က အမျိုးသားပညာရေးမူဝါဒကော်မရှင်၏ အစီရင်ခံစာနှင့်စပ်လျဉ်းပြီး ဝေဖန် ဆွေးနွေးမှာ ဖြစ်ပါတယ်။ လေးစားရပါသော နာယကကြီးခင်ဗျာ။ ကော်မရှင်ရဲ့ ဆောင်ရွက်မှုများကို ဝေဖန်သုံးသပ်အကြံပြု ဆွေးနွေးဖို့ဆိုရင် အသေးစိတ်အချက်အလက်များ ပါရှိနေဖို့လိုအပ်ပါတယ်။ ယခု ပြည်ထောင်စုလွှတ်တော် သို့ တင်ပြထားသည့် အစီရင်ခံစာမှာတော့ သတင်းမှတ်တမ်းသဖွယ်သာ ဖော်ပြထားတာ တွေ့ရှိရပါတယ်။ နမူနာအားဖြင့် တင်ပြရမယ်ဆိုရင် ပညာရေးဝန်ကြီးဌာန ပြည်ထောင်စုဝန်ကြီးနှင့် ညွှန်ကြားရေးမှူးချုပ် များက ကော်မရှင်၌ ရှင်းလင်းတင်ပြခဲ့ကြပါသည်။ အခြားဝန်ကြီးဌာနများမှ ပညာရေးလုပ်ငန်းများကို ညွှန်ကြားရေးမှူးချုပ်များ၊ ပါမောက္ခချုပ်များ၊ တပ်မတော်လေ့ကျင့်ရေးအရာရှိချုပ်ရုံး စာပေညှိနှိုင်းမှုတို့က ရှင်းလင်းတင်ပြခဲ့ပါသည် စသည်ဖြင့်၊ နောက်တစ်ခါ အမျိုးသားပညာရေးမူဝါဒကော်မရှင်၏ ကဏ္ဍအလိုက် ကိုယ်စားပြုအဖွဲ့ ရ ဖွဲ့က လေ့လာဆောင်ရွက်လျက်ရှိပါသည်ဆိုတဲ့ အကျဉ်းချုပ် ခေါင်းစဉ်လေးတွေပဲ တွေ့ရ ပါတယ်။ ဒီလောက်ပဲပါရှိတာဖြစ်တဲ့အတွက် ကျွန်တော်တို့ ဆွေးနွေးဖို့အတွက်ဆိုရင် အချက်အလက်ဟာ မပြည့်စုံဘူးလို့ ကျွန်တော်မြင်ပါတယ်။ ဒီမှာဆိုရင် ကိုယ်စားပြုအဖွဲ့မှာ မည်သည့်ပုဂ္ဂိုလ်များ ပါဝင်သည် ကိုပင် ဖော်ပြထားခြင်းမရှိဘူးဆိုတာ တွေ့ရပါတယ်။ နာယကကြီးခင်ဗျာ။ အသေးစိတ်ဆွေးနွေးဖို့ပါရှိတာကတော့ အမျိုးသားပညာရေးမူဝါဒကော်မရှင် အဖွဲ့ဝင် ၂၁ ဦး၊ အမျိုးသားသင်ရိုးညွှန်းတန်းကော်မတီအဖွဲ့ဝင် ၁၅ ဦး၊ အမျိုးသားပညာရေးအဆင့် အတန်းနဲ့ အရည်အသွေးအာမခံအကဲဖြတ်ရေးကော်မတီအဖွဲ့ဝင် ၂၀ ဦး၊ စုစုပေါင်း ၅၆ ဦးရဲ့ ရာထူးဌာနနဲ့ တာဝန်များကို ဖော်ပြထားတာတွေ့ရပါတယ်။ ဒီ ၅၆ ဦးမှာ ၂ ဦးသာလျှင် ပြင်ပပညာရှင်များပါဝင်ပြီးတော့ ကျန် ၅၄ ဦးကတော့ ယခင်ခေတ်အဆက်ဆက်က တာဝန်ထမ်းဆောင်ခဲ့တဲ့ အငြိမ်းစားနဲ့ တာဝန် ထမ်းဆောင်ဆဲအရာရှိကြီးများ ဖြစ်နေတာကိုတွေ့ရပါတယ်။ ပြီးခဲ့တဲ့ခေတ်အဆက်ဆက်မှာလည်း ပညာရေးကို လှန်ချင်သလိုလှန် မှောက်ချင်သလိုမှောက်၊ ပြောင်းချင်သလို ပြောင်းခဲ့ပြီးတော့ ပညာရေးနိမ့်ကျလာပါတယ် ဆိုတာကို တစ်ခါမှ ဝန်မခံဘဲနဲ့ ကျောင်းတွေ၊ တက္ကသိုလ်၊ ကောလိပ်တွေ တစ်ပြည်လုံးမှာ များပြားလာတာ မအောင်မရှိ ငါ့တပည့်ဆိုသလို တန်းစဉ်အအောင်ပေးလာတာ အောင်ချက်ရာနှုန်းမြင့်မား၍ ဂုဏ်ထူးများများ ထွက်ရေးဆိုတဲ့ အရေအတွက် ကိန်းဂဏန်းများပြားရေးကိုသာ ခေါက်ရိုးကျကျင့်သားရလာတဲ့ ပုဂ္ဂိုလ်များ ၉၆ ရာခိုင်နှုန်းများနဲ့ ဖွဲ့စည်းထားတဲ့ ကော်မရှင်၊ ကော်မတီများရဲ့ ပညာအရည်အသွေးသတ်မှတ်ချက် ကတော့ သံသယဖြစ်ဖွယ် ဖြစ်ပါတယ်။ လေးစားရပါသော နာယကကြီးခင်ဗျာ။ နိုင်ငံတော်ရဲ့ ပညာရေးအရည်အသွေးမြင့်မားမှု၊ နိမ့်ကျမှု တို့ကို ကျောင်းသားကျောင်းသူများရဲ့ ပညာရေးအရည်အသွေးနဲ့ တိုင်းတာရမှာဖြစ်ပါတယ်။ ပြီးခဲ့တဲ့ ၂၀၁၆ ခုနှစ်အတွင်းက နိုင်ငံတကာသင်္ချာအိုလံပစ်ပြိုင်ပွဲအတွက် ကျွန်တော်တို့နိုင်ငံရဲ့ ၁၀ တန်းအောင် ကျောင်းသားတွေထဲက အတော်ဆုံးကျောင်းသားများကို စိစစ်ရွေးချယ်ပြီးတော့ ထူးလေ့ကျင့် သင်ကြားပေးပြီး နိုင်ငံပိုင်သတင်းစာများမှာပါဖော်ပြလျက် တစ်ခမ်းတစ်နားနဲ့ သွားရောက်ဖြေဆို ယှဉ်ပြိုင် စေခဲ့ပါတယ်။ အောင်မြင်မှုရလဒ်ကတော့ အိမ်ပြန်သတင်းတောင် ထုတ်ပြန်နိုင်ခြင်းမရှိဘဲ ဆုတ်စမြုပ်စ ဖြစ်ခဲ့ပါတယ်။ လေးစားအပ်ပါသော နာယကကြီးခင်ဗျာ။ ကျွန်တော်တို့နိုင်ငံရဲ့ ပညာရေးအရည်အသွေး နိမ့်ကျ နေတယ်ဆိုတာကို တာဝန်ရှိသူများလက်ခံမှသာလျှင် မြင့်မားအောင်ဆောင်ရွက်နိုင်မှာ ဖြစ်ပါတယ်။ ဒီနေရာမှာ အထောက်အထားအဖြစ် ကျွန်တော့ကိုယ်တွေ့ ဖြစ်ရပ်ကိုတင်ပြလိုပါတယ်။ ကျွန်တော်တို့ အမျိုးသားလွှတ်တော်မှာ သိပ္ပံနဲ့နည်းပညာ ဆန်းသစ်တီထွင်မှုဥပဒေကြမ်းကို ဆွေးနွေးတဲ့အခါမှာ ကျွန်တော်က စာပိုဒ်တစ်ခု ဖြည့်စွက်တင်သွင်းခဲ့ပါတယ်။ ပညာအရည်အသွေးနိမ့်ကျရသော အကြောင်းရင်းများကို ဖော်ထုတ်ပြင်ဆင်၍ တက္ကသိုလ်၊ ကောလိပ်သိပ္ပံကျောင်းများမှ ထူးချွန်ကျောင်းသားများနှင့် သက်ဆိုင်ရာ နယ်ပယ်အလိုက် သုတေသနဝန်ထမ်းများ၊ ပညာရှင်များဖြင့် ပြုစုပျိုးထောင်ခြင်းလို့ တင်ပြတဲ့အခါမှာ ကျွန်တော်တို့ လွှတ်တော်တစ်ရပ်လုံးက လက်ခံပါတယ်။ ဥပဒေကြမ်းကော်မတီက လက်ခံလိုက်ပေမယ့် တအံ့တသြတွေ့ရတဲ့အချက်က သက်ဆိုင်ရာ ဦးစီးဌာနရဲ့ တာဝန်ရှိသူက အကြောက်အကန်ငြင်းဆန်တယ်။ ကျွန်တော်တို့ အပြည့်အစုံ အခိုင်အမာနဲ့ပြောတဲ့အတွက် မဖြစ်မနေဥပဒေထဲမှာ ပညာအရည်အသွေးနိမ့်ကျ ရသော အကြောင်းရင်းဆိုတာ ထည့်ဖြစ်သွားပါတယ်။ ဒီကတည်းက ကျွန်တော်တို့နည်းနည်းလေး သံသယ ဖြစ်သွားပါတယ်။ အဲဒီတော့ နောက်ဆုံးနိဂုံးမချုပ်မီမှာ အမျိုးသားပညာရေးအဆင့်အတန်းနဲ့ အရည်အသွေးအာမခံမှု အကဲဖြတ်ရေးကော်မတီအတွက် ပြဋ္ဌာန်းထားတဲ့ ထူးဆန်းတဲ့လုပ်ငန်းတာဝန်တစ်ရပ်ကို Power Point ဖြင့် တင်ပြလိုပါတယ်။ နာယကကြီးက ခွင့်ပြုပေးပါခင်ဗျာ။ အမျိုးသားပညာရေး အဆင့်အတန်းအကဲဖြတ်ရေး ကော်မတီရဲ့ လုပ်ငန်းတာဝန်ထဲမှာ နံပါတ် ၉ အချက်ကို ဖတ်ကြည့်ရင်တွေ့ရပါလိမ့်မယ်။ ပညာရေး အရည် အသွေးရှိဖို့ ပြည်သူလူထုယုံကြည်မှုရှိစေရေးလို့ သူကရေးထားတာ တွေ့ရပါတယ်။ တစ်နည်းအားဖြင့်တော့ ပြည်သူလူထုမယုံမှာကို စိုးရိမ်တယ်၊ တကယ့်လက်တွေ့မှာ အရည်အသွေးရှိအောင်လုပ်ပြဖို့ထက် မယုံမှာကို စိုးရိမ်ပြီးတော့ Lobby လုပ်တော့မယ်လို့ကို ပြဋ္ဌာန်းထားချက်မှာ တွေ့ရတဲ့အတွက်ကြောင့် တအံ့တသြဖြစ်ရ ပါတယ်။ နာယကကြီးခင်ဗျာ။ နောက်ဆုံးနိဂုံးချုပ်အနေနဲ့ အမျိုးသားပညာရေး ဥပဒေအခန်း ၄ ပုဒ်မ(၅)၊ ပုဒ်မခွဲ(ဃ)မှာ အစိုးရအဖွဲ့သည်လိုအပ်ပါက ကော်မရှင်ကို ပြည်ထောင်စုလွှတ်တော်၏ အတည်ပြုချက်ဖြင့် ပြင်ဆင်ဖွဲ့စည်းနိုင်သည်ဆိုတဲ့ ပြဋ္ဌာန်းချက်အရ သက်ဆိုင်ရာကော်မရှင်၊ ကော်မတီများအဆင့်ဆင့်ကို ပြင်ပပညာရှင်များအချိုးအစား ဖြည့်စွက်ပြင်ဆင် ဖွဲ့စည်းရမှာဖြစ်တဲ့အကြောင်း နာယကကြီးမှတစ်ဆင့် လေးစားစွာ အကြံပြုတင်ပြအပ်ပါတယ်ခင်ဗျာ။ အားလုံးကို ကျေးဇူးတင်ပါတယ်။ ဦးဦးထွန်းဝင်း ကျောက်တော်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1521">ဦးဦးထွန်းဝင်း (ကျောက်တော်မဲဆန္ဒနယ်၊ ရခိုင်ပြည်နယ်)</mp>သာလေစွပါလို့ ဦးစွာ လေးလေးစားစား နှုတ်ခွန်းဆက်သပါတယ်။ ကျွန်တော်ကတော့ ရခိုင်ပြည်နယ်၊ ကျောက်တော်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးဦးထွန်းဝင်း ဖြစ်ပါတယ်။ ကျွန်တော်ကတော့ ပညာရေးမူဝါဒ ကော်မရှင်ရဲ့ အစီရင်ခံစာကို ကိုယ်ဉာဏ်မီသလောက် လေ့လာထားသမျှနဲ့ ကျွန်တော် ယှဉ်ထိုးပြီးတော့ လေ့လာပါတယ်။ တော်တော်လေး အဆင်ပြေချောမွေ့နေတာ ကျွန်တော်တို့တွေ့ပါတယ်။ ကျွန်တော် ဆွေးနွေးချင်တာက ကျွန်တော်တို့ဒေသဘက်တွေမှာ ကျွန်တော်တို့ တိုင်းရင်းသားဒေသဘက်တွေမှာ ဖြစ်နေတဲ့ ဒီသင်ရိုးညွှန်းတမ်းနဲ့ပတ်သက်တဲ့ အခက်အခဲတွေ၊ အခြေအနေတွေကို Information တစ်ခု အနေနဲ့ တင်ပြဆွေးနွေးချင်တာ ဖြစ်ပါတယ်။ ကျွန်တော်တို့ ပညာရေးဆိုတာဟာ မိမိနဲ့ မိမိပတ်ဝန်းကျင်ကို အခြေခံပြီးတော့မှ တစ်ဆင့်ချင်းတစ်ဆင့်ချင်း တိုးတက်လေ့လာသင်ယူတဲ့ Process တစ်ခု ဖြစ်တယ်လို့ ကျွန်တော်တို့ လေ့လာမှတ်သားဖူးပါတယ်။ ကျွန်တော်တို့မြန်မာနိုင်ငံမှာ မတူညီတဲ့ တိုင်းရင်းသားပေါင်းများစွာနဲ့ ဖွဲ့စည်းထားတဲ့ ကျွန်တော်တို့ ပြည်ထောင်စုမြန်မာနိုင်ငံတော်ကြီးဆိုတဲ့ ခေါင်းစဉ်အောက်မှာ ကျွန်တော်တို့ မူလတန်းကနေ အဆင့်မြင့် ပညာရေးအထိ အဆင့်ဆင့်ရေးဆွဲထားတဲ့ သင်ရိုးညွှန်းတမ်းတွေဟာ အမှန်တကယ်အားဖြင့် ကျွန်တော်တို့ ပြည်ထောင်စုရဲ့အနှစ်သာရတွေ၊ ပြည်ထောင်စုရဲ့ အငွေ့အသက်တွေ တော်တော်ကင်းဝေးနေတာ တွေ့ပါတယ်။ ကျွန်တော်တို့ အထူးသဖြင့် မူလတန်းကလေးကျောင်းတွေမှာ နယ်ပယ်အသစ်တစ်ခုနဲ့ ထိတွေ့ဆက်ဆံ ရတဲ့ မူလတန်းကလေးငယ်တွေဆိုရင် မိမိတို့ရဲ့ ပတ်ဝန်းကျင်အနေအထား၊ ဝေါဟာရဓလေ့စရိုက်တွေနဲ့ လုံးဝကွဲပြားခြားနားတဲ့ အသုံးအနှုန်းတွေနဲ့ လုံးဝကွဲပြားခြားနေတဲ့ ကျောင်းနေပျော်ပြီးတော့ စာတော်နိုင် လောက်အောင် ဆွဲဆောင်တဲ့သင်ရိုးတွေ မဟုတ်ဘဲနဲ့ နိုင်ငံခြားဘာသာစကားတစ်ခုကို ကျွန်တော်တို့ လေ့လာသင်ယူနေရတဲ့ အခြေအနေမျိုးတွေလို ကြီးမားတဲ့စိန်ခေါ်မှတွေနဲ့ ကလေးငယ်တွေက ရင်ဆိုင် နေကြရနေတာတွေ ကျွန်တော်တို့ကိုယ်တိုင်လည်း ကြုံဖူးပါတယ်။ ကျွန်တော်တို့ နိုင်ငံခြားဘာသာတစ်ခုကို သင်နေရတဲ့အခြေအနေမျိုးတွေ၊ ဒီလိုအခက်အခဲတွေ ကျွန်တော်တို့တွေ့ရပါတယ်။ ဆိုတော့ ပြည်နယ်ဒေသ တိုင်းရင်းသားဘက်တွေမှာ အစိုးရအဆက်ဆက်က ရေးဆွဲခဲ့တဲ့ ဒီသင်ရိုးညွှန်းတမ်းတွေဟာ ပြည်ထောင်စု တိုင်းရင်းသားပေါင်းများစွာနဲ့ ဖွဲ့စည်းထားတဲ့ ဒီမြန်မာနိုင်ငံကြီးတစ်ခုလုံးကို Organization လုပ်ဖို့ ကြိုးစားတဲ့ Tour တစ်ခုအဖြစ်နဲ့ ခံစားကြတာများပါတယ်။ ဒါ့ကြောင့် ကျွန်တော်တို့ နောက်ပိုင်းမှာ တိုင်းရင်းသားစာပေသင်ကြားမှုတွေကို ပိုပြီးကျယ်ကျယ်လောင်လောင် ဆွေးနွေးလာကြတယ်၊ လုပ်လာကြတဲ့ အခါကျတော့ အခုကျွန်တော်တို့ မူလတန်းတွေမှာ တိုင်းရင်းသားဘာသာ သင်ကြားမှုတွေကို အကောင် အထည်ဖော် လုပ်ဆောင်နေတာကို ဝမ်းမြောက်ဝမ်းသာတွေ့ရပါတယ်။ ဒါပေမယ့် လက်ရှိ ပကတိအခြေအနေမှာ ဘယ်လိုဖြစ်လဲဆိုတော့ ကျွန်တော်တို့ တိုင်းရင်းသားစာပေ သင်ကြားမှုအခြေအနေတွေဟာ မည်ကာမတ္တ အဆင့်မှာရှိပြီးတော့ ထိရောက်တဲ့၊ အောင်မြင်တဲ့ ကျွန်တော်တို့ ဒီ Teaching Process Team မှာ ဂုဏ်သိက္ခာ ရှိရှိပါဝင်လာတဲ့ သင်ရိုးညွှန်းတမ်းတွေအဖြစ်နဲ့ ကျွန်တော်တို့ မတွေ့ရပါဘူး။ အဲဒါလေးတွေကိုလည်း ကျွန်တော်တို့ နိုင်ငံတော်က အကုန်အကျခံပြီးတော့မှ တကယ်လည်း အကောင်အထည်ဖော်လုပ်နေတဲ့ ဒီလုပ်ငန်းတွေကို Survey တွေ သေချာကောက်ပြီးတော့ နိုင်ငံတော်အစိုးရကနေပြီးတော့ ဘယ်လိုပါဝင်ရမယ်၊ ဘယ်လိုအနေ အထားတွေနဲ့ ပံ့ပိုးပေးရမယ်ဆိုတာလေးတွေကိုလည်း ကျွန်တော်တို့ သေချာပြန်လည်သုံးသပ် လုပ်ဆောင်သင့် တယ်လို့ အကြံပြုလိုပါတယ်။ နောက်တစ်ခုက ကျွန်တော်တို့ ပညာရေး Process Team က အဓိက Organ ကြီးထဲမှာပါတဲ့ အရာတွေဖြစ်တဲ့ ဒီဆရာ၊ ဆရာမတွေရဲ့ လိုအပ်ချက်တွေ၊ စာသင်ကျောင်းတွေရဲ့ Infrastructure တွေ လိုအပ်ချက်တွေကလည်း ကျွန်တော်တို့ ပြည်နယ်ဘက်တွေမှာ မြင့်မားလွန်းနေပါတယ်။ ကျွန်တော်တို့ ပြီးခဲ့တဲ့ အစိုးရအဆက်ဆက်တွေတုန်းက ဒီကျောင်းဆောက်တယ်ဆိုတာ အစိုးရကတာဝန်ယူပြီးတော့ လုပ်ရတာ ဟုတ်မှဟုတ်ပါလေစလို့ သံသယဖြစ်လောက်တဲ့အနေအထားအထိ ကိုယ့်ဒေသထွက် သစ်၊ ဝါးတွေနဲ့ ကျွန်တော်တို့ ခနော်ခနဲ့အဆောက်အဦတွေမှာ စာသင်ခဲ့ကြရတာဖြစ်ပါတယ်။ ထူးထူးခြားခြား ကျွန်တော်တို့ ကျောက်တော်မြို့နယ်နဲ့ပတ်သက်ပြီးတော့ ၁၆-၁ရ ဘတ်ဂျက်ရေးဆွဲတဲ့အခါမှာ ကျောက်တော် မြို့နယ်မှာ ရွာပေါင်း ၃၀၀ လောက် ရှိတဲ့အထဲမှာ ရွာပေါင်း ၁၀၀ ကျော်၊ ၂၀၀ နီးနီးဟာ ကျောင်း အဆောက်အဦ ပြည့်ပြည့်စုံစုံမရှိပါဘူး။ အဲဒီလိုအပ်ချက်တွေများတဲ့ အဲဒီအနေအထားမှာ ကျွန်တော်တို့ ၁၆၁ရ ဘတ်ဂျက် တစ်ခုလုံးမှာ ကျောင်းအဆောက်အဦတစ်ခုမှ ချပေးတာမတွေ့တော့ အဲဒီတစ်နှစ်လုံးလုံးဟာ၊ ဒီအဆောက်အဦတွေဆောက်တဲ့အပိုင်းတွေဟာ တော်တော်လေး လိုအပ်ချက်တွေက ထပ်ပြီးမြင့်တက်လာတဲ့ အခြေအနေမျိုးတွေ ရှိပါတယ်။ အဲဒီတော့ ဒီနောက်တစ်ခု ဆွေးနွေးလိုတာက ကျွန်တော်တို့ ဒီလွှတ်တော်ထဲမှာ အဲဒီလိုအပ်တဲ့ ကျောင်းပေါင်း ၁၀၀ ကျော်ထဲက အရေးကြီးမယ်ထင်တဲ့ ဦးစားပေးအဆင့်လုပ်ပေးထားတဲ့ ကျောင်းစာရင်း တွေကို ကျွန်တော်တို့တင်တဲ့အခါမှာ ပြည်ထောင်စုအစိုးရအဖွဲ့က ဖြေတဲ့အဖြေတွေက တကယ့်မြေပြင် အခြေအနေနဲ့ တော်တော်လေးကို ကင်းကွာနေတာတွေ့ရပါတယ်။ အဲဒါတွေကလည်း ကျွန်တော်တို့က အောက်ခြေနဲ့ ဗဟိုကြားထဲမှာတင် Information တွေ Get ဖြစ်နေတယ်လို့ ကျွန်တော်တို့ ယူဆလို့ရ ပါတယ်။ ဒါ့ကြောင့် ဒီအခြေအနေမျိုးတွေကို ပြန်လည်စိစစ်ပြီးတော့မှ ဆရာ၊ ဆရာမတွေဆိုရင်လည်း ကျွန်တော်တို့မြို့နယ်မှာ လူပေါင်း ဆရာ၊ ဆရာမပေါင်း ၂၀၀ ကျော် ၃၀၀ လောက် လိုအပ်တယ်လို့ ကျွန်တော် မနေ့ကပဲ ဖုန်းဆက်လို့မေးကြည့်တော့ ပညာရေးဌာနက ဒီအတိုင်းဖြေပါတယ်။ ဆိုတော့ ကျွန်တော်တို့အပေါ်မှာ ဘယ်လောက်ပဲ Policy ကောင်းကောင်းတွေ၊ ဗျူဟာကြီးတွေ ဘယ်လောက်ပဲ ရေးဆွဲရေးဆွဲ အောက်ခြေမှာ ဒီ Infrastructure တွေကို လုံလုံလောက်လောက် ပြည့်ပြည့်စုံစုံတွေကို လုပ်မပေးနိုင်လို့ရှိရင် ဒါလေးတွေက ကျွန်တော်တို့ ပြီးပြည့်စုံတဲ့ ဒါပညာရေးစနစ်တစ်ခုဖြစ်လာမှာ မဟုတ်တဲ့ အတွက် ဒါလေးတွေကို ပြန်လည်သုံးသပ် ပြုလုပ်ပေးဖို့ လေးလေးစားစား အကြံပြုအပ်ပါတယ်။</speech>
<speech type="speaker">ဦးမင်းသိန်း တောင်တွင်းကြီးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1456">ဦးမင်းသိန်း(တောင်တွင်းကြီးမဲဆန္ဒနယ်၊ မကွေးတိုင်းဒေသကြီး)</mp>လေးစားအပ် ပါသော ပြည်ထောင်စုလွှတ်တော် နာယကကြီးနှင့်တကွ အားလုံးကို ရွှင်လန်းချမ်းမြေ့ပါစေလို့။ ကျွန်တော် ကတော့ တောင်တွင်းကြီးမဲဆန္ဒနယ်က ဦးမင်းသိန်း ဖြစ်ပါတယ်။ နှစ်ပေါင်းများစွာ တစ်ဖြည်းဖြည်းချင်း ယိုင်နဲ့လာတဲ့ မြန်မာနိုင်ငံရဲ့ ပညာရေးအိမ်အိုအိမ်ဟောင်းကြီးကို ပြန်လည်ပြုပြင်ရာမှာ စိတ်ရှည်လက်ရှည်ထားကြဖို့နဲ့ တစ်ဖြည်းဖြည်းချင်း ပြန်လည်ပြုပြင်ရမှာဖြစ်ကြောင်း ကျွန်တော်တို့ ဦးစွာ နားလည်သဘောပေါက်ထားဖို့တော့ လိုပါတယ်။ အစီရင်ခံစာနှင့် စာမျက်နှာနံပါတ် ၈ မှာ ဒီမဟာဗျူဟာစီမံကိန်းအကြောင်း၊ ၂၀၁၆ မှ ၂၀၂၁ အထိဖြစ်ကြောင်း၊ KG+12 စနစ်နှင့် အကောင်အထည်ဖော်မှာဖြစ်ကြောင်းနှင့် မူလတန်းအဆင့် သင်ရိုး ညွှန်းတမ်းများ ပြုပြင်ပြောင်းလဲရေးကို JICA ရဲ့ နည်းပညာပံ့ပိုးမှုကို ယူထားတာတွေ့ရ ပါတယ်။ ၅+၄+၃ စနစ်နှင့် အခြေခံပညာရေးကိုပြောင်းလဲဖို့ အကောင်အထည်ဖော်ရာမှာ ကျောင်းအသီးသီးမှာ တန်းခွဲပိုမို လိုအပ်လာတော့မှာတော့ သေချာပါတယ်။ လွှတ်တော်နားရက်တွေမှာ မဲဆန္ဒနယ်က ကျောင်းတွေကို ရောက်တဲ့အခါမှာ ကျောင်းများရဲ့ လိုအပ်ချက်တွေအများကြီး လိုအပ်ချက်တွေ ရှိနေတာကို တွေ့ရပါတယ်။ တချို့ကျောင်းတွေကတော့ သိပ္ပံမောင်ဝရဲ့ ရှု့ကျက်သရေဆောင်းပါးထဲက ဆရာစောရဲ့ ကျောင်းကဲ့သို့ပဲ ဆရာကမလုံလောက်၊ စာသင်ခန်းကမလုံလောက်တော့ ဆူညီဝိုင်းအော်နေတာမျိုးတွေပဲ ကြားခဲ့ရတာပါ။ ဒါကတော့ ကျောင်းအဆောက်အအုံ တွေ လိုအပ်နေတဲ့အတွက်ကြောင့်ဖြစ်ပါတယ်။ စာသင်ခန်းတွေ လိုအပ်နေတဲ့အတွက်ကြောင့်ဖြစ်ပါတယ်။ ဒါကြောင့် ၅+၄+၃ စနစ်နှင့် အကောင်အထည်ဖော် လာလို့ရှိရင်တော့ စာသင်ခန်းတွေအလုံအလောက် ချမှတ်ပေးဖို့ လေးစားစွာ အကြံပြုအပ်ပါတယ်။ စာမျက်နှာ နံပါတ် ၁၀ မှာတော့ အမျိုးသားသင်ရိုးညွှန်းတမ်းကော်မတီ ဖွဲ့စည်းထားတာတွေ့ရ ပါတယ်။ ဒီနေရာမှာ ပြန်ပြီးပြောလိုတာက ဝိဇ္ဇာဘာသာရပ်နှင့် သိပ္ပံဘာသာရပ် ဟန်ချက်ညီတဲ့ သင်ရိုးညွှန်းတမ်းတွေ လိုပါလိမ့်မယ်။ သိပ္ပံဘာသာရပ်ဦးစားပေးပြီးတော့ တစ်ဖက်စောင်းပညာရေးမျိုးမဖြစ်သင့်ပါဘူး။ ဒီကနေ့ ဘွဲ့ရလူငယ်လေးတွေဟာ သမိုင်း၊ ပထဝီအသိ၊ ဗဟုသုတ အလွန်နည်းပါးလွန်းလှပါတယ်။ မြန်မာနိုင်ငံမှာ မြစ်ကြီး ၄ စင်း ရှိကြောင်းတောင်မှ ကောင်းကောင်းမသိတော့ပါဘူး။ ဖဆပလအဖွဲ့ချုပ်ကြီးရဲ့ နာမည် အရှည်ကိုတောင်မှ ကောင်းကောင်းမသိတော့ပါဘူး။ ဒါကြောင့် ဝိဇ္ဇာ၊ သိပ္ပံဘာသာရပ်များ ဟန်ချက်ညီဖို့ လိုပါတယ်ဆိုတဲ့အကြောင်း၊ သင်ရိုးညွှန်းတမ်းမှာ ကောင်းစွာရေးဆွဲဖို့လိုပါမယ်ဆိုတဲ့အကြောင်း ဆွေးနွေး လိုပါတယ်။ စာမျက်နှာနံပါတ် ၂၂ မှာထပ်မံ သတိထားမိတာကတော့ ဦးစီးဌာနတွေထဲမှာ ကျောင်းပြင်ပနှင့် တစ်သက်တာပညာရေးဦးစီးဌာနအသစ်ဆိုတာဟာ ထူးခြားစွာ ပေါ်ပေါက်လာတာကိုတွေ့ရပါတယ်။ ဆင်းရဲ ကြပ်တည်းမှုကြောင့် မူလတန်းကျောင်းထွက်နှုန်းတွေ၊ အလယ်တန်းကျောင်းထွက်နှုန်းတွေ ကျွန်တော်တို့ နိုင်ငံမှာများပြားလှပါတယ်။ ဒါကြောင့်စတိုးဆိုင်တွေမှာ၊ လက်ဖက်ရည်ဆိုင်တွေမှာ ကလေးလုပ်သားပေါင်း မြောက်မြားစွာကို တွေ့နေရပါပြီ။ ကြုံရာကျပမ်းအလုပ်ကို လုပ်နေကြရတာတွေရှိပါတယ်။ ဒီကလေးတွေကို ကျောင်းပြင်ပပညာရေးဦးစီးဌာနကနေ သင်ကြားပေးသွားရမယ်လို့ ယူဆပါတယ်။ ဒီအခါမှာ ဒီလို ကလေးတွေကို ပြင်ပလူမှုအဖွဲ့အစည်းများနဲ့ပူးပေါင်းပြီးမှ သူတို့ရဲ့အကူအညီတွေနဲ့ သင်ကြားပေးရင် ပိုမိုလွယ်ကူချောမွေ့မယ်လို့ ကျွန်တော်ယူဆပါတယ်။ ကျောင်းပြင်ပပညာရေးကို လူမှုအဖွဲ့အစည်းတွေက လုပ်ဆောင်နေတာ ကြာမြင့်ပြီဖြစ်ပါတယ်။ သူတို့ရဲ့ အတွေ့အကြုံတွေရှိပါတယ်။ သူတို့နှင့်လက်တွဲ ပြီးတော့ ဆောင်ရွက်မယ်ဆိုရင်တော့ ပိုမိုပြီးတော့အောင်မြင်လိမ့်မယ်လို့ယူဆပါတယ်။ စာမျက်နှာနံပါတ် ၁၂ မှာတော့ အခြေခံပညာသင်ရိုးညွှန်းတမ်းတွေမှာ ကိုယ်ကျင့်တရားကောင်းမွန်ရေး၊ မတူကွဲပြားမှုကို နားလည်လက်ခံရေး၊ တန်းတူညီမျှမှုကို အလေးထားရေး၊ လူ့အခွင့်အရေး၊ တာဝန်ယူမှု၊ တာဝန်သိမှု၊ တာဝန်ခံမှုစိစစ်ရေး စတဲ့စိတ်ဓာတ်တွေ ရရှိစေရေးစတဲ့ သင်ရိုးညွှန်းတမ်းတွေရေးဆွဲနိုင်ဖို့ ဆိုတာပါပါတယ်။ ဒီအချက်ကိုလည်း ထောက်ခံကြိုဆိုအပ်ပါတယ်။ စာမျက်နှာနံပါတ် ၂၅ မှာတော့ အဝေးသင်ပညာရေးစနစ်အကြောင်းပါ ပါလာပါတယ်။ အဝေးသင် ပညာရေးစနစ်ဟာ ယနေ့အရေးကြီးပါတယ်။ နေ့စဉ်တက္ကသိုလ်၊ ကောလိပ်သိပ္ပံကျောင်းတွေကို မတက်နိုင်တဲ့ ကျောင်းသားများအတွက် အဝေးသင်တက္ကသိုလ်ဟာ အရေးကြီးပါတယ်။ ဒီနေရာမှာ ယခုလက်တွေ့ တွေ့နေ ရတဲ့ ဟာကွက်ပျော့ကွက်တစ်ခုကို ကျွန်တော် ထောက်ပြချင်ပါတယ်။ တက္ကသိုလ်ဝင်တန်းတုန်းက ဓာတု၊ ရူပ၊ ဇီဝဘာသာတို့နဲ့ ယူခဲ့တဲ့ကလေးတွေ ဓာတု၊ ရူပ၊ ဘောဂဘာသာရပ်နဲ့ ယူခဲ့တဲ့ကလေးတွေဟာ အလွန် များပါတယ်။ ဒါပေမယ်လို့ အဝေးသင်ကျတော့ ဘယ်လိုဘယ်ပုံဖြစ်သွားသည်မသိ။ သမိုင်းအဓိကနှင့် ပထဝီအဓိကတွေကိုပဲ များပြားစွာတွေ့နေရတဲ့အတွက်ကြောင့် ဆင်ခြေထောက်နဲ့ ဆိတ်ကိုယ်ခန္ဓာမျိုး မအပ်မစပ် ဖြစ်နေတာကို တွေ့ရပါတယ်။ စာမျက်နှာ နံပါတ် ၁၃ မှာတော့ သင်ရိုးညွှန်းတမ်းများဟာ လက်တွေ့ဘဝနှင့် နီးစပ်ဖို့လိုတယ်လို့ ဆိုထားပါတယ်။ လက်တွေ့ဘဝနှင့်မနီးစပ်တဲ့ သင်ရိုးညွှန်းတမ်းတွေ ယနေ့ရှိနေပါသေးတယ်။ ပြင်ပဘဝမှာ တစ်ကျပ်တန်စက္ကူကိုတောင်မှ ရှာလို့မတွေ့ရတော့တဲ့မူလတန်းကျောင်းသားလေးတွေမှာ ကျပ်ပြား ပုစ္ဆာသင်နေရတာကိုတွေ့ရပါတယ်။ တစ်ကျပ်မှာ ပြား ၁၀၀ ရှိကြောင်း၊ ၂၅ ပြားစေ့ ၊ ၁၀ ပြားစေ့၊ ၅ ပြားစေ့ တွေအကြောင်း၊ တစ်ကျပ်မှာ ၁၀ ပြားစေ့ ၁၀ စေ့ရှိကြောင်း၊ ၅ ပြားစေ့အစေ့ ၂၀ ရှိကြောင်း စသည်အားဖြင့် သင်နေရတာတွေဟာ တော်တော်ကြီးကို ရီစရာကောင်းနေပါတယ်။ ပြင်ပဘဝနှင့်မနီးစပ်ပဲ သင်ပေးနေ ရတော့ ဆရာ၊ ဆရာမတွေလည်း စိတ်တွေညစ်၊ ကလေးတွေလည်း စိတ်တွေညစ်နေကြရတာ ကြာပါပြီ။ နောက်ဆုံးအကြံပြု ဆွေးနွေးချင်တာကတော့ နောင်ကာလရေးဆွဲမယ့် မြန်မာစာသင်ရိုးညွှန်းတမ်း တွေမှာ အာဏာရှင်ခေတ်အဆက်ဆက်မှာ လူကိုမုန်းလို့ စာကိုမသုံးခဲ့တာရှိပါတယ်။ စာတွေကောင်း သော်လည်း နာမည်ကိုသေစေချင်လို့ သင်ရိုးညွှန်းတမ်းတွေထဲက ဖယ်ထုတ်ခံခဲ့ရတာမျိုး ရှိပါတယ်။ ယ်၊ ဆင်၊ တကယ် ကဗျာတွေ၊ ဆရာကြီးသခင်ကိုယ်တော်မှိုင်းရဲ့ စာတွေ၊ ကျောင်းစာအုပ်စာမျက်နှာများပေါ်က ပျောက်ကွယ် ခဲ့တာကြာပါပြီ။ ဒါကြောင့် ဒီဆရာကြီးတွေကို အချို့က ဘိုးတော်ကြီးတွေလား၊ ဗေဒင်ဆရာကြီးတွေလား လို့တောင် မေးနေကြပါပြီ။ သူတို့ရဲ့ စာပေကျေးဇူး အလွန်တရာကြီးမားလှပါတယ်။ ဒီအမျိုးသားစာဆိုကြီး တွေရဲ့ စာတွေကဗျာတွေဟာ ကိုယ်ကျင့်တရားကောင်းဖို့၊ စာရိတ္တကောင်းဖို့၊ မတူကွဲပြားတာတွေကို နားလည်ဖို့၊ လူအချင်းချင်းမပြောနဲ့ တိရစ္ဆာန်လေးတွေကိုတောင်ချစ်တတ်ဖို့၊ သဘာဝပတ်ဝန်းကျင်ကို မြတ်နိုးဖို့ စတဲ့နှလုံးသားလှတဲ့ စာတွေ ကဗျာတွေပါ။ ဒီစာမျိုး၊ ကဗျာမျိုးတွေကို ပစ်ပယ်ပြီးတော့ သင်ရိုး ညွှန်းတမ်းများ ပြဋ္ဌာန်းမယ်ဆိုရင်တော့ စဉ်းစားစရာတွေဖြစ်ကြောင်း တင်ပြအပ်ပါတယ်။ ဆွေးနွေးရန် သတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<speech type="speaker">ဦးသန်းအောင် ငပုတောမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1602">ဦးသန်းအောင် (ငပုတောမဲဆန္ဒနယ်၊ ဧရာဝတီတိုင်းဒေသကြီး)</mp>ပြည်ထောင်စုလွှတ်တော် နာယကကြီးနှင့်တကွ အားလုံးကို မင်္ဂလာပါလို့ နှုတ်ခွန်းဆက်သ ဂါရဝပြုပါတယ်။ ပြည်ထောင်စုသမ္မတမြန်မာနိုင်ငံတော် အမျိုးသားပညာရေးမူဝါဒကော်မရှင်ကနေပြီးတော့ ပြည်ထောင်စု လွှတ်တော်ကိုတင်သွင်းတဲ့ အစီရင်ခံစာကို အပြုသဘောဆောင်တဲ့ အကြံပြုချက်နှစ်ချက်နဲ့ ဆွေးနွေးသွား မှာကတော့ ငပုတောမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးသန်းအောင် ဖြစ်ပါတယ်။ လေးစားရပါသော နာယကကြီးခင်ဗျာ။ ကျွန်တော်တို့ နိုင်ငံတော်မှာ အမျိုးသားပညာရေးမဟာ ဗျူဟာစီမံကိန်းကြီးကို ၂၀၁၆ ခုနှစ်မှာ စတင်မောင်းနှင် ထွက်ခွာလာပါပြီ။ အဲဒီအနေမှာ ကျွန်တော်တို့မှာ ပြီးပြည့်စုံတဲ့၊ လုံလောက်တဲ့ အဆင်သင့်ဖြစ်မှုတွေ ရှိ မရှိ ဆိုတာကို ကျွန်တော် ဆွေးနွေး သွားမှာဖြစ်ပါတယ်။ စောစောက ကိုယ်စားလှယ်တော်ကြီးများ ဆွေးနွေးသွားခဲ့သလို သူငယ်တန်း+ တစ်ဆယ့်နှစ် ဆိုတဲ့စနစ်ကို စတင်တဲ့နေရာမှာ သူငယ်တန်းကစပါတယ်။ KG လို့ လွယ်လွယ်ကူကူ ခေါ်ကြတာကို ကြားဖူးပါတယ်။ KG တန်းကနေစပြီးတော့ သင်ဖို့အတွက် သူငယ်တန်း ကလေးသူငယ်တွေ ကျောင်းနေပျော်ဖို့အတွက် သူတို့ပျော်ရွှင်စရာကောင်းတဲ့ကျောင်းတွေ၊ သူတို့ပျော်ရွှင်စွာ စာသင်နိုင်တဲ့ စာသင်ခန်းတွေကို ကျွန်တော်တို့အနေနဲ့ ကြိုကြိုတင်တင် စီမံပြီးတော့ ဆောင်ရွက်မထားနိုင်ခဲ့တာဟာ နံပါတ် ၁ အချက် ကျွန်တော်ဆွေးနွေးချင်တဲ့ အချက်တစ်ချက်ဖြစ်ပါတယ်။ နောက် နံပါတ် ၂ အချက်ကတော့ မြန်မာနိုင်ငံတစ်ဝန်းလုံးမှာရှိတဲ့ ဆရာ၊ ဆရာမဦးရေ အလုံ အလောက်မရှိလို့ ဆရာတွေ၊ ဆရာမတွေကို ကျွန်တော်တို့ ပညာရေးတက္ကသိုလ်များ၊ ပညာရေးကောလိပ် များကနေပြီးတော့ ပြည့်ပြည့်ဝဝ နှစ်စဉ်နှစ်တိုင်း မဖြည့်ဆည်းနိုင်ခဲ့တဲ့အတွက် လွန်ခဲ့တဲ့နှစ်နှစ်ခွဲ သုံးနှစ် ခန့်က ဘွဲ့ရဆရာ၊ ဆရာမလေးများကို တက်သုတ်ရိုက်ပြီးတော့ ကျွန်တော်တို့ ခေါ်ခဲ့တာတွေရှိပါတယ်။ အဲဒီစီမံကိန်းကြီးဟာ ဘာတော့ကောင်းသွားသလဲဆိုတော့ ဆရာလုံလောက်မှု၊ ဆရာဖြည့်ဆည်း နိုင်မှုကိုတော့ ထိုက်သင့်အားလျော်စွာ ဖြေရှင်းပေးနိုင်ခဲ့ပါသော်လည်း အဲဒီဆရာ၊ ဆရာမလေးတွေနဲ့ အခု သွားမယ့် ပညာရေးစနစ်သစ်ကြီးနဲ့ အံဝင်ခွင်ကျမှု ရှိ မရှိ ဆိုတာကိုတော့ ကျွန်တော်တို့ ကျကျနန ပယ်ပယ် နယ်နယ် ပြန်ပြီးတော့သုံးသပ်ဖို့ လိုပါတယ်ဆိုတဲ့အကြောင်းကို ကျွန်တော့အနေနဲ့ ဆွေးနွေးချင်ပါတယ်။ ဒီနေရာမှာ ဆရာ ဆရာမတွေနဲ့ပတ်သက်ပြီး ပြောလိုရင်းမဟုတ်ဘဲနဲ့ အင်မတန်မှ ကြီးမားတဲ့ စီမံကိန်းကြီးပါ။ ဒါပညာရေးအမျိုးသားအဆင့် ပညာရေးမဟာဗျူဟာစီမံကိန်းကြီးကို ဖော်ဆောင်တဲ့နေရာမှာ ဒီလိုစီမံကိန်းကြီးတွေ ကျွန်တော်တို့ ခဏခဏ လုပ်ခဲ့တယ်။ တော်ကြာ ပညာရေးစနစ်သစ်၊ ပညာရေး စနစ်သစ် ကျွန်တော်နဲ့ ကျွန်တော့အကိုနဲ့ မတူဘူး၊ ကျွန်တော်နဲ့ ကျွန်တော့ညီလေးနဲ့ မတူဘူး။ ကျွန်တော့ ညီလေးနဲ့ ကျွန်တော့ညီမလေးနဲ့ မတူဘူး။ ကျွန်တော်တို့ သားသမီးတွေနဲ့ ကျွန်တော်တို့နဲ့ မတူဘူး။ အကုန်ပညာရေးကတော့ စနစ်သစ်တွေချည်းပဲ မြှင့်တာချည်းပဲ။ မြှင့်ရင်းနဲ့ပဲ တစ်ဖြေးဖြေးနိမ့်လာတယ်။ အခုလည်း အဲဒီသင်ခန်းစာကြီးတွေကို သေသေချာချာ ယူပြီးတော့ မြှင့်ရင်းနဲ့ နိမ့်မသွားအောင် ကြိုးစား ပေးပါလို့ တိုက်တွန်းရင်း နိဂုံးချုပ်ပါတယ်။ အားလုံးကို ကျေးဇူးတင်ပါတယ်ခင်ဗျာ။</speech>
<speech type="speaker">ဦးခင်မောင်လတ် ရခိုင်ပြည်နယ်မဲဆန္ဒနယ်အမှတ်(၃) ဆွေးနွေးဖို့ဖြစ်ပါတယ်။</speech>
<speech><mp id="126">ဦးခင်မောင်လတ်(မဲဆန္ဒနယ်အမှတ်-၃၊ ရခိုင်ပြည်နယ်)</mp>အားလုံးမင်္ဂလာပါခင်ဗျ။ ကျွန်တော် ကတော့ ရခိုင်ပြည်နယ်၊ မဲဆန္ဒနယ်အမှတ်(၃)က အမျိုးသားလွှတ်တော်ကိုယ်စားလှယ် ဦးခင်မောင်လတ် ဖြစ်ပါတယ်။ လေးစားအပ်တဲ့ ပြည်ထောင်စုလွှတ်တော် နာယကကြီးခင်ဗျာ။ ဒီအစီရင်ခံစာရဲ့ သင်ရိုး ညွှန်းတမ်းကော်မတီရဲ့ လုပ်ငန်းတာဝန်များဆိုတဲ့ခေါင်းစဉ်အောက်မှာ နိုင်ငံသားအားလုံးတွင် ရှိသင့် ရှိထိုက်သော တန်ဖိုးများနှင့် တိုင်းရင်းသားမျိုးနွယ်စုအသီးသီး၏ ကြွယ်ဝသော စာပေယဉ်ကျေးမှု အနုပညာ ဓလေ့ထုံးစံနှင့် သမိုင်းအမွေအနှစ်တို့ကို မြှင့်တင်နိုင်စွမ်းရှိရေးဆိုတဲ့ စာပိုဒ်ပါပါတယ်။ ဒါကိုကျွန်တော် ထောက်ခံပြီးဆွေးနွေးသွားမှာဖြစ်ပါတယ်။ အဲဒါမှန်ပါတယ်။ တိုင်းရင်းသားဒေသတွေ ကြားမှာ တစ်ခုနဲ့တစ်ခု မတူခြားနားတဲ့အကြောင်းအရာတွေ ရှိတဲ့အတွက် အဲ့ဒါတွေကိုထည့်ရေးဆွဲဖို့ လိုအပ်ပါတယ်။ တိုင်းရင်းသားဒေသတွေမှာ စာပေ၊ ယဉ်ကျေးမှု၊ ဓလေ့ထုံးစံ၊ သမိုင်းတွေရှိသေးတာကို အခြေခံပညာရေးအဆင့်မှာ ဖော်ထုတ်သင်ကြားပေးဖို့ လိုပါတယ်။ ဒဏ္ဍာရီနဲ့ တကယ့်သမိုင်းဖြစ်ရပ်တွေမှာ တိုင်းရင်းသားဒေသတွေမှာ အသီးသီးရှိပါတယ်။ သူရဲကောင်းတွေ၊ စံပြနမူနာပုဂ္ဂိုလ်တွေ ရှိပါတယ်။ ဒါတွေကို ကလေးငယ်တွေရဲ့ Role Model အဖြစ်အားကျအောင် ထည့်သွင်းဖော်ပြပေးဖို့လိုပါတယ်။ ဒါတွေကို နမူနာယူပြီးတော့ အနာဂတ်မှာကလေးတွေဟာ နိုင်ငံ့သားကောင်းဖြစ်လာနိုင်ပါတယ်။ နာယကကြီးခင်ဗျား။ တိုင်းရင်းသားအသီးသီးမှာ ထူးခြားတဲ့ ပထဝီအပိုင်းအခြားတွေလည်း ရှိပါတယ်။ ကလေးတွေကို ကိုယ်တိုင်နေထိုင်တဲ့ ဒေသတွေရဲ့ ရေမြေတောတောင်သဘာဝ ရူပပထဝီ၊ လူမှုရေးပထဝီ ကြွယ်ဝမှုတွေနဲ့ သယံဇာတတွေကိုလည်း သင်ကြားပေးဖို့လိုအပ်ပါတယ်။ ဒါမှ ကိုယ့်ရပ် ကိုယ့်ဒေသကိုအရင်ဆုံးသိပြီး အဲဒီကမှတစ်ဆင့် နိုင်ငံချစ်စိတ်တွေပေါ်လာမှာဖြစ်ပါတယ်။ ဒီကဆက်လက် ပြီးတော့ အနာဂတ်မျှော်မှန်းချက် စိတ်ကူးပုံရိပ်တွေကို ကလေးတွေကိုယ်တိုင်က ပုံဖော်နိုင်မှာဖြစ်ပါတယ်။ ဒီအစီရင်ခံစာမှာ ဒီပထဝီဒေသအပိုင်းအခြားကို ဖော်ပြတဲ့အပိုဒ်တွေ အားနည်းတာကို တွေ့ရှိရ ပါတယ်။ ဖဆပလခေတ်တုန်းက ဒေသန္တရဆိုင်ရာ ပထဝီဝင်ကျောင်းသုံးစာအုပ်တွေကို ထုတ်ဝေပေးခဲ့တဲ့ အစဉ်အလာရှိပါတယ်။ ဒေသဆိုင်ရာယဉ်ကျေးမှု၊ ဓလေ့ထုံးစံနဲ့ ဒေသဆိုင်ရာပထဝီဝင်ဘာသာရပ်တွေကို အခြေခံအဆင့်မှာ ထည့်သွင်းရေးသားဖို့ဆိုရင် တိုင်းရင်းသားကျွမ်းကျင်တဲ့ ပညာရှင်တွေကို အမျိုးသား ပညာရေးမူဝါဒကော်မရှင်မှာ ထည့်သွင်းဖို့လိုအပ်ပါတယ်။ နာယကကြီးခင်ဗျား။ ကျောင်းအဆင့်တိုးမြှင့်ခြင်းဆိုင်ရာ မူအချို့ကို ဆွေးနွေးလိုပါတယ်။ ဥပမာ အားဖြင့် အထကအဆင့်တိုးမြှင့်ဖို့ ကျောင်းသား ၂၀၀ ဦးရေရှိရပါတယ်။ ဒါဟာမြို့ကြီးပြကြီးတွေ များပြားပြီး လမ်းပန်းဆက်သွယ်ရေးကောင်းတဲ့နေရာတွေကို စံထားပြီးရေးဆွဲခဲ့တယ်လို့ ထင်ရပါတယ်။ ဒါဟာချင်းနဲ့ ရခိုင်ပြည်နယ်လိုဒေသတွေမှာ လူဦးရေနည်းပါးပြီးတော့ သွားရေးလာရေးခက်ခဲတဲ့ဒေသတွေမှာ စာရင်း သွင်းလို့မရပါဘူး။ လက်တွေ့မကျတဲ့ဒီစံနှုန်းတွေကို ပြင်ပေးဖို့လိုပါတယ်။ အခြေခံပညာမှာ အရင်တုန်းက အမက၊ အလက၊ အထက ဆိုပြီး သုံးပိုင်းပိုင်းခြားထားတာရှိပါတယ်။ နောက်ပိုင်းမှာ အဲဒါနဲ့မကိုက်တဲ့ အတွက် အမကလွန်၊ အလကခွဲ၊ အလက၊ အထကခွဲဆိုပြီးတော့ နောက်ထပ်ပိုင်းခြားထားတာ ရှိပါတယ်။ ဒီဟာတွေကလည်း ကျွန်တော်တို့လို လူဦးရေနည်းပါးပြီး သွားရေးလာရေးခက်တဲ့ဒေသတွေနဲ့ မကိုက်ညီပါဘူး။ ကျွန်တော်တို့ဆီက အမကလွန်ကျောင်းတွေမှာ ရ တန်းပြီးရင်း ကျောင်းကထွက်ရတာ တွေရှိပါတယ်။ အလက ၈ တန်းပြီးရင်လည်း ကျောင်းကထွက်ရတာရှိပါတယ်။ အနီးအနားမှာ သူ့ထက် မြင့်တဲ့၊ အဆင့်မြင့်တဲ့ကျောင်းတွေ မရှိလို့ဖြစ်ပါတယ်။ ရှိပြန်ရင်လည်း ချောင်းကူးမြောင်းကူးမသွားနိုင်ဘူး။ ောက်နိုင်လို့ ဖြစ်ပါတယ်။ သူများရွာမှာ ကျောင်းအိပ်ကျောင်းစားထားဖို့ကလည်း ငွေကြေး မတတ်နိုင်ဘူးဆိုရင် ကျောင်းကထွက်သွားရတာ ဖြစ်ပါတယ်။ နာယကကြီးခင်ဗျား။ ခိုးတွဲ(သူများရွာရှိ တရားဝင်ကျောင်းမှာ မှောင်ခို ခိုးကြီးတွဲထားတဲ့ကျောင်း) ဆိုတာမျိုး ကျွန်တော်တို့ဆီမှာရှိပါတယ်။ သူများရွာမှာတန်းမြင့် ကျောင်းတွေမှာ ကိုယ့်ရွာကကလေးတွေရဲ့ နာမည်ကို စာရင်းပေးထားတယ်။ ကိုယ့်ရွာမှာရှိတဲ့ မူလတန်း ဆရာ၊ ဆရာမတွေနဲ့ အပြင်ကဆရာ၊ ဆရာမ တွေကိုငှားပြီးတော့ တရားမဝင်ခိုးသင်နေရတယ်။ အဲဒါကို အထက်ကသိလို့တားမြစ်တဲ့အခါ ကလေးတွေဟာ ကျောင်းကထွက်သွားရတာတွေရှိပါတယ်။ အဲ့ဒါကြောင့် ဒီလိုဖွံ့ဖြိုးပြီးဒေသကစံနှုန်းတွေနဲ့ မြှင့်ထားလို့ရှိရင် ကျွန်တော်တို့ တိုင်းရင်းသားဒေသက ကလေးတွေဟာ အဲဒါတွေနဲ့မကိုက်တဲ့အတွက် ကျောင်းတွေကို လိုအပ်တဲ့ဆင့် အမက မူလွန်၊ မူလွန်က အလကဖွင့်ဖို့ နှောင့်နှေးနေလို့ရှိရင် ဒီလိုကလေးတွေဟာ ကျောင်းထွက်နေရတာ အများကြီးရှိပါတယ်။ ဒီကိစ္စမှာ ဗဟိုကမူဝါဒတွေနဲ့ ချုပ်ကိုင်ထားတဲ့ စံနှုန်းတွေဖြစ်တဲ့အတွက် ဒီမူဝါဒတွေကို ဒေသန္တရ ပညာရေးအာဏာပိုင်တွေကို ပြောင်းလဲပေးဖို့ လိုအပ်ပါတယ်။ ကျွန်တော်တို့ နိုင်ငံကိုယ်တိုင်ကလည်း အခု ဖက်ဒရယ်ကိုဦးတည်နေတဲ့အတွက် ဒီလိုဖက်ဒရယ်စနစ်ဗဟိုချုပ်ကိုင်မှု လျှော့ချရေးတွေကို ပြည်နယ်/ တိုင်းအဆင့်အထိ လျှော့ချပေးဖို့လိုအပ်ပါကြောင်း ဆွေးနွေးရင်းနိဂုံးချုပ်ပါတယ်။ ကျေးဇူးတင်ပါတယ်။</speech>
<speech type="speaker">ဒေါ်ရွှေရွှေစိန်လတ် ပဲခူးတိုင်းဒေသကြီး မဲဆန္ဒနယ်အမှတ်(၃) ဆွေးနွေးဖို့ဖြစ်ပါတယ်။</speech>
<speech><mp id="1267">ဒေါ်ရွှေရွှေစိန်လတ်(မဲဆန္ဒနယ်အမှတ်-၃၊ ပဲခူးတိုင်းဒေသကြီး)</mp>လေးစားအပ်ပါသော နာယကကြီးနှင့်တကွ လွှတ်တော်ကိုယ်စားလှယ်များအားလုံး မင်္ဂလာပါရှင်။ ကျွန်မကတော့ ပဲခူးတိုင်း ဒေသကြီးအမှတ်(၃)မဲဆန္ဒနယ်မြေမှ အမျိုးသားလွှတ်တော်ကိုယ်စားလှယ် ဒေါ်ရွှေရွှေစိန်လတ် ဖြစ်ပါတယ်။ ကျွန်မအနေနဲ့ အစီရင်ခံစာနဲ့ပတ်သက်ပြီးတော့မှ ဆွေးနွေးချင်တာက ဒီအစီရင်ခံစာရဲ့ တင်ပြပုံတင်ပြနည်းနဲ့ သတင်းအချက်အလက်တွေနဲ့ အစီရင်ခံစာရဲ့ အနှစ်သာရအပိုင်းနဲ့ ပတ်သက်ပြီးတော့ ဆွေးနွေးတင်ပြမှာ ဖြစ်သလို ခုနတုန်းက ကိုယ်စားလှယ်တော်ကြီးများ ဆွေးနွေးတင်ပြထားတဲ့ ဖွဲ့စည်းပုံနဲ့ပတ်သက်ပြီးတော့မှ အကြံပြု ဆွေးနွေးသွားမှာ ဖြစ်ပါတယ်။ ကျွန်မတို့ နားလည်တာကတော့ ကျွန်မတို့ ကိုယ်စားလှယ်တစ်ယောက်အနေနဲ့ပေါ့ ကျွန်မအနေနဲ့ ဒီအစီရင်ခံစာကို ကြည့်လိုက်တဲ့အခါမှာ ကျွန်မသိချင်တာတွေက ဒီအမျိုးသားပညာရေးကော်မရှင်ရဲ့ လုပ်ငန်း တာဝန် ၉ ရပ်ကို အကောင်အထည်ဖော်ဖို့အတွက် ဒီကော်မရှင်အနေနဲ့ ဘယ်လိုလုပ်ငန်းစဉ်တွေကို ဘယ်လို တွေနဲ့ ဘယ်လိုစီမံခန့်ခွဲပြီးတော့ပေါ့နော်။ ဘဏ္ဍာရေးမှာလည်း ဘယ်လိုမျိုးသုံးစွဲပြီးတော့မှ ဘယ်လိုအစီအစဉ်တွေဆောင်ရွက်မယ်။ တိုးတက်မှုရလဒ်တွေက ဘာတွေလဲ။ ရေတိုအတွင်းမှာရလိုက်တဲ့ ရလဒ်တွေဘာတွေလဲ။ နောက်တစ်ခါကျတော့ ရေရှည်မှာဘာတွေလုပ်ထားဖို့ စီစဉ်နေသလဲ။ ပြီးတဲ့အခါမှာ ကျွန်မတို့ ၆ လအတွင်း အကောင်အထည်ဖော်နေရာမှာ တွေ့ကြုံရတဲ့ အဟန့်အတားစိန်ခေါ်မှုတွေက ဘာတွေလဲ။ အဲဒါတွေက ဘာတွေကြောင့်ဖြစ်သလဲ။ နောက်တစ်ခုကကျတော့ ဒီအပေါ်မှာ ဘယ်လိုမျိုးသုံးသပ်သလဲ။ အဲဒါကို ကျွန်မတို့ လွှတ်တော် အနေနဲ့ ဘယ်လိုမျိုးဆက်လက်ပြီးတော့ ဆောင်ရွက်သင့်သလဲဆိုတဲ့ သတင်းအချက်အလက်တွေကို ကျွန်မတို့ အနေနဲ့သိချင်ပါတယ်။ ဒါပေမယ့်လို့ အခုအစီရင်ခံစာ တစ်ခုလုံးကို ခြုံလိုက်မယ်ဆိုရင်တော့ ခုနတုန်းက ကိုယ်စားလှယ်တော်ကြီး ဦးကျော်နိုင် ဆွေးနွေးသွားသလိုပါပဲ။ သတင်းမှတ်တမ်းပုံစံမျိုး ဖြစ်ပြီးတော့မှ ဒီအစီရင်ခံစာရဲ့ပုံစံနဲ့ နဲနဲလေးကွဲလွဲနေပါတယ်။ ဥပမာအစီရင်ခံစာမှာဆိုလို့ရှိရင် ဒီဟာ စာမျက်နှာ ၃၃ မျက်နှာ ပါတဲ့အတွက်ကြောင့်မို့လို့ အနည်းဆုံးတော့ အစီရင်ခံစာရဲ့အနှစ်ချုပ်ကို တင်ပြရမှာဖြစ်ပါတယ်။ အစီရင်ခံစာ အနှစ်ချုပ်ဆိုရင် ဥပမာကျွန်မပြောသွားတဲ့ ဒီကော်မရှင်ရဲ့ ဆောင်ရွက်တဲ့ အဓိကရလဒ်တွေ၊ အဓိက တွေ့ရှိချက်တွေ နောက်တစ်ခုက အဓိကတွေ့ရတဲ့စိန်ခေါ်မှုတွေ ဒီလုပ်ငန်းစဉ်တွေကို အောင်မြင်ဖို့အတွက် ဘယ်လိုဟာတွေက အထောက်အကူပြုခဲ့သလဲ။ နောက်တစ်ခု အကြံပြုတင်ပြချက်တွေက ဘာတွေဖြစ်သလဲ။ အဲဒီအတွက် ဘယ်လိုဆက်လက် ပြီးတော့မှ ရှေ့ကိုဆောင်ရွက်မလဲဆိုတဲ့ သုံးသပ်တင်ပြချက်များကို ထည့်သွင်းအနှစ်ချုပ်ဖော်ပြသင့် ပါတယ်။ ဥပမာဆိုလို့ရှိရင် ဒီအမျိုးသားပညာရေးမဟာဗျူဟာ အမျိုးသားစီမံကိန်းမှာ အဓိကကော်မရှင် တွေနဲ့ ဘာကိုအကြံပြုခဲ့လို့ ဘယ်လိုမျိုးပြောင်းလဲသွားသလဲ၊ အခြေခံပညာကဏ္ဍမှာ အခြေခံပညာအဆင့် သင်ရိုးညွှန်းတန်းမှာ ဘယ်လိုအကြံပြုခဲ့လို့ အခုဘာတွေတိုးတက်သွားပြီလဲ။ နောက်တစ်ခု ကျတော့ ကျွန်မတို့ဒီဥပဒေကြမ်းနဲ့ ပတ်သက်ပြီးတော့လည်း နှစ်ခုဆွေးနွေးခဲ့တယ်လို့ ပြောပါတယ်။ ဥပမာမှာပေါ့နော်။ အဲဒီလိုဥပဒေကြမ်းတွေမှာ ဘယ်အဆင့်ထိရောက်နေပြီလဲ။ စသည်ဖြင့် ဒါမျိုးတွေကို ကျွန်မတို့ ဖော်ပြဖို့သင့်ပါတယ်။ နောက်တစ်ခုကျတော့ ကျွန်မတို့ ဒီမှာဆိုလို့ရှိရင်လည်း အဓိကခေါင်းစဉ်ခွဲတဲ့အခါမှာလည်း ကော်မရှင်ရဲ့ လုပ်ငန်း ၉ ရပ်ရှိပါတယ်။ အဲဒီလုပ်ငန်းတာဝန် ၉ ရပ်နဲ့ (၁) လုပ်ငန်းတာဝန် (၁)ကို အကောင်အထည် ဖော်ဖို့အတွက် ဘာတွေဆောင်ရွက်ခဲ့သလဲ၊ ဘာတွေတွေ့ရှိလဲ၊ ဘာတွေရလိုက်ပြီလဲဆိုတာကို လုပ်ငန်းတာဝန် တစ်ခု တစ်ခုစီရဲ့ ခေါင်းစဉ်အောက်မှာဖော်ပြမယ်ဆိုရင် ကျွန်မတို့အနေနဲ့ လေ့လာသုံးသပ်ရတာ ပိုပြီးတော့မှ အဆင်ပြေမယ်လို့ ကျွန်မအနေနဲ့ အကြံပြုချင်ပါတယ်။ နောက်တစ်ခု ဒီဖွဲ့စည်းပုံနဲ့ပတ်သက်ပြီးတော့ပါ။ ကျွန်မတို့နိုင်ငံဟာ ဒီ CEDAW ဆိုတဲ့ အပြည်ပြည် ဆိုင်ရာအမျိုးသမီးများ ခွဲခြားမှုပပျောက်ရေးကွန်ဗန်းရှင်းကိုလည်း လက်မှတ်ထိုးထားပါတယ်။ အဲဒီ အပြင် ဒီ Sustaninable Development Goals ကိုလည်း အကောင်အထည်ဖော်နေပါတယ်။ ဒီစဉ်ဆက် မပြတ် ဖွံ့ဖြိုးရေးပန်းတိုင်တွေကို အကောင်အထည်ဖော်တဲ့အခါမှာ ကျွန်မတို့ နိုင်ငံတစ်ခုရဲ့ အဓိက ပညာရေးကို ဆုံးဖြတ်ချက်ချတဲ့ Body တစ်ခု၊ အကောင်အထည်ဖော်တဲ့ ဆုံးဖြတ်ချက်ချတဲ့ ကော်မတီ တစ်ခုမှာဆိုလို့ရှိရင် ကျား၊ မ မျှတဖို့လိုပါတယ်။ ကျွန်မအနေနဲ့ တန်းတူပြောတာမဟုတ်ပါဘူး။ ကော်မရှင် ၂၁ ဦးမှာ အမျိုးသမီး ၂ ယောက်ပဲ ပါပါတယ်။ အဲဒါလေးကိုလည်း ကျွန်မအနေနဲ့ ပြန်လည် ပြီးတော့မှ၊ သုံးသပ်ပြီးတော့မှ အမျိုးသမီးဦးရေများဖို့ကိုလည်း တင်ပြချင်ပါတယ်။ အဲဒီအပြင် ခုန ကတုန်းက ကိုယ်စားလှယ်တော်ကြီးတစ်ယောက် ရှင်းပြသလိုပဲ ကျွန်မတို့ ဒီအမျိုးသားသင်ရိုးညွှန်းတမ်း ကော်မတီမှာ သူရဲ့ ရည်ရွယ်ချက် ၄(က)မှာ တိုင်းရင်းသားစာပေနဲ့ ယဉ်ကျေးမှုတွေတိုးတက်ဖို့အတွက် နိုင်ငံသားအားလုံးမှာ ရှိသမျှတန်ဖိုးများနဲ့ တိုင်းရင်းသားမျိုးနွယ်စုအသီးသီးရဲ့ ကြွယ်ဝသော စာပေ၊ ယဉ်ကျေးမှု၊ ဓလေ့ထုံးတမ်းနဲ့ သမိုင်းဝင်တွေကို မြှင့်တင်နိုင်စွမ်းရှိစွာ ပါဝင်ပါတယ်။ ဒါပေမယ်လို့ အဲဒီကော်မတီမှာ တိုင်းရင်းသားစာပေယဉ်ကျေးမှုနဲ့ ပတ်သက်ပြီးတော့မှ ကျွမ်းကျင်တဲ့ပညာရှင်မျိုး ထည့်သင့်ပါတယ်လို့ ကျွန်မအနေနဲ့ အကြံပြုတင်ပြချင်ပါတယ်။ နောက်တစ်ခုတင်ပြချင်တာကတော့ ဒီအစီရင်ခံစာဟာဆိုလို့ရှိရင် ကျွန်မတို့ ဖြစ်နိုင်မယ်ဆိုလို့ရှိရင်ပေါ့ စာချည်းပဲမဟုတ်ဘဲနဲ့ အစီရင်ခံစာတစ်ခုမှာဆိုလို့ရှိရင် ပုံပြဂရက်တွေ၊ နောက်တစ်ခုကကျ ကျွန်မတို့ ပုံလေးတွေ အဲလိုမျိုးပေါ့နော် Visual မြင်နိုင်တယ်၊ အလွယ်တကူသုံးသပ်နိုင်တဲ့ သတင်းအချက်အလက် မျိုးတွေ ပါပါတယ်။ အဲဒါမျိုးတွေဆိုလို့ရှိရင် ကျွန်မတို့ဇယားများ။ ပုံပြဂရပ်များနဲ့ ဖော်ပြမယ်ဆိုလို့ ရှိရင်တော့ ကျွန်မတို့အနေနဲ့ အလွယ်တကူ သုံးသပ်နိုင်ပြီးတော့ ထင်သာမြင်သာရှိမှာ ဖြစ်ပါတယ်။ အဲဒီတော့ ကျွန်မအနေနဲ့ နောက်ဆုံးတင်ပြချင်တာကတော့ ကျွန်မတို့ ဒီလွှတ်တော်ကို တင်လာတဲ့ အစိုးရဌာနတွေ အစီရင်ခံစာ ဥပမာဆိုရင် ကျွန်မတို့ ပြည်သူ့ငွေစာရင်းပူးပေါင်းကော်မတီကို တင်လာတဲ့ အစီရင်ခံစာတွေမှာလည်း အစီရင်ခံစာပုံစံတွေကို ကျွန်မတို့ နိုင်ငံတကာအဆင့်မီပေါ့နော် ကျွန်မတို့ ကိုယ်စားလှယ်များ အလွယ်တကူသုံးသပ်နိုင်အောင်၊ ပိုပြီးတော့မှ ထင်သာမြင်သာရှိအောင်၊ ပွင့်လင်း မြင်သာမှု ရှိအောင် ကျွန်မတို့ ပြုပြင်ပြီးတော့မှ တင်ပြနိုင်မယ်ဆိုလို့ရှိရင် နိုင်ငံအတွက် အများကြီး အကျိုး ရှိနိုင်မယ်ဖြစ်တယ်ဆိုတာကို ကျွန်မအနေနဲ့ တင်ပြရင်းနဲ့နိဂုံးချုပ်ပါတယ်။ အားလုံး ကျေးဇူးတင်ပါတယ်။</speech>
<speech type="speaker">ဦးအောင်မျိုးလတ် မန္တလေးတိုင်းဒေသကြီးမဲဆန္ဒနယ်အမှတ်(၅) ဆွေးနွေးဖို့ဖြစ်ပါတယ်။</speech>
<speech><mp id="1291">ဦးအောင်မျိုးလတ်(မဲဆန္ဒနယ်အမှတ်-၅၊ မန္တလေးတိုင်းဒေသကြီး)</mp>လေးစားရပါသော ပြည်ထောင်စုလွှတ်တော် နာယကကြီး၊ ပြည်ထောင်စုဝန်ကြီးနှင့် ပြည်ထောင်စုလွှတ်တော် ကိုယ်စားလှယ်များ အားလုံးမင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်က မန္တလေးတိုင်းဒေသကြီး မဲဆန္ဒနယ် အမှတ်(၅)မှ အမျိုးသားလွှတ်တော်ကိုယ်စားလှယ် ဦးအောင်မျိုးလတ် ဖြစ်ပါတယ်။ ကျွန်တော့အနေနဲ့ အမျိုးသားပညာရေးမူဝါဒကော်မရှင်မှ ပြည်ထောင်စုလွှတ်တော်သို့ တင်ပြသည့် အစီရင်ခံစာမှ အမျိုးသား ပညာရေးမဟာဗျူဟာစီမံကိန်းတွင် ဆောင်ရွက်မည့် အဓိကစီမံကိန်း ၁၀ ခုရှိတဲ့အထဲမှ နံပါတ် ၅ အချက် ဖြစ်တဲ့ ပညာရည်စစ်ဆေးအကဲဖြတ်ခြင်းနှင့် စာမေးပွဲများကျင်းပခြင်း ဆိုတဲ့အချက်ကို အဓိကအကြံပြု ဆွေးနွေးသွားမှာ ဖြစ်ပါတယ်။ လေးစားရပါသော နာယကကြီးခင်ဗျား။ လက်ရှိပညာရေးဝန်ကြီးဌာနမှ မူလတန်းအဆင့်ကို အခမဲ့ပညာရေး ပြုလုပ်ပေးတဲ့အတွက် ကျောင်းနေအရွယ်ကလေးအားလုံး စာသင်ခန်းအတွင်းသို့ ရောက်ရှိရေး All Children in School ကို အကောင်အထည်ဖော်ဆောင်ရွက်တဲ့နေရာမှာ အောင်မြင်မှုတွေ ရရှိခဲ့ပါတယ်။ ကလေးများကျောင်းအပ်တဲ့နှုန်း၊ ကျောင်းနေနှုန်းများ အများကြီး မြင့်တက်လာခဲ့ပါတယ်။ ကျောင်းနေနှုန်းမြှင့်တင်ဖို့၊ ကျောင်းထွက်နှုန်းကျဆင်းဖို့အတွက် အဓိကကျတဲ့ ကျောင်းအဆင့်တိုးမြှင့် ခြင်းများကိုလည်း ၂၀၁၆-၂၀၁ရ မှာ ၃၃၂၁ ကျောင်း တိုးမြှင့်ခဲ့ပြီး ၂၀၁၇-၂၀၁၈ မှာ ၅၀၉၉ ကျောင်း ကျောင်းအဆင့် တိုးမြှင့်ပေးခဲ့တဲ့အတွက် ကျောင်းနေနှုန်းများ မြင့်မားလာပြီး ကျောင်းနေမြဲလာပါတယ်။ အခြေခံပညာမူလတန်းအဆင့်၊ အလယ်တန်းအဆင့်စာမေးပွဲများ ကျင်းပတဲ့အခါမှာလည်း ရာနှုန်းပြည့် အောင်ရမည်ဆိုတဲ့ အတန်းကူးပြောင်းမှုစနစ်ကြောင့် ကျောင်းသားများအားလုံး စာမေးပွဲအောင်ဖို့အတွက် မသမာသောနည်းလမ်းများဖြင့် ဖြေဆိုခြင်းများကို ဆရာ၊ ဆရာမများကိုယ်တိုင် အားပေးလာနိုင်တာကို အထူးဂရုစိုက်သင့်ပါတယ်။ စာသင်နှစ်ကုန်လို့ င် အအောင်ပေးမယ် ဆိုတဲ့အတွက်ကြောင့် သင်ကြားရေးပိုင်း ကိုလည်း ကြိုးစားမှုများ အများကြီးလျော့ကျလာနိုင်ပါတယ်။ ကျောင်းသားများမှာလည်း သင်ယူ တတ်မြောက်မှုကို အဓိကထား မကြိုးစားတော့ဘဲ စာသင်နှစ်ကုန်လျှင် အတန်းတက် အတန်းကူးပြောင်းခွင့် ရမည်ကို သိရှိနေတဲ့အတွက်ကြောင့် သင်ယူကြိုးစားချိန်များ၊ ပညာအရည်အသွေးများ လျော့နည်းကျဆင်း လာနိုင်ပါတယ်။ ကျောင်းနေအရွယ်ကလေးများ စာသင်ခန်းအတွင်းရောက်ရှိဖို့၊ ကျောင်းနေနှုန်းမြင့်မားဖို့ ကြိုးစားဆောင်ရွက်ရမှာဖြစ်သလို ကျောင်းသားများ ပညာအရည်အသွေးမြင့်မားဖို့ကိုလည်း အဓိကထား ဆောင်ရွက်ရမှာ ဖြစ်ပါတယ်။ လေးစားရပါသော နာယကကြီးခင်ဗျား။ လက်ရှိအတန်းကူးပြောင်းမှုစနစ်မှာ ကျောင်းနေနှုန်း မြင့်မားရေးအတွက် ပြောင်းလဲသင့်သော်လည်း ဆရာ၊ ဆရာမများ၏ သင်ကြားမှုအရည်အသွေးနှင့် ကျောင်းသားများ၏ ပညာရည်မြင့်မားမှုမကျဆင်းစေဘဲ တိုးတက်ဖို့အတွက် သေသေချာချာ ပြန်လည်သုံးသပ် စိစစ်ဆောင်ရွက်သင့်ပါကြောင်း အကြံပြု တိုက်တွန်းရင်း နိဂုံးချုပ်အပ်ပါတယ်ခင်ဗျား။</speech>
<title>အထက်ပါကိစ္စနှင့်စပ်လျဉ်း၍ ပညာရေးဝန်ကြီးဌာနက ပြန်လည်ရှင်းလင်း ဆွေးနွေးခြင်းနှင့် လွှတ်တော်က မှတ်တမ်းတင်ခြင်း</title>
<speech type="speaker">အစီအစဉ်(၁၄) ဖြစ်ပါတယ်။ အစီအစဉ်(၁၄)အရ ကျွန်တော်တို့ သက်ဆိုင်ရာ သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က ရှင်းလင်းဖို့ ဖြစ်ပါတယ်။ ဒါနဲ့ အခုကိုယ်စားလှယ် ၁၀ ဦးက ဒီအစီရင်ခံစာအပေါ် ပြည့်ပြည့်စုံစုံ ဆွေးနွေးသွားတဲ့အပေါ်မှာ ဝန်ကြီးအနေနဲ့ ဒီကိုယ်စားလှယ် ဆွေးနွေးချက်အပေါ်မှာ ပြည့်ပြည့်စုံစုံ ပြန်လည်ဖြေရှင်းနိုင်ဖို့ ်ဆိုရင် ကျွန်တော်တို့ ခွင့်ပြုပါမယ်။ ဒါမှမဟုတ် ဆက်ပြီးရှင်းလင်းနိုင်မယ်ဆိုရင်လည်း ဆက်ရှင်းလင်းနိုင်ပါတယ်။ ်ဆိုရင်လည်း ကျွန်တော်တို့ မယ်။</speech>
<speech><agency id="16">ဒေါက်တာမျိုးသိမ်းကြီး(ပြည်ထောင်စုဝန်ကြီး၊ ပညာရေးဝန်ကြီးဌာန)</agency>လေးစားအပ် ပါတဲ့ ပြည်ထောင်စုလွှတ်တော် နာယကကြီးနှင့် လွှတ်တော်ကိုယ်စားလှယ်များခင်ဗျား။ ကျွန်တော့အနေနဲ့ ဒီပညာရေးဝန်ကြီးဌာနအနေနဲ့ အမျိုးသားပညာရေးမူဝါဒကော်မရှင်ကနေပြီးတော့မှ ရုံးစတင်တည်ထောင် ဖွင့်လှစ်တဲ့ ၂၀၁၆ ခုနှစ်၊ အောက်တိုဘာလ ၁၀ ရက်မှစ၍ ၂၀၁ရ ခုနှစ်၊ ဧပြီလ ၁၀ ရက်အထိ ၆ လတာ ကာလအတွင်း ပညာရေးဝန်ကြီးဌာနနှင့် ပညာရေးလုပ်ငန်းများ ဆောင်ရွက်လျက်ရှိတဲ့ အခြားဝန်ကြီး ဌာနများ၊ အဖွဲ့အစည်းများကို ဆက်လက်ဆောင်ရွက်မယ့် လုပ်ငန်းများအတွက် အကြံပြုခြင်း၊ လိုအပ်သော အချက်အလက်များ၊ သက်ဆိုင်ရာဦးစီးဌာနများမှတောင်းခံ၍ စိစစ်ခြင်း၊ တာဝန်ရှိသူများနှင့် ပညာရှင် များကို ဖိတ်ကြားဆွေးနွေးခြင်း၊ အစည်းအဝေးများကျင်းပပြီး ဆွေးနွေးဆုံးဖြတ်ခြင်း၊ အကြံပြုချက်များ၊ မူဝါဒများကို ပညာရေးဝန်ကြီးဌာနသို့ပေးပို့ပြီး အမျိုးသားပညာရေးရည်မှန်းချက်များကို ဖြည့်ဆည်းပေး နိုင်ရန် လိုအပ်မည့်ပညာရေးဆိုင်ရာမူဝါဒနှင့် လုပ်ထုံး၊ လုပ်နည်းများကို ချမှတ်ဆောင်ရွက်လျက် ရှိပါတယ်။ ဒီလိုဆောင်ရွက်နေတဲ့အခါမှာ ကျွန်တော်တို့အနေနဲ့ ဒီလွှတ်တော် ကိုယ်စားလှယ်ကြီး ၁၀ ဦး ဆွေးနွေး သွားတာအတွက်လည်းပဲ ကျွန်တော်တို့ အထူးပဲကျေးဇူးတင်ရှိပါတယ်။ ဒါလေးအတွက်တော့ ကျွန်တော်တို့ င်ဆင်ပြီးတော့မှ ပြန်လည်ရှင်းလင်း တင်ပြခွင့်ရမယ်ဆိုရင် ပိုမိုအဆင်ပြေပါကြောင်း တင်ပြအပ် ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က ပြန်လည်ရှင်းလင်းဆွေးနွေးခြင်းနဲ့ အတည်ပြုခြင်းတို့ကို ကျွန်တော်တို့ လာမည့် ပဉ္စမပုံမှန် အစည်းအဝေး စတုတ္ထနေ့မှာ ဆောင်ရွက်ဖို့လျာထားကြောင်း တင်ပြလိုပါတယ်။</speech>
</report>
</section>
</discussion>
<postface><title>ပြည်ထောင်စုလွှတ်တော် နာယက က အစည်းအဝေး တတိယနေ့ရပ်နားကြောင်းနှင့် စတုတ္ထနေ့ကျင်းပမည့် နေ့ရက်နှင့် ကြေညာခြင်း</title>
<speech type="speaker">အစီအစဉ်(၁၅) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပဉ္စမ ပုံမှန်အစည်းအဝေး တတိယနေ့ အစီအစဉ်ကို ရပ်နားပါမယ်။ ဒုတိယအကြိမ် ပြည်ထောင်စုလွှတ်တော် ပဉ္စမပုံမှန်အစည်းအဝေးရဲ့ စတုတ္ထနေ့ကို ၂၀၁ရ ခုနှစ်၊ ဇွန်လ ၁ ရက် (ကြာသပတေးနေ့) နံနက် ၁၀ နာရီ ကျင်းပပြုလုပ်မည်ဖြစ်ကြောင်းနှင့် ယနေ့အတွက် အစည်းအဝေးပြီးဆုံးကြောင်း ကြေညာပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံးထွက်ခွာနိုင်ကြပါပြီခင်ဗျား။ ဒုတိယအကြိမ် ပြည်ထောင်စုလွှတ်တော် ပဉ္စမပုံမှန်အစည်းအဝေး တတိယနေ့ အစည်းအဝေးကို မွန်းလွဲ ၁၄:၁၅ နာရီ ရပ်နားပါသည်။</speech>
</postface>
</transcript>
</doc>
