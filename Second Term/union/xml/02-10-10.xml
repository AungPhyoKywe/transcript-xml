<doc>
<docinfo>
<docno>02-10-10.xml</docno>
<pdf>02-10-10.pdf</pdf>
<term value="02">ဒုတိယအကြိမ်</term>
<session value="10" />
<sittingday value="10" />
<legislature value="union">ပြည်ထောင်စုလွှတ်တော်</legislature>
<title>ပြည်ထောင်စု ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် ဒသမပုံမှန်အစည်းအဝေးဒသမနေ့မှတ်တမ်း</title>
<date>၁၃၈၀ ပြည့်နှစ်၊ နတ်တော်လဆန်း ၁၁ ရက် (၂၀၁၈ ခုနှစ်၊ ဒီဇင်ဘာလ ၁၈ ရက်)(အင်္ဂါနေ့</date>
</docinfo>
<transcript>
<preface>
<p>နေပြည်တော်ရှိ ပြည်ထောင်စုလွှတ်တော် အစည်းအဝေးခန်းမတွင် ဒုတိယအကြိမ် ပြည်ထောင်စု လွှတ်တော် ဒသမပုံမှန်အစည်းအဝေး ဒသမနေ့ကို နံနက် ၁၀:ဝဝ နာရီင်ကျင်းပပါသည်။ ပြည်ထောင်စုလွှတ်တော် အစည်းအဝေးတွင် နာယကအဖြစ် ပြည်သူ့လွှတ်တော် ဥက္ကဋ္ဌ ဦးတီခွန်မြတ်က ဆောင်ရွက်ပြီး အခမ်းအနားမှူးအဖြစ် ပြည်ထောင်စုလွှတ်တော်ရုံး ညွှန်ကြားရေးမှူးချုပ် ဦးကျော်စိုးက ဆောင်ရွက်ပါသည်။</p>
<title>ပြည်ထောင်စုလွှတ်တော် နာယက နေရာယူခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် ဒသမပုံမှန်အစည်းအဝေးရဲ့ ဒသမနေ့အစီအစဉ် စတင်ပါတော့မယ်။ ယနေ့ အစည်းအဝေးကို ညီမျှခြင်းမြန်မာအဖွဲ့မှ သင်တန်းဆရာနှင့် အဖွဲ့ဝင်များ ၄၆ ဦး၊ Tech Ages Girl Myanmar မှ မိန်းကလေးငယ် ၂၆ ဦး၊ မြန်မာ့သစ်လုပ်ငန်း စီမံကိန်းနှင့် စာရင်းအင်းဌာနလေ့ကျင့်ရေးသင်တန်းကျောင်း (နန်ချွန်)မှ အုပ်ချုပ်သူနဲ့ သင်တန်းသား၊ သင်တန်းသူ ၂၆ ဦးအပါအဝင် ၁၂၁ ဦး လာရောက်လေ့လာလျက် ရှိကြောင်း တင်ပြအပ်ပါတယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="speaker">အားလုံးမင်္ဂလာပါခင်ဗျား။</speech>
<speech type="mc">အားလုံး ထိုင်နိုင်ကြပါပြီခင်ဗျား။ ပြည်ထောင်စုလွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်း ကြေညာခြင်း ၊</speech>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ ဒီကနေ့ကျင်းပတဲ့ ဒုတိယအကြိမ် ပြည်ထောင်စုလွှတ်တော် ဒသမပုံမှန်အစည်းအဝေး ဒသမနေ့မှာ ပြည်ထောင်စုလွှတ်တော် ကိုယ်စားလှယ်များစိစစ်ရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်ထောင်စု လွှတ်တော် ကိုယ်စားလှယ်ဦးရေ စုစုပေါင်း ၆၅ရ ဦးရှိပြီး ဒီကနေ့အစည်းအဝေးကို ၅၈၁ ဦး တက်ရောက် ပါတယ်။ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်းရဲ့ ၈၈.၄၃ ရာခိုင်နှုန်းရှိပြီး သုံးပုံတစ်ပုံထက် ထောင်စုသမ္မတမြန်မာနိုင်ငံကိုယ်စားလှ ကို ညီမျှခြင်းမြန်မာမှန်အစည်းအဝေးကို ကျော်လွန်တဲ့အတွက် ပြည်ထောင်စုလွှတ်တော်ဆိုင်ရာဥပဒေပုဒ်မ ၂၀ နဲ့ နည်းဥပဒေ ၁၂ နည်းဥပဒေခွဲ(ခ)တို့အရ အစည်းအဝေးအထမြောက်ကြောင်းနဲ့ စတင်ကျင်းပကြောင်း ကြေညာပါတယ်။</speech>
<title>ပြည်ထောင်စုလွှတ်တော် ဒသမပုံမှန်အစည်းအဝေး ဒသမနေ့ အစီအစဉ် ကြေညာခြင်း</title>
<speech type="speaker">အစီအစဉ်(၃) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် ဒသမပုံမှန်အစည်းအဝေး ဒသမနေ့အစီအစဉ်ကို လွှတ်တော်ကိုယ်စားလှယ်များထံ ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်။</speech>
<title>အစည်းအဝေးမတက်ရောက်နိုင်သော ပြည်ထောင်စုလွှတ်တော် ကိုယ်စားလှယ်များအတွက် ခွင့်ပန်ကြားခြင်းနှင့် အစည်းအဝေးတက်ရောက်မှုအခြေအနေကို မှတ်တမ်းတင်ခြင်း</title>
<speech type="speaker">အစီအစဉ်(၄) ဖြစ်ပါတယ်။ ဒီကနေ့ အစည်းအဝေးကို မတက်ရောက်နိုင်တဲ့ ပြည်ထောင်စုလွှတ်တော် ကိုယ်စားလှယ်များအတွက် ပြည်ထောင်စုလွှတ်တော်ကိုယ်စားလှယ်များ စိစစ်ရေး ကော်မတီက ခွင့်ပန်ကြားဖို့ ဖြစ်ပါတယ်။</speech>
<speech><mp id="963">ဦးမောင်မောင်လတ်(အတွင်းရေးမှူး၊ ကိုယ်စားလှယ်များစိစစ်ရေးကော်မတီ)</mp>လေးစားအပ် ပါသော ပြည်ထောင်စုလွှတ်တော် နာယကကြီးခင်ဗျာ။ ယနေ့ကျင်းပပြုလုပ်တဲ့ ဒုတိယအကြိမ် ပြည်ထောင်စု လွှတ်တော် ဒသမပုံမှန်အစည်းအဝေး ဒသမနေ့ ၁၈-၁၂-၂၀၁၈ ရက်နေ့မှာ အစည်းအဝေးသို့ တက်ရောက် နိုင်ခြင်းမရှိသော ပြည်ထောင်စုလွှတ်တော် ကိုယ်စားလှယ်များရဲ့ ကိုယ်စား စစ်ကိုင်းတိုင်းဒေသကြီး၊ မဲဆန္ဒနယ်အမှတ်(၉)မှ အမျိုးသားလွှတ်တော်ကိုယ်စားလှယ်၊ ပြည်ထောင်စုလွှတ်တော် ကိုယ်စားလှယ်များ စိစစ်ရေးကော်မတီ အတွင်းရေးမှူးဖြစ်သူ ကျွန်တော် ဦးမောင်မောင်လတ်က ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက်နိုင်ခြင်းမရှိသော ပြည်ထောင်စုလွှတ်တော် ကိုယ်စားလှယ်များမှာ - - ဦးတင့်စိုး ဖားကန့်၊ - ဦးမိုးရွှေ ပူတာအို၊ - ဦးအောင်သိန်း ဗန်းမော်၊ - ဒေါ်နန်းထွေးသူ ဖားဆောင်း၊ - ဒေါ်နန်းသန်းသန်းလွင် ဘားအံ၊ - ဦးစောဗစ်တာခလိုက် သံတောင်ကြီး၊ - ဦးစောတင်ဝင်း ကြာအင်းဆိပ်ကြီး၊ - ဦးစိုးဌေး ကော့ကရိတ်၊ ဦးပါထန်း မတူပီ၊ - ဒေါက်တာလှိုင်မြင့်ဟန် ကန့်ဘလူ၊ - ဒေါက်တာအေဇင်လတ် ရွှေဘို၊ - ဦးကျော်ဌေး လေရှီး၊ - ဘက်ထန် - ဦးဇော်မင်း - ဒေါက်တာဒေါ်ရွှေပုံ - ဒေါ်ခင်နှင်းသစ် - ဦးနိုင်ထူးအောင် - ဦးလှဌေးဝင်း - ဦးသောင်းအေး - ဦးသန်းစိုး - ဒေါက်တာစိုင်းလှသိန်း - ဦးဖြိုးဇေယျာသော်(ခ) ဇေယျာသော် - ဦးထွန်းထွန်းဝင်း ပန်းတောင်း၊ နွားထိုးကြီး၊ ဇေယျာသီရိ၊ ပျော်ဘွယ်၊ သာစည်၊ ချမ်းမြသာစည်။ ဇမ္ဗူသီရိ၊ ရမည်းသင်း၊ မင်းပြား၊ မြောက်ဦး၊ ပေါက်တော၊ ကွမ်းခြံကုန်း၊ သင်္ဃန်းကျွန်း၊ ပုဇွန်တောင်၊ - ဦးစစ်နိုင် - ဦးဦးလှစော - ဦးအောင်ကျော်ဇံ - ဦးစိုးသူရထွန်း ဦးရွှေလှ(ခ) ဦးရွှေလှဝင်း - ဦးမြင့်လွင် - ဒေါ်စုစုလွင် - သူရဦးသက်ဆွေ - ဒေါက်တာမေဝင်းမြင့် - ဒေါက်တာသန်းဝင်း - ဦးဘိုဘိုဦး - ဦးလွင်ကိုလတ် - ဦးတင်အေး - ဦးခွန်အောင်ကျော် - ဦးဌေးလွင်(ခ) ဦးဒီလုံး - ဒေါက်တာစိုးမိုးသူ - ဦးသိန်းထွန်း - ဦးဇော်သိန်း ကိုကိုးကျွန်း၊ မရမ်းကုန်း၊ မြောက်ဥက္ကလာပ၊ စမ်းချောင်း၊ သန်လျင်၊ မက်မန်း၊ ဟိုပုန်း၊ နမ့်စန်၊ မြောင်းမြ၊ ကျောင်းကုန်း၊ ဝါးခယ်မ၊ - ဦးစိုးသိန်း ကယား-၉၊ - ဒေါ်နန်းမိုးမိုးထွေး ကရင်-၄၊ - ဦးစောချစ်ဦး ကရင်-၃၊ - ဒေါ်နော်ဆာမူထူး ကရင်-၁၁၊ - ဦးစိုင်းသန်းနိုင် ကရင်-၅၊ - စောလှားဖောင်ကွာ ကရင်-၁၂၊ - ဦးလားလ်မင်းထန် ချင်း-၁၀၊ - ဦးမျိုးထက်(ခ) ဆလိုင်းမျိုးထိုက် ချင်း-၁၂၊ - ဒေါ်ကျိန်ငိုက်မန် ချင်း-၇၊ - ဦးဇော်မင်း စစ်ကိုင်း-၆၊ - ဦးတင်မောင်ဝင်း စစ်ကိုင်း-၁၀၊ - ဒေါက်တာခင်မောင်ဝင်း တနင်္သာရီ-၁၁၊ - ဦးဥက္ကာမင်း တနင်္သာရီ-၈၊ - ဦးအောင်သိန်း ပဲခူး-၁၂၊ - ဒေါက်တာမိုးမြင့်အောင် - ဦးအောင်ကြည်ညွန့် မကွေး-၄၊ - ဒေါ်မြတ်သီတာထွန်း မွန်-၅၊ - ဦးနိုင်သီဟ - ဦးအေးမင်းဟန် မွန်-၁၊ - ဒေါ်သီရိရတနာ မွန်-၁၂၊ - ဦးရဲမြင့်စိုး ရန်ကုန်-၇၊ - ဦးကျော်ထွေး ရန်ကုန်-၈၊ - ဦးကျော်နီနိုင် ရှမ်း-၁၁၊ - ဦးစိုင်းထွန်းအောင် ရှမ်း-၂၊ - ဦးခွန်သိန်းဖေ ရှမ်း-၉ နှင့် - ဒေါ်အိအိပြုံး ဧရာဝတီ-၈ တို့ဖြစ်ကြပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြုထားသူ ၉ ဦးရှိပြီး၊ ယနေ့ ခွင့်ပန် ကြားသူ ၆ရ ဦး ဖြစ်တဲ့အတွက် စုစုပေါင်းခွင့်ပန်ကြားသူ ၇၆ ဦးဖြစ်ပါတယ်။ ခွင့်မဲ့ပျက်ကွက်သူ မရှိပါ ကြောင်းနှင့် ယနေ့ခွင့်ပန်ကြားတဲ့ ပြည်ထောင်စုလွှတ်တော်ကိုယ်စားလှယ် ၆ရ ဦးအား ခွင့်အဖြစ် ခွင့်ပြု ပေးနိုင်ပါရန် လေးစားစွာဖြင့် တင်ပြအပ်ပါတယ်ခင်ဗျာ။</speech>
<speech type="speaker">ခွင့်ပန်ကြားသူ အားလုံးကို ခွင့်ပြုပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် ဒသမပုံမှန်အစည်းအဝေး ဒသမနေ့ကို တက်ရောက်ခွင့်ရှိတဲ့ လွှတ်တော်ကိုယ်စားလှယ် ၆၅ရ ဦး၊ ယခင်က ခွင့်ပြုထားသူ ၉ ဦး၊ ယနေ့ခွင့်ပန်ကြား၍ ခွင့်ပြုထားသူ ၆ရ ဦး ဖြစ်တဲ့အတွက် ခွင့်ပြုထားသူ စုစုပေါင်း ၇၆ ဦး ဖြစ်ပြီး ခွင့်မဲ့ပျက်ကွက်သူမရှိပါ။ လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေ တင်ပြချက်ကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">ပြည်ထောင်စုလွှတ်တော်က သဘောတူတဲ့အတွက် ပြည်ထောင်စုလွှတ်တော် ဆိုင်ရာ နည်းဥပဒေ ၄ နည်းဥပဒေခွဲ(ခ)အရ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value="Report">
<report>
<title>ပြည်သူ့ငွေစာရင်းပူးပေါင်းကော်မတီ၏ လပေါင်း ၃၀ လုပ်ငန်းဆောင်ရွက်ချက် အစီရင်ခံစာကို ဖတ်ကြားတင်ပြခြင်းနှင့် လွှတ်တော်က မှတ်တမ်းတင်ခြင်း</title>
<speech type="speaker">အစီအစဉ်(၅) ဖြစ်ပါတယ်။ လွှတ်တော်ကိုယ်စားလှယ်များခင်ဗျာ။ ဒုတိယ အကြိမ် ပြည်ထောင်စုလွှတ်တော် သက်တမ်းကာလ ၂၀၁၆ ခုနှစ်၊ ဖေဖော်ဝါရီလ ၁ ရက်မှ ၂၀၁၈ ခုနှစ်၊ ဇူလိုင်လ ၃၁ ရက်အထိ လပေါင်း ၃၀ ကာလအတွင်း ပြည်သူ့ငွေစာရင်းပူးပေါင်းကော်မတီရဲ့ လုပ်ငန်း ဆောင်ရွက်ချက် အစီရင်ခံစာကို လွှတ်တော်သို့ ရှင်းလင်းတင်ပြမှာဖြစ်ပါတယ်။ ပြည်သူ့ငွေစာရင်းပူးပေါင်း ကော်မတီကို ဖိတ်ခေါ်ပါတယ်။</speech>
<speech><mp id="896">ဦးစောသန်းထွဋ်(ဒုတိယဥက္ကဋ္ဌ-၂၊ ပြည်သူ့ငွေစာရင်းပူးပေါင်းကော်မတီ)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုအဆင့် အဖွဲ့အစည်းဝင်များ၊ ပြည်ထောင်စု လွှတ်တော်ကိုယ်စားလှယ်များနှင့် ဧည့်သည်တော်များအားလုံး မင်္ဂလာပါ။ ကျွန်တော်ကတော့ ကရင်ပြည်နယ် မဲဆန္ဒနယ်အမှတ်(၂) မှ အမျိုးသားလွှတ်တော်ကိုယ်စားလှယ် ပြည်ထောင်စုလွှတ်တော် ပြည်သူ့ငွေစာရင်းပူးပေါင်း ကော်မတီ ဒုတိယဥက္ကဋ္ဌ(၂) စောသန်းထွဋ် ဖြစ်ပါတယ်။ ပြည်သူ့ငွေစာရင်းပူးပေါင်းကော်မတီရဲ့ တာဝန် ပေးချက်အရ ဒုတိယအကြိမ် ပြည်ထောင်စုလွှတ်တော် လပေါင်း ၃၀ သက်တမ်းကာလအတွင်း ပြည်သူ့ ငွေစာရင်းပူးပေါင်းကော်မတီရဲ့ လုပ်ငန်းဆောင်ရွက်မှုအစီရင်ခံစာကို ဖတ်ကြားအစီရင်ခံသွားမှာ ဖြစ်ပါတယ်။ ဒီ အစီရင်ခံစာကို လွှတ်တော်ကိုယ်စားလှယ်ကြီးများကို ကြိုတင်ဖြန့်ဝေထားပြီးဖြစ်တဲ့အတွက်ကြောင့် အဓိက ကျတဲ့ခေါင်းစဉ်များကိုသာ အစီရင်ခံသွားမှာ ဖြစ်ပါတယ်။ နာယကကြီးခင်ဗျာ Power Point အသုံးပြုဖို့ ခွင့်တောင်းခံအပ်ပါတယ်။ ပြည်ထောင်စု သမ္မတမြန်မာနိုင်ငံတော်၏ ဒုတိယအကြိမ် ပြည်သူ့လွှတ်တော် ပထမပုံမှန်အစည်းအဝေးကို ၁-၂-၂၀၁၆ ရက် နေ့တွင် စတင်ကျင်းပခဲ့ပြီး ၃၁-၇-၂၀၁၈ ရက်နေ့တွင် လွှတ်တော်သက်တမ်းသည် လပေါင်း ၃၀ ပြည့်ပြီး ဖြစ်ပါတယ်။ ဖွဲ့စည်းပုံအခြေခံဥပဒေပုဒ်မ ၇၆ ပုဒ်မခွဲ(က)နှင့် ပြည်ထောင်စုလွှတ်တော်ဆိုင်ရာ နည်းဥပဒေ ၅ အရ ပြည်သူ့ လွှတ်တော် သက်တမ်းတစ်ရပ်စတင်သည့်နေ့ရက်မှ လပေါင်း ၃၀ ပြည့်မြောက်သည့် နေ့ရက်အထိ အမျိုးသား လတ်တော် ကတောင် ဒတိယကတိသည် ပြည်ထောင်စလတ်တော်နာယကနှင့် ဒတိယနာယက တာဝန် ကိုလည်းကောင်း၊ ကျန်သက်တမ်း ကာလအတွက် ပြည်သူ့လွှတ်တော်ဥက္ကဋ္ဌနှင့် ဒုတိယဥက္ကဋ္ဌတို့သည် ပြည်ထောင်စုလွှတ်တော် နာယကနှင့် ဒုတိယနာယက တာဝန်ကိုလည်းကောင်း ထမ်းဆောင်ရမှာ ဖြစ်ပါတယ်။ ဒုတိယအကြိမ် ပြည်ထောင်စုလွှတ်တော် သက်တမ်းကာလအတွင်း ပြည်သူ့ငွေစာရင်းပူးပေါင်း ကော်မတီ၏ ဖွဲ့စည်းမှုများ၊လုပ်ငန်းဆောင်ရွက်မှုများ၊ လေ့လာတွေ့ရှိချက်များနှင့် သဘောထား မှတ်ချက် အစီရင်ခံစာများ လွှတ်တော်သို့ တင်ပြခဲ့မှုအခြေနေများကို ပြည်ထောင်စုလွှတ်တော်ဆိုင်ရာ နည်းဥပဒေ ၁၀၄ (က)၊ (ခ)၊ (ဂ)ပါ ပြဋ္ဌာန်းချက် များနှင့်အညီ ပြည်ထောင်စုလွှတ်တော် နာယကမှတစ်ဆင့် ပြည်ထောင်စု လွှတ်တော်သို့ တင်ပြအပ်ပါသည်။ ရည်ရွယ်ချက်။ ဤအစီရင်ခံစာကို တင်သွင်းရသည့် ရည်ရွယ်ချက်များမှာ(က) ဒုတိယအကြိမ် ပြည်ထောင်စုလွှတ်တော် ပထမလပေါင်း ၃၀ သက်တမ်းကာလအတွက် ပြည်သူ့ငွေစာရင်းပူးပေါင်းကော်မတီဖွဲ့စည်းမှုနှင့် လုပ်ငန်းဆောင်ရွက်မှုများကို မှတ်တမ်း အဖြစ်ထားရှိနိုင်စေရန်၊ ကော်မတီ၏ လုပ်ငန်းတာဝန်များကို ထမ်းဆောင်ရာတွင် ဒုတိယအကြိမ် ပြည်ထောင်စု လွှတ်တော်၏ ပထမလပေါင်း ၃၀ ကာလအတွင်း လုပ်ငန်းဆောင်ရွက်ချက်များအပေါ် သုံးသပ်ပြီး ဒုတိယလပေါင်း ၃၀ ကာလအတွက် ရှေ့လုပ်ငန်းစဉ်များကို ပိုမိုထိရောက်အောင် အကောင်အထည်ဖော်ဆောင်ရွက်နိုင်စေရန်။ ပြည်သူ့ငွေစာရင်းပူးပေါင်းကော်မတီ ဖွဲ့စည်းခြင်း၊ ပြည်ထောင်စုလွှတ်တော်ဆိုင်ရာ ဥပဒေ ပုဒ်မ ၇-က၊ ပုဒ်မခွဲ(ခ)နှင့် ပြည်ထောင်စုလွှတ်တော် ဆိုင်ရာနည်းဥပဒေ ၁၀၁ အရ ပြည်ထောင်စုလွှတ်တော်၊ ပြည်သူ့ငွေစာရင်းပူးပေါင်းကော်မတီကို ၁၁-၂-၂၀၁၆ ရက်စွဲပါ အမိန့်ကြော်ငြာစာအမှတ်(၂၆/၂၀၁၆)ဖြင့် အောက်ပါအတိုင်း ဖွဲ့စည်းခဲ့ပါသည်။ ပြည်ထောင်စုလွှတ်တော်၊ ဒုတိယနာယက ဦးအေးသာအောင် က ဥက္ကဋ္ဌ အဖြစ်ဆောင်ရွက်ပြီး အဖွဲ့ဝင် ၁၅ ဦးပါဝင်တဲ့ ပြည်သူ့ငွေစာရင်းပူးပေါင်းကော်မတီကို ဖွဲ့စည်းခဲ့ပါတယ်။ ပြည်သူ့ငွေစာရင်းပူးပေါင်းကော်မတီ အဖွဲ့ဝင်ပြောင်းလဲ တာဝန်ပေးအပ်ခြင်းနှင့် အစားထိုးတာဝန် ပေးအပ်ခြင်းတို့ကို အစီရင်ခံစာမှာ အပြည့်အစုံ အသေးစိတ် ဖော်ပြထားပြီးဖြစ်ပါသည်။ Next ပြည်ထောင်စု လွှတ်တော်ဆိုင်ရာနည်းဥပဒေ ၅ အရ ဒုတိယအကြိမ် ပြည်ထောင်စုလွှတ်တော် သက်တမ်းကာလ လပေါင်း ၃၀ ပြည့်မြောက်ပြီးချိန်တွင် ပြည်ထောင်စုလွှတ်တော်နာယကနှင့် ဒုတိယနာယက တာဝန်များကို လွှဲပြောင်း ထမ်းဆောင်ကြရမည်ဖြစ်ပါတယ်။ ပြည်ထောင်စုလွှတ်တော်ရုံး၏ ၁-၈-၂၀၁၈ ရက်စွဲပါ အမိန့်ကြော်ငြာစာ အမှတ်(၅၁/၂၀၁၈)ဖြင့် ပြည်သူ့ငွေစာရင်းပူးပေါင်းကော်မတီကို ပြင်ဆင်ဖွဲ့စည်းခဲ့ပါတယ်။ ပြည်ထောင်စု လွှတ်တော် ဒုတိယနာယက ဦးထွန်းအောင်(ခ) ဦးထွန်းထွန်းဟိန်က ဥက္ကဋ္ဌအဖြစ် ဆောင်ရွက်ပြီး ၁၅ ဦး ပါဝင်တဲ့ ပြည်သူ့ငွေစာရင်းပူးပေါင်းကော်မတီကို ဖွဲ့စည်းဆောင်ရွက်လျက်ရှိပါတယ်။ ပူးပေါင်းကော်မတီအစည်းအဝေးများကျင်းပပြုလုပ်ခြင်း။ ပူးပေါင်းကော်မတီ၏တာဝန်များ၊ ပူးပေါင်း ကော်မတီ၏လုပ်ပိုင်ခွင့်များကိုလည်း အစီရင်ခံစာတွင် ဖော်ပြထားပါတယ်။ ပူးပေါင်းကော်မတီ၏ အစည်းအဝေးများ။ လပေါင်း ၃၀ ကာလအတွင်းပူးပေါင်းကော်မတီ အစည်း အဝေးများကို ဖော်ပြပါအတိုင်း ပြုလုပ်ခဲ့ပါတယ်။ ၂၀၁၆ ခုနှစ်မှာ (၂၃) ကြိမ်၊ ၂၀၁ရ ခုနှစ်မှာ (၅၀) ကြိမ်၊ ၂၀၁၈ ခုနှစ်၊ (၃၁-၇-၂၀၁၈ ရက်အထိ) (၄၂) ကြိမ်၊ စုစုပေါင်း (၁၁၅) ကြိမ်။ ပြည်ထောင်စုလွှတ်တော်သို့ တင်ပြခဲ့သည့်အစီရင်ခံစာများ ဒုတိယအကြိမ် ပြည်ထောင်စုလွှတ်တော် သက်တမ်း လပေါင်း ၃၀ အတွင်း ပြည်ထောင်စုလွှတ်တော်သို့ ခုနှစ်အလိုက် တင်သွင်းခဲ့သော ပြည်သူ့ ငွေစာရင်းပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာ အရေအတွက်မှာ ဖော်ပြပါအတိုင်းဖြစ်ပါတယ်။ ၂၀၁၆ မှာ ရ စောင်၊ ၂၀၁ရ ခုနှစ်တွင် အစီရင်ခံစာ ၁၄ စောင်၊ ၂၀၁၈ ခုနှစ် တွင် ၅ စောင်၊ စုစုပေါင်း ၂၆ စောင်။ နောက်ဆက်တွဲ(ခ)နှင့်လည်း အသေးစိတ် ဖော်ပြထားပါတယ်။ ပြည်ပအဖွဲ့အစည်းများနှင့် တွေ့ဆုံခြင်း။ ပြည်သူ့ငွေစာရင်းပူးပေါင်းကော်မတီအနေဖြင့် ပြည်ပ အဖွဲ့အစည်းများနှင့်လည်း လက်ခံတွေ့ဆုံ ဆွေးနွေးခဲ့သည့် အကြိမ်ပေါင်းမှာ ဖော်ပြပါအတိုင်း ဖြစ်ပါတယ်။ ၂၀၁၆ ခုနှစ်မှာ (၂၄) ကြိမ်၊ ၂၀၁ရ ခုနှစ်မှာ (၁၆) ကြိမ်၊ ၂၀၁၈ ခုနှစ်၊ ဇူလိုင်လ ၃၁ ရက်အထိ (၁၁) ကြိမ်၊ စုစုပေါင်း(၅၁) ကြိမ်။ Casozê:rozusag sao28:p:pệ Gladovas Seminar, Workshop şę Forum qp:// ပြည်သူ့ငွေစာရင်းပူးပေါင်းကော်မတီသည် ပြည်တွင်း/ ပြည်ပအဖွဲ့အစည်းများနှင့်လည်း ဖော်ပြပါအတိုင်း ဆောင်ရွက်ခဲ့ပါတယ်။ EU Support Team နှင့် ပူးပေါင်းဆောင်ရွက်မှုများမှာတော့ ပြည်ထောင်စုလွှတ်တော် နာယက နှင့် ပြည်သူ့လွှတ်တော်ဥက္ကဋ္ဌတို့၏ လမ်းညွှန်မှုအရ ပြည်ထောင်စုလွှတ်တော် ပြည်နယ်နှင့် တိုင်းဒေသကြီး လွှတ်တော်များအကြား ဘတ်ဂျက်ဆိုင်ရာ နှီးနှောဖလှယ်ပွဲများကို ဥရောပသမဂ္ဂ၏ ကူညီပံ့ပိုးမှုဖြင့် International IDEA /GOPA (Institutional Strengthening and Policy Dialogue Support) ogę ပြည်သူ့ငွေစာရင်းပူးပေါင်းကော်မတီတို့မှ ဦးဆောင်၍ နှီးနှောဖလှယ်ပွဲ (၂) ကြိမ် ကျင်းပပြုလုပ်ခဲ့ပါတယ်။ အပြည်ပြည်ဆိုင်ရာငွေကြေးရန်ပုံငွေအဖွဲ့နှင့်ပူးပေါင်းဆောင်ရွက်မှုများ။ ပြည်သူ့ငွေစာရင်းပူးပေါင်း ကော်မတီသည် အပြည်ပြည်ဆိုင်ရာငွေကြေးရန်ပုံငွေအဖွဲ့နှင့် ပူးပေါင်း၍ ပြည်သူ့ငွေစာရင်းပူးပေါင်းကော်မတီ ဝင်များ၊ ပြည်သူ့လွှတ်တော်နှင့် အမျိုးသားလွှတ်တော်တို့ရှိ ပြည်သူ့ငွေစာရင်းကော်မတီဝင်များ၊ ပြည်သူ့ လွှတ်တော်၊ ဘဏ်များနှင့်ငွေကြေးဆိုင်ရာဖွံ့ဖြိုးတိုးတက်ရေး ကော်မတီနှင့် စီးပွားရေးနှင့် ဘဏ္ဍာရေးဖွံ့ဖြိုး တိုးတက်မှုကော်မတီများမှ ကော်မတီဝင်များပါဝင်၍ ဖော်ပြပါအတိုင်း အလုပ်ရုံဆွေးနွေးပွဲများ ပြုလုပ်ခဲ့ ပါတယ်။ IMF နှင့် ပူးပေါင်းဆောင်ရွက်မှုများ။ ပြည်သူ့ဘဏ္ဍာရေးစီမံခန့်ခွဲမှုစနစ် ခေတ်မီဖွံ့ဖြိုးတိုးတက် စေရန် (PFM)၊ မြန်မာနိုင်ငံ၏ပြည်သူ့ဘဏ္ဍာရေးစီမံခန့်ခွဲမှု ခေတ်မီဖွံ့ဖြိုးတိုးတက်ရေးအတွက် Public Finance Management Project ကို စီမံကိန်းနှင့် ဘဏ္ဍာရေးဝန်ကြီးဌာနက ဦးဆောင်၍ ၎င်းဝန်ကြီး ဌာနလက်အောက်ရှိ ဌာန (၆)ခု၊ ပြည်ထောင်စုစာရင်းစစ်ချုပ်ရုံးနှင့် ပြည်ထောင်စုလွှတ်တော်၊ ပြည်သူ့ ငွေစာရင်းပူးပေါင်းကော်မတီအပါအဝင် ဌာန(၈)ခုတို့မှ စီမံကိန်းကာလ(၅)နှစ်အတွင်း အကောင်အထည်ဖော် ဆောင်ရွက်ရန် ကမ္ဘာ့ဘဏ်မှချေးငွေ အမေရိကန်ဒေါ်လာ ၃၀ သန်း ရယူခွင့်အား ၂၉-၈-၂၀၁၃ ရက်တွင် ကျင်းပပြုလုပ်သည့် ပထမအကြိမ် ပြည်ထောင်စုလွှတ်တော် သတ္တမပုံမှန်အစည်းအဝေး၌ သဘောတူ အတည်ပြုခဲ့ပါသည်။ PFM စီမံကိန်းသည် ကမ္ဘာ့ဘဏ်မှ ချေးငွေအမေရိကန်ဒေါ်လာ သန်း ၃၀ အပြင် အလှူရှင်ပေါင်းစုံနိုင်ငံများမှ ထောက်ပံ့ငွေ အမေရိကန်ဒေါ်လာ သန်း၂၀ ပါဝင်ပါသည်။ ယင်းစီမံကိန်းသည် ၂၀၁၄ ခုနှစ်၊ ဧပြီလ ၁၅ ရက်တွင် စတင်ပြီး ၂၀၁၉ ခုနှစ်၊ မတ်လ ၃၁ ရက်တွင် ပြီးဆုံးမည်ဖြစ်ပါတယ်။ ကမ္ဘာ့ဘဏ်မှ ချေးငွေအမေရိကန်ဒေါ်လာ သန်း ၃၀ မှာ အတိုး ၀.၇၅ ရာခိုင်နှုန်းဖြစ်ပြီး၊ ကင်းလွတ် ကာလ (၁၀)နှစ်၊ ပြန်ဆပ်ကာလ(၃၀)နှစ် ဖြစ်ပါတယ်။ ကမ္ဘာ့ဘဏ်၏ International Development Association(IDA)မှ ချေးမည်ဖြစ်ပါတယ်။ ပြည်သူ့ဘဏ္ဍာရေးစီမံခန့်ခွဲမှု ခေတ်မီဖွံ့ဖြိုးတိုးတက်ရေး စီမံကိန်း (PEM Project) တွင် ပြည်သူ့ငွေစာရင်းပူးပေါင်းကော်မတီအတွက် အမေရိကန်ဒေါ်လာ ၂.၇၂၅ သန်း လျာထားရာ ၂၀၁၄-၂၀၁၅ ခု၊ ဘဏ္ဍာရေးနှစ်မှ ၂၀၁၈-၂၀၁၉ ခု၊ ဘဏ္ဍာရေးနှစ်ထိ (၅)နှစ်အတွက် အသုံး ပြုမည်ဖြစ်ပါတယ်။ အထက်ပါအမေရိကန်ဒေါ်လာ ၂.၇၂၅ သန်းတွင် ၆၀ ရာခိုင်နှုန်းဖြစ်သော အမေရိကန်ဒေါ်လာ ၁.၆၃၅ သန်း သည် ကမ္ဘာ့ဘဏ်၏ သက်သာသောချေးငွေ(Loan)ဖြစ်သောကြောင့် ပြန်လည်ပေးဆပ်ရန် လိုအပ်ပါသည်။ ၄၀ ရာခိုင်နှုန်းဖြစ်သော ကျန်အမေရိကန်ဒေါ်လာ ၁.၀၉၀ သန်းသည် အကူအညီပေးငွေ(Grant) ဖြစ်သောကြောင့် ပြန်လည်ပေးဆပ်ရန်မလိုပါ။ ပြည်သူ့ငွေစာရင်းပူးပေါင်းကော်မတီသည် ကမ္ဘာ့ဘဏ်ချေးငွေဖြင့် ပြုလုပ် ဆောင်ရွက်မည့် လုပ်ငန်းများကိုလည်း အစီရင်ခံစာ စာမျက်နှာ ၁၁ နဲ့ ၁၂ မှာ အသေးစိတ် ဖော်ပြထားပါတယ်။ မြန်မာနိုင်ငံ၏ PFM Project (Public Finance Management) ပြည်သူ့ဘဏ္ဍာရေးစီမံ ခန့်ခွဲမှု စနစ်ခေတ်မီဖွံ့ဖြိုးတိုးတက်ရေးအတွက် နှစ်အလိုက် သုံးစွဲရန်လျာထားမှုမှ အမှန်သုံးစွဲမှုတို့ကို ဖော်ပြ ထားခြင်း ဖြစ်ပါတယ်။ သုံးသပ်ချက်နှင့် ရှေ့လုပ်ငန်းစဉ်များ။ ပြည်သူ့ငွေစာရင်းပူးပေါင်းကော်မတီအနေဖြင့် ပထမလပေါင်း ၃၀ ကာလအတွင်း လေ့လာတွေ့ရှိချက်နှင့်သဘောထားမှတ်ချက်အစီရင်ခံစာ (၂၆)စောင် တင်သွင်းနိုင်ခဲ့ ပါတယ်။ ၎င်းအစီရင်ခံစာများမှာ ပြည်ထောင်စုအစိုးရအဖွဲ့မှပေးပို့လာသည့် အောက်ဖော်ပြပါ အစီရင်ခံစာများ အပေါ်အခြေခံ၍ ပြည်ထောင်စုလွှတ်တော်ဆိုင်ရာဥပဒေ၊ နည်းဥပဒေများအရ စိစစ်တင်ပြခဲ့ခြင်း ဖြစ်ပါတယ်။ (က) ပြည်ထောင်စု၏ အရအသုံးခန့်မှန်းခြေငွေစာရင်းနှင့် ပြည်ထောင်စု၏ ဘဏ္ဍာငွေအရအသုံး ဆိုင်ရာဥပဒေကြမ်းများနှင့် ပြည်ထောင်စု၏ နောက်ထပ်ဘဏ္ဍာငွေ ခွဲဝေသုံးစွဲရေးဆိုင်ရာ ဥပဒေကြမ်းများ၊ (ခ) ပြည်ထောင်စု၏ ဘဏ္ဍာငွေအရအသုံးဆိုင်ရာ နှစ်ပတ်လည်အစီရင်ခံစာများ၊ (ဂ) ပြည်ထောင်စု၏ အခွန်အကောက်ရငွေများနှင့်စပ်လျဉ်းသည့် အစီရင်ခံစာများ၊ (ဃ) ပြည်ထောင်စု၏ အမျိုးသားစီမံကိန်းဥပဒေကြမ်းနှင့် အမျိုးသားစီမံကိန်း အကောင်အထည် ဖော်ဆောင်ရွက်မှု အစီရင်ခံစာများ၊ (င) ပြည်ထောင်စု၏ ကာလလတ်ကြွေးမြီစီမံခန့်ခွဲမှု မဟာဗျူဟာနှင့် ကြွေးမြီဆိုင်ရာ နှစ်ပတ်လည်အစီရင်ခံစာများ၊ (စ) ပြည်ထောင်စုစာရင်းစစ်ချုပ်၏ စစ်ဆေးတွေ့ရှိချက် အစီရင်ခံစာများနှင့် ပြည်ထောင်စု လွှတ်တော်ဆိုင်ရာ ဖွံ့ဖြိုးရေးရန်ပုံငွေနှင့်စပ်လျဉ်းသည့်အစီရင်ခံစာ။ ။ပြည်သူ့ငွေစာရင်းပူးပေါင်းကော်မတီသည် ပြည်ထောင်စု၏ ဘဏ္ဍာငွေအရအသုံးဆိုင်ရာလုပ်ငန်းများကို ပိုမိုထိရောက်စွာ ဆောင်ရွက်နိုင်ရေးအတွက် ပြည်ထောင်စုအစိုးရအဖွဲ့က ပေးပို့လာသည့် အစီရင်ခံစာ များသာမက ပြည်ထောင်စုဝန်ကြီးဌာန၊ အဖွဲ့အစည်းများ၏ လုပ်ငန်းဆောင်ရွက်ချက်များကို လေ့လာ သုံးသပ်၍ အစီရင်ခံတင်ပြခြင်းကို ပြည်ထောင်စုလွှတ်တော်ဆိုင်ရာနည်းဥပဒေ ၁၀၃ နှင့် အညီ ဆောင်ရွက် သွားမည်ဖြစ်ပါတယ်။ ပြည်သူ့ငွေစာရင်းပူးပေါင်းကော်မတီသည် ပြည်သူ့လွှတ်တော်နှင့် အမျိုးသားလွှတ်တော်တို့တွင် ဖွဲ့စည်းထားသည့် ပြည်သူ့ငွေစာရင်းကော်မတီများဖြင့် ပူးပေါင်းဆောင်ရွက်သွားမည့်အပြင် လိုအပ်ပါက လွှတ်တော်(၂)ရပ်ရှိ ကော်မတီများနှင့်အတူ ပူးပေါင်းဆောင်ရွက်သွားမည်ဖြစ်ကြောင်း တင်ပြအပ်ပါတယ်။ နိဂုံးချုပ်အနေဖြင့် ဒုတိယအကြိမ် ပြည်ထောင်စုလွှတ်တော်၏ လပေါင်း ၃၀ သက်တမ်းကာလ (၁-၂-၂၀၁၆ ရက်မှ ၃၁-၇-၂၀၁၈ ရက်ထိ)အတွင်း ပြည်သူ့ငွေစာရင်းပူးပေါင်းကော်မတီဖွဲ့စည်းမှု၊ လုပ်ငန်း ဆောင်ရွက်မှုအခြေအနေများကို လေ့လာသိရှိခြင်းဖြင့် နောင်လာမည့် လွှတ်တော်သက်တမ်းကာလများ အတွက် ကော်မတီလုပ်ငန်းတာဝန်များကို ထမ်းဆောင်ရာ၌ လွှတ်တော်ကိုယ်စားလှယ်များအနေဖြင့် အတိုင်း အတာတစ်ရပ်အထိ အထောက်အကူပြုနိုင်မည်ဖြစ်ကြောင်း ပြည်ထောင်စုလွှတ်တော်ဆိုင်ရာ နည်းဥပဒေ ၁၀၄ (က)၊ (ခ)၊ (ဂ)ပါ ပြဋ္ဌာန်းချက်များနှင့်အညီ ပြည်ထောင်စုလွှတ်တော်သို့ အစီရင်ခံတင်ပြအပ်ပါသည်။ ပြည်ထောင်စုလွှတ်တော်၊ ပြည်သူ့ငွေစာရင်းပူးပေါင်းကော်မတီ။ အားလုံးကို ကျေးဇူးတင်ပါတယ်။ အစီရင်ခံစာအပြည့်အစုံကို နောက်ဆက်တွဲဖြင့် ဖော်ပြထားပါသည်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အထက်ပါ ပြည်သူ့ငွေစာရင်းပူးပေါင်း ကော်မတီရဲ့ လပေါင်း ၃၀ ကာလ လုပ်ငန်းဆောင်ရွက်ချက် အစီရင်ခံစာကို လွှတ်တော်က မှတ်တမ်းတင် ကြောင်း ကြေညာပါတယ်။</speech>
</report>
</section>
<section value="Bill">
<bill>
<title>လွှတ်တော်နှစ်ရပ်သဘောကွဲလွဲသော ၂၀၁ရ ခုနှစ်၊ မြန်မာ့ကျောက်မျက်ရတနာဥပဒေကြမ်းနှင့်စပ်လျဉ်း၍ တစ်ပိုဒ်ချင်းစီအလိုက် အတည်ပြုရန် အဆိုတင်သွင်း ဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်း၊</title>
<speech type="speaker">အစီအစဉ်(၆) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ လွှတ်တော် နှစ်ရပ်သဘောကွဲလွဲတဲ့ ၂၀၁ရ ခုနှစ်၊ မြန်မာ့ကျောက်မျက်ရတနာ ဥပဒေကြမ်းနဲ့စပ်လျဉ်းပြီး ဥပဒေကြမ်း ပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက်အစီရင်ခံစာကို ၁၀-၁၂-၂၀၁၈ ရက်က ကျင်းပပြုလုပ်တဲ့ ပြည်ထောင်စုလွှတ်တော်အစည်းအဝေးမှာ ဖတ်ကြားတင်ပြခဲ့ပြီး ဖြစ်ပါတယ်။ ဒီနေ့မှာ လွှတ်တော်နှစ်ရပ်သဘောကွဲလွဲတဲ့ အပိုဒ်များနဲ့စပ်လျဉ်းပြီး အဆိုတင်သွင်းခြင်း၊ လွှတ်တော် ကိုယ်စားလှယ်များက ဆွေးနွေးခြင်းနဲ့ လွှတ်တော်ရဲ့ အဆုံးအဖြတ်ရယူခြင်းတို့ကို တစ်ဆက်တည်း ဆောင် ရွက်သွားမှာ ဖြစ်ပါတယ်။ လွှတ်တော်ရဲ့ အဆုံးအဖြတ်ရယူရာမှာ ပြင်ဆင်ချက်မရှိတဲ့ အပိုဒ်၊ အပိုဒ်ခွဲများအတွက် လွှတ်တော်ရဲ့ သဘောထားမေးမြန်းပြီး အတည်ပြု ဆောင်ရွက်သွားမှာ ဖြစ်ပါတယ်။ ပြင်ဆင်ချက်ရှိတဲ့ အပိုဒ်၊ အပိုဒ်ခွဲများကိုတော့ စက်ခလုတ် အသုံးပြု၍ အဆုံးအဖြတ်ရယူသွားမှာ ဖြစ်ပြီး ထောက်ခံဆန္ဒမဲများပါက ဥပဒေကြမ်းပူးပေါင်းကော်မတီရဲ့ သဘောထားမှတ်ချက်အတိုင်းလည်းကောင်း၊ ကန့်ကွက်ဆန္ဒမဲများပါက ပြင်ဆင်ချက်အတိုင်းလည်းကောင်း အတည်ပြုမှာဖြစ်ပါတယ်။ လွှတ်တော်နှစ်ရပ်ရဲ့ အတည်ပြုချက်၊ ဥပဒေကြမ်းပူးပေါင်းကော်မတီရဲ့ သဘောထားမှတ်ချက်နဲ့ ဆွေးနွေးလိုတဲ့ လွှတ်တော်ကိုယ်စားလှယ်များရဲ့ သဘောထားပြင်ဆင်ချက်တို့ပါဝင်တဲ့ ဇယားကိုလည်း ဖြန့်ဝေပေးထားပါတယ်။ ပြင်ဆင်ချက်ဇယားကို နောက်ဆက်တွဲဖြင့် ဖော်ပြထားပါသည်။ သဘောကွဲလွဲချက်နဲ့စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော်ကိုယ်စားလှယ် များအနေနဲ့ မိမိဆွေးနွေးရမယ့်အပိုဒ်မှာ ၃ မိနစ်အတွင်း တိုတိုနဲ့လိုရင်း ဆွေးနွေးကြဖို့ ဖြစ်ပါတယ်။ ယခု ဥပဒေကြမ်းပူးပေါင်းကော်မတီက ဥပဒေကြမ်းရဲ့ ခေါင်းစဉ်၊ နိဒါန်း၊ အခန်း(၁)ခေါင်းစဉ်နှင့် အပိုဒ် ၁ တို့မှစပြီး အဆိုပြု တင်ပြဖို့ ဖြစ်ပါတယ်။</speech>
<speech><mp id="992">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>လေးစား အပ်ပါသော ပြည်ထောင်စုလွှတ်တော် နာယကကြီး၊ အမျိုးသားလွှတ်တော် ဥက္ကဋ္ဌကြီးနှင့်တကွ အားလုံးပဲ မင်္ဂလာပါခင်ဗျား။ ဥပဒေကြမ်းပူးပေါင်းကော်မတီရဲ့ ပြင်ဆင်ချက်အဆိုများနှင့် သဘောထား မှတ်ချက်များကို ဥပဒေကြမ်းပူးပေါင်းကော်မတီရဲ့ တွဲဖက်အတွင်းရေးမှူးဖြစ်တဲ့ ကျွန်တော် ဒေါက်တာမြတ်ဉာဏစိုး ကနေ တင်ပြသွားမှာဖြစ်ပါတယ်။ ပထမဦးဆုံးအနေနဲ့ ဥပဒေကြမ်းရဲ့ ခေါင်းစဉ်ဖြစ်တဲ့ မြန်မာ့ကျောက်မျက်ရတနာ ဥပဒေ(၂၀၁၈ ခုနှစ်၊ ပြည်ထောင်စုလွှတ်တော်ဥပဒေအမှတ်...) ၁၃၈၀ ပြည့်နှစ် ...လ ရက်၊ ၂၀၁၈ ခုနှစ်... လ ...ရက် ပြည်ထောင်စုလွှတ်တော်သည် ဤဥပဒေကို ပြဋ္ဌာန်းလိုက်သည်။ အခန်း(၁)ရဲ့ ခေါင်းစဉ်ဖြစ်တဲ့ အမည်နှင့် အဓိပ္ပာယ်ဖော်ပြချက် အပိုဒ် ၁ ဤဥပဒေကို မြန်မာ့ကျောက်မျက်ရတနာဥပဒေဟု ခေါ်တွင်စေရမည်။ ဒီ ဥပဒေကြမ်းပူးပေါင်းကော်မတီရဲ့ ထပ်မံပြင်ဆင်ချက်များကို လွှတ်တော်က အတည်ပြုပေးနိုင်ပါရန် အဆိုပြု တင်ပြအပ်ပါတယ်ခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ ခေါင်းစဉ်၊ နိဒါန်း၊ အခန်း(၁)ခေါင်းစဉ်နှင့် အပိုဒ် ၁ တို့သည် ဥပဒေကြမ်းပူးပေါင်းကော်မတီ၏ ထပ်မံပြင်ဆင်ချက် အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘော တူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="992">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျား။ ဆက်လက်ပြီးတော့ ဥပဒေကြမ်းရဲ့ အပိုဒ် ၂ အပိုဒ်ခွဲ(ဃ)ဖြစ်တဲ့ ရတနာနယ်မြေ အဓိပ္ပာယ် ဖွင့်ဆိုချက်ကိုလည်း လွှတ်တော်က အတည်ပြုပေးနိုင်ပါရန် အဆိုပြု တင်ပြအပ်ပါတယ်ခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၂ အပိုဒ်ခွဲ(ဃ)သည် ဥပဒေကြမ်းပူးပေါင်းကော်မတီ၏ ပြင်ဆင်ချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="992">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျား။ ဆက်လက်ပြီးတော့ ပြည်သူ့လွှတ်တော်ရဲ့ အတည်ပြုချက်ဖြစ်တဲ့ အပိုဒ် ၁၀ ကိုတော့ ပြဋ္ဌာန်းရန် မသင့်မြတ်တဲ့အတွက်ကြောင့်မို့လို့ ပြည်ထောင်စုလွှတ်တော်က ပယ်ဖျက်ပေးနိုင်ပါရန် အဆိုပြုတင်ပြအပ် ပါတယ်ခင်ဗျား။</speech>
<speech type="speaker">ဦးစခင်ဇော်လင်း ဧရာဝတီတိုင်းဒေသကြီး မဲဆန္ဒနယ်အမှတ်(၂) စတင် ဆွေးနွေးဖို့ဖြစ်ပါတယ်။</speech>
<speech><mp id="836">ဦးစခင်ဇော်လင်း(မဲဆန္ဒနယ်အမှတ်-၂၊ ဧရာဝတီတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုဝန်ကြီးများ၊ ပြည်ထောင်စု ဒု-ဝန်ကြီးများ၊ ပြည်ထောင်စုအဆင့် လွှတ်တော်ကိုယ်စားလှယ်များနှင့် ဧည့်သည်တော်များအားလုံးကို မင်္ဂလာအပေါင်းနဲ့ ပြည့်စုံခညောင်းပါစေလို့ ဦးစွာပထမ ဆုမွန်ကောင်းတောင်းအပ်ပါတယ်။ ကျွန်တော်ကတော့ ဧရာဝတီတိုင်း ဒေသကြီး၊ မဲဆန္ဒနယ်မြေအမှတ်(၂)၊ အမျိုးသားလွှတ်တော်ကိုယ်စားလှယ်နဲ့ အမျိုးသားလွှတ်တော်၊ သယံဇာတနှင့် သဘာဝပတ်ဝန်းကျင်ထိန်းသိမ်းရေးကော်မတီ အတွင်းရေးမှူး မန်းခင်ဇော်လင်း ဖြစ်ပါတယ်။ ဒီကနေ့ အမျိုးသားလွှတ်တော်နဲ့ ပြည်သူ့လွှတ်တော် သဘောထားကွဲလွဲတဲ့ ၂၀၁ရ ခုနှစ်၊ မြန်မာ့ကျောက်မျက် ရတနာဥပဒေကြမ်း အပိုဒ် ၁၀ ကို အချက်(၃)ချက်နဲ့ အကျဉ်းချုပ် ဆွေးနွေးသွားမှာ ဖြစ်ပါတယ်။ ပြည်ထောင်စုလွှတ်တော် နာယကကြီးခင်ဗျား။ ကျွန်တော်တို့ အမျိုးသားလွှတ်တော်မှာ ဒီဥပဒေကို မူလစတင်ပြင်ဆင်ကတည်းက အကြီးစားလုပ်ငန်းတွေကြောင့် ဆိုးကျိုးကြီးတွေ Infect လို့ခေါ်တဲ့ ဆိုးကျိုး တွေဟာ ဆိုးဝါးမှုတွေဖြစ်တဲ့အတွက်ကြောင့်မို့လို့ ပြန်ဖျက်တာဖြစ်ပါတယ်။ ဒီဆိုးကျိုးတွေဟာ အခုထိ တွေ့နေရဆဲဖြစ်ပါတယ်။ အဲဒါတွေကတော့ ဒီ ပတ်ဝန်းကျင်ထိခိုက်မှု၊ ဒီရေမဆေးပြဿနာတွေ၊ မြေစာပုံ ပြို တဲ့ပြဿနာတွေ၊ မူးယစ်ဆေးဝါးပြဿနာတွေ၊ တရားဥပဒေစိုးမိုးမှုကို ခြိမ်းခြောက်နေတဲ့ ပြဿနာတွေဟာ အခုထိ မကုန်သေးပါဘူး။ ဒါကြောင့် ဒီ ပုဒ်မ ၁၀ ဆိုတဲ့ နိုင်ငံတော်ပိုင်လုပ်ငန်းဟာလည်း အကြီးစားကို ရည်ညွှန်းတာဖြစ်တဲ့အတွက် ဒီပုဒ်မကိုထပ်ထည့်မယ်ဆိုရင် အခြေအနေတွေဟာ ပိုဆိုးသွားမှာဖြစ်ပါတယ်။ ဒါကြောင့်မို့လို့ ဒီပုဒ်မ ၁၀ ကို ပယ်ဖျက်သင့်ပါကြောင်း ပထမဆုံးတင်ပြပါတယ်။ နောက် ဒုတိယတစ်ချက်ကတော့ ဒီ ၂၀၁ရ ခုနှစ်၊ မြန်မာ့ကျောက်မျက်ရတနာဥပဒေမှာပါတဲ့ အဓိပ္ပာယ် ဖွင့်ဆိုချက်ထဲမှာ အကြီးစားဆိုတဲ့ အဓိပ္ပာယ်ဖွင့်ဆိုချက်ကမပါတဲ့အတွက် အပိုဒ် ၁၀ ကို ပြန်မထည့်သင့် ပါဘူး။ နောက်ဆုံး တတိယအချက်ကတော့ ကျွန်တော်တို့ ဒီ အမျိုးသားလွှတ်တော်နဲ့ ပြည်သူ့လွှတ်တော်က ဘယ်လောက်ပဲ သဘောထားကွဲလွဲကွဲလွဲ အမြင့်ဆုံးလွှတ်တော်ဖြစ်တဲ့ ပြည်ထောင်စုလွှတ်တော်က နောင်လာ နောက်သားတွေအတွက်ပါ ထည့်စဉ်းစားပြီးတော့ Sustainable Development လို့ခေါ်တဲ့ ရေရှည် အကျိုးရှိစေတဲ့၊ ဖြစ်စေတဲ့ ဥပဒေတစ်ရပ်ကို ချမှတ်ဖို့လိုပါတယ်။ ဒီလို Substainable Development ဖြစ်ဖို့အတွက်ဆိုရင် ဒီပုဒ်မ ၁၀ ကို ပြန်မထည့်သင့်တော့ပါဘူး။ ဒါကြောင့်မို့ ဒီအချက် ၃ ချက်ကို ထောက်ရှု ပြီးတော့ ဤပုဒ်မ ၁၀ ကို ပယ်ဖျက်ပြီးတော့ ဥပဒေကြမ်းပူးပေါင်းကော်မတီရဲ့ သဘောထားအတိုင်း အမျိုးသား လွှတ်တော်ရဲ့ အတည်ပြုချက်အတိုင်း ချမှတ်ပေးဖို့ လေးစားစွာ တင်ပြအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type="speaker">ဆက်လက်ပြီး ဦးတင်ထွေး ဝေါမဲဆန္ဒနယ်က ဆွေးနွေးဖို့ဖြစ်ပါတယ်။</speech>
<speech><mp id="210">ဦးတင်ထွေး(ဝေါမဲဆန္ဒနယ်၊ ပဲခူးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီး၊ ဒု-နာယကကြီးနှင့် အမျိုးသားလွှတ်တော်ဥက္ကဋ္ဌ၊ လွှတ်တော်ကိုယ်စားလှယ်များနှင့် ဧည့်သည်တော်များအားလုံး မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ ပဲခူးတိုင်း ဒေသကြီး ဝေါမဲဆန္ဒနယ်မှ ဦးတင်ထွေး ဖြစ်ပါတယ်။ ၂၀၁ရ ခုနှစ်၊ မြန်မာ့ကျောက်မျက်ရတနာဥပဒေကြမ်း ပုဒ်မ ၁၀ နဲ့ပတ်သက်ပြီးတော့ ထည့်သွင်းရန် သင့် မသင့်နဲ့ပတ်သက်ပြီးတော့ ကျွန်တော် ဤလွှတ်တော်ကြီး သို့ လေးစားစွာ တင်ပြလိုပါတယ်။ ဒီကျောက်မျက်ရတနာဥပဒေဟာ ၁၉၈၉ ခုနှစ်မှာလည်း ကျွန်တော်တို့ နိုင်ငံပိုင်စီးပွားရေးလုပ်ငန်း များဥပဒေခေါင်းစဉ်နဲ့ ကျွန်တော်တို့ ပြဋ္ဌာန်းထားတာရှိသလို ၁၉၉၄ ခုနှစ်မှာလည်း မြန်မာ့ကျောက်မျက် ရတနာဥပဒေဆိုပြီးတော့ လုပ်ပိုင်ခွင့်နဲ့ပတ်သက်ပြီးတော့ ပြဋ္ဌာန်းထားတာရှိပါတယ်။ ဒီ ၁၉၈၉ ခုနှစ် ကျွန်တော်တို့ ပုဒ်မ ၃(ဃ)မှာ ကြည့်မယ်ဆိုလို့ရှိရင် ကျောက်မျက်ရတနာလုပ်ငန်းများကို အစိုးရကသာ ဆောင်ရွက်ခွင့်ပြုသည့် လုပ်ငန်းအဖြစ်သတ်မှတ်ခဲ့ပါတယ်။ ပုဒ်မ ၄ မှာကတော့ ကျောက်မျက်ရတနာ လုပ်ငန်းကို ပုဂ္ဂလိကလုပ်ငန်းများအား ဖက်စပ်ဖြစ်စေ၊ သီးခြားဖြစ်စေ လုပ်ကိုင်ခွင့်ပေးနိုင်တယ်ဆိုပြီးတော့ ၁၉၈၉ ခုနှစ် ပုဒ်မ ၃(ဃ) နဲ့ ပုဒ်မ ၄ မှာ ပြဋ္ဌာန်းထားသလို ၁၉၉၄ ခုနှစ်မှာလည်း မြန်မာ့ကျောက်မျက် ရတနာဥပဒေအရ လုပ်ပိုင်ခွင့်နဲ့ပတ်သက်ပြီးတော့ ကျွန်တော်တို့ သီးခြားသတ်မှတ်ပေးခဲ့တာကို သွားတွေ့ ရမှာဖြစ်ပါတယ်။ သို့သော်လည်းပဲ ယခု ၂၀၁ရ ခုနှစ်၊ ကျောက်မျက်ရတနာဥပဒေကြမ်းကို ကြည့်တဲ့အခါမှာ ပုဂ္ဂလိက လုပ်ငန်းအတွက်သာ ရည်ညွှန်းပြီးတော့ ရေးဆွဲထားတာကို ကျွန်တော်တို့ သွားတွေ့ရပါတယ်။ နိုင်ငံပိုင် စီးပွားရေးအဖွဲ့အစည်းများအပေါ်မှာ ကန့်သတ်ထားခြင်း၊ အတည်ပြုပေးထားခြင်း လုံးဝမရှိပါဘူး။ ဒါကြောင့်လည်းပဲ ဒီဥပဒေနဲ့ပတ်သက်ပြီးတော့ ကျွန်တော်တို့ ပြည်သူ့လွှတ်တော်ကို အမျိုးသားလွှတ်တော် ကတစ်ဆင့် ပထမအကြိမ်ရောက်လာတဲ့အခါမှာ ဒီပုဒ်မ ၁၀ နဲ့ပတ်သက်ပြီးတော့ ပြည်သူ့လွှတ်တော်ကနေ ပြီးတော့ ဒါကိုမပယ်ဖျက်သင့်ဘူး။ ဒါကို ဥပဒေတစ်ရပ်အနေနဲ့ ပြဋ္ဌာန်းသင့်တယ်ဆိုပြီးတော့ ကျွန်တော် နိုင်ငံတော်နှင့် နိုင်ငံသားများရဲ့ အကျိုးအတွက် လုပ်ကိုင်ရန်လိုအပ်ပါက သက်ဆိုင်ရာတိုင်းနှင့် ပြည်နယ် အစိုးရများနှင့်ပူးပေါင်းရမည်။ နိုင်ငံတကာ စံချိန်စံညွှန်းများနှင့်အညီ ဆောင်ရွက်ရမည်” ဆိုပြီးတော့ ဒါဟာကျွန်တော်တို့ နိုင်ငံတော်နဲ့ နိုင်ငံသားများရဲ့ အကျိုးကို ရှေးရှုပြီးတော့ ပြည်သူ့လွှတ်တော်ကနေ ပြီးတော့ ပြဋ္ဌာန်းပေးလိုက်တာပဲ ဖြစ်ပါတယ်။ လေးစားအပ်တဲ့ နာယကကြီးခင်ဗျား။ သို့သော်လည်းပဲ ကျွန်တော်တို့ အမျိုးသားလွှတ်တော်ကို သွားတဲ့အခါမှာတော့ ဒါဥပဒေကြမ်းပူးပေါင်းကော်မတီကနေပြီးတော့ ဒီ ပုဒ်မ ၁၀ နဲ့ပတ်သက်လို့ ပယ်ဖျက် တယ်ဆိုပြီးတော့ ကျွန်တော်တို့ဆီ ပြန်ရောက်လာခြင်းပဲဖြစ်ပါတယ်။ ဒီ ၂၀၁ရ ခုနှစ်၊ ကျောက်မျက်ရတနာ ဥပဒေ ပုဒ်မ ၁၀ ကို ကျွန်တော်တို့ သေသေချာချာပြန်ကြည့်မယ်ဆိုလို့ရှိရင် ဒီမှာ ပုဒ်မ ၁၀ ကို ထည့်လိုက်ခြင်း အားဖြင့် ဥပဒေကြမ်းတစ်ရပ်လုံးရဲ့ ရှေ့နောက် ကျွန်တော်တို့ သုံးနှုန်းထားတဲ့အချက်တွေ၊ ကွဲလွဲမှုတွေ။</speech>
<speech type="speaker">နိဂုံးချုပ်ပါ။ နိဂုံးချုပ်ပါ။ နိဂုံးချုပ်ပါခင်ဗျား။</speech>
<speech type="speaker">ဦးဟန်ဝင်းသိန်း တနင်္သာရီတိုင်းဒေသကြီး မဲဆန္ဒနယ်အမှတ်(၄) ဆွေးနွေးဖို့ဖြစ်ပါတယ်။</speech>
<speech><mp id="981">ဦးဟန်ဝင်းသိန်း(မဲဆန္ဒနယ်အမှတ်-၄၊ တနင်္သာရီတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါခင်ဗျား။ ကျွန်တော်ကတော့ တနင်္သာရီ တိုင်းဒေသကြီး၊ မဲဆန္ဒနယ်အမှတ်(၄)က အမျိုးသားလွှတ်တော်ကိုယ်စားလှယ် ဦးဟန်ဝင်းသိန်း ဖြစ်ပါတယ်။ တရားဥပဒေစိုးမိုးရေးအစ ဥပဒေရေးဆွဲခြင်းကလို့ ဆိုပါတယ်။ ဒါကြောင့်မို့လို့ ဒီပုဒ်မဟာ လက်တွေ့ အားဖြင့် လုံးဝအကောင်အထည်ဖော်လို့ မဖြစ်နိုင်တဲ့ ပုဒ်မပါ။ အဲဒီပုဒ်မအတည်ပြုသွားရင် ကျွန်တော်တို့ ကျောက်မျက်သယံဇာတတွေ၊ သဘာဝပတ်ဝန်းကျင်၊ ပြီးတော့ လူမှုပတ်ဝန်းကျင် အန္တရာယ်များပါတယ်။ ဘာလို့လဲဆိုတော့ ဝန်ကြီးဌာနက နိုင်ငံတော်ပိုင်လုပ်ငန်းလုပ်မယ်ဆိုရင် လုပ်ငန်းမှာလိုအပ်တဲ့ စက်ယန္တရားတွေ၊ နည်းပညာတွေ၊ ပြီးတော့ ကျွမ်းကျင်လုပ်သားတွေ၊ ကျွမ်းကျင်ပညာရှင်တွေ သူတို့ဘယ်ကရနိုင်မလဲ ဆိုတာ ကျွန်တော်တို့ စဉ်းစားစရာဖြစ်ပါတယ်။ ပြီးတော့ ဝန်ကြီးဌာနအနေနဲ့က အမည်ခံပြီးတော့ ကုမ္ပဏီတွေကို ခိုင်းမှာလားဆိုတဲ့ အချက်ရှိ ပါတယ်။ လက်ရှိအခြေအနေမှာတောင် ကျွန်တော်တို့ ဝန်ကြီးဌာနက ကုမ္ပဏီတွေကို တည်ဆဲဥပဒေအရ ကျွန်တော်တို့ မထိန်းချုပ်နိုင်တာတွေရှိနေပါတယ်။ အဲဒီတော့ ဥပဒေအရ နိုင်ငံတော်ပိုင်လို့ ဖော်ပြထားတဲ့ အခါ မှာ နိုင်ငံတော်ပိုင်ဆိုတဲ့ စကားရဲ့ အဓိပ္ပာယ်ဟာ တအားကျယ်ပြန့်ပါတယ်။ အဲဒီတော့ ဖြစ်ပေါ်လာတဲ့ ဘေးထွက်ဆိုးကျိုးတွေ၊ အကျင့်ပျက်ခြစားမှုတွေ၊ သဘာဝပတ်ဝန်းကျင်ထိခိုက်မှုတွေနဲ့ သယံဇာတလေလွင့် ဆုံးရှုံးမှုတွေကို ဘယ်သူတွေကစောင့်ကြည့်ထိန်းချုပ်နိုင်မလဲဆိုတဲ့ဟာလည်း ရှိပါတယ်။ ပြီးတော့ နိုင်ငံ တော်ပိုင်ဆိုတဲ့စကားအရ အရေးယူလို့မရနိုင်တော့တဲ့ နောက်ကွယ်မှာ ကြိုက်သလိုလုပ်နိုင်တဲ့ ဂယ်ပေါက် တစ်ခု ဖွင့်ထားသလိုလည်း ဖြစ်နိုင်ပါတယ်။ ဒါကြောင့် အရမ်းအန္တရာယ်များတဲ့ ပုဒ်မ ဖြစ်ပါတယ်။ ပြီးတော့ ဒီမိုကရေစီနိုင်ငံတွေမှာ အစိုးရကကိုယ်ပိုင်စီးပွားရေးမလုပ်တော့ဘဲနဲ့ စီးပွားရေးအခင်းအကျင်းနဲ့ အခွင့်အလမ်းတွေကို လုံခြုံ ချောမွေ့အောင် ဖန်တီးပေးကြရတာ ဖြစ်ပါတယ်။ ပြီးတော့ ဒီပုဒ်မဟာ ထည့်မယ် ဆိုရင် အဓိပ္ပာယ်ဖော်ပြချက်အခန်းမှာ အရင်ထည့်ထားပြီးမှသာလျှင် ဥပဒေရေးထုံးရေးနည်းအရ ဒီပုဒ်မ ဆက်ထည့်ရမှာ ဖြစ်ပါတယ်။ ဥပဒေရေးထုံးနဲ့လည်း မညီညွတ်တဲ့အတွက်ကြောင့် ဒီဥပဒေပုဒ်မအား ပယ်ဖျက်ဖို့ ကျွန်တော်က တင်ပြအပ်ပါတယ်။ အားလုံးကို ကျေးဇူးတင်ပါတယ်။ ဦးကျော်အောင်လွင် စေတုတ္တရာမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="262">ဦးကျော်အောင်လွင်(စေတုတ္တရာမဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးပဲမင်္ဂလာပါ။ ကျွန်တော်ကတော့ စေတုတ္တရာ မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးကျော်အောင်လွင်ပါ။ ၂၀၁ရ ခုနှစ်၊ ကျောက်မျက်ရတနာ ဥပဒေကြမ်းရဲ့ အခန်း ၅ ပုဒ်မ ၁၀ ကို ပြည်သူ့လွှတ်တော်ရဲ့ အတည်ပြုချက်အတိုင်း ထည့်သွင်းဖို့ ထောက်ခံ ဆွေးနွေးသွားမှာပါ။ ပုဒ်မ ၁၀ ကတော့ ဝန်ကြီးဌာနသည် နိုင်ငံတော်နှင့် နိုင်ငံသားများအကျိုးငှာ နိုင်ငံတော်ပိုင်လုပ်ငန်းအဖြစ် လုပ်ကိုင်ရန်လိုအပ်ပါက ပြည်ထောင်စုအစိုးရအစိုးရအဖွဲ့ရဲ့ သဘောတူညီချက် ဖြင့် သက်ဆိုင်ရာတိုင်းဒေသကြီး သို့မဟုတ် ပြည်နယ်အစိုးရများနဲ့ပူးပေါင်း၍ နိုင်ငံတကာအဆင့် စံချိန် စံညွှန်းများနဲ့အညီ အကောင်အထည်ဖော် ဆောင်ရွက်နိုင်သည်လို့ ပါရှိပါတယ်။ ပုဒ်မ ၁၀ ကိုပယ်ဖျက်မယ်ဆိုရင် နိုင်ငံတော်နှင့် နိုင်ငံသားများပိုင်တဲ့ သယံဇာတတွေကို လူတစ်စု၊ လူတစ်ဖွဲ့အကျိုးငှာ ဖြစ်သွားပါလိမ့်မယ်။ တိုင်းပြည်အတွက် အလွန်အရေးကြီးတဲ့ ပုဒ်မဖြစ်ပါတယ်ခင်ဗျာ။ ဒီ ကိုလိုနီခေတ်ကစပြီးတော့ မြန်မာ့ကျောက်မျက်ရတနာလုပ်ငန်းကို Burma Ruby Mine Act နဲ့ အုပ်ချုပ် ခဲ့တယ်။ ဗြိတိသျှကိုလိုနီတွေက ကျောက်မျက်ရတနာတူးဖော်ခဲ့တယ်။ ဒေသခံပြည်သူတွေကို ခနည်းဆေး ရှာဖွေပိုင်ဆိုင်ခွင့်ပြုခဲ့တယ်။ ၁၉၆၂ နောက်ပိုင်းမှာလည်း နိုင်ငံတော်ပိုင်ကျောက်မျက်ရတနာ ကော်ပိုရေးရှင်းက တူးဖော်ခဲ့တယ်။ အုပ်ချုပ်ရေးအာဏာပိုင်တွေက ဒေသခံတွေကို အတန်အသင့် တူးဖော်ထုတ်လုပ်ခွင့်ပြုခဲ့တယ်။ ၁၉၆၂-၁၉၈၈ ကာလဟာ မြန်မာ့ကျောက်မျက်ဒေသခံတို့အတွက် အအေးချမ်းဆုံးနဲ့ စီးပွားရေးအကောင်း မွန်ဆုံးကာလ ဖြစ်ခဲ့တယ်လို့ဆိုပါတယ်။ အင်းယားလိပ်ဟော်တယ်မှာ ကျောက်မျက်ရတနာပြပွဲတွေ ပြပြီး တော့ နိုင်ငံတော်အတွက် ငွေရှာပေးနိုင်ခဲ့ပါတယ်။ ကျောက်မျက်ရတနာလုပ်ငန်းကို ပုဂ္ဂလိကကုမ္ပဏီကြီးတွေ တူးဖော်ခွင့်ပေးခဲ့တဲ့ ကာလကစပြီးတော့ ရတနာမြေများဟာ နိုင်ငံတော်နဲ့ ဒေသခံပြည်သူတို့ရဲ့ လက်ဝယ် မှာမရှိတော့ဘဲနဲ့ လူတစ်စု၊ လူတစ်ဖွဲ့ရဲ့လက်ထဲကို ရောက်သွားခဲ့ပါတယ်။ နှစ် ၃၀ နောက်ပိုင်းမှာ ပတ်ဝန်းကျင် ထိခိုက်ပျက်ဆီးမှုတွေ မမြင်ရက်စရာဖြစ်သွားခဲ့ပါတယ်။ မြေမျက်နှာသွင်ပြင်တွေ ပြောင်းလဲပြီးတော့ ဥတုချောင်းအတွင်းမှာ အနည်အနှစ်တွေ ပိတ်ဆို့ပြီးတော့ ဧရာဝတီ၊ ချင်းတွင်းအထိ တိမ်ကောယိုယွင်း လာတာတွေကိုလည်း ကျွန်တော်တို့ ဝမ်းနည်းဖွယ် တွေ့ကြုံလာရပါတယ်။ ရတနာများကြောင့် လာဘ်ပေးလာဘ်ယူတွေ၊ ပြည်ပခိုးထုတ်မှုတွေ၊ အခွန်ရှောင်တာတွေ နောက်ဆုံး odgcozulloilo:cos Biopempodqod qo3$pß Bloody Jade, Bloody Gem o péčosms က ကင်ပွန်းတပ်ခံရတဲ့အထိ ဖြစ်ခဲ့ပါတယ်။ ဒါကြောင့် နိုင်ငံတော်က ဦးဆောင်ပြီးတော့ တိုင်းနဲ့ ပြည်နယ် အစိုးရများ အကျိုးအမြတ်ခွဲဝေပေးကာ စနစ်တကျ နိုင်ငံတကာအဆင့်မီ အတိုင်ပင်ခံများ၊ အုပ်ချုပ်ရေး o$8ąp:O326mm33002S COS@:mbos composani: Cocobus Substainable Development ဖြစ်မယ်လို့ယုံကြည်ပါတယ်။ ဒါကြောင့် ပြည်သူ့လွှတ်တော်မှာ ကျွန်တော်တို့တွေ အငြင်းပွားမှုမရှိဘဲနဲ့ အတည်ပြုခဲ့ခြင်းဖြစ်ပါတယ်။ ဒါကြောင့် ပုဒ်မ ၁၀ ဟာ ပြည်သူ့လွှတ်တော်ကထားရှိတဲ့အတိုင်း နိုင်ငံတော်နဲ့ နိုင်ငံသားတွေပိုင်တဲ့ ကျောက်မျက်ရတနာတွေကို နိုင်ငံတော်နဲ့ နိုင်ငံသားတွေ အကျိုးစီးပွားအတွက် လိုအပ် လာခဲ့ရင် နိုင်ငံတော်ပိုင်လုပ်ငန်းအဖြစ် လုပ်ကိုင်ဖို့ဆိုတာ အလွန်အရေးကြီးတဲ့အတွက် အသေအချာ စဉ်းစား ဆုံးဖြတ်ပေးကြပါလို့ ဒီနေရာကနေ တင်ပြအပ်ပါတယ်ခင်ဗျား။ အားလုံးကို ကျေးဇူးတင်ပါတယ်ခင်ဗျား။</speech>
<speech type="speaker">ဦးမောင်မောင်အုန်း ဧရာဝတီတိုင်းဒေသကြီး မဲဆန္ဒနယ်အမှတ်(၅) ဆွေးနွေးဖို့ဖြစ်ပါတယ်။</speech>
<speech><mp id="839">ဦးမောင်မောင်အုန်း(မဲဆန္ဒနယ်အမှတ်-၅၊ ဧရာဝတီတိုင်းဒေသကြီး)</mp>လေးစားအပ်ပါသော နာယကကြီးခင်ဗျား။ ကျွန်တော်ကတော့ ဧရာဝတီတိုင်းဒေသကြီး၊ မဲဆန္ဒနယ်အမှတ်(၅)က ဦးမောင်မောင်အုန်း ဖြစ်ပါတယ်။ ဒီပုဒ်မ ၁၀ ကို ဥပဒေကြမ်းကော်မတီနဲ့ အမျိုးသားလွှတ်တော်၏ အတည်ပြုချက်အတိုင်း ဘာကြောင့် ကျွန်တော် ပယ်ဖျက်ရလဲဆိုလို့ရှိရင် ကျွန်တော်တို့ ၂၀၁၆ ခုနှစ်၊ ကျောက်မျက်ရတနာဥပဒေကို ပြင်ဆင်ရခြင်းအဓိပ္ပာယ် Spirit of Law အရကိုက ကျွန်တော်တို့ အကြီးစားထုတ်လုပ်မှုတွေကို ပယ်ပြီး တော့ ဒေသခံလက်လုပ်လက်စားတွေရဲ့ နိုင်ငံသားအကျိုးစီးပွားကိုကြည့်ချင်လို့ ဒီဥပဒေကို ကျွန်တော်တို့ အရင်ဆုံးပယ်ဖျက်ခြင်းဖြစ်ပါတယ်။ ဒါကြောင့်မို့လို့ ဒီအပိုဒ် ၁၀ ထည့်ရင် Conflict of Law ဖြစ်နေ ပါတယ်။ နောက်တစ်ခုက ကျွန်တော်တို့ဟာ ဒီဥပဒေကို ဘာကြောင့်ပြင်ရလဲဆိုရင် ကမ္ဘာ့ကုလသမဂ္ဂက Gooseqadiónss: MDG No.7 gpcope: nascossos. Ensure Enveronmental Sustainablity ဆိုတဲ့ရေရှည်အကျိုးစီးပွားအတွက် ကျွန်တော်တို့ အနာဂတ်မျိုးဆက်သစ်တွေအတွက် ထားရှိဖို့ လိုပါတယ်။ ဒါကြောင့်မို့လို့ ကျွန်တော်တို့ဒီဥပဒေဟာ ဝန်ကြီးဌာန တစ်ချိန်ကျရင် အစိုးရအမျိုးမျိုး ပြောင်းလဲလာတဲ့ အခါမျိုးမှာ သူတို့ဟာ လက်လုပ်လက်စားကနေပြီးတော့ ပုဂ္ဂလိကကို အကြီးအကျယ် ကျွန်တော်တို့ အကြီးစားထုတ်လုပ်မှုတွေကို မလုပ်ဘူးလို့ မပြောနိုင်ပါဘူး။ ကျွန်တော်တို့ရဲ့ ဥပဒေနဲ့ဒါဟာ ဆန့်ကျင်နေပါတယ်။ နောက်တစ်ခုက ကျွန်တော်သုံးသပ်ချင်တာက ဝန်ကြီးဌာနဆိုတဲ့ ဌာနလုပ်ရမှာ Regulatory Body ဖြစ်ပါတယ်။ သူတို့ကနေပြီးတော့ ကိုယ်လုပ်ရမယ့်အလုပ်ကို မလုပ်ဘဲနဲ့ နိုင်ငံတော်စီးပွားရေး လုပ်ခဲ့တဲ့ အစဉ်အလာတွေ ကျွန်တော် ပြန်လေ့လာကြည့်တဲ့အခါမှာ ပါလီမန်ဒီမိုကရေစီစနစ်က ဒီနေ့အထိ နိုင်ငံတော်ပိုင်လုပ်တဲ့ စီးပွားရေးတစ်ခုမှ မအောင်မြင်ခဲ့ပါဘူး။ ရှိတဲ့အရင်းအမြစ်ထုတ်ရောင်းပြီးတော့ ဒီအထဲ ကနေပြီးတော့ အစိုးရပြောင်းသွားရင် ပုဂ္ဂလိကပိုင်တွေအဖြစ် ကိုယ်ကျိုးရှာတာသာ ဖြစ်တဲ့အတွက် ဒီပုဒ်မ ၁၀ သာထည့်မယ်ဆိုရင် ကျွန်တော်တို့ နောင်လည်းအရင်အတိုင်းပဲ ပြန်ဖြစ်မှာမို့လို့ ဒီပုဒ်မ ၁၀ ဟာ ပယ်ဖျက်သင့်ပါကြောင်း လေးနက်စွာ ကျွန်တော် အဆိုပြု ပါတယ်ခင်ဗျာ။ ကျေးဇူးတင်ပါတယ်။</speech>
<speech type="speaker">ဦးတင်ထွန်းနိုင် ဆိပ်ကြီးခနောင်တိုမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="450">ဦးတင်ထွန်းနိုင်(ဆိပ်ကြီးခနောင်တိုမဲဆန္ဒနယ်၊ ရန်ကုန်တိုင်းဒေသကြီး)</mp>လေးစားရတဲ့ ပြည်ထောင်စုလွှတ်တော် နာယကကြီးနဲ့တကွ အားလုံးမင်္ဂလာပါ။ ကျွန်တော့အနေနဲ့ ပြည်သူ့လွှတ်တော်ရဲ့ အတည်ပြုချက်ဖြစ်တဲ့ ဝန်ကြီးဌာနသည် နိုင်ငံတော်နှင့်နိုင်ငံသားများအကျိုးငှာ နိုင်ငံတော်ပိုင်လုပ်ငန်းအဖြစ် လုပ်ကိုင်ရန် လိုအပ်ပါက ပြည်ထောင်စုအစိုးရအဖွဲ့၏ သဘောတူညီချက်ဖြင့် သက်ဆိုင်ရာတိုင်းဒေသကြီး သို့မဟုတ် ပြည်နယ်အစိုးရများနှင့်ပူးပေါင်း၍ နိုင်ငံတကာအဆင့် စံချိန်စံညွှန်းများနှင့်အညီ အကောင်အထည်ဖော် ဆောင်ရွက်နိုင်သည်ဆိုတဲ့ ပုဒ်မကို ပြည်သူ့လွှတ်တော် အတည်ပြုချက်အတိုင်း ဆက်လက်ထားရှိဖို့ အဆိုပြု တင်ပြသွားမှာဖြစ်ပါတယ်။ နာယကကြီးခင်ဗျား။ ဒီပုဒ်မမှာ အပိုင်း ၃ ပိုင်း ပါပါတယ်။ ပထမတစ်ပိုင်းကတော့ နိုင်ငံတော်နှင့် နိုင်ငံသားများအကျိုးငှာ နိုင်ငံတော်ပိုင်လုပ်ငန်းအဖြစ် လုပ်ကိုင်ရန်လိုအပ်ပါကလို့ ပြောပါတယ်။ လိုအပ်လာမှ လုပ်မယ့်ပုဒ်မဖြစ်ပါတယ်။ အဲဒီလို လိုအပ်လာရင်လည်း ပြည်ထောင်စုအစိုးရအဖွဲ့ရဲ့ သဘောတူညီချက်နဲ့ သက်ဆိုင်ရာတိုင်းဒေသကြီးနဲ့ သို့မဟုတ် ပြည်နယ်အစိုးများနဲ့ ပူးပေါင်း၍ နိုင်ငံတကာအဆင့် စံချိန်စံညွှန်း အ အာဆင်နယ် တကယ်လို့ တက်တက် က လုပ်မယ်ဆိုတဲ့သဘောနဲ့ ဒီပုဒ်မကိုထည့်သွင်းထားတဲ့ သဘောထားမရှိပါဘူး။ လိုအပ်လာလို့ရှိရင် ဒီပုဒ်မကို ကျွန်တော်တို့ ဒီပုဒ်မကပေးအပ်ထားတဲ့ အခွင့်အာဏာနဲ့ နိုင်ငံတော်ကနေပြီးတော့ နိုင်ငံတကာ စံချိန်စံညွှန်း တွေနဲ့အညီ ဆောင်ရွက်မယ်လို့ ပြောထားတဲ့အတွက်မို့လို့ ကိုယ်စားလှယ်တော်ကြီးများတချို့ တင်ပြသလိုမျိုး ကျွန်တော်တို့ သဘာဝပတ်ဝန်းကျင် ထိခိုက်မှာတို့ ဒါတွေကိုတော့ အထူးအထွေစိုးရိမ်စရာမလိုအပ်ဘူးလို့ ကျွန်တော့အနေနဲ့ ထင်မြင်ယူဆမိပါတယ်။ နောက်တစ်ခုကလည်း နိုင်ငံတကာမှာရှိနေတဲ့ ဒီ တချို့ State Own Enterprises တွေက လွတ်လပ်စွာ လုပ်ပိုင်ခွင့်တွေရှိနေသလို တခြားပုဂ္ဂလိကကဏ္ဍက လုပ်ငန်းတွေနဲ့လည်း ဈေးကွက်စီးပွားရေး ပြိုင်ဆိုင်ပြီး လုပ်ကိုင်နေတာလည်း နိုင်ငံတကာမှာ သာဓကများစွာရှိပါတယ်။ အဲဒီလိုလုပ်ငန်းတွေမှာ လုပ်ငန်းဦးဆောင်တဲ့ CEO သို့မဟုတ် MD ဟာတာဝန်အရှိဆုံးသူဖြစ်ပြီး လုပ်ငန်းမအောင်မြင်တာနဲ့ လဲလှယ်တာဝန်ပေးခံရပြီး မြန်မာနိုင်ငံမှာတော့ ပြည်သူ့ဝန်ထမ်းအစိုးရခန့်တွေသာ ဖြစ်နေဆဲဖြစ်ပါတယ်။ ဒါကြောင့်မို့လို့ ယခုဒီဥပဒေကြမ်းမှာ ပုဒ်မ ၁၀ သည် အလားတူ Business Model ကို စတင်အကောင်အထည်ဖော်နိုင်ရန် မျိုးစေ့ချထားခြင်း ဖြစ်တယ်လို့ ကျွန်တော့အနေနဲ့ လက်ခံယုံကြည်တဲ့အတွက်မို့လို့ ဒီပုဒ်မ ၁၀ နဲ့ပတ်သက်ပြီးတော့ ပြည်သူ့ လွှတ်တော်က အတည်ပြုထားတဲ့အတိုင်းသာ ပြည်ထောင်စုလွှတ်တော်ကြီးမှ စဉ်းစားလက်ခံပေးနိုင်ပါရန် ကျွန်တော့အနေနဲ့ အဆိုပြု တင်ပြအပ်ပါတယ်ခင်ဗျာ။ အားလုံးကို ကျေးဇူးတင်ပါတယ်။</speech>
<speech type="speaker">ဦးခင်မောင်မြင့် ကချင်ပြည်နယ် မဲဆန္ဒနယ်အမှတ်(၉) ဆွေးနွေးဖို့ဖြစ်ပါတယ်။</speech>
<speech><mp id="879">ဦးခင်မောင်မြင့်(မဲဆန္ဒနယ်အမှတ်-၉၊ ကချင်ပြည်နယ်)</mp>လေးစားအပ်ပါသော လွှတ်တော် နာယကကြီးနှင့် ဝန်ကြီးများ၊ လွှတ်တော်ကိုယ်စားလှယ်များ အားလုံးမင်္ဂလာပါ။ ကျွန်တော်ကတော့ ကချင် ပြည်နယ်၊ မဲဆန္ဒနယ်(၉)က ခင်မောင်မြင့် ဖြစ်ပါတယ်။ ပြည်သူ့လွှတ်တော်က အတည်ပြုထားတဲ့ “ဝန်ကြီးဌာန သည် နိုင်ငံတော်နှင့် နိုင်ငံသားများအကျိုးငှာ” ဆိုတဲ့အပိုဒ်ဟာ အဓိပ္ပာယ်ကတော့ အကြီးစားလုပ်ပိုင်ခွင့်နဲ့ အကြီးစားတူးဖော်ခွင့်ပင်ဖြစ်ပါတယ်။ အကြီးစားကိုပယ်ဖျက်ပြီးမှ အလတ်စားကိုသာ ခွင့်ပြုသင့်ပါတယ်။ အကြီးစားတူးဖော်ထုတ်လုပ်လျှင် သဘာဝပတ်ဝန်းကျင် များစွာပျက်စီးပြီး ဖားကန့်မှာဘယ်လောက် ပျက်စီးနေတယ်ဆိုတာလည်း အားလုံး လွှတ်တော်ကိုယ်စားလှယ်တွေ လာကြည့်ဖို့လည်းကောင်းပါတယ်။ ကျွန်တော်တို့ ဘယ်လောက် ဒေသခံတွေ ခံနေရတယ်ဆိုတာ။ အဲဒီမှာ ဒါနဲ့မပြီးသေးပါဘူး။ ရေကြီးခြင်း၊ မြေပြိုခြင်းနှင့် အခြားဘေးထွက်ဆိုးကျိုးများ ထွက်ပြီးတော့မှ ဒေသခံတွေအတွက် အသက်အန္တရာယ်များပြီး သေကြေဒဏ်ရာရပြီးမှ ဒုက္ခရောက်တာလည်း ဒုနဲ့ ဒေးပါပဲ။ ဒါလည်း လွှတ်တော်ကိုယ်စားလှယ်တိုင်း သိရှိပြီးသားဖြစ်မှာပါ။ ထို့ကြောင့်အကြီးစားတူးဖော်မှုကို အမျိုးသားလွှတ်တော်က ပယ်ဖျက်ထားခြင်း ဖြစ်ပါတယ်။ ဥပဒေကြမ်းကို ထောက်ခံဆွေးနွေးသွားမှာပါ။ ကျောက်စိမ်းကို တဖြည်းဖြည်းတူးရမှာပါ။ ဘာကြောင့်လဲ ဆိုလို့ရှိရင် အဓိကသားစဉ်မြေးဆက် လုပ်ကိုင်စားသောက်နိုင်ဖို့ဖြစ်ပါတယ်။ အဘယ့်ကြောင့်ဆိုသော် မြန်မာနိုင်ငံတစ်နိုင်ငံတည်းကသာ ကျောက်စိမ်းထွက်ရှိခြင်းကြောင့်ဖြစ်ပါတယ်။ သဘာဝပတ်ဝန်းကျင် ထိန်းသိမ်းတာကလည်း ဖြည်းဖြည်းချင်းတူးရင် သဘာဝပတ်ဝန်းကျင် ထိန်းသိမ်းခြင်းလည်း ဖြစ်သွားပါတယ်။ ဘာကြောင့်လဲဆိုတော့ ဝယ်တဲ့နိုင်ငံကလည်း တရုတ်နိုင်ငံ တစ်နိုင်ငံတည်းပဲ ရှိသေးတဲ့အတွက်၊ တရုတ် နိုင်ငံဖြစ်တဲ့အတွက် ဖြည်းဖြည်းချင်းထုတ်ယူပြီး ဈေးကောင်းရအောင် ရောင်းစားရမှာဖြစ်ပါတယ်။ များများ ထုတ်ရင် များများထွက်ပြီး ဈေးမရသည့်အပြင် ဈေးကွက်များပါ ပျက်သွားနိုင်ပါတယ်။ ဥပမာ ယူရိုသန်းဆယ်ချီ အလုံးပေါင်းများစွာထွက်လျှင် တရုတ်မှဝယ်ယူနိုင်တော့မည်မဟုတ်ဘဲ ဈေးနှိမ်ပြီး ကျောက်စိမ်းဈေးကွက်ပါ ပျက်စီးသွားနိုင်ပါတယ်။ ထို့ကြောင့်အကြီးစားထုတ်လုပ်မှုကို ကျွန်တော်တို့ ပယ်ဖျက်ရမှာပါ။ နိုင်ငံတော် မှလည်း ငြိမ်းချမ်းရေးဟာ ရောင်နီသမ်းလာပြီဖြစ်တဲ့အတွက် ဒီမိုကရေစီနဲ့ဖက်ဒရယ် လမ်းကြောင်းကို ဖော်ဆောင်နေပြီဖြစ်တဲ့အတွက် ဒေသခံနဲ့တိုင်းရင်းသားတွေဟာလည်း ရေရှည်အကျိုးငှာ လုပ်ကိုင်စားသောက်ဖို့ အတွက် အလတ်စားဖြစ်တဲ့ တူးဖော်ခြင်းကိုသာ ကျွန်တော်တို့ တူးဖော်ရမှာပါ။ အကြီးစားတူးဖော်မှုကို ခွင့်ပြုလိုက်လျှင် တရားဥပဒေစိုးမိုးမှုမရှိဘဲ အဖိုးတန် ကျောက်မျက်ရတနာများ လုံခြုံရေးအခြေအနေမကောင်းလျှင် တစ်ဖက်နိုင်ငံသို့ရောက်ရှိသွားနိုင်ပါတယ်။ ဒေသခံအတွင်းမှာလည်း တည်ငြိမ် ငြိမ်းချမ်းမှုမရှိဘဲ မတည်ငြိမ်သောပုံရိပ်များ များစွာထွက်ပေါ်လာနိုင်ပါတယ်။ ထို့ကြောင့် ဥပဒေကြမ်းအတိုင်း ထောက်ခံဆွေးနွေးအပ်ပါတယ်။</speech>
<speech type="speaker">သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာန သဘောထား ပြောပါ။</speech>
<speech><agency id="26">ဒေါက်တာရဲမြင့်ဆွေ(ဒုတိယဝန်ကြီး၊ သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီး ဌာန)</agency>လေးစားရပါသော ပြည်ထောင်စုလွှတ်တော် နာယကကြီးနှင့်တကွ လွှတ်တော် ကိုယ်စားလှယ်တော်ကြီးများ၊ ပြည်ထောင်စုဝန်ကြီးများ၊ ဒုတိယဝန်ကြီးများ အားလုံးမင်္ဂလာပါလို့ နှုတ်ခွန်း ဆက်သပါတယ်။ ကျွန်တော်ကတော့ သယံဇာတနှင့် သဘာဝပတ်ဝန်းကျင် ထိန်းသိမ်းရေးဝန်ကြီးဌာနက ဒုတိယဝန်ကြီး ရဲမြင့်ဆွေဖြစ်ပါတယ်ခင်ဗျာ။ ကျွန်တော်တို့က ဥပဒေတစ်ခုပြုရာမှာ ရှုထောင့်ပေါင်းစုံ ကနေပြီးတော့မှ ကျွန်တော်တို့ အခြေပြု စဉ်းစားရမှာဖြစ်ပါတယ်။ အဓိကအားဖြင့် နိုင်ငံရေး၊ လုံခြုံရေး၊ Security Point of View တွေ၊ နောက် ကျွန်တော်တို့ အလုပ်အကိုင်အခွင့်အလမ်း ဒေသခံများ ရရှိရေးတွေ၊ နောက်ပြီးတော့မှ ကျွန်တော်တို့ Social Conflict တွေကို အခြေခံပြီးစဉ်းစားရတာ ဖြစ်ပါတယ်။ တစ်နည်းအားဖြင့်လည်း ကျွန်တော်တို့ ဒီ နည်းပညာရှုထောင့်(Technical Point of view) ကနေလည်း စဉ်းစားရတဲ့အခြေအနေရှိပါတယ်။ ဥပမာအားဖြင့် ကျွန်တော်တို့က စနစ်တကျ ဒီ International Practising စံချိန်စံညွှန်းတွေအနေနဲ့အညီ ဆောင်ရွက်ချင်တယ် ဆိုလို့ရှိရင်တော့ ကျွန်တော်တို့ စပြီးတော့ မှ မတူးဖော်ခင်ကတည်းက သတ္တုဖြစ်ထွန်းမှု၊ ကျောက်မျက်ရတနာဖြစ်ထွန်းမှု အခြေအနေ၊ သူ့ရဲ့ Three Dimension Solid Geometry cozi Mine Design Gozi : Waste cozma swoudoufi Environmental Management Plan တွေကို ဘယ်လိုလုပ်မယ်၊ Mine Light ကို ဘယ်လိုထားမယ် ဆိုတာ အဲဒါတွေကလည်း ပေါင်းစပ်ပြီးစဉ်းစားရတာ ဖြစ်ပါတယ်။ ဆိုတော့ ကျွန်တော်တို့က ဒီကျောက်စိမ်း သယံဇာတနဲ့ပတ်သက်လို့ကတော့ ကျွန်တော်တို့ စဉ်းစားရတာ တော်တော်နက်နက်နဲနဲ စဉ်းစားရတာ ဖြစ်ပါတယ်။ ယခုကျွန်တော်တို့ လွှတ်တော်နှစ်ရပ် သဘောထားကွဲလွဲနေတဲ့ ဒီပုဒ်မ အပိုဒ် ၁၀ နဲ့ ပတ်သက် လို့ကတော့ ကျွန်တော်တို့ ဝန်ကြီးဌာနအနေနဲ့ ဒီ ပြည်ထောင်စုလွှတ်တော်၏ အဆုံးအဖြတ်ကိုပဲ နာခံ ပါ့မည်ဖြစ်ပါကြောင်း တင်ပြအပ်ပါတယ်ခင်ဗျာ။ အားလုံးကိုလေးစားပါတယ်။</speech>
<speech type="speaker">ဥပဒေကြမ်းပူးပေါင်းကော်မတီ သဘောထားပြောပါ။</speech>
<speech><mp id="992">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>လေးစားအပ်ပါသော နာယကကြီးခင်ဗျာ။ ကိုယ်စားလှယ်တော်ကြီးများ ဆွေးနွေးသွားတဲ့အထဲမှာ ဥပဒေကြမ်း ပူးပေါင်းကော်မတီကို ထောက်ခံဆွေးနွေးသွားတဲ့ ကိုယ်စားလှယ်တော်ကြီးများလည်း ရှိပါတယ်။ ကန့်ကွက် ဆွေးနွေးသွားတဲ့ ကိုယ်စားလှယ်တော်ကြီးများလည်း ရှိပါတယ်။ ပြည်ထောင်စု ဒုတိယဝန်ကြီးကလည်း လွှတ်တော်ရဲ့ အဆုံးအဖြတ်ကိုပဲခံယူမယ်ဆိုတဲ့အခါမှာ ကျွန်တော်တို့ ဥပဒေကြမ်းပူးပေါင်းကော်မတီအနေနဲ့ အနည်းငယ်ရှင်းလင်း တင်ပြခွင့်ပြုပါခင်ဗျာ။ အပိုင်း ၃ ပိုင်း တင်ပြချင်ပါတယ်။ နံပါတ်တစ်ကတော့ ဥပဒေရဲ့ ရည်ရွယ်ချက်ပါ၊ ဥပဒေရဲ့ လားရာပါ။ Sustainable Development ဖြစ်အောင်လို့ ဒီဥပဒေကို ကျွန်တော်တို့ အသစ်ပြန်ရေးတယ်ဆိုကတည်းက Preserve လုပ်ဖို့ပါ။ ထိန်းသိမ်းဖို့ဖြစ်ပါတယ်။ ထိန်းသိမ်းဖို့အတွက် အကြီးစားလုပ်ငန်းရပ်တွေကိုတော့ ခွင့်မပြုတော့ဘူး။ ခွင့်မပြုတော့ဘူးဆိုတာ တစ်သက်လုံးခွင့်မပြုမှာ မဟုတ်ပါဘူး။ သဘာဝပတ်ဝန်းကျင်တွေကို ပြန်ပြီးတော့ ထိန်းသိမ်းနိုင်တဲ့ တစ်ချိန်ကျရင် ကျွန်တော်တို့ စနစ်တကျ နိုင်ငံကလည်းကြီးပွားတိုးတက်လာပြီဆိုရင် ပြန်ပြီးတော့ သယံဇာတကျိန်စာမမိတော့တဲ့ ်တော့ ကျွန်တော်တို့ ပြန်လုပ်ရမှာ ဖြစ်ပါတယ်။ ဒီအတွက်ကြောင့်မို့လို့ ဒီဥပဒေမှာ အကြီးစားဆိုတာကို ထည့်သွင်းဖော်ပြထားခြင်းမရှိဘဲနဲ့ အလတ်စား၊ အသေးစားနှင့် တစ်ပိုင်တစ်နိုင် လက်လုပ်လက်စားဆိုပြီးတော့ပဲ ဖော်ပြထားတာဖြစ်ပါတယ်။ အဲဒီတော့ ဒုတိယပိုင်း တင်ပြချင်တာကတော့ နိုင်ငံပိုင်လုပ်ငန်းဆောင်ရွက်မယ်ဆိုရင်တော့ နိုင်ငံပိုင် အလတ်စားလုပ်ငန်းဆိုတာလည်းမရှိပါဘူး။ နိုင်ငံပိုင်အသေးစားလုပ်ငန်းဆိုတာလည်း မရှိပါဘူး။ အကြီးစား လုပ်ငန်းဟာ ဒီဥပဒေထဲမှာ ပါကိုမပါရှိတဲ့အတွက်ကြောင့်မို့လို့ ဒီအပိုဒ်ကိုထည့်ခြင်းအားဖြင့်လည်း ဥပဒေကြောင်း အရ၊ ဥပဒေသဘောတရားအရ အဟောသိကံပဲ ဖြစ်မှာဖြစ်ပါတယ်။ နောက်ဆုံးတင်ပြလိုတာကတော့ နိုင်ငံတော်ပိုင်လုပ်ငန်း ဆောင်ရွက်ချင်တယ်ဆိုရင် အခု ကျွန်တော်တို့ လွှတ်တော်များမှာ ဆွေးနွေးနေတဲ့ မြန်မာ့ဆက်သွယ်ရေးကော်ပိုရေးရှင်းလိုမျိုး Corporation လုပ်ရပါမယ်။ ဥပဒေတစ်ရပ်သီးခြား ပြဋ္ဌာန်းပြီးတော့ကို State Own Corporation တစ်ခုအနေနဲ့ ကျကျနနသတ်မှတ် ပြီးတော့မှ ဘောင်ခတ်ပြီးတော့မှ ဆောင်ရွက်လို့ရပါမယ်။ ဒီလိုမျိုး ကျွန်တော်တို့ လွယ်လင့်တကူပေါ့နော် ဥပဒေပုဒ်မလေးတစ်ခု၊ အပိုဒ်လေးတစ်ခုလောက်နဲ့ပဲ လုပ်နိုင်တယ်ဆိုပြီးတော့ လမ်းဖွင့်ပေးလိုက်ရင်တော့ နိုင်ငံတော်ရဲ့ သားစဉ်မြေးဆက်အတွက်၊ သယံဇာတများအတွက် အင်မတန်မှ ရင်လေးဖွယ်ရာဖြစ်ပါတယ်။ ဒီအချက်ကို ပြည်ထောင်စုလွှတ်တော် ကိုယ်စားလှယ်များအနေနဲ့ လေးလေးနက်နက် စဉ်းစားပြီးတော့ ဒီအပိုဒ် ၁၀ ကို ထည့်သွင်းခြင်းအားဖြင့်လည်း ဥပဒေကြီးတစ်ရပ်လုံးနဲ့လည်း မချိတ်ဆက်ပါဘူး။ ကျိုးကြောင်း ဆီလျော်မှုလည်း မရှိပါဘူး။ ထည့်သွင်းရင်လည်း အဟောသိကံပဲ ဖြစ်မှာ ဖြစ်ပါတယ်။ သယံဇာတများကို ထိန်းသိမ်းနိုင်ဖို့အတွက် ဒီအပိုဒ်ကို ပယ်ဖျက်အတည်ပြုပေးနိုင်ပါရန် လေးစားစွာ တင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ပြည်သူ့လွှတ်တော်က အတည်ပြုထားသည့် ဥပဒေကြမ်း၏ အပိုဒ် ၁၀ ကို အမျိုးသားလွှတ်တော်၏ အတည်ပြုချက်အတိုင်း ပယ်ဖျက်ရန်ဖြစ်သည်။ ဒီအဆိုကို သဘောတူမတူ လွှတ်တော်ရဲ့ ဆန္ဒရယူပါ့မယ်။ ဆန္ဒမဲပေးကြဖို့အသင့် ရှိစေလိုပါတယ်။ ဆန္ဒမဲပေးနိုင်ကြပါပြီ။ လွှတ်တော်ကိုယ်စားလှယ်များ စက်ခလုတ်အသုံးပြု၍ ဆန္ဒမဲပေးကြပါသည်။</speech>
<speech type="speaker">အဆိုကိုထောက်ခံမဲ(၄၉၁)မဲ၊ ကန့်ကွက်မဲ(၅၉)မဲ၊ ကြားနေမဲ (၄)မဲ ဖြစ်ပါတယ်။</speech>
<speech type="speaker">ထောက်ခံဆန္ဒမဲများတဲ့အတွက် အမျိုးသားလွှတ်တော်၏ အတည်ပြုချက် အတိုင်း အတည်ဖြစ်ကြောင်း ကြေညာပါတယ်။</speech>
<speech><mp id="992">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီးခင်ဗျာ။ ဆက်လက်ပြီးတော့ ဥပဒေကြမ်းရဲ့ အပိုဒ် ၁၁ ကိုတော့ အမျိုးသားလွှတ်တော်ရဲ့ အတည်ပြုချက်အတိုင်း လွှတ်တော်က အတည်ပြုပေးနိုင်ပါရန် အဆိုပြု တင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၁၁ သည် အမျိုးသားလွှတ်တော်၏ အတည်ပြုချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလား ခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="992">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီးခင်ဗျာ။ ဥပဒေကြမ်းရဲ့ အပိုဒ် ၁၅ အပိုဒ်ခွဲ(ခ) ကိုတော့ ဥပဒေကြမ်းပူးပေါင်းကော်မတီရဲ့ ပြင်ဆင်ချက်အတိုင်း အတည်ပြုပေးနိုင်ပါရန် အဆိုပြု တင်ပြအပ်ပါတယ်ခင်ဗျာ။</speech>
<speech type="speaker">ဦးဝင်းနိုင် မိုးကောင်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="237">ဦးဝင်းနိုင်( မိုးကောင်းမဲဆန္ဒနယ်၊ ကချင်ပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့် ပြည်ထောင်စုအဆင့်အဖွဲ့အစည်းဝင်များ၊ လွှတ်တော်ကိုယ်စားလှယ်တော်များ အားလုံး မင်္ဂလာပါခင်ဗျာ။ အခုသဘောကွဲလွဲတဲ့ အပိုဒ်ကတော့ အလတ်စားလုပ်ကွက် သက်တမ်းတိုးတဲ့ ကိစ္စဖြစ်ပါတယ်။ အလတ်စားတူးဖော်ခြင်းနဲ့ပတ်သက်လို့ ကျွန်တော်တို့ အဓိပ္ပာယ်ဖွင့်ဆိုချက်မှာ ၅ ဧက ထက်မပိုဘဲ သုံးနှစ်လုပ်ကိုင်ခွင့်ပြုခဲ့ပြီးဖြစ်ပါတယ်။ ဥပဒေကြမ်းပူးပေါင်းက အမျိုးသားလွှတ်တော်ရဲ့ အတည်ပြုချက်ကို အနည်းငယ်ပြင်ဆင်ထားတာကတော့ တစ်ကြိမ်သက်တမ်းတိုးမယ် တိုးရင် ၃ နှစ်ပေါ့။ ၉ နှစ်ထိတိုးနိုင်တယ်ဆိုပြီးတော့မှ ဒါ ၉ နှစ်အထိ သက်တမ်းတိုးခွင့်ပြုပါတယ်။ ဒီတော့ မူလခွင့်ပြုတာက ၃ နှစ်နဲ့ သက်တမ်းတိုးခွင့်ပြုတာက ၉ နှစ် ဆိုတော့ ၁၂ နှစ်ဖြစ်ပါတယ်။ ပြည်သူ့လွှတ်တော်ရဲ့ အတည်ပြု ချက်ကတော့ မူလခွင့်ပြုတာ ၃ နှစ်၊ သက်တမ်းတိုးနိုင်တာ ၃ နှစ်ဆိုတဲ့အတွက် ၆ နှစ်ဖြစ်ပါတယ်။ ဒီတော့ ကွဲလွဲချက်က ၁၂ နှစ်နဲ့ ၆ နှစ် ဖြစ်ပါတယ်။ ကျွန်တော်တို့အနေနဲ့ကတော့ နှစ်အကြာကြီးခွင့်ပြုတယ်ဆိုတာ အကြီးစားကို ပယ်ဖျက်ပေမယ့်လည်း နှစ်အကြာကြီး ခွင့်ပြုခြင်းအားဖြင့် ဒီလုပ်ပိုင်ခွင့်ရှိတဲ့သူတွေကို ကြီး လုပ်စားခွင့်ပြုတာနဲ့ အတူတူပါပဲ။ ဒီနေရာမှာ လုပ်ကွက်မကုန်တာကိုလည်း အကြောင်း ပြနိုင်ပါတယ်။ ရှေးအစဉ်ကတည်းက ကျွန်တော်တို့ဟာ ဒီကျောက်မျက်ရတနာဒေသမှာ လူလုပ်အားနဲ့ပဲ လူတွေထောင်ချီပြီးမှ ခေါက်စားထမ်း ကြတယ်။ လူလုပ်အားနဲ့ပဲ တူးကြသယ်ကြ တူးတာတောင်မှ နှစ်အနည်းငယ်အတွင်းမှာ အဝီစိလောက် ရောက်အောင်ကို တူးနိုင်တဲ့အခြေအနေဖြစ်ပါတယ်။ အခုက ဒီအလတ်စားတူးဖော်ခွင့်မှာ ယန္တရားတွေကိုလည်း ခွင့်ပြုမှာဖြစ်တဲ့အတွက် လုပ်ကွက်သက်တမ်းကာလအတွင်းမှာ မကုန်စရာလည်း အကြောင်းမရှိဘူးလို့ ယူဆပါတယ်။ နောက်တစ်ခုက ဥပဒေရဲ့ ရည်ရွယ်ချက်မှာကိုမှ ဒါခုနက ဥပဒေကြမ်းပူးပေါင်းကော်မတီ ကလည်း ရှင်းလင်းတင်ပြသွားပြီး ဖြစ်ပါတယ်။ ကျောက်မျက်ရတနာတွေကို ထိန်းထိန်းသိမ်းသိမ်းထုတ်လုပ်ဖို့ အပိုဒ်ခွဲ(စ)မှာဆိုရင် ပတ်ဝန်းကျင် ထိခိုက်မှုနည်းအောင်လုပ်မယ်။ ပြီးရင် လုပ်ကွက်ပိတ်သိမ်းတဲ့အခါ မြေယာပြုပြင်တဲ့အထိ ဆောင်ရွက်ဖို့ ဆိုပြီးတော့မှ ရည်ရွယ်ချက်ရှိပါတယ်။ ဒီတော့ ကျောက်မျက်ရတနာတွေကို ထိန်းထိန်းသိမ်းသိမ်း ထုတ်မယ် မြေယာတွေကိုလည်း ပြန်လည်ပြုပြင်ပြီးမှ လုပ်ကွက်ပိတ်သိမ်းတဲ့အခါမှာ ပြုပြင်မယ် ပြောတယ်။ ပြီးတော့ ဒီလောက်အကြာကြီး ကုမ္ပဏီတွေကို ၁၂ နှစ်အထိလောက်ကြီး လုပ်ခွင့်ပေးမယ်ဆိုတာ ကျွန်တော်တို့ ရှေ့နောက် စဉ်းစားချက်တွေ Contra ဖြစ်မှာစိုးတဲ့အတွက်လည်း ဒီနေရာကို ကျွန်တော်တို့က ပြည်သူ့ လွှတ်တော်အတိုင်း အတည်ပြု စေချင်တာဖြစ်ပါတယ်။ ဒီအတွက်ကြောင့်မို့လည်း ကျွန်တော်တို့က ဥပဒေရဲ့ ရည်ရွယ်ချက်တွေ အထမြောက်ဖို့၊ခုနကပြောသလိုပဲ သားစဉ်မြေးဆက်အတွက် သယံဇာတအမွေ ထားရစ် ခဲ့နိုင်ဖို့ဆိုရင် နှစ်ရှည်လက်ဝါးကြီးအုပ် လုပ်ပိုင်ခွင့်ရရှိသွားစေမှာ ဖြစ်တဲ့အတွက် ပြည်သူ့လွှတ်တော်ကြီးရဲ့ အတည်ပြုချက်အတိုင်း လွှတ်တော်ကြီးမှ ဆက်လက် အတည်ပြုပေးနိုင်ပါရန် လေးစားစွာ တင်ပြအပ် ပါတယ်ခင်ဗျာ။</speech>
<speech type="speaker">သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာန သဘောထား ပြောပါ။</speech>
<speech><agency id="26">ဒေါက်တာရဲမြင့်ဆွေ(ဒုတိယဝန်ကြီး၊ သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီး ဌာန)</agency>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အမျိုးသားလွှတ်တော် ဥက္ကဋ္ဌကြီး၊ ပြည်ထောင်စုလွှတ်တော် ကိုယ်စားလှယ်တော်များ၊ ပြည်ထောင်စုဝန်ကြီး၊ ဒု-ဝန်ကြီးများ မင်္ဂလာပါလို့ နှုတ်ခွန်းဆက်သပါတယ်။ ကျွန်တော်တို့ ဒီ ဥပဒေကြမ်းပူးပေါင်းကော်မတီမှ ပြင်ဆင်တင်ပြ ထားတဲ့ အပိုဒ် ၁၅ ပုဒ်မခွဲ(က) (ခ) ကို ဥပဒေကြမ်းပူးပေါင်းကော်မတီရဲ့ ပြင်ဆင်တင်ပြချက်ကို သဘောတူ ထောက်ခံပါတယ်။</speech>
<speech type="speaker">ဥပဒေကြမ်းပူးပေါင်းကော်မတီ သဘောထားပြောပါ။</speech>
<speech><mp id="992">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ကျွန်တော်တို့က လုပ်ကွက်ကို ချဲ့ပေးတာမဟုတ်ပါဘူး။ လုပ်ကွက်သတ်မှတ်ချက် က ၅ ဧကထက် ပိုပြီးတော့ ရမှာမဟုတ်ပါဘူး။ နောက်တစ်ခုကကျတော့ ကျွန်တော်တို့က ဈေးနှုန်းကို ပြန်လည်သတ်မှတ်ပြီး သက်တမ်းတစ်ကြိမ် တိုးပေးလိုက်တိုင်း ဈေးနှုန်းကလည်း ပြန်လည်သတ်မှတ်မှာပါ။ အဲဒီတော့ လုပ်ကွက် ဧရိယာတစ်ခုတည်းမှာ နှစ်နည်းနည်းနဲ့များများ ပြီးစလွယ်ထုတ်မယ့်အစား ီးတော့ စနစ်တကျ ဆောင်ရွက်စေလိုတဲ့အတွက်ကြောင့်မို့လို့ ပြည်ထောင်စုဝန်ကြီးဌာနကလည်း ဒီဟာကို အကျေအလည် ညှိနှိုင်းဆွေးနွေးပြီး ဖြစ်ပါတယ်။ ာင်ရွက်နိုင်ဖို့ စနစ်တကျနဲ့ ပတ်ဝန်းကျင်ထိန်းသိမ်းထိခိုက်မှု အနည်းဆုံးဖြစ်အောင် ဆောင်ရွက်နိုင်ဖို့ ရည်ရွယ်ရင်းဖြစ်တဲ့အတွက်ကြောင့်မို့လို့ ဥပဒေကြမ်းပူးပေါင်း ကော်မတီက ပြင်ဆင်ခဲ့ခြင်းဖြစ်ပါတယ်။ ဥပဒေကြမ်းပူးပေါင်းကော်မတီရဲ့ ပြင်ဆင်ချက်ကို လွှတ်တော်က အတည်ပြုပေးနိုင်ပါရန် ထပ်မံတင်ပြအပ်ပါတယ်ခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၁၅ အပိုဒ်ခွဲ(ခ)သည် ဥပဒေကြမ်းပူးပေါင်းကော်မတီ၏ ပြင်ဆင်ချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို သဘောတူ မတူ လွှတ်တော်ရဲ့ ဆန္ဒရယူပါ့မယ်။ ဆန္ဒမဲပေးကြဖို့ အသင့်ရှိစေလို ပါတယ်။ ဆန္ဒမဲပေးနိုင်ကြပါပြီ။ လွှတ်တော်ကိုယ်စားလှယ်များ စက်ခလုတ်အသုံးပြု၍ ဆန္ဒမဲပေးကြပါသည်။</speech>
<speech type="speaker">အဆိုကိုထောက်ခံမဲ(၂၄၇)မဲ၊ ကန့်ကွက်မဲ(၂၉၄)မဲ၊ ကြားနေမဲ (၂)မဲ ဖြစ်ပါတယ်။</speech>
<speech type="speaker">ကန့်ကွက်ဆန္ဒမဲများတဲ့အတွက် ပြည်သူ့လွှတ်တော်၏ အတည်ပြုချက်အတိုင်း အတည်ဖြစ်ကြောင်း ကြေညာပါတယ်။</speech>
<speech><mp id="992">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျား။ ဆက်လက်ပြီးတော့ ဥပဒေကြမ်းရဲ့ အပိုဒ် ၁၆ ကိုတော့ အမျိုးသားလွှတ်တော်ရဲ့ အတည်ပြုချက် အတိုင်း အတည်ပြုပေးနိုင်ပါရန် တင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၁၆ သည် အမျိုးသားလွှတ်တော်၏ အတည်ပြုချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="992">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဆက်လက်ပြီးတော့ ဥပဒေကြမ်းရဲ့ အပိုဒ် ၁၈ အပိုဒ်ခွဲ(ဂ)နဲ့ စပ်လျဉ်းပြီးတော့ အဆိုပြု တင်ပြဖို့ ဖြစ်ပါတယ်။ ဒီအပိုဒ်ကတော့ ခုနက အပိုဒ် ၁၅ အပိုဒ်ခွဲ(ခ)နဲ့ ဆက်စပ်နေတာ ဖြစ်ပါတယ်။ ဥပဒေတစ်ရပ် ဆိုတာက Consistant ဖြစ်ဖို့လိုပါတယ်။ ခုနတုန်းက လွှတ်တော်ရဲ့ မဲခွဲဆုံးဖြတ်ချက်အရ ပြည်သူ့ လွှတ်တော်ရဲ့ အတည်ပြုချက်အတိုင်း လွှတ်တော်ကြီးက ဆုံးဖြတ်ခဲ့တဲ့အတွက် ဒီအချက်ကိုလည်း ကျွန်တော်တို့ ဥပဒေကြမ်းပူးပေါင်းကော်မတီရဲ့ ပြင်ဆင်ချက်အစား ပြည်သူ့လွှတ်တော်ရဲ့ အတည်ပြုချက်အတိုင်းပဲ Consistant ဖြစ်ဖို့ ပြည်ထောင်စုလွှတ်တော်ကြီးက အတည်ပြုပေးနိုင်ပါရန် အဆိုပြု တင်ပြအပ်ပါတယ် ခင်ဗျာ။</speech>
<speech type="speaker">ဦးဝင်းနိုင် မိုးကောင်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="237">ဦးဝင်းနိုင်( မိုးကောင်းမဲဆန္ဒနယ်၊ ကချင်ပြည်နယ်)</mp>အခုသဘောကွဲလွဲတဲ့ အပိုဒ်ကတော့ အလတ်စားလုပ်ကွက် သက်တမ်းတိုးတဲ့ ကိစ္စဖြစ်ပါတယ်။ ကျွန်တော်တို့ ဒီဟာလည်း အသေးစားလုပ်ကွက် သက်တမ်းတိုးတဲ့ကိစ္စ ဖြစ်ပါတယ်။ ဒါဟာ ကျွန်တော်တို့ လုပ်ကွက်တွေ လျှောက်ထား ရယူတဲ့အခါမှာ မူလက လုပ်ကွက်တန်ဖိုးတွေက ဒီကျောက်စိမ်းလုပ်ကွက်ရဲ့ အခြေအနေပေါ် မူတည်ပြီးမှ တန်ဖိုးများမယ်။ ပြီးရင် လုပ်လက်စတန်းလန်းကနေမှ သက်တမ်းတိုးတဲ့အခါမှာစိစစ်ပြီး ပြန်ပြီးမှ အခွန် တိုးဆောင်ရတာ ရှိပေမယ့်လို့ မူလလျှောက်တဲ့ နှုန်းထားထက်တော့ လျော့ပြီးမှပဲ ပေးသွင်းရမှာ ဖြစ်ပါတယ်။ ဒီအခါမှာ သက်တမ်းကို ဒီလိုအကြိမ်ကြိမ် တိုးတဲ့အခါမှာ သက်တမ်းဆွဲဆန့်ဖို့ အခြေအနေရနိုင်ဖို့အတွက်ကို ညှိတာတွေ၊ နှိုင်းတာတွေ ဖြစ်လာမှာဆိုးတဲ့အတွက်ကြောင့် ကျွန်တော်တို့ကတော့ သတ်မှတ်ထားတဲ့၊ ခွင့်ပြု ထားတဲ့ သက်တမ်းကာလအတွင်းပဲ ပြီးစီးအောင်ဆောင်ရွက်ဖို့အတွက်၊ ဆန္ဒရှိတဲ့အတွက် ပြည်သူ့ လွှတ်တော်ရဲ့ အတည်ပြုချက်အတိုင်းကို အတည်ပြုပေးနိုင်ဖို့ ကျွန်တော်တို့ ဆွေးနွေးရခြင်းဖြစ်ပါတယ် ခင်ဗျာ။ အားလုံးကို ကျေးဇူးတင်ပါတယ်ခင်ဗျ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၁၈ အပိုဒ်ခွဲ(ဂ)သည် ပြည်သူ့လွှတ်တော်၏ အတည်ပြုချက်အတိုင်း ဤဥပဒေ၏ အစိတ်အပိုင်း ဖြစ်သင့်သည်။ ဒီအဆိုပြုချက်ကို လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူတဲ့သူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် ပြည်သူ့လွှတ်တော်၏ အတည်ပြုချက်အတိုင်း အတည်ဖြစ်ကြောင်း ကြေညာပါတယ်။</speech>
<speech><mp id="992">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျား။ ဥပဒေကြမ်းရဲ့ အပိုဒ် ၁၈ အပိုဒ်ခွဲ(ဃ)ကိုတော့ အမျိုးသားလွှတ်တော်ရဲ့ အတည်ပြုချက်အတိုင်း ပယ်ဖျက်ပေးနိုင်ပါရန် အဆိုပြု တင်ပြအပ်ပါတယ်ခင်ဗျား။</speech>
<speech type="speaker">ဦးဝင်းနိုင် မိုးကောင်းမဲဆန္ဒနယ် စတင်ဆွေးနွေးဖို့ဖြစ်ပါတယ်။</speech>
<speech><mp id="237">ဦးဝင်းနိုင်( မိုးကောင်းမဲဆန္ဒနယ်၊ ကချင်ပြည်နယ်)</mp>အလတ်စားတူးဖော်ခြင်းနဲ့ပတ်သက်လို့ ကျွန်တော်တို့ အဓိပ္ပာယ်ဖွင့်ဆိုချက်မှာ ၅ ဧက ထက်မပိုဘဲ သုံးနှစ်လုပ်ကိုင်ခွင့်ပြုခဲ့ပြီးဖြစ်ပါတယ်။ ဒီဥပဒေကတော့ လက်လုပ်လက်စားဆိုတာကို ပယ်ဖျက်ထားတာ ဖြစ်ပါတယ်။ လက်လုပ်လက်စားဆိုတာ ကျွန်တော်တို့ ဖားကန့်ဒေသ၊ ခန္တီးဒေသတွေမှာကတော့ ရေမဆေးကို ခေါ်တာဖြစ်ပါတယ်။ ဒီရေမဆေးတွေ သိန်းနဲ့ချီရှိတဲ့ ရေမဆေးတွေရဲ့ အခက်အခဲတွေ၊ ပြဿနာတွေကြောင့်မို့လို့ ကျွန်တော်တို့ ဒီပြဿနာကို ဘယ်လိုဖြေရှင်း ကြမလဲဆိုပြီးတော့မှ ဥပဒေကြမ်းကော်မတီမှာရော၊ ကျွန်တော်တို့ ဖားကန့်ဒေသထိ ကွင်းဆင်းပြီးမှရော အကြိမ်ကြိမ် ညှိနှိုင်းဆွေးနွေးခဲ့ပြီး ဖြစ်ပါတယ်။ ရေမဆေးဟာ ဘာကြောင့်ပေါ်လာရသလဲဆိုရင် ယန္တရားကြီးတွေနဲ့ အလွန်အကျွံတူးကြရလို့ အတွင်း မြန်မြန်ပြီးချင်တဲ့အခါ ယန္တရားအင်အားသုံးပြီး ကျောက်တွေစွန့်ပစ်တယ်။ အဲဒီမှာ တန်ဖိုး ရှိတဲ့ကျောက်တွေ ပါသွားတဲ့နေရာမှာ စွန့်ပစ်တဲ့မြေစာပုံမှာရှာတဲ့ လူတန်းစားတွေကနေတစ်ဆင့် ရေမဆေး ဆိုတာ ပေါ်လာတာဖြစ်ပါတယ်။ ကျွန်တော်တင်ပြခဲ့သလိုပဲ ဖားကန့်ဒေသမှာဆိုရင် ၃ သိန်း ဝန်းကျင် လောက်ရှိမယ်လို့ကို ခန့်မှန်းပါတယ်။ ဒီရေမဆေးတွေဟာ တကယ့်လူငယ် လူလတ်အရွယ်ကောင်းတွေ ဖြစ်ပါတယ်။ ယနေ့ှာ အလုပ်အကိုင် အခွင့်အလမ်း နည်းပါးတဲ့အတွက် ကြီးပွားတိုးတက်ဖို့ အိပ်မက်နဲ့ ဖားကန့်ဒေသဘက်ကို ရောက်ရှိလာကြတာ ဖြစ်ပါတယ်။ ဒီထုထည်ကြီးမားလှတဲ့ အင်အားစု အတွက်ကို ကျွန်တော်တို့က ဒီအပိုဒ်လေးကို ထည့်သွင်းစေချင်တာ ဖြစ်ပါတယ်။ အလတ်စားအတွက်၊ အသေးစားအတွက် တိတိကျကျ ပြဋ္ဌာန်းထားတာ ရှိပါတယ်။ လက်လုပ်လက်စားအတွက်ကတော့ ပုဒ်မ ၁၉(င)မှာ တစ်နှစ်သက်တမ်းနဲ့ မှတ်ပုံတင်ပေးနိုင်တယ်လို့ ဒါဒီလိုလေးပဲရေးထားပါတယ်။ နောက်ပြီးတော့ ဖွဲ့စည်းအုပ်ချုပ်ပုံအခြေခံဥပဒေဇယား ၂ မှာ အသေးစားလက်လုပ်လက်စားကို တိုင်းဒေသကြီး/ ပြည်နယ် စီမံခန့်ခွဲမှုရှိကြောင်း ပြဋ္ဌာန်းထားတာမှန်ပါတယ်။ ဒါပေမယ့်လည်း လက်တွေ့ မြေပြင်မှာ ဒီလိုတွေချထားပေးနိုင်ဖို့အတွက်ကို အကန့်အသတ်ရှိနေတာ ကျွန်တော်တို့ လက်တွေ့အခြေအနေပဲ ဖြစ်ပါတယ်။ ဒီအတွက်ကြောင့်မို့လို့လည်း အင်အားများပြားလှတဲ့ ဒေသအခေါ် ရေမဆေးလို့ခေါ်တဲ့ လက်လုပ် လက်စားတွေအတွက် ဥပဒေမှာ တိတိကျကျလေး ပြဋ္ဌာန်းပေးစေလိုတဲ့အတွက် ပြည်သူ့လွှတ်တော်မှ ဆွေးနွေး အတည်ပြုချက်ဖြစ်တဲ့ ပုဒ်မ ၁၈(ဃ)ကို ထည့်သွင်းပေးပါရန်၊ အတည်ပြု ပေးပါရန် လေးစားစွာ တင်ပြ အပ်ပါတယ်ခင်ဗျာ။</speech>
<speech type="speaker">ဆက်လက်ပြီး ဦးဟန်ဝင်းသိန်း တနင်္သာရီတိုင်းဒေသကြီး မဲဆန္ဒနယ်အမှတ်(၄) ဆွေးနွေးဖို့ဖြစ်ပါတယ်။</speech>
<speech><mp id="981">ဦးဟန်ဝင်းသိန်း(မဲဆန္ဒနယ်အမှတ်-၄၊ တနင်္သာရီတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော်နာယကကြီးခင်ဗျာ။ ဒီပုဒ်မ ၁၈(ဃ) ကကျတော့ အမှန်တကယ်ကရှာဖွေ တူးဖော်ခြင်းဆိုတဲ့ စကားလုံးရဲ့ အဓိပ္ပာယ်ပါ။ အမှန်တကယ်က ဒီမှာထည့်ချင်တယ်ဆိုရင် အဓိပ္ပာယ် ဖော်ပြချက် အခန်းမှာတည်းက ရှာဖွေတူးဖော်ခြင်းဆိုတဲ့အပိုဒ်ကို ထည့်လိုက်ရမှာဖြစ်ပါတယ်။ ဒါမှသာလျှင် ဥပဒေရဲ့ ရှေ့နောက်ညီညွတ်မှုအရ ဥပဒေတစ်ခုရဲ့ အင်္ဂါရပ်နဲ့ ညီညွတ်မှာဖြစ်ပါတယ်။ ပြီးတော့ ရှာဖွေတူးဖော် တယ်ဆိုတာ ကျောက်မျက်နဲ့ တခြားသယံဇာတ၊ သတ္တုတို့နဲ့မတူပါဘူး။ ကျောက်ဆိုတာ ကျွန်တော်တို့ ရှာလိုက်ပြီးရင် တွေ့ရင်ချက်ချင်းရောင်းလို့ရတဲ့ဟာပါ။ သေးသေးလေးလည်း ခြေမ၊ လက်မ အဲဒီလောက်တောင် ကျွန်တော်တို့ သန်းနဲ့ချီတန်တဲ့ သဘာဝသယံဇာတတွေပါ။ သတ္တုကျတော့ ဒါစမ်းသပ်တိုင်းတာမယ်၊ Exploration လုပ်မယ်၊ Feasibility Study တွက်မယ်။ ဖြစ်မြောက်နိုင်စွမ်းတွက်ပြီးမှ ဘယ်လိုတူးမယ် ဆိုမှ စစ်၊ တပ်၊ ပြုပြင်ပြီးမှ ရောင်းရတဲ့ဟာ ဖြစ်ပါတယ်။ အဲဒီတော့ ကျွန်တော်တို့ ရှာဖွေတူးဖော်ခြင်း ဆိုတာကြီးကို ခွင့်ပြုလိုက်တယ်ဆိုရင် အဲဒီတစ်ချိန်လုံး လိုက်ရှာနေမယ်။ နိုင်ငံတော်က ဘဏ္ဍာအခွန်လုံးဝ ရမှာမဟုတ်ပါဘူး။ ရှာဖွေရင်း၊ တူးဖော်ရင်းနဲ့ နိုင်ငံတော်ကမအပ်ဘဲနဲ့ သူရသလောက် ဘယ်လိုထိန်းချုပ်မလဲ ဆိုတာလည်း ကျွန်တော်တို့ မဖြစ်နိုင်ပါဘူး။ အဲဒီတော့ ပထမအခြေအနေအရ ဥပဒေရဲ့ အင်္ဂါရပ်အရ ရှာဖွေ တူးဖော်ခြင်းဆိုတာ အဓိပ္ပာယ်ဖွင့်ဆိုချက်မှာလည်း မပါခဲ့ဘူး၊ ဒီမှာလည်း ရှာဖွေတူးဖော်တယ်ဆိုတဲ့ နောက်မှာ ကျွန်တော်တို့နိုင်ငံတော်က အခွန်ဘယ်လိုမှရနိုင်မှာ မဟုတ်ပါဘူး။ ရှာလို့၊ ဖွေလို့၊ တူးလို့ဆိုရင်ရတဲ့ဟာတွေ ကလည်း ဘယ်သူမှနိုင်ငံတော် အပ်မှာမဟုတ်ဘူး။ ဒါကြောင့် ဒီပုဒ်မကို ဥပဒေကြမ်းရဲ့ သဘောထားမှတ်ချက် အတိုင်း အမျိုးသားလွှတ်တော်ရဲ့ အတည်ပြုချက် အတိုင်း ပယ်ဖျက်ပေးဖို့ ဖြစ်ပါတယ်ခင်ဗျာ။ အားလုံး ကျေးဇူးတင်ပါတယ်။</speech>
<speech type="speaker">သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာန သဘောထား ပြောပါ။</speech>
<speech><agency id="26">ဒေါက်တာရဲမြင့်ဆွေ(ဒုတိယဝန်ကြီး၊ သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီး ဌာန)</agency>လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ ကျွန်တော်တို့ဒီ ပုဒ်မ ၁၈ (ဃ) အပိုဒ်ခွဲ(က)နဲ့ ပတ်သက်တဲ့ ဆွေးနွေးချက်များကို ပြည်ထောင်စုလွှတ်တော်၏ အဆုံးအဖြတ်ကို နာခံမည်ဖြစ်ပါကြောင်း ဝန်ကြီးဌာနအနေဖြင့် တင်ပြအပ်ပါတယ်။</speech>
<speech type="speaker">ဥပဒေကြမ်းပူးပေါင်းကော်မတီ သဘောထားပြောပါ။</speech>
<speech><mp id="992">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဒီအပိုဒ်ကို ပယ်ဖျက်ခဲ့တာက ကျွန်တော်တို့က နှစ်နေရာမှာထပ်ပါနေလို့ ဖြစ်ပါတယ်ခင်ဗျာ။ ကျွန်တော်တို့ လွှတ်တော်နှစ်ရပ် အပြန်အလှန်၊ လွှတ်တော်တစ်ရပ်ကအတည်ပြု လွှတ်တော်တစ်ရပ်ကို ပေးပို့ တဲ့အခါမှာ ခုနတုန်းက ကိုယ်စားလှယ်တော်ကြီးတင်ပြသွားသလို ဒီ၁၈(ဃ)ကို ပယ်ဖျက်လိုက်ရင် ကျွန်တော်တို့ လက်လုပ်လက်စားတွေအတွက် ပယ်ဖျက်လိုက်သလို ဖြစ်သွားမယ်ဆိုတာ မဟုတ်ပါဘူးခင်ဗျာ။ ကျွန်တော်တို့ ၁၈(င) အနေနဲ့ပါရှိပြီးဖြစ်ပါတယ်။ နှစ်နေရာထပ်နေလို့ ဖြစ်ပါတယ်။ လက်လုပ်လက်စားလုပ်ကိုင်လိုသူ နိုင်ငံသားတစ်ဦးချင်းကို သတ်မှတ်ချက်များနှင့်အညီ တစ်နှစ်သက်တမ်းဖြင့် မှတ်ပုံတင်ပေးရမည်။ ဒီမှာက သက်တမ်းလည်းမပါရှိပါဘူး။ သက်တမ်းလည်းပါဝင်ပြီး ဖြစ်ပါတယ်။ နှစ်နေရာ ထပ်နေတဲ့အတွက်ကြောင့် မို့လို့ ဒီအချက်ကတော့ ကျွန်တော်တို့ ပယ်ကို ပယ်ဖျက်ရမယ့် အချက်ဖြစ်ပါကြောင်း တင်ပြအပ်ပါတယ် ခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ပြည်သူ့လွှတ်တော်က အတည်ပြုထားသည့် ဥပဒေကြမ်း၏ အပိုဒ် ၁၈ အပိုဒ်ခွဲ(ဃ)ကို အမျိုးသားလွှတ်တော်၏ အတည်ပြုချက် အတိုင်း ပယ်ဖျက်ရန်ဖြစ်သည်။ ဒီအဆိုကို သဘောတူ မတူ လွှတ်တော်ရဲ့ ဆန္ဒရယူပါ့မယ်။ ဆန္ဒမဲပေးကြဖို့ အသင့်ရှိစေလိုပါတယ်။ ဆန္ဒမဲပေးနိုင်ကြပါပြီ။ လွှတ်တော်ကိုယ်စားလှယ်များ စက်ခလုတ်အသုံးပြု၍ ဆန္ဒမဲပေးကြပါသည်။</speech>
<speech type="speaker">အဆိုထောက်ခံမဲ(၅၁၃)မဲ၊ ကန့်ကွက်မဲ(၂၆)မဲ၊ ကြားနေမဲ (၅)မဲ ဖြစ်ပါတယ်။</speech>
<speech type="speaker">ထောက်ခံဆန္ဒမဲများတဲ့အတွက် အမျိုးသားလွှတ်တော်၏ အတည်ပြုချက် အတိုင်း အတည်ဖြစ်ကြောင်း ကြေညာပါတယ်။</speech>
<speech><mp id="992">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဆက်လက်ပြီးတော့ ဥပဒေကြမ်းရဲ့အပိုဒ် ၂၁ အပိုဒ်ခွဲ(ဂ)ကိုတော့ အမျိုးသားလွှတ်တော်ရဲ့ အတည် ပြုချက်အတိုင်း အတည်ပြု ပေးနိုင်ပါရန် အဆိုပြုတင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၂၁ အပိုဒ်ခွဲ(ဂ)သည် အမျိုးသားလွှတ်တော်၏ အတည်ပြုချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="992">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီးခင်ဗျာ။ ဆက်လက်ပြီးတော့ ဥပဒေကြမ်းရဲ့ အပိုဒ် ၂၅ ကိုတော့ ဥပဒေကြမ်းပူးပေါင်း ကော်မတီရဲ့ ပြင်ဆင်ချက်အတိုင်း လွှတ်တော်က အတည်ပြုပေးနိုင်ပါရန် အဆိုပြု တင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၂၅ သည် ဥပဒေကြမ်းပူးပေါင်းကော်မတီ၏ ပြင်ဆင်ချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့် သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="992">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဆက်လက်ပြီးတော့ ဥပဒေကြမ်းရဲ့ အပိုဒ် ၃၀ အပိုဒ်ခွဲ(က)နှင့် အပိုဒ် ၃၁ အပိုဒ်ခွဲ(က)တို့ကိုတော့ ပြည်သူ့လွှတ်တော်ရဲ့ အတည်ပြုချက်အတိုင်း လွှတ်တော်က အတည်ပြုပေးနိုင်ပါရန် အဆိုပြု တင်ပြအပ် ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၃၀ အပိုဒ်ခွဲ(က)နှင့် အပိုဒ် ၃၁ အပိုဒ်ခွဲ(က)တို့သည် ပြည်သူ့လွှတ်တော်၏ အတည်ပြုချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="992">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဆက်လက်ပြီးတော့ ဥပဒေကြမ်းရဲ့ အပိုဒ် ၅၀ အပိုဒ်ခွဲ(က)နှင့် (ခ)တို့ကိုတော့ ပြစ်မှုပြစ်ဒဏ်ကို လက်လုပ်လက်စားနဲ့ အသေးစား၊ အလတ်စားကို ခွဲခြားသတ်မှတ်ထားတဲ့ အမျိုးသားလွှတ်တော်ရဲ့ အတည်ပြုချက်အတိုင်း လွှတ်တော်က အတည်ပြုပေးနိုင်ပါရန် အဆိုပြုတင်ပြအပ်ပါတယ်ခင်ဗျာ။</speech>
<speech type="speaker">ဦးဝင်းနိုင် မိုးကောင်းမဲဆန္ဒနယ် စတင်ဆွေးနွေးဖို့ဖြစ်ပါတယ်။</speech>
<speech><mp id="237">ဦးဝင်းနိုင်( မိုးကောင်းမဲဆန္ဒနယ်၊ ကချင်ပြည်နယ်)</mp>ဥပဒေကြမ်းပူးပေါင်းက အမျိုးသားလွှတ်တော်ရဲ့ အတည်ပြုချက်ကို အနည်းငယ်ပြင်ဆင်ထားတာကတော့ တစ်ကြိမ်သက်တမ်းတိုးမယ် တိုးရင် ၃ နှစ်ပေါ့။ ရတနာနယ်မြေဖြစ်တဲ့အတွက် နေရာတိုင်းဟာ တန်ဖိုးရှိတဲ့အတွက် ဘယ်လောက်ပဲ စိစစ်တယ်။ ကန့်သတ်တယ်။ ခွင့်ပြုတယ်ဆိုဆို ဒါခိုးတူးတာတွေက မလွဲမသွေဖြစ်လာမှာ ဖြစ်ပါတယ်။ ဒီနေရာမှာ မူလအရှေ့ပုဒ်မမှာလည်း ခွင့်ပြုမိန့်ရပြီးသူတောင်မှ တခြားနေရာမှာတူးရင် ရ နှစ်ထိချဖို့လည်း ခွင့်ပြုထားပြီးဖြစ်လို့ ဒီမှာလည်းထပ်ဖြည့်တာလို့ ယူဆပါတယ်။ ဒီနေရာမှာ ကျွန်တော်တို့အနေနဲ့ အလေး အနက်ထားပြီး တင်ပြလိုတာကတော့ ဒီလိုခိုးတူးတာတွေက ရှိကောင်းရှိမယ်။ ဖမ်းတဲ့အခါ ကျရင် ဘယ်အဖွဲ့ကဖမ်းမလဲဆိုရင် ခွင့်ပြုမိန့်ပေးတဲ့အခါ တစ်ဖွဲ့ရှိမယ်။ ဒီဟာတွေကို လိုက်ပြီးမှ ထိန်းသိမ်း တဲ့အဖွဲ့ရှိပါလိမ့်မယ်။ ဖမ်းတဲ့အခါကျရင် ပြစ်မှုပြစ်ဒဏ်ကမတူတဲ့အခါ ကျွန်တော်တို့က အသေးစား၊ အလတ်စား သမားက လက်လုပ်လက်စားအထဲကို ဝင်သွားအောင် ညှိတာ၊ နှိုင်းတာတွေ ကျွန်တော်တို့ ဒါဖမ်းဆီးတဲ့ အဖွဲ့တွေကို ပေးတာကမ်းတာတွေ အဂတိတွေဖြစ်လာမှာကို စိုးရိမ်တာတစ်ခုကနေလွဲရင်တော့ ကျွန်တော့ အနေနဲ့ ဥပဒေကြမ်းပူးပေါင်းကော်မတီကတင်ပြချက်ကို ကန့်ကွက်ရန်မရှိကြောင်း တင်ပြလိုပါတယ်ခင်ဗျာ။</speech>
<speech type="speaker">သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာန သဘောထား ပြောပါ။</speech>
<speech><agency id="26">ဒေါက်တာရဲမြင့်ဆွေ(ဒုတိယဝန်ကြီး၊ သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီး ဌာန)</agency>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အမျိုးသားလွှတ်တော် ဥက္ကဋ္ဌကြီးခင်ဗျာ။ ကျွန်တော်တို့ ဒီယခုတင်ပြလာတဲ့ ဥပဒေပုဒ်မအပိုဒ် ၅၁ ကျွန်တော်တို့ ဝန်ကြီးဌာန အနေနဲ့ ဥပဒေကြမ်းပူးပေါင်းကော်မတီရဲ့ ပြင်ဆင်တင်ပြချက်ကို သဘောတူကြောင်း ပြောကြားလိုပါတယ်။ အားလုံးကျေးဇူးတင်ပါတယ်။</speech>
<speech type="speaker">ဥပဒေကြမ်းပူးပေါင်းကော်မတီ သဘောထားပြောပါ။</speech>
<speech><mp id="992">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ကျွန်တော်တို့ ဒီလို(က)နဲ့ (ခ)သာ မခွဲလိုက်ဘူးဆိုရင် လက်လုပ်လက်စားသမားတွေအနေနဲ့ အများကြီး နစ်နာသွားမှာဖြစ်ပါတယ်။ ခုနကိုယ်စားလှယ်တော်ကြီးစိုးရိမ်သလို ဖမ်းဆီးတဲ့အခါမှာ အသေးစား၊ အလတ်စား တွေကလည်း လက်လုပ်လက်စားဖြစ်သွားမှာကို စိုးရိမ်တယ်ဆိုတာ မဖြစ်နိုင်ပါဘူးခင်ဗျာ။ ဘာဖြစ်လို့လဲ ဆိုတော့ ကျွန်တော်တို့က ကြိုတင်ခွင့်ပြုမိန့် လုပ်ငန်းလိုင်စင် လျှောက်ထားကတည်းကိုက လိုင်စင်ချင်းမတူပါဘူး။ လက်လုပ်လက်စားလိုင်စင်က သတ်သတ်ပါ။ အသေးစား၊ အလတ်စားက သတ်သတ်ပါ။ ဒါကြောင့်မို့လို့ ပြစ်ဒဏ်ကို ခွဲခြားပြဋ္ဌာန်းခြင်းဖြစ်ပါတယ်။ ကိုယ်စားလှယ်တော်ကြီးကလည်း ဥပဒေကြမ်းကော်မတီရဲ့ သဘောထားကို ကန့်ကွက်ခြင်းမရှိပါဘူးလို့ တင်ပြသွားတဲ့အတွက်ကြောင့်မို့လို့ ဥပဒေကြမ်းပူးပေါင်း ကော်မတီရဲ့ သဘောထားမှတ်ချက်အတိုင်း အမျိုးသားလွှတ်တော်ရဲ့ အတည်ပြုချက်အတိုင်း လွှတ်တော်က ဆက်လက်အတည်ပြုပေးနိုင်ပါရန် တင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၅၀ အပိုဒ်ခွဲ(က)နှင့် (ခ)တို့သည် အမျိုးသားလွှတ်တော်၏ အတည်ပြုချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အမျိုးသားလွှတ်တော်၏ အတည်ပြုချက်အတိုင်း အတည်ဖြစ်ကြောင်း ကြေညာပါတယ်။</speech>
<speech><mp id="992">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဆက်လက်ပြီးတော့ ဥပဒေကြမ်းရဲ့ အပိုဒ် ၅၁ ကိုတော့ ဥပဒေကြမ်းပူးပေါင်းကော်မတီရဲ့ အသစ် ဖြည့်စွက်ချက်အတိုင်း လွှတ်တော်က အတည်ပြုပေးနိုင်ပါရန် တင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၅၁ သည် ဥပဒေကြမ်းပူးပေါင်းကော်မတီ၏ ပြင်ဆင်ဖြည့်စွက်ချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကိုအတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အထက်ပါဥပဒေကြမ်းနဲ့စပ်လျဉ်းပြီး ပြည်သူ့လွှတ်တော်နဲ့ အမျိုးသားလွှတ်တော်တို့က အတည်ပြုခဲ့တဲ့ အပိုဒ်၊ အပိုဒ်ခွဲများကို လွှတ်တော်နှစ်ရပ် အတည်ပြုချက်အတိုင်းလည်းကောင်း၊ လွှတ်တော်နှစ်ရပ် သဘောကွဲလွဲတဲ့ အပိုဒ်၊ အပိုဒ်ခွဲများကို ပြည်ထောင်စု လွှတ်တော်၏ အတည်ပြုချက်များအတိုင်းလည်းကောင်း ပြန်လည်ပြင်ဆင်၍ ပြည်ထောင်စုလွှတ်တော် ဆိုင်ရာ ဥပဒေ၊ နည်းဥပဒေများနဲ့အညီ ဆက်လက်ဆောင်ရွက်သွားမှာဖြစ်ကြောင်း ကြေညာပါတယ်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျာ။ အစည်းအဝေးကို မိနစ် ၃၀ ခန့် ခေတ္တ ရပ်နားမှာဖြစ်ပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။</speech>
</bill>
</section>
<section value="Motion">
<motion>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျာ။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<title>နိုင်ငံတော်သမ္မတထံမှ ပေးပို့ထားသော ပို့ဆောင်ရေးနှင့် ဆက်သွယ်ရေးဝန်ကြီးဌာနက သတင်းအချက်အလက် ဗဟိုဌာနကြီး တည်ဆောက်ခြင်း စီမံကိန်းဆောင်ရွက်ရန်အတွက် ကိုရီးယားသမ္မတနိုင်ငံ၊ စီးပွားရေး ဖွံ့ဖြိုးတိုးတက်မှုပူးပေါင်းဆောင်ရွက်ရေး ရန်ပုံငွေထံမှ ချေးငွေအမေရိကန်ဒေါ်လာ ၉၃.၇၇၉ သန်း ရယူရန်ကိစ္စနှင့်စပ်လျဉ်း၍ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ပြန်လည် ရှင်းလင်းဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၇) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံတော် သမ္မတထံမှပေးပို့ထားတဲ့ ပို့ဆောင်ရေးနှင့် ဆက်သွယ်ရေးဝန်ကြီးဌာနက သတင်းအချက်အလက်ဗဟိုဌာနကြီး တည်ဆောက်ခြင်းစီမံကိန်း ဆောင်ရွက်ရန်အတွက် ကိုရီးယားသမ္မတနိုင်ငံ၊ စီးပွားရေးဖွံ့ဖြိုးတိုးတက်မှု ပူးပေါင်းဆောင်ရွက်ရေးရန်ပုံငွေထံမှ ချေးငွေအမေရိကန်ဒေါ်လာ ၉၃.၇၇၉ သန်း ရယူရန်ကိစ္စနှင့်စပ်လျဉ်းပြီး လွှတ်တော်ကိုယ်စားလှယ်များရဲ့ ဆွေးနွေးခြင်းအစီအစဉ်ကို ၁၃-၁၂-၂၀၁၈ ရက်က ကျင်းပပြုလုပ်တဲ့ ပြည်ထောင်စုလွှတ်တော်အစည်းအဝေးမှာ ဆောင်ရွက်ခဲ့ပြီး ဖြစ်ပါတယ်။ ယခု လွှတ်တော်ကိုယ်စားလှယ်များရဲ့ ဆွေးနွေးချက်များနဲ့စပ်လျဉ်းပြီး ဦးစွာ ပို့ဆောင်ရေးနှင့် ဆက်သွယ်ရေးဝန်ကြီးဌာနက ပြန်လည်ရှင်းလင်း ဆွေးနွေးဖို့ဖြစ်ပါတယ်။</speech>
<speech><agency id="31">ဦးသန့်စင်မောင်(ပြည်ထောင်စုဝန်ကြီး၊ ပို့ဆောင်ရေးနှင့် ဆက်သွယ်ရေးဝန်ကြီးဌာန)</agency>လေးစား အပ်ပါသော ပြည်ထောင်စုလွှတ်တော် နာယကကြီးနှင့်တကွ အမျိုးသားလွှတ်တော် ဥက္ကဋ္ဌ၊ ပြည်သူ့ လွှတ်တော် ဒုဥက္ကဋ္ဌနှင့် ပြည်ထောင်စုလွှတ်တော် ကိုယ်စားလှယ်များ၊ ပြည်ထောင်စုအဆင့် အဖွဲ့အစည်း ဝင်များနှင့် ဒုတိယဝန်ကြီး၊ ဧည့်သည်တော်များအားလုံး ကိုယ်စိတ်နှစ်ဖြာ ကျန်းမာချမ်းသာ ကြပါစေကြောင်း ဆုတောင်းမေတ္တာပို့သအပ်ပါတယ်ခင်ဗျား။ ကျွန်တော် ဦးသန့်စင်မောင် ပို့ဆောင်ရေးနှင့် ဆက်သွယ်ရေး ဝန်ကြီးဌာန၊ ဝန်ကြီးအနေနဲ့ ကိုရီးယားသမ္မတနိုင်ငံ စီးပွားရေးဖွံ့ဖြိုးတိုးတက်မှုပူးပေါင်းဆောင်ရွက်ရေး ရန်ပုံငွေ (EDCF) ချေးငွေ အမေရိကန်ဒေါ်လာ ၉၃.၇၇၉ သန်းနှင့် အကောင်အထည်ဖော် ဆောင်ရွက်မယ့် e- Government Integrated Data Center (eGIDC) osascasos ?:Böcs:go odcque: ပြီးတော့ ပြန်လည်ရှင်းလင်း တင်ပြဆွေးနွေးသွားမှာ ဖြစ်ပါတယ်။ ကျွန်တော်တို့ ဝေဖန်ဆွေးနွေးထောက်ပြ အကြံပြု ထောက်ခံခဲ့ကြတဲ့ လွှတ်တော်ကိုယ်စားလှယ်ကြီး (၄)ဦးကိုလည်း ကျေးဇူးတင်ရှိပါကြောင်း ပြောကြားလိုပါတယ်။ ထောက်ပြဝေဖန် အကြံပြု ဆွေးနွေးကြတဲ့ အချက်များကိုလည်းပဲ လေးလေးစားစား လိုက်နာဆောင်ရွက်သွားမယ်ဖြစ်ကြောင်း တင်ပြအပ်ပါတယ်။ $c$ops als coss Power Point 20:08 Gile coozdqdáulosfaop: 1 36$ops Data Center ဆိုတာ ဘာလဲလို့ ကျွန်တော် ပိုပြီးတော့ရှင်းလင်းစေရန်အလို့ငှာ တင်ပြချင်ပါတယ်။ Data Center ဆိုတာ ပမာဏအလွန်ကြီးမားများပြားတဲ့ အီလက်ထရွန်းနစ် သတင်းအချက်အလက်တွေ၊ Online Service တွေ၊ Database cozoIS: 2038:003:0) Computer, Server, Cloud Computing Infrastructure, Storage şę Network Device cozi Security Device cozini osdeoposags pood:003:00 သတင်းအချက်အလက်ဗဟိုဌာနကြီး တစ်ခုဖြစ်ပါသည်။ ဒီလိုသိမ်းဆည်းထားရုံသက်သက်တင်မဟုတ်ဘဲနဲ့ အီလက်ထရွန်းနစ် သတင်းအချက်အလက်တွေ ဝင်ထွက်စီးဆင်းဖလှယ်နေတဲ့ ဆောင်ရွက်ပေးနေတဲ့ အဓိက Center တစ်ခုဖြစ်ပါတယ်။ Data Center gs IT Device cozi Power Supply o$860zı Environmental Control 0$86031 Network စနစ်တွေနဲ့ Security စနစ်တွေကိုလည်းပဲတပ်ဆင်ထားရှိတာဖြစ်ပါတယ်။ Slide နံပါတ်(၃)မှာတော့ Data Center ရဲ့ ဒီပုံစံငယ်လေးကို တင်ပြထားပါတယ်။ ဒီနေရာမှာ Server Room မှာတော့ ဌာန အသီးသီး၊ ဝန်ကြီးဌာနအသီးသီး၊ Business Company အသီးသီးရဲ့ ဒီ Server တွေထားရှိတဲ့ Risk တွေဖြစ်ပါတယ်။ အဲဒီမှာ Server Room ရှိမယ်။ UPS Room ရှိမယ်။ Electricity Room ရှိမယ်။ Control Center, Generator Room of 31602393::Capcom os: 9031 Center Gócos ဖြစ်ပါတယ်။ လေးစားအပ်ပါသော နာယကကြီးခင်ဗျား။ လွှတ်တော်ကိုယ်စားလှယ် (၄)ဦးစလုံး အကြံပြုခဲ့တာ ကတော့ Cyber Security ကိစ္စဖြစ်ပါတယ်။ နိုင်ငံတော်ရဲ့ အရေးကြီး သတင်းအချက်အလက်တွေ လုံခြုံမှု အတွက် Cyber Security လုပ်ငန်းများ နည်းပညာနှင့် အကာအကွယ်ပြုရမှာ ဖြစ်သလို ဥပဒေနှင့်လည်း 3369:4p6aoségodnos loulos wil s28:023şçundum cocos? Firewalls System, Security Information and Event Management System (SIEM), Integrated Access Control System (IACS), Distributed Denial of Service (DDoS) System, Intrusion Prevention System (IPS), Virtual Private Network (VPN) ow@GIDC gs : Data Security oşecoza ပြည့်စုံအောင် တပ်ဆင်ရမှာ ဖြစ်ပါတယ်။ $c$p sacyê:węce 2063şçuoswoslo:clqowfaçqê Cyber Security/ Cyber Crime, e-Government, e-Commerce Qc:096023aozes sac@isanyja: 3264:8:30: ဖြစ်တဲ့ ဥပဒေ၊ မူဝါဒ၊ လုပ်ထုံးလုပ်နည်းတွေကို Cyber Law အဖြစ်နဲ့ Cyber ဥပဒေ(မူကြမ်း)ကို ရှေ့လွှတ်တော်မတိုင်မီကို တင်ပြနိုင်အောင် ရည်မှန်းရေးဆွဲလျက် ရှိပါတယ်။ ဒီဥပဒေမူကြမ်းမှာ Social Media os Facebook o Twitter os Personal Data Protection, odal Critical Information Infrastructure Protection, Child Online Protection owlypusowScozypolos budapeon မူဝါဒတွေကို ထည့်သွင်းရေးဆွဲသွားမည်ဖြစ်တဲ့အကြောင်း သတင်းပေးတင်ပြအပ်ပါတယ်။ 60:09:3ədulcus swm c:aĉop:1 Myanmar e-Governance Master Plan ozięcossos. ရေးဆွဲထားပါတယ်။ အဲဒီအခန်း(၃) မှာဆိုလို့ရှိရင် ပြည်သူ့ဝန်ဆောင်မှုများ ဖြန့်ဖြူးရာတွင် နိုင်ငံတစ်ဝန်း အကျိုးသက်ရောက်မှုရှိစေမယ့် e-Government လုပ်ငန်းစဉ်များအား ဌာနများမှ အမျိုးမျိုးကွဲပြား ခြားနားသော နည်းပညာများအသုံးပြု၍ သီးခြားစီအကောင်အထည်ဖော် ဆောင်ရွက်ခြင်းမပြုသင့်ဘဲ လုပ်ငန်းသဘောသဘာဝအား တူညီသည့်စနစ်များအား ပေါင်းစပ်စုစည်း၍ မျှဝေအသုံးပြုနိုင်မည့် Integrated Services များ တည်ဆောက်ခြင်းအားဖြင့် ပြည်သူလူထုမှ လုံခြုံစွာ၊ လွယ်ကူကျယ်ပြန့်စွာနှင့် ကုန်ကျစရိတ်သက်သာစွာ အသုံးပြုလာနိုင်စေရေး ဦးတည်ဆောင်ရွက်သွားသင့်ပါကြောင်း ဆိုပြီးတော့ ကျွန်တော် ရေးသားတင်ပြခဲ့ပါတယ်။ ဒါကြောင့်မို့လည်းပဲ Integrated Data Center ကို ဝန်ဆောင်မှုပေးခြင်းအားဖြင့် ရေရှည်မှာ ကုန်ကျစရိတ်တွေကို သက်သာစေမှာ ဖြစ်ပါတယ်။ ဒီနေရာမှာ ၂၀၁၇-၂၀၁၈ အတွင်းမှာ ကျွန်တော်တို့ တိုင်းပြည်တစ်ပြည်လုံးရဲ့ အစိုးရဌာနအသီးသီး၊ ကုမ္ပဏီအသီးသီးမှာလုပ်တဲ့ e-Government Survey Data တွေအရဆိုရင် အစိုးရဌာနတွေမှာ Server တွေ Switch တွေ ထားနိုင်ဖို့ရာအတွက် ကိုယ်ပိုင် Data Center 60:6ozi Server Room 6:602 00 BODOS Osascosocos:omne 6oz.qulosusil omusosa:32ąp:qm60s? Data Center Standard di base pogod Server Room အဆင့်လောက်ပဲရှိပါတယ်။ ဒါကြောင့် Standard ကလည်းမပြည့်မီဘူး။ Data Center ငယ်လေးတွေကို သီးခြားစီတည်ဆောက်ခြင်းဟာ ပြည်ထောင်စုရဲ့ ဘဏ္ဍာငွေကို ပိုမိုကုန်ကျစေပြီးတော့ ထိရောက်စွာ စီမံ ခန့်ခွဲနိုင်ခြင်းမရှိဘူး။ နိုင်ငံတကာအဆင့်မီ Data Center ကို ကျွန်တော်တို့က Tier-3 အဆင့် တည်ဆောက်မှာ ဖြစ်ပါတယ်။ ဒီ Tier-3 နဲ့ပတ်သက်လို့ အရင်ကျွန်တော် အဖွင့်မှာ ရှင်းလင်းတင်ပြခဲ့ပါတယ်။ အဲ့ဒီမှာ ဒီဟာကို mals cossos8:60? Tier-1. Tier-21 Tier-31 Tier-4 $ Data Center Standard m bosgoso သတ်မှတ်နည်းလေး ကျွန်တော်တင်ပြထားပါတယ်။ ဒီနေရာမှာ Tier-3 မှာကျတော့ ကျွန်တော်တို့ဟာ တစ်နှစ်လုံးမှာ ပြတ်တောက်ချိန် အလုပ်မလုပ်နိုင်တဲ့တစ်နာရီနဲ့ ၃၆ မိနစ်ပဲ ဖြစ်ရမယ်။ အားလုံး ဟာ ၉၉.၉၈၂ ရာခိုင်နှုန်းသည် အသုံးပြုနိုင်စွမ်းရှိရမယ်။ ဒီနေရာမှာ အရန်ဓာတ်အားပြေးလိုင်း တစ်လိုင်း လည်းရှိရမယ်ဆိုပြီး Tier-3 မှာ ဖော်ပြထားပါတယ်။ Tier-4 အထိကတော့ ကျွန်တော်တို့ မရည်မှန်းနိုင် သေးဘဲနဲ့ ကျွန်တော်တို့ရဲ့ Scope of work မှာ Tier-3 ကိုတည်ဆောက်ပေးရမယ်လို့ ကျွန်တော် ညှိနှိုင်း ထားရှိတာ ဖြစ်ပါတယ်။ ဒီ eGIDC မှာ မြန်မာနိုင်ငံရဲ့ ကိုယ်ပိုင် Cloud ကိုလည်းပဲ တည်ဆောက်သွားမှာ ဖြစ်ပြီးတော့ သားနိုင်ငံမှာလားကာ မထားဘဲနဲ့ ကိယ်နိုင်ငံမှာပဲ ကားက်အတက်အောင်မိုလို့ ကျွန်တော်တို့က လုံခြုံမှုအကာအကွယ်ပေးနိုင်မယ်။ ကိုယ့်ရဲ့ လုံခြုံရေးကို ပိုမိုကောင်းမွန်စေမယ့်အပြင် ပြည်ပနိုင်ငံကို ပေးချေနေရတဲ့ ငွေကုန်ကြေးကျစရိတ်တွေကိုလည်း လျှော့ချသွားနိုင်မယ် ဖြစ်တဲ့အတွက်ကြောင့်မို့လို့ နိုင်ငံတော်အတွက် ကုန်ကျစရိတ်သက်သာစေမှာ ဖြစ်ပါတယ်။ eGIDC တည်ဆောက်ခြင်းဟာ ကနဦး ရင်းနှီးမြှုပ်နှံဖို့ ထိန်းသိမ်းစောင့်ရှောက်ရမယ့် စရိတ်များ Maintenance Cost ကုန်ကျမည်ဖြစ်သော် လည်းပဲ နိုင်ငံတော်ရဲ့ အရေးကြီးအချက်အလက်တွေ လုံခြုံမှုမှာကျိုးပေါက်ခြင်းမှ ကာကွယ်ပေးနိုင်မည် ဖြစ်တဲ့အတွက်ကြောင့်မို့လို့ နိုင်ငံအတွက် များစွာအကျိုးရှိစေမယ့် စီမံကိန်းဖြစ်ပါတယ်။ နာယကကြီးခင်ဗျား။ ဒီကျောက်တန်းမဲဆန္ဒနယ် ဒေါ်အေးမြမြမျိုးဟာ အရေးကြီးတဲ့ အကြံပြုချက် ပြောခဲ့ပါတယ်။ လူ့စွမ်းအားအရင်းအမြစ်တွေ မြှင့်တင်ထားဖို့၊ အသင့်ပြင်ဆင်ထားဖို့ဆိုတဲ့ အကြံပြုချက် တကယ်လည်းပဲ မှန်ကန်ပါတယ်။ eGIDC ကို စီမံခန့်ခွဲနိုင်ဖို့ရာအတွက် လုပ်ငန်းတွေကောင်းစွာ လည်ပတ် နိုင်ဖို့ရာအတွက် တစ်ပတ်လျှင် ရ ရက်၊ ရ ရက်မှာ ၂၄ နာရီ မပြတ်တောက်တဲ့ ဝန်ဆောင်မှုတွေပေးနိုင်ဖို့ရာ အတွက် ကျွမ်းကျင်ဝန်ထမ်းတွေ လိုအပ်မှာဖြစ်ပါတယ်။ စီမံကိန်းဆောင်ရွက်မယ့်ပုံစံနဲ့ ကျွမ်းကျင်ဝန်ထမ်း တွေ ကြိုတင်ထားရှိရမယ့် အစီအစဉ်တွေကိုလည်းပဲ သုံးတာဖြစ်ပြီးတော့ ပြည်တွင်း/ ပြည်ပသင်တန်း တွေကို ဒီစီမံကိန်းမှာပဲ၊ ကုန်ကျစရိတ်မှာပဲ ဒီအစီအစဉ်တွေကို ထည့်သွင်းရေးဆွဲထားပြီး ဖြစ်ပါတယ်။ ဒီနေရာမှာ ကျွန်တော်တို့ရဲ့ ပို့ဆောင်ဆက်သွယ်ရေးဝန်ကြီးဌာနအောက်မှာ ဒီ ITCSD ဌာန ရှိတယ်။ အဲဒီအောက်မှာ e- Government Department ရဲ့ အောက်မှာ eGIDC နဲ့ Disaster Recovery Center နှစ်ခု ရှိပါတယ်။ အဲဒီနှစ်ခုလုံးမှာ အားလုံးပေါင်းကျွမ်းကျင်တဲ့ ဝန်ထမ်းအင်ဂျင်နီယာတွေချည်းပဲ ၄၆ ယောက် လိုအပ်မှာဖြစ်ပါတယ်။ အဲဒါကိုလည်းပဲ ကျွန်တော်တို့ ဒီ e-Government Steering ကုမ္ပဏီတွေ ကနေပြီးတော့ ညှိနှိုင်းပြီးတော့ သင်တန်းကို ၂ နှစ်အတွင်းဆောင်ရွက်သွားမှာ ဖြစ်ပါတယ်။ eGIDC ကို အုပ်ချုပ်ရေး အချက်အချာကျတဲ့ နေပြည်တော်မှာ တည်ဆောက်သွားမှာဖြစ်ပြီးတော့ သဘာဝဘေးအန္တရာယ် ကြောင့် အချက်အလက်များပျက်စီးဆုံးရှုံးမှုမှ ကာကွယ်ဖို့ရန်အတွက် ကီလိုမီတာ ၄၀၀ မှာရှိတဲ့ သန်လျင် မြို့နယ်မှာ Disaster Recovery Center (DRC)တစ်ခုကိုပါ တစ်ပါတည်း တည်ဆောက်သွားရမှာ ဖြစ်ပါတယ်။ ဒီနေရာမှာလည်း ဒေါ်အေးမြမြမျိုး အနေနဲ့ သဘာဝဘေးအန္တရာယ်တွေကို ကြိုတင်ကာကွယ်ဖို့ ပြင်ဆင်ထားပါဆိုတဲ့ အချက်အလက်ကို ကျွန်တော်ရှင်းလင်း တင်ပြခြင်းဖြစ်ပါတယ်။ ဒီသတင်းအချက် sacuddczao: Nigora mozaengsaozas Real Time Backup, Schedule Backup, Mirror Backup, Cloud တွေအတွက် Backup စသဖြင့် Data Center ၂ ခုစလုံးမှာ ထည့်သွင်းတည်ဆောက် သွားမှာဖြစ်ပြီးတော့ အပြန်အလှန် ချိတ်ဆက်ထားရှိမှာ ဖြစ်ပါတယ်။ အဲဒီမှာ ကျွန်တော် Power Point မှာ တင်ပြထားတာကတော့ ဒီ eGIDC နေပြည်တော်နှင့် Disaster Recovery Center သန်လျင်တို့ကြားမှာ Priority A cos quoqje:Oslo:cos? Recovery goousill Priority B gpcos? System Recovery ဖြစ်ပြီးမှ Business recovery ဖြစ်မယ်။ နောက်ဟာကတော့ Data Backup က တော့ Data ကိုတော့ လုံးဝဆုံးရှုံးမှု မရှိစေရဘူးဆိုတဲ့ အချက်အလက်တွေ ကျွန်တော်တို့ ကိုရီးယား Consultant တွေနဲ့ ညှိနှိုင်းထားတာ ဖြစ်ပါတယ်။ နောက် လွှတ်တော်ကိုယ်စားလှယ်ကြီး ဦးခင်ချို၊ လှိုင်းဘွဲမဲဆန္ဒနယ်ရဲ့ အကြံပြုချက်မှာ ဆောင်ရွက်မယ့် လုပ်ငန်းတွေ ကွန်ရက်ချိတ်ဆက်မှုတွေကို ရုပ်ပုံကားချပ်တွေနဲ့ ရှင်းပြပါဦးဆိုတဲ့အတွက်ကြောင့် ကျွန်တော် qe: posslooulosuốll sägs Project Code mosē poos:closugil Soşopos Building Construction cloudil Building Infrastructure and Security locgol ICT Computer Resources clowful Integrated Operation System Olowsil Integrated Security System Olowsii Government Service Network clososolosul Government Service Network moos palcossos နေပြည်တော်မှာရှိတဲ့ ဝန်ကြီးဌာနတွေအားလုံး၊ လုပ်ငန်းတွေအားလုံးကို စုစည်းနိုင်အောင် Core Network လုပ်ရမယ်။ Access Network လုပ်ရမှာ ဖြစ်ပါတယ်။ ဒီနေရာမှာ ကျွန်တော်တို့အနေနဲ့ ဒီ Access Network အတွက် ၅၄ ကီလိုမီတာဝေးတဲ့ ဖိုင်ဘာ Network ဆက်ကြောင်းကို ဒီဘယ်ဘက်ခြမ်းကတော့ရှိနေတဲ့ဟာ ညာဘက်ခြမ်းကတော့ နောက်ထပ်မံ ပြီးတော့ ပြုလုပ်ရမယ့်ဟာကို Core Network ကိုတင်ပြခြင်း ဖြစ်ပါတယ်။ facilities cozmeone walescosuloq"""" နောက်တစ်ခါ စီမံကိန်းအကောင်အထည်ဖော် သွားမယ့် Timelines နဲ့ ဒီ လုပ်ငန်း ဇယားကို တင်ပြအပ်ပါတယ်။ ၃ နှစ်က အကောင်အထည်ပြီးမှာ ဖြစ်ပြီးတော့ ၂ နှစ်မှာတော့ သူတို့ Operation and Maintenance ကို ဒီစီမံချက်အရ တာဝန်ယူ ဆောင်ရွက်သွားရမှာ ဖြစ်ပါတယ်။ အဲဒီမှာလည်းပဲ ဒီ Basic Design Preparation ကို ဒီ ပထမတစ်နှစ် Four Quarter မှာပဲ ပြီးအောင် လုပ်ထားမယ် ဆိုတဲ့ အကြောင်းတွေ အသေးစိတ် ကျွန်တော်တို့ တင်ပြထားပါတယ်။ eGDC တည်ဆောက် ပြီးစီးချိန်မှာ နိုင်ငံသားများဟာ ပိုမိုကောင်းမွန်တဲ့ e-Government ရဲ့ အသီးအပွင့်တွေကို ခံစားသွားနိုင်မှာဖြစ်ပါတယ်။ eGIDC m6${0:60s? Online payment, Taxation, e-Mail , e-ID, e-Visa, One-stopservices, Online news, Instant message owloc e-Government Service Gozma Ol8ąc လွယ်ကူမြန်ဆန်စွာ ၂၄ နာရီ ရ ရက်ပတ်လုံး ဝန်ဆောင်မှုပေးသွားနိုင်မှာ ဖြစ်ပါတယ်။ အခုရောမလုပ်ဘူး 09:aộcos? Online Shopping of, yoosolosulni e-Visa og One Stop Services 603 ပေးသလောက်ပေးနေပါတယ်။ သို့သော်လည်းပဲ တကယ့်သတင်းအချက်အလက်တွေ အများကြီးများပြား လာတဲ့အခါမှာ သတင်းအချက်အလက်တွေကို ပိုပြီးတော့လုံခြုံစိတ်ချတဲ့ဟာတွေ ဖြစ်လာအောင် (eGIDC) ကနေပြီး ဆောင်ရွက်သွားရမှာဖြစ်ပါတယ်။ e-Government ရဲ့ အသီးအပွင့်တွေကို ပြည်သူများကနေ အမြန်ဆုံး ခံစားနိုင်ဖို့ရာအတွက် e-Government Integrated Data Center ကို အမြန်ဆုံးအကောင် အထည်ဖော်ဆောင်ရွက်သွားရမှာ ဖြစ်ပါတယ်။ ဒီ e-Government လုပ်ငန်းဖွံ့ဖြိုးမှသာလျှင် နိုင်ငံတော်ရဲ့ ဘက်စုံဖွံ့ဖြိုးတိုးတက်မှုကို များစွာ အထောက်အကူပြုနိုင်မယ် ဖြစ်တဲ့အတွက်ကြောင့် ကိုရီးယားသမ္မတနိုင်ငံ ရဲ့ (EDCF) ချေးငွေ သက်သာတဲ့ ချေးငွေကနေပြီးတော့ ၉၃.၇၇၉ သန်းကို ရယူဖို့ရာအတွက် လွှတ်တော် ကနေ အတည်ပြုခွင့်ပြုပေးပါရန် လေးစားစွာ မေတ္တာရပ်ခံတင်ပြအပ်ပါတယ်ခင်ဗျား။</speech>
<speech type="speaker">ဆက်လက်ပြီး စီမံကိန်းနှင့် ဘဏ္ဍာရေးဝန်ကြီးဌာနက ပြန်လည်ရှင်းလင်း ဆွေးနွေးဖို့ဖြစ်ပါတယ်။</speech>
<speech><agency id="27">ဦးမောင်မောင်ဝင်း(ဒုတိယဝန်ကြီး၊ စီမံကိန်းနှင့်ဘဏ္ဍာရေးဝန်ကြီးဌာန)</agency>လေးစားအပ် ပါသော ပြည်ထောင်စုလွှတ်တော် နာယက၊ အမျိုးသားလွှတ်တော် ဥက္ကဋ္ဌနှင့် လွှတ်တော်ကိုယ်စားလှယ်များ ပြည်ထောင်စုအဆင့်အဖွဲ့အစည်းဝင်များ၊ ဧည့်သည်တော်များအားလုံး မင်္ဂလာပါ။ ကျွန်တော်ကတော့ စီမံကိန်းနှင့် ဘဏ္ဍာရေးဝန်ကြီးဌာန ဒုတိယဝန်ကြီး ဦးမောင်မောင်ဝင်း ဖြစ်ပါတယ်။ ကိုရီးယားသမ္မတနိုင်ငံ စီးပွားရေးဖွံ့ဖြိုးတိုးတက်မှု ပူးပေါင်းဆောင်ရွက်ရေးရန်ပုံငွေ (Economic Development Cooperation Fund- EDCF) og wodoosaj souscąj:6g 33608mDc3Tas ၉၃.၇၇၉ သန်းဖြင့် ဆောင်ရွက်မည့် သတင်းအချက်အလက်ဗဟိုဌာနကြီး (e-Government Integrated Data Center - e-GIDC) တည်ဆောက်ခြင်းစီမံကိန်း ဆောင်ရွက်နိုင်ရေးအတွက် ချေးငွေရယူရန်ကိစ္စနှင့် ပတ်သက်ပြီး လွှတ်တော်ကိုယ်စားလှယ်ကြီးများရဲ့ ဆွေးနွေးချက်အများစုအပေါ်မှာ ပို့ဆောင်ရေးနှင့်ဆက်သွယ်ရေး ဝန်ကြီးဌာနကလည်း ပြန်လည်ရှင်းလင်း တင်ပြပြီးဖြစ်ပါတယ်။ လွှတ်တော်ကိုယ်စားလှယ် ဒေါ်အေးမြမြမျိုး ဆွေးနွေးထောက်ပြခဲ့သည့် အချက်များတွင်ပါဝင်သည့် အခွန်အကောက်များနှင့်ပတ်သက်ပြီးတော့ Website များ တွင်ကျယ်စွာအသုံးပြုနိုင်ရေး၊ အခွန်ဆိုင်ရာ သတင်းအချက်အလက်များရရှိနိုင်ရေး ကိစ္စများနှင့်စပ်လျဉ်းပြီးတော့ နိုင်ငံတော်က ဆောင်ရွက်နေတဲ့ eGovernment လုပ်ငန်းစဉ်များနှင့်အတူ စီမံကိန်းနှင့်ဘဏ္ဍာရေးဝန်ကြီးဌာန၏ Tax Reform လုပ်ငန်းစဉ် qp:po: ITAS catoš (Integrated Tax Administration System) ICT Platform så ကျွန်တော်တို့ အကောင်အထည်ဖော်ဆောင်ရွက်နေပါကြောင်း တင်ပြလိုပါတယ်။ လောလောဆယ်အခြေ အနေမှာ အခွန်ထမ်းကြီးများဆိုင်ရာအခွန်ရုံး(LTO)မှာ Tax တွေကို Online ကနေပြီးတော့ ပေးဆောင်နိုင်ပြီ ဖြစ်ပြီးတော့ ကျန်ရုံးများကိုလည်း တိုးချဲ့ဆောင်ရွက်နိုင်ရန် ကြိုးပမ်းလျက်ရှိပါကြောင်း တင်ပြအပ်ပါတယ်။ စီမံကိန်းနှင့် ဘဏ္ဍာရေးဝန်ကြီးဌာနအနေဖြင့် ယခုချေးငွေစီမံကိန်းအတွက် ပြည်ထောင်စုလွှတ်တော်ရဲ့ အတည်ပြုချက်ရရှိပြီးတဲ့အခါမှာ ချေးငွေစာချုပ် ချုပ်ဆိုနိုင်ဖို့ ဆက်လက်ဆောင်ရွက်ခြင်း၊ ချေးငွေထုတ်ယူ သုံးစွဲမှုအပေါ်မှာ စောင့်ကြည့်ကြပ်မတ်ပေးခြင်း၊ ချေးငွေအတိုးအရင်း ပေးဆပ်မှုများအတွက် ကြပ်မတ် ဆောင်ရွက်ခြင်းများကို ဆောင်ရွက်သွားမည်ဖြစ်ပါကြောင်း တင်ပြအပ်ပါတယ်။ ကျေးဇူးတင်ပါတယ်ခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အထက်ပါ ပြည်ပချေးငွေရယူရန် ကိစ္စနဲ့ စပ်လျဉ်းပြီး လွှတ်တော်ရဲ့ အဆုံးအဖြတ်ရယူခြင်းကို စက်ခလုတ်အသုံးပြု၍ ဆန္ဒပြုတဲ့နည်းလမ်းနဲ့ ဆောင်ရွက် သွားပါမယ်။ ထောက်ခံဆန္ဒမဲများရင် သဘောတူအတည်ပြုပြီး ကန့်ကွက်ဆန္ဒမဲများရင် သဘောမတူကြောင်း ကြေညာမှာဖြစ်ပါတယ်။ ဆန္ဒမဲပေးကြဖို့ အသင့်ရှိစေလိုပါတယ်။ ဆန္ဒမဲပေးနိုင်ကြပါပြီ။ လွှတ်တော်ကိုယ်စားလှယ်များ စက်ခလုတ်အသုံးပြု၍ ဆန္ဒမဲပေးကြပါသည်။</speech>
<speech type="speaker">အဆိုထောက်ခံမဲ(၄၅၃)မဲ၊ ကန့်ကွက်မဲ(၉)မဲ၊ ကြားနေမဲ (၂)မဲ ဖြစ်ပါတယ်။</speech>
<speech type="speaker">ထောက်ခံဆန္ဒမဲများတဲ့အတွက် ပို့ဆောင်ရေးနှင့် ဆက်သွယ်ရေးဝန်ကြီးဌာနက သတင်းအချက်အလက်ဗဟိုဌာနကြီး တည်ဆောက်ခြင်းစီမံကိန်းဆောင်ရွက်ရန်အတွက် ကိုရီးယားသမ္မတနိုင်ငံ၊ စီးပွားရေးဖွံ့ဖြိုးတိုးတက်မှု ပူးပေါင်းဆောင်ရွက်ရေးရန်ပုံငွေထံမှ ချေးငွေအမေရိကန်ဒေါ်လာ ၉၃.၇၇၉ သန်း ရယူရန်ကိစ္စကို လွှတ်တော်က သဘောတူအတည်ပြုကြောင်း ကြေညာပါတယ်။ ပြည်ထောင်စုအစိုးရအဖွဲ့မှ ပေးပို့သော ၂၀၁၇-၂၀၁၈ ခု၊ ဘဏ္ဍာရေးနှစ် အစိုးရ၏ ကြွေးမြီဆိုင်ရာ နှစ်ပတ်လည်အစီရင်ခံစာနှင့် ၎င်းအစီရင်ခံစာအပေါ် ပြည်သူ့ငွေစာရင်းပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာ (၁၀/၂၀၁၈)တို့နှင့်စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း၊</speech>
<speech type="speaker">အစီအစဉ်(၈) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ၂၀၁၇၂၀၁၈ ခု၊ ဘဏ္ဍာရေးနှစ် အစိုးရ၏ကြွေးမြီဆိုင်ရာ နှစ်ပတ်လည်အစီရင်ခံစာနဲ့စပ်လျဉ်းပြီး ၂၉-၁၁-၂၀၁၈ ရက်က ကျင်းပပြုလုပ်ခဲ့တဲ့ ပြည်ထောင်စုလွှတ်တော် အစည်းအဝေးမှာ သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က လွှတ်တော်သို့ ရှင်းလင်းတင်ပြခြင်းနဲ့ ယင်းအစီရင်ခံစာအပေါ် ပြည်သူ့ငွေစာရင်းပူးပေါင်း ကော်မတီရဲ့ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာ(၁၀/၂၀၁၈)ကို ဖတ်ကြားတင်သွင်းခြင်း တို့ကို ဆောင်ရွက်ခဲ့ပြီး ဖြစ်ပါတယ်။ အထက်ပါ အစီရင်ခံစာများနဲ့ စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော် ကိုယ်စားလှယ် ၁၁ ဦး ရှိပါတယ်။ တစ်ဦးချင်းအနေနဲ့ ၆ မိနစ်အတွင်း ဆွေးနွေးဖို့ဖြစ်ပါတယ်။ ဒေါက်တာသက်သက်ခိုင် ဒဂုံမဲဆန္ဒနယ် စတင်ဆွေးနွေးဖို့ဖြစ်ပါတယ်။</speech>
<speech><mp id="460">ဒေါက်တာသက်သက်ခိုင်(ဒဂုံမဲဆန္ဒနယ်၊ ရန်ကုန်တိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီး၊ ပြည်ထောင်စုလွှတ်တော် ကိုယ်စားလှယ်များ၊ ကြွရောက်လာကြတဲ့ ပြည်ထောင်စုဝန်ကြီးများနဲ့ ဧည့်သည်တော်များအားလုံး မင်္ဂလာပါရှင်။ ကျွန်မကတော့ ရန်ကုန်တိုင်း ဒေသကြီး၊ ဒဂုံမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာသက်သက်ခိုင် ဖြစ်ပါတယ်။ နာယကကြီးရှင့်။ ကျွန်မအနေနဲ့ ၂၀၁၇-၂၀၁၈ ဘဏ္ဍာနှစ် အစိုးရ၏ ကြွေးမြီဆိုင်ရာ နှစ်ပတ်လည် အစီရင်ခံစာနဲ့ပတ်သက်လို့ ရေရှည်အမြင်နဲ့ မူဝါဒအတိအကျချမှတ်ပြီး သတိရှိရှိဆောင်ရွက်နိုင်ဖို့နဲ့ ကြွေးမြီ ဆုံးရှုံးနိုင်ခြေတွက်ချက်ရာမှာ ထည့်သွင်းစဉ်းစားသင့်တဲ့ အချက်များကို အကြံပြု ဆွေးနွေးသွားမှာ ဖြစ်ပါ တယ်ရှင့်။ ၎င်းအစီရင်ခံစာအရ စီမံကိန်းနှင့် ဘဏ္ဍာရေးဝန်ကြီးဌာနမှ အစိုးရရဲ့ ဘဏ္ဍာငွေဖြည့်ဆည်းမှု လိုအပ်ချက်များနဲ့ ၎င်းတို့ရဲ့ ကာလတို၊ ကာလရှည် ပေးရန်တာဝန်များကို ဆုံးရှုံးနိုင်ခြေအနည်းဆုံးနဲ့ ကုန်ကျစရိတ်အနည်းဆုံးဖြစ်စေဖို့ ကာလတ်ကြွေးမြီစီမံခန့်ခွဲမှုမဟာဗျူဟာကို ချမှတ်အကောင်အထည် ဖော်လျက်ရှိရာမှာ ပြည်တွင်းပြည်ပကြွေးမြီနဲ့ GDP အချိုးကို လျာထားချက် ၄၀ ရာခိုင်နှုန်းထက် မကျော်လွန် စေဘဲ ၃၈.၄ ရာခိုင်နှုန်းမှာ ထိန်းညှိထားနိုင်ခဲ့ကြောင်း၊ ကြွေးမြီဝန်ထုပ်ဝန်ပိုးမကြီးမားဖို့ ဘတ်ဂျက်လိုငွေ အား GDP ရဲ့ ၅ ရာခိုင်နှုန်းအတွင်းမှာ ထိန်းသိမ်းဆောင်ရွက်နိုင်ခဲ့ကြောင်းနဲ့ မြန်မာနိုင်ငံတော်ဗဟိုဘဏ် ထံမှ ငွေချေးယူခြင်းအား လျှော့ချနိုင်ရန် လျာထားချက်အတိုင်း အကောင်အထည်ဖော်နိုင်ခဲ့ကြောင်း သိရှိရ ပါတယ်ရှင့်။ နာယကကြီးရှင့်။ ပထမအချက်အနေနဲ့ ပြည်ပချေးငွေတွေဟာ အတိုးနှုန်းသက်သာသော်လည်း နှစ်ရှည်ချေးငွေတွေဖြစ်လို့ ချေးယူတဲ့အစိုးရက မိမိကိုယ်တိုင် ပြန်လည်ပေးဆပ်ရတာမျိုးမဟုတ်ဘဲ နောင် လာမယ့်အစိုးရအဆက်ဆက်က ပေးဆပ်ရတာဖြစ်လို့ မိမိကိုယ်တိုင်ဆပ်ရမယ့် အကြွေးယူတာမျိုးနဲ့မတူဘဲ အလွယ်တကူချေးယူမိဖို့ တွန်းအားက ပိုများပြားနေပါတယ်။ ဒါ့အပြင် ပြည်ပကြွေးမြီများဟာ သက်တမ်း ရှည်လျားကြတာကြောင့် ရေရှည်မှာ နိုင်ငံခြားငွေလဲလှယ်နှုန်း ပြောင်းလဲမှုကြောင့် ဆုံးရှုံးနိုင်ခြေများ မြင့်တက်လာနိုင်ပြီး တိုးရင်းပေါင်းပေးချေရတဲ့ပမာဏများ များပြားလာနိုင်လို့ တစ်ချိန်မှာ အခွန်ပိုမိုကောက်ခံ လာရတာမျိုး၊ ဘတ်ဂျက်သုံးစွဲမှုလျှော့ချလာရတာမျိုး၊ ပြည်တွင်းချေးငွေတွေနဲ့ ပြည်ပကြွေးမြီတွေကို ပြန်လည်ပေးဆပ်လာရတာမျိုးတွေ ဖြစ်နိုင်တာကြောင့် ချေးငွေချေးယူခြင်းမူဝါဒကို အတိအကျ ချမှတ် ကျင့်သုံးဖို့လိုအပ်နေကြောင်း အထူးပြု ပြောကြားလိုပါတယ်ရှင့်။ နာယကကြီးရှင့်။ ကျွန်မတို့အနေနဲ့ ဘဏ္ဍာရေးအရ ရေရှည်တည်တံ့ခိုင်မြဲမှု၊ Physical Sustainability ဆိုတဲ့မူကို နှလုံးသွင်းပြီး ကြွေးမြီရယူခြင်းကို သတိကြီးစွာ ဆုံးဖြတ်ဆောင်ရွက်သင့်ပါတယ်။ ဘဏ္ဍာရေး အရ ရေရှည်တည်တံ့ခိုင်မြဲမှုဆိုတာကတော့ ယနေ့ဘဏ္ဍာရေးအရ ဆုံးဖြတ်ချက်များဟာ နောင်လာ နောက်သားများရဲ့ လူနေမှုအဆင့်အတန်းကို တိုးတက်စေနိုင်တဲ့၊ သို့မဟုတ် နောင်လာနောက်သားများရဲ့ လူနေမှုအဆင့်အတန်းကို လက်ရှိအခြေအနေထက် မလျော့ကျစေနိုင်တဲ့ ဆုံးဖြတ်လုပ်ဆောင်ချက်များကို ဆိုလိုပါတယ်ရှင့်။ တကယ်လို့ ယခုလက်ရှိဆောင်ရွက်နေတဲ့ ဘဏ္ဍာရေးအရ ဆုံးဖြတ်လုပ်ဆောင်ချက် များဟာ နောင်လာနောက်သားများရဲ့ လူနေမှုအဆင့်အတန်းကို ယခုလက်ရှိ အခြေအနေအောက် ကျရောက် သွားစေနိုင်တယ်ဆိုရင် ဒါဟာဘဏ္ဍာရေးအရရေရှည်တံ့ခိုင်မြဲစေနိုင်တဲ့ မူနဲ့ စံချိန်စံညွှန်းတွေကို ချိုးဖောက်ရာ ရောက်ပါတယ်။ နိုင်ငံတော်စီမံကိန်းများဆောင်ရွက်ဖို့ ချေးငွေရယူခြင်းကို တိုင်းပြည်ဖွံ့ဖြိုးမှုရလဒ် ဘယ်လောက် ရမလဲ။ တိုင်းဒေသကြီးနဲ့ ပြည်နယ်တွေအကြား ဖွံ့ဖြိုးတိုးတက်ခြင်းကွာဟမှု ဘယ်လောက်နည်းလာနိုင်သလဲ။ မြန်မာ့ရေရှည်စဉ်ဆက်မပြတ်ဖွံ့ဖြိုးတိုးတက်ရေးစီမံကိန်းအစီအစဉ် (Myanmar Sustainable Development Plan) နဲ့ဘယ်လောက်ကိုက်ညီမှုရှိသလဲ စသဖြင့် မူဝါဒအတိအကျ ချမှတ်သင့်ပါတယ်ရှင့်။ ဒါအပြင် ချေးငွေချေးယူခြင်း ဆုံးဖြတ်ချက်များချမှတ်ရာမှာ ချေးငွေချေးယူပြီး ဆောင်ရွက်တဲ့စီမံကိန်းတိုင်းကို နိုင်ငံနဲ့ နိုင်ငံသူ၊ နိုင်ငံသားများအတွက် တကယ်လိုအပ်တဲ့ ရင်းနှီးမြှုပ်နှံမှုဟုတ် မဟုတ်၊ ဟုတ်ခဲ့ရင်လည်း စီမံကိန်းအကောင်အထည်ဖော်မှုအစီအစဉ် အသေးစိတ် ဦးစွာရေးဆွဲပြီးမှ ငွေချေးရန်လို မလို၊ ငွေချေးရန် လိုခဲ့ရင်လည်း နိုင်ငံခြားချေးငွေယူဖို့ လို မလိုဆိုတဲ့ လေ့လာဆန်းစစ်မှုအဆင့်ဆင့်ပြုလုပ်ဖို့ လုပ်ငန်းစဉ် တိတိကျကျ ချမှတ်ကျင့်သုံးသင့်ပါတယ်ရှင့်။ နာယကကြီးရှင့်။ ဒုတိယအချက်အနေနဲ့ ဆုံးရှုံးနိုင်ခြေ အနည်းဆုံးဖြစ်အောင် စီမံခန့်ခွဲရာမှာ Operational Risk လို့ခေါ်တဲ့ သဘာဝဘေးအန္တရာယ်ကြောင့် ဆုံးရှုံးနိုင်ခြေများအပါအဝင် အကောင် အထည်ဖော်မှုတစ်လျှောက်မှာ ဖြစ်ပေါ်နိုင်တဲ့ဆုံးရှုံးနိုင်ခြေများ ထည့်သွင်းတွက်ချက်ထားတာ မတွေ့ရတဲ့ အပြင် ပြည်တွင်းပြည်ပကြွေးမြီများနဲ့ အကောင်အထည်ဖော်တဲ့လုပ်ငန်းများကို အများပြည်သူသိအောင် ချပြအစီရင်ခံမှု အားနည်းနေသေးကြောင်း တွေ့ရှိရပါတယ်။ ဥပမာအားဖြင့် အစိုးရကငွေထုတ်ချေးခြင်းနဲ့ တစ်ဆင့်ငွေထုတ်ချေးခြင်းများဖြစ်တဲ့ နိုင်ငံတော်ဗဟိုဘဏ်က ဦးစီးအကောင်အထည်ဖော်တဲ့ မြန်မာနိုင်ငံ ငွေရေးကြေးရေးကဏ္ဍဖွံ့ဖြိုးတိုးတက်ရေးစီမံကိန်း၊ မြန်မာ့လယ်ယာဖွံ့ဖြိုးရေးဘဏ်မှ ဦးစီးအကောင်အထည် ဖော်တဲ့ စိုက်ပျိုးရေးနဲ့ ကျေးလက်ဒေသဖွံ့ဖြိုးမှုလုပ်ငန်းများအတွက် အဆင့် ၂ ဆင့် ချေးငွေစီမံကိန်း၊ ရန်ကုန် မြို့တော်စည်ပင်သာယာရေးကော်မတီက တာဝန်ယူအကောင်အထည်ဖော်တဲ့ အရှေ့တောင်အာရှသဘာဝ ဘေးအန္တရာယ်ကြောင့် ဆုံးရှုံးနိုင်ခြေစီမံခန့်ခွဲမှု စီမံကိန်းတို့ ဖြစ်ပါတယ်ရှင့်။ ပြည်ပချေးငွေထုတ်ချေးခြင်း ဆုံးဖြတ်ချက်များအတွက် နိုင်ငံအတွက် အမှန်တကယ်မလိုဘဲ ချေးမယ့်အဖွဲ့အစည်းက ကမ်းလှမ်းလာလို့ သက်သာသောချေးငွေမို့ ချေးလိုက်တာမျိုး၊ တိုင်းဒေသကြီး၊ ပြည်နယ်များသို့ ထပ်ဆင့်ငွေထုတ်ချေးရာ မှာလည်း မူဝါဒအပေါ်အခြေခံဆုံးဖြတ်ခြင်းမျိုးမဟုတ်ဘဲ ငိုတတ်တဲ့ကလေးနို့ပိုစို့ရတဲ့ အခြေအနေမျိုးမဖြစ်ဖို့ အထူးသတိပြု ဆောင်ရွက်သင့်ပါတယ်။ နာယကကြီးရှင့်။ နိဂုံးချုပ်အားဖြင့် ပြောရရင် အနာဂတ်ကာလမှာ တိုင်းပြည်ရဲ့ ဘဏ္ဍာငွေလိုအပ်မှု အခြေအနေကို ခန့်မှန်းဖို့ခက်ခဲပြီး မမျှော်မှန်းနိုင်တဲ့တစ်ချိန်မှာ မဖြစ်မနေလိုအပ်လို့ ပြည်ပကြွေးမြီယူခဲ့ ရရင် Sovereign Risk Premium လို့ခေါ်တဲ့ နိုင်ငံရဲ့ အခြေအနေအရ ဆုံးရှုံးနိုင်ခြေထည့်ပေါင်းလို့ အတိုး ဈေးကြီးကြီးနဲ့ မလွှဲသာမရှောင်သာ ချေးလိုက်ရတာတွေ ပေါ်ပေါက်လာနိုင်တဲ့အတွက် လက်ရှိကောင်း နေတဲ့ ကြွေးမြီခံနိုင်ရည်ရှိမှုအခြေအနေကို ဆက်လက်ထိန်းသိမ်းထားပြီး ချေးငွေရယူခြင်းနဲ့ဆိုင်တဲ့ မူဝါဒ အတိအကျ ချမှတ်ကျင့်သုံးဖို့နဲ့ အကောင်အထည်ဖော်ခြင်းဖြစ်မြောက်မှုကို အဓိကစဉ်းစားဖို့လိုအပ်ကြောင်း အထူးပြု ပြောကြားရင်း နိဂုံးချုပ်အပ်ပါတယ်ရှင့်။</speech>
<speech type="speaker">ပို့ဆောင်ရေးနဲ့ ဆက်သွယ်ရေးဝန်ကြီးဌာန ပြည်ထောင်စုဝန်ကြီး ပြန်လည်ထွက်ခွာနိုင်ပါပြီ။ ဆက်လက်ပြီး ဦးခင်ချို၊ လှိုင်းဘွဲမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="255">ဦးခင်ချို (လှိုင်းဘွဲမဲဆန္ဒနယ်၊ ကရင်ပြည်နယ်)</mp>အားလုံးမင်္ဂလာပါ။ ကျွန်တော်ကတော့ ကရင်ပြည်နယ် လှိုင်းဘွဲမဲဆန္ဒနယ်က ပြည်သူ့လွှတ်တော်ကိုယ်စားလှယ်၊ ဦးခင်ချို ဖြစ်ပါတယ်။ ကျွန်တော် ဆွေးနွေးတင်ပြမယ့် အကြောင်းအရာက JPAC ရဲ့ ၂၀၁၇-၂၀၁၈ ကြွေးမြီဆိုင်ရာ နှစ်ပတ်လည်အစီရင် ခံစာအပေါ် လေ့လာတွေ့ရှိချက် အစီရင်ခံစာအမှတ်(၁၀/ ၂၀၁၈)အပေါ် ဆွေးနွေးတင်ပြမှာဖြစ်ပါတယ်။ အစီရင်ခံစာပါအရ ၂၀၁၇-၁၈ ဘဏ္ဍာနှစ်မှာရှိတဲ့ နိုင်ငံခြားချေးငွေနှင့် ပြည်တွင်းချေးငွေနဲ့ အစိုးရကငွေထုတ် ချေးခြင်းနှင့် ထပ်ဆင့်ချေးမှု အပိုင်း ၃ ပိုင်းနဲ့ပတ်သက်ပြီးတော့ တင်ပြမှာဖြစ်ပါတယ်။ ပထမအနေနဲ့ နိုင်ငံခြားချေးငွေအခြေအနေကို လေ့လာကြည့်တဲ့အခါမှာ ၂ နှစ်အတွင်းမှာ နိုင်ငံတကာ အဖွဲ့အစည်း ၄ ခုနဲ့ နိုင်ငံ ၄ နိုင်ငံကနေပြီးတော့ စီမံကိန်းလုပ်ငန်း ၁၅ ခုအတွက်ကို ဝန်ကြီးဌာန ရ ခုနဲ့ ဗဟိုဘဏ်၊ ရန်ကုန်စည်ပင်တို့ရဲ့ ကိုယ်စား USD ၁,၉၁၇.၉၉ သန်းကို စာချုပ်ချုပ်ဆိုချေးခဲ့ပြီးတော့ နှစ်အတွင်း ထုတ်ယူ သုံးစွဲမှုအနေနဲ့ USD ၆၉၆.၈၉၈ ရှိကြောင်းသိရပါတယ်။ ဒီနေရာမှာ စီမံ/ဘဏ္ဍာရဲ့ ကြွေးမြီအစီရင်ခံစာ အပိုဒ် ၁၅ နဲ့ ၁ရ မှာပါတဲ့ ဇယား ၂ ခုမှာ စာရင်းဖွင့်ချေးငွေလက်ကျန် ကော်လံတခု ထပ်ထည့်ပေးသင့် တယ်လို့ အကြံပြုချင်ပါတယ်။ ဘာလို့လဲဆိုရင် ငွေစာရင်းသဘောမှာ နားမလည်တဲ့သူ ၁ ဦးအနေနဲ့ ဇယားကို ကြည့်မယ်ဆိုလို့ရှိရင် အချို့နေရာတွေမှာ နှစ်အတွင်းထုတ်ယူငွေကနည်းပြီးတော့ နှစ်အတွင်းပြန်ဆပ်ငွေနဲ့ အရင်းငွေတွေက အတိုးအရင်းတွေ နီးပါးလောက်ဖြစ်နေတာ တွေ့ရတဲ့အတွက် ယူဆချက်တွေ မှားသွား နိုင်လို့ ဖြစ်ပါတယ်။ အပိုဒ် ၅ အောက်ကဇယားအရ ထုတ်ယူပြီးတဲ့ငွေက စာချုပ်တန်ဖိုးရဲ ၆၀ ရာခိုင်နှုန်း ရှိပြီးတော့ နှစ်ကုန်ပေးစရာရှိတဲ့ကြွေးက ထုတ်ပြီးငွေရဲ့ ၈၁ ရာခိုင်နှုန်း ကျန်ရှိတာတွေ့ရပါတယ်။ ဒီနေရာ မှာ ၁၉၈၈ မတိုင်မီရဲ့ကြွေးကျန်က ထုတ်ပြီးငွေရဲ့ ၈၀ ရာခိုင်နှုန်းလောက် ရှိနေပြီးတော့ ချေးငွေသက်တမ်းက ၁၅ နှစ်နဲ့ နှစ် ၄၀ ရှိတဲ့အတွက်ကြောင့် ဂျပန်ရဲ့ကြွေးက အများဆုံးကျန်ရှိကြောင်း သိရပါတယ်။ ချေးငွေက သက်တမ်းကုန်သလောက် ဖြစ်နေပြီဖြစ်တဲ့အတွက်ကြောင့် ချေးငွေလက်ကျန်ကလည်း ကြွေးကျန်လက်ကျန် အားလုံးရဲ့ တစ်ဝက်နီးပါး ၄၁ ရာခိုင်နှုန်းကျော်ရှိနေတာဖြစ်လို့ သက်ဆိုင်တဲ့ နိုင်ငံအဖွဲ့အစည်းများနဲ့ ဘယ်လိုဆက်လက်ဆောင်ရွက်မလဲဆိုတာနဲ့ ပေးဆပ်ရမယ့်အကြွေးတွေအတွက် ဘယ်လိုဆောင်ရွက်မလဲ ဆိုတာကို ရှင်းလင်းတင်ပြစေချင်ပါတယ်။ ၁၉၈၈ ခုကနေပြီးတော့ ၂၀၁၁ ထိကာလ ချေးငွေလက်ကျန်နဲ့ ၂၀၁၁ ကနေ ၂၀၁၆ ထိချေးငွေလက်ကျန် မှာ တရုတ်နိုင်ငံရဲ့ချေးငွေက အများဆုံးကျန်ရှိပြီးတော့ ၂၀၁၆ ကနေ ၂၀၁၈ တို့ရဲ့ ချေးငွေလက်ကျန်ကတော့ အပြည်ပြည်ဆိုင်ရာဖွံ့ဖြိုးတိုးတက်ရေးအေဂျင်စီ IDA ရဲ့ ချေးငွေက အများဆုံးကျန်ရှိတာတွေ့ရပါတယ်။ ချေးငွေစာချုပ်အပေါ် ထုတ်ယူပြီးစီးမှုအနေနဲ့ ၁၉၈၈ မတိုင်မီက ၉၆ ရာခိုင်နှုန်း၊ ၁၉၈၈ က ၂၀၁၁ အထိက ၉၀ ရာခိုင်နှုန်း၊ ၂၀၁၁ ကနေ ၂၀၁၆ ထိက ၄၆ ရာခိုင် နှုန်းနဲ့ ၂၀၁၆ ကနေ ၂၀၁၈ ထိက ၂ ရာခိုင်နှုန်းသာ ထုတ်ယူတာတွေ့ရတဲ့အတွက်ကြောင့် ယခင်အစိုးရ ၃ ဆက်ရဲ့ သုံးစွဲခဲ့တဲ့ချေးငွေတွေက အထိုက်အလျောက် အပြည့်အဝ ထုတ်ယူပြီးလို့ ယူဆရနိုင်ပြီးတော့ လက်ရှိအစိုးရသစ် ၂ နှစ်တာကာလ ထုတ်ယူပြီးငွေက စာချုပ်ရဲ့ ၂ ရာခိုင်နှုန်းပဲ ရှိသေးတဲ့အတွက် စီမံကိန်းလုပ်ငန်းတွေ ီးစီးအောင် ဆောင်ရွက်နိုင်မှုနဲ့ စာချုပ်စည်းကမ်းနဲ့ အညီ အပြည့်အဝအသုံးချ ထုတ်ယူနိုင်ဖို့ အစီရင်ခံစာအပိုဒ် ၁၀ ပါအားနည်းချက်များကို ပြေလျော့နိုင်အောင် လုပ်ငန်းများကို ာင်ရွက်နိုင်အောင် ပေါင်းစပ်ညှိနှိုင်းဆောင်ရွက်မှုများ ဆောင်ရွက်မှုလုပ်သင့် တယ်လို့ အကြံပြုလိုပါတယ်။ နိုင်ငံအဖွဲ့အစည်းများရဲ့ အကြွေးလက်ကျန်တွေအနေနဲ့ တရုတ်ကအများဆုံး၊ ဂျပန်က ဒုတိယနဲ့ IDA က တတိယအများဆုံရှိပြီးတော့ ဌာန၊အဖွဲ့အစည်းများအနေနဲ့ လျှပ်စစ်စွမ်းအင်ကအများဆုံး၊ စီမံ ဘဏ္ဍာက ဒုတိယနဲ့ ပို့/ဆက်ကတတိယ၊ စက်မှုဝန်ကြီးဌာနကစတုတ္ထ အများဆုံးကျန်ရှိတာတွေ့ရပါတယ်။ ချေးငွေတွေထဲမှာ အီတလီ နဲ့ AFD ရဲ့ ချေးငွေက လုံးဝမထုတ်ရသေးကြောင်းနဲ့ ပိုလန်ချေးငွေရဲ့ ထုတ်ယူ ငွေဟာ စာချုပ်တန်ဖိုးရဲ့ ၁ ရာခိုင်နှုန်းလောက်ပဲ ထုတ်ရသေးပြီးတော့ ဝန်ကြီးဌာန၊ အဖွဲ့အစည်းများ အနေနဲ့ ဆောက်လုပ်ရေးနဲ့ ရန်ကုန်စည်ပင်သာယာက စာချုပ်တန်ဖိုးရဲ့ ၁၀ ရာခိုင်နှုန်းနဲ့ ၅ ရာခိုင်နှုန်းပဲ ထုတ်ရသေးပြီးတော့ မန္တလေးစည်ပင်နဲ့ ဗဟိုဘဏ်ရဲ့ ထုတ်ယူပြီးငွေက စာချုပ်တန်ဖိုးထက် အများကြီး နည်းနေတာတွေ့ရလို့ အကြောင်းရင်းနဲ့ ချေးငွေ Delay မဖြစ်ဖို့နဲ့ နိုင်ငံအတွက် နစ်နာမှုမရှိအောင် ဆောင်ရွက် ထားမှုတွေကို ရှင်းပြပေးဖို့ အကြံပြုလိုပါတယ်။ ပြည်တွင်းကြွေးငွေအနေနဲ့ ကျပ်ဘီလီယံ ၂၀,၇၂၄.၆ ကျန်ရှိရာမှာ ၂၀၁၁-၁၂အတိုင်း မတိုင်ခင်က လက်ကျန် ၄၅ ရာခိုင်နှုန်းနဲ့ အများဆုံးကျန်ရှိနေပြီးတော့ ဗဟိုဘဏ်ကိုရောင်းချမှုက လက်ကျန် ၆၉ ရာခိုင်နှုန်းနဲ့ အများဆုံးကျန်ရှိနေတာကိုတွေ့ရပါတယ်။ ဗဟိုဘဏ်ကိုရောင်းချမှုများအနေနဲ့ ငွေဖောင်းပွမှုများကို မဖြစ်စေဖို့ စီမံဆောင်ရွက်ထားမှုအခြေအနေကို တင်ပြပေးဖို့လိုအပ်မယ်လို့ ယူဆပါတယ်။ နိုင်ငံတော်က နေပြီးတော့ ချေးငွေများနဲ့ပတ်သက်လို့ အတိုးပေးချေမှုအနေထားကို လေ့လာကြည့်တဲ့အခါမှာ ယခင်နှစ် ၃၁-၃-၂၀၁ရ ရက်နေ့ ကြွေးလက်ကျန်များမှာ နိုင်ငံခြားချေးငွေက USD ၉,၁၄၈.၈၂၀၊ ယခင်ငွေဈေးနှုန်း ၁,၃၈၀ နဲ့တွက်မယ်ဆိုရင် ကျပ်ဘီလီယံ ၁၂,၆၂၅.၃၇၂ ရှိပြီးတော့ ဒီငွေအတွက်ကို အတိုးပေးရတာက USD ၂၃၂.၈၃၃ သန်း(မြန်မာငွေနဲ့ ကျပ်ဘီလီယံ ၃၂၁.၃၇၉) ပေးရပြီးတော့ ပြည်တွင်းချေးငွေအနေနဲ့ ၃၁-၃-၂၀၁ရ နှစ်မှာ အကြွေးလက်ကျန် ကျပ်ဘီလီယံ ၁၈,၀၂၀ ရှိပြီးတော့ ဒီအတွက်အတိုးပေးရတာက ကျပ်ဘီလီယံ ၁,၆၆၃.၀၄၆ ရှိကြောင်းသိရပါတယ်။ နိုင်ငံခြားချေးငွေအတိုးနှုန်းက ၂.၅ ရာခိုင်နှုန်းရှိပြီးတော့ ပြည်တွင်းချေးငွေအတိုးနှုန်းက ၅.၉ ရာခိုင်နှုန်းလောက်ရှိတဲ့အတွက် နိုင်ငံခြားချေးငွေအတိုးနှုန်းက ပြည်တွင်း ချေးငွေအတိုးနှုန်းထက်ကို ၅၀ ရာခိုင်နှုန်းကျော်ကျော်လောက်ကို သက်သာတာတွေ့ရပါတယ်။ နိုင်ငံခြား ချေးငွေအတိုးနှုန်း နိုင်ငံရဲ့ နိုင်ငံခြားအရန်ငွေတိုးပွားလာစေတဲ့အတွက်ကြောင့် စီမံကိန်းလုပ်ငန်းတွေ၊ နိုင်ငံခြား ချေးငွေတွေ ချေးယူတဲ့အခါမှာ ပြည်တွင်းငွေကြေးနှင့်ဆောင်ရွက်နိုင်တဲ့ လုပ်ငန်းများအတွက်မဟုတ်ဘဲ အခြားလုပ်ငန်းများအတွက်ကိုပဲ ချေးသင့်ကြောင်းအကြံပြုလိုပါတယ်။ ချေးငွေများနဲ့ ပတ်သက်လို့ ပြည်ထောင်စုစာရင်းစစ်ချုပ် အစီရင်ခံစာအရ JICAရဲ့ Two Step Loan ချေးငွေဆိုလို့ရှိရင် ချေးငွေဆိုင်ရာသတ်မှတ်ချက်တွေကြောင့် ချေးငွေ ၇၉၅ သန်း မြန်မာကျပ်ငွေနဲ့ ၉.၅၃၅.၃၈ ဘီလီယံမှာ ကျပ် ၃,၃၇၀ ဘီလီယံလောက်ပဲချေးနိုင်လို့ ကျန်တဲ့ချေးငွေကျပ် ၆,၁၆၈ ဘီလီယံ အတွက်ကို နိုင်ငံတော်က အတိုးစိုက်ထုတ်ပေးနေရတာတွေ၊ နောက်မြစ်ရေတင်စီမံကိန်းများလုပ်ငန်းမှာ ၃၇၉ ခု လုပ်ပြီးတော့ ရည်မှန်းချက် ဧက ရ သိန်းနီးပါးမှာ ၂၀၁၂ ကနေ ၂၀၁ရ အထိအတွင်းမှာ နှစ်စဉ် ၂၀ ရာခိုင်နှုန်းအောက်ပဲ ရေပေးနိုင်တဲ့အတွက်ကြောင့် သုံးတဲ့ငွေ USD ၃၉.၃၆၆ သန်း၊ ယူရို ၉.၀၅၃ သန်း၊ ဂျပန်ယန်း ၅.၇၁၉ သန်းနှင့် ကျပ်ငွေ ၅၄.၁၉၄ ဘီလီယံ အကုန်အကျခံသုံးစွဲရပေမယ့် တန်ရာတန်ကြေး Value For Money ပြည့်ပြည့်ဝဝ မဆောင်ရွက်နိုင်တာတွေ၊ ဟံသာဝတီအပြည်ပြည်ဆိုင်ရာလေဆိပ် တည်ဆောက်မှုအတွက် နိုင်ငံတော်ကနေ ၅.ရရ ဘီလီယံ သုံးစွဲခဲ့ပြီးတော့ ဂျပန်ရဲ့ ODA Loan မရနိုင် သေးတာ HIA မြန်မာကုမ္ပဏီနဲ့ညှိနှိုင်းမှု ကြန့်ကြာတာတွေကြောင့် စီမံကိန်းလုပ်ငန်းကြာမြင့်လို့ နိုင်ငံ အတွက် နစ်နာမှုရှိတာမျိုးတွေ မဖြစ်လာစေဖို့အတွက် ချေးငွေတွေကို အကျိုးရှိရှိ ည့်ပြည့်ဝဝရရှိ လာအောင် ဆောင်ရွက်နိုင်ရေး အကြံပြု တိုက်တွန်းရင်း နိဂုံးချုပ်အပ်ပါတယ်။ အားလုံး ကျေးဇူးတင်ပါတယ်။</speech>
<speech type="speaker">ဦးဝင်းမောင် မကွေးတိုင်းဒေသကြီး မဲဆန္ဒနယ်အမှတ်(၆) ဆွေးနွေးဖို့ဖြစ်ပါတယ်။</speech>
<speech><mp id="912">ဦးဝင်းမောင်(မဲဆန္ဒနယ်အမှတ်-၆၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့် ပြည်ထောင်စုဝန်ကြီးများ၊ ပြည်ထောင်စုလွှတ်တော် ကိုယ်စားလှယ်အပေါင်း မင်္ဂလာပါခင်ဗျာ။ ကျွန်တော်ကတော့ မကွေးတိုင်းဒေသကြီး၊ မဲဆန္ဒနယ်အမှတ်(၆)က အမျိုးသားလွှတ်တော် ကိုယ်စားလှယ် ဦးဝင်းမောင် ဖြစ်ပါတယ်။ ကျွန်တော့အနေနဲ့ ၂၀၁၇-၂၀၁၈ ဘဏ္ဍာရေးနှစ် အစိုးရ၏ ကြွေးမြီဆိုင်ရာနှစ်ပတ်လည်အစီရင်ခံစာနှင့် ပြည်သူ့ငွေစာရင်းပူးပေါင်းကော်မတီတို့၏ သဘောထားမှတ်ချက် အစီရင်ခံစာပါ ပို့ဆောင်ရေးနှင့် ဆက်သွယ်ရေးဝန်ကြီးဌာန၊ လျှပ်စစ်နှင့် စွမ်းအင်ဝန်ကြီးဌာနတို့၏ ပြည်ပချေးငွေများနှင့်ပတ်သက်၍ အကြံပြု ဆွေးနွေးသွားမှာ ဖြစ်ပါတယ်ခင်ဗျာ။ ပထမဦးစွာအနေဖြင့် ၂၀၁၇-၂၀၁၈ ဘဏ္ဍာနှစ်မှာ ပို့ဆောင်ရေးနှင့် ဆက်သွယ်ရေးဝန်ကြီးဌာနမှ ပြည်ပ ချေးငွေ အမေရိကန်ဒေါ်လာ ၆၀၄.၃၀၂ သန်း ချေးယူထားတဲ့အတွက် ချေးငွေအများဆုံးချေးယူထားတဲ့ ဌာနဖြစ်သလို၊ ထုတ်ယူသုံးစွဲမှုမှာ အမေရိကန်ဒေါ်လာ ၁၃၃.၅၂၆ သန်းရှိကြောင်း လေ့လာတွေ့ရှိရပါတယ် ခင်ဗျာ။ ချေးငွေတွေဟာ အတိုးနှုန်းမြင့်မားတဲ့ချေးငွေတွေဖြစ်လျှင် ၎င်းချေးငွေနှင့်ပတ်သက်သည့် လုပ်ငန်း များကို လျင်မြန်စွာအကောင်အထည်ဖော်ပြီး ချေးငွေကိုလည်း အမြန်ဆုံးပေးဆပ်ရန်သင့်ကြောင်း အကြံပြု အပ်ပါတယ်။ နယ်တွေမှာကြုံတွေ့နေရတဲ့ တယ်လီဖုန်းတာဝါတိုင်များတပ်ဆင်ရေး၊ တယ်လီဖုန်းဆက်သွယ်ရေး လုပ်ငန်းများနှင့်ပတ်သက်ပြီး တင်ပြရမယ်ဆိုရင် မိုဘိုင်းတယ်လီဖုန်းဆက်သွယ်ရေးကုမ္ပဏီကြီးတွေက မြို့နယ်များတွင် တာဝါတိုင်များစိုက်ထူခြင်းကို ဗဟိုကနေအောက်ကိုဆင်းပြီး လုပ်ကိုင်ခြင်းကြောင့် အောက်ခြေ မှာပြဿနာများစွာ မကြာခဏပေါ်ထွန်းခြင်းကို ကုစားသည့်အနေဖြင့် အောက်ခြေကနေအထက်ကို အဆင့်ဆင့်သွားသင့်ပါကြောင်း အကြံပြုအပ်ပါတယ်။ ဧရာဝတီမြစ်ကြောင်း ကမ်းပါးပြိုလုပ်ငန်းများနှင့်ပတ်သက်၍ ကမ်းထိန်းနံရံလုပ်တဲ့နေရာမှာ အဆင့်မီတဲ့၊ ယခုထက်ထိရောက်တဲ့ နိုင်ငံတော်က ဘဏ္ဍာဆုံးရှုံးမှုမဖြစ်ဘဲ ကြာရှည်ခိုင်ခံ့တဲ့ စနစ်တွေကို ကျင့်သုံးဆောင်ရွက်သင့်ကြောင်းနှင့် မြန်မာပြည်၏ မြို့အတော်များများမှာ ကျွန်တော်တို့ မြန်မာ့ MPT တယ်လီဖုန်းလိုင်းကြိုးတွေဟာ မြေအောက်ကမြှုပ်တာနည်းပြီးတော့ မြေပေါ်မှာစိုက်ထူထားခြင်းတွေက များတဲ့အတွက် ကြိုးတွေကဆွေးပြီး သုံးစွဲသူတွေဟာ တယ်လီဖုန်းထိန်းသိမ်းခသာ လစဉ်ပေးနေရပြီး နိုင်ငံတော်နှင့် ပြည်သူတွေအတွက် အကျိုးမရှိခြင်းကို အမြန်ကုစားသင့်ကြောင်း အကြံပြုအပ်ပါတယ်။ ဆက်လက်ပြီးလျှပ်စစ်နှင့် စွမ်းအင်ဝန်ကြီးဌာနက ၂၀၁၇-၁၈ ဘဏ္ဍာနှစ်မှာ ပြည်ပချေးငွေ ပေးဆပ် ခြင်းများနှင့်ပတ်သက်၍ အကြံပြု ဆွေးနွေးသွားမှာ ဖြစ်ပါတယ်။ ၂၀၁၇-၂၀၁၈ ပြည်ပချေးငွေ အမေရိကန် ဒေါ်လာ ၁၃၁.၈၇၆ သန်း၊ ထုတ်ယူသုံးစွဲမှုအား၂၆၄.၃၆ရ သန်း၊ ပြန်လည်ပေးဆပ်မှုအား အတိုးအရင်း ၂၉၃.၇၅၃ သန်းဖြစ်ပြီး ၁၉၈၈ ခု မတိုင်ခင်ကနေ ၃၁-၃-၂၀၀၈ ထိ လျှပ်စစ်နှင့် စွမ်းအင်ဝန်ကြီးဌာနရဲ့ နိုင်ငံခြားချေးငွေပေးဆပ်ရန်မှာ အမေရိကန်ဒေါ်လာ ၃,၂၆၀.၇၆၄ သန်းရှိတဲ့အတွက် ဝန်ကြီးဌာနတွေ ထဲမှာ ပြန်ဆပ်ရမယ့်ချေးငွေပမာဏ အများဆုံးဖြစ်ကြောင်း လေ့လာတွေ့ရှိရပါတယ်။ အထက်မှာပြောခဲ့တဲ့ ပြန်ဆပ်ရမယ့်ချေးငွေတွေကျန်နေခြင်းဟာ ရေအားလျှပ်စစ်တို့၊ လေအားလျှပ်စစ်တို့၊ နေအားလျှပ်စစ်တို့ လျှပ်စစ်စီမံကိန်းတွေအပြင် ရေနံတူးဖော်ခြင်းလုပ်ငန်းတွေဟာ ၅ နှစ်မှ ၁၀ နှစ်အထိ ကြာမြင့်ခြင်းကို ပြည်သူတွေက နားလည်မှုပေးနိုင်သော်လည်း ်တပြေးညီ လုပ်ဆောင်ရမယ့်ကိစ္စများကို မြန်ဆန်စွာ ဆောင်ရွက်ပေးရန် အကြံပြု အပ်ပါတယ်။ ဥပမာအားဖြင့် ၂၀၁၉-၂၀၂၀ ဘဏ္ဍာနှစ်အကောင်အထည်ဖော်မယ့် NEP စီမံကိန်းကိစ္စတွေမှာဆိုရင် ဗဟိုကနေတိုင်း၊ တိုင်းကနေ မြို့နယ်၊ ဘာမှ တစ်ခုမှ ညွှန်ကြားခြင်းမရှိတဲ့အတွက် မြို့နယ်တွေမှာ လျှပ်စစ် ဌာနက လျှပ်စစ်မီးဆက်သွယ်ခြင်းလုပ်ငန်းတွေမှာ ကျွန်တော်တို့ ကိုယ်စားလှယ်တွေကမေးတဲ့အခါ ဘာမှ ဆောင်ရွက်ထားတာမရှိဘဲ ပျက်စီးလာတာတွေကိုပဲ လက်ခံထားတာရှိတယ်။ ကျွန်တော်တို့က အကြံပြုတဲ့ A Plan, B Plan, C Plan လုပ်ပါဆိုတော့ အထက်ကမခိုင်းဘူး။ ဒါတွေဟာ ဒီလိုမှစီစဉ်ထားမှုမရှိရင် အဆင်ပြေပါ့မလား။ နောက်တစ်ခါရွာထဲမှာ လစ်ဟာမှုအလိုက် ဆက်သွယ်မှုလုပ်ငန်းတွေကလည်း စံချိန် စံညွှန်းမီ မမီ။ ဝယ်ယူတဲ့ပစ္စည်းတွေက ဈေးနှုန်းမှန်ကန်မှု ရှိ မရှိ။ ဒါတွေကို ညှိနှိုင်းပေါင်းစပ်ပေးဖို့ ဆိုတော့လည်း လျှပ်စစ်ကတုတ်တုတ်မျှမလှုပ် အဲဒီတော့ ကျွန်တော်တို့ ဆိုလိုတာကတော့ တိုးတက်လာမယ့် လျှပ်စစ်သုံးစွဲမှု ပမာဏနှင့် ဝန်ထမ်းဦးရေးတိုးချဲ့ရေးကိုလည်း အလေးပေးဆောင်ရွက်ပေးစေလိုပါတယ်။ နောက်ဆုံးမြို့ပေါ်မှာဖြစ်ဖြစ်၊ ရွာတွေမှာပဲဖြစ်ဖြစ် လမ်းမီးလင်းတာကို မြို့ပေါ်အတွက် စည်ပင်သာယာက လမ်းမီးလင်းရေးပေးသလို ရွာတွေအတွက်မီးလင်းရေးကော်မတီက မီးခွန်ပေးကြတယ်။ ဒါပေသိ လမ်းမီး လင်းရေးကိုတော့ လျှပ်စစ်ဌာနက အပြည့်အဝတာဝန်ယူဆောင်ရွက်ပေးရန် အကြံပြုတိုက်တွန်းအပ်ပါတယ်။ နိဂုံးချုပ်အနေနဲ့ ပြောရရင်တော့ ဒီအထက်မှာဆွေးနွေးခဲ့တဲ့ ဌာန နှစ်ခုက ပြည်သူတွေနှင့် နေ့စဉ် နီးပါးဆိုသလို ထိတွေ့နေရတဲ့ ဌာနတွေဖြစ်တဲ့အတွက် သက်ဆိုင်ရာဌာနမှာရှိတဲ့ ဝန်ထမ်းတွေအနေဖြင့် ပေးမှလုပ်မည်ဆိုတဲ့ စိတ်ဓာတ်တွေပြင်ဆင်ရေး ဝန်ကြီးဌာနရဲ့ ဥပဒေ၊ နည်းဥပဒေများနှင့်ချပြလျက် ရှင်းလင်း ဆောင်ရွက်သင့်ကြောင်း အကြံပြု ဆွေးနွေးရင်း နိဂုံးချုပ်အပ်ပါတယ်။ လေးစားပါတယ်။</speech>
<speech type="speaker">ဦးဘိုကြီး ချောက်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="258">ဦးဘိုကြီး(ချောက်မဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီး၊ အမျိုးသားလွှတ်တော်ဥက္ကဋ္ဌ၊ ပြည်ထောင်စုလွှတ်တော် ကိုယ်စားလှယ်များ၊ ဖိတ်ကြားထားတဲ့ ပြည်ထောင်စုအဆင့် အဖွဲ့ဝင်များခင်ဗျာ။ အားလုံးကျန်းမာ ချမ်းသာကြပါစေကြောင်း ဂါရဝပြုနှုတ်ခွန်းဆက်သအပ်ပါတယ်။ ကျွန်တော်ကတော့ မကွေးတိုင်းဒေသကြီး၊ ချောက်မဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးဘိုကြီး ဖြစ်ပါတယ်။ ကျွန်တော့အနေနဲ့ ၂၀၁၇-၂၀၁၈ ဘဏ္ဍာနှစ် အစိုးရရဲ့ ကြွေးမြီဆိုင်ရာ နှစ်ပတ်လည်အစီရင်ခံစာအပေါ် ကျွန်တော် ပြည်သူ့ငွေစာရင်းပူးပေါင်းကော်မတီရဲ့ လေ့လာ တွေ့ရှိချက် သဘောထားမှတ်ချက်(၁၀/၂၀၁၈)အပေါ်မှာ ဆွေးနွေးသွားမှာဖြစ်ပါတယ်။ ကျွန်တော့အနေနဲ့ အပိုင်း ၂ ပိုင်း တင်ပြပါမယ်ခင်ဗျား။ နာယကကြီးခင်ဗျာ။ ကျွန်တော့အနေနဲ့ Power Point နဲ့တင်ပြခွင့်ပြုပါရန် တင်ပြအပ်ပါတယ်။ နံပါတ်(၁)အချက်ကတော့ အစီရင်ခံစာမှာပါပြီးတဲ့ ဇယားပေါ့လေ။ ၄ ခုကို ပိုင်းခြားပြီး ကြွေးတွေကို ဘယ်လောက် တင်တာ ဖော်ပြထားတာဖြစ်ပါတယ်။ အမေရိကန်ဒေါ်လာ သန်းပေါင်း ၁၀,၂၀၀.၁၇၀ ဖြစ်ပါတယ်။ နောက်တစ်ခုကတော့ အဲဒီ ၁၀,၂၀၀.၁၇၀ မှာ ကျွန်တော်တို့ ဝန်ကြီးဌာနအလိုက် အကြွေးတွေ တင်တဲ့ စာရင်းကို ဖော်ပြထားခြင်းဖြစ်ပါတယ်။ နောက်တစ်ခုကတော့ နောက်နှစ်တွေမှာ အစီရင်ခံစာ တွေမှာ ဒီဇယားလေးကိုဖြည့်စွက်ပြီးတော့ တင်ပြပေးစေလိုပါတယ်။ ဘာလဲဆိုတော့ နံပါတ်(၁) ၁၉၈၈ မတိုင်မီမှာ ကျွန်တော်တို့ အကြွေးတွေကျန်တာ အမေရိကန် ဒေါ်လာ သန်းပေါင်း ၄,၂၁၆. ၈၆၁ ဖြစ်ပါတယ်။ အဲဒီအပေါ်မှာ ကျွန်တော်တို့က ဝန်ကြီးဌာနအလိုက် ငွေဘယ်လောက် ဘယ်လောက် ထည့်ပေးစေချင် ပါတယ်။ နောက်တစ်ချက်အနေနဲ့ကတော့ ၁၉၈၈ ကနေပြီးတော့ ၂၀၁၁ အထိမှာ ကျွန်တော်တို့က အမေရိကန် ဒေါ်လာသန်းပေါင်း ၂,၇၄၄.၁၉ရ ဖြစ်ပါတယ်။ အဲဒီမှာလည်း ဝန်ကြီးဌာနအလိုက် အကြွေးတွေ အဲဒီနေ့မှာ ရှိတဲ့အကြွေးစာရင်း သင့်ငွေတွေကို ထည့်ပေးစေချင်ပါတယ်။ နောက်တစ်ခုကတော့ ၂၀၁၁ မှ ၂၀၁၆ အထိ အမေရိကန်ဒေါ်လာသန်းပေါင်း ၃,၁၄၇.၆ရရ မှာလည်း သက်ဆိုင်ရာဝန်ကြီးဌာနတွေရဲ့ ကြွေးမြီပမာဏ တွေကို ထည့်ပေးသင့်ပါတယ်။ နောက်တစ်ခုကလည်း ၂၀၁၆ ခုကနေပြီးတော့ ၂၀၁၈ အထိ အမေရိကန် ဒေါ်လာ သန်းပေါင်း ၉၁.၄၃၅ အကြွေးတင်ပါတယ်။ ဒါကိုလည်း ဌာနအလိုက်ထည့်စေချင်ပါတယ်။ နောက် တစ်ချက်တင်ပြလို တာက အဲဒီအောက်မှာ၊ ဇယားတွေအောက်မှာ သက်ဆိုင်ရာ ဝန်ကြီးဌာန တွေကနေ ရှင်းလင်းချက်တွေကို ပြည့်ပြည့်စုံစုံ ဖော်ပြစေလိုပါတယ်။ ဘာကြောင့်လဲဆိုတော့ အဲဒီလိုဖော်ပြလိုက်လို့ရှိရင် အဲဒီ နှစ်တွေမှာ၊ အချက်အလက်တွေပေါ်မှာ မူတည်ပြီးတော့ သင်ခန်းစာယူပြီးတော့ အောင်မြင်တာကို ထပ်အောင်မြင်အောင်လုပ်မယ်။ မအောင်မြင် ဘူးဆိုရင် အဲဒီရဲ့အားနည်းချက်တွေ ချို့ယွင်းချက်တွေကို ကျွန်တော်တို့က ပြန်ပြင်ပြီးဆက်လုပ်ဖို့ဖြစ်ပါတယ်။ နောက်တစ်ချက်က ၂၀၁၅-၂၀၁၆ မှာ ဘဏ္ဍာနှစ်အတွက် ပြည်ထောင်စုစာရင်းစစ်ချုပ်က Report တက်ထားပါတယ်။ ဘာပါလဲဆိုတော့ အဲဒီတိုင်းဒေသကြီး ကြံခင်းမြို့မှာ မက်သနောစက်ရုံ(ဆိပ်သာ)ဟာ ဆိုရင် ၂၄-၄-၂၀၀၀ နေ့မှစပြီးတော့လည်းကောင်း၊ အမှတ်(၃)ဓာတ်မြေသြဇာစက်ရုံက ၇-၉-၂၀၁၀ ရက်နေ့မှ စပြီးတော့လည်းကောင်း ကုန်ထုတ်လုပ်မှုရပ်ဆိုင်းသွားပါတယ်။ အဲဒီမှာ အရင်းတောင်မဆပ်ရသေးဘူး ဖြစ်နေပါတယ်။ အဲဒီတော့ ဇယားအောက်မှာ အဲဒီအချက်တွေကို ရှင်းရှင်းလင်းလင်း ဖော်ပြလိုက်လို့ရှိရင် အဲဒီသက်ဆိုင်ရာနှစ်အလိုက် တာဝန်ယူခဲ့တဲ့ ဝန်ကြီးတွေ၊ ဦးဆောင်ညွှန်ကြားရေးမှူးတွေ၊ MD တွေရဲ့ ဘယ်သူလဲဆိုတာ ကျွန်တော်တို့ ခန့်မှန်းလို့ရပါတယ်။ ထို့အတူ အဲဒီလိုတွေဖော်ပြလိုက်ရင် နောက်နှစ် နောက်နှစ်တွေမှာ ချေးငွေတွေချေးတဲ့အခါမှာ ဒီဝန်ကြီးတွေ ဒီ MD တွေ၊ ဦးဆောင်ညွှန်ကြားရေးမှူးတွေ၊ ညွှန်ချုပ်တွေဟာ သူတို့ပိုပြီးတော့ ဒီလိုမဖြစ်အောင်၊ မမှားအောင် ဂရုစိုက်မယ်လို့ထင်လို့ တင်ပြရခြင်း ဖြစ်ပါတယ်။ ၊ နောက်တစ်ချက်အနေနဲ့ကတော့ မြန်မာနိုင်ငံကရရှိတဲ့ နိုင်ငံတကာဖွံ့ဖြိုးမှု အကူအညီတွေကို ပြည်သူ Gozsaozas zari:sagoo:Cocong Development Assistance Coordination Unit DACLL ခေါ်တဲ့ အဖွဲ့အစည်းရဲ့ ဖွံ့ဖြိုးမှုအကူအညီတွေကို ပြေပြစ်သွက်လက်တဲ့ လုပ်ထုံးလုပ်နည်းတွေ၊ (စတင်းလိုင်း Procedure) များနှင့် တွင်းမှာ လက်ခံအတည်ပြုနိုင်ဖို့နဲ့ စောင့်ကြည့်အကဲဖြတ် ကြပ်မတ်တဲ့ (Monitoring Eveluation) အစီအစဉ်တွေကို ချမှတ်ခဲ့ပြီးတော့ မြန်မာနိုင်ငံရဲ့ ဖွံ့ဖြိုးမှုအကူအညီဆိုင်ရာ qols (Myanmar Development Assistance Policy – DAP) saoje: podsycaosgošas mp3a8 ပါတယ်။ အဲဒီလို လိုအပ်လို့ရှိရင် ပြည်သူတွေက ချေးငွေတွေချေးတဲ့အခါ သူတို့သိသာသွားပြီ။ ချေးသင့်တယ်။ တကယ်လည်း ထိထိရောက်ရောက် လုပ်နေတယ်ဆိုတာ ပေါ်လွင်သွားစေချင်တယ်။ ဒါကြောင့်မို့လို့ ကျွန်တော့အနေနဲ့ အဲဒီဇယားလေးကို လာမယ့်အစီရင်ခံစာမှာထည့်ပြီးတော့ ရှင်းလင်းချက်ကို ပြောစေချင်တယ်။ နောက်တစ်ချက်က ပြည်ထောင်စုစာရင်းစစ်ချုပ်အနေနဲ့ကလည်း ပြည်ထောင်စုဝန်ကြီးဌာနတွေရဲ့ ပြည်ပချေးငွေတွေကို ကျွန်တော်တို့က ချေးယူတယ်။ မြန်မြန်ဆန်ဆန်ချေးရဲ့ လား။ သုံးစွဲတာမှန်ရဲ့လား။ အဲဒါတွေကို ကျွန်တော်တို့က နှစ်စဉ်သေသေချာချာစိစစ်ပြီးတော့ အထက်အဆင့် ဆင့်ကို တင်ပြပြီးတော့ ကျွန်တော်တို့ရဲ့ ပြည်ထောင်စုလွှတ်တော်ကြီးမှာ ချေးငွေတွေနဲ့ ပတ်သက်ပြီးတော့ သီးသန့် အစီရင်ခံစာတင်ပြစေလိုပါတယ်။ ဒါမှသာလျှင် ကျွန်တော်တို့ ပြည်သူရဲ့ ပွင့်လင်းမြင်သာစွာနဲ့ ဟာ တို့တိုင်းပြည် တကယ်လိုလို့ ပိုက်ဆံတွေချေးနေတယ်။ အကြွေးဘယ်လောက်တင်တယ်။ ဘယ်လောက် ထိရောက်ပါတယ်။ ပိုပြီးတော့ ထင်လင်းမြင်သာသွားမှာ ဖြစ်ပါတယ်။ (အပိုင်း(၂) အနေနဲ့ကတော့ ပြည်တွင်းချေးငွေအကြောင်းကို တင်ပြမှာဖြစ်ပါတယ်။ ဒါကလည်း ပြည်ထောင်စုလွှတ်တော်ကြီးမှ အမျိုးသားလွှတ်တော် ကိုယ်စားလှယ်တစ်ယောက်က သူကဆွေးနွေးခဲ့ ပါတယ်။ အဲဒီ ဆွေးနွေးအကြံပြုတဲ့အခါမှာ သက်ဆိုင်ရာဝန်ကြီးဌာနက ဖြေသွားပါတယ်။ ဘာလဲဆိုတော့ သက်ဆိုင်ရာဝန်ကြီးဌာနမှ ရှင်းလင်းတဲ့အခါမှာ လိုငွေအတွက် မြန်မာနိုင်ငံတော်ဗဟိုဘဏ်ထံက ငွေချေး ယူခြင်းဟာ ငွေစက္ကူအသစ် ထပ်မံရိုက်နှိပ်ရခြင်းနှင့် တိုက်ရိုက်ဆက်စပ်မှုမရှိဘဲ သွယ်ဝိုက်နည်းအား ဖြင့်သာ ဆက်စပ်တယ်လို့ သူကရှင်းလင်းသွားပါတယ်။ နောက်တစ်ပိုဒ်မှာသူက ထပ်ပြောထားတာက မြန်မာနိုင်ငံတော်ဗဟိုဘဏ်ကနေ ငွေစက္ကူ ရိုက်နှိပ်တဲ့ အစီအမံကတော့ အစိုးရရဲ့ လိုငွေဖြည့်ဆည်းပေးဖို့ အတွက်ကို စဉ်းစားဆောင်ရွက်ခြင်းမဟုတ်ဘဲ အခြားကိစ္စများဖြစ်တဲ့ ဈေးကွက်မှာရှိနေတဲ့ ငွေစက္ကူ အသစ်နဲ့ အဟောင်းတွေလဲလှယ်ခြင်း စတဲ့ကိစ္စရပ်တွေကို ထည့်သွင်းစဉ်းစားပြီးတော့ ငွေသားစီမံချက် သီးခြား ရေးဆွဲဆောင်ရွက်ရတဲ့ လုပ်ငန်းစဉ်ဖြစ်ကြောင်း ရှင်းလင်းဖော်ပြထားပါတယ်။ ဒါကြောင့်မို့လို့ နိုင်ငံသူနိုင်ငံသားတွေ ပွင့်လင်းမြင်သာစွာ ရှင်းရှင်းလင်းလင်းသိစေအောင် ဘတ်ဂျက် လိုငွေများဖြည့်တင်းရာတွင် ဗဟိုဘဏ်က ငွေစက္ကူ အသစ်ထုတ်တဲ့အခါမှာ ထိခိုက်မှုရှိ မရှိ၊ လုံးဝဟုတ် မဟုတ်ကို အချက်အလက်ပြည့်စုံစွာနဲ့ ကျွန်တော်တို့ တင်ပြစေလိုကြောင်းပြောကြားရင်း ပြည်သူ့ငွေစာရင်း ပူးပေါင်းကော်မတီရဲ့ အစီရင်ခံစာကို ကျွန်တော် လေးနက်စွာ ထောက်ခံအပ်ပါတယ်။ အားလုံးကို ကျေးဇူး တင်ပါတယ်။</speech>
<speech type="speaker">ဒေါက်တာစောနိုင် တောင်ဥက္ကလာပမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="454">ဒေါက်တာစောနိုင်(တောင်ဥက္ကလာပမဲဆန္ဒနယ်၊ ရန်ကုန်တိုင်းဒေသကြီး)</mp>လေးစား အပ်ပါသော ပြည်ထောင်စုလွှတ်တော် နာယကကြီး၊ ပြည်ထောင်စုဝန်ကြီးများ၊ ပြည်ထောင်စုလွှတ်တော် ကိုယ်စားလှယ်များနှင့် ကြွရောက်လာသော ဧည့်သည်များအားလုံးကို ဂါရဝပြုနှုတ်ဆက်ပါတယ်ခင်ဗျား။ ကျွန်တော်ကတော့ တောင်ဥက္ကလာပမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာစောနိုင် ဖြစ်ပါတယ်။ ပြည်ထောင်စုလွှတ်တော် နာယကကြီးခင်ဗျား။ စီမံကိန်းနှင့်ဘဏ္ဍာရေးဝန်ကြီးဌာန၏ အစိုးရကြွေးမြီ ဆိုင်ရာ အစီရင်ခံစာအရ အစိုးရအဆက်ဆက်မှရယူခဲ့သော ပြည်ပကြွေးမြီစုစုပေါင်းဟာ ၃၁-၃-၂၀၁၈ အထိ အမေရိကန်ဒေါ်လာသန်းပေါင်း ၁၀,၀၀၀ ကျော်ရှိတယ်လို့ သိရှိရပါတယ်။ ပြည်ပနိုင်ငံများ၏ အကူအညီကို ရယူပြီး တိုင်းပြည်ဖွံ့ဖြိုးတိုးတက်ဖို့၊ အလုပ်အကိုင်အခွင့်အရေးတွေ ပိုမိုရရှိဖို့၊ စီးပွားရေးဖွံ့ဖြိုးတိုးတက်ဖို့ကို ရည်ရွယ်မျှော်မှန်း ဆောင်ရွက်ခဲ့တာဖြစ်ပါတယ်။ နာယကကြီးခင်ဗျား။ Power Point သုံးစွဲခွင့်ပြုပါခင်ဗျား။ Power Point မှာ တွေ့ရှိရသလိုပဲ ရန်ကုန်မြို့ပတ်ရထားလမ်းနှင့် ရထားလမ်းတစ်လျှောက် အဆင့်မြှင့်တင်နိုင်ဖို့အတွက် ဂျပန်နိုင်ငံ၏ ချေးငွေကို ၂၈-၈-၂၀၁၅ မှာ ပြည်ထောင်စုလွှတ်တော်မှာ အတည်ပြုခဲ့ပါတယ်။ ကျွန်တော်တို့ နှစ်နေရာထပ်နေလို့ ဖြစ်ပါတယ်။ ပြည်ထောင်စုဝန်ကြီးကလည်း ရထားလမ်းတစ်လျှောက် ရေကြီးရေလျှံမှုတွေ လျှော့ချနိုင်ဖို့ အတွက် ကွန်ကရစ်အုတ်ရေမြောင်းကို ၂၀၁၇-၂၀၁၈ ဘဏ္ဍာရေးနှစ်မှာ ဆောင်ရွက်ပေးမယ်လို့ အကြောင်း ပြန်ခဲ့ပါတယ်။ ၂၀၁၇-၂၀၁၈ ဘဏ္ဍာနှစ် ကုန်သွားပြီး ယနေ့လုပ်ငန်းများစတင်နိုင်ခြင်း မရှိသေး တာကို တွေ့ရှိရပါတယ်။ ရထားလမ်းနှင့် ကားလမ်းဆုံတဲ့ Level Crossing နေရာများ အဆင့်မြှင့်တင် ဆောင်ရွက်ခြင်း ကိုလည်း ၂၀၁၇-၂၀၁၈ ဘဏ္ဍာနှစ်မှာ ဆောင်ရွက်ပေးသွားမယ်လို့ အကြောင်းပြန်ထားသော်လည်း ပုံမှာ တင်ပြထားသလို ယနေ့ဆောင်ရွက်ပေးနိုင်ခြင်းမရှိတာကို တွေ့ရှိရပါတယ်။ ဂျပန်နိုင်ငံ၏ ချေးငွေအကူအညီနဲ့ဆောင်ရွက်တဲ့ ရထားလမ်းတစ်လျှောက် ဖွံ့ဖြိုးတိုးတက်ရေး စီမံကိန်းမှာပါဝင်နေတဲ့ အုတ်ခြံစည်းရိုးကာရံတဲ့လုပ်ငန်းကိုတော့ ၂၀၁၈ ခုနှစ်၊ ဇူလိုင်လလောက်မှာ ဆောင်ရွက်ခဲ့ပါတယ်။ ယခုော့ အုတ်ခြံစည်းရိုးကာရံခြင်းလုပ်ငန်းမှာ လက်စသတ်ပြီးဆုံးခြင်းမရှိဘဲ တစ်ဝက တစ်ပျက်နဲ့ ရပ်ထားတာကို Power Point မှာ တွေ့ရှိရမှာဖြစ်ပါတယ်။ ဂျပန်နိုင်ငံ၏ ချေးငွေဖြင့် ဆောင်ရွက်တဲ့လုပ်ငန်းဟာ ၅ နှစ်စီမံကိန်း ဖြစ်တယ်လို့ သိရှိရပြီး အခုဆိုလျှင် ၃ နှစ်ကျော် နေပြီဖြစ်လို့ သတ်မှတ်ကာလ ၅ နှစ်အတွင်းမှာ စီမံကိန်းလုပ်ငန်းတစ်ခုလုံး ပြီးစီးနိုင်ပါ့မလားဆိုတာကို စိုးရိမ်စရာတွေ ဖြစ်နေကြပါပြီ။ လေးစားရပါသော ပြည်ထောင်စုလွှတ်တော် နာယကကြီးခင်ဗျား။ ထပ်မံတင်ပြချင်တဲ့ ပြည်ပချေးငွေ တစ်ကယ်တက် လီလင်အထက် အသက် အကအသီး အမေရိကန်ဒေါ်လာ ၁၀၄ သန်းကို ၂၆-၅-၂၀၁ရ မှာ ပြည်ထောင်စုလွှတ်တော်မှာ အတည်ပြုပြီးလည်းဖြစ်ပါတယ်။ ရန်ကုန်တိုင်းဒေသကြီး ရေကြီးရေလျှံမှုမှာ အဆိုးရွားဆုံးမြို့နယ်တစ်ခုဖြစ်တဲ့ တောင်ဥက္ကလာပ မြို့နယ်အနေဖြင့်လည်း ကွန်ကရစ်အုတ်ရေမြောင်းတွေ ဆောင်ရွက်နိုင်ဖို့ကို လွှတ်တော်မှာ ကြယ်ပွင့်မပြ မေးခွန်းဖြင့် တင်ပြခဲ့ရာ Power Point မှာ တင်ပြထားသလိုပဲ ၂၀၁၈-၂၀၁၉ ဘဏ္ဍာနှစ်တွင် ထည့်သွင်း လျာထားဆောင်ရွက်ပေးသွားမည်ဟု ရန်ကုန်မြို့တော်စည်ပင်သာယာရေးဝန်ကြီးမှ ၂၄-၇-၂၀၁ရ ရက်စွဲဖြင့် ဖြေကြားထားသော်လည်း ရန်ကုန်တိုင်းဒေသကြီးအစိုးရ ၂၀၁၈-၂၀၁၉ ဘဏ္ဍာနှစ်၏ လျာထားတဲ့လုပ်ငန်း စာရင်းမှာတောင် ပါရှိလာခြင်းမရှိတာကို တွေ့ရှိရပါတယ်။ ထိုသို့သောအခြေအနေများကြောင့် ရန်ကုန် မြို့တော်ကြီးနှင့်အတူ တောင်ဥက္ကလာပမြို့နယ်ဟာလည်း မိုးရွာလျှင် ရေအမြဲလျှံနေရပါတယ်။ ကျွန်တော်တို့မှာ သုံးစရာဘတ်ဂျက်လည်းရှိနေပြီး သုံးရမယ့်လုပ်ငန်းအကြောင်းအရာလည်း ရှိနေပါလျက်နဲ့ ပြည်ပချေးငွေ ခွင့်ပြုပြီး တစ်နှစ်ခွဲကျော်ကြာတဲ့တည်ဆောက်ရေးလုပ်ငန်းတွေ အဘယ့်ကြောင့်စတင်နိုင်ခြင်း မရှိလဲဆိုတာကိုတော့ လွှတ်တော်ကြီးအနေဖြင့် မေးခွန်းထုတ်ရမယ့် အနေအထားမျိုး ရောက်ရှိနေပြီ ဆိုတာကို တင်ပြလိုပါတယ်။ နာယကကြီးခင်ဗျား။ စီမံကိန်းနှင့် ဘဏ္ဍာရေးဝန်ကြီးဌာန၏ အစီရင်ခံစာမှာပါရှိသလို ချေးငွေများအား ထုတ်ယူထားပြီး သုံးစွဲနိုင်ခြင်းမရှိသော်လည်း အတိုးစရိတ်များကတော့ ကျခံနေရမည်ဟု ပါရှိပြီးဖြစ်ပါတယ်။ ပြည်ပကြွေးမြီများနဲ့ပတ်သက်ပြီး ဆပ်ရမယ့်အတိုးတင် ၂၀၁၈-၂၀၁၉ ဘဏ္ဍာနှစ်မှာ အမေရိကန်ဒေါ်လာ သန်း ၂၀၀ နီးပါး ရှိမှာဖြစ်ပါတယ်။ ပြည်ပချေးငွေများနဲ့ဆောင်ရွက်မယ့် စီမံကိန်းလုပ်ငန်းများ နှောင့်နှေး ကြန့်ကြာနေပြီဆိုပါက စီမံကိန်းကြောင့်ရရှိမယ့် ဒေသဖွံ့ဖြိုးတိုးတက်မှုများ၊ အလုပ်အကိုင်အခွင့်အရေး များနှင့် တိုင်းပြည်စီးပွားရေးတိုးတက်မှု စသည့်အကျိုးကျေးဇူးများကို ပြည်သူများကလည်း ခံစားရရှိမှု နှောင့်နှေးကြန့်ကြာနေမှာဖြစ်လို့ ပြည်ပချေးငွေဖြင့်ဆောင်ရွက်မယ့် စီမံကိန်းလုပ်ငန်းများကို အကောင်အထည် ဖော်မယ့် သက်ဆိုင်ရာဌာနများအနေဖြင့် အမှားအယွင်းမရှိ အောင်မြင်အောင် မြန်မြန်ဆန်ဆန် ဆောင်ရွက် ပေးပါလို့ တင်ပြလိုပါတယ်။ ပြည်ပချေးငွေများနဲ့ဆောင်ရွက်မယ့် စီမံကိန်းလုပ်ငန်းများကိုလည်း စီမံကိန်းမပြီးခင်အထိ သက်ဆိုင်ရာလုပ်ငန်းအလိုက် ပြီးစီးမှုအပိုင်း၊ အခက်အခဲအပိုင်း၊ ရှေ့ဆက်ဆောင်ရွက်ရမည့် အခြေအနေများကို ပြည်ထောင်စုလွှတ်တော်ကြီးမှ နှစ်စဉ်တင်ပြဖို့ လိုအပ်နေပြီဆိုတာကို နာယကကြီးမှတစ်ဆင့် လေးစားစွာဖြင့် အကြံပြု ဆွေးနွေးတင်ပြအပ်ပါတယ်။ အားလုံးကို ကျေးဇူးတင်ရှိပါတယ်။</speech>
<speech type="speaker">ဦးလှဆန်း မကွေးတိုင်းဒေသကြီး မဲဆန္ဒနယ်အမှတ်(၁) ဆွေးနွေးဖို့ဖြစ်ပါတယ်။</speech>
<speech><mp id="904">ဦးလှဆန်း(မဲဆန္ဒနယ်အမှတ်-၁၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော်နာယကကြီးခင်ဗျာ။ ကျွန်တော်ကတော့ မကွေးတိုင်းဒေသကြီး မဲဆန္ဒနယ်အမှတ်(၁) အမျိုးသားလွှတ်တော်ကိုယ်စားလှယ် ဦးလှဆန်း ဖြစ်ပါတယ်။ ယနေ့ ကျွန်တော်တို့နိုင်ငံပေါ် တင်ရှိနေသော ကြွေးမြီဝန်ထုပ်ဝန်ပိုးကြီးကို နောင်လာနောက်သား မြေးမြစ်များအပေါ် ဝန်ထုပ်ဝန်ပိုးအမွေ မထားခဲ့ရ လေအောင် ကြွေးမြီဝန်ထုပ်ဝန်ပိုး နည်းနိုင်သမျှနည်းနိုင်စေရန် ဝင်ငွေရရှိစေနိုင်မည့် အခွင့်အလမ်းများ ဆောင်ရွက်ပေးခြင်းဖြင့် ကျွန်တော်တို့အားလုံး မင်္ဂလာရှိအောင် ဆောင်ရွက်ကြပါစို့လို့ ပဏာမ နှုတ်ခွန်း ဆက်သအပ်ပါတယ်။ ကျွန်တော်တို့နိုင်ငံ လွတ်လပ်ရေးရပြီး ၁၉၄၈ ခုနှစ်မှ ၁၉၆၂ ခုနှစ်တိုင်းပြည်ရဲ့ အခြေ အနေမှာ ငွေကြေးတန်ဖိုး၊ နိုင်ငံတော်ကပိုင်ဆိုင်မှု ဘတ်ဂျက်စာရင်းအင်းကို ပွင့်လင်းမြင်သာစွာ ပြည်သူ သိသာစေရန်ချပြခဲ့ကြောင်း ၁၉၆၂ ခုနှစ် နောက်ပိုင်းကာလ ပြည်သူတွေမသိရှိခဲ့ကြကြောင်း၊ ၂၀၁၀ လွှတ်တော် ဆိုတာပေါ်လာမှ အသက်ဝင်လာသော်လည်း နိုင်ငံရဲ့ ဝင်ငွေ၊ နိုင်ငံရဲ့ပိုင်ဆိုင်မှုကိစ္စ ဘာမျှမသိရှိရပေမယ့် အကြွေးဝန်ထုပ်ကြီးကတော့ မိုးပေါ်ကပြုတ်ကျလာသလို အသက်ဝင်လာတာ အားလုံးအသိပါပဲ။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ ၂၀၁၇-၂၀၁၈ ဘဏ္ဍာရေးနှစ် အစိုးရ၏ ကြွေးမြီဆိုင်ရာ နှစ်ပတ်လည်အစီရင်ခံစာကို လေ့လာခြင်းအားဖြင့် ကျွန်တော်တို့ ပြည်ပကြွေးမြီ ပေးဆပ်ရန် ကျန်ငွေအမေရိကန်ဒေါ်လာ သန်းပေါင်း ၁၉၈၈ ခုနှစ် မတိုင်မီကာလက ၄,၂၁၆. ၈၆၁ သန်း၊ ၁၉၈၈-၁၉၈၉ မှ ၂၀၁၀-၂၀၁၁ ကာလအထိအောင် အမေရိကန်ဒေါ်လာ ၂,၇၄၄. ၁၉ရ သန်း၊ ၂၀၁၁-၂၀၁၂ မှ ၂၀၁၅-၂၀၁၆ အထိ ၃,၁၄၇.၆ရရ သန်း၊ ၂၀၁၆-၂၀၁ရ မှ ၂၀၁၇-၂၀၁၈ ထိ ၉၁.၄၃၅ သန်း ဒါကြောင့်မို့လို့ ပြည်ပကြွေးမြီ ဒေါ်လာသန်းပေါင်း ပေးဆပ်ရန်ကျန်ရှိတာက ဒေါ်လာသန်းပေါင်း ၁၀,၂၀၀,၁၇၀ သန်း ဖြစ်ပါတယ်။ ၄င်းပြည်ပကြွေးမြီစာရင်းကို ကြည့်ခြင်းအားဖြင့် ဘယ်ခေတ်ဘယ်အခါ ှာ အကြွေး ဝန်ထုပ်ဝန်ပိုး ပိခဲ့တယ်ဆိုတာ သိသာပေါ်လွင်စေပါတယ်။ ၄င်းကြွေးမြီများကို ပြန်လည်ပေးဆပ်ရန်တော့ ကျွန်တော်တို့အားလုံးမှာ တာဝန်ရှိပါတယ်။ သို့ပါသောကြောင့် ကျွန်တော့အနေဖြင့် ပြည်သူ့ငွေစာရင်းပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာ အမှတ်စဉ် (၁၀/၂၀၁၈)ကို အပိုဒ် ၅၄ တွင် ပြည်ပကြွေးမြီပြန်ဆပ်ရေးနဲ့ ပတ်သက်ပြီးတော့ ဦးဆောင်ဝန်ကြီးဌာနအနေဖြင့် မူဝါဒရေးရာအကြံပြုချက်များ ထည့်သွင်းတင်ပြရန် အထူးလိုအပ်ပါသည်။ ဖြေရှင်းရန်နည်းလမ်းများ ဝန်ကြီးဌာနများအနေဖြင့် မည်ကဲ့သို့ ပူးပေါင်းဆောင်ရွက် မယ်ဆိုသည့် နည်းဗျူဟာ၊ မဟာဗျူဟာများအား တစ်ပါတည်းဖော်ပြသင့်ပါသည်။ မိမိနိုင်ငံထွက်ကုန်များနှင့် ပတ်သက်ပြီး အားသာချက်များဖြင့် ကုန်သွယ်မှုအခွင့်အလမ်းများအပေါ် အခြေပြုပြီး မြီရှင်နိုင်ငံများနှင့် ဆွေးနွေးခြင်း၊ သဘောတူညီချက်ရယူခြင်းဖြင့် ကြွေးမြီပြန်ဆပ်မည့်နည်းလမ်းများ အဖြေရှာသင့်ပါကြောင်း သဘောထားမှတ်ချက်ပြုအပ်ပါသည်လို့ ဆိုထားပါတယ်။ အပိုဒ် ၅၅၊ ၅၆ သဘောထားမှတ်ချက်များ ဆိုလို ရင်းက ငွေလဲလှယ်မှု အတက်အကျ ချိန်ဆတွက်ချက်ရန်နှင့် ချေးငွေထုတ်ထားပြီး သုံးစွဲခြင်းမရှိပါက အတိုး စရိတ်ရှိနိုင်ပါ၍ မလိုအပ်ဘဲချေးငွေများ ထုတ်မထားရန်ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ ကျွန်တော်တို့ ဆွေးနွေးဖို့ရန် တင်ပြထားတဲ့ အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အားဝန်ကြီးဌာနက ကြွေးမြီစာရင်းထဲ မပါလို့ ပြည်ထောင်စုလွှတ်တော်မှာ ဖိတ်ကြားထားခြင်း ရှိချင်မှရှိပါလိမ့်မယ်။ ကျွန်တော် တင်ပြလိုသည်မှာ နိုင်ငံ့အတွက်ဝင်ငွေကိစ္စပါ။ သူတစ်ပါးနိုင်ငံသို့ ကာယအား၊ ဉာဏအားဖြင့် အလုပ်သွားရောက်လုပ်ကြတဲ့ တရားဝင်သွားရောက်လုပ်ကိုင်သည့် အလုပ်သမားဦးရေနှင့် တရားမဝင်သွားရောက်လုပ်ကိုင်သည့် အလုပ်သမား ဦးရေ ၄ သန်းခန့် ရှိတယ်လို့ဆိုပါတယ်။ သူတို့ရဲ့ဝင်ငွေတွေ မိမိနိုင်ငံထဲ မှန်မှန်ကန်ကန် ဝင်ရောက်စီးဆင်းစေဖို့ သက်ဆိုင်ရာဝန်ကြီးဌာနများ၊ စီမံကိန်းနှင့် ဘဏ္ဍာရေး ဝန်ကြီးဌာန၊ ဗဟိုဘဏ်တို့မှ ပေါင်းစပ်ညှိနှိုင်း အဖြေ ရှာစေချင်ပါတယ်။ စိုက်/မွေး/ဆည်ဝန်ကြီးဌာန ကျွန်တော်တို့နိုင်ငံ အဓိကဝင်ငွေရရှိစေသော စိုက်ပျိုးရေးနှင့် မွေးမြူရေးအခန်းကဏ္ဍနဲ့ပတ်သက်ပြီး ကျွန်တော်တို့ မကွေးတိုင်း၊ ရေစကြို၊ ပခုက္ကူမြို့နယ်များမှာ မကွေးတိုင်း မွေးမြူရေးနှင့် ကုသရေးဦးစီးဌာနနဲ့ စိုက်/မွေး/ဆည်ဝန်ကြီးဌာန တာဝန်ရှိသူများညှိနှိုင်းပြီးတော့ ဆိတ် မွေးမြူရေးကဏ္ဍ ပူးပေါင်းဆောင်ရွက် လမ်းညွှန်အဖြေရှာမှုကြောင့် ဆိတ်ကျောင်းသားဘဝမှ ဆိတ်မွေးမြူ ရေးပို့ဆောင်သည့် ကုမ္ပဏီထူထောင်နိုင်သည့် အဆင့်ထိရောက်အောင် ဝင်ငွေရှာဖွေနိုင်ခဲ့ပါတယ်။ သို့သော် စီမံ/စီးပွားဝန်ကြီးဌာနနဲ့ စိုက်/မွေး/ဆည်ဝန်ကြီးဌာန ဌာနနှစ်ခုပေါင်းစပ်ပြီး နွားတင်ပို့မှု ကဏ္ဍမှာတော့ နိုင်ငံ့ဝင်ငွေပုံမှန်စီးဆင်းအောင် ဝင်ရောက်မှုအားနည်းနေပါသေးတယ်။ ငါးမွေးမြူရေး လုပ်ငန်း၊ ကမ်းဝေးငါးဖမ်းလှေများမှာ မသမာမှုများမလုပ်နိုင်ရန် ဂြိုလ်တုစနစ်နဲ့ VMS တပ်ဆင်အသုံးပြုမှု အတွက် ပြီးခဲ့သည့်အစိုးရလက်ထက် မွေးမြူရေးနှင့် ရေလုပ်ငန်းဝန်ကြီးဌာန ဒုတိယဝန်ကြီး ဦးခင်မောင်အေး ပထမအကြိမ် အမျိုးသားလွှတ်တော် စတုတ္ထပုံမှန်အစည်းအဝေး တတိယနေ့ ၂၂-၁၀-၂၀၁၂ ရက်နေ့က စီမံဆောင်ရွက်လျက်ရှိပါကြောင်း ပြောကြားခဲ့သည်ကို ထောက်ရှုခြင်းအားဖြင့် ၆ နှစ်ခန့်ကြာသည့်တွင်လည်း စီမံဆဲပါပဲလို့ ဆိုရမလိုဖြစ်နေပါပြီ။ ထိုင်းနိုင်ငံ ငါးကဏ္ဍဝင်ငွေက ရ ဘီလီယံလောက် ရှိတဲ့ကျွန်တော်တို့နိုင်ငံက ၅ ဘီလီယံလောက် ဝင်ငွေရှာဖွေနိုင်လျှင် နိုင်ငံ့ကြွေးမြီဝန်ထုပ်ဝန်ပိုး ပူစရာမလိုပဲ ငါးတင်ငါးချဆိပ်ကမ်းလည်း ရင်းနှီးမြှုပ်နှံမှုကော်မရှင်ကနေ ဝန်ကြီးဌာနအနေနနဲ့ ဝန်ကြီးဌာန တစ်ဖြစ်လဲ နာမည်ပြောင်းသွားလည်း ဘာမျှမထူးခြားသေးပါဘူး။ စီမံ/ဘဏ္ဍာဝန်ကြီးဌာနအနေဖြင့်လည်း ပြည်သူ့အသံ၊ ပြည်သူတို့ရဲ့မျှော်လင့်ချက် နားထောင်ပြီး လုပ်ငန်းရပ်များ ပြန်လည်ဆန်းစစ်ပေးစေလို ပါတယ်။ (၁) ဘဏ် အတိုးနှုန်းလျှော့ချဖို့၊ (၂) SME လုပ်ငန်းအသေးစား၊ အလတ်စားလုပ်ငန်းတွေ မှန်ကန် မြန်ဆန်စွာ စီးဆင်းစေဖို့၊ (၃) Two Step Loan ငွေချေးကိစ္စများ ပြန်လည်ဆန်းစစ်စေဖို့ ဒါမှသာ ပြည်သူ ပြည်သား တွေအပေါ်မှာ တိုက်ရိုက်အကြွေးတင် ဝန်ထုပ်ဝန်ပိုးဖြစ်နေရာက ပြန်လည်နာလန်ထူပြီး ဝင်ငွေကဏ္ဍ တိုးပွားလာမှာဖြစ်ပါတယ်။ သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာနအနေဖြင့်လည်း မိုးထိမိုးမိ ကဏ္ဍမှာ ကျွန်တော်တို့ အမျိုးသားလွှတ်တော်ရဲ့ အာမခံချက်များနှင့် ကတိများ၊ တာဝန်ခံချက်များ စိစစ်ရေးကော်မတီ ကွင်းဆင်းလေ့လာလို့သာ ဒါတွေပေါ်ထွက်လာတယ်။ ဒါဘာကြောင့်လဲဆိုတဲ့အဖြေ အကြွေးများအမြန်ရရှိအောင်လည်း ဆောင်ရွက်ပေးဖို့လိုအပ်ပါတယ်။ လေးစားရပါသော နာယကကြီးခင်ဗျား။ ပြီးခဲ့သည့် ဒုတိယအကြိမ် အမျိုးသားလွှတ်တော် နဝမ ပုံမှန်အစည်းအဝေးမှာ အမျိုးသားလွှတ်တော်ဥက္ကဋ္ဌကြီးမှ လွှတ်တော်သက်တမ်းသည် ၂ နှစ်ကျော် ၃ နှစ် ်ရှိလာပြီး အမျိုးသားလွှတ်တော်ကိုယ်စားလှယ်များသည် အတွေ့အကြုံရင့်ကျက်လာပြီဖြစ်ပါ၍ ဥပဒေ၊ နည်းဥပဒေများနှင့်အညီ ဆွေးနွေးကြပါရန် ဥက္ကဋ္ဌကြီးမှ လမ်းညွှန်မှုပေးပါတယ်။ သို့ပါ၍ ပြည်ထောင်စု ဝန်ကြီးဌာနများအနေဖြင့်လည်း တရားဥပဒေစိုးမိုးရေးအတွက်သော်လည်းကောင်း၊ နိုင်ငံ့ရေတိုရေရှည် ဖွံ့ဖြိုးရေးလုပ်ငန်းများ တိုးတက်စေရန်အတွက်သော်လည်းကောင်း၊ ပြည်သူပြည်သားများ စားဝတ်နေရေး အဆင်ပြေချောမွေ့စေရန်အတွက်သော်လည်းကောင်း၊ နိုင်ငံတော်တည်ဆောက်ရန် ကြွေးမြီဝန်ထုပ်ဝန်ပိုး ကင်းစင်ပြီး နိုင်ငံ့ဘဏ္ဍာဝင်ငွေ တိုးတက်စေရန်သော်လည်းကောင်း ၂ နှစ်ကျော် ၃ နှစ်ထဲ ရောက်ရှိနေပြီ ဖြစ်ပါ၍ ကျွန်တော်တို့ ကိုယ်စားလှယ်များကို အမျိုးသားလွှတ်တော်ဥက္ကဋ္ဌကြီးမှ လမ်းညွှန်မှု ပေးသကဲ့သို့ ပြည်ထောင်စုဝန်ကြီးဌာနများကိုလည်း တာဝန်ယူမှု၊ တာဝန်ခံမှု စိတ်ဓာတ်အပြည့်ဖြင့် ဆောင်ရွက် နိုင်ကြစေရန် ဆိုင်ရာဆိုင်ရာမှ ကြီးကြပ်လမ်းညွှန်မှုပေးရန်လိုအပ်ပြီး တိုင်းပြည်ကြွေးမြီ ဝန်ထုပ်ဝန်ပိုး ကင်းအောင် ဆောင်ရွက်နိုင်ကြပါစေလို့ ဆန္ဒပြုရင်း ကျွန်တော့ဆွေးနွေးမှုအား နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးထွန်းထွန်း ပွင့်ဖြူမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="270">ဦးထွန်းထွန်း(ပွင့်ဖြူ မဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော်နာယကကြီးနှင့် ပြည်ထောင်စုလွှတ်တော် ကိုယ်စားလှယ်များ၊ ပြည်ထောင်စုအဆင့် ဝန်ကြီးများ ကျန်းမာချမ်းသာပါစေကြောင်း ဆုမွန်ကောင်းတောင်းအပ်ပါတယ်။ ကျွန်တော်ကတော့ မကွေးတိုင်းဒေသကြီး၊ ပွင့်ဖြူ မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးထွန်းထွန်းဖြစ်ပြီး စီမံကိန်းနှင့် ဘဏ္ဍာရေးဝန်ကြီး ဌာန၏ ၂၀၁၇-၂၀၁၈ ခုနှစ်၊ ဘဏ္ဍာရေးနှစ် အစိုးရ၏ကြွေးမြီဆိုင်ရာ နှစ်ပတ်လည်အစီရင်ခံစာကို အကြံပြု ဆွေးနွေးသွားမှာဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ အခုလို စီမံကိန်းနှင့် ဘဏ္ဍာရေး ဝန်ကြီးဌာနမှ အစိုးရ၏ကြွေးမြီဆိုင်ရာ နှစ်ပတ်လည်အစီရင်ခံစာတင်သွင်းခြင်းကို ကြိုဆိုပါကြောင်း ဦးစွာ ပြောကြားလိုပါတယ်။ ဒါမှသာ တိုင်းပြည်ရဲ့လက်ရှိ ပကတိအခြေအနေကို ပေါ်ပေါ်ထင်ထင် တွေ့မြင်ရမှာဖြစ်ပြီး တိုင်းပြည်ရဲ့ လက်ရှိစီးပွားရေးအခြေအနေ၊ ပြည်ပချေးငွေတွေ ဘယ်လောက်ရှိတယ်၊ ပြည်တွင်းချေးငွေတွေ ဘယ်လောက်ရှိတယ်၊ ပြီးခဲ့တဲ့ အစိုးရအဆက်ဆက်ချေးခဲ့တဲ့ ငွေတွေဘယ်လောက်ရှိတယ်၊ ယခုလက်ရှိအစိုးရ ချေးတဲ့ငွေတွေ ဘယ်လောက်ရှိတယ်ဆိုတာ ပွင့်လင်းမြင်သာစွာ သိရှိသွားမှာဖြစ်ပါတယ်။ ဥပမာ အစီရင်ခံစာမှာတင်ပြသွားတဲ့အတိုင်း ၁၉၈၈ ခုနှစ်မတိုင်မီ ချေးခဲ့တဲ့ငွေဟာ အမေရိကန် ဒေါ်လာ သန်းပေါင်း ၅.၂၅၅.၄၅ရ သန်းဖြစ်ပြီး ပြန်လည်ပေးဆပ်ဖို့ကျန်တာ ၄,၂၁၆.၈၆ သန်း ဖြစ်တာကို တွေ့ရှိရပါတယ်။ ၁၉၈၈-၁၉၈၉ နဲ့ ၂၀၁၀-၂၀၁၁ ကြားကာလမှာ ချေးငွေဟာ အမေရိကန်ဒေါ်လာ သန်းပေါင်း ၃,၈၈၀.၃၇၉ ချေးခဲ့ပြီး ပြန်လည်ပေးဆပ်ရန်ကျန်ငွေက ၂,၇၄၄.၁၉ရ သန်း ဖြစ်တာကိုလည်း တွေ့ရပါတယ်။ ၂၀၁၀-၂၀၁၁ မှ ၂၀၁၅-၂၀၁၆ ကြားကာလမှာ ချေးခဲ့တဲ့ငွေဟာ အမေရိကန်ဒေါ်လာ သန်းပေါင်း ၃,၃၄၉.၇၈၀ ဖြစ်ပြီး ပြန်လည်ပေးဆပ်ရန် ကျန်ငွေက ၃,၁၄၇.၆ရရ ဖြစ်ပါတယ်။ ယခု လက်ရှိအစိုးရ သက်တမ်းကာလမှာ ချေးငွေဟာ အမေရိကန်ဒေါ်လာသန်းပေါင်း ၉၁.၄၃၅ ဖြစ်ပြီး ပြန်ဆပ်ရန် ကျန်ငွေဟာ ၉၁.၄၃၅ ဆိုတာ ကိုလည်း ဖော်ပြသွားပါတယ်။ နိုင်ငံတကာချေးငွေ စုစုပေါင်းဟာ အမေရိကန် ဒေါ်လာ ၁၀.၂ ဘီလီယံကျော် ရှိနေတာကိုလည်းမီးမောင်းထိုးပြလိုက်တာပါပဲ။ ပြည်ပချေးငွေနှင့် GDP အချိုးမှာ ၁၅.၅ ရာခိုင်နှုန်း ဖြစ်ပြီး ၃၀ ရာခိုင်နှုန်းထက်မကျော်သဖြင့် ကြွေးမြီခံနိုင်ရည်အဆင့်တွင် ရှိပါသေးတယ်။ လေးစားရပါသော နာယကကြီးခင်ဗျာ။ ကြွေးမြီအစီရင်ခံစာမှာ ပြည်ပချေးငွေတွေကို နိုင်ငံအဖွဲ့ အစည်းအလိုက် သီးခြားဖော်ပြတာကို တွေ့ရပါတယ်။ သို့သော်လည်း ဝန်ကြီးဌာနတွေကို သီးခြားဖော်ပြထားတာ မတွေ့ရပါဘူး။ ချေးငွေရဲ့ တစ်ဝက်ကျော်ကျော်ဟာ တရုတ်နိုင်ငံက ချေးငှားထားတာတွေကို တွေ့ရပါတယ်။ ပြန်ဆပ်ရန်ကျန်ငွေ အများဆုံးနိုင်ငံဟာလည်း တရုတ်နိုင်ငံဆိုတာ တွေ့ရှိရပါတယ်။ နာယကကြီးခင်ဗျာ။ နိုင်ငံခြားချေးငွေတွေ ချေးယူတဲ့နေရာမှာ အတိုးနှုန်းသက်သာဖို့လိုပါတယ်။ တရုတ်နိုင်ငံမှ ချေးငွေများဟာ အတိုးနှုန်းမြင့်မားတာတွေကိုလည်း တွေ့ရတယ်။ ဒါတင်မကသေးဘဲနဲ့ အတိုင်ပင်ခံခ ပေးရတာတွေရှိသလို ပစ္စည်းယူရတာ၊ ပစ္စည်းပြန်ဝယ်ရတာတွေ တွေ့ရပါတယ်။ ဒါတွေကို မစဉ်းစားဘဲနဲ့ ချေးရပြီးရော၊ အဆင်ပြေပြီးရော ချေးမယ်ဆိုရင် နစ်သထက်နစ်သွားမှာ ဖြစ်ပါတယ်။ ချေးငှားပြီးတဲ့ချေးငွေတွေကို ဘယ်လို၊ ဘယ်နည်း၊ ဘယ်ပုံ ပြန်ဆပ်မယ်ဆိုတာကိုလည်း ကြိုတင်အစီအမံ များနဲ့ ဆောင်ရွက်ထားသင့်ပါတယ်။ ဒါတွေကိုလည်း ပြန်လည်ရှင်းလင်းပြသင့်ပါတယ်။ ချေးငှားရယူတဲ့ ဝန်ကြီးဌာနတွေအနေနဲ့လည်း ချေးငွေတွေကို အကျိုးအမြတ်ရှိရှိ ထိထိရောက်ရောက်သုံးစွဲနိုင်ဖို့ ကြိုတင် တွက်ချက်၊ ကြိုတင်ပြင်ဆင်သင့်ပါတယ်။ အချို့သော ဝန်ကြီးဌာနတွေဆိုရင်လည်း လုပ်ငန်းတွေ၊ စီမံကိန်းတွေ အကောင်အထည်ဖော်တဲ့နေရာမှာ ဆိုင်းငံ့ကာလသာ ကုန်သွားတယ် စီမံကိန်းတွေ မစနိုင်သေးတာ၊ မပြီးတာတွေ၊ တစ်ဝက်တစ်ပျက် တို့လို့တန်းလန်းတွေ ရှိနေတာကို တွေ့ရပါတယ်။ အချို့သော ဝန်ကြီးဌာနတွေဟာ လုပ်ငန်းတွေ၊ စီမံကိန်းတွေတော့ ပြီးပါရဲ့ သဲထဲရေသွန်သလို ဘာအကျိုးအမြတ်မှ ပြန်လည်မရရှိပါဘူး။ ဥပမာ ယခင်အစိုးရလက်ထက်က ရထားပို့ဆောင်ရေးဝန်ကြီးဌာနမှ ဖောက်လုပ်ခဲ့သော မကွေးတိုင်း အတွင်း ကြံခင်း-ပခုက္ကူ ရထားလမ်းဟာ ယနေ့ရထားတစ်စီးမှ မပြေးဘဲနဲ့ ကုန်ကျငွေ ဒေါ်လာ သန်းပေါင်းများစွာ ရင်းနှီးမြှုပ်နှံခဲ့ရပါတယ်။ ထို့အတူ စိုက်ပျိုးရေးနှင့် ဆည်မြောင်းဝန်ကြီးဌာမှ တည်ဆောက် ခဲ့သော ဆည်တမံအချို့နဲ့ လျှပ်စစ်ရေတင်အချို့ဟာ ပြီးသာပြီးတယ် အကျိုးဖြစ်ထွန်းမှု မရှိတာတွေကိုလည်း တွေ့ရပါတယ်။ မြန်မာနိုင်ငံမှာ ဆောင်ရွက်တဲ့ စီမံကိန်းတွေ၊ ဆောင်ရွက်နေတဲ့ စီမံကိန်းတွေဟာ နိုင်ငံခြား ချေးငွေနဲ့ ဆောင်ရွက်တာဖြစ်ပါတယ်။ ဒီချေးငွေတွေကို အတိုးရော အရင်းပါ ပြန်လည်ပေးဆပ်နေရပြီး လူသာအိပ်တယ် အတိုးကမအိပ်ဘူး ဆိုတာကိုတော့ သတိထားရမှာဖြစ်ပါတယ်။ လေးစားအပ်ပါသော နာယကကြီးခင်ဗျာ။ ယခုလို အတိုးရော၊ အရင်းရော ပြန်ဆပ်တဲ့အခါမှာ မြန်မာကျပ်ငွေတန်ဖိုး ကျဆင်းနေတဲ့အတွက် အမေရိကန်ဒေါ်လာနှင့်တွက်လျှင် မသိမသာပြောင်းလဲ သော်လည်း မြန်မာငွေနှင့်တွက်လျှင် ၁ ဆ ၂ ဆ ပြန်လည်ပေးဆပ်ရသလိုပါပဲ။ ၂၀၁၂ ခုနှစ်မတိုင်မီ မြန်မာ ကျပ်ငွေတန်ဖိုးဟာ အမေရိကန်တစ်ဒေါ်လာကို ၈၂၀ ကျပ်ဝန်းကျင်သာ ရှိခဲ့သော်လည်း ယနေ့ တစ်ဒေါ်လာ ပေါက်ဈေးဟာ ၁,၅၅၀ ၀န်းကျင် ရောက်နေတာကြောင့်ဖြစ်ပါတယ်။ သို့သော်လည်း ဘယ်လိုပဲဖြစ်ဖြစ်၊ ဘယ်ခေတ်ဘယ်အခါကပဲချေးချေး၊ ဘယ်အစိုးကပဲချေးချေး ချေးငွေက ချေးငွေပါပဲ။ င် ပြန်ဆပ် ရမှာပါပဲ။ ဒါတွေဟာ ငါတို့နဲ့မဆိုင်ဘူး အကြွေးတင်ရှင်ဘုရင်ဆပ်ဆိုတာ ဟိုတုန်းကတော့ဟုတ်မှာပေါ့။ ယနေ့ခေတ် ယနေ့အခါမှာ ရှင်ဘုရင်ရဲ့ နိုင်ငံ့ဘဏ္ဍာတိုက်မှာ ရွှေ၊ ငွေ၊ ကျောက်သံပတ္တမြား ဘယ်လောက် ရှိသလဲ၊ အရံငွေတွေ ဘယ်လောက် ထားနိုင်သလဲ၊ ဒါတင်မကသေးဘဲ မြေပေါ်မြေအောက် သယံဇာတတွေ ဘယ်လောက်ရှိသေးသလဲ ဒါတွေကို မြင်အောင်ကြည့်ဖို့လိုပါတယ်။ လူထုလူတန်းစား အလွှာပေါင်းစုံနဲ့ ဆိုင်ပါတယ်။ ကြွေးထူတော့ မပူ၊ သန်းထူတော့ မယားဆိုပြီး နေမယ်ဆိုရင်တော့ အကြွေးနွံထဲမှာ နစ်သွားနိုင် ပါတယ်။ ယနေ့ခေတ် ယနေီ့း ရှိတဲ့ခွန်အားနဲ့ အကြွေးနွံထဲက ရုန်းထွက်နိုင်အောင် နည်းကောင်း လမ်းကောင်း၊ နည်းမှန်လမ်းမှန်တွေရှာပြီး ဟန်ချက်ညီညီ ပူးပေါင်းဆောင်ရွက်သင့်ပါကြောင်း အကြံပြုရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒေါ်ဝင့်ဝါထွန်း ရှားတောမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="248">ဒေါ်ဝင့်ဝါထွန်း(ရှားတောမဲဆန္ဒနယ်၊ ကယားပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးပဲမင်္ဂလာပါရှင်။ ကျွန်မကတော့ ကယားပြည်နယ် ရှားတောမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်ဝင့်ဝါထွန်း ဖြစ်ပါတယ်။ ကျွန်မအနေနဲ့ ပြည်သူ့ ငွေစာရင်းပူးပေါင်းကော်မတီရဲ့ (၁၀/၂၀၁၈) ဆိုတဲ့အစီရင်ခံစာအပေါ်မှာ ဆွေးနွေးသွားမှာ ဖြစ်ပါတယ်။ အစီရင်ခံစာကို လေ့လာသုံးသပ်ကြည့်တဲ့အခါမှာ ပြည်ပကြွေးမြီအခြေအနေ၊ ပြည်တွင်းကြွေးမြီ အခြေအနေ၊ အစိုးရကငွေထုတ်ချေးခြင်းနဲ့ ထပ်ဆင့်ထုတ်ချေးခြင်းဆိုပြီးတော့ အပိုင်း ၃ ပိုင်းကို တွေ့ရှိ တင်ပါတယ်ခင် လ က်အောက် ခင် မင် ၁၉၈၈ ခုနှစ်ကနေ၊ ၂၀၁၇-၂၀၁၈ ကာလအထိ နှစ်အလိုက်ချေးငွေတွေကို ဖော်ပြထားတာဖြစ်တဲ့ အတွက်ကြောင့်မို့လို့ ကြိုဆိုရမှာဖြစ်ပါတယ်ရှင်။ ကျွန်မအနေဖြင့် ဒီအစီရင်ခံစာနဲ့ပတ်သက်ပြီးတော့မှ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနနဲ့ စီမံကိန်းနဲ့ ဘဏ္ဍာရေးဝန်ကြီးဌာနနဲ့ ပတ်သက် ပြီးတော့ ဆွေးနွေးသွားမှာ ဖြစ်ပါတယ်။ ပထမပိုင်းအနေနဲ့ ကျွန်မဆွေးနွေးလိုတာက စိုက်ပျိုးရေး၊ မွေးမြူရေးနဲ့ ဆည်မြောင်းဝန်ကြီးဌာနရဲ့ ပြည်ပကြွေးမြီရယူမှုအခြေအနေကို လေ့လာသုံးသပ်ကြည့်တဲ့အခါမှာ ကျွန်မတို့ ၃၁၃.၁၃၆ ယူအက်စ် သန်း ချေးယူထားတာ တွေ့ရှိပြီးတော့မှ ၁၆.၃၃ ရာခိုင်နှုန်း ချေးယူထားတယ်ဆိုတာသိရှိရပါတယ်။ ဒီချေးငွေများ ထဲကနေပြီးတော့မှ အကောင်အထည်ဖော်တဲ့အထဲက နိုင်ငံရေးနဲ့ ပတ်သက်စပ်ဆိုင်နေတယ်လို့ ကျွန်မအနေနဲ့ ခံယူထားတဲ့ CDD Project စီမံကိန်းနဲ့ပတ်သက်ပြီးတော့မှ ကျွန်မဆွေးနွေးလိုပါတယ်။ ကျွန်မတို့ရဲ့ ၂၀၁၇-၂၀၁၈ ဘဏ္ဍာငွေနဲ့ ပတ်သက်ပြီးတော့မှ ရယူသုံးစွဲမှုနဲ့ပတ်သက်တဲ့ အစီရင်ခံစာကို လေ့လာသုံးသပ် ကြည့်တဲ့အခါမှာ ဒီအစီရင်ခံစာထဲမှာ ဘာပါသလဲဆိုတော့ ၂၀၁၇-၂၀၁၈ ပြည်ထောင်စု၏ ဘဏ္ဍာငွေအရ အသုံးဆိုင်ရာ အစီရင်ခံစာမှာ ကြွေးမြီရယူလျော့နည်း ရရှိမှုဆိုတဲ့အပိုဒ်မှာ စိုက်ပျိုးရေး၊ မွေးမြူရေးနဲ့ ဆည်မြောင်းဝန်ကြီးဌာနတွင် CDD Project အတွက် ချေးငွေထုတ်ယူနိုင်မှုမရှိခြင်းဆိုတဲ့ အပိုဒ်ကို လေ့လာ တွေ့ရှိရပါတယ်။ ထုတ်ယူနိုင်မှု မရှိခြင်းလို့ရေးထားတာ ဖြစ်ပါတယ်။ ထုတ်ယူနိုင်မှုမရှိခြင်းဆိုတာက စီမံကိန်းကို အကောင်အထည်ဖော်တဲ့နေရာမှာ ဘာတွေလိုအပ်ချက်ရှိသွားလို့လဲ။ ဒီအတွက်ကြောင့်မို့လို့ ကျွန်မတို့ ထုတ်ယူ နိုင်မှုမရှိနိုင်ရေးဆိုတဲ့ အဖြေပေါ်တာဖြစ်ပါတယ်။ ဒီအတွက်ကြောင့်မို့လို့ ကျွန်မအနေနဲ့ လေးလေးနက်နက် 003:18: Gag:cg:possm CDD Project wop als oop World Bank m6$ Grant $. Gą:66$. ရယူထားတာ ဖြစ်ပါတယ်။ လူထုကို အမှန်တကယ် ဗဟိုပြုပြီးတော့မှ ကျွန်မတို့နိုင်ငံရဲ့ ဒီမိုကရေစီဖက်ဒရယ် ပြည်ထောင်စုကို တည်ထောင်တဲ့အခါမှာ လူထုကအမှန်တကယ် ဦးဆောင်နိုင်ပြီးတော့ လူထုက အမှန်တကယ် ပူးပေါင်းပါဝင်နိုင်တဲ့ လူထုအပေါ်မှာ စီမံခန့်ခွဲမှုတစ်ရပ်စီတိုင်းကို အရည်အသွေးကို စွမ်းရည်မြှင့်တင် ပေးတဲ့ စီမံကိန်းတစ်ရပ်ဖြစ်တာ မှန်သော်ငြားလည်း ဒီစီမံကိန်းသည် တစ်ချိန်ချိန်မှာ ပြန်လည်ပြီးတော့မှ ပေးဆပ်ရမယ့် စီမံကိန်းဖြစ်တယ်ဆိုတဲ့ အတွက်ကြောင့်မို့လို့ အလေးအနက်ထားပြီး ဆွေးနွေးလိုတာ ဖြစ်ပါတယ်။ ဒီလိုဆွေးနွေးတဲ့အခါမှာ Operation ပိုင်းအနေနဲ့ ဆွေးနွေးလိုတာဖြစ်ပါတယ်။ စီမံကိန်းကို အကောင် အထည်ဖော်ရတဲ့အခါမှာ စီမံကိန်းကိုကြီးကြပ်ရတဲ့ဌာနက ပါဝင်သလို စီမံကိန်းကိုတွဲဖက်ပြီးတော့ အကောင် အထည်ဖော်ရတဲ့ ပုဂ္ဂိုလ်တွေပါဝင်တာဖြစ်ပါတယ်။ ဒီလိုမျိုးအကောင်အထည်ဖော်ရတဲ့ ပုဂ္ဂိုလ်တွေဟာ CDD Project မှာ သုံးစွဲလိုက်တဲ့ငွေကြေးတွေသည် ချေးငွေဆိုတဲ့ကိစ္စရပ်ကို လူထုကို အမှန်တကယ် သိအောင် ဖော်ဆောင်ပေးဖို့လိုအပ်ပါတယ်။ ဒါမှသာလျှင် ဖွံ့ဖြိုးမှုနောက်ကျနေတဲ့ နေရာဒေသတွေရဲ့ ဖွံ့ဖြိုးမှုအတွက် ကျွန်မတို့နိုင်ငံတော်ကြီးက ချေးငွေရယူသုံးစွဲရတဲ့အခါမှာ ဒီချေးငွေကို ရယူသုံးစွဲခြင်းမရှိတဲ့ အခြားသော ပြည်နယ်နဲ့ တိုင်းဒေသကြီးတွေအားလုံးရဲ့ ပြည်သူတစ်ဦးစီဟာ ဒီချေးငွေကို ပြန်လည် ပေးဆပ်ရမှာ ဆိုတဲ့အသိကို ကျွန်မတို့ ပြည်သူလူထုတွေက ခံစားရမှာဖြစ်ပါတယ်။ ဒါဟာလည်း ကျွန်မတို့ နိုင်ငံရေးစနစ်အတွက် များစွာအထောက်အကူပြုတာ ဖြစ်တဲ့အတွက်ကြောင့်မို့လို့ ဒီအချက်ကို အလေးအနက်ထားပြီး ဆွေးနွေးလိုတာဖြစ်ပါတယ်။ ဒုတိယပိုင်းအနေနဲ့ကတော့ အစိုးရက ငွေထုတ်ချေးခြင်းနဲ့ ထပ်ဆင့်ငွေထုတ်ချေးခြင်းဆိုတဲ့ အပိုင်းမှာ ပြည်ထောင်စုအစိုးရအဖွဲ့ ကိုယ်စား စီမံကိန်းနဲ့ ဘဏ္ဍာရေးဝန်ကြီးဌာနက မြန်မာနိုင်ငံတော်ဗဟိုဘဏ်၊ မြန်မာ့လယ်ယာဖွံ့ဖြိုးရေးဘဏ်၊ ရန်ကုန်မြို့တော်စည်ပင်သာယာရေးကော်မတီတို့ကို ထပ်ဆင့် ထုတ်ချေးငွေ ထုတ်ချေးထားကြောင်း လေ့လာတွေ့ရှိရပါတယ်။ ဒီလိုမျိုးထုတ်ချေးထားတဲ့အပေါ်မှာလည်း ကျွန်မတို့ဟာ မူလရည်ရွယ်ချက်တွေ အောင်မြင်စေရန်အလို့ငှာ ဘယ်လိုမျိုးကြီးကြပ်ဆောင်ရွက်ထားတယ် ဆိုတာကိုလည်း ကျွန်မသိရှိချင်ပါတယ်။ ဒီဟာအတွက်ကိုလည်း ကျွန်မမေးခွန်းအနေနဲ့ မေးမြန်းလိုပါတယ်ရှင်။ တတိယပိုင်းအနေနဲ့ ကျွန်မဆွေးနွေးလိုတာကတော့ ကျွန်မတို့ ၂၀၁၇-၂၀၁၈ ခုနှစ်၊ ပြည်ထောင်စုရဲ့ ဘဏ္ဍာငွေအရအသုံးဆိုင်ရာဥပဒေမှာ ပြဋ္ဌာန်းထားတဲ့ ပြည်ပချေးငွေထုတ်ယူသုံးစွဲရန် ရည်မှန်းချက်ကိုလည်း မပြည့်မီကြောင်းတွေ့ရှိရပါတယ်။ မူလလျာထားချက် ကျပ် ၁,၇၅၃.၆၅၉ ဘီလီယံ ဖြစ်ပြီးတော့မှ ယာယီ အမှန်စာရင်းအရ ထုတ်ယူသုံးစွဲငွေဟာ ကျပ် ၇၈၉.၃၃ရ ဘီလီယံ ဖြစ်တဲ့အတွက်ကြောင့်မို့လို့ မူလခန့်မှန်း ခြေရဲ့ ၄၅.၀၁ ရာခိုင်နှုန်းသာ ဆောင်ရွက်နိုင်တယ်လို့ လေ့လာတွေ့ရှိရတာ ဖြစ်တဲ့အတွက်ကြောင့်မို့လို့ ပြည်တွင်းကြွေးမြီသော်လည်းကောင်း၊ ပြည်ပကြွေးမြီသော်လည်းကောင်း ချေးယူရတဲ့အခါမှာ မိမိတို့ နိုင်ငံရဲ့ ဖွံ့ဖြိုးတိုးတက်ရေးအတွက် အမှန်တကယ်လိုအပ်တဲ့ ယူသင့်ယူထိုက်တဲ့ချေးငွေတွေကို ကျွန်မတို့ ပြည်ထောင်စုလွှတ်တော်ကြီးကနေပဲ ကျွန်မတို့ အတည်ပြုပေးရတာ ဖြစ်ပါတယ်။ ဒီအတွက်ကြောင့်မို့လို့ ကျွန်မတို့ ပြည်ထောင်စုလွှတ်တော်ကြီးက တာဝန်ယူမှု၊ တာဝန်ခံမှုရှိရှိနဲ့ အတည်ပြုပေးလိုက်တဲ့ ဒီစီမံကိန်းတွေကို ကျွန်မတို့ သက်ဆိုင်ရာ အကောင်အထည်ဖော်ရမယ့် ပုဂ္ဂိုလ်တွေက ဘာကြောင့်မို့လို့ အကောင်အထည်မဖော်နိုင်တာလဲဆိုတာကို လေ့လာလိုက်တဲ့အခါမှာတော့ ကျွန်မတို့ အပိုဒ် ၂၄ မှာဖော်ပြထားတဲ့အထဲမှာ ပါရှိတာက ပြည်ပချေးငွေအများစုသည် ပစ္စည်းဝယ်ယူ၍ အကောင် အထည်ဖော်ဆောင်ရွက်ရသည့် လုပ်ငန်းများဖြစ်သဖြင့် ချေးငွေထုတ်ယူသုံးစွဲနိုင်မှု အားနည်းခြင်းဆိုတဲ့ အပိုဒ်မှာ (က)၊ (ခ)၊ (ဂ)၊ (ဃ)၊ (င)၊ (စ)၊ (ဆ) ဆိုပြီးတော့ ရ ပိုဒ် ဖော်ပြထားပါတယ်။ ဒီဖော်ပြချက်တွေ ဟာဆိုရင် အမှန်တကယ် မဖြစ်သင့်မဖြစ်ထိုက်တဲ့ ဖော်ပြချက်တွေလို့ ကျွန်မအနေနဲ့ယူဆပါတယ်။ ဘာ့ကြောင့် မို့လို့လဲဆိုတော့ ကျွန်မတို့နိုင်ငံအတွက် အမှန်တကယ်လိုအပ်တဲ့ ချေးငွေတွေကို တာဝန်ယူမှု၊ တာဝန်ခံမှု ရှိစွာနဲ့ အကောင်အထည်ဖော်ရမယ့်အခါမှာ ဒီချေးငွေတစ်ရပ်သည် မည်ကဲ့သို့ အကောင်အထည်ဖော်မယ်၊ ဘယ်လိုအကျိုးရှိမယ်ဆိုတဲ့ဟာတွေကို ကျွန်မတို့ အမှန်တကယ်လေ့လာစိစစ် သုံးသပ်ပြီးမှသာလျှင် ကျွန်မတို့ ပြည်ထောင်စုလွှတ်တော်ကြီးကို တင်သင့်တာဖြစ်တဲ့အတွက်ကြောင့်မို့လို့ ကျွန်မဆွေးနွေးရခြင်းဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးရှင်။ နိဂုံးချုပ်အနေဖြင့် ကျွန်မတို့ ကာလအလိုက် ရည်ရွယ်ချက်အမျိုးမျိုးဖြင့် ကျွန်မတို့ ကဏ္ဍအသီးသီးကနေချေးယူထားတဲ့ ချေးငွေတွေ အပေါ်မှာ မူလရည်ရွယ်ချက်၊ ရည်မှန်းချက်တွေကို ဘယ်လောက်အတိုင်းအတာအထိ အောင်မြင်မှုရှိပြီလဲ။ ဘယ်လောက်အတိုင်းအတာအထိ လိုအပ်ချက်တွေ ရှိနေသေးလဲဆိုတာကို ကျွန်မတို့ ပြည်ထောင်စု လွှတ်တော်ကြီးကို သီးခြားအစီရင်ခံစာ တင်သွင်းသင့်ပါကြောင်း ကျွန်မအနေနဲ့အကြံပြု ထောက်ခံ ဆွေးနွေး အပ်ပါတယ်ရှင်။ ကျေးဇူးအများကြီးတင်ပါတယ်ရှင့်။</speech>
<speech type="speaker">ဒုတိယဗိုလ်မှူးကြီးမျိုးထွန်းအောင် တပ်မတော်သား အမျိုးသားလွှတ်တော် ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဒုတိယဗိုလ်မှူးကြီးမျိုးထွန်းအောင်(တပ်မတော်သားအမျိုးသားလွှတ်တော်ကိုယ်စားလှယ်)</mp>အားလုံးပဲ မင်္ဂလာပါခင်ဗျာ။ ကျွန်တော်ကတော့ တပ်မတော်သား အမျိုးသားလွှတ်တော်ကိုယ်စားလှယ် ဒုတိယဗိုလ်မှူးကြီး မျိုးထွန်းအောင် ဖြစ်ပါတယ်။ Power Point အသုံးပြုခွင့်ပြုနိုင်ပါရန် တင်ပြအပ်ပါတယ်။ ပြည်သူ့ငွေစာရင်းပူးပေါင်းကော်မတီ၏ အစီရင်ခံစာပါ အမေရိကန်ဒေါ်လာတန်ဖိုး မြင့်တက်မှု ဂယက်နှင့် စပ်လျဉ်း၍ မြန်မာနိုင်ငံတော်ဗဟိုဘဏ်၏ ထိန်းသိမ်းဆောင်ရွက်မှု အခြေအနေနှင့် သုံးသပ်ချက်စာပိုဒ်များပါ အခြေအနေများအရ မြန်မာကျပ်ငွေ တန်ဖိုးကျဆင်းမှုမှာ ၁၅.၇၄ ရာခိုင်နှုန်း အထိရှိခဲ့ပြီး အခြား ၅ နိုင်ငံမှာ ၄.၁၆ ရာခိုင်နှုန်းမှ ၉.၂၃ ရာခိုင်နှုန်းအထိသာ ကျဆင်းခဲ့ပါ၍ မြန်မာကျပ်ငွေတန်ဖိုး ၁၅.၇၄ ရာခိုင်နှုန်း အထိ ကျဆင်းရခြင်း အကြောင်းရင်းများကို အသေးစိတ်ထပ်မံစိစစ်သင့်ကြောင်း တွေ့ရှိရပါသည်။ ပြည်သူ့ငွေစာရင်းပူးပေါင်းကော်မတီ၏ အစီရင်ခံစာပါ စာပိုဒ် ၅၃ စာပိုဒ်ခွဲ (ခ)တွင် မြန်မာနိုင်ငံတော် ဗဟိုဘဏ်၏ ကိုင်တွယ်ထိန်းသိမ်းဆောင်ရွက်မှုအနေဖြင့် နိုင်ငံခြားငွေ လဲလှယ်ရောင်းချရာတွင် မြန်မာ နိုင်ငံတော်ဗဟိုဘဏ်၏ ရည်ညွှန်းငွေလဲလှယ်နှုန်း၏ အပေါင်း၊ အနုတ် ၀.၈ ရာခိုင်နှုန်းအတွင်း ဈေးနှုန်း သတ်မှတ်ချက်ကို ၁၃-၈-၂၀၁၈ ရက်မှစ၍ ပယ်ဖျက်ပေးခဲ့ရာတွင် ဈေးနှုန်းသတ်မှတ်ချက် ပယ်ဖျက်မှု မပြုလုပ်ခင်က အမေရိကန်တစ်ဒေါ်လာလျှင် ၁,၄၅၅ ကျပ်ဝန်းကျင်နှုန်းရှိခဲ့ရာမှ ပယ်ဖျက်ပြီးနောက် အမေရိကန် တစ်ဒေါ်လာလျှင် ၁,၆၃၀ ကျပ်ဝန်းကျင်နှုန်းလောက်အထိ ငွေလဲလှယ်နှုန်း ကျဆင်းခဲ့ပါ၍ ပယ်ဖျက်မှု ပြုလုပ်ရခြင်း၏ အကျိုးသက်ရောက်မှုများကို ကျယ်ကျယ်ပြန့်ပြန့် သုံးသပ်စိစစ်၍ ဗဟိုဘဏ်၏ ပြည်ထောင်စုလွှတ်တော်သို့ တင်ပြသော အစီရင်ခံစာများတွင် ထည့်သွင်းဖော်ပြသင့်ကြောင်း အကြံပြု တင်ပြအပ်ပါတယ်။ ပြည်သူ့ငွေစာရင်းပူးပေါင်းကော်မတီ၏ အစီရင်ခံစာပါ စာပိုဒ် ၂၈ ပါ ဖော်ပြချက်များအရ ၂၀၁၆ ခုနှစ် လက်မ မတင်ရီ သယ်ဆောင်ရွက်သွားပါမယ် ပြည်သူ့ငွေစာရင်း ပူးပေါင်းကော်မတီ၏ အစီရင်ခံစာအမှတ်စဉ် (၄/၂၀၁၇)၏ စာပိုဒ် ၃၉ စာပိုဒ်ခွဲ (ဂ) တွင် “ကမ္ဘာ့ဘဏ်နှင့် အပြည်ပြည်ဆိုင်ရာ ငွေကြေးရန်ပုံငွေ အဖွဲ့တို့၏ သတ်မှတ်ချက်အရ အလယ်အလတ် အဆင့် ဝင်ငွေနည်းပါးသည့် နိုင်ငံများအတွက် ပြည်ပကြွေးမြီနှင့် ဂျီဒီပီအချိုးကို ၃၀ရာခိုင်နှုန်းနှင့် ပြည်တွင်း ပြည်ပ ကြွေးမြီ ၂ ရပ်ပေါင်း ဂျီဒီပီအချိုးကို ၃၈ ရာခိုင်နှုန်းထက်မကျော်လွန်သင့်”ပါသဖြင့် ပြည်တွင်း ပြည်ပကြွေးမြီ ၂ ရပ်ပေါင်း၏ ဂျီဒီပီအချိုး ၃၈ ရာခိုင်နှုန်းထက် ကျော်လွန်ပြီး ၃၈.၄ ရာခိုင်နှုန်း ဖြစ်ပေါ် နေခြင်းကို အထူးသတိပြုသုံးသပ်စိစစ်ကြပ်မတ်သင့်ကြောင်း တွေ့ရှိရပါတယ်။ ပြည်သူ့ငွေစာရင်း ပူးပေါင်းကော်မတီ၏ အစီရင်ခံစာပါ စာပိုဒ် ၃၅ တွင် အစိုးရငွေတိုက်လက်မှတ်များ ဈေးပြိုင်စနစ်ဖြင့် ရောင်းချမှုမပါရှိပါသဖြင့် ၂၀၁၇-၂၀၁၈ခု၊ ဘဏ္ဍာရေးနှစ် အစိုးရ၏ ကြွေးမြီဆိုင်ရာ နှစ်ပတ်လည်အစီရင်ခံစာနှင့် တိုက်ဆိုင်စစ်ဆေးရာတွင် “အစိုးရငွေတိုက်လက်မှတ်များ ဈေးပြိုင်စနစ်ဖြင့် ရောင်းချခြင်းတွင် နိုင်ငံတော်ပိုင်ဘဏ်များက အများဆုံးဝယ်ယူထားပြီး ဒုတိယအများဆုံးဝယ်ယူသူမှာ ပုဂ္ဂလိကဘဏ်များဖြစ်ကြောင်း” ဖော်ပြထားပါသဖြင့် အစီရင်ခံစာဖော်ပြမှုကို သေချာစိစစ်သင့်ကြောင်း တွေ့ရှိရပါတယ်။ ပြည်သူ့ငွေစာရင်းပူးပေါင်းကော်မတီ၏ အစီရင်ခံစာပါ စာပိုဒ် ၅၄ တွင် “ပြည်ပ ကြွေးမြီ ပြန်ဆပ်ရေး နှင့်ပတ်သက်ပြီး ဦးဆောင်ဝန်ကြီးဌာနအနေဖြင့် မူဝါဒရေးရာ အကြံပြုချက်များ ထည့်သွင်းတင်ပြရန် အထူး လိုအပ်ပါကြောင်း၊ မြီရှင်နိုင်ငံများနှင့် ဆွေးနွေးခြင်း၊ သဘောတူညီချက်ရယူခြင်းဖြင့် ကြွေးမြီပြန်ဆပ်မည့် နည်းလမ်းများအား အဖြေရှာသင့်ပါကြောင်း သဘောထား မှတ်ချက်ပြု အပ်ပါသည်”ဟု ဖော်ပြထားပါသဖြင့် ယခင်အစိုးရလက်ထက် ကြွေးလျှော်နိုင်ရေး ဆောင်ရွက်ခဲ့မှုအား နမူနာယူပြီးဆောင်ရွက်သင့်ကြောင်း တင်ပြ အပ်ပါတယ်။ ကြွေးလျှော်နိုင်ရေး ဆောင်ရွက်ခဲ့မှုကို ယခင်ဘဏ္ဍာအခွန်ဝန်ကြီးက ပြည်ထောင်စုလွှတ်တော်၌ ရှင်းလင်းတင်ပြရာတွင် “ကြွေးမြီများ ရှင်းလင်းရာတွင် ဆောင်ရွက်သည့် နည်းလမ်း ၄ မျိုးအနက် နိုင်ငံ အတွက် အသင့်လျော်ဆုံး နည်းလမ်းဖြစ်သည့် ပေါင်းကူးချေးငွေရယူပေးဆပ်ခြင်း နည်းလမ်းကို ရွေးချယ် အသုံးပြုခဲ့ပါကြောင်း၊ ၁၉၄၈ ခု လွတ်လပ်ရေးရသည်မှ ၁၉၈၈ အထိ မြီရှင်နိုင်ငံများအပေါ် တင်ရှိနေသော ပြည်ပကြွေးမြီ စုစုပေါင်း အမေရိကန်ဒေါ်လာ ၁၀.၃၂ ဘီလီယံအနက် အမေရိကန်ဒေါ်လာ ၅.၉၂၅ ဘီလီယံ ကြွေးလျှော်နိုင်ခဲ့ပါကြောင်းစသည်ဖြင့် ပြည်ထောင်စုလွှတ်တော်၌ တင်ပြခဲ့ပါသဖြင့် ကြွေးမြီပေးလျှော်နိုင်ရေး ဆောင်ရွက်ခဲ့သည့် နည်းလမ်းတစ်ခုအနေနဲ့ အကြံပြုတင်ပြရခြင်းဖြစ်ပါတယ်။ ပြည်သူ့ငွေစာရင်းပူးပေါင်းကော်မတီ၏ အစီရင်ခံစာပါ စာပိုဒ် ၅၈ စာပိုဒ်ခွဲ (ဃ)တွင် ““ပြည်တွင်း ကြွေးမြီများသည် အဓိကအားဖြင့် ဘတ်ဂျက်လိုငွေကိုအခြေခံ၍ ရယူခြင်းများဖြစ်ရာ ရငွေများ လျာထားချက် အတိုင်း ပြည့်ပြည့်ဝဝရရှိရေးနှင့် သုံးငွေများကို အလေအလွင့်မရှိအောင် သုံးစွဲရေးကို အလေးထားဆောင်ရွက်ခြင်း” ဟူ၍ သဘောထားမှတ်ချက် ပြုခဲ့ရာတွင် ဘတ်ဂျက်လိုငွေမှာ ၂၀၁၁-၂၀၁၂ ဘဏ္ဍာရေးနှစ်မှ ၂၀၁၈-၂၀၁၉ ဘဏ္ဍာရေးနှစ်အထိ ၈ နှစ်တာကာလအတွင်း တင်ပြပါအတိုင်း ၁.၆၂ ဘီလီယံမှ ၄.၉၀၃ ဘီလီယံ မျှော်မှန်း ၅ ဘီလီယံနီးပါးအထိ ဖြစ်ပေါ်နိုင်ပါ၍ ပြည်သူ့ငွေစာရင်းပူးပေါင်းကော်မတီ၏ အစီရင်ခံစာပါ စာပိုဒ် ၅၈ စာပိုဒ်ခွဲ (က)တွင် ဖော်ပြထားသည့် နှစ်စဉ်ဘတ်ဂျက်လိုငွေနှင့် ဂျီဒီပီ၏ အချိုး ၅ ရာခိုင်နှုန်း ထက်မကျော်လွန်စေရေးအတွက် အထူးဂရုပြု ထိန်းသိမ်းကြပ်မတ်ဆောင်ရွက်ရန် လိုအပ်လျက်ရှိပါကြောင်း အကြံပြု တင်ပြအပ်ပါတယ်။ ပြည်သူ့ငွေစာရင်းပူးပေါင်းကော်မတီ၏ အစီရင်ခံစာအပါ စာပိုဒ် ၄၀ တွင် “၂၀၁၇-၂၀၁၈ခု ဘဏ္ဍာရေးနှစ်အတွင်း ပြည်ထောင်စုအစိုးရအဖွဲ့က ရယူခဲ့သည့် ပြည်တွင်း ပြည်ပချေးယူငွေ ၂ ရပ်ပေါင်း စုစုပေါင်းချေးယူငွေပမာဏ ကျပ် ၈,၉၄၉ ဘီလီယံသည် ၂၀၁ရခုနှစ် ပြည်ထောင်စု၏ ဘဏ္ဍာငွေ အရအသုံး ဆိုင်ရာဥပဒေပါ ချေးယူရန်ခွင့်ပြုငွေ ကျပ် ၅,၂၀၀ ဘီလီယံထက် ပိုမိုကြောင်းတွေ့ရှိရပါသည်”ဟု ဖော်ပြ ထားပါသဖြင့် ဥပဒေပြဋ္ဌာန်းချက်မှ ကျော်လွန်၍ စုစုပေါင်းချေးငွေရယူမှုကို ပြည်ထောင်စုလွှတ်တော်မှ ခွင့်ပြုရန် သင့်မသင့် သေချာစဉ်းစားသုံးသပ်သင့်ပါကြောင်း စိစစ်တွေ့ရှိရပါတယ်။ လေးစားအပ်ပါသော နာယကကြီးခင်ဗျာ။ စီမံကိန်းနှင့်ဘဏ္ဍာရေးဝန်ကြီးဌာနနှင့် သက်ဆိုင်ရာ ဝန်ကြီးဌာနများ၊ မြန်မာနိုင်ငံတော်ဗဟိုဘဏ်၊ ပြည်သူ့ငွေစာရင်းပူးပေါင်းကော်မတီတို့အနေဖြင့် ယခုအကြံပြု တင်ပြချက်များကို ပြန်လည်စိစစ်သုံးသပ်၍ ပြည်ထောင်စုလွှတ်တော်သို့ ပြန်လည်အစီရင်ခံစာ တင်ပြနိုင်ပါရန် အကြံပြု ဆွေးနွေးတင်ပြရင်း နိဂုံးချုပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒေါ်ခင်စန်းလှိုင် ပုလဲမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="355">ဒေါ်ခင်စန်းလှိုင်(ပုလဲမဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါရှင်။ ကျွန်မအနေနဲ့ ၂၀၁၇-၂၀၁၈ ဘဏ္ဍာရေးနှစ် အစိုးရရဲ့ကြွေးမြီဆိုင်ရာ နှစ်ပတ်လည်အစီရင်ခံစာနှင့်စပ်လျည်းပြီး ပြည်သူ့ငွေစာရင်းပူးပေါင်း ကော်မတီရဲ့ သဘောထားမှတ်ချက်အစီရင်ခံစာ(၁၀/၂၀၁၈)ရဲ့အပေါ်မှာ အကြံပြု ဆွေးနွေးသွားမှာဖြစ်ပါတယ်။ Power Point သုံးစွဲခွင့်ပြုဖို့ရာအတွက် လေးစားစွာဖြင့် ခွင့်တောင်းခံအပ်ပါတယ်ရှင်။ နာယကကြီးရှင်။ နိုင်ငံတကာကြွေးမြီနဲ့ပတ်သက်လာရင် အတိုးနှုန်း၊ ဆိုင်းငံ့ကာလနဲ့ ပြန်ဆပ်ကာလ စတဲ့အချက်တွေပေါ် အခြေခံတွက်ချက်ပြီး Grant Element က ဘယ်လောက်ရှိလို့ သက်သာတဲ့နှစ်ရှည် ချေးငွေဖြစ်တယ်။ ချေးယူသင့်တယ်စသည်ဖြင့် ပြည်ထောင်စုအစိုးရကဥပဒေနှင့်အညီ ပြည်ထောင်စု လွှတ်တော်ရဲ့ အတည်ပြုချက်ရယူလေ့ရှိတာကို အားလုံးအသိပဲဖြစ်ပါတယ်။ အတိုးနှုန်းသက်သာတိုင်း၊ နှစ်ရှည် ချေးငွေဖြစ်တိုင်း၊ Grant Element တွက်ချက်မှုကောင်းမွန်တိုင်း ကြွေးမြီတစ်ခုဟာ ချေးယူသင့်တဲ့ ချေးငွေ မဟုတ်ဘူးဆိုတာ ရှေ့ကနမူနာတွေကိုကြည့်ရင် သိသာထင်ရှားပါတယ်။ ပြီးခဲ့တဲ့ချေးငွေတွေကို ပြန်ကြည့် မယ်ဆိုရင် အတိုးနှုန်းဘယ်လောက်သက်သာသက်သာ၊ Grant Element ဘယ်လောက်ကောင်းကောင်း နိုင်ငံအတွက် အကြွေးတင်တာပဲအဖတ်တင်ပြီး အကျိုးမရှိတဲ့ချေးငွေတွေ ခေတ်အဆက်ဆက်အစိုးရတွေ ရယူခဲ့လို့ အခုဆိုရင် ကျွန်မတို့နိုင်ငံရဲ့ ောက်လို့ အတိုးရင်းပြန်ဆပ်နေရတဲ့ ပြည်ပကြွေးမြီပေါင်း ပမာဏဟာ နှစ်စဉ်အမေရိကန်ဒေါ်လာသန်း ၇၀၀ ရှိနေပြီး ကြီးမားတဲ့ ကြွေးမြီထောင်ချောက်ထဲ ရောက်နေပြီ ဆိုတာကို တစ်လောက စီမံဘဏ္ဍာဝန်ကြီးပြောသွားသလိုပဲ စိုးရိမ်ဖွယ်ရာ အခြေအနေရောက်နေပြီလို့ ပြောရမှာ ဖြစ်ပါတယ်။ ဒီဒေါ်လာသန်း ၇၀၀ ထဲမှာ တရုတ်နိုင်ငံကို တိုးရင်းပြန်ဆပ်နေရတာက သန်း ၅၅၀ ခန့်ရှိလို့ ရာခိုင်နှုန်းအားဖြင့် ၈၀ ရာခိုင်နှုန်းခန့်ရှိကြောင်းသိရပြီး ချေးငွေနဲ့ဆောင်ရွက်တဲ့ စီမံကိန်းလုပ်ငန်းတွေရဲ့ အကျိုးပြုမှုကို လေ့လာကြည့်တော့လည်း ဘာမှထင်ထင်ရှားရှား လက်ညှိုးထိုးပြစရာမရှိတာကို ဝမ်းနည်း goog op 602.793 dclosofli 3300:00@? osmosąćc EXIM Bank of China Development Bank ကနေပြီးတော့ ချေးယူပြီးတော့ အကောင်ထည်ဖော်ဆောင်ရွက်နေတဲ့ စက်မှုဝန်ကြီးဌာနအောက်က စက်ရုံ အလုပ်ရုံတွေ ဥပမာအားဖြင့်ဆိုရင် မြင်းခြံသံမဏိစက်ရုံ၊ သာဂရစက်မှုဇုန် စတဲ့စီမံကိန်းတွေအပြင် သမဝါယမချေးငွေတွေဟာ တိုင်းပြည်အတွက် ချေးငွေပိတာပဲအဖတ်တင်တဲ့ လုပ်ငန်းစီမံကိန်းတွေ ဖြစ်နေ တာကို ကျွန်မတို့အနေနဲ့ သင်ခန်းစာမယူချင်လို့ကို မရတဲ့ကိစ္စရပ်တွေအဖြစ် မီးမောင်းထိုးပြနေတာကို တွေ့ရမှာဖြစ်ပါတယ်။ ဒီကိစ္စကို ကျွန်မတို့အနေနဲ့ အပြစ်တင်နေတာမဟုတ်ပါဘူး။ လက်ရှိအစိုးရအနေနဲ့ ယခင့် ယခင်အစိုးရတွေရဲ့ ကောင်းမွေဆိုးမွေကို အရှိအတိုင်းလက်ခံပြီး ကိုယ့်လက်ထက်မှာ နိုင်ငံတော်နဲ့ နိုင်ငံသားတွေအကျိုးစီးပွားအတွက် ဘယ်လိုဖြေရှင်းဆောင်ရွက်မလဲဆိုတာကသာ ပိုပြီးတော့အရေးကြီး ပါတယ်။ တလောကပဲ China EXIM Bank ရဲ့ အာရှ-ပစိဖိတ်တာဝန်ခံကိုယ်စားလှယ် ကျွန်မတို့ ကော်မတီကို လာရောက်တွေ့ဆုံပြီး ကြွေးမြီဆိုင်ရာ ပြန်လည်ပေးဆပ်မှု အနေအထားကို လာရောက်စနည်းနာ ဆွေးနွေး သွားပါတယ်။ ဒီဆွေးနွေးပွဲမှာ China EXIM Bank ရဲ့ အတိုးနှုန်း ၅ ရာခိုင်နှုန်းဆိုတာ တခြားနိုင်ငံတကာ ချေး ငွေတွေထက်စာရင် များလွန်းနေတာ၊ ချေးငွေရယူပြီး အကောင်ထည်ဖော်ဆောင်ရွက်တဲ့ စီမံကိန်းတွေဟာ ထင်သလို အောင်မြင်မှုမရှိတာ စတဲ့အချက်တွေကို ကျွန်မတို့ အပြန်အလှန် ဆွေးနွေးခဲ့ပေမယ့် အဓိက တာဝန်ရှိတဲ့ ပြည်ထောင်စုအစိုးရအနေဖြင့် ဒီကိစ္စကို မဖြစ်မနေညှိနှိုင်း အဖြေရှာသင့်တယ်လို့ ကျွန်မအနေနဲ့ အလေးအနက်တိုက်တွန်းလိုပါတယ်။ စီးပွားရေးနည်းလမ်းနဲ့ အဖြေရှာလို့မဖြစ်နိုင်ရင် နိုင်ငံရေးနည်းလမ်းနဲ့ ကြိုးစားအဖြေရှာသင့်ပါတယ်။ အကုန်လုံးလျှော်ပစ်လို့ မဖြစ်နိုင်ရင်တောင်မှ အနည်းဆုံးတော့ အတိုးနှုန်းကို ပြန်လည်ညှိနှိုင်း လျှော့ချနိုင်ရေးအားထုတ်တာ၊ ပြန်လည်ပေးဆပ်ရမယ့် ကို ပြင်ဆင် ရေးဆွဲတာ စတဲ့အချက်တွေကို မဖြစ်မနေကြိုးပမ်း ဆောင်ရွက်သင့်တယ်လို့ အကြံပြုလိုပါတယ်။ လေးစားရပါတဲ့နာယကကြီးရှင်။ ၁၉၈၈-၁၉၈၉ ကနေ ၂၀၁၀-၂၀၁၁ ဘဏ္ဍာရေးနှစ် အထိရယူခဲ့တဲ့ ချေးငွေတွေအနက် ပေးဆပ်ရန်ကျန်ရှိတဲ့ ချေးငွေ ၉ရ ရာခိုင်နှုန်းဟာ တရုတ်နိုင်ငံချေးငွေဖြစ်တယ်ဆိုတာ လေ့လာတွေ့ရှိရပါတယ်။ ဒါ့အပြင် ၃၁-၃-၂၀၁၈ ရက်နေ့အထိ ကျွန်မတို့နိုင်ငံရဲ့ ပေးဆပ်ရန်အများဆုံး ကျန်ရှိနေတဲ့ ချေးငွေ အမေရိကန်ဒေါ်လာသန်းပေါင်း ၄,၀၀၀ ကျော်ဟာလည်း တရုတ်နိုင်ငံကို အများဆုံး ပြန်လည်ပေးဆပ်ရမယ့် ချေးငွေတွေ ဖြစ်နေပါတယ်။ ဘယ်လိုချေးငွေတွေဖြစ်တယ်ဆိုတာနဲ့ အတိုးနှုန်းကို ရှင်းလင်းပေးစေချင်ပါတယ်။ ကျွန်မတင်ပြခဲ့သလို လက်ရှိတိုးရင်းပြန်လည်ပေးဆပ်မှုဟာလည်း နှစ်စဉ် ဒေါ်လာသန်း ၇၀၀ ပေးဆပ်တဲ့နေရာမှာ တရုတ်နိုင်ငံကိုပြန်ဆပ်ရတာ ဒေါ်လာသန်းပေါင်း ၅၅၀ ဖြစ်နေ တာကိုကြည့်ခြင်းအားဖြင့် ကျွန်မတို့အနေနဲ့ တရုတ်နိုင်ငံချေးငွေတွေနဲ့ပတ်သက်ပြီး အပူတပြင်း အဖြေရှာ ဆောင်ရွက်သင့်ပြီဆိုတာကို အထူးပြောဖို့မလိုတော့ပါဘူး။ လေးစားအပ်ပါသော နာယကကြီးရှင်။ ဆက်လက်ပြီးတော့ ပြည်တွင်းကြွေးမြီနဲ့ပတ်သက်တဲ့ ကဏ္ဍကို ဆွေးနွေးလိုပါတယ်။ လက်ရှိအစိုးရလက်ထက်မှာ ဘတ်ဂျက်လိုငွေဖြည့်ဆည်းဖို့ ဗဟိုဘဏ်က ငွေရိုက်ထုတ်ခြင်းအစား ချေးငွေသက်သေခံလက်မှတ်၊ ငွေတိုက်စာချုပ်တွေ လေလံစနစ်နဲ့ ထုတ်ရောင်း တာကို ကျယ်ကျယ်ပြန့်ပြန့် အကောင်ထည်ဖော်ဆောင်ရွက်နေတာကို သိရတဲ့အတွက်ကြောင့် ကျွန်မတို့ ကြိုဆိုပါတယ်။ သို့သော်လည်း ယခင်ကနေပြီးတော့မှရယူထားတဲ့ မြန်မာနိုင်ငံတော်ဗဟိုဘဏ်က ကြွေးဟောင်း ကျပ် ၇,၆၀၀ ဘီလီယံအတွက် ပေးနေရတဲ့အတိုးနဲ့ အုပ်ချုပ်မှုစရိတ်ဟာ ကျပ်ဘီလီယံ ၃၀၀ ကျော်နီးပါး ရှိနေပါတယ်။ အစိုးရငွေတိုက်လက်မှတ်နဲ့ ငွေတိုက်စာချုပ်တွေ ထုတ်ရောင်းတဲ့အပေါ် ဈေးကွက်လေလံ အောင်ဈေးနဲ့ပေးရတဲ့ ပျမ်းမျှအတိုးနှုန်းက ၉ ရာခိုင်နှုန်းကနေ ၉. ၂၅ ရာခိုင်နှုန်းရှိနေတဲ့အတွက် နှစ်စဉ် အတိုးနဲ့ အုပ်ချုပ်မှုစရိတ်က ကျပ်ဘီလီယံ ၇၀၀ ကျော်ရှိပြီး စုစုပေါင်းပြည်တွင်းကြွေးမြီအပေါ်ပေးရတဲ့ နှစ်စဉ်အတိုးနဲ့ အုပ်ချုပ်မှုစရိတ်ဟာ ကျပ်ဘီလီယံ ၁,၀၀၀ ကျော်ရှိနေတာကိုလည်း ကျွန်မတို့အနေနဲ့ မျက်ခြည်မပြတ်သင့်ဘူးလို့ ထင်ပါတယ်။ အစိုးရရဲ့ ဘတ်ဂျက်လိုငွေကို ဖြည့်ဆည်းပေးဖို့ ဗဟိုဘဏ်က ငွေရိုက်ထုတ်ခြင်းကိုလျှော့ချဖို့ အရေးတကြီးလိုအပ်တယ်ဆိုတာ မှန်ပါတယ်။ သို့သော်လည်း အစိုးရငွေတိုက် လက်မှတ်နဲ့ ငွေတိုက်စာချုပ်တွေ ထုတ်ရောင်းဖို့ ပေးရတဲ့အတိုးနှုန်း ၉ ရာခိုင်နှုန်းကျော်ဆိုတာ လက်ရှိ နိုင်ငံရဲ့ ဘဏ်အတိုးနှုန်းမူဝါဒနဲ့ ချိတ်ဆက်နေတာမို့ ကျွန်မတို့အနေနဲ့ ဘဏ်အတိုးနှုန်းဆိုင်ရာ မူဝါဒများ ကိုလည်း လိုအပ်သလို ထိန်းညှိဆောင်ရွက်သင့်ပါကြောင်း အကြံပြုတင်ပြရင်း ကျွန်မရဲ့ ဆွေးနွေးမှုကို နိဂုံးချုပ် အပ်ပါတယ်ရှင်။ အားလုံးကို ကျေးဇူးတင်ပါတယ်ရှင်။</speech>
<speech type="speaker">ဒေါ်ချိုချို၊ အုတ်တွင်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="214">ဒေါ်ချိုချို (အုတ်တွင်းမဲဆန္ဒနယ်၊ ပဲခူးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ အားလုံးမင်္ဂလာပါရှင့်။ ကျွန်မကတော့ ပဲခူးတိုင်းဒေသကြီး၊ အုတ်တွင်း မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်ချိုချို ဖြစ်ပါတယ်။ ၂၀၁၇-၂၀၁၈ ခု၊ ဘဏ္ဍာရေးနှစ် အစိုးရ၏ ကြွေးမြီဆိုင်ရာနှစ်ပတ်လည်အစီရင်ခံစာနှင့် ပြည်သူ့ငွေစာရင်းပူးပေါင်းကော်မတီ၏ လေ့လာ တွေ့ရှိချက်နှင့် သဘောထားမှတ်ချက် အစီရင်ခံစာအပေါ်မှာ မိမိတို့ချုပ်ဆိုထားသော ချေးငွေစာချုပ်များ အတိုင်း ချေးငွေရယူနိုင်ခြင်းမရှိမှု၊ ပြည်ပချေးငွေအများအပြားရယူပြီး စီမံကိန်းလုပ်ငန်းများတချို့ သတ်မှတ် ကာလအတွင်းမပြီးစီးမှု၊ ပြည်ပချေးငွေနဲ့ပတ်သက်ပြီး ပွင့်လင်းမြင်သာစွာရှိမှုတို့အတွက် ထောက်ပြအကြံပြု မေးခွန်းများ မေးမြန်းသွားမှာဖြစ်ပါတယ်။ နာယကကြီးရှင့်။ Power Point အသုံးပြုခွင့်ပြုပါရှင့်။ ကာလအပိုင်းအခြားအလိုက် ကြွေးမြီအခြေ အနေဇယားအရ ၂၀၁၁-၂၀၁၂ မှ ၂၀၁၅-၂၀၁၆ အထိကာလနှင့် ၂၀၁၆-၂၀၁ရ မှ ၂၀၁၇-၂၀၁၈ အထိ ကာလ ၂ ခုရဲ့ ချေးငွေချုပ်ဆိုထားသော စာချုပ်တန်ဖိုးများကို အားလုံးနီးပါး အကောင်အထည်မဖော်ဆောင် နိုင်ခဲ့ကြောင်းတွေ့ရှိရမှာဖြစ်ပါတယ်။ သက်ဆိုင်ရာဌာနများအနေနဲ့ မိမိတို့ချုပ်ဆိုထားသော ချေးငွေစာချုပ် များအတိုင်း အရမယူနိုင်ခြင်းကြောင့် မိမိတို့ဆောင်ရွက်ရမယ့် ရည်မှန်းချက်လုပ်ငန်းများကို အကောင် အထည်မဖော်နိုင်ခဲ့တဲ့အတွက် နိုင်ငံရဲ့အကျိုးရလဒ်များ နောက်ကျသွားခဲ့ရပါတယ်။ ဒါကြောင့် သက်ဆိုင်ရာ ဌာနများအနေနဲ့ ချေးငွေကို စာချုပ်စည်းကမ်းနဲ့အညီ မြန်ဆန်စွာ အရေးယူ ဆောင်ရွက်ပေးရန် အကြံပြု တိုက်တွန်းအပ်ပါတယ်။ နာယကကြီးရှင့်။ နိုင်ငံအလိုက်၊ အဖွဲ့အစည်းအလိုက် ၃၁-၃-၂၀၁၈ ရက်နေ့ကို ပြည်ပကြွေးမြီ အခြေအနေ ဖော်ပြထားတဲ့ဇယား ဖြစ်ပါတယ်။ ဖော်ပြပါဇယားအရ မြန်မာနိုင်ငံရဲ့ ပြည်ပချေးငွေရယူခဲ့တဲ့ နိုင်ငံအဖွဲ့အစည်းစုစုပေါင်းက ၂၁ ခုရှိကြောင်းနှင့် ချေးငွေရယူခဲ့တဲ့ ဝန်ကြီးဌာန၊ အဖွဲ့အစည်းစုစုပေါင်းမှာ ၁၆ ဖွဲ့ဖြစ်ကြောင်း တွေ့ရှိရမှာဖြစ်ပါတယ်။ ယင်း ၁၆ ဖွဲ့ထဲမှ လျှပ်စစ်နှင့် စွမ်းအင်ဝန်ကြီးဌာနဟာ ချေးငွေ အများဆုံးရယူထားခဲ့ခြင်းနှင့် ပြန်ဆပ်ရန်ငွေများစွာကျန်ရှိနေတဲ့ အဖွဲ့အစည်းတစ်ခုဖြစ်ကြောင်း တွေ့ရှိရ ပါတယ်။ လျှပ်စစ်နှင့် စွမ်းအင်ဝန်ကြီးဌာနအနေနဲ့ ပြည်ပချေးငွေအများအပြားရယူပြီး စီမံကိန်းလုပ်ငန်း များ ဆောင်ရွက်နေသော်လည်း သတ်မှတ်ကာလအတွင်း ပြီးစီးမှုမရှိသေးသောလုပ်ငန်းများ တွေ့ရှိနေရခြင်းကြောင့် ချေးငွေသုံးစွဲတဲ့ပမာဏအတိုင်း လုပ်ငန်းပမာဏပြီးစီးအောင် ကြိုးစားဆောင်ရွက်ပေးရန် တိုက်တွန်းလို ပါတယ်။ နိုင်ငံအဖွဲ့ အစည်းအလိုက် ပြည်ပကြွေးမြီလက်ကျန်ဖော်ပြချက်ဇယားအရ အီတလီနှင့် AFD တို့ ချုပ်ဆိုထားပြီးဖြစ်သော ချေးငွေတွေကို ထုတ်ယူသုံးစွဲခြင်းမပြုရသေးကြောင်း တွေ့ရှိရတဲ့အတွက် မည်သည့် ဝန်ကြီးဌာနက ချုပ်ဆိုထားကြောင်း၊ မည်သည့်အတွက် ထုတ်ယူသုံးစွဲခြင်း မပြုနိုင်ခဲ့ကြောင်းတို့ကို အင်. Saအတက် တယ် ချေးယူမယ့်ငွေတွေကို နိုင်ငံအဖွဲ့အစည်းအလိုက်နဲ့ ဝန်ကြီးဌာနအဖွဲ့အစည်းအလိုက် အခြေအနေကို ဖော်ပြ ထားတဲ့ဇယားအရ ၂၀၁၇-၂၀၁၈ ခုနှစ်အတွင်း ပြည်ပချေးငွေအတွက် စာချုပ်ချုပ်ဆိုခဲ့သော နိုင်ငံအဖွဲ့ အစည်းမှာ ၈ ခုရှိပြီး စုစုပေါင်း အမေရိကန်ဒေါ်လာသန်းပေါင်း ၁,၉၁၇.၃၉၉ ဖြစ်ပါတယ်။ ယင်းချေးငွေကို ဝန်ကြီးဌာနအဖွဲ့အစည်း ၉ ခုက ခွဲဝေရယူသုံးစွဲကြရမှာဖြစ်ပါတယ်။ ဒါကြောင့် စာချုပ် ချုပ်ဆိုပြီးဖြစ်သော် လည်း နှစ်အတွင်း ထုတ်ယူသုံးစွဲနိုင်သော အခြေအနေ ရှိ မရှိနှင့် မည်သည့်အဖွဲ့အစည်းများက ထုတ်ယူ သုံးစွဲနိုင်ပြီး မည်သည့်အဖွဲ့အစည်းများက မသုံးစွဲနိုင်သေးကြောင်းကို ရှင်းလင်း ဖြေကြားပေးစေလိုပါတယ်။ ပြည်ပချေးငွေအများစုဟာ တည်ဆောက်ရေးလုပ်ငန်းဖြစ်တဲ့အတွက် ချေးငွေထုတ်ယူသုံးစွဲမှု အားနည်းနေသည်ကို တွေ့ရှိရပါတယ်။ သို့ပါ၍ ယခုအခါ သက်ဆိုင်ရာဌာနအဖွဲ့အစည်းများက အထူးသဖြင့် ၂၀၁၀-၂၀၁၂ ခု၊ ဘဏ္ဍာရေးနှစ်အတွင်း စာချုပ်ချုပ်ဆိုခဲ့သော ချေးငွေများမှာ ၁၀၀ ရာခိုင်နှုန်း ထုတ်ယူ သုံးစွဲပြီးဖြစ်ရန် လိုအပ်လျက်ရှိပါသည်ဟု ဖော်ပြထားတဲ့အချက်ကို တွေ့ရှိရပါတယ်။ ဒါကြောင့် ထုတ်ယူ ရမှု ငွေမည်မျှကျန်ရှိသည်။ မည်သည့်အဖွဲ့အစည်းများဖြစ်သည်။ မည်သည့်အတွက် ကြန့်ကြာသည်များကို ရှင်းလင်းဖြေကြားပေးရန် လိုအပ်ကြောင်း တင်ပြလိုပါတယ်။ နိဂုံးချုပ်အားဖြင့် ချေးငွေတွေဟာ အတိုးရော၊ အရင်းပါ မှန်ပြန်ဆပ်နေရတဲ့အတွက် ငွေချေးပြီး ပစ္စည်းပြန်ဝယ်ရမယ့် ချေးငွေမျိုးမဖြစ်အောင် အစိုးရရဲ့ ကြိုးပမ်းနေမှုကို အောင်မြင်စွာ အကောင် အထည်ဖော်သင့်ပါတယ်။ Project တွေကို လွယ်လွယ်ကူကူရ၊ လွယ်လွယ်ကူကူလုပ်ပြီး ဒီအတိုင်းပဲ ပစ်ထား မယ်ဆိုရင် ဒီလိုပဲမပြီးပြတ်တာတွေ၊ ဆောင်ရွက်ထားတာတွေနဲ့ အကြွေးနွံထဲမှာ နစ်နေမှာပဲဆိုတဲ့အတိုင်း အကြွေးနွံထဲမှ လျင်မြန်စွာလွတ်မြောက်အောင် လိုအပ်သည်များကို အလျင်အမြန် ဆောင်ရွက်သင့်ပါကြောင်း အကြံပြု တိုက်တွန်းရင်း နိဂုံးချုပ်အပ်ပါတယ်။ ကျေးဇူးတင်ပါတယ်ရှင်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ လွှတ်တော်ကိုယ်စားလှယ်များရဲ့ ဆွေးနွေးခြင်းအစီအစဉ် ပြီးဆုံးပါပြီ။ အထက်ပါ အစီရင်ခံစာနဲ့စပ်လျဉ်းပြီး သက်ဆိုင်ရာ ပြည်ထောင်စု အဆင့်အဖွဲ့အစည်းဝင်က ပြန်လည်ရှင်းလင်း ဆွေးနွေးခြင်းနဲ့ လွှတ်တော်က မှတ်တမ်းတင်အတည်ပြုခြင်း အစီအစဉ်တို့ကို ၂၁-၁၂-၂၀၁၈ ရက်တွင် ကျင်းပပြုလုပ်မယ့် ပြည်ထောင်စုလွှတ်တော် အစည်းအဝေးမှာ ဆောင်ရွက်ရန်လျာထားပါကြောင်း ကြေညာပါတယ်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ နေ့လယ်စာသုံးဆောင်နိုင်ရန်အတွက် အစည်းအဝေးကို ၄၅ မိနစ်ခန့် ခေတ္တရပ်နားမှာဖြစ်ပါတယ်။</speech>
<speech type="mc">ပြည်ထောင်စုလွှတ်တော်နာယက ပြန်လည်ထွက်ခွာပါပြီ ခင်ဗျား။</speech>
<speech type="mc">အစည်းအဝေးကိုမွန်းလွဲ ၂ နာရီ (၁၄၀၀) နာရီတွင် ပြန်လည်စတင်ပါမယ်။</speech>
<speech type="mc">အားလုံးထွက်ခွာနိုင်ကြပါပြီ ခင်ဗျား။</speech>
</motion>
</section>
<section value="Report">
<report>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျာ။ အစည်းအဝေး ပြန်လည်စတင်ပါတော့မယ်။ တစ်ဆက်တည်းမှာပဲ ယနေ့ ကျင်းပပြုလုပ်မယ့် အစီအစဉ်အနက်က အစီအစဉ်(၁၁)ကိုတော့ လာမယ့် ပြည်ထောင်စုလွှတ်တော်အစည်းအဝေး ရက်မှာ ပြောင်းရွှေ့ဆောင်ရွက်သွားမည်ဖြစ်ကြောင်း ကြိုတင်အသိပေးတင်ပြအပ်ပါတယ်ခင်ဗျာ။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<title>ပြည်ထောင်စုဥပဒေဆိုင်ရာ အထောက်အကူပေးရေးအဖွဲ့၏ (၆)လတာကာလအတွင်း လုပ်ငန်း ဆောင်ရွက်မှု အစီရင်ခံစာနှင့်စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၉) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်ထောင်စု ဥပဒေဆိုင်ရာ အထောက်အကူပေးရေးအဖွဲ့၏ ၆ လတာကာလအတွင်း လုပ်ငန်းဆောင်ရွက်မှုအစီရင်ခံစာနဲ့ စပ်လျဉ်းပြီး ၁၃-၁၂-၂၀၁၈ ရက်က ကျင်းပပြုလုပ်ခဲ့တဲ့ ပြည်ထောင်စုလွှတ်တော်အစည်းအဝေးမှာ သက်ဆိုင်ရာ အဖွဲ့က လွှတ်တော်သို့ ရှင်းလင်းတင်ပြခဲ့ပြီး ဖြစ်ပါတယ်။ အထက်ပါကိစ္စနဲ့စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော် ကိုယ်စားလှယ် ၄ ဦး ရှိပါတယ်။ ကိုယ်စားလှယ်တစ်ဦးချင်းအနေနဲ့ သတ်မှတ်ချိန် ၆ မိနစ်အတွင်း ဆွေးနွေးဖို့ဖြစ်ပါတယ်။ ဦးဝင်းမြင့်ဦး(ခေါ်)ဦးနေမျိုး ညောင်ရွှေမဲဆန္ဒနယ် စတင်ဆွေးနွေးဖို့ဖြစ်ပါတယ်။</speech>
<speech><mp id="382">ဦးဝင်းမြင့်ဦး(ခ)ဦးနေမျိုး(ညောင်ရွှေမဲဆန္ဒနယ်၊ ရှမ်းပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုအစိုးရအဖွဲ့ဝင်များ၊ ပြည်ထောင်စုလွှတ်တော် ကိုယ်စားလှယ်များအားလုံး မင်္ဂလာပါခင်ဗျာ။ ကျွန်တော်ကတော့ ညောင်ရွှေမြို့နယ် ပြည်သူ့လွှတ်တော် ကိုယ်စားလှယ် ဦးဝင်းမြင့်ဦး(ခေါ်)ဦးနေမျိုးဖြစ်ပါတယ်။ ပြည်ထောင်စုဥပဒေဆိုင်ရာ အထောက်အကူပေးရေးအဖွဲ့ရဲ့ ၆လပတ်အစီရင်ခံစာအပေါ် ကျွန်တော် အချက်နှစ်ချက်နှင့် ဆွေးနွေးသွားပါမယ်။ ဒီအစီရင်ခံစာမှာ ရည်ရွယ်ချက်တွေ၊ မူတွေ၊ လုပ်ဆောင်ချက်တွေ တော်တော်လည်းပြည့်စုံပါတယ်။ ထို့အတူသမ္မတကြီးရဲ့ လမ်းညွှန်ချက်များလည်းပါဝင်တဲ့အတွက် ပြည်စုံ ပါတယ်။ ကျွန်တော်တို့ ပထမအချက်အနေနဲ့ နိုင်ငံတော်ဘဏ္ဍာသုံးစွဲတဲ့အခါမှာ သမ္မတကြီးကလည်း စာမျက်နှာ ၆ အပိုဒ်(၁၁)မှာ နိုင်ငံတော်ဘဏ္ဍာ ထပ်မံမကုန်ကျဖို့ ဝန်ကြီးဌာနက ပိုလျှံတဲ့ဝန်ထမ်းတွေကို ပြောင်းရွှေ့တာဝန်ထမ်းဆောင်လိုပါတယ်။ အဲဒီဝန်ထမ်း ၇၀ ကျော် ပြောင်းရွှေ့ထမ်းဆောင်တဲ့ အတွက် ဥက္ကဋ္ဌ ဦးဉာဏ်ဝင်း ဦးဆောင်တဲ့ ဝန်ထမ်းရွေးချယ်ရေးအဖွဲ့က သေသေချာချာ ရွေးချယ်စိစစ်တဲ့ အတွက် ဘဏ္ဍာငွေလည်းချွေတာပြီးသား၊ အတွေ့အကြုံရှိတဲ့ဝန်ထမ်းတွေလည်းရပြီးသား တစ်ချက်ခုတ်၊ နှစ်ချက်ပြတ် ဖြစ်ပါတယ်။ တစ်ခါစာမျက်နှာ ၁၂၊ အပိုဒ် ၂၁ မှာ ကျွန်တော်တို့ ရှမ်းပြည်နယ်မှာ ၂ရ မြို့နယ် မှာ ဆောင်ရွက်ပြီးစီးခဲ့ပြီလို့ပြောပါတယ်။ ကျွန်တော်တို့ ရှမ်းပြည်တောင်ပိုင်းမှာ ၂၁ မြို့နယ်ရှိပါတယ်။ ရှေ့နေ ရှိတဲ့မြို့နယ်က ၄ မြို့နယ်ပဲရှိပါတယ်။ အဲဒီလိုမြို့နယ်တွေမှာ ရုံးတွေသွားဖွင့်မယ်။ ဝန်ထမ်းတွေသွားထား မယ်ဆိုရင် နိုင်ငံတော်ဘဏ္ဍာတွေ အများကြီးထိခိုက်မှာလည်း စိုးရိမ်မိပါတယ်။ ဒုတိယအချက်အနေနဲ့ အလွန်ကောင်းမွန်ပြီးပြည့်စုံတဲ့ ရည်ရွယ်ချက်လုပ်ငန်းစဉ်ပါတဲ့အတွက် ဒီအချက်တွေကို အကောင်အထည်ဖော်ဖို့ ဒီအစီရင်ခံစာ စာမျက်နှာ ၃ အပိုဒ် ၆(က)မှာ နိုင်ငံတော်သမ္မတက စိတ်စေတနာနှင့် ပြည်စုံတဲ့လူတွေကိုလက်ခံဖို့ အထူးအရေးကြီးတာက အပိုဒ်(င)မှာ ဆင်းရဲနွမ်းပါးတဲ့ လူတွေအတွက် အမြန်ဆုံးဥပဒေအထောက်အကူပြု ရမယ်လို့ပါတဲ့ အချက် ၈ ချက် သမ္မတကြီးက လမ်းညွှန် ထားပါတယ်။ ဒါဟာလူတွေကို ကောင်းမွန်တဲ့စိတ်ဓာတ်တွေ ဖြစ်စေချင်လို့ပါ။ တစ်ခါစာမျက်နှာ ၁၁ အပိုဒ် ၁၉(ခ)မှာ သမ္မတကြီးကပဲမိန့်မှာချက်အရ တရားဥပဒေစိုးမိုးရေး၊ တရားစီရင်ရေးမဏ္ဍိုင် တည့်မတ် မှန်ကန်ရေးနှင့် အခြားအချက်တွေအပါအဝင် ခုလတ်တလောဖြစ်ပျက်နေတဲ့ ရဲအချုပ်အကျဉ်းထောင်များတွင် မလိုလားအပ်သောချုပ်နှောင်မှုများ ဖမ်းဆီးချုပ်နှောင်မှုများပပျောက်ရေးကိစ္စများကို အထူးသတိထား ဆောင်ရွက်ရန်မှာကြားခဲ့ပါတယ်။ အဲဒီအတွက်ကြောင့် ခုန ရည်ရွယ်ချက်တွေ၊ မူတွေ ဘယ်လောက် ကောင်းကောင်း လူဖျက်ရင်ပျက်သွားတဲ့အတွက်ကြောင့် ကျွန်တော်တို့ အလွန်ကောင်းမွန်တဲ့ ရည်ရွယ် ချက်ကို လက်တွေ့အကောင်အထည်ဖော်မယ့်သူတွေဟာ မြို့နယ်၊ ခရိုင်၊ ပြည်နယ်မှာရှိတဲ့ ဥက္ကဋ္ဌနှင့် အတွင်းရေးမှူးတွေပါ။ ဒီလိုလူတွေကို ဘယ်လိုအရည်အချင်းနှင့် ဘယ်လိုရွေးချယ်ခဲ့ပါသလဲ၊ ရွေးချယ် ခန့်ထားပြီးသူတွေကို အခုမြို့နယ်အသီးသီး တာဝန်ခံထားရတဲ့ လွှတ်တော်ကိုယ်စားလှယ်တွေ သိခွင့် ရှိပါသလား၊ လက်တွဲလုပ်ကိုင်ခွင့်ရှိပါသလား။ ကျွန်တော်တို့ ဒီအချက်တွေကို ဝန်ကြီးချုပ်ထံလည်း နှစ်ကြိမ် တိတိ တင်ပြဖူးပါတယ်။ ကြိုတင်ပြင်ဆင်ချိန်ရထားခဲ့တဲ့ ကယားပြည်နယ်တို့၊ မန္တလေးတိုင်းက တချို့ မြို့နယ်တွေ၊ ကျွန်တော်တို့မြို့နယ်တွေမှာ အရည်အချင်းပြည့်ဝတဲ့ ဥပဒေပညာရှင်စစ်စစ်တွေ ရရှိခဲ့ပါတယ်။ တခြားမြို့နယ်တွေမှာလည်း အဲဒီလိုဖြစ်စေချင်ပါတယ်။ အဲဒီအတွက် ရည်ရွယ်ချက်မူတွေကောင်း မှဖြစ်မယ့်အတွက်ကြောင့် အပြောင်းအလဲကိုလိုချင်တဲ့ ပြည်သူတွေအတွက် ပြည်သူကို တစ်ခါမှ မျက်နှာ မမူတဲ့လူတွေပါလာမှာဆိုးတဲ့အတွက် ထောက်ပြဆွေးနွေးရခြင်းဖြစ်ပါတယ်။ အားလုံးကျေးဇူးတင်ပါတယ် ခင်ဗျာ။</speech>
<speech type="speaker">ဆက်လက်ပြီး ဦးဝင်းဝင်း မင်းဘူးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="274">ဦးဝင်းဝင်း(မင်းဘူးမဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များ၊ ပြည်ထောင်စု ဝန်ကြီးများ အားလုံးမင်္ဂလာပါလို့ ရှေးဦးပဏာမ နှုတ်ခွန်းဆက်သပါတယ်။ ကျွန်တော်ကတော့ မကွေးတိုင်း ဒေသကြီး မင်းဘူးမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဝင်းဝင်း ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ ပြည်ထောင်စုဥပဒေဆိုင်ရာ အထောက်အကူပေးရေး အဖွဲ့ရဲ့ ၁၅-၅-၂၀၁၈ မှ ၁၄-၁၁-၂၀၁၈ အထိ ၆ လပတ် အစီရင်ခံစာနဲ့ ပတ်သက် ပြီးတော့ ဆွေးနွေးသွားမှာဖြစ်ပါတယ်။ ပြည်ထောင်စုဥပဒေဆိုင်ရာ အထောက်အကူပေးရေးအဖွဲ့ကို ၎င်းဥပဒေပါ ပြဋ္ဌာန်းချက် ပုဒ်မ ၅ အရ ၁၅-၁၁-၂၀၁ရ ရက်နေ့မှာ စတင်ဖွဲ့စည်းခဲ့ပြီးတော့ ပုဒ်မ ၄၅ အရ အစီရင်ခံစာ တင်သွင်းလာကြောင်း သိရှိရပါတယ်။ ယခုအစီရင်ခံစာမှာ ဒုတိယ ၆ လတာ ဆောင်ရွက်ချက် များကို အစီရင်ခံတင်ပြလာခြင်း ဖြစ်ပြီးတော့ အားရကျေနပ်ဖွယ်ကောင်းကြောင်းလည်း လေ့လာတွေ့ရှိ ရပါတယ်။ နာယကကြီးခင်ဗျား။ ပြည်ထောင်စုဥပဒေဆိုင်ရာ အထောက်အကူပေးရေးအဖွဲ့ရဲ့ အခြေခံမူများနဲ့ မူဝါဒများအတိုင်း အကောင်အထည်ဖော်ဆောင်ရွက်နိုင်ရေးအတွက် ၁၈-၅-၂၀၁၈ ရက်နေ့မှာ လုပ်ငန်း ကော်မတီ ၉ ခုကို ဖွဲ့စည်းပြီး ကော်မတီအလိုက် ဆောင်ရွက်ရမယ့်လုပ်ငန်းတာဝန်များကိုလည်း သတ်မှတ် ထားကြောင်းတွေ့ရှိရပါတယ်။ အဲဒီအပြင် ပထမ ၆ လ အစီရင်ခံစာမှာ တင်ပြခဲ့တဲ့ ဥပဒေဆိုင်ရာ အထောက် အကူပေးရေး ဥပဒေပုဒ်မ ၆ ပါ ပြဋ္ဌာန်းချက်နဲ့အညီ ရေးဆွဲခဲ့တဲ့ လုပ်ငန်းမူဝါဒမူကြမ်းကိုလည်း နိုင်ငံတော် သမ္မတကြီး ဦးဝင်းမြင့်ရဲ့ တွေ့ဆုံလမ်းညွှန်မှာကြားချက်နဲ့အညီ ရေးဆွဲအတည်ပြုပြီးဖြစ်ကြောင်းကိုလည်း သိရှိရပါတယ်။ ၎င်းမူဝါဒ ၈ ချက်ပါအတိုင်း ဥပဒေဆိုင်ရာအထောက်အကူပေးရေးအဖွဲ့ အဆင့်ဆင့်အနေ ဖြင့်လည်း စိတ်စေတနာအပြည့်ဖြင့် မှန်မှန်ကန်ကန် ဥပဒေနဲ့အညီ ပါဝင်ကူညီဆောင်ရွက်ကြဖို့၊ ဥပဒေ ဆိုင်ရာ အသိအမြင်ကို မြှင့်တင်ပေးရာမှာ တက်ကြွစွာပါဝင်ဆောင်ရွက်ကြဖို့နဲ့ တိကျစွာလိုက်နာပြီး ထိထိ ရောက်ရောက် ဆောင်ရွက်ကြဖို့လည်း အရေးတကြီးလိုအပ်လှပါတယ်။ နာယကကြီးခင်ဗျား။ ဥပဒေဆိုင်ရာအထောက်အကူပေးရေးအဖွဲ့ရဲ့ ပထမ ၆ လပတ် အစီရင်ခံစာ တုန်းကလည်း ကျွန်တော် ဆွေးနွေးခဲ့ပါတယ်။ အဲဒီဆွေးနွေးစဉ်တုန်းက ဆင်းရဲနွမ်းပါသူဆိုတာကို ဘယ်လို အဓိပ္ပာယ်ဖွင့်မလဲ။ အမှုသည်တော်တော်များများကတော့ ငွေကုန်မှာလည်းစိုး၊ ရှေ့နေခမပေးနိုင်ကြလို့ ဥပဒေအထောက်အကူကို လိုချင်သူတွေ များနေမှာပဲဖြစ်ပါတယ်။ ပိုမိုတိကျစွာ တည့်မတ်ပေးဖို့ လိုအပ် ကြောင်း ဆွေးနွေးတင်ပြခဲ့ပါတယ်။ ယခုအစီရင်ခံစာရဲ့ အပိုဒ် ၈ မှာဆိုရင် ဥပဒေဆိုင်ရာ အထောက်အကူ အကူအညီတောင်းခံခွင့်ရှိသူနှင့်စပ်လျဉ်း၍ ဆင်းရဲနွမ်းပါးသူအဖြစ် မှတ်ယူရမည့်အချက်များ သတ်မှတ်ရေး ကော်မတီရဲ့ လုပ်ဆောင်ချက်မှာ ဆင်းရဲနွမ်းပါးသူအဖြစ် သတ်မှတ်ရမည့်အချက်ကို ဆုံးဖြတ် ထားကြောင်း လေ့လာတွေ့ရှိရပါတယ်။ ၎င်းသတ်မှတ်ချက်များမှာလည်း အင်မတန်မှကောင်းမွန်လှပါတယ်။ သို့သော် အပိုဒ် ၈ ရဲ့ (က)မှာ လျှောက်ထားသူရဲ့ အခြေခံလစာဝင်ငွေ(ဇနီး၊ ခင်ပွန်း၊ သားသမီး၏ဝင်ငွေ အပါအဝင်နှင့် အခြားမှရရှိလာသောဝင်ငွေ ရှိ/မရှိ)လို့ ဆိုထားရာမှာ ဇနီး၊ ခင်ပွန်းရဲ့ နောက်မှာ သားသမီးဆိုတဲ့ရှေ့မှာ အတူနေ သားသမီးလို့ထည့်လိုက်ရင် ပိုပြီးသင့်တော်မလားဆိုတာကို ပြန်လည်စဉ်းစား သုံးသပ်ပေးစေလို ပါတယ်။ သားသမီးဆိုရာမှာ အတူနေတဲ့သားသမီးရှိသလို အိမ်ထောင်ကွဲတဲ့ သားသမီးတွေလည်း ရှိပါတယ်။ ဒါကြောင့် ပိုမိုရှင်းလင်း တိကျနိုင်ဖို့အတွက် အပြုသဘောနဲ့ တင်ပြဆွေးနွေးရခြင်း ဖြစ်ပါတယ် ခင်ဗျား။ နာယကကြီးခင်ဗျား။ ပထမ ၆ လပတ် အစီရင်ခံစာ ဆွေးနွေးစဉ်တုန်းက ဥပဒေအထောက်အကူ ပေးရေးအဖွဲ့ရဲ့ အဆင့်ဆင့်ဆောင်ရွက်ချက်တွေ၊ စိစစ်ချက်တွေကို ဘယ်အဆင့်ထိရောက်ပြီလဲဆိုတာ၊ ဘယ်လောက်ထိတိုးတက်နေပြီလဲဖြစ်ကြောင်းကို နောင် ၆ လပတ် အစီရင်ခံစာတွေမှာ တင်ပြပေးဖို့ ဆွေးနွေးခဲ့ရာမှာ ယခုအစီရင်ခံစာမှာ တိုင်းနဲ့ ပြည်နယ် ၆ ခုမှာ တိုင်းနဲ့ ပြည်နယ်ဥပဒေအထောက်အကူ ပေးရေးအဖွဲ့များဖွဲ့ပြီးသလို ခရိုင်နဲ့ မြို့နယ်ဥပဒေပေးရေးအဖွဲ့များလည်း ဖွဲ့စည်းပေးနိုင်ခဲ့ကြောင်း၊ ကျန် တိုင်းနဲ့ပြည်နယ် ၈ ခုမှာတော့ မြို့နယ်နဲ့ ခရိုင်အဖွဲ့ကို မဖွဲ့ရသေးဘဲ တိုင်းနဲ့ ပြည်နယ်အထောက်အကူပေး ရေး အဖွဲ့များသာ ဖွဲ့စည်းပေးနိုင်ခဲ့ကြောင်း တွေ့ရှိရပါတယ်။ တိုင်းနဲ့ ပြည်နယ်ဖွဲ့စည်းပေးတဲ့ ဖွဲ့စည်းပြီးတဲ့ အထောက်အကူပေးရေး အဖွဲ့တွေကတော့ တိုင်းနဲ့ ပြည်နယ်အထောက်အကူပေးရေးအဖွဲ့တွေက လိုအပ်တဲ့ ပုဂ္ဂိုလ်တွေကို အကူအညီပေးနေကြောင်းလည်း အမှုဖြစ်စဉ်များကို ဖော်ပြထားတဲ့အတွက် အားရကျေနပ်ဖွယ် တွေ့ရပါတယ်။ သို့သော်လည်းပဲ ဖွဲ့စည်းရန်ကျန်ရှိနေသေးတဲ့ မြို့နယ်နဲ့ ခရိုင်အဖွဲ့များကို အမြန်ဆုံးဖွဲ့စည်း နိုင်ရေး အလေးထားဆောင်ရွက်ပေးဖို့ရန် တိုက်တွန်းအပ်ပါတယ်။ ဖွဲ့စည်းပြီးပါကလည်း လိုအပ်နေတဲ့ ပြည်သူတွေ ပြေးညီ အထောက်အကူရနိုင်ဖို့အတွက် ပြည်သူများသိရှိအောင် ကျယ်ကျယ် ပြန့်ပြန့် အသိပေးဖို့လည်း ထပ်မံတိုက်တွန်းလိုပါတယ်။ နာယကကြီးခင်ဗျား။ အစီရင်ခံစာရဲ့ အပိုဒ် ၁၂ မှာ ဆိုလို့ရှိရင် ဥပဒေဆိုင်ရာအထောက်အကူပေးသူ များ အတွက် အခကြေးငွေသတ်မှတ်သည့် ကိစ္စမှာဆိုလို့ရှိရင် အဖွဲ့ဝင်မဟုတ်တဲ့ ပြင်ပ ရှေ့နေရှေ့ရပ်တွေ အမှုလိုက်တဲ့အခါမှာ အမှန်တကယ် စစ်ဆေးကြားနာတဲ့ နေ့တွေမှာဆိုလို့ရှိရင် တစ်နေ့ကို ၁၀,၀၀၀ နဲ့ အမှန်တကယ် ကုန်ကျစရိတ်၊ ခရီးစရိတ်တွေကို ထောက်ပံ့ပေးမယ်လို့ ဆိုထားပါတယ်။ အမှုတစ်ခုအတွက် ငှားရမ်းခကို တစ်မှုလျှင် ကျပ် ၂၀,၀၀၀ နှုန်းဆိုပြီးတော့ ဖော်ပြထားပါတယ်။ အစီရင်ခံစာတင်တဲ့နေ့က အတွင်းရေးမှူး ဦးခင်ဇော်နှုတ်ကနေ ရှင်းလင်းတင်ပြတဲ့အထဲမှာတော့ တစ်မှုကို ၂၀၀,၀၀၀ နှုန်းဆို ပြီးတော့ ရက်ချိန်း ၂၀-၂၅ ရက်ကြားမှာ ပြီးပြတ်နိုင်တဲ့အမှုတွေကို ပေးချေသွားဖို့ စီစဉ်ဆောင်ရွက်ထားပြီ ဖြစ်ကြောင်းတင်ပြသွားပါတယ်။ ဒါကြောင့် ကျွန်တော်တို့ ပြည်ထောင်စုလွှတ်တော် ကိုယ်စားလှယ်တွေထံ ဖြန့်ဝေထားတဲ့ အစီရင်ခံစာရဲ့ စာမျက်နှာ ရ အပိုဒ် ၁၂ ပါ တစ်မှုလျှင် ၂၀,၀၀၀ ကျပ်ဆိုသော စကားရပ်မှာ အမှန်က ၂၀၀,၀၀၀ ကျပ်ဖြစ်မလားဆိုတာ ကွန်ပျူတာစာရိုက်တာ မှားနေတာလားဆိုတာ ပြန်လည်ရှင်းလင်း ပြီးတော့ အမှန်ပြင်ဆင်ပေးဖို့လည်း ဆွေးနွေးတင်ပြအပ်ပါတယ်။ နိဂုံးချုပ်အနေနဲ့ တင်ပြလိုတာက ဥပဒေအထောက်အကူပေးရေး အဖွဲ့တွေအနေနဲ့ အထောက် အကူပေးရေးအဖွဲ့ကို တင်ပြလာတဲ့ တိုင်ကြားစာတွေ၊ တင်ပြစာတွေကို စနစ်တကျ သေသေချာချာစိစစ် ပြီးတော့ သက်ဆိုင်ရာဝန်ကြီးဌာနတွေ၊ သက်ဆိုင်ရာ ပြည်နယ်နဲ့ တိုင်းအစိုးရအဖွဲ့တွေနဲ့ ချိတ်ဆက် ပြီးတော့ ဆောင်ရွက်တဲ့အခါမှာ အားကောင်းတဲ့ ဝန်ကြီးဌာနတွေ၊ အစိုးရအဖွဲ့တွေရှိသလို အားနည်းတဲ့ သူတွေလည်း၊ အားနည်းတဲ့ အဖွဲ့အစည်းတွေလည်း ရှိနေကြောင်း ပွင့်ပွင့်လင်းလင်း တင်ပြထားတာ ရှိပါတယ်။ ဒါကြောင့်မို့လို့ နောင်အစီရင်ခံစာတွေမှာ အဲဒီလိုပူးပေါင်းမှုအားနည်းတဲ့ ဝန်ကြီးဌာနတွေ၊ ပြည်နယ်နဲ့ တိုင်းဒေသကြီးအစိုးရအဖွဲ့တွေက ဘယ်ဌာနတွေ၊ ဘယ်အဖွဲ့အစည်းတွေလည်း ဆိုတာကို ပြည်သူများသိအောင် ပြည်ထောင်စုလွှတ်တော် ကိုယ်စားလှယ်တွေများသိရှိအောင် ပွင့်ပွင့်လင်းလင်း တင်ပြပေးပါရန် အကြံပြုတိုက်တွန်းရင်း နိဂုံးချုပ်အပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type="speaker">ဦးဉာဏ်လင်း ရွှေပြည်သာမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="473">ဦးဉာဏ်လင်း(ရွှေပြည်သာမဲဆန္ဒနယ်၊ ရန်ကုန်တိုင်းဒေသကြီး)</mp>ပြည်ထောင်စုလွှတ်တော် နာယကကြီးနဲ့တကွ အားလုံးကို မင်္ဂလာပါလို့ ဂါရဝပြုနှုတ်ခွန်းဆက်သအပ်ပါတယ်။ ကျွန်တော့အနေနဲ့ ပြည်ထောင်စုဥပဒေဆိုင်ရာ အထောက်အကူပေးရေးအဖွဲ့ ဒုတိယ ၆ လတာကာလအတွင်း အစီရင်ခံစာနဲ့ ပတ်သက်ပြီးတော့ ထောက်ခံအကြံပြု ဆွေးနွေးသွားမှာ ဖြစ်ပါတယ်။ ထောက်ခံတဲ့အပိုင်းကတော့ ပထမအကြိမ်မှာတုန်းကဆိုရင် ပြည်ထောင်စုဥပဒေဆိုင်ရာ အထောက်အကူပေးရေးအဖွဲ့ဥက္ကဋ္ဌ ဦးဉာဏ်ဝင်းကိုယ်တိုင် လွှတ်တော်မှာ ရှင်းလင်းခဲ့တယ်။ အခုဒုတိယ အကြိမ်မှာတော့ ဒီအဖွဲ့ရဲ့ အတွင်းရေးမှူး ဦးခင်ဇော်ကနေပြီးတော့ ရှင်းလင်းခဲ့တယ်။ ဒီ ၆ လတာ ကာလ အတွင်းမှာဆိုလို့ရှိရင် ပထမအကြိမ်နဲ့စာရင် ကျွန်တော်တို့ မယုံကြည်နိုင်လောက်အောင်ကို ဒီအဖွဲ့ရဲ့ ကော်မတီဖွဲ့စည်းပုံတွေ၊ လုပ်ငန်းကော်မတီအဆင့်ဆင့်က ဆောင်ရွက်ချက်တွေဟာဆိုလို့ရှိရင် တစ်ဟုန်ထိုး တိုးတက်လာတာကို ကျွန်တော်တို့ အားကောင်းမောင်းသန် တိုးတက်လာတာကို တွေ့ရှိရပါတယ်။ ဒါကြောင့်မို့လို့ ကျွန်တော်တို့အနေနဲ့လည်း ဒီကိစ္စနဲ့ ပတ်သက်ပြီးတော့ ပြည်သူတွေကလည်း ဝမ်းမြောက်ဝမ်းသာဖြစ်ပြီး ကြိုဆိုနေကြပါတယ်ဆိုတဲ့အကြောင်းကို နာယကကြီးမှတစ်ဆင့် ပြည်ထောင်စု လွှတ်တော်ကို တင်ပြအပ်ပါတယ်။ အဲဒီတော့ ကျွန်တော်တို့ လုပ်ငန်းကော်မတီ ၉ ခုကို ဖွဲ့စည်းပြီးလိုက် ပြီးတဲ့နောက်ပိုင်းမှာ ဒီဥပဒေအထောက်အကူအဖွဲ့ရဲ့ ဒုတိယညွှန်ချုပ်နဲ့အခြား ဖွဲ့စည်းရေးဝန်ထမ်းတွေကို အဆင့်ဆင့် ကျွန်တော်တို့ မြို့နယ်၊ မြို့နယ်ကနေမှ ခရိုင်၊ တိုင်း၊ အဆင့်ဆင့်ဖွဲ့စည်းဖို့တွေ နောက်ပြီးတော့ ရှေ့နေခတွေနဲ့ ပတ်သက်ပြီးတော့ နေ့တွက်စရိတ် တစ်နေ့တစ်သောင်းနှုန်း၊ အမှု ရက် ၂၀ ပတ်ဝန်းကျင်မှာ ဖြစ်မယ့် မူခင်းတွေနဲ့ ပတ်သက်လာလို့ရှိရင်လည်း နည်းတယ်၊ များတယ် မဟုတ်ဘဲနဲ့ အမှုလိုက်ပါ ဆောင်ရွက်တဲ့ ရှေ့နေတွေအနေနဲ့ ဆက်လက်ရပ်တည်နိုင်တဲ့ အနေအထားမျိုးနဲ့ ၂ သိန်းနှုန်း ပေးထားတာ တွေလည်း ကျွန်တော်တို့ တွေ့ရှိရပါတယ်။ နောက်ပြီးတော့ ဒီယန္တရားကြီးကလည်း စတင်လည်ပတ်နေပြီးတော့ မွန်ပြည်နယ်တို့၊ ရှမ်းပြည်နယ် တို့မှာဆိုလို့ရှိရင် စံတင်လောက်တဲ့ အနေအထားတွေနဲ့ အမှုတွေကို ဒီအဖွဲ့ကြီးကနေ ဆောင်ရွက်ပေး သွားနိုင်တာကိုလည်း ကျွန်တော်တို့ တွေ့ရှိရပါတယ်။ ရှမ်းပြည်နယ်မှာဆိုလို့ရှိရင်လည်း ရထားလမ်းမှာ ကြိုးတုပ်ပြီးတော့ထားပြီးတော့ သေတဲ့အခါကျမှ လူသေမှုနဲ့ဖြစ်တဲ့ကိစ္စကို အမှုပြန်ဖွင့်ဖို့ ဥပဒေအထောက် အကူအဖွဲ့က လောလောဆယ်ဆောင်ရွက်နိုင်တာကို တွေ့ရှိရပါတယ်။ ထို့အတူပဲ ဒက္ခိဏ တရားရုံးမှာ ဆိုလို့ရှိရင်လည်းပဲ အမှုစွဲမခံသင့်ဘဲနဲ့ အစွဲခံနေရတဲ့လူတစ်ယောက်ကို ကျွန်တော်တို့ ဒီဥပဒေအထောက် အကူပြုအဖွဲ့ကြီးက ဦးဦးဖျားဖျား တရားစွဲမခံရအောင် ကူညီဆောင်ရွက်ပေးနိုင်တဲ့ သာဓကတွေဟာ ဆိုလို့ရှိရင်လည်းပဲ အတွင်းရေးမှူး ဦးခင်ဇော်ရဲ့ ရှင်းလင်းတင်ပြချက်မှာ တွေ့ရှိရတဲ့အတွက်ကြောင့် ဒါကို အပြည့်အဝထောက်ခံပါတယ်လို့ ကျွန်တော်တင်ပြလိုပါတယ်။ နောက်တစ်ခုအနေနဲ့ ကျွန်တော် အနည်းငယ်အကြံပြု ဆွေးနွေးချင်တာကတော့ ဒီဥပဒေဆိုင်ရာ အထောက်အကူပေးရေးဥပဒေကို ကျွန်တော်တို့ ကြည့်မယ်ဆိုလို့ရှိရင် ဥပဒေရဲ့ အမည် Title မှာကိုက ပြစ်မှုဆိုင်ရာ အထောက်အကူပေးရေးဥပဒေလို့ ကျွန်တော်တို့ ပြဋ္ဌာန်းထားတာ မတွေ့ရပါဘူး။ ဥပဒေဆိုင်ရာ အထောက်အကူပေးရေးဥပဒေလို့သာ ပြဋ္ဌာန်းထားတာ တွေ့ရပါတယ်။ ဒါကြောင့်မို့လို့ ကျွန်တော်တို့ ဒီဥပဒေကိုလေ့လာတဲ့ အခါမှာလည်းပဲ ဒီဥပဒေဆိုင်ရာ အထောက်အကူပေးရေးဥပဒေသည် ပြစ်မှုနဲ့ပဲ သက်ဆိုင်ရမယ်လို့ ပြဋ္ဌာန်းထားချက် တစ်စုံတစ်ရာမတွေ့ရှိရပါဘူး။ ထို့အတူပဲ ကျွန်တော်တို့ ရည်ရွယ်ချက် တွေမှာဆိုလို့ရှိရင်လည်းပဲ ဒါဥပဒေအားလုံးနဲ့ ခြုံငုံပြီးတော့ဆောင်ရွက်နိုင်အောင် အခန်း ၂ မှာ ပြဋ္ဌာန်း ထားတာကို တွေ့ရှိရပါတယ်။ ဒါကြောင့်မို့လို့ ကျွန်တော့အနေနဲ့ကတော့ ဒီဥပဒေဆိုင်ရာအထောက်အကူပေးရေးဥပဒေကို ဒီထက် ပိုပြီး ကျယ်ကျယ်ပြန့်ပြန့်နဲ့ ကျွန်တော်တို့ အလုပ်သမားတွေကြားထဲမှာ ဖြစ်တဲ့ပြဿနာတွေကို ဖြေရှင်းနေ ရတဲ့ အလုပ်သမားဥပဒေတွေ၊ တောင်သူလယ်သမားတွေကြားထဲမှာ ဖြစ်နေရတဲ့ မြေယာမှုခင်းပြဿနာ တွေကိုဖြေရှင်းနေရတဲ့ တောင်သူလယ်သမားဆိုင်ရာဥပဒေတွေ၊ ဒီဥပဒေတွေအထိ ဒါနက်နက်နဲနဲ နက်နက် ရှိုင်းရှိုင်းဝင်ရောက်ပြီးတဲ့အခါကျတော့ တောင်သူလယ်သမား အလုပ်သမားကြားမှာပါ ဒါကျွန်တော်တို့ ဒီဥပဒေမှာပါတဲ့အတိုင်းပဲ အကြံဉာဏ်ပေးတာတွေ၊ အသိပညာပေးတာတွေ၊ လုပ်ပေးဖို့လိုပါလိမ့်မယ်။ အဲဒီလိုလုပ်ပေးမှသာလျှင် ကျွန်တော်တို့က ဒီဥပဒေခေါင်းစဉ် Title နဲ့လျော်ညီစွာ ဒါဥပဒေအားလုံး အကျုံးဝင်သက်ဆိုင် ပြီးတော့ အလုပ်သမားလူတန်းစားရော၊ တောင်သူလယ်သမား လူတန်းစားရော၊ ကျန်တဲ့ဆင်းရဲနွမ်းပါးတဲ့ ပြစ်မှုဆိုင်ရာဖြစ်တဲ့လူတွေရော၊ ဒါအားလုံးအပေါ်မှာ ခြုံငုံပြီးတော့ ဥပဒေ အထောက်အကူပေးရာ ရောက်ပါမယ်။ ဒါမှလည်းပဲ ဒီဥပဒေရဲ့ ခေါင်းစဉ် Title နဲ့ လိုက်လျောညီထွေ ဖြစ်မယ်လို့ ဒါလေးကိုတော့ ကျွန်တော်အကြံပြုအပ်ပါတယ်။ နောက်ပြီးတော့ ဒီနေ့စီးပွားရေးနဲ့ ပတ်သက်လာလို့ရှိရင်လည်း သိပ်မကြာသေးပါဘူး။ ကျွန်တော်တို့ နိုင်ငံတော်အတိုင်ပင်ခံပုဂ္ဂိုလ်က လုပ်ငန်းရှင်တွေနဲ့တွေ့ဆုံပြီးတော့ စီးပွားရေးမှာ အရေးကြီးဆုံးကတော့ အတ္တနဲ့ပရ မျှတဖို့ အရေးကြီးဆုံးပဲလို့ လမ်းညွှန်ခဲ့ပါတယ်။ ဒါကိုကျွန်တော်တို့ ဆက်စပ်ကြည့်လိုက်တဲ့အခါမှာ စီးပွားရေးလုပ်ငန်းရှင်တွေကလည်းပဲ အမြတ်သာလျှင် အမြတ်အစွန်းသာအဓိကပဲဆိုပြီးတော့ သဘောထား လာတဲ့လုပ်ငန်းရှင်တွေနဲ့ဆိုလို့ရှိရင် အလုပ်ရှင်နဲ့ အလုပ်သမားကြားမှာ မကြာမီ ဒါကျွန်တော်တို့ ပြဿနာ ဖြစ်လေ့ဖြစ်ထရှိပါတယ်။ ဥပမာ ကမ္ဘာကျော်သူဌေးကြီး Bill Gates တို့ဆိုလို့ ရှိရင် အမေရိကန်ဒေါ်လာ ၈၇.၉ ဘီလီယံကျော် ဒီနေ့ထိချမ်းသာတယ်။ ဒါတောင်မှ တကမ္ဘာလုံးကို ကျွန်တော်တို့ တီဘီဆေးတွေကို တစ်ကမ္ဘာလုံးပေးလှူ တယ်။ ဒီလိုလုပ်ငန်းရှင်မျိုး၊ ဒီလိုသူဌေးမျိုးကျတော့ ဒါအတ္တ၊ ပရမှာ ပရကတောင် ပိုများနေပါသေးတယ်။ ဒီလိုလုပ်ငန်းရှင်မျိုးနဲ့မှ ပြဿနာမရှိနိုင်ပေမယ့် အတ္တများလာတဲ့လုပ်ငန်းရှင် တွေနဲ့ ဆိုလို့ရှိရင်တော့ လုပ်အား၊ လုပ်ခမညီမျှတာတွေ၊ ုပ်ခမရတာတွေ၊ အလုပ်ပိတ်ရက်တွေ မရရှိတာတွေ၊ ကျန်းမာရေးစောင့်ရှောက်မှုတွေ မရတာတွေ၊ ဒါတွေနဲ့ပတ်သက်ပြီးတော့ လက်ရှိအလုပ်သမား ဥပဒေမှာ ပြဋ္ဌာန်းထားတဲ့အတိုင်း သပိတ်တွေ၊ ဆန္ဒပြပွဲတွေ ဖြစ်လာနိုင်ပါတယ်။ ဒါကြောင့်မို့လို့ အလုပ်သမားနဲ့ တောင်သူလယ်သမားကြားမှာလည်းပဲ ဒီဥပဒေအထောက်အကူ ပေးရေးအဖွဲ့ကြီး ကနေပြီးတော့ ဥပဒေအထောက်အကူပေးဖို့ ထည့်သွင်းစဉ်းစားသင့်တယ်လို့ ကျွန်တော် ပြောကြားရင်းနဲ့ နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးကံဦး စလင်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="261">ဦးကံဦး(စလင်းမဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီး၊ ပြည်ထောင်စုလွှတ်တော် ကိုယ်စားလှယ်များနှင့် ပြည်ထောင်စုဝန်ကြီးများ၊ ဧည့်သည်တော်များအားလုံးခင်ဗျာ မင်္ဂလာပါလို့ နှုတ်ခွန်းဆက်သပါတယ်။ ကျွန်တော်ကတော့ မကွေးတိုင်း ဒေသကြီး စလင်းမြို့နယ် ပြည်သူ့လွှတ်တော်ကိုယ်စားလှယ် ဦးကံဦး ဖြစ်ပါတယ်။ ကျွန်တော်အခု ဆွေးနွေး သွားမှာကတော့ ပြည်ထောင်စုဥပဒေဆိုင်ရာအထောက်အကူပေးရေးအဖွဲ့ရဲ့ ၆ လတာကာလအတွင်း အစီရင် ၎င်းအစီရင်ခံစာရဲ့ အပိုဒ် ၆(က)တွင် “တရားရေးမဏ္ဍိုင် တည့်မတ်မှန်ကန်ရေးအတွက် အကောင် အထည်ဖော်ဆောင်ရွက်ရာတွင် ပြည်ထောင်စုဥပဒေဆိုင်ရာ အထောက်အကူပေးရေးအဖွဲ့နှင့် အဆင့်ဆင့် သော ဥပဒေဆိုင်ရာ အထောက်အကူပေးရေးအဖွဲ့များက စိတ်စေတနာအပြည့်ဖြင့် မှန်မှန်ကန်ကန် ဥပဒေနှင့် အညီ ပါဝင်ကူညီဆောင်ရွက်ရန် ဖြစ်ပါတယ်။ အဲဒီတော့ ဒီ မူဝါဒ ၈ ချက်ထဲမှာ တရားရေးမဏ္ဍိုင် တည့်မတ် မှန်ကန်ရေး လုပ်ငန်းစဉ်များသာ ဖြစ်ပါတယ်။ နာယကကြီးခင်ဗျာ။ တရားရေးမဏ္ဍိုင်တစ်ခုတည်း တည့်မတ်မှန်ကန်ရုံဖြင့် နိုင်ငံရဲ့ တရားဥပဒေ စိုးမိုးရေးဟာ အားကောင်းမလာနိုင်ပါဘူး။ ဥပဒေပြုရေးမဏ္ဍိုင်ကလည်း တရားမျှတတဲ့ဥပဒေများ ဖြစ်နေ ပြီးတော့ အုပ်ချုပ်ရေးမဏ္ဍိုင်ကလည်း ဖြောင့်မတ်မှန်ကန်စွာ ဖြစ်နေမှသာလျှင် တရားဥပဒေစိုးမိုးရေးနဲ့ တည်ငြိမ်အေးချမ်းရေးဟာ ဖြစ်လာမှာဖြစ်ပါတယ်။ လေးစားအပ်ပါသော နာယကကြီးခင်ဗျာ။ ၂၀၁ရ ခုနှစ်၊ နိုင်ငံတကာပွင့်လင်း မြင်သာရေးအဖွဲ့ (Transparency International) အဖွဲ့က နိုင်ငံတကာအကျင့်ပျက်ခြစားမှု အညွှန်းကိန်းများ ဖော်ပြရာတွင် နိုင်ငံပေါင်း ၁၈၀ အနက် ၁၃၀ မှာ မြန်မာနိုင်ငံက တည်ရှိနေတာ ဖြစ်ပါတယ်။ အထက်ပါကဲ့သို့ မြန်မာ နိုင်ငံ၏ အကျင့်ပျက်ခြစားနေမှုအခြေအနေ ဆိုးရွာနေရခြင်းသည် ဥပဒေပြုမဏ္ဍိုင်ကလည်း ဥပဒေများ အားနည်းချက်ရှိနေခြင်းနဲ့ အုပ်ချုပ်ရေးမဏ္ဍိုင်ကလည်းပဲ ပြဋ္ဌာန်းပြီးသော ဥပဒေများကို ဝန်ထမ်းများ လေးစားလိုက်နာရန် မကြံဆောင်နိုင်ခြင်းနှင့် စီမံခန့်ခွဲမှု မပြုနိုင်ခြင်းတို့ကြောင့် ဖြစ်ပါတယ်။ သို့ဖြစ်ပါ၍ ဥပဒေအထောက်အကူပြု အဖွဲ့အနေဖြင့် အုပ်ချုပ်ရေးမဏ္ဍိုင် ဖြောင့်မတ်မှန်ကန်စွာ လုပ်ဆောင်နိုင်ရေးနဲ့ တရားဥပဒေစိုးမိုးရေးအတွက်လည်းပဲ အကူအညီပေးသင့်ပါကြောင်း အကြံပြုအပ်ပါတယ်ခင်ဗျာ။ အထူးသဖြင့် မြန်မာနိုင်ငံ၏ ၇၀ ရာခိုင်နှုန်းသော တောင်သူလယ်သမား ပြည်သူများကို တရား မျှတသော ဥပဒေများနှင့်အညီ အကာအကွယ်ပေးနိုင်ရေး ဖြစ်ပါတယ်။ ၆-၁၀-၂၀၁၈ ရက်နေ့က မကွေးတိုင်း ဒေသကြီးအတွင်း မကွေးမြို့ မြို့တော်ခန်းမတွင် နိုင်ငံတော်သမ္မတကြီး ဦးဝင်းမြင့်နှင့် တိုင်းဒေသကြီး အတွင်းရှိ အစိုးရအဖွဲ့ဝင်များ၊ လွှတ်တော်ကိုယ်စားလှယ်များနှင့် တွေ့ဆုံပွဲမှာ လယ်ယာမြေ ပြဿနာများ တရားရုံးတွင် အမှုပေါင်း ၂၀၀ လောက် ဖြေရှင်းရန် ကျန်ရှိသည့်ကိစ္စနှင့် ပတ်သက်၍ နိုင်ငံတော်သမ္မတကြီးမှ ဩဝါဒပေးရာတွင် တောင်သူလယ်သမားများ၏ လယ်ယာမြေများကို ဥပဒေများနှင့် မြေယာသိမ်းခြင်းများ ပါဝင်နိုင်ကြောင်း၊ ပိုက်ဆံရှိတဲ့လူက အာဏာပိုင်တွေနဲ့ပေါင်းပြီးတော့ ပုံစံ(၇)၊ လန(၃၉)၊ (၁၀၅) တို့ကို ပိုင်ဆိုင်မှုအထောက်အထားရအောင် ယူပြီးတော့ တရားရုံးမှာ ဖြေရှင်းတာမျိုးဟာ ပြေစာဖြတ်ပိုင်းလောက်သာ ရှိတဲ့ တောင်သူလယ်သမားများကို မြေမဲ့ယာမဲ့ဖြစ်အောင်လုပ်တာဟာ မတရားပါဘူး။ တိုင်းအစိုးရအဖွဲ့ဝင် များအနေဖြင့် မတရားတာမျိုးမလုပ်မိအောင် ဆင်ခြင်ကြရန်မှာကြားခဲ့ပါတယ်။ တရားမျှတမှု တည်ဆောက် ခြင်းသည် ဒီမိုကရေစီတည်ဆောက်ခြင်းဖြစ်သည့်အတွက် တရားမျှတမှုကို သေသေချာချာဆောင်ရွက်ရန် သမ္မတကြီးမှ တိုင်းအစိုးရအဖွဲ့ဝင်များကို မှာကြားခဲ့ပါတယ်။ အထက်ပါကဲ့သို့ တောင်သူလယ်သမားများ မြေမဲ့ယာမဲ့ဘဝရောက်နေရခြင်းဟာ ၂၀၁၂ ခုနှစ် ဥပဒေက တရားမျှတသည့် ဥပဒေမဟုတ်သည့်အတွက် အုပ်ချုပ်ရေးမဏ္ဍိုင် တရားဥပဒေစိုးမိုးရေးများ ပျက်ပြားနေခြင်းကြောင့် ဖြစ်ပါတယ်။ သို့ပါ၍ ဥပဒေ အထောက်အကူပေးရေး အဖွဲ့များအနေဖြင့် အုပ်ချုပ်ရေးမဏ္ဍိုင်၏ တည့်မတ်မှန်ကန်ရေးကိုလည်း အထောက် အကူပေးသင့်ကြောင်းအကြံပြုရင်း နိဂုံးချုပ်ပါတယ်ခင်ဗျာ။ အားလုံးကျန်းမာပါစေ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ပြည်ထောင်စုဥပဒေဆိုင်ရာ အထောက် အကူပေးရေးအဖွဲ့၏ ၆ လတာ ကာလအတွင်း လုပ်ငန်းဆောင်ရွက်မှုအစီရင်ခံစာနဲ့စပ်လျဉ်းပြီး လွှတ်တော် ကိုယ်စားလှယ်များရဲ့ ဆွေးနွေးချက်များအပေါ် သက်ဆိုင်ရာအဖွဲ့အစည်းက ပြန်လည်ရှင်းလင်း ဆွေးနွေးခြင်းနဲ့ လွှတ်တော်က မှတ်တမ်းတင်ခြင်းအစီအစဉ်တို့ကို ၂၁-၁၂-၂၀၁၈ ရက်တွင် ကျင်းပပြုလုပ်မယ့် ပြည်ထောင်စုလွှတ်တော် အစည်းအဝေးမှာ ဆောင်ရွက်ရန်လျာထားပါကြောင်း ကြေညာပါတယ်။</speech>
<speech type="speaker">ပြည်ထောင်စုဥပဒေဆိုင်ရာအထောက်အကူပေးရေးအဖွဲ့ ပြန်လည်ထွက်ခွာ နိုင်ပါပြီ။</speech>
<title>ပြည်ထောင်စုအစိုးရအဖွဲ့မှ ပေးပို့သော ၂၀၁၇-၂၀၁၈ ဘဏ္ဍာနှစ် အမျိုးသားစီမံကိန်းနှစ်ပတ်လည် အစီရင်ခံစာနှင့်စပ်လျဉ်း၍ ပြည်သူ့ငွေစာရင်းပူးပေါင်းကော်မတီ၏ လေ့လာတွေ့ရှိချက်နှင့် သဘောထား မှတ်ချက်အစီရင်ခံစာ (၁၃/၂၀၁၈)အပေါ် လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၁၀) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ၂၀၁ရ -၂၀၁၈ ဘဏ္ဍာနှစ် အမျိုးသားစီမံကိန်းနှစ်ပတ်လည် အစီရင်ခံစာနဲ့စပ်လျဉ်းပြီး ၁၃-၁၂-၂၀၁၈ ရက်က ကျင်းပပြုလုပ်ခဲ့တဲ့ ပြည်ထောင်စုလွှတ်တော် အစည်းအဝေးမှာ သက်ဆိုင်ရာ ပြည်ထောင်စုအဆင့် အဖွဲ့ အစည်းဝင်က လွှတ်တော်သို့ ရှင်းလင်းတင်ပြခြင်းနဲ့ ယင်းအစီရင်ခံစာအပေါ် ပြည်သူ့ငွေစာရင်းပူးပေါင်း ကော်မတီရဲ့ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာ ဖတ်ကြားတင်ပြခြင်းတို့ကို ဆောင်ရွက်ခဲ့ပြီး ဖြစ်ပါတယ်။ အထက်ပါအစီရင်ခံစာများနဲ့ စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော် ကိုယ်စားလှယ် ၁၄ ဦး ရှိပါတယ်။ တစ်ဦးချင်းအနေနဲ့ ၆ မိနစ်အတွင်း ဆွေးနွေးဖို့ဖြစ်ပါတယ်။ ဦးစိန်အောင် ရခိုင်ပြည်နယ်မဲဆန္ဒနယ်အမှတ်(၁) စတင် ဆွေးနွေးဖို့ဖြစ်ပါတယ်။</speech>
<speech><mp id="940">ဦးဝေစိန်အောင်(မဲဆန္ဒနယ်အမှတ်-၁၊ ရခိုင်ပြည်နယ်)</mp>လေးစားရပါသော ပြည်ထောင်စု လွှတ်တော်နာယကကြီးနှင့် လွှတ်တော်ကိုယ်စားလှယ်များအားလုံးမင်္ဂလာပါ။ ကျွန်တော်ကတော့ ရခိုင်(၁)က အမျိုးသားလွှတ်တော်ကိုယ်စားလှယ် ဦးစိန်အောင် ဖြစ်ပါတယ်။ ၂၀၁၇-၂၀၁၈ အမျိုးသားစီမံကိန်း အစီရင်ခံစာကို ဆွေးနွေးသွားမှာဖြစ်ပါတယ်။ အမျိုးသားစီမံကိန်း အဓိပ္ပာယ်ဖွင့်ဆိုချက်မှာ တိုင်းဒေသကြီးနှင့် ပြည်နယ်အလိုက်ဖြစ်စေ၊ သတ်မှတ် ထားသည့် တွင်း မည်၍မည်မျှ တိုးတက်သည်ဆိုသည့် အစိုးရ၏ရည်မှန်းချက်များနှင့် လုပ်ငန်းအစီအစဉ်များဖြစ်သည်လို့ ဆိုထားပါတယ်။ အမျိုးသားစီမံကိန်းတွင် စက်မှုဇုန်များနှင့် အထူး စီးပွားရေးဇုန်စီမံကိန်းများ အကျုံးဝင်သည်။ တိုင်းရင်းသားစည်းလုံးညီညွတ်ရေးကို အထောက်အကူပြုသော စီမံကိန်းများပါဝင်သည်ဟု ဆိုထားတာတွေ့ရပါတယ်။ ဒါကြောင့် ရခိုင်ပြည်နယ်မှ ရေအားလျှပ်စစ်စီမံကိန်း၊ စက်မှုစီမံကိန်းနှင့်ပတ်သက်လို့ ဆွေးနွေးသွားမှာဖြစ်ပါတယ်။ သံတွဲမြို့နယ် သူဌေးချောင်းရေအားလျှပ်စစ် စီမံကိန်းကို လွန်ခဲ့တဲ့ ၁၀ နှစ်ခန့် ၂၀၀၈-၂၀၀၉ ကပင် စတင်အကောင်အထည်ဖော်ခဲ့ပေမယ့် ကြားကာလ တွင် ၅ နှစ်ခန့် ရပ်တန့်ထားခဲ့ပါတယ်။ ယခု ၂၀၁၇-၂၀၁၈ ဘတ်ဂျက်တွင် ပြန်လည်ခွင့်ပြုခဲ့လို့ ဝမ်းသာရ ပါတယ်။ သူဌေးချောင်းရဲ့အနေအထားဟာ တောင်နှစ်လုံးကြား ရှည်လျားစွာစီးဆင်းတဲ့နေရာဖြစ်တာကြောင့် ရေအားလျှပ်စစ်ထုတ်လုပ်မှုအတွက် အလွန်သင့်တော်သောနေရာ ဖြစ်ပါတယ်။ ကျွန်တော်တို့ ကိုယ်တိုင် သွားရောက်လေ့လာမှုရှိခဲ့ပါတယ်။ လုပ်ငန်းတစ်ခုလုံး ပြီးစီးအကောင်အထည်ဖော်နိုင်ဖို့အတွက် နောက်ထပ် သုံး၊ လေးကြိမ်ခန့် ဘတ်ဂျက်ခွင့်ပြုပေးရမှာဖြစ်ပေမယ့် စီမံကိန်းပြီးစီးပါက လျှပ်စစ်ဓာတ်အား ၁၁၁ မဂ္ဂါဝပ်ကို တတ်လပ်ပေးနိုင်မည်ဖြစ်သဖြင့် ရခိုင်ဒေသဖွံ့ဖြိုးရေးအတက် ဆက်လက်ဆောင်ရွက်ပေးဖို့ တိတ်တန်းပါတယ်။ နာယကကြီးခင်ဗျာ။ ပုဏ္ဏားကျွန်းစက်မှုစီမံကိန်းကို ၂၀၁၃ ခုနှစ်က စတင်အကောင်အထည်ဖော်ခဲ့ ပေမယ့် ၃ နှစ်အတွင်း ပိတ်သိမ်းခဲ့ပါတယ်။ ၂၀၁၈ ကြားဖြတ် ၆ လ ဘတ်ဂျက်မှာတော့ အကောင်အထည် ဖော်ဖို့ ရည်မှန်းထားကြောင်း ဖော်ပြထားပါတယ်။ ပုဏ္ဏားကျွန်းစက်မှုဇုန်ဟာ စစ်တွေမြို့မှ မိုင် ၂၀ ခန့်သာ ကွာဝေးပြီး ရသေ့တောင်၊ ဘူးသီးတောင်၊ မောင်တောလမ်းနှင့် ကျောက်တော်၊ မြောက်ဦး၊ မင်းပြား လမ်းဆုံ လမ်းခွမှာတည်ရှိပါတယ်။ ပုဏ္ဏားကျွန်းစက်မှုဇုန်တွင် ရေနှင့် ရေထွက်ပစ္စည်းလုပ်ငန်း၊ ဆန်စက်နှင့် အမှုန့် ကြိတ်စက်များ၊ သစ်စက်နှင့် ပရိဘောဂလုပ်ငန်း၊ ပုံနှိပ်နှင့် စက္ကူလုပ်ငန်း၊ အထည်ချုပ်လုပ်ငန်း၊ ဘိလပ်မြေ အိတ်သွင်းလုပ်ငန်းများ ပါဝင်မှာဖြစ်တဲ့အတွက် ဒေသနဲ့လိုက်ဖက်တဲ့ စက်မှုဇုန်တစ်ခုဖြစ်လာမှာဖြစ်ပါတယ်။ နောက်မဆုတ်ဘဲ အကောင်အထည်ဖော်ပေးဖို့ တိုက်တွန်းပါတယ်။ ပညာရေးကဏ္ဍတွင် NESP အနှစ် ၃၀ ပညာရေးမဟာဗျူဟာစီမံကိန်းအရ KG+12 ပညာရေးတွင် သင်ယူရမည့်အခြေခံပညာအတန်း ၁၃ တန်း အတွက် ဆရာ၊ ဆရာမ မြောက်မြားစွာကို ခန့်ထားရမည့်အပြင် ဆောက်လုပ်ပေးရမည့် ကျောင်းအဆောက် အဦများ၊ စာသင်ဆောင်များ၊ ဖြည့်ဆည်းပေးရမည့် သင်ထောက်ကူပစ္စည်းများ၊ ကျောင်းစာကြည့်တိုက်များ၊ အားကစားပစ္စည်းများ၊ ပန်းချီ၊ ဂီတပစ္စည်းများအတွက် ဘတ်ဂျက်ခွင့်ပြုငွေ ပိုပေးဖို့လိုပါတယ်။ Power Point အသုံးပြုခွင့်ပြုပါခင်ဗျာ။ ဒါဟာ ကျွန်တော်တို့ သူဌေးချောင်းစီမံကိန်းကို ကျွန်တော်တို့ လေ့လာနေတာပါ။ ဒါကလည်း ကျွန်တော်တို့ ကွင်းဆင်းပြီးတော့ အဲဒီချောင်းအနေအထားကို လေ့လာတာပါ။ ဒီဟာက သေချောင်းရဲ့ ရေစီးကြောင်းပါ။ ဒါတော့ အဲဒီရေလွှဲပေါက်ပေါ့။ ဒါကပုဏ္ဏားကျွန်းစက်မှုဇုန်ရဲ့ ဆိုင်းဘုတ်ပါ။ မြေပြင်ပဲရှိပြီးတော့ ဘာမှအကောင်အထည်မဖော်ရ သေးပါဘူး။ ဒါကပုဏ္ဏားကျွန်းစက်မှုဇုန်အတွက် ဆွဲထားတဲ့ Plan စီမံကိန်းဖြစ်ပါတယ်။ နာယကကြီးခင်ဗျာ။ ယခုက ပညာရေးဘတ်ဂျက်ကို GDP ၏ ၈.၅ ခန့်ထိ မူလဘတ်ဂျက်၏ ၅ ဆ ခန့်တိုးပေးပြီးဖြစ်သော်လည်းပဲ ဖွံ့ဖြိုးပြီး၊ ဖွံ့ဖြိုးဆဲနိုင်ငံတို့ရဲ့ GDP ၏ ၁၀ ရာခိုင်နှုန်း၊ ၁၅ ရာခိုင်နှုန်း ထိရောက်အောင် ခွင့်ပြုပေးမှသာ စနစ်သစ်ပညာရေးစီမံကိန်းကို အကောင်အထည်ဖော်နိုင်မှာဖြစ်ပါတယ်။ ပထမဦးစွာ ၂၀၁၆-၂၀၂၁ ပညာရေးမဟာဗျူဟာ ၅ နှစ်စီမံကိန်းကို အောင်မြင်စွာကျော်လွှားနိုင်ဖို့က အရေးကြီး နေပါတယ်။ ယခင်ပညာရေးစနစ်များကဲ့သို့မဖြစ်ရအောင် ပညာရေးဘတ်ဂျက်ကို ပိုမိုခွင့်ပြုပေးဖို့ တိုက်တွန်း ပါတယ်။ မြန်မာနိုင်ငံရဲ့ GDP တိုးတက်မှုဟာ ၂၀၁၇-၂၀၁၈ တွင် ၆.၈ ရာခိုင်နှုန်း တိုးတက်ကြောင်းဖော်ပြ ထားပါတယ်။ သို့သော် တချို့တိုင်းနဲ့ပြည်နယ်များတွင် ရည်မှန်းချက် ၁၀၀ ရာခိုင်နှုန်း ကျော်အထိ အကောင် အထည်ဖော်နိုင်ခဲ့သော်လည်း ရခိုင်ပြည်နယ်တွင် ခန့်မှန်းရာခိုင်နှုန်းအောက်သာ လျော့နည်းအကောင်အထည် ဖော်နိုင်ခဲ့သည်မှာ ဘာကြောင့်လဲလို့ဆွေးနွေးရင်း နိဂုံးချုပ်အပ်ပါတယ်ခင်ဗျာ။ အားလုံးကျေးဇူးတင်ပါတယ်။</speech>
<speech type="speaker">ဆက်လက်ပြီး ဦးဇော်ဟိန်း တနင်္သာရီတိုင်းဒေသကြီး မဲဆန္ဒနယ်အမှတ်(၇) ဆွေးနွေးဖို့ဖြစ်ပါတယ်။</speech>
<speech><mp id="984">ဦးဇော်ဟိန်း(မဲဆန္ဒနယ်အမှတ်-၇၊ တနင်္သာရီတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ လွှတ်တော်ကြီးတစ်ရပ်လုံးကို မင်္ဂလာပါလို့ နှုတ်ခွန်း ဆက်သအပ်ပါတယ်။ ကျွန်တော်ကတော့ တနင်္သာရီတိုင်းဒေသကြီး မဲဆန္ဒနယ်အမှတ်(၇)မှ အမျိုးသား လွှတ်တော်ကိုယ်စားလှယ် ဦးဇော်ဟိန်း ဖြစ်ပါတယ်။ Power Point သုံးစွဲခွင့်ပြုပါရန် ခွင့်တောင်းခံအပ် ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ လွှတ်တော်ကိုယ်စားလှယ် ကြီးများခင်ဗျာ။ ၂၀၁၇-၂၀၁၈ ဘဏ္ဍာနှစ်၊ အမျိုးသားစီမံကိန်းနှစ်ပတ်လည် အစီရင်ခံစာကို အခန်း(၇) ခန်းဖြင့် ဖော်ပြထားပါတယ်။ အစီရင်ခံစာအရ ၂၀၁၇-၂၀၁၈ ဘဏ္ဍာရေးနှစ်တွင် လျှပ်စစ်ကဏ္ဍမှာ ၅၀၀ ဘီလီယံကျော် အရှုံးပေါ်နေကြောင်းတွေ့ရှိရပါတယ်။ ပြည်သူ့ငွေစာရင်းပူးပေါင်းကော်မတီရဲ့ အစီရင်ခံစာ ရဲ့ အပိုဒ် ၅၆ မှာ လိုငွေပြနေတဲ့ နိုင်ငံပိုင်စီးပွားရေးအဖွဲ့အစည်းများအနက်မှ လျှပ်စစ်ဓာတ်အားထုတ်လုပ်ရေး နှင့် ဖြန့်ဖြူးရေးလုပ်ငန်းတို့ဟာ ပြည်သူ့အကျိုးပြု လုပ်ငန်းများ ဖြစ်တဲ့အတွက်ကြောင့် လိုငွေဖြစ်ပေါ်နေ ကြောင်း ဖော်ပြခဲ့သော်လည်းပဲ ထားဝယ်လျှပ်စစ်ဓာတ်အားဖြန့်ဖြူးရေး GGS ကုမ္ပဏီကဲ့သို့သော ကုမ္ပဏီ များကြောင့် နိုင်ငံတော်ရဲ့ အခွန်ဘဏ္ဍာများ များစွာထိခိုက်နစ်နာနေပြီးတော့ နိုင်ငံတော်ရဲ့ ဦးတည်ချက် ဖြစ်တဲ့ ဒီမိုကရေစီသွားမယ်လမ်းကြောင်းကို အနှောင့်အယှက်ဖြစ်စေမှာဖြစ်ကြောင်း တင်ပြလိုပါတယ်။ GGS ကုမ္ပဏီရဲ့ တာဝန်ရှိသူရဲ့ ဒီဇင်ဘာ ၁၅ ရက် ရှင်းလင်းပွဲအရ ဝန်ကြီးဌာနမှ ဓာတ်ငွေ့ဈေးနှုန်း မလျှော့ပေးပါကလည်း ပြည်သူများဆီမှ မီးဖိုးတိုးမြှင့်ကောက်ခံခွင့်ပြုမည်ဆိုမှသာ နိုင်ငံတော်မှဓာတ်ငွေ့ဖိုး ပေးမည်ဖြစ်ပြီးတော့ ဒီလိုမှမဟုတ်ရင် နိုင်ငံတော်မှ ကြွေးကျန်ဓာတ်ငွေ့ပိုးပေးမည်မဟုတ်ဘဲ ထောင်သာ ကျခံမယ်လို့ ပြောဆိုနေတဲ့အပေါ် နိုင်ငံတော်ရဲ့ အခွန်ဘဏ္ဍာအတွက် စိုးရိမ်လှပါတယ်။ GGS ကုမ္ပဏီမှ ဓာတ်ငွေ့ဖိုးကြွေးကျန် ၈ ဘီလီယံကျော်လိုချင်လျှင် ဝန်ကြီးဌာနမှ ၎င်းနဲ့ဆွေးနွေးရမယ်လို့ ပြောဆိုနေပြီးတော့ ဝန်ကြီးဌာနမှ ဓာတ်ငွေ့ဈေးမလျှော့ပေးပါကလည်း မီးဖြတ်မယ်ဆိုပြီးတော့ ပြည်သူတွေကို ခြိမ်းခြောက်မှု ပြုလုပ်သလိုဖြစ်နေပါတယ်။ ဒေသခံပြည်သူများမှာတော့ လစဉ်မီးမီတာခ ပုံမှန်ပေးဆောင်ကြရပြီးတော့ နောက်ကျဒဏ်ကြေး အပြင် ဝန်ကြီးဌာနနှင့် ကုမ္ပဏီအကြား ဓာတ်ငွေ့ဈေးနှုန်းဈေးညှိတာ အဆင်မပြေပါက မီးဖြတ်ခံရနိုင်တဲ့ အတွက် ဒီကိစ္စကို အဓိကတာဝန်ယူစာချုပ်ချုပ်ဆိုခဲ့တဲ့ တနင်္သာရီတိုင်းဒေသကြီးအစိုးရအဖွဲ့မှ ကြွေးကျန် ကိစ္စကို တာဝန်ယူ၊ တာဝန်ခံစိတ်ဖြင့် အလျင်အမြန် ဖြေရှင်းသင့်ကြောင်း တင်ပြလိုပါတယ်။ ဒါ့အပြင် ကုမ္ပဏီရဲ့ ကြွေးကျန်အစား ပြည်ထောင်စုဘတ်ဂျက်မှ တောင်းခံပြီးတော့ အကြွေးစိုက်ပေး နေရတာဟာလည်း မဖြစ်သင့်တဲ့ကိစ္စတစ်ခုဖြစ်ပါတယ်။ အလျဉ်းသင့်လို့တင်ပြရလျှင် တနင်္သာရီတိုင်း ဒေသကြီး အစိုးရအဖွဲ့ တာဝန်ရှိသူတွေအနေနဲ့ GGS ပုဂ္ဂလိကကုမ္ပဏီရဲ့ စာချုပ်ပါစည်းမျဉ်း စည်းကမ်းနဲ့အညီ သေချာကြပ်မတ် ပေးမယ့်အစား နိုင်ငံတော်မှ ရသင့်ရထိုက်တဲ့ ဓာတ်ငွေ့ဖိုးအပေါ် ကုမ္ပဏီဘက်မှ ဈေးလျှော့တောင်းနေခြင်း ဟာလည်း နိုင်ငံတော်ရဲ့ အခွန်အခထက် ကုမ္ပဏီရဲ့ အကျိုးရှိမှုကိုသာ ပိုပြီးတော့ အလေးထားနေသလို ဖြစ်နေကြောင်း တင်ပြလို ပါတယ်။ အကြွေးတောင်းစာနဲ့ ပတ်သက်လို့ ပြည်ထောင်စု ဝန်ကြီးဌာနမှ တိုင်းဒေသကြီးအစိုးရအဖွဲ့ကို အကြိမ်ကြိမ်စာပို့သော်လည်း GGS ကို ပြန်လည်ညွှန်ကြားမှု မရှိသလိုဖြစ်နေကြောင်း တာဝန်ခံသူရဲ့ ပြောကြားချက်အရ သိရှိရပါတယ်။ အစီရင်ခံစာအရ နိုင်ငံပိုင်စီးပွားရေးအဖွဲ့ အစည်း စုစုပေါင်း ၃၁ ခုအနက် လိုငွေဖြစ်ပေါ်ခဲ့တဲ့ စီးပွားရေးအဖွဲ့အစည်း ၁၁ ခုမှာ လျှပ်စစ်ဓာတ်အားထုတ်လုပ်ရေးနှင့် ဖြန့်ဖြူးရေးလုပ်ငန်းတို့ ပါဝင်နေပါတယ်။ GGS ကုမ္ပဏီဟာ လုပ်ငန်းစလုပ်ကတည်းက နိုင်ငံတော်မှသတ်မှတ်ထားသော အခွန်အခများကို မပေး ဆောင်ဘူးလို့ တာဝန်ရှိသူရဲ့ ပြောဆိုချက်အရသိရပါတယ်။ သာမန်ပြည်သူတွေတောင် အခွန်ဆောင် တဲ့ကိစ္စမှာ ကုမ္ပဏီကြီးတစ်ခုက အခွန်မဆောင်ခြင်းဟာလည်း နိုင်ငံတော်ဘဏ္ဍာရေးနှင့် အခွန်ဝန်ကြီး ဌာနကလည်း မျက်နှာလိုက်နေသလို ဖြစ်နေပါတယ်။ ဖွဲ့စည်းပုံအခြေခံဥပဒေပုဒ်မ ၃၈၉ အရ နိုင်ငံသားတိုင်းဟာ ဥပဒေအရပေးဆောင်ရမယ့် အကောက် အခွန်များကို ပေးဆောင်ရန်တာဝန်ရှိသည်ဟု ပြဋ္ဌာန်းထားပါတယ်။ ဥပဒေရဲ့ အထက်မှာ ဘယ်သူမှ မရှိစေရဆိုတဲ့စကားထက် ကြိုက်တဲ့ဥပဒေထုတ်ပါစေ။ ငါကြိုက်မှ အကြွေးပေးမယ်ဆိုတဲ့ သဘောမျိုး ဖြစ်နေပါတယ်။ GGS အနေဖြင့် တနင်္သာရီတိုင်းဒေသကြီး အစိုးရအဖွဲ့နှင့် လျှပ်စစ်ဓာတ်အားစာချုပ် ချုပ်ဆို စဉ်က စာချုပ်ရဲ့ အဓိကအချက်ကို ကွက်လပ်ထားပြီး ချုပ်ဆိုခဲ့ခြင်းဟာလည်း လုပ်ငန်းလုပ်ကိုင်ခွင့်ပြု သူနှင့် လုပ်ငန်းရှင်များကြား အဂတိတရားများကင်းစင်ရဲ့လားဆိုတာကို မေးခွန်းထုတ်ရမလို ဖြစ်နေ ပါတယ်။ GGS ဟာ ပြည်သူများဆီမှ ကောက်ခံရရှိတဲ့ မီးမီတာဖိုးငွေများကို လစဉ်ကောက်ခံခဲ့ပြီးတော့ နိုင်ငံတော်သို့ အကြွေးဆပ်ရမယ့် ဓာတ်ငွေ့ပိုးများကိုမသွင်းဘဲနဲ့ သရက်ချောင်းငါးလေလံဈေးစီမံကိန်း နှင့် အခြားသောကုမ္ပဏီများရဲ့ အကျိုးအမြတ်သေချာတဲ့ နိုင်ငံတော်ရဲ့ စီမံကိန်း ဆောက်လုပ်ရေးလုပ်ငန်း များမှာ သွားရောက်ရင်းနှီးမြှုပ်နှံသလိုဖြစ်နေကြောင်း ဒေသခံပြည်သူများရဲ့ တင်ပြချက်အရ သိရပါတယ်။ GGS က နိုင်ငံတော်ရဲ့ တန်ဖိုးနည်းအိမ်ရာစီမံကိန်းများကို ကြိုတင်ဆောက်လုပ်ထားပြီးတော့ ကုမ္ပဏီရဲ့ အကျိုးအမြတ်ရနေကြောင်း သိရှိရပါတယ်။ ဒီလိုအခွင့်အရေးမျိုးကို နိုင်ငံအတွင်းမှာ အလုပ်အကိုင် လိုအပ် နေတဲ့ အခြားသောဆောက်လုပ်ရေးလုပ်ငန်းရှင်များလည်း လိုကြမှာဖြစ်ပါတယ်။ ဖွဲ့စည်းပုံအခြေခံဥပဒေရဲ့ တရားမျှတမှု၊ တန်းတူညီမျှမှုကို လွဲချော်နေပြီးတော့ ဖွဲ့စည်းပုံအခြေခံ ဥပဒေရဲ့ နိုင်ငံသားများရဲ့ မူလအခွင့်အရေးပုဒ်မ ၃၄၉ အရ စီးပွားရေးလုပ်ကိုင်မှုဟာ မညီမျှမှုတွေ ဖြစ်ပေါ် ကောင်းကင်ပြအပ်ပါတယ်။ နိဂုံးချုပ်အနေဖြင့် လျှပ်စစ်နှင့်စွမ်းအင်ဝန်ကြီးဌာနမှ နှစ်စဉ်အခွန်ဘဏ္ဍာ ဘီလီယံရာချီ အရှုံးပေါ် နေရတဲ့GGS ပုဂ္ဂလိက စီးပွားရေးကုမ္ပဏီကဲ့သို့သော အကြွေးကျန်နေသော ကုမ္ပဏီများမှ နေပြီးတော့ နိုင်ငံတော်မှ ရသင့်ရထိုက်သောအကြွေးများကို နိုင်ငံတော်နှင့် ပြည်သူမျက်နှာကို ကြည့်ပြီးတော့ ပြတ်သားစွာ ဆောင်ရွက်ကြရန်နဲ့ ပြည်ထောင်စုအစိုးရအဖွဲ့မှ ယင်းကိစ္စနဲ့ပတ်သက်ပြီး သေသေချာချာ ကြပ်မတ်စိစစ်ပေးနိုင်ပါရန် တင်ပြရင်း ပြည်သူ့ငွေစာရင်းပူးပေါင်းကော်မတီရဲ့ (၁၃/၂၀၁၈)ကိုဆွေးနွေး အပ်ပါတယ်ခင်ဗျာ။ အားလုံးကို ကျေးဇူးတင်ပါတယ်။</speech>
<speech type="speaker">ဦးသန့်ဇင်ထွန်း ဒက္ခိဏသီရိမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="435">ဦးသန့်ဇင်ထွန်း(ဒက္ခိဏသီရိမဲဆန္ဒနယ်၊ မန္တလေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနဲ့ ပြည်ထောင်စုအဆင့်ပုဂ္ဂိုလ်၊ ပြည်ထောင်စုအဆင့် အဖွဲ့ အစည်း ဝင်များ၊ ဧည့်သည်တော်များအားလုံး မင်္ဂလာပါ။ ကျွန်တော်ကတော့ ဒက္ခိဏသီရိမဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးသန့်ဇင်ထွန်းဖြစ်ပြီး ပြည်ထောင်စုအစိုးရအဖွဲ့မှပေးပို့သော ၂၀၁၇-၂၀၁၈ ဘဏ္ဍာနှစ် အမျိုးသားစီမံကိန်းနှစ်ပတ်လည် အစီရင်ခံစာနှင့်စပ်လျဉ်း၍ ပြည်သူ့ငွေစာရင်းပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာ(၁၃/၂၀၁၈)အပေါ် အကြံပြု ထောက်ခံ ဆွေးနွေး မှာဖြစ်ပါတယ်။ လေးစားအပ်ပါသော လွှတ်တော်နာယကကြီးခင်ဗျာ။ အစီရင်ခံစာမှာ ပြည်တွင်းလိုအပ်ချက်အား ပြည်တွင်းမှာပင် ထုတ်လုပ်နိုင်ရန်၊ အခြေခံစီးပွားရေးပုံသဏ္ဌာန် ပြောင်းလဲပြီး သွင်းကုန်ပမာဏ လျှော့ချ နိုင်ရန်၊ ပို့ကုန်တိုးမြှင့်တင်ပို့နိုင်ရန် ဆောင်ရွက်လျက်ရှိကြောင်း ကုန်ကြမ်းသာမက တန်ဖိုးမြင့်ထုတ်ကုန် များပါ ထုတ်လုပ်တင်ပို့နိုင်ရေးအတွက် ပုဂ္ဂလိကလုပ်ငန်းရှင်များအား အရင်းအနှီးပံ့ပိုးပေးခြင်းကို ဆောင်ရွက် လျက်ရှိကြောင်း၊ လယ်ယာနှင့် မွေးမြူရေးကဏ္ဍတို့၏ စိုက်ပျိုးထုတ်လုပ်တင်ပို့မှုတွင် ပြည်တွင်းပြည်ပ လုပ်ငန်းရှင်များအား ရင်းနှီးမြှုပ်နှံမှုလုပ်ကိုင်ခွင့်ပြုရန် မူဝါဒချမှတ်ခဲ့ခြင်း၊ သားငါးကဏ္ဍတွင် အထူး ကုန်စည်ခွန်ဥပဒေကို ဖယ်ရှားပေးခြင်း၊ မွေးမြူရေးထုတ်ကုန်လုပ်ငန်းများ ဖွံ့ဖြိုးရေးဆောင်ရွက်ပေးခြင်း၊ စွန့်ဦးတီထွင်လုပ်ငန်းများဖြစ်သည့် အငယ်စား၊ အသေးစားနှင့် အလတ်စားစီးပွားရေးလုပ်ငန်းများကို အားပေးမြှင့်တင်ခြင်း၊ SME နှစ်ဆင့် ချေးငွေထုတ်ချေးပေးခြင်း၊ ပြည်တွင်းပို့ကုန်လုပ်ငန်းရှင်များအား နိုင်ငံတကာအဆင့် ပို့ကုန်ဆိုင်ရာဝန်ဆောင်မှုများ ရရှိခံစားနိုင်စေရန်အတွက် နိုင်ငံခြားဘဏ်များအား လက်လီဝန်ဆောင်မှုနှစ်ရပ် လုပ်ကိုင်ခွင့်ပြုခြင်း စသည်တို့ကို ဆောင်ရွက်ခဲ့ကြောင်း ဖော်ပြထားပါတယ်။ ငွေရေးကြေးရေးကဏ္ဍမှာ ပိုမိုထိရောက် လွယ်ကူလျင်မြန်သော ငွေရေးကြေးရေးဝန်ဆောင်မှုများ ပေးနိုင်ရန် ဘဏ်နှင့် အခြားသောငွေရေးကြေးရေးအဖွဲ့အစည်းများ၏ လုပ်ငန်းများ အဆင့်မြှင့်တင် ဆောင်ရွက်ရေး ရည်ရွယ်ချက်ချမှတ်၍ ဆောင်ရွက်လျက်ရှိကြောင်း၊ ကုန်သွယ်မှုကဏ္ဍတွင် ပို့ကုန်များ ခိုင်မာသောဈေးကွက် ကျယ်ကျယ်ပြန့်ပြန့်ရရှိရေး ဈေးကွက်သေချာသည့် ထုတ်ကုန်များ ထုတ်လုပ်တင်ပို့ နိုင်ရေး ပို့ကုန်တင်ပို့မှု လွယ်ကူချောမွေ့စေရေးနှင့် ပြည်ပကုန်သွယ်မှုဖွံ့ဖြိုးတိုးတက်ရေးတို့ကို ဆောင်ရွက် လျက်ရှိကြောင်း ဖော်ပြထားပါတယ်။ လေးစားအပ်ပါသော လွှတ်တော်နာယကကြီးခင်ဗျာ။ ပို့ကုန်ကဏ္ဍဟာ နိုင်ငံတော်ရဲ့ အခွန်အကောက် ရရှိရေး၊ ထုတ်လုပ်သူများနဲ့ ကွင်းဆက်တစ်လျှောက် ပါဝင်သူများအတွက် ဝင်ငွေနှင့်အလုပ်အကိုင်ရရှိရေး တို့ကို ဖြစ်ပေါ်စေပါတယ်။ အမဲသားခြောက်များ တရားမဝင်ထုတ်လုပ်ကာ တရုတ်နိုင်ငံသို့ ကုန်သွယ်မှု များရှိနေပြီး တရားဝင်လမ်းကြောင်းပေါ်သို့ရောက်ရှိအောင် ဆောင်ရွက်ပေးဖို့လိုပါတယ်။ စည်ပင်သာယာ စည်းကမ်းချက်များနှင့် ငြိစွန်းမှုမရှိစေရန် သားသတ်လုပ်ငန်းအခွင့်အရေးလိုင်စင်နှင့် မတူသော စည်းကမ်း ဦးစီးဌာနကဖြစ်စေ၊ အခြားသက်ဆိုင်ရာ ဦးစီးဌာနကဖြစ်စေ ကြီးကြပ်သည့်လုပ်ငန်းလိုင်စင်များဖြင့် ဆောင်ရွက်ခွင့်ပေးဖို့လိုပါတယ်။ စီးပွားရေးနှင့် ကူးသန်းရောင်းဝယ်ရေးဝန်ကြီးဌာနက ၈-၂-၂၀၁၈ ရက်စွဲဖြင့် ထုတ်ပြန်သော အမိန့်ကြော်ငြာစာအမှတ်(၉/၂၀၁၈) ပို့ကုန်လိုင်စင် လျှောက်ထားရန်လိုသောစာရင်းတွင် နွားနှင့်ဆိုင်သော အသား၊ နှလုံး၊ အသဲ၊ တိရစ္ဆာန်အဆီ၊ အေးခဲအသား၊ အသားအစို၊ အသားအခြောက် စသည့်ကုန်ပစ္စည်းများ ပါဝင်ပါတယ်။ နိုင်ငံတော်အတွက် အခွန်ဘဏ္ဍာရရှိရန်၊ မွေးမြူရေးကဏ္ဍ ဖွံ့ဖြိုး တိုးတက်ရန်၊ ကုန်ထုတ်လုပ်မှုနှင့် ပြည်တွင်းပြည်ပ ကုန်သွယ်မှုဖွံ့ဖြိုးတိုးတက်စေရန်အတွက် အသား ထုတ်လုပ်မှုနှင့် ကုန်သွယ်မှုလုပ်ငန်း အဆင်ပြေချောမွေ့အောင် ဆောင်ရွက်ပေးဖို့လိုအပ်ပါတယ်။ လေးစားအပ်ပါသော လွှတ်တော်နာယကကြီးခင်ဗျာ။ အတိုးနှုန်းမြင့်မားခြင်းနှင့် ဗဟိုဘဏ်ရဲ့ မူဝါဒ တင်းကြပ်ခြင်းများဟာ ကုန်ထုတ်လုပ်မှုကို လျော့နည်းကျဆင်းစေပါတယ်။ ငွေကြေးဖောင်းပွမှုနှုန်း မြင့်မားမှု မရှိစေရန် ဆောင်ရွက်ရမည့်အပြင် ငွေရေးကြေးရေးအဖွဲ့အစည်း ရင်းနှီးမြှုပ်နှံမှုများ တိုးချဲ့ဆောင်ရွက်သင့် ပါတယ်။ World Bank, IMF, ADB, JICA, COICA, G12, တရုတ်၊ ဂျပန်၊ ဂျာမနီ၊ EU အမေရိကန် စသည်တို့မှ ငွေရေးကြေးရေးအဖွဲ့အစည်းများမှ ပြည်သူ့ကဏ္ဍအတွက် ရင်းနှီးမြှုပ်နှံထောက်ပံ့ မှုများရှိပြီး ပုဂ္ဂလိကကဏ္ဍအတွက် ငွေရေးကြေးရေးအဖွဲ့အစည်းများ ရင်းနှီးမြှပ်နှံမှုများ တိုးချဲ့ဆောင်ရွက် ပေးဖို့ လိုအပ်ပါတယ်။ လေးစားအပ်ပါသော လွှတ်တော်နာယကကြီးခင်ဗျာ။ အမှတ်(၃) အကြီးစားစက်မှုလုပ်ငန်းအနေဖြင့် နိုင်ငံပိုင်စက်မှုလုပ်ငန်းများအား ဈေးကွက်စီးပွားရေးစနစ်နဲ့အညီ ထုတ်ကုန်များ အရည်အသွေးကောင်းမွန် စေရေးနှင့် ဈေးကွက်လိုအပ်ချက်နှင့်အညီ ကိုက်ညီစေရန် သုတေသနပြုလုပ်ခြင်း၊ ဆန်းသစ်တီထွင် ထုတ်လုပ်ခြင်း၊ အရောင်းမြှင့်တင်ရေးအစီအစဉ်များ ပြုလုပ်ခြင်းတို့ကို ဆောင်ရွက်မည်ဖြစ်ကြောင်း သိရှိ ရပြီး အထည်ချုပ်စက်ရုံများရဲ့ စီးပွားရေးဆန်ဆန် ဆောင်ရွက်နေမှုများ Caustic Soda စက်ရုံ(သထုံ)အား စက်မှုနယ်မြေ(သထုံ)အဖြစ် စီးပွားရေးဆန်ဆန် ပြုပြင်ပြောင်းလဲမှုများကို ထောက်ခံကြိုဆိုပါတယ်။ ပြည်တွင်းဈေးကွက်ရဲ့ အထည်လိုအပ်ချက် ပြည်တွင်းရက်ကန်းစက်ရုံများရဲ့ ချည်မျှင်လိုအပ်ချက်၊ သွင်းကုန် အစားထိုးရန်နှင့် ဝါစိုက်တောင်သူများရဲ့ အလုပ်အကိုင်အခွင့်အလမ်းနှင့် ဝင်ငွေစတာတို့နှင့် သက်ဆိုင်နေ သောကြောင့် အထည်စက်ရုံများအား အမြန်ဆုံးပြန်လည်လည်ပတ်နိုင်ရန် ဆောင်ရွက်သင့်ပါတယ်။ နိုင်ငံတော်၏ ဘဏ္ဍာငွေမှာ အကန့်အသတ် ဖြစ်နေသောကြောင့် အမှတ်(၁)သံမဏိစက်ရုံ (မြင်းခြံ) တွင် နိုင်ငံတော်မှ ထပ်မံရင်းနှီးမြှုပ်နှံမှုမပြုသင့်တော့ပါ။ အမှတ်(၂)သံမဏိစက်ရုံ(ပင်းပက်) အောင်မြင် မှသာ စဉ်းစားသင့်ပါတယ်။ စီးပွားရေးပညာရှင်များပါဝင်တဲ့ စီမံခန့်ခွဲမှုပြုပြင်ပြောင်းလဲရေး၊ စက်မှု လုပ်ငန်းပြုပြင်ပြောင်းလဲရေးနှင့် အဆင့်မြှင့်တင်ပေးရန်လိုအပ်သော အခြားနိုင်ငံပိုင်စက်မှုလုပ်ငန်းများ တွင်သာ တိုးမြှင့်ရင်းနှီးမြှုပ်နှံ သင့်ပါတယ်။ ရပ်ဆိုင်းထားသော စက်ရုံများနှင့် စပ်လျဉ်း၍ ဝန်ထမ်းများ၏ စိတ်ဓာတ်နှင့် အနာဂတ် ဘဝလုံခြုံမှု ထိခိုက်ခံစားရခြင်းများကို အလေးထားဖြေရှင်းဆောင်ရွက်ပေးဖို့ လိုအပ်ပါကြောင်းတင်ပြရင်း အစီရင်ခံစာအပေါ် အကြံပြု ထောက်ခံ ဆွေးနွေးအပ်ပါတယ်။ ကျေးဇူးတင် ပါတယ်ခင်ဗျာ။</speech>
<speech type="speaker">ဦးဇုန်လှယ်ထန်း ချင်းပြည်နယ်မဲဆန္ဒနယ်အမှတ်(၄) ဆွေးနွေးဖို့ဖြစ်ပါတယ်။</speech>
<speech><mp id="862">ဦးဇုန်လှယ်ထန်း(မဲဆန္ဒနယ်အမှတ်-၄၊ ချင်းပြည်နယ်)</mp>အားလုံးမင်္ဂလာပါ။ လေးစားအပ်တဲ့ နာယကကြီးခင်ဗျာ။ ကျွန်တော်ကတော့ အစီရင်ခံစာအပေါ်မှာ ခြုံငုံဆွေးနွေးမှာ ဖြစ်ပါတယ်။ အဓိက အားဖြင့် အပိုဒ် ၆၂၊ ၆၀၊ ၅၉ တို့ကို ဆွေးနွေးမှာ ဖြစ်ပါတယ်။ သိပ်မကြာသေးခင်မှာ လုပ်ငန်းရှင်များနဲ့ နိုင်ငံတော်အတိုင်ပင်ခံ ပုဂ္ဂိုလ်တွေ့ဆုံပွဲလုပ်ပြီးတဲ့ နောက်ပိုင်း မှာ မြန်မာနိုင်ငံမှာ စီးပွားရေးတက်တယ်၊ ကျတယ် ဆိုတဲ့ခေါင်းစဉ်ပေါ်မှာ တစ်နိုင်ငံလုံး ဆွေးနွေးကြ ပါတယ်။ တချို့တွေက တက်တယ်ပြောတယ်၊ တချို့တွေက ကျတယ်ပြောတယ်။ ဝန်ကြီးဌာနက လွှတ်တော်မှာ အစီရင်ခံစာလုပ်တဲ့စီးပွားရေးတက်တယ်။ ကဏ္ဍအစုံမှာတက်တယ်လို့ ပြောပါတယ်။ အမှန်လည်း တစ်ကယ်တက်ပါတယ်။ ဘာကြောင့်တချို့တွေက ကျတယ်လို့ပြောတယ်ဆိုရင် Paradigm Shift ကြောင့် လုပ်ပုံကိုင်ပုံ Model တွေပြောင်းလဲလာလို့ အဲဒီအကျိုးဆက်ကို ခံစားတဲ့တချို့တွေက ကျတယ်လို့ ပြောပါတယ်။ ခုဟာက မြန်မာနိုင်ငံမှာ ခေတ်အဆက်ဆက် အလုပ်ဖြစ်တဲ့သူတွေက ဘာကြောင့်အလုပ် ဖြစ်သလဲဆိုရင် How ဆိုတဲ့ ဘယ်လို Techanical know how ကိုသိလို့ အဓိကမဟုတ်ဘဲနဲ့ များသောအားဖြင့် Who ဆိုတဲ့ ဘယ်သူ့ကို သိလို့ဆိုပြီးတော့ အဲဒီအပေါ်မှာ အလုပ်ဖြစ်လာကြတာ အခု Paradigm shift ပေါ့နော်။ ဥပမာ အခုဒီမနက်မှာ ဥပဒေပြုတဲ့ကျောက်မျက်ရတနာဥပဒေမှာ နှစ်အများကြီး လုပ်ပိုင်ခွင့်ပြုရမယ့်အစား ၃ နှစ်အထိပေါ့ အဲဒီလိုမျိုးအကန့်အသတ်နဲ့ လုပ်ပုံကိုင်ပုံ Model လေးတွေ ပြောင်းလဲတဲို့တော့ အဲဒီအကျိုးဆက်ကိုခံစားတဲ့ ဟိုးအရင်ကတည်းကနေ အခွင့်ထူးခံ တွေကပေါ့နော်။ ဒါတွေကို သိပ်အရင်တုန်းကလောက် မခံစားရတော့တဲာ့ ဘယ်လိုပြောကြသလဲ ဆိုတော့ စီးပွားရေးကကျတယ်လို့ ပြောကြပါတယ်။ အမှန်ဆိုရင် ဒီအရင်တုန်းက ဒီလိုမျိုးအကျိုးခံစားတဲ့ သူက အခုခေတ်မှာတော့ ဒီနိုင်ငံတော်ကနေ တစ်ချိန်လုံးအကျိုးခံစားဖို့ပဲ အခွင့်ထူးခံဖို့ပဲ ကြိုးစားနေဖို့ မသင့်ဘဲနဲ့ Entrepreneurship ပေါ့နော်။ ဒီစွန့်ဦးတီထွင်လုပ်ငန်းရှင်ပေါ့။ ကုန်ထုတ်လုပ်ငန်းဘက်မှာ အသားပေးပြီးတော့ ကြိုးစားသင့်ပါတယ်။ စီးပွားရေးမှာ အဓိကလိုအပ်တာကတော့ ဘယ်လိုပဲဖြစ်ဖြစ် နောက်ဆုံးမှာတော့ ကျွန်တော်တို့ Productivity Growth ပေါ့။ ထုတ်ကုန် ကျွန်တော်တို့ ဘယ်လောက်ထိ ထုတ်နိုင်လဲ။ နိုင်ငံတကာမှာ ဘယ်လောက်ထိပို့နိုင်လဲ။ ပြည်တွင်းမှာ ဘယ်လောက်ဖြန့်ချိနိုင်လဲဆိုတဲ့ အပေါ်မှာ အဓိကကျပါတယ်။ ပြီးတော့ နောက်တစ်ခုက ဘဏ်ပေါ့နော်။ အခုအရင်တုန်းကတော့ ဘဏ်တွေက ငွေလွှဲတာပဲ အဓိက လုပ်ကြတယ်။ အခုက Wavemoney တို့၊ M ပိုက်ဆံတို့ ထွက်လာတဲာ့ အင်မတန် ဝမ်းသာ စရာကောင်းပါတယ်။ ဒီငွေလွှဲတာကို အဓိကနည်းနည်းလျော့လာပါတယ်။ အမှန်ဆို ဘဏ်တွေက ဖွံ့ဖြိုးရေး လုပ်ငန်းမှာ ပိုပြီးတော့အားစိုက်သင့်ပါတယ်။ ပါဝင်သင့်ပါတယ်။ နောက်ပိုင်းမှာ ကျွန်တော်တို့ ဘဏ်လုပ်ငန်း တွေက စီးပွားရေးလုပ်တဲ့သူတွေဆီမှာသွားပြီးတော့ ကျွန်တော်တို့ဆီကနေ ငွေလာချေးပေးပါ။ လိုရင် လာချေးပါဆိုတဲ့ အဆင့်ထိလောက် နိုင်ငံတကာလိုပေါ့နော်။ နောက်ပိုင်းမှာတော့ ဖြစ်သင့်ပါတယ်။ အဲဒါမှ ကျွန်တော်တို့ နိုင်ငံရဲ့စီးပွားရေးဖွံ့ဖြိုးတိုးတက်မှုမှာလည်း အများကြီးတက်နိုင်တယ်လို့ ကျွန်တော် ယူဆပါတယ်။ səém 336:3:0mmcosOsuszocloselos maięcossog. Improving People’s Live ပေါ့နော်။ ကျွန်တော်တို့ ပြည်သူလူထုရဲ့ စားဝတ်နေရေး၊ ပြည်သူလူထုရဲ့ နေ့စဉ်ဘဝတိုးတက်ဖို့က အရေးကြီးဆုံးပါပဲ။ ကျွန်တော်တို့ ကဏ္ဍတိုင်းကို ချိန်ထိုးကြည့်လိုက်တဲ့ဒီကဏ္ဍတွေမှာ ပြည်သူ လူထုရဲ့ လူနေမှုဘဝ Living Standard စားဝတ်နေရေးက တိုးတက်ပါတယ်။ Connectivity ပိုင်း၊ Accessbility ပိုင်း၊ သွားလာရေးကအစ ပြီးတော့ လွယ်ကူချောမွေ့မှု အမျိုးမျိုး ပေါ့နော်။ ပညာရေး၊ ကျန်းမာရေး၊ ကဏ္ဍစုံမှာကြည့်ရင်တော့ ကျွန်တော်တို့ တိုးတက်ပါတယ်။ ကျွန်တော်တို့ အဲဒီအပေါ်မှာလည်း ကျွန်တော်တို့ ဒီထက်မက ပိုတိုးတက်အောင်လုပ်ဖို့လိုပါတယ်။ စီမံကိန်းတွေမှာ ကျွန်တော်တို့ အမျိုးသား စီမံကိန်းဥပဒေပုဒ်မ ၁၃ မှာ ကျွန်တော်တို့ လွှတ်တော်က ပြဋ္ဌာန်းပေးတဲ့အတိုင်းပဲ လွှတ်တော်ကိုယ်စားလှယ် တွေနဲ့ ဒီထက်မက ပူးပေါင်းဆောင်ရွက်ဖို့ လိုပါတယ်ဆိုတာ တင်ပြလိုပါတယ်။ နောက်အစီရင်ခံစာ ပုဒ်မ ၆၂ မှာလည်း ဒီလိုဖော်ပြထားပါတယ်။ ပြည်တွင်းထုတ်ကုန်လုပ်ငန်း များ၏ အရေအတွက်နဲ့ အရည်အသွေး တိုးတက်ကောင်းမွန်စေရေးနဲ့ တရားဝင်လမ်းကြောင်းမှ ဈေးကွက် ပိုမိုကျယ်ပြန့်လာစေရေးအတွက် ကြိုးပမ်းဆောင်ရွက်သင့်ကြောင်း သဘောထားမှတ်ချက်ပြုပါသည် ဆိုတာ ရှိပါတယ်။ ဒီအတိုင်းပဲ ကျွန်တော်တို့ ဆောင်ရွက်သင့်ပါတယ်။ အဓိကကဘာလဲဆိုတော့ Productivity Growth ပေါ့နော် ကျွန်တော်တို့ ထုတ်လုပ်နိုင်စွမ်း ဘယ်လောက်မြင့်သလဲ ဒါ က ကျွန်တော်တို့နိုင်ငံမှာ အမြဲတမ်းသုံးသပ်ပြီးတော့ ကြိုးစားဖို့လိုတဲ့အရာ ဖြစ်ပါတယ်။ ပြီးတော့ နောက်တစ်ခုမှာ MSME ပေါ့။ Micro, Small, Medium Enterprises နိုင်ငံတကာမှာတော့ သူက ဘာဖြစ်လို့ Micro၊ သူက ဘာဖြစ်လို့ Small၊ ဘာဖြစ်လို့ Medium ဆိုတာကို သူတို့က Micro ဆိုရင် အစိုးရက ဘယ်လိုမျိုးပံ့ပိုးသလဲ။ Small ဆိုရင် အစိုးရက ဘယ်လိုမျိုးပံ့ပိုးသလဲ။ Medium ဆိုရင် အစိုးရက ဘယ်လိုမျိုးပံ့ပိုးသလဲ ဆိုတဲ့အပေါ်မှာ 310 Defination Ce: Coulosuôn malecossomcom Blog SsaopĖ:Ò SME, MSME våre လုပ်ပြီးတော့ ဒီအစိုးရကနေ ဒီကဏ္ဍတွေမှာ ဘယ်လိုပံ့ပိုးသလဲဆိုတာဆိုတဲ့အပိုင်း အပေါ်မှာအားနည်းတယ်။ အဲဒါကြောင့် ဒီအပိုင်းကိုလည်း ကျွန်တော်တို့ သိပ်ပြီးတော့ မဖွံ့ဖြိုးနိုင်တာ ဖြစ်ပါတယ်။ နောက်ဆုံးမှာ ကျွန်တော်တို့ ကျော်လွှားနိုင်ဖို့ပေါ့နော်။ ကျွန်တော်တို့နိုင်ငံမှာ ရခိုင်အရေး၊ ဘာအရေး အဲဒါကြောင့်ဆိုတဲ့ ဟာမျိုး အကြောင်းပြချက် သိပ်အများကြီးမထားဘဲနဲ့ ဒါတွေကို ဘယ်လိုကျော်လွှားနိုင်မလဲဆိုတာကို အကြံပြု ရင်းနိဂုံးချုပ်ပါတယ်။ ကျေးဇူးတင်ပါတယ်။</speech>
<speech type="speaker">ဒေါ်ချိုချို၊ အုတ်တွင်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="214">ဒေါ်ချိုချို (အုတ်တွင်းမဲဆန္ဒနယ်၊ ပဲခူးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ အားလုံးမင်္ဂလာပါရှင့်။ ကျွန်မကတော့ ပဲခူးတိုင်းဒေသကြီး အုတ်တွင်း မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်ချိုချိုဖြစ်ပါတယ်။ ၂၀၁၇-၂၀၁၈ ဘဏ္ဍာနှစ်အတွက် စီးပွားရေးစီမံကိန်း ရည်မှန်းချက်များအပေါ် အကောင်အထည်ဖော်နိုင်မှုကို ၂၀၁၆-၂၀၁ရ ဘဏ္ဍာနှစ်နှင့် နှိုင်းယှဉ်ပြီး ထောက်ပြအကြံပြု ဆွေးနွေးသွားမှာဖြစ်ပါတယ်။ နာယကကြီးရှင့်။ Power Point အသုံးပြုခွင့်ပြုပါရှင်။ ဇယားအရ ၂၀၁၇-၂၀၁၈ ဘဏ္ဍာနှစ်၊ စီမံကိန်းဂျီဒီပီမှာ မူလလျာထားချက်ကို ပြည့်မီခြင်း မရှိခဲ့ကြောင်း တွေ့ရှိရပါတယ်။ ဂျီဒီပီလျော့နည်းခဲ့ခြင်းမှာ လုပ်ငန်းဌာနများအနေဖြင့် စီမံကိန်းလျာထားချက်အတိုင်း ဘတ်ဂျက်ကို ထိရောက်စွာသုံးစွဲနိုင်ခြင်း မရှိခဲ့ခြင်းကြောင့်ဖြစ်ရသဖြင့် လုပ်ငန်းအဖွဲ့အစည်းများအား ဘတ်ဂျက်ကို ထိထိရောက်ရောက် ရာခိုင်နှုန်းပြည့် နှုန်းမှာလည်း မူလလျာထားချက် ၇.၉၀ ရာခိုင်နှုန်းထက် များစွာလျော့နည်း၍ ၄.၉၃ ဖြစ်တည်ခဲ့ကြောင်း နှင့် ၂၀၁၆-၂၀၁ရ ဘဏ္ဍာနှစ်ကထက် များစွာလျော့နည်းခဲ့ကြောင်း တွေ့ရှိခဲ့ရ၍ ငွေဖောင်းပွမှုနှုန်းကို ထိန်းချုပ်ထားနိုင်ကြောင်း တွေ့ရှိခဲ့ရပါတယ်။ ငွေဖောင်းပွမှုကို ထိန်းချုပ်ထားနိုင်ခြင်းကြောင့် နိုင်ငံသုံး ငွေကြေးတန်ဖိုး တည်ငြိမ်ခိုင်မာ၍ ငွေတန်ဖိုးမြင့်မားလာမည်ဖြစ်ပါတယ်။ ဒါကြောင့် သက်ဆိုင်ရာဝန်ကြီး ဌာန အဖွဲ့အစည်းများအနေနဲ့ ငွေကြေးခိုင်မာပြီး တန်ဖိုးမြင့်မားလာအောင် နည်းလမ်းများစွာဖြင့် ကြိုးစား ဆောင်ရွက်ပေးရန် အကြံပြုတိုက်တွန်းအပ်ပါတယ်။ ဘာကြောင့်လဲဆိုရင် လက်ရှိအခြေအနေမှာတော့ ငွေကြေးဖောင်းပွမှုနှုန်းဟာ ၈.၈ အထိ ဖြစ်ပေါ် နေတဲ့အတွက်ကြောင့် ဖြစ်ပါတယ်။ မြန်မာနိုင်ငံရဲ့ ၂၀၁၇-၂၀၁၈ ပြည်တွင်းကုန်သွယ်မှု ပို့ကုန်တန်ဖိုး စုစုပေါင်းသည် စီမံကိန်းလျာထားချက်အပေါ် ၁၀၄.၈၂ ရာခိုင်နှုန်းအထိ အကောင်အထည်ဖော်နိုင်သကဲ့သို့ သွင်းကုန်တန်ဖိုးစုစုပေါင်းသည်လည်း စီမံကိန်းလျာထားချက်အပေါ် ၁၂၄.၃၃ ရာခိုင်နှုန်းအထိ အကောင် အထည်ဖော်နိုင်ခဲ့ကြောင်း တွေ့ရှိရပါတယ်။ သို့ပေမယ့် စီးပွားရေးသဘောအရ နိုင်ငံအတွက် နိုင်ငံခြားငွေများ ရရှိရန် ပို့ကုန်တန်ဖိုးသည် သွင်းကုန်တန်ဖိုးထက်များနေရမည် ဖြစ်သော်လည်း ယခုသွင်းကုန်တန်ဖိုးက ပို့ကုန်တန်ဖိုးထက်များနေခြင်းကြောင့် နိုင်ငံရဲ့ ကုန်သွယ်မှုလိုငွေ များပြားနေသေးကြောင်း တွေ့ရှိရပါတယ်။ ထို့အတွက်ကြောင့် နိုင်ငံအတွက် နိုင်ငံခြားငွေများ တိုးတက်ရရှိအောင် သက်ဆိုင်ရာဝန်ကြီးဌာန၊ အဖွဲ့အစည်းများအနေဖြင့် ပို့ကုန်လုပ်ငန်းများ ဖွံ့ဖြိုးတိုးတက်အောင် လိုအပ်သည်များကို ဆောင်ရွက်ပေးပြီး သွင်းကုန်များကိုလည်း အဖြစ်နိုင်ဆုံး လျှော့ချနိုင်အောင် ကြိုးစားဆောင်ရွက်ပေးရန် အကြံပြု တိုက်တွန်း အပ်ပါတယ်။ ၂၀၁၇-၂၀၁၈ ဘဏ္ဍာနှစ်၊ အမျိုးသားစီမံကိန်းရဲ့ အရေးကြီးတဲ့ ရည်မှန်းချက်များနှင့် ၂၀၁၈ ခုနှစ်၊ မတ်လကုန် အကောင်အထည်ဖော်နိုင်မှု အခြေအနေများ ပုံမှန်ဈေးနှုန်းများအရ ဖော်ပြပါဇယားအရ ဆိုရင်လည်း စီးပွားရေးကဏ္ဍ၊ လယ်ယာကဏ္ဍ၊ သစ်တောကဏ္ဍ၊ စက်မှုလက်မှုကဏ္ဍ၊ ဆောက်လုပ်မှုကဏ္ဍ၊ လူမှုရေးနှင့် စီမံခန့်ခွဲရေးကဏ္ဍတို့မှာ ရည်မှန်းချက်ပြည့်မီအောင် ဆောင်ရွက်နိုင်မှုမရှိကြောင်း တွေ့ရှိရ ပါတယ်။ တိုင်းဒေသကြီး/ပြည်နယ်များအနက် ကချင်ပြည်နယ်၊ ချင်းပြည်နယ်၊ စစ်ကိုင်းတိုင်းဒေသကြီး၊ မကွေးတိုင်းဒေသကြီး၊ ရခိုင်ပြည်နယ်နှင့် ဧရာဝတီတိုင်းဒေသကြီးတို့မှာ စီမံကိန်းရည်မှန်းချက် ပြည့်မီအောင် ဆောင်ရွက်နိုင်မှုမရှိကြောင်း တွေ့ရှိရတဲ့အတွက် စီမံကိန်းရည်မှန်းချက်များကို ကဏ္ဍ အလိုက်ရော တိုင်းဒေသကြီး/ပြည်နယ်များအနေဖြင့်ပါ အောင်မြင်အောင်နှင့် တိုးတက်စွာ ကြိုးစား ဆောင်ရွက်ပေးရန် အကြံပြုတိုက်တွန်းအပ်ပါတယ်။ နာယကကြီးရှင့်။ နိုင်ငံပိုင်စီးပွားရေး အဖွဲ့အစည်းများအနက် လိုငွေပြနေသော အဖွဲ့အစည်းများမှ စက်မှုဝန်ကြီးဌာနရဲ့ လိုငွေပြနေမှုကို ကောက်နုတ်ဆွေးနွေးသွားမှာ ဖြစ်ပါတယ်။ စက်မှုဝန်ကြီးဌာန လက်အောက်မှာရှိတဲ့ အမှတ် (၁)၊ (၂)၊ (၃) အကြီးစားစက်မှုလုပ်ငန်းတို့သည် စီးပွားရေးလုပ်ငန်းများ လုပ်ကိုင် နေတဲ့အဖွဲ့များဖြစ်ပါတယ်။ စီးပွားရေးလုပ်ငန်းမှာ လိုငွေ တစ်နည်းအားဖြင့် အရှုံးပြနေသည်ဆိုခြင်းဟာ လုံးဝမဖြစ်သင့်ပါဘူး။ အမြတ်ရရှိအောင် နည်းလမ်းရှာကြံဆောင်ရွက်သွားကြရမှာဖြစ်ပါတယ်။ လိုငွေ ဖြစ်ပေါ်တိုင်း နိုင်ငံတော်မှကျခံနေရခြင်းမျိုး မဖြစ်သင့်တော့ပါဘူး။ စက်ရုံများ အရှုံးပေါ်ရခြင်းရဲ့ အကြောင်း ရင်းကို အသေးစိတ် စိစစ်လေ့လာလျက် ဆက်လက်လည်ပတ်သင့်သော စက်ရုံများကို တစ်နည်းနည်းနဲ့ လည်ပတ်အောင်ဆောင်ရွက်ခြင်းဖြင့် ပြည်တွင်းအလုပ်လက်မဲ့ဦးရေ လျော့ကျလာပြီး လိုငွေဖြစ်ပေါ်နေမှုကို လျော့ကျလာစေမည်ဖြစ်ပါတယ်။ သို့ပါ၍ စက်မှုဝန်ကြီးဌာနအနေဖြင့် လိုငွေဖြစ်ပေါ်နေတဲ့ စက်ရုံများကို အမြတ်ရရှိလာရေးအတွက် သင့်မြတ်သော နည်းလမ်းများဖြင့် ပြန်လည်လည်ပတ်အောင် ကြိုးစား ဆောင်ရွက်ပေးပါရန် အကြံပြု တိုက်တွန်းရင်း နိဂုံးချုပ်အပ်ပါတယ်။ ကျေးဇူးတင်ပါတယ်။</speech>
<speech type="speaker">ဦးဝှေ့တင်း ချင်းပြည်နယ်မဲဆန္ဒနယ်အမှတ်(၁၁)ဆွေးနွေးဖို့ဖြစ်ပါတယ်။</speech>
<speech><mp id="858">ဦးဝှေ့တင်း(မဲဆန္ဒနယ်အမှတ်-၁၁၊ ချင်းပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ လွှတ်တော်တစ်ရပ်လုံး မင်္ဂလာပါလို့ နှုတ်ခွန်းဆက်သပါတယ်။ ကျွန်တော် ကတော့ ချင်းပြည်နယ် မဲဆန္ဒနယ်အမှတ်(၁၁)မှ အမျိုးသားလွှတ်တော်ကိုယ်စားလှယ် ဦးဝှေ့တင်း ဖြစ်ပါတယ်။ ဒီကနေ့ပြည်ထောင်စုလွှတ်တော်မှာ ပြည်ထောင်စုအစိုးရအဖွဲ့မှပေးပို့လာသော ၂၀၁၇-၂၀၁၈ ဘဏ္ဍာရေးနှစ်၊ အမျိုးသားစီမံကိန်းနှစ်ပတ်လည်အစီရင်ခံစာနှင့် စပ်လျဉ်း၍ ပြည်သူ့ငွေစာရင်း ပူးပေါင်း ကော်မတီ၏ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာ (၁၃/၂၀၁၈) အပေါ်တွင် ဆွေးနွေး အကြံပြု ထောက်ပြသွားမှာဖြစ်ပါတယ်။ နိုင်ငံတစ်နိုင်ငံ၏ စီးပွားရေးဖွံ့ဖြိုးတိုးတက်မှုအတွက် ကုန်သွယ်မှု ကဏ္ဍသည် အရေးကြီးသော အခန်းကဏ္ဍတစ်ခုဖြစ်ပါတယ်။ မြန်မာနိုင်ငံ၏ စီးပွားရေးတိုးတက်မှုသည် ကမ္ဘာ့အဆင့် ၁၃ နေရာတွင်တည်ရှိပြီး နိုင်ငံပို့ကုန် သွင်းကုန် အနေအထားတွင် မြန်မာနိုင်ငံသည် ကမ္ဘာ့အဆင့် ၁၉ နေရာကို ပိုင်ဆိုင်ထားသည်ကို Data အချက်အလက်များအရ သိရှိထားပါတယ်။ မြန်မာနိုင်ငံသည် ထိုင်း၊ တရုတ်၊ အိန္ဒိယ၊ စင်္ကာပူ၊ ဂျပန်နိုင်ငံ တို့နှင့် အများဆုံး ကုန်သွယ်မှုပြုလုပ်ပါတယ်။ ရရှိထားသော Data အချက်အလက်များအရ မြန်မာနိုင်ငံသည် တရုတ်နိုင်ငံမှ သွင်းကုန်များကို အများအပြားတင်သွင်းလျက်ရှိပြီး ပို့ကုန်များကိုလည်း အများအပြား တင်ပို့လျက်ရှိကြောင်း သိရှိရပါတယ်။ မြန်မာနိုင်ငံ၏ စီးပွားရေးတိုးတက်မှုတွင် ကုန်သွယ်မှုကဏ္ဍသည် အရေးကြီးသည့်အတွက် စီးပွားရေးနှင့် ကူးသန်းရောင်းဝယ်ရေး ဝန်ကြီးဌာနအနေဖြင့် နိုင်ငံတော်၏ စီးပွားရေးမူဝါဒ(၁၂)ချက်အပေါ် ကုန်သွယ်ရေးကဏ္ဍ၏ လုပ်ငန်းစဉ်များနှင့် ချိတ်ဆက် အကောင်အထည်ဖော် ဆောင်ရွက်လျက်ရှိရာ မြန်မာနိုင်ငံ၏ ပို့ကုန်သွင်းကုန်များသည် တစ်နှစ်ထက်တစ်နှစ် တိုးတက်လာကြောင်း တွေ့ရှိရပါတယ်။ မြန်မာနိုင်ငံအနေဖြင့် ကုန်ကြမ်းပစ္စည်းများကို တင်ပို့ခြင်းထက် ကုန်ကြမ်းပစ္စည်းများကို ကုန်ချော အဖြစ် ထုတ်လုပ်တင်ပို့နိုင်ပါက နိုင်ငံ၏ ကုန်သွယ်မှုပမာဏ မြင့်တက်လာပြီး နိုင်ငံ၏စီးပွားရေး ဖွံ့ဖြိုး တိုးတက်လာမည်ဖြစ်ပါတယ်။ မိမိတို့မြန်မာနိုင်ငံသည် စိုက်ပျိုးရေးကို အခြေခံသော နိုင်ငံဖြစ်သည်နှင့် အညီ လယ်ယာစိုက်ပျိုးရေးတိုးတက်ရေးကဏ္ဍသည် အလွန်အရေးကြီးပါတယ်။ နာယကကြီးခင်ဗျာ။ ကျန်းမာရေးအခန်းကဏ္ဍနှင့် ဆွေးနွေးလိုပါတယ်။ အစီရင်ခံစာအရ ၂၀၁၇၂၀၁၈ ဘဏ္ဍာရေးနှစ်တွင် ဆရာဝန်ဦးရေ ၁၄၉၆ ဦး တိုးမြှင့်ခန့်ထားကြောင်း ဖော်ပြထားပါတယ်။ ဝမ်းသာပါတယ်။ သို့သော် ၎င်းဆရာဝန်များကို ဖွံ့ဖြိုးမှုနောက်ကျနေသော တိုင်းရင်းသားဒေသ မြို့၊ ရွာ၊ တိုက်နယ်ဆေးရုံများ၊ လစ်လပ်နေရာများတွင် အစားထိုးခန့်ထားပေးဖို့ လိုပါတယ်။ အထူးသဖြင့် ချင်း ပြည်နယ်၊ နာဂဒေသ၊ ရခိုင်ပြည်နယ်နှင့် ကချင်ပြည်နယ် စသည့်ဒေသများတွင် အမှန်တကယ် လိုအပ်နေဆဲ ဖြစ်သည့်အတွက် ဆရာဝန်များ အားဖြည့်ခန့်ထားပေးဖို့ လိုမည်ဖြစ်ပါတယ်။ အလျဉ်းသင့်လို့ တင်ပြရရင် ကျွန်တော်တို့ ချင်းပြည်နယ် လမ်းပမ်းဆက်သွယ်ရေး ခက်ခဲသည်နှင့်အညီ တစ်ရွာနှင့်တစ်ရွာ အလှမ်းဝေး ပါတယ်။ ကျန်းမာရေးတာဝန်ထမ်းဆောင်မှုအင်အား လွှမ်းခြုံမှုမရှိကြောင်း တွေ့ရှိရပါတယ်။ ဝန်ထမ်းများ ဖြည့်ဆည်းပေးဖို့ တောင်းဆိုတာက အကြောင်းတရားရှိပါတယ်။ မိမိတို့ ချင်းပြည်နယ်သည် UNDP ၏ စစ်တမ်းများအရ ကိုယ်ဝန်ဆောင်မိခင်နှင့် ငါးနှစ်အောက် ကလေး အသေအပျောက်အများဆုံး ပြည်နယ်ဖြစ်ကြောင်း ထောက်ပြထားပါတယ်။ ထို့အပြင် မသန်စွမ်း ကလေးသူငယ်များ ဒုတိယအများဆုံးပြည်နယ် ဖြစ်ကြောင်းလည်းထောက်ပြထားပါတယ်။ ဒီလို Data အချက်အလက်များကို ကြည့်ခြင်းအားဖြင့် ကျန်းမာရေးဝန်ထမ်း တိုးချဲ့ ဖို့ လိုအပ်နေပြီဆိုတာ သက်သေပြ ကျွန်တော့မဲဆန္ဒနယ်ဖြစ်သော ပလက်ဝမြို့ ခုတင် ၅၀ ဆေးရုံတွင် လက်ထောက်ဆရာဝန် လစ်လပ်နေတာ အခုဆိုရင် ၂ နှစ်ခွဲရှိပါပြီ။ ထို့ပြင် မီးဇာတိုက်နယ်ဆေးရုံနှင့် ဆမီးမြို့ တိုက်နယ်ဆေးရုံတွင် ဆရာဝန်လစ်လပ်နေတာ ၂ နှစ်ကျော် ရှိပါပြီ။ မေးခွန်းမေးတော့လည်း အမြန်ဆုံးခန့်ပေးမယ်လို့ ပြောပါတယ်။ ဖွံ့ဖြိုးမှုနောက်ကျသည့်ဒေသတွင် ဦးစားပေးခန့်ထားပေးမည်ဟု ဝန်ကြီးကိုယ်တိုင်ပြောပါတယ်။ ဒီကနေ့အထိ ခန့်ပေးနိုင်ခြင်းမရှိသေးပါ။ တမင်တကာများ ချန်လှပ်ခဲ့လေသလားတောင် ထင်မြင်ခဲ့ပါတယ်။ အမြန်ဆုံး အစားထိုးခန့်ပေးဖို့ တောင်းဆိုပါတယ်။ နာယကကြီးခင်ဗျာ။ ပညာရေးကဏ္ဍအနည်းငယ် ဆွေးနွေးတင်ပြလိုပါတယ်။ ဆရာ ဆရာမ အင်အား တိုးချဲ့ခန့်ထားပေးသည့်အတွက်လည်း အရမ်းကျေးဇူးတင်ပါတယ်။ အခြေခံပညာကျောင်းများ အဆင့်တိုးမြှင့်ပေးတာကိုလည်း ကျေးဇူးတင်ပါတယ်။ သို့သော် ကျောင်းအဆောက်အဦများ ဆောက်လုပ် ရာတွင် အရည်အသွေးနိမ့်ကျသည်ကို မိမိနယ်မြေကွင်းဆင်းသည့်အခါတွင် မြင်တွေ့ရတာ စိတ်မချမ်းသာ ဖြစ်မိပါတယ်။ လေလံအောင်ကုမ္ပဏီများ အဆောက်အဦးဆောက်လုပ်ရာတွင် သူတို့အမြတ်ကိုသာကြည့်ပြီး အဆောက်အဦအရည်အသွေး ကောင်းမကောင်းကိုတော့ မထည့်တွက်တာများပါတယ်။ ဒီလိုမျိုး အဆောက် အဦဆောက်လုပ်ပါက သက်ဆိုင်ရာ မြို့နယ်ပညာရေးမှူးရုံးမှ စစ်ဆေးရေးအဖွဲ့ သီးသန့်ဖွဲ့၍ အခါအားလျော်စွာ တည်ဆောက်ဆဲကာလအတွင်း အဆောက်အဦ အရည်အသွေးပြည့်မီရေး မြေပြင်ကွင်းဆင်းစစ်ဆေးဖို့ လိုအပ်ပါတယ်။ ပြည်သူများက အဆောက်အဦ အရည်အသွေးမကောင်းဘူးဆိုရင် ကိုယ်စားလှယ်များကို အပြစ်တင်ကြပါတယ်။ မိမိဒေသ၏ ကိုယ်စားလှယ်တစ်ဦးဖြစ်ပြီး မပြောဘူးလား။ ကျွန်တော်တို့ ကိုယ်စားလှယ်များကလည်း ဆောက်လုပ်ဆဲကာလမှာတော့ ်းမရောက်နိုင်ပါဘူး။ လွှတ်တော် ပိတ်ရက်ကျတော့ မိမိလွှတ်တော်ပိတ်ရက်ကာလမှာတော့ သုံးချခဲ့ပါတယ်။ ဌာနဆိုင်ရာများ အနေနဲ့ ပူးပေါင်းပါဝင်ဖို့ လိုအပ်ပါတယ်။ နာယကကြီးခင်ဗျား။ ဆောက်လုပ်ရေးဝန်ကြီးဌာန ကိစ္စလည်း အနည်းငယ် တင်ပြလိုပါတယ်။ ဝန်ကြီးဌာနအနေဖြင့် အဓိက Main Line ကောင်းမွန်ရေးအတွက် ဦးစားပေးဆောင်ရွက်နေသည်ကို တွေ့ရပါတယ်။ လမ်းပန်းဆက်သွယ်ရေး ကောင်းမွန်လာပါက ၎င်းဒေသနေ ပြည်သူများ၏ ဘဝဖွံ့ဖြိုး တိုးတက်လာသည်ကို မြင်တွေ့ခဲ့ရပါတယ်။ ဒါကြောင့် လမ်းပန်းဆက်သွယ်ရေးသည် အထူးအရေးကြီးကြောင်း တင်ပြလိုပါတယ်။ မိမိတို့ချင်းပြည်နယ်၏ လမ်းပန်းဆက်သွယ်ရေးအကြောင်းကို ဆွေးနွေးလိုပါတယ်။ ချင်းပြည်နယ်သည် တောင်ကုန်း၊ တောင်တန်း၊ ချောင်းများပေါများသည့်အတွက် လမ်းဖောက်လုပ်ရာတွင် အခက်အခဲကြုံခဲ့ရပါတယ်။ ချင်းပြည်နယ်၏ တစ်နှစ်သုံးစွဲခွင့်ရရှိသည့် ဘတ်ဂျက်ထဲမှ ၅၁ ရာခိုင်နှုန်းသည် Main Line ပြင်/ထိန်းစရိတ်တွင်သာ သုံးစွဲခဲ့ရကြောင်း သိရှိရပါတယ်။ Main Line ပြင်ထိန်း စရိတ်နဲ့တင် ငွေကုန်ပြီး ကျေးရွာချင်းဆက်လမ်းများကို လမ်းဖောက်ပေးဖို့ နှောင့်နှေးကြန့်ကြာခဲ့ရပါတယ်။ ဒါ့ကြောင့် ဝန်ကြီးဌာနလက်အောက်ရှိ လမ်းဦးစီးဌာနအနေဖြင့် ကျွန်တော်တို့ ချင်းပြည်နယ်မှာ ကျေးရွာချင်း ဆက်လမ်းတိုးချဲ့ ဖောက်လုပ်ပေးဖို့ လိုအပ်ပါတယ်။ ချင်းပြည်နယ်မှာ မြို့ပြနေလူဦးရေဟာ ၁၅ ရာခိုင်နှုန်းသာ ရှိပြီး ကျေးလက်နေလူဦးရေဟာ ၈၅ ရာခိုင်နှုန်းရှိပါတယ်။ ဒါကြောင့် ကျေးလက်ပြည်သူများ လမ်းပန်း ဆက်သွယ်ရေး ကောင်းမွန်လာစေရေးအတွက် အထူးအလေးပေး ဆောင်ရွက်သင့်ပါကြောင်းနဲ့ အစီရင်ခံစာ (၁၃/၂၀၁၈) အပေါ် ဆွေးနွေးတင်ပြရင်း နိဂုံးချုပ်ပါတယ်။ အားလုံးကို ကျေးဇူးတင်ပါတယ်ခင်ဗျာ။</speech>
<speech type="speaker">ဦးခင်ချို၊ လှိုင်းဘွဲ့မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="255">ဦးခင်ချို (လှိုင်းဘွဲမဲဆန္ဒနယ်၊ ကရင်ပြည်နယ်)</mp>အားလုံးမင်္ဂလာပါ။ ကျွန်တော်ကတော့ ကရင်ပြည်နယ် လှိုင်းဘွဲမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးခင်ချိုဖြစ်ပါတယ်။ ကျွန်တော် ဆွေးနွေးတင်ပြမှာက ၂၀၁၇-၂၀၁၈ ဘဏ္ဍာနှစ် အမျိုးသားစီမံကိန်း နှစ်ပတ်လည်အစီရင်ခံစာအပေါ် JPAC ရဲ့ သဘောထားမှတ်ချက် အစီရင်ခံစာအမှတ် (၁၃/၂၀၁၈) နှင့်ပတ်သက်ပြီးတော့ ဆွေးနွေးတင်ပြ အကြံပြုမှာ ဖြစ်ပါတယ်။ ၂၀၁၇-၂၀၁၈ စီမံကိန်း အကောင်အထည်ဖော်မှုအနေနဲ့ အစီရင်ခံစာအပိုဒ် ၁၄ အရ ကဏ္ဍကြီး(၃)ခုမှာ လယ်ယာကဏ္ဍဟာ လျာထားချက်မပြည့်တာတွေ့ရပြီးတော့ အပိုဒ် ၂၄ မှာ ပါတဲ့ ဇယားအရ ကဏ္ဍကြီး (၃) ခုအောက်က ကဏ္ဍကြီး ၁၄ ခုမှာ လယ်ယာ၊ သစ်တော၊ စက်မှု၊ ဆောက်လုပ်ရေးနှင့် လူမှုစီမံကဏ္ဍ (၅) ခုအား တိုးတက်မှုလျာထားချက် ရာခိုင်နှုန်းမပြည့်တာ တွေ့ရပါတယ်။ ပြည်နယ်နဲ့ တိုင်းဒေသကြီးတွေမှာလည်းပဲ ကချင်၊ ချင်း၊ စစ်ကိုင်း၊ ရခိုင်၊ မကွေးနဲ့ ဧရာဝတီ (၆) ခုဟာ ရည်မှန်းချက်တိုးတက်မှု ရာခိုင်နှုန်းမပြည့်တာ တွေ့ရပါတယ်။ အပိုဒ် ၄ မှာပါတဲ့ စီးပွားရေးတိုးတက်မှု ရာခိုင်နှုန်းအနေနဲ့ မြန်မာနိုင်ငံဟာ အရှေ့တောင်အာရှ (၇) နိုင်ငံမှာ ဗီယက်နမ်ပြီးရင် ဒုတိယအမြင့်ဆုံး ရရှိပြီးတော့ နိုင်ငံ (၁၅) နိုင်ငံအထဲမှာတော့ တရုတ်နဲ့ ဗီယက်နမ်ပြီးရင် အမြင့်ဆုံးရရှိတာတွေ့ရပါတယ်။ IMF ခန့်မှန်းခြေနဲ့ အာရှနိုင်ငံများရဲ့ လျာထားချက်အရ ဖွံ့ဖြိုးမှုရာခိုင်နှုန်း ၆.၅ နဲ့ ၅.၂ ထက်လည်း ပိုမိုရရှိတာ တွေ့ရပါတယ်။ အပိုဒ် ၁၂ မှာပါတဲ့ ရင်းနှီးမြှုပ်နှံမှုကဏ္ဍအနေနဲ့ ယခင် ၂၀၁၆-၂၀၁ရ အနေနဲ့ နှိုင်းယှဉ်ကြည့်မယ်ဆိုလို့ရှိရင် နိုင်ငံပိုင်အခန်းကဏ္ဍမှာ ယခင်နှစ်ထက် ၁၀၉ ရာခိုင်နှုန်း၊ သမဝါယမကဏ္ဍမှာ ၉၉ ရာခိုင်နှုန်းနဲ့ ပုဂ္ဂလိကကဏ္ဍမှာ ၁၁၃ ရာခိုင်နှုန်းရရှိပြီးတော့ ရင်းနှီးမြှုပ်နှံမှု အားလုံးအနေနဲ့ ၁၁၂ ရာခိုင်နှုန်းရရှိကြောင်း သိရပါတယ်။ ငွေကြေးဖောင်ပွမှုအနေနဲ့ ၄.၀၃ ပဲရှိတဲ့အတွက်ကြောင့်မို့လို့ ယခင်နှစ်ထက် နောက်ပြီးတော့ ရည်းမှန်းထားချက်နဲ့လည်း ငွေကြေးတည်ငြိမ်မှုရှိတာ တွေ့ရပါတယ်။ ကုန်သွယ်မှုအနေနဲ့ နောက်ဆက်တွဲ ဇယား (က) မှာပါတဲ့ တရုတ်နိုင်ငံက အများဆုံးဖြစ်ပြီးတော့ ကုန်သွယ်မှုလိုငွေဖြစ်ပေါ်မှုအနေနဲ့ (၃) နှစ်လုံးမှာ စင်္ကာပူနဲ့အခြားနိုင်ငံတွေမှာ ဖြစ်ပေါ်ပြီးတော့ ၂၀၁၇-၂၀၁၈ မှာ ဂျပန်နဲ့ ကုန်သွယ်မှုပိုငွေ ပိုပြီး ဖြစ်တာတွေ့ရပါတယ်။ ယခင်နှစ် ကုန်သွယ်မှုပမာဏရဲ့ ရာခိုင်နှုန်းအရ US ဒေါ်လာအနေနှင့် ၁၁၆ ရာခိုင်နှုန်း ရရှိပြီးတော့ မြန်မာငွေအနေနဲ့ ၁၂၄ ရာခိုင်နှုန်းရရှိတာ တွေ့ရပါတယ်။ ဒီကုန်သွယ်မှုမှာ ပို့ကုန်အနေနဲ့ သဘာဝဓာတ်ငွေ့ဟာ အများဆုံးဖြစ်ပြီးတော့ သွင်းကုန်အနေနဲ့ကတော့ ရေနံထွက်ပစ္စည်းက အများဆုံး ဖြစ်နေတာဟာ ဒါထူးခြားမှု တစ်ခုဖြစ်တယ်လို့ ယူဆပါတယ်။ နိုင်ငံရဲ့ လူဦးရေအနေနဲ့ အလုပ်လုပ်နိုင်သူလူဦးရေဟာ ၃၆ သန်းကျော်ရှိပြီးတော့ အလုပ်လက်ရှိ လုပ်နေတာက ၂၂ သန်းလောက်ရှိတဲ့အတွက်ကြောင့် အလုပ်လက်မဲ့က ၄၀ ရာခိုင်နှုန်းလောက်ရှိတဲ့ သဘောတွေ့ရလို့ အလုပ်လက်မဲ့ များနေသေးတာကို တွေ့ရပါတယ်။ ပြည်သူအများ ငွေကြေးစုဆောင်းမှု အနေနဲ့ ၂၀၁၇-၂၀၁၈ မှာ ယခင်နှစ်ရဲ့ ၁၁၅ ရာခိုင်နှုန်းရှိလာလို့ ပြည်သူတွေ ငွေပိုမိုစုဆောင်းလာတယ်လို့ ယူဆရပါတယ်။ ၂၀၁၇-၂၀၁၈ မှာ နိုင်ငံခြားက ပြည်ပအကူအညီ အထောက်အပံ့အနေနဲ့ နောက်ဆက်တွဲ ဇယား (ဃ)နဲ့ (င)အရ နိုင်ငံ ၁၁ နိုင်ငံနဲ့ အခြားအဖွဲ့အစည်း ၄ ခုကနေပြီးတော့ US ဒေါ်လာ သန်း ၈၀၄.၈၉ ထောက်ပံ့မှုရရှိတဲ့အခါမှာ ဂျပန်က ၃၀ ရာခိုင်နှုန်းကျော်ကျော်လောက်နဲ့ အများဆုံးပေးခဲ့တာ တွေ့ရပြီးတော့ ရရှိတဲ့ဝန်ကြီးဌာနအဖွဲ့အစည်းတွေ ၉ ခုနဲ့ ရန်ကုန်၊ မန္တလေးဒေသ ၂ ခုတို့မှာ ပညာရေးနဲ့ စီမံဘဏ္ဍာဝန်ကြီးဌာန ၂ ခုက အများဆုံးရရှိတာ တွေ့ရပါတယ်။ ယခုတင်ပြခဲ့တာတွေက အစီရင်ခံစာ မှာပါတဲ့ အချက်အလက် အခြေအနေတွေဖြစ်ပါတယ်။ ဒါနဲ့ပတ်သက်လို့ အကြံပြုဆွေးနွေးလိုတာတွေကတော့ နှစ်စဉ်လိုလို စီမံကိန်းအကောင်အထည်ဖော်မှု အားနည်းနေပြီးတော့ နိုင်ငံရဲ့ အဓိကအားထားရတဲ့ ပြည်သူအများဆုံး ပုဂ္ဂလိကကဏ္ဍမှာ ရင်းနှီးမြှုပ်နှံ လုပ်ကိုင်နိုင်တဲ့ လုပ်ငန်းဖြစ်တဲ့ စိုက်ပျိုးရေးနဲ့ မွေးမြူရေးကဏ္ဍ မြင့်မားနိုင်ဖို့အတွက်က အလွန်အရေးကြီး တယ်လို့ ယူဆပါတယ်။ စိုက်ပျိုးသီးနှံနှင့် မွေးမြူ ရေးထွက်ကုန်တွေမှာ လုပ်ကိုင်နေသူတွေ ထိခိုက်နစ်နာမှု ဆုံးရှုံးမှုမဖြစ်ပေါ်ဖို့အတွက်ကို ဈေးကွက်လိုအပ်ချက်တွေအပေါ် စနစ်တကျခွဲခြား စိုက်ပျိုးမွေးမြူနိုင်ဖို့ အတွက် နိုင်ငံတော်နဲ့ပုဂ္ဂလိက လုပ်ငန်းရှင်တွေက ပါဝင်ကူညီဆောင်ရွက်နိုင်မယ်ဆိုရင် Demand ထက်ကို Supply ကပိုတဲ့ စိုက်ပျိုးမွေးမြူ ထုတ်လုပ်မှု ဖြစ်ပေါ်မှုနည်းလာမှာ ဖြစ်တဲ့အတွက်ကြောင့် ဒီကဏ္ဍ ၂ ခုမှာ လုပ်ကိုင်နေသူ ပိုပြီးတော့အားစိုက်နိုင်မှာ ဖြစ်ပါတယ်။ ဒီလိုအားစိုက်နိုင်မှလည်းပဲ အပိုဝင်ငွေတိုးလာ ပြီးတော့ တစ်ဦးချင်းဝင်ငွေ တိုးလာနိုင်မှာဖြစ်ကြောင်း အကြံပြုလိုပါတယ်။ စက်မှုကဏ္ဍအနေနဲ့ နိုင်ငံပိုင်ကဏ္ဍမှာ အားနည်းနေတာဖြစ်လို့ အပိုဒ် ၂၀ ဇယား(င)မှာပါတဲ့ အမှတ်(၁)၊ (၂)၊ (၃)၊ အကြီးစားစက်မှုလုပ်ငန်း အရှုံးဖြစ်ပေါ်နေလို့ ရပ်ဆိုင်းထားရတဲ့ စက်ရုံအလုပ်ရုံတွေ နှစ်အကြာကြီးရပ်ဆိုင်းထားတာထက်ကို နိုင်ငံအတွက်အကျိုးရှိနိုင်မည့် နည်းလမ်းတွေ အမြန်အကောင် အထည်ဖော်နိုင်ဖို့လိုမှာ ဖြစ်ပါတယ်။ ဆောက်လုပ်ရေးကဏ္ဍမှာ နိုင်ငံပိုင်ကဏ္ဍမှာ နိုင်ငံတော်ကနေ ချေးငွေ များနဲ့ ဆောင်ရွက်တဲ့လုပ်ငန်းများ၊ စီမံကိန်းများ လျာထားချက်နဲ့အညီ အကောင်အထည်ဖော်နိုင်ဖို့ကလည်းပဲ လွှတ်တော်နဲ့အစိုးရ လုပ်ငန်းဆောင်ရွက်သူအားလုံးမှာ တာဝန်ရှိလို့ ဘတ်ဂျက်စိစစ်အတည်ပြု တာကစလို့ လုပ်ငန်းအကောင်အထည်ဖော် ဆောင်ရွက်ပေးတဲ့အထိ ဖြစ်နိုင်ခြေအလားအလာများကို ကြိုတင်ခန့်မှန်း တွက်ချက်ပြီး ဥပဒေစည်းမျဉ်းစည်းကမ်းများနှင့်အညီ ီးစီးအောင် ဆောင်ရွက်ကြဖို့လိုမှာ ဖြစ်ပါတယ်။ ငွေရေးကြေးရေးကဏ္ဍမှာ ပုဂ္ဂလိကကဏ္ဍဖြစ်တဲ့ နိုင်ငံရပ်ခြားမှာ အလုပ်လုပ်ကိုင်နေသူတွေရဲ့ လွှဲငွေတွေကို နိုင်ငံအတွင်း တရားဝင်စီးဝင်နိုင်အောင်လုပ်နိုင်မယ်ဆိုရင် ငွေရေးကြေးရေးကဏ္ဍအတွက် တိုးတက်မှုတွေအများကြီး ရနိုင်မယ်လို့ အကြံပြုလိုပါတယ်။ ပြည်နယ်နှင့်တိုင်းဒေသကြီးများမှာ တိုးတက်မှု ရာခိုင်နှုန်းမပြည့်တဲ့ ကချင်ပြည်နယ်မှာ ဆောက်လုပ်ရေးလုပ်ငန်းနဲ့ ပို့ဆောင်ရေးကဏ္ဍ အားနည်းနေတာဟာ နယ်မြေအေးချမ်းတည်ငြိမ်မှု မရှိတာနဲ့ပတ်သက်နေတယ်လို့ ယူဆရပါတယ်။ ချင်းပြည်နယ်မှာတော့ သား/ငါး ကုန်သွယ်ရေးနဲ့ ဆောက်လုပ်ရေးကဏ္ဍတွေမှာ အားနည်းနေတာဟာ သွားလာရေးခက်ခဲတဲ့ အခြေ အနေကြောင့်ဖြစ်ပြီးတော့ ပို့ဆောင်ရေးနဲ့ဆက်သွယ်ရေးမှာတော့ လျာထားချက်ပြည့်ပေမယ့် ဆောင်ရွက် ပေးနိုင်မှုပမာဏက နည်းသေးတယ်လို့ ယူဆရပါတယ်။ မကွေးတိုင်းဒေသကြီးမှာတော့ လယ်ယာကဏ္ဍက သိသိသာသာကျဆင်းနေပြီးတော့ စွမ်းအင်၊ စက်မှု၊ ဆောက်လုပ်ရေးနဲ့ ကုန်သွယ်မှုကဏ္ဍတွေ အားနည်းနေတာ တွေ့ရပါတယ်။ ဒါကလည်းပဲ ရေကြီး နစ်မြုပ်တဲ့ကိစ္စကြောင့်ဖြစ်တယ်လို့ ယူဆရပါတယ်။ ရခိုင်ပြည်နယ်မှာတော့ လယ်ယာ၊ သစ်တော၊ သတ္တု၊ စက်မှု၊ လျှပ်စစ်၊ ဆက်သွယ်ရေးနဲ့ ကုန်သွယ်ရေးကဏ္ဍတွေမှာ အာနည်းနေတာတွေ့ရပါတယ်။ ဧရာဝတီ တိုင်းဒေသကြီးမှာတော့ လယ်ယာ၊ စက်မှု၊ ဆောက်လုပ်ရေးနဲ့ ကုန်သွယ်ရေးကဏ္ဍတွေမှာ အားနည်းနေတာ တွေ့ရပါတယ်။ နာယကကြီးခင်ဗျား။ ကျွန်တော်ဆွေးနွေးတင်ပြခဲ့သလို စီမံကိန်း အကောင်အထည်ဖော်မှုတွေ အနေနဲ့ အစိုးရရဲ့ အခန်းကဏ္ဍဟာ အဓိကကျတယ်ဆိုပေမယ့် ပုဂ္ဂလိကကဏ္ဍကိုလည်းပဲ စနစ်တကျ စာရင်းပြုစု ကောက်ခံစာရင်းလုပ်နိုင်မယ်ဆိုလို့ရှိရင် နိုင်ငံရဲ့ GDP နဲ့ စီမံကိန်းအကောင် အထည်ဖော်မှု တွေဟာ နိုင်ငံရဲ့အခြေအနေမှန်ကို အနီးအစပ်ဆုံး မှန်မှန်ကန်ကန် တွက်ချက်နိုင်မှာ ဖြစ်ပါတယ်။ ကဏ္ဍ ၁၄ ခုမှာ သစ်တော၊ စွမ်းအင်၊ သတ္တုနဲ့ လျှပ်စစ်နှင့် ဆက်သွယ်ရေးကဏ္ဍ ၅ ခုကလွဲပြီးတော့ ကျန်တဲ့လုပ်ငန်း ၉ ခုဟာ ပုဂ္ဂလိကကဏ္ဍနဲ့ ဆက်စပ်ပါဝင်နေတာဖြစ်တဲ့ အတွက်ကြောင့် အောက်ခြေ မြို့နယ်၊ ရပ်ကွက်အဆင့်တွေရဲ့ စာရင်းဇယားအချက်အလက်တွေအပေါ်မှာ အားဖြည့်ဆောင်ရွက်နိုင်မယ် ဆိုလို့ရှိရင် GDP နဲ့ နိုင်ငံရဲ့ စီမံကိန်းလျာထားချက်တွေအတွက် အများကြီးအထောက်အကူပြုမှာဖြစ်ကြောင်း တင်ပြရင်း နိဂုံးချုပ်အပ်ပါတယ်။ ဦးခင်မျိုးဝင်း တနင်္သာရီတိုင်းဒေသကြီးမဲဆန္ဒနယ်အမှတ်(၁၂) ဆွေးနွေးဖို့ဖြစ်ပါတယ်။</speech>
<speech><mp id="978">ဦးခင်မျိုးဝင်း (မဲဆန္ဒနယ်အမှတ်-၁၂၊ တနင်္သာရီတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါ။ ကျွန်တော်ကတော့ တနင်္သာရီတိုင်း ဒေသကြီးမှ ပြည်ထောင်စုလွှတ်တော်ကိုယ်စားလှယ် ဦးခင်မျိုးဝင်း ဖြစ်ပါတယ်။ ပြည်သူ့ငွေစာရင်း ပူးပေါင်းကော်မတီရဲ့ (၁၃/၂၀၁၈)အစီရင်ခံစာထဲမှာ တနင်္သာရီတိုင်းဒေသကြီးအနေနဲ့ စီမံကိန်းရည်မှန်းချက် ကျော်လွန်ပြီး အကောင်အထည်ဖော်နိုင်မှုပိုမိုခဲ့လို့ ၁၀၆.၃ ရာခိုင်နှုန်း အကောင်အထည်ဖော်နိုင်ခဲ့တဲ့အပြင် တစ်နိုင်ငံလုံးရဲ့ သား/ငါး ကဏ္ဍကလည်း အကောင်အထည်ဖော်နိုင်မှု ရာခိုင်နှုန်းမှာ ၁၀၁.၃ ရာခိုင်နှုန်း ဖြစ်တယ်ဆိုပေမယ့် ကျွန်တော်တို့တစ်တိုင်းလုံးရဲ့ သား/ငါးကဏ္ဍရဲ့ လက်ရှိအခြေအနေကို အစီရင်ခံစာနှင့် ဆက်နွယ်ပြီး ရှင်းလင်းဆွေးနွေးသွားမှာ ဖြစ်ပါတယ်။ ဘယ်လိုလဲဆိုတော့ နိုင်ငံအဝှမ်းရဲ့ ကုန်သွယ်မှုလိုငွေဟာ ရည်မှန်းထားတာထက် အမေရိကန် ဒေါ်လာ ၃,၉၇၄ သန်း ဖြစ်နေခြင်းရဲ့ အကြောင်းရင်းထဲမှာ ကျွန်တော်တို့ရဲ့ တနင်္သာရီတိုင်းဒေသ ကြီးထဲက စီမံကိန်းအချို့ရဲ့ အားနည်းချက်နဲ့ သက်ဆိုင်နေလို့ပဲဖြစ်ပါတယ်။ တကယ်လို့များ ဒေသထွက် ပင်လယ်ငါးဖမ်းခြင်း လုပ်ငန်းများထဲက ရသင့်ရထိုက်တဲ့ ပို့ကုန်တန်ဖိုးငွေကို အမှန်တကယ် ကြပ်မတ် ထိန်းကွပ်နိုင်ခဲ့ရင် အိမ်နီးချင်း ထိုင်းနဲ့ ဗီယက်နမ်နိုင်ငံတို့လို တစ်နေ့ကို သူတို့ရဲ့ ထက်ဝက်လောက်မီအောင် ကြိုးစားနိုင်ပါလျက်နဲ့ ဂရုမစိုက်အလေးမမူခဲ့လို့ ခုလိုကုန်သွယ်မှုလိုငွေ ကွာဟနေခြင်းပဲ ဖြစ်ပါတယ်လို့ တင်ပြချင်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ ဒေသခံရေလုပ်သားတွေ တောင်းဆိုနေခဲ့တဲ့ လွန်ခဲ့တဲ့ ၁၈ နှစ်ကတည်းက မြိတ်ဒေသရှိ ရှိပြီးသားနိုင်ငံတကာအပြည်ပြည်ဆိုင်ရာ ငါးလေလံ ဈေးကြီးလည်ပတ်နိုင်ဖို့ ရင်းနှီးမြှုပ်နှံငွေ တိုးမြှင့်တောင်းဆိုနေတာကို စိုက်/မွေး/ဆည်ဝန်ကြီးဌာနက အလေးမထားပဲ ၎င်းတို့ကိုယ်တိုင် MIC အဆိုပြု စဉ်ကပါဝင်ခဲ့သလို MIC ကခွင့်ပြုပေးထားခဲ့ပြီး MFIJV ကုမ္ပဏီကလည်း နိုင်ငံတော်အတွက် အဆောက်အဦ၊ ရုံးသုံးကိရိယာတွေ လှူဒါန်းပေးခဲ့သလို နိုင်ငံတော် ပြန်တမ်းထုတ်ပေးပြီး ငါးလေလံဈေးဝန်းအတွင်း နိုင်ငံတကာ ဝယ်သူ/ ရောင်းသူများ အဆင်ပြေစွာပံ့ပိုး နိုင်ရေးအတွက် ရေထွက်ပစ္စည်းစစ်ဆေးရေး တစ်ထောက်နားစခန်း One Stop Service FOB ကို တနင်္သာရီတိုင်းဒေသကြီးအစိုးရက အခြားနေရာသို့ အလျင်အမြန်ပြောင်းရွှေ့နိုင်ရေးအတွက် တိုင်းဒေသကြီး ရန်ပုံငွေ ဘတ်ဂျက်တောင်းခံပြီး ဌာနပိုင်တံတား စစ်ဆေးရေးစခန်း ဆောက်လုပ်ရန် လုပ်ဆောင်နေခြင်းမှာ ငါးလုပ်ငန်းဦးစီးဌာနနှင့် MFIJV ဖက်စပ်လုပ်ငန်း သဘောတူစာချုပ်တို့အတွက် လက်မှတ်ရေးထိုးထားသူ စိုက်/မွေး/ဆည်ဝန်ကြီးဌာန ကိုယ်တိုင်ပူးပေါင်းပါဝင်နေခြင်းဟာ စာချုပ်ပါကတိကဝတ်များချိုးဖောက် နေသည့်အပြင် နိုင်ငံတော်ဘတ်ဂျက်ကို အလဟဿသုံးစွဲနေကြောင်း ပေါ်ပေါက်နေတာကို တွေ့ရှိနေရပါတယ်။ One Stop Service စစ်ဆေးရေးစခန်း ၂၄ နာရီ ဝင်ထွက်နိုင်ရေးအတွက် သောင်တူးရန်နှင့် အခြားအဆောက်အဦများ ထပ်မံရင်းနှီးမြှုပ်နှံရေးအတွက် ငါးလေလံဈေးက အမေရိကန်ဒေါ်လာ သန်း ၂၀ ထပ်မံရင်းနှီးရန်အတွက် နိုင်ငံခြားမှာ အမေရိကန်ဒေါ်လာ သန်း ၂၀ တရားဝင် ငွေလွှဲခွင့် တောင်းဆို နေတာ ခွင့်ပြုပေးရင် အားလုံးပြေလည်သွားနိုင်ပါလျက်နဲ့ မလုပ်ပေးဘဲ ရေထွက်ပစ္စည်း စစ်ဆေးရေးစခန်း One Stop Service ကျတော့ ၂၄ နာရီလေးမကပ်နိုင်လို့ ရွှေ့ပြောင်းချင်ပါတယ်ဆိုတော့ အရင်လုပ် ပေးရမှာကို အရင်မလုပ်တာဟာ တိုင်းပြည်ရဲ့ အခွန်ငွေ တိုးပွားအောင်လုပ်နေတာ မဟုတ်ဘူးဆိုတာ သိမြင်နိုင်ပါတယ်။ ၂၅-၁၁-၂၀၁၈ ရက်နေ့က အစည်းအဝေးတွင် One Stop Service စစ်ဆေးရေး စခန်းပြောင်းရွှေ့ဖို့ လက်ရှိငါးလေလံဈေးနား မလှမ်းမကမ်းမှာရှိတဲ့ ပုဂ္ဂလိကတံတားပိုင်ရှင်များထံ One Stop Service စစ်ဆေးရေးစခန်း ထားရန်နေရာပေးဖို့တောင်းဆိုရာ ပုဂ္ဂလိကတံတားပိုင်ရှင်များမှ မပေးနိုင် ဟုပြောမှသာ အခြားတစ်နေရာရွေးချယ်ထားကြောင်း သိရှိရပါတယ်။ ယခုပြောင်းရွှေ့လုပ်ကိုင်ရန် ရွေးချယ်ထားတဲ့ နေရာမှာလည်း ရပ်ကွက်အတွင်းဖြစ်ပြီး ဆိပ်ကမ်း နေရာဆောက်လုပ်ရန် အလွန်ပင်ကျဉ်းမြောင်းနေကြောင်း တွေ့ရတဲ့အပြင် အင်္ဂလိပ်နဲ့ဂျပန်ခေတ်က သုတေသန စာတမ်းများအရ မြိတ်ခရိုင်ယောကြီးဝချောင်းနှင့် မြိတ်ကမ်းနားလမ်းတစ်လျှောက် တံတား ရ စင်းသာ ဆောက်လုပ်နိုင်ကြောင်း သို့မဟုတ်လျှင် မြစ်ကြောင်းတစ်လျှောက် သောင်ထွန်းလာပြီး ရေကြောင်း သွားလာရေးအတွက် အသုံးပြုမရတော့ဘဲ ဖြစ်သွားနိုင်ပါတယ်လို့ သိရှိရပါတယ်။ နောက်တစ်ခုဆွေးနွေး လိုတာကတော့ လျှပ်စစ်နှင့်စွမ်းအင်ဝန်ကြီးဌာန MOGE သို့ မြန်မာကျပ်ငွေ ၈ ဘီလီယံခန့် Gas ဖိုးငွေအကြွေးပေးရန် ကျန်ရှိနေသော ထားဝယ်ခရိုင်သို့ လျှပ်စစ်ထုတ်လုပ်ဖြန့်ဖြူးနေတဲ့ GGS ကုမ္ပဏီက ပြည်သူတို့ထံက လျှပ်စစ်မီတာခဖိုးငွေ ကောက်ခံပြီး Gas ဖိုးမပေးသွင်းနိုင်လို့ GGS ကုမ္ပဏီကိုယ်စား လျှပ်စစ်ဝန်ကြီးဌာနက နိုင်ငံတော်ဘတ်ဂျက်ထဲကငွေကို MOGE ကို Gas ဖိုးပေးသွင်း ထားကြောင်းသိရှိရပြီး မြိတ်မြို့ရှိ မြန်မာအပြည်ပြည်ဆိုင်ရာ နိုင်ငံတကာအဆင့်မီ ငါးလေလံဈေးရဲ့ နိုင်ငံခြားရင်းနှီးမြှုပ်နှံသူက စိုက်/မွေး/ဆည်ဝန်ကြီးဌာနအောက်ရှိ ငါးလုပ်ငန်းဦးစီးဌာနထံမှ ရရှိရန် အမေရိကန်ဒေါ်လာ ၄ သန်းနီးပါးလျော်ပေးပြီး ထပ်မံရင်းနှီးမြှုပ်နှံမှုပြုလုပ်ရန် အမေရိကန်ဒေါ်လာသန်း ၂၀ ငွေလွှဲခွင့်တောင်းခံနေတာ ယခုအစိုးရလက်ထက်စတင်ကတည်းက ယနေ့လုပ်ဆောင်ပေးတာ ကြည့်ရင် သက်ဆိုင်ရာဌာနတွေက ပြည်သူ့ဘဏ္ဍာငွေကို မိမိငွေကြေးကဲ့သို့ဂရုမစိုက် အလေးမထားဘဲ လုပ်ဆောင်နေကြောင်း၊ အဂတိတရားအပြည့်နဲ့ လုပ်ဆောင်နေကြောင်း ပြည်သူများက ထောက်ပြနေပါတယ်။ ပြည်သူအကျိုး၊ နိုင်ငံအကျိုးထက် လူတစ်စုအကျိုးကိုသာ ကြည့်နေကြောင်း ယခု ဒီကိစ္စ ၂ ခုက ဖော်ပြနေ ပါတယ်။ မကြာခင်ကမှ ပြည်ထောင်စုလွှတ်တော်ကြီးမှာ ကိုယ်စားလှယ်အချို့နှင့် ကျွန်တော်အပါအဝင် အခွန် တွေပိုမိုရနိုင်တဲ့ နည်းလမ်းကောင်းတွေကို ကြိုးစားပမ်းစားထောက်ပြတဲ့ ဖြစ်နိုင်ခြေအရှိဆုံး အချက် အလက်ထဲက လက်ရှိငါးတင်ငါးချဆိပ်ကမ်း One Stop Service စစ်ဆေးရေးစခန်းကို ် တစ်ပြေးညီ မှန်မှန်ကန်ကန်ဝန်ဆောင်မှုပေးနိုင်ဖို့ ဆိုင်ရာဌာနက စာချုပ်ပါအတိုင်း ကူညီဖို့ အတန်တန် ပြောကြားထောက်ပြခဲ့တာကို ဆိုင်ရာဝန်ကြီးဌာနက ပြန်ဖြေကြားရာမှာ လက်ရှိငါးလေလံဈေး ငါးတင်ငါးချ ဆိပ်ကမ်းအတွက် ခွင့်ပြုရမယ့်အမေရိကန်ဒေါ်လာသန်း ၂၀ ရင်းနှီးမြှုပ်နှံခွင့်ပေးလိုက်ရုံနှင့် အခက်အခဲ အားလုံးပြေလည်သွားမယ်ဆိုတာသိရက်နှင့် ဘာလို့ကြန့်ကြာတဲ့နည်းလမ်းတွေ ဘဏ္ဍာငွေပိုကုန်ပြီးမှ သူခိုး ဓားရိုးကမ်းမယ့် အစီအမံတွေကို ဝေ့လည်ကြောင်ပတ်နှင့် တွန့်ဆုတ်တွန့်ဆုတ်ဖြစ်နေတာကို ပြည်သူတွေ နားမလည်အောင်ရှိနေကြလို့ ရှိပြီးသားစီမံကိန်းတွေကို အောင်မြင်အောင် တာဝန်ရှိသူတွေ တာဝန်မယူလို့ နစ်နာနေပါတယ်လို့ ပြည်ထောင်စုလွှတ်တော်ကြီးကနေ ထောက်ပြဆွေးနွေးရင်း နိဂုံးချုပ် လိုက်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒေါက်တာခွန်ဝင်းသောင်း ကချင်ပြည်နယ်မဲဆန္ဒနယ်အမှတ်(၁၁)ဆွေးနွေးဖို့ဖြစ်ပါတယ်။</speech>
<speech><mp id="870">ဒေါက်တာခွန်ဝင်းသောင်း(မဲဆန္ဒနယ်အမှတ်-၁၁၊ ကချင်ပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးပဲမင်္ဂလာပါ။ ပြည်သူ့ငွေစာရင်းပူးပေါင်းကော်မတီရဲ့ (၁၃/၂၀၁၈) အစီရင်ခံစာထဲက သားငါးနဲ့ သစ်တောကဏ္ဍ၊ သတ္တုနဲ့ တွင်းထွက်ပစ္စည်းကဏ္ဍ၊ လျှပ်စစ် ကဏ္ဍနဲ့ ပို့ဆောင်ဆက်သွယ်ရေးကဏ္ဍတို့အပြင် တိုင်းဒေသကြီးနှင့် ပြည်နယ်အလိုက်စီမံကိန်းများ အကောင် ထည်ဖော်မှုဆိုင်ရာတို့ကို ခြုံငုံဆွေးနွေးသွားပါ့မယ်။ Power Point အသုံးပြုခွင့် တောင်းခံအပ်ပါတယ်။ ရှေးဦးစွာ ၂၀၁၇-၂၀၁၈ ဘဏ္ဍာနှစ်မှာ ပြည်ထောင်စုရန်ပုံငွေအစီစဉ်နဲ့ ဆောင်ရွက်ခဲ့တဲ့ ဌာနအချို့ ထဲက လိုငွေပြခဲ့တဲ့ လျှပ်စစ်ဓာတ်အားထုတ်လုပ်ရေးလုပ်ငန်း၊ လျှပ်စစ်ဓာတ်အားဖြန့်ဖြူးရေးလုပ်ငန်းတို့နှင့် စပ်လျဉ်းလို့ လျှပ်စစ်စွမ်းအင်ဝန်ကြီးဌာနရဲ့ ရေနံနဲ့သဘာဝဓာတ်ငွေ့ စီမံရေးရာဦးစီးဌာန OGPD က စွမ်းအင်ဆိုင်ရာ ကြိုးပမ်းဆောင်ရွက်ချက်များကို ၁၂-၁၂-၂၀၁၈ ရက်နေ့မှာ အမျိုးသားလွှတ်တော်တွင် လာရောက်ရှင်းလင်းရာမှာ တနင်္သာရီတိုင်းဒေသကြီး၊ ထားဝယ်မီးလင်းရေးဆောင်ရွက်နေတဲ့ GGS ကုမ္ပဏီ က ရေနံနှင့် သဘာဝ ဓာတ်ငွေ့ဌာနကို ပေးသွင်းရမယ့် Gas ဖိုး ၈ ဘီလီယံကျော်ကို လျှပ်စစ်ဌာနအနေနဲ့ ပြည်ထောင်စုဘတ်ဂျတ်ထဲကနေ ကြားဝင်ဖြည့်ဆည်းထားပေးရတဲ့ကိစ္စမှာ တာဝန်အရှိဆုံးတိုင်းအစိုးရအနေနဲ့ ရေငုံနှုတ်ပိတ်နေရုံမက ဒီဇင်ဘာ ၁၅ ရက်နေ့ ထားဝယ်ခန်းမမှာ ငွေသွင်းဖို့ကိစ္စဝန်ကြီးကိုယ်တိုင် လာတွေ့ ပါလို့ စိန်ခေါ်ခဲ့တာတွေနဲ့ပတ်သက်ပြီး လျှပ်စစ်စွမ်းအင်ဌာနအနေနဲ့ တစ်စုံတစ်ရာဖြေရှင်းချက် ပေးစေချင် ပါတယ်။ လုပ်ငန်းရှင်က အစိုးရကိုစိန်ခေါ်ရဲလောက်အောင် တာဝန်ရှိသူတွေဖက်က မျက်စိပိတ်၊ နားပိတ်နေ တာလား၊ သူတို့မပေးသွင်းသေးတဲ့ငွေတွေက ပြည်သူ့ဘဏ္ဍာငွေတွေဖြစ်လို့ ကာယကံရှင်တွေအတွက် အလွဲ သုံးစားမဖြစ်နေဘူးလားဆိုတာ စဉ်းစားစရာပါ။ ဒီနေရာမှာ အမေရိကန်ဒေါ်လာ ၅သောင်းထိ ရင်းနှီးမယ့်စီမံကိန်းမျိုးတွေကို ပြည်နယ်/တိုင်း အစိုးရ တွေထံ လုပ်ပိုင်ခွင့်ပေးထားရာမှာ တနင်္သာရီတိုင်းဒေသကြီးအစိုးရရယ်၊ GGS ကုမ္ပဏီရယ် DDPC နဲ့ ESE ဌာနတို့ရဲ့ လျှပ်စစ်ထုတ်လုပ်ဖြန့်ဖြူးမှု အခက်ခဲတွေအရ အလားတူကိစ္စမျိုးတွေကို ပြန်လည်သုံး သပ်သင့်ပါကြောင်း အကြံပြုလိုပါတယ်။ လျှပ်စစ်စီမံကိန်းတွေမှာ ပြည်သူများအတွက် ဝန်ဆောင်မှု အကောင်းဆုံးနဲ့ ဈေးအသက်သာဆုံးဖြစ်အောင် ပြည်သူ့ဆန္ဒကို အလေးထားဖြည့်ဆည်းပေးနိုင်ဖို့ ကုမ္ပဏီ တွေကို ယှဉ်ပြိုင်ခွင့်ပေးဖို့ စဉ်းစားသင့်သလို တစ်စုတစ်ဖွဲ့တည်းကပဲ လက်ဝါးကြီးအုပ်တဲ့ စီမံခန့်ခွဲမှုမျိုးက ရေရှည်မှာ အလုပ်မဖြစ်စေပါဘူး။ ဒါကြောင့် လျှပ်စစ်ဓာတ်အား ထုတ်လုပ်ဖြန့်ဖြူးရေးဥပဒေတွေကိုလည်း ဖြေလျော့ပြင်ဆင်ဖို့လိုသလို တာဝန်ယူ၊ တာဝန်ခံအစိုးရအဖြစ် ကိုယ်တိုင်ဦးဆောင် ချုပ်ဆိုထားတဲ့ စာချုပ် တွေနဲ့ ပတ်သက်ပြီး စည်းကမ်းဖောက်လာရင် တိတိကျကျ အရေးယူပြုပြင်နိုင်ပါမှ အခုလိုအားနာပါးနာ ရေငုံနှုတ်ပိတ် မဆိုင်သလိုနေတဲ့အဖြစ်မျိုး ရှောင်ကွင်းနိုင်မှာဖြစ်လို့ လာမယ့်စီမံကိန်းများနဲ့ပတ်သက်ပြီး သက်ဆိုင်ရာဌာနနဲ့ ဒေသဆိုင်ရာအစိုးရတို့ ပိုမိုညှိနှိုင်းဆောင်ရွက်စေချင်ပါတယ်။ မတိကျတဲ့စာချုပ်ကြောင့် ပြဿနာဖြစ်လာတော့မှ ကိုယ်နဲ့မဆိုင်သလို ဘောလီဘောပုတ်တာမျိုး မဖြစ်သင့်တော့လို့ပါပဲ။ ဆက်လက်ပြီး ရည်မှန်းချက်မပြည့်မီတဲ့ သစ်တောကဏ္ဍနဲ့ပတ်သက်ပြီး ကျွန်တော်တို့ ကချင်ပြည်နယ် အစိုးရဒေသက သစ်အလွန်အကျွံခိုးထုတ်မှုတွေနဲ့ အခြားသယံဇာတသတ္တုတွင်းထွက်တွေ အကန့်အသတ်မဲ့ သယ်ယူနေတာတွေကို ဒီမှာပုံမှာပြတဲ့အတိုင်းပါပဲ။ ချီဖွေမြို့နယ် ကန်ပေါင်အုပ်စု ရာဒူးကျေးရွာအနီး ရာမန်နယ်စပ်ကနေပြီးတော့ ပြင်ပ တရုတ်ပြည်ကို ဒါနေ့ရောညပါ အတားအဆီးမဲ့ ခိုးထုတ်နေကြတဲ့ ပုံ ဖြစ်ပါတယ်။ နောက်တစ်ပုံပြပါ။ ဒါကတော့ ခေါင်လန်ဖူးမြို့နယ်မှာ နာတာကွပ်အုပ်စုမှာရှိတဲ့ မတီစွပ် ဇီးထန်အုပ်စုတဝိုက်မှာရှိတဲ့ ဖုန်ထန်ရှားခေါ် ရှားပါးတဲ့ ကျောက်စိမ်းကြီးတွေကို ခိုးထုတ်ပြီးနဲ့ မခိုးထုတ်ရသေးတဲ့ အဲ့ဒီတော့ အကန့် အသတ်မဲ့သယ်ယူနေတာတွေကို လွှတ်တော်ကနေထောက်ပြလေလေ ပိုမိုခိုးယူနေဆဲဖြစ်လို့ သယံဇာတတွေ အပေါ် ဆိုင်ရာဌာနများက စီမံကိန်းများဖော်ဆောင်ရာမှာ ဒီထက်ကောင်းအောင် ဘယ်လိုကာကွယ်မလဲဆိုတဲ့ ကဏ္ဍတစ်ခုကိုလည်း တိုးမြှင့်လုပ်ဆောင်စေလိုပါတယ်။ ဒါ့အပြင် ပို့ဆောင် ဆက်သွယ်ရေးဝန်ကြီးဌာနရဲ့ အသုံးစရိတ်များလိုငွေပြတာနဲ့ပတ်သက်ပြီး မနှစ်ကထားဝယ် လေယာဉ်ကွင်းခြုံရှင်းဖို့ သိန်း ၄,၀၀၀ အသုံးပြုခဲ့တာ ပျမ်းမျှတစ်ဧက ၁၆ သိန်းခန့် ကုန်ကျမှုဟာ ဒေသကာလပေါက်ဈေးရဲ့ အများကြီးကွာဟနေခဲ့ တာမျိုးတွေ ကနေ့ထိလူထုထဲက ဝေဖန်ထောက်ပြမှုတွေရှိနေဆဲဖြစ်လို့ နောက်နောင် စီမံကိန်းများမှာ ယခင်အတွေ့အကြုံများအရ အထူးဂရုစိုက်ပြီး ပြုပြင်သင့်တာတွေကို မျက်ခြည်မပြတ် အထူးကြပ်မတ် ပေးဖို့ကိုလည်း မေတ္တာရပ်ခံချင်ပါတယ်။ အရေးကြီးတဲ့သားငါးကဏ္ဍနဲ့ပတ်သက်လို့ သက်ဆိုင်ရာဝန်ကြီးဌာနကို တောင်းဆိုချင်တာက ရှိပြီးသားစီမံကိန်းများကို အောင်မြင်ဖို့အတွက် စာချုပ်ပါအချက်အလက်တွေကို အစိုးရဘက်ကအပြည့် အဝ လိုက်နာကျင့်သုံးဖို့လိုပါတယ်။ ရှေ့က တနင်္သာရီတိုင်းဒေသကြီးရဲ့ ကိုယ်စားလှယ်တော်ကြီး ပြောသွား တဲ့အထဲက ခွင့်ပြုချက်အရလက်ရှိ မြိတ်ငါးတင်ငါးချဆိပ်ကမ်းနဲ့ ဖက်စပ်သဘောတူစာချုပ်ပါ ပါတီတွေရဲ့ တာဝန်ဝတ္တရားများထဲက မြန်မာနိုင်ငံအတွင်းမှ သက်ဆိုင်ရာအဖွဲ့အစည်း အာဏာပိုင်များထဲမှ ခွင့်ပြု မိန့်လိုင်စင်များ ရယူပေးရမည်။ ဖက်စပ်ကုမ္ပဏီ၏ စီးပွားရေးအခြေအနေခိုင်မာအောင် ကူညီရမည် လို့ဆိုထားပေမယ့် လက်တွေ့မှာစာချုပ်နဲ့မကိုက်ညီတာတွေကို တွေ့နေရလို့ လိုသလိုကူညီဖို့ ထပ်မံပန်ကြား လိုပါတယ်။ ဒါမှသာ OSS လုပ်ငန်းတွေကို အရှိန်အဟုန်နဲ့ မှန်မှန်ကန်ကန် မြန်မြန်ဆန်ဆန် ဆောင်ရွက် နိုင်ပြီး လေ့လွင့်ဆုံးရှုံးယိုဖိတ်နေတဲ့ အခွန်ဘဏ္ဍာတွေကို ကာကွယ်နိုင်မှာဖြစ်ပါတယ်။ နိုင်ငံတော်ဖက်က ကိုယ်အဆိုပြုခဲ့တဲ့ မြိတ်ငါးလေလံဈေးစီမံကိန်းမှာတောင် ကိုယ်ချမှတ်တဲ့ စည်းမျဉ်းကိုလိုက်နာပြီး နိုင်ငံတော်အကျိုးစီးပွားကို အကောင်အထည်ဖော်ရမယ့်အစား ပုဂ္ဂလိကအကျိုး ကို ကာကွယ်ပေးစေတဲ့ နှောင့်နှေးဖြစ်လင့်တဲ့လုပ်ရပ်တွေကြောင့် အကျိုးတူဖက်စပ်စီမံကိန်းများမှာ မအောင်မြင်ခဲ့ရတာတွေကို မှန်ကန်စွာအမြန်ဆုံးပြုပြင်ပါနိုင်မှ နိုင်ငံတော်စီးပွားရေးမူဝါဒ ၁၂ ချက်နဲ့အညီ စီမံကိန်းများကို အကောင်အထည်ဖော်ရာရောက်မှာ ဖြစ်ပါတယ်။ လေးစားအပ်ပါသော နာယကကြီးခင်ဗျား။ နောက်ဆုံးအနေနဲ့ လိုအပ်ချက်တွေကို လစ်ဟာချက် တွေရှိနေဆဲ ဌာနဆိုင်ရာအချို့ရဲ့ စီမံကိန်းအချို့နဲ့ပတ်သက်ပြီး အားနည်းချက်များစွာကို ထောက်ပြလို့ မကုန်နိုင်အောင် ခန္ဓာကိုယ်အနှံ့ အပြင်ရောအတွင်းပါ အခိုးရာရှိန်မပြတ်လို့ စိုးရိမ်မှတ်အဆင့် ရောက်လုနီး လူမှုစီးပွားနယ်ပယ်စုံ လောင်ကျွမ်းခံရတဲ့ နာလံထလူနာ ပြည်မြန်မာကြီးအတွက် အခိုးတွေကင်းပိတ်ပြီး ကင်းဆိတ်ပြီး ထာဝရအပူငြိမ်းမယ့် စီမံကိန်းမျိုးတွေကို ရှေ့လာမယ့်နှစ်များမှာ ဌာနအသီးသီးက နှံ့နှံ့စပ်စပ် ကြပ်ကြပ်မတ်မတ်ဆောင်ရွက်နိုင်ဖို့ အထူးတိုက်တွန်းပါကြောင်းနဲ့ စီမံကိန်းတွေဘယ်လောက်ကောင်းနေ ပါစေ အယိုအဖိတ်တွေကိုမတားဆီးနိုင်ပါက ပလိုင်းအဆွေးနဲ့ ငါးရွေးသည် ဖြစ်နေမှာကို အကြံပြုထောက်ပြ ဆွေးနွေးလိုက်ရပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးထွန်းထွန်းဦး မန္တလေးတိုင်းဒေသကြီးမဲဆန္ဒနယ်အမှတ်(၂)ဆွေးနွေးဖို့ဖြစ်ပါတယ်။</speech>
<speech><mp id="920">ဦးထွန်းထွန်းဦး(မဲဆန္ဒနယ်အမှတ်-၂၊ မန္တလေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနဲ့တကွ အားလုံးပဲမင်္ဂလာပါခင်ဗျာ။ ကျွန်တော်က ပြည်သူ့ငွေစာရင်း ပူးပေါင်းကော်မတီရဲ့ အစီရင်ခံစာ(၁၃/၂၀၁၈)ရဲ့ အပိုဒ် ၁၉ ထဲက လျှပ်စစ်ဓာတ်အားထုတ်လုပ်ရေးလုပ်ငန်းနဲ့ လျှပ်စစ်ဓာတ်အားဖြန့်ဖြူးရေးလုပ်ငန်းများတွင် လိုငွေပြအရှုံးပေါ်နေခြင်း ကိစ္စနဲ့ပတ်သက်ပြီးတော့ ဆွေးနွေး သွားမှာဖြစ်ပါတယ်။ အဲဒီဌာန ၂ ခုက ၂၀၁၇-၂၀၁၈ ဘဏ္ဍာရေးနှစ်မှာ ကျပ်ဘီလီယံ ၄၉၃.၃၄၅ လိုငွေပြ အရှုံးပေါ်နေ ပါတယ်။ ရှေ့လည်းလျှပ်စစ်ဓာတ်အားက ပိုပိုပြီးတော့ လိုအပ်လာမှာ ဖြစ်တဲ့အတွက် တိုးတိုးပြီး ထုတ်လုပ် ရမှာဆိုတော့ ဒီအရှုံးဟာ များများလာဦးမှာပါ။ ပြည်သူ့အကျိုးပြုလုပ်ငန်းများဖြစ်တဲ့အတွက် ဒီလို လိုငွေပြ အရှုံးပေါ်နေခြင်းကို လက်ခံနိုင်ပါတယ်လို့ အစီရင်ခံစာထဲမှာ ဆိုထားပေမယ့် အတိုင်းအတာတော့ ရှိပါတယ်။ အနာဂတ်မှာ ဒီလိုပဲများစွာ လိုငွေပြ အရှုံးပေါ်နေဦးမယ်ဆိုရင် နိုင်ငံရဲ့ ဖွံ့ဖြိုးတိုးတက်ရေးနှင့် စီးပွားရေးတိုးတက်မှုအပေါ်မှာ ကြီးစွာအကျိုးသက်ရောက်မှာ ဖြစ်ပါတယ်။ အခုကို မြန်မာနိုင်ငံရဲ့ စီးပွားရေးတိုးတက်မှု နှုန်းဟာ ၆.၂ ရာခိုင်နှုန်းကို လျော့ကျသွားကြောင်း ကမ္ဘာ့ဘဏ်က ဖော်ပြနေပါပြီ။ ကျွန်တော့အနေနဲ့ လိုငွေပြ အရှုံးပေါ်နေတာတွေကို လျော့နည်းသက်သာသွားအောင် အချက် ၃ ချက်ကို အကြံပြုဆွေးနွေးသွားပါမယ်။ နံပါတ်(၁)က(Price)ဈေးနှုန်းပါ။ ဈေးနှုန်းမှာလည်း ရောင်းတဲ့ဈေးနှုန်း၊ ဝယ်တဲ့ဈေးနှုန်း ၂ မျိုး ရှိပါတယ်။ ရောင်းတဲ့ဈေးက Social Sector မှာ အိမ်သုံးက တစ်ယူနစ်ကို ၃၅ ကျပ်၊ ၅၀ ကျပ်၊ Industrial Sector မှာက တစ်ယူနစ်ကို ၇၅ ကျပ်၊ ၁၀၀ ကျပ်၊ YESC ကို တစ်ယူနစ် ၅ရ ကျပ်၊ MESC ကို ၅၂ ကျပ်နှုန်းနဲ့ ရောင်းပါတယ်။ လျှပ်စစ်ဝန်ကြီးဌာနအနေနဲ့ နိုင်ငံတော်ရဲ့ ဘဏ္ဍာရန်ပုံငွေ အကန့်အသတ်ကို ဖြေရှင်းနိုင်ဖို့နဲ့ ဓာတ်အားလိုအပ်ချက်ကို ဖြည့်ဆည်းနိုင်ဖို့ဆိုပြီးတော့ ပြည်တွင်းပြည်ပကုမ္ပဏီများကို စနစ် အမျိုးမျိုးနဲ့ ဓာတ်အားထုတ်လုပ်စေပြီး ဝယ်ယူနေပါတယ်။ BOT စနစ်နဲ့ထုတ်လုပ်တဲ့ သောက်ရေခပ်(၂) ရေအားလျှပ်စစ်ကနေ တစ်ယူနစ်ကို ၇၀ ကျပ်၊ ဘီလူးချောင်း(၃)ကနေ ၈၀ ကျပ်ခန့်၊ Gas နဲ့ထုတ်တဲ့ ကုမ္ပဏီတွေကနေ တစ်ယူနစ်ကို ၁၄၆ ကျပ်ခန့်နဲ့ အမျိုးမျိုး ဝယ်ယူနေပါတယ်။ ဒါဟာ မြန်မာနိုင်ငံမှာ တိကျပြတ်သားတဲ့ ဈေးနှုန်းပေါ်လစီ (Pricing Policy) မရှိသေးတာကို ပြသနေပါတယ်။ တိကျတဲ့ Policy မရှိသေးတဲ့အတွက် နိုင်ငံခြားရင်းနှီးမြှုပ်နှံမှုတွေကိုလည်း အဟန့်အတား ဖြစ်စေပါတယ်။ လာအိုလိုနိုင်ငံတောင်တိကျတဲ့ ဈေးနှုန်းပေါ်လစီ ရှိပါတယ်။ ထိုင်းဆိုရင် ပထမယူနစ် ၅၀ ကို အချိုသာဆုံးဈေး၊ နောက်ပိုသုံးလေလေ ဈေးမြင့်၊ ဟိုတယ်နဲ့စီးပွားရေးလုပ်ငန်း ဝန်ဆောင်မှုတွေကို အမြင့်ဆုံးဈေး၊ ကုန်ထုတ်လုပ်မှုလုပ်ငန်းတွေဆို သက်သာတဲ့ဈေးစတဲ့ မူဝါဒတွေထားရှိပါတယ်။ ကျွန်တော်တို့ နိုင်ငံအခြေအနေနဲ့ ကိုက်ညီမယ့် Pricing Policy ကို အဖက်ဖက်က ချင့်ချိန်တွက်ချက်ပြီးမှ ချမှတ်ရမှာ ဖြစ်ပါတယ်။ လျှပ်စစ်ဝန်ကြီးဌာနကလည်း ဈေးနှုန်းတည်ငြိမ်ရေး၊ စီးပွားရေးအာမခံချက်ရရှိရေး ပြည်သူများ သင့်တော်တဲ့ဈေးနှုန်းနဲ့ သုံးစွဲနိုင်ရေးအတွက် စွမ်းအင်ဆိုင်ရာ ဈေးနှုန်းမူဝါဒ ရေးဆွဲအကောင်အထည်ဖော် ဆောင်ရွက်သွားမယ်လို့ ဆိုပါတယ်။ ဝန်ကြီးဌာနအနေနဲ့ အဲဒီ Pricing Policy ရေးဆွဲနေတာ အခုဘယ် အခြေအနေကို ရောက်နေပြီလဲဆိုတာကို သိရှိလိုပါတယ်။ နံပါတ်(၂) အချက်ကတော့ ဓာတ်အားပျောက်ဆုံးမှု Losses ကိစ္စပါ။ အခုဆိုရင် ၁၅.၅ ရာခိုင်နှုန်း လောက်ထိကို လျှော့ချနိုင်ပြီလို့ဆိုပါတယ်။ ဒါလည်းများနေပါသေးတယ်။ ဝန်ကြီးဌာနရဲ့လုပ်ငန်းစဉ် ထဲမှာ Losses လျှော့ချဖို့ ဓာတ်အားလိုင်းများ လဲလှယ်ဆွဲသားခြင်း၊ ထရန်စဖော်မာများ တိုးချဲ့ တပ်ဆင်ခြင်း၊ ခေတ်မီလျှပ်စစ် Meter Box စနစ်များ တပ်ဆင်ခြင်းတို့ကို ပြုလုပ်ဆောင်ရွက်မယ်လို့ ပါပါတယ်။ ဒီနေရာမှာ ဓာတ်အားခိုးယူ အသုံးပြုနေကြခြင်းကို ကာကွယ်တားဆီးနိုင်မယ့် အစီအမံများကိုလည်း ထပ်မံ ထည့်သွင်းစီစဉ်ဆောင်ရွက်ဖို့ကိုလည်း အကြံပြုအပ်ပါတယ်။ နံပါတ်(၃) အချက်ကတော့ စွမ်းအင် အရင်းအမြစ်အပိုင်းပါ။ လျှပ်စစ်ဝန်ကြီးဌာနရဲ့ မူဝါဒထဲမှာ ကာလတိုအတွက် ပြည်ပကဝယ်တဲ့ LNG ၊ ကာလလတ်အတွက် ပြည်တွင်းက NG၊ ကာလရှည်အတွက် ရေအား စတဲ့လျှပ်စစ်စီမံကိန်းများကို အကောင်အထည်ဖော် ဆောင်ရွက်မယ်လို့ ဖော်ပြထားပါတယ်။ ထုတ်လုပ်မှုကုန်ကျစရိတ်က ဓာတ်အားတစ်ယူနစ်ကို LNG နဲ့ဆို ၁၈၀ ကျပ်၊ NG နဲ့ဆို ၁၀၀ ကျပ်၊ ရေအားနဲ့ဆို ၆၀ ကျပ် အကြမ်းဖျင်းကုန်ကျပါတယ်။ အခုစီမံနေတဲ့ မီးလှောင်ချိုင့်နဲ့ကန်ပေါက် LNG ဓာတ်အားစက်ရုံ ၂ ခုကနေ ထွက်ရှိလာမယ့် ဝန်ပြည့်ဓာတ်အားဟာ ၂၆၂၀ မဂ္ဂါဝပ်ရှိပါတယ်။ အခုရောင်း နေတဲ့ နှုန်းတွေ အတိုင်းဆိုရင် နောင်ဆိုရင် အရှုံးပမာဏ ဘယ်လောက်ကြီးမားလာလိမ့်မယ်ဆိုတာ မှန်းဆလို့ရပါတယ်။ တစ်ယူနစ်ထုတ်လုပ်မှုကုန်ကျစရိတ် ခန့်မှန်း ၁၀၀ ကျပ် အောက်လောက်သာရှိတဲ့ ကျောက်မီးသွေး ဓာတ်အားထုတ်လုပ်မှုကိုလည်း ထည့်သွင်းစဉ်းစားသင့်ပါတယ်။ အခုကမ္ဘာမှာ သဘာဝပတ်ဝန်းကျင် ပျက်စီးမှုကို အနည်းဆုံးဖြစ်အောင် လုပ်နိုင်တဲ့ Clean Coal Technology ထွန်းကားနေပါပြီ။ ကျောက်မီးသွေးထဲက အန္တရာယ်ရှိတဲ့အရာတွေကို ဖယ်ရှားရှင်းလင်းနိုင်တဲ့ အလွန်အဆင့်မြင့်တဲ့ နည်းပညာတွေ၊ အဆင့်မြင့် စက်ကိရိယာတွေ ပြည့်ပြည့်ဝဝ အမှန်တကယ် သုံးနိုင်တဲ့ ကုမ္ပဏီကြီးတွေနဲ့ ထုတ်လုပ်မယ်ဆိုရင် ရပါတယ်။ ပတ်ဝန်းကျင်ထိန်းသိမ်းရေးကို ကျယ်လောင်စွာပြောနေတဲ့ ဂျာမနီတောင် သူ့နိုင်ငံရဲ့ လျှပ်စစ်ဓာတ်အားရဲ့ ၄၁ ရာခိုင်နှုန်း၊ အမေရိကန်က ၃၁ ရာခိုင်နှုန်း၊ တရုတ်က ၆၃ ရာခိုင်နှုန်း ကျောက်မီးသွေးလျှပ်စစ်ကို လက်ရှိထုတ်လုပ် အသုံးပြုနေတာပါ။ ပြည်သူတွေကို နားလည်သဘောပေါက်အောင် စနစ်တကျ ချပြရှင်းလင်းမယ်။ ခိုင်မာတဲ့ ဥပဒေတွေ ရေးဆွဲပြဋ္ဌာန်းမယ်။ စနစ်တကျ စောင့်ကြည့်စစ်ဆေးပြီး လုပ်ကိုင်စေမယ်ဆိုရင် မရစရာအကြောင်းမရှိပါဘူး။ Clean Coal Technology cops: osos3as:opos.co8 8:cos? 338:330poozmoposos esos3a: တွေနဲ့ Generation Mix လုပ်၊ မျှထုတ်ပြီးတော့ လျှပ်စစ်ကဏ္ဍက လိုငွေပြအရှုံးပေါ်နေခြင်းကို လျော့နည်း သက်သာသွားအောင် ပြုလုပ်ဆောင်ရွက်သင့်ပါကြောင်း နိုင်ငံ့အကျိုးကိုမျှော်ကိုးပြီး အကြံပြု ဆွေးနွေးရင်းနဲ့ နိဂုံးချုပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးသန်းစိုး(ခေါ်)သန်းစိုး(ဘောဂဗေဒ)ရန်ကုန်တိုင်းဒေသကြီးမဲဆန္ဒနယ် အမှတ်(၄) ဆွေးနွေးဖို့ဖြစ်ပါတယ်။</speech>
<speech><mp id="993">ဦးသန်းစိုး(ခေါ်)သန်းစိုး(ဘောဂဗေဒ)(မဲဆန္ဒနယ်အမှတ်-၄၊ ရန်ကုန်တိုင်းဒေသကြီး)</mp>ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါ။ ကျွန်တော် အစီရင်ခံစာနဲ့ ပတ်သက်ပြီးတော့မှ နိုင်ငံပိုင်စီးပွားရေးလုပ်ငန်းတွေရဲ့ အရှုံးပေါ်နေတဲ့ ဝန်ကြီးဌာန ၄ ခုကို အဓိကထားပြီးတော့ ဆွေးနွေးသွားမှာ ဖြစ်ပါတယ်။ အဲဒီတော့ ကျွန်တော့ကို Power Point တင်ပြခွင့်ပြုပါ။ Power Point ၄ ပြပါ။ လျှပ်စစ်ဝန်ကြီးဌာနကို ပြပါ။ အဲဒီတော့ ကျွန်တော်တို့ လျှပ်စစ်ဝန်ကြီးဌာနမှာ လျှပ်စစ်ထုတ်လုပ်ရေးမှာ ကျွန်တော်တို့ ထုတ်လုပ်ရေး မှာလည်း ရှုံးပါတယ်၊ ဖြန့်ဖြူးရေးမှာလည်း ရှုံးပါတယ်။ နှစ်အလိုက်ဆိုရင် ၂၀၁၅-၂၀၁၆ မှာ ၃၈၆ ဘီလီယံ၊ ၂၀၁၆-၂၀၁ရ မှာ ၄၁၄ ဘီလီယံ၊ နောက် ဒီနှစ်မှာ ၄၉၀ ဆိုတော့ ထုတ်လုပ်ရေးမှာလည်းရှုံး၊ ဖြန့်ဖြူးရေး မှာလည်း ရှုံးနေတဲ့အချက်ကို ပန်းရောင်ဖျော့ဖျော့နဲ့ highlight လုပ်ထားတာ ဖြစ်ပါတယ်။ ဝန်ကြီးဌာနအနေနဲ့ ဒီနှစ်မှာ ၄၉၃ ဘီလီယံရှုံးပါတယ်။ နောက် စက်မှုဝန်ကြီးဌာန။ နောက် Power Point တစ်ခုပြပါ။ စက်မှုဝန်ကြီးဌာနမှာဆိုရင် ၂၀၁၅-၂၀၁၆ ကနေပြီးတော့ ဒီနှစ် ၂၀၁၇-၂၀၁၈ ခုနှစ်ထိ စက်မှု(၁)၊ စက်မှု(၂)၊ စက်မှု(၃) အကုန်လုံးကရှုံးနေပါတယ်။ အဲဒီတော့ ၂၀၁၅-၂၀၁၆ မှာ ၈၄ ဘီလီယံ၊ ၂၀၁၆-၂၀၁ရ မှာ ၁၀၂ ဘီလီယံ၊ ဒီနှစ်အစီရင်ခံစာမှာဆိုရင် ၈၃ ဘီလီယံနဲ့ နှစ်စဉ် အရှုံးကို ဗိုလ်ဆွဲနေသလိုပဲ ဖြစ်နေပါတယ်။ အဲဒီတော့ နောက် Power Point တစ်ခုပြပါ။ ဒါကပို့ဆောင်ဆက်သွယ်ရေးမှာ ပြီးခဲ့တဲ့မကြာခင်ကပဲ ကျွန်တော်တို့ပြောပြခဲ့တဲ့ မီးရထား၊ ပထမဆုံး မီးရထားမှာဆိုရင် ၅၈ ဘီလီယံ ရှုံးပါတယ်။ နှစ်အလိုက် အရှုံးတွေဖြစ်ပါတယ်။ ၅ရ ဘီလီယံ ထပ်ရှုံးပါ ဒီအစီရင်ခံစာမှာ ၇၉ ဘီလီယံ အရှုံးကို ထောင်တက်သွားပါတယ်။ အဲဒီတော့ ဝန်ကြီးဌာနရဲ့ အရှုံးစရိတ်ဟာ ၂၀၁၅-၂၀၁၆ ကနေ စတွက်မယ်ဆိုရင် ၇၄ ဘီလီယံ၊ ၇၈ ဘီလီယံ၊ ၁၀၁ ဘီလီယံ အရှုံးကို ဆက်ပြီးတော့ သယ်ဆောင်သွားတာ ဖြစ်ပါတယ်။ ဒါဟာ ပိဆောင်ဆက်သယ်မာဆိုရင် မြန်မာမီးရထား၊ ကုန်းလမ်းသယ်ယူပို့ဆောင်ရေး၊ ပြည်တွင်းရေကြောင်းပို့ဆောင်ရေး၊ မြန်မာ့သင်္ဘောကျင်းလုပ်ငန်း၊ အမျိုးသား လေကြောင်းလိုင်းလည်း ရှုံးပါတယ်။ အဲဒီတော့ ဒီလိုအရှုံးတွေများနေတဲ့ဟာကို ကျွန်တော်တို့က ဘာစဉ်းစား မိသလဲဆိုတော့ လက်ရှိအစိုးရတက်လာခဲ့တဲ့ကျွန်တော်တို့ မူဝါဒ တစ်ခုရှိခဲ့ပါတယ်။ အခုလည်း စီးပွားရေးမူဝါဒတစ်ခု ရှိပါတယ်။ နိုင်ငံပိုင်စီးပွားရေးများ ပြုပြင်ပြောင်းလဲရေးဆိုပြီးတော့ ကျွန်တော်တို့ ပြောခဲ့ပါတယ်။ နောက် Power Point တစ်ခုပြပါ။ အဲဒီတော့ အခုဆိုရင် ၃ နှစ် ရှိသွားပါပြီ။ နိုင်ငံပိုင်စီးပွားရေးလုပ်ငန်းများ ပြုပြင်ပြောင်းလဲရေးနဲ့ ပတ်သက်ပြီးတော့မှ ရွှေပြည်တော် မျှော်တိုင်းဝေး ဖြစ်နေပြီလားတောင် မသိပါဘူး။ အဲဒီတော့ နိုင်ငံပိုင် စီးပွားရေး နှစ်အလိုက်ဆိုရင် ဒီနှစ် ၅၅၀၀ ကျော်လောက် ရှုံးပါတယ်။ အသုံးစရိတ်ရှိပါတယ်။ တိုင်းဒေသကြီး တွေရဲ့ အားလုံး ၁၄ ခုပေါင်းရဲ့ ၅ ပုံ ၁ ပုံ ရှိပါတယ်။ နိုင်ငံတော်ရဲ့ ဘတ်ဂျက်လိုငွေနဲ့ မတိမ်းမယိမ်း ရှိပါတယ်။ ကျွန်တော်တို့ ဘတ်ဂျက်လိုငွေဟာ ၄၉ ဘီလီယံ ၄၉ မှာ ရှိပါတယ်။ အခု ၅,၅၀၀ ရှိပါတယ်။ ၄,၉၀၀ အထိ ရှိပါတယ်။ အဲဒီလောက်အထိများနေတဲ့ ဘတ်ဂျက်ကြီး Waste ဖြစ်နေတာကို အခုချိန်ထိ နိုင်ငံပိုင်စီးပွားရေးနဲ့ ပတ်သက်ပြီးတော့မှ မူဝါဒ၊ ပေါ်လစီ၊ နောက် ပြုပြင်ပြောင်းလဲရမယ့် Management Body၊ နောက် နိုင်ငံပိုင် စီးပွားရေးနဲ့ပတ်သက်ပြီးတော့ State Own Interprise Act ဆိုတဲ့ တစ်ခုတည်းသောဥပဒေ မထွက်လာ အခု ကျွန်တော်တို့ အမျိုးသားလွှတ်တော်မှာ ဆက်သွယ်ရေးကော်ပိုရေးရှင်းဥပဒေဆိုပြီးတော့ တစ်ခုထည့်လာပါတယ်။ နိုင်ငံတကာမှာကတော့ နိုင်ငံပိုင်စီးပွားရေးလုပ်ငန်းတွေနဲ့ ပတ်သက်ရင် ဥပဒေတစ်ခုတည်းအောက်မှာပဲ ကော်ပိုရေးရှင်းတွေနဲ့ သူ့မော်ဒယ်နဲ့သူသွားတာပါ။ အခုက နိုင်ငံပိုင်စီးပွားရေးလုပ်ငန်း တစ်ခုချင်းအလိုက်သာ ဥပဒေပြုလို့ရှိရင် ကျွန်တော်တို့မှာ ၃၂ ခုရှိတဲ့ နိုင်ငံပိုင်စီးပွားရေးလုပ်ငန်း ဥပဒေက ၃၂ ခုဖြစ်တော့မှာ။ အဲဒီတော့ ဥပဒေလည်း ကျွန်တော်တို့ မရှိသေးပါဘူး။ ဥပဒေမရှိတော့ မဟာဗျူဟာ မရှိပါဘူး။ Strategic မရှိပါဘူး။ Tractics မရှိပါဘူး။ နည်းဗျူဟာလည်း မရှိလာဘူး။ ဆိုတော့ ဒီလောက်ထိရှုံးနေတဲ့ နိုင်ငံပိုင် စီးပွားရေးတွေနဲ့ ပတ်သက်ပြီးတော့မှ ဘယ်လိုလုပ်မလဲဆိုတဲ့ ကျွန်တော်တို့ ရွေးကောက်ပွဲမတိုင်ခင်က အစိုးရရဲ့ ကြွေးကြော်သံထဲမှာလည်း ပါပါတယ်။ စီးပွားရေးမူဝါဒထဲမှာလည်း ပါပါတယ်။ အမှတ်စဉ် ၃ မှာ ဖြစ်ပါတယ်။ အခုချိန်ထိဘာမှမကြားရသေးပါဘူး။ အဲဒီတော့ ဒီစနစ်ကြီးကို ဘယ်လိုပြုပြင်ပြောင်းလဲမလဲဆိုတာ အထူးကို အရေးတကြီးလုပ်ဖို့ လိုအပ်နေပါပြီ။ နောက် Power Point တစ်ခုပြပါ။ ပထမ Power Point ကို ပြန်တက်ပါ။ ဒါကတော့ မြန်မာနိုင်ငံရဲ့ စီးပွားရေးအခြေအနေကို ပြန်ကြည့်လို့ရှိရင် ပြည်တွင်းကြွေးမြီဟာ တဖြည်းဖြည်းနဲ့များလာပါတယ်။ ပြည်တွင်းကြွေးမြီဟာ ၁၅,၇၂၄ ကနေ ၁၈,၀၀၀၊ ၁၈,၀၀၀ကနေ ၂၀,၀၀၀ ထိ တက်လာတဲ့အသားတင်ချေးငွေကို ဆပ်တာကလည်း ပြီးခဲ့တဲ့အစိုးရလက်ထက်က ၂၀၁၁ ကနေ ၂၀၁၆ မှာ ၇,၄၄၄ ပဲ ၅ နှစ်မှာမှ အသားတင်ချေးငွေကို ဖြည့်စွက်ခဲ့ပါတယ်။ ကျွန်တော်တို့က ၂ နှစ်တည်း နဲ့တောင် ၅,၀၀၀ ဘီလီယံ ဖြစ်နေပါပြီ။ အဲဒီလိုပဲ ကုန်သွယ်မှုလိုငွေမှာလည်း တဖြည်းဖြည်းနဲ့ အခုဆိုရင် Estimate တွက်ရတာ ၅,၀၀၀ ဘီလီယံ US 5 billions ဖြစ်နေပါတယ်။ အဲဒီလို 5 billions ဖြစ်လာတာနဲ့ အတူ Exchange Rate ကလည်း တက်လာပါတယ်။ ဘတ်ဂျက်လိုငွေကလည်း များလာပါတယ်။ ပြည်တွင်း ကြွေးမြီကလည်း တက်လာပါတယ်ဆိုတော့ ဒီလိုအခြေအနေတွေကိုကြည့်လို့ရှိရင် နိုင်ငံရဲ့ စီးပွားရေးအခြေ အနေတွေကို Macro Level အရ ကြည့်မယ်ဆိုရင် စိုးရိမ်ပါတယ်။ ဘယ်လိုပဲကောင်းပါတယ်လို့ပြောပြော ကျွန်တော်တို့ အမြင်ကတော့ စိုးရိမ်စရာရှိပါတယ်။ အဲဒီတော့ စိုးရိမ်စရာရှိတဲ့အတွက် စီးပွားရေးပေါ်လစီကို ပြောတဲ့နေရာမှာ ခုနက နိုင်ငံပိုင်စီးပွားရေးလုပ်ငန်းတွေကိုသာ ပြုပြင်ပြောင်းလဲတဲ့ မဟာဗျူဟာပေါ်လစီ၊ ဥပဒေ၊ မဟာဗျူဟာတွေနဲ့ လုပ်မယ်ဆိုရင် ဒီဟာတွေကို ခုသာခံသာဖြစ်မှာ ဖြစ်တဲ့အတွက် အစီရင်ခံစာနဲ့ ပတ်သက်ပြီးတော့ ဒါကို မည်ကဲ့သို့ဆောင်ရွက်မလဲဆိုတာကို။ ဆွေးနွေးရန် သတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<speech type="speaker">ဒေါ်အေးမြမြမျိုး ကျောက်တန်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="442">ဒေါ်အေးမြမြမျိုး(ကျောက်တန်းမဲဆန္ဒနယ်၊ ရန်ကုန်တိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးပဲမင်္ဂလာပါရှင်။ ကျွန်မအနေနဲ့ ပြည်ထောင်စု အစိုးရအဖွဲ့ရုံးကပေးပို့တဲ့ ၂၀၁၇-၂၀၁၈ အမျိုးသားစီမံကိန်း နှစ်ပတ်လည်အစီရင်ခံစာမှာ ပြည်သူ့ငွေစာရင်း ပူးပေါင်းကော်မတီရဲ့ (၁၃/၂၀၁၈)မှ လျှပ်စစ်နဲ့စွမ်းအင်ဝန်ကြီးဌာနနဲ့ ပို့ဆောင်ဆက်သွယ်ရေး ဝန်ကြီးဌာန ၂ ခုကို ဆွေးနွေးသွားမှာဖြစ်ပါတယ်။ လျှပ်စစ်နဲ့စွမ်းအင်ဝန်ကြီးဌာနအနေနဲ့ ၂၀၁၇-၂၀၁၈ ဘဏ္ဍာနှစ်မှာ ကျေးရွာပေါင်း ၃၂,၄၃၃ ရွာ လျှပ်စစ်မီးရရှိခဲ့ပြီး ၂၀၁၆-၂၀၁ရ ထက်ကို ၇၀၅ ရွာ ပိုမိုမီးလင်းခဲ့တဲ့အတွက်လည်း ပြည်တွင်းလျှပ်စစ်ဓာတ်အားသုံးစွဲမှုအနေနဲ့ ၂၀၇-၂၀၁၈ ဘဏ္ဍာနှစ်မှာ ၂၀၁၆-၂၀၁ရ ဘဏ္ဍာနှစ်ထက် ကီလိုဝပ်နာရီ ၁,၇၅၄ သန်းကို တိုးတက်သုံးစွဲနိုင်ခဲ့တဲ့အတွက် ဝမ်းမြောက်ဝမ်းသာ ကျေးဇူးတင်ရပါတယ်။ ဒါပေမယ့် ရေနံစိမ်းထုတ်လုပ်နိုင်မှုနဲ့ သဘာဝဓာတ်ငွေ့ထုတ်လုပ်နိုင်မှုကတော့ ၂၀၁၆-၂၀၁ရ ဘဏ္ဍာနှစ်ထက် လျော့နည်းခဲ့တဲ့အတွက် မြန်မာ့လျှပ်စစ်စွမ်းအင်ကဏ္ဍမှာ သဘာဝအရင်းအမြစ်တွေ အားထားသုံးစွဲမှုအစား အခြားနည်းလမ်းတွေစဉ်းစားဖို့ လိုအပ်နေပြီဆိုတာကို ပြသနေတာ ဖြစ်ပါတယ်။ နောက်မျိုးဆက်အတွက် ချန်ထားပေးဖို့မသေချာတော့တဲ့ ရေနံသဘာဝဓာတ်ငွေ့တွေ ထုတ်ယူသုံး စွဲခြင်းကို ဘယ်လောက်စနစ်တကျ ကြပ်မတ်ပြီးတော့ နိုင်ငံ့အကျိုးဖြစ်ထွန်းအောင် စီမံခန့်ခွဲနေသလဲ ဆိုတာကို လေ့လာကြည့်တဲ့အခါမှာ တနင်္သာရီတိုင်းဒေသကြီး၊ ထားဝယ်ခရိုင်အတွင်း လျှပ်စစ်ဓာတ်အား oposcoscope:qpcnidos Global Grand Service Company Limited moslo:603? WODO ဓာတ်ငွေ့ဖိုး ကျပ် ၈ ဘီလီယံကျော် ပေးသွင်းဖို့ ကျန်ရှိနေတာတွေ့တော့ များစွာအံ့သြရပါတယ်။ ဘာဖြစ်လို့ ကုမ္ပဏီတွေက အစိုးရကိုပေးရမယ့် ဓာတ်ငွေ့ဖိုးတွေမပေးဘဲနေရဲသလဲ၊ နေလို့ရသလဲဆိုတာ စဉ်းစားပြုပြင်ဖို့ လိုအပ်နေပါပြီ။ ၂၀၁၈ ခုနှစ်၊ သြဂုတ်လ ၂၁ ရက်နေ့မှာ တနင်္သာရီတိုင်းအစိုးရမှ ပြည်ထောင်စုဝန်ကြီးဌာနသို့ သဘာဝဓာတ်ငွေ့ကျသင့်ငွေကို ပြန်လည်စဉ်းစားပေးဖို့ဆိုပြီးတော့ မေတ္တာရပ်ခံစာ ပေးပို့တဲ့အတွက် အင်မတန် အံ့အားသင့်ရပါတယ်။ ၂၀၁၆ ခုနှစ်၊ ဒီဇင်ဘာလမှာ တနင်္သာရီတိုင်းအစိုးရမှ လုပ်ငန်းလုပ်ကိုင်ခွင့်ပြုသူမှ စာချုပ်ချုပ်သဘောတူညီခဲ့ပြီး ကုမ္ပဏီကနေပြီးတော့ ဓာတ်အားခတွေ၊ ဒဏ်ကြေးငွေတွေ၊ ရက်လွန်ကြေးတွေ ကောက်ခံနေခဲ့တာ ဖြစ်ပါတယ်။ ပြီးတော့မှ ၂၀၁၈ ရောက်တဲ့အခါမှာ သဘာဝဓာတ်ငွေ့ဖိုး ပေးချေတဲ့်တော့ ဈေးဆစ်နေတာ လုပ်ငန်းရှင်နေရာမှာ တာဝန်ယူထားတဲ့ အစိုးရကိုယ်တိုင်က ကုမ္ပဏီဘက်က နေပြီး ရှေ့နေလိုက်ပြီးဈေးဆစ်ပေးနေတာ စိတ်ပျက်ရပါတယ်။ ပြည်သူ့မျက်နှာကြည့်ကြပါဦး။ နိုင်ငံ့အကျိုး စီးပွားအတွက် စဉ်းစားကြပါဦး။ သဘာဝဓာတ်ငွေ့တွေဆိုတာ ကုန်ခန်းလွယ်ပြီး ပြန်ရဖို့မလွယ်တဲ့ နောက် မျိုးဆက်အတွက်ပါ ချန်ထားပေးဖို့တာဝန်ရှိတဲ့ နိုင်ငံ့ရဲ့ အရင်းအမြစ်တွေဖြစ်လို့ လက်လွတ်စပယ် မသုံးကြ ပါနဲ့လို့ မေတ္တာရပ်ခံအပ်ပါတယ်။ အစီရင်ခံစာ စာမျက်နှာ ရ အပိုင်း ၂၀ နိုင်ငံတော်ပိုင်စီးပွားရေးအဖွဲ့အစည်းများရဲ့ အကောင်အထည် ဖော်နိုင်မှု အခြေအနေမှာ လျှပ်စစ်နဲ့စွမ်းအင်ဝန်ကြီးဌာနရဲ့ လျှပ်စစ်ဓာတ်အားထုတ်လုပ်ရေး၊ လျှပ်စစ်ဓာတ်အား ဖြန့်ဖြူးရေးတွေအပေါ်မှာ အရှုံးပေါ်နေ၊ လိုငွေပြနေတဲ့အကြောင်းအရင်းမှာ စီးတဲ့ရေ ဆည်တဲ့ကန်သင်း မဖြစ်တာ နိုင်ငံတော်နဲ့နိုင်ငံသားတွေပိုင်ဆိုင်တဲ့ အရင်းအမြစ်ကို တန်ဖိုးထားစိစစ်ခြင်းမရှိတဲ့ အကြောင်းရင်း တွေပါနေမှာ မဖြစ်လိုတဲ့အတွက်ကြောင့်မို့လို့ ကြပ်မတ်ပေးဖို့နဲ့ မှန်ကန်တဲ့ ရပ်တည်ချက်နဲ့ ပြည်သူကို အလုပ်ကျွေးပြုဖို့ မေတ္တာရပ်ခံအပ်ပါတယ်ရှင်။ ဒုတိယတစ်ချက်အနေနဲ့ ကျွန်မ ပို့ဆောင်ဆက်သွယ်ရေးဝန်ကြီးဌာနကို ဆွေးနွေးလိုပါတယ်။ မြန်မာ့မီးရထားကဏ္ဍဟာ ၂၀၁၆-၂၀၁ရ ဘဏ္ဍာနှစ်မှာ ခရီးသည် ၄၃.၄၂ သန်းရှိခဲ့ရာကနေ ၂၀၁၇-၂၀၁၈ ဘဏ္ဍာနှစ်မှာ ၄၆.၉၄ သန်း တိုးတက်ခဲ့သည်ဖြစ်ပြီး တစ်နှစ်အတွင်းမှာ ခရီးသည် ၃.၅ သန်းကျော် တိုးတက်လာပြီး ကုန်တင်ချိန်တန်ဖိုးလည်း သယ်ယူမှုလည်းတိုးတက်လာတဲ့အတွက် မြန်မာ့မီးရထားအပေါ် ပြည်သူများ ပိုမိုအားထားလာတာအတွက် တာဝန်ရှိသူတွေကို ကျေးဇူးတင်ရပါတယ်။ ရန်ကုန်မြို့ပတ်ရထားကို ပြည်သူအသုံးပြုမှုနှုန်းကလည်း သိသိသာသာတိုးတက်နေပါတယ်။ ရုံးဆင်း ရုံးတက်ချိန်မှာ မီးရထားတွဲတွေကို ပိုမိုအသုံးပြုဖို့တော့ လိုအပ်လျက်ရှိနေပါသေးတယ်ရှင်။ ပို့ဆောင်ဆက်သွယ်ရေးဝန်ကြီးဌာန ၂၀၁၇-၂၀၁၈ ဘဏ္ဍာနှစ်၊ လုပ်ငန်းစီမံကိန်းများအကောင်အထည် ဖော်မှု အခြေအနေရဲ့ ဇယား ၄ အမှတ်စဉ် (၂) မှာ နေပြည်တော်ဘူတာ တည်ဆောက်ရေးအတွက် စီမံကိန်း အတွက် ဘတ်ဂျက်တွေ ထပ်မံသုံးစွဲထားတာကို တွေ့ရပါတယ်။ မြန်မာနိုင်ငံမှာ တွေ့ဖူးသမျှဘူတာထဲမှာ နေပြည်တော်ဘူတာက အခမ်းနားဆုံးပါ။ ဒါပေမယ့် ခရီးသွားပြည်သူအသုံးပြုမှုနှုန်းဟာ ကုန်ကျစရိတ်ကို ကာမိပါရဲ့ လား။ ရန်ကုန်၊ မန္တလေး၊ နေပြည်တော်လို မြို့ကြီးတွေမှာ နိုင်ငံတကာအဆင့်မြှင့်ဖို့ ကြိုးစားပေး နေတာ ကျေးဇူးတင်ပါတယ်။ ဒါပေမယ့် အများပြည်သူ မဖြစ်မနေ အားထားအသုံးပြုတဲ့နေရာတွေ၊ အထူးသဖြင့် ကုန်စည်စီးဆင်းဖို့အတွက် ရထားကို မှီခိုရဆဲနေရာတွေ၊ ခရီးသွားလုပ်ငန်းအတွက် ဆွဲဆောင်နိုင်တဲ့နေရာတွေကို မီးရထားနဲ့ အဆင့်မြင့်မြင့် သွားလာဖို့အတွက် ကြိုးပမ်းပေးစေချင်ပါတယ်။ ပြည်ထောင်စုလွှတ်တော် နာယကကြီးရှင်။ အထူးအလေးအနက်ထား တင်ပြလိုသည်မှာ နိုင်ငံတော် ဘဏ္ဍာအသုံးပြုမှုနဲ့ နိုင်ငံတော်စီမံကိန်းများ ရေးဆွဲအကောင်အထည်ဖော်မှုဟာ နိုင်ငံတော်နဲ့ နိုင်ငံသား များရဲ့ အကျိုးကို ရှေးရှုဖို့၊ အလေအလွင့်နည်းအောင် စီမံခန့်ခွဲဖို့၊ ပြည်သူ့ကိုယ်စားလှယ်များ၊ ပြည်သူကို ကိုယ်စားပြု တောင်းဆိုချက်များကို အုပ်ချုပ်ရေးပိုင်းမှ အလေးထားဖို့များစွာ လိုအပ်လျက်ရှိနေတာကို ထောက်ပြလိုပါတယ်။ ထားဝယ်လေယာဉ်ကွင်း ချုံရှင်းတာဟာ တနင်္သာရီတိုင်းအစိုးရမှ သိန်း ၄,၀၀၀ ကျော် အသုံးပြုနိုင်ခဲ့ပါတယ်။ ပြည်သူတွေအတွက် မဖြစ်မနေလိုအပ်နေတဲ့ ရွာချင်းဆက်လမ်းတွေ၊ တံတားတွေကို ပြည်သူ့ကိုယ်စားလှယ်တွေ တောင်းဆိုတဲ့အခါမှာ ဘဏ္ဍာငွေရရှိမှုပေါ် မူတည်ပြီးလို့ မရေမရာ ဖြေကြားခဲ့ပေမယ့် တနင်္သာရီတိုင်းအစိုးရအနေနဲ့ တစ်ဧကကို ၁၆ သိန်းလောက် အကုန်ကျခံပြီးတော့မှ မြက်ရှင်းဖို့အတွက် အသုံးပြုပေးနိုင်တာ ဘာတွေများမှားနေပြီလဲ။ တိုင်းဒေသကြီး/ပြည်နယ်အစိုးရတွေ ကိုယ်ပိုင်ဆုံးဖြတ်ခွင့် စီမံခန့်ခွဲမှု လုပ်ပိုင်ခွင့်တွေကို တိုးမြှင့်ပေးရမှာ ဖြစ်ပါတယ်။ ဒါပေမယ့်လည်း စည်းမျဉ်းစည်းကမ်းဥပဒေဘောင် ထဲကနေ ပြည်သူ့ဘဏ္ဍာငွေတွေ အလေအလွင့်မရှိ အသုံးပြုဖို့အတွက် လိုအပ်ချက်ရှိနေပြီဆိုတာကို မီးမောင်း ထိုးပြနေပါတယ်ရှင်။ ၁၁-၁၂-၂၀၁၈ ရက်နေ့က အမျိုးသားလွှတ်တော်အစည်းအဝေးမှာ ရှမ်းပြည်နယ်အမှတ်(၁)က အမျိုးသားလွှတ်တော် ကိုယ်စားလှယ်ကြီးကနေပြီး သမိုင်းတန်ဖိုးကြီးမားလွန်းတဲ့ ဒီပင်လုံမှာ အမျိုးသား ပြတိုက်တစ်ခု တည်ဆောက်ပေးဖို့ အစီအစဉ်ကို မေးတဲ့အခါမှာ ပြည်ထောင်စုဝန်ကြီးက ရှမ်းပြည်နယ်အစိုးရ ကနေပြီးတော့မှ တင်ပြလာခြင်းမရှိဘူးလို့ပဲ တုံးတိဖြေသွားပါတယ်။ ကျွန်မတို့ဟာ ထားဝယ်လေဆိပ်ကို သိန်း ၄,၀၀၀ ကျော်နဲ့ ရှင်းနိုင်ပြီးတော့မှ သမိုင်းအစဉ်အလာတန်ဖိုးကြီးမားလှတဲ့ ကျွန်မတို့ပင်လုံမှာ ဒီပြတိုက် တည်ဆောက်ဖို့အတွက်ကို ဒီလိုမျိုးခက်ခဲနေတယ်ဆိုတာကို အင်မတန်မှ ရင်နာရပါတယ်။ အကောင်အထည် ဖော်နေတဲ့ စီမံကိန်းတွေ အလေအလွင့်မရှိဖို့ ပြည်သူများ အမှန်တကယ် လိုအပ်ချက်တွေကို ပြည်သူ့ ကိုယ်စားလှယ်တွေတောင်းဆိုနေတဲ့ အချက်အလက်တွေကို အလေးအနက်ထားပြီး စီမံကိန်းမှာ ရေးဆွဲဖို့နဲ့ အမျိုးသားစီမံကိန်းနှစ်ပတ်လည် အစီရင်ခံစာမှာ ဌာနဆိုင်ရာ အစီရင်ခံစာပုံစံမှ စီမံကိန်းသဘော သက်ရောက်မှု ရှိတဲ့ အစီရင်ခံစာပုံစံမျိုးတင်ပြဖို့ရန်အတွက် ပြည်သူ့ငွေစာရင်းပူးပေါင်းကော်မတီရဲ့ မှတ်ချက်ကို ထောက်ခံရင်းနဲ့ နိဂုံးချုပ်အပ်ပါတယ်ရှင်။ ကျေးဇူးတင်ပါတယ်။</speech>
<speech type="speaker">ဒေါ်နော်ခရစ္စထွန်း(ခေါ်)ဒေါက်တာအာကာမိုး ကရင်ပြည်နယ်မဲဆန္ဒနယ် အမှတ်(၇) ဆွေးနွေးဖို့ဖြစ်ပါတယ်။</speech>
<speech><mp id="901">ဒေါ်နော်ခရစ္စထွန်း(ခေါ်)ဒေါက်တာအားကာမိုး(မဲဆန္ဒနယ်အမှတ်-၇၊ ကရင်ပြည်နယ်)</mp>လေးစားအပ်တဲ့ ပြည်ထောင်စုလွှတ်တော် နာယကကြီးနဲ့ ပြည်ထောင်စုဒုတိယဝန်ကြီး၊ ပြည်ထောင်စုလွှတ်တော် ကိုယ်စားလှယ်များအားလုံး မင်္ဂလာပါ။ ၂၀၁၇-၂၀၁၈ ဘဏ္ဍာနှစ်၊ အမျိုးသားစီမံကိန်း နှစ်ပတ်လည် အစီရင် ခံစာနဲ့ပတ်သက်ပြီး ပြည်သူ့ငွေစာရင်းပူးပေါင်းကော်မတီရဲ့ (၁၃/၂၀၁၈) အစီရင်ခံစာအပေါ် မြန်မာနိုင်ငံရဲ့ စီးပွားရေးအခြေအနေကို ခြုံငုံအကြံပြု ဆွေးနွေးသွားမှာ ဖြစ်ပါတယ်။ နာယကကြီးရှင့်။ Power Point အသုံးပြုခွင့်ပေးဖို့ တောင်းခံအပ်ပါတယ်။ နိုင်ငံတကာအဖွဲ့အစည်း တွေရဲ့ ကျွန်မတို့နိုင်ငံအပေါ်ကို တွက်ချက်မျှော်လင့်သလိုပဲ ၂၀၁၆-၂၀၁ရ ဘဏ္ဍာရေးနှစ်နဲ့ နှိုင်းယှဉ်မယ်ဆိုရင် ထုတ်လုပ်မှုနဲ့ဝန်ဆောင်မှုကဏ္ဍတိုးတက်ခဲ့တဲ့အတွက် ၅.၉ ရာခိုင်နှုန်းကနေ ၆.၈ GDP တိုးတက်ခဲ့ပါတယ်။ အဓိကအားဖြင့် လယ်ယာထွက်သီးနှံတွေ ထွက်နှုန်းကောင်းပြီး တင်ပို့မှုမြင့်တက်ခဲ့တယ်၊ အလတ်စားထုတ်လုပ်မှုနဲ့ ဝန်ဆောင်မှုတွေဖွံ့ဖြိုးလာတယ်၊ ခရီးသွားလုပ်ငန်း ဖွံ့ဖြိုးလာတာတွေအတွက်ကြောင့် ဖြစ်ပါတယ်။ ဒါပေမယ့် ကဏ္ဍအလိုက် ပါဝင်မှုအချိုးအစားအနေနဲ့ စက်မှုကဏ္ဍနဲ့ ဝန်ဆောင်မှုကဏ္ဍမှာ ပါဝင်မှု တိုးထွက်ခဲ့ပေမယ့် လယ်ယာ ကဏ္ဍအနေနဲ့ ၂၃၃၆- ၃၃ရ မှာ ၂၅၅ ရာခိုင်နှုန်းဖြစ်ပေါ်ခဲ့ပြီး ၂၃၃၇-၃၃၇ မှာ ၂၃.၃ ရာခိုင်နှုန်း ကျဆင်းခဲ့တာ တွေ့ရပါတယ်။ အဲဒီအတွက် စိုက်ပျိုးရေးကိုအဓိကထားနေဆဲဖြစ်တဲ့ ကျွန်မတို့နိုင်ငံရဲ့ လယ်ယာကဏ္ဍပါဝင်မှု အချိုးအစားနည်းသွားတာ ဖြစ်ပါတယ်။ ဒီလိုနည်းရခြင်းဟာ ၇၀ ရာခိုင်နှုန်းသော ကျေးလက်နေပြည်သူတွေရဲ့ ဝင်ငွေနဲ့ ၈၀ ရာခိုင်နှုန်းကျော်ရှိတဲ့ အသေးစားအလတ်စား ဖွံ့ဖြိုးမှုအပေါ် ထိခိုက်တာဖြစ်ပါတယ်။ မြန်မာနိုင်ငံရဲ့ စီးပွားရေးအခြေအနေနဲ့ပတ်သက်ပြီး လိုငွေပြနေတဲ့ အခြေအနေ ၂ ခုကို ကောက်နုတ်ဆွေးနွေးချင်ပါတယ်။ ၂၀၁၇-၂၀၁၈ ဘဏ္ဍာနှစ်မှာ ပြည်ထောင်စုဘဏ္ဍာရန်ပုံငွေအစီအစဉ်နဲ့ ဆောင်ရွက်ခဲ့တဲ့ ဝန်ကြီးဌာန ရ ခုက နိုင်ငံပိုင်စီးပွားရေးအဖွဲ့အစည်းပေါင်း ၂၆ ခုရှိတဲ့အထဲမှာ ၁၁ ခုမှာ လိုငွေဖြစ်ပေါ်နေတာတွေ့ရပါတယ်။ လိုငွေ ဖြစ်ပေါ်နေတာကို စနစ်တကျစိစစ်ဖို့ လိုအပ်သည့်အကြောင်းရင်း အစီရင်ခံစာမှာ အကြံပြုထားပါတယ်။ ပြည်သူ့ အကျိုးပြု ဝန်ဆောင်မှုလုပ်ငန်းတစ်ခုဖြစ်တဲ့ လျှပ်စစ်ဓာတ်အားထုတ်လုပ်ရေးနဲ့ ဖြန့်ဖြူးရေးလုပ်ငန်း လိုငွေပြနေမှုကို အစီရင်ခံစာမှာ လက်ခံနိုင်တယ်ဆိုပေမယ့် ကျွန်မအနေနဲ့ထောက်ပြဆွေးနွေးချင်ပါတယ်။ Slide မှာပါတဲ့အတိုင်းပဲ လျှပ်စစ်ဓာတ်အားထုတ်လုပ်ရေးက လိုငွေ ၄၉၀.၂၄၉.၇၈ သန်းနဲ့ လျှပ်စစ်ဖြန့်ဖြူးရေးက လိုငွေ ၃,၀၉၃.၉ သန်း တွေ့ရမှာဖြစ်ပါတယ်။ ဒီလိုလိုငွေပြမှု ၂၀၁၆-၂၀၁ရ ဘတ်ဂျက် စာရင်းစစ်ချုပ်ရဲ့ အစီရင် ခံစာမှာလည်း လိုငွေပြမှုနဲ့ ဓာတ်အားပျောက်ဆုံးမှုယူနစ်တွေကို ဖော်ပြထားပါတယ်။ အဲဒါနဲ့ ပတ်သက်ပြီး စာရင်းစစ်ချုပ်အနေနဲ့ နောင်လာမယ့်ဘဏ္ဍာရေးနှစ်တွေမှာ အရှုံးဆက်လက်ဖြစ်ပေါ်နိုင်တဲ့အတွက် လုပ်ငန်းရေရှည် ရပ်တည်ဖို့နဲ့ ဓာတ်အားဝယ်ယူတဲ့ဈေးနှုန်း၊ ရောင်းချတဲ့ဈေးနှုန်းတွေ သတ်မှတ်တဲ့မူဝါဒတွေ၊ ဓာတ်အားပျောက်ဆုံးမှုလျှော့ချဖို့ စီမံချက်တွေ၊ ထုတ်လုပ်မှုစရိတ်လျှော့ချဖို့တွေ၊ ရေအားလျှပ်စစ်ဓာတ်အား စီမံကိန်းတွေ လျင်မြန်စွာ အကောင်အထည်ဖို့တွေကို အကြံပြုခဲ့ပြီးဖြစ်ပါတယ်။ အဲဒီအပြင် ကုမ္ပဏီတွေ အနေနဲ့ စာချုပ်ပါရပိုင်ခွင့်တွေကို အပြည့်အဝယူခဲ့ပေမယ့် ကုမ္ပဏီများထံမှရမယ့် သဘာဝဓာတ်ငွေ့ဒဏ်ကြေး ဘယ်လောက်ခုနှိမ်ဖို့ နှောင့်နှေးလျက်ရှိတာတွေ၊ ဓာတ်အားခကြိုတင်ပေးချေမှုတွေက လိုအပ်သည်ထက်ပိုများ နေတာတွေ၊ IPP, BOT စနစ်နဲ့ဆောင်ရွက်တဲ့ ကုမ္ပဏီနဲ့ ဓာတ်အားပေးချေမှုတွေမှာ နစ်နာမှုတွေ ဖြစ်ပေါ် နေတာတွေ၊ ဥပမာ စာချုပ်ပါ အဆိုပြု ဈေးနှုန်းထက်ပိုပြီးတော့ ကုမ္ပဏီတွေက ပြန်လည်ရောင်းချတာ တွေ့ရ ပါတယ်။ သောက်ရေခပ်ရေအားလျှပ်စစ်စီမံကိန်းဆို ၇၀ ကျပ်နဲ့ တစ်ယူနစ်နှုန်းကို ရောင်းချနေတာရှိပါတယ်။ နောက်နောင် နိုင်ငံခြားငွေနဲ့မဟုတ်ဘဲ မြန်မာငွေနဲ့ပေးချေဖို့လိုအပ်တဲ့အတွက် BOT တွေ ပြန်လည် ပြင်ဆင်ချုပ်ဆိုဖို့သင့်ကြောင်း စာရင်းစစ်ချုပ်က အကြံပြုခဲ့ပြီးဖြစ်ပါတယ်။ အဲဒီ လျှပ်စစ်ထုတ်လုပ်ရေးနဲ့ ဖြန့်ဖြူးရေးလုပ်ငန်းတွေကနေလည်း ဒီလိုကိစ္စတွေကိုပြန်လည်စိစစ်ပြင်ဆင်ပြောင်းလဲဖို့ လိုအပ်နေပါတယ်။ ဒုတိယအနေနဲ့ ကုန်သွယ်မှုကိုလိုငွေပြနေတဲ့ ကျွန်မတို့နိုင်ငံရဲ့စီးပွားရေးအခြေအနေကို တင်ပြဆွေးနွေး ချင်ပါတယ်။ ၂၀၁၆-၂၀၁ရ ဘဏ္ဍာနှစ်မှာ သွင်းကုန် ဒေါ်လာ ၁၇,၁၈၀ သန်းရှိပြီး ပို့ကုန် ၁၁,၆၆၃ သန်းရှိတဲ့ အတွက် လိုငွေ ၅,၀၀၀ ကျော် သန်းရှိခဲ့ပါတယ်။ ၂၀၁၇-၂၀၁၈ မှာ လိုငွေ ဒေါ်လာသန်း ၁,၀၀၀ ရည်မှန်းခဲ့ ပေမယ့် ၃,၉၀၀ သန်း ဖြစ်ပေါ်ခဲ့ပါတယ်။ ကျွန်မတို့နိုင်ငံရဲ့ ကုန်သွယ်မှုပမာဏ Initial Trading မှာထက် Border Trading မှာပဲ ကုန်သွယ်မှုပမာဏဟာရှိနေတာ ဖြစ်ပါတယ်။ အဲဒီအတွက် နယ်စပ်ကုန်သွယ်ရေး ဇုန်တွေကို စနစ်တကျမြှင့်တင်ပေးဖို့လိုအပ်ပါတယ်။ ပို့ကုန်မြှင့်တင်ရေးမူဝါဒ ချမှတ်အကောင်အထည်ဖော်ဖို့ လိုပါတယ်။ တရားဝင်ကုန်သွယ်မှု၊ ငွေကြေးလဲလှယ်မှု၊ အခွန်ကောက်ခံမှုတွေကို စနစ်တကျဖော်ဆောင်ဖို့ လိုပါတယ်။ ကမ္ဘာ့ဘဏ်ရဲ့ Doing Business အစီရင်ခံစာပါလုပ်ငန်းတွေမှာ စီးပွားရေးလုပ်ငန်းများ ဖော်ဆောင်တဲ့နေရာမှာ အဟန့်အတားဖြစ်စေမှု အခြေအနေကိုတိုင်းတာပြီး အဆင့်သတ်မှတ်ဖော်ပြတဲ့အခါမှာ ကျွန်မတို့နိုင်ငံဟာ ၁၉၀ နိုင်ငံရှိတဲ့အနက် အဆင့် ၁၇၁ အထိ ရောက်ခဲ့ပါတယ်။ ကုန်သွယ်ဖက်နိုင်ငံတွေက ကုန်သွယ်မှုအသာစီးယူထားတယ်။ ကုန်သွယ်မှုအဆင့်ဆင့်ခေါင်းပုံဖြတ်မှုတွေ၊ အကျင့်ပျက်မှုတွေ၊ စည်းကမ်း ဖောက်ဖျက်မှုတွေ လိုအပ်ချက်၊ အားနည်းချက် များစွာရှိနေပါတယ်။ ဥပမာ စီးပွား/ကူးသန်းဝန်ကြီးဌာနက ထုတ်ပြန်ထားတဲ့ ပြည်ပတင်ပို့ခွင့်မပြုတဲ့ ပို့ကုန်တွေ၊ ပြည်ပမှ တင်သွင်းခွင့်မပြုတဲ့ ကန့်သတ်ကုန်တွေကို စည်းကမ်းလိုက်နာပြီး ကြပ်မတ်ဆောင်ရွက်သင့်ပါတယ်။ ခုချိန်မှာ ကုန်သွယ်ရေးနဲ့စီးပွားမြှင့်တင်ရေးအဖွဲ့တွေက အစိုးရကဏ္ဍနဲ့ ပုဂ္ဂလိကကဏ္ဍက ကဏ္ဍအလိုက်ဖွဲ့စည်းထားတဲ့ Public Private Dialogue တွေကို ဆွေးနွေးအဖြေရှာခြင်း၊ မူဝါဒချမှတ်ခြင်း၊ ကုန်ပစ္စည်းအမှတ်တံဆိပ် ချိုးဖောက်ခံရမှုများအတွက် အကူအညီတောင်းခံခြင်းများကို Task Force အစည်းအဝေးမှာ တင်ပြဆောင်ရွက် ခြင်းများရှိပါတယ်။ စားသုံးသူကာကွယ်ရေးဥပဒေပြင်ဆင်ခြင်း GSB Alliance ဝင်ရောက်ရန် အမေရိကန် နိုင်ငံရဲ့ အကောက်အခွန်ကင်းလွတ်ခွင့်နဲ့ လျှော့ပေါ့ခွင့်ပေးတဲ့ကုန်စည်တွေ ပြင်ဆင်ဆောင်ရွက်ခြင်း၊ ပုဂ္ဂလိက ကဏ္ဍ တိုးတက်လာဖို့အတွက် ဒေသထွက်ကုန်ဈေးကွက်ရဖို့ ဒေသထွက်ကုန်စည်ပြပွဲများ ကျင်းပဆောင်ရွက် ခြင်းများရှိပါတယ်။ ဒါတွေကို ထိထိရောက်ရောက် အောင်အောင်မြင်မြင်လုပ်ဆောင်စေချင်ပါတယ်။ ဒီဇင်ဘာ ၁၂ ရက်နေ့က ပြုလုပ်ခဲ့တဲ့ (၁၇)ကြိမ်မြောက် မူဆယ်ကုန်စည်ပြပွဲမှာ စီးပွား/ကူးသန်းဝန်ကြီး တရားဝင်ရောင်းနိုင်ရန် ငွေကြေးလဲလှယ်နိုင်ရန်စတဲ့ကိစ္စရပ်များတွေကို ပြောကြားခဲ့သလို One Stop Service တွေဖွင့်လှစ်နိုင်ရန် နှစ်နိုင်ငံ ဆွေးနွေးညှိနှိုင်းမှုတွေလည်း ရှိခဲ့ပါတယ်။ ဆက်လက်ပြီးတော့ နိုင်ငံရဲ့ စီးပွားရေးအခရာကျပြီး လိုငွေပြနေတဲ့ နယ်စပ်ကုန်သွယ်ရေးအားလုံးကို စနစ်တကျအောင်မြင်စွာနဲ့ ကုန်သွယ်မှုလိုငွေ လျှော့ချနိုင်ဖို့ စီမံဆောင်ရွက်သင့်ပါကြောင်း တိုက်တွန်းဆွေးနွေး အပ်ပါတယ်။ ကျေးဇူးတင်ပါတယ်။</speech>
<speech type="speaker">ဦးအောင်မျိုးလတ် မန္တလေးတိုင်းဒေသကြီး မဲဆန္ဒနယ်အမှတ်(၅) ဆွေးနွေးဖို့ဖြစ်ပါတယ်။</speech>
<speech><mp id="923">ဦးအောင်မျိုးလတ်(မဲဆန္ဒနယ်အမှတ်-၅၊ မန္တလေးတိုင်းဒေသကြီး)</mp>လေးစားရပါသော ပြည်ထောင်စုလွှတ်တော် နာယကကြီး၊ ပြည်ထောင်စုဝန်ကြီး၊ ဒုတိယဝန်ကြီးနှင့် ပြည်ထောင်စုလွှတ်တော် ကိုယ်စားလှယ်များအားလုံး မင်္ဂလာပါ။ ကျွန်တော်က မန္တလေးတိုင်းဒေသကြီး မဲဆန္ဒနယ်အမှတ်(၅)မှ အမျိုးသား လွှတ်တော်ကိုယ်စားလှယ် ဦးအောင်မျိုးလတ် ဖြစ်ပါတယ်။ ကျွန်တော့အနေနဲ့ ပြည်သူ့ငွေစာရင်းပူးပေါင်း ကော်မတီကနေပြီးတော့ ၂၀၁၇-၂၀၁၈ ဘဏ္ဍာနှစ် အမျိုးသားစီမံကိန်းနှစ်ပတ်လည်အစီရင်ခံစာရဲ့ လေ့လာ တွေ့ရှိချက်ကို အကြံပြုဆွေးနွေးသွားမှာ ဖြစ်ပါတယ်။ လေးစားရပါသော နာယကကြီးခင်ဗျား။ အစီရင်ခံစာမှာပါရှိတဲ့ ပြည်ပကုန်သွယ်ရေးအခြေအနေနဲ့ ရင်းနှီးမြှုပ်နှံမှုကဏ္ဍကို အဓိကဆွေးနွေးသွားမှာ ဖြစ်ပါတယ်။ ပြည်ပကုန်သွယ်ရေးအနေနဲ့ပတ်သက်လို့ ၂၀၁၇-၂၀၁၈ ဘဏ္ဍာနှစ်အတွင်းမှာ ပို့ကုန်တန်ဖိုး ၈၈.၄၆ ရာခိုင်နှုန်းနဲ့ အမေရိကန်ဒေါ်လာ ၁၄,၆၇၅ သန်းနဲ့ သွင်းကုန်တန်ဖိုး ၁၀၄.၉၂ ရာခိုင်နှုန်း၊ အမေရိကန်ဒေါ်လာ ၁၈,၆၄၉ သန်း ရှိခဲ့တဲ့အတွက် ကုန်သွယ်မှုလိုငွေ အမေရိကန်ဒေါ်လာ သန်း ၁,၀၀၀ ရည်မှန်းထားသော်လည်း လက်တွေ့တွင် အမေရိကန်ဒေါ်လာ ၃,၉၇၄ သန်း လိုငွေပြခဲ့ပါတယ်။ ယခင်နှစ်ကထက်စာရင် ပို့ကုန်တန်ဖိုးမှာ တိုးတက်မှုတွေရှိခဲ့ပေမယ့် သွင်းကုန်တန်ဖိုး ပိုမိုများပြားခဲ့တဲ့အတွက်ကြောင့် ကုန်သွယ်မှုလိုငွေကွာဟမှုမှာ ရည်မှန်းချက်ထက် များစွာကျော်လွန်ခဲ့ရ ပါတယ်။ ကုန်သွယ်မှုလိုငွေ လျှော့ချနိုင်မှသာလျှင် ငွေကြေးဖောင်းပွမှုနှုန်းနှင့် ကုန်ဈေးနှုန်းကြီးမြင့်မှုကို ကွာကွယ်နိုင်မှာဖြစ်ပါတယ်။ ကုန်သွယ်မှုလိုငွေ Trade Deficit လျှော့ချနိုင်ဖို့ ပြည်တွင်းပြည်ပ ရင်းနှီး မြှုပ်နှံမှုများ ပိုမိုဝင်ရောက်လာနိုင်စေဖို့အတွက် ကျွန်တော့်အနေနဲ့ အချက် ၃ ချက်ကို အကြံပြုဆွေးနွေးသွားမှာ ဖြစ်ပါတယ်။ လေးစားရပါသော နာယကကြီးခင်ဗျား။ နံပါတ်(၁)အနေနဲ့ကတော့ ကမ္ဘာ့ဘဏ်က ထုတ်ပြန်ထားခဲ့တဲ့ (Ease Of Doing Business)လုပ်ငန်းလုပ်ရကိုင်ရ လွယ်ကူမှုညွှန်းကိန်းကို လာမည့် ၂၀၁၉ ခုနှစ်အတွင်းမှာ သိသာထင်ရှားစွာ လျှော့ချနိုင်ဖို့ အရေးတကြီးလုပ်ဆောင်ရမယ့် တစ်ချက်ဖြစ်ပါတယ်။ လုပ်ငန်းလုပ်ရကိုင်ရ လွယ်ကူမှု(Ease Of Doing Business) နဲ့ပတ်သက်ပြီးတော့ နိုင်ငံပေါင်း ၁၉၀ ရှိတဲ့အနက်မှ ၂၀၁ရ ခုနှစ်မှာ အဆင့် ၁၇၀ ရှိခဲ့ရာမှာ ၂၀၁၈ ခုနှစ်အတွင်းမှာ အဆင့် ၁၇၁ ရောက်ရှိလာတဲ့အတွက် ပို့ကုန်မြင့်မားဖို့ ရည်မှန်းချက်မှာ အဓိကကျတဲ့ ပြည်တွင်းပြည်ပရင်းနှီးမြှုပ်နှံမှုများကို များစွာထိခိုက်စေမှာ ဖြစ်ပါတယ်။ ယခုင်းနှီးမြှုပ်နှံသူများအနက် တကယ်လုပ်ကိုင်နေတဲ့ မြေပြင်အခြေအနေမှာလည်း မြေယာ ကိစ္စတွေ၊ အခြေခံအဆောက်အအုံပိုင်းတွေဖြစ်တဲ့ လမ်းပန်းဆက်သွယ်ရေးနဲ့ လျှပ်စစ်မီး၊ ရုံးပိုင်းဆိုင်ရာ လုပ်ထုံးလုပ်နည်း ကြန့်ကြာမှုအခက်အခဲနဲ့ တာဝန်ယူမှု၊ တာဝန်ခံမှု အားနည်းခြင်းတို့ကြောင့် လက်ရှိ အဆင်ပြေအောင် ဆောင်ရွက်မပေးနိုင်သေးတဲ့အပြင် ညွှန်းကိန်းတောင် အဆင့်တိုးလာပါတယ်။ ဒါကြောင့် ပို့ကုန်မြင့်မားနိုင်ဖို့ ပြည်တွင်းပြည်ပ ရင်းနှီးမြှုပ်နှံမှုတိုးတက်ဖို့ဆိုရင် Ease Of Doing Business ညွှန်းကိန်းကို သိသာထင်ရှားစွာ လျှော့ချနိုင်ဖို့ လက်တွေ့လုပ်ဆောင်ပေးရမှာ အရေးကြီးနေပါတယ်။ လေးစားရပါသော နာယကကြီးခင်ဗျား။ ကျွန်တော့အနေနဲ့ နံပါတ် (၂) အချက်ကတော့ ကျွန်တော်တို့ မြန်မာနိုင်ငံအနေနဲ့ ကျေးလက်ပြည်သူ ၇၀ ရာခိုင်နှုန်း ရှိတဲ့အတွက် လယ်ယာကဏ္ဍ ရင်းနှီးမြှုပ်နှံမှုနဲ့ လယ်ယာထွက်ကုန်ဈေးကွက် တိုးမြှင့်ရရှိရေးကလည်း အရေးကြီးနေပါတယ်။ လက်ရှိကဏ္ဍအလိုက် ရင်းနှီး မြှုပ်နှံမှုတွေအထဲမှာ လယ်ယာကဏ္ဍနဲ့ပတ်သက်တဲ့ ရင်းနှီးမြှုပ်နှံမှုဟာ အနည်းဆုံးဖြစ်နေပါတယ်။ နိုင်ငံတော် အစိုးရအနေနဲ့လည်း လယ်ယာကဏ္ဍဖွံ့ဖြိုးမှုအတွက် အဓိကအကျဆုံးဖြစ်တဲ့ ပြည်တွင်းပြည်ပရင်းနှီးမြှုပ်နှံမှု စိတ်ဝင်စားမှုမြင့်တက်အောင် စီမံချက်ရေးဆွဲပြီး ဆွဲဆောင်အကောင်အထည် ဖော်ပေးသင့်ပါတယ်။ ဒါ့အပြင် လယ်ယာထွက်ကုန်ကဏ္ဍမှာလည်း ဆန်စပါးတင်ပို့မှုဟာ နှစ်ပေါင်း ၅၀ အတွင်းမှာ တင်ပို့မှုအများဆုံး တန်ချိန် ၃.၆ သန်းနဲ့ စံချိန်သစ်တင်နိုင်ခဲ့ပါတယ်။ ဒါပေမဲ့ ပဲမျိုးစုံနဲ့ အခြားသီးနှံများ ဈေးကွက်ရရှိမှု ကလည်း လျော့နည်းလာခဲ့ပြီး ပဲမျိုးစုံတင်ပို့မှုဆိုရင် အိန္ဒိယဈေးကွက်တစ်ခုတည်းကိုသာ အဓိကထားမှီခို ရတဲ့အတွက် အခြားဈေးကွက်များကိုလည်း ပိုမိုရရှိရန်ဆောင်ရွက်သင့်ပါတယ်။ အခြားစိုက်ပျိုးသီးနှံ တင်ပို့မှုမှာလည်း အဓိကအနေနဲ့ နယ်စပ်ကုန်သွယ်ရေးမှတစ်ဆင့် သွားနေရတဲ့အတွက် မြန်မာနိုင်ငံဘက်မှ သီးနှံစိုက်ပျိုးသူများနဲ့ ကုန်သည်များ အထူးနစ်နာလျက်ရှိတဲ့အတွက်ကြောင့် တရားမဝင်နယ်စပ်ကုန်သွယ်ရေးမှ ပုံမှန်ကုန်သွယ်ရေး(Border Trade မှ Normal Trade)သို့ တရားဝင်ကုန်သွယ်ရေးဖြစ်အောင် သက်ဆိုင်ရာ တာဝန်ရှိသူများအနေဖြင့် ကြိုးစားဆောင်ရွက်ပေးဖို့ လိုအပ်နေပါတယ်။ လေးစားရပါသော နာယကကြီးခင်ဗျား။ ကျွန်တော့အနေနဲ့ နံပါတ်(၃) အချက်အနေနဲ့ ပို့ကုန်မြင့်မား ရေးနဲ့ ပတ်သက်ပြီးတော့ အဓိကကျတဲ့ ပုဂ္ဂလိကအခန်းကဏ္ဍကို မြှင့်တင်ရမှာဖြစ်ပါတယ်။ ပုဂ္ဂလိကအခန်း ကဏ္ဍနဲ့ တိုက်ရိုက်သက်ဆိုင်နေတဲ့ အသေးစား၊ အလတ်စား SME လုပ်ငန်းများကို မြှင့်တင်ပေးရမှာဖြစ်ပါတယ်။ မြန်မာနိုင်ငံရဲ့ လက်ရှိလုပ်ငန်းများအားလုံးရဲ့ ၉၈ ရာခိုင်နှုန်းဟာ အသေးစား၊ အလက်စား လုပ်ငန်းများပဲ ဖြစ်နေပါတယ်။ အသေးစား၊ အလတ်စား လုပ်ငန်းတွေကို အဓိကထောက်ပံ့ပေးရမှာက ရင်းနှီးမတည်ငွေ၊ နည်းပညာနဲ့ ဈေးကွက်ပဲဖြစ်ပါတယ်။ လက်ရှိနိုင်ငံတကာ အစိုးရချေးငွေများမှတစ်ဆင့် အသေးစား၊ အလတ်စား SME လုပ်ငန်းများကို အရင်းအနှီးချေးငွေပေးတဲ့ကိစ္စများလည်း များစွာရှုပ်ထွေး လျက်ရှိပြီး တကယ်တမ်း လုပ်ငန်းလုပ်ဆောင်မယ့် လုပ်ငန်းရှင်များထံ ချေးငွေမရောက်ရှိဘဲ ဖြစ်နေပါတယ်။ အမှန်တကယ်လုပ်ဆောင်မယ့် အသေးစား၊ အလတ်စားလုပ်ငန်းရှင်များထံ ချေးငွေရောက်ရှိရေးကို ပြန်လည် သုံးသပ်ပေးစေလိုပါတယ်။ အသေးစား၊ အလတ်စားလုပ်ငန်းများ ဖွံ့ဖြိုးတိုးတက်အောင် လုပ်ဆောင်မယ့် အစီအစဉ်များကိုလည်း လွှတ်တော်ကိုယ်စားလှယ်များသိရှိအောင် လာရောက်ရှင်းလင်းပေးစေလိုပါတယ်။ လေးစားရပါသော နာယကကြီးခင်ဗျား။ ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက် အစီရင်ခံစာမှ ပြည်ပကုန်သွယ်ရေးအခြေအနေနဲ့ ရင်းနှီးမြှုပ်နှံမှုကဏ္ဍတိုးတက်ဖို့အတွက် နံပါတ်(၁) Ease Of Doing Business ညွှန်းကိန်း သိသာထင်ရှားစွာ လျှော့ချနိုင်ရေး၊ နံပါတ်(၂) လယ်ယာကဏ္ဍရင်းနှီး မြှုပ်နှံမှုတိုးတက်ဖို့၊ လယ်ယာထွက်ကုန် ဈေးကွက်ပိုမိုရရှိဖို့နဲ့ နံပါတ်(၃) အသေးစား၊ အလတ်စား SME လုပ်ငန်းများ ဖွံ့ဖြိုးတိုးတက်ဖို့အတွက် အကြံပြုဆွေးနွေးရင်း နိဂုံးချုပ်လိုက်ရပါတယ်။ အားလုံးကို ကျေးဇူး တင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ လွှတ်တော်ကိုယ်စားလှယ်များရဲ့ ဆွေးနွေးခြင်းအစီအစဉ် ပြီးဆုံးပါပြီ။ အထက်ပါ အစီရင်ခံစာနဲ့ စပ်လျဉ်းပြီး သက်ဆိုင်ရာ ပြည်ထောင်စု အဆင့်အဖွဲ့အစည်းဝင်က ပြန်လည်ရှင်းလင်းဆွေးနွေးခြင်းနဲ့ လွှတ်တော်က မှတ်တမ်းတင်အတည်ပြုခြင်း အစီအစဉ်တို့ကို ၂၁-၁၂-၂၀၁၈ ရက်တွင် ကျင်းပပြုလုပ်မယ့် ပြည်ထောင်စုလွှတ်တော် အစည်းအဝေးမှာ ဆောင်ရွက်ရန်လျာထားပါကြောင်း ကြေညာပါတယ်။</speech>
</report>
</section>
</discussion>
<postface><title>ပြည်ထောင်စုလွှတ်တော် နာယက က အစည်းအဝေး ဒသမနေ့ ရပ်နားကြောင်းနှင့် (၁၁)ရက်မြောက်နေ့ ကျင်းပမည့် နေ့ရက်နှင့် ကြေညာခြင်း</title>
<speech type="speaker">အစီအစဉ်(၁၁) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒသမ ပုံမှန်အစည်းအဝေး ဒသမနေ့ အစီအစဉ်ကို ရပ်နားပါမယ်။ ဒုတိယအကြိမ် ပြည်ထောင်စုလွှတ်တော် ဒသမပုံမှန်အစည်းအဝေးရဲ့ (၁၁)ရက်မြောက်နေ့ကို ၂၀၁၈ ခုနှစ်၊ ဒီဇင်ဘာလ ၂၁ ရက်(သောကြာနေ့) နံနက် ၁၀ နာရီ ကျင်းပပြုလုပ်မည်ဖြစ်ကြောင်းနဲ့ ယနေ့ အတွက် အစည်းအဝေးပြီးဆုံးကြောင်း ကြေညာပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ပါပြီခင်ဗျား။ ဒုတိယအကြိမ် ပြည်ထောင်စုလွှတ်တော် ဒသမပုံမှန်အစည်းအဝေး ဒသမနေ့ အစည်းအဝေးကို မွန်းလွဲ ၁၅:၄၅ နာရီတွင် ရပ်နားပါသည်။</speech>
</postface>
</transcript>
</doc>
