<doc>
<docinfo>
<docno>02-04-16.xml</docno>
<pdf>02-04-16.pdf</pdf>
<term value="02">ဒုတိယအကြိမ်</term>
<session value="04" />
<sittingday value="16" />
<legislature value="union">ပြည်ထောင်စုလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် စတုတ္ထပုံမှန်အစည်းအဝေး (၁၆)ရက်မြောက်နေ့မှတ်တမ်း</title>
<date value='16-03-2017'>၁၃၇၈ ခုနှစ်၊ တပေါင်းလပြည့်ကျော် ၄ ရက် (၂၀၁ရ ခုနှစ်၊ မတ်လ ၁၆ ရက်)(ကြာသပတေးနေ့</date>
</docinfo>
<transcript>
<preface>
<p>နေပြည်တော်ရှိ ပြည်ထောင်စုလွှတ်တော် အစည်းအဝေးခန်းမတွင် ဒုတိယအကြိမ် ပြည်ထောင်စု လွှတ်တော် စတုတ္ထပုံမှန်အစည်းအဝေး (၁၆)ရက်မြောက်နေ့ကို နံနက် ၁၀:ဝဝ နာရီင်ကျင်းပပါသည်။ ပြည်ထောင်စုလွှတ်တော် အစည်းအဝေးတွင် နာယကအဖြစ် အမျိုးသားလွှတ်တော် ဥက္ကဋ္ဌ မန်းဝင်းခိုင်သန်းက ဆောင်ရွက်ပြီး အခမ်းအနားမှူးအဖြစ် ပြည်ထောင်စုလွှတ်တော်ရုံး ညွှန်ကြားရေးမှူးချုပ် ဦးကျော်စိုးက ဆောင်ရွက်ပါသည်။</p>
<title>ပြည်ထောင်စုလွှတ်တော် နာယက နေရာယူခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် စတုတ္ထပုံမှန်အစည်းအဝေးရဲ့ (၁၆)ရက်မြောက်နေ့ အစီအစဉ်စတင်ပါတော့မယ်။ ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="speaker">အားလုံးမင်္ဂလာပါ။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<title>ပြည်ထောင်စုလွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယအကြိမ် ပြည်ထောင်စုလွှတ်တော် စတုတ္ထပုံမှန်အစည်းအဝေး (၁၆)ရက်မြောက်နေ့မှာ ပြည်ထောင်စု လွှတ်တော်ကိုယ်စားလှယ်များ စိစစ်ရေးကော်မတီရဲ့ တင်ပြချက်အရ အစည်းအဝေးတက်ရောက်ခွင့်ရှိတဲ့ ပြည်ထောင်စုလွှတ်တော် ကိုယ်စားလှယ်ဦးရေ စုစုပေါင်း ၆၄ရ ဦးရှိပြီး ဒီကနေ့ အစည်းအဝေးကို ၅၇၆ ဦး တက်ရောက်ပါတယ်။ တက်ရောက်ခွင့်ရှိတဲ့ ကိုယ်စားလှယ်ဦးရေစုစုပေါင်းရဲ့ ၈၉.၀၃ ရာခိုင်နှုန်းရှိပြီး သုံးပုံတစ်ပုံထက် ကျော်လွန်တဲ့အတွက် ပြည်ထောင်စုလွှတ်တော်ဆိုင်ရာ ဥပဒေပုဒ်မ ၂၀ နဲ့ နည်းဥပဒေ ၁၂ နည်းဥပဒေခွဲ(ခ)တို့အရ အစည်းအဝေးအထမြောက်ကြောင်းနဲ့ စတင်ကျင်းပကြောင်း ကြေညာပါတယ်။</speech>
<title>ပြည်ထောင်စုလွှတ်တော် (၁၆)ရက်မြောက်နေ့ အစည်းအဝေး အစီအစဉ်ကြေညာခြင်း</title>
<speech type="speaker">လွှတ်တော်ကိုယ်စားလှယ်များခင်ဗျာ။ ဒုတိယအကြိမ် ပြည်ထောင်စုလွှတ်တော် စတုတ္ထပုံမှန်အစည်းအဝေး (၁၆)ရက်မြောက်နေ့ အစီအစဉ်ကို လွှတ်တော်ကိုယ်စားလှယ်များထံ ဖြန့်ဝေ ထားတဲ့အတိုင်း ဆက်လက်ဆောင်ရွက်ပါမယ်။</speech>
<title>အစည်းအဝေးမတက်ရောက်နိုင်သော ပြည်ထောင်စုလွှတ်တော် ကိုယ်စားလှယ်များ ခွင့်ပန်ကြားခြင်းနှင့် အစည်းအဝေးတက်ရောက်မှု အခြေအနေကို မှတ်တမ်းတင်ခြင်း</title>
<speech type="speaker">အစီအစဉ်(၄) ဖြစ်ပါတယ်။ ဒီကနေ့ အစည်းအဝေးကို မတက်ရောက်နိုင်တဲ့ ပြည်ထောင်စုလွှတ်တော် ကိုယ်စားလှယ်များအတွက် ပြည်ထောင်စုလွှတ်တော် ကိုယ်စားလှယ်များစိစစ်ရေး ကော်မတီက ခွင့်ပန်ကြားဖို့ ဖြစ်ပါတယ်။</speech>
<speech><mp id="1301">ဒေါ်မြတ်သီတာထွန်း(အဖွဲ့ဝင်၊ ကိုယ်စားလှယ်များစိစစ်ရေးကော်မတီ)</mp>လေးစားရပါသော ပြည်ထောင်စုလွှတ်တော် နာယကကြီးရှင်။ ယနေ့ကျင်းပပြုလုပ်တဲ့ ဒုတိယအကြိမ် ပြည်ထောင်စုလွှတ်တော် စတုတ္ထပုံမှန်အစည်းအဝေး (၁၆)ရက်မြောက်နေ့ ၁၆-၃-၂၀၁ရ ရက်နေ့မှာ အစည်းအဝေးသို့ တက်ရောက် နိုင်ခြင်းမရှိသော ပြည်ထောင်စုလွှတ်တော် ကိုယ်စားလှယ်များရဲ့ ကိုယ်စား မွန်ပြည်နယ် မဲဆန္ဒနယ်အမှတ်(၅)မှ အမျိုးသားလွှတ်တော်ကိုယ်စားလှယ်၊ ပြည်ထောင်စုလွှတ်တော်ကိုယ်စားလှယ်များ စိစစ်ရေးကော်မတီဝင် ဖြစ်သူ ကျွန်မ ဒေါ်မြတ်သီတာထွန်းက ခွင့်ပန်ကြားသွားမှာ ဖြစ်ပါတယ်။ ယနေ့အစည်းအဝေးသို့ တက်ရောက် နိုင်ခြင်းမရှိသော ပြည်ထောင်စုလွှတ်တော်ကိုယ်စားလှယ်များမှာ - - ဦးမြင့်ကြည် ကသာ၊ - ဦးမောင်မြင့် မင်းကင်း၊ ဦးအောင်ကျော်ဟိန်း တနင်္သာရီ၊ - ဦးစိုးပိုင်ဌေး မြိတ်၊ - ဦးဉာဏ်ထွန်း - ဦးအောင်သန်း သဲကုန်း၊ - ဦးစောသလေးစော ရွှေကျင်၊ - ဦးသက်လွင်(ခ) ဦးပေါခင် မြင်းခြံ၊ - ဒေါ်ခင်စောဝေ ရသေ့တောင်၊ - ဦးမြင့်လွင် တွံတေး၊ - ဦးစိုးသူရထွန်း ကွမ်းခြံကုန်း၊ - ဦးစိုင်းဆိုင်မိုင်း မိုင်းကိုင်၊ - ဦးစိုင်းသီဟကျော် မိုင်းရယ်၊ - ဒေါ်နန်းခမ်းအေး - ဒေါ်နန်းမိုး မန်တုံ၊ - ဦးတင်အေး မက်မန်း၊ - ဒေါက်တာစိုးမိုးသူ မြောင်းမြ၊ - ဗိုလ်ချုပ်သန်းထွတ်သိန်း တပ်မတော်သား၊ - ဦးနောင်နဂျတန် ကချင်-၄၊ - ဒေါက်တာခင်မကြီး ကချင်-၈၊ - ဦးကျော်သန်း ကယား-၈၊ - ဦးစိုင်းပန်ဖ ကယား-၁၂၊ - ဒေါ်နန်းမိုးမိုးထွေး ကရင်-၄၊ - ဦးဗွန်ဟေး ချင်း-၁၊ - ဒေါ်ကျိန်ငိုက်မန် ချင်း-၇၊ - ဦးမင်းနိုင် စစ်ကိုင်း-၁၂၊ - ဦးစိုးသီဟ(ခ) မောင်တူး မွန်-၁၀၊ - ဦးကျော်သန်း ရခိုင်-၁၀၊ ဦးအေးဗိုလ် ရန်ကုန်-၁၁ နှင့် - ဒေါ်အိအိပြုံး ဧရာဝတီ-၈ တို့ဖြစ်ကြပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြုထားသူ ၄၁ ဦး ရှိပြီး၊ ယနေ့ ခွင့် ပန်ကြားသူ ၃၀ ဦးဖြစ်တဲ့အတွက် စုစုပေါင်းခွင့်ပန်ကြားသူ ၇၁ ဦး ဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနဲ့ ယနေ့ခွင့်ပန်ကြားသူ ပြည်ထောင်စုလွှတ်တော်ကိုယ်စားလှယ် ၃၀ ဦးအား ခွင့်အဖြစ် သတ်မှတ်ခွင့်ပြုပေးနိုင်ပါရန် လေးစားစွာ တင်ပြအပ်ပါတယ်ရှင်။</speech>
<speech type="speaker">ခွင့်ပန်ကြားသူအားလုံးကို ခွင့်ပြုပါတယ်။</speech>
<speech type="speaker">လွှတ်တော်ကိုယ်စားလှယ်များ ခင်ဗျား။ ဒုတိယအကြိမ် ပြည်ထောင်စုလွှတ်တော် စတုတ္ထပုံမှန်အစည်းအဝေး (၁၆)ရက်မြောက်နေ့ကို တက်ရောက်ခွင့်ရှိတဲ့ လွှတ်တော်ကိုယ်စားလှယ် ၆၄ရ ဦး၊ ယခင်က ခွင့်ပြုထားသူ ၄၁ ဦး၊ ယနေ့ခွင့်ပန်ကြား၍ ခွင့်ပြုထားသူ ၃၀ ဦး ဖြစ်တဲ့အတွက် ခွင့်ပြုထားသူစုစုပေါင်း ၇၁ ဦး ဖြစ်ပြီး ခွင့်မဲ့ပျက်ကွက်သူမရှိပါ။ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">ပြည်ထောင်စုလွှတ်တော်က သဘောတူတဲ့အတွက် ပြည်ထောင်စုလွှတ်တော် ဆိုင်ရာ နည်းဥပဒေ ၄ နည်းဥပဒေခွဲ(ခ)အရ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value="Order">
<title>နိုင်ငံတော်သမ္မတရုံးမှ ပေးပို့သော တိုင်းဒေသကြီး၊ ပြည်နယ်များအတွင်းရှိ မြို့၊ ရပ်ကွက်၊ ကျေးရွာအုပ်စုနှင့် ကျေးရွာများ တိုးချဲ့ပြင်ဆင်ဖွဲ့စည်းခြင်း၊ အမည်ပြောင်းလဲပြင်ဆင်ဖွဲ့စည်းခြင်းနှင့် နယ်နိမိတ်ဧရိယာ တိုးချဲ့ပြင်ဆင် ဖွဲ့စည်းခြင်းတို့ကို တင်ပြခြင်းနှင့် လွှတ်တော်က မှတ်တမ်းတင်ခြင်း</title>
<speech type="speaker">အစီအစဉ်(၅) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ တိုင်းဒေသကြီး၊ ပြည်နယ်အချို့မှာ မြို့၊ ရပ်ကွက်၊ ကျေးရွာအုပ်စု၊ ကျေးရွာများ တိုးချဲ့ပြင်ဆင်ခြင်း၊ အမည် ပြောင်းလဲပြင်ဆင်ဖွဲ့စည်းခြင်းနဲ့ နယ်နိမိတ်ဧရိယာ တိုးချဲ့ပြင်ဆင်ဖွဲ့စည်းခြင်းတို့နဲ့ စပ်လျဉ်းပြီး ပြည်ထောင်စု လွှတ်တော်၌ မှတ်တမ်းတင်နိုင်ရန် နိုင်ငံတော်သမ္မတရုံးရဲ့ ၁၄-၃-၂၀၁ရ ရက်စွဲပါ စာအမှတ်၊ ၅၀၈(၅၄)/ ၁၂/သမ္မတရုံးဖြင့် ပေးပို့ထားပြီး မိတ္တူများကို လွှတ်တော်ကိုယ်စားလှယ်များထံ ဖြန့်ဝေထားပါတယ်။ အဆိုပါ ပြောင်းလဲပြင်ဆင်ဖွဲ့စည်းခြင်းများကို တင်ပြပါမယ်။ - တနင်္သာရီတိုင်းဒေသကြီး၊ မြိတ်ခရိုင်၊ တနင်္သာရီမြို့နယ်၊ သိန်ခွန်းကျေးရွာအုပ်စု အတွင်းရှိ မောတောင်ဒေသအား ရပ်ကွက် ၃ ရပ်ကွက်ပါဝင်သော မောတောင်မြို့အဖြစ် တိုးချဲ့ဖွဲ့စည်းခြင်း၊ - ပဲခူးတိုင်းဒေသကြီး၊ ပဲခူးခရိုင်၊ ပဲခူးမြို့နယ်တွင် ကျေးရွာအုပ်စုတစ်အုပ်စု တိုးချဲ့ပြင်ဆင် ဖွဲ့စည်းခြင်း၊ ပြည်ခရိုင်၊ ပန်းတောင်းမြို့နယ်တွင် ကျေးရွာအုပ်စုတစ်အုပ်စုနှင့် ကျေးရွာနှစ်ရွာ တိုးချဲ့ပြင်ဆင်ဖွဲ့စည်းခြင်းနဲ့ သာယာဝတီခရိုင်၊ ကြို့ပင်ကောက်မြို့နယ်၊ အောင်ပင်သာကျေးရွာ အုပ်စုမှ လူသတ်ကုန်းကျေးရွာအား သပြေတန်းကျေးရွာအဖြစ် အမည်ပြောင်းလဲ ပြင်ဆင်ဖွဲ့စည်းခြင်း၊ - ရှမ်းပြည်နယ်၊ လင်းခေးခရိုင်၊ လင်းခေးမြို့နယ်၊ နောင်အားကျေးရွာအုပ်စုတွင် လုံမိုင်းကျေးရွာ တစ်ရွာ တိုးချဲ့ဖွဲ့စည်းခြင်းနဲ့ မိုင်းဆတ်ခရိုင်၊ မိုင်းတုံမြို့နယ်အတွင်း မိုင်းဟန်ကျေးရွာအုပ်စုတွင် နားကောင်းမူကျေးရွာမြေ နယ်နိမိတ်ဧရိယာ တိုးချဲ့ပြင်ဆင်ဖွဲ့စည်းခြင်း၊ - ပြည်ထောင်စုနယ်မြေ၊ နေပြည်တော်၊ ဥတ္တရခရိုင်၊ ဇေယျာသီရိမြို့နယ်တွင် ရပ်ကွက် တစ်ရပ်ကွက် တိုးချဲ့ဖွဲ့စည်း၍ ကျေးရွာအုပ်စု တစ်အုပ်စု နယ်နိမိတ်ဧရိယာပြင် ဆင်ဖွဲ့စည်းခြင်းနှင့် ကျေးရွာ တစ်ရွာ တိုးချဲ့ဖွဲ့စည်းခြင်း တို့ဖြစ်ပါတယ်။ အထက်ပါ မြို့၊ ရပ်ကွက်၊ ကျေးရွာအုပ်စု၊ ကျေးရွာများ တိုးချဲ့ပြင်ဆင်ခြင်း၊ အမည်ပြောင်းလဲ ပြင်ဆင်ဖွဲ့စည်းခြင်းနဲ့ နယ်နိမိတ်ဧရိယာ တိုးချဲ့ပြင်ဆင်ဖွဲ့စည်းခြင်းတို့ကို ပြည်ထောင်စုလွှတ်တော်ဆိုင်ရာ ဥပဒေပုဒ်မ ၅၈ အရ လွှတ်တော်က မှတ်တမ်းတင်ကြောင်း ကြေညာပါတယ်။</speech>
</section>
<section value="Motion">
<motion>
<title>နိုင်ငံတော်သမ္မတထံမှ ပေးပို့ထားသော စစ်ကိုင်းတိုင်းဒေသကြီးအတွင်းရှိ ဖောင်းပြင်-ပင်လည်ဘူးကားလမ်း ၂၉ မိုင် (လမ်းသစ်)အထူးပြင်ဆင်ထိန်းသိမ်းခြင်း လုပ်ငန်းများ ဆောင်ရွက်ရန်အတွက် ၂၀၁၆ ခုနှစ်၊ ပြည်ထောင်စု၏ ဘဏ္ဍာငွေအရအသုံးဆိုင်တော့ပဒေပါသီးသန့်ရန်ပုံငွေမှ ကျပ် ၅,၅၇၅.၀၀သန်း ခွဲဝေသုံးစွဲမည့်ကိစ္စရပ်များ နှင့်စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၆) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ စစ်ကိုင်းတိုင်းဒေသကြီးအတွင်းရှိ ဖောင်းပြင်-ပင်လည်ဘူးကားလမ်း ၂၉ မိုင်(လမ်းသစ်) အထူးပြင်ဆင် ထိန်းသိမ်းခြင်းလုပ်ငန်းများ ဆောင်ရွက်ရန်အတွက် ၂၀၁၆ ခုနှစ်၊ ပြည်ထောင်စု၏ ဘဏ္ဍာငွေအရ အသုံး ဆိုင်ရာဥပဒေပါ သီးသန့်ရန်ပုံငွေမှ ကျပ် ၅,၅၇၅.၀၀ သန်း ခွဲဝေသုံးစွဲမည့် ကိစ္စရပ်များနဲ့ စပ်လျဉ်းပြီး ၁၃-၃-၂၀၁ရရက်တွင် ကျင်းပပြုလုပ်တဲ့ ပြည်ထောင်စုလွှတ်တော် စတုတ္ထပုံမှန်အစည်းအဝေး (၁၄)ရက် မြောက်နေ့မှာ သက်ဆိုင်ရာ ပြည်ထောင်စုအဆင့် အဖွဲ့ အစည်းဝင်များက လွှတ်တော်သို့ ရှင်းလင်းတင်ပြ ခဲ့ပြီးဖြစ်ပါတယ်။ ယင်းကိစ္စနဲ့စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော်ကိုယ်စားလှယ် ၁ရ ဦး ရှိပါတယ်။ ဒီနေ့အစီအစဉ်အားလုံးမှာ လွှတ်တော်ကိုယ်စားလှယ် တစ်ဦးချင်းအနေနဲ့ သတ်မှတ်ချိန် ၅ မိနစ် အတွင်း ဆွေးနွေးကြဖို့ ဖြစ်ပါတယ်။</speech>
<speech type="speaker">ဦးစွာ ဦးမင်းသိန်း၊ ငါန်းဇွန်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1495">ဦးမင်းသိန်း(ငါန်းဇွန်မဲဆန္ဒနယ်၊ မန္တလေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ၊ ပြည်ထောင်စုအဆင့် အဖွဲ့အစည်းဝင်များ၊ တက်ရောက် လာကြတဲ့ ဧည့်သည်တော်များအားလုံး ခန္ဓာကျန်းမာ၊ စိတ်ချမ်းသာပါစေကြောင်း ဂါရဝပြုနှုတ်ခွန်းဆက်သ အပ်ပါတယ်။ ဦးစွာ ကျွန်တော်တင်ပြလိုတာကတော့ ပြည်ထောင်စုအဆင့် အစိုးရအဖွဲ့အစည်းက ပြည်ထောင်စု အဆင့် လွှတ်တော်ကိုတင်ပြတဲ့ ကန့်လန့်ဖြတ်ဇယားကို နိုင်ငံရေးနည်းနဲ့ချဉ်းကပ်ပြီး ဆွေးနွေးသွားမှာ ဖြစ်ပါတယ်။ ချဉ်းကပ်ပြီးဆွေးနွေးရတဲ့ အကြောင်းရင်းကတော့ နိုင်ငံရေးနည်းဖြစ်တဲ့အတွက် စည်းရုံးမှု ပုံစံသဘောမျိုး သက်ရောက်အောင် ကျွန်တော် ဆွေးနွေးသွားပါ့မယ်။ ကျွန်တော့ကို Power Point သုံးစွဲခွင့်ပြုဖို့ မေတ္တာရပ်ခံပါတယ်ခင်ဗျာ။ ပြီးခဲ့တဲ့ တနင်္လာနေ့က Power Point မှာ ဖော်ပြထားတဲ့ဇယား ကျွန်တော်တို့ရရှိပါတယ်။ ရရှိချိန်မှာ ကြည့်လိုက်တဲ့ပထမဆုံး၊ အရေးကြီးဆုံး စိုးရိမ်ဖွယ်ရာကိုတွေ့ရတာကတော့ ခွင့်ပြုပေးတဲ့ ပြည်ထောင်စုအဆင့်၊ တင်ပြ ပေးတဲ့ တိုင်းဒေသကြီးအဆင့်၊ (၅) နှစ်တာဝန်ထမ်းဆောင်ကြမယ့် ပုဂ္ဂိုလ်များအားလုံးကို ဒေသခံများရဲ့ ကိုယ်စား အထူးကျေးဇူးတင်ကြောင်း ဦးစွာ ပြောကြားလိုပါတယ်။ လုပ်ငန်းကို စီမံခန့်ခွဲကြမယ့် နှစ် ၆၀ ထိ တာဝန်ထမ်းကြမယ့် နိုင်ငံ့ဝန်ထမ်းများအနေနဲ့ ဒီလိုစာရင်းဇယားများကို ပြည်ထောင်စုအဆင့်ရေးဆွဲတဲ့ အခါမှာ ကျွန်တော်ဆွေးနွေးသွားတဲ့အချက်များဟာ စိုးရိမ်ဖွယ်ရာများဖြစ်တဲ့အတွက် ဒီအဆိုကိုဆွေးနွေးဖို့ အမည်ပေးရခြင်းဖြစ်ပါတယ်။ လျာထားရန်ပုံငွေနဲ့ပတ်သက်လို့ ဦးစွာ အမှတ်စဉ်(၁) ၅ မိုင် သန်းပေါင်း ၆၅၀၊ နောက် အစီအစဉ် (၆) ၅ မိုင် သန်းပေါင်း ၆၀၀၊ အစီအစဉ် (၇) ၅ မိုင် သန်းပေါင်း ၅၅၀၊ အစီအစဉ် (၁၀) ၄ မိုင် သန်းပေါင်း ၄၅၀၊ အစီအစဉ်(၁၁) ၅ မိုင် သန်းပေါင်း ၄၀၀၊ အဲဒီ ငါးမိုင်တွေ၊ လေးမိုင်တွေကို ကြည့်လိုက်တဲ့အခါမှာ တစ်မိုင်ချင်းရဲ့ တွက်ချက်ပုံက သန်း ၁၃၀ ပါတယ်။ ၁၁၂.၅ ပါတယ်။ အဲဒါကို လုပ်ငန်းအကောင်အထည်ဖော်မယ့် ဝန်ထမ်းများ ဘယ်လိုနည်းနဲ့ ခွဲဝေသုံးစွဲမှာလဲ ၈၀ လည်းပါ၊ ၁၀၀ လည်းပါ ၊ ၁၁၂.၅ လည်းပါ၊ ၁၃၀ လည်းပါ၊ အဲဒီအတွက် ကျွန်တော်စိုးရိမ်ပါတယ်။ နောက်ထပ်စိုးရိမ်တာတစ်ခုကို ပြောရမယ်ဆိုရင် အကျိုးက ရာသီမရွေးသွားလာနိုင်ရေး ဖြစ်ပါတယ်။ တင်ပြထားတဲ့အကြောင်းက လမ်းတိုင်းကို ၂ လက်မ၊ ၄ လက်မ ကျောက်၊ ၆ လက်မထုခင်းပြီးတော့ ဂျင်းမြေ ၃ လက်မ ခင်းပြီးတော့ အမာခံကျောက်လမ်းလို့ ဆိုပါတယ်။ ၂ လက်မ၊ ၄ လက်မ ခင်းပြီးတော့ ၃ လက်မကျင်းပဲ ကြိတ်မယ်ဆိုရင် သေချာပါတယ်၊ ရာသီမရွေးသွားလာနိုင်ဖို့ဟာ လပိုင်းလေးပဲခံမယ်လို့ စိုးရိမ်မိပါတယ်။ ကျွန်တော်တို့ မြို့နယ်တွေမှာတော့ ဒီလိုလမ်းမျိုးခင်းမယ်ဆိုရင် တူးဖိုးကျောက်ခံပါတယ်။ ဝမ်းတူးကြိတ်ပါတယ်။ ပြီးရင် ဂျင်း ၃ လက်မ ထည့်ပါတယ်။ ထုက ၉ လက်မရလာပြီးတော့ လမ်းပခုံးကို တစ်ဖက် ၃ ပေစီ ဆက်ပြီးတော့ တွေ့ကရာလမ်းဘေးမြေတင်တဲ့လမ်းဟာ အမြန်ဆုံးပျက်ပါတယ်။ ဂျင်းကျောက် ဆိုရင် ဂျင်းကျောက် ကျွန်တော်တို့ ၃၀ ရာခိုင်နှုန်းပါတဲ့ဂျင်းရောမြေကို ဂျင်းကျောက် ခေါ်ပါတယ်။ အဲဒီ ၅၀ ရာခိုင်နှုန်းပါတဲ့ ဂျင်းကျောက်မြေကိုလည်း ဂျင်းကျောက်ခေါ်ပါတယ်။ အဲဒီ အရည်အသွေးကိုလည်း သတ်မှတ်ပေးဖို့လိုပါတယ်။ ကျောက်ဆိုတဲ့နေရာမှာလည်း ဒေသထွက်ပေါက်ကျောက်၊ သက်ရင့်ကျောက်တွေ မဟုတ်ဘဲနဲ့ ထည့်ပြီးသုံးမယ်ဆိုရင် အဲဒီကျောက်မြေလမ်းဟာ ခဏလေးနဲ့ ပျက်စီးမှာ ဖြစ်သလို စာတိုင်ရဲ့ တည်ဆောက်ပုံအရ ခေါင်းစဉ်ပေးထားတာက ဖောင်းပြင်-ပင်လည်ဘူးလမ်းလို့ ခေါင်းစဉ်ပေးပါတယ်။ စာတိုင်နံပါတ် ၂ မှာ မြို့နယ်ကိုကျတော့ ပင်လည်ဘူးလို့ ပေးထားတာဖြစ်တဲ့အတွက် ပင်လည်ဘူးလို့ ပေးထားရင် ပင်လည်ဘူး-ဖောင်းပြင်လို့ ဖြစ်သင့်ပြီးတော့ ဖောင်းပြင်-ပင်လည်ဘူးလို့ ပေးထားရင် မြို့နယ် ဟာဖောင်းပြင်လို့ ဖြစ်သင့်ပါတယ်။ ဒါကကျွန်တော်တို့က စကားလုံးတည်ဆောက်ပုံတွေအရ ပြည်ထောင်စု အဆင့်ဖြစ်တဲ့အတွက် အသေးစိတ် ကျွန်တော်ထည့်ပြီး ဆွေးနွေးတာပါ။ နောက် လမ်းသစ်လို့ ပြောထားတဲ့ အတွက် ကျွန်တော်တို့ ၁၂ ပေအကျယ်လမ်း၊ ၁၈ ပေ အကျယ်လမ်း၊ ဆောက်လုပ်ရေးဝန်ကြီးဌာနက ရှင်းပြတာဖြစ်တဲ့အတွက် ၁၈ ပေလို့ ခန့်မှန်းပါတယ်။ တောထဲတောင်ထဲ၊ ပလပ်မြေတွေ၊ သစ်တောမြေတွေ ပါတဲ့အတွက် မြေယာအမှုအခင်းတွေလည်း ပြီးစီးနေပြီလို့ ခန့်မှန်းရပါတယ်။ မပြီးစီးသေးဘူးဆိုရင်လည်း မြေယာအမှုအခင်းတွေကို ီးစီးအောင်လို့ ကျွန်တော်တို့ စိုးရိမ်မိပါတယ်။ အဲဒါကြောင့် ကျွန်တော်တို့ တံတားတွေမှာဆိုရင်လည်း ပထမသုံးစင်း၊ နောက်အမှတ်စဉ်က ၅ က သုံးစင်း၊ အဲဒါက ၁၀၈ သန်း တစ်ပေနှုန်း ကျပါတယ်။ ကျန်တဲ့ ၃ ခုက ၁၀၁ ၊ ၁ သန်းနှုန်းကျပါတယ်။ အဲဒီလို တွက်တဲ့အခါမှာ ကျွန်တော်တို့ အကောင်အထည်ဖော်တဲ့ လူတွေအနေနဲ့ ၁ သန်းနဲ့ ၁၀၈ သန်းကို ကျွန်တော်တို့ ရာသီမရွေး သွားလာနိုင်ဖို့ အကြံပြုရင်း နိဂုံးချုပ်ပါတယ်ခင်ဗျ။</speech>
<speech type="speaker">ဦးမင်းနောင် ပင်လည်ဘူးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1408">ဦးမင်းနောင်(ပင်လည်ဘူးမဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနဲ့တကွ ပြည်ထောင်စုလွှတ်တော်ကိုယ်စားလှယ်များ၊ ဧည့်သည် တော်များ အားလုံးမင်္ဂလာပါလို့ နှုတ်ခွန်းဆက်ပါတယ်။ ကျွန်တော့အနေနဲ့ နိုင်ငံတော်သမ္မတထံမှ ပေးပို့တဲ့ ၂၀၁၆ ခုနှစ်၊ ပြည်ထောင်စုဘဏ္ဍာငွေအရအသုံးဆိုင်ရာဥပဒေပါ သီးသန့်ရန်ပုံငွေ ခွဲဝေသုံးစွဲမည့် ဖောင်းပြင်-ပင်လည်ဘူး ၂၉ မိုင်လမ်းသစ် အကွာအဝေးအတွက် ရန်ပုံငွေကျပ်သန်းပေါင်း ၅,၅၇၅ သန်း ချထားပေးမှုနဲ့ပတ်သက်ပြီးတော့ ထောက်ခံဆွေးနွေးသွားမှာ ဖြစ်ပါတယ်။ ကနဦး ကျွန်တော်ပြောလိုတာကတော့ ကျွန်တော်က ဒေသခံဖြစ်တဲ့အတွက် ဒေသရဲ့ အသံလေး တွေကိုလည်း၊ အခြေအနေလေးကိုလည်း ပြောပြလိုပါတယ်။ ဒေသရဲ့ အခြေအနေမှာ အခုလမ်းပြုလုပ်မယ့် နေရာဟာ ဖောင်းပြင်-ပင်လည်ဘူး မြို့နှစ်မြို့ကြား ၆၅ မိုင်အကွာအဝေးကြားမှာတည်ရှိပြီး မတ်စောက်ပြီး လမ်းဖောက်လုပ်ဖို့ မလွယ်ကူတဲ့ မာန်တောင်၊ အရိုးတောင်၊ မြက်ဆွဲတောင် ဒေသအခေါ် မြင်းလှန်တောင်၊ ဇီးဖြူတောင်စတဲ့ တောင်ကုန်းဆက် Saddle အပိုင်းများတည်ရှိတဲ့ နေရာဒေသလည်း ဖြစ်ပါတယ်။ အဲဒီဒေသမှာ လူနေဖို့ရွာတွေရှိတာကို မတွေ့ရှိရပါဘူး။ ၎င်းတောင်တန်းများရဲ့ အမြင့်ပေဟာ ပင်လယ်ရေ မျက်နှာပြင်အထက် ၂,၂၀၀ ပေဝန်းကျင်မှာရှိပြီး မြင့်မားမတ်စောက်တဲ့ တောင်တန်းဒေသများဖြစ်ပါတယ်။ တစ်နှစ်မှာရက်ပေါင်း ၁၀၀ ကျော် မိုးရွာသွန်းပြီး တစ်နေ့ရဲ့ မိုးရေချိန်လက်မဟာ ပျမ်းမျှ ၆၀ နဲ့ ၆၅ ပတ်ဝန်းကျင်ကြားမှာရှိတဲ့ မိုးကောင်းလွန်းတဲ့ဒေသ ဖြစ်ပါတယ်။ ပြီးခဲ့တဲ့နှစ်များခင်ကမိုးရာသီမှာ ဆက်သွယ်သွားလာတဲ့အခါ ခြေလျင်ဖြင့်သာ သွားလာ နိုင်တဲ့ ခက်ခဲတဲ့ဒေသဖြစ်ပါတယ်။ ခေတ်အဆက်ဆက်၊ အစိုးရဆက်ဆက် ဒီလမ်းကို ဆယ့်နှစ်ရာသီ သွားလာနိုင်ဖို့ ကြိုးစားခဲ့ပေမယ့်လည်း ပြီးခဲ့တဲ့နှစ်ထိ မအောင်မြင်ခဲ့ပါဘူး။ တောင်များဟာ အင်မတန် မတ်စောက်လွန်းပြီး ဒေသခေါ် မုဆိုးလမ်း၊ မုဆိုးလမ်းကူး၊ လမ်းကျဉ်းများသာဖြစ်ပါတယ်။ ကိုင်းပင်ကို ဆွဲတက်ရလို့ မြက်ဆွဲတောင်၊ မြက်ပင်၊ ကိုင်းပင်ဆွဲတက်ရလို့ မြက်ဆွဲတောင်၊ သွားလာဖြတ်သန်းတဲ့ မြင်းတွေလှန်ကျလို့ မြင်းလှန်တောင်လို့ အစွဲပြုခေါ်ဆိုခဲ့ကြရပါတယ်။ အဲဒီလမ်းကို ဖြတ်သန်းစီးပွား ရှာနေကြတဲ့သူတွေရဲ့ အပြောအရ သူတို့မှာဆိုရိုးစကားတစ်ခုရှိခဲ့ပါတယ်။ မိန်းမလည်ဆွဲ လင်သေပွဲလို့ ဆိုရိုးစကား ထွက်ပေါ်ခဲ့ပါတယ်။ ဘာကြောင့်လဲဆိုတော့ အဲဒီဒေသကို ဖြတ်သန်းသွားလာစီးပွားရှာတဲ့ လူတွေဟာ၊ ယောက်ျားတွေဟာ မိသားစုစားဝတ်နေရေးအတွက် ပင်ပန်းကြီးစွာရှာဖွေရင်း ငွေကြေး အဆင်ပြေချိန် အိမ်သူဇနီးကို ရွှေ၊ ငွေရတနာ ဆင်မြန်းတဲ့အခါ ဘယ်လောက်ပင်ပန်းကြီးစွာ သက်စွန့်ဆံဖျား လုပ်ကိုင်ရှာဖွေခဲ့ရသလဲဆိုတာကို ဖော်ညွှန်းတဲ့ မထင်မရှား ဆိုရိုးစကားတစ်ခု ဖြစ်ခဲ့ပါတယ်။ ကျွန်တော်ပြောကြားနေခြင်းက တခြားမဟုတ်ပါဘူး။ အဲဒီလောက်ထိ အဲဒေသဟာ သွားလာရခက်ခဲတယ် ဆိုတာကို ပြောပြလိုခြင်းဖြစ်ပါတယ်။ ပြည်ထောင်စုလွှတ်တော် နာယကကြီးခင်ဗျား။ ယခုလမ်းကို ယခင် ၂၀၁၂-၂၀၁၃ ခုနှစ်က စတင်၍ လမ်းကြောင်းရှာဖွေခဲ့ပါတယ်။ ၂၀၁၃-၂၀၁၄ ခုနှစ်မှာ စတင်ဖောက်လုပ်ခဲ့ပါတယ်။ ၂၀၁၄-၂၀၁၅ မှာ မြေသားလမ်းအဖြစ် ဆောင်ရွက်ခဲ့ပြီး ၂၀၁၅-၂၀၁၆ ခုနှစ်မှာ စတင်အသုံးပြုနိုင်ခဲ့ပါတယ်။ အဲဒီနေရာဟာ လမ်းခင်းနိုင်သော အဆင့်မီတဲ့ ကျောက်မထွက်ပါဘူး။ လုပ်ငန်းဆိုက်ရောက်ထိ ခွဲကျောက်များရောက်ရှိရာ အနည်းဆုံး မိုင် ၄၀ ခန့် သယ်ဆောင်ရမှာဖြစ်ပါတယ်။ ၂၉ မိုင်သော အကွာအဝေးကို နိုင်ငံတော်သမ္မတရဲ့ သီးသန့်ရန်ပုံငွေမှ ချထားဆောင်ရွက်မည့် ကျပ်သန်းပေါင်း ၅,၅၇၅ သန်းဟာ ကျွန်တော်တို့အားလုံး အနေနဲ့ အင်မတန်မှ စိတ်ဝင်စားစရာကောင်းတဲ့ ငွေပမာဏဖြစ်တယ်ဆိုတာ ကျွန်တော်တို့သိပါတယ်။ ဒါပေမယ့်လည်း လုပ်ငန်းကို ပြန်လည်သုံးသပ်ကြည့်တဲ့အခါမှာ လမ်းဖြတ်သန်းရာဒေသရှိ တောင်များဟာ ကျောက်ပုတ်၊ ကျောက်ညံ့ မြေအမျိုးအစားများပါဝင်တည်ရှိပြီး ကျောက်ချောလမ်းအကျယ်ပေ ၂၀ ခင်းရန် လိုအပ်သော မြေသားလမ်းအကျယ်ပေ ၄၀ ရရှိဖို့ရာအတွက် ဘူဒိုဇာဘက်ဟိုးများနဲ့ ခက်ခဲစွာဖောက်လုပ် ရမယ့် ကုန်ကျစရိတ်တွေရှိသလို တချို့နေရာများမှာလည်း ဘူဒိုဇာဘက်ဟိုးနဲ့ မဖောက်လုပ်နိုင်ဘဲနဲ့ မိုင်းခွဲပြီးတော့ ဖောက်လုပ်ရပါတယ်။ ဘယ်လောက်ထိခွဲရမလဲဆိုရင် ၁၀ မိုင် အကွာအဝေးမှာ စနစ်တကျ တိုင်းတာကြည့်တဲ့အခါမှာ ရ မိုင်သော အကွာအဝေးဟာ မိုင်းခွဲပြီးဖောက်လုပ်ရမယ့်နေရာတွေ ဖြစ်ပါတယ်။ ဒါကြောင့်မို့လို့ အင်မတန်ခက်ခဲပြီးတော့ ကုန်ကျစရိတ်များမှာကိုလည်း လွှတ်တော်ကိုယ်စားလှယ်ကြီးများ အနေနဲ့ ခန့်မှန်းသုံးသပ်မိလိမ့်မယ်လို့ ယူဆပါတယ်။ ပြီးခဲ့တဲ့လက ၎င်းဒေသကို ကျွန်တော်ရောက်ရှိသွားခဲ့ပြီး ဇီးဖြူတောင်၊ မာန်ကင်းတောင်၊ မြက်ဆွဲတောင်၊ အရိုးတောင်စတဲ့ တောင်များကို ရ မိုင် အကွာအဝေးက မိုင်းခွဲဆောင်ရွက်နေပြီး Cutting ပိုင်းဖြတ်တောက်မှုအနေနဲ့လည်း အမြင့်ပေ ၃၀ ခန့် ဖြတ်တောက်လုပ်ဆောင်နေတာကို တွေ့ရှိရပါတယ်။ အဲဒါကို လမ်းအကျယ် ၄၀ ရအောင် ဖြတ်တောက်ရတဲ့အတွက် ပမာဏတော်တော်ကြီးမားပါတယ်။ ဒါကြောင့်မို့လို့ လုပ်ငန်းဟာ အင်မတန်ကုန်ကျစရိတ် များပြားတာကို တွက်ဆမိပါတယ်။ အောက်ခြေမှာ ကျွန်တော် လုပ်ငန်းမှာ သွားပြီးမေးခဲ့တဲ့အချက်က ကွန်ကရစ်လမ်း ၅ မိုင် ၄ ဖာလုံကို ၁၈ ပေအကျယ်ဖြစ်မှဖြစ်ပြီးတော့မှ ၂၉ မိုင် အောက်ခံကျောက်ချောလမ်းတစ်ခုလုံးကို ၂၀ ပေ အကျယ် ၆ လက်မဂျင်းထု၊ ကျင်းမြေ ၃ လက်မခင်းမယ်လို့ ကျွန်တော်မေးမြန်းတာကို သူတို့ဖြေတဲ့အခါမှာ ကြားသိ ခဲ့ရပါတယ်။ ဒါကိုလည်း ဟုတ် မဟုတ် ကျွန်တော်တို့ သိလိုပါတယ်။ ဆွေးနွေးရန် သတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<speech type="speaker">ဦးကိုကိုနိုင် စစ်ကိုင်းတိုင်းဒေသကြီးမဲဆန္ဒနယ်အမှတ်(၈) ဆွေးနွေးဖို့ဖြစ်ပါတယ်။</speech>
<speech><mp id="1248">ဦးကိုကိုနိုင် (မဲဆန္ဒနယ်အမှတ်-၈၊ စစ်ကိုင်းတိုင်းဒေသကြီး)</mp>ဟုတ်ကဲ့ လေးစားရပါသော ပြည်ထောင်စုလွှတ်တော် နာယကကြီးနှင့်တကွ အားလုံးကို မင်္ဂလာပါလို့ ဦးစွာပထမ နှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ စစ်ကိုင်းတိုင်းဒေသကြီး မဲဆန္ဒနယ်အမှတ်(၈) က အမျိုးသား လွှတ်တော်ကိုယ်စားလှယ် ဦးကိုကိုနိုင် ဖြစ်ပါတယ်။ ကျွန်တော့အနေနဲ့ ဒီကနေ့ ပြည်ထောင်စုလွှတ်တော်မှာ နိုင်ငံတော်သမ္မတထံမှပေးပို့တဲ့ စစ်ကိုင်းတိုင်းဒေသကြီးအတွင်းက ဖောင်းပြင်-ပင်လည်ဘူးကားလမ်း၊ ပြည်ထောင်စု၏ ဘဏ္ဍာငွေအရအသုံးဆိုင်ရာ ဥပဒေပါ သီးသန့်ရန်ပုံငွေမှ ကျပ် ၅ ဘီလီယံကျော် ခွဲဝေသုံးစွဲမှု ကိစ္စနှင့်ပတ်သက်ပြီး အနည်းငယ် ဆွေးနွေးသွားမှာဖြစ်ပါတယ်။ လေးစားရပါသော နာယကကြီးခင်ဗျာ။ ပြီးခဲ့တဲ့အပတ်က ပြည်ထောင်စုလွှတ်တော်မှာ ဆောက်လုပ်ရေး ဝန်ကြီးဌာနက ပြည်ထောင်စုဝန်ကြီးက ခန္တီး-ဟုမ္မလင်း -ဖောင်းပြင် ဒေသခံပြည်သူများ ချင်းတွင်းမြစ်ကြောင်း ရေလမ်းခရီးကိုသာ အဓိကထားအားသွားနေရတဲ့အတွက် နွေရာသီရေပါးချိန် မော်တော်ယာဉ်များ သွားလာ ခက်ခဲမှုကြုံတွေ့ရခြင်း၊ မိုးအခါမှာ ဝဲဂယက်များ များပြားခြင်းကြောင့် မော်တော်ရေယာဉ်များ အန္တရာယ် များပြားခြင်းတို့ကြောင့် ဒေသခံပြည်သူများ အသက်အန္တရာယ်၊ ပစ္စည်းဥစ္စာများ ဆုံးရှုံးကြုံတွေ့ခဲ့ရတဲ့ အတွက် ထိုဒေသခံပြည်သူများ ဒီဘေးတွေမှ ကင်းရှင်းနိုင်ဖို့အတွက် ရေလမ်းခရီးကိုရှောင်ရှားပြီး ကုန်းလမ်း ခရီးမှ ရွေးချယ်သွားလာနိုင်ဖို့အတွက် ဖောင်းပြင်-ပင်လည်ဘူး ကားလမ်း(၂၉)မိုင်အား အထူးပြင်ဆင် ထိန်းသိမ်းရန် လိုအပ်လာပါကြောင်း စစ်ကိုင်းတိုင်းဒေသကြီးအစိုးရအဖွဲ့ရဲ့ တင်ပြတောင်းခံလာမှုအပေါ် ရှင်းလင်းတင်ပြခဲ့ပြီး ဖြစ်ပါတယ်။ ထိုရှင်းလင်းတင်ပြခဲ့မှုမှာလည်း အောင်စိုးမိုးကျော် ခရီးသည်တင် အမြန်ရေယာဉ် တိမ်းမှောက်ခဲ့တဲ့အကြောင်း ပြည်သူအများအပြား အသက်ဆုံးရှုံးခဲ့တဲ့အကြောင်းလည်း ပါရှိပါတယ်။ ကျွန်တော့အနေနဲ့ ခန္တီး-ဟုမ္မလင်း-ဖောင်းပြင် ဒေသခံပြည်သူများအတွက် အမှန်တကယ် ရွေးချယ်ခွင့် အခွင့်အလမ်း ပိုမိုကောင်းမွန်စေမယ်လို့ ယူဆတဲ့လမ်းကတော့ ခန္တီး-ဟုမ္မလင်း-ဖောင်းပြင်မော်လိုက်-ကလေးဝ ကားလမ်းမကြီးကို ရာသီမရွေးသွားလာနိုင်သော လမ်းမကြီးအဖြစ် ဆောင်ရွက် လိုက်တာက ပိုပြီးတော့မှကောင်းမွန်မယ်လို့ ထင်မြင်ယူဆပြီး မဟာဗျူဟာမြောက်လမ်းမကြီးတစ်ခု လည်းဖြစ်လာနိုင်ပါတယ်။ ဘာလို့လဲဆိုတော့ ထိုလမ်းမကြီးကို ဖောက်ခဲ့တာ ဗျူဟာလမ်းအဖြစ် နှစ်(၂၀) ကျော်ရှိခဲ့ပြီး လမ်းသားငြိမ်နေပြီမို့လို့ဖြစ်ပါတယ်။ ယခုအခါ ခန္တီး-ဟုမ္မလင်း ကားလမ်းသည်လည်းကောင်း၊ ဟုမ္မလင်း-ဖောင်းပြင် ကားလမ်းဟာလည်း မိုးရာသီကာလဖြစ်တဲ့ ဇွန်လမှ နိုဝင်ဘာလအကုန်အထိ ကားများ သွားလာလို့ရရှိတဲ့ လမ်းမဟုတ်သေးကြောင်းလည်း ကလေးဝမှ ဟုမ္မလင်းထိ ထိုလမ်းကို နှစ်ကြိမ်တိုင်တိုင် ကိုယ်တိုင်ရောက်ဖူးတဲ့အတွက် သိရှိခဲ့ရပါတယ်။ ဒါကြောင့် ဖောင်းပြင်-ပင်လည်ဘူး ကားလမ်းကို ရာသီမရွေး သွားလာတဲ့ လမ်းအဖြစ် အဆင့်မြှင့်တင်ခဲ့ပါသော်လည်းပဲ ခန္တီး-ဟုမ္မလင်းမှ ဒေသခံပြည်သူများအတွက် ကတော့ ရေလမ်းခရီးဖြင့်သာ လိုက်ပါလာပြီး ဖောင်းပြင်ဆိပ်ကမ်းမှဆင်းကာ ဖောင်းပြင်မှတစ်ဆင့် ပင်လည်ဘူးသို့လည်းကောင်း၊ ပင်လည်ဘူးမှ ကောလင်းကိုဖြတ်၍ ရွှေဘို-မန္တလေးကို ခရီးဆက်ရမယ့် အခြေအနေရှိနေပါတယ်။ ရေလမ်းခရီးကိုတော့ ခန္တီးနဲ့ ဟုမ္မလင်းဒေသခံတွေ ရေလမ်းခရီးကို ရှောင်လွှဲလို့ မရနိုင်သေးပါဘူး။ နာယကကြီးခင်ဗျာ။ အခုဆိုရင် ဟုမ္မလင်း-ကက်သာရွာ-ချင်းတွင်း မြစ်ကူးတံတား၊ ခန္တီးဆင်သေရွာ မြစ်ကူးတံတားကြီးများ တည်ဆောက်နေပြီဖြစ်တဲ့အတွက် ခန္တီး-ဟုမ္မလင်း-ဖောင်းပြင်မော်လိုက်-ကလေးဝ လမ်းမကြီးမှတစ်ဆင့် ဗျူဟာလမ်းမကြီးကို အသုံးပြုပြီးတော့မှ တန့်ဆည်-ဒီပဲယင်းရေဦး-ဘုတလင်-မုံရွာ မြို့ကြီးများကိုဖြတ်ပြီး မန္တလေးမြို့သို့သွားလာကာ ပိုပြီးတော့မှ အဆင်ပြေပြေသွား လာနိုင်မယ့် လမ်းမကြီးတစ်ခု ဖြစ်လာနိုင်ပါတယ်။ ကျွန်တော်တို့ အထက်ချင်းတွင်းဒေသမှာရှိတဲ့ လမ်းတော်တော်များများဟာ မိုးရာသီကာလမှာ သွားလာလို့မရတဲ့ လမ်းများဖြစ်ပြီးတော့မှ ပွင့်လင်းရာသီ ရောက်မှသာ သွားလို့ရတဲ့ လမ်းများဖြစ်ပါတယ်။ ဒါကြောင့်မို့လို့ ဒီလမ်းမကြီးကို လမ်းအထူးတစ်ခုတည်းက တာဝန်ယူဆောင်ရွက်ရမယ်ဆိုရင်လည်း မိုးတွင်းကာလ ိုင်တဲ့အတွက် အခြား စေတနာထား ကောင်းမွန်တဲ့ ပုဂ္ဂလိက ဆောက်လုပ်ရေးလုပ်ငန်း ကုမ္ပဏီများကိုလည်း တင်ဒါခေါ်ယူပြီးတော့မှ ဆောင်ရွက် စေသင့်တယ်လို့ ဒီလိုပဲ ယူဆပါတယ်။ ပြည်ထောင်စုအစိုးရအဖွဲ့က ဆောက်လုပ်ရေးဝန်ကြီးအနေနဲ့ အပင်ပန်းခံပြီး ထိုလမ်းမကြီးကို ဖြတ်ပြီးတော့မှ အားတက်သရော စိတ်ပါလက်ပါ ဆောင်ရွက်နေတာကို သိရှိရတဲ့အတွက် အားရကျေနပ်မိ ပါတယ်။ လုပ်ရမယ့်လုပ်ငန်း log ပမာဏလည်း များပြားတဲ့အတွက် log(၁၂)ခု ရှိတာဖြစ်တာနဲ့အညီ ကျွန်တော်တို့ တံတား (၈)စင်းအပါအဝင် ကွန်ကရစ်လမ်းခင်းခြင်း၊ အမာခံကျောက်လမ်းခင်းခြင်း၊ ဂျင်းမြေခင်းခြင်း၊ မိုင်းခွဲရမည့်လုပ်ငန်းများ၊ မြေထိန်းနံရံဆောင်ရွက်ရမည့်လုပ်ငန်းများ၊ ဂရိတ်နိမ့်ချရမည့် လုပ်ငန်းများ ပါဝင်နေတဲ့အတွက် လမ်းအထူးဌာနကရော၊ မှန်ကန်ကောင်းမွန်ပြီး စေတနာပြည့်ဝတဲ့ လုပ်ငန်းကုမ္ပဏီတွေကိုလည်း တင်ဒါခေါ်ယူဆောင်ရွက်သင့်တယ်လို့ ယူဆပါတယ်။ ယခုအခါ ဆောက်လုပ်ရေး လုပ်ငန်းသုံးပစ္စည်းများ ပေါများလာတာကတစ်ကြောင်း၊ နည်းပညာများ တိုးတက်လာတာကတစ်ကြောင်း၊ ပညာအရာမှာမညံ့တဲ့ ကျွန်တော်တို့ မြန်မာအင်ဂျင်နီယာကြီးများ စေတနာကောင်းကောင်းနဲ့ ဆောင်ရွက် နိုင်မယ်ဆိုရင်တော့ ဒီလမ်းမကြီးဟာ ရာသီမရွေးသွားလာလို့ရတဲ့ လမ်းမကြီးအဖြစ် ဧကန်မလွဲ ဖြစ်လာ မှာဖြစ်ပါတယ်။ ဒါကြောင့်မို့လို့ ကျွန်တော့အနေနဲ့ ဖောင်းပြင်-ပင်လည်ဘူး ကားလမ်းမကြီးအတွက် သီးသန့်ရန်ပုံငွေမှ ငွေကျပ် (၅)ဘီလီယံ သုံးစွဲမှုအပေါ် ခန္တီး-ဟုမ္မလင်း-ဖောင်းပြင် ဒေသခံပြည်သူလူထု အတွက် ဦးတည်ဆောင်ရွက်နေတာ ဖြစ်တဲ့အတွက် ဆောင်ရွက်ရမည့် လုပ်ငန်းတစ်ခုဖြစ်ပါကြောင်း တင်ပြ ဆွေးနွေးရင်း နိဂုံးချုပ်အပ်ပါတယ်ခင်ဗျာ။ အားလုံးကို ကျေးဇူးတင်ပါတယ်။</speech>
<speech type="speaker">ဦးညီညီထွေး(ခေါ်)ဦးကိုကိုလေး စစ်ကိုင်းတိုင်းဒေသကြီး မဲဆန္ဒနယ်အမှတ်(၁၁) ဆွေးနွေးဖို့ဖြစ်ပါတယ်။</speech>
<speech><mp id="1251">ဦးညီညီထွေး(ခေါ်)ဦးကိုကိုလေး (မဲဆန္ဒနယ်အမှတ်-၁၁၊ စစ်ကိုင်းတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ တက်ရောက်လာကြသော ပြည်ထောင်စု လွှတ်တော်ကိုယ်စားလှယ်များ၊ ပြည်ထောင်စုအဆင့် အဖွဲ့အစည်းဝင်များ၊ ဧည့်သည်တော်များအားလုံး မင်္ဂလာပါလို့ ဦးစွာနှုတ်ခွန်းဆက်သအပ်ပါတယ်။ ကျွန်တော်ကတော့ စစ်ကိုင်းတိုင်းဒေသကြီး၊ မဲဆန္ဒနယ် အမှတ်(၁၁)မှ အမျိုးသားလွှတ်တော်ကိုယ်စားလှယ် ဦးညီညီထွေး(ခေါ်) ဦးကိုကိုလေး ဖြစ်ပါတယ်။ ကျွန်တော့ မဲဆန္ဒနယ်က ခန္တီး၊ ဟုမ္မလင်း နှစ်မြို့နယ် ပါဝင်ပါတယ်။ နာယကကြီးခင်ဗျား။ စစ်ကိုင်းတိုင်းဒေသကြီးအတွင်းရှိ ဖောင်းပြင်-ပင်လည်ဘူး လမ်း ၂၉ မိုင် လမ်းသစ်အထူးပြင်ဆင်ထိန်းသိမ်းခြင်းလုပ်ငန်းများ ဆောင်ရွက်ရန်အတွက် နိုင်ငံတော်ရဲ့ သီးသန့်ရန်ပုံငွေမှ ကျပ် ၅,၅၇၅ သန်း ခွဲဝေသုံးစွဲမယ့်ကိစ္စနဲ့စပ်လျဉ်းပြီး ထောက်ခံဆွေးနွေးသွားမှာ ဖြစ်ပါတယ်။ ကျွန်တော်တို့ စစ်ကိုင်းတိုင်းအထက်ပိုင်း ချင်းတွင်းမြစ်ညာဒေသရှိ ပြည်သူလူထုများဟာ ရှေးယခင်ကပဲ ချင်းတွင်းမြစ် ရေလမ်းခရီးကိုပဲ အဓိကထားအားကိုးပြီးတော့ နေထိုင်လာခဲ့ကြပါတယ်။ ယခုအခါမှာ သစ်တောများကို အလွန်အကျွံထုတ်လုပ်ခြင်းများကြောင့်လည်းကောင်း၊ ရာသီဥတုပြောင်းလဲမှုဖြစ်စဉ် လွန်ကဲခြင်းတို့ကြောင့် လည်းကောင်း ချင်းတွင်းမြစ်ရေဟာ ရေအရင်းအမြစ် နည်းပါးလာခဲ့ရပါတယ်။ သယံဇာတများ၊ ရွှေသတ္တုများ အလွန်အကျွံတူးဖော် ထုတ်လုပ်မှုများကြောင့်လည်း မြစ်အတွင်း နုန်းပို့ချမှုများ ပိုမိုများပြားလာခဲ့ရပြီး မြစ်ရဲ့ ကြမ်းပြင်ဟာ မြင့်တက်လာတဲ့အတွက်ကြောင့် မိုးတွင်းကာလမှာ ရေကြီးရေလျှံမှုများ မြန်ဆန်ခြင်း၊ နွေရာသီကာလမှာ မြစ်ရေနည်းပါးပြီး ရေလမ်းကြောင်းကြပ်တည်းမှုများကို ဖြစ်ပေါ်စေပါတယ်။ ဒေသခံပြည်သူများရဲ့ ခရီးသွားလာရေး၊ ကုန်စည်သယ်ယူပို့ဆောင်ရေးများကို အခက်အခဲများစွာ ကြုံတွေ့ခံစားနေကြရပါတယ်။ ချင်းတွင်းမြစ်ကို အထူးစီမံကိန်းချမှတ်ပြီး ထိန်းသိမ်းကြဖို့လည်း လိုအပ် လှပါတယ်။ ဒေသတွင်းရှိပြည်သူများရဲ့ လမ်းပန်းဆက်သွယ်ရေးဟာ ကုန်းလမ်းကိုပဲ အဓိကထားရ တော့မှာဖြစ်ပါတယ်။ ကုန်းလမ်းကြောင်းတွေရှိတယ်ဆိုပေမယ့်လည်း ကျွန်တော်တို့ဒေသက မြို့နယ်ချင်းဆက် လမ်းတွေဟာ ရာသီမရွေးသွားလာလို့ မရသေးပါဘူး။ နာယကကြီးခင်ဗျား။ ယခုလို ဖောင်းပြင်-ပင်လည်ဘူးလမ်းကို ရာသီမရွေးသွားလာနိုင်ရေး အတွက် ၂၉ မိုင်လမ်းသစ် အထူးပြင်ဆင်ခြင်းလုပ်ငန်းများကို ဆောင်ရွက်လိုက်မယ်ဆိုရင် ကျွန်တော်တို့ ဒေသက ပြည်သူတွေအတွက် ချင်းတွင်းမြစ်ကို အားကိုးနေကြရတဲ့ ဒုက္ခကလွတ်မြောက်ကြမှာ ဖြစ်ပါတယ်။ ခန္တီး-ဟုမ္မလင်း -ဖောင်းပြင်-ပင်လည်ဘူး မြို့များဟာ တစ်မြို့နဲ့တစ်မြို့ မြို့နယ်ချင်းဆက်စပ်သွားတဲ့မြို့များ ဖြစ်ပါတယ်။ အဆိုပါလမ်းလုပ်ငန်းများ ဆောင်ရွက်ပြီးစီးသွားပါက ကျွန်တော်တို့ဘက် ဒေသတွေကနေ ပင်လည်ဘူး- ကောလင်း- ဝန်းသိုမြို့များကို ဖြတ်ပြီးတော့မှ မန္တလေး-မြစ်ကြီးနား ဗျူဟာလမ်းမကြီးကို တွင်း အနီးဆုံးဆက်သွယ်သွားလာနိုင်မှာ ဖြစ်ပါတယ်။ ချင်းတွင်းမြစ်ကူးတံတား ခန္တီးနဲ့ ချင်းတွင်းမြစ်ကူးတံတား ဟုမ္မလင်းတို့ကိုလည်း တည်ဆောက်နေပြီဖြစ်လို့ တံတားများပြီးစီးပါက မန္တလေးမြစ်ကြီးနား ဗျူဟာလမ်းဘက်ကလာလို့ရှိရင်လည်း ဟုမ္မလင်းမြစ်ကူးတံတားကိုဖြတ်ပြီး တမူးမြို့ကနေ တစ်ဆင့် အိန္ဒိယသို့ အလွယ်တကူသွားရောက်နိုင်မှာ ဖြစ်ပါတယ်။ တရုတ်၊ အိန္ဒိယကုန်စည်များကို ကုန်သွယ်ရာမှာလည်း အတိုဆုံးလမ်းကြောင်း ဖြစ်လာမှာ ဖြစ်ပါတယ်။ အထက် ချင်းတွင်းဒေသနဲ့ချိတ်ဆက်တဲ့ လမ်းကွန်ရက်တွေထဲမှာ အဓိကအရေးပါတဲ့ လမ်းပိုင်းဖြစ်တဲ့အတွက် ဒေသခံပြည်သူတွေ ဒေသတွင်းသွားလာမှုကိုလည်း များစွာအထောက်အကူ ပြုစေမှာဖြစ်ပါတယ်။ ရာသီမရွေးသွားလာနိုင်ရေးအတွက် အထူးပြင်ဆင် ထိန်းသိမ်းခြင်းလုပ်ငန်းများကို ဆောင်ရွက်တဲ့အခါ တာဝန်ယူဆောင်ရွက်တဲ့သူတွေအနေနဲ့ သတ်မှတ်အရည်အသွေးပြည့်မီတဲ့ စံချိန်စံညွှန်း မီတဲ့ ပစ္စည်းများကိုအသုံးပြုဖို့နဲ့ စံသတ်မှတ်နှုန်းများနဲ့အညီ စစ်ဆေးပြီးမှသာ အသုံးပြုဖို့လိုအပ်ပါတယ်။ နိုင်ငံတော်ဘဏ္ဍာကို အလဟဿမဖြစ်ရလေအောင် ဆောင်ရွက်ပေးမှသာ ရေရှည်တည်တံ့ပြီး ပြည်သူ လူထုအတွက် အကျိုးရှိမှာ ဖြစ်ပါတယ်။ ကျွန်တော့မဲဆန္ဒနယ် ခန္တီး-ဟုမ္မလင်းမှာရှိတဲ့ ပြည်သူလူထုတွေ၊ နိုင်ငံ့ဝန်ထမ်းတွေ၊ ကျောင်းသူ/ ကျောင်းသားတွေအတွက်လည်း သွားရေးလာရေး၊ ကုန်စည်သယ်ယူပို့ဆောင်ရေးများ လွယ်ကူချောမွေ့ စေရေးအတွက် လမ်းကွန်ရက်ထဲမှာ အရေးပါတဲ့ ခန္တီး- ဟုမ္မလင်း- ဖောင်းပြင်- သက်ကယ်ကျင်းလမ်းပိုင်း ကိုလည်း ယခုပင်လည်ဘူး-ဖောင်းပြင်လမ်းလိုပဲ မဖြစ်မနေလုပ်ဆောင်ရမယ့် အထူးလိုအပ်ချက်ကိစ္စရပ် အနေနဲ့ သတ်မှတ်ပြီး ရာသီမရွေးသွားလာနိုင်အောင် လက်ရှိဖော်ဆောင်နေတာထက် ပိုပြီးမြန်ဆန်စွာ ပြီးမြောက်ရန်အတွက် ဖော်ဆောင်ပေးဖို့ ဒေသခံပြည်သူများကိုယ်စား အကြံပြု တောင်းဆိုချင်ပါတယ်။ နာယကကြီးခင်ဗျား။ ဒီလမ်းကွန်ရက်တွေ မြန်မြန်ချိတ်ဆက်မိမှ ကျွန်တော်တို့ ပြည်သူပြည်သားတွေ ရေလမ်းခရီးကဒုက္ခ၊ အသက်အန္တယ်ရာစိုးရိမ်ရတဲ့ဒုက္ခတွေ ကင်းဝေးကြရမှာ ဖြစ်ပါတယ်။ ရာသီမရွေး သွားလာနိုင်တဲ့လမ်းများ၊ တံတားများရှိမှသာ ဒေသတွင်းဖွံ့ဖြိုးတိုးတက်မှုတွေ မြန်ဆန်လာမှာဖြစ်ပါတယ်။ သို့ဖြစ်ပါ၍ ဖောင်းပြင်-ပင်လည်ဘူး ၂၉ မိုင်လမ်းသစ် အထူးပြုပြင်ထိန်သိမ်းခြင်းလုပ်ငန်းများ ဆောင်ရွက်ရန်ကိစ္စနှင့် စပ်လျဉ်း၍ ထောက်ခံအပ်ပါကြောင်း ဆွေးနွေးတင်ပြလိုက်ရပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type="speaker">ဦးတင်မောင်ဝင်း စစ်ကိုင်းတိုင်းဒေသကြီး မဲဆန္ဒနယ်အမှတ်(၁၀) ဆွေးနွေးဖို့ဖြစ်ပါတယ်။</speech>
<speech><mp id="1250">ဦးတင်မောင်ဝင်း (မဲဆန္ဒနယ်အမှတ်-၁၀၊ စစ်ကိုင်းတိုင်းဒေသကြီး)</mp>လေးစား အပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုဝန်ကြီးများ၊ ပြည်ထောင်စု လွှတ်တော်ကိုယ်စားလှယ်များအားလုံး မင်္ဂလာပါ။ ကျွန်တော်ကတော့ စစ်ကိုင်းတိုင်းဒေသကြီး မဲဆန္ဒနယ် အမှတ်(၁၀)မှ အမျိုးသားလွှတ်တော်ကိုယ်စားလှယ် ဦးတင်မောင်ဝင်း ဖြစ်ပါတယ်။ ကျွန်တော်တို့ စစ်ကိုင်းတိုင်းဒေသကြီး မဆန္ဒနယ်မြေ အမှတ် (၁၀)ဆိုတာ မော်လိုက်ခရိုင်မှာရှိတဲ့ မော်လိုက်နဲ့ ဖောင်းပြင် နှစ်မြို့နယ်ပါဝင်ပါတယ်။ အဲဒီနှစ်မြို့နယ် ပါဝင်တဲ့အတွက်ကြောင့်မို့ ဖောင်းပြင်ပင်လည်ဘူး ၂၉ မိုင် လမ်းပိုင်းနဲ့ပတ်သက်လို့ ကျွန်တော့အနေနဲ့ ထောက်ခံဆွေးနွေးသွားမှာ ဖြစ်ပါတယ်။ ကျွန်တော်တို့ ပြည်ထောင်စုဝန်ကြီးကိုယ်တိုင် ကွင်းဆင်းလေ့လာတာ ကျွန်တော်ကိုယ်တိုင် လိုက်ပို့ ပေးပါတယ်။ အဲဒီလို ကွင်းဆင်းလေ့လာတွေ့ရှိတဲ့အပေါ်မှာ မူတည်ပြီးမှ ပြည်ထောင်စုဝန်ကြီးကိုယ်တိုင က ဒီဟာကို ချမှတ်ပေးခဲ့တာဖြစ်တဲ့အတွက် ပြည်ထောင်စုဝန်ကြီးကိုလည်း အထူးကျေးဇူးတင်ကြောင်း ကျွန်တော့ အနေနဲ့ ဂါရဝပြုပြောကြားချင်ပါတယ်။ အဲဒီတော့ ကျွန်တော်တို့ ပြည်ထောင်စုလွှတ်တော် ကိုယ်စားလှယ် များအနေနဲ့ တောင်းဆိုမယ်ဆိုရင်တောင်မှ မြေပုံပေါ်မှာကြည့်၊ စာရွက်ပေါ်မှာကြည့်ပြီးမှ ကျွန်တော်တို့ ဒီပေးသင့်၊ မပေးသင့် တစ်ခါတစ်လေကျလို့ရှိရင် ပြည်ထောင်စုဝန်ကြီးတွေက ၂၀၁၇-၂၀၁၈ ကျမှ ရန်ပုံငွေ ပိုရင်ပေးနိုင်ပါမယ်လို့ ရှိဦးမယ်။ အခုကတော့ ကိုယ်တိုင်လာရောက် ကြည့်ရှုပြီးမှ ပေးတာဖြစ်တဲ့အတွက် အထူးလည်းကျေးဇူးတင်ပါတယ်။ လိုအပ်တယ်ဆိုတာလည်း သေချာပါတယ်။ အဲဒီတော့ ကျွန်တော်တို့ ဖောင်းပြင်မှာ ဘာကြောင့်လိုအပ်သလဲဆိုတော့ ဖောင်းပြင်မြို့မှာ စိုက်ပျိုးသီးနှံတွေထွက်ပါတယ်။ အဓိကမြေပဲထွက်တယ်။ ဆန်စပါးထွက်တယ်။ ထွက်ပေမယ့်လို့ ဆန်အိတ်တွေကို ဖင်ခုထိုင်ပြီးမှ ကျွန်တော်တို့က ဈေးကွက်မရှိတဲ့အတွက် ဒီဟာအရောင်းအဝယ် မဖြစ်ဘူးဖြစ်ခဲ့တယ်။ ဘာကြောင့်လဲဆိုတော့ မြို့နယ်ထဲမှာ ရောင်းမယ်ဆိုရင်လည်း ဈေးကမရ။ မုံရွာကိုသွားရောင်းမယ်ဆိုရင်လည်း Transport Charged က များတဲ့အတွက်ကြောင့်မို့လို့ ကျွန်တော်တို့က သွားရောင်းရင်ရှုံးမှာဖြစ်ပါတယ်။ ဒါကြောင့်မို့လို့ ကျွန်တော်တို့က ဒီ Transport Chanrged က တော်တော်လေးကို အရေးကြီးနေပါတယ်။ အဲဒီတော့ ပင်လည်ဘူးဘက်ကို ဒီလိုလမ်းဖောက်လိုက်ပြီ ဆိုလို့ရှိရင်တော့ ကျွန်တော်တို့အနေနဲ့ ဖောင်းပြင်က သယ်ယူပို့ဆောင်ရေးတွေ၊ ကုန်သွယ်ရေးတွေ တိုးတက်လာမယ်လို့ ကျွန်တော့အနေနဲ့ ထောက်ခံပြောကြားလိုပါတယ်။ သို့သော်လည်းပဲ ကျွန်တော်တို့ ပင်လည်ဘူးနဲ့ ဖောင်းပြင်နဲ့ ဆက်သွယ်တဲ့လမ်းကောင်းပေမယ့် ကျွန်တော်တို့ အထက်ချင်းတွင်းတစ်ခုလုံးရဲ့ ဖွံ့ဖြိုးတိုးတက်မှုကတော့ လိုလားနေမှာဖြစ်ပါတယ်။ အစောက ပြောသလို ပြည်ထောင်စုဝန်ကြီးတွေ ကျွန်တော်တို့ နယ်မြေဒေသတွေကို ကွင်းဆင်းပြီးမှ လေ့လာကြည့်ရှု တယ်ဆိုတာ အင်မတန်ကောင်းပါတယ်။ ကျွန်တော်တို့ အထက်ချင်းတွင်းဒေသကို ခေတ်အဆက်ဆက် ဘယ်တုန်းကမှ ပြည်ထောင်စုဝန်ကြီးတွေဟာ လာရောက်ပြီးမှ လေ့လာတယ်၊ ကွင်းဆင်းစစ်ဆေးတယ် ဆိုတာမရှိခဲ့လို့ ကျွန်တော်တို့ အထက်ချင်းတွင်းဟာ အင်မတန်နောက်ကျခဲ့ပါတယ်။ တိုးတက်မှုမရှိခဲ့ပါဘူး။ ကျွန်တော်တို့ အထက်ချင်းတွင်းဒေသမှာ Transport and Communication ကောင်းမှ ကျွန်တော်တို့ရဲ့ ဒေသဟာ တိုးတက်မှာဖြစ်တယ်။ Transport မှာကြည့်ပြန်တော့လည်း ကားလမ်းတွေက နွေရာသီပဲ သွားလို့ရတဲ့ ကားလမ်းဖြစ်တယ်။ ဝန်ကြီးပြောသလိုပဲ ကျွန်တော်တို့ မိုးရာသီမှာသွားရတဲ့ ချင်းတွင်းမြစ် ကလေးတစ်ခု အားကိုးနေရတဲ့စက်လှေမှောက်တာတွေ၊ တိမ်းမှောက်တာတွေနဲ့ အဲဒီလိုဖြစ်ခဲ့တဲ့ အခါကျတော့ ဒီလမ်းနှစ်ခုလုံးဟာ ကျွန်တော်တို့အတွက် သိပ်ပြီးမှ အကျိုးမရှိဘူးဖြစ်နေတယ်။ CoProcco 000 ကိုလည်း ကောင်းအောင်လုပ်ပေးစေချင်ပါတယ်။ အဲဒါမှသာလျှင် ပင်လည်ဘူးထိကိုလည်း ကျွန်တော်တို့ သွားလို့ရသလို ကျွန်တော်တို့ အထက်ချင်းတွင်းအတွက်လည်းပဲ သယ်ယူပို့ဆောင်ရေးအတွက်ရော၊ သွားလာရေးအတွက်ရော အဆင်ပြေမှာဖြစ်တဲ့အတွက် အဲဒါလေးတစ်ခုတော့ တင်ပြချင်ပါတယ်။ ကျွန်တော်တို့ Transport ကောင်းပြီဆိုဦးတောင်မှ ကျွန်တော်တို့က တံတားတွေမှာ အရေးကြီး ပါတယ်။ စစ်ကိုင်းတိုင်းမှာ ကျွန်တော်တို့ရဲ့ အထက်ချင်းတွင်းမှာ စကားပုံလေးတစ်ခုရှိပါတယ်။ တံတား ရှိလို့ရှိရင် ဒိုင်ဗားရှင်းလမ်းရှိရမယ်တဲ့။ အဲဒီလိုဖြစ်နေတယ်။ တံတားတွေက မကောင်းဘူး။ မကောင်းတဲ့ အတွက်ကြောင့်မို့လို့ တံတားရှိလို့ရှိရင်ကျိုးတယ်၊ ပဲ့တယ်။ ဒီနေ့ဖွင့်ပြီးမှ နောက်နေ့ကျလို့ရှိရင် Maintainance လုပ်ရမယ်ဆိုတာမျိုးတွေ ဖြစ်နေတယ်။ ဒါကြောင့်မို့လို့ ကျွန်တော်တို့က တံတားတွေ တည်ဆောက်တယ်။ လမ်းတွေဖောက်တယ်ဆိုလို့ရှိရင်လည်း ရေရှည်ခိုင်မြဲအောင် ကျွန်တော်တို့က ဖောက်စေချင်ပါတယ်။ နောက်တစ်ခါ Communication ကျတော့ ကျွန်တော်တို့ဆီမှာ တယ်လီဖုန်းတိုင်တွေက နည်းနေတဲ့ အခကျတော့ ကျွန်တော်တို့ ပြောရတာ ဟယ်လို ၁၀ ခွန်းမှ အိုကေတစ်ခုပြတယ်။ အဲဒီလိုအကြပ်အတည်း ဖြစ်နေတဲ့အခါကျတော့ Communication လည်း ကောင်းအောင် ကျွန်တော်တို့က ဆောင်ရွက်ပေးစေချင် ပါတယ်။ အဲဒီလိုဆောင်ရွက်ပေးဖို့ဆိုတာက ပြည်ထောင်စုဝန်ကြီးတွေ လာရောက်ပြီး လေ့လာမှသာလျှင် သိရမှာဖြစ်ပါတယ်။ အဲဒီတော့ ကျွန်တော်တို့အနေနဲ့ ဒီလမ်းပိုင်းနဲ့ပတ်သက်လို့ ဆောင်ရွက်လို့ရှိရင် ကျွန်တော်တို့ အန္တရာယ်တစ်ခုကတော့ ရှိပါတယ်။ ဆွေးနွေးရန် သတ်မှတ်ချိန်ပြည့်သဖြင့် မိုက်ပိတ်သွားသည်</speech>
<speech type="speaker">ဦးဝင်းအောင် စစ်ကိုင်းတိုင်းဒေသကြီး မဲဆန္ဒနယ်အမှတ်(၃) ဆွေးနွေးဖို့ဖြစ်ပါတယ်။</speech>
<speech><mp id="1243">ဦးဝင်းအောင် (မဲဆန္ဒနယ်အမှတ်-၃၊ စစ်ကိုင်းတိုင်းဒေသကြီး)</mp>လေးစားအပ်တဲ့ နာယကကြီး နှင့်တကွ အားလုံးပဲမင်္ဂလာပါ။ နာယကကြီးခင်ဗျား။ စစ်ကိုင်းတိုင်းဒေသကြီးဟာ ပြည်နယ်နဲ့ တိုင်း ၁၄ ခု မှာ ဒုတိယအကျယ်ပြန့်ဆုံးဖြစ်ပြီးတော့ တိုင်းတွေထဲမှာ အကျယ်ပြန့်ဆုံးဖြစ်ပါတယ်။ ကျယ်ပြန့်တာနဲ့အမျှ တောတောင်မြစ်ချောင်းများထူထပ်ပြီးတော့ သွားလာရေးဟာ အလွန်ပဲခက်ခဲပါတယ်။ စောစောက ကိုယ်စားလှယ်တော်ကြီးများတင်ပြသွားကြတဲ့ အတိုင်းပါပဲ။ ဒီဒေသမှာ ရှမ်း၊ ဗမာ၊ ကချင်၊ ကဒူး၊ ကနန်း နဲ့ နာဂတိုင်းရင်းသားဒေသများ နေထိုင်ကြပြီးတော့ နှစ်ပေါင်းများစွာ ပိတ်လှောင်ခြင်းခံရသလို လမ်းပန်း ဆက်သွယ်ရေးခက်ခဲတဲ့ ဒေသလည်းဖြစ်ပါတယ်။ နာယကကြီးခင်ဗျား။ ဒီဒေသကိုသာ ပင်လည်ဘူး-ဖောင်းပြင်လမ်း ဖောက်လုပ်နိုင်မယ်ဆိုလို့ရှိရင် ဒေသထွက်ကုန်တွေ အနယ်နယ်အရပ်ရပ်ကိုတင်ပို့ပြီးတော့ စီးပွားရေးဖွံ့ဖြိုးလာနိုင်မှာဖြစ်ပါတယ်။ ကျွန်တော့အား Power Point အသုံးပြုခွင့်ပေးစေချင်ပါတယ်။ ဒါဟာ ၂၀၁၆ ခုနှစ်ရဲ့ အောက်တိုဘာလက နစ်မြှုပ်သွားခဲ့တဲ့ အောင်စိုးမိုးကျော်ရေယာဉ် ဖြစ်ပါတယ်။ ဒါဒီရေယာဉ်နစ်မြုပ်သွားပြီးတော့ ပြန်လည် ဆယ်ယူနေရတဲ့ မြင်ကွင်းဖြစ်ပါတယ်။ ရေယာဉ် ပေါ်မှာပါသွားသူအားလုံးနီးပါး သေဆုံးကြရပါတယ်။ လူမမယ်ကလေးသူငယ်ကနေစလို့ သတိုးသား၊ သတိုးသမီးအဆုံး တပ်မတော်သားများနဲ့ နိုင်ငံ့ဝန်ထမ်းများရဲ့ မိသားစုများအပါအဝင် ကျောင်းသူ ကျောင်းသားများအားလုံး အသက်ဆုံးပါးကြရပါတယ်။ ဒါကြောင့်မို့လို့ ဒီလမ်းတွေကိုသာ ကောင်းအောင်မလုပ်နိုင်ဘူးဆိုလို့ရှိရင် ကျွန်တော်တို့ဒေသက တိုင်းရင်းသားများရဲ့ အဖေပြန်လာမှာကိုမျှော်၊ အမေပြန်လာမှာကိုမျှော်၊ သားပြန်လာမှာကိုမျှော်နေတဲ့ သောကတွေနဲ့ မျက်ရည်တွေဆက်ပြီးတော့ မစီးဆင်းစေချင်တော့ပါဘူး။ ဒါကြောင့်မို့လို့ ဒီလမ်းဖောက် လုပ်ဖို့ အလွန်ပဲအရေးကြီးပါတယ်။ ဒီဒေသမှာ ဆိုရိုးစကားတစ်ခုတောင် ကျန်ရစ်ပါတယ်။ လှေနစ်မှာ မကြောက်ဘူး။ နေရစ်မှာကြောက်တယ် ဆိုတဲ့စကားပဲဖြစ်ပါတယ်။ အဲဒီလောက်ထိကို သွားလာရေးခက်ခဲ ပါတယ်။ ဒါကြောင့်မို့လို့ ကျွန်တော်တို့ နေပြည်တော်ကိုလာတဲ့အခါမှာ နေပြည်တော်ကလမ်းမကြီးတွေ ကြည့်ပြီးတော့ ဖျာလိုလိပ်ယူသွားပြီး ကျွန်တော့ဒေသ စစ်ကိုင်းတိုင်းကို ခင်းပေးချင်စိတ်များတောင် ပေါက်မိပါတယ်ခင်ဗျာ။ နာယကကြီးခင်ဗျား။ ဒီလမ်းကိုသွားရတဲ့ တိုင်းရင်းသားများဟာ မန္တလေး၊ မုံရွာ ရောက်အောင် ၃၆ နာရီကျော် လာရပါတယ်။ ဒီလမ်းသာ ပြင်ပြီးသွားမယ်ဆိုလို့ရှိရင် ၁၄ နာရီပဲကြာမှာ ဖြစ်ပါတယ်။ အထူးသဖြင့် ပြောလိုတာကတော့ စစ်ကိုင်းတိုင်းက အနောက်မြောက်ဒေသမှာ ပိတ်မိနေတဲ့ နာဂ တိုင်းရင်းသားများရဲ့ ဒေသပဲဖြစ်ပါတယ်။ ဒါဟာ ပြီးခဲ့တဲ့လက ပြင်းထန်တဲ့ အဆုတ်အအေးမိရောဂါခံစားနေကြရတဲ့ နာဂတိုင်းရင်းသား ကလေးသူငယ်များ ဖြစ်ပါတယ်။ သူတို့ကိုကယ်ဆယ်ဖိုအတွက်၊ ကူညီဖို့အတွက် ဆေးဝါးပစ္စည်းများ၊ မြစ်ကြောင်းကနေပို့ရတာကိုက ခန္တီးထိရောက်အောင် အလွန်ကြာပါတယ်။ ဒါကြောင့်မို့လို့ နိုင်ငံတော် ဖွံ့ဖြိုးတိုးတက်ဖို့ဆိုတာဟာ တိုင်းရင်းသားဒေသများအားလုံး ပြိုင်တူဖွံ့ဖြိုးတိုးတက်မှ ဖြစ်ပါတယ်။ အခု ဒီလမ်း ၂၉ မိုင်ဟာ နာဂတိုင်းရင်းသားများနဲ့ ဒေသမှာရှိကြတဲ့ တိုင်းရင်းသားများအားလုံးအတွက် ဆောင်ရွက်ပေးနိုင်မယ့်လမ်းလည်းဖြစ်ပါတယ်။ ဒါကြောင့်မို့လို့ ၂၀၁၆ ခုနှစ်၊ ပြည်ထောင်စုရဲ့ ဘဏ္ဍာငွေ အရအသုံးဆိုင်ရာ သီးသန့်ရန်ပုံငွေထဲကနေ ၅,၅၇၅ သန်း ထုတ်ယူသုံးစွဲမယ့်ကိစ္စကို လေးလေးနက်နက် ထောက်ခံကြောင်းပြောကြားရင်းနဲ့ နိဂုံးချုပ်အပ်ပါတယ်ခင်ဗျား။ အားလုံးကိုကျေးဇူးတင်ပါတယ်။</speech>
<speech type="speaker">ဦးမြင့်ဟန်ထွန်း ဘုတလင်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1396">ဦးမြင့်ဟန်ထွန်း(ဘုတလင်မဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစားရပါသော ပြည်ထောင်စုလွှတ်တော် နာယက၊ ပြည်သူ့လွှတ်တော်ဥက္ကဋ္ဌ၊ ပြည်ထောင်စုအဆင့် အဖွဲ့အစည်းဝင်များနှင့် ပြည်ထောင်စုလွှတ်တော် ကိုယ်စားလှယ်များအားလုံး မင်္ဂလာပါ။ ကျွန်တော်ကတော့ စစ်ကိုင်းတိုင်းဒေသကြီး ဘုတလင်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးမြင့်ဟန်ထွန်း ဖြစ်ပါတယ်။ ကျွန်တော့အနေနဲ့ ဒုတိယအကြိမ် ပြည်ထောင်စုလွှတ်တော် စတုတ္ထပုံမှန်အစည်းအဝေး (၁၄)ရက် မြောက်နေ့မှာ နိုင်ငံတော်သမ္မတထံမှပေးပို့လာသော ပြည်ထောင်စု၏ဘဏ္ဍာငွေ အရအသုံးဆိုင်ရာဥပဒေပါ သီးသန့်ရန်ပုံငွေမှ ခွဲဝေသုံးစွဲမည့် စစ်ကိုင်းတိုင်းဒေသကြီးအတွင်းရှိ ဖောင်းပြင်-ပင်လည်ဘူးလမ်း ၂၉ မိုင် (လမ်းသစ်)ဆောင်ရွက်ခြင်းလုပ်ငန်းနဲ့ပတ်သက်၍ ထောက်ခံအကြံပြု ဆွေးနွေးသွားမှာ ဖြစ်ပါတယ်။ နာယကကြီးခင်ဗျား။ ဖောင်းပြင်-ပင်လည်ဘူးလမ်းဟာ အမှန်တကယ် မရှိမဖြစ် လိုအပ်နေတဲ့ လမ်းတစ်ခုမို့ သမ္မတရဲ့သီးသန့်ရန်ပုံငွေကနေ ကျခံသုံးစွဲပေးခြင်းအတွက် ကျွန်တော့အနေနဲ့ လှိုက်လှိုက်လှဲလှဲ ကြိုဆိုထောက်ခံပါတယ်။ ဖောင်းပြင်မြို့နယ်၊ ဟုမ္မလင်းမြို့နယ်များကို သွားလာဆက်သွယ်လိုတဲ့ ပြည်သူများ ဖြစ်စေ၊ ဒေသခံပြည်သူများအနေဖြင့် လိုရာခရီးကို အလွယ်တကူသွားလာနိုင်မှာ ဖြစ်တဲ့အတွက်ကြောင့် လေးလေးနက်နက် ထောက်ခံအပ်ပါတယ်။ ဒါပေမယ့် ယခုဖောက်လုပ်မယ့်လမ်းအတွက် မရှင်းလင်းတဲ့ အချက် အနည်းငယ်ကိုတော့ ဆွေးနွေးလိုပါတယ်။ နာယကကြီးခင်ဗျား။ ပူးတွဲဇယားမှာ အမှတ်စဉ်(၁) မိုင်တိုင်(ဝဝ) ကနေပြီးတော့ (၅၀)အထိ ကျောက်ခင်းလမ်းဟာ မိုင်အရှည်၊ ထုနဲ့ ကျောက်အမျိုးအစားကိုသာ ဖော်ပြထားပါတယ်။ လမ်းရဲ့ အကျယ် မပါပါဘူး။ တစ်မိုင်စံနှုန်းဟာ သိန်း ၁,၃၀၀ အထိ ကျနေပါတယ်။ ဒါပေမယ့် နည်းသလား။ များသလား ဆိုတာ ပြောဖို့ရာအတွက် ခက်ခဲပါတယ်။ သူ့ရဲ့ လမ်းအကျယ်မပါတဲ့အတွက်။ နောက်ထပ်တစ်ခါ ဇယားရဲ့ အမှတ်စဉ်(၁၂)မှာ မိုင်တိုင်(ဝဝ) ကနေပြီးတော့ မိုင်တိုင်(၅၄) အထိကို ၁၈ ပေအကျယ်၊ ၉ လက်မထု ကွန်ကရစ်လမ်း တစ်ခါပြန်ပြီးတော့ ပါနေပါတယ်။ မူလကျောက်ခင်းလမ်းပေါ်မှာပဲ ထပ်ပြီးတော့ အဲဒါကို ခင်းမှာလား။ ဒါမှမဟုတ်ရင် အပြိုင်ခင်းမှာလားဆိုတာလည်း စဉ်းစားစရာဖြစ်နေပါတယ်။ အကယ်၍ အပြိုင်ခင်းသွားမယ်ဆိုလို့ရှိရင်လည်း ဒီလမ်းဟာ ဘယ်လောက်အထိ ယာဉ်အစီးအရေသွားမှာမို့ ဒီလို လမ်းအကျယ်ကြီးခင်းတာလဲဆိုတာ စဉ်းစားစရာ ဖြစ်နေပါတယ်။ လမ်းအရှည်ဟာ ၂၉ မိုင်လို့သာ ပြောထားပေမယ့် တကယ်တမ်းအဲဒီဇယားထဲမှာ ဖော်ပြထားတာက ၂၄ မိုင်အထိပဲ ပါနေပါသေးတယ်။ အဲဒီ ကိစ္စကလည်း ဘာကြောင့်လဲဆိုတာ သိချင်ပါတယ်။ နောက်ထပ်တစ်ခုက ဒီကွန်ကရစ်လမ်းကို ထပ်ခင်းမယ်ဆိုလို့ရှိရင်လည်း မူလအောက်က ကျောက်ခံ ပေါ်မှာ ထပ်ခင်းမယ်ဆိုလို့ရှိရင်လည်း ကြားကကျင်း ၃ လက်မထုနဲ့ ခင်းထားတာ ဘာကြောင့်ဒီကျောက် သားနဲ့ ကွန်ကရစ်ကြားထဲမှာ ကျင်း ၃ လက်မထုကြားထဲက ခံနေတယ်ဆိုတာလည်း ပညာရှင်များသာ သိနိုင်မှာဖြစ်တဲ့အတွက်ကြောင့်မို့လို့ ကျွန်တော်တို့လည်း သိလိုပါတယ်။ သေချာတာတစ်ခုကတော့ မိုင်တိုင် (ဝဝ) ကနေပြီးတော့ မိုင်တိုင်အမှတ်(၅၄)ကြားထဲမှာ စုစုပေါင်းခန့်မှန်းကုန်ကျစရိတ်က သိန်းပေါင်း ၂၃,၉၅၀ ကျနေပါတယ်။ တစ်နည်းအားဖြင့် ပြောရမယ်ဆိုရင်တော့ ကွန်ကရစ်လမ်းတစ်မိုင်ရဖို့ရာအတွက် ကျပ်ငွေ သိန်းပေါင်း ၄,၃၅၄ သိန်းကျော် ကုန်ကျနေပါတယ်။ ဒါကြောင့်မို့လို့ နာယကကြီးခင်ဗျား။ လိုအပ်နေတဲ့ လမ်းတစ်လမ်းဖြစ်တာမို့ ဝမ်းပန်းတသာ ထောက်ခံ ပေမယ့် ပြည်သူ့ဘဏ္ဍာငွေကို လိုအပ်သလောက်သာသုံးစွဲသင့်ကြောင်း နိုင်ငံတော်နဲ့ နိုင်ငံသားတို့ရဲ့အကျိုးကို မျှော်ကိုးကာ အကြံပြုရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒေါ်ယဉ်မင်းလှိုင် ဂန့်ဂေါမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1473">ဒေါ်ယဉ်မင်းလှိုင်(ဂန့်ဂေါမဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များရှင်။ ကျွန်မကတော့ ဂန့်ဂေါမြို့နယ် ပြည်သူ့လွှတ်တော်ကိုယ်စားလှယ် ဒေါ်ယဉ်မင်းလှိုင်ဖြစ်ပါတယ်။ ကျွန်မက ဖောင်းပြင်-ပင်လည်ဘူးလမ်း အထူးပြင်ဆင်ထိန်းသိမ်းခြင်းလုပ်ငန်းအတွက် ကျပ်သိန်းပေါင်း ၅၅,၇၅၀ ကို သီးသန့်ရန်ပုံငွေမှ သုံးစွဲရန် ကိစ္စကို အပြုသဘောဆောင်၍ ဆွေးနွေးသွားမှာ ဖြစ်ပါတယ်။ လေးစားအပ်ပါသော နာယကကြီးရှင်။ သီးသန့်ရန်ပုံငွေမှ ငွေကျပ် ၅ ဘီလီယံခွဲကျော် သုံးစွဲ၍ အန္တရာယ်ရေလမ်းကို အသုံးပြုနေရတဲ့ ပြည်သူတွေအတွက် လမ်းခင်းခြင်းကို ကျွန်မအနေဖြင့် သဘောတူ လက်ခံပါတယ်။ သို့သော်လည်း အသုံးပြုမည့်လုပ်ငန်းများစာရင်း ပြည်ထောင်စုလွှတ်တော်ကို တင်ပြပုံ ကတော့ ပေးထားချက်မပြည့်စုံလို့ စိစစ်ဆွေးနွေးရန် ဒီထက်ပိုမိုပြည့်စုံသော အချက်အလက်များလိုအပ် ပါတယ်ရှင်။ အခုဒီလမ်းမှာ နံပါတ်(၁) ကျောက်ချောလမ်း အကျယ်မပါပါဘူး။ နံပါတ်(၂) လမ်းအရှည်က တင်ပြထားတာ ၂၉ မိုင်ပေမယ့် ခုနက ကိုယ်စားလှယ်တော်ကြီး ဆွေးနွေးသွားသလိုပါပဲ။ လုပ်ငန်းစာရင်း အရ ၂၄ မိုင်သာ ဖြစ်ပါတယ်။ နောက်နံပါတ်(၃) အချက်အနေနဲ့ မိုင်တိုင် သုညမှ ၅ မိုင် ၄ ဖာလုံအထိ ကွန်ကရစ်ခင်းမယ်ဆိုရင် ဂျင်းထည့်ဖို့ မလိုအပ်ဘူးလို့ ယူဆပါတယ်။ နံပါတ်(၄) တွက်ချက်တာက ကွင်းဒီဇိုင်း၊ ဆိုဒ်အင်ဂျင်နီယာရဲ့ ဒီဇိုင်းလား။ လမ်းသုတေသနရဲ့ လမ်းလွှာဒီဇိုင်းလာဆိုတာကို ဖော်ပြသင့်ပါတယ်။ အိမ်နီးချင်း ထိုင်းနိုင်ငံရဲ့ လမ်းဒီဇိုင်းများဟာ ကျွန်မ တို့နဲ့ မတူတော့ပါဘူး။ မိုးများတဲ့ဒေသချင်းတူပေမယ့် ဝါရင့်အင်ဂျင်နီယာကြီးတစ်ဦး ပြောပြချက်အရ သင့်တော်တဲ့ ရွှံ့မြေအမျိုးအစားတစ်မျိုးကို ကျောက်ဆိုဒ်စုံ ရောမွှေအသုံးပြုတဲ့ နည်းပညာသစ်ကို အသုံးပြု နေကြပါပြီ။ နံပါတ်(၆)အနေနဲ့ ဈေးနှုန်းက ပုံမှန်တခြားတိုင်းတွင်း ဈေးတွေထက်မြင့်နေတဲ့အတွက် အထောက်အထားသို့မဟုတ် အကြောင်းပြချက်လိုအပ်ပါတယ်။ ဥပမာ ကျောက်ကျင်းတွေနဲ့ ဝေးလို့လား ဆိုတာမျိုးပါ။ နံပါတ်(၇) အချက်အနေနဲ့ ကျောက်တောင်ဖြိုရင်ရမယ့် ပစ္စည်းတွေ သဲတွေ၊ ကျောက်တွေ သုံးလို့မရဘူးလား။ လမ်းပခုံးနေရာမှန်ဖြစ်ဖြစ် သုံးလို့မရဘူးလားလို့ အပြည့်အစုံ အကျဉ်းချုပ် တင်ပြ ရင်တော့ ပိုမိုသင့်လျော်ကြောင်း တင်ပြလိုပါတယ်။ လေးစားအပ်ပါသော နာယကကြီးရှင်။ လမ်းတစ်လမ်းကောင်းဖို့၊ အောက်ခြေခံကောင်းဖို့ လိုအပ် ပါတယ်။ လမ်းကြိတ်စက်ကို မှန်ကန်စွာ ချိန်ဆအသုံးပြုရန်နှင့် ကျောက်စီပုံ ကွန်ကရစ်အချိုးအဆ ဆိုတာတွေဟာ အလွန်အရေးပါပါတယ်။ ကျွန်မအနေနဲ့ အထူးအကြံပြု တင်ပြလိုတာက ဒီလိုမိုးများတဲ့ ဒေသတစ်ခုအတွက် လမ်းသစ်တစ်ခုခင်းမယ်ဆိုရင် လမ်းအူကြောင်းရွေးချယ်မှုက အလွန်အရေးကြီး ပါတယ်။ ခုနက ကိုယ်စားလှယ်ကြီး ဦးကိုကိုနိုင် ပြောခဲ့သလိုပါပဲ။ ရေရှည်မှာသင့်တော်တဲ့ အူကြောင်းကို ရှည်ရှည်တိုတို သတိပြု ရွေးချယ်သင့်ပါတယ်။ ရာသီဥတုကို မူတည်ပြီးတော့ ကျောက်ချောခင်းသင့် သလား။ ကွန်ကရစ်လား၊ ကတ္တရာလားလည်း ရွေးချယ်သင့်ပါတယ်။ ဒေသထွက်ပစ္စည်းနဲ့ ဒေသခံတို့ရဲ့ အကြံဉာဏ်လည်း ရယူသင့်ပါတယ်။ ဒေသခံတွေဆိုတာက ဘယ်လမ်းအူကြောင်းက သင့်တော်မယ်။ ဘယ်နေရာက ကျောက်ရနိုင်တယ်။ ဘယ်လိုကျောက်က ကောင်းတယ်၊ မာတယ်ဆိုတာ သိပါတယ်။ ဒေသခံတို့ကို အလုပ်အကိုင် အခွင့်အလမ်းပေးရာလည်း ရောက်ပါတယ်။ ဒေသထွက်ပစ္စည်းမရှိရင်တော့ အနီးဆုံးမြို့နယ်မှ သယ်ယူရမှာဖြစ်လို့ သယ်ယူစရိတ်ရှိမှာ ဖြစ်ပါတယ်။ ဒီလမ်းမှာ ကျောက်တောင်တွေ ဖြိုဖို့ သိန်း ၉,၀၀၀ ပါတာတွေ့ရပါတယ်။ ဖြိုလိုက်တဲ့ထဲကထွက်လာတဲ့ သဲတို့၊ ကျောက်တို့နဲ့ ဘယ်နေရာမှာ ပြန်သုံးမလဲဆိုတာလည်း စဉ်းစားသုံးစွဲသင့်ပါတယ်။ တင်ဒါခေါ်ပြီးလုပ်မှ လုပ်ငန်းလုပ်မယ်ဆိုရင်လည်း စည်းမျဉ်းစည်းကမ်းများကို အပေါ်ယံမဟုတ် အနှစ်သာရကိုပါ လိုက်နာသင့်ပါတယ်။ ကန်ထရိုက်တွေ အဆင့်ဆင့်လက်ဆင့်ကမ်းပြီး တာဝန်ရှိသူတွေ ကြီးကြပ်မှုအားနည်းလို့ ပြည်သူ့ဘဏ္ဍာတွေကုန်ပေမယ့် ပြည်သူမှာ အကျိုးမဲ့ခဲ့တဲ့ အတိတ်ကဖြစ်ရပ်တွေဟာ အများကြီးရှိခဲ့ပါတယ်။ တင်ဒါခေါ်ရာမှာလည်း နမူနာ ပစ္စည်းတွေကို သေသေချာချာစစ်ဆေးဖို့၊ တင်ဒါစည်းမျဉ်းစည်းကမ်းတွေ တိကျစွာ လိုက်နာဖို့၊ ပြည်သူ့ ဘဏ္ဍာကို ငွေကုန်ရင်ကုန်သလောက် ပြည်သူတွေအကျိုးရှိဖို့၊ မြေထိန်းနံရံ တံတားလမ်းရဲ့ အရည်အသွေး စံနှုန်းတွေပြည့်မီဖို့၊ Third Party ကလည်း သေချာစစ်ဆေးဖို့လိုအပ်ပါတယ်။ ဘာ့ကြောင့်လဲဆိုတော့ ၂၀၁၆-၂၀၁ရ မှာ ၂၄ ပေကျယ်တံတားများဟာ တစ်ပေကို တစ်သန်းသာရှိပေမယ့် အခုတစ်ပေကို ၂.၆ သန်းခန့် ဖြစ်နေပါတယ်။ ဘယ်ဈေးကနှစ်ဆခွဲ တက်သွားသလဲလို့ မေးခွန်းထုတ်စရာ ဖြစ်ပါတယ်။ ကျောက်ချောလမ်းတစ်မိုင်ကို ၈၅ သန်းဝန်းကျင်သာ ယခင်ခေတ်ကရှိပေမယ့် အခု သန်း၁၁၀ မှ ၁၃၀ ထိ တောင်းခံထားပါတယ်။ ကွန်ကရစ်ခင်းရာမှာလည်း လမ်းကို CPR ရအောင် ကျိတ်နိုင်ရင် ယာဉ်ကြောဖြတ်က ဥပမာ ပလတ်စတစ်ခင်းပြီး ကွန်ကရစ်လောင်းနေလျှင် ရနိုင်ပေမယ့် တူးဖိုးရော ဂျင်းပါခံထားတာကလည်း လိုအပ်ပါသလားလို့ မေးစရာရှိပါတယ်။ နိဂုံးချုပ်အနေနဲ့ နိုင်ငံတော်သမ္မတ၏ သီးသန့်ရန်ပုံငွေကို သုံးစွဲမှာဖြစ်တဲ့အတွက် ၂၀၁ရ ဖေဖော်ဝါရီ ၂၂ ရက်နေ့မှာ ပြည်ထောင်စုအစိုးရအဖွဲ့ရုံးက ထုတ်ဝေတဲ့စာအမှတ် ၁၁၃ နိုင်ငံတော်သမ္မတကြီးရဲ့ လမ်းညွှန်ချက် နံပါတ်တစ်ကို ဖတ်ပြလိုပါတယ်။ နိုင်ငံတော်၏ဘဏ္ဍာငွေများကို သုံးစွဲရာတွင် စိစိစစ်စစ် ဖြင့် ပြည်သူ့အကျိုးအတွက် စနစ်တကျရှိရန်၊ နံပါတ်(၂) အသုံးစရိတ်သုံးစွဲမှုများနှင့် ပတ်သက်၍ ပွင့်လင်းမြင်သာမှုမြှင့်တင်ပြီး စောင့်ကြည့်မှုခံယူနိုင်ရန်၊ နံပါတ်(၃) နိုင်ငံ့စီးပွားရေးကို အကျိုးပြုနိုင်သည့် စီမံကိန်းဘတ်ဂျက်များဖြစ်ရန်၊ အစိုးရဌာနဆိုင်ရာများက တာဝန်ယူမှု၊ တာဝန်ခံမှု၊ တာဝန်သိမှု အပြည့် အဝရှိရန်၊ နံပါတ်(၄) ပြည်သူ့ဘဏ္ဍာငွေများသုံးစွဲကြရာတွင် ချမှတ်ထားသည့် ဥပဒေ၊ နည်းဥပဒေများ ဘဏ္ဍာရေးစည်းမျဉ်းစည်းကမ်းများနှင့်အညီ တိကျစွာ သုံးစွဲကြရန်ဖြစ်ပါတယ်။ အားလုံးကို ကျေးဇူးတင် ပါတယ်ရှင်။</speech>
<speech type="speaker">ဦးစစ်အေး တောင်သာမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1492">ဦးစစ်အေး(တောင်သာမဲဆန္ဒနယ်၊ မန္တလေးတိုင်းဒေသကြီး)</mp>ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါလို့ ကျွန်တော် နှုတ်ခွန်းဆက်သပါတယ်။ ကျွန်တော်ကတော့ တောင်သာမဲဆန္ဒနယ်ရဲ့ ပြည်သူ့လွှတ်တော်ကိုယ်စားလှယ် ဦးစစ်အေး ဖြစ်ပါတယ်။ ဒီနေ့ ကျွန်တော် ပထမဆုံးပြောချင်တာကတော့ ကျွန်တော်တို့ နိုင်ငံတော်ဖွံ့ဖြိုးရေးလုပ်ငန်းတွေအတွက် ဒီလိုလမ်းပန်း ဆက်သွယ်ရေးကောင်းဖို့ လမ်းတွေပြုပြင်တာ၊ ဖောက်လုပ်တာကို ကျွန်တော် အပြည့်အဝ ထောက်ခံပါတယ် ဆိုတာတော့ ကျွန်တော် ပထမဆုံးပြောကြားလိုပါတယ်။ ဒါပေမယ့် ကျွန်တော် အင်ဂျင်နီယာတစ်ယောက် ဖြစ်တဲ့အတွက် ဒီလုပ်ငန်းအပေါ်မှာ ကျွန်တော်တို့ Engineering Point of View အရ ကျွန်တော် အချက် နှစ်ချက်ကို ဆွေးနွေးသွားမှာ ဖြစ်ပါတယ်။ နာယကကြီးခင်ဗျာ။ ဒီနေ့ ဒီလုပ်ငန်းမှာ ၅ မိုင်၊ ၅ မိုင် ဖြတ်ပြီးတော့ ဖော်ပြထားတာတွေ တွေ့ရ ပါတယ်။ ဖော်ပြတဲ့နေရာမှာလည်း ကျွန်တော်တို့ ဒီနေ့ စဉ်းစားရမယ့်အချက်က ပထမဆုံးကျွန်တော် 60:ąjĉod Question m 8m69. op:$:copos G condoopscusse, als cossocos:Building Capacity 3ac43a6cdqga ongesoosso :03:0 polu 31cmpe mals cossos de International Construction gę Hand board 602329 vd:ae:oufanê mais cossos. Scop::cmpos ၆ လက်မ ထုလောက်နဲ့ Building Capacity ကို မရနိုင်ဘူးလို့ ကျွန်တော့အနေနဲ့ မြင်ပါတယ်။ ကျွန်တော်တို့ 3m69 327cod:6021 000:602 como ospos Future Plan saozas Engineering Point of View က Future Plan ကို ထည့်တွက်ရပါလိမ့်မယ်။ ကျွန်တော်တို့ ဒီနှစ် ဒီလမ်းကိုဖောက်ပြီး နောက်နှစ်ဒီလမ်းပြင်ဖို့ ပြုပြင်စရိတ်တွေ အလီလီတောင်းနေရတဲ့ အဖြစ်မျိုးကတော့ ကျွန်တော်တို့ ဒီနေ့ လက်မခံနိုင်တော့ပါဘူး။ ကျွန်တော်တို့ ဒီကနေ့ လမ်းတွေရဲ့ Building Capacity အပြည့်အဝမရှိလို့ ဒီကနေ့ ကျွန်တော်တို့ ရန်ကုန်-မန္တလေးလမ်းမကြီး ဒီကနေ့အထိ ပြုပြင်နေရတာ ကျွန်တော်တို့အတွက် သင်ခန်းစာတစ်ခုပါပဲ။ ဒါကြောင့် ကျွန်တော် ပထမအချက်အနေနဲ့ လမ်းရဲ့ QC ပိုင်းဖြစ်တဲ့ Quality Control နဲ့ ကိုက်ညီမှုရှိ မရှိ ဆိုတာကိုတော့ ကျွန်တော် မေးခွန်းထုတ်ချင်ပါတယ်။ ကျွန်တော်တို့လည်း ဒီကနေ့ မြန်မာ ŞEch Gaoodp8c9:0$08:99$m oposcos:oo Construction Method 6ozi Construction Process တွေအတိုင်း ကျွန်တော်တို့တွေ ဆောင်ရွက်ဖို့လိုတယ်ဆိုတာကိုလည်း ကျွန်တော်အကြံပြုချင်ပါတယ်။ ဒုတိယအချက်ကတော့ ဒီကနေ့ ကျွန်တော်တို့က ဒီလုပ်ငန်းရဲ့ Quality Control ကို စဉ်းစား ရမယ်။ နောက်တစ်ချက်က ဒီလုပ်ငန်းရဲ့ ကုန်ကျစရိတ်ကို ကျွန်တော်တို့ စဉ်းစားရပါမယ်။ ကုန်ကျစရိတ်ဟာ ဖြစ်နိုင် မဖြစ်နိုင်။ ကျွန်တော်တို့ ဒီနေ့ လွှတ်တော်ထဲမှာ ကျွန်တော်တို့ လွှတ်တော်ကြီးက ပြည်ထောင်စု လွှတ်တော်ကြီးထဲမှာ ဥပဒေပညာရှင်တွေ၊ စီးပွားရေးပညာရှင်တွေ၊ အင်ဂျင်နီယာတွေ၊ ဆရာဝန်တွေ၊ နောက်ပြီးနိုင်ငံရေးအမြင်၊ စီးပွားရေးအမြင်၊ လူမှုရေးအမြင်တွေနဲ့ အကုန်ကြွယ်ဝတဲ့ ဒီပုဂ္ဂိုလ်တွေနဲ့ လွှမ်းခြုံထားတဲ့ ပြည်ထောင်စုလွှတ်တော် ဖြစ်ပါတယ်။ ဒါကြောင့် ကျွန်တော်တို့ ဒီနေ့ အရာရာကို ဝေဖန် ပိုင်းခြား သုံးသပ်နိုင်တဲ့ ပြည်ထောင်စုလွှတ်တော်ကြီး ဖြစ်ပါတယ်။ ဒါကြောင့် ကျွန်တော်တို့ကို တင်ပြတဲ့ နေရာမှာ အချက်အလက်တွေ ပြည့်စုံဖို့လိုပါတယ်။ ဒီကနေ့ ကျွန်တော်တို့ ၅ မိုင်၊ ၅ မိုင်ဖြတ်ပြီးလုပ်တဲ့ အခါမှာ လမ်းအရှည်ပဲ ကျွန်တော်တို့သိရပါတယ်။ လမ်းရဲ့ ခုနက ဂန့်ဂေါမြို့နယ်က ဒေါ်ယဉ်မင်းလှိုင် ပြောသွားတဲ့ အထဲမှာ ပါပါတယ်။ လမ်းအကျယ်မပါပါဘူး။ လမ်းအကျယ်မပါတဲ့အတွက် ကျွန်တော်တို့က အလျားသိတယ်။ အကျယ်မသိတဲ့အတွက် ကျွန်တော်တို့အဲဒီလုပ်ငန်းရဲ့ Work Volume ကို ကျွန်တော်တို့ တွက်ထုတ်လို့မရပါဘူး။ Work Volume သိမှ အဲဒီ Work ထဲမှာ ကျွန်တော်တို့ ထည့်ရမယ့် Material cozo, 3363aozadina zalecosdom ozodąjacqulosusini sòs Material 603d 33697 အတွက်ကို တွက်ချက်ပြီးမှ ကျွန်တော်တို့ ဒီ Project Course ကို ကျွန်တော်တို့က တွက်လို့ရမှာ ဖြစ်ပါတယ်။ ဒါ့ကြောင့် ဒီကနေ့ဖော်ပြတာ လမ်းအကျယ်မပါတော့ ကျွန်တော်တို့ Work Volume ကို နောက်ပြီးတော့ ဒီဟာက ၆ လက်မအထူဆိုတော့ Compated Volume လို့ ကျွန်တော်တို့ သိပါတယ်။ အဲဒီ Compated Volume ကနေမှ ကျွန်တော်တို့က Losse Volume ဘယ်လောက်လိုတယ်ဆိုတာ အဲဒီ ဆိုဒ်ထဲမှာ ကျောက်ဆိုလည်းကျောက် မြေဆိုလည်းမြေ Compated Volume ကနေမှ ကျွန်တော်တို့ Losse Volume o of ozod qulouril sågsò Qualit Factor 603£. coposaçme Factor ဘယ်လောက်၊ မြေကြီးဆိုရင်လည်း Factor အဲဒီလိုတွက်ပြီးမှ Lose Volume ကို ကျောက်တစ်ကျင်း ဘယ်လောက်လိုမယ်၊ မြေကြီးတစ်ကျင်း ဘယ်လောက်လို့မယ်၊ ကျင်းတစ်ကျင်းဘယ်လောက်လိုမယ်။ sdiosa 31603 og Compated Volume 18 malecossos, cod: Power, Mechine Power 603 ထည့်တွက်ပြီးမှ ဒီ Course ကို တွက်လို့ရပါမယ်။ ဒီနေ့ ကျွန်တော်တို့ Volume မရှိတဲ့အတွက် တွက်လို့ မရပါဘူး။ ဒါကြောင့် ပြည်ထောင်စုလွှတ်တော်က အတည်ပြုဖို့လိုအပ်လို့ ဝန်ကြီးဌာနက တင်မယ် ဆိုရင်တော့ ကျွန်တော်တို့ကို အချက်အလက် ပြည့်စုံအောင် တင်ပေးပါလို့ ပြောကြားရင်း ကျွန်တော် နိဂုံးချုပ်ပါတယ်။</speech>
<speech type="speaker">ဦးခင်ချို၊ လှိုင်းဘွဲ့မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1371">ဦးခင်ချို (လှိုင်းဘွဲ့မဲဆန္ဒနယ်၊ ကရင်ပြည်နယ်)</mp>အားလုံးမင်္ဂလာပါ။ ကျွန်တော်ကတော့ ကရင်ပြည်နယ် လှိုင်းဘွဲ့မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးခင်ချို ဖြစ်ပါတယ်။ ကျွန်တော်ဆွေးနွေးမယ့် အကြောင်းအရာကတော့ စစ်ကိုင်းတိုင်း ဖောင်းပြင်-ပင်လည်ဘူး လမ်း ၂၉ မိုင် လမ်းသစ်နဲ့ တံတားများ မြေထိန်းနံရံများ ဆောက်လုပ်ရန်အတွက် ငွေကျပ်သန်း ၅,၅၇၅ သန်း ကျခံ သုံးစွဲဖို့ ပြည်ထောင်စုအစိုးရအဖွဲ့ရဲ့ အစည်းအဝေးအမှတ်စဉ်အမှတ်(၅/၂၀၁၇)ဖြင့် ခွင့်ပြုခဲ့တဲ့ သီးသန့် ရန်ပုံငွေက အသုံးစရိတ်နဲ့ ပတ်သက်လို့ ဆွေးနွေးတင်ပြမှာ ဖြစ်ပါတယ်။ နာယကကြီးခင်ဗျား။ သီးသန့်ရန်ပုံငွေများနဲ့ပတ်သက်လို့ မကြာခဏဆိုသလို ဆွေးနွေးတင်ပြဘူး သလို ကြိုတင်မျှော်မှန်းလို့မရတဲ့ သဘာဝဘေးအန္တရာယ်ကြောင့်ဖြစ်ခြင်း၊ ဘဏ္ဍာနှစ်အတွင်း မသုံးစွဲလျှင် မဖြစ်ခြင်း၊ အသုံးစရိတ်အတွက် ခွင့်ပြုရန်ပုံငွေမရှိခြင်း၊ ငွေစာရင်းခေါင်းစဉ် လွှဲပြောင်း သုံးစွဲ၍ မဖြစ် နိုင်ခြင်း၊ ပြည်ထောင်စုအစိုးရအဖွဲ့ရဲ့ ခွင့်ပြုချက်၊ ပြည်ထောင်စုလွှတ်တော်ရဲ့ အတည်ပြုချက်နဲ့အညီ သုံးစွဲ ရမှာဖြစ်ကြောင်း သတ်မှတ်ထားတာတွေ့ရပါတယ်။ လက်ရှိတောင်းခံငွေများနဲ့ပတ်သက်လို့ မသုံးမဖြစ် အမှန်တကယ် သုံးစွဲဖို့လိုတာ မှန်ကောင်းမှန်နိုင်ပေမယ့် ဒီငွေတွေဟာ သဘာဝဘေးအန္တရာယ်၊ ဖြစ်နိုင်တဲ့ အန္တရာယ် ကြုံတွေ့ရလို့ ပျက်စီးရတာကြောင့် သုံးစွဲရတာဟုတ် မဟုတ် စိစစ်သင့်တယ်လို့ ယူဆပါတယ်။ စစ်ကိုင်းတိုင်းဖောင်းပြင်-ပင်လည်ဘူးလမ်း ၂၉ မိုင်ဟာ ချင်းတွင်းမြစ်တလျှောက်နေထိုင်သူ ပြည်သူများ ဘေးအန္တရာယ်ကင်းရှင်းဖို့အတွက် ရေလမ်းအစား အန္တရာယ်ကင်းတဲ့ ကုန်းလမ်းကို လုပ်ငန်းသစ်အနေနဲ့ ဆောင်ရွက်ဖို့ တောင်းခံတာဖြစ်လို့ မမျှော်လင့်နိုင်တဲ့ သဘာဝဘေးအန္တရာယ်ကြောင့် ပျက်စီးဆုံးရှုံးမှုတွေကို မဖြစ်မနေ အရေးပေါ်ပြင်ဆင်ဆောင်ရွက်ရမယ့် လုပ်ငန်းများမဟုတ်တာ တွေ့ရတဲ့အတွက် သီးသန့် ရန်ပုံငွေရဲ့ အဓိပ္ပာယ်ဖွင့်ဆိုချက်ဖြစ်တဲ့ စီမံ/ဘဏ္ဍာဝန်ကြီးဌာနရဲ့ တည်ဆဲအမိန့်ကြော်ငြာစာအမှတ် (၄၂/၈၆)ပါ ပြဋ္ဌာန်းချက်နဲ့ နိုင်ငံတော်ရဲ့ ဘဏ္ဍာငွေအရအသုံးဆိုင်ရာ ဥပဒေပြဋ္ဌာန်းချက်ပါ အဓိပ္ပာယ်ဖွင့်ဆိုချက်တွေနဲ့ ကွဲလွဲနေတယ်လို့ ယူဆပါတယ်။ စစ်ကိုင်းတိုင်းဒေသကြီး ဖောင်းပြင်-ပင်လည်ဘူးလမ်း ၂၉ မိုင်အတွက် လမ်းသစ်ဖောက်လုပ်ခြင်း လုပ်ငန်းဟာ ပြီးခဲ့တဲ့ မိုးရာသီကာလအတွင်း မြစ်အတွင်းမှာ အောင်စိုးမိုးကျော် အမြန်ယာဉ် တိမ်းမှောက် &gt; ငယ်အမင်းအသက် ကြီးက စစ်တပ်က အကယ်များကို အလယ်အစား ကုန်းလမ်းကို ရာသီမရွေးသွားလာနိုင်ဖို့ ဆောင်ရွက်ခြင်းဟာလည်း လုပ်သင့် လုပ်ထိုက်တဲ့ကိစ္စ မှန်ပေမယ့် ဒီလုပ်ငန်းတွေဟာ ဆောက်လုပ်ရေးဝန်ကြီးဌာနရဲ့ ငွေလုံးငွေရင်းလုပ်ငန်း ဒါမှမဟုတ် အထူးပြင်ဆင် ထိန်းသိမ်းခြင်းလုပ်ငန်းကနေ ရန်ပုံငွေတောင်းခံပြီးတော့ ကျခံသုံးစွဲသင့်တဲ့ လုပ်ငန်းများ ဖြစ်တယ်လို့ ယူဆပါတယ်။ တင်ပြခဲ့တဲ့ လုပ်ငန်းများနဲ့ပတ်သက်လို့ ၂ လက်မ၊ ၄ လက်မ၊ ကျောက် ၆ လက်မ၊ ဂျင်းမြေ ၃ လက်မထု ခင်းခြင်း၊ ကြိတ်ခြင်းလုပ်ငန်းကို ၂၄ မိုင် သံကူကွန်ကရစ် တံတား ၈ စင်း လမ်း အတက် အဆင်းနဲ့ ကျောက်တောင်နေရာတွေမှာ လမ်းချဲ့ခြင်း ၁၀ မိုင်၊ ပေ ၁၀၀ အရှည်၊ မြေကာနံရံ ၅ ခုနဲ့ ၁၈ ပေ အကျယ် ၉ လက်မထု ကွန်ကရစ်လမ်း ၅ မိုင် ၄ ဖာလုံ ပြုလုပ်ခြင်း လုပ်ငန်းများ ဆောင်ရွက်မှာ ဖြစ်ကြောင်း တင်ပြချက်အရ သိရပါတယ်။ ကျောက်ချောလမ်းတွေအနေနဲ့ မိုင်တိုင် ဝဝ နဲ့ ၅/ဝ အထိ ၁ မိုင်ကို ကျပ်သန်း ၁၃၀ နှုန်း၊ မိုင်တိုင် ၅/ဝ ကနေ ၁၀၀ အထိ ၁ မိုင်ကို ကျပ်သန်း ၁၂၀ နှုန်း၊ မိုင်တိုင် ၁၀၀ ကနေ ၁၅/ဝ အထိကို ၁ မိုင်ကို ကျပ်သန်း ၁၂၀ နှုန်းနဲ့ မိုင်တိုင် ၁၅/ဝ ကနေ ၁၅/ဝ အထိ ၁ မိုင်ကို ကျပ်သန်း ၁၁၂.၅ သန်းဖြစ်နေတဲ့အတွက် လုပ်ငန်းအမျိုးအစားချင်းတူပေမယ့် နှုန်းထားတွေ ကွဲလွဲဖော်ပြနေရတဲ့ အကြောင်းရင်းကို ရှင်းလင်းချပြ သင့်တယ်လို့ယူဆပါတယ်။ လမ်းလုပ်ငန်းတွေကို လမ်းသစ်တွေက အများအားဖြင့် ၁၂ ပေ အကျယ်နဲ့ပဲ ဆောင်ရွက်ကြတဲ့အတွက်ကြောင့် ကျွန်တော်ဒီ ၁၂ ပေအကျယ်နဲ့ ချိန်ထိုးစိစစ်ကြည့်တဲ့အခါမှာ ကွန်ကရစ် လမ်းလုပ်ငန်းဖြစ်တဲ့ မိုင်တိုင် ဝ/ဝ ကနေ ၅/၄ အထိ လုပ်ငန်းကို ယခင်ရခိုင်ပြည်နယ်အတွက် သီးသန့် ရန်ပုံငွေက သုံးစွဲတဲ့လုပ်ငန်းတွေနဲ့ ချိန်ထိုးစိစစ်ကြည့်တဲ့အခါမှာ စစ်တွေ၊ ပုဏ္ဏားကျွန်း၊ ပေါက်တော၊ မြေပုံ၊ ဘူးသီးတောင်နဲ့ မောင်းတောမြို့နယ်တွေအတွက် ကွန်ကရစ်လမ်း ကုန်ကျစရိတ်ဟာ ၁ ကုဗပေကို ကျပ် ၃,၃၀၀ လောက်ပဲ ကုန်ကျပေမယ့် ဒီပင်လည်ဘူးလမ်းရဲ့ ကုန်ကျစရိတ်ဟာ ၁ ကုဗပေကို ၄၃၀၀ လောက် ကုန်ကျတဲ့အတွက် ကွန်ကရစ်လမ်း ၁ ကုဗပေမှာ ကျပ် ၁,၀၀၀ လောက် ပိုပြီးတော့ ကုန်ကျတာကိုတွေ့ရ ပါတယ်။ ၅ မိုင် ၄ ဖာလုံအတွက် ကုဗပေ ၃၉၂,၀၄၀ အတွက် လုပ်ငန်းတန်ဖိုး ကျပ်သန်း ၃၉၂.၀၄ လောက် ပိုကုန်ကျတာကို တွေ့ရပါတယ်။ ကျောက်ချောလမ်းကတော့ ရခိုင်ပြည်နယ်၊ မင်းပြား၊ ကျောက်ဖြူ၊ ရမ်းဗြဲ။ မာန်အောင်၊ သံတွဲမြို့နယ်တွေရဲ့ လုပ်ငန်းကုန်ကျစရိတ်တွေအရ ၁ ကုဗပေကို ၈၀၀ ကျပ်လောက်ပဲ ကုန်ကျပေမယ့် ဒီလမ်းရဲ့ ပျမ်းမျှနှုန်းအရ ၁ ကုဗပေကို ၂၅၀၀ လောက် ကုန်ကျတဲ့အတွက် ၁ ကုဗပေကို ကျပ် ၁၇၀၀ လောက် ပိုကုန်ကျပြီးတော့ ကုဗပေပေါင်း ၁,၁၄၀,၄၈၀ အတွက် ကျပ်သန်း ၁,၉၃၈.၈၁၆ လောက် ပိုပြီးတော့ကုန်ကျတာ တွေ့ရပါတယ်။ ဒါတွေအတွက် အကြောင်းရင်းရှင်းလင်းချပြဖို့ လိုမယ်လို့ ယူဆပါတယ်။ နောက်ဆုံးအနေနဲ့တင်ပြချင်တာကတော့ ဒေသအခြေအနေအရ အမှန်တကယ်မဆောင်ရွက်လျှင် မဖြစ်တဲ့ လုပ်ငန်းများနဲ့ ပတ်သက်လို့ သက်ဆိုင်ရာဝန်ကြီးဌာနများ၊ ပြည်နယ်နဲ့ တိုင်းဒေသအစိုးရအဖွဲ့များ အနေနဲ့ ဘဏ္ဍာရေးစည်းမျဉ်းများ၊ နိုင်ငံတော်ရဲ့ ဘဏ္ဍာငွေအရအသုံးဆိုင်ရာ ပြဋ္ဌာန်းချက်များနဲ့အညီ သုံးစွဲ နိုင်ဖို့အတွက် ကြိုတင်ခန့်မှန်းတွက်ချက်ပြီး သတ်မှတ်ငွေစာရင်းခေါင်းစဉ်အောက်မှ ောင်းခံ ကြစေလိုကြောင်းနဲ့ ငွေစာရင်းခေါင်းစဉ် အဓိပ္ပာယ်သတ်မှတ်ချက်များကိုလည်း အလေးထား လိုက်နာကြစေ လိုကြောင်း အကြုံပြု တင်ပြရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးထွန်းဝေ ဖောင်းပြင်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1413">ဦးထွန်းဝေ(ဖောင်းပြင်မဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစားရပါသော ပြည်ထောင်စု လွှတ်တော် နာယကကြီးနှင့် အားလုံးမင်္ဂလာပါခင်ဗျာ။ ကျွန်တော်ကတော့ စစ်ကိုင်းတိုင်းဒေသကြီး၊ ဖောင်းပြင်မြို့နယ်က ပြည်သူ့လွှတ်တော်ကိုယ်စားလှယ် ဦးထွန်းဝေ ဖြစ်ပါတယ်။ ကျွန်တော့အနေနဲ့ စစ်ကိုင်းတိုင်းဒေသကြီးအတွင်းရှိ ဖောင်းပြင်-ပင်လည်ဘူး ကားလမ်း ၂၉ မိုင် လမ်းသစ်အထူးပြုပြင် ထိန်းသိမ်းခြင်းလုပ်ငန်းများ ဆောင်ရွက်ရန်အတွက် ကျပ် ၅,၅၇၅.၀၀ သန်းကို ပြည်ထောင်စု၏ ဘဏ္ဍာငွေအရအသုံးဆိုင်ရာဥပဒေပါ သီးသန့်ရန်ပုံငွေမှ ခွဲဝေသုံးစွဲမည့်ကိစ္စနှင့် စပ်လျဉ်းပြီး ထောက်ခံဆွေးနွေးသွားမှာ ဖြစ်ပါတယ်။ လေးစားရပါသော နာယကကြီးခင်ဗျာ။ ကျွန်တော့အနေနဲ့ ဒုတိယအကြိမ် ပြည်သူ့လွှတ်တော် တတိယပုံမှန်အစည်းအဝေး (၁၈)ရက်မြောက်နေ့မှာ ဖောင်းပြင်-ပင်လည်ဘူးလမ်းကို ရာသီမရွေးသွားလာ နိုင်သည့် ကွန်ကရစ်လမ်း သို့မဟုတ် ကတ္တရာလမ်း အဖြစ် ၂၀၁၇-၂၀၁၈ ဘဏ္ဍာနှစ်အတွင်း အဆင့် တိုးမြှင့်ပေးနိုင်သည့် အစီအစဉ် ရှိ မရှိ ကြယ်ပွင့်ပြမေးခွန်းမေးခဲ့ဖူးပါတယ်။ ဆောက်လုပ်ရေးဝန်ကြီးဌာန ပြည်ထောင်စုဝန်ကြီးမှလည်း ပြည်ထောင်စု၏သီးသန့်ရန်ပုံငွေမှ ၅.၅၇၅ ဘီလီယံကိုသုံးစွဲရန် စစ်ကိုင်းတိုင်း ဒေသကြီး ဝန်ကြီးချုပ်နဲ့ ဆောက်လုပ်ရေးဝန်ကြီးတို့ ထောက်ခံတင်ပြထားကြောင်း ဖြေကြားခဲ့ပြီးလည်း ဖြစ်ပါတယ်။ နာယကကြီးခင်ဗျာ။ ကျွန်တော်တို့ ချင်းတွင်းမြစ်ကြောင်းမှာ ယခင်က သင်္ဘောများ ပြေးဆွဲခဲ့စဉ်က မုံရွာ-ဟုမ္မလင်းလမ်းနဲ့ ဟုမ္မလင်း-ခန္တီးလမ်းဆိုပြီး နှစ်ပိုင်းခွဲပြီး ပြေးဆွဲပါတယ်။ မုံရွာမြို့မှ ဖောင်းပြင်မြို့ အထိ လေးညအိပ်နဲ့ ငါးရက်ကြာအောင် ခရီးသွားရပါတယ်။ ဟုမ္မလင်းထိဆိုရင် ငါးညအိပ်ပြီး ခြောက်ရက် ကြာမှရောက်ပါတယ်။ P အမျိုးအစားနဲ့ C အမျိုးအစား သင်္ဘောတွေ ပြေးဆွဲခဲ့ပါတယ်။ နဝတတို့၊ နယက တို့ ခေတ်မှာတော့ သလ္လာဝတီအမှတ်(၁)မှ အမှတ်(၆)အထိ သင်္ဘောများပြေးဆွဲခဲ့ပါတယ်။ သင်္ဘောများ ပြေးဆွဲစဉ်အခါက သင်္ဘောတွေ တိမ်းမှောက်နစ်မြုပ်တယ်ဆိုတာ ကျွန်တော်တို့ မကြားခဲ့ဖူးပါဘူး။ ၂၀၀၀-၂၀၀၁ ၀န်းကျင်မှာတော့ ယခုပြေးဆွဲနေတဲ့ ပုဂ္ဂလိကခရီးသည်တင် အမြန်ယာဉ်များ ပေါ်ပေါက်လာပါတယ်။ အမြန်ယာဉ်ကိုယ်ထည်သေးငယ်သလောက် အင်ဂျင်ပါဝါကောင်းခြင်း၊ တစ်နာရီရေမိုင် ၁၀ မိုင်မှ ၁၂ မိုင် အထိ မောင်းနှင်နိုင်ခြင်းတို့ကြောင့် အတိမ်းအစောင်းမခံဘဲ တိမ်းမှောက်လွယ်ခြင်း၊ ကိုယ်ထည်မှာ Load line မပါတဲ့အပြင် ဝန်ပိုတင်ဆောင်ခြင်း၊ အထက်ချင်းတွင်းခရီးသည်များအဖို့ ရေကြောင်းခရီးတစ်ခုတည်း ကိုသာ မှီခိုအားထားရခြင်းက ပုဂ္ဂလိကအမြန်ရေယာဉ်များအတွက် အားသာချက်ဖြစ်နေခြင်းတို့ဟာ အမြန်ရေယာဉ်များ မတော်တဆဖြစ်ရခြင်းရဲ့ အကြောင်းအရင်းတွေ ဖြစ်နေပါတယ်။ မီဒီယာအားကောင်း လာခြင်းနဲ့ ဆိုရှယ်မီဒီယာများကြောင့် ၂၀၁၆ ခုနှစ်၊ အောက်တိုဘာလ ၁၅ ရက်မှာ အောင်စိုးမိုးကျော်(၂) ရေယာဉ်တိမ်းမှောက်နစ်မြုပ်လို့ ခရီးသည် ၇၈ ဦး သေဆုံးခဲ့တာ တစ်နိုင်ငံလုံးအနှံ့ ယခုခေတ်မှာမှ သိရှိ ကြရတာဖြစ်ပါတယ်။ တကယ်တမ်းကျတော့ ချင်းတွင်းမြစ်ကြောင်းထဲမှာ အမြန်ယာဉ်တွေ တိမ်းမှောက် ခဲ့တာဟာ ဒီတစ်ကြိမ်တည်းမကပါဘူး။ ၂၀၀၂-၂၀၀၃ ၀န်းကျင်လောက်မှာ လောင်းဂရိတ်ဝဲထဲမှာ တစ်စီး၊ ၂၀၁၅ ခုနှစ်၊ နိုဝင်ဘာလ ၁ ရက်နေ့မှာ အဲဒီဝဲထဲမှာပဲတစ်စီး ဒီဝဲတစ်ခုတည်းမှာကိုက မဖော်နိုင်သေးတဲ့ အမြန်ယာဉ် နှစ်စီးရှိနေတယ်လို့ ကျွန်တော်တို့ သိရပါတယ်။ ဘယ်နှစ်ဦးသေဆုံးတယ်၊ ဘယ်နှစ်ဦး ပျောက်ဆုံးတယ်၊ ဘယ်နှစ်ဦး အသက်ရှင်ကျန်တယ်ဆိုတာတွေ ကျွန်တော်တို့မသိရပါဘူး။ ရေယာဉ် တစ်စီးတိမ်းမှောက် နစ်မြုပ်သွားတာဟာ ဖြစ်ပွားတဲ့ပွားတဲ့နေရာ၊ ဖြစ်ပွားတဲ့အခြေအနေတို့ အပေါ်မှာ မူတည်ပြီးမှ အစုလိုက်အပြုံလိုက်သေဆုံးကြရပါတယ်။ အသက်ရှင်လွတ်မြောက်လာတဲ့ လူတွေ ရဲ့ပြောစကား၊ ပြောကြားချက်တွေအရ အလွန်ရင်နာဖွယ်ကောင်းလှပါတယ်။ ဒါကြောင့် အထက်ချင်းတွင်း ဒေသနေ ပြည်သူများအထူးသဖြင့် ကုန်းတွင်းပိုင်းနေပြည်သူများအတွက် ရွေးချယ်စရာခရီးလမ်းကို ရရှိအောင် သက်ကယ်ကျင်း-ဖောင်းပြင်-ဟုမ္မလင်း-ခန္တီးလမ်းကို ရာသီမရွေးသွားလာလို့ရအောင် ဆောင်ရွက် ပေးရန် တောင်းဆိုမယ်လို့ဆိုရင်လည်း မိုင် ၃၃၀ ရှည်တဲ့ လမ်းမှာ တံတားများမပြီးသေးခြင်း၊ မိုင်တိုင် ၄၀၅/ဝ မှ ၁၁၄/ဝ အထိ ၆၉ မိုင်သည် တစ်ကြောင်းထိုးလမ်းများသာ ဖြစ်ခြင်းတို့ကြောင့် လွယ်ကူလျှင်မြန် နိုင်တဲ့ ဖောင်းပြင်-ပင်လည်ဘူးလမ်းကို အဆင့်မြှင့်တင်ပေးရန် တောင်းဆိုခဲ့ခြင်းဖြစ်ပါတယ်။ အချုပ်အားဖြင့် ဤလမ်းကို တောင်းဆိုရခြင်းဟာ ပြည်သူလူထုရဲ့ အသက်၊ အိုးအိမ်၊ စည်းစိမ် လုံခြုံစိတ်ချရမှုအတွက် တောင်းခံရခြင်းဖြစ်ပါတယ်။ လွှတ်တော်ကိုယ်စားလှယ်ကြီး ဦးကိုကိုနိုင်ပြောသလို ခန္တီး-ဟုမ္မလင်းက ရေလမ်းကလာပြီး ဖောင်းပြင်ကိုဆင်းလို့ မုံရွာ-မန္တလေးအထိ ဒီလိုသွားစရာမလိုပါဘူး။ အခုဆိုလို့ရှိရင် ဟုမ္မလင်းကနေပြီးမှ ဖောင်းပြင်အထိ အမာခံလမ်းတွေဖြစ်နေပါပြီ။ ပြီးခဲ့တဲ့နှစ်မှာကိုပဲ ဟုမ္မလင်းက ဘယ်ထိသွားသလဲဆိုတော့ ကျွန်တော်တို့ တောင်ကြီးမီးပုံးပျံပွဲအထိတောင် သွားကြတာ ရှိပါတယ်။ အဲဒီလိုဆိုတော့ ကျွန်တော် ဒီလမ်းကိုတောင်းခံရခြင်းသည် ပြည်သူလူထုရဲ့ အသက်၊ အိုးအိမ်၊ စည်းစိမ် လုံခြုံစိတ်ချရမှုအတွက် တောင်းခံရတာဖြစ်တဲ့အတွက် ပြည်ထောင်စုလွှတ်တော်ကြီးမှ ဒီသီးသန့် ရန်ပုံငွေကို စိစစ်ခွင့်ပြုပေးနိုင်ပါရန် ပြည်ထောင်စုလွှတ်တော် နာယကကြီးမှတစ်ဆင့် လေးစားစွာ တင်ပြ အပ်ပါတယ်ခင်ဗျာ။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ အစည်းအဝေးကို မိနစ် (၂၀)ခန့် ခေတ္တရပ်နားပါမယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။</speech>
<speech type="mc">အစည်းအဝေးပြန်လည်စတင်ခြင်း ၊ လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ အစည်းအဝေး ပြန်လည် စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<speech type="speaker">ဦးဝင်းမြင့်အောင် ဒီပဲယင်းမဲဆန္ဒနယ် ဆက်လက်ဆွေးနွေးဖို့ဖြစ်ပါတယ်။</speech>
<speech><mp id="1393">ဦးဝင်းမြင့်အောင် (ဒီပဲယင်းမဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစားအပ် ပါသော ပြည်ထောင်စုလွှတ်တော် နာယကကြီးနှင့်တကွ ကြွရောက်လာကြသော ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များအပေါင်း ကျန်းမာပါစေကြောင်း ဆုတောင်းမေတ္တာပို့သအပ် ပါတယ်။ ကျွန်တော်ကတော့ စစ်ကိုင်းတိုင်းဒေသကြီး၊ ဒီပဲယင်းမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးဝင်းမြင့်အောင်ဖြစ်ပါတယ်။ နာယကကြီးခင်ဗျား။ ကျွန်တော်တို့တိုင်းပြည်ရဲ့ ပထဝီအနေအထားအရ မြစ်ကြီးများအားလုံး မြောက်ဘက်မှတောင်ဘက်သို့ စီးဆင်းခဲ့သလိုမျိုး မြစ်ကြီးတွေကို အခြေခံပြီး လမ်းမကြီးများကိုလည်း မြောက်မှတောင်သို့ ဦးတည်ပြီးဖောက်ခဲ့တာများပါတယ်။ ယခုလို ချင်းတွင်းမှသည် ဧရာဝတီသို့ လမ်းများ အနောက်မှသည် အရှေ့ဘက်ဆီသို့ လိုအပ်ချက်ကိုဖြည့်ဆည်းနိုင်တဲ့ ဖောင်းပြင်-ပင်လည်ဘူး အထူးပြင်ဆင် ထိန်းသိမ်းခြင်း လမ်းစီမံကိန်းကို ကြိုဆိုထောက်ခံပါကြောင်း ပြောကြားလိုပါတယ်။ ဒီလမ်းဟာ ဒေသခံ ပြည်သူများ အဆင်ပြေချောမွေ့စွာ သွားလာနိုင်ရုံမျှသာ မဟုတ်ပါဘူး။ စစ်ကိုင်းတိုင်းဒေသကြီး၊ မူးမြစ်ဖျား မြို့ပြဒေသက ပြည်သူများ၊ ကချင်ပြည်နယ်က ပြည်သူများ၊ ရှမ်းအရှေ့မြောက်ဘက် ပြည်သူများ၊ ဒေသ ပြည်သူများ သွားလာကူးသန်းနိုင်တဲ့လမ်းတစ်လမ်း ဖြစ်လာမှာပါ။ ဒီလမ်းကို ဖြတ်သန်းပြီး မန္တလေး-ရွှေဘိုမြစ်ကြီးနားလမ်းကို ရောက်သွားသလို၊ အဲဒီကနေမှတစ်ဆင့် ဧရာဝတီ-ထီးချိုင့်တံတားကနေပြီးတော့ ဗန်းမော်၊ မူဆယ်အထိ သွားလို့ရတဲ့လမ်းဖြစ်ပါတယ်။ ချင်းတွင်းမြစ်ပေါ်က တည်ဆောက်ဆဲ ဟုမ္မလင်း - ကက်သာလမ်းတံတားဟာ အိန္ဒိယနယ်စပ် တမူးနဲ့ နာဂတောင်တန်းတွေအထိ တစ်ဆက်တည်းဖြစ်တာကြောင့် မဝေးလှတဲ့အနာဂတ်မှာ တရုတ်-မြန်မာ-အိန္ဒိယ ကုန်စည်ကူးသန်းတဲ့အရေးကြီးတဲ့ ပြည်ထောင်စုလမ်းမကြီး အဖြစ် မျှော်မှန်းပြီး တည်ဆောက်သင့်တဲ့လမ်း ဖြစ်ပါတယ်။ ဒါကြောင့်လမ်းပေါ်ရှိတံတားများကို နောင်မှဖျက်ပြီး ပြန်မတည်ဆောက်ရအောင် လေ့လာတိုင်းထွာ ဆောင်ရွက်သင့်တယ်လို့အကြံပြုချင်ပါတယ်။ နာယကကြီးခင်ဗျား။ ဒီဖောင်းပြင်-ပင်လည်ဘူးလမ်းဟာ တိုင်းဒေသကြီးမြို့တော် မုံရွာနဲ့လည်း တစ်ဆက်တည်းဖြစ်ဖို့ လိုအပ်တယ်လို့ ပြောချင်ပါတယ်။ မြစ်ကြီးနား-ရွှေဘို-မန္တလေးလမ်းကနေပြီးတော့ မုံရွာကိုရောက်သွားဖို့ရာ အဝေးကြီးပဲကွေ့ပတ်ပြီးမှသွားနေရတာပါ။ အကယ်၍ မူးမြစ်အနောက်ဘက်ခြမ်း ကျေးရွာချင်းဆက်လမ်းများ ရှိပြီးဖြစ်ပါတယ်။ အဲဒီလမ်းတွေကို ပင်လည်ဘူး-ကျွန်းလှ-တန့်ဆည်မြို့နယ် ၃ မြို့နယ်ကို တစ်ဖြောင့်တည်း တဖြောင့်တည်းဖောက်တဲ့ ခရိုင်ချင်းဆက်လမ်းအဖြစ် အဆင့်မြှင့်တင်ပေး မယ်ဆိုရင် မုံရွာ-ရေဦး-ကလေး-တမူး၊ မုံရွာ-ရေဦး-ဖောင်းပြင်-ဟုမ္မလင်း ပြည်ထောင်စုလမ်းမကြီးများနဲ့ ဆက်စပ်သွားလာနိုင်မှာ ဖြစ်တဲ့အပြင် မုံရွာကို ခရီးတိုတိုနဲ့ နည်းနဲ့ ရောက်ရှိသွားမှာဖြစ်ပါတယ်။ သို့ပါ၍ လာမယ့်ဘဏ္ဍာနှစ်များမှာ ဒီခရိုင်ချင်းဆက်လမ်း၊ မူးမြစ်အနောက်ဘက်ခြမ်းဒေသက လမ်းကို အဆင့်မြှင့်တင်ပေးပါရန် အခုကတည်းကကြိုတင်ပြီးတော့ တိုက်တွန်းအပ်ပါတယ်။ နာယကကြီး ခင်ဗျား။ ဖောင်းပြင်-ပင်လည်ဘူးလမ်း ၂၉ မိုင်အတွက် ပြည်ထောင်စုအစိုးရအဖွဲ့က ခွင့်ပြုပြီးဖြစ်တဲ့ ကျပ် ၅,၅၇၅ သန်းကို ဒီနှစ်မိုးမကျမီတည်ဆောက်ရမှာဖြစ်တဲ့အတွက် ပြည်ထောင်စုလွှတ်တော်ကြီးကနေပြီးတော့ ထောက်ခံအတည်ပြုပေးပါရန် တင်ပြထားပါတယ်။ သို့သော်လည်း သတိထားသင့်တဲ့အချက်က တည်ဆောက် တဲ့လမ်း၊ မြန်မြန်ဆောက်တဲ့လမ်း၊ မြန်မြန်ပျက်ဖြစ်သွားမှာမျိုးကိုတော့ စိုးရိမ်မိပါကြောင်း တင်ပြရင်း ခွင့်ပြု ရန်ပုံငွေချထားပေးရန် သဘောတူထောက်ခံပါကြောင်း တင်ပြအပ်ပါတယ်ခင်ဗျား။ အားလုံးကိုကျေးဇူးတင် ပါတယ်။</speech>
<speech type="speaker">ဦးမျိုးညွန့် ဟုမ္မလင်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1415">ဦးမျိုးညွန့် (ဟုမ္မလင်းမဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီး၊ ပြည်ထောင်စုအဖွဲ့ဝင်များ၊ ပြည်ထောင်စုလွှတ်တော်ကိုယ်စားလှယ် အားလုံးကို မင်္ဂလာပါလို့ နှုတ်ခွန်းဆက်သပါတယ်။ ကျွန်တော်ကတော့ ဟုမ္မလင်းမဲဆန္ဒနယ်က ပြည်သူ့ လွှတ်တော်ကိုယ်စားလှယ် ဦးမျိုးညွန့် ဖြစ်ပါတယ်။ ဖောင်းပြင်-ပင်လည်ဘူးလမ်းသစ် ၂၉ မိုင် အထူးပြင်ဆင် ဖောက်လုပ်ရခြင်းမှာ ချင်းတွင်းရေကြောင်းခရီးအန္တရာယ်များ ကြုံတွေ့နေရခြင်းကြောင့် ဖောင်းပြင် ဟုမ္မလင်း-ခန္တီး ဒေသရှိ ပြည်သူများ ဘေးအန္တရာယ်ကင်းရှင်းစွာ ရာသီမရွေးသွားလာနိုင်ဖို့ရန် ရည်ရွယ်၍ ဖောက်လုပ်ပေးခြင်းဖြစ်ပါတယ် ဆိုတဲ့အတွက် အထူးပဲကျေးဇူးတင်ဝမ်းမြောက်ပါကြောင်း ပြောကြားလို ပါတယ်။ ကျွန်တော့ရဲ့ မဲဆန္ဒနယ်ဖြစ်တဲ့ ဟုမ္မလင်းမြို့ နယ်သူနယ်သားများကလည်း ဝမ်းသာကျေးဇူးတင် နေကြမှာ သေချာပါတယ်ဗျာ။ ဧရာဝတီကို အမိဧရာဝတီလို့ခေါ်ဆိုကြမယ်ဆိုရင်တော့ ချင်းတွင်းမြစ်ကြီး ကလည်း ကျွန်တော်တို့ ချင်းတွင်းသားများအတွက်တော့ အဖချင်းတွင်းပါပဲခင်ဗျာ။ ချင်းတွင်းမြစ်ကြီး အတွင်းမှာ ၂၀၁၆ ခုနှစ်၊ အောက်တိုဘာလ ၁၅ ရက်က အောင်စိုးမိုးကျော်အမြန်ယာဉ်တိမ်းမှောက် ရခြင်းဟာ ချင်းတွင်းမြစ်ကြီးရဲ့ ဝဲဂယက်များကြောင့်တော့ မဟုတ်ဘူးဆိုတာကို ပြောချင်ပါတယ်။ ရေကြောင်း သယ်ယူပို့ဆောင်မှုစီမံခန့်ခွဲရာတွင် အားနည်းသောကြောင့် ဖြစ်ရပါတယ်လို့ ပြောချင်ပါတယ်။ အမြန်ယာဉ် များဟာ ဝန်ပိုများကို အဆမတန်တင်သွားတာကြောင့် တိမ်းမှောက်ရခြင်း ဖြစ်ပါတယ်။ ၂၀၀၆ လောက် တုန်းကလည်း ဟုမ္မလင်းမြို့နယ် ဥရုမြစ်နဲ့ ချင်းတွင်းမြစ်ဆုံရာမှာ အမြန်ယာဉ်တစ်စင်း တိမ်းမှောက်ခဲ့ဖူး ပါတယ်။ ဒါကလည်း ခရီးသည်များကို အဆမတန်တင်ဆောင်သွားခြင်းကြောင့် တိမ်းမှောက်ရတာ ဖြစ်ပါတယ်။ ခရီးသည်များအဖို့မှာလည်း ရွေးချယ်စရာလမ်းမရှိတဲ့အတွက် မီရာအမြန်ယာဉ်နဲ့လိုက်ရဖို့ပဲ ကြိုးစားကြသလို ပိုင်ရှင်များကလည်း တစ်ချီတည်းနဲ့ များပြားလှတဲ့ ငွေကြေးရရှိဖို့ရာ ကြည့်ကြတဲ့ အတွက်ကြောင့် ဖြစ်ကြရတာဖြစ်ပါတယ်။ ကျွန်တော်တို့ တစ်သက်လုံး ယခုဘာဝကပေးတဲ့ ချင်းတွင်းမြစ်ကြီးရဲ့ ကျေးဇူးနဲ့သာ အသက်ရှင်ရပ်တည်ခဲ့ကြရတာဖြစ်ပါတယ်။ ဒါကြောင့် ချင်းတွင်း မြစ်ကြီးကို ဆက်လက်အသုံးပြုနိုင်ဖို့၊ ပြန်လည်ကယ်တင်ဖို့လည်း လုပ်ဆောင်ပေးဖို့လိုတယ်လို့ ကျွန်တော် ဆွေးနွေးချင်ပါတယ်။ ချင်းတွင်းမြစ်ကမ်းဘေးဝဲယာနှင့် ရေဝေရေလဲဒေသများမှာ သဘာဝပတ်ဝန်းကျင် ပျက်ယွင်းစေတဲ့ လုပ်ရပ်များကိုလည်း သေသေချာချာ တားဆီးကာကွယ်ပေးရမှာဖြစ်တယ်လို့ ပြောချင် ပါတယ်ခင်ဗျာ။ ဖောင်းပြင်-ပင်လည်ဘူးလမ်းသစ် ၂၉ မိုင်ဖောက်လုပ်ရခြင်းသည် ဖောင်းပြင်-ဟုမ္မလင်း-ခန္တီး ဒေသရှိ ပြည်သူများအတွက်ဆိုတဲ့အတွက် ကျေးဇူးတင်ဝမ်းမြောက်ခြင်းနဲ့အတူ ခုတ်ရာတခြား၊ ရှရာတလွဲ ဖြစ်နေမှာကိုလည်း စိုးရိမ်မိပါတယ်။ ပင်လည်ဘူး-ဖောင်းပြင်လမ်း နွေ၊ မိုး၊ ဆောင်းသွားလို့ရပြီဆိုတာနဲ့ တစ်ပြိုင်နက်တည်း ချင်းတွင်းအထက်ပိုင်းဒေသများလည်း အောက်မြန်မာနိုင်ငံများနှင့် နွေ၊ မိုး၊ ဆောင်း သွားလာနိုင်ဖို့လိုပါတယ်။ အဲဒီလိုဖြစ်နိုင်ဖို့ ဖောင်းပြင်-ဟုမ္မလင်း-ခန္တီ ပြည်ထောင်စုလမ်းမကြီးသည် လည်း တစ်ပြိုင်နက်ပြီးစီးဖို့လိုပါတယ်။ ဖောင်းပြင်-ဟုမ္မလင်း-ခန္တီးလမ်းမကြီးဟာ နွေ၊ မိုး၊ ဆောင်း သွားလို့ မရသေးဘူးဖြစ်ပါတယ်။ ဒါကြောင့်ပူပန်မိပါတယ်ခင်ဗျာ။ ပင်လည်ဘူး-ဖောင်းပြင်လမ်း ပြီးစီး တာနဲ့အတူ ဖောင်းပြင်-ဟုမ္မလင်း-ခန္တီး လမ်းမကြီးသည်လည်း ရာသီမရွေးသွားလာနိုင်တဲ့ လမ်းဖြစ်ပြီးသား ဖြစ်ဖို့ လိုတယ်လို့ ပြောချင်ပါတယ်။ သို့မှသာလျှင် ဒီလမ်းဖောက်ရခြင်းရဲ့ ရည်ရွယ်ချက် ပေါက်မြောက်မှာ ဖြစ်ပါတယ်။ ဟုမ္မလင်း-ခန္တီးလမ်းဟာ ချင်းတွင်းမြစ်နဲ့အပြိုင် ဖောက်ထားတာဖြစ်ပြီး ကျေးရွာများကတော့ ချင်းတွင်းမြစ်ကမ်းဘေးမှာ အများစုတည်ရှိနေပါတယ်။ ဒါကြောင့် မြစ်ကမ်းဘေးကျေးရွာများနဲ့ ပြည်ထောင်စု လမ်းမကြီးကို ဆက်သွယ်တဲ့လမ်းများကိုလည်း ဖောက်လုပ်ပေးဖို့လိုတယ်လို့ တင်ပြချင်ပါတယ်။ ကျေးရွာ သားများအနေနဲ့လည်း သူတို့ဝန်သူတို့အားနဲ့ လမ်းကြောင်းများ ဖောက်လုပ်ထားတာကိုလည်း တွေ့ရှိခဲ့ရ ပါတယ်ခင်ဗျာ။ ဒီလမ်းသွယ်လေးများကို အဆင့်မြှင့်ပေးဖို့လိုတယ်လို့ ကျွန်တော်ပြောချင်ပါတယ်။ သိခွင့် ရမယ်ဆိုရင် သက္ကယ်ကျင်း-ဖောင်းပြင်-ခန္တီးဗျူဟာလမ်းမကြီးရဲ့ ယခုအခြေအနေနဲ့ အလားအလာကိုလည်း နောက်တစ်ချက်အနေနဲ့ကတော့ လမ်းခရီးအကွာအဝေး၊ ကြာချိန်နဲ့ ကုန်ကျစရိတ်ကိုလည်း ထည့် တွက်စေချင်ပါတယ်။ ရေလမ်း၊ ကုန်းလမ်း ၂ ခုအနက် ကုန်းလမ်းခရီးကုန်ကျငွေသည် အဆမတန်များ နေလျှင်လည်း ရေကြောင်းပဲပြည်သူများက သွားလာကြရမှာဖြစ်ပါတယ်။ ကျွန်တော်တို့ ချင်းတွင်းအထက်ပိုင်း ဒေသဟာ စီးပွားရေး၊ လူမှုရေး၊ ပညာရေး အစစအရာရာ မုံရွာမြို့ကိုပဲ အဓိကထား ဆက်သွယ်အားကိုး နေရတယ်ဆိုတာလည်း ထည့်တွက်ထားဖို့လိုပါတယ်။ ယခုလို နွေရာသီလမ်းခရီးမှာ ဟုမ္မလင်း-မုံရွာ ရေလမ်းခရီးဟာ တစ်ဦးကို ၁၈,၀၀၀ ကျပ်ဖြစ်ပြီး ကုန်းလမ်းခရီးကတော့ ၃၀,၀၀၀ ကျပ်ရှိနေပါတယ်။ အခြေခံလူတန်းစားများအဖို့တော့ ရေလမ်းခရီးကိုသာ ရွေးချယ်ကြမှာဖြစ်ပါတယ်။ ဒါကြောင့် ရေလမ်း ခရီးကိုလည်း မြှင့်တင်ပေးဖို့လိုတယ်လို့ပြောချင်ပါတယ်။ နောက်ဆုံးတစ်ခုအနေနဲ့ ဖောင်းပြင်-ပင်လည်ဘူးလမ်းမကြီး ၂၉ မိုင်အတွက် ကျပ် ၅,၅၇၅ သန်း ဖြစ်တဲ့အတွက် တစ်မိုင်ကို ၁၉၂.၂၄ သန်း၊ ကျပ်သိန်းပေါင်း ၁,၉၂၂ သိန်းချပေးမှာဖြစ်တဲ့အတွက် လုံလောက် များပြားတဲ့ ဘတ်ဂျက်ငွေများဖြစ်ပါတယ်။ ဒီအသုံးပြုတဲ့ ပြည်သူ့ငွေများကို အကျိုးရှိရှိ အသုံးပြုခြင်းဖြင့် စွမ်းဆောင်ဖို့လိုပါတယ်။ အဆင့်ဆင့်ပွဲစစ်လာပြီး လမ်းအတွက်တကယ်အသုံးပြုမှုနည်းပြီး အရည်အသွေး မမီတဲ့လမ်းဖြစ်မှာတော့ စိုးရိမ်ပါတယ်။ သို့ပါသောကြောင့် ၎င်းငွေများကို စနစ်တကျ အကျိုးရှိရှိသုံးပြီး လမ်းကောင်းတစ်ခုဖြစ်အောင်၊ အဆင့်ရှိသောလမ်းဖြစ်အောင် စွမ်းဆောင်ပေးကြပါလို့ တိုက်တွန်း ဆွေးနွေး ရင်းနဲ့ ကျွန်တော့ဆွေးနွေးခြင်းကို ဒီမှာရပ်ပါတယ်။ အားလုံးကိုကျေးဇူးတင်ပါတယ်ခင်ဗျာ။</speech>
<speech type="speaker">ဦးစောထွန်းမြအောင် ဖာပွန်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="29">ဦးစောထွန်းမြအောင်(ဖာပွန်မဲဆန္ဒနယ်၊ ကရင်ပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယက၊ ပြည်ထောင်စုဝန်ကြီးများ၊ လွှတ်တော်ကိုယ်စားလှယ်များကို မင်္ဂလာပါလို့ ဦးစွာဂါရဝပြု နှုတ်ဆက်အပ်ပါတယ်။ ကျွန်တော်ကတော့ ကရင်ပြည်နယ် ဖာပွန်မြို့နယ်က ပြည်သူ့လွှတ်တော် ကိုယ်စားလှယ် ဦးစောထွန်းမြအောင် ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ နိုင်ငံတော်သမ္မတထံမှ ပေးပို့ အပ်သော သီးသန့်ရန်ပုံငွေ သုံးစွဲခြင်းနှင့် စပ်လျဉ်း၍ ဖောင်းပြင်-ပင်လည်ဘူး(လမ်းသစ်) ၂၉ မိုင်အား ရာသီ မရွေးသွားလာနိုင်ရေး အထူးကိစ္စတစ်ရပ်အဖြစ် ထောက်ပံ့ငွေ ကျပ်သန်းပေါင်း ၅,၅၇၅ သန်း သုံးစွဲမှုနှင့် ပတ်သက်၍ အကြံပြု ထောက်ခံ ဆွေးနွေးသွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျား။ လမ်းသစ် ၂၉ မိုင် ဖောက်လုပ်ရာတွင် အကြံပြု ဆွေးနွေး လိုတာကတော့ ပထမအချက်အနေနဲ့ လမ်းဖောက်သည့်လမ်းသည် လယ်ယာမြေများရှိပါက ဒေသခံများနှင့် ညှိနှိုင်းဆွေးနွေးပြီး မြေယာလျော်ကြေးများကို ဦးစွာဆောင်ရွက်သင့်ပါတယ်။ လမ်းအတွက် လိုအပ်တဲ့ မြေများကိုလည်း သက်ဆိုင်ရာ အစိုးရ၏ခွင့်ပြုချက်ဖြင့် ကြို တင်ဆောင်ရွက်သင့်ပါတယ်။ သို့မှသာ ပွင့်ပွင့်လင်းလင်းနဲ့ ဆောင်ရွက်နိုင်မှာ ဖြစ်ပါတယ်။ ဒုတိယအချက်အနေနဲ့ တင်ပြလိုတာကတော့ တောင်စွယ် တောင်ကြားလမ်းဖောက်မည့်နေရာများရှိပါက ရေနုတ်မြောင်း ရေပြွန်ပေါ့။ ဒါစနစ်တကျဆောင်ရွက် ပေးဖို့ အထူးလိုအပ်ပါတယ်။ ရေပြွန်မကောင်းလို့ရှိရင် လမ်းကပျက်တာပဲ။ တောင်ပေါ်ကရေ တိုက်ရိုက်ကျ လမ်းကမကောင်း၊ ရေပြွန်မကောင်းတဲ့အခါကျတော့ ရှိပြီးသားလမ်းက ပျက်တာများပါတယ်။ ဒါကျွန်တော့ အတွေ့အကြုံအရ တင်ပြခြင်းဖြစ်ပါတယ်။ တတိယအချက်အနေနဲ့ကတော့ ကျောက်သားစုဆောင်းရာတွင် စတင်စုဆောင်းသည့် နေရာနှင့် သုံးစွဲသည့်နေရာတွင် သတ်မှတ်ထားသည့် စံချိန်စံညွှန်းနဲ့ ကိုက်ညီသည့်နေရာမှ စတင်သုံးစွဲမည့်နေရာမှာ ကြပ်မတ်စစ်ဆေးမယ့် ကော်မတီတစ်ဖွဲ့လိုပါတယ်။ လိုလေးသေးမရှိအောင် ကြပ်မတ်ပေးသင့်ကြောင်း အကြံပြုပါတယ်။ ဒါ က Material Control ဖြစ်ပါတယ်။ အဓိကကျ လမ်းဖောက်လုပ်ရာမှာ အကုန် အကျများဆုံးက ဒီ ခုနကလိုပေါ့ တူးဖိုး ပဲဖြစ်ဖြစ်၊ သရီးဖိုးပဲဖြစ်ဖြစ်၊ ဝမ်းတူးပဲဖြစ်ဖြစ် ဒါတွေဟာ အဓိက ကျင်းခိုးလို့ရှိရင် ခိုးသလောက် အလေအလွင့်အများကြီးဖြစ်ပါကြောင်း၊ ဒါသိပ်သတိထားဖို့လိုအပ်တယ်။ ကျွန်တော်ကိုယ်တိုင် ဖောက်လာတဲ့အတွက် သိတာဖြစ်ပါတယ်။ စတုတ္ထအချက်အနေနဲ့ကတော့ သုံးစွဲမည့် စက်ဆီ၊ ချောဆီ၊ ဘိလပ်မြေ ဒါကိုစနစ်တကျ အလေ အလွင့်မရှိ Control လုပ်ဖို့လိုပါတယ်။ Recording ထားဖို့လိုပါတယ်။ ဒါမှသာ ကျွန်တော်တို့ ဒီကောင်း မွန်တဲ့ လမ်းတစ်လမ်းဖြစ်ပါမယ်။ ဒါကျွန်တော့အတွေ့အကြုံ အရ ကျွန်တော်တို့ ရခိုင်ပြည်နယ်၊ ကျောက်ဖြူနဲ့ တောင်ကုတ်လမ်းဖောက်တဲ့အခါ ပင်လယ်ပြင်ကို ဖြတ်ပြီးဖောက်တဲ့အခါမှာ ဒါတိုင်းမှူး ဗိုလ်ချုပ်ကြီး ဝင်းမြင့် ပြောသွားတဲ့ စကားတစ်ခုရှိပါတယ်။ ဘာဖြစ်ဖြစ်၊ လမ်းပဲဖြစ်ဖြစ် ဖောက်လုပ်တဲ့နေရာမှာတဲ့ မင်းတို့ AE တို့၊ SAE တို့က စေတနာပါပါနဲ့ လုပ်ပေးစမ်းပါတဲ့။ တို့ရခိုင်ပြည်နယ်သားတွေအတွက်။ အေး ကျန်တဲ့လက်ထက်မှာ ရရင်ရမယ်။ ငါ့လက်ထက်ကျလို့ရှိရင် ရေကြီးလို့တာကျိုးလို့ရှိရင် မင်း AE ထွက်ပြေးတဲ့။ မပြေးလို့ရှိရင်ငါ ပင်လယ်ထဲမျှောလိုက်မှာတဲ့။ ဒါခုနလိုပေါ့။ ဒါသူ့စကားလေးတစ်ခုပါ။ ဒါသူက အဲဒီလို ကြပ်ကြပ်မတ်မတ် လုပ်ခဲ့သည့်အတွက်ကြောင့် အခု ကျောက်ဖြူ-တောင်ကုတ် ပင်လယ်ကို ဖြတ်တဲ့လမ်းက ခုထက်ထိ သုံးနေကြရတာရှိပါတယ်။ ဒါကလည်း ဘာပဲပြောပြော သူ့ရဲ့ စေတနာနဲ့ သူ့ကံသူ သူသေသွားသော်ငြားလည်း ရခိုင်ပြည်နယ်သားတွေက ဗိုလ်ချုပ်ကြီးဝင်းမြင့်ကို တောင့်တနေ လျက်ရှိပါတယ်။ နိဂုံးချုပ်အနေနဲ့ တင်ပြလိုတာကတော့ လမ်းစတင်ဖောက်လုပ်ပြီဆိုရင် တစ်မိုင်ခန့်စံပြလမ်းတစ်ခု ဖောက်လုပ်သင့်ပါတယ်။ တစ်မိုင်လောက်ပါပဲ။ ဒါကျောက်ဘယ်လောက်၊ ထုဘယ်လောက်၊ ဘယ်လောက် ကုန်တယ်။ ကျောက်ဘယ်နှစ်ကျင်းကုန်တယ်။ နောက်တစ်ခါ ဓာတ်ဆီဘယ်လောက်သုံးစွဲတယ်။ မော်တော်ယာဉ်တွေ ဘယ်လောက်အစီးသုံးစွဲတယ်။ လူအင်အားဘယ်လောက် ရှိတယ်ဆိုတာကို Recording ထားပြီးတော့ ကျွန်တော်တို့ သုံးစွဲမှသာ တစ်မိုင်ခန့်စံပြပြုလုပ်ပြီးမှ ခုနကပြု လုပ်သင့်ပါကြောင်း အကြံပြု တင်ပြရင်း အထူးပြင်ဆင်ထိန်းသိမ်းရေးလုပ်ငန်းများ ဆောင်ရွက်ရန်အတွက် လိုအပ်တဲ့ငွေ ကျပ်သန်း ပေါင်း ၅,၅၇၅ သန်းအား ပြည်ထောင်စုလွှတ်တော်မှ ထောက်ခံပေးသင့်ပါကြောင်း တင်ပြရင်း နိဂုံးချုပ် အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးအောင်သိုက် ဆိပ်ဖြူမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1472">ဦးအောင်သိုက် (ဆိပ်ဖြူမဲဆန္ဒနယ်၊ မကွေးတိုင်းဒေသကြီး)</mp>လေးစားရပါသော နာယကကြီး နှင့်တကွ ပြည်ထောင်စုဝန်ကြီးများ၊ ပြည်ထောင်စုလွှတ်တော်ကိုယ်စားလှယ်များ မင်္ဂလာအပေါင်းနှင့် ပြည်စုံပါစေကြောင်း ဆုမွန်ကောင်းတောင်းလိုက်ပါတယ်။ ကျွန်တော်ကတော့ မကွေးတိုင်းဒေသကြီး ဆိတ်ဖြူမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအောင်သိုက် ဖြစ်ပါတယ်။ နာယကကြီးခင်ဗျား။ ကျွန်တော့်အနေနဲ့ သီးသန့်ရန်ပုံငွေ ၅,၅၇၅ သန်း သုံးစွဲခြင်းနှင့် စပ်လျဉ်းပြီးတော့ ထောက်ခံဆွေးနွေး သွားမှာ ဖြစ်ပါတယ်။ စစ်ကိုင်းတိုင်းဒေသကြီးအတွင်းရှိ ဖောင်းပြင်-ပင်လည်ဘူးလမ်း ၂၉ မိုင်အား ရာသီ မရွေးသွားလာနိုင်ရန် အထူးပြင်ဆင်ထိန်းသိမ်းခြင်းလုပ်ငန်းများ ဆောင်ရွက်ရန် လိုအပ်သောငွေ ၅,၅၇၅ သန်းကို အထူးကိစ္စရပ်အနေဖြင့် သီးသန့်ရန်ပုံငွေမှ ကျခံသုံးစွဲရန် ၉-၃-၂၀၁ရ ရက်နေ့တွင် ကျင်းပသော ပြည်ထောင်စုအစိုးရအဖွဲ့ အစည်းအဝေး(၅/၂၀၁၇)ဖြင့် ခင်ပြခဲ့ပြီးဖြစ်ပါတယ်။ နာယကကြီးခင်ဗျား။ ကျွန်တော့အနေနဲ့ ဖော်ပြပါတောင်းဆိုချက်မှ ဖောင်းပြင်-ပင်လည်ဘူး ၂၉ မိုင် အရှည်လမ်းဖောက်လုပ်ခြင်းနှင့်ပက်သက်ပြီး ဆွေးနွေးသွားမှာ ဖြစ်ပါတယ်။ ခန္တီး၊ ဟုမ္မလင်း၊ ဖောင်းပြင် ဒေသကြီး ပြည်သူများဟာ ချင်းတွင်းမြစ်ရေလမ်းကြောင်းကို အဓိက မှီခိုသွားလာနေကြပါတယ်။ နွေအခါ မှာဆိုရင် မြစ်ရေနည်းပါးသည့် သယ်ယူပို့ဆောင်ရေးယာဉ်များ သွားလာရာ၌ အခက်အခဲများ ကြုံတွေ့ရခြင်း၊ မိုးတွင်အခါတွင် ဒေသခံများပြောစမတ်ရှိတဲ့ အထက်မှပေ အောက်မှရွှေ အလယ်မှာ ဝက်သိုက်မျက်ဖြူဆိုက် ဆိုတဲ့နာမည်ကြီး ဝဲဂယက်ကြီးများကြောင့် ရေယာဉ်အန္တရာယ်များ ဖြစ်ပွား စေခြင်းစတဲ့ ရေကြောင်းအန္တရာယ်များကြောင့် ဒေသခံပြည်သူများရဲ့ အသက်အန္တရာယ်နှင့် ပစ္စည်းများ ဆုံးရှုံးနိုင်သည်အထိ နှစ်စဉ်ရင်ဆိုင် တွေ့ကြုံနေရပါတယ်။ ဒါကြောင့် ဒီလိုငွေကြေးတောင်းဆိုမှုကို ပြည်သူများက ရွေးချယ်တင်မြှောက်လိုက်တဲ့ ပြည်သူ့အစိုးရက ပြည်သူများလိုအပ်ချက်အတွက် လုပ်သင့် လုပ်ထိုက်တာကို လုပ်လိုက်တာဖြစ်ပါတယ်။ power point ပြခွင့်ပြုပါခင်ဗျား။ နာယကကြီးခင်ဗျား။ ဖောင်းပြင်-ပင်လည်ဘူးလမ်း ၂၉ မိုင် အတွက် တောင်းဆိုထားတဲ့စာရင်းကို လေ့လာဆန်းစစ်မယ်ဆိုရင် ကုန်ကျငွေတောင်းပြီးသား ကွာဟတာကို တွေ့ရပါတယ်။ ရှေ့ကပြောသွားတဲ့ ပုဂ္ဂိုလ်များ ရှင်းလင်းသွားတဲ့အတွက် ကျွန်တော် အသေးစိတ် မပြောတော့ ပါဘူး။ လမ်းမြေပေါ်မူတည် ပြီးတော့ ကွာဟတာလား၊ ပစ္စည်းသယ်ယူမှုကြောင့် ကွာဟတာလားဆိုတာ ကျွန်တော် ရှင်းဖို့လိုပါတယ်။ နောက်တစ်ခုက ကျွန်တော်တို့ တောင်းဆိုထားတဲ့ စာရင်းထဲမှာ စာရင်းအရ တွေ့ရပါတယ်။ ကွန်ကရစ်က ၉ လက်မထု ဝ/ဝ မှ ၅/၄ မိုင်အတွင်း မိုင်ကကိုက်သွားပါတယ်။ ၂၉ မိုင် ဖြစ်သွားပါတယ်။ ဆောင်ရွက်မယ်ဆိုရင်တော့ တံတားများကတော့ ၈ စင်းဆောက်မယ်လို့ တွေ့ရပါတယ်။ တောင်းထားတဲ့ငွေစာရင်းနဲ့ ကိုက်ညီမှု ရှိပါတယ်။ power point ကို သိမ်းပါ။ နာယကကြီးခင်ဗျား။ ဒီလမ်းကို ဆောင်ရွက်တော့မယ်ဆိုရင် ကျွန်တော်တို့က ဒီစိုက်ရုံး စနစ်ကျတဲ့၊ ပြီးပြည့်စုံတဲ့ စိုက်ရုံးလိုပါတယ်။ ဒီထဲမှာပစ္စည်းတွေ၊ လမ်းကိုအထောက်အကူဖြစ်မယ့် ပစ္စည်းတွေ ထားဖို့၊ သုံးဖို့အတွက် ပြီးပြည့်စုံတဲ့စိုက်ရုံးက အရေးကြီးပါတယ်။ နောက်ပြီးတော့ ဒီလမ်းကို ဖောက်တော့မယ် ဆိုရင် ကျွန်တော်တို့ အင်ဂျင်နီယာများ ဘာဖြစ်လဲဆိုတော့ မိုင်တိုင်ကို အဓိကထား ရပါတယ်။ မိုင်တိုင်ကို စနစ်တကျ အရင်စိုက်ထူရပါတယ်။ မိုင်တိုင်ထူခြင်းအားဖြင့် ကျောက်များချတဲ့အခါမှာ သူ့မိုင်နဲ့သူ အာလာမာ ဆိုတဲ့ လမ်းခင်းပစ္စည်းများကို စနစ်တကျထားသိုလို့ရပါတယ်။ အဲဒီတော့ ကျွန်တော်တို့ မိုင်တိုင်များ အပြင် ကျွန်တော်ကို Road Furniture လည်းပြည့်စုံဖို့ တစ်ခါတည်းထည့်ဖို့ လိုပါတယ်။ Road Furniture ပြည့်မှ ကျွန်တော်တို့ ခရီးသွားတဲ့လူတွေဟာ အန္တရာယ်နဲ့ကင်းမှာပါ။ အဲဒီတော့ ကျွန်တော့ အနေနဲ့ လမ်းခင်းတဲ့ပုံစံကတော့ ကျွန်တော်တို့ ပထမဦးဆုံး လမ်းတာဘောင်ကို အရင်ကြိတ်ရပါမယ်။ လမ်းတာဘောင်ကို ကြိတ်ရတဲ့အခါမှာ ကျွန်တော်တို့ကဒီမြေသား မူလဘေးကမြေယူ၍ သော်လည်းကောင်း၊ သယ်ယူ၍သော်လည်းကောင်း ကျွန်တော်တို့က ကြိတ်ရပါတယ်။ အဲဒီတော့ ရေလျော့ကဒ်ပြားလေး ရေလေး အနည်းငယ်ရောပြီးတော့ ကျွန်တော်က ကြိတ်ပြီးတော့ထည့်ရပါမယ်။ နှစ်လေးကြောပြီးတော့ စနစ်တကျ ကျွန်တော်တို့က ထည့်ပြီးတော့ လုပ်ရပါမယ်။ ကျောက်တွေကို ထည့်ရမယ်။ စနစ်တကျ ပြုပြင်ပါတယ်။ ထုထည့်ပြီးတော့ ကွန်ကရစ်ခင်းတဲ့အခါမှာလည်း ကျွန်တော်တို့က PSI ကျောက်ကလည်း 400 PSI ကိုက်မှဖြစ်ပါမယ်။ ကျွန်တော့အနေနဲ့ နောက်နိဂုံးချုပ်အနေနဲ့ ပြောရမယ်ဆိုရင် ကျွန်တော်တို့ ဒီပြည်သူ့ ငွေနဲ့လုပ်တဲ့ အခါမှာ အရေးကြီးပါတယ်။ လူတွေက သံသယဝင်နေပါတယ်။ အင်ဂျင်နီယာတွေ စားမှာ သောက်မှာနဲ့ ဆိုပြီးတော့ အဲဒီတော့ကျွန်တော် ပုံလေးတစ်ခုပြောပါမယ်။ ကျွန်တော်တို့ ဌာနတစ်ခုမှာ ဆိုင်းဝိုင်းကြီး တစ်ခုထောင်ထားပါတယ်။ ဆိုင်းဝိုင်းဟာ ဘာဆိုင်းဝိုင်းလဲဆိုတော့ ကျွန်တော်တို့က ပတ်မတီးတယ်။ ပတ်မတီးတာက ဗြောင်ထိန်ဗြောင်ထိန် မြည်တယ်။ ကြာတဲ့အခါ ဗြောင်လိမ်ဗြောင်လိမ် ဖြစ်သွားတယ်။ AE လုပ်တဲ့သူက ပတ်မတီးတယ်။ SAE လုပ်တဲ့သူက ကြေးနောင်ဝန်းတီးတယ်။ ကြေးနောင်ဝန်းက တယ်တဲ့တယ် တယ်တဲ့တယ်ကနေ တယ်တဲ့လိမ် တယ်တဲ့လိမ် ဖြစ်ပါတယ်။ နောက် JE က နှဲမှုတ် ပါတယ်။ နှဲမှုတ်တော့ တော့တော်တော် တော်တော့ ခင်ဗျားတို့လုပ်တာများနေပြီ။</speech>
<speech type="speaker">နိဂုံးချုပ်ပါတော့။ ဆွေးနွေးရန် သတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<speech type="speaker">ဦးလားလ်မင်းထန် ချင်းပြည်နယ်မဲဆန္ဒနယ်အမှတ်(၁၀) ဆွေးနွေးဖို့ဖြစ်ပါတယ်။</speech>
<speech><mp id="1238">ဦးလားလ်မင်းထန် (မဲဆန္ဒနယ်အမှတ်-၁၀၊ ချင်းပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုအဆင့် အဖွဲ့အစည်းဝင်များ၊ လွှတ်တော် ကိုယ်စားလှယ်များနှင့် ဧည့်သည်တော်များကို မင်္ဂလာပါလို့ ရှေးဦးစွာ နှုတ်ခွန်းဆက်သအပ်ပါတယ်။ ကျွန်တော်ကတော့ ချင်းပြည်နယ်၊ မဲဆန္ဒနယ်အမှတ်(၁၀) မှ အမျိုးသားလွှတ်တော်ကိုယ်စားလှယ် ဦးလားလ်မင်းထန် ဖြစ်ပါတယ်။ နာယကကြီးခင်ဗျား။ စစ်ကိုင်းဒေသကြီးအတွင်းရှိ ဖောင်းပြင်-ပင်လည်ဘူး ၂၉ မိုင်အား ရာသီ မရွေးသွားလာနိုင်ရန် အထူးပြင်ဆင်ထိန်းသိမ်းခြင်းလုပ်ငန်း ဆောင်ရွက်ရန်အတွက် လိုအပ်သော ငွေကျပ် ၅,၅၇၅ သန်းကို ပြည်ထောင်စုလွှတ်တော်မှ အတည်ပြုပေးနိုင်ရေးအတွက် ထောက်ခံအကြံပြု ဆွေးနွေး သွားမှာဖြစ်ပါတယ်။ နာယကကြီးခင်ဗျား။ စစ်ကိုင်းတိုင်းဒေသကြီးအထက်ပိုင်း ခန္တီး-ဟုမ္မလင်း- ဖောင်းပြင် ရှိ ဒေသခံပြည်သူများဟာ ချင်းတွင်းမြစ်ရေကြောင်းလမ်းကိုသာ အဓိကအားထားသွားလာရပြီး လမ်းပန်း ဆက်သွယ်ရေး ခက်ခဲသောဒေသလို့ ပြောလို့ရပါတယ်။ ၂၀၁၆ ခုနှစ်၊ အောက်တိုဘာလ ၁၅ ရက်နေ့တွင် ဟုမ္မလင်းမြို့ကနေ မုံရွာမြို့သို့ ခုတ်မောင်းလာသော အောင်စိုးမိုးကျော်အမြန်ရေယာဉ် တိမ်းမှောက်မှုကြောင့် ခရီးသည်ရာဂဏန်း သေဆုံးတာကို အားလုံးအသိပဲဖြစ်ပါတယ်။ ဒီလမ်းပန်းဆက်သွယ်ရေးခက်ခဲသော ဒေသအတွက် သမ္မတ၏သီးသန့်ရန်ပုံငွေဖြင့် ရာသီမရွေး သွားလာနိုင်သော လမ်းဖောက်လုပ်ရန် စီစဉ်ဆောင်ရွက်ခြင်းအပေါ် ဒေသခံပြည်သူများ ဝမ်းသာကျေးဇူးတင် နေကြမှာဖြစ်ပါတယ်။ ဆောက်လုပ်ရေးဝန်ကြီးဌာနအနေဖြင့်လည်း တစ်နိုင်လုံးရှိ လမ်းများ၊ တံတားများ တာဝန်ယူ ဆောက်လုပ်နေတဲ့အတွက် လမ်းပန်းဆက်သွယ်ရေးခက်ခဲသော ဒေသများကို ဦးစားပေး လုပ်ဆောင်ပေးချင်သော်လည်း ဘဏ္ဍာငွေအခက်အခဲကြောင့် မလုပ်ပေးနိုင်တာတွေ များစွာရှိနေမှာဖြစ်ပါတယ်။ နောက်နှစ်တွေမှာလည်း ဒီလိုလမ်းပန်းဆက်သွယ်ရေး ခက်ခဲသောဒေသများကို နိုင်ငံတော် သမ္မတ၏ သီးသန့်ရန်ပုံငွေဖြင့် ဦးစားပေးလုပ်ပေးစေချင်ပါတယ်။ နာယကကြီးခင်ဗျား။ အကြံပြုချက်အနေနဲ့ကတော့ ဖောင်းပြင်-ပင်လည်ဘူးလမ်း ၂၉ မိုင်ကို သမ္မတ သီးသန့်ရန်ပုံငွေ အထူးကိစ္စအနေနဲ့ ဆောင်ရွက်မှာဖြစ်တဲ့အတွက် ဒီစီမံကိန်းကို သက်ဆိုင်ရာဝန်ကြီးဌာန အနေဖြင့်လည်း အထူးကြပ်မတ်ပေးရန် အကြံပြုချင်ပါတယ်။ ကျွန်တော့မဲဆန္ဒနယ်နဲ့ နမူနာ နှိုင်းပြချင် ပါတယ်။ ကျွန်တော်တို့ ချင်းပြည်နယ်မှာ ၂၀၁၄-၂၀၁၅ ဘဏ္ဍာရေးနှစ်တွင် မတူပီ-ဟားခါးလမ်း၊ မတူပီပလက်ဝလမ်းကို နိုင်ငံတော်မှ အကုန်အကျများစွာခံပြီးတော့မှ ၂၈ ပေ လမ်းအကျယ်တာချဲ့ခြင်းကို လုပ်ခဲ့ ပါတယ်။ ဆောက်လုပ်ရေးဝန်ကြီးဌာနက တင်ဒါခေါ်တဲ့အခါမှာ ကုမ္ပဏီကြီးများက အလုအယက် တင်ဒါကို ဝင်လျှောက်ကြပြီးမှ တကယ့်တကယ် လမ်းတာချဲ့တဲ့ော့ အရည်အသွေးစံချိန်မမီတဲ့ လမ်းပိုင်းများစွာကို နေရာများစွာမှာ တွေ့ရှိရပါတယ်။ လမ်းဖောက်လုပ်ကာစ နွေရာသီမှာတော့ လမ်းအကျယ်က ၂၈ ပေပြည့်အောင် မြေစာတွေဖို့၊ မိုးရာသီရောက်သောအခါ မိုးရေထဲအကုန်ပါသွားတာ သာဓကများစွာ ရှိခဲ့ပါတယ်။ အခု ပင်လည်ဘူး-ဖောင်းပြင်လမ်းဟာလည်း ချင်းပြည်နယ်လမ်းနဲ့ အသွင် သဏ္ဌာန်တူနေခဲ့ပြီးတော့မှ မိုးများသောဒေသ၊ တောင်ပေါ်ဒေသဖြစ်နေတာကို တွေ့ရပါတယ်။ လေးစားရပါသော နာယကကြီးခင်ဗျား။ နိုင်ငံတော်သမ္မတ၏သီးသန့်ရန်ပုံငွေဖြင့် ယခုလို လမ်းပန်း ဆက်သွယ်ရေးခက်ခဲတဲ့ဒေသအတွက် စီမံကိန်းချမှတ်ပေးတာကို ပြည်ထောင်စုလွှတ်တော်မှ အတည်ပြု ပေးရန်နဲ့ ဆောက်လုပ်ရေးဝန်ကြီးဌာနကလည်း ဒီစီမံကိန်းကို အထူးကြပ်မတ်ပေးစေချင်ပါတယ်။ လာမယ့် နှစ်တွေမှာ စစ်ကိုင်းတိုင်းဒေသကြီး ဖောင်းပြင်မြို့နယ်၊ ပင်လည်ဘူးမြို့နယ်ရှိ ဒေသခံပြည်သူများ အန္တရာယ် ကင်းကင်း အဆင်ပြေချောမောစွာ ဒီလမ်းကို အသုံးပြုပြီးတော့မှ ခရီးသွားနိုင်ကြပါစေလို့ ဆုတောင်း မေတ္တာပို့ရင်း ကျွန်တော့ရဲ့ ဆွေးနွေးချက်ကို နိဂုံးချုပ်အပ်ပါတယ်။ အားလုံးကိုကျေးဇူးတင်ပါတယ်။</speech>
<speech type="speaker">ဦးထွန်းထွန်းနိုင် ကနီမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1400">ဦးထွန်းထွန်းနိုင် (ကနီမြို့နယ်၊ စစ်ကိုင်းတိုင်းဒေသကြီး)</mp>အားလုံးပဲ မင်္ဂလာပါခင်ဗျာ။ ကျွန်တော်ကတော့ ကနီမဲဆန္ဒနယ်၊ ပြည်သူ့လွှတ်တော်ကိုယ်စားလှယ် ဦးထွန်းထွန်းနိုင် ဖြစ်ပါတယ်။ ကျွန်တော့အနေနဲ့ နိုင်ငံတော်သမ္မတမှ ပေးပို့သော ၂၀၁၆ ခုနှစ်၊ ပြည်ထောင်စုသီးသန့်ရန်ပုံငွေမှ ၅.၅၇၅ ဘီလီယံကို စစ်ကိုင်းတိုင်းဒေသကြီးရှိ ဖောင်းပြင်-ပင်လည်ဘူးလမ်း ၂၉ မိုင် အထူးပြင်ဆင်ထိန်းသိမ်းခြင်း လုပ်ငန်းများဆောင်ရွက်ရန်ကိစ္စနဲ့ ပတ်သက်ပြီးတော့ ဆွေးနွေးမှာဖြစ်ပါတယ်။ ပထမဆုံးအနေနဲ့ ပြောချင် တာကတော့ ဒီလမ်းအပိုင်းကို ဖောက်လုပ်လိုက်မယ်ဆိုရင် ချင်းတွင်းမြစ်ရေလမ်းကြောင်းကိုသာ အဓိကထား သွားလာနေကြရသော ခန္တီး၊ ဟုမ္မလင်း၊ ဖောင်းပြင်မြို့များရှိ ဒေသခံများဟာ ဘေးအန္တရာယ် ကင်းရှင်းစွာနဲ့ ရာသီမရွေးသွားလာနိုင်ကြမှာဖြစ်ကြောင်း ဖော်ပြထားတဲ့အတွက် ၎င်းဒေသခံများအတွက် အထူးကောင်းမွန်သော အစီအစဉ်ကောင်းဖြစ်ပြီးတော့ ဝမ်းသာစရာသတင်းလည်း ဖြစ်ပါတယ်။ သို့သော် ဒီကိစ္စမှာ ကျွန်တော်တို့ ဘဏ္ဍာရေးနှစ်အတွင်း မသုံးစွဲလျှင်မဖြစ်သည့် အထူးကိစ္စရပ်များမှာ အကျုံးဝင်သည့်ကိစ္စရပ်ဖြစ်ကြောင်း ကျိုးကြောင်းဖော်ပြချက်ပေးတာကို ကျွန်တော်တို့ လေ့လာကြည့်တဲ့ အခါမှာ အဓိကအားဖြင့် အချက် ၂ ချက်ကို တွေ့ပါတယ်။ ပထမအချက်အနေနဲ့ ချင်းတွင်းမြစ် အထက် ပိုင်းမှာရှိတဲ့ ခန္တီး၊ ဟုမ္မလင်း၊ ဖောင်းပြင် အစရှိတဲ့မြို့များမှာ ဒေသခံပြည်သူလူထုဟာ ချင်းတွင်းမြစ် ကိုသာ အားကိုး၍သွားလာနေရကြောင်း ဖြစ်ပါတယ်။ ဒီနေရာမှာ ဖြည့်စွက်ပြောကြားလိုတာကတော့ ကျွန်တော်တို့ ချင်းတွင်းမြစ်ရေကြောင်းကိုသာ အားပြုသွားလာနေကြရတာဟာ ကျွန်တော်တို့ ကနီမြို့နယ် ကစလို့ မင်းကင်း၊ ကလေးဝ၊ မော်လိုက် စသည်ဖြင့် မြစ်ဝှမ်းတစ်လျှောက်နေ ပြည်သူအများစုဟာလည်း ယခုတိုင်ရေကြောင်းကိုပဲ အားကိုနေရကြောင်းကိုလည်း တင်ပြလိုပါတယ်။ ဒုတိယအချက်အနေနဲ့ ကျိုးကြောင်းဖော်ပြချက်ကို ကြည့်တဲ့အခါမှာ ကျွန်တော်တို့ ချင်းတွင်းမြစ်ဟာ နွေရာသီမှာသောင်ထွန်းပြီး မိုးရာသီမှာ ဝဲဂယက်များရှိတဲ့အတွက် မြစ်ကြောင်းတစ်လျှောက်သွားလာတဲ့ ရေယာဉ်တွေဟာ မကြာခဏတိမ်းမှောက်ပြီး အန္တရာယ်များစွာဖြင့် ခက်ခဲစွာသွားလာနေရကြောင်းကို ကျွန်တော်တို့ ကနီမြို့နယ် မိကျောင်းတွင်းကျေးရွာအနီးမှာ တိမ်းမှောက်ခဲ့တဲ့ အောင်စိုးမိုးကျော်အမှတ် -၂ ရေယာဉ်တိမ်းမှောက်မှုဖြစ်စဉ်နဲ့ ဥပမာပေးပြီးတော့ ကျွန်တော်တို့ ပြည်ထောင်စုဝန်ကြီးက ရှင်းလင်း တင်ပြသွားတာရှိပါတယ်။ အဲဒီတော့ ဝန်ကြီးရဲ့ ရှင်းလင်းတင်ပြချက်ဟာ ဘဏ္ဍာရေးနှစ်အတွင်း မသုံးစွဲလျှင် မဖြစ်သည့် အထူးကိစ္စရပ်များမှာ အကျုံးဝင်ကြောင်းကို ပေါ်လွင်စေပါတယ်။ ဒါပေမယ့် ၎င်းအကျိုး အကြောင်းဖော်ပြချက်နဲ့အညီ အကောင်အထည်ဖော်ဆောင်ရွက်နိုင်မှု ရှိ မရှိဆိုတာ အင်မတန်မှ အရေးကြီး ပါတယ်။ မြစ်ကြောင်းတစ်လျှောက် သွားလာရတဲ့ယာဉ်တွေ မကြာခဏ တိမ်းမှောက်တယ်၊ အန္တရာယ် များစွာဖြင့် ခက်ခဲစွာသွားလာနေရတယ်ဆိုတာ မှန်ပါတယ်။ မြစ်ကြောင်းတစ်လျှောက် အလှမ်းမီ အသုံးဝင် နိုင်လောက်တဲ့လမ်းဖြစ်လျှင် ပိုပြီးတော့ သင့်လျော်မှန်ကန်မယ်လို့ ယူဆပါတယ်။ ချင်းတွင်းမြစ်ကြောင်း တစ်လျှောက်ဖောက်လုပ်ပြီး လမ်းမကြီးများလည်း ရှိပါတယ်။ အဲဒီတော့ ကျွန်တော့ကို Power Point သုံးစွဲခင်ပေးပါရန် တောင်းခံအပ်ပါတယ်။ ကျွန်တော်တို့ အခုအပေါ်ဆုံးက အဝိုင်းလေးနဲ့ဖော်ပြပေးထားတာ ဖောင်းပြင်-ပင်လည်ဘူး ဖြစ်ပြီး တော့ လက်ရှိအဆိုပြုထားတဲ့ ၂၉ မိုင် ရာသီမရွေးသွားလာဖို့ရာ ဖြစ်ပါတယ်။ သို့သော် ကျွန်တော် အထက်မှာ ဖော်ပြခဲ့သလို ချင်းတွင်းမြစ်ကြောင်းတစ်လျှောက် ခက်ခဲစွာသွားလာနေရတဲ့၊ အန္တရာယ်များစွာနဲ့ သွားလာ နေရတာတွေကို ပြေလည်ဖို့ဆိုရင် Slide မှာ အနီရောင်နဲ့ပြထားတဲ့ လမ်းကြောင်းရှိပြီးသား ဖြစ်ပါတယ်။ အဲဒီလမ်းကြောင်းကတော့ ခန္တီး-ဟုမ္မလင်းကနေ ဖောင်းပြင်-သက္ကယ်ကျင်း၊ ရေဦးကနေ မုံရွာထိ သွားလာနိုင်မှာ ဖြစ်ပါတယ်။ ၎င်းလမ်းကြောင်းပိုင်းကို လိုအပ်တဲ့နေရာတွေမှာ အဆင့်မြှင့်တင်ပေးမယ် ဆိုရင် သွားလာဖို့ရာ အဆင်ပြေမှာဖြစ်ပါတယ်။ ဒီထက်ပိုပြီးတော့မှ မြစ်ကြောင်းတစ်လျှောက် သွားလာရ ခက်ခဲမှုတွေကို ပြေလည်ဖို့ဆိုလျှင် နောက်Slide ပြပေးပါ။ မြစ်ကြောင်းတစ်လျှောက်လုံးနီပါး အလှမ်းမီ အသုံးဝင်နိုင်မယ့် ကျွန်တော်တို့ ခုနက အနီရောင်လိုင်း ပြထားတဲ့လမ်းကို ကျွန်တော်တို့ တိုင်းရဲ့ ခရိုင်ချင်းဆက် အမှတ် ၄ လမ်းဖြစ်တဲ့ သခွတ္တနယ် တောင်လယ် မိုးရာသီမှာသွားလို့မရတဲ့ အပိုင်းလေးဖြစ်တဲ့ ဝင်မနား-သောင်ပြင်-ပလူဇဝလမ်းပိုင်းကို ဆက်လက်အဆင့် မြှင့်တင် ဖောက်လုပ်ပေးမယ်ဆိုရင် ပိုမိုအဆင်ပြေနိုင် မှာဖြစ်ပါတယ်။ အဲဒီတော့ ကျွန်တော့အနေနဲ့ နောက်ဆုံးပြောချင်တာကတော့ သီးသန့်ရန်ပုံငွေ ခွဲဝေသုံးစွဲရာမှာ အကြောင်းပြချက်ဟာမှန်ကန်၍ အငြင်း ပွားစရာမလိုသော်လည်းပဲ အကောင်အထည်ဖော်မှုအပိုင်းမှာ သင့်လျော်မှန်ကန်ရန် လိုအပ်ကြောင်း အကြံပြု ဆွေးနွေးရင်း နိဂုံးချုပ်ပါတယ်။</speech>
<speech type="speaker">အထက်ပါကိစ္စနဲ့ စပ်လျဉ်းပြီး ဆောက်လုပ်ရေးဝန်ကြီးဌာနက ပြန်လည် ရှင်းလင်းဆွေးနွေးခြင်းကို ဒီနေ့ နောက်ဆုံးအစီအစဉ်မှာ ဆောင်ရွက်သွားမှာ ဖြစ်ပါတယ်။</speech>
</motion>
<motion>
<title>နိုင်ငံတော်သမ္မတထံမှ ပေးပို့ထားသော ရန်ကုန်တိုင်းဒေသကြီးအတွင်း နွေရာသီလျှပ်စစ်ဓာတ်အားလိုအပ်ချက်ကို ဖြည့်ဆည်းပေးနိုင်ရေးအတွက် ၂၀၁၆ ခုနှစ်၊ ပြည်ထောင်စု၏ ဘဏ္ဍာငွေအရအသုံးဆိုင်ရာဥပဒေပါသီးသန့် ရန်ပုံငွေမှ ကျပ်၃၀ ဘီလီယံ ခွဲဝေသုံးစွဲမည့်ကိစ္စရပ်နှင့်စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၇) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ရန်ကုန်တိုင်း ဒေသကြီးအတွင်း နွေရာသီလျှပ်စစ်ဓာတ်အားလိုအပ်ချက်ကို ဖြည့်ဆည်းပေးနိုင်ရေးအတွက် ၂၀၁၆ ခုနှစ်၊ ပြည်ထောင်စု၏ ဘဏ္ဍာငွေအရအသုံးဆိုင်ရာဥပဒေပါ သီးသန့်ရန်ပုံငွေမှ ကျပ် ၃၀ ဘီလီယံ ခွဲဝေသုံးစွဲမည့် ကိစ္စရပ်များနဲ့ စပ်လျဉ်းပြီး ၁၃-၃-၂၀၁ရရက်တွင် ကျင်းပပြုလုပ်တဲ့ ပြည်ထောင်စုလွှတ်တော် စတုတ္ထပုံမှန် အစည်းအဝေး (၁၄)ရက်မြောက်နေ့မှာ သက်ဆိုင်ရာပြည်ထောင်စုအဆင့် အဖွဲ့အစည်းဝင်များက လွှတ်တော်သို့ ရှင်းလင်းတင်ပြခဲ့ပြီး ဖြစ်ပါတယ်။ ယင်းကိစ္စနဲ့စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော် ကိုယ်စားလှယ် ၁၂ ဦး ရှိပါတယ်။</speech>
<speech type="speaker">ဦးစွာ ဦးနေမျိုးထက် ကျောက်တံတားမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1556">ဦးနေမျိုးထက် (ကျောက်တံတားမဲဆန္ဒနယ်၊ ရန်ကုန်တိုင်းဒေသကြီး)</mp>လေးစားအပ် ပါသော ပြည်ထောင်စုလွှတ်တော် နာယကကြီး၊ ပြည်သူ့လွှတ်တော်ဥက္ကဋ္ဌ၊ တက်ရောက်လာသော ပြည်ထောင်စု အဆင့် လွှတ်တော်ကိုယ်စားလှယ်များ၊ ဧည့်သည်တော်များကို အားလုံးမင်္ဂလာပါလို့ ကျွန်တော် နှုတ်ခွန်း ဆက်သအပ်ပါတယ်။ ကျွန်တော်ကတော့ ကျောက်တံတားမြို့နယ် ပြည်သူ့လွှတ်တော်ကိုယ်စားလှယ် ဦးနေမျိုးထက် ဖြစ်ပါတယ်။ ကျွန်တော် ဒီ ၃၀ ဘီလီယံ သုံးစွဲမယ့်ကိစ္စကို ထောက်ခံပြီးတော့ လျှပ်စစ် ဝန်ကြီးဌာနကို အပြုသဘောဆောင်တဲ့ အကြံပြု ဆွေးနွေးချက်လေးတွေ ဆွေးနွေးသွားမှာဖြစ်ပါတယ်။ ဥက္ကဋ္ဌကြီးခင်ဗျာ။ ကျွန်တော့ကို Power Point အသုံးပြုခွင့်ပြုပါ။ Power Point ပေးပါခင်ဗျာ။ ဒါကတော့ ကျွန်တော်တို့ မြန်မာနိုင်ငံမှာ လက်ရှိထုတ်လုပ်နေတာ ဖြစ်ပါတယ်။ ဒီအပြာရောင်လေးဟာ ဆိုရင် ရေအားလျှပ်စစ်က ထုတ်လုပ်တာ ၅၉ ရာခိုင်နှုန်းပါ။ အခြားရဲ့ သဘာဝဓာတ်ငွေ့၊ ဒီဇယ်နဲ့ အခြား ဥစ္စာတွေကို ၄၁ ရာခိုင်နှုန်း ထုတ်လုပ်ပါတယ်။ ဒါကြောင့် ကျွန်တော်တို့ မြန်မာနိုင်ငံဟာ နွေရာသီရောက်တိုင်း ပြဿနာတက်ပါတယ်။ ဘာပြဿနာတက်တာလဲဆိုတော့ ကျွန်တော်တို့ ပြည်သူလူထုဟာ လျှပ်စစ် အများကြီး သုံးစွဲတယ်။ ကျွန်တော်တို့ ဝန်ကြီးဌာန၊ ကျွန်တော်တို့အစိုးရက လျှပ်စစ်မထုတ်ပေးနိုင်ဘူး။ ဘာလို့မထုတ် ပေးနိုင်ဘူးလဲဆိုတော့ ကျွန်တော်တို့ ရေအားလျှပ်စစ်ကို မြန်မာနိုင်ငံမှာအားကိုးပြီးတော့ အများဆုံး ၅၉ ရာခိုင်နှုန်းနဲ့သုံးနေပါတယ်။ နွေရာသီရောက်ရင် ကျွန်တော်တို့ ရေအားလျှပ်စစ်မှာရှိတဲ့ ရေကာတာတွေမှာ ရေခမ်းပြီးတော့ အနည်းငယ်ကျသွားတဲ့အတွက် ရေအင်အားအလုံအလောက်မရရှိဘဲနဲ့ Generator တွေ လည်ပတ်လို့မရဘူး။ လည်ပတ်လို့မရတဲ့အတွက် ထုတ်လုပ်မှုတွေ ကျဆင်းလာပါတယ်။ ဒါကတော့ ကျွန်တော်တို့ အမှန်။ အမှန်ဆိုတာကတော့ ဆောင်းရာသီနဲ့ မိုးရာသီဆိုရင် ကျွန်တော်တို့ အပြာရောင်လေးက ရေအားလျှပ်စစ်ဖြစ်ပါတယ်။ အဝါရောင်လေးကတော့ အခြားထုတ်တာ ဖြစ်ပါတယ်။ ၃၀၀၀ မဂ္ဂါဝပ် ထုတ်နိုင်ပါတယ်။ ဘာလို့လဲဆိုတော့ ရေအားရှိတဲ့အတွက် မိုးတွင်းနဲ့ ဆောင်း တွင်းမှာ ကျွန်တော်တို့ထုတ်နိုင်ပါတယ်။ ဒီဘက်မှာတော့ နွေရာသီပါ။ နွေရာသီမှာ အပြာရောင်လေးက ရေအားလျှပ်စစ် ဖြစ်ပါတယ်။ အဝါရောင်လေးက အခြားနဲ့ထုတ်တာ ဖြစ်ပါတယ်။ အခြားကတော့ ၁၀၀၀၊ ၁၀၀၀ စီ မပြောင်းလဲပေမယ့် ကျွန်တော်တို့ရေအားက ထက်ဝက်ကျဆင်းသွားပါတယ်။ ဘာဖြစ်လို့လဲ ဆိုတော့ ကျွန်တော်တို့ ဒီရေခမ်းခြောက်ပြီးတော့ နွေရာသီဖြစ်လို့ပါ။ ကျွန်တော်တို့ ဒီကျွန်တော်တို့ နိုင်ငံမှာ Generation Mix က ခုနကပြောတဲ့အတိုင်းပဲ ရေအား လျှပ်စစ်ကို သုံးပြီးတခြားဟာတွေကို သုံးနေပါတယ်။ ကျွန်တော်တို့ အိမ်နီးနားချင်းဥစ္စာတွေ ကျွန်တော်တို့ ပြပါမယ်။ ကျွန်တော်တို့ ဒီ ကမ္ဘောဒီးယား မီးကောင်းနေပါတယ်။ ရေအားလျှပ်စစ်ကို ၅၅ သုံးတယ်။ ၄၅ ကို ကျွန်တော်တို့ တခြားလောင်စာဆီသုံးတယ်။ သူတို့ကအခု ပြင်ဆင်လိုက်ပါပြီ။ ဘယ်လိုပြင်ဆင်လိုက်သလဲ ဆိုတော့ ကျောက်မီးသွေးကို သူတို့ ၄၅ သုံးတယ်။ ၁၀ ရာခိုင်နှုန်းကို လောင်စာ သုံးတယ်။ ၄ ရာခိုင်နှုန်းကို သဘာဝဓာတ်ငွေ့သုံးတယ်။ ၄၁ ကို ရေအားလျှပ်စစ်သုံးပါတယ်။ ဆိုလိုချင်တာကတော့ နွေရာသီမှာ ရေအား လျှပ်စစ်က ကျွန်တော်တို့အတွက် ပြဿနာပေးပါတယ်။ ကျွန်တော်တို့ ဒီ Generation Mix ကို ကျွန်တော်တို့ နိုင်ငံဟာ ပြုပြင်ရပါမယ်။ အဲဒါမှ နွေရာသီရောက်တိုင်း ဒီဒုက္ခကို ကင်းဝေးမှာဖြစ်ပါတယ်။ ဒါကြောင့် လျှပ်စစ်ဝန်ကြီးဌာနအနေနဲ့လည်း Generation Mix တိတိကျကျနဲ့ ကြိုတင်ပြင်ဆင်ဖို့လိုပါတယ်။ အကောင်အထည်ဖော်ဖို့လိုပါတယ်ဆိုတာ ကျွန်တော် အကြံပြု တိုက်တွန်း လိုပါတယ်။ ဒါကတော့ ကျွန်တော်တို့ ထိုင်းနိုင်ငံပါ။ ထိုင်းနိုင်ငံမှာ ဘယ်လိုသုံးသလဲဆိုတော့ ရေနံသဘာဝ ဓာတ်ငွေ့ကို ၆၈ ရာခိုင်နှုန်း သုံးတယ်။ ရေအားကို ကျွန်တော်တို့ ၁၂ ရာခိုင်နှုန်းပဲ သုံးပါတယ်။ ကျောက်မီးသွေး ကို ကျွန်တော်တို့ မြင်ရတဲ့အတိုင်း ၁၉ ရာခိုင်နှုန်းသုံးတယ်။ ဒါကြောင့် ထိုင်းနိုင်ငံမှာ ကျွန်တော်တို့ မီးပျက် တယ်ဆိုတာ မကြားရဘူး။ ကျွန်တော်တို့နိုင်ငံမှာ မီးပျက်နေတယ်။ ဘာဖြစ်လို့လဲဆိုတော့ အရင်လက်ထက်က so caoségos:od Generation ossosieglcScozys ossos gulosusin Generation Mix sa mai cossos တိတိကျကျမလုပ်ခဲ့လို့ပါ။ ဒါကတော့ ကျွန်တော်တို့ အမေရိကန်၊ တရုတ် မပြောတော့ပါဘူး။ ကျွန်တော်တို့ ထိုင်း၊ ကမ္ဘောဒီယား လောက်နဲ့ပြောရင် လုံလောက်ပါပြီ။ ဒါတွေဟာ နျူကလီးယားတွေပါ ပါတဲ့အတွက်။ ဒါကတော့ မတ်လမှာ မီးအားကောင်းနေတယ်။ ဧပြီမှာဆို ကျွန်တော်တို့လိုလာပြီ။ ဘယ်လောက် လိုလဲ ၂၄၄ မဂ္ဂါဝပ် လိုတယ်။ နွေမှာဆိုပိုလိုလာပြီ။ ၂၃၆ မဂ္ဂါဝပ်လိုတယ်။ ဇွန်မှာဆိုလိုတယ်။ အဲဒီတော့ ကျွန်တော် တို့က ဧပြီတို့၊ မေတို့မှာ ကျွန်တော်တို့ လျှပ်စစ်နိုင်ငံ မီးပျက်ရတဲ့အကြောင်းရင်းက ရေအား လျှပ်စစ်ကို မှီခိုတဲ့ အတွက် ကျွန်တော်တို့ ထုတ်လုပ်မှုလျော့နည်းတဲ့အတွက် မီးပျက်ရတာဖြစ်ပါတယ်။ အဲဒါကြောင့် အခုချိန်မှာ ဧပြီ၊ မေမှာ ဒီ ဘီလီယံ ၃၀ သုံးပြီးတော့ ဒီဇယ် Generator လည်တဲ့စက်ကို ကျွန်တော် သုံးမယ်ဆိုတာကို ထောက်ခံအတည်ပြု တာပါ။ ရေအားလျှပ်စစ်နဲ့ မလုံလောက်ပါဘူး။ ဒီလို သုံးမှ ကျွန်တော်တို့နိုင်ငံ မီး သက်သာပါမယ်။ နောက်တစ်ခု ထောက်ခံရတဲ့အကြောင်းရင်း တစ်ခုရှိပါတယ်။ ဒီ ရန်ကုန်တိုင်းကသုံးတဲ့ ၂၅ မဂ္ဂါဝပ် ဆိုတာ ကျွန်တော်တို့ ရန်ကုန်တစ်ခုတည်း သုံးမှာမဟုတ်ပါဘူး။ ကျွန်တော်တို့ရဲ့ ဒီ National Grid ကို ထည့်မှာဖြစ်တဲ့အတွက် တစ်နိုင်ငံလုံးက သုံးလို့ရမှာပါ။ ဆိုတော့ အဲဒီဟာ ကျွန်တော် ပြောချင်ပါတယ်။ ကျွန်တော်တို့ မနှစ်က နွေရာသီမှာ မီးပျက်တာဟာ System Break Down ကြောင့် ဖြစ်တာများပါတယ်။ အဲဒါကြောင့် လျှပ်စစ်ဝန်ကြီးဌာနအနေနဲ့ System Break Down နည်းအောင် ဘယ်လိုလုပ်ရမလဲ။ System Break Down ဖြစ်လာရင်လည်း အမြန်ဆုံး မီးပြန်လည်ပို့လွှတ်ဖို့အတွက် ဘယ်လိုစီစဉ် ထားသလဲဆိုတာ ကျွန်တော်သိရှိလိုပါတယ်။ နောက်ပြီးတော့ ကျွန်တော်တို့နိုင်ငံမှာ အခု လျှပ်စစ်ဝန်ကြီး ဌာနဟာ ဒီလျှပ်စစ်ဆိုတာ ပြည်သူကို ဝန်ဆောင်မှုပေးရတာဖြစ်ပါတယ်။ မီးပျက်တဲ့အခါကျရင် လျှပ်စစ် ဝန်ကြီးဌာနရယ် ဖရန်ချိုင်းတွေနဲ့ ပေါင်းပြီး ပြည်သူလူထုကို မီးပျက်နေတယ်။ ဘာလို့ပျက်နေတယ်။ ဖြစ်နိုင်ရင်တော့ ဘယ်တော့ပြန်လာမယ်ဆိုတာ ပူးပေါင်းပြီး ပြည်သူလူထုကို ကျွန်တော်တို့ ဝက်ဆိုဒ်နဲ့ အင်တာနက်က မလုံလောက်ပါဘူး။ ကျွန်တော်တို့ လော်စပီကာတွေနဲ့ကြေညာမယ်။ ကားတွေ လှည့်မယ်။ မြို့နယ်အတွင်းသွားမယ်။ လျှပ်စစ်ဝန်ထမ်းတွေဟာ ပြည်သူအတွက် ဝန်ဆောင်မှုကောင်းကောင်း ပြုလုပ် ပေးစေချင်ပါတယ်။ အဲဒါကြောင့် နိဂုံးချုပ်အနေနဲ့ ဒါကို ကျွန်တော် သဘောတူထောက်ခံပါကြောင်း ပြောကြားရင်း နိဂုံးချုပ်ပါတယ်ခင်ဗျာ။</speech>
<speech type="speaker">ဆက်လက်ပြီး ဦးသန်းစိုး(ဘောဂဗေဒ) ရန်ကုန်တိုင်းဒေသကြီး မဲဆန္ဒနယ် အမှတ်(၄) ဆွေးနွေးဖို့ဖြစ်ပါတယ်။</speech>
<speech><mp id="1320">ဦးသန်းစိုး(ဘောဂဗေဒ)(မဲဆန္ဒနယ်အမှတ်-၄၊ ရန်ကုန်တိုင်းဒေသကြီး)</mp>လေးစားအပ် ပါသော နာယကကြီးနဲ့တကွ အားလုံးမင်္ဂလာပါ။ ကျွန်တော်ကတော့ ဒီလျှပ်စစ်ခွဲဝေတာနဲ့ ပတ်သက် ပြီးတော့ ထောက်ပြအကြံပြု ဆွေးနွေးသွားမှာဖြစ်ပါတယ်။ အဲဒီလိုဆွေးနွေးရာမှာ လောက်တဲ့ အတွက် အဓိကကျတဲ့ Key တွေကိုပဲ ကျွန်တော်ပြောပြသွားမှာ ဖြစ်ပါတယ်။ ကျွန်တော်မြန်မာနိုင်ငံမှာ အိမ်ထောင်စု ၁၀ သန်းမှာ ၆ သန်းခွဲပဲ လျှပ်စစ်မီးရပါသေးတယ်။ ဒီအထဲမှာ ၄ သန်းလောက်က လျှပ်စစ်မီးကို လုံလုံလောက်လောက် အသုံးပြုနိုင်ပါတယ်။ အဲဒီတော့ ADB ရဲ့ ၂၀၃၀-၂၀၃၁ ထိခန့်မှန်းချက် မဂ္ဂါဝပ် ၁၅၀၀ လောက်မှာ လိုအပ်တဲ့ ကျွန်တော်တို့ US သန်းပေါင်းက ၃၉ နဲ့ ၄ရ ဘီလီယံလောက် လျှပ်စစ်မီးကဏ္ဍမှာ ရင်းနှီးမြှုပ်နှံဖို့လိုပါတယ်။ ဒေသအလိုက် လျှပ်စစ် မမျှမတဖြစ်မှုဟာလည်း ကျွန်တော်တို့ ဖြစ်ပေါ်နေပါတယ် ကျွန်တော်တို့နိုင်ငံမှာ။ အဲဒီတော့ အဲဒီအတွက်ကြောင့် နိုင်ငံခြားရင်းနှီးမြှုပ်နှံမှုတွေကို အဟန့်အတားဖြစ်စေပါတယ်။ အဓိကကျတဲ့အချက်က နောက်စက်မှု လုပ်ငန်းတွေ ထုတ်လုပ်မှုတွေမရှိတဲ့အတွက် ကျွန်တော်တို့နိုင်ငံကလည်း ဒါဟာပိုပြီးတော့ ဆိုးရွားတဲ့ ရင်ဆိုင်မှုကို ကျွန်တော်တို့ ကြုံတွေ့ နေရပါတယ်။ Power Point အသုံးပြုခွင့်ပြုပါ။ uoooệê:meos gloss Budget Allocation oldulosusnl Budget Allocation on လျှပ်စစ်ထုတ်လုပ်ရေးကတော့ အရှုံးပေါ်ပါတယ်။ လျှပ်စစ်ဓာတ်အားဖြန့်ဖြူးရေးကတော့ အမြတ်ပေါ်ပါတယ်။ Plus နောက် ရန်ကုန်တိုင်းလျှပ်စစ်ဓာတ်အားကော်ပိုရေးရှင်းက အမြတ်ပေါ်ပါတယ်။ ဒီ ၃ နှစ် အတွင်းမှာ ၅၁ ဘီလီယံလောက်ထိ သူအမြတ်ပေါ်ခဲ့ပါတယ်။ ဆိုလိုတာကတော့ ရန်ကုန်တိုင်းက လျှပ်စစ်ဓာတ်အားပေး ကော်ပိုရေးရှင်းက အရင်းမစိုက်ဘဲနဲ့ မြတ်နေတာမျိုး။ ဒီ Data အရ သိရပါတယ်။ ဒါဆိုရင် ဒီပိုက်ဆံကို ရန်ကုန်တိုင်းလျှပ်စစ်ဓာတ်အားကော်ပိုရေးရှင်းက ဘာလို့မသုံးစွဲတာလဲ။ အဲဒါလေးက မေးခွန်းတစ်ခု ဖြစ်ပါတယ်။ ဒုတိယ Power Point လေးပြပါ။ ဒါကတော့ ရန်ကုန်တိုင်းအစိုးရရယ်၊ လျှပ်စစ်ဓာတ်အား ထုတ်လုပ်ရေးရယ်၊ ရန်ကုန်တိုင်းကော်ပိုရေးရှင်းရယ်။ ခုနက ကျွန်တော်တို့ ရန်ကုန်စွမ်းအင်ရယ်ဆိုတဲ့ Stakeholder ၄ ခုက ဒီကိစ္စမှာပါဝင်ပတ်သက်နေတဲ့ Organization ဘက်က ကြည့်မယ်ဆိုရင် ရှုပ်ထွေး နေသလားပေါ့။ အဲဒီတော့ စီးပွားရေးလုပ်ငန်းတစ်ခုနဲ့ဆက်နွယ်နေတဲ့ ဒီလိုလုပ်ငန်းမျိုးကို Stakeholder ၄ ခုက ရှုပ်ထွေးပြီး လုပ်ကိုင်ဆောင်ရွက်ရမှာဖြစ်တဲ့အတွက် ဒီဟာက နည်းနည်းလေးတော့ သဘာဝမကျ ပါဘူး။ ဥပမာ- ရန်ကုန်တိုင်းလျှပ်စစ်ဓာတ်အားပေးက စီးပွားရေးလုပ်ငန်းဖြစ်တဲ့ သူကပဲတာဝန်ယူပြီးတော့ လုပ်ခဲ့လို့ရှိရင် ခုနက ၅၁ ဘီလီယံလောက်နဲ့ ရင်းနှီးမြှုပ်နှံလိုက်လို့ရှိရင် လျှပ်စစ်ဓာတ်အားထုတ်လုပ်ရေး အလျင်အမြန် လုပ်လို့ရမှာပါ။ တတိယ Power Point ကိုပြပါခင်ဗျာ။ ဒီကတော့ ၄၅ ရက်ပဲဆိုတဲ့ ကျွန်တော်တို့ ဘတ်ဂျက် ကလည်း ကုန်တော့မှာပါ။ ကျွန်တော်တို့ရရှိတာ ၄၆ ရက်ဖြစ်ပါတယ်။ အဲဒီတော့ ၄၆ ရက်အတွင်းမှာ ဒီအလုပ်တွေကို တစ်ခါတည်းပြီးအောင် လုပ်နိုင်မလားဆိုတာ သံသယရှိပါတယ်။ အဲဒါကြောင့်မို့လို့ ဒီဟာ ဘာကိုဖြစ်စေလဲဆိုတာ Rent Seeking လို့ခေါ်ပါတယ်။ ကျွန်တော်တို့ အင်္ဂလိပ်လိုတော့ ဒါမျိုးဖြစ်မှာ ကိုလည်း ကျွန်တော်စိုးရိမ်ပါတယ်။ ဒီလောက် တစ်လခွဲအတွင်းမှာ ဒီလုပ်ငန်းစဉ်တွေကို ပြီးပြီးပြတ်ပြတ် လုပ်နိုင်ပါ့မလားဆိုတာ ဒါသံသယရှိစရာအချက်ဖြစ်ပါတယ်။ နောက်ဆုံး Power Point ပြပါခင်ဗျာ။ အဲဒီတော့ ဘဏ္ဍာငွေအရအသုံးဆိုင်ရာဥပဒေရဲ့ သီးသန့် ရန်ပုံငွေဥပဒေအရ ကျွန်တော်တို့က သီးသန့်ရန်ပုံငွေကို သုံးစွဲလို့ရပါတယ်ဆိုတဲ့ အကြောင်းပြချက်မျိုးဟာ ရေရှည်မှာသဘာဝမကျပါဘူး။ ဘာဖြစ်လို့လဲဆိုတော့ ဘဏ္ဍာငွေလိုတိုင်းသာ သီးသန့်ရန်ပုံငွေကို မျက်စောင်း ထိုးနေသလို ဖြစ်ဖြစ်နေမယ်ဆိုတဲ့ အလေ့အထဟာ ဒါဟာ Budget Allocation ရော၊ ကျွန်တော်တို့ နိုင်ငံစီးပွားရေးအခြေအနေရော ကြည့်လို့ရှိရင် ဒါသဘာဝမကျပါဘူး။ ဒီလိုသာပေးနေရမယ်ဆိုရင် သက်ဆိုင်ရာ ဝန်ကြီးဌာနတွေကလည်း သီးသန့်ရန်ပုံငွေကနေ ယူလို့ရတယ်ဆိုတဲ့ ခံယူချက်ကို လမ်းစဖော်ပေးနေသလို ဖြစ်ပါတယ်။ ဒါကြောင့်မို့လို့ နောင်နှစ်တွေမှာ ဒီအချက်က အရမ်းအရေးကြီးပါတယ်။ ဒီအချက်ကို သက်ဆိုင်ရာဝန်ကြီးဌာနအနေနဲ့ အလေးအနက် သတိပြုဖို့လိုပါတယ်။ ဒါကြောင့်မို့လို့ ကျွန်တော် နောက်ဆုံး အကြံပြုချင်တာကတော့ ရေရှည်စီမံချက် ဖြစ်ပါတယ်။ ကျွန်တော်တို့နိုင်ငံမှာ ခုနက ပထမဆုံး Power Point မှာပြောခဲ့ပြီးပါပြီ။ ကျွန်တော်တို့ ရေတိုနည်းလမ်းနဲ့ ကုစားလိုမရပါဘူး။ ဒါကြောင့်မို့ ဒီဟာ Budget Allocation မှာ ကျွန်တော်တို့ သေသေချာချာ စဉ်းစားရမှာဖြစ်ပါတယ်။ ဒုတိယအချက်က NEP ကျွန်တော်တို့ အမျိုးသားစွမ်းအင်ပေါ်လစီဆိုတာ ကျွန်တော်တို့ ရှိခဲ့ဖူး olosusil Budget Allocation uss World Bank m6$ 60:005:01 ndao golosului Scòm6$ ကျွန်တော်တို့က ထုတ်သုံးလို့မရဘူးလားဆိုတာ ဒါတစ်ခုရှိပါတယ်။ ဒီ NEP ကို သုံးတဲ့နေရာမှာ PPP ဆိုတဲ့ ဟာကို ကျွန်တော်တို့ ထည့်သုံးလို့ရပါတယ်။ ဒီလိုဆိုရင် ခုနက Private Sector ရဲ့ အခန်းကဏ္ဍတွေ တက်လာမယ်။ ထုတ်လုပ်မှုတွေတက်လာမယ်။ အလုပ်အကိုင်တွေများလာမယ်ဆိုတဲ့ ရှုထောင့်ကနေ ကျွန်တော်တို့ ပြုလို့ရပါတယ်။ တတိယအချက်ကတော့ ကျွန်တော် မကြာခဏပြောပြောနေတဲ့ ကိစ္စဖြစ်ပါတယ်။ လွှတ်တော်မှာ ဒီလိုသီးသန့်ရန်ပုံငွေတောင်းခံမှုနဲ့ ပတ်သက်ပြီးတော့မှ ကော်မတီကနေသီးသန့်ကြားနာပြီးတော့မှ သေချာ စစ်ဆေး Assessment လုပ်ပြီးတော့မှ ဒါဒီလိုပြည်ထောင်စုမှာ လာရောက်ဆွေးနွေးဖို့သင့်ပါတယ်။ ဒါဟာ ကျွန်တော် မကြာခဏပြောနေရတဲ့ ကိစ္စဖြစ်ပါတယ်။ အဲဒါလေးကိုလည်း ကျွန်တော်တို့အနေနဲ့ အကြံပြု imfoomomimori mofosenniemimo 39908gcoll galocos oznice osm Production of Out Put o. Saving og Income of ဒါတွေဟာ အများကြီးရှိပါတယ်။ ဆွေးနွေးရန်သတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<speech type="speaker">ဦးဝင်းအောင် စစ်ကိုင်းတိုင်းဒေသကြီးမဲဆန္ဒနယ်အမှတ်(၃) ဆွေးနွေးဖို့ဖြစ်ပါတယ်။</speech>
<speech><mp id="1243">ဦးဝင်းအောင် (မဲဆန္ဒနယ်အမှတ်-၃၊ စစ်ကိုင်းတိုင်းဒေသကြီး)</mp>လေးစားအပ်တဲ့ ပြည်ထောင်စု လွှတ်တော် နာယကကြီးနှင့်တကွ အားလုံးမင်္ဂလာပါ။ ၂၀၁၆ ခုနှစ်၊ ပြည်ထောင်စု၏ဘဏ္ဍာငွေအရအသုံး ဆိုင်ရာသီးသန့်ရန်ပုံငွေကနေ ကျပ်သန်း ၃၀ ဘီလီယံ ရန်ကုန်တိုင်းဒေသကြီးအတွင်း နွေရာသီလျှပ်စစ် ဓာတ်အားလိုအပ်ချက်ကို ဖြည့်ဆည်းပေးနိုင်ရန်အတွက် ခွဲဝေသုံးစွဲမယ့်ကိစ္စအတွက် ကျွန်တော် ထောက်ခံ ဆွေးနွေးမှာဖြစ်ပါတယ်။ ရန်ကုန်တိုင်းဒေသကြီးဟာ နိုင်ငံရဲ့ စီးပွားရေးအတွက် အချက်အခြာကျတဲ့ဒေသ တစ်ခုဖြစ်သလို နိုင်ငံရေးအရလည်း အချက်အချာကျတဲ့ဒေသ ဖြစ်ပါတယ်။ အလားတူပဲ လူမှုရေးနဲ့ ကုန်သွယ်ရေးအရလည်း အချက်အချာကျတဲ့၊ အဓိကကျတဲ့ အရေးပါတဲ့ဒေသကြီးတစ်ခု ဖြစ်ပါတယ်။ ရန်ကုန်တိုင်းဒေသကြီးအတွင်းမှာ ၂၀၁၆-၂၀၁ဘဏ္ဍာနှစ်အတွင်းက လျှပ်စစ်ဓာတ်အား သုံးစွဲမှုအမြင့်ဆုံး ၁၂၀၀ မဂ္ဂါဝပ် အထိ သုံးခဲ့ပြီးတော့ နှစ်စဉ်တိုးတက်သုံးစွဲလာတဲ့ Historical Data များနှင့် Demand Growth များအရ ၂၀၁၇-၂၀၁၈ ဘဏ္ဍာနှစ်မှာ ၁၄၁၈ မဂ္ဂါဝပ်အထိ တိုးလာမှာဖြစ်ပါတယ်။ ဒါကြောင့်မို့လို့ ခန့်မှန်းဓာတ်အား လိုအပ်ချက်ဟာ ၂၀၀ မဂ္ဂါဝပ်အထိ ရှိလာမှာဖြစ်ပါတယ်။ အထက်ကတင်ပြခဲ့တဲ့အတိုင်း ပုံမှန်တိုးတက်သုံးစွဲလာမယ့် ဝန်အားများအပြင် ရန်ကုန်တိုင်းဒေသကြီး အတွင်းမှာ တည်ဆောက်ပြီးတဲ့ စီမံကိန်းများရဲ့ ဓာတ်အားတောင်းခံမှုအပေါ် အလျင်မီအောင် ထုတ်လုပ် နိုင်ခြင်းမရှိသေးတဲ့အတွက် ဆိုင်းငံ့ထားတဲ့ ဝန်အားများဟာ ၂၃၄ မဂ္ဂါဝပ်ရှိပါတယ်။ ထို့အတူပဲ ပင်မ ဓာတ်အာခွဲရုံကြီးများရဲ့ ထရန်စဖော်မာတပ်ဆင်အားများ ုးချဲ့နိုင်ခြင်းမရှိတဲ့အတွက် စက်မှုဇုန်နဲ့ အိမ်ရာများက ထရန်စဖော်မာလျှောက်ထားတပ်ဆင်မှုများအပေါ် ဆိုင်းငံ့ထားတဲ့ဝန်အားဟာ ၄၅ မဂ္ဂါဝပ် ရှိပါတယ်။ ဓာတ်အားစနစ်အတွင်းမှာ ယခင်နှစ်ကထက် Generation ပိုင်းမှာ တိုးတက်လာမှုဟာ မြို့သာ ရေအားလျှပ်စစ်ကနေပြီးတော့ ၄၀ မဂ္ဂါဝပ်နဲ့ ရွာမဓာတ်အားပေးစက်ရုံက ၆၀ မဂ္ဂါဝပ်သာရှိလို့ စုစုပေါင်း ဓာတ်အားထုတ်လုပ်မှုက ၁၀၀ မဂ္ဂါဝပ်သာရှိပါတယ်။ ယခုဝယ်ယူမည့်စက်က ၂၅ မဂ္ဂါဝပ် ထုတ်လုပ်နိုင်မယ့်စက် ဖြစ်ပါတယ်။ ကျွန်တော့ကို ပါဝါပွိုင့် အသုံးပြုခွင့်ပြုစေချင်ပါတယ်။ ဒါကပင်မဓာတ်အားခွဲရုံကြီးများ ဝန်အားပြည့်လို့ ဆိုင်းငံ့ထားရတဲ့ ပမာဏ ဒါကဓာတ်အားအသုံးပြုခွင့်ပေးရမယ့် ဓာတ်အားပမာဏဖြစ်ပါတယ်။ ဒါ က ၂၀၁ရ မှာ ဘယ်လို သုံးစွဲမယ်ဆိုရင် မြင့်လာမယ့် ဂရပ်ဖြစ်ပါတယ်။ အစိမ်းရောင်လိုင်းက။ နာယကကြီးခင်ဗျား။ ပူပြင်းခြောက်သွေ့တဲ့ နွေရာသီကာလမှာ ဓာတ်အားလိုအပ်ချက်က ပိုမို တိုးတက်လာမှာဖြစ်ပါတယ်။ လိုအပ်ချက်ကိုပြည့်မီအောင် မထုတ်နိုင်သေးတဲ့အပြင် ပင်မဓာတ်အားခွဲရုံအချို့နဲ့ မဟာဓာတ်အားလိုင်းအချို့ကနေပြီးတော့ ဝန်အားပြည့်တာ၊ ကျော်တာတွေဖြစ်နေပါတယ်။ သဘာဝဓာတ်ငွေ့ အားပေးစက်ရုံတွေဟာ သက်တမ်းကြာမြင့်လို့ စက်စွမ်းအားပြည့်မထုတ်နိုင်တော့ဘူးဆိုတာ ပြည်ထောင်စု ဝန်ကြီးကိုယ်တိုင် ပြောသွားပါတယ်။ ကြားသိရတဲ့သတင်းများအရ ဆိုလို့ရှိရင် လျှပ်စစ်ဓာတ်အား မလုံ လောက်လို့ တချို့စက်ရုံအလုပ်ရုံတွေ ပိတ်ထားရတယ်၊ ရပ်ဆိုင်းထားရတယ်လို့ သိရပါတယ်။ နိုင်ငံရဲ့ ဝန်ဆောင်မှုလုပ်ငန်းများနှင့် ကုန်ထုတ်စွမ်းအားများကို မမြှင့်တင်နိုင်ဘဲနဲ့ အဲဒီနိုင်ငံကို တိုးတက်အောင် လုပ်လို့မရပါဘူး။ အဲဒီအတွက် အဓိကကျတာက လျှပ်စစ်ဓာတ်အားဖြစ်ပါတယ်။ နိုင်ငံတကာရင်းနှီးမြှုပ်နှံမှု SME တွေ ရင်းနှီးမြှုပ်နှံလိုတဲ့နိုင်ငံတိုင်း၊ လုပ်ငန်းရှင်တိုင်းက နိုင်ငံရဲ့ လျှပ်စစ်ဓာတ်အားကို ဖြည့်ဆည်းနိုင်မှုကို အရင်ဆုံး မေးမြန်းလေ့လာကြတာဖြစ်ပါတယ်။ နိုင်ငံတော်ဖွံ့ဖြိုးတိုးတက်ဖို့အတွက်ဆိုရင် အဓိကကျတဲ့ လျှပ်စစ်ဓာတ်အား ဖြည့်ဆည်းပေးရမှာဖြစ်ပါတယ်။ နာယကကြီးခင်ဗျား။ ရင်းနှီးမြှုပ်နှံမှုကိုလိုချင်ပြီးတော့ လျှပ်စစ်ဓာတ်အား အဆင်သင့်မဖြစ်ရင် လာပါလာပါလို့ခေါ်ပြီးတော့ လက်ကာပြနေသလိုပဲ ဖြစ်နေပါလိမ့်မယ်။ ဒါကြောင့်မို့လို့ ၂၀၁၆ ခုနှစ်၊ ပြည်ထောင်စု၏ ဘဏ္ဍာငွေအရအသုံးဆိုင်ရာ ဥပဒေပုဒ်မပါ ၃၀ ဘီလီယံ သုံးစွဲမယ့်ကိစ္စကို လေးလေးနက်နက် ထောက်ခံကြောင်းပြောကြားရင်းနဲ့ နိဂုံးချုပ်ပါတယ်ခင်ဗျား။ အားလုံးကျေးဇူးတင်ပါတယ်။</speech>
<speech type="speaker">ဦးဝှေ့တင်း ချင်းပြည်နယ်မဲဆန္ဒနယ်အမှတ်(၁၁) ဆွေးနွေးဖို့ဖြစ်ပါတယ်။</speech>
<speech><mp id="1239">ဦးဝှေ့တင်း(မဲဆန္ဒနယ်အမှတ်-၁၁၊ ချင်းပြည်နယ်)</mp>လေးစားရပါသော ပြည်ထောင်စု လွှတ်တော်နာယကကြီးနှင့် ပြည်သူ့လွှတ်တော်ဥက္ကဋ္ဌ၊ ပြည်ထောင်စုအဆင့်ဝန်ကြီးများ၊ လွှတ်တော် ကိုယ်စားလှယ်များအားလုံး မင်္ဂလာပါလို့ နှုတ်ခွန်းဆက်ပါတယ်။ ကျွန်တော်ကတော့ ချင်းပြည်နယ် မဲဆန္ဒနယ်အမှတ်(၁၁)မှ အမျိုးသားလွှတ်တော်ကိုယ်စားလှယ် ဦးဝှေ့တင်း ဖြစ်ပါတယ်။ ကျွန်တော် ဒီကနေ့ ဆွေးနွေးတင်ပြမယ့်အချက်ကတော့ နိုင်ငံတော်သမ္မတထံမှပေးပို့သော ၂၀၁၆ ခုနှစ်၊ ပြည်ထောင်စု၏ ဘဏ္ဍာငွေ အရအသုံးဆိုင်ရာ ဥပဒေပါ သီးသန့်ရန်ပုံငွေ ခွဲဝေသုံးစွဲမည့် ရန်ကုန်တိုင်းဒေသကြီးအတွင်း နွေရာသီ လျှပ်စစ်ဓာတ်အားလိုအပ်ချက်ကို ဖြည့်ဆည်းပေးနိုင်ရေးအတွက် ကျပ် ၃၀ ဘီလီယံ ခွဲဝေသုံးစွဲမှုကိစ္စနှင့် စပ်လျဉ်း၍ အပြုသဘောဆောင်သော ဆွေးနွေးချက်ဖြင့်တင်ပြသွားမှာ ဖြစ်ပါတယ်။ လေးစားရပါသော ပြည်ထောင်စုလွှတ်တော်နာယကကြီးခင်ဗျာ။ ပြည်ထောင်စုသမ္မတမြန်မာနိုင်ငံ တော်သည် တိုင်းရင်းသားပေါင်းစုံအတူ ယှဉ်တွဲနေထိုင်သော တိုင်းပြည်တစ်ခုလည်း ဖြစ်ပါတယ်။ ယခု မြန်မာနိုင်ငံ၏ လူဦးရေအစည်ကားဆုံး၊ ဖွံ့ဖြိုးမှုအတိုးတက်ဆုံး စီးပွားရေးမြို့တော်ကြီးဖြစ်သော မဟာ ရန်ကုန်မြို့တော်၌ လျှပ်စစ်မီးဖြည့်ဆည်းရေးအတွက် မိမိအနေဖြင့် ကန့်ကွက်ရန်အလျဉ်းမရှိပါ။ မြန်မာ တစ်နိုင်ငံလုံး လျှပ်စစ်ထုတ်လုပ်မှုသုံးစွဲခွင့်၏ ၅၀ ရာခိုင်နှုန်းနီးနီး ရန်ကုန်မြို့တွင် အသုံးပြုလျက်ရှိကြောင်း ကိုလည်း သိရှိရပါတယ်။ တိုင်းပြည်တစ်ပြည်ဖွံ့ဖြိုးတိုးတက်ရေး ပြည်မတောင်တန်းဒေသ နေရာမရွေး ဟန်ချက်ညီညီ ဖွံ့ဖြိုးတိုးတက်ရေးတွင် လျှပ်စစ်ကဏ္ဍသည် အလွန်အရေးပါအရာရောက်သော ကဏ္ဍ လည်းဖြစ်ပါတယ်။ လျှပ်စစ်ဓာတ်အားသုံးစွဲမှုသည် တစ်နေ့တခြားတိုးတက်မြန်ဆန်လာသည်နှင့် တစ်ဖက် မှာလည်း စက်မှုလုပ်ငန်းများ အရှိန်အဟုန်ဖြင့် ကြီးထွားလာသည်နှင့်အမျှ ဓာတ်အားအသုံးပြုမှု ဆတိုး gocoroscylos golosusil Do 39:0$o comè:$C0969:3003. Power System Improvement ကိုလည်း မပြတ်လေ့လာသုံးသပ် လုပ်ဆောင်ရမှာလည်း ဖြစ်ပါတယ်။ မြန်မာနိုင်ငံရှိ မြို့နယ်ပေါင်း ၃၃၀ မြို့နယ်ရှိသည့်အနက် မြို့နယ်တိုင်း၌ လျှပ်စစ်မီးလင်းရေးကို အထူးကဏ္ဍအစီအစဉ်ဖြင့် နိုင်ငံတော် အစိုးရမှ ဆောင်ရွက်ဖို့ ောင်းလည်းဖြစ်ပါကြောင်း တင်ပြလိုပါတယ်။ ဘာကြောင့်လဲဆိုရင် လျှပ်စစ်ဓာတ်အားကို အသုံးပြုခြင်းအားဖြင့် ယင်းဒေသ၌ မှီတင်းနေထိုင် ကြသော တိုင်းရင်းသားပြည်သူများ လူနေမှုအဆင့်အတန်းမြင့်မားလာစေခြင်း၊ အသေးစားစက်မှုလုပ်ငန်း များ ဆောင်ရွက်လာနိုင်ခြင်း၊ အလုပ်အကိုင် အခွင့်အလမ်းများလည်းရရှိစေပြီး အများပြည်သူများ စိတ်ပျော်ရွှင် စွာ နေနိုင်မည်လည်း ဖြစ်ပါတယ်။ အနာဂတ်၏လျှပ်စစ်စွမ်းအား အရင်းအမြစ်များကို လေ၊ နေ၊ ရေ၊ မီးဟုခေါ်သော အရာများဖြင့် ထုတ်လုပ်ရမှာဖြစ်ပါတယ်။ ၎င်းတို့ထဲမှ မိမိတို့မြန်မာနိုင်ငံတွင် ရေအားဖြင့် လက်က လက်မက အများကြီးပါတယ်။ နောင်တောက အတက် ပညာရှင်တွေမွေးထုတ်ပြီး ကျန်အရင်းအမြစ်များကိုလည်း တွင်တွင်ကျယ်ကျယ် အသုံးပြုနိုင်အောင် အကောင် အထည်ဖော်ဆောင်ရွက်ရမည်ဖြစ်ပါကြောင်း မီးမောင်းထိုးပြလိုပါတယ်။ ဒီနေရာမှာ တစ်ဆက်တည်းပြောချင်တာကတော့ မိမိတို့ ချင်းပြည်နယ်နှင့် ဝေးလံခေါင်သီသော ဒေသဖြစ်သည်နှင့်အညီ မိရိုးဖလာ ရွှေ့ပြောင်းတောင်ယာခုတ်စနစ်ကို လုပ်ကိုင်နေသော ပြည်နယ်တစ်ခု လည်း ဖြစ်ပါတယ်။ ဒီအပြင် အခြားလုပ်ကိုင်စရာ အလုပ်အကိုင်များလည်းမရှိ၍ ပြည်ပနိုင်ငံသို့ ခရီး ဆန့်သော ချင်းလူငယ်များလည်း သိန်းချီရှိနေပြီလည်းဖြစ်ပါတယ်။ အလုပ်အကိုင်အခွင့်အလမ်း ရှားပါးခြင်း၊ လမ်းပန်း ဆက်သွယ်ရေးခက်ခဲခြင်း၊ ပညာရေးအဆင့်အတန်းနိမ့်ပါးခြင်း၊ သဘာဝသယံဇာတလည်း မယ်မယ်ရရ မထွက်သည့် ပြည်နယ်ဖြစ်သည့်နှင့်အညီ လျှပ်စစ်မီးထိန်လင်းရေးကို ချင်းပြည်ပြည်သူများ လိုလားတောင့်တလျက်ရှိပါတယ်။ ချင်းပြည်နယတွင် ခရိုင်မြို့နှစ်မြို့နဲ့ မြို့တော်ဟားခါးမြို့တို့တွင်သာ မဟာဓာတ်အားလိုင်းရရှိတာ တွေ့ရပါတယ်။ ကျန်မြို့နယ် ၆ ခုတွင် ဒီနေ့ထိ လျှပ်စစ်မီးမရသေးပါဘူး။ လွှတ်တော်အတွင်း၌ မေးခွန်း အပူတပြင်းမေးမြန်းတောင်းဆို၍ ဒီနှစ် ၂၀၁၇-၂၀၁၈ ဘတ်ဂျက် မှာ ပလက်ဝမြို့အတွက် သန်း ၅၀၊ မတူပီမြို့နယ်အတွက် သန်း ၅၀၊ တီးတိန်မြို့နယ်အတွက် သန်း ၅၀ ကျလာတာကို တွေ့ရပါတယ်။ ဒီဘတ်ဂျက်နဲ့ဆိုရင် မိမိတို့ လွှတ်တော်သက်တမ်းကာလအတွင်း လျှပ်စစ် ဓာတ်အားရနိုင်ပါ့မလား စိုးရိမ် ပူပန်မိပါတယ်။ ဒီနေရာမှာ တစ်ချက်ပြန်စဉ်းစားဖို့က ချင်းပြည်နယ်သည် မြန်မာနိုင်ငံ၏ ဖွံ့ဖြိုးတိုးတက်မှု အနိမ့်ဆုံး နံပါတ်တစ်နေရာ ချိတ်ထားတာဖြစ်ပါတယ်။ ဆင်းရဲမှုကို ကြောက်တာတော့မဟုတ်ပါဘူး။ အဖြစ်မှန်ကို မရှက်မကြောက်တင်ပြခြင်းသာ ဖြစ်ပါတယ်။ လေးစားရပါသော လွှတ်တော်နာယကကြီးခင်ဗျာ။ နိဂုံးချုပ်အနေဖြင့် လျှပ်စစ်ဓာတ်အားသည် တစ်နိုင်ငံလုံးလိုအပ်သော အနေအထား အတိုင်းအတာဖြစ်ပြီး လူ့အရင်းအမြစ်ဖွံ့ဖြိုးတိုးတက်ရေးအတွက်လည်း အဓိကအခန်းကဏ္ဍ၌ ပါဝင်နေပါတယ်။ သို့ဖြစ်ပါ၍ နိုင်ငံတော်သမ္မတထံမှ ပေးပို့သော ၂၀၁၆ ခုနှစ် ပြည်ထောင်စု၏ ဘဏ္ဍာငွေအရအသုံးဆိုင်ရာဥပဒေပါ သီးသန့်ရန်ပုံငွေခွဲဝေသုံးစွဲမည့် ရန်ကုန်တိုင်းဒေသကြီး အတွင်း နွေရာသီလျှပ်စစ်ဓာတ်အားလိုအပ်ချက်ကို ဖြည့်ဆည်းပေးနိုင်ရေးအတွက် ကျပ် ၃၀ ဘီလီယံ ခွဲဝေ သုံးစွဲမှုကို ထောက်ခံပါကြောင်းနှင့် ဝေးလံခေါင်သီသောဒေသများရှိ တိုင်းရင်းသားများ၏ လိုအင်ဆန္ဒ များကိုလည်း ဖြည့်ဆည်းနိုင်ပါစေကြောင်း ဆွေးနွေးတင်ပြရင်း နိဂုံးချုပ်ပါတယ်။ ကျေးဇူးတင်ပါတယ်။</speech>
<speech type="speaker">ဦးအုန်းခင် ပုလောမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1423">ဦးအုန်းခင်(ပုလောမဲဆန္ဒနယ်၊ တနင်္သာရီတိုင်းဒေသကြီး)</mp>လေးစားရပါသော နာယကကြီးနှင့်တကွ အားလုံးမင်္ဂလာပါခင်ဗျား။ ကျွန်တော်ကတော့ တနင်္သာရီတိုင်းဒေသကြီး၊ ပုလော မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအုန်းခင်ဖြစ်ပါတယ်။ ရန်ကုန်တိုင်းဒေသကြီးအတွင်း နွေရာသီမှာ လျှပ်စစ်ဓာတ်အားလိုအပ်ချက်ကို ဖြည့်ဆည်းပေးနိုင်ရေးအတွက် သီးသန့်ရန်ပုံငွေမှ ကျပ် ၃၀ ဘီလီယံ၊ တစ်နည်းအားဖြင့်ပြောမယ်ဆိုရင် ကျပ်သန်း ၃၀,၀၀၀ ပါ။ အဲဒါကို ခွဲဝေသုံးစွဲမယ့်ကိစ္စကို ဝေဖန် ဆွေနွေးလိုပါတယ်။ နာယကကြီးခင်ဗျား။ ဒီလိုကြီးမားတဲ့ ရွေ့လျားမီးစက်ကြီးမျိုးကို မြန်မာနိုင်ငံမှာ အသုံးပြုနိုင်မှာ မို့လို့ များစွာဝမ်းမြောက်ကျေနပ်ပါတယ်။ သက်ဆိုင်ရာ မီးအားလိုအပ်နေတဲ့နေရာတွေနဲ့ ဗို့အား လျော့ကျ နေတဲ့နေရာတွေမှာ ဝင်ကူလိုက်ရင်တော့ အလွန်ကိုအဆင်ပြေသွားမှာမို့လို့ မုဒိတာလည်းပွားပါတယ်။ လျှပ်စစ်ဓာတ်အားဆိုတာကလည်း ပြည့်မှ မီတာယူနစ်ကလည်း သုံးတဲ့အတိုင်းအပြည့်အဝ သက်သာ အဆင်ပြေပါတယ်။ ဒါကြောင့် လိုအပ်တဲ့နေရာတွေမှာ ဒီလိုစက်နဲ့ ဝင်ကူလိုက်ရင် တိုင်းပြီးရက်တဲ့ ပက္ကလာ မိုးရွာသည်နှင့်အသင့်လိုဖြစ်သွားမှာမို့လို့ ကျေနပ်ပါတယ်။ နာယကကြီးခင်ဗျား။ ဒီလိုကောင်းမွန်အောင်လုပ်တဲ့နေရာမှာ တစ်ခုမေးစရာလေးရှိတာက မီတာခ ကို အရင်နှုန်းဟောင်းနဲ့ပဲ တစ်ယူနစ်ကို ၃၅ ကျပ်နဲ့ ကောက်ယူဦးမှာလားလို့ မေးလိုပါတယ်။ မေးထိုက် လို့မေးကြည့်ရတာပါ။ ယခင်က တစ်ယူနစ်ကို ၃၅ ကျပ်နှုန်းနဲ့ ပေးတုန်းက တစ်နှစ်ကို ပျမ်းမျှခန့်မှန်းခြေ ကျပ်ဘီလီယံ ၉၀၀ ကျော်လောက်ရှုံးတယ်လို့ သတင်းစာတွေမှာဖတ်ရပါတယ်။ ဒီသတင်းသာအမှန်ပဲ ဆိုရင် အခုလို ဒီဇယ်နှင့် ဓာတ်ငွေ့ပေါင်းသုံးတဲ့စက်တွေကို ကူပြီးသုံးပေးရမယ်ဆိုရင် တစ်နှစ်ကို ဘီလီယံ တစ်ထောင်ကျော် အရှုံးဖြစ်သွားရင်ဘယ်လိုနေမှာလဲလို့ ကျွန်တော်တွေးမိတာပါ။ ဒီလိုမီးမှန်ဖို့ကိစ္စကို အရှုံးခံမယ့်သူတွေကတော့ တစ်နိုင်ငံလုံးကအခွန်ထမ်းတွေဖြစ်ပါတယ်။ ၊ လျှပ်စစ်ဓာတ်အားကို မြို့ပေါ်မှာ ၁ ယူနစ်စရိတ် ၃၅၀၊ ကျေးလက်မှာ ကိုယ်ထူကိုယ်ထ မီးစက် တွေမှာ ၁ ယူနစ်ကို ၅၀၀ နဲ့ အထက် ပေးနေရတဲ့သူတွေကပါ ။ ဒီလို ကျခံပေးနေရမယ့် အခြေအနေကတော့ တစ်မျိုးကြီးဖြစ်နေသလားလို့ ကျွန်တော်တွေးမိလို့ပါ။ တစ်နည်းအားဖြင့် ပြောမယ်ဆိုရင် ကိုယ့်ထမင်း ကိုယ်စားပြီးတော့ ဘကြီးနွားကျောင်းနေတဲ့ကိန်းများ ဆိုက်နေသလားလို့ ကျွန်တော်ထင်ပါတယ်။ ဒီလိုဆိုလိုက်လို့လည်းပဲ သူများတွေ ကြီးပွားနေတာကို မရှုစိမ့်လို့တော့မဟုတ်ပါဘူး။ နည်းနည်းတော့ တွေးကြည့်တာပေါ့လေ။ နည်းရင်တော့ မျှဝေပေးပြီးတော့သုံးပြီး၊ များရင်တော့ အပြည့်အဝသုံးကြဖို့ ဆိုလိုတာပါ။ ကောသလမင်းအိမ်မက် ၁၆ ချက်ထဲကလို အိုးစည်ကြီးကြီးတွေပဲ ထည့်ပြီးတော့ ကျန်တဲ့ အိုးငယ်တွေကို ထည့်ဖို့မေ့နေသလား။ တစ်နည်းအားဖြင့် ပြောမယ်ဆိုရင် ဥပေက္ခာများပြု နေသလားလို့ ကျွန်တော်က အဲဒီလိုတွေးမိလို့ပါ။ ကျွန်တော်တို့လို ဝေးတဲ့ဒေသတွေမှာ မဟာဓာတ်အားလိုင်းရတဲ့ဒေသလို မဟုတ်ရင်တောင်မှ သင့်တင့်တဲ့ဈေးနှုန်းတစ်ခုဖြစ်အောင် ကူညီကြည့်ရှုစောင့်ရှောက်ပေးစေလိုပါတယ်။ ဒီလိုမှမဟုတ်ခဲ့ဘူး ဆိုလို့ရှိရင်တော့ ခွဲခြားဆက်ဆံခံရတယ်။ ဥပေက္ခာပြုခံရတယ်လို့ ထင်မြင်လာနိုင်ပါတယ်။ ဒါကြောင့် ဖြစ်နိုင်ရင်ပေါ့လေ တစ်နိုင်ငံလုံးမှာ သင့်တင့်လျောက်ပတ်တဲ့ဈေးနှုန်းတစ်မျိုးနဲ့ တစ်ပြည်လုံးကို ပြောင်းလဲ သတ်မှတ်ပြီးတော့ လုပ်ရင်တော့ကောင်းမှာဘဲလို့ ကျွန်တော်က အကြံပြုလိုပါတယ်။ ဒါကြောင့် ရန်ကုန်တိုင်း မှာ မီးအားပြည့်ဝစွာ သုံးနိုင်ဖို့အတွက် ကျပ်ငွေဘီလီယံ ၃၀၊ တစ်နည်းအားဖြင့်ပြောလျှင် သန်းပေါင်း ၃၀,၀၀၀ သုံးမယ့်ကိစ္စကို မုဒိတာပွားလိုက်ပါတယ်ခင်ဗျား။ အားလုံးကို ကျေးဇူးတင်ပါတယ်ခင်ဗျား။</speech>
<speech type="speaker">ဦးထွန်းထွန်းဦး မန္တလေးတိုင်းဒေသကြီးမဲဆန္ဒနယ်အမှတ်(၂) ဆွေးနွေးဖို့ဖြစ်ပါတယ်။</speech>
<speech><mp id="1288">ဦးထွန်းထွန်းဦး (မဲဆန္ဒနယ်အမှတ်-၂၊ မန္တလေးတိုင်းဒေသကြီး)</mp>လေးစားအပ်ပါသော နာယကကြီးနှင့်တကွ အားလုံးပဲမင်္ဂလာပါခင်ဗျာ။ ကျွန်တော်က သီးသန့်ရန်ပုံငွေမှ ရန်ကုန်တိုင်းဒေသကြီး အတွင်း နွေရာသီလျှပ်စစ်ဓာတ်အား လိုအပ်ချက်အတွက် ကျပ်ဘီလီယံ ၃၀ ခွဲဝေသုံးစွဲမယ့်ကိစ္စနဲ့ ပတ်သက် ပြီးတော့ အကြံပြု ထောက်ခံ ဆွေးနွေးသွားမှာဖြစ်ပါတယ်။ ယခုဝယ်ယူမယ့် လျှပ်စစ်ဓာတ်အားထုတ်စက်ဟာ ဒီဇယ်နဲ့ သဘာဝဓာတ်ငွေ့ (၂) မျိုးစလုံး အသုံးပြုမောင်းနှင်နိုင်ပြီးတော့ 25 မဂ္ဂါဝပ် လျှပ်ထုတ်စက် အမျိုးအစားဖြစ်ကြောင်း သိရှိရပါတယ်။ ဒီလျှပ်ထုတ်စက်ကို နွေရာသီပူပြင်းတဲ့ကာလမှာပဲ တစ်ရက်တာရဲ့ ဝန်အားအသုံးများဆုံးုပ်တိုင်း ၅ နာရီကိုပဲ နေ့စဉ်မောင်းနှင် အသုံးပြုမှာ ဖြစ်ပြီးတော့ ယခုနှစ် ဒီဇယ်ဆီဂါလန် ၁၀,၀၀၀ ကုန်ကျမှာ ဖြစ်ပြီးတော့ လျှပ်စစ်ဓာတ်အား တစ်ယူနစ်ကို အရင်း ၂၀၀ ကျပ် ကျသင့်မှာ ဖြစ်ပါတယ်။ လက်ရှိမြန်မာနိုင်ငံရဲ့ လျှပ်စစ်ဓာတ်အားခဟာ အိမ်သုံးက တစ်ယူနစ်ကို ၃၅ ကျပ်၊ ၄၀ ကျပ်၊ ၅၀ ကျပ် စက်မှုသုံးဆိုရင် တစ်ယူနစ်ကို ၇၅ ကျပ်၊ ၁၀၀ ကျပ်၊ ၁၅၀ ကျပ် သုံးစွဲမှုယူနစ်အလိုက် အဆင့်ဆင့် ကောက်ခံတဲ့စနစ်နဲ့ နိုင်ငံတော်ကအရှုံးခံ စိုက်ထုတ်သုံးစွဲပေးနေတာ ဖြစ်ပါတယ်။ လေးစားအပ်ပါသော နာယကကြီးခင်ဗျာ။ ကျွန်တော်အကြံပြု ဆွေးနွေးလိုတဲ့ အချက်ကတော့ ယခုဝယ်ယူမယ့် 25 မဂ္ဂါဝပ် လျှပ်စစ်ထုတ်စက်ဟာ ဒီဇယ်ရော၊ သဘာဝဓာတ်ငွေ့ကော (၂)မျိုးစလုံးကို အသုံးပြုမောင်းနှင်နိုင်တဲ့ စက်အမျိုးစားဖြစ်တဲ့အတွက် ကုန်ကျစရိတ်ပိုမို သက်သာစေနိုင်တဲ့ သဘာဝ ဓာတ်ငွေ့ကို အသုံးပြုပြီး မောင်းနှင်သင့်ကြောင်း အကြံပြုဆွေးနွေးလိုတဲ့အချက် ဖြစ်ပါတယ်။ ယခုဝယ်ယူမယ့် လျှပ်စစ်ထုတ်စက်ဟာ သဘာဝဓာတ်ငွေ့ကို အသုံးပြုမယ်ဆိုရင် တစ်နာရီကို သဘာဝဓာတ်ငွေ့ ၁၀,၄၅၅ မဂ္ဂါကျ အသုံးပြုတဲ့လို့ သိရှိရပါတယ်။ လက်ရှိမြန်မာနိုင်ငံရဲ့ သဘာဝဓာတ်ငွေ့ပေါက်ဈေးဟာ တစ်ကုဗပေကို ရ ဒေါ်လာခွဲ ရှိခဲ့သည်မို့ သဘာဝဓာတ်ငွေ့ကိုသာ အသုံးပြုမယ်ဆိုရင် လျှပ်စစ်ဓာတ်အား တစ်ယူနစ်ကို ၁၅၀ ကျပ်အောက်သာ ကျသင့်မှာဖြစ်ပါတယ်။ ဒီဇယ်ဆီအသုံးပြုထုတ်လုပ်တာထက် တစ်ယူနစ်ကို ၅၀ ကျပ်ပဲ သက်သာသွားဦးတော့ 25 မဂ္ဂါဝပ် လျှပ်စစ်ဓာတ်အားအတွက် နိုင်ငံတော်က ကျခံသုံးစွဲနေရတဲ့ ဘဏ္ဍာငွေ တွေအများကြီးသက်သာသွားစေမှာ ဖြစ်ပါတယ်။ လက်ရှိမြန်မာနိုင်ငံမှာ သဘာဝဓာတ်ငွေ့ ကုဗပေသန်း ၂,၀၀၀ ခန့်ထုတ်လုပ်နေပြီးတော့ သန်း ၄၀၀ ကိုသာ ပြည်တွင်းမှာ အသုံးပြုပြီးတော့ သန်း ၆၀၀ ကို ပြည်ပသို့ နေ့စဉ်တင်ပို့ရောင်းချနေတာပါ။ ဒီလောက် သဘာဝဓာတ်ငွေ့ ပေါကြွယ်ဝစွာ ထုတ်လုပ်နေတဲ့ နိုင်ငံဟာ ဒီ 25 မဂ္ဂါဝပ် လျှပ်ထုတ်စက်ကလေး လည်ပတ်အသုံးပြုဖို့ကိုတော့ စီမံဆောင်ရွက်နိုင်ရမယ်လို့ ယူဆပါတယ်။ ထည့်သွင်းစဉ်းစားနိုင်တဲ့ နည်းလမ်း တစ်ခုကို ပြောရရင် အမြဲတမ်းအရှုံးပေါ်နေလို့ မနေ့ကပဲ ကျွန်တော်တို့ ပြည်ထောင်စုလွှတ်တော်ကြီးက ခေတ္တဆိုင်းငံ့ထားမယ်လို့ ဆုံးဖြတ်ထားတဲ့ သဘာဝဓာတ်ငွေ့တွေသုံးစွဲပြီး လည်ပတ်နေတဲ့ စက်ရုံတွေကနေ သူတို့ရပ်နားထားတဲ့အခိုက်မှာ ခေတ္တလွှဲပြောင်း အသုံးပြုနိုင်ပါတယ်။ ဆိုင်းငံ့ဆဲမှာပါဝင်တဲ့ ကန်ကြီးထောင့်နဲ့ မြောင်းတကာ ဓာတ်မြေသြဇာစက်ရုံ (၂)ခုဟာ တစ်ရက်ကို သဘာဝဓာတ်ငွေ့ ကုဗပေသန်း ၂၀ ခန့် နေ့စဉ် အသုံးပြု နေတာပါ။ အခုလျှပ်စစ်နဲ့ စွမ်းအင်ဝန်ကြီးဌာနကလည်း ကျွန်တော်တို့ နှစ်ခုပေါင်းထားတဲ့ အတွက် ဌာနတွင်းဖြစ်တဲ့အတွက် စီစဉ်ဖို့ ခဲယဉ်းလိမ့်မယ်လို့မထင်ပါဘူး။ ဒီနှစ်နွေရာသီအတွက်ကတော့ ရန်ကုန်တိုင်းအတွက် ဒီဇယ်ဆီ ၁၀ သိန်း စုဆောင်းပြီးဖြစ်တာမို့လို့ ဆောင်ရွက်နိုင်မှုဟာ လွယ်ကူပြီးတော့ အလျင်အမြန်လုပ်ဖို့ လိုအပ်နေတဲ့ကိစ္စဖြစ်တဲ့အတွက် ဒီနှစ်ကိုတော့ ဒီဇယ်ဆီနဲ့ အသုံးပြု မောင်းနှင်သင့် ပေမယ့် ရေရှည်အတွက်ကတော့ သဘာဝဓာတ်ငွေ့ကို အသုံးပြုမောင်းနှင်နိုင်အောင် စီမံဆောင်ရွက် ထားသင့်ကြောင်း အကြံပြုလိုပါတယ်။ လေးစားအပ်ပါသော နာယကကြီးခင်ဗျာ။ ရန်ကုန်တိုင်းဒေသကြီးဟာလူဦးရေ အထူထပ်ဆုံးနဲ့ စီးပွားရေးအရလည်း အချက်အချာကျတဲ့ ဒေသကြီးဖြစ်ပါတယ်။ လျှပ်စစ်ဓာတ်အား ၂၀၀ မဂ္ဂါဝပ်လောက် အမြဲတမ်းလိုနေပြီးတော့ ဝန်နဲ့အား မမျှတတဲ့အတွက် နှစ်စဉ် နွေရာသီရောက်တိုင်း မီးမကြာခဏပျက်လေ့ ရှိပါတယ်။ ယခု ၂၅ မဂ္ဂါဝပ် လျှပ်စစ်ထုတ်စက်ကို ဝယ်ယူပြီးတော့ လျှပ်စစ်ဓာတ်အားလိုင်းတွေမှာ ဝန်အား ပြည့်မီဖို့ ဆောင်ရွက်တဲ့ကိစ္စဟာ လာမယ့်နွေရာသီအမီ အဆောတလျင် ဆောင်ရွက်ရမယ့်ကိစ္စရပ် ဖြစ်ပါတယ်။ လွှတ်တော်က ခွင့်ပြုပြီးလို့ ဝယ်ယူဖို့ စီမံဆောင်ရွက်မယ်ဆိုရင်တောင် ၄၅ ရက်ခန့် ြင့်ဦးမှာ မို့လို့ သီးသန့်ရန်ပုံငွေမှ ကျပ်ဘီလီယံ ၃၀ ကျခံပြီးတော့ သုံးစွဲခွင့်ကို ပြည်ထောင်စုလွှတ်တော်ကြီးက အမြန်ဆုံး အတည်ပြုခွင့်ပြုပေးသင့်ပါကြောင်း ထောက်ခံအပ်ပါတယ်ခင်ဗျာ။ ကျေးဇူးတင်ပါတယ်။</speech>
<speech type="speaker">ဦးတင်ထွန်းနိုင် ဆိပ်ကြီးခနောင်တိုမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1554">ဦးတင်ထွန်းနိုင်(ဆိပ်ကြီးခနောင်တိုမဲဆန္ဒနယ်၊ ရန်ကုန်တိုင်းဒေသကြီး)</mp>လေးစားအပ်ပါတဲ့ ပြည်ထောင်စုလွှတ်တော် နာယကကြီးနဲ့ အားလုံးမင်္ဂလာပါ။ နာယကကြီးခင်ဗျာ။ ကျွန်တော့ရဲ့ တင်ပြ ဆွေးနွေးမှုကို Power Point နဲ့ တင်ပြဆွေးနွေးခွင့်ပြုပါခင်ဗျ။ ကျွန်တော့အနေနဲ့ ၂၀၁၆ ခုနှစ်၊ ပြည်ထောင်စု၏ ဘဏ္ဍာငွေအရအသုံးဆိုင်ရာဥပဒေပါ သီးသန့်ရန်ပုံငွေမှ ခွဲဝေအသုံးပြုမယ့် ကျပ် ဘီလီယံ ၃၀ ကို ထောက်ခံ အကြံပြု ဆွေးနွေးသွားမှာ ဖြစ်ပါတယ်။ ဒါကတော့ ကျွန်တော်တို့ ၁၄-၃-၂၀၁ရ ရက် တမြန်မနေ့က နောက်ဆုံးကျွန်တော်တို့ အမြင့်ဆုံး တစ်နိုင်ငံလုံး လျှပ်စစ်ဓာတ်အားသုံးစွဲမှု ပြထားတဲ့ပုံဖြစ်ပါတယ်။ အဲဒီထဲမှာ ရန်ကုန်သည် အမြင့်ဆုံးအနေနဲ့ ၁၂၀၀ မဂ္ဂါဝပ်လောက် သုံးပါတယ်။ မန္တလေး၊ နေပြည်တော်နှင့် အခြားကိုလည်း ကျွန်တော်ပုံထဲမှာ ပြထား ပါတယ်ခင်ဗျ။ ဒါကတော့ ကျွန်တော်တို့ ရန်ကုန်တိုင်းရဲ့ လက်ရှိလိုအပ်ချက်နဲ့ ပတ်သက်ပြီးတော့ မဖြစ်မနေ ၂၀၀ မဂ္ဂါဝပ် လိုအပ်မှာရယ်။ အဲဒါကို ဖြည့်ဆည်းဖို့အတွက် သဘာဝဓာတ်ငွေ့သုံးစက်ရုံ ၂ ရုံက ၇၀ မဂ္ဂါဝပ်ရယ်။ ယခု ကျွန်တော်တို့ အသုံးပြုမယ့် ၂၅ မဂ္ဂါဝပ်နဲ့ ဘယ်လိုမျိုးလိုအပ်ချက်ကို ဖြည့်ဆည်းမယ်ဆိုတဲ့ဟာကို တင်ပြထားတာဖြစ်ပါတယ်။ အရေးကြီးတာကတော့ အခုဒီစက်ကို ရန်ကုန်တိုင်းဒေသကြီး အစိုးရအပိုင် အဖြစ်ထားရှိမယ်ဆိုတဲ့ အကြောင်းခြင်းရာကို အဓိကထားပြီးတော့ ကျွန်တော့အနေနဲ့ ဆွေးနွေးသွားမှာ ဖြစ်ပါတယ်။ ဒါကတော့ ကျွန်တော်တို့ တိုင်းပြည်မှာ တစ်နိုင်ငံလုံးအတိုင်းအတာနဲ့ နိုင်ငံပိုင်နဲ့ ပုဂ္ဂလိကပိုင်ကဏ္ဍ ကနေပြီးတော့ လျှပ်စစ်ဓာတ်အားကို ဖြန့်ဖြူးပေးနေတဲ့ အခြေအနေဖြစ်ပါတယ်။ ၂၀၀၈ မှာတော့ နိုင်ငံပိုင်က ၉၅ ရာခိုင်နှုန်းလောက် ဖြန့်ဖြူးပေးခဲ့ပြီးတော့ ပုဂ္ဂလိကက ၅ ရာခိုင်နှုန်းပဲရှိပါတယ်။ ၂၀၁၆-၂၀၁ရ မှာတော့ နိုင်ငံပိုင်နဲ့ ပုဂ္ဂလိကပိုင် ဖြန့်ဖြူးမှုသည် ရာခိုင်နှုန်းအားဖြင့် ၅၀:၅၀ နီးပါးရှိလာတာကို တွေ့ရပါတယ်။ ဒါကတော့ ကျွန်တော်တို့ လျှပ်စစ်ဖြန့်ဖြူးနိုင်မှု အာမခံချက်ဖြစ်ပါတယ်။ ဒါနဲ့ပတ်သက်ပြီးတော့ သက်ဆိုင်ရာ ဝန်ကြီးဌာနကို ကျွန်တော့အနေနဲ့ အကြံပြုချင်တာကတော့ နိုင်ငံပိုင်နဲ့ ပုဂ္ဂလိကပိုင်တို့ကို ပြန်လည်ပြီးတော့ ကျွန်တော်တို့ Energy Policy မှာထည့်သွင်းပြီးတော့ အရေးတကြီး ပြန်လည်သုံးသပ်ဖို့ အကြံပြုချင်ပါတယ်။ ဘာကြောင့်လဲဆိုလို့ရှိရင် ပုဂ္ဂလိကကဏ္ဍက တကယ်တမ်း ဖြန့်ဖြူးနိုင်မှုမှာ အခန်းကဏ္ဍကြီးကြီးမားမား ဖြစ်လာလို့ရှိရင် ပုဂ္ဂလိကကဏ္ဍဆိုတာ တကယ်တမ်းကျတော့ စီးပွားရေးလုပ်တာဖြစ်ပါတယ်။ ပုဂ္ဂလိက ကဏ္ဍကို အားပေးရမယ်ဆိုသော်ငြားလည်းပဲ ပုဂ္ဂလိကကဏ္ဍအပေါ်မှာ မှီခိုမှု သိပ်ကြီးလာလို့ရှိရင် အရေးရယ် အကြောင်းရယ်ဆိုလို့ရှိရင် ကျွန်တော်တို့ တိုင်းပြည်ရဲ့ လျှပ်စစ်နဲ့ ပတ်သက်တဲ့ အာမခံချက်အပေါ်မှာ အများကြီးထိခိုက်မှု ရှိလာနိုင်ပါတယ်။ ဒါကတော့ ကျွန်တော်တို့ လက်ရှိအရှုံးခံပြီးတော့ တစ်နိုင်ငံလုံးအတွက် ကျွန်တော်တို့ဘက်ကနေ ပြီးတော့ ပံ့ပိုးပေးနေတဲ့ လျှပ်စစ်ဓာတ်အားခ ဈေးနှုန်းတွေဖြစ်ပါတယ်။ ဒီမှာဆိုလို့ရှိရင် ကျွန်တော်တို့ ထုတ်လုပ်မှုနဲ့ ရောင်းချမှုမှာ ကျပ် ၇၀ ကနေပြီးတော့ ၁၅၀၊ ၁၃၀ ထိ ကျွန်တော်တို့ အရင်းအနှီး ကျနေ တာကိုတွေ့ရပါတယ်။ အခုကျွန်တော်တို့ ဘီလီယံ ၃၀ ကိုခွင့်ပြုပြီးတော့ ရန်ကုန်တိုင်းကို ပံ့ပိုးမယ့်ဟာလည်း ဟိုတစ်နေ့က ဒု-ဝန်ကြီးပြောသွားတဲ့ထဲ ၁၉၆ ကျပ်ရှိပါတယ်။ ၁၉၆ ကျပ်ဆိုတော့ ကျွန်တော်တို့ တိုင်းပြည်သည် အခုလျှပ်စစ်ကဏ္ဍမှာ ကြီးကြီးမားမားအရှုံးခံပြီးတော့ ပြည်သူလူထုကို ကျွန်တော်တို့ ပံ့ပိုးနေရတဲ့ အနေ အထားဖြစ်ပါတယ်။ ဒါကြောင့်မို့လို့ ကျွန်တော့အနေနဲ့ အကြံပြု ဆွေးနွေးချင်တာကတော့ ကျွန်တော်တို့ မဖြစ်ဖြစ်တဲ့ နည်းနဲ့ လိုအပ်ချက်ကို ဖြည့်ဆည်းနေရချိန်မှာ လျှပ်စစ်ဓာတ်အားသုံးစွဲမှုကို ခြိုးခြံချွေတာသင့်တယ်လို့ ကျွန်တော် အကြံပြုလိုပါတယ်။ အများဆုံးအသုံးပြုနေတဲ့ ရန်ကုန်၊ မန္တလေး၊ နေပြည်တော်မြို့ကြီးတွေမှာ ပိုပြီးတော့ အလေးထားချွေတာသင့်ပါတယ်။ ဥပမာ ကျွန်တော်တို့ နေပြည်တော်မှာဆိုလို့ရှိရင် လမ်းမီးတွေ ကျွန်တော်တို့ ချွေတာလို့မရဘူးလား။ လုံခြုံရေးအရ ကျွန်တော်တို့ ထွန်းသင့်ထွန်းထိုက်တာလောက်ပဲ ထွန်းပြီးတော့ ထွန်းညှိတဲ့ြန်သုံးသပ်သင့်တယ်လို့ ဝန်ကြီးဌာနကို အကြံပြုလိုပါတယ်။ အစိုးရ ရုံးတွေမှာလည်း ကျွန်တော်တို့ လိုအပ်သလောက်သာ သုံးသင့်တယ်လို့ ကျွန်တော် အကြံပြုလိုပါတယ်။ အဲဒီလိုမျိုး ခြိုးခြံချွေတာမယ်ဆိုလို့ရှိရင် တစ်နိုင်ငံလုံး အတိုင်းအတာနဲ့ဆိုလို့ရှိရင် ယခုကျွန်တော်တို့ ငွေကျပ် ဘီလီယံ ပေါင်းများစွာ တိုင်းပြည်ဘဏ္ဍာကနေပြီးတော့ စိုက်ထုတ်ပြီးတော့ ဖြည့်ဆည်းရတဲ့ မဂ္ဂါဝပ်လောက် သက်သာလာနိုင်တဲ့ အနေအထားရှိပါတယ်။ ဒါကြောင့်မို့လို့ ဝန်ကြီးဌာနအနေနဲ့ ပြည်သူများအကြားမှာ လည်း လျှပ်စစ်ချွေတာရေး အသိပညာပေးတာလေးတွေကို ကျယ်ကျယ်ပြန့်ပြန့် လုပ်ဆောင်ဖို့ ကျွန်တော့ အနေနဲ့ တိုက်တွန်းအကြံပြုချင်ပါတယ်။ နောက်ဆုံးအနေနဲ့ကတော့ အခုဒီဖြစ်စဉ်မှာ အဓိကတာဝန်ယူမယ့် Yangon Fund Co,. Ltd မှာ ရန်ကုန်တိုင်းဒေသကြီးအစိုးရအဖွဲ့ရဲ့ ရှယ်ယာအများဆုံးပါတယ်ဆိုတော့ အတိအကျသိချင်ပါတယ်။ ရန်ကုန်တိုင်း ဒေသကြီးအစိုးရအဖွဲ့ဟာ ရှယ်ယာဘယ်လောက်လဲ။ ကျန်တဲ့ကျွန်တော်တို့ Business Counterparts တွေက ဘယ်သူတွေပါလဲ။ ဒါလေးတွေကိုတော့ သက်ဆိုင်ရာဝန်ကြီးဌာနအနေနဲ့ ပြန်လည်ဖြေကြားပေး ပါလို့ ကျွန်တော့အနေနဲ့ တိုက်တွန်းတောင်းဆိုရင်း ကျွန်တော့ရဲ့ တင်ပြမှုကို နိဂုံးချုပ်ပါတယ်။ ကျေးဇူး တင်ပါတယ်။</speech>
<speech type="speaker">ဦးသာအောင် မြို့သစ်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1457">ဦးသာအောင်(မြို့သစ်မဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့် ပြည်ထောင်စုလွှတ်တော် ကိုယ်စားလှယ်များ၊ ဖိတ်ကြားထားသော ဧည့်သည် တော်များအားလုံး မင်္ဂလာပါလို့ နှုတ်ခွန်းဆက်ပါတယ်။ ကျွန်တော့အနေနဲ့ကတော့ နိုင်ငံတော်သမ္မတထံမှ ပေးပို့ထားသော ရန်ကုန်တိုင်းဒေသကြီးအတွင်း နွေရာသီဓာတ်အားလိုအပ်ချက် ဖြည့်ဆည်းနိုင်ရေးအတွက် ၂၀၁၆ ပြည်ထောင်စုဘဏ္ဍာငွေ အရအသုံးဆိုင်ရာဥပဒေပါ သီးသန့်ရန်ပုံငွေမှ ကျပ်သန်း ကျပ်ဘီလီယံ ၃၀ ခွဲဝေသုံးစွဲမည့်ကိစ္စအား ထောက်ခံဆွေးနွေးသွားမှာ ဖြစ်ပါတယ်။ နာယကကြီးခင်ဗျား။ ရန်ကုန်မြို့ဟာ မြန်မာနိုင်ငံ၏မြို့တော် လူဦးရေ ၈ သန်းခန့် နေထိုင်သောမြို့၊ စီးပွားရေးမြို့တော်၊ လျှပ်စစ်ဓာတ်အလိုအပ်ဆုံးမြို့တော်လည်း ဖြစ်ပြီးတော့ လိုအပ်တဲ့လျှပ်စစ်ပမာဏရဲ့ သုံးပုံနှစ်ပုံခန့်ဖြစ်သော မဂ္ဂါဝပ် ၁၀၀၀ ပတ်ဝန်းကျင်ခန့်ကို အခြားဝေးကွာသောဒေသများမှ ရယူသုံးစွဲရ ပါတယ်။ ၎င်းလျှပ်စစ်ဓာတ်အားလုံးနီးပါးဟာ ရေအားလျှပ်စစ်များဖြစ်ပြီးတော့ နွေရာသီရောက်လျှင် ဓာတ်အားထုတ်လုပ်မှု လျော့နည်းလေ့ရှိပါတယ်။ ၎င်းအခြေအနေမှာ ကျွန်တော်တို့ မြေလတ်ဒေသနှင့် အညာဒေသမှာ ်းအားဖြင့် လျှပ်စစ်မီးကို အလှည့်ကျဖြတ်တောက်ပြီးတော့ ရန်ကုန်တိုင်းဒေသကြီးကို အဓိကထား ပို့လွှတ်ရလေ့ရှိပါတယ်။ ထိုသို့ဝေးကွာတဲ့ဒေသများမှ ပို့လွှတ်ရသည့်အတွက် လျှပ်စစ်ဓာတ်အား ပျောက်ဆုံးမှုကလည်းပဲ ၂၀ ရာခိုင်နှုန်းခန့် ရှိနိုင်သည်ဟု ကြားသိရပါတယ်။ ၁၀၀၀ မဂ္ဂါဝပ် ကျွန်တော်တို့ ပေးပို့လျှင် ဒီ ၂၀၀ မဂ္ဂါဝပ် ပျောက်ဆုံးနိုင်သည့်အတွက် အကယ်လို့များ ၁ မဂ္ဂါဝပ်ဟာ တစ်သိန်းခန့် ကျရောက်ခဲ့လို့ရှိရင် ၂၀၀ မဂ္ဂါဝပ်ဆိုလို့ရှိရင် တစ်နေ့တစ်နာရီကို သိန်းနှစ်ရာခန့် ဖြစ်ပြီးတော့ ၂၄ နာရီ အတွက် ကျွန်တော်တို့ သိန်းပေါင်း ၄၈၀၀ ခန့် အရှုံးခံပြီးတော့ ရန်ကုန်မြို့ကို မဂ္ဂါဝပ် ၁၀၀၀ လောက် ပေးပို့နေရတဲ့ သဘောရှိနေပါတယ်။ သို့ဖြစ်ပါ၍ ကျွန်တော်တို့ ရန်ကုန်တိုင်းအတွင်းမှာ လျှပ်စစ်ဓာတ်အားပျောက်ဆုံးမှု မရှိအောင် လျှပ်စစ်ဓာတ်အားပေးစက်ရုံများ အမြန်တည်ဆောက်သင့်ပါတယ်။ အဲဒီလိုပဲ ကျွန်တော်တို့အညာတစ်ခွင် မှာလည်း လျှပ်စစ်ဓာတ်အား နွေရာသီမှာလျော့ပါးသွားတဲ့အတွက် ကျွန်တော်တို့ မီးဖြတ်တောက်မှုတွေ နည်းသွားဖို့အတွက် ရန်ကုန်တိုင်းဒေသကြီးအတွင်းမှာ ယခုကဲ့သို့သော ကျွန်တော်တို့ ဒီ ဓာတ်အားပေး စက်ရုံများ တိုးချဲ့ တည်ဆောက်ခြင်းကို များစွာလက်ခံပါတယ်။ ဒါ့ကြောင့် ကျွန်တော့အနေနဲ့ကတော့ လက်ရှိတည်ဆောက်မယ့် မဂ္ဂါဝပ် ၂၅၊ ဒီ Combine Section လို့ခေါ်ပြီးတော့ လိုတဲ့နေရာမှာ ရွှေ့ပြောင်း နိုင်တဲ့ ပြီးတော့ National Grid အတွင်းမှာလည်း ဝင်ရောက်ဖြည့်တင်းပေးနိုင်တဲ့ ဓာတ်အားစက်ကို ဝယ်ယူဖြည့်တင်းရာမှာ ကျွန်တော်တို့ ထောက်ခံပါတယ်။ အဲဒီတော့ ကျွန်တော့အနေနဲ့ အညာဒေသမြို့ငယ်လေး တစ်မြို့ရဲ့ ကိုယ်စားလှယ်အနေနဲ့လည်းကောင်း၊ အညာဒေသမှာ မီးဖြတ်တောက်ခံရတဲ့ ပြည်သူတွေရဲ့ ကိုယ်စား မြို့သစ်မြို့က ဦးသာအောင်အနေနဲ့ ထောက်ခံပါကြောင်း ပြောလိုပါတယ်။ အားလုံးကို ကျေးဇူး တင်ပါတယ်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ အစည်းအဝေးကို တစ်နာရီခန့် ခေတ္တ ရပ်နားပါ့မယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။</speech>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<speech type="speaker">ဦးကျော်နီနိုင် ရှမ်းပြည်နယ် မဲဆန္ဒနယ်အမှတ်(၁၁) ဆက်လက်ဆွေးနွေးဖို့ဖြစ်ပါတယ်။</speech>
<speech><mp id="456">ဦးကျော်နီနိုင်(မဲဆန္ဒနယ်အမှတ်-၁၁၊ ရှမ်းပြည်နယ်)</mp>မင်္ဂလာပါခင်ဗျာ။ လေးစား အပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်သူ့လွှတ်တော်ဥက္ကဋ္ဌကြီး၊ လွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ ကျွန်တော်ကတော့ ရှမ်းပြည်နယ် မဲဆန္ဒနယ်အမှတ်(၁၁)မှ ပြည်ထောင်စုလွှတ်တော်ကိုယ်စားလှယ် ဦးကျော်နီနိုင် ဖြစ်ပါတယ်။ ကျွန်တော့အနေနဲ့ ရန်ကုန်တိုင်းဒေသကြီးတွင် နွေရာသီလျှပ်စစ်ဓာတ်အား ဖြည့်ဆည်းပေးနိုင်ရေးအတွက် ဒီဇယ်နဲ့ သဘာဝဓာတ်ငွေ့ (၂)မျိုးစလုံး အသုံး ပြုနိုင်တဲ့ ၂၅ မဂ္ဂါဝပ် လျှပ်စစ်ဓာတ်အားထုတ်စက်ကို နိုင်ငံတော်၏ သီးသန့်ရန်ပုံငွေဖြင့် ကျပ်ဘီလီယံ ၃၀ ကျခံသုံးစွဲမည့် ကိစ္စနဲ့စပ်လျဉ်း၍ ထောက်ပြအကြံပြု ဆွေးနွေးသွားမှာ ဖြစ်ပါတယ်။ Power Point သုံးစွဲ ခွင့်ပြုပါရန် တင်ပြအပ်ပါတယ်။ နာယကကြီးခင်ဗျာ။ ကျွန်တော်တို့နိုင်ငံသည် သဘာဝအရင်းအမြစ်များအပေါ်အခြေခံ၍ လျှပ်စစ် စွမ်းအင် ထုတ်ယူသုံးစွဲရန် အခွင့်အလမ်းအများဆုံး ရရှိပိုင်ဆိုင်ထားသော နိုင်ငံကြီးဖြစ်ပါတယ်။ အာဆီယံ နိုင်ငံများအတွင်း မိမိတို့နိုင်ငံဖွံ့ဖြိုးတိုးတက်ရေး၊ ရင်ပေါင်တန်းဆောင်ရွက်သွားနိုင်ရန်အတွက် ဖွံ့ဖြိုးဆဲ နိုင်ငံတစ်ခုအနေဖြင့် လျှပ်စစ်ဓာတ်အားလုံလောက်စွာ သုံးစွဲရေးသည် လွန်စွာအရေးကြီးသော ကိစ္စတစ်ရပ် ဖြစ်ပါတယ်။ ဒါကြောင့် ပထမအကြိမ် ပြည်သူ့လွှတ်တော်တွင် သံလွင်မြစ်ပေါ်မှဆောင်ရွက်မည့် ရေအား လျှပ်စစ်စီမံကိန်း(၆)ခု ၁၅,၀၀၀ မဂ္ဂါဝပ် စီမံကိန်းလုပ်ငန်းနဲ့ပတ်သက်ပြီး ကြယ်ပွင့်ပြမေးခွန်း မေးမြန်းခဲ့ ပါတယ်။ နာယကကြီးခင်ဗျာ။ ရန်ကုန်တိုင်းဒေသကြီး လျှပ်စစ်ဓာတ်အား ဖြည့်ဆည်းပေးနိုင်ရေးအတွက် ယခုဝယ်ယူမည့် လျှပ်စစ်ဓာတ်အားထုတ်စက်မှာ ၂၅ မဂ္ဂါဝပ် ထွက်ရှိမည်ဖြစ်ပြီး တစ်ရက်လျှင် (၅)နာရီသာ အသုံးပြုနိုင်မှာဖြစ်ပြီး ဓာတ်အားတစ်ယူနစ်စီတန်ဖိုးမှာ ၂၀၀ ၀န်းကျင်ကျမယ်ဖြစ်ကြောင်းနဲ့ စက်တန်ဖိုးနဲ့ တွက်မည်ဆိုပါက (၅)နှစ်နှုန်းဖြင့် တစ်ယူနစ်ကို ၃၁၀ ကုန်ကျမှာဖြစ်ပြီး (၁၀)နှစ်နှုန်းဖြင့်တွက်လျှင် တစ်ယူနစ် လျှင် ၂၅၅ ကျပ် ကုန်ကျမှာဖြစ်ပါတယ်။ နိုင်ငံတော်အတွင်းရှိ တိုင်းဒေသကြီးနဲ့ ပြည်နယ်များတွင် လျှပ်စစ် သုံးစွဲမှုကို တစ်ယူနစ်လျှင် ၃၅ ကျပ် မှ ၇၀၀ အထိ ကျခံသုံးစွဲနေကြောင်း သိရှိရပါတယ်။ ယခုဝန်ကြီး ဌာန၏ လျှပ်စစ်တစ်ယူနစ် ထုတ်လုပ်မှုတန်ဖိုးမှာ ၇၇.၂၅ ကျပ် ဖြစ်ပြီး ရောင်းရတဲ့ဈေးနှုန်းမှာ ပျမ်းမျှ ၅၄.၁၅ ကျပ်ဖြစ်ပါ၍ တစ်ယူနစ်ရောင်းချတိုင်း ၂၃.၁ ကျပ် အရှုံးပေါ်နေကြောင်း သိရှိရပါတယ်။ သို့ဖြစ်ပါ၍ လျှပ်စစ်ဓာတ်အား နှုန်းထားများကိုလည်း တစ်ယူနစ်လျှင် ၅၀ မှ ၁၀၀ ကျပ်အတွင်း တိုးမြှင့်ကောက်ခံ သင့်ကြောင်း အကြံပြု တင်ပြလိုပါတယ်။ လျှပ်စစ်ဓာတ်အားနှုန်းထားများ တိုးမြှင့်သတ်မှတ်ပေးလိုက်မည်ဆိုပါက လျှပ်စစ်ဓာတ်အား ထုတ်လုပ်မှု လုပ်ငန်းများကို ပုဂ္ဂလိကလုပ်ငန်းရှင်များမှ သဘာဝအရင်းအမြစ်များကို အကျိုးရှိစွာအသုံးချ၍ လျှပ်စစ် ဓာတ်အားကို ပိုမိုထုတ်လုပ်လာမှာဖြစ်ပြီး နိုင်ငံတော်အစိုးရမှ ဖြန့်ဖြူးရေးလုပ်ငန်းများကို ပိုမိုဆောင်ရွက် နိုင်မှာဖြစ်ကြောင်း အကြံပြုတင်ပြလိုပါတယ်။ ရန်ကုန်မြို့၏ လျှပ်စစ်လိုအပ်ချက်မှာ မဂ္ဂါဝပ် ၃၀၀ ဖြစ်ပြီး ယခုဝယ်ယူမည့် ၂၅ မဂ္ဂါဝပ် လျှပ်စစ်ဓာတ်အားထုတ်စက်မှာ ကျပ် ဘီလီယံ ၃၀ ကုန်ကျမှာဖြစ်ပြီး နောင် ၅ နှစ်၊ ၁၀ နှစ်မှာအတွင်းမှာ ဘာဖြစ်သွားမယ်ဆိုတာ ပြည်ထောင်စုလွှတ်တော် ကိုယ်စားလှယ်များအားလုံး သုံးသပ် ပေးဖို့ ဒီနေရာကပဲ ကျွန်တော်တင်ပြလိုပါတယ်။ လျှပ်စစ်ဓာတ်အား လတ်တလောလိုအပ်ချက်များကို ယခု နည်းလမ်းဖြင့် ဖြည့်ဆည်းဆောင်ရွက်မည့်အစား အခြားနိုင်ငံများမှ လျှပ်စစ်ဓာတ်အား ထုတ်လုပ် ငှားရမ်း ဆောင်ရွက်မှုများကိုလည်း လေ့လာဆောင်ရွက်သင့်ပါကြောင်း အကြံပြုတင်ပြလိုပါတယ်။ ဥပမာ Power Point မှာပါတဲ့ တူရကီနိုင်ငံမှာ ထုတ်လုပ်တဲ့ လျှပ်စစ်ဓာတ်အား စက်တင်သင်္ဘောကြီး များကို ငှားရမ်း အသုံးပြု သင့်ကြောင်း လျှပ်စစ်ဝယ်ယူမှုနှုန်းထားစနစ် တိုးမြှင့်ပြောင်းလဲလျှင် ပုဂ္ဂလိက လုပ်ငန်းရှင်များက လျှပ်စစ်ဓာတ်အား ပိုမိုထုတ်လုပ်လာမှာဖြစ်ပြီး နိုင်ငံတော်အနေဖြင့် ရန်ကုန်တိုင်း ဒေသကြီး၏ လျှပ်စစ် လိုအပ်ချက်ကို ဖြည့်ဆည်းပေးနိုင်ရုံသာမက နိုင်ငံတစ်ဝန်းလုံးမှာ မီးလင်းရန်ကျန်ရှိ နေတဲ့ ကျေးရွာပေါင်း ၅၀၀၀၀ ကျော်ကိုလည်း လျှပ်စစ်ပေးနိုင်မှာ ဖြစ်ပါတယ်။ သို့ဖြစ်ပါ၍ နိုင်ငံတော်အစိုးရအနေဖြင့် စက်ဝယ်ယူမည့်အစား အကုန်အကျသက်သာတဲ့ နည်းလမ်းဖြင့် ဆောင်ရွက်သင့်ကြောင်းနဲ့ ယခုကုန်ကျမည့် ဘီလီယံ ၃၀ ကို လွှတ်တော်ကိုယ်စားလှယ်များ တောင်းဆို နေတဲ့ လမ်း၊ တံတား၊ စာသင်ကျောင်း စသည့်လိုအပ်ချက်များကို ဆောင်ရွက်ပေးနိုင်မည်ဖြစ်ပါကြောင်းနဲ့ စစ်ရှောင်ဒုက္ခသည်များ၏ လိုအပ်ချက်များကို ဖြည့်ဆည်းနိုင်မည်ဖြစ်ပါကြောင်း အကြံပြုတင်ပြရင်း နိဂုံးချုပ် အပ်ပါတယ်ခင်ဗျာ။ အားလုံးကို ကျေးဇူးတင်ပါတယ်ခင်ဗျာ။</speech>
<speech><mp id="1304">ဦးမျိုးဝင်း(မဲဆန္ဒနယ်အမှတ်-၈၊ မွန်ပြည်နယ်)</mp>အားလုံးကို မင်္ဂလာပါလို့ ပဏာမ နှုတ်ခွန်း ဆက်သအပ်ပါတယ်။ ကျွန်တော်နိုင်ငံတော်သမ္မတရဲ့ အရေးပေါ်ရန်ပုံငွေနဲ့ ဝယ်ယူမယ့် Dual Fuel Power Plant နဲ့ ပတ်သက်ပြီးတော့ အပိုင်း ၂ ပိုင်းဆွေးနွေးမှာ ဖြစ်ပါတယ်။ ကျွန်တော့အား Power Point သုံးစွဲ ခွင့်ပြုပါရန် ခွင့်တောင်းခံအပ်ပါတယ်။ လေးစားရပါသောနာယကကြီးခင်ဗျာ။ ဒီပုံကတော့ အမေရိကန်နိုင်ငံ အီလက်ထရစ်ကုမ္ပဏီက ထုတ်လုပ်တဲ့ ဝယ်မယ်ဆိုတဲ့ လောင်စာနှစ်မျိုးစလုံး TM 2500 plus Mobile မီးစက်ကြီးဖြစ်ပါတယ်။ နောက်တွဲယာဉ်ရဲ့ ဘီးတွေပေါ်မှာထိုင်ထားတဲ့အတွက် စက်ရုံဆောက်လုပ်ခတွေ ကုန်မှာမဟုတ်ပါဘူး။ ဒါ့အပြင် နောက်ထပ်တိုးထုတ်မယ်ဆိုရင်လည်း ထပ်တိုးစက်တွေနဲ့ အလွယ်တကူ တွဲထုတ်လို့ရတဲ့ အမျိုးအစားဖြစ်တဲ့အတွက် Installation အတွက် သိပ်မလိုလို့ အရေးပေါ်အတွက်လည်း အဆင်ပြေ ပါတယ်။ ဒီစက်ကို မြန်မာငွေ ဘီလီယံ ၃၀၊ ဒေါ်လာနဲ့ဆိုရင် ၂၂ သန်းကျော် ကျသင့်မှာဖြစ်တယ်ဆိုလို့ ဈေးများလှချည်လားလို့တွေးပြီး အွန်လိုင်းဈေးတန်းမှာ ရှာကြည့်မိပါတယ်။ သူ့အရင် မော်ဒယ်ဖြစ်တဲ့ TM 2500 တစ်လုံးကို ဖလော်ရီဒါမှာရောင်းမယ်လို့ ကြော်ငြာထားတာ စတွေ့ပါတယ်။ ခေါ်ဈေးကတော့ ပါဝင်ပစ္စည်းအပေါ်မူတည်ပြီး အမေရိကန်ဒေါ်လာ ၁၀ သန်းနဲ့ ၁၅ သန်းကြား ဆိုပြီးပြပါတယ်။ သူလည်း Dual Fuel ပါပဲ။ အသစ်လို့တော့ မရေးထားပါဘူး။ ဒါနဲ့ထပ်ပြီးတော့ ကျွန်တော်ကြည့်ပါတယ်။ အဲဒီမှာပြောထားတဲ့ TM 2500 plus အသစ်တွေတွေ့ပါတယ်။ ဈေးကတော့ ခုနက ဒေါ်လာ ၂၂ သန်းခွဲ ထက်တောင် နည်းနည်းများပါတယ်။ ဒါပေမယ့် ဒါ က Generation 8 နောက်ဆုံးထွက်ပါ။ ဒီတော့ ဝယ်ယူမယ့် မီးစက်အတွက်တင်ပြ ထားတာ ဈေးမများဘူးလို့ဆိုချင်ပါတယ်။ ကျွန်တော်တို့ရဲ့ အစိုးရသစ် အဖွဲ့ထဲက လူတွေရော လွှတ်တော် ထဲက လူတွေပါ လူသစ်အများစုပါ။ ဒီလိုပစ္စည်းတွေ မဝယ်ဖူးပါဘူး။ ဒီတော့ လူမှုအတွေ့အကြုံ ရှိတဲ့ လူတွေနဲ့ ချိတ်ဆက်ပြီး ဝယ်ယူကြရမှာဖြစ်ပါတယ်။ ဈေးကြီးမိမှာ၊ Grade မမှန်မှာ အစုတ်ကို ဆေးသုတ် လက်ပူတိုက်ပြီး လွှတ်လာမှာကိုလည်း ကြောက်ရပါသေးတယ်။ ပြီးခဲ့တဲ့ သက်တမ်းတုန်းက ပုံနှိပ်စက် ဝယ်ယူမှုနဲ့ပတ်သက်ပြီး မီဒီယာနဲ့ဌာနကြား ဈေးနှုန်းကိစ္စနဲ့ နိုင်ငံကျော်အဖြစ်မျိုး အစိုးရသစ်ကို ကျွန်တော် အဖြစ်မခံချင်ပါဘူး။ နောက်တစ်ချက်က ဟိုဘက်ဟိုဘက်ခေတ်တွေက ဒီလိုပစ္စည်းတွေ ဝယ်ယူတင်သွင်း ခွင့်ကို လက်ဝါးကြီးအုပ်ခဲ့ရတဲ့သူတွေတိုင်း နေ့ချင်းညချင်း ကုဋေကြွယ်သူဌေးကြီးတွေ ဖြစ်ဖြစ်သွားကြတဲ့ နေပြည်တော်က အခန်းဆက်ဇာတ်လမ်းတွဲများကိုလည်း ဒီဘက်ခေတ်မှာ တစ်ခန်းရပ် စေချင်လို့ဖြစ်ပါတယ်။ လေးစားရပါသော နာယကကြီးခင်ဗျာ။ ဒုတိယအချက်အနေနဲ့ ကျွန်တော်အင်ဂျင်ကိုစမ်းမောင်း ကြည့်ပါမယ်။ ဒီစက်ကို Gas မရခင်စပ်ကြား ဒီဇယ်နဲ့မောင်းမယ်လို့ဆိုပါတယ်။ ဒီစက်ရဲ့ ဒီဇယ် Consumption rate က တစ်နာရီကို ၇၄၈၈ လီတာရှိပြီး တစ်ညကို ၅ နာရီမောင်းမယ်လို့ဆိုပါတယ်။ ဒီတော့ ဒီဇယ်ဆီ တစ်ညကို ၁၆၆ ပေပါခွဲ တစ်လကိုပေပါ ၅၀၀၀ နီးပါး၊ ၃ လဆိုတော့ ပေပါတစ်သောင်းခွဲလောက် ကုန်ကျမှာဖြစ်ပါတယ်။ နောက်တစ်ခုက ဒီဇယ်ကိုသုံးပြီ ထုတ်လုပ်မှုစရိတ်က မီတာတစ်ယူနစ် 1 Kilo-watt hour အတွက် ဆီဖိုးသက်သက်တင် ၁၉၆ ကျပ် ကျသင့်ပါမယ်။ စက်ဆီ၊ ချောဆီနဲ့ စက်တန်ဖိုး လျော့ဖို့ပါ ထည့်ပေါင်းရင် ၂၂၀ လောက်ရှိပါမယ်။ ဒုတိယဇယားက အပေါ် Row မှာ တွက်ပြထားပါတယ်။ ဓာတ်အားခ တစ်ယူနစ်က ၃၅ ကျပ်ကနေ ၅၀ ကျပ်ဆိုတော့ ပျမ်းမျှ ၄၅ ကျပ်ထားရင် တစ်ယူနစ်တိုင်း ၁၇၅ ကျပ် ရှုံးပါမယ်။ ဒါအနည်းဆုံးတွက်ထား တာပါ။ ဒီတော့ တစ်ညတာ ၅ နာရီအတွက် ထွက်မယ့်ယူနစ်က ၁၂၅,၀၀၀ အပေါ်ဆုံးပါ။ ဒီတော့ ၁၁ ညလည်ရင် ၂၁ သန်းကျော်၊ ဒုတိယအကြောင်းမှာပါ။ ၃ လအတွက် ဆိုရင် အောက်ဆုံးမှာ ကျပ်သန်းပေါင်း ၁,၉၆၈၊ ၂ ဘီလီယံနီးပါးကို တစ်နိုင်ငံလုံးရှိ အခွန်ထမ်းတွေနဲ့ ပြည်သူတွေက ရန်ကုန်လူထုမီးလင်းရေးနဲ့ ပူပြင်းတဲ့နွေကာလကို အဲကွန်းနဲ့ ဖြတ်ကျော်နိုင်စေဖို့အတွက် စေတနာအပြည့်နဲ့ ဝိုင်းဝန်းကျခံပေးကြမှာ ဖြစ်ပါတယ်။ အရန်သိုလှောင်ထားတဲ့ဆီဆိုတာလည်း နိုင်ငံတော်ပိုက်ဆံနဲ့ ဝယ်ထားတာပါ။ နှစ်တိုင်း ဒီလိုပဲတော့ မသုံးသင့်ဘူးလို့ထင်ပါတယ်။ မီးဖိုထုတ်တိုင်း အရှုံးပြနေတဲ့ မီတာခကိုလည်း ရေရှည်အတွက် Plan ချထားဖို့ လိုပါတယ်။ ကျွန်တော်တို့ ရေးမြို့ကို အရင်က တစ်ည မီးနှစ်နာရီလင်းဖို့ တစ်လကိုဆီပေပါ ၃၀ ကျော် ထောက်ပံ့ပါတယ်။ အခုဆိုရင် လုံးဝမထောက်ပံ့တော့ပါဘူး။ ကိုယ့်ဆီကိုယ့်စက်နဲ့ တစ်ယူနစ် ၄၅၀ ကြိုက် သလောက်သုံး၊ ကျသလောက်ရှင်း ဆိုတဲ့စကားက မီတာခဈေးကြီးလို့ မညည်းနိုင်တော့ ကျွန်တော်တို့ မြို့နယ်အတွက် ကိုယ့်ကိုယ်ကို အားပေးနှစ်သိမ့်နေရတဲ့စကားပါ။ ဒီလိုအစိုးရက ရန်ကုန်နေပြည်သူအတွက် စေတနာအပြည့်နဲ့ အရှုံးခံထောက်ပံ့ပေးတာမျိုးကို ကျွန်တော်တို့ မြို့သူမြို့သားတွေလည်း တစ်ခါလောက်တော့ ခံစားကြည့်ချင်ပါတယ်။ ကျွန်တော်တို့ဆီကို ထောက်ပံ့မယ်ဆိုရင် စက်တောင် ဝယ်ပေးစရာမလိုပါဘူး။ ကျွန်တော်တို့မှာ စက်တွေရှိပါတယ်။ နိဂုံးချုပ်အနေနဲ့ တင်ပြရရင်တော့ ရန်ကုန်တိုင်းကပြည်သူများအတွက် ခုလိုလျှပ်စစ်မီးအတွက် ဘီလီယံ ၃၀ ထောက်ပံ့ပေးတာကို ကျွန်တော် မကန့်ကွက်ပါဘူး။ မုဒိတာပွားပါတယ်။ အားကျမိပါတယ်။ အလားတူပါပဲ။ တစ်နိုင်ငံလုံးက အစိုးရမီးမရရှိသေးတဲ့ ကျွန်တော်တို့လို တောသူတောင်သားများကလည်း နိုင်ငံတော်ရဲ့ စေတနာကို အသိအမှတ်ပြုချင်နေကြပါတယ်ဆိုတာကို တင်ပြရင်းနိဂုံးချုပ်ပါတယ်။ အားလုံး ကျေးဇူးတင်ပါတယ်။</speech>
<speech type="speaker">ဦးဘိုဘိုဦး စမ်းချောင်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1561">ဦးဘိုဘိုဦး(စမ်းချောင်းမဲဆန္ဒနယ်၊ ရန်ကုန်တိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော်နာယကကြီး ပြည်ထောင်စုအဆင့် ပုဂ္ဂိုလ်များနှင့် လွှတ်တော်ကိုယ်စာလှယ်များခင်ဗျား။ ကျွန်တော်က စမ်းချောင်းမဲဆန္ဒနယ်မှ ဦးဘိုဘိုဦး ဖြစ်ပါတယ်။ ရန်ကုန်တိုင်းဒေသကြီးအတွင်း နွေရာသီ လျှပ်စစ်ဓာတ်အားလိုအပ်ချက်ကို ဖြည့်ဆည်းပေးနိုင်ရေးအတွက် ကျပ် ၃၀ ဘီလီယံအား ပြည်ထောင်စုဘဏ္ဍာငွေ အရအသုံးဆိုင်ရာဥပဒေပါ သီးသန့်ရန်ပုံငွေမှ ခွဲဝေသုံးစွဲမည့်ကိစ္စနှင့်ပတ်သက်ပြီး ကျွန်တော်ထောက်ခံ ဆွေးနွေးသွားပြီး ဈေးကွက်ရှုထောင့်မှ အကြံပြုသွားပါမယ်။ နာယကကြီးခင်ဗျား။ မြန်မာနိုင်ငံဖွံ့ဖြိုးတိုးတက်ရေးအတွက် လိုအပ်တဲ့ အခြေခံအဆောက်အဦ တွေထဲက မရှိမဖြစ်လိုအပ်သည်မှာ နံပါတ်(၁) လျှပ်စစ်နှင့် နံပါတ်(၂) လမ်းပန်းဆက်သွယ်ရေးတို့ပဲ ဖြစ်ပါတယ်။ ဒီနေရာမှာ လျှပ်စစ်နှင့်ပတ်သက်လို့ အဓိကထား ဆွေးနွေးအကြံပြုပါမယ်။ ရန်ကုန်တိုင်းဒေသကြီး အတွက် နှစ်စဉ်တိုးမြှင့်လိုအပ်နေတဲ့ လျှပ်စစ်ပမာဏ ၃၀၀ မဂ္ဂါဝပ်ခန့်ကို အခုလို ၂၅ မဂ္ဂါဝပ်ထွက်ရှိမယ့် အတိုင်းအတာတစ်ခုအထိ အထောက်အပံ့ဖြစ်စေတဲ့ လျှပ်စစ်ထုတ်လုပ်ရေးအစီအစဉ်ကို ထောက်ခံကြောင်း ပြောလိုပါတယ်။ ရန်ကုန်တိုင်းဒေသကြီးဟာ နိုင်ငံ့စီးပွားရေးရဲ့ ဗဟိုချက်မဖြစ်ပါတယ်။ ရင်းနှီးမြှုပ်နှံမှု တိုးမြင့်လာမှုနှင့်အတူ လျှပ်စစ်လိုအပ်ချက်ဟာလည်း တစ်ပါတည်းလိုက်ပါလာတာဖြစ်လို့ လျှပ်စစ်ထုတ်လုပ်ရေး ဖြန့်ဖြူးရောင်းချရေးနှင့်ပတ်သက်ပြီး ရေရှည်ဗျူဟာရှိသင့်ကြောင်း အကြံပြု ဆွေးနွေးလိုပါတယ်။ လျှပ်စစ် ဟာ ထုတ်လုပ်မှုနည်းစနစ်ပေါ်မူတည်ပြီး ဈေးနှုန်းအနည်းအများ ရှိပါတယ်။ ဒီဇယ်ဆီနဲ့ ထုတ်လုပ်ခြင်းထက် ပိုမိုထုတ်လုပ်မှုစရိတ် သက်သာမယ့်နည်းလမ်းများကို ဂရုပြုပြီး ရေရှည်ဗျူဟာရှိသင့်ပါတယ်။ ဘာကြောင့်လဲ ဆိုတော့ လျှပ်စစ်နှင့် စွမ်းအင်ဝန်ကြီးဌာနမှ ဒုတိယဝန်ကြီးတင်ပြချက်အရ ယခုဝယ်ယူမယ့် သဘာဝ ဓာတ်ငွေ့နှင့် ဒီဇယ်ဆီ ၂ မျိုးစလုံး သုံးစွဲနိုင်မယ့်စက်မှာ ဒီဇယ် ၁ လီတာ ၆၉၀ ကျပ်ဖြင့် တွက်လျှင်ပင် လျှပ်စစ် ၁ ယူနစ်အတွက် ၂၀၀ ကျပ်ခန့်ကုန်ကျမှာဖြစ်ပြီး Operation နဲ့ Maintainance စရိတ်များ မပါရှိသေးလို့ လျှပ်စစ် ၁ ယူနစ် စရိတ်ဟာ ကျပ်ငွေ ၂၀၀ အထက်မှာ ရှိနေပါတယ်။ ဒီနှုန်းဟာ လျှပ်စစ်ထုတ်လုပ်မှုအတွက် အလွန်မြင့်မားနေတာပါ။ ဒါကြောင့် အနာဂတ်အတွက် လျှပ်စစ်နှင့် စွမ်းအင်ဝန်ကြီးဌာန အနေနဲ့ ဈေးနှုန်းသက်သာမယ့် လျှပ်စစ်ထုတ်လုပ်မှုမျိုးကို အစီအမံများ ချမှတ်ဆောင်ရွက်သင့်ပါတယ်။ နိုင်ငံတစ်နိုင်ငံ စီပွားဖွံ့ဖြိုးတိုးတက်ဖို့ဆိုတာ လျှပ်စစ်ဓာတ်အားပံ့ပိုးမှုအပေါ် အများကြီးမူတည်ပြီး လျှပ်စစ်ပံ့ပိုးနိုင်မှသာ ရင်းနှီးမြှုပ်နှံမှုများလည်း ဝင်ရောက်လာမှာဖြစ်ပါတယ်။ ဒါကြောင့် လျှပ်စစ်တိုးမြှင့် ထုတ်လုပ်နိုင်ရေးအတွက် စီမံကိန်းများကို နိုင်ငံတော်အစိုးရအနေနဲ့ တတ်နိုင်သမျှ ဆောလျင်စွာ အကောင်အထည်ဖော်ဖို့ လိုအပ်မယ့်အကြောင်း အကြံပြုလိုပါတယ်။ နာယကကြီးခင်ဗျား။ လျှပ်စစ်ထုတ်လုပ်မှုမှစ၍ စားသုံးသူလက်ဝယ်ရောက်သည်အထိ လျှပ်စစ် ထုတ်လုပ်မှု၊ လျှပ်စစ်ကို သွယ်တန်းသယ်ယူပို့ဆောင်မှု၊ ဖြန့်ဖြူးရောင်းချရေးတို့ဆိုပြီးတော့ ၃ ပိုင်း တွေ့ ရမှာဖြစ်ပါတယ်။ လျှပ်စစ်လုပ်ငန်းဟာ မဟာဗျူဟာကျတဲ့ စီးပွားရေးလုပ်ငန်းဖြစ်တဲ့အတွက် အရင်းအနှီး လည်း အလွန်မှများပါတယ်။ ဒါကြောင့် လျှပ်စစ်ထုတ်လုပ်မှုအပိုင်းနဲ့ လျှပ်စစ်ကို သွယ်တန်းသယ်ယူ ပို့ဆောင်ရေးအပိုင်းတွေဟာ နိုင်ငံတော်ရဲ့ ရင်းနှီးမြှုပ်နှံမှုကို ပြုလုပ်ရမှာ မလွဲမသွေပါ ။ အတိုင်းအတာတစ်ခု အထိလည်း လိုအပ်နေမှာဖြစ်ပါတယ်။ ဖြန့်ဖြူးရောင်းချရေးအပိုင်းကို လက်ရှိမှာ ပုဂ္ဂလိကလက်သို့ တချို့ လွှဲအပ်ထားပြီးဖြစ်လို့ ဈေးကွက်စီးပွားရေးမူဝါဒနှင့် ကိုက်ညီမှုရှိသော်လည်း လျှပ်စစ်ထုတ်လုပ်မှုအပိုင်းနှင့် လျှပ်စစ်သွယ်တန်းသယ်ယူပို့ဆောင်မှုအပိုင်းများကိုပါ ရေရှည်အစီအမံများထားရှိကာ ဈေးကွက်စီးပွားရေး မူဝါဒနှင့်ကိုက်ညီအောင် ပုဂ္ဂလိကပိုင်းကို အားပြုသင့်ပါတယ်။ ကျွန်တော် ဘာကြောင့်ပြောရလဲဆိုရင် အရင်းအနှီးများပြီး ရှုံးမယ့်အပိုင်း ၂ ပိုင်းကို အစိုးရက တာဝန်ကြီးကြီးယူထားရပြီးတော့ မြတ်မယ့်အပိုင်း ကိုတော့ အများကို ချပေးထားရတဲ့သဘော ဖြစ်နေပါတယ်။ ဒါကြောင့် စ၊ လယ်၊ ဆုံး ပုဂ္ဂလိကအပိုင်းကိုပဲ အဓိကထားပြီး တာဝန်ယူခိုင်းပြီးတော့ လုပ်နိုင်ဖို့ မဟာဗျူဟာလိုပါတယ်။ ဒါကြောင့် ပြည်နယ်နှင့် တိုင်းတွေမှာလည်း လျှပ်စစ်ကို ကျေးရွာအဆင့်အထိ မီးလင်းရေးတွေကို အားပေးနိုင်ဖို့အတွက် YESC ကဲ့သို့ Corporation မျိုးကိုလည်း အခြားတိုင်းဒေသ ကြီးများနှင့် ပြည်နယ်တွေမှာ ဖွဲ့စည်းပေးသင့်ကြောင်း အကြံပြုလိုပါတယ်။ ဒီနေရာမှာ လျှပ်စစ်နှင့်စွမ်းအင် ဝန်ကြီးဌာနကနေပြီးတော့ တင်ပြသွားတဲ့အထဲမှာ ဒီရန်ကုန်တိုင်းဒေသကြီးအစိုးရက ဒီစက်ကို တာဝန်ယူ ပြီးတော့ ကိုင်တွယ်မယ်ပြောပါတယ်။ တစ်ချိန်တည်းမှာပဲ ရန်ကုန် ဖန်းကုမ္ပဏီလီမိတက် ကနေပြီးတော့ ဒီဥစ္စာကိုကြားခံအဖွဲ့အစည်းအဖြစ်နဲ့ ဆောင်ရွက်ပေးမယ်လို့လည်း ပြောပါတယ်။ ဒီနေရာမှာ သဲသဲကွဲကွဲ ကျွန်တော် သိချင်တာတစ်ခုကရှိပါတယ်။ စိုးရိမ်တာလေးလည်းရှိပါတယ်။ ရန်ကုန် ဖန်းကုမ္ပဏီလီမိတက်က ရန်ကုန်တိုင်းဒေသကြီးအစိုးရဲ့ အစုရှယ်ယာအများစုပါဝင်တယ်လို့ ပြောထားပါတယ်။ ကျွန်တော်ဟာ အစိုးရ ကနေပြီးတော့ လက်ကိုင်ကြီးကြီးနဲ့ အရင်းအနှီးများများနဲ့လုပ်တဲ့ Corporation ကြီးတွေ အများကြီး ရှိတဲ့ခေတ်မှာ မွေးဖွားကြီးပြင်းလာတာပါ။ အဲဒီ Corporation ကြီးတွေအကုန်လုံးက နောက်ဆုံးပိတ် အရှုံး ပေါ်ခဲ့ပါတယ်။ ဒါကြောင့် စီမံမှုအပိုင်း၊ ခန့်ခွဲမှုအပိုင်းမှာ လွတ်လပ်စွာရှိဖို့အတွက် ပုဂ္ဂလိကပိုင်အတွက်ကို အားပြုသင့်ပါတယ်။ ဒါမှလည်း ဈေးကွက်စီးပွားရေးစနစ်ကို အထောက်အပံ့ဖြစ်မှာဖြစ်ပါတယ်။ ဒီရန်ကုန် ဖန်းကုမ္ပဏီလီမိတက်ဟာ အကယ်၍များ ရန်ကုန်တိုင်းဒေသကြီးအစိုးရကနေပြီးတော့ အစုရှယ်ယာနည်းနည်းနဲ့ အများပြည်သူကို ဗဟိုပြုပြီးတော့ ဖွဲ့စည်းထားတဲ့အဖွဲ့အစည်းဆိုရင်တော့ ပြောစရာအကြောင်းမရှိပါဘူး။ ဒါမှမဟုတ်လို့ရှိရင်တော့ ကျွန်တော်တို့မှာ မေးခွန်းတွေအများကြီး ရှိနေပါလိမ့်မယ်။ ပြီးတော့ လွတ်လပ်တဲ့ Esadga eil: apossums 2003a):Oo am zooples:obdowsdosegaps:od GE (General Electric) ကုမ္ပဏီလိုဟာ၊ CEO ဟာ အင်မတန်မှ လွတ်လပ်ပါတယ်။ အစိုးရပိုင်းအနေနဲ့ ဝင်စွက်နေမယ်ဆိုလို့ရှိရင် ရေရှည်မှာမကောင်းနိုင်ပါဘူး။ ဘယ်လိုပဲဖြစ်ဖြစ် လက်ရှိအခု ရန်ကုန်တိုင်းဒေသကြီးအစိုးရအတွက်ကို သီးသန့်ရန်ပုံငွေကနေဝယ်ပေးမယ့် ကျပ် ဘီလီယံ ၃၀ အတွက်ကို ကျွန်တော် ထောက်ခံပါကြောင်း ဆွေးနွေး တင်ပြလိုပါတယ်ခင်ဗျား။ ကျေးဇူးတင်ပါတယ်။</speech>
<speech type="speaker">ဦးလားလ်မင်းထန် ချင်းပြည်နယ်မဲဆန္ဒနယ်အမှတ်(၁၀) ဆွေးနွေးဖို့ဖြစ်ပါတယ်။</speech>
<speech><mp id="1238">ဦးလားလ်မင်းထန် (မဲဆန္ဒနယ်အမှတ်-၁၀၊ ချင်းပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုအဆင့် အဖွဲ့အစည်းဝင်များ၊ လွှတ်တော် ကိုယ်စားလှယ်များနဲ့ အားလုံးကို မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ ချင်းပြည်နယ် မဲဆန္ဒနယ်အမှတ်(၁၀)မှ အမျိုးသားလွှတ်တော်ကိုယ်စားလှယ် ဦးလားလ်မင်းထန် ဖြစ်ပါတယ်။ နာယကကြီးခင်ဗျာ။ နိုင်ငံတော်သမ္မတထံမှ ပြည်ထောင်စုလွှတ်တော်သို့ ပေးပို့လာသော ရန်ကုန်တိုင်း ဒေသကြီးအတွင်း နွေရာသီလျှပ်စစ်ဓာတ်အား လိုအပ်ချက်ကို ဖြည့်ဆည်းပေးနိုင်ရေးအတွက် ၂၅ မဂ္ဂါဝပ် လျှပ်စစ် ဓာတ်အားထုတ်စက်ဝယ်ယူရန် လိုအပ်နေသော ငွေကျပ် ၃၀ ဘီလီယံအား သုံးစွဲရန်ကိစ္စနှင့် စပ်လျဉ်း၍ ထောက်ခံအကြံပြု ဆွေးနွေးသွားမှာဖြစ်ပါတယ်။ နာယကကြီးခင်ဗျာ။ Power Point သုံးစွဲခွင့်ပြုပါရန် တင်ပြပါတယ်ခင်ဗျာ။ နာယကကြီးခင်ဗျာ။ ၂၀၁၇-၂၀၁၈ ဘဏ္ဍာရေးနှစ်တွင် လျှပ်စစ်နှင့် စွမ်းအင်ဝန်ကြီးဌာနအတွက် ကျပ်သန်းပေါင်း ၄,၄၈၈,၂၀၈.၀၂၊ ရာခိုင်နှုန်းအားဖြင့် ၂၁ ရာခိုင်နှုန်းကျော်နဲ့ ဝန်ကြီးဌာနအားလုံးတွင် ဒုတိယဘတ်ဂျက်အများဆုံး ချပေး ထားသည်ကို တွေ့ရှိရပါတယ်။ ၂၀၃၀-၂၀၃၁ ခုနှစ်တွင် တစ်နိုင်ငံလုံးဓာတ်အားရရှိရေး ဆောင်ရွက်နိုင်ရန် အတွက် ရင်းနှီးမြှုပ်နှံမှုစုစုပေါင်း အမေရိကန်ဒေါ်လာ ၃၉ ဘီလီယံမှ ၄ရ ဘီလီယံအထိ ကုန်ကျနိုင်ကြောင်း အာရှဖွံ့ဖြိုးရေးဘဏ်(ADB)မှ ခန့်မှန်းထားပါတယ်။ ယနေ့ တစ်နိုင်ငံလုံးရှိ ပြည်သူ ၃၅ ရာခိုင် နှုန်းခန့်သာ လျှပ်စစ်ဓာတ်အားကို ရရှိပြီးတော့မှ ကျန်ပြည်သူ ၆၅ ရာခိုင်နှုန်းဟာ လျှပ်စစ်ဓာတ်အားရရှိနိုင်ဖို့ အတွက် စောင့်ဆိုင်းလျက်ရှိကြောင်း သိရှိရပါတယ်။ ရန်ကုန်တိုင်းဒေသကြီးအတွင်းမှာ လျှပ်စစ်ဓာတ်အားခွဲရုံများကို ကြည့်မယ်ဆိုလို့ရှိရင် ဓာတ်အား ဖြန့်ဖြူးပေးနေသော ပင်မစက်ရုံ ၁၀ ခု၊ Slide ကို တစ်ခုချင်းပြောင်းပေးပါခင်ဗျာ။ ၆၆ ကေဗွီ ပင်မ ဓာတ်အားခွဲရုံ ၃၃ ခု၊ ၃၃ ကေဗွီ ပင်မဓာတ်အားခွဲရုံ ၆၉၁ ခု၊ ၁၁၊ ၆.၆ ကေဗွီ ထရန်စဖော်မာ ၁၁၀၂ လုံးနဲ့ နှစ်စဉ်ထရန်စဖော်မာ အလုံးအရေအတွက် ၃၅၀ ကျော် ထပ်မံတပ်ဆင်သော်လည်း လုံလောက်မှု မရှိသေး တာကို တွေ့ရပါတယ်။ နာယကကြီးခင်ဗျာ။ ရန်ကုန်မြို့တော်သည် မြန်မာနိုင်ငံ၏ စီးပွားရေးမြို့တော်ဖြစ်သလို စက်မှုဇုန် ပေါင်းမြောက်မြားစွာ တည်ရှိသောမြို့လည်း ဖြစ်ပါတယ်။ ဒါကြောင့်မို့လို့ တစ်နိုင်ငံလုံးလျှပ်စစ် ထုတ်လုပ်မှု၏ ၄၅ ရာခိုင်နှုန်းအသုံးပြုနေသော မြို့တစ်မြို့ဖြစ်ပါတယ်။ မြန်မာနိုင်ငံသည် ရေအားလျှပ်စစ်ဓာတ်အားပေး စနစ်ကို အဓိကကျင့်သုံးသောကြောင့် နွေရာသီပူပြင်းခြောက်သွေ့သည့် ကာလတွင် ရေအားလျှပ်စစ်မှ ဖြန်ဖြူးသော ဓာတ်အားများ အပြည့်အဝမပေးနိုင်၍ ရန်ကုန်မြို့တွင် နှစ်စဉ်ဆိုသလို နွေရာသီ၌ ဓာတ်အား ပြတ်တောက်မှု မကြာခဏ ဖြစ်ပေါ်နေတာကို အားလုံးအသိပဲဖြစ်ပါတယ်။ ဒီလိုမကြာခဏ မီးပျက်နေ သောကြောင့် စက်မှုဇုန်များ၊ စက်ရုံ၊ အလုပ်ရုံများနဲ့ လုပ်ငန်းလည်ပတ်မှု နှောင့်နှေးကြန့်ကြာမှုရှိသလို တစ်ဖက်မှလည်း ကုန်ဈေးနှုန်းတက်ခြင်းကိုလည်း သွယ်ဝိုက်၍ ဖြစ်ပေါ်စေပါတယ်။ ဒါအပြင် ရန်ကုန် မြို့တော်သည် တခြားမြို့ကြီးများနဲ့ ကွာခြားတာက လျှပ်စစ်မီးပျက်လျှင် အထပ်မြင့်တိုက်ခန်းတွေမှာ အိမ်ထောင်မိသားစုတွေ အများဆုံးနေထိုင်တာ ဖြစ်သဖြင့် ရေကိစ္စ၊ မိလ္လာကိစ္စမှ ထမင်း၊ ဟင်းချက်တာ အဆုံး အိမ်ရှင်မတွေ ဒုက္ခရောက်နေကြတာကိုလည်း အားလုံးအသိပဲ ဖြစ်ပါတယ်။ ဒါ့အပြင် မီးပျက်ပါက မီးပွိုင့်များတွင် ရှုပ်ထွေးလှသော ယာဉ်ကြောပိတ်ဆို့မှုလည်း မကြာခဏဖြစ်ပေါ်နေ၍ ယာဉ်တိုက်မှု အန္တရာယ်လည်း များပြားနိုင်မှာဖြစ်ပါတယ်။ ဒါကြောင့်မို့လို့ ရန်ကုန်မြို့သည် ၂၄ နာရီ လျှပ်စစ်မီး လိုအပ် နေသော မြို့တော်ဖြစ်ပါတယ်။ နောက်ဆုံးအကြံပြုချက်အနေနဲ့ တင်ပြချင်တာကတော့ လျှပ်စစ်နှင့် စွမ်းအင်ဝန်ကြီးဌာနအနေဖြင့် ဓာတ်အားပျောက်ဆုံးမှုကို နည်းသည်ထက်နည်းအောင် ဆောင်ရွက်ဖို့လိုအပ်ပါတယ်။ ရန်ကုန်မြို့၌ မြို့ထဲ ရ မြို့နယ်မှလွဲရင် ကျန်မြို့နယ်တွေဟာ လျှပ်စစ်ဓာတ်အားကြိုးတွေဟာ သစ်ပင်တွေနဲ့ မလွတ်ကင်း၍ သစ်ပင် ခုတ်ထွင်ရှင်းလင်းခြင်းကိုလည်း မကြာခဏ လုပ်နေရတာကို မြင်တွေ့ရပါတယ်။ ဒီပြဿနာကို ဖြေရှင်းနိုင်ဖို့အတွက် လျှပ်စစ်စွမ်းအင်ဝန်ကြီးဌာနနဲ့ ရန်ကုန်မြို့တော် စည်ပင်သာယာရေးကော်မတီတို့ ညှိနှိုင်းပြီးတော့မှ မြို့တော်စည်ပင်မှ အခုကဲ့သို့ သစ်ပင်အမြင့်ကြီးများအစား အရိပ်ရသော အပင်ပုများဖြင့် အစားထိုးစိုက်ပျိုးသင့်ပါကြောင်း အကြံပြုဆွေးနွေးရင်း နိဂုံးချုပ်အပ်ပါတယ်။ အားလုံးကို ကျေးဇူးတင် ပါတယ်။ Power Point ကို နောက်ဆက်တွဲဖြင့် ဖော်ပြထားပါသည်။</speech>
</motion>
<motion>
<title>နိုင်ငံတော်သမ္မတထံမှ ပေးပို့ထားသော လျှပ်စစ်နှင့်စွမ်းအင်ဝန်ကြီးဌာနအတွက် ရှမ်းပြည်နယ်(တောင်ပိုင်း)ရှိ ကျေးရွာ၁၆ ရွာသို့ လျှပ်စစ်ဓာတ်အားပေးနိုင်ရေး ဆောင်ရွက်ရန် ဂျာမနီနိုင်ငံ KfW Development Bank ထံမှ ယူရို ၂၃.၈၈၃သန်း ချေးယူရန်ကိစ္စနှင့်စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၈) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ လျှပ်စစ်နှင့် စွမ်းအင်ဝန်ကြီးဌာနအတွက် ရှမ်းပြည်နယ်(တောင်ပိုင်း)ရှိ ကျေးရွာ ၄၁၆ ရွာသို့ လျှပ်စစ်ဓာတ်အား ပေးနိုင်ရေး ဆောင်ရွက်ရန် ဂျာမနီနိုင်ငံ KfW Development Bank ထံမှ ယူရို ၂၃.၈၈၃ သန်း ချေးယူရန် ကိစ္စနဲ့စပ်လျဉ်းပြီး ၁၃-၃-၂၀၁ရ ရက်တွင် ကျင်းပပြုလုပ်တဲ့ ပြည်ထောင်စုလွှတ်တော် စတုတ္ထပုံမှန် အစည်း အဝေး (၁၄)ရက်မြောက်နေ့မှာ သက်ဆိုင်ရာ ပြည်ထောင်စုအဆင့် အဖွဲ့အစည်းဝင်များက လွှတ်တော်သို့ ရှင်းလင်းတင်ပြခဲ့ပြီး ဖြစ်ပါတယ်။ အထက်ပါကိစ္စနဲ့စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော်ကိုယ်စားလှယ် ၁၀ ဦး ရှိပါတယ်။</speech>
<speech type="speaker">ဦးစွာ ဦးစိုင်းငေါင်းဆိုင်ဟိန်း မောက်မယ်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="438">ဦးစိုင်းငေါင်းဆိုင်ဟိန်း(မောက်မယ်မဲဆန္ဒနယ်၊ ရှမ်းပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များခင်ဗျာ။ ကျွန်တော်ကတော့ ရှမ်းပြည်နယ်တောင်ပိုင်း၊ လင်းခေးခရိုင်၊ မောက်မယ်မဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးစိုင်းငေါင်ဆိုင်ဟိန်း ဖြစ်ပါတယ်။ ကျွန်တော့အနေနဲ့ နိုင်ငံတော်သမ္မတမှ ပေးပို့လာသော လျှပ်စစ်နှင့် စွမ်းအင်ဝန်ကြီးဌာနအတွက် ရှမ်းပြည်နယ်(တောင်ပိုင်း)ရှိ ကျေးရွာ ၄၁၆ ရွာသို့ လျှပ်စစ်ဓာတ်အား ဖြန့်ဖြူးပေးနိုင်ရေးဆောင်ရွက်ရန် ဂျာမနီနိုင်ငံ KfW Development Bank ထံမှ ယူရို ၂၃.၈၈၃ သန်း ချေးယူရန် ကိစ္စနဲ့စပ်လျဉ်း၍ ထောက်ခံအကြံပြု ဆွေးနွေးသွားမှာ ဖြစ်ပါတယ်ခင်ဗျား။ လေးစားအပ်ပါသော ပြည်ထောင်စုလွှတ်တော် နာယကကြီးနှင့် ပြည်ထောင်စုလွှတ်တော် ကိုယ်စားလှယ် များခင်ဗျား။ ပထမဦးစွာ ရှမ်းပြည်နယ်တောင်ပိုင်းဒေသရှိ တောင်ကြီးခရိုင်၊ လွိုင်လင်ခရိုင်၊ လင်းခေးခရိုင် အတွင်းရှိ လျှပ်စစ်မီးမရရှိသေးတဲ့ ကျေးရွာတွေကို လျှပ်စစ်မီးအရောက်ပို့ဆောင်ပေးမယ့် အစီအစဉ်ဖြစ်ပါဖြင့် ရှမ်းပြည်နယ်တောင်ပိုင်းဒေသခံ တိုင်းရင်းသားပြည်သူလူထုများကိုယ်စား အထူးကျေးဇူးတင် ဝမ်းမြောက်ကြောင်း ဦးစွာပြောကြားလိုပါတယ်။ ယနေ့ခေတ်ကာလမှာ လျှပ်စစ်မီးဟာဆိုရင် လူနေမှုအဆင့်အတန်းကို မြှင့်တင် ပြောင်းလဲပေးနိုင်တဲ့အတွက် လျှပ်စစ်မီးကိုနေရာတိုင်း အားလုံးလိုချင်တောင့်တနေကြတာ သဘာဝပဲဖြစ်ပါတယ် ခင်ဗျ။ Power Point တင်ပြခွင့် တောင်းခံအပ်ပါတယ်ခင်ဗျား။ ယခုဒီအစီအစဉ်မှာဆိုရင် ရှမ်းပြည်နယ်တောင်ပိုင်း ကျွန်တော်တို့ ၃ ခရိုင်အတွင်းရှိတဲ့ ကျေးရွာ ပေါင်း ၄၁၆ ရွာအတွက် မူလလိုင်းဖြစ်တဲ့ 11 KVA ကနေ ၂ မိုင်ကနေ ၅ မိုင်အတွင်း အကျုံးဝင်တဲ့ ကျေးရွာတွေကို ဖြန့်ဝေမယ့်အစီအစဉ် ဖြစ်ပါတယ်။ ချေးငွေနဲ့ပတ်သက်တဲ့ အချက်အလက်များကို တင်ပြ ပါအတိုင်း မြင်တွေ့ရမှာဖြစ်ပါတယ်။ ကျွန်တော်တို့ လင်းခေးခရိုင်မှာ ရွာပေါင်း ၂၀ ပါဝင်မှာ ဖြစ်ပါတယ်။ ဒီနေရာမှာ ချေးငွေကိစ္စထက် လုပ်ငန်းအကောင်အထည်ဖော်ဆောင်ရွက်မယ့် ကိစ္စရပ်တွေကိုပဲ ကျွန်တော်တို့ ဒေသက လက်ရှိအခြေအနေများနဲ့ နှိုင်းယှဉ်ပြီးတော့မှ တင်ပြဆွေးနွေးလိုပါတယ်ခင်ဗျား။ ဒီအစီအစဉ်အရဆိုရင် ကျွန်တော်တို့ ကျေးရွာအုပ်စုတွေ ကြည့်လိုက်မယ်ဆိုရင်တော့ တင်ပြပါအတိုင်း အုပ်စု ၃ စု ထွက်ပေါ်လာမှာ ဖြစ်ပါတယ်။ အဲဒီမှာ နံပါတ် (ဂ)အုပ်စုကတော့ ဓာတ်အားလိုင်းနဲ့ လုံးဝ ပြတ်တောက်နေတဲ့အတွက် ဒါတွေကတော့ မပါနိုင်တော့ပါဘူး။ နမူနာအားဖြင့်ဆိုရင်တော့ ဒီမှာ လျှပ်စစ်မီး နီးပြီးတော့ လိုင်းဖြတ်ပြီးတော့မှ မီးရပြီးသားရွာတွေရှိတယ်။ လျှပ်စစ်မီးနဲ့ ဝေးပြီးတော့မှ ဒါပေမယ့် လည်း လိုင်းနဲ့ ၅ မိုင်အတွင်း ဝေးပေမယ့်လည်း ဒါရပြီးသားရွာတွေ ရှိပါတယ်။ ဒီတော့ ကျွန်တော်တို့က ဖြစ်နိုင်ခြေရှိတဲ့ရွာတွေကိုပဲ ဦးစားပေးပြီး ဆောင်ရွက်သင့်ပါတယ်။ ဒါကျွန်တော်တို့ဒေသမှာ ဖြစ်နိုင်ခြေ အများဆုံးရှိတဲ့ရွာတွေကို ကျွန်တော် နမူနာတင်ပြတာ ဖြစ်ပါတယ်။ ဒါတွေက ဒေသန္တရအနေအထားနဲ့ လူဦးရေ၊ အိမ်ခြေအရ ဦးစားပေးဆောင်ရွက်သင့်တဲ့ အနေအထားကျေးရွာတွေကို နမူနာတင်ပြတာ ဖြစ်ပါ တယ်ခင်ဗျား။ ကျွန်တော်တို့ မောက်မယ်မြို့နယ်ကို ဓာတ်အားဖြန့်ဖြူးနေတဲ့ 11KV လိုင်းဟာ မိုးနဲမြို့ကနေတစ်ဆင့် လာပါတယ်။ ကျိုင်းတောင်းရေအားလျှပ်စစ် ဖြစ်ပါတယ်ခင်ဗျား။ မီးမကြာခဏပျက်ပါတယ်။ ပြီးခဲ့တဲ့ ၂၀၁၆၊ နိုဝင်ဘာမှာ မီးမကြာခဏပျက်လွန်းလို့ ဒေသခံများဆန္ဒထုတ်ဖော်မယ့် အဆင့်ထိရောက်ခဲ့ရပါတယ်။ ၂၀-၉-၂၀၁ရ ရက်နေ့မှာ မီးပျက်လို့တောနင်းရှာရင်း မီးလိုင်းပြင်တဲ့ မိုးနဲမြို့နယ်က ဝန်ထမ်းတစ်ဦး ဓာတ်လိုက်ပြီးသေဆုံးခဲ့ရပါတယ်။ ဒါမျိုးတွေက မဖြစ်သင့် မဖြစ်ထိုက်တဲ့ကိစ္စတွေ ဖြစ်ပါတယ်ခင်ဗျ။ လုပ်ငန်း အကောင်အထည်ဖော် ဆောင်ရွက်တဲ့နေရာမှာ ဒေသခံတွေရဲ့ အောက်ခြေအဖွဲ့အစည်းတွေနဲ့ ချိတ်ဆက် ဆောင်ရွက်ဖို့လိုပါတယ်။ ဒါမှလူထုလိုအပ်ချက်နဲ့ အံဝင်ခွင်ကျ ကျွန်တော်တို့ ဖြစ်မှာဖြစ်ပါတယ်။ လျှပ်စစ် ဌာနတစ်ခုတည်း တင်ဒါအရ ကုမ္ပဏီတစ်ခုတည်း ထားလို့မရပါဘူး။ မဖြစ်သင့်တာတွေ ဖြစ်နေလို့ ဖြစ်ပါတယ်။ မိုင်းပန်မြို့နယ်မှာလည်း လျှပ်စစ်သွယ်တန်းမှုကြောင့် လူထုနဲ့ပြဿနာတွေ ဖြစ်ခဲ့ဖူးပါတယ်။ ကျွန်တော်တို့ မောက်မယ်မြို့နယ်ကို နောက်ထပ် လျှပ်စစ်ဓာတ်အား ပံ့ပိုးပေးမယ့် ၁၃ မိုင်ရှည်တဲ့ 33 KV ဓာတ်အားလိုင်း ဆောင်ရွက်မှုကိုလည်း သာဓကအနေနဲ့ တင်ပြလိုပါတယ်။ နမ့်တွမ်ဓာတ်အားပေးစက်ရုံကပါ လင်းခေးမြို့နယ်မှာ ရှိပါတယ်။ ဒီကနေ ကျွန်တော်တို့ မောက်မယ် မြို့နယ်ကို သွယ်တန်းမှာ ဖြစ်ပါတယ်။ ဒါ ၂၀၁၅-၂၀၁၆ မှာ ဆောင်ရွက်တဲ့လုပ်ငန်းဖြစ်သော်လည်း ဒါအကြောင်းကြောင်းသော အကြောင်းကြောင်းကြောင့် ကြီးကြပ်မှုတွေ၊ လုပ်ငန်းတာဝန်ခံမှုတွေ၊ စံချိန် စံညွှန်းမညီမှုတွေ တွေ့ရတဲ့အတွက် ဒါပြီးခဲ့တဲ့လကမှ အကောင်အထည်ဖော်နိုင်တာတွေ့ရပါတယ်။ ဒါလျှပ်စစ်ဓာတ်အားလိုင်းတွေက ဒါလယ်ကွင်းပြင်မှာ ဒေသခံ တွေနဲ့မညှိနှိုင်းပဲနဲ့ လာထားတဲ့ အတွက် အကုန်လုံး ပြီးသင့်တဲ့မပြီးတာ ဖြစ်ပါတယ်။ ဒါနောက်ဆုံး ပြီးခဲ့တဲ့ ပိတ်ရက်တုန်းက ကျွန်တော် ကိုယ်တိုင် ရိုက်ကူးခဲ့တဲ့ ပြီးစီးမှုဓာတ်ပုံ ဖြစ်ပါတယ်ခင်ဗျား။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ ဒီလိုအောက်ခြေအခက်အခဲ တွေ တင်ပြတာဟာ အစကောင်းပြီး အနှောင်းသေချာစေချင်လို့ ဖြစ်ပါတယ်။ ကျွန်တော်တို့ဟာ နိုင်ငံခြား ချေးငွေတွေယူပြီးတော့ ဆောင်ရွက်ကြတာဖြစ်ပါတယ်။ ချေးငွေပြန်ဆပ်ပြီးစီးနိုင်တဲ့အထိ ပေးကားပေး၏ မရဆိုတဲ့ ဒုက္ခဘဝမျိုး လူထုကိုမခံစားစေချင်ပါဘူး။ နိုင်ငံတော်ကလည်း ချေးငွေပြန်ဆပ်ရကျိုးနပ်အောင် လူထုကိုလည်း မျှဝေခံစားစေချင်ပါတယ်။ ကျွန်တော်တို့ဒေသနည်းတူ အခြားမီးမလင်းတဲ့ဒေသများလည်း အမြန်ဆုံးလျှပ်စစ်မီးရရှိပါစေလို့ ဆုတောင်းရင်းနဲ့ နိဂုံးချုပ်အပ်ပါတယ်ခင်ဗျား။ ကျေးဇူးတင်ပါတယ်။</speech>
<speech type="speaker">ဆက်လက်ပြီး ဒေါ်ရွှေရွှေစိန်လတ် ပဲခူးတိုင်းဒေသကြီး မဲဆန္ဒနယ်အမှတ်(၃) ဆွေးနွေးဖို့ဖြစ်ပါတယ်။</speech>
<speech><mp id="1267">ဒေါ်ရွှေရွှေစိန်လတ် (မဲဆန္ဒနယ်အမှတ်-၃၊ ပဲခူးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနဲ့ အားလုံးပဲမင်္ဂလာပါရှင်။ ကျွန်မကတော့ ပဲခူးတိုင်းဒေသကြီး မဲဆန္ဒနယ်အမှတ်(၃)မှ အမျိုးသားလွှတ်တော်ကိုယ်စားလှယ် ဒေါ်ရွှေရွှေစိန်လတ် ဖြစ်ပါတယ်။ ဒီလျှပ်စစ် ဝန်ကြီးဌာနအတွက် ရှမ်းပြည်နယ် တောင်ပိုင်းမှာရှိတဲ့ ဒီလွိုင်လင်၊ တောင်ကြီး၊ လွိုင်လင်-လင်းခေးခရိုင် ကျေးရွာပေါင်း ၄,၉၅၂ ရွာအနက်မှ လျှပ်စစ်မီးမရရှိသေးတဲ့ ကျေးရွာ ၄၁၆ ရွာ လျှပ်စစ်ဓာတ်အားပေးနိုင် ရေးအတွက် ဂျာမနီနိုင်ငံ KfW Bank မှ ယူရို ၂၃.၈၈၃ သန်း ချေးယူရန်ကိစ္စနဲ့ပတ်သက်ပြီးတော့မှ အကြံပြု ဆွေးနွေးချင်ပါတယ်။ လေးစားအပ်ပါသော နာယကကြီးရှင်။ ကျွန်မတို့နိုင်ငံရဲ့ နှစ်စဉ် လျှပ်စစ်ဓာတ်အား လိုအပ်ချက်ဟာ ဆက်တိုက်မြင့်မားလျက် ရှိပါတယ်။ မနေ့က လျှပ်စစ်ဝန်ကြီး ရှင်းပြသွားတဲ့အထဲမှာ လက်ရှိလျှပ်စစ် ဓာတ်အားပေးစက်များနဲ့ ထုတ်လုပ်နိုင်မှုနဲ့ နှစ်စဉ်တောင်းခံမှု Supply and Demand လိုအပ်ချက်ကို ထောက်ပြ ရှင်းလင်းသွားပါတယ်။ အခု ၂၀၁ရ ခုနှစ်မှာ ၄၄၉ မဂ္ဂါဝပ်နဲ့ ၂၀၁၈ မှာ ၈၄၄ မဂ္ဂါဝပ်၊ ၂၀၂၅ မှာ ၅၃၇၈ မဂ္ဂါဝပ်ဖြစ်ပါတယ်။ ဒါဟာ လက်ရှိအခြေအနေနဲ့ တွက်ချက်ထားတာဖြစ်ပါတယ်။ ကျွန်မတို့ နိုင်ငံရဲ့ လက်ရှိတိုးတက်ပြောင်းလဲလာတဲ့ နိုင်ငံရေးအခြေအနေ၊ စီးပွားရေးအခြေအနေနဲ့ နိုင်ငံခြားက ရင်းနှီး မြှုပ်နှံမှုတွေ ထပ်မံပြီးတော့ တိုးတက်လာမယ်ဆိုရင် စက်မှုလက်မှုလုပ်ငန်းတွေ တိုးတက်လာမှာ ဖြစ်ပါတယ်။ လက်ရှိစီးပွားရေးမူဝါဒဟာလည်း စက်မှုလက်မှုဖွံ့ဖြိုးရေးကို ဦးတည်ထားတဲ့အတွက်ကြောင့်မို့လို့ အဲဒီလိုမျိုး တိုးတက်လာမယ်ဆိုရင် ဒီထက်ထပ်မံပြီးတော့လည်း လျှပ်စစ်ဓာတ်အားသုံးစွဲမှုတွေ လိုအပ်လာမှာဖြစ်တဲ့ အတွက်ကြောင့်မို့လို့ ဒီလျှပ်စစ်ဓာတ်အားလိုအပ်ချက် ကျွန်မတို့နိုင်ငံအတွက်တော့ အလွန်ပဲ အရေးကြီးတဲ့ ကျွန်မတို့နိုင်ငံမှာဆိုလို့ရှိရင် ဒီအိမ်ထောင်စုပေါ့နော်။ ၁၀ သန်းအနက် ၆.၅ သန်း သုံးပုံနှစ်ပုံဟာ လျှပ်စစ်မီးမရှိသေးပါဘူး။ အဲဒါကြောင့်မို့လို့ တစ်ဦးချင်း လျှပ်စစ်ဓာတ်အားသုံးစွဲနိုင်မှုကလည်း ကျွန်မတို့ ဒီ ၂၀၁ရ မှာ ဆိုရင် ၃၇၁ ကီလိုဝပ်နာရီရှိမယ်လို့ ခန့်မှန်းထားပါတယ်။ ဒါဟာ အိမ်နီးချင်းထိုင်းနိုင်ငံနဲ့ ယှဉ်မယ်ဆိုလို့ရှိရင် ရ ဆ၊ ၈ ဆ လျော့နည်းနေတာဖြစ်ပါတယ်။ လာမယ့် ၂၀၁၈ မှာ ကျွန်မတို့ဟာ အာဆီယံ ကွန်မြူနတီဝင်ရောက်မှာ ဖြစ်တဲ့အတွက်ကြောင့်မို့လို့ စီးပွားရေးအရပြိုင်ဆိုင်မှုတွေ အများကြီး ပြင်းထန် လာမှာဖြစ်ပါတယ်။ အဲဒီအခါမှာ ကျွန်မတို့အနေနဲ့ လျှပ်စစ်ဓာတ်အားကို လိုသလောက် မရတဲ့အပြင် တစ်ခြားနိုင်ငံအနေနဲ့ အာဆီယံနိုင်ငံအနေနဲ့ ယှဉ်ကြည့်လိုက်မယ်ဆိုရင် ကျွန်မတို့ရဲ့ ထုတ်လုပ်မှု စွမ်းအားဟာ ယှဉ်နိုင်မှာမဟုတ်ပါဘူး။ အဲဒီအတွက် ကျွန်မတို့ အခုချေးငွေတွေနဲ့ လျှပ်စစ်ဓာတ်အား ထုတ်လုပ်တဲ့ကိစ္စကို ကျွန်မအနေနဲ့ ထောက်ခံပါတယ်။ ကျွန်မတို့နိုင်ငံရဲ့ ဘတ်ဂျက်အနေအရလည်း နှစ်စဉ်တည်ဆောက်ဆဲဖြစ်တဲ့ လျှပ်စစ်ဓာတ်အားစက်ရုံရဲ့ ရေအားလျှပ်စစ်ရုံတွေ တည်ဆောက်မယ့် စက်ရုံ တွေအတွက် နှစ်စဉ်ဘတ်ဂျက်လိုငွေအရလည်း အမြဲတမ်းပဲ လိုငွေပြနေတာဖြစ်ပါတယ်။ ကျွန်မတို့ နိုင်ငံ မှာဆိုရင် ခုနတုန်းက ကိုယ်စားလှယ်တော်ကြီးရဲ့ တင်ပြသွားသလိုပဲ ၆၀ ရာခိုင်နှုန်းက ရေအားလျှပ်စစ်နဲ့ ၄၀ ရာခိုင်နှုန်းက သဘာဝဓာတ်ငွေ့ကနေရပါတယ်။ သို့သော်လည်း သဘာဝဓာတ်ငွေ့ကရတဲ့ လျှပ်စစ် ဓာတ်အားကို ကျွန်မတို့အနေနဲ့ အပြည့်အဝမသုံးချနိုင်ဘဲနဲ့ နိုင်ငံခြားကိုရောင်းချနေတာ ဖြစ်ပါတယ်။ ဒါကြောင့်မို့လို့ ကျွန်မတို့ ဒီလျှပ်စစ်နဲ့ စွမ်းအင်မူဝါဒကို ပြောင်းလဲပြီးတော့မှ ပြည်တွင်းထုတ်လုပ်မှုအတွက် သဘာဝဓာတ်ငွေ့နဲ့အပြင် တခြားပြန်ဖြည့်မြဲစွမ်းအင်တွေကို ဘယ်လိုသုံးနိုင်မလဲ၊ ဘယ်လိုထုတ်နိုင်မလဲ ဆိုတာကိုလည်း ကျွန်မတို့ သုတေသနတွေဆောင်ရွက်ပြီးတော့မှ ဆက်လက်ပြီး ဆောင်ရွက်သွားရန် ဖြစ်ပါတယ်။ ဘာကြောင့်လဲဆိုတော့ ရေအားလျှပ်စစ်အပေါ်မှာ ရေရှည်ရပ်တည်နိုင်မယ့် Sustainablity အတွက် အာမခံချက်မရှိပါဘူး။ ဘာကြောင့်လဲဆိုတော့ ရာသီဥတု ဖောက်ပြန်မှုတွေနဲ့ သဘာဝပတ်ဝန်းကျင် ပျက်စီးမှုတွေ၊ သစ်တောပြုန်းတီးမှုတွေကြောင့်မို့လို့ ကျွန်မတို့ရဲ့ မြစ်ချောင်းတွေမှာ ရေတွေဟာ အမြဲတမ်းပဲ လျော့နည်းနေတယ်။ နောက်တစ်ခါ အနည်နုန်းကျမှုတွေကြောင့် ကျွန်မတို့ အမြဲတမ်းသောင်ထွန်းနေတဲ့ ကိစ္စတွေရယ်၊ ရေအားလျှပ်စစ်ကို ကျွန်မတို့ ရေရှည်မှာ အသုံးပြုမယ်ဆိုလို့ရှိရင် လျှပ်စစ်ဓာတ်အားထုတ်လုပ်မှုအတွက် အသုံးပြုမယ်ဆိုရင် ကျွန်မတို့အတွက် ဒါဟာစိန်ခေါ်မှု နောက်ထပ်တစ်ရပ်ဖြစ်ပါတယ်။ အဲဒီတော့ ဒီချေးငွေဟာ နှစ်ရှည်ချေးငွေဖြစ်တယ်။ ချေးသင့်တဲ့ငွေ ဖြစ်သော်ငြားလည်းပဲ ငြင်းစရာတော့ မရှိပါဘူး။ ဒါပေမယ့် ကျွန်မတို့ ဒီလိုချေးယူခြင်းအားဖြင့် လူတစ်ဦးချင်းစီအတွက် လျှပ်စစ်မီးရရှိမှုကို ဘယ်လောက် ကုန်ကျတယ်။ အဲဒီမီးရတဲ့လူတစ်ဦးချင်းစီရဲ့ လျှပ်စစ်နဲ့ပတ်သက်ပြီးတော့မှ ရရှိတဲ့အတွက် ကြောင့်မို့လို့ သူတို့ရဲ့ Expenditure အသုံးစရိတ် ဘယ်လောက်တိုးတက်လာတယ်။ သူတို့ရဲ့ စီးပွားရေး တိုးတက်မှု Income ဘယ်လောက်တိုးတက်လာတယ်ဆိုတာကိုတော့ တခြားနိုင်ငံအနေနဲ့မှ ဒါတွေကို သုတေသနလုပ်ပြီးတော့မှ နှစ်ဘယ်လောက် ထုတ်လုပ်မှုပြီးတော့ နှစ်ဘယ်လောက်ရှိရင်တော့ ဘယ်လို အကျိုးအမြတ်ရမယ်။ တစ်ဦးချင်းဆီအတွက် တွက်ချက်ထားတာရှိပါတယ်။ ဒါမျိုးတွေကို ကျွန်မတို့နိုင်ငံမှာ တွက်ချက်ဖို့လိုပါတယ်။ အဲဒီလိုတွက်ချက်တဲ့ အခါမှာလည်း လူမှုရေး၊ စီးပွားရေး၊ ပတ်ဝန်းကျင်ဆိုင်ရာ အကျိုးအမြတ်တွေကိုလည်း ထည့်သွင်းပြီး တွက်ချက်ရမှာဖြစ်ပါတယ်။ သို့သော် ကျွန်မတို့နိုင်ငံရဲ့ ဒီ လျှပ်စစ်နဲ့ပတ်သက်တဲ့မူဝါဒ၊ စွမ်းအင်နဲ့ပတ်သက်တဲ့ မူဝါဒတွေမှာ သုတေသနနဲ့ပတ်သက်လို့ အလွန်ပဲ အားနည်းပါတယ်။ ဒါကြောင့် ဒါတွေကို ကျွန်မတို့အနေနဲ့ သတိထားပြီးတော့မှ ကျွန်မတို့ မူဝါဒတွေကို ပြောင်းလဲလုပ်ဖို့လိုပါတယ်။ အဲဒီအပြင် ကျွန်မတို့ဟာ တခြားနိုင်ငံတွေရဲ့တိုးတက်ပြီးသား၊ တခြားနိုင်ငံတွေမှာ ကျင့်သုံးပြီးသား ကောင်းမွန်တဲ့နည်းပညာတွေ ကျွန်မတို့ နိုင်ငံအတွက် အကျိုးရှိမယ့်နည်းပညာတွေကို အတုယူဖို့အတွက် လူ့စွမ်းအားအရင်းအမြစ်ကိုလည်း ျွန်မတို့ မြှင့်တင်ရမှာဖြစ်ပါတယ်။ တစ်ခါ ကျွန်မတို့ ဒီလျှပ်စစ်ဓာတ်အားထုတ်လုပ်ဖို့အတွက် ပုဂ္ဂလိကကဏ္ဍနဲ့ ပူးပေါင်းထုတ်လုပ်တာ အဲဒီအပြင် ကျွန်မတို့က အခုဆိုရင် လျှပ်စစ်ဓာတ်အားကို ထုတ်လုပ်ပြီး သုံးစွဲတာပဲရှိပါတယ်။ ရောင်းချတာမရှိပါဘူး။ ကျွန်မတို့ ပတ်ဝန်းကျင်နိုင်ငံတွေမှာဆိုရင် ထုတ်လုပ်ပြီးတော့ ရောင်းချနေတာဖြစ်ပါတယ်။ ကျွန်မတို့ နိုင်ငံဟာဆိုရင် လျှပ်စစ်စွမ်းအင်အတွက် အလွန်ပဲအရင်းအမြစ်ကြွယ်ဝတဲ့ နိုင်ငံဖြစ်တဲ့အတွက်ကြောင့် မို့လို့ တစ်နေ့မှာ ကျွန်မတို့ဟာ ထုတ်လုပ်ရုံတင်မကဘူး။ ကျွန်မတို့ တခြားနိုင်ငံကို ရောင်းချနိုင်မယ့် နည်းလမ်းတွေကိုလည်း အခုထဲကစပြီးတော့မှ သုတေသနလုပ်ပြီးတော့မှ ပြင်ဆင်ထားသင့်ပါတယ်။ ဆွေးနွေးရန် သတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<speech type="speaker">ဒေါက်တာခင်စည်သူ လွိုင်ကော်မဲဆန္ဒနယ်ဆွေးနွေးဖို့ဖြစ်ပါတယ်။</speech>
<speech><mp id="1364">ဒေါက်တာခင်စည်သူ (လွိုင်ကော်မဲဆန္ဒနယ်၊ ကယားပြည်နယ်)</mp>လေးစားအပ်ပါတဲ့ နာယကကြီး နှင့်တကွ၊ ကြွရောက်လာကြတဲ့သူအားလုံးကို မင်္ဂလာပါလို့ နှုတ်ခွန်းဆက်ပါတယ်။ ကျွန်မကတော့ ကယား ပြည်နယ်၊ လွိုင်ကော်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဒေါက်တာခင်စည်သူ ဖြစ်ပါတယ်။ နိုင်ငံတော်သမ္မတကပေးပို့ထားတဲ့ ရှမ်းပြည်နယ်တောင်ပိုင်းရှိ ကျေးရွာ ၄၁၆ ရွာအတွက် လျှပ်စစ်ဓာတ်အား ပေးနိုင်ရေးဆောင်ရွက်ဖို့ ဂျာမနီနိုင်ငံထံမှ ယူရို ၂၃.၈၈၃ သန်း ချေးယူတဲ့ကိစ္စနဲ့ပတ်သက်ပြီး ကျွန်မ ဆွေးနွေးလိုပါတယ်။ နာယကကြီးရှင့်။ ကမ္ဘာ့နိုင်ငံတော်တော်များများမှာ လျှပ်စစ်မီးထိန်ထိန်ဟီးနေပေမယ့် ဗမာနိုင်ငံရဲ့ ဧရိယာ ၇၀ ရာခိုင်နှုန်းက မှောင်မည်းနေပါတယ်။ မြန်မာနိုင်ငံလူဦးရေ ၅၂ သန်းမှာ လျှပ်စစ်သုံးစွဲခဲ့သူ ၃၀ ရာခိုင်နှုန်းသာ ရှိပါတယ်။ ကျေးလက်ဒေသ ၇၀ ရာခိုင်နှုန်းဟာ လျှပ်စစ်ပြည့်စုံစွာ မရရှိသေးပါဘူး။ မသုံးနိုင်သေးပါဘူး။ အဲဒီအထဲမှာ ဒီရှမ်းပြည်နယ်တောင်ပိုင်း ကျေးရွာ ၄၁၆ ရွာကလည်း ပါဝင်နေပါတယ်။ မြန်မာနိုင်ငံဟာ စွမ်းအင်နဲ့ပတ်သက်ပြီး လွန်စွာနောက်ကျပါတယ်။ နိုင်ငံဖွံ့ဖြိုးရေးမှာလည်း စွမ်းအင် အသုံးချမှု အလွန်နည်းပါးပါတယ်။ စွမ်းအင်ထုတ်လုပ်စနစ်ကလည်း အောက်ဆုံးမှာရှိနေပါတယ်။ မြန်မာနိုင်ငံ အာဆီယံရဲ့ ၂၀၁၂ လူတစ်ဦးချင်းရဲ့ အသုံးပြုတဲ့ လျှပ်စစ်ကီလိုဝပ်နာရီကတော့ ဗမာနိုင်ငံကတော့ ၈၄.၈၂ ရှိပြီးတော့မှ အနည်းဆုံးဖြစ်ပါတယ်။ စင်ကာပူနဲ့ ဘရူနိုင်းက ၇၅၀၀ နဲ့ အထက်မှာရှိနေတာကို တွေ့ရပါတယ်။ ဒါကြောင့်မို့လို့ ကျွန်မတို့ အစိုးရလက်ထက်မှာ လျှပ်စစ်မူဝါဒကို ပြောင်းလဲသင့်လာပါပြီ။ အရင်ထူထောင်ခဲ့တဲ့ လျှပ်စစ်မူဝါဒကို အခုကျွန်မတို့ရဲ့ အစိုးရသစ်မှာလည်း ဒီမူဝါဒ ၉ ချက်ကိုပဲ ဆက်လက်ပြီး ကျင့်သုံးနေတဲ့အတွက် ပြောင်းလဲဖို့သင့်ပြီလို့ အကြံပြုပါတယ်ရှင်။ ဖွံ့ဖြိုးရေးအတွက်လိုအပ်တဲ့ လျှပ်စစ် ဓာတ်အားကို လူထုအခြေပြု ပြန်ဖြည့်စွမ်းအင်နဲ့ တိုးချဲ့ထုတ်လုပ်ဖို့ လိုအပ်နေတဲ့အတွက် ဒီအဆိုကို ထောက်ခံဆွေးနွေးရခြင်း ဖြစ်ပါတယ်။ ကျေးရွာများကို အဆင့်လိုက် ဓာတ်အားပေးဖြန့်ဖြူးရေးစီမံကိန်း၊ Rural Electricfication Programme caos@godąjosons wê:63303aozas good::ofcodes ရရှိခြင်း၊ ကျေးလက်ပြည်သူများရဲ့ လူထုအဆင့်အတန်း မြင့်မားလာပြီးတော့ အသေးစားစက်မှုလုပ်ငန်း များကို လုပ်နိုင်ခြင်းမှတစ်ဆင့် အလုပ်အကိုင်အခွင့်အလမ်းများ ပေါ်ထွန်းလာမှာ ဖြစ်ပါတယ်။ ၂၀၃၀ စဉ်ဆက်မပြတ် ဖွံ့ဖြိုးရေးပန်းတိုင် ၁ရ ချက်ထဲက နံပါတ် ၁ အချက်ဖြစ်တဲ့ To end the poverty ဆင်းရဲလျှော့ချရေးကိုလည်း အထောက်အကူပြုပြီး ကျန်အချက်များကိုလည်း ဖြည့်ဆည်းပေးနိုင်တဲ့အကျိုးလည်း ရရှိမှာဖြစ်ပါတယ်။ စီမံကိန်းအတွက် ဖြစ်မြောက်ရေးလေ့လာမှုကို ဂျပန်နိုင်ငံက ဆောင်ရွက်တာသိရပါတယ်။ လေ့လာ ပြီးမှလုပ်လို့ရှိရင် တည်ဆောက်ရေးမှာ နိုင်ငံခြားက ပညာရှင်များနဲ့အတူ မိမိနိုင်ငံရဲ့ ပညာရှင်များနဲ့ ပူးပေါင်း ပူးတွဲလုပ်စေခြင်းဖြင့် မွမ်းမံထိန်းသိမ်းမှု Maintainance အတွက် ပြုလုပ်ရတော့မယ်ဆိုရင် နိုင်ငံခြား ကနေ ထပ်မံခေါ်ယူစရာမလိုတော့ဘဲ စရိတ်သက်သာမှာ ဖြစ်ပါတယ်။ Project Cost မှာ ရေးဆွဲတဲ့ အခါမှာလည်း တည်ဆောက်တဲ့ ကုန်ကျစရိတ်အပြင် မွမ်းမံထိန်းသိမ်းစရိတ် Maintainance Cost ကိုပါ ရေးဆွဲသင့်ကြောင်းကိုလည်း အကြံပြုပါတယ်။ အထူးသဖြင့် ပြောချင်တာကတော့ Overhead Charges တွေ လျှော့နိုင်သလောက် လျှော့ပြီးတော့မှ တွက်ချက်ပြီး လိုက်နာမယ်ဆိုလို့ရှိရင် အလေအလွင့်တွေ နည်းပါးမှာ ဖြစ်ပါတယ်။ ပြည်ထောင်စုဝန်ကြီးရဲ့ Power Point အရ Development Schedule ကို ဖော်ပြထားရာမှာ နိုင်ငံခြားကနေ ခွဲရုံပစ္စည်းအတွက်ပဲဖြစ်ဖြစ်၊ ခွဲရုံအဆောက်အဦထွက်ပစ္စည်းမှာဖို့ ပါပါတယ်။ ခွဲရုံပစ္စည်းမှာတဲ့အခါမှာ အဆောက်အဦက ပစ္စည်းမရောက်ခင် အဆင်သင့်ရှိနေဖို့ လိုပါတယ်။ ဒါမှသိုလှောင်စရိတ်နဲ့အတူ ရွှေ့ပြောင်းစရိတ်၊ ပစ္စည်းပျက်တဲ့ပျက်စီးစရိတ်က ရှောင်ကြဉ်နိုင်မှာ ဖြစ်ပါတယ်။ ဒါကြောင့် အရင်တည်ဆောက်ပြီးမှ ပစ္စည်းရောက်လာတာနဲ့ တပ်ဆင်နိုင်ဖို့ အကြံပြုပါတယ်။ Project တည်ဆောက်တဲ့အတွင်းမှာ ကျရောက်လာတဲ့ သဘာဝပတ်ဝန်းကျင်ကိုလည်း သဘာဝဘေးအန္တရာယ် ကာကွယ်ဖို့ကိုလည်း ကြိုတင်ပြင်ဆင်ကြရမှာဖြစ်ပါတယ်။ နိုင်ငံတော်ဘတ်ဂျက်အနေနဲ့ နိုင်ငံတော် အဓိကထားတဲ့ လိုအပ်ချက်ဖြစ်တဲ့ လျှပ်စစ်ကဏ္ဍကိုလည်း လုံလောက်အောင် မဖြည့်ဆည်းပေးနိုင်တဲ့ အတွက် ကျွန်မတို့ ပြည်ပက သက်သာတဲ့ချေးငွေ Concessional Loan ကို ရယူခြင်းဖြစ်ပါတယ်။ နောက်ပြီးတော့ ကျွန်မတို့ အဲဒီ Efficient Outcomes ရဖို့ဆိုလို့ရှိရင် Third Party ကိုလည်း ထည့်ပြီးတော့ဆွဲရမှာ ဖြစ်ပါတယ်။ Development Schedule အတိုင်း အောင်မြင်နိုင်အောင်လို့ အထက်ပါအကြံပြုချက်များနဲ့ တင်ပြရင်း နိဂုံးချုပ်ပါတယ်ရှင့်။ အားလုံးကို ကျေးဇူးတင်ပါတယ်ရှင့်။</speech>
<speech type="speaker">ဒေါ်ချိုချို အုတ်တွင်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1438">ဒေါ်ချိုချို (အုတ်တွင်းမဲဆန္ဒနယ်၊ ပဲခူးတိုင်းဒေသကြီး)</mp>ပြည်ထောင်စုလွှတ်တော် နာယကကြီး နှင့်တကွ အားလုံးမင်္ဂလာပါရှင်။ ကျွန်မကတော့ ပဲခူးတိုင်းဒေသကြီး၊ အုတ်တွင်းမဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဒေါ်ချိုချို ဖြစ်ပါတယ်။ ကျွန်မအနေနဲ့ နိုင်ငံတော်သမ္မတထံမှ ပေးပို့ထားသော လျှပ်စစ်နှင့် စွမ်းအင်ဝန်ကြီးဌာနအတွက် ရှမ်းပြည်နယ်တောင်ပိုင်းရှိကျေးရွာ ၄၁၆ ရွာသို့ လျှပ်စစ်ဓာတ်အား ပေးနိုင်ရေးဆောင်ရွက်ရန် ဂျာမနီနိုင်ငံ KfW Development Bank ထံမှ ယူရို ၂၃.၈၈၃ သန်းချေးယူရန် ကိစ္စနှင့်စပ်လျဉ်း၍ ပြည်ထောင်စုလွှတ်တော်မှ အတည်ပြုပေးသင့်ကြောင်း ထောက်ခံဆွေးနွေးသွားမှာဖြစ်ပြီး အကြံပြုချက်များ တင်ပြသွားမှာဖြစ်ပါတယ်။ နာယကကြီးရှင့်။ ဒီအတည်ပြုချက်ကိုဘာကြောင့်ထောက်ခံရလဲဆိုရင် ရှမ်းပြည်နယ်တောင်ပိုင်းရှိ ခရိုင် ၃ ခရိုင်အတွင်းက ကျေးရွာ ၄၁၆ ရွာရှိ အိမ်ထောင်စု ၃၂,၆၇၄ အိမ်ဟာ လျှပ်စစ်မီးရရှိပြီး လူနေမှု အဆင့်အတန်း မြင့်မားလာမှာဖြစ်သလို ကျေးလက်နေပြည်သူတို့ရဲ့ နှစ်ပေါင်းများစွာ မျှော်လင့်စောင့်စား နေတဲ့ လိုအပ်ချက်ကို ဖြည့်ဆည်းပေးရာရောက်လို့ ဖြစ်ပါတယ်။ မြန်မာနိုင်ငံမှာ စက်မှုလုပ်ငန်း ပိုမို တိုးတက်ထွန်းကားလာပြီး လူနေမှုအဆင့်အတန်း မြင့်မားလာသည်နှင့်အမျှ လျှပ်စစ်ဓာတ်အားလိုအပ် ချက်နဲ့ လျှပ်စစ်ဓာတ်အားရရှိရေးအတွက် တောင်းဆိုမှုမြင့်မားလာခဲ့ပါတယ်။ ကျွန်မမဲဆန္ဒနယ်မှ ပြည်သူများနဲ့တွေ့ဆုံတဲ့အခါတိုင်းမှာလည်း ဒေသခံပြည်သူတွေရဲ့ လိုအပ်ချက် ကို မေးမြန်းတဲ့အခါမှာ ရွာတိုင်းလိုလိုမှာရှိတဲ့ ပြည်သူများရဲ့ အဓိကလိုအပ်ချက်မှာ လျှပ်စစ်မီးရရှိရေးနဲ့ လမ်း၊ တံတားကောင်းမွန်ရေးတို့ဖြစ်တာကြောင့် အခုလို ရှမ်းပြည်နယ်တောင်ပိုင်းမှာရှိတဲ့ ရွာပေါင်း ၄၁၆ ရွာ လျှပ်စစ်မီးရရှိရေးကို မုဒိတာပွား ဝမ်းမြောက်ကြိုဆိုပါတယ်။ လျှပ်စစ်ဝန်ကြီးဌာနအနေနဲ့လည်း နိုင်ငံ တစ်ဝန်းမှာရှိတဲ့ လျှပ်စစ်ဓာတ်အား မရရှိသေးတဲ့ပြည်သူတွေအတွက် ၂၀၃၀ ပြည့်နှစ်မှာ တစ်နိုင်ငံလုံးရှိ အိမ်ထောင်စုအားလုံးရဲ့ ၉၉ ရာခိုင်နှုန်း လျှပ်စစ်ဓာတ်အား ရရှိသုံးစွဲနိုင်ရေးကို ရည်မျှော်ကာ အမျိုးသား လျှပ်စစ်ဓာတ်အားရရှိရေးစီမံချက်ကို အကောင်အထည်ဖော် ဆောက်ရွက်လျက်ရှိပါကြောင်း သိရတဲ့အတွက် ပြည်သူများကိုယ်စား များစွာကျေနပ်မိပါတယ်။ နာယကကြီးရှင့်။ ရှမ်းပြည်နယ်တောင်းပိုင်း ၃ ခရိုင်ရှိရွာပေါင်း ၄၁၆ ရွာ ကို လျှပ်စစ်ဓာတ်အား ပေးနိုင်ရေးတွင် လျှပ်စစ်နှင့် စွမ်းအင်ဝန်ကြီးဌာနမှ ၂၀ ရာခိုင်နှုန်းထည့်ဝင်ပြီး KfW ထံမှ ချေးငွေယူရို ၂၃.၈၈၃သန်း အပြင် အထောက်အပံ့ပမာဏ ယူရို ၆.၅၃၅ သန်းကိုလည်း ဖြည့်စွက်ပေးအပ်သွားမှာဖြစ်လို့ အင်မတန်မှသင့်လျော်ပါတယ်။ အတိုးနှုန်းကလည်း တစ်နှစ်ကို ၀.၇၅ ရာခိုင်နှုန်းနဲ့ ကတိခံကြေး ၀.၂၅ ရာခိုင်နှုန်းဖြစ်လို့ သက်သာတဲ့အတိုးနှုန်းလည်း ဖြစ်ပါတယ်။ ချေးငွေပြန်ဆပ်ရတဲ့ အစီအစဉ်မှာလည်း ဆိုင်းငံ့ကာလ ၁၀ နှစ်နဲ့ စုစုပေါင်းပြန်ဆပ်ရမယ့်ကာလမှာ နှစ်ပေါင်း ၃၀ ဖြစ်လို့ ပြည်သူတွေအတွက် ဝန်ပေါ့စေပါတယ်။ လျှပ်စစ်ဓာတ်အား လုံလောက်စွာရရှိတဲ့အတွက် ကျေးလက်နေပြည်သူများရဲ့ လူနေမှုအဆင့်အတန်း မြင့်မားလာခြင်း၊ အသေးစားစက်မှုလုပ်ငန်းများ ဆောင်ရွက်လာခြင်းမှာတစ်ဆင့် အလုပ်အကိုင် အခွင့် အလမ်းများပေါ်ထွန်းလာခြင်း၊ ဆင်းရဲမှုလျှော့ချရေးကို အထောက်အကူပြု စေခြင်းဆိုတဲ့ အကျိုးကျေးဇူး များလည်း ရရှိစေနိုင်မှာဖြစ်လို့ ကောင်းမွန်တဲ့ရည်ရွယ်ချက်များလည်း ဖြစ်ပါတယ်။ နိုင်ငံတော်ရဲ့ ဘတ်ဂျက် အခြေအနေအရ နိုင်ငံတော်ရဲအဓိကကြီးမားတဲ့ အရင်းအနှီးလိုအပ်ချက်ဖြစ်တဲ့ လျှပ်စစ်ကဏ္ဍကို လုံလောက်အောင် ဖြည့်ဆည်းပေးနိုင်မှုမရှိတဲ့အတွက်ကြောင့် ပြည်ပကသက်သာတဲ့ ချေးငွေကို ရယူအကောင်အထည်ဖော် ဆောင်ရွက်ခြင်းကို စနစ်တကျမှန်ကန်စွာ ငွေယိုပေါက်မရှိအောင် အသုံးချနိုင်ပါက အကျိုးရှိနိုင်မှာ ဖြစ်ပါတယ်။ လက်ရှိမြန်မာနိုင်ငံမှာ လျှပ်စစ်ဓာတ်အားထုတ်လုပ်မှုတွင် ၇၀ ရာခိုင်နှုန်းခန့်သော ပြည်သူများ လျှပ်စစ်ဓာတ်အား သုံးစွဲခွင့်မရသေးကြောင်းကို ဝမ်းနည်းစွာသိရှိရပါတယ်။ သန်း ၂၀ နီးပါးသော လျှပ်စစ် ဓာတ်အားရရှိသူများအတွက် အစိုးရကစိုက်ထုတ်သုံးစွဲနေရချိန်မှာ ကျန်ရှိသောလူဦးရေ ၃ရ သန်း ကျော်မှာ ကိုယ့်အားကိုယ်ကိုး လျှပ်စစ်ဓာတ်အားသုံးနေရပါတယ်။ လျှပ်စစ်ဓာတ်အား မရတဲ့အတွက်ကြောင့်မို့လို့ မီးစက်၊ ဆိုလာ၊ အင်ဗာတာ၊ ဘက်ထရီများကို သုံးနိုင်သော်လည်း လျှပ်စစ်ဓာတ်အားရရှိသလောက် အဆင်မပြေမှုများ၊ မပြည့်စုံမှုများ ရှိနေပါတယ်။ နာယကကြီးရှင့်။ မြန်မာပြည်သူများသည် လူနည်းစုလျှပ်စစ်ဓာတ်အား ရရှိတဲ့သူများနဲ့ တန်းတူ ညီစွာ လျှပ်စစ်ဆိုင်ရာ လူသုံးကုန်ပစ္စည်းများကို မသုံးစွဲခဲ့ရသည်မှာလည်း နှစ်ပေါင်းမြောက်မြားစွာ ရှိနေ ကြပြီဖြစ်ပါတယ်။ ကိုယ့်အားကိုယ်ကိုးပြီး လျှပ်စစ်ဓာတ်အားရရှိအောင် ဆောင်ရွက်ရာမှာလည်း အိမ်ထောင်စု တစ်စုလျှင် ရ သိန်းနှင့် ၈ သိန်းကြားကုန်ကျပြီး အောင်မြင်မှုရရှိသလို အချို့ဒေသတွေမှာ ကျေးရွာမီးလင်းရေး ကော်မတီအဖွဲ့အစည်းခိုင်မာမှုမရှိခြင်း၊ ငွေကြေးကိစ္စများရှုပ်ထွေးခြင်း၊ တည်ဆောက်မှုစနစ်အားနည်းခြင်း တို့ကြောင့် နွမ်းပါးတဲ့ပြည်သူများဟာ မိအေးနှစ်ခါနာတဲ့ အဖြစ်ဆိုးများလည်း ကြုံတွေ့ခဲ့ရပါတယ်။ ဒါတွေကြောင့်မြန်မာတစ်နိုင်ငံလုံးမှာရှိတဲ့ လျှပ်စစ်ဓာတ်အားမရရှိသေးတဲ့ ကျန်တိုင်းနဲ့ ပြည်နယ် မှာရှိတဲ့ ကျေးရွာများအားလုံးကိုလည်း လျှပ်စစ်ဓာတ်အား ပြည့်စုံအောင် အမြန်ဆုံးရရှိရန် ဆောင်ရွက် ပေးခြင်းဖြင့် ကျေးရွာတိုင်း လျှပ်စစ်ဓာတ်အားရရှိပြီး ကျေးလက်နေပြည်သူတို့ရဲ့ မျှော်လင့်ချက်အိပ်မက်ကို အကောင်အထည်ဖော်ပေးနိုင်မှာဖြစ်ပါတယ်။ နာယကကြီးနှင့် ပြည်ထောင်စုလွှတ်တော် ကိုယ်စားလှယ်များရှင်။ နိဂုံးချုပ်အားဖြင့် မြန်မာနိုင်ငံ ဟာ သဘာဝဖွံ့ဖြိုးမှုအနည်းဆုံး LDC နိုင်ငံမှလွတ်မြောက်အောင် ကြိုးစားတည်ဆောက်နေချိန်ဖြစ်သလို ဒီမိုကရေစီစနစ်သစ်နဲ့ တိုင်းပြည်ပြန်လည် တည်ဆောက်နေချိန်မှာ အသွင်ကူးပြောင်းနေတဲ့ကာလအတွင်း အခြေခံလိုအပ်ချက်ဖြစ်သော လျှပ်စစ်ဓာတ်အား ဆောင်ရွက်ပေးခြင်းဟာ သင့်လျော်တဲ့ ဆောင်ရွက်ပေးခြင်း ဖြစ်လို့ ယခုချေးငွေကိစ္စနဲ့စပ်လျဉ်းပြီး ပြည်ထောင်စုလွှတ်တော်မှ အတည်ပြုပေးသင့်ကြောင်း ထောက်ခံ ပါတယ်ရှင့်။ အားလုံးကိုကျေးဇူးတင်ပါတယ်။</speech>
<speech type="speaker">ဦးခင်ချို၊ လှိုင်းဘွဲ့ မဲဆန္ဒနယ်ဆွေးနွေးဖို့ဖြစ်ပါတယ်။</speech>
<speech><mp id="1371">ဦးခင်ချို (လှိုင်းဘွဲ့မဲဆန္ဒနယ်၊ ကရင်ပြည်နယ်)</mp>အားလုံးမင်္ဂလာပါ။ ကျွန်တော်ကတော့ ကရင်ပြည်နယ် လှိုင်းဘွဲ့မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးခင်ချို ဖြစ်ပါတယ်။ ကျွန်တော် ဆွေးနွေးမယ့် အကြောင်းအရာကတော့ ဂျာမနီနိုင်ငံ KfW Development Bank ကနေ ချေးယူမယ့် ယူရို ၂၃.၈၈၃ သန်းကို ရှမ်းပြည်နယ်တောင်ပိုင်း၊ တောင်ကြီး၊ လွိုင်လင်နဲ့ လင်းခေးခရိုင် ၃ ခု အတွင်းမှာရှိတဲ့ 11 KVA လိုင်းနဲ့ ၂ မိုင်မှ ၅ မိုင်အတွင်းရှိတဲ့ ကျေးရွာပေါင်း ၄၁၆ ရွာကို လျှပ်စစ်မီး ပေးနိုင်ဖို့အတွက် ချေးယူမယ့်ကိစ္စအတွက် တင်ပြလာမှုအပေါ်မှာ ဆွေးနွေးတင်ပြမှာဖြစ်ပါတယ်။ ပထမ ဦးစွာအနေနဲ့ ဂျာမနီနိုင်ငံ KfW Development Bank ကချေးယူမယ့် ယူရိုသန်း ၂၃.၈၈၃ သန်း ချေးယူမယ့် ငွေနဲ့ ပတ်သက်လို့ ဂျာမနီနိုင်ငံရဲ့ ချေးငွေဟာ ၃၁-၁၂-၂၀၁၆ ရက်နေ့မှာ အမေရိကန်ဒေါ်လာ ၆၈၃.၀၀၈၃ သန်း ရှိပြီးတော့ ရထားပို့ဆောင်ရေးဝန်ကြီးဌာနက ယူရို ၅ သန်းနှင့် ယခုလျှပ်စစ်ဝန်ကြီးဌာနက ယူရို ၂၃.၈၈၃ သန်း ထပ်ပြီးချေးယူမှာဖြစ်လို့ ခန့်မှန်းအမေရိကန်ဒေါ်လာ ၃၁.၇၇၁၃ သန်း ထပ်တိုးလာမှာဖြစ်လို့ ဂျာမနီနိုင်ငံ ရဲ့ အကြွေးက ခန့်မှန်းအမေရိကန်ဒေါ်လာ ၇၁၄.၇၇၉၆ သန်း အကြွေးတင်ရှိမှာဖြစ်တာ တွေ့ရပါတယ်။ ချေးငွေကပထမဆိုင်းငံ့ ၁၀ နှစ်ဖြစ်လို့ ၂၀၁ရ နှစ်မှာ ချေးမယ်ဆိုရင် ၂၀၂၆ ထိ အရင်းဆပ်ဖို့မလိုသေး ဘဲနဲ့ ၂၀၂ရ ကနေ ၂၀၅၆ ထိ နှစ် ၃၀ က ပြန်ဆပ်ရမယ့် ကာလဖြစ်တာကို တွေ့ရပါတယ်။ ချေးငွေအတွက် အတိုးက ၀.၇၅ ရာခိုင်နှုန်း၊ တစ်နည်း ၇၅ ပြားနှုန်းဖြစ်လို့ ဂျပန်ချေးငွေ တစ်ပြားထက်တော့ များတယ်လို့ ဆိုနိုင်ပါတယ်။ ဝန်ကြီးရဲ့ ရှင်းပြချက်အရ ယူရို ၆.၅၃၅ သန်းကို ကူညီထောက်ပံ့မှုပေးမှာဖြစ်ကြောင်းသိရတဲ့ အတွက်ပေးရမယ့် အတိုးငွေတွေအတွက် အများကြီးသက်သာသွားမှာဖြစ်လို့ အတိုးမဲ့သဘောမျိုးရနိုင်တာ တွေ့ရပါတယ်။ ကတိဝန်ခံကြေးက ချေးငွေထုတ်ယူဖို့ ကတိပျက်ကွက်မှပေးရမယ့် အတိုးဖြစ်တဲ့အတွက်ကြောင့် ၀.၂၅ ရာခိုင်နှုန်း၊ တစ်နည်း ၂၅ ပြား ဟာလည်းပဲ သတ်မှတ်စည်းကမ်းနဲ့အညီ ပုံမှန်ထုတ်ယူမယ် ဆိုရင် ပေးစရာမလိုတဲ့ အတိုးဖြစ်တာတွေ့ရပါတယ်။ ဒီပြန်ဆပ်ရမယ့် အရင်း နှစ် ၃၀ အတွက်ကို တစ်နှစ် ပျမ်းမျှ ယူရို ၀.၇၉၆၁ သန်းဖြစ်လို့ မြန်မာငွေနဲ့ ခန့်မှန်းကျပ်သန်း ၁,၁၂၅ သန်းလောက် ပြန်ဆပ်ရမှာ ဖြစ်ပါတယ်။ ပေးရမယ့် အရင်းအတိုးကို ပြည်ထောင်စုဝန်ကြီးက ရှင်းပြပြီးဖြစ်တဲ့အတွက်ကြောင့် မတင် ပြတော့ပါဘူး။ လျှပ်စစ်ဓာတ်အားကို အများပြည်သူတွေ ပိုမိုသုံးစွဲလာနိုင်မယ်ဆိုလို့ရှိရင် ဒေသ လူနေမှု အဆင့်အတန်းမြင့်မားလာခြင်း၊ အလုပ်အကိုင် အခွင့်အလမ်းပိုမိုရရှိလာနိုင်ခြင်း၊ ကျေးလက်ပြည်သူတွေရဲ့ အဓိက သုံးစွဲနေတဲ့လောင်စာအတွက် ထင်း၊ မီးသွေးတွေအစား လျှပ်စစ်ကိုအများကြီးသုံးစွဲလာမှာ ဖြစ်တဲ့ အတွက်ကြောင့် သစ်တော၊ သစ်ပင်တွေ ပျက်စီးဆုံးရှုံးမှုကို အများကြီး အကာအကွယ်ရရှိလာနိုင်မှာ ဖြစ်ကြောင်း တွေ့ရပါတယ်။ လျှပ်စစ်ကဏ္ဍအနေနဲ့ မြန်မာနိုင်ငံမှာ အိမ်ထောင်စုပေါင်း ၁၀ သန်းကျော် ရှိတဲ့အနက် ၃.၅ သန်း လောက်ပဲ လျှပ်စစ်မီးရရှိသေးတဲ့အတွက် ၆၅ သန်းလောက်အတွက် ဖြည့်ဆည်းဆောင်ရွက်ပေးဖို့ လိုသေးကြောင်း သိရပါတယ်။ လျှပ်စစ်ဓာတ်အားကို တစ်နှစ်ထက်တစ်နှစ် ပိုပြီးသုံးစွဲလာအောင် ဆောင်ရွက်ပေးနေတာနဲ့ အမျှ နိုင်ငံတော်က အရှုံးဖြစ်ပေါ်မှု တစ်နှစ်ထက်တစ်နှစ်ပိုပြီးတော့ တိုးလာနေတဲ့ ပြဿနာကို ဖြေရှင်းဖို့ အတွက်လည်းပဲ နည်းလမ်းရှာဖွေသင့်တယ်လို့ အကြံပြုချင်ပါတယ်။ လက်ရှိ ဓာတ်အားတစ်ယူနစ်ကို ကုန်ကျ စရိတ်ဟာ ၁၇၈ ကျပ်လောက်ရှိပြီးတော့ ဓာတ်အားခ ကောက်ခံတဲ့နှုန်းက အိမ်သုံးတွေအတွက် ယူနစ် ၁၀၀ အထိ ၃၅ ကျပ်နှုန်း၊ ၁၀၁ ကနေ ၂၀၀ အထိ ၄၀ ကျပ်နှုန်း၊ ၂၀၁ ယူနစ် အထက်ကိုတော့ ၅၀ ကျပ်နှုန်း၊ အိမ်မီး၊ လမ်းမီးကိုလည်း ၅၀ ကျပ်နှုန်း၊ Power Meter လုပ်ငန်းသုံးတွေအတွက် ယူနစ် ၅၀၀ အထိက ၇၅ ကျပ်နှုန်း၊ ၅၀၁ ယူနစ်နဲ့ အထက်ကိုတော့ ၁၅၀ ကျပ်နှုန်း ကောက်ခံနေကြောင်း တွေ့ရှိရ ပါတယ်။ အဲဒီတော့ လက်ရှိမြဝတီမြို့မှာ ယိုးဒယားကနေပြီးတော့ ကောက်ခံတဲ့ မီးကဆိုလို့ရှိရင် ၁ ယူနစ် ကို ၄.၅ ဘတ်လောက်ပေးရတဲ့အတွက် မြန်မာငွေနဲ့ ၁၈၀ ကျပ်လောက် ကျသင့်တာကို သိရပါတယ်။ အဲဒီတော့ ဓာတ်အားခနှုန်းတွေနဲ့ ပတ်သက်လို့ ၂၀၁၂ ခုနှစ်၊ စစ်တမ်းအရ အာဆီယံနိုင်ငံတွေမှာ မြန်မာငွေနဲ့ တစ်ယူနစ် ပျမ်းမျှနှုန်းအရ ဘရူးနိုင်းနိုင်ငံက ၆ရ ကျပ်၊ မြန်မာက ၇၁ ကျပ်၊ ထိုင်းက ၁၁ရ ကျပ်၊ လာအိုက ၁၀၅ ကျပ်၊ ဗီယက်နမ်က ၁၁၉ ကျပ်ကျော်၊ မလေးရှားက ၁၆၆ ကျပ်ကျော်၊ ကမ္ဘောဒီးယားက ၂၃၀ ကျပ်နှင့် စင်ကာပူက ၂၆ရ ကျပ်ကျော်နှုန်း ကောက်ခံနေကြောင်းသိရတဲ့အတွက် နိုင်ငံက အရှုံးဖြစ်ပေါ်နေမှုကို ကာမိနိုင်မယ့် နှုန်းထားတစ်ခုအတွက် အများပြည်သူနဲ့ လုပ်ငန်းရှင်များကို ရှင်းလင်းချပြပြီး သဘောထားရယူပြင်ဆင်ဆောင်ရွက်သင့်ကြောင်း အကြံပြုချင်ပါတယ်။ တစ်နိုင်ငံလုံးရဲ့ ဓာတ်အားသုံးစွဲမှု အခြေအနေကို လေ့လာကြည့်တဲ့အခါမှာ ADB ရဲ့ အစီရင်ခံစာပါ အရ ၂၀၁၃ ခုနှစ် စစ်တမ်းမှာ တစ်နိုင်ငံလုံးသုံးစွဲမှုရဲ့ ၄၉.၈ ရာခိုင်နှုန်းကို ရန်ကုန်တိုင်းဒေသကြီးက အများဆုံး၊ ၁၇.၂ ရာခိုင်နှုန်းကို မန္တလေးတိုင်းက ဒုတိယအများဆုံးနဲ့ နေပြည်တော်က ၅.၅ ရာခိုင်နှုန်းနဲ့ တတိယအများဆုံး သုံးစွဲပြီးတော့ ရှမ်း(တောင်)က ၁.၈ ရာခိုင်နှုန်း၊ ရှမ်း(မြောက်)က ၂.ရ ရာခိုင်နှုန်းနဲ့ ရှမ်း(အရှေ့) က ၀.ရ ရာခိုင်နှုန်းဖြင့် သုံးစွဲခွင့်ရတာတွေ့ရတဲ့ အတွက်ကြောင့် လျှပ်စစ်ဓာတ်အားဖြန့်ဖြူးပေးဖို့ အများကြီး လိုအပ်ချက်ရှိနေသေးတာ တွေ့ရပါတယ်။ ယခုဆောင်ရွက်မယ့် ခရိုင် ၃ ခု မှာရှိတဲ့ ကျေးရွာ ၄၁၆ ရွာနဲ့ ပတ်သက်လို့ မြို့နယ် တစ်ခုချင်း အလိုက် ဆောင်ရွက်ပေးမယ့် ဓာတ်အားခွဲရုံနဲ့ ကျေးရွာအရေအတွက် နှစ်အလိုက် ဆောင်ရွက်ပေးမယ့် အစီအစဉ်ကိုလည်းပဲ ရှင်းလင်းချပြသင့်တယ်လို့ ယူဆပါတယ်။ ဆွေးနွေးရန် သတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<speech type="speaker">ဒေါက်တာဒေါ်သန်းငွေ တောင်ကြီးမဲဆန္ဒနယ်ဆွေးနွေးဖို့ဖြစ်ပါတယ်။</speech>
<speech><mp id="1192">ဒေါက်တာဒေါ်သန်းငွေ (တောင်ကြီးမဲဆန္ဒနယ်၊ ရှမ်းပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါ။ ဂျာမနီ KfW Development Bank မှ ယူရို ၂၃.၈၈၃ သန်းချေးယူရေးကိစ္စကို တောင်ကြီးမဲဆန္ဒနယ်မှ ကျွန်မ ဒေါက်တာဒေါ်သန်းငွေမှ ထောက်ခံ ဆွေးနွေးပါ့မယ်။ လျှပ်စစ်နှင့် စွမ်းအင်ဝန်ကြီးဌာနမှ ကျေးလက်လျှပ်စစ်ဓာတ်အားရရှိရေး အစီအစဉ်ဖြင့် Rural Electrification Program II Grid Extension စီမံကိန်းအတွက် ငွေချေးယူခြင်းဖြစ်ပါတယ်။ မြန်မာ နိုင်ငံတစ်ဝန်း ၂၀၃၀ ပြည့်နှစ်မှာ အိမ်ထောင်စု ၉၉ ရာခိုင်နှုန်း လျှပ်စစ်ဓာတ်အားရရှိသုံးစွဲရေးကို အမျိုးသား လျှပ်စစ်ဓာတ်အားရရှိရေးစီမံချက်ဖြင့် အကောင်အထည်ဖော်ဆောင်ရွက်ရန် ရည်ရွယ်တယ်လို့သိရပါတယ်။ လက်ရှိတစ်နိုင်ငံလုံးမှာ ကျေးလက်နေလူထု ၆၀ ရာခိုင်နှုန်းမှာ လျှပ်စစ်မီးမရရှိသေးပါဘူး။ ရှမ်းပြည်နယ် အနေနဲ့ဆိုရင်လည်း ၆၄ ရာခိုင်နှုန်းသော အိမ်ထောင်စုမှာ မီးမလင်းသေးပါဘူး။ ရှမ်းပြည်နယ်တောင်ပိုင်း မှာ ကျေးရွာပေါင်း ၄၉၅၂ ရွာရှိတဲ့အနက် ကျေးရွာ ၁၃၆၀ သာ မီးရရှိသေးတာပါ။ အခုနောက်ထပ် ၄၁၆ ရွာကို မီးရရှိမယ်ဆိုတဲ့ အကောင်အထည်ဖော်ခြင်းကို ကြိုဆိုပါတယ်။ အခုနွေရာသီ ရန်ကုန်မြို့ကြီးမှာ မီးအား ဖြည့်ရရှိရေးအတွက် မီးအားအပြည့်ရရှိရေးအတွက် လုံခြုံစိတ်ချရေးပြင်ဆင်ဖို့ လျှပ်စစ်မီး ၅ ရက် ဖြတ်တောက်ခြင်းကြောင့် လူထုများအခက်အခဲတွေ့ရကြောင်း ရင်ဖွင့်သံတွေကို ကြားရပါတယ်။ အဲဒါကြောင့် မီးမရသေးတဲ့ ကျေးရွာအများ အမှောင်ထုတွင်းမှာ ဘဝတစ်လျှောက်လုံး နေကြရတဲ့အဖြစ်ကို စဉ်းစားပေးစေ လိုပါတယ်။ မရှိမဖြစ်လိုအပ်တယ်လို့ပြောတဲ့ ခုနက စမ်းချောင်းက လွှတ်တော်ကိုယ်စားလှယ်လိုပဲ လျှပ်စစ် မီးမရသေးတဲ့အတွက် လူနေမှုအဆင့်အတန်း တိုးတက်သင့်သလောက် မတိုးတက်တာကိုလည်း တွေ့ရ ပါတယ်။ လေးစားအပ်ပါသော နာယကကြီးရှင်။ လက်ရှိ အမျိုးသားလျှပ်စစ်ဓာတ်အား ရရှိရေးစီမံချက် အကောင်အထည်ဖော် ဆောင်ရွက်မယ်ဆိုပါက ရှမ်းပြည်တောင်ပိုင်း တောင်ကြီးခရိုင်မှာရှိတဲ့ ဗန့်ကွဲ၊ ဇလဲ။ မောက်ဆန်၊ ပင်လောင်း၊ ကလော၊ ကျောက်ထု၊ ညောင်ရွှေ၊ စံကား၊ ပင်းတယ၊ ရွာငံ၊ မြင်းကျဒိုး၊ ဆီဆိုင်၊ ဗန်းယဉ်၊ ဆိုင်းခေါင် စတဲ့ ရှမ်းပြည်တောင်ပိုင်းမှ ကျေးရွာပေါင်း ၃၄၀၊ လွိုင်လင်ခရိုင်မှာဆိုရင်လည်း လွိုင်လင်၊ ပင်လုံ၊ မောက်မယ်၊ နမ့်ဆန်၊ ခိုလန်၊ မိုင်းကိုင် စတဲ့ရွာပေါင်း ၅၆ ရွာနဲ့ လင်းခေးခရိုင်မှာဆိုရင် လင်းခေး၊ မိုးနဲ၊ ကျိုင်းတောင်း၊ မိုင်းပန်၊ မောက်မယ် စတဲ့ကျေးရွာပေါင်း ၂၀ တို့ဟာ စုစုပေါင်း ၄၁၆ ရွာ၊ အိမ်ထောင်စုပေါင်း ၃၂၆၇၄ အိမ်တို့ဟာ လျှပ်စစ်မီးလုံလောက်စွာ ရရှိမှာဖြစ်ပါတယ်။ ၆၆ ကေဗွီ၊ ၃၃ ကေဗွီ၊ ၁၁ ကေဗွီ ဓာတ်အားစက်တွေကနေ ကျေးရွာများသို့ အဆင့်အလိုက် ဓာတ်အားဖြန့်ဖြူးရေးလိုင်းများ သွယ်တန်းခြင်းဖြင့် လျှပ်စစ်ဓာတ်ခွဲရုံထရန်စဖော်မာများ တိုးချဲ့တပ်ဆင်ခြင်းကို သိရတဲ့အတွက် မီးအလင်းကို တမ်းတနေကြတဲ့ ကျေးလက်ပြည်သူများကိုယ်စား ဝမ်းမြောက်ဝမ်းသာစွာဖြင့် ကြိုဆိုပါတယ်။ နိုင်ငံတော်ရဲ့ အမျိုးသားစီမံကိန်းမှာ လျှပ်စစ်ဓာတ်အားကဏ္ဍ၌ ယခုတစ်နှစ်အတွင်းကို ၄.၈ ရာခိုင်နှုန်း တိုးတက်ရန် ရည်ရွယ်ထားတာကိုလည်း အကောင်အထည်ဖော်ရာရောက်ပါတယ်။ အမျိုးသားဘက်စုံ ဖွံ့ဖြိုးတိုးတက်ရေးစီမံကိန်းမှာ ကာလတို ၅ နှစ်စီမံကိန်းများ၌ လူတိုင်းလက်လှမ်းမီ ကျန်းမာရေးစောင့်ရှောက်မှု ရရှိရေး၊ အသေးစားစက်မှုလုပ်ငန်း လုပ်ဆောင်နိုင်ရေး၊ အလုပ်အကိုင်အခွင့်အလမ်းပေါ်ထွန်းရေး၊ ကျေးလက် လမ်းများ၊ ရွာချင်းဆက်လမ်း၊ ရွာနှင့် မြို့ လမ်းမချင်းဆက်လမ်း စသည်တို့ကိုလည်း တစ်ပြိုင်တည်း စီမံကိန်း ချလုပ်ကိုင်နေချိန် ဖြစ်ပါတယ်။ နာယကကြီးနှင့် လွှတ်တော်ကိုယ်စားလှယ်များရှင်။ လျှပ်စစ်လုံလောက်စွာရရှိပါက ပညာရေးနှင့် လူမှုနေထိုင်ရေးအဆင့်မြင့်ရုံတင်မကဘဲ နိုင်ငံတော်ရဲ့ ဆင်းရဲမှုလျှော့ချရေးနဲ့ စီးပွားရေး ဖွံ့ဖြိုးတိုးတက်ရေးကို အထောက်အကူပြုမှာ ဖြစ်ပါတယ်။ အဲဒါကြောင့်မို့ အခုမီးရရှိရေးကို အကောင်အထည်ဖော်တဲ့အနေနဲ့ ရှမ်းပြည်နယ်တောင်ပိုင်းခရိုင် ၃ ခု ကျေးရွာ ၄၁၆ ရွာတို့ ပင်မဓာတ်အားစနစ်မှ လျှပ်စစ်ဓာတ်အား ဖြန့်ဖြူးရေးအစီအစဉ်ဖြင့် ဂျာမနီKfW Development Bank မှ ယူရို ၂၃.၈၈၃ သန်း ချေးယူရေးကိစ္စကို ပြည်ထောင်စုလွှတ်တော်က ထောက်ခံအတည်ပြုပေးပါရန် တိုက်တွန်းအပ်ပါတယ်။ ကျေးဇူးတင်ပါတယ်ရှင်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျာ။ အစည်းအဝေးကို မိနစ်(၂၀)ခန့် ခေတ္တ ရပ်နားပါမယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျာ။</speech>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ အစည်းအဝေး ပြန်လည် စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<speech type="speaker">ဒေါ်ခင်နှင်းသစ်၊ ပန်းတောင်းမဲဆန္ဒနယ်ဆွေးနွေးဖို့ဖြစ်ပါတယ်။</speech>
<speech><mp id="1442">ဒေါ်ခင်နှင်းသစ်(ပန်းတောင်းမဲဆန္ဒနယ်၊ ပဲခူးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနဲ့တကွ အားလုံးမင်္ဂလာပါရှင်။ ကျွန်မကတော့ ပန်းတောင်းမြို့နယ်၊ ပြည်သူ့လွှတ်တော်ကိုယ်စားလှယ် ဒေါ်ခင်နှင်းသစ် ဖြစ်ပါတယ်။ နာယကကြီးရှင့် Power Point အသုံး ပြုခွင့်ပြုပါရန်လေးစားစွာ တင်ပြအပ်ပါတယ်။ ယခု ကျွန်မဆွေးနွေးတဲ့အကြောင်းအရာကိုတော့ Power Point o Slide No.1 op cošlocos:olosušin ကျွန်မနေထိုင်ရာမဲဆန္ဒနယ်မြေမှာ ဆောင်ရွက်တာမဟုတ်ပေမယ့် အဆိုပါတိုင်းရင်းသားလူမျိုးစုများ ဒေသမှာ လျှပ်စစ်ဓာတ်အားရရှိပြီး လူမှုစီးပွားဘဝဖွံ့ဖြိုး တိုးတက်မှုကို အထောက်အကူပြုတော့မှာ ဖြစ်သလို မြန်မာနိုင်ငံသားအချင်းချင်း တူညီတဲ့လူမှုဘဝတွေရတော့မှာမို့ လက်ကမ်းကြိုဆိုတဲ့အနေနဲ့ ဝမ်းမြောက်ဝမ်းသာဖြစ်ပြီး ယခုလို ဆွေးနွေးရခြင်းဖြစ်ပါတယ်။ Slide No.2 မှာ အာဆီယံနိုင်ငံများအတွင်း မြန်မာနိုင်ငံဟာ လျှပ်စစ်သုံးစွဲနိုင်မှု အနိမ့်ဆုံး ဖြစ်ကြောင်း နှိုင်းယှဉ်ဖော်ပြ ထားချက် ဖြစ်ပါတယ်။ ကျွန်မရဲ့ ရှေ့မှာ တင်ပြသွားသလိုပဲ မြန်မာနိုင်ငံက လူတစ်ဦးချင်းစီအသုံးပြုသော လျှပ်စစ်ပမာဏမှာ ၈၄.၈၂ သာဖြစ်ပြီး အခြားနိုင်ငံများမှာ ရာကျော်၊ ထောင်ကျော်၊ ကိန်းဂဏန်းများနဲ့ လျှပ်စစ်သုံးစွဲနိုင်ကြောင်းကိုတွေ့ရလို့ လျှပ်စစ်သုံးစွဲနိုင်မှုမှာ များစွာ ကွာဟချက်များရှိနေကြောင်းကို မြင်တွေ့ သိရှိနိုင်မှာဖြစ်ပါတယ်။ Slide No.3 မှာ မြန်မာနိုင်ငံရဲ့ ဖွံ့ဖြိုးမှုနည်းနေတဲ့ အခြေအနေကိုနှိုင်းယှဉ်ဖော်ပြချက်ဖြစ်ပါတယ်။ ကုလသမဂ္ဂရဲ့ သတ်မှတ်ထားတဲ့ ဖွံ့ဖြိုးမှုအနည်းဆုံးနိုင်ငံပေါင်း ၄၈ နိုင်ငံမှာ မြန်မာနိုင်ငံက အဆင့် ၃၀ နေရာမှာရှိနေပါတယ်။ ဒီလိုဖော်ပြချက်တွေဟာ တိုင်းပြည်ရဲ့ပကတိအခြေအနေကိုသိရှိပြီး ဒီလိုအခြေအနေမျိုး တွေကကျော်လွှားနိုင်ဖို ဘက်စုံကဏ္ဍစုံက ကြိုးစားကြရမှာဖြစ်ပါတယ်။ နိုင်ငံရေး၊ စီးပွားရေး၊ လူမှုရေး ကဏ္ဍများဟာ တစ်ခုနှင့်တစ်ခု ဆက်နွယ်ပတ်သက်လျက်ရှိတာကြောင့် တိုင်းပြည်ဖွံ့ဖြိုးတိုးတက်ဖို့ လိုအပ်တဲ့ အခြေခံအဆောက်အအုံများကို နည်းလမ်းမှန်ကန်စွာနဲ့ အထူးကြိုးစား ဝိုင်းဝန်းဆောင်ရွက်ဖို့ ပြေီလည်းဖြစ်ပါတယ်။ Slide No.4 မှာတော့ မြန်မာနိုင်ငံအတွင်း လျှပ်စစ်ဓာတ်အားရရှိနေမှုအခြေအနေ၊ ယခုအတည် ပြု ရန်တင်ပြလာတဲ့ဒေသများမှာ လျှပ်စစ်ဓာတ်အားသုံးစွဲနိုင်မှုအခြေအနေနဲ့ အစိုးရရဲ့ ဦးတည်ဆောင်ရွက် နေမှုများကို ဖော်ပြထားခြင်းဖြစ်ပါတယ်။ နာယကကြီးရှင့်။ မြန်မာနိုင်ငံကိုဖွံ့ဖြိုးမှု လမ်းကြောင်းပေါ်သို့ အမြန်ဆုံးရောက်ရှိစေရန် အခြေခံစွမ်းအင်ဖြစ်တဲ့ လျှပ်စစ်ကဏ္ဍကို ပို၍ပို၍တိုးတက်အောင် ဆောင်ရွက် ကြရမှာဖြစ်ပါတယ်။ ထိုသို့လျှပ်စစ်ကဏ္ဍကို အရှိန်အဟုန်ဖြင့် တိုးတက်အောင်ဆောင်ရွက်ပါမှ လူနေမှု အဆင့်အတန်းမြင့်မားလာရုံသာမကပဲ စက်မှုလုပ်ငန်းများတိုးတက်လာပြီး ပြည်ပရင်းနှီးမြှုပ်နှံမှုများကို ဖိတ်ခေါ်နိုင်မှာဖြစ်သလို နောက်ဆက်တွဲကောင်းကျိုးများဖြစ်တဲ့ အလုပ်အကိုင်အခွင့်အလမ်းများ ရရှိပြီး ဆင်းရဲမွဲတေမှုများမှ လွန်မြောက်လာကြမှာဖြစ်ပါတယ်။ ဒါမှသာအစိုးရအနေနဲ့လည်း ကာလရှည်ဖွံ့ဖြိုး တိုးတက်ရန် အခြေခံအုတ်မြစ်ချနိုင်ပြီး ဖွံ့ဖြိုးမှုနောက်ကျနေတဲ့နိုင်ငံမှ လွန်မြောက်ဖို့ကြိုးစားရာရောက်မှာ ဖြစ်ပါတယ်။ နာယကကြီးရှင့်။ မြန်မာနိုင်ငံရဲ့ ဘတ်ဂျက်လိုငွေရှိနေမှုကို မြန်မာနိုင်ငံသားများအားလုံး အသိဖြစ် လိမ့်မယ်လို့ ယုံကြည်ပါတယ်။ ဒီဘတ်ဂျက်လိုငွေကို ပြည်တွင်းချေးငွေနဲ့ ဖြည့်ဆည်းရမှုသက်သာစေဖို့ သက်သာမှုရှိတဲ့ ပြည်ပချေးငွေများ ရယူရမှာဖြစ်ပါတယ်။ ပြည်ပချေးငွေများရယူခြင်းနဲ့ ပတ်သက်ပြီး နိုင်ငံတော်အတိုင်ပင်ခံပုဂ္ဂိုလ်ဦးဆောင်သော ဖွံ့ဖြိုးမှုအကူအညီများ ညှိနှိုင်းရေးအဖွဲ့မှ ဦးစွာစိစစ်ကြောင်း၊ ၎င်းနောက် ပြည်ထောင်စုအစိုးရအဖွဲ့မှ အဖက်ဖက်မှ ချိန်ထိုးဆန်းစစ်ကြောင်းနဲ့ ရယူသင့်တဲ့ ချေးငွေကိုမှ ပြည်ထောင်စုလွှတ်တော်ကို အတည်ပြုချက်တောင်းခံခြင်းဖြစ်ကြောင်း၊ ယခုချေးငွေရဲ့ သဘောသဘာဝကလည်း ယခင်ချေးငွေများနဲ့မတူဘဲ ထူးခြားမှုရှိတဲ့ချေးငွေဖြစ်ကြောင်း၊ ပြည်ထောင်စုအစိုးရအဖွဲ့အစည်းကလည်း အတည်ပြုပြီးဖြစ်ကြောင်းတို့ကို သက်ဆိုင်ရာဝန်ကြီးဌာနမှ ရှင်းပြပြီးဖြစ်တဲ့အတွက် ယခုငွေချေးခြင်း ကိစ္စ အပေါ် အငြင်းပွားစရာလုံးဝမရှိပါကြောင်းနှင့် ပြည်ထောင်စုလွှတ်တော်မှ အတည်ပြုသင့်ပါကြောင်း တင်ပြ လိုပါတယ်။ ဒါပေမယ့် ချေးငွေနဲ့အကောင်အထည်ဖော်ဆောင်ရွက်ရတဲ့အခြေအနေဖြစ်လို့ လုပ်ငန်း ဖော်ဆောင်ရာမှာ တင်ပြတောင်းဆိုချက်ပါ ရည်ရွယ်ချက်ကိုရောက်ရှိဖို့နဲ့ မလိုလားအပ်တဲ့ စီမံခန့်ခွဲမှု အသုံးစရိတ်များကြောင့် ဘဏ္ဍာငွေ အလေအလွင့်မဖြစ်ဖို့ သက်ဆိုင်ရာတာဝန်ရှိသူများမှ အထူးသုံးသပ် ကွပ်ကဲဆောင်ရွက်သင့်ပါကြောင်းအကြံပြုရင်းနိဂုံးချုပ်အပ်ပါတယ်ရှင့်။ ကျေးဇူးအများကြီးတင်ပါတယ်။</speech>
<speech type="speaker">ဦးအောင်စိုးမင်း ရွာငံမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1572">ဦးအောင်စိုးမင်း (ရွာငံမဲဆန္ဒနယ်၊ ရှမ်းပြည်နယ်)</mp>လေးစားရပါသော ပြည်ထောင်စုလွှတ်တော် နာယကကြီးနှင့် ပြည်ထောင်စုဝန်ကြီးများ၊ ပြည်ထောင်စုလွှတ်တော်ကိုယ်စားလှယ်များ၊ ဧည့်သည်တော်များ အားလုံး မင်္ဂလာပါလို့ နှုတ်ခွန်းဆက်သ နှုတ်ဆက်ဂါရဝပြုပါတယ်။ ကျွန်တော်ကတော့ ရှမ်းပြည်နယ် တောင်းပိုင်း ဓနုကိုယ်ပိုင်အုပ်ချုပ်ခွင့်ရဒေသ၊ ရွာငံမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအောင်စိုးမင်း ဖြစ်ပါတယ်။ နိုင်ငံတော်သမ္မတထံမှ ပေးပို့သော လျှပ်စစ်နှင့် စွမ်းအင်ဝန်ကြီးဌာနအတွက် ရှမ်းပြည်နယ် တောင်ပိုင်းရှိ ကျေးရွာ ၄၁၆ ရွာသို့ လျှပ်စစ်ဓာတ်အားပေးနိုင်ရေး ဆောင်ရွက်ရန် ဂျာမနီနိုင်ငံ KfW Bank မှ ယူရို ၂၃.၈၈၃ သန်း ချေးယူခြင်းကိစ္စဟာ ကျေးလက်ဒေသဖွံ့ဖြိုးရေးအတွက် အမှန်တစ်ကယ် လိုအပ်နေတဲ့ လျှပ်စစ်ရရှိရေးမှာ သုံးစွဲမှာဖြစ်တဲ့အတွက် ထောက်ခံဆွေးနွေးသွားမှာဖြစ်ပါတယ်။ လေးစားရပါသော နာယကကြီးခင်ဗျာ။ ကျွန်တော်တို့ ရှမ်းပြည်နယ်တောင်ပိုင်းမှာရှိတဲ့ တောင်ကြီး ခရိုင်၊ လွိုင်လင်ခရိုင်၊ လင်းခေးခရိုင်တို့မှာ ကျေးရွာပေါင်း ၄,၉၅၂ ရွာရှိပြီးတော့ ကျေးရွာပေါင်း ၁,၃၆၀ လျှပ်စစ်မီးလင်းပြီး ဖြစ်ပါတယ်။ ယခုထောက်ပံ့ချေးငွေ စီမံကိန်းမှာပါတဲ့ တောင်ကြီးခရိုင်အတွင်းမှာရှိတဲ့ ဓနုကိုယ်ပိုင်အုပ်ချုပ်ခွင့်ရဒေသ ကျွန်တော့ရဲ့ မဲဆန္ဒနယ်ဖြစ်တဲ့ ရွာငံမြို့နယ်မှာ ရေချမ်း၊ တပ်ကုန်း၊ မြစေတီ၊ အင်းခေါင်း၊ လဲဗျား၊ စိန်ချဉ်ပင် စသည့် ကျေးရွာ ၆ ရွာ မီးလင်းရေးအတွက် လျာထားချက်တွေ ပါဝင်သည့်အပြင် မြင်းကျဒိုးကျေးရွာမှာ ဓာတ်ခွဲရုံတစ်ခု တည်ဆောက်မှာဖြစ်တဲ့အတွက် ဂျာမနီနိုင်ငံ KfW Bank မှ ချေးငွေအား မဲဆန္ဒရှင်ပြည်သူများကိုယ်စား ဝမ်းမြောက်ဝမ်းသာ ကြိုဆိုထောက်ခံပါကြောင်း တင်ပြ အပ်ပါတယ်။ လေးစားရပါသော နာယကကြီး ခင်ဗျာ။ နိုင်ငံတော်တဲ့ ဘတ်ဂျက်အခြေအနေအရ နိုင်ငံတော်ရဲ့ ကြီးမားတဲ့ အရင်းအနှီးလိုအပ်ချက်ဖြစ်တဲ့ လျှပ်စစ်ကဏ္ဍကို လုံလောက်အောင် ပေးနိုင်မှု မရှိသေးပါဘူး။ အဲဒီလို ပြည်တွင်းဘတ်ဂျက်နဲ့ လျှပ်စစ်ဖြန့်ဖြူးဖို့ မလုံလောက်တဲ့အခြေအနေမှာ အတိုးနှုန်းသက်သာတဲ့ ပြည်ပချေးငွေတွေကို ရယူပြီးတော့ စနစ်တကျ အသုံးပြုနိုင်မှသာ ကျေးလက်ဒေသ လျှပ်စစ်မီးများ ရရှိနိုင်မှာဖြစ်ပါတယ်။ နိုင်ငံတော်ရဲ့ စီးပွားရေးဖွံ့ဖြိုးမှုနှုန်းကို ရေရှည်ရည်မှန်းထားတဲ့အတိုင်း ရရှိစေရန် နှင့် စဉ်ဆက်မပြတ် ဖွံ့ဖြိုးတိုးတက်စေရန်အတွက် ပြည်တွင်းအား၊ ပြည်ပအားများကို ရယူကြိုးပမ်းရမှာ ဖြစ်တဲ့အတွက် ဂျာမနီနိုင်ငံ KfW Bank မှ ချေးယူမည့်ကိစ္စအား အလေးအနက် ထောက်ခံပါကြောင်း တင်ပြအပ်ပါတယ်။ ချေးငွေစီမံကိန်းဖြင့် အကောင်အထည်ဖော်နိုင်ပါက လျှပ်စစ်ဓာတ်အား မရရှိသေးသည့် ကျေးရွာ များမှ ပြည်သူလူထုများ ဝန်ထုပ်ဝန်ပိုးဖြစ်စေသည့် ကိစ္စများကို ဖြေလျှော့ပေးနိုင်ရေး၊ လျှပ်စစ်ဓာတ်အား ရရှိပါက ယခုသုံးစွဲနေသော ထင်းမီးဖို၊ မီးသွေးမီးဖိုများအစား လျှပ်စစ်ဓာတ်အားဖြင့် ထမင်း၊ ဟင်းချက်ပြုတ် ခြင်းများ ဆောင်ရွက်လာနိုင်ပါက နှစ်စဉ် သစ်တောပြုန်းတီးမှုများကို ကာကွယ်နိုင်ပြီးတော့ သစ်တော ပြုန်းတီးမှုများ လျော့ပါးလာမှာဖြစ်ပါတယ်။ စိမ့်စမ်းရေများ၊ သဘာဝရေတံခွန်များ ထိန်းသိမ်းရာ ရောက်တဲ့ အပြင် ကျေးလက်နေ ပြည်သူများ၏ လူနေမှုဘဝအဆင့်အတန်း မြင့်မားလာခြင်း၊ အသေးစား ကုန်ထုတ် လုပ်ငန်းများ လျှပ်စစ်ဓာတ်အားဖြင့် ဆောင်ရွက်လာနိုင်သဖြင့် ကုန်ကျငွေများ လျော့နည်းသက်သာ လာခြင်း စသည့်အကျိုးကျေးဇူးများကို ရရှိမှာဖြစ်ပါတယ်။ နာယကကြီးခင်ဗျာ။ ကျွန်တော်တို့ ရှမ်းပြည်နယ်ရဲ့ ကျေးလက်ဒေသတွေကို လျှပ်စစ်မီးပေးခြင်းဖြင့် နှစ်စဉ်သစ်တောပြုန်းတီးမှုများကို ထိရောက်စွာ ကာကွယ်ထိန်းသိမ်းနိုင်မှာ ဖြစ်ပြီးတော့ အင်မတန်မှ လှပတဲ့ ရှမ်းပြည်နယ်ရဲ့ တော၊ တောင် သဘာဝအလှတရားများကို ထိန်းသိမ်းထားနိုင်မှာဖြစ်ပါတယ်။ နာယကကြီးခင်ဗျာ။ နိဂုံးချုပ်အနေနဲ့ ဂျာမနီနိုင်ငံ KfW Bankမှ ယူရို ၂၃.၈၈၃ သန်း ချေးယူမည့် ကိစ္စဟာ ကျေးလက်နှင့် မြို့ပြ ကွာဟမှုကို ကျဉ်းမြောင်းစေခြင်း၊ တောင်ပေါ်၊ မြေပြန့် ဖွံ့ဖြိုးတိုးတက်မှု ကွာဟချက်ကို နည်းပါးစေခြင်း၊ ရှမ်းပြည်နယ်မှာရှိတဲ့ ကျေးလက်နေ တိုင်းရင်းသားများရဲ့ ဖွံ့ဖြိုးတိုးတက် မှုကို အထောက်အကူဖြစ်မှာဖြစ်တဲ့အတွက် ထောက်ခံအပ်ပါတယ်။ ယခုချေးငွေဟာ အတိုးနှုန်း သက်သာပြီး နှစ်ရှည်ချေးငွေဖြစ်တဲ့အပြင် ထောက်ပံ့ပမာဏ ယူရို ၆.၅၃၅ သန်း ရရှိမှာဖြစ်ပြီးတော့ ပြည်ထောင်စု အစိုးရမှ ဥပဒေနဲ့အညီ ပြည်ထောင်စုလွှတ်တော်သို့ တင်ပြထားသောကြောင့် ပြည်ထောင်စုလွှတ်တော်ကြီး မှ အတည်ပြုပေးသင့်ပါကြောင်း ထောက်ခံဆွေးနွေးရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးဝင်းမြင့်အောင် ဒီပဲယင်းမဲဆန္ဒနယ်ဆွေးနွေးဖို့ဖြစ်ပါတယ်။</speech>
<speech><mp id="1393">ဦးဝင်းမြင့်အောင်(ဒီပဲယင်းမဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနဲ့တကွ ပြည်ထောင်စုလွှတ်တော်ကိုယ်စားလှယ်များနှင့် ဧည့်သည် တော်များ ကျန်းမာပါစေကြောင်း ဂါရဝပြုပါတယ်။ ကျွန်တော်ကတော့ ဒီပဲယင်းမဲဆန္ဒနယ်က ပြည်သူ့ လွှတ်တော်ကိုယ်စားလှယ် ဦးဝင်းမြင့်အောင် ဖြစ်ပါတယ်။ နာယကကြီးခင်ဗျား။ ရှမ်းပြည်နယ်တောင်ပိုင်းမှာရှိတဲ့ လျှပ်စစ်ဓာတ်အားမရရှိသေးတဲ့ကျေးရွာ ၄၁၆ ရွာအတွက် လျှပ်စစ်ဓာတ်အားရရှိရေး ဂျာမနီနိုင်ငံ KfW Development Bank ထံမှ ယူရို ၂၃.၈၈၃ သန်း ချေးယူခွင့်ပြုပါရန် ပြည်ထောင်စုလွှတ်တော်ကိုအတည်ပြုပေးဖို့ လျှပ်စစ်နှင့် စွမ်းအင်ဝန်ကြီးဌာနက တင်ပြရှင်းလင်းချက်ကို မူအားဖြင့် ခြွင်းချက်မရှိထောက်ခံပါကြောင်း ပြောလိုပါတယ်။ နာယကကြီးခင်ဗျား။ ဝန်ကြီးရဲ့ ရှင်းလင်းချက်ထဲမှာ တောင်ကြီး၊ လွိုင်လွင်၊ လင်းခေး ၃ ခရိုင်၊ ၄၁၆ ရွာ၊ အိမ်ထောင်စုပေါင်း ၃၂,၆၇၄ အိမ်ကို အကျိုးရှိမှာ ဖြစ်တယ်လို့ သိရပါတယ်။ စီမံကိန်းကာလ ၅ နှစ်၊ ၂၀၁ရ ကနေ ၂၀၂၁ ထိ ကြာမြင့်မယ်လို့ သိရပါတယ်။ လွတ်လပ်ရေးရပြီးစ ပြည်တွင်းစစ်မီး အကြီးအကျယ် တောက်လောင်နေတဲ့ကြားက တည်ငြိမ်အေးချမ်းလာတာနဲ့အမျှ ၁၉၅၂-၁၉၅၆ မှာ ဖဆပလ အစိုးရဟာ လောပိတရေအားလျှပ်စစ်စီမံကိန်းနဲ့ မြို့ပေါင်း ၅၆ မြို့ကို တစ်ပြိုင်နက်တည်း မီးပေးနိုင်ခဲ့ပါတယ်။ ယခု ချေးငွေကို ၂၀၁၈-၂၀၁၉ ဘဏ္ဍာနှစ်မှာစတင်ပြီး ယူရို ၇.၈၂၁ သန်းထုတ်ယူမယ်။ တည်ဆောက်ရေးလုပ်ငန်း များကို ၂၀၂၀ ပြည့်နှစ် ပထမသုံးလပတ်အတွင်း စတင်ကာဆောင်ရွက်သွားမယ်။ လုပ်ငန်းများစစ်ဆေးခြင်း၊ အကဲဖြတ်ခြင်းများကို ၂၀၂၀ ဒုတိယသုံးလပတ်မှာ အပြီးဆောင်ရွက် မယ်လို့ အသိပေးရှင်းလင်းထားပါတယ်။ တည်ငြိမ်အေးချမ်းမှုရှိရင် ဖွံ့ဖြိုးမှုတွေ လျင်မြန်စွာ တိုးတက် ရရှိနိုင်မယ်လို့ ရှမ်းပြည်တောင်ပိုင်း ပြည်သူလူထုက မျှော်လင့်နေခဲ့ကြတာဖြစ်ပါတယ်။ တိုင်းပြည်ရဲ့ ငြိမ်းချမ်းရေး တည်ဆောက်မှုအနေအထားအရ ဖွံ့ဖြိုးရေးလုပ်ငန်းများကို စောနိုင်သမျှစောပြီး ဆောင်ရွက် စေလိုပါတယ်။ သီချင်းရေးဆရာ စိုင်းခမ်းလိတ်က တောင်ပေါ်မြေရဲ့ အလှအပတွေကို စာရေးဆရာတွေ၊ သီချင်းရေးဆရာတွေက ဖွဲ့နွဲ့ နေပေမယ့်လည်း တောင်ပေါ်မြေရဲ့ အခြားတစ်ဘက်တစ်မျက်နှာမှာ ဒဏ်ရာ တွေနဲ့ ရုပ်ပျက်နေတယ်လို့ ရေးစပ်ခဲ့ဘူးပါတယ်။ ဒီသီချင်းသည်ပင်လျှင် ၂၅ နှစ်ခန့်ကြာမြင့်ခဲ့ပြီဖြစ်ပါတယ်။ တည်ငြိမ်အေးချမ်းမှုမရှိလို့ ကျွန်တော်တို့တွေ မကုစားနိုင်ခဲ့ကြတာပါ။ မလိုအပ်ဘဲ စီမံကိန်းတွေက ကြာမြင့်လာလည်း လူထုတွေရဲ့ ယုံကြည်မှု ပျက်ပြားစေပါတယ်။ ကျွန်တော်တို့ မြို့နယ်တွေမှာဆို လျှပ်စစ်မီးလင်းရေးလုပ်ငန်းတွေဟာ မလိုအပ်ဘဲ ကြန့်ကြာနေတယ်လို့ ခံစားရပါတယ်။ စီမံကိန်းရှိနေ ပေမယ့် ၂၀၁၆ ခုနှစ် တစ်နှစ်လုံးမှာမှ ကျေးရွာတစ်ရွာပဲ မီးလင်းတာကို တွေ့ရပါတယ်။ ထိုင်းနိုင်ငံမှာ ဆိုရင် ဘုရင်ဘူမိဘော ကျေးလက်ဖွံ့ဖြိုးရေးလုပ်ငန်းတွေကို ၁၉၈၁-၈ရ ကာလတွေမှာ အစိုးရက ကောင်းကောင်းပံ့ပိုးပြီး အလျင်အမြန် အကောင်အထည်ဖော်နိုင်ခဲ့တာကြောင့် ကွန်မြူနစ်တွေ ချုပ်ငြိမ်း သွားပြီး ကျေးလက်ဒေသဖွံ့ဖြိုးရေးဟာ အောင်မြင်ခဲ့ပါတယ်။ အထူးသဖြင့် ထိုင်းနိုင်ငံလျှပ်စစ် စီမံကိန်း တွေမှာ တစ်ရွာသုံး Micro Hydro Power တွေနဲ့ ထိုင်းရေအားလျှပ်စစ် တစ်ခုလုံးရဲ့ ၅၀ ရာခိုင်နှုန်း ခန့်ကို ဆောင်ရွက်ထားတာသိရပါတယ်။ စီမံကိန်းပြီးကာမှ လျှပ်စစ်ဓာတ်အား ထုတ်စက်ရုံတွေက မနိုင်လို့ ဓာတ်အားခွဲရုံတွေက မလုံလောက်လို့ဆိုတဲ့ အသံတွေကို ကြားကြားနေရမှာစိုးလို့ ထိုင်းနိုင်ငံရဲ့ လျှပ်စစ် အနေအထားကို ထည့်သွင်းဆွေးနွေးရခြင်း ဖြစ်ပါတယ်။ နာယကကြီးခင်ဗျာ။ ကျေးလက်ဖွံ့ဖြိုးရေးလုပ်ငန်းများ အရှိန်အဟုန်နဲ့ အလျင်အမြန် ဖွံ့ဖြိုသွား ဖို့ရာ အထူးအရေးကြီးတဲ့ပါတယ်။ သို့ပါ၍ ရှမ်းပြည်နယ်တောင်ပိုင်း လျှပ်စစ်မီးလင်းရေး ၄၁၆ ရွာ အတွက် အတွေ့အကြုံအရ ရွာတွင်းလိုင်းများအထိ အစိုးရကတာဝန်ယူ၍ ဆောင်ရွက်သင့်ပါကြောင်း တိုက်တွန်းရင်း KfW ချေးငွေ ယူရို ၂၃.၈၈၃ သန်းချေးယူရန် ထောက်ခံပါကြောင်း တင်ပြပါတယ် ခင်ဗျား။ အားလုံးကို ကျေးဇူးတင်ပါတယ်။</speech>
<speech type="speaker">ဦးခင်မောင်သီ လွိုင်လင်မဲဆန္ဒနယ်ဆွေးနွေးဖို့ဖြစ်ပါတယ်။</speech>
<speech><mp id="428">ဦးခင်မောင်သီ (လွိုင်လင်မဲဆန္ဒနယ်၊ ရှမ်းပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယကနှင့် ပြည်ထောင်စုဝန်ကြီးများ၊ ဒုတိယဝန်ကြီးများ၊ ပြည်ထောင်စု လွှတ်တော် ကိုယ်စားလှယ်များအားလုံး ရွှင်လန်းချမ်းမြေ့ပါစေလို့ နှုတ်ခွန်းဆက်သ ဂါဝရပြုအပ်ပါတယ်။ ကျွန်တော်ကတော့ ရှမ်းပြည်နယ်တောင်ပိုင်း၊ လွိုင်လင်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးခင်မောင်သီ ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကခင်ဗျား။ ဂျာမနီနိုင်ငံ KfW Development Bank ထံမှ ယူရို ၂၃.၈၈၃ သန်း ချေးငွေရယူပြီး ရှမ်းပြည်နယ် တောင်ပိုင်းရှိ ကျေးရွာ ၄၁၆ ရွာသို့ အသုံးပြုလျက်ရှိတဲ့ ဓာတ်အားစနစ်မှ လျှပ်စစ်ဓာတ်အားပေးနိုင်ရေးအတွက် ကျေးလက်ဒေသ လျှပ်စစ် ဓာတ်အားရရှိရေးအစီအစဉ် အမှတ်(၂) ဓာတ်အားစနစ်တိုးချဲ့ခြင်းကို ဆောင်ရွက်မယ်လို့သိရ၍ ဒေသခံ တိုင်းရင်းသား မိဘပြည်သူများနဲ့အတူ လှိုက်လှိုက်လှဲလှဲ ကြိုဆိုပါကြောင်း ဦးစွာပြောကြားလိုပါတယ်။ ရှမ်းပြည်နယ်၊ တောင်ပိုင်း၊ တောင်ကြီးခရိုင်၊ လွိုင်လင်ခရိုင်၊ လင်းခေးခရိုင်တို့၌ မဟာဓာတ်အားလိုင်းစနစ် 11 KV ဓာတ်အားလိုင်းမှ ၂ မိုင်နှင့် ၅ မိုင်အတွင်း တည်ရှိသည့် ကျေးရွာ ၄၁၆ ရွာသို့ အဆင့်လိုက် ဓာတ်အား ဖြန့်ဖြူးပေးနိုင်ရန် ဓာတ်အားဖြန့်ဖြူးရေးလိုင်းများ၊ ဓာတ်အားခွဲရုံနှင့် Transformer များ တိုးချဲ့ တပ်ဆင် ခြင်းများဆောင်ရွက်ရာတွင် အသုံးပြုတဲ့ လျှပ်စစ်ပစ္စည်းများ စံချိန်စံညွှန်းပြည့်မီရန် လိုအပ်ပါကြောင်း တင်ပြ လိုပါတယ်။ ဓာတ်အားလိုင်းများကိုလည်း စနစ်တကျ တည်ဆောက်ပေးနိုင်ဖို့လည်း တင်ပြအပ်ပါတယ်။ ဒေသခံကျေးရွာမှာနေကြတဲ့ တိုင်းရင်းသားမိဘပြည်သူများအတွက်လည်း ဝန်ထုပ်ဝန်ပိုး မဖြစ်ရအောင် ဆောင်ရွက်သင့်ပါကြောင်း ဆွေးနွေးလိုပါတယ်။ ဓာတ်အားလိုင်းများ တည်ဆောက်တပ်ဆင်ရာမှာ သတ်မှတ် စီမံကိန်း၊ စီမံချက်တွင်း အမှန်တကယ်ပြီးစီးအောင် တည်ဆောက်ပေးနိုင်ပါရန်လည်း ဆွေးနွေးတင်ပြအပ်ပါတယ်။ လျှပ်စစ်ဓာတ်အားလိုင်းလုပ်ငန်းများ အပြည့်အစုံ တည်ဆောက်ပြီးသည်နှင့် လျှပ်စစ်ဓာတ်အားကို အလျင်အမြန်ဖြန့်ဖြူးပေးနိုင်ပါရန်လည်း ဆောင်ရွက်ပေးနိုင်ပါရန်လည်း တင်ပြပါတယ်။ လျှပ်စစ်နှင့်စွမ်းအင်ဝန်ကြီးဌာနအနေဖြင့် နိုင်ငံတော်တစ်ဝန်းလုံးကရှိတဲ့ ကျေးရွာများအားလုံး၊ အိမ်ထောင်စုများအားလုံးကို ၂၀၃၀ ပြည့်နှစ်တွင် လျှပ်စစ်ဓာတ်အားရရှိသုံးစွဲနိုင်ရေး အကောင်အထည် ဖော်ဆောင်ရွက်နိုင်ပါစေကြောင်း ဆန္ဒပြုရင်းနဲ့ ဂျာမနီနိုင်ငံ KfW Bank ထံမှ ချေးငွေ ယူရို ၂၃.၈၈၃ သန်း ရယူခွင့်ပြုပါရန်ကိစ္စကို ပြည်ထောင်စုလွှတ်တော်မှ အတည်ပြုပေးနိုင်ပါရန် ထောက်ခံဆွေးနွေးရင်းနဲ့ ကျွန်တော့ရဲ့ ဆွေးနွေးတင်ပြချက်ကို နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်ခင်ဗျား။</speech>
<speech type="speaker">ဒေါ်မမလေး ရှမ်းပြည်နယ် မဲဆန္ဒနယ်အမှတ်(၈) ဆွေးနွေးဖို့ဖြစ်ပါတယ်။</speech>
<speech><mp id="1335">ဒေါ်မမလေး(မဲဆန္ဒနယ်အမှတ်-၈၊ ရှမ်းပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ ကြွရောက်လာသူအားလုံး မင်္ဂလာပါရှင်။ ကျွန်မကတော့ ရှမ်းပြည်နယ် မဲဆန္ဒနယ်အမှတ်(၈)၊ ဓနုကိုယ်ပိုင်အုပ်ချုပ်ခွင့်ရဒေသမှ အမျိုးသားလွှတ်တော်ကိုယ်စားလှယ် ဒေါ်မမလေး ဖြစ်ပါတယ်ရှင်။ ရှမ်းပြည်တောင်ပိုင်း ကျေးရွာ ၄၁၆ ရွာ လျှပ်စစ်ဓာတ်အားရရှိရေးအတွက် ဂျာမနီနိုင်ငံမှ ငွေချေးယူရန်နှင့်စပ်လျဉ်း၍ ဆွေးနွေးသွားမှာဖြစ်ပါတယ်။ ရှမ်းပြည်တောင်ပိုင်း ကျွန်မရဲ့ ဌာနေ ဓနုမြေ အတွင်းမှာရှိတဲ့ ကျေးရွာတွေကို ကိုးကားပြီး ဆွေးနွေးပါမယ်ရှင့်။ ကျွန်မတို့ ဓနုဒေသမှာ လျှပ်စစ်မီးရရှိပြီးတဲ့ ကျေးရွာတွေနဲ့ လျှပ်စစ်မီးမရရှိသေးတဲ့ကျေးရွာတွေရဲ့ ကွာခြားချက်များကို နှိုင်းယှဉ်ပြချင်ပါတယ်ရှင့်။ မီးရရှိပြီးတဲ့ကျေးရွာတွေဟာ ပညာရေး၊ ကျန်းမာရေး၊ လူနေမှုဘဝအဆင့်အတန်းတွေ မြင့်မားလာတာကိုတွေ့မြင်လာရပြီး မီးမရရှိသေးတဲ့ကျေးရွာတွေမှာတော့ မိသားစုအားလုံးကလေးပါမကျန်လုပ်မှ တစ်ဝမ်းတစ်ခါးနေရတဲ့ဘဝတွေ ဖြစ်နေရပါသေးတယ်။ တောင်တန်းတွေပေါများတဲ့ ကျွန်မတို့ ပင်းတယဟာ ပထဝီအနေအထားအရ သီးနှံတွေစိုက်ပျိုးပြီး အသက် မွေးဝမ်းကျောင်းပြုရပါတယ်။ အဓိကသီးနှံဖြစ်တဲ့ လက်ဖက်ကို သာဓကထားပြောရမယ်ဆိုရင် လျှပ်စစ်မီး ရရှိပြီးတဲ့ ကျေးရွာတွေမှာ လျှပ်စစ်စွမ်းအားနဲ့ Green Tea လို့ခေါ်တဲ့ လက်ဖက်စိမ်း၊ လက်ဖက်ခြောက်ကို ထုတ်လုပ်နေပါပြီ။ ဂျာမနီနိုင်ငံသို့ တင်ပို့ရောင်းချတဲ့အဆင့် ရောက်ရှိနေပါပြီ။ မီးမရရှိသေးတဲ့ကျေးရွာတွေမှာတော့ လက်နဲ့နယ် နေကိုအားကိုးပြီး အခြောက်လှမ်းရတဲ့အဆင့်မှာပဲ ကျန်နေခဲ့ပါတယ်။ ဒီလိုပဲ ကော်ဖီစေ့တွေ ကိုလည်း မီးရရှိတဲ့ရွာတွေက စက်ဖြင့်ကြိတ်ခွဲနိုင်ပေမယ့် မီးမရရှိတဲ့ရွာတွေမှာ စက်နဲ့မကြိတ်နိုင်တဲ့ အတွက်ကြောင့် လက်နဲ့ဆုံကို အသုံးပြု ထောင်းယူနေရပါတယ်။ ဒါကိုကြည့်ခြင်းအားဖြင့် လျှပ်စစ်မီးကြောင့် စီးပွားရေးသာမက လူနေမှုအဆင့်အတန်းပါ တိုးတက်သွားခဲ့ပါတယ်။ မီးရရှိပြီးတဲ့ရွာမှာ မိမိတို့ရင်သွေး တွေကို င်စာသင်ကျောင်းကို ပို့နိုင်ပေမယ့် မီးမရရှိသေးတဲ့ ရွာတွေမှာတော့ ကျောင်းနေအရွယ် လူငယ်တွေဟာ လုပ်ငန်းခွင်ထဲမှာ ဆင်းရဲပင်ပမ်းစွာ ရုန်းကန်နေရပါတယ်။ ပညာမသင်ယူတဲ့ ဦးရေအများဆုံးဟာ ကျွန်မတို့ ရှမ်းပြည်နယ်ဖြစ်ပါတယ်။ ကိုယ့်ရပ်ကိုယ်ရွာ ဖွံ့ဖြိုးတိုးတက်ဖို့၊ နိုင်ငံတော်ရဲ့ အကျိုးကိုသယ်ပိုးနိုင်ဖို့၊ ပညာတတ်တွေပေါ်ထွန်းလာဖို့ လိုအပ်နေပါတယ်။ ပညာတတ်ရင် ပညာနဲ့ချင့်ချိန်ပြီး နေထိုင်စားသောက်ပြုမူတတ်တဲ့အတွက် ကျန်းမာရေးပါ ကောင်းမွန် လာကြမှာပါ။ လျှပ်စစ်မီးသာရရှိမည်ဆိုပါက လောင်စာအဖြစ်အသုံးပြုတဲ့ ထင်းပြုန်းတီးမှု၊ သစ်တော ပြုန်းတီးမှုများ နည်းပါးသွားပြီး လျှပ်စစ်မီးရရှိပြီးတဲ့ ကျေးရွာတွေလို ပညာရေး၊ ကျန်းမာရေး၊ လူမှုရေး ဘဝ ဖွံ့ဖြိုးတိုးတက်လာမှာဖြစ်ပါတယ်။ အကြံပြုချက်အနေနဲ့ကတော့ ရေရှည်မှာကျွန်မတို့နိုင်ငံဟာ လျှပ်စစ်မီးလင်းရေးကိုသာ ဦးစားပေး လုပ်ဆောင်နေသလို လျှပ်စစ်ရရှိနိုင်တဲ့ နည်းလမ်းများကိုလည်း ဆွေးနွေးလုပ်ဆောင်ကြရမှာဖြစ်ပါတယ်။ ဘရာဇီးလ်နိုင်ငံဟာ ၁၉၈၆ ခုနှစ်အထိ ဆင်းရဲအကြွေးထူတဲ့နိုင်ငံပါ။ ဒါပေမယ့် အမေဇုံမြစ်ကနေ လျှပ်စစ် မဂ္ဂါဝပ် ၂သောင်းခန့်ထုတ်လုပ်တဲ့အတွက် ယနေ့ အိန္ဒိယ၊ ရုရှား၊ တရုတ် စတဲ့နိုင်ငံတွေနဲ့ တန်းညီနိုင်တဲ့ အခြေအနေ ရောက်နေပါတယ်။ ကျွန်မတို့မြန်မာနိုင်ငံမှာလည်း ရေအရင်းအမြစ်ပေါများတဲ့အတွက် ရေအား လျှပ်စစ်စွမ်းအင်ကို ပိုမိုထုတ်နိုင်ရန် နည်းလမ်းရှာ၍ ကြိုးစားသင့်ပါတယ်။ နိဂုံးချုပ်အနေနဲ့ ပြည်နယ်၊ ပြည်မ မခွဲခြားဘဲ တောင်တန်းပေါ်မှာ အလင်းတန်းတွေဝေစေဖို့ 607: çok a geodesossas: 7867:30030s possèi KfW Development Bank oog ယူရို ၂၃.၈၈၃ သန်း ချေးယူရန်ကိစ္စအား ပြည်ထောင်စုလွှတ်တော်ကြီးမှ အတည်ပြုပေးနိုင်ရန် တင်ပြအပ် ပါတယ်ရှင့်။ အားလုံးကိုကျေးဇူးတင်ပါတယ်ရှင့်။</speech>
</motion>
<motion>
<title>နိုင်ငံတော်သမ္မတထံမှ ပေးပို့ထားသော ကမ္ဘာ့ဘဏ်၏ ချေးငွေအစီအစဉ်အောက်မှ Development Policy Operation (DPO)ချေးငွေအမေရိကန်ဒေါ်လာသန်း ၂၀၀ ချေးယူရန်ကိစ္စနှင့်စပ်လျဉ်း၍ ဦးသန်းစိုး(ဘောဂဗေဒ) ရန်ကုန်တိုင်းဒေသကြီး မဲဆန္ဒနယ်အမှတ်(၄)က ဆွေးနွေးခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ စီမံကိန်းနှင့်ဘဏ္ဍာရေးဝန်ကြီးဌာန saozos mozos de cæl:6c3a8sao 26390dą Development Policy Operation (DPO) Gąj:6g အမေရိကန်ဒေါ်လာ သန်း ၂၀၀ ချေးယူရန်ကိစ္စနဲ့စပ်လျဉ်းပြီး ၁၃-၃-၂၀၁ရ ရက်တွင် ကျင်းပပြုလုပ်တဲ့ ပြည်ထောင်စုလွှတ်တော် စတုတ္ထပုံမှန်အစည်းအဝေး (၁၄)ရက်မြောက်နေ့မှာ သက်ဆိုင်ရာ ပြည်ထောင်စု အဆင့် အဖွဲ့အစည်းဝင်များက လွှတ်တော်သို့ ရှင်းလင်းတင်ပြခဲ့ပြီး ဖြစ်ပါတယ်။ အထက်ပါကိစ္စနဲ့စပ်လျဉ်းပြီး ဦးသန်းစိုး(ဘောဂဗေဒ) ရန်ကုန်တိုင်းဒေသကြီး မဲဆန္ဒနယ်အမှတ် (၄)မှ ဆွေးနွေးဖို့ဖြစ်ပါတယ်။</speech>
<speech><mp id="1320">ဦးသန်းစိုး(ဘောဂဗေဒ)(မဲဆန္ဒနယ်အမှတ်-၄၊ ရန်ကုန်တိုင်းဒေသကြီး)</mp>အားလုံး မင်္ဂလာပါ။ mascoss DPO Project vosansle:cos? Gooseslysa Olcag:cgrcgulosusi Power Point သုံးခွင့်ပြုပါခင်ဗျာ။ အဲဒီတော့ ထုတ်လုပ်မှုကို အားမပေးတဲ့ ချေးငွေစီမံကိန်းနဲ့ ဘဏ္ဍာရေးဝန်ကြီးဌာန ချေးတဲ့ငွေက စာရင်းဇယားက ပထမ (၁)က Financial Sector Development Project ၁၀၀ မီလီယံ ရှိပါတယ်။ Public Finance Management (PFM) pşps:we: po gulosofil Development Policy(DPO) မှာ သန်း ၂၀၀ ရှိပါတယ်။ မြန်မာငွေနဲ့ တွက်လို့ရှိရင် စုစုပေါင်းသန်း မီလီယံ ၄၅၀ ဖြစ်နေပါတယ်။ အခုဟာ ၂၇၂ ဘီလီယံ ချေးမယ်ဆိုတဲ့သဘောပါ။ အဲဒီတော့ ဒီ ၂၀၁၇-၂၀၁၈ မှာလည်း ဘတ်ဂျက် ရာခိုင်နှုန်းရဲ့ ၂၀ ရာခိုင်နှုန်းကို သူ့ရဲ့ အသုံးစရိတ်ပေးထားပါတယ်။ ပြီးတော့အခွန်ရဲ့ ၁ ရာခိုင်နှုန်း ကိုလည်း ဒီစီးပွားရေးကူးသန်းဝန်ကြီးဌာနအနေနဲ့ Revenue တွေ အများကြီးရှိထားပါတယ်။ အဲဒီတော့ ဒီလောက် အထိများတဲ့ ငွေကြေးပမာဏတွေနေရာမှာ စီမံကိန်းနဲ့ဘဏ္ဍာရေးဝန်ကြီးဌာနအနေနဲ့ ဒီပရောဂျက် တွေကို လုပ်ရမယ့်ဟာကို ကျွန်တော်တို့ ဆန်းစစ်သွားပါ့မယ်။ powsəqesim Power Point Pośwussoolu çowsqosim aluss World Bank mee လုပ်ထားတဲ့ ပရောဂျက်ရဲ့ Title Name ပါ ။ ဒီ Title Name နဲ့တွက်လို့ရှိရင် နောက် ပရောဂျက် Power Point တစ်ခုကိုပြပါ။ အဲဒီတော့ Sp69:003:05 saolopee.c9:005:oSector m poms osuf Sector of 20:608abosong ဒီမှာပြထားတာဖြစ်ပါတယ်။ ဒါပေမယ့် ဒီဝန်ကြီးတင်ပြလာတဲ့ အပေါ်မှာတော့ ဒုတိယ Slide ပြပါ။ နောက် Power Point တစ်ခုပြပါ။ အဲဒီတော့ ဒီလိုဖြစ်သွားပါတယ်။ ဖြစ်သွားတဲ့အခါကျတော့ ခေါင်းစဉ်တွေမတူတဲ့အတွက် အဲဒီအချက်လေးဟာ ဘာကြောင့်များလဲဆိုတာ ကျွန်တော်သံသယ ရှိပါတယ်။ ဒါကိုလည်း ရှင်းလင်း ပေးဖို့လိုပါတယ်။ ဒါကတော့ ပရောဂျက်ရဲ့ Objective တွေပါ။ ဒါဥပမာအနေနဲ့။ နောက်တစ်ခုထပ်ပြပါ။ ဒါကတော့ တစ်နိုင်ငံလုံးမှာ၊ တစ်ကမ္ဘာလုံးမှာ DPO Project ပေါင်း ၁၂၃၆၁၀ လောက်ရှိပါတယ်။ ဒီဟာကို ကျွန်တော်တို့နိုင်ငံအတွက် သီးခြားပေးတဲ့ Project တော့ မဟုတ်ပါဘူး။ ဒါဟာထူးဆန်း စရာတော့ မဟုတ်ပါဘူး။ နောက်တစ်ခုပြပါ။ အဲဒီတော့ ဒီ Financial statement နဲ့ပတ်သက်ပြီးတော့ ပြည်ထောင်စုလွှတ်တော်မှာ လာလာတင်တဲ့ဟာတွေများတော့ ဘယ်တော့မှ အသေးစိတ်မပါပါဘူး။ ဒီဟာဟာ ကျွန်တော်တို့ Financial statement ကို အသေးစိတ် ပြောထားတဲ့အချက်အလက်ဖြစ်ပါတယ်။ အဲဒီတော့ ကျွန်တော်တို့ ပြန်ဆပ်ရမယ့်ဟာ အတိုး ၅၆ သန်း ရှိပါတယ်။ ၃၈ နှစ်မှာ အားလုံးပေါင်း ၂၅၆ သန်း ရှိပါတယ်။ ဝန်ဆောင်ခက ၁.၅ မီလီယံ ဖြစ်ပါတယ်။ အဲဒီတော့ ကျွန်တော်တို့ ပြောချင်တာက ကျွန်တော်တို့ဟာ ချေးငွေတွေနဲ့ပဲ ကျွန်တော်တို့ရဲ့ Capacity တွေကို လုပ်တတ်တာလား။ Capacity Building တွေကို လုပ်ဖို့လိုအပ်သလား။ ပြီးတော့လာမယ့် မျိုးဆက်တွေအတွက် အကြွေးတွေနဲ့ ကျွန်တော်တို့ရဲ့နိုင်ငံကြီးကို ချည်နှောင်ဖို့သင့်သေးသလား။ ခုနတုန်းက စီးပွားစီမံကနေ ရထားတဲ့ဘတ်ဂျက် တွေဟာ အများကြီးဖြစ်ပါတယ်။ ဒီဟာတွေကို အကောင်အထည်ဖော်ဖို့ မရဘူးလို့ဆိုတော့ ဒီဟာကို ကျွန်တော်တို့ ထပ်ပြီးတော့ မီးမောင်းထိုးပြခြင်း ဖြစ်ပါတယ်။ အဲဒီတော့ ဒီလွှတ်တော်မှာ ပရောဂျက်တွေ Aid တွေနဲ့ ပတ်သက်ပြီးတော့မှ သဘောတူခြင်း တောင်းခံလို့ရှိရင် သီးခြားကြားနာပြီးတော့မှ ဆောင်ရွက်သင့်ပါတယ်။ ဒါဟာ ကျွန်တော် အမြဲတမ်း ပြောနေတဲ့ကိစ္စ ဖြစ်ပါတယ်။ ဘာဖြစ်လို့လဲဆိုတော့ ကျွန်တော်တို့ ဆီမှာ Aid Policy ရှိမှ ဖြစ်မှာပါ။ ပြီးတော့ နောက်တစ်ခုက နိုင်ငံ၌ ချေးငွေထောက်ပံ့ငွေနဲ့ ပတ်သက်ပြီးတော့ ကော်မတီတစ်ခုခုဖွဲ့ပြီးတော့မှ အောင်မြင်မှုတွေ ကျရှုံးမှုတွေကို စနစ်တကျ အကောင်အထည်ဖော်သင့် ပါတယ်။ တစ်ဆက်တည်းမှာပဲ World Bank နဲ့ ပတ်သက်ပြီးတော့ ခုနတုန်းက တင်ပြထားတဲ့ ပရောဂျက်တွေမှာ Mid Term Financial Report ဖြစ်ဖြစ် Perfomance Report ဖြစ်ဖြစ် Project Report တွေကို ကျွန်တော်တို့ ပြည်ထောင်စုလွှတ်တော်ကို တင်ပြပြီးတော့မှ ဒီချေးငွေနဲ့ ပတ်သက်တဲ့ ပရောဂျက်ကို ခွင့်ပြုသင့်တယ်လို့ ဒီနေရာမှာ ကျွန်တော် အကြံတစ်ခုတင်ပြလိုပါတယ်။ နောက်တစ်ခုကတော့ နိုင်ငံခြားချေးငွေ ထောက်ပံ့ငွေတွေဟာ ကျွန်တော်တို့ သီအိုရီမှာလည်း ပြောပြီးသားပါ ။ ကျွန်တော်တို့ စီးပွားရေးရှုထောင့်ကနေ ကြည့်လို့ရှိရင် ဒီ Capacity Building တွေကို သွားနေသရွေ့ဟာ နိုင်ငံဟာ ဘယ်တော့မှမချမ်းသာပါဘူး။ အဲဒီလိုနိုင်ငံလည်း မရှိခဲ့ပါဘူး။ ဒါကျွန်တော်တို့ စီးပွားရေးပညာရှင်တွေ အမြဲတမ်းပြောနေတဲ့ စကားရှိပါတယ်။ ဒါ ပီတာဘေယာရဲ့ စကားလည်းရှိပါတယ်။ နောက်ဆုံးအနေနဲ့ ဒီနိုင်ငံခြားချေးငွေ ထောက်ပံ့ငွေတွေကို ကျွန်တော်ကဘာကိုလုပ်ချင်လည်း ဆိုတော့ အခြေခံအဆောက်အဦတည်ဆောက်မှုတွေ အတွက်ပဲ လုပ်ချင်ပါတယ်။ ဒီနေရာမှာ Public Private Partanership မျိုးကိုလုပ်လို့ရှိရင် ပုဂ္ဂလိက ကဏ္ဍကလည်းတက်လာမှာပါ။ ဒီလိုဆိုရင် အလုပ် အကိုင်တွေတက်လာမယ်။ Income တွေတက်လာမယ်။ Saving တက်လာမယ်။ Investment တွေလည်း တက်လာမယ်။ ဒီလိုကောင်းကျိုးရလဒ်အများကြီးရှိရက်သားနဲ့ ဒီလို Capacity Building တွေကိုပဲ သွားပြီးတော့တိုးနေမယ်ဆိုရင် ကျွန်တော်တို့ဟာ အကြွေးနွံနစ်တဲ့ နိုင်ငံဖြစ်သွားမှာကို စိုးရိမ် ပါတယ်။ ဒီအချက်ကြောင့်မို့ ပြည်ထောင်စုလွှတ်တော် ၂၀၀၈ ဖွဲ့စည်းပုံ ပုဒ်မ ၈၀ ပါ ပုဒ်မများအရ ပြည်ထောင်စုလွှတ်တော် ပုဒ်မ ၂၅ အရ ဒီဟာကို သီးခြားကြားနာပြီးတော့မှသာ ခွင့်ပြုပါလို့ ပြောကြားရင်းနဲ့ ကျွန်တော့အဆိုကိုနိဂုံးချုပ်ပါတယ်။ အားလုံး ကျေးဇူးတင်ပါတယ်။ နိုင်ငံတော်သမ္မတထံမှ ပေးပို့ထားသော စစ်ကိုင်းတိုင်းဒေသကြီးအတွင်းရှိ ဖောင်းပြင်-ပင်လည်ဘူးကားလမ်း ၂၉ မိုင် (လမ်းသစ်)အထူးပြင်ဆင်ထိန်းသိမ်းခြင်း လုပ်ငန်းများဆောင်ရွက်ရန်အတွက် ၂၀၁၆ ခုနှစ်၊ ပြည်ထောင်စု၏ ဘဏ္ဍာငွေ အရအသုံးဆိုင်ရာဥပဒေပါ သီးသန့်ရန်ပုံငွေမှ ကျပ် ၅,၅၇၅,၀၀ သန်း ခွဲဝေ သုံးစွဲမည့်ကိစ္စရပ်များ နှင့်စပ်လျဉ်း၍ ဆောက်လုပ်ရေးဝန်ကြီးဌာနက ပြန်လည်ရှင်းလင်းဆွေးနွေးခြင်း၊</speech>
<speech type="speaker">အစီအစဉ် (၁၀) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ စစ်ကိုင်းတိုင်းဒေသကြီးအတွင်းရှိ ဖောင်းပြင်-ပင်လည်ဘူးကားလမ်း ၂၉ မိုင် (လမ်းသစ်) အထူးပြင်ဆင် ထိန်းသိမ်းခြင်း လုပ်ငန်းများ ဆောင်ရွက်ရန်အတွက် ၂၀၁၆ ခုနှစ်၊ ပြည်ထောင်စု၏ ဘဏ္ဍာငွေအရအသုံး ဆိုင်ရာဥပဒေပါ သီးသန့်ရန်ပုံငွေမှ ကျပ် ၅,၅၇၅ သန်း ခွဲဝေသုံးစွဲမည့်ကိစ္စရပ်များနဲ့ စပ်လျဉ်းပြီး လွှတ်တော် ကိုယ်စားလှယ်များရဲ့ ဆွေးနွေးချက်များအပေါ် ဆောက်လုပ်ရေးဝန်ကြီးဌာန ပြန်လည်ရှင်းလင်း ဆွေးနွေးဖို့ဖြစ်ပါတယ်။</speech>
<speech><agency id="14">ဦးဝင်းခိုင်(ပြည်ထောင်စုဝန်ကြီး၊ ဆောက်လုပ်ရေးဝန်ကြီးဌာန)</agency>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်တော်ကြီးများနှင့် ဖိတ်ကြားထားသော ဧည့်သည်တော်များအားလုံး မင်္ဂလာအပေါင်းနဲ့ ပြည့်စုံပါစေလို့ ကျွန်တော့အနေနဲ့ ဆုမွန်ကောင်းတောင်းရင်း နှုတ်ခွန်းဆက်သအပ်ပါတယ်။ ကျွန်တော်ကတော့ ဆောက်လုပ်ရေးဝန်ကြီး ဌာန ပြည်ထောင်စုဝန်ကြီး ဦးဝင်းခိုင်ဖြစ်ပါတယ်။ ကျွန်တော့အနေနဲ့ နိုင်ငံတော်သမ္မထံမှ ပေးပို့ထားတဲ့ စစ်ကိုင်းတိုင်းဒေသကြီးအတွင်းမှာရှိတဲ့ ဖောင်းပြင်-ပင်လည်ဘူး(လမ်းသစ်)တွင် အထူးပြင်ဆင်ထိန်းသိမ်းခြင်းလုပ်ငန်းများ ဆောင်ရွက်ရန်အတွက် ၂၀၁၆ ခုနှစ်၊ ပြည်ထောင်စု၏ ဘဏ္ဍာငွေအရအသုံးဆိုင်ရာဥပဒေပါ သီးသန့်ရန်ပုံငွေမှ ကျပ် ၅,၅၇၅ သန်း ခွဲဝေသုံးစွဲမည့်ကိစ္စနဲ့ စပ်လျဉ်းပြီးတော့ လွှတ်တော်ကိုယ်စားလှယ်တော်ကြီး ၁ရ ဦးမှ အပြုသဘောဖြင့် ထောက်ခံအကြံပြု ရှင်းလင်းဆွေးနွေးချက်များအပေါ် လှိုက်လှဲဝမ်းသာစွာ ကြိုဆိုကြောင်း ပြောကြား လိုပါတယ်။ ကိုယ်စားလှယ်တော်ကြီးများ ဆွေးနွေးချက်နှင့် ဆောင်ရွက်မယ့်လုပ်ငန်း အစီအစဉ်များအား အသေးစိတ် ရှင်းလင်းတင်ပြပေးသွားမှာ ဖြစ်ပါတယ်။ ဖောင်းပြင်-ပင်လည်ဘူး(လမ်းသစ်) အဆင့်မြှင့်တင်ခြင်းအတွက် ဆောင်ရွက်ရန် လျာထားတဲ့ လုပ်ငန်း တွေကတော့ (က) မိုင်တိုင် ၁၂/၄ ကနေပြီးတော့ ၂၂/၄ အတွင်း ၁၀ မိုင်ကို Grade နှိမ့်ချခြင်း ရန်ပုံငွေကျပ် သန်း ၉၀၀၊ (ခ) မိုင်တိုင် ဝဝ မှ ၂၄/ဝ အထိ ၂၄ မိုင်အား ပေ ၂၀ အကျယ် ၆ လက်မထု အမာခံလမ်း ခင်းခြင်း ရန်ပုံငွေကျပ် ၂,၆၅၀ သန်း၊ (ဂ) အထက်အဆင်းမတ်စောက်သော ၅ မိုင် ၄ ဖာလုံအား ၁၈ ပေ၊ အကျယ်၊ ၈ လက်မထု ကွန်ကရစ်လမ်းခင်းခြင်း ရန်ပုံငွေကျပ် ၁,၆၈၅ သန်း၊ (ဃ) ပေ ၁၀၀ အရှည် ကျောက်စီမြေနံရံ ၅ ခု တည်ဆောက်ခြင်း ရန်ပုံငွေကျပ်သန်း ၁၀၀၊ (င) အုတ်စီကမ်းကပ်ခုံနှင့် သံကူ ကွန်ကရစ်တံတား တည်ဆောက်ခြင်း ပေ ၂၀ အရှည် တစ်စင်း၊ ၁၅ ပေအရှည် တစ်စင်း၊ ၁၀ ပေ အရှည် ၆ စင်း၊ စုစုပေါင်း ၈ စင်း ရန်ပုံငွေကျပ်သန်း ၂၄၀ ဖြင့် လုပ်ငန်းများဆောင်ရွက်မှာ ဖြစ်ပါတယ်။ လေးစားအပ်ပါသော နာယကကြီးခင်ဗျား။ ဖောင်းပြင်-ပင်လည်ဘူးလမ်းပေါ်မှာ တောင်များရဲ့ ပင်လယ်ရေမျက်နှာပြင်အထက်ပေများမှာ မှန်တောင်ဆိုရင် ပေ ၂၂၀၀၊ အရိုးတောင်ဆိုရင် ပေ ၁၅၀၀၊ မျက်ဆွဲတောင်ဆိုရင် ပေ ၂၀၀၀၊ ဇီးဖြူတောင်ဆိုရင် ပေ ၁၉၀၀ စသည်ဖြင့် မြင့်ကြပြီးတော့ အတက် အဆင်းလည်း အလွန်မတ်စောက်ပါတယ်။ အတက်အဆင်းအလွန်မတ်စောက်သော သဲကြပ်တောင်၊ ကျောက်ပွတောင်များအားလည်း Grade နှိမ့်ချပေးရေးအတွက် မြေကျင်းပေါင်း ၅၅၅,၀၀၀၊ ကျောက်တောင် လမ်းချဲ့ပြီး ဆောင်ရွက်ရမယ့် ကျင်းဟာ ၁၇,၆၄ရ ကျင်းဖြင့် စုစုပေါင်း ၅၇၂,၆၄ရ ကျင်း ဆောင်ရွက်ရမှာ ဖြစ်ပြီးတော့ ကျောက်တောင် လမ်းချဲ့ခြင်းအား မိုင်းခွဲ၍လည်းကောင်း၊ Hydraulic Breaker ဖြင့် လည်းကောင်း ဆောင်ရွက်သွားရမှာ ဖြစ်ပါတယ်။ လမ်းချဲ့ခြင်းကြောင့် ရရှိလာသော ကျောက်များမှာ ကျောက်ဆွေး ကျောက်ပွဲများဖြစ်တဲ့အတွက် လမ်းခင်းရာတွင် အသုံးပြု၍ မရကြောင်း တွေ့ရှိရပါတယ်။ အမာခံ ကျောက်လမ်းခင်းရန် ၂၄ မိုင်အတွက် လိုအပ်သော ခွဲကျောက် ၁၅၈၃၆ ကျင်း အတွက် ရရှိနိုင်မယ့် ကျောက်ကွင်းနေရာတွေကတော့ ထမိန်ပုံ ကျောက်ကွင်း၊ ဖောင်းပြင်-ပင်လည်ဘူးလမ်း (လမ်းဟောင်း) မိုင် ၂၅/ဝ မှ တောဝင် ၁ မိုင် ကျောက်ကွင်း၊ ဖောင်းပြင်-ပင်လည်ဘူးလမ်း (လမ်းသစ်) မိုင် ၁၂/ဝ မှ တောဝင် ၁၀ မိုင် ကျောက်ကွင်းစတဲ့ ကျောက်ကွင်း ၃ ကွင်းတို့မှ ရရှိမှာဖြစ်ပြီးတော့ လမ်းသုတေသန ဓာတ်ခွဲခန်းတွင် စမ်းသပ်စစ်ဆေးခဲ့ရာ ကတ္တရာလမ်း ခင်းခြင်းအဆင့်ထိ အသုံးပြုနိုင်သော ကျောက်များ ဖြစ်ကြောင်း တွေ့ရှိရပါတယ်။ ကွန်ကရစ်လုပ်ငန်းတွင် အသုံးပြုမယ့် ကျောက်စရစ် ၃,၇၉၁ ကျင်းအတွက် ရရှိနိုင်မယ့် ကျောက်ကွင်း နေရာတွေကတော့ ဖောင်းပြင်မြို့မှ ၁ မိုင် အကွာမှာရှိတဲ့ ချင်းတွင်းမြစ်မှ မြစ်ကျောက်စရစ်၊ ဖောင်းပြင် မြို့မှ ၁ မိုင် အကွာမှာ ရှိတဲ့ ရွှေကျင်လေးကျောက်ကွင်းမှ တောင်ကျောက် စရစ်၊ ဖောင်းပြင်-ပင်လည်ဘူး လမ်း(လမ်းဟောင်း) မိုင် ၂၀၀ မှ တောဝင် ရ မိုင် တောင်ကျောက်စရစ် ကျောက်ကွင်းစတဲ့ ကျောက်ကွင်း ၃ ကွင်းတို့မှ ရရှိမှာဖြစ်ပါတယ်။ လုပ်ငန်းခွင်တွင် အသုံးပြုရန် သဲ ၂,၉၈၆ ကျင်း လိုအပ်မှာ ဖြစ်ပြီးတော့ သဲရရှိနိုင်မယ့် နေရာတွေ ကတော့ ဖောင်းပြင်-ပင်လည်ဘူးလမ်း (လမ်းဟောင်း) မိုင်တိုင် ၂၂/၅ ဟော်ဇောင်းရွာ အနီးရှိ နန်းမခွင်ချောင်း၊ ဖောင်းပြင်-ပင်လည်ဘူးလမ်း (လမ်းသစ်) မိုင် ၃၀ ရှိ ရေဆုံးချောင်း၊ ဖောင်းပြင်-ပင်လည်ဘူး လမ်း (လမ်းဟောင်း) မိုင် ၄၈၀ ရှိ သာစည်ချောင်း စသည့်ချောင်း ၃ ချောင်းကနေ ပြီးမှ သဲများရရှိမှာ ဖြစ်ပါတယ်။ လေးစားအပ်ပါသော နာယကကြီးခင်ဗျား။ ကျောက်ရောမြေ သို့မဟုတ် ဂျင်းမြေ ကျင်းပေါင်း ၁၈၀၀၀ လိုအပ်မှာ ဖြစ်ပြီးတော့ ရရှိနိုင်မယ့်နေရာတွေကတော့ ဖောင်းပြင်-ပင်လည်ဘူးလမ်း (လမ်းဟောင်း) ပေါ်မှာ မိုင်တိုင် ၁၂/ဝ ရောင်ဟီးရွာကနေပြီးတော့ တောဝင် ၁ မိုင်နေရာ၊ မိုင် ၂၂/၂ တောဝင် ၁ မိုင်နေရာ၊ မိုင် ၄၈၀ သာစည်ရွာ စသည့်နေရာ ၃ ခုမှ ရရှိမှာ ဖြစ်ပါတယ်။ ကွန်ကရစ်ခင်းရန်လိုအပ်တဲ့ ဘိလပ်မြေ ၃၈၉၉ တန်ကို မုံရွာမြို့မှ ဖောင်းပြင်မြို့သို့ ချင်းတွင်းမြစ်ကြောင်းအတိုင်း ရေလမ်းကြောင်းဖြင့်လည်းကောင်း၊ မန္တလေးမြို့မှ မန္တလေး-တကောင်း-ဗန်းမော်-မြစ်ကြီးနားလမ်းအတိုင်း ထီးချိုင့်တံတားကို ဖြတ်ပြီးတော့ ကျောင်းကုန်း-ကောလင်း -ပင်လည်ဘူးမှလည်းကောင်း သယ်ယူမှာဖြစ်ပါတယ်။ Concrete Batching Plant များအား မိုင် ၃၀ ရေဆုံးချောင်းအနီးတွင် ၂ လုံး၊ မိုင်တိုင် ၂၄၀ ငါခယ်ချောင်းအနီးတွင် ၂ လုံး ထားရှိပြီးတော့ ကွန်ကရစ်သယ်ယာဉ် ၁၅ စင်းနဲ့ ကွန်ကရစ် စက် ၄ စင်းကို အသုံးပြုပြီး ဆောင်ရွက် သွားမှာဖြစ်ပါတယ်။ လုပ်ငန်းဆောင်ရွက်ရာမှာ Grade နှိမ့်ချခြင်း လုပ်ငန်းများ၊ တံတားတည်ဆောက်ခြင်း လုပ်ငန်း များနှင့် မြေကာနံရံတည်ဆောက်ခြင်း လုပ်ငန်းများအား ၂၀၁ရ ခုနှစ်၊ မေလကုန်တွင်လည်းကောင်း အမာခံ ကျောက်ခင်းလမ်း၊ ကွန်ကရစ်လမ်းခင်းခြင်း လုပ်ငန်းအား ၂၀၁၇၊ ဇွန်လ ဒုတိယ ပတ်တွင်လည်းကောင်း၊ ကွန်ကရစ်ခင်းခြင်းလုပ်ငန်းများကို ၂၀၁ရ ခုနှစ်၊ ဇွန်လ တတိယပတ်တွင် လည်းကောင်း လုပ်ငန်းများ ပြီးစီးအောင် ဆောင်ရွက်သွားမှာ ဖြစ်ပါတယ်။ နိုင်ငံတော် သမ္မတ၏ သီးသန့်ရန်ပုံငွေရရှိပါက ၂၀၁ရ ခုနှစ်၊ မတ်လ တတိယပတ်မှ စတင်ပြီးတော့ လုပ်ငန်းများ စတင်ဆောင်ရွက် သွားမှာဖြစ်ပြီးတော့ ဇွန်လအတွင်း သတ်မှတ်စံချိန်စံညွှန်းနှင့်အညီ လုပ်ငန်းများ ပြီးစီးအောင် အရှိန်အဟုန်ဖြင့် ဆောင်ရွက် သွားမှာ ဖြစ်ပါတယ်။ လမ်းဦးစီးဌာန၊ တံတား ဦးစီးဌာနမှ အရည်အသွေးထိန်းသိမ်းရေး Quality Control အဖွဲ့များနှင့် လည်းကောင်း ပြင်ပမှ အရည်အသွေး ထိန်းသိမ်းရေး Quality Control အဖွဲ့များအား ငှားရမ်း၍ သော်လည်းကောင်း၊ ကြီးကြပ် စစ်ဆေး ဆောင်ရွက်သွားမှာဖြစ်ပါတယ်။ ယခု စီမံကိန်းလုပ်ငန်းများ ဆောင်ရွက် သည့်ကာလဟာဆိုရင် လွှတ်တော် ခေတ္တရပ်နားချိန်ဖြစ်ပါသဖြင့် ဒေသခံကိုယ်စားလှယ် တော်ကြီးများ အနေနဲ့လည်း ဝိုင်းဝန်း ပူးပေါင်း ကူညီအကြံပြု ဆောင်ရွက်ပေးကြစေလိုကြောင်းလည်း ပြောကြားလိုပါတယ်။ လေးစားအပ်ပါသော နာယကကြီးခင်ဗျား။ ပင်လည်ဘူး- ဖောင်းပြင်လမ်း သီးသန့်ရန်ပုံငွေ သုံးစွဲ မယ့်ကိစ္စနဲ့ပတ်သက်ပြီးတော့ ယခုကိုယ်စားလှယ်တော်ကြီးများ ၁ရ ဦးမှ အပြုသဘောဖြင့် အကြံပြု ဆွေးနွေးသွားတာနဲ့ ပတ်သက်ပြီးတော့ ပြန်လည်ရှင်းလင်းတင်ပြသွားမှာဖြစ်ပြီး ရှင်းလင်းတင်ပြချက်မှာ အပိုင်း ၃ ပိုင်း တွေ့ရှိရမှာ ဖြစ်ပါတယ်။ ပထမပိုင်းကတော့ ဒေသခံကိုယ်စားလှယ်များ၊ ဒေသခံ ပြည်သူလူထုကိုယ်စား ဒီလမ်းကြီးကို ဖောက်လုပ်ဖို့ ထောက်ခံဆွေးနွေးသွားတာကို တွေ့ရှိရပါတယ်။ ဒုတိယတစ်ပိုင်းအနေနဲ့ကတော့ လမ်းဖောက်လုပ်တာကို ထောက်ခံပါသော်လည်း ဒီလမ်းကို အတွင်းမှာ ဆောင်ရွက်တဲ့အတွက် ပြန်လည် ပျက်စီးသွားမည်ကို စိုးရိမ်ပါ၍ အပြုသဘောဖြင့် ဝေဖန် အကြံပြုသွားခြင်းလည်း တွေ့ရှိရပါတယ်။ တတိယအပိုင်းအနေနဲ့တော့ ဒီချင်းတွင်းမြစ်ကြီးတစ်လျှောက် မှာရှိတဲ့ မြို့တွေ၊ ရွာတွေဟာလည်း ချင်းတွင်းမြစ်ကြီးကိုသာလျင် အားကိုးပြီးတော့ သွားလာနေရတာ ဖြစ်တဲ့အတွက် ချင်းတွင်းမြစ်တစ်လျှောက်ရှိ မြို့သူမြို့သားများအတွက် သက္ကယ်ကျင်း-ဖောင်းပြင်-ခန္တီး ၃၃၀ အရှည်ရှိတဲ့ လမ်းကိုပါ ဦးစားပေးဆောင်ရွက်ပေးဖို့ တင်ပြလာတာလည်း တွေ့ရှိရပါတယ်။ ဒါနဲ့ပတ်သက်ပြီးတော့ ကျွန်တော့အနေနဲ့ ခြုံငုံသုံးသပ်ပြီး တင်ပြသွားပါမယ်။ နံပါတ် ၁ အနေနဲ့ တော့ ပင်လည်ဘူး- ဖောင်းပြင်လမ်းပိုင်းကို ဒေသခံတွေအတွက် တွင်း ဆောင်ရွက်ရမှာ ဖြစ်ပေမယ့် စက်ယာဉ်ယန္တရား Quality Control Team များဖြင့် သေချာစွာ ကြပ်မတ်ဆောင်ရွက်သွားမှာ ဖြစ်တဲ့အတွက် တွင်း ပျက်စီးမှုမရှိရန်နှင့် ရေရှည်ခံနိုင်ရန်အတွက် ဦးစားပေးဆောင်ရွက် ပေးသွားမှာဖြစ်ပါတယ်။ နံပါတ် ၂ အနေနဲ့ ဒီလိုဆောင်ရွက်တဲ့နေရာမှာလည်းပဲ လွှတ်တော်ကိုယ်စားလှယ် တော်ကြီးများအနေနဲ့လည်း အဲဒီလွှတ်တော်နားနေတဲ့တဲ့အတွက် ဒေသခံကိုယ်စားလှယ်တော် ကြီးများအနေနဲ့လည်း ပူးပေါင်းပါဝင်ကူညီဖို့လည်း ကျွန်တော့အနေနဲ့ ဒီနေရာကနေပြီးတော့ လိုအပ်ကြောင်း တင်ပြလိုပါတယ်။ ကိုယ်စားလှယ်တော်ကြီးများရဲ့ ပူးပေါင်းဆောင်ရွက်မှုနဲ့ တွင်းမှာ စံချိန် စံညွှန်းမီတဲ့ လမ်းတစ်လမ်းဖြစ်အောင် ဆောင်ရွက်သွားမှာ ဖြစ်ပါတယ်။ နံပါတ်(၃)အချက်အနေနဲ့တော့ ရှင်းလင်းတင်ပြရမယ်ဆိုရင် သက္ကယ်ကျင်း-ဖောင်းပြင်-ခန္တီး လမ်းဟာ ဆိုရင် မိုင် ၃၃၀ ရှိပါတယ်။ ကျွန်တော့အနေနဲ့ ဒီ ၅ နှစ်အတွင်းမှာ ရာသီမရွေးသွားလာနိုင်တဲ့ လမ်း ဖြစ်အောင် ဆောင်ရွက်ပေးသွားမှာဖြစ်ပါကြောင်း ဒီနေရာကနေပြီးတော့ ရှင်းလင်းတင်ပြအပ်ပါတယ်။ ဆက်လက်ပြီးတော့ ဒီထက်အသေးစိတ်ပြီး တင်ပြရမယ်ဆိုရင် လမ်းအကျယ်နဲ့ပတ်သက်ပြီးတော့ မေးမြန်းခြင်းနဲ့ပတ်သက်တဲ့အတွက် ဒီကျောက်လမ်းအကျယ်ဟာဆိုရင် ပေ ၂၀ အကျယ်ဖြစ်ပြီးတော့ တစ်မိုင် ကုန်ကျနှုန်း ၁၃၀ သန်း၊ ၁၂၀ သန်း၊ ၁၁၀ သန်း အဖြစ် ကွာခြားနေရခြင်းကတော့ လုပ်ငန်းခွင်နဲ့ ကျောက်ကွင်း အကွာအဝေး ပြောင်းလဲမှုကြောင့် သယ်ယူပို့ဆောင်ရေးစရိတ်အပေါ် ကွာခြားရခြင်းဖြစ်ကြောင်း တင်ပြလို ပါတယ်။ တောင်ပေါ်လမ်းပိုင်းနဲ့ လမ်းတာရိုးအကျယ် ၃၄ ပေအပေါ်မှာ အခြေခံလွှာခွဲကျောက် ပေ ၂၀ အကျယ်နဲ့ သိပ်သည်းပြီး ၆ လက်မထု ခင်းပြီးတော့ ၎င်းအပေါ်မှာ ကွန်ကရစ် ၈ လက်မထု ခင်းရန် ဆွဲထားခြင်း ဖြစ်ပါတယ်။ လမ်းသစ်မှာ ၂၉ မိုင် ရှည်လျားသော်လည်းပဲ ၂၀၁၆-၂၀၁ရ ဘဏ္ဍာနှစ်မှာ တိုင်းဒေသကြီး ရန်ပုံငွေနဲ့ မိုင် ၂၄/ဝ ကနေပြီးတော့ ၂၉/ဝ အထိ ၅ မိုင် ကျောက်လမ်း တည်ဆောက်ပြီး ဖြစ်သောကြောင့် ၂၄ မိုင်သာ ကျန်တဲ့အပိုင်းကို ဆောင်ရွက်ခြင်းဖြစ်ကြောင်း တင်ပြလိုပါတယ်။ တိုင်းဒေသကြီး အစိုးရအဖွဲ့အစီအစဉ်ဖြင့် မြေယာလျော်ကြေးများလည်း ပေးဆောင်ရွက်ခဲ့ပြီးဖြစ်၍ ပေးချေရန် မလိုအပ်ကြောင်းလည်း တင်ပြလိုပါတယ်။ တံတားများကိုလည်း ၂၄ ပေအကျယ် တည်ဆောက်ထားပြီး ရေနုတ်မြောင်းများကိုလည်း ထည့်သွင်းတည်ဆောက်သွားမှာဖြစ်ကြောင်း တင်ပြလိုပါတယ်။ သီးသန့် ရန်ပုံငွေတွင် လမ်းတာချဲ့ခြင်း၊ Grade နှိမ့်ချခြင်း၊ အမာခံလမ်းတည်ဆောက်ခြင်း၊ ကွန်ကရစ်ခင်းခြင်း စတဲ့ လုပ်ငန်းများအတွက် လမ်းဦးစီးဌာနမှ သတ်မှတ်စံချိန်စံညွှန်းများနဲ့အညီ တိုင်းတာပုံထုတ်ခြင်းမှ ရရှိလာတဲ့ လမ်းဒီဇိုင်းအရ အမာခံလမ်းအဖြစ် ပေ ၂၀အကျယ် ၆ ပေ ခင်းပြီးတော့ ၃ လက်မထု ဂျင်းမြေခင်းပြီး လာမည့်ဘဏ္ဍာရေးနှစ်များတွင် ကွန်ကရစ်ခင်းခြင်းလုပ်ငန်းများလည်း ဆက်လက် ဆောင်ရွက်ဖို့ လိုမှာဖြစ်ပါတယ်။ ယခုနှစ်အတွင်း ကွန်ကရစ်လမ်းခင်းခြင်းဆောင်ရွက်မယ့် ၅ မိုင် ၄ ဖာလုံမှာ ခွဲကျောက် ၆ လက်မထုပေါ်မှာ ဂျင်းမြေ ၃ လက်မတင်ရန်လိုမှာမဟုတ်ပါဘူး။ ကျန်အမာခံ လမ်းအပိုင်းတွင်သာ ကွန်ကရစ်လမ်းများ မဆောင်ရွက်ခင် တွင်း ယာဉ်များ ရာသီမရွေး အဆင်ပြေစွာ သွားလာနိုင်ရန်အတွက် ဂျင်းမြေ သို့မဟုတ် ဂဝံဆန်သောမြေ ၃ လက်မထု ခင်းရခြင်း ဖြစ်ကြောင်း တင်ပြလိုပါတယ်။ ကွန်ကရစ်လမ်းခင်းခြင်းလုပ်ငန်းများ ဆက်လက်ဆောင်ရွက်တဲ့အခါမှာဆိုရင် အမာခံ ကျောက်လမ်း အပေါ်မှာ နောက်နှစ်များ၌ ကွန်ကရစ်လမ်းအဆင့် ထပ်မံဆောင်ရွက်ပါက အောက်ခံလွှာ၏ ခံနိုင်ဝန်အား CBR အား ပြန်လည်စမ်းသပ်ပြီး လိုအပ်ပါက သပ်ကျောက်၊ ညှပ်ကျောက်များဖြင့် ပြန်လည်ခင်းကြိတ် ပြီးတော့ သတ်မှတ် CBR ရရှိမှသာ ကွန်ကရစ်လမ်းခင်းခြင်းလုပ်ငန်းများ ဆက်လက် ဆောင်ရွက် သွားမှာဖြစ်ကြောင်း တင်ပြအပ်ပါတယ်။ ယခုတွက်ချက်တင်ပြထားချက်အရ ပေ ၂၀ အကျယ် ၆ လက်မထုအမာခံလမ်းခင်ခြင်း၂၄/ဝ မိုင် အတွက် ကုန်ကျငွေကျပ် ၁,၆၈၅ သန်းဖြစ်ပြီးတော့ ကျောက်လမ်းခင်းရာမှာဆိုရင် ၁ ကုဗပေအတွက် နှုန်းမှာ ၁,၆၇၀ ကျပ်၊ ၁၈ ပေအကျယ် ၈ လက်မထု ကွန်ကရစ်ခင်းခြင်း၊ ၅ မိုင် ၄ ဖာလုံအတွက် ကုန်ကျငွေကျပ် ၁,၆၈၅ သန်း ဖြစ်ပြီးတော့ ကွန်ကရစ်လမ်းခင်းရာမှာ ၁ ကုဗပေအတွက် ၄,၈၀၀ ကျပ် ကုန်ကျမည်ဖြစ်ပါတယ်။ ဖောင်းပြင်-ပင်လည်ဘူးဒေသများရှိ ၂၀၁၆-၂၀၁ရ ဘဏ္ဍာနှစ် တင်ဒါအောင်မြင် ခဲ့သော ဈေးနှုန်းများအပေါ်တွင် အခြေခံ၍ တွက်ချက်ထားသော ဈေးနှုန်းဖြစ်ကြောင်းလည်း တင်ပြလိုပါတယ်။ လေးစားအပ်ပါသော နာယကကြီးခင်ဗျာ။ ယခုတင်ပြခဲ့သော လုပ်ငန်းများဟာဆိုရင် ၂၀၁၆၂၀၁ရ ဘဏ္ဍာနှစ်တွင် တင်ဒါအောင်မြင်ခဲ့သော ဈေးနှုန်းတန်ဖိုးများဖြင့် အနီးစပ်ဆုံး ခန့်မှန်းတွက်ချက်၍ ရန်ပုံငွေတစ်ရပ်ရရှိရန် တင်ပြတောင်းခံခြင်းဖြစ်ပြီးတော့ လုပ်ငန်းများ ပြီးစီးပြီးတော့ ကျွမ်းကျင်မှုဆိုင်ရာ ခွင့်ပြုမိန့် ပြန်လည်တောင်းခံတဲ့အခါမှာဆိုရင် သတ်မှတ်ဒီဇိုင်း စံချိန်၊ စံညွှန်းများဖြင့် ပြန်လည်စိစစ် ပြီးတော့ ရန်ပုံငွေပိုလျှံမှုဖြစ်ပေါ်လာပါကလည်း နိုင်ငံတော်သို့ ပြန်လည်အပ်နှံ ဆောင်ရွက်သွားမှာဖြစ်ကြောင်း တင်ပြလိုပါတယ်။ လေးစားအပ်ပါသော နာယကကြီးခင်ဗျာ။ အထက်ပါ ဖောင်းပြင်-ပင်လည်ဘူး လမ်းအပိုင်းတွင် ဆောင်ရွက်မယ့် လုပ်ငန်းများသည် ယခုနှစ် မိုးရာသီမတိုင်မီ ဆောင်ရွက်ရန် လိုအပ်သည့် လုပ်ငန်းများ ဖြစ်ပါတယ်။ ဒါမှသာ မိုးတွင်းကာလအတွင်း ရေလမ်းကြောင်းအပြင် ကားလမ်းကိုပါ အထောက်အကူပြု သုံးစွဲနိုင်မှာ ဖြစ်ပါတယ်။ အဆိုပါလုပ်ငန်းအတွက် သုံးစွဲကုန်ကျမယ့် လုပ်ငန်းတန်ဖိုးငွေကျပ် ၅,၅၇၅ သန်း အား နိုင်ငံတော်သမ္မတကြီး၏ သီးသန့်ရန်ပုံငွေမှ သုံးစွဲခွင့်ပြုနိုင်ရေး အတည်ပြုပေးနိုင်ရန် ပြည်ထောင်စု လွှတ်တော် နာယကကြီးမှတစ်ဆင့် ရှင်းလင်းတင်ပြအပ်ပါတယ်ခင်ဗျာ။ အားလုံးကို ကျေးဇူးတင်ရှိပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဒီနေ့ လွှတ်တော်ကိုယ်စားလှယ်များ ဆွေးနွေးခဲ့ကြတဲ့ သီးသန့်ရန်ပုံငွေသုံးစွဲခွင့်ရရှိရေး ကိစ္စရပ်နှစ်ခုနဲ့ ပြည်ပချေးငွေရယူရေးဆိုင်ရာ ကိစ္စရပ် နှစ်ခုတို့နဲ့ စပ်လျဉ်းပြီး သက်ဆိုင်ရာပြည်ထောင်စုအဆင့်အဖွဲ့အစည်းဝင်များက ပြန်လည် ရှင်းလင်းရန် ရှိက ရှင်းလင်းဆွေးနွေးခြင်းနဲ့ လွှတ်တော်ရဲ့ အဆုံးအဖြတ်ရယူခြင်းအစီအစဉ်တို့ကို မနက်ဖြန် ၁၇-၃-၂၀၁ရ ရက် (သောကြာနေ့)မှာ ဆက်လက်ဆောင်ရွက်သွားမှာဖြစ်ကြောင်း အသိပေးကြေညာပါတယ်။</speech>
</motion>
</section>
</discussion>
<postface><title>ပြည်ထောင်စုလွှတ်တော် နာယက က အစည်းအဝေး(၁၆)ရက်မြောက်နေ့ ရပ်နားကြောင်းနှင့် (၁၇)ရက်မြောက်နေ့ ကျင်းပမည့် နေ့ရက်နှင့်ကြေညာခြင်း</title>
<speech type="speaker">အစီအစဉ် (၁၁) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ စတုတ္ထ ပုံမှန် အစည်းအဝေး (၁၆)ရက်မြောက်နေ့ အစီအစဉ်ကို ရပ်နားပါမယ်။ ဒုတိယအကြိမ် ပြည်ထောင်စု လွှတ်တော် စတုတ္ထပုံမှန်အစည်းအဝေးရဲ့ (၁၇)ရက်မြောက်နေ့ကို မနက်ဖြန် ၂၀၁ရ ခုနှစ်၊ မတ်လ ၁ရ ရက်(သောကြာနေ့)နံနက် ၁၀ နာရီ ကျင်းပပြုလုပ်မည် ဖြစ်ကြောင်းနှင့် ယနေ့အတွက် အစည်းအဝေး ပြီးဆုံးကြောင်း ကြေညာပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံးထွက်ခွာနိုင်ကြပါပြီ။</speech>
</postface>
</transcript>
</doc>
