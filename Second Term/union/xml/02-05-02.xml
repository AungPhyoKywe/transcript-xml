<doc>
<docinfo>
<docno>02-05-02.xml</docno>
<pdf>02-05-02.pdf</pdf>
<term value="02">ဒုတိယအကြိမ်</term>
<session value="05" />
<sittingday value="02" />
<legislature value="union">ပြည်ထောင်စုလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် ပဉ္စမပုံမှန်အစည်းအဝေး ဒုတိယနေ့မှတ်တမ်း</title>
<date>၁၃၇၉ ခုနှစ်၊ ကဆုန်လပြည့်ကျော် ၁၃ ရက် (၂၀၁ရ ခုနှစ်၊ မေလ ၂၃ ရက်)(အင်္ဂါနေ့</date>
</docinfo>
<transcript>
<preface>
<p>နေပြည်တော်ရှိ ပြည်ထောင်စုလွှတ်တော် အစည်းအဝေးခန်းမတွင် ဒုတိယအကြိမ် ပြည်ထောင်စု လွှတ်တော် ပဉ္စမပုံမှန်အစည်းအဝေး ဒုတိယနေ့ကို နံနက် ၁၀:ဝဝ နာရီင်ကျင်းပပါသည်။ ပြည်ထောင်စုလွှတ်တော် အစည်းအဝေးတွင် နာယကအဖြစ် အမျိုးသားလွှတ်တော် ဥက္ကဋ္ဌ မန်းဝင်းခိုင်သန်းက ဆောင်ရွက်ပြီး အခမ်းအနားမှူးအဖြစ် ပြည်ထောင်စုလွှတ်တော်ရုံး ညွှန်ကြားရေးမှူးချုပ် ဦးကျော်စိုးက ဆောင်ရွက်ပါသည်။</p>
<title>ပြည်ထောင်စုလွှတ်တော် နာယက နေရာယူခြင်း</title>
<speech type="mc">လေးစားအပ်ပါသော ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် ပဉ္စမပုံမှန်အစည်းအဝေးရဲ့ ဒုတိယနေ့ အစီအစဉ် စတင်ပါတော့မယ်။ ပြည်ထောင်စုလွှတ်တော် နာယက ကြွရောက်လာပါပြီခင်ဗျား။</speech>
<speech type="mc">လေ့လာရေးစင်မြင့်မှ ဧည့်သည်တော်များ အားလုံးမတ်တပ်ရပ်ပေးပါ။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="speaker">အားလုံးမင်္ဂလာပါ။</speech>
<speech type="mc">အားလုံး ထိုင်နိုင်ကြပါပြီခင်ဗျား။ ပြည်ထောင်စုလွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်း ကြေညာခြင်း ၊</speech>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ ဒီကနေ့ကျင်းပတဲ့ ဒုတိယအကြိမ် ပြည်ထောင်စုလွှတ်တော် ပဉ္စမပုံမှန်အစည်းအဝေး ဒုတိယနေ့မှာ ပြည်ထောင်စုလွှတ်တော် ကိုယ်စားလှယ်များ စိစစ်ရေးကော်မတီရဲ့ တင်ပြချက်အရ အစည်းအဝေးတက်ရောက်ခွင့်ရှိတဲ့ ပြည်ထောင်စု လွှတ်တော် ကိုယ်စားလှယ်ဦးရေ စုစုပေါင်း ၆၅၉ ဦး ရှိပြီး ဒီကနေ့အစည်းအဝေးကို ၅၉၃ ဦး တက်ရောက် ပါတယ်။ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်းရဲ့ ၈၉.၉၈ ရာခိုင်နှုန်းရှိပြီး သုံးပုံတစ်ပုံထက် ကျော်လွန်တဲ့အတွက် ပြည်ထောင်စုလွှတ်တော်ဆိုင်ရာ ဥပဒေပုဒ်မ ၂၀ နဲ့ နည်းဥပဒေ ၁၂ နည်းဥပဒေခွဲ(ခ) တို့အရ အစည်းအဝေးအထမြောက်ကြောင်းနဲ့ စတင်ကျင်းပကြောင်း ကြေညာပါတယ်။</speech>
<title>ပြည်ထောင်စုလွှတ်တော် ဒုတိယနေ့ အစည်းအဝေး အစီအစဉ်ကြေညာခြင်း</title>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျာ။ ဒုတိယအကြိမ် ပြည်ထောင်စု လွှတ်တော် ပဉ္စမပုံမှန်အစည်းအဝေး ဒုတိယနေ့ အစီအစဉ်ကို လွှတ်တော်ကိုယ်စားလှယ်များထံ ဖြန့်ဝေထားတဲ့ အတိုင်း ဆက်လက်ဆောင်ရွက်ပါမယ်။</speech>
<title>အစည်းအဝေးမတက်ရောက်နိုင်သော ပြည်ထောင်စုလွှတ်တော်ကိုယ်စားလှယ်များ ခွင့်ပန်ကြားခြင်းနှင့် အစည်းအဝေးတက်ရောက်မှု အခြေအနေကို မှတ်တမ်းတင်ခြင်း</title>
<speech type="speaker">အစီအစဉ်(၄) ဖြစ်ပါတယ်။ ဒီကနေ့ အစည်းအဝေးကို မတက်ရောက်နိုင်တဲ့ ပြည်ထောင်စုလွှတ်တော် ကိုယ်စားလှယ်များအတွက် ပြည်ထောင်စုလွှတ်တော် ကိုယ်စားလှယ်များစိစစ်ရေး ကော်မတီက ခွင့်ပန်ကြားဖို့ ဖြစ်ပါတယ်။</speech>
<speech><mp id="1301">ဒေါ်မြတ်သီတာထွန်း(အဖွဲ့ဝင်၊ ကိုယ်စားလှယ်များစိစစ်ရေးကော်မတီ)</mp>လေးစားရပါသော ပြည်ထောင်စုလွှတ်တော် နာယကကြီးရှင့်။ ယနေ့ကျင်းပပြုလုပ်တဲ့ ဒုတိယအကြိမ် ပြည်ထောင်စုလွှတ်တော် ပဉ္စမပုံမှန်အစည်းအဝေး ဒုတိယနေ့ ၂၃-၅-၂၀၁ရ ရက်နေ့မှာ အစည်းအဝေးသို့ တက်ရောက်နိုင်ခြင်းမရှိသော ပြည်ထောင်စုလွှတ်တော် ကိုယ်စားလှယ်များရဲ့ ကိုယ်စား မွန်ပြည်နယ်မဲဆန္ဒနယ်အမှတ်(၅)မှ အမျိုးသား လွှတ်တော်ကိုယ်စားလှယ်၊ ပြည်ထောင်စုလွှတ်တော် ကိုယ်စားလှယ်များစိစစ်ရေး ကော်မတီဝင်ဖြစ်သူ ကျွန်မ ဒေါ်မြတ်သီတာထွန်းက ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက်နိုင်ခြင်း မရှိသော ပြည်ထောင်စုလွှတ်တော် ကိုယ်စားလှယ်များမှာ - - ဦးလာမာလေး ဆော့လော်၊ - ဦးဂျီဖုန်ဆားရ် နောင်မွန်း၊ - ဦးစောဗစ်တာခလိုက် သံတောင်ကြီး၊ - ဦးစံခင် ကန်ပက်လက်၊ - ဦးအောင်စိုး သရက်ချောင်း၊ - ဦးနေထက်ဝင်း ဆင်ပေါင်ဝဲ။ - ဒေါက်တာအောင်ခင် ပြင်ဦးလွင်၊ - ဒေါက်တာအေးမောင် အမ်း၊ - ဒေါက်တာသက်သက်ခိုင် ဒဂုံ၊ - ဦးမြင့်လွင် ပုစွန်တောင်၊ - ဒေါ်ခင်မို့မို့အောင် လသာ၊ - ဦးနေမျိုးထက် ကျောက်တံတား၊ - ဦးလွင်ကိုလတ် သန်လျင်၊ - ဒေါက်တာဝေဖြိုးအောင် ကွမ်းခြံကုန်း၊ ကွန်ဟိန်း၊ တန့်ယန်း၊ နမ္မတူ၊ မူဆယ်။ မိုင်းကိုင်၊ မိုင်းရယ်။ လဲချား၊ လင်းခေး၊ သီပေါ၊ - ဦးစိုးသူရထွန်း - ဦးအောင်စိုးမင်း - ဒေါ်နန်းခင်စော - ဦးစိုင်းမောင်လွင်(ခ) ဦးအောင်ပွင့် - ဒေါ်နန်းခမ်းအေး - ဦးစိုင်းဖိုးမြတ် - ဦးစိုင်းဆိုင်မိုင်း - ဦးစိုင်းသီဟကျော် - ဦးစိုင်းမွန်း ဦးစိုင်းဘသိန်း - ဦးစိုင်းသန့်ဇင် - ဦးစိုင်းဦးခမ်း - ဦးစိုင်းအောင်ကျော် - ဦးစိုင်းဝင်းအေး(ခ)ဦးစိုင်းထွန်းအေး - ဦးစိုင်းထွန်းအောင် - ဦးခွန်အောင်ကျော် - ဦးထွန်းအောင်(ခ) ဦးထွန်းထွန်းဟိန် - ဒေါက်တာစိုင်းမောက်ခမ်း ဦးဝေလှိုင်ထွန်း - ဦးရန်လင်း - ဗိုလ်မှူးထင်လင်းဦး - ဒေါ်ရီလာနန်တောင်(ခ) အမ်နန်တောင် - ဦးသိန်းလွင် - ဒေါ်နော်ခရစ္စထွန်း - ဦးဘွဲ့ခန်း - ဦးဇုန်လှယ်ထန်း - ဒေါ်ကျိန်ငိုက်မန် - ဦးလှဦး ကျေးသီး၊ မိုင်းရှူး၊ ကျောက်မဲ၊ ဟိုပုန်း၊ နောင်ချို၊ လားရှိုး၊ ပုသိမ်၊ ကျိုက်လတ်၊ တပ်မတော်သား၊ ကချင်-၂၊ ကချင်-၁၀၊ ကရင်-၇၊ ချင်း-၃၊ ချင်း-၄၊ ချင်း-၇၊ စစ်ကိုင်း-၄၊ - ဦးဇော်မင်း စစ်ကိုင်း-၆၊ - ဒေါက်တာမိုးမြင့်အောင် - ဦးအောင်သိန်း ပဲခူး-၁၂၊ ဦးအောင်ကြည်ညွန့် မကွေး-၄၊ - ဦးခင်အောင်မြင့် မန္တလေး-၈၊ - ဒေါက်တာကျော်သန်းထွန်း(ကန်တုန်) မန္တလေး-၃။ - ဒေါ်နွယ်နွယ်အောင် - ဦးကျော်သန်း ရခိုင်-၁၀၊ - ဦးရဲမြင့်စိုး ရန်ကုန်-၇၊ - ဦးဘမျိုးသိန်း ရန်ကုန်-၅၊ - ဒေါက်တာဌေးကြွယ် ရန်ကုန်-၁၊ - ဦးစိုင်းထွန်းအောင် ရှမ်း-၂၊ - ဦးစိုင်းအုန်းကျော် - ဦးစိုင်းဝင်းလှိုင်းခမ်း ရှမ်း-၃ နှင့် - ဗိုလ်ကြီးဒေါ်သန်းသန်းဝင်း တပ်မတော်သား တို့ဖြစ်ပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြုထားသူ ၉ ဦးရှိပြီး ယနေ့ ခွင့်ပန် ကြားသူ ၅ရ ဦး ဖြစ်တဲ့အတွက် စုစုပေါင်း ခွင့်ပန်ကြားသူ ၆၆ ဦး ဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနဲ့ ယနေ့ခွင့်ပန်ကြားသူ ပြည်ထောင်စုလွှတ်တော်ကိုယ်စားလှယ် ၅ရ ဦးအား ခွင့်အဖြစ် သတ်မှတ်ခွင့်ပြုပေးနိုင် ပါရန် လေးစားစွာ တင်ပြအပ်ပါတယ်ရှင်။</speech>
<speech type="speaker">ခွင့်ပန်ကြားသူအားလုံးကို ခွင့်ပြုပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် ပဉ္စမပုံမှန်အစည်းအဝေး ဒုတိယနေ့ကို တက်ရောက်ခွင့်ရှိတဲ့ လွှတ်တော်ကိုယ်စားလှယ် ၆၅၉ ဦး၊ ယခင်က ခွင့်ပြုထားသူ ၉ ဦး၊ ယနေ့ခွင့်ပန်ကြား၍ ခွင့်ပြုထားသူ ၅ရ ဦး ဖြစ်တဲ့အတွက် စုစုပေါင်းခွင့်ပြုထားသူ ၆၆ ဦးဖြစ်ပြီး ခွင့်မဲ့ပျက်ကွက်သူမရှိပါ။ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">ပြည်ထောင်စုလွှတ်တော်က သဘောတူတဲ့အတွက် ပြည်ထောင်စုလွှတ်တော် ဆိုင်ရာ နည်းဥပဒေ ၄ နည်းဥပဒေခွဲ(ခ)အရ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value="Order">
<title>နိုင်ငံတော်သမ္မတ၏ တရုတ်ပြည်သူ့သမ္မတနိုင်ငံ ချစ်ကြည်ရေးခရီးစဉ် မှတ်တမ်း သဝဏ်လွှာကို တင်ပြခြင်းနှင့် လွှတ်တော်က မှတ်တမ်းတင်ခြင်း</title>
<speech type="speaker">အစီအစဉ်(၅) ဖြစ်ပါတယ်။ ပြည်ထောင်စုလွှတ်တော် ကိုယ်စားလှယ်များခင်ဗျား။ ပြည်ထောင်စုသမ္မတမြန်မာနိုင်ငံတော်၊ နိုင်ငံတော်သမ္မတ ဦးထင်ကျော်နဲ့ဇနီး ဦးဆောင်တဲ့ မြန်မာကိုယ်စားလှယ် အဖွဲ့ တရုတ်ပြည်သူ့သမ္မတနိုင်ငံ သမ္မတမစ္စတာရှီကျင့်ပင်(Mr. Xi Jinping)ရဲ့ ဖိတ်ကြားချက်အရ ၂၀၁ရ ခုနှစ်၊ ဧပြီလ ၆ ရက်မှ ၁၁ ရက်ထိ သွားရောက်ခဲ့တဲ့ ချစ်ကြည်ရေးခရီးစဉ်နဲ့စပ်လျဉ်းပြီး နိုင်ငံတော်သမ္မတထံမှ ပြည်ထောင်စုလွှတ်တော် နာယကထံသို့ နိုင်ငံတော်သမ္မတရုံးရဲ့ ၁၈-၅-၂၀၁ရ ရက်စွဲပါ စာအမှတ်၊ ၃(၁)/၁/ သမ္မတရုံးဖြင့် သဝဏ်လွှာ ပေးပို့ထားပါတယ်။ အထက်ပါ နိုင်ငံတော်သမ္မတရဲ့ တရုတ်ပြည်သူ့သမ္မတနိုင်ငံ ချစ်ကြည်ရေးခရီးစဉ်ကို ပြည်ထောင်စု လွှတ်တော်က မှတ်တမ်းတင်ကြောင်း ကြေညာပါတယ်။</speech>
</section>
<section value="Bill">
<bill>
<title>ပြည်ထောင်စုအစိုးရအဖွဲ့မှ ပေးပို့သော ရေခွန်နှင့်တာတမံခွန် ဥပဒေကြမ်းကို ပြည်ထောင်စု အစိုးရအဖွဲ့ကိုယ်စား စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက လွှတ်တော်သို့ တင်သွင်းခြင်း</title>
<speech type="speaker">အစီအစဉ်(၆) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်ထောင်စု အစိုးရအဖွဲ့ကပေးပို့တဲ့ ရေခွန်နှင့်တာတမံခွန်ဥပဒေကြမ်းနဲ့ စပ်လျဉ်းပြီး ပြည်ထောင်စုအစိုးရအဖွဲ့ကိုယ်စား သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က လွှတ်တော်သို့ တင်သွင်းဖို့ ဖြစ်ပါတယ်။</speech>
<speech><agency id="11">ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>လေးစား အပ်ပါသော ပြည်ထောင်စုလွှတ်တော် နာယကကြီးနှင့် ပြည်ထောင်စုလွှတ်တော် ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် ပဉ္စမပုံမှန်အစည်းအဝေး ယနေ့မှာ ၁၉၈၂ ခုနှစ်က ရေးဆွဲ ပြဋ္ဌာန်းခဲ့တဲ့ ရေခွန်နှင့် တာတမံခွန်ဥပဒေကို အသစ်ပြန်လည်ရေးဆွဲမှုနဲ့စပ်လျဉ်းပြီး အဆိုပါဥပဒေကြမ်းအား အဆိုပြု တင်ပြခွင့်ပြုပါရန် တင်ပြအပ်ပါတယ်ခင်ဗျား။ ၁၉၈၂ ခုနှစ်က ရေးဆွဲပြဋ္ဌာန်းခဲ့တဲ့ ရေခွန်နှင့် တာတမံခွန်ဥပဒေဟာ ခေတ်ကာလနှင့် လျော်ညီမှု မရှိတဲ့အတွက် ခေတ်ကာလနှင့်လျော်ညီတဲ့ ဥပဒေတစ်ရပ်ပြဋ္ဌာန်းနိုင်ရန် စိုက်ပျိုးရေးကဏ္ဍရေရှည် တိုးတက် စေရန် နိုင်ငံတော်က တည်ဆောက်ပေးထားသော ဆည်မြောင်းတာတမံလုပ်ငန်းတွေရဲ့ ထိန်းသိမ်းမှုစရိတ်ကို တစ်စိတ်တစ်ဒေသ နိုင်ငံတော်သို့ ပြန်လည်ပေးဆောင်နိုင်စေရန်၊ ရေရရှိသုံးစွဲသူများက ဆည်မြောင်းတာတမံ များရဲ့ အကျိုးကျေးဇူးကို တန်ဖိုးထားသုံးစွဲကြစေရေး၊ ပြည်ထောင်စုတစ်ဝန်းလုံးတွင် ရေမြေဒေသအလိုက် ရေသုံးစွဲမှုအခြေအနေအရပ်ရပ်တို့နဲ့ ညီညွတ်မျှတတဲ့ အခွန်နှုန်းထားအား သတ်မှတ်ကောက်ခံနိုင်ရေးတို့ကို ရည်ရွယ်ပြီး ရေခွန်နှင့် တာတမံခွန်ဥပဒေအား အသစ်ရေးဆွဲ အဆိုပြုတင်ပြခြင်း ဖြစ်ပါသည်။ အသစ်ရေးဆွဲတဲ့ ရေခွန်နှင့် တာတမံခွန်ဥပဒေ(မူကြမ်း)ကို ပြည်ထောင်စုရှေ့နေချုပ်ရုံးရဲ့ သဘော ထားမှတ်ချက်နဲ့အညီ ပြင်ဆင်ပြီးတော့ နိုင်ငံတော်သမ္မတရုံး၊ လုံခြုံရေး၊ တည်ငြိမ်အေးချမ်းရေးနှင့် တရား ဥပဒေစိုးမိုးရေးကော်မတီနဲ့ ပြည်ထောင်စုအစိုးရအဖွဲ့ရုံးတို့သို့ စိစစ်တင်ပြခွင့်ပြုချက် ရယူခဲ့ပါတယ်။ ပြည်ထောင်စုအစိုးရအဖွဲ့ရုံးရဲ့ ၈-၁၂-၂၀၁၆ ရက်နေ့ အစည်းအဝေးအမှတ်စဉ်(၁၇/၂၀၁၆)အရ အတည်ပြုချက် ရရှိပြီးတဲ့နောက် ၂၀၁၆ ခုနှစ်၊ ဒီဇင်ဘာလ ၈ ရက်နေ့မှာ ပြည်ထောင်စုလွှတ်တော်သို့ တင်ပြခဲ့ပါတယ်။ ပြည်ထောင်စုလွှတ်တော် ဥပဒေကြမ်းပူးပေါင်းကော်မတီမှာ လေးကြိမ်ညှိနှိုင်း ဆွေးနွေးဆောင်ရွက်ခဲ့ပြီး ဖြစ်ကြောင်း တင်ပြအပ်ပါတယ်။ သို့ဖြစ်ပါ၍ ရေခွန်နှင့် တာတမံခွန်ဥပဒေကြမ်းကို အတည်ပြု ပြဋ္ဌာန်းနိုင်ရေးအတွက် ပြည်ထောင်စု လွှတ်တော်သို့ အဆိုတင်သွင်းအပ်ပါတယ်။ အားလုံးကို ကျေးဇူးတင်ပါတယ်။</speech>
<title>အထက်ပါဥပဒေကြမ်းနှင့်စပ်လျဉ်း၍ ဥပဒေကြမ်းပူးပေါင်းကော်မတီ၏ လေ့လာတွေ့ရှိချက် နှင့်သဘောထားမှတ်ချက်အစီရင်ခံစာ ဖတ်ကြားတင်ပြခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ အထက်ပါဥပဒေကြမ်းနဲ့စပ်လျဉ်းပြီး ဥပဒေကြမ်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာကို လွှတ်တော်သို့ ဖတ်ကြားတင်ပြဖို့ ဖိတ်ခေါ်ပါတယ်။</speech>
<speech><mp id="1480">ဦးကျော်စိုးလင်း(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>လေးစား ရပါသော ပြည်ထောင်စုလွှတ်တော် နာယကကြီးနှင့်တကွ ပြည်သူ့လွှတ်တော်ဥက္ကဋ္ဌ၊ ပြည်ထောင်စုဝန်ကြီးများနဲ့ ပြည်သူ့လွှတ်တော်ကိုယ်စားလှယ်များ၊ တက်ရောက်လာကြတဲ့ ဧည့်သည်တော်များအားလုံး မင်္ဂလာအပေါင်းနဲ့ ပြည့်စုံပါစေကြောင်း ဦးစွာ နှုတ်ခွန်းဆက်သအပ်ပါတယ်။ ကျွန်တော်ကတော့ ပြည်ထောင်စုလွှတ်တော် ဥပဒေကြမ်းပူးပေါင်းကော်မတီရဲ့ တွဲဖက်အတွင်းရေးမှူး ဦးကျော်စိုးလင်းပဲ ဖြစ်ပါတယ်။ လေးစားရပါသော ပြည်ထောင်စုလွှတ်တော် နာယကကြီးခင်ဗျား။ ပြည်ထောင်စုအစိုးရအဖွဲ့က တင်သွင်းသော ရေခွန်နှင့် တာတမံခွန်ဥပဒေကြမ်းနှင့်စပ်လျဉ်း၍ ပြည်ထောင်စုလွှတ်တော် ဥပဒေကြမ်း ပူးပေါင်းကော်မတီ၏ လေ့လာတွေ့ရှိချက်ကို ပြည်ထောင်စုလွှတ်တော်ဆိုင်ရာ နည်းဥပဒေ ၉၉ နဲ့အညီ လွှတ်တော်သို့ တင်ပြအစီရင်ခံသွားမှာ ဖြစ်ပါတယ်။ လေးစားရပါသော ပြည်ထောင်စုလွှတ်တော် နာယကကြီးခင်ဗျား။ ပြည်ထောင်စုလွှတ်တော် ဥပဒေကြမ်း ပူးပေါင်းကော်မတီဟာ ရေခွန်နှင့် တာတမံခွန်ဥပဒေကြမ်းနဲ့စပ်လျဉ်း၍ ပြည်သူ့ငွေစာရင်းပူးပေါင်း ကော်မတီဝင်များ၊ ပြည်ထောင်စုလွှတ်တော်၊ ဥပဒေရေးရာနှင့် အထူးကိစ္စရပ်များ လေ့လာဆန်းစစ်သုံးသပ်ရေး ကော်မရှင် အဖွဲ့ဝင်များ၊ ပြည်ထဲရေးဝန်ကြီးဌာန၊ အထွေထွေအုပ်ချုပ်ရေးဦးစီးဌာန၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ ဆည်မြောင်းနှင့် ရေအသုံးချမှုစီမံခန့်ခွဲရေးဦးစီးဌာန၊ လယ်ယာမြေစီမံခန့်ခွဲရေးနှင့် စာရင်းအင်းဦးစီးဌာန၊ ငါးလုပ်ငန်းဦးစီးဌာန၊ စီမံကိန်းနှင့် ဘဏ္ဍာရေးဝန်ကြီးဌာန၊ ပြည်တွင်းအခွန်များ ဦးစီးဌာန၊ ပြည်ထောင်စုရှေ့နေချုပ်ရုံး၊ နေပြည်တော် စည်ပင်သာယာရေးကော်မတီ၊ ရန်ကုန်မြို့တော် စည်ပင်သာယာရေးကော်မတီ၊ မန္တလေးမြို့တော် စည်ပင်သာယာရေးကော်မတီတို့မှ တာဝန်ရှိသူများနှင့်အတူ ၂၇-၁-၂၀၁ရ ရက်နေ့မှာ တစ်ကြိမ်၊ ၃-၅-၂၀၁ရ ရက်နေ့မှာ တစ်ကြိမ်၊ ၈-၅-၂၀၁ရ ရက်နှင့် ၉-၅-၂၀၁ရ ရက်များတွင် ညှိနှိုင်းအစည်းအဝေးများကို ကျွန်တော်တို့ ကျင်းပပြုလုပ်ခဲ့ကြပါတယ်။ ပြည်ထောင်စုလွှတ်တော် ဥပဒေကြမ်းပူးပေါင်းကော်မတီသည် ၂၁-၁-၂၀၁ရ ရက်နေ့ အစည်းအဝေးတွင် ရေခွန်နှင့် တာတမံခွန်ဥပဒေကြမ်းကို လေ့လာစိစစ်ခဲ့ရာ ယင်းဥပဒေကြမ်းသည် ဥပဒေတစ်ရပ်အနေဖြင့် ကျစ်လျစ်မှုရှိသော်လည်းပဲ ပြည့်စုံမှုမရှိသေးခြင်း၊ နိုင်ငံ့လူဦးရေ၏ ၇၀ ရာခိုင်နှုန်းကျော် ပါဝင်လုပ်ကိုင် နေသည့် လယ်ယာစိုက်ပျိုးရေးကဏ္ဍ၊ ကျေးလက်ဒေသဖွံ့ဖြိုးတိုးတက်ရေးလုပ်ငန်းတို့နှင့် တိုက်ရိုက် သက်ဆိုင်နေသဖြင့် ကျယ်ကျယ်ပြန့်ပြန့် ဆွေးနွေးသုံးသပ်ရန် လိုအပ်ခြင်းတို့အပါအဝင် မူလဥပဒေကြမ်းတွင် ထပ်မံထည့်သွင်း စဉ်းစားဆောင်ရွက်ရန် အချက် ၁၂ ချက်ကို ညှိနှိုင်းသဘောတူညီခဲ့ကြပါတယ်။ ထိုသဘောတူညီချက်နှင့်အညီ သက်ဆိုင်ရာ ဝန်ကြီးဌာနအနေဖြင့်လည်း အဆိုပါအကြံပြုချက် ၁၂ ချက် အပေါ်မူတည်ပြီး မူလဥပဒေကြမ်းကို ပြန်လည်ပြင်ဆင်ဖြည့်စွက်ရေးဆွဲကာ ဥပဒေကြမ်းပူးပေါင်းကော်မတီထံ ၁၃-၃-၂၀၁ရ ရက်နေ့တွင် ထပ်မံပေးပို့လာခဲ့ပါတယ်။ ဥပဒေကြမ်းပူးပေါင်းကော်မတီသည် ဤဥပဒေကြမ်း၏ ရည်ရွယ်ချက်များဖြစ်သော စိုက်ပျိုးရေး ကဏ္ဍရေရှည်တိုးတက်စေရန် နိုင်ငံတော်က တည်ဆောက်ပေးထားသော ဆည်မြောင်းတာတမံလုပ်ငန်း များ၏ ထိန်းသိမ်းမှုစရိတ် တစ်စိတ်တစ်ဒေသကို နိုင်ငံတော်သို့ ပေးဆောင်စေရန်၊ ရေရယူသုံးစွဲသူများက ဆည်မြောင်းတာတမံများ၏ အကျိုးကျေးဇူးကို တန်ဖိုးထားသုံးစွဲကြစေရန်၊ ပြည်ထောင်စုတစ်ဝန်းလုံးတွင် ရေမြေဒေသအလိုက် ရေသုံးစွဲမှုအခြေအနေအရပ်ရပ်တို့နှင့် ညီညွတ်မျှတသည့် အခွန်နှုန်းထားများ သတ်မှတ် ကောက်ခံဆောင်ရွက်နိုင်စေရန် အစရှိသည့် ရည်ရွယ်ချက်များ ပေါက်မြောက် အောင်မြင်စေရန်အတွက် ဥပဒေကြမ်း၏ အဓိပ္ပာယ်ဖွင့်ဆိုချက်များအစပြုကာ အထွေထွေအခန်းပါ ပြဋ္ဌာန်းချက်များအထိ လိုအပ်သလို ပြင်ဆင်ဖြည့်စွက်ခြင်းများ၊ အစားထိုးခြင်းများ၊ ပယ်ဖျက်ခြင်းများနှင့် အသစ်ဖြည့်စွက်ခြင်းများကို သက်ဆိုင်ရာ ဌာန၊ အဖွဲ့အစည်းများနှင့် ညှိနှိုင်းပူးပေါင်းဆောင်ရွက်ခဲ့ကြပါတယ်။ ပြည်ထောင်စုလွှတ်တော် ဥပဒေကြမ်းပူးပေါင်းကော်မတီက ဦးဆောင်အကြံပြုပြီး ဆွေးနွေးခဲ့သော အချက်များအပေါ် သက်ဆိုင်ရာဌာန၊ အဖွဲ့အစည်းအသီးသီးမှ တာဝန်ရှိပုဂ္ဂိုလ်များကလည်း လက်ခံသဘော တူညီခဲ့သည့်အတွက် မူလအဆိုပြုဥပဒေကြမ်းကို ယခုကဲ့သို့ ပြင်ဆင်ရေးသားနိုင်ခဲ့ခြင်းလည်း ဖြစ်ပါတယ်။ အားလုံး၏သဘောတူညီချက်အရ ညှိနှိုင်းပြင်ဆင်ရေးဆွဲ ပြုစုထားသည့် ဥပဒေကြမ်းကို လွှတ်တော် ကိုယ်စားလှယ်များထံ ဤအစီရင်ခံစာနှင့်အတူ ပူးတွဲတင်ပြထားပါတယ်။ သို့ဖြစ်၍ ပြည်ထောင်စုအစိုးရအဖွဲ့က တင်သွင်းသည့် ရေခွန်နှင့် တာတမံခွန် ဥပဒေကြမ်းနှင့် စပ်လျဉ်း၍ ပြည်ထောင်စုလွှတ်တော် ဥပဒေကြမ်းပူးပေါင်းကော်မတီ၏ လေ့လာတွေ့ရှိချက်အစီရင်ခံစာကို ပြည်ထောင်စုလွှတ်တော်ဆိုင်ရာ နည်းဥပဒေ ၉၉ နှင့်အညီ လွှတ်တော်သို့ အစီရင်ခံတင်ပြအပ်ပါတယ်ခင်ဗျား။ ပြည်ထောင်စုလွှတ်တော် ဥပဒေကြမ်းပူးပေါင်းကော်မတီ။ အားလုံးကို ကျေးဇူးတင်ပါတယ်ခင်ဗျား။ အစီရင်ခံစာနှင့် ဥပဒေကြမ်းကို နောက်ဆက်တွဲဖြင့်ဖော်ပြထားပါသည်။ အဆိုပါ ဥပဒေကြမ်းနှင့်စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ် ရှိပါက အမည်စာရင်းတင်သွင်းနိုင်ကြောင်း ကြေညာခြင်း ၊</speech>
<speech type="speaker">အစီအစဉ်(၈) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အဆိုပါ ရေခွန်နှင့် တာတမံခွန်ဥပဒေကြမ်းအပါအဝင် ဥပဒေကြမ်းပူးပေါင်းကော်မတီရဲ့ အစီရင်ခံစာကို လွှတ်တော် ကိုယ်စားလှယ်များထံ ဖြန့်ဝေထားပါတယ်။ ယင်းဥပဒေကြမ်းနှင့် စပ်လျဉ်းပြီး ပြင်ဆင်ချက်အဆိုတင်သွင်းခြင်းအပါအဝင် ဆွေးနွေးလိုတဲ့ လွှတ်တော်ကိုယ်စားလှယ်များရှိပါက ၂၆-၅-၂၀၁ရ ရက်(သောကြာနေ့) ညနေ ၄ နာရီ (၁၆၀၀နာရီ) နောက်ဆုံး ထားပြီး ပြည်ထောင်စုလွှတ်တော်ရုံး ညွန်ကြားရေးမှူးချုပ်ထံ အမည်စာရင်း တင်သွင်းနိုင်ကြောင်း ကြေညာပါတယ်။</speech>
</bill>
</section>
<section value="Motion">
<motion>
<title>နိုင်ငံတော်သမ္မတထံမှ ပေးပို့ထားသော နျူကလီးယားသိပ္ပံနှင့် နည်းပညာသုတေသန၊ ဖွံ့ဖြိုးရေးနှင့် လေ့ကျင့်သင်ကြားရေးဆိုင်ရာဒေသတွင်းပူးပေါင်းဆောင်ရွက်ရေး သဘောတူစာချုပ်(၁၉၈ရ RCA)အစားထိုး (၂၀၁ရ RCA)တွင် မြန်မာနိုင်ငံမှ အဖွဲ့ဝင်အဖြစ် ဆက်လက်ပါဝင်ရန်ကိစ္စနှင့်စပ်လျဉ်း၍ ပညာရေးဝန်ကြီးဌာနက လွှတ်တော်သို့ ရှင်းလင်းတင်ပြခြင်း ၊</title>
<speech type="speaker">အစီအစဉ်(၉) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နျူကလီးယား သိပ္ပံနှင့် နည်းပညာသုတေသန၊ ဖွံ့ဖြိုးရေးနှင့် လေ့ကျင့်သင်ကြားရေးဆိုင်ရာဒေသတွင်း ပူးပေါင်းဆောင်ရွက်ရေး သဘောတူစာချုပ်(၁၉၈ရ RCA) အစားထိုး (၂၀၁ရ RCA)တွင် မြန်မာနိုင်ငံမှ အဖွဲ့ဝင်အဖြစ် ဆက်လက် ပါဝင်ရန်ကိစ္စနဲ့စပ်လျဉ်းပြီး ပြည်ထောင်စုလွှတ်တော်ရဲ့ အတည်ပြုချက် ရယူပေးနိုင်ပါရန် နိုင်ငံတော်သမ္မတ ထံမှ ပြည်ထောင်စုလွှတ်တော် နာယက ထံသို့ နိုင်ငံတော်သမ္မတရုံးရဲ့ ၁၇-၅-၂၀၁ရ ရက်စွဲပါစာအမှတ်၊ ၃(၁)/၁/သမ္မတရုံးဖြင့် ပေးပို့ထားပါတယ်။ ယင်းကိစ္စနဲ့စပ်လျဉ်းပြီး သက်ဆိုင်ရာ ပြည်ထောင်စုအဆင့်အဖွဲ့အစည်းဝင်က လွှတ်တော်သို့ ရှင်းလင်း တင်ပြဖို့ ဖြစ်ပါတယ်။</speech>
<speech><agency id="16">ဦးဝင်းမော်ထွန်း(ဒုတိယဝန်ကြီး၊ ပညာရေးဝန်ကြီးဌာန)</agency>ရိုသေလေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုအဆင့် အဖွဲ့အစည်းဝင်များ၊ လွှတ်တော် ကိုယ်စားလှယ်ကြီးများနှင့် ဧည့်သည်တော်ကြီးများအားလုံး ကိုယ်၏ ကျန်းမာခြင်း၊ စိတ်၏ချမ်းသာခြင်းနှင့် ပြည်စုံပါစေကြောင်း ရှေးဦးမေတ္တာ ပို့သအပ်ပါတယ်။ ကျွန်တော် ပညာရေးဝန်ကြီးဌာန ဒုတိယဝန်ကြီး ဦးဝင်းမော်ထွန်းမှ နျူကလီးယားသိပ္ပံနှင့် နည်းပညာသုတေသန၊ ဖွံ့ဖြိုးရေးနှင့် လေ့ကျင့်သင်ကြားရေးဆိုင်ရာ ဒေသတွင်းပူးပေါင်းဆောင်ရွက်ရေး သဘောတူစာချုပ် ယခင် (၁၉၈ရ RCA) အစား ယခု (၂၀၁ရ RCA)သို့ ပြည်ထောင်စုသမ္မတမြန်မာနိုင်ငံမှ အဖွဲ့ဝင်အဖြစ် ဆက်လက်ပါဝင်ခွင့်ပြုနိုင်ပါရန် ပြည်ထောင်စုလွှတ်တော် သို့ တင်ပြမှာဖြစ်ပါတယ်။ ပါဝါပွိုင့် အသုံးပြုခွင့်ပေးပါရန် တင်ပြအပ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ လွှတ်တော် ကိုယ်စားလှယ်ကြီးများ ခင်ဗျား။ အပြည်ပြည်ဆိုင်ရာ အနုမြူစွမ်းအင်အေဂျင်စီ (International Atomic Energy AgencyIAEA)၏ နည်းပညာပူးပေါင်းဆောင်ရွက်ရေးအစီအစဉ်အရ နျူကလီးယားသိပ္ပံနှင့် နည်းပညာသုတေသန၊ ဖွံ့ဖြိုးရေးနှင့် လေ့ကျင့်သင်ကြားရေးဆိုင်ရာ ဒေသတွင်းပူးပေါင်းဆောင်ရွက်ရေး သဘောတူစာချုပ်(Regional Cooperative Agreement for Research, Development and Training related to Nuclear Science and Technology, 2017-RCA)ကို ၁၉၇၂ ခုနှစ်၊ ဇွန်လ ၁၂ ရက်နေ့တွင် အာရှနှင့် ပစိဖိတ်ဒေသမှ နိုင်ငံပေါင်း ၁၀ နိုင်ငံဖြင့် စတင်ဖွဲ့စည်းခဲ့ပြီး ယခုအခါ အဖွဲ့ဝင် ၂၂ နိုင်ငံအထိ တိုးမြှင့်ဖွဲ့စည်းပြီး ဖြစ်ပါကြောင်း ဦးစွာတင်ပြအပ်ပါတယ်။ ၁၉၈ရ ခုနှစ်မှာ နျူကလီးယားသိပ္ပံနှင့် နည်းပညာသုတေသန၊ ဖွံ့ဖြိုးရေးနှင့် လေ့ကျင့်သင်ကြားရေးဆိုင်ရာ ဒေသတွင်းပူးပေါင်းဆောင်ရွက်ရေး သဘောတူစာချုပ် ၁၉၈ရ RCA အဖြစ် ဖြည့်စွက် ပြင်ဆင်ပြဋ္ဌာန်းခဲ့ပါတယ်။ ကျွန်တော်တို့မြန်မာနိုင်ငံအနေနဲ့ ၁၉၉ရ ခုနှစ်မှစ၍ ၁၉၈ရ အာဆီယံ သဘောတူ စာချုပ်အဖွဲ့ဝင်အဖြစ် ဆောင်ရွက်ခဲ့ပါကြောင်း တင်ပြအပ်ပါတယ်။ ပြီးခဲ့တဲ့ ၂၀၁၆ ခုနှစ်၊ မေလမှာ မွန်ဂိုလီးယားနိုင်ငံ ကူလန်ဘာတာမြို့၌ ကျင်းပပြုလုပ်ခဲ့သည့် (၃၈)ကြိမ်မြောက် RCA အမျိုးသား ကိုယ်စားလှယ်များအစည်းအဝေးတွင် ၁၉၈ရ RCA နျူကလီးယားသိပ္ပံနှင့် နည်းပညာသုတေသန၊ ဖွံ့ဖြိုးရေးနှင့် လေ့ကျင့်သင်ကြားရေးဆိုင်ရာဒေသတွင်း ပူးပေါင်းဆောင်ရွက်ရေး သဘောတူစာချုပ်ကို (၂၀၁ရ RCA) နှင့် အစားထိုးရန် ဆုံးဖြတ်ခဲ့ပါတယ်။ ယခု (၂၀၁ရ RCA)သည် သက်တမ်းတိုးရန် မလိုအပ်သည့် သတ်မှတ်ချက်မပါသော စာချုပ်တစ်ခုဖြစ်ပါကြောင်း တင်ပြအပ်ပါတယ်။ နျူကလီးယားသိပ္ပံနှင့် နည်းပညာသုတေသန၊ ဖွံ့ဖြိုးရေးနှင့် လေ့ကျင့်သင်ကြားရေး ဆိုင်ရာဒေသ တွင်းပူးပေါင်းဆောင်ရွက်ရေးသဘောတူစာချုပ် (၁၉၈ရ RCA) အစားထိုး (၂၀၁ရ RCA)သို့ ပြည်ထောင်စု သမ္မတမြန်မာနိုင်ငံမှ အဖွဲ့ဝင်အဖြစ်ဆက်လက်ပါဝင်နိုင်ရန် သဘောတူချက်မူကြမ်းကို စီမံကိန်းနှင့် ဘဏ္ဍာရေး ဝန်ကြီးဌာန၊ စီးပွားရေးနှင့် ကူးသန်းရောင်းဝယ်ရေးဝန်ကြီးဌာန၊ ပြည်ထောင်စုရှေ့နေချုပ်ရုံးသို့ ပေးပို့ပြီး သဘောထားမှတ်ချက် အကြံပြုချက်များတင်ပြခဲ့ရာ ကန့်ကွက်ရန်မရှိပါကြောင်းနှင့် လွှတ်တော်၏ အတည်ပြုချက် ရယူပါရန်လိုအပ်ပါကြောင်း သဘောထားပြန်ကြားခဲ့ပါကြောင်း ရိုသေစွာတင်ပြအပ်ပါတယ်။ ဒီစာချုပ်ကို ကျွန်တော်တို့ ပြည်ထောင်စုသမ္မတမြန်မာနိုင်ငံမှ အဖွဲ့ဝင်အဖြစ် ဆက်လက်ပါဝင်ပါက နိုင်ငံတော်အတွက် ဆက်လက်ရရှိနိုင်မယ့် အကျိုးကျေးဇူးများကို တင်ပြလိုပါတယ်။ ကျွန်တော်တို့ လက်ရှိ အကောင်အထည်ဖော်ဆောင်ရွက်လျက်ရှိသော ကျန်းမာရေးနှင့် ဆေးသုတေသနဌာနကဏ္ဍ၊ စိုက်ပျိုးရေး ကဏ္ဍ၊ မွေးမြူရေးကဏ္ဍ၊ ဇီဝနည်းပညာကဏ္ဍ၊ စက်မှုနည်းပညာကဏ္ဍ၊ ရေအရင်းအမြစ်စီမံခန့်ခွဲရေးကဏ္ဍ၊ သဘာဝပတ်ဝန်းကျင်ထိန်းသိမ်းရေးကဏ္ဍ၊ ဓာတ်ရောင်ခြည်နှင့် နျူကလီးယား ဘေးအန္တရာယ်ကင်းရှင်းရေး ကဏ္ဍတို့နှင့် သက်ဆိုင်သည့် နျူကလီးယားသိပ္ပံနှင့် နည်းပညာကို ငြိမ်းချမ်းအကျိုးရှိစွာ အသုံးချနိုင်မယ့် ပူးပေါင်းဆောင်ရွက်နိုင်ရေး စီမံကိန်းများမှာ IAEA ၏ ဦးဆောင်ပံ့ပိုးမှု၊ အာရှနှင့် ပစိဖိတ်ဒေသအတွင်း နိုင်ငံများ၏ ကူညီပံ့ပိုးမှုတို့နှင့် ဆက်လက်ဆောင်ရွက်သွားနိုင်မယ့် အကျိုးကျေးဇူးများ ရရှိနိုင်ပါကြောင်း ရိုသေစွာတင်ပြအပ်ပါတယ်။ သို့ဖြစ်ပါ၍ မြန်မာနိုင်ငံအနေဖြင့် နျူကလီးယား သိပ္ပံနှင့် နည်းပညာသုတေသန၊ ဖွံ့ဖြိုးရေးနှင့် လေ့ကျင့်သင်ကြားရေးဆိုင်ရာ ဒေသတွင်းပူးပေါင်းဆောင်ရွက်ရေး သဘောတူစာချုပ် (၁၉၈ရ RCA) အစား (၂၀၁ရ RCA) သို့ ပြည်ထောင်စုသမ္မတမြန်မာနိုင်ငံမှ အဖွဲ့ဝင်အဖြစ် ဆက်လက်ပါဝင်နိုင်ရေးအတွက် ပြည်ထောင်စုလွှတ်တော်ကြီးမှ အတည်ပြုချက်ပေးနိုင်ပါရန် ရိုသေလေးစားစွာ တင်ပြအပ်ပါတယ်ခင်ဗျား။ ကျေးဇူးတင်ပါတယ်။</speech>
<title>အထက်ပါကိစ္စနှင့်စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ် ရှိပါက အမည်စာရင်းတင်သွင်းနိုင်ကြောင်း ကြေညာခြင်း</title>
<speech type="speaker">အစီအစဉ်(၁၀) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံတော် သမ္မတထံမှ ပေးပို့စာအပါအဝင် သဘောတူစာချုပ်မိတ္တူကို လွှတ်တော် ကိုယ်စားလှယ်များထံ ဖြန့်ဝေထား ပါတယ်။ အထက်ပါကိစ္စနဲ့စပ်လျဉ်းပြီး ဆွေးနွေးလိုတဲ့ လွှတ်တော်ကိုယ်စားလှယ်များ ရှိပါက ၂၅-၅-၂၀၁ရ ရက်(ကြာသပတေးနေ့) မွန်းလွဲ တစ်နာရီ (၁၃၀၀နာရီ) နောက်ဆုံးထားပြီး ပြည်ထောင်စုလွှတ်တော်ရုံး ညွှန်ကြားရေးမှူးချုပ်ထံ အမည်စာရင်း တင်သွင်းနိုင်ကြောင်းနဲ့ လွှတ်တော်ကိုယ်စားလှယ်များရဲ့ ဆွေးနွေးခြင်းအစီအစဉ်ကို ၂၆-၅-၂၀၁ရ ရက်တွင် ကျင်းပပြုလုပ်မယ့် ပြည်ထောင်စုလွှတ်တော် ပဉ္စမပုံမှန် အစည်းအဝေး တတိယနေ့မှာ ဆောင်ရွက်ရန် လျာထားပါကြောင်း ကြေညာပါတယ်။</speech>
</motion>
</section>
<section value="Report">
<report>
<title>အမျိုးသားပညာရေးမူဝါဒကော်မရှင်၏ ၆ လ တာကာလအတွင်း လုပ်ငန်းဆောင်ရွက်ခဲ့မှုအစီရင်ခံစာ (၂၀၁၆ ခုနှစ်၊ အောက်တိုဘာလမှ ၂၀၁ရ ခုနှစ်၊ ဧပြီလ အထိ)နှင့်စပ်လျဉ်း၍ ပညာရေးဝန်ကြီးဌာနက လွှတ်တော်သို့ ရှင်းလင်းတင်ပြခြင်း</title>
<speech type="speaker">အစီအစဉ်(၁၁) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အမျိုးသား ပညာရေးမူဝါဒကော်မရှင်ရဲ့ ၂၀၁၆ ခုနှစ်၊ အောက်တိုဘာလ ၁၀ ရက် မှ ၂၀၁ရ ခုနှစ်၊ ဧပြီလ ၁၀ ရက်ထိ ၆ လ တာကာလအတွင်းလုပ်ငန်း ဆောင်ရွက်မှု အစီရင်ခံစာကို အမျိုးသားပညာရေးဥပဒေ အခန်း ၄ ပုဒ်မ ၆ ပုဒ်မခွဲ(ဈ)နှင့်အညီ အမျိုးသားပညာရေးမူဝါဒကော်မရှင်မှ ပြည်ထောင်စုလွှတ်တော် နာယကထံသို့ ၆-၄-၂၀၁ရ ရက်စွဲပါစာအမှတ်၊ ပမက အစီရင်ခံစာ(၁)/၂၀၁ရ (၁၁၀၈)ဖြင့် ပေးပို့ထားပါတယ်။ ယင်းကိစ္စနဲ့စပ်လျဉ်းပြီး သက်ဆိုင်ရာ ပြည်ထောင်စုအဆင့် အဖွဲ့ အစည်းဝင်က လွှတ်တော်သို့ ရှင်းလင်းတင်ပြဖို့ ဖြစ်ပါတယ်။</speech>
<speech><agency id="16">ဦးဝင်းမော်ထွန်း(ဒုတိယဝန်ကြီး၊ ပညာရေးဝန်ကြီးဌာန)</agency>ရိုသေလေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်ကြီးများခင်ဗျား။ ကျွန်တော် ဦးဝင်းမော်ထွန်း ဒုတိယဝန်ကြီး ပညာရေးဝန်ကြီးဌာနမှ အမျိုးသားပညာရေးမူဝါဒ ကော်မရှင်၏ ၆ လတာ လုပ်ငန်းဆောင်ရွက်မှု အစီရင်ခံစာကို တင်ပြမှာဖြစ်ပါတယ်။ Power Point အသုံးပြုခွင့်ပေး ပါရန် တင်ပြအပ်ပါတယ်။ မြန်မာနိုင်ငံရဲ့ ပညာရေးကဏ္ဍကို အဆင့်မြှင့်တင်ရာတွင် အထောက်အကူပြုရန် ပညာရေးဝန်ကြီး ဌာနနဲ့ သက်ဆိုင်ရာ ဝန်ကြီးဌာနများ၏ ပညာရေးလုပ်ငန်းများကို ပညာရေးဆိုင်ရာမူဝါဒများ လုပ်ထုံး လုပ်နည်းများနှင့်အညီ အကောင်အထည်ဖော်ဆောင်ရွက်ရန် အမျိုးသားပညာရေးမူဝါဒကော်မရှင်ကို အမျိုးသားပညာရေးဥပဒေအခန်း ၄ ပုဒ်မ ၅(က)အရ ပြည်ထောင်စုလွှတ်တော်၏ အတည်ပြုချက်ဖြင့် ပြည်ထောင်စုအစိုးရအဖွဲ့၏ ၂၀၁၆ ခုနှစ်၊ စက်တင်ဘာလ ၂၈ ရက် ရက်စွဲပါအမိန့်ကြော်ငြာစာအမှတ် (၆၂/၂၀၁၆)ဖြင့် အဖွဲ့ဝင် ၂၁ ဦး ပါဝင်ပြီးဖွဲ့စည်းခဲ့ပါကြောင်း ဦးစွာတင်ပြလိုပါတယ်။ အမျိုးသားပညာရေး မူဝါဒကော်မရှင်ကို ပညာရေးကဏ္ဍ၌ ကာလရှည်ကြာ တာဝန်ယူခဲ့သူများ၊ ပြည်တွင်းနှင့် နိုင်ငံတကာ ဆိုင်ရာ ပညာရေးအတွေ့အကြုံရှိသူများဖြစ်သည့် အဆင့်မြင့်ပညာကဏ္ဍမှ ၈ ဦး၊ အခြေခံပညာကဏ္ဍမှ ရ ဦး၊ နည်းပညာနှင့် သက်မွေးပညာလေ့ကျင့်ရေးကဏ္ဍမှ ၂ ဦး၊ ဆေးပညာကဏ္ဍမှ ၁ ဦး၊ စိုက်ပျိုးရေးပညာကဏ္ဍမှ ၁ ဦး၊ မွေးမြူရေးပညာကဏ္ဍမှ ၁ ဦး၊ ဥပဒေပညာကဏ္ဍမှ ၁ ဦး၊ စုစုပေါင်း ၂၁ ဦးဖြင့် ဖွဲ့စည်းခဲ့ပါကြောင်း တင်ပြအပ်ပါတယ်။ အမျိုးသားပညာရေးဥပဒေကို ပြင်ဆင်သည့်ဥပဒေ ၂၀၁၅ ခု အခန်း ၄ ပုဒ်မ ၆ အရ အမျိုးသား ပညာရေးမူဝါဒကော်မရှင်၏ လုပ်ငန်းတာဝန်များအနေဖြင့် ပညာရေးဆိုင်ရာမူဝါဒများ ချမှတ်ပေးခြင်း၊ လိုအပ်သော အဖွဲ့အစည်းများ ဖွဲ့စည်းတာဝန်ပေးအပ်ခြင်း၊ သင်ကြားရေးစီမံကိန်းများ အကောင်အထည်ဖော်မှု အပေါ် အကဲဖြတ်ခြင်းနှင့် အကြံပြုခြင်း၊ အရည်အသွေးအာမခံမှုနှင့် စံချိန်စံညွှန်းများသတ်မှတ်ခြင်း၊ အစိုးရအဖွဲ့၊ ဒေသဆိုင်ရာအုပ်ချုပ်ရေးအဖွဲ့များထံမှ ငွေကြေးနှင့် အထောက်အပံ့များရရှိနိုင်ရန် ညှိနှိုင်း ဆောင်ရွက်ခြင်း၊ ပြည်တွင်းပြည်ပငွေကြေးနှင့် အထောက်အပံ့များ ရယူနိုင်ရန် မူဝါဒချမှတ်ခြင်း၊ ကျောင်းများ ဖွင့်လှစ်ခြင်း၊ ဖွင့်လှစ်ခွင့်ရပ်ဆိုင်းခြင်း၊ ပိတ်သိမ်းခြင်း၊ ဝန်ကြီးဌာနများ၏ ပညာရေးဆိုင်ရာ စီမံကိန်းများနှင့် စပ်လျဉ်း၍ ပေါင်းစပ်ညှိနှိုင်းပေးခြင်းနှင့် ပြည်ထောင်စုလွှတ်တော်တို့နှင့် အစိုးရအဖွဲ့သို့ အနည်းဆုံး ၆ လ ကထိန် အင်ကပါတယ် ။ ဦးစားပေးဆောင်ရွက်လျက်ရှိတဲ့ ပညာရေးလုပ်ငန်းများကို ကဏ္ဍလိုက်အသေးစိတ်မူဝါဒ ချမှတ် အကြံပြုနိုင်ရန် ကော်မရှင်အဖွဲ့ဝင်များဖြင့် (၁) အခြေခံပညာ၊ (၂) အဆင့်မြင့်ပညာ၊ (၃) သင်ရိုးညွှန်းတမ်း၊ (၄) နည်းပညာနှင့် သက်မွေးပညာရေးနှင့် လေ့ကျင့်ရေး၊ (၅) ဆရာအတတ်သင်၊ (၆) လူတိုင်းအကျုံးဝင် ပညာရေး၊ (၇) ဥပဒေပညာဟူ၍ ကဏ္ဍအလိုက် ကိုယ်စားပြု အဖွဲ့များ ထပ်ဆင့်ဖွဲ့စည်းခဲ့ပါကြောင်း ရိုသေစွာ တင်ပြအပ်ပါတယ်။ အမျိုးသားပညာရေးမူဝါဒကော်မရှင်လုပ်ငန်းများကို စတင်ဆောင်ရွက်နိုင်ရန် ပညာရေးဝန်ကြီး ဌာနနှင့် သက်ဆိုင်ရာဝန်ကြီးဌာနများ၌ ချမှတ်ဆောင်ရွက်လျက်ရှိသော ပညာရေးစနစ်၊ ပညာရေးဆိုင်ရာ ရည်မှန်းချက်များ၊ မူဝါဒများစီမံကိန်းများနှင့် ပတ်သက်သည့် လုပ်ငန်းဆောင်ရွက်ချက်များကို သက်ဆိုင်ရာ အဖွဲ့အစည်းများနှင့်တွေ့ဆုံပြီး ကဏ္ဍအလိုက် ဦးစွာ လေ့လာခဲ့ပါတယ်။ ဒါ့အပြင် နိုင်ငံတကာမှ ဖွံ့ဖြိုးမှုမိတ်ဆက် အဖွဲ့အစည်းများကိုလည်း ကော်မရှင်၏ တာဝန်ဝတ္တရားများ ပညာရေးကဏ္ဍအလိုက် ဆောင်ရွက်မယ့် အစီအစဉ်များကို ရှင်းလင်းပြောကြားခဲ့ပြီး ဖြစ်ပါတယ်။ ကော်မရှင်သည် အမျိုးသားပညာရေးဥပဒေ အခန်း ၄၊ ပုဒ်မ ၆(ခ)အရ အမျိုးသားသင်ရိုးညွှန်းတမ်းကော်မတီကို ၂၀၁၆ ခုနှစ်၊ နိုဝင်ဘာလ ၉ ရက်နေ့တွင် ဘာသာရပ်ကျွမ်းကျင်သူပညာရှင် ၁၅ ဦးဖြင့် ဖွဲ့စည်းခဲ့ပါကြောင်း တင်ပြအပ်ပါတယ်။ ထို့အတူကော်မရှင် သည် အမျိုးသားပညာရေးဥပဒေပုဒ်မ ၅၄၊ ၅၅ အရ အမျိုးသားပညာရေး အဆင့်အတန်းနှင့် အရည်အသွေး အကဲဖြတ်ရေးကော်မတီကို ၂၀၁ရ ခုနှစ်၊ ဇန်နဝါရီလ ၁၆ ရက်နေ့တွင် အဖွဲ့ဝင် ၂၀ ဦးဖြင့် ဖွဲ့စည်းပြီး ပါကြောင်း တင်ပြအပ်ပါတယ်။ ပညာရေးဝန်ကြီးဌာနမှ အကောင်အထည်ဖော် ဆောင်ရွက်လျက်ရှိသော အမျိုးသားပညာရေး မဟာဗျူဟာစီမံကိန်းနယ်ပယ် ၁၀ ခုကို အမျိုးသားပညာရေးမူဝါဒကော်မရှင်မှ ကဏ္ဍ အလိုက်ကိုယ်စားပြု အဖွဲ့ ရ ဖွဲ့မှ ရေရှည်အကြံပေးချက်များ ဆောင်ရွက်နိုင်ရန် ဖွဲ့စည်းတာဝန်ပေးအပ်ပြီး ဖြစ်ပါကြောင်း တင်ပြအပ်ပါတယ်။ အထူးအားဖြင့် အခြေခံပညာကဏ္ဍနှင့်စပ်လျဉ်း၍ သူငယ်တန်း+၁၂ (KG + 12 System) ကို အကောင်အထည်ဖော်ဆောင်ရွက်ရာမှာ မြန်မာနိုင်ငံနှင့် သင့်လျော်သည့် စနစ်မျိုးဖြစ်စေရန် ကော်မရှင်မှ ပညာရေးဝန်ကြီးဌာနသို့ အကြံပြုခဲ့ပြီးဖြစ်ပါတယ်။ အမျိုးသားပညာရေးဥပဒေ ၂၀၁၅ နှင့်အညီ အခြေခံ ပညာအဆင့်သင်ရိုးညွှန်းတမ်း အညွှန်းဘောင်ကို ပြင်ဆင်ရေးဆွဲရန်နှင့် နည်းပညာနှင့် သက်မွေးပညာ ဆိုင်ရာ ဘာသာရပ်ကိုလည်း ထည့်သွင်းရေးဆွဲရန်တို့ကိုလည်း အကြံပြုဆောင်ရွက်ခဲ့ပြီးဖြစ်ကြောင်း တင်ပြ အပ်ပါတယ်။ ဆက်လက်ပြီး ဆရာအတတ်သင်ပညာကဏ္ဍနှင့် စပ်လျဉ်း၍ အခြေခံပညာဆရာမများအတွက် အရည်အချင်းသတ်မှတ်ရွေးချယ်ရေး၊ ရာထူးတိုးပြောင်းရွှေ့ရေး ကိစ္စများနှင့်စပ်လျဉ်း၍ မူဝါဒများချမှတ် နိုင်ရန် ၂ နှစ်သင် ပညာရေးကောလိပ်များကို ၄ နှစ်သင် ဒီဂရီကောလိပ်များအဖြစ် တိုးမြှင့်ဆောင်ရွက်နိုင်ရေး အတွက် Master Plan များ ရေးဆွဲရာတွင်လည်းကောင်း၊ ဆရာ/ဆရာမများ ဖြည့်စွက်ခန့်ထားမှုအတွက် လည်းကောင်း ပညာရေးဝန်ကြီးဌာနသို့ အကြံပြု ဆောင်ရွက်ပြီး ဖြစ်ပါတယ်။ ဆက်လက်ပြီး အဆင့်မြင့် ပညာကဏ္ဍအတွက် ဆောင်ရွက်ပြီးစီးမှုကို တင်ပြရလျှင် တက္ကသိုလ်ပဋိညာဉ်စာတမ်းတွင် ပါဝင်သင့်သည့် အချက်အလက် ခေါင်းစဉ်များကို ပညာရေးဝန်ကြီးဌာနသို့ပေးပို့ပြီး အမျိုးသားပညာရေး မူဝါဒကော်မရှင်မှ လိုအပ်သည်များကို ဖြည့်စွက်ဆောင်ရွက်ပေးခဲ့ပြီးဖြစ်ကြောင်း တင်ပြအပ်ပါတယ်။ ပညာရေးဝန်ကြီးဌာနမှ ပေးပို့ထားပြီးဖြစ်တဲ့ ဥပဒေကြမ်း ၄ ခုတွင် အခြေခံပညာရေးဥပဒေ၊ နည်းပညာ၊ သက်မွေးပညာနှင့် လေ့ကျင့်ရေးဥပဒေ မူကြမ်း ၂ ခုကို လေ့လာစိစစ် ဖြည့်စွက်အကြံပြုချက် များဖြင့် ပြန်လည်ပေးပို့ဆောင်ရွက်ပြီး ဖြစ်ပါတယ်။ လက်ရှိ တင်ပြအစီရင်ခံနေစဉ် အဆင့်မြင့်ပညာရေး ဥပဒေမူကြမ်းနှင့် ပုဂ္ဂလိကပညာရေးဥပဒေမူကြမ်းတို့ကို စိစစ်ဆောင်ရွက်ဆဲရှိပါကြောင်း တင်ပြအပ်ပါတယ်။ ဖွံ့ဖြိုးမှုမိတ်ဆက်အဖွဲ့အစည်းများနှင့် ပူးပေါင်းဆောင်ရွက်ရာတွင် ကုလသမဂ္ဂပညာရေးသိပ္ပံနှင့် ယဉ်ကျေးမှု အဖွဲ့ (ယူနက်စကို)၊ ဂျပန်အပြည်ပြည်ဆိုင်ရာ ပူးပေါင်းဆောင်ရွက်ရေးအဖွဲ့ အေဂျင်စီ (JICA)၊ ဗြိတိသျှ ကောင်စီ၊ သြစတြေးလျသံရုံး၊ ဟန်ဂေရီနိုင်ငံတို့နဲ့လည်း ချိတ်ဆက်ပြီး နည်းပညာဆိုင်ရာ အထောက်အပံ့ များရရှိရေးအတွက် ဆောင်ရွက်လျက်ရှိပါကြောင်း တင်ပြအပ်ပါတယ်။ ပညာရေးဆိုင်ရာလုပ်ငန်းများအပြင် ဝန်ထမ်းရေးရာကိစ္စရပ်များ၊ ဥပဒေရေးရာကိစ္စရပ်များ MoU, MoA ကိစ္စများ ကျောင်းတည်ထောင်ခြင်း၊ ဖွင့်လှစ်ခြင်း၊ ပိတ်သိမ်းခြင်းဆိုင်ရာကိစ္စရပ်များတို့ကို ပညာရေးဝန်ကြီးဌာနသို့ အကြံပြု ဖြည့်စွက် ဆောင်ရွက်ပေးပြီးဖြစ်ပါကြောင်း တင်ပြအပ်ပါတယ်။ အမျိုးသား ပညာရေးမူဝါဒကော်မရှင် အမျိုးသားသင်ရိုးညွှန်းတန်းကော်မတီသည် ကျောင်းသုံးစာအုပ်နှင့် ဆရာလမ်းညွှန် စာအုပ်များကို စိစစ်အတည်ပြုရာတွင် ယခု ၂၀၁၇-၂၀၁၈ ပညာသင်နှစ်၌ စတင်သင်ကြားမည့် ပထမတန်း သင်ရိုးဝင်ဘာသာရပ် ၉ ခုအတွက် ကျောင်းသားကိုင်စာအုပ် ၁၀ မျိုး၊ ဆရာလမ်းညွှန်စာအုပ် ၁၀ မျိုး တို့ကိုစိစစ်ပြီး အမျိုးသားပညာရေးမူဝါဒကော်မရှင်များ၏ မူဝါဒများနှင့်အညီ ဆောင်ရွက်ပြီးဖြစ်ပါကြောင်း တင်ပြအပ်ပါတယ်။ အမျိုးသားပညာရေးအဆင့်အတန်းနှင့် အရည်အသွေးအကဲဖြတ်ရေး ကော်မတီအနေနဲ့ လက်စွဲစာအုပ်ပြုစုခြင်း၊ Accreditation စံချိန်စံညွှန်းများသတ်မှတ်ခြင်း၊ တက္ကသိုလ်များတွင် အရည်အသွေး အာမခံမှုစနစ် ဆောင်ရွက်ထားမှုအတွက်၊ တက္ကသိုလ်အုပ်စုများအတွက် ဆွေးနွေးပွဲများ ကျင်းပပေးခြင်း saeix:209:3290ệ saq2833637:2ospoda poossê National Qualification Framework alpos နိုင်ရန် နိုင်ငံတကာပညာရှင်များနှင့် တွေ့ဆုံညှိနှိုင်းခြင်း၊ အလုပ်ရုံဆွေးနွေးပွဲများ ပြုလုပ်ခြင်းတို့ကို ဆောင်ရွက်ပြီးဖြစ်ပါကြောင်း တင်ပြအပ်ပါတယ်။ အချုပ်အားဖြင့် အမျိုးသားပညာရေးမူဝါဒကော်မရှင်သည် စတင်ထူထောင်ဖွင့်လှစ်တဲ့ ၂၀၁၆ ခုနှစ်၊ အောက်တိုဘာလ ၁၀ ရက်နေ့မှစ၍ ၂၀၁ရ ဧပြီလ ၁၀ ရက်နေ့အထိ ၆ လတာကာလအတွင်း ပညာရေး ဝန်ကြီးဌာနနှင့် ပညာရေးလုပ်ငန်းများ ဆောင်ရွက်လျက်ရှိသော အခြားဝန်ကြီးဌာနများ၊ ဆက်စပ်အဖွဲ့ အစည်းများနဲ့ လုပ်ငန်းများအတွက် အကြံပြုခြင်း၊ လိုအပ်သောအချက်အလက်များ တောင်းခံခြင်း၊ စိစစ်ခြင်း၊ တာဝန်ရှိသူများနှင့် ပညာရှင်များအား ဖိတ်ကြားဆွေးနွေး၍ အကြံပြုချက်များ၊ မူဝါဒများကို ပညာရေး ဝန်ကြီးဌာနသို့ပေးပို့ပြီး အမျိုးသားပညာရေးရည်မှန်းချက်နှင့်အညီ ဖြည့်ဆည်းဆောင်ရွက်နိုင်ရန် လိုအပ်သည့် ပညာရေးဆိုင်ရာမူဝါဒနှင့် လုပ်ထုံးလုပ်နည်းများနှင့်အညီ ဆောင်ရွက်လျက်ရှိပါကြောင်း ရိုသေစွာ တင်ပြ အပ်ပါတယ်။ ကျေးဇူးအများကြီးတင်ပါတယ်။</speech>
<title>အထက်ပါကိစ္စနှင့်စပ်လျဉ်းပြီး ဆွေးနွေးလိုသည့် လွှတ်တော်ကိုယ်စားလှယ် ရှိပါက အမည်စာရင်းတင်သွင်းနိုင်ကြောင်း ကြေညာခြင်း</title>
<speech type="speaker">အစီအစဉ်(၁၂) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အမျိုးသား ပညာရေးမူဝါဒကော်မရှင်ရဲ့ ၆ လတာကာလအတွင်း လုပ်ငန်းဆောင်ရွက်ခဲ့မှု အစီရင်ခံစာ စာအုပ်ကို လွှတ်တော် ကိုယ်စားလှယ်များထံ ကြို တင်ဖြန့်ဝေထားပါတယ်။ အထက်ပါကိစ္စနဲ့စပ်လျဉ်းပြီး ဆွေးနွေးလိုတဲ့ လွှတ်တော်ကိုယ်စားလှယ်များရှိပါက ၂၅-၅-၂၀၁ရ ရက် (ကြာသပတေးနေ့) မွန်းလွဲတစ်နာရီ (၁၃၀၀ နာရီ) နောက်ဆုံးထားပြီး ပြည်ထောင်စုလွှတ်တော်ရုံး ညွှန်ကြားရေးမှူးချုပ်ထံ အမည်စာရင်းတင်သွင်းနိုင်ကြောင်းနဲ့ လွှတ်တော်ကိုယ်စားလှယ်များရဲ့ ဆွေးနွေးခြင်း အစီအစဉ်ကို ၂၆-၅-၂၀၁ရ ရက်တွင် ကျင်းပပြုလုပ်မယ့် ပြည်ထောင်စုလွှတ်တော် ပဉ္စမပုံမှန်အစည်းအဝေး တတိယနေ့မှာ ဆောင်ရွက်ရန်လျာထားပါကြောင်း ကြေညာပါတယ်။</speech>
</report>
</section>
<section value="Bill">
<bill>
<title>နိုင်ငံတော်သမ္မတထံမှ သဘောထားမှတ်ချက်ဖြင့် ပြန်လည်ပေးပို့ထားသော ဥပဒေဆိုင်ရာ အထောက်အကူပေးရေး ဥပဒေကို ပြင်ဆင်သည့်ဥပဒေကြမ်းနှင့် စပ်လျဉ်း၍ တစ်ပိုဒ်ချင်းစီအလိုက် အတည်ပြုရန် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ် (၁၃) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံတော်သမ္မတထံမှ သဘောထားမှတ်ချက်ဖြင့် ပြန်လည်ပေးပို့ထားတဲ့ ဥပဒေဆိုင်ရာအထောက်အကူပေးရေး သဘောထားမှတ်ချက် အစီရင်ခံစာကို ၁၈-၅-၂၀၁ရ ရက်မှာ ကျင်းပပြုလုပ်ခဲ့တဲ့ ပြည်ထောင်စုလွှတ်တော် အစည်းအဝေးမှာ ဖတ်ကြားတင်ပြခဲ့ပြီး ဖြစ်ပါတယ်။ အဆိုပါဥပဒေကြမ်းနဲ့ စပ်လျဉ်းပြီးဆွေးနွေးဖို့ အမည်စာရင်းပေးပို့ထားတဲ့ လွှတ်တော်ကိုယ်စားလှယ် မရှိတဲ့အတွက် ဥပဒေကြမ်းပူးပေါင်းကော်မတီရဲ့ သဘောထားမှတ်ချက်ကိုအခြေခံပြီး လွှတ်တော်ရဲ့ အဆုံး အဖြတ် ရယူသွားမှာဖြစ်ပါတယ်။ ပြည်ထောင်စုလွှတ်တော်ရဲ့ အတည်ပြုချက်၊ နိုင်ငံတော်သမ္မတရဲ့ သဘောထားမှတ်ချက်နဲ့ ဥပဒေကြမ်းပူးပေါင်းကော်မတီရဲ့ သဘောထားမှတ်ချက်တို့ပါဝင်တဲ့ ပြင်ဆင်ချက်ဇယားကို ကိုယ်စားလှယ် များထံ ဖြန့်ဝေထားပြီးဖြစ်ပါတယ်။ ပြင်ဆင်ချက်ဇယားကို နောက်ဆက်တွဲဖြင့် ဖော်ပြထားပါသည်။ ဥပဒေကြမ်းပူးပေါင်းကော်မတီအနေနဲ့ ဥပဒေကြမ်း၏ အပိုဒ် ၅ အပိုဒ်ခွဲ(က)၊ (ခ)၊ (ဂ)နှင့် အပိုဒ် ၇(က)၊ (ခ)တို့မှစပြီး အဆိုပြု တင်ပြဖို့ ဖြစ်ပါတယ်။</speech>
<speech><mp id="1207">ဦးသိန်းလွင်(အဖွဲ့ဝင် ၊ ဥပဒေကြမ်းပူးပေါင်းကော်မတီ)</mp>လေးစားရပါသော ပြည်ထောင်စု လွှတ်တော် နာယကကြီးနှင့်တကွ လွှတ်တော်ကိုယ်စားလှယ်များခင်ဗျာ။ နိုင်ငံတော်သမ္မတ၏ သဘောထား မှတ်ချက်နှင့်အညီ ဥပဒေကြမ်း၏ အပိုဒ် ၅ နှင့် အပိုဒ် ရ တို့ကို အောက်ပါအတိုင်း ပြင်ဆင်ပြဋ္ဌာန်းသင့် ပါကြောင်း လေးစားစွာ တင်ပြအပ်ပါတယ်။ ဥပဒေဆိုင်ရာ အထောက်အကူဆိုင်ရာ ဥပဒေပုဒ်မ ၅(က) ပုဒ်မခွဲ (ဈ)၊ (ဇ)တွင်ပါရှိသော “အမျိုးသား စီမံကိန်းနှင့် စီးပွားရေးဖွံ့ဖြိုးတိုးတက်မှု ဝန်ကြီးဌာန”ဆိုသည့်စကားရပ်ကို “စီမံကိန်းနှင့် ဘဏ္ဍာရေးဝန်ကြီး ဌာန” ဆိုသည့် စကားရပ်ဖြင့် အစားထိုးရမည်။ အမည်စာရင်းတင်သွင်းသော တရားလွှတ်တော် ရှေ့နေ အဖြစ် အနည်းဆုံး ၁၅ နှစ် အမှုလိုက်ပါ ဆောင်ရွက် ခဲ့သည့် ရှေ့နေလေးဦး၊” ကို အဖွဲ့ဝင်အဖြစ်လည်းကောင်း၊ ပုဒ်မခွဲ(ဈ)၏ နောက်တွင် ပုဒ်မခွဲ(ည)အဖြစ် အောက်ပါအတိုင်း ဖြည့်စွက်ရမည်။ ပုဒ်မခွဲ(ည)၊ ပုဒ်မခွဲ(ဈ)ပါ အဖွဲ့ဝင်လေးဦးအနက် ဥက္ကဋ္ဌက တာဝန်ပေးအပ်သူ တစ်ဦးကို အတွင်းရေးမှူး အဖြစ် ဆောင်ရွက်စေပြီး အပိုဒ် ရ ဥပဒေဆိုင်ရာအထောက်ကူပေးဥပဒေ ပုဒ်မ ၈ တွင် (က) ပုဒ်မခွဲ(ဆ)ကို အောက်ပါအတိုင်း အစားထိုးရမည်။ ၊ ပုဒ်မခွဲ(ဆ) တိုင်းဒေသကြီး သို့မဟုတ် ပြည်နယ်အစိုးရအဖွဲ့က သဘောတူညီသော တရားလွှတ်တော် ရှေ့နေအဖြစ် အနည်းဆုံး ၁၀ နှစ် အမှုလိုက်ပါ ဆောင်ရွက်ခဲ့သည့် ရှေ့နေလေးဦးကို အဖွဲ့ဝင်အဖြစ်လည်းကောင်း၊ ပုဒ်မခွဲ (ဆ) နောက်တွင် ပုဒ်မခွဲ (ဇ)အဖြစ် အောက်ပါအတိုင်း ဖြည့်စွက်ရမည်။ (ဇ) ပုဒ်မခွဲ ပုဒ်မခွဲ (ဆ) ပါအဖွဲ့ဝင် လေးဦးအနက် ဥက္ကဋ္ဌက တာဝန်ပေးအပ်သူကို အတွင်းရေးမှူး အဖြစ်လည်းကောင်း၊ နိုင်ငံတော်သမ္မတ၏ သဘောထားမှတ်ချက်အတိုင်း အတည်ပြုပေးနိုင်ပါရန် လွှတ်တော်သို့ လေးစားစွာ တင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၅ အပိုဒ်ခွဲ(က)၊ (ခ)၊ (ဂ)နှင့် အပိုဒ် ရ (က)၊ (ခ)တို့သည် နိုင်ငံတော်သမ္မတ၏ သဘောထားမှတ်ချက်နှင့်အညီ ဥပဒေကြမ်းပူးပေါင်းကော်မတီ၏ ပြင်ဆင်ချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="1207">ဦးသိန်းလွင်(အဖွဲ့ဝင် ၊ ဥပဒေကြမ်းပူးပေါင်းကော်မတီ)</mp>လေးစားရပါသော ပြည်ထောင်စု လွှတ်တော် နာယကကြီးနှင့်တကွ လွှတ်တော်ကိုယ်စားလှယ်များခင်ဗျာ။ နိုင်ငံတော်သမ္မတ၏ သဘောထား မှတ်ချက်နှင့်အညီ ဥပဒေကြမ်း၏ အပိုဒ်၈၊ အပိုဒ် ၁၀ နှင့် အပိုဒ် ၁၂ တို့ကို အောက်ပါအတိုင်း ပြင်ဆင်ပြဋ္ဌာန်း သင့်ပါတယ်။ ဥပဒေဆိုင်ရာ အထောက်အကူပေးရေး ဥပဒေပုဒ်မ ၉ တွင် ပုဒ်မခွဲ (က)နှင့် ပုဒ်မခွဲ(ခ)တို့ကို အောက်ပါ အတိုင်း အစားထိုးရမှာဖြစ်ပါတယ်(က) မိမိတိုင်းဒေသကြီး သို့မဟုတ် ပြည်နယ်အတွင်းရှိ အဆင့်ဆင့်သော ဥပဒေဆိုင်ရာ အထောက် အကူပေးရေးအဖွဲ့ကို ကြီးကြပ် ခြင်းနှင့် ပေါင်းစပ်ညှိနှိုင်းဆောင်ရွက်ခြင်း၊ (ခ) အများပြည်သူတို့အား ဥပဒေရေးရာနှင့် တရားစီရင်ရေးဆိုင်ရာ အသိပညာပေးမှုများကို စီမံချက်ရေးဆွဲ အကောင်အထည်ဖော် ဆောင်ရွက်ခြင်း၊ (ဂ) ပုဒ်မခွဲ (စ) တွင်ပါရှိသော “ ပြည်နယ်အတွင်းရှိ ဥပဒေဆိုင်ရာ အထောက်အကူပေးရေးအဖွဲ့များ” ဆိုသည့်စကားရပ်ကို “ပြည်နယ်အတွင်းရှိ အဆင့်ဆင့်သော ဥပဒေဆိုင်ရာအထောက်အကူပေးရေး အဖွဲ့များ” ဆိုသည့်စကားရပ်ဖြင့် အစားထိုးရမည်။ ဥပဒေဆိုင်ရာအထောက်အကူပေးရေး ဥပဒေပုဒ်မ ၁၁ တွင် ပုဒ်မခွဲ(က)နှင့် ပုဒ်မခွဲငယ်(င)တို့ကို အောက်ပါအတိုင်း အစားထိုးရမည် - (က) ကိုယ်ပိုင်အုပ်ချုပ်ခွင့်ရတိုင်း သို့မဟုတ် ကိုယ်ပိုင်အုပ်ချုပ်ခွင့်ရဒေသ သို့မဟုတ် ခရိုင်အတွင်းရှိ မြို့နယ်ဥပဒေဆိုင်ရာ အထောက်အကူပေးရေးအဖွဲ့များကို ကြီးကြပ်ခြင်းနှင့် ပေါင်းစပ် ညှိနှိုင်း ဆောင်ရွက်ခြင်း၊ (င) အများပြည်သူတို့အား ဥပဒေရေးရာနှင့် တရားစီရင်ရေးဆိုင်ရာ အသိပညာပေးမှုများကို စီမံချက်များရေးဆွဲ အကောင်အထည် ဖော်ဆောင်ရွက်ခြင်း၊ (ခ) ပုဒ်မခွဲ(ဆ)ကို ပယ်ဖျက်ရမည်။ အပိုဒ် ၁၂ ဥပဒေဆိုင်ရာအထောက်အကူပေးရေး ဥပဒေ ပုဒ်မ ၁၃ တွင် ပုဒ်မခွဲ(က)ကို အောက်ပါအတိုင်း အစားထိုးရမည်။ အများပြည်သူတို့အား ဥပဒေရေးရာနှင့် တရား စီရင်ရေးဆိုင်ရာ အသိပညာပေးမှုများကို စီမံချက်များ ရေးဆွဲအကောင်အထည်ဖော် ဆောင်ရွက်ခြင်းတို့ကို နိုင်ငံတော်သမ္မတ၏ သဘောထားမှတ်ချက်နှင့်အညီ အတည်ပြုသင့်ပါကြောင်း လွှတ်တော်သို့ လေးစားစွာ တင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏အပိုဒ် ၈ အပိုဒ်ခွဲ(က)၊ (ခ)၊ အပိုဒ် ၁၀ အပိုဒ်ခွဲ(က)၊ (ခ)နှင့် အပိုဒ် ၁၂ အပိုဒ်ခွဲ(က)တို့သည် နိုင်ငံတော်သမ္မတ၏ သဘောထားမှတ်ချက်နှင့်အညီ ဥပဒေကြမ်းပူးပေါင်းကော်မတီ၏ ပြင်ဆင်ချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကိုအတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဥပဒေဆိုင်ရာအထောက်အကူပေးရေး ဥပဒေကို ပြင်ဆင်သည့်ဥပဒေကြမ်းနဲ့စပ်လျဉ်းပြီး လွှတ်တော်က ဆုံးဖြတ်ထားတဲ့အတိုင်း ပြင်ဆင်ပြီး ပြည်ထောင်စုလွှတ်တော်ဆိုင်ရာ နည်းဥပဒေ ၁၀၉ နှင့်အညီ နိုင်ငံတော်သမ္မတထံသို့ ပြန်လည်ပေးပို့ သွားမည် ဖြစ်ကြောင်း အသိပေးကြေညာပါတယ်။</speech>
</bill>
</section>
<section value="Motion">
<motion>
<title>နိုင်ငံတော်သမ္မတထံမှ ပေးပို့ထားသော အိန္ဒိယသမုဒ္ဒရာဒေသတွင်း ဆိပ်ကမ်း နိုင်ငံများ၏ စစ်ဆေးပိုင်ခွင့် ဆိုင်ရာ နားလည်မှုစာချွန်လွှာတွင် မြန်မာနိုင်ငံမှအဖွဲ့ဝင်အဖြစ် အတည်ပြုပါဝင်ရန်ကိစ္စနှင့်စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၁၄) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အိန္ဒိယသမုဒ္ဒရာ ဒေသတွင်း ဆိပ်ကမ်းနိုင်ငံများ၏ စစ်ဆေးပိုင်ခွင့်ဆိုင်ရာ နားလည်မှုစာချွန်လွှာတွင် မြန်မာနိုင်ငံမှ အဖွဲ့ဝင် အဖြစ် အတည်ပြု ပါဝင်ရန်ကိစ္စနဲ့စပ်လျဉ်းပြီး ၁၈-၅-၂၀၁ရ ရက်က ကျင်းပပြုလုပ်ခဲ့တဲ့ ပြည်ထောင်စု လွှတ်တော်အစည်းအဝေးမှာ သက်ဆိုင်ရာပြည်ထောင်စုအဆင့် အဖွဲ့အစည်းဝင်က လွှတ်တော်သို့ ရှင်းလင်း တင်ပြခဲ့ပြီး ဖြစ်ပါတယ်။ အထက်ပါကိစ္စနဲ့စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော် ကိုယ်စားလှယ် ၃ ဦး ရှိပါတယ်။ လွှတ်တော်ကိုယ်စားလှယ် တစ်ဦးချင်းအနေနဲ့ သတ်မှတ်ချိန် ၆ မိနစ်အတွင်း ဆွေးနွေးဖို့ဖြစ်ပါတယ်။ ဦးစွာ ဦးသန့်ဇင်ထွန်း ဒက္ခိဏသီရိမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1505">ဦးသန့်ဇင်ထွန်း(ဒက္ခိဏသီရိမဲဆန္ဒနယ်၊ မန္တလေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့် ပြည်ထောင်စုအဆင့် အဖွဲ့အစည်းဝင်များအားလုံး မင်္ဂလာပါ။ ကျွန်တော်ကတော့ ဒက္ခိဏသီရိမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးသန့်ဇင်ထွန်း ဖြစ်ပါတယ်။ ကျွန်တော့အနေနဲ့ နိုင်ငံတော်သမ္မတထံမှ ပေးပို့ထားတဲ့ အိန္ဒိယသမုဒ္ဒရာဒေသတွင်း ဆိပ်ကမ်းနိုင်ငံများရဲ့ စစ်ဆေးပိုင်ခွင့်ဆိုင်ရာ နားလည်မှုစာချွန်လွှာမှာ မြန်မာနိုင်ငံမှ အဖွဲ့ဝင်နိုင်ငံအဖြစ် အတည်ပြု ပါဝင်နိုင်ရန် အတွက် ပြည်ထောင်စုလွှတ်တော်မှ အတည်ပြုပေးသင့်ကြောင်း ထောက်ခံဆွေးနွေးမှာ ဖြစ်ပါတယ်။ လေးစားအပ်ပါသော လွှတ်တော်နာယကကြီးခင်ဗျား။ မြန်မာနိုင်ငံရဲ့ နိုင်ငံရေးနဲ့စီးပွားရေးစနစ် ပြုပြင်ပြောင်းလဲမှုများကြောင့် မကြာမီကာလမှာ မိမိတို့နိုင်ငံသို့ နိုင်ငံတကာကုန်သွယ်သင်္ဘောများနဲ့ ဆီတင်သင်္ဘောများ ပိုမိုဝင်ရောက်လာကြတော့မှာ ဖြစ်ပါတယ်။ လက်ရှိမြန်မာ့ရေကြောင်းပို့ဆောင်ရေး ညွှန်ကြားမှုဦးစီးဌာနအနေနဲ့ မြန်မာနိုင်ငံတွင် မှတ်ပုံတင်ထားတဲ့ သင်္ဘောများကိုသာ စစ်ဆေးပိုင်ခွင့်ရှိနေပြီး အခြားနိုင်ငံများတွင် မှတ်ပုံတင်ထားတဲ့သင်္ဘောများကို စစ်ဆေးပိုင်ခွင့်မရှိပါ။ အဆိုပါစာချွန်လွှာမှာ အဖွဲ့ဝင်အဖြစ်အတည်ပြု ပါဝင်ပြီးပါက မြန်မာ Post State Control (PSC) အာဏာပိုင်အဖွဲ့ဟာ အပြည်ပြည်ဆိုင်ရာရေကြောင်းအဖွဲ့ချုပ်နဲ့ အပြည်ပြည်ဆိုင်ရာအလုပ်သမား အဖွဲ့ချုပ်တို့မှ ပြဋ္ဌာန်းထားတဲ့ 1. The International Convention on Load Lines, 1966; 2. The International Convention for the Safety of Life at Sea, 1974(SOLAS 74); 3. The International Convention for the Prevention of Pollution from Ships, 1973, as modified by the Protocol of 1978 relating there to (MARPOL 73/78) 4. The International Convention on Standards of Training, Certification and Watchkeeping for seafarers, 1978 (STCW 78); 5. The Convention on the International Regulations for Preventing Collisions at Sea, 1972; 6. The International Convention on Tonnage Measurement of Ships, 1969; 7. The Merchant Shipping (Minimun Standards) Convention, 1976; (ILO Convention No.147) 8. The Maritime Labour Convention, 2006 (MLC, 2006) 9. The International Convention on the Control of Harmful Anti-fouling Systems on Ships 2001 10. The International Convention on the Civil Liability for Bunkers Pollution Damager, 2001 (Bunkers Convention) 11. Protocol of 1992 to amend the International Convention on Civil Liability for Oil Pollution Damage, 1969 (CLC Protocol 1992) စသည့် အပြည်ပြည်ဆိုင်ရာ ကွန်ဗင်းရှင်း များနှင့်အညီ စစ်ဆေးအရေးယူနိုင်မှာ ဖြစ်ပါတယ်။ ထိုသို့ စစ်ဆေးအရေးယူခြင်းနှင့်ပတ်သက်ပြီး မြန်မာ့ PSC များနှင့် ဆိပ်ကမ်းဝန်ဆောင်မှု အရည် အသွေးများ နိုင်ငံတကာအဆင့်မီရန်လိုအပ်ပြီး ဆိပ်ကမ်းအလုပ်သမားများမှာလည်း နိုင်ငံတကာအဆင့် Quality aç Safety Security Standard qp:Casin$cesa Solosusil Oso PSC qp:32650$ အဂတိတရားနှင့် အကျင့်ပျက်ခြစားမှုများမှလည်း ကင်းစင်ရန်လိုအပ်ပါတယ်။ သို့မှသာ စစ်ဆေးခံသင်္ဘော၊ သင်္ဘောသားများနဲ့ သင်္ဘောမှတ်ပုံတင်ထားတဲ့နိုင်ငံတို့မှ စစ်ဆေးအရေးယူမှုများကို ကျေနပ်စွာ လက်ခံ ကြမှာဖြစ်ပါတယ်။ ထိုသို့ စစ်ဆေးအရေးယူဆောင်ရွက်ခြင်းများဖြင့် နိုင်ငံတကာကုန်သွယ်နှင့် ဆီတင်သင်္ဘောကုမ္ပဏီ များ၏ သင်္ဘောနှင့် သင်္ဘောသားများ၏ ပင်လယ်တွင်းဘေးကင်းလုံခြုံမှုကို ကာကွယ်မြှင့်တင်ပေးနိုင်ခြင်း၊ အရေးပေါ်အခြေအနေမှ ဆောင်ရွက်ရမယ့် အစီအစဉ်ဇယားများအတိုင်း စနစ်တကျ ဆောင်ရွက်နိုင်စေခြင်း၊ သင်္ဘောမှ စွန့်ပစ်ပစ္စည်းများကြောင့် မြန်မာ့ရေပိုင်နက်နဲ့ ပင်လယ်ပြင်ညစ်ညမ်းမှုကို ကာကွယ်နိုင်ခြင်း၊ သင်္ဘောနှင့်သက်ဆိုင်သော လက်မှတ်နှင့် စာချုပ်စာတမ်းများကို စစ်ဆေးနိုင်ခြင်းကြောင့် အရည်အသွေး မမီသောသင်္ဘောများ ဝင်ရောက်ခြင်းမှ ကာကွယ်တားဆီးနိုင်ခြင်း၊ သင်္ဘောသားများ၏ တာဝန်နှင့် ဝတ္တရား များ၊ သက်ဆိုင်သောလက်မှတ်များအား စစ်ဆေးနိုင်ခြင်းကြောင့် အရည်အသွေးမမီသော လက်မှတ်အတု များဖြင့် ဆောင်ရွက်နေသော သင်္ဘောသားများအား အရေးယူနိုင်ခြင်းကြောင့် အရည်အသွေးပြည့်ဝပြီး အပြည်ပြည်ဆိုင်ရာကွန်ဗင်းရှင်းများကို လေးစားလိုက်နာသော သင်္ဘောသားများ ထွန်းကားလာစေခြင်း၊ တပ်ဆင်ထားသောကိရိယာများရဲ့ စံချိန်စံညွှန်းကို ထိန်းကျောင်းကြပ်မတ်နိုင်ခြင်းကြောင့် သင်္ဘောတိုက်ခြင်း နှင့် သောင်တင်ခြင်းတို့မှ ကင်းဝေးစေခြင်း၊ သင်္ဘော၏ဘေးကင်းလုံခြုံမှုကို မထိခိုက်စေသော ကုန်တင်မှုကို ထိန်းကျောင်းကြပ်မတ်နိုင်ခြင်းကြောင့် သင်္ဘောနစ်မြုပ်မှုမှကင်းဝေးစေခြင်း၊ ထမ်းဆောင်ရမယ့် ဝန်ထမ်း များနှင့်စပ်လျဉ်းသော အနိမ့်ဆုံးသတ်မှတ်ချက်၊ ဝန်ထမ်းများရဲ့ ရပိုင်ခွင့်နှင့် ခံစားခွင့်များကို ထိန်းကျောင်း ကြပ်မတ်နိုင်ခြင်းကြောင့် သင်္ဘောသားအခွင့်အရေးများအား ကာကွယ်မြှင့်တင်ပေးနိုင်ခြင်း၊ လူမှုဝန်းကျင် ညစ်ညမ်းမှုနဲ့ ဆီကြောင့် ပင်လယ်ပြင်ညစ်ညမ်းမှုတို့ကို ကာကွယ်ပေးနိုင်ခြင်း၊ Bunker များကြောင့် မြန်မာ့ရေပိုင်နက်ညစ်ညမ်းမှုဖြစ်ပေါ်လာပါက လျော်ကြေးတွက်ချက် တောင်းခံနိုင်ရန်အတွက် အာမခံ ထားသော Bunker သင်္ဘောများအား ဝင်ထွက်စေခြင်း စသည့်နိုင်ငံတကာ စံချိန်စံညွှန်းများနှင့်အညီ ကမ္ဘာ့လူ့အဖွဲ့အစည်းရဲ့ တာဝန်များကို ထမ်းဆောင်နိုင်မှာ ဖြစ်ပါတယ်။ ထို့အတူအရေးယူခံထားရတဲ့ သင်္ဘောများရဲ့ အရေးယူခံရမှုများကို ပြန်လည်ဖြေရှင်းဆောင်ရွက်ခြင်း များကြောင့် မြန်မာ့သင်္ဘောကျင်းလုပ်ငန်းနဲ့ သင်္ဘော Store Spare Parts ပစ္စည်းများအတွက် ဝန်ဆောင်မှုပေးတဲ့ စီးပွားရေးလုပ်ငန်းများလည်း ဖွံ့ဖြိုးတိုးတက်လာမှာ ဖြစ်ပါတယ်။ အဆိုပါစာချွန်လွှာမှာ အဖွဲ့ဝင်အဖြစ် အတည်ပြုပါဝင်ခြင်းဖြင့် နိုင်ငံများအကြား ပူးပေါင်း ဆောင်ရွက်ခြင်း၊ သတင်းအချက်အလက် များဖလှယ်ခြင်း၊ အပြည်ပြည်ဆိုင်ရာ စံနှုန်းများအတိုင်း ဆိပ်ကမ်းစစ်ဆေးမှုများ ဆောင်ရွက်ခြင်းဖြင့် မြန်မာနိုင်ငံဟာ အခြားနိုင်ငံများနှင့်တန်းတူ အဆင့်အတန်းမြင့်စွာ အပြည်ပြည်ဆိုင်ရာကွန်ဗင်းရှင်းများ ကို လိုက်နာအကောင်အထည်ဖော်ကြောင်း သိသာထင်ရှားစေပြီး နိုင်ငံရဲ့ ဂုဏ်သိက္ခာကို မြင့်တက်စေမှာ ဖြစ်ပါတယ်။ သို့ဖြစ်ပါ၍ ပြည်ထောင်စုလွှတ်တော်ကြီးမှ အတည်ပြုပေးသင့်ပါကြောင်း ထောက်ခံတင်ပြ အပ်ပါတယ်ခင်ဗျာ။ ကျေးဇူးတင်ပါတယ်ခင်ဗျာ။</speech>
<speech type="speaker">ဆက်လက်ပြီး ဗိုလ်မှူးအောင်ကျော်နှင့် တပ်မတော်သား ပြည်သူ့လွှတ်တော် ကိုယ်စားလှယ်ဆွေးနွေးဖို့ဖြစ်ပါတယ်။</speech>
<speech><mp id="000">ဗိုလ်မှူးအောင်ကျော်နှင်း(တပ်မတော်သားပြည်သူ့လွှတ်တော်ကိုယ်စားလှယ်)</mp>လေးစား အပ်ပါသော ပြည်ထောင်စုလွှတ်တော် နာယကကြီးနှင့် လွှတ်တော်ကိုယ်စားလှယ်များအားလုံး မင်္ဂလာပါ ခင်ဗျား။ ကျွန်တော်ကတော့ တပ်မတော်သားလွှတ်တော်ကိုယ်စားလှယ် ဗိုလ်မှူးအောင်ကျော်နှင်း ဖြစ်ပါတယ်။ အိန္ဒိယသမုဒ္ဒရာဒေသအတွင်း ဆိပ်ကမ်းနိုင်ငံများရဲ့ စစ်ဆေးပိုင်ခွင့်ဆိုင်ရာ နားလည်မှုစာချွန်လွှာမှာ မြန်မာနိုင်ငံမှအဖွဲ့ဝင် အဖြစ် အတည်ပြု ပါဝင်နိုင်ရန်ကိစ္စနဲ့ပတ်သက်ပြီး ကျွန်တော့အနေနဲ့ ထောက်ခံအကြံပြု ဆွေးနွေးသွားမှာဖြစ်ပါတယ်။ ပါဝါပွိုင့်နဲ့အင်္ဂလိပ်စာအသုံးအနှုန်းများ သုံးစွဲခွင့်ပြုပါရန် ခွင့်တောင်းခံအပ် ပါတယ်။ နာယကကြီးခင်ဗျား။ မြန်မာနိုင်ငံဟာ ကမ်းရိုးတန်းနိုင်ငံ Costal State ဖြစ်ပြီးတော့ Port State ဆိပ်ကမ်းနိုင်ငံတစ်ခုလည်းဖြစ်ပါတယ်။ ဘင်္ဂလားပင်လယ်အော်အတွင်းမှာ တည်ရှိပြီးတော့ ရေကြောင်း သွားလာ ကုန်သွယ်မှုဆိုင်ရာနှင့် စီးပွားရေးအချက်အချာမဟာဗျူဟာကျသော နိုင်ငံတစ်ခုလည်းဖြစ်ပါတယ်။ မြန်မာ နိုင်ငံဟာ ကုလသမဂ္ဂနဲ့ အပြည်ပြည်ဆိုင်ရာရေကြောင်းအဖွဲ့ချုပ် (IMO-International Maritime Organization)ရဲ့ အဖွဲ့ဝင်နိုင်ငံ တစ်နိုင်ငံဖြစ်တာနဲ့အညီ မြန်မာနိုင်ငံရေကြောင်းဆိုင်ရာလုပ်ငန်းများကို အပြည်ပြည်ဆိုင်ရာကွန်ဗင်းရှင်းများ လုပ်ထုံးလုပ်နည်းများနှင့်အညီ သက်ဆိုင်ရာဝန်ကြီးဌာနက အကောင် 32002.GOS Gəoségoscq olosuôi Port State qečo Port State Control @caron odcao: ပိုင်ခွင့်အရ စစ်ဆေးခြင်းနဲ့ စပ်လျဉ်းတဲ့ တာဝန်ရှိမှုနဲ့ လုပ်ပိုင်ခွင့်များကိုလည်း “ကုလသမဂ္ဂ ပင်လယ်ပြင် ဥပဒေဆိုင်ရာ ကွန်ဗင်းရှင်း၁၉၈၂” (United Nations Convention Law of The Sea 1982-UNCLOS) မှာပြဋ္ဌာန်းထားပြီး ဖြစ်ပါတယ်။ MoU မှာ လက်မှတ်ရေးထိုးပြီး မိမိနိုင်ငံမှအဖွဲ့ဝင်အဖြစ် ဝင်ရောက်ပြီးပါက ရေကြောင်း ဘက်ဆိုင်ရာ အာဏာပိုင်အသီးသီးမှာ တင်ပြပါစပ်ဆိုင်သော စာချုပ်များ၊ ကွန်ဗင်းရှင်းများ၊ Code များဟာ ဤ MoU ပါရည်ရွယ်ချက်များနှင့်သက်ဆိုင်သော စာချုပ်စာတမ်းများပဲ ဖြစ်လာမှာ ဖြစ်ပါတယ်။ နာယကကြီးခင်ဗျား။ Port State Control Officer များဟာ ဆိပ်ကမ်းကို ဆိုက်ကပ်လာတဲ့ အခြား နိုင်ငံများမှာ မှတ်ပုံတင်ထားတဲ့ သင်္ဘောများမှ ရေယာဉ်မှူး၊ သင်္ဘောသားများရဲ့ ကျွမ်းကျင်မှုလက်မှတ်များ၊ အစီအမံများ၊ ကုန်စည်များတင်ဆောင်ထားမှု စသည်တို့ကို အပြည်ပြည်ဆိုင်ရာ ကွန်ဗင်းရှင်းများရဲ့ ပြဋ္ဌာန်းချက်များနဲ့အညီ ကိုက်ညီမှု ရှိ မရှိကို စစ်ဆေးရခြင်းဖြစ်ပါတယ်။ ဒါ့ကြောင့် Port State Control ကို ပင်လယ်ဆိပ်ကမ်းရှိသော နိုင်ငံများဟာ ဒေသအလိုက်စုဖွဲ့ ပြီးတော့ MoU အသီးသီးမှာ ဒေသအလိုက် လက်မှတ်ရေးထိုး အကောင်အထည်ဖော်ဆောင်ရွက်ကြ ပါတယ်။ လက်ရှိကမ္ဘာပေါ်မှာ Port State Control MoU အဖွဲ့အစည်းပေါင်း ၉ ခုရှိနေပြီ ဖြစ်ပါတယ်။ ယခု အိန္ဒိယသမုဒ္ဒရာဒေသအတွင်းမှာတော့ လက်ခံ အတည်ပြုပြီး နိုင်ငံ (၁၇) နိုင်ငံ ပါဝင် လက်မှတ်ရေးထားပြီး မြန်မာနိုင်ငံအပါအဝင် (၄)နိုင်ငံကတော့ လက်ခံအတည်ပြုထားခြင်း မရှိသေးကြောင်း သိရှိရပါတယ်။ နာယကကြီးခင်ဗျား။ မြန်မာနိုင်ငံအနေဖြင့် MoU မှာ ပါဝင်ခြင်းအားဖြင့် အဖွဲ့ဝင်နိုင်ငံအချင်းချင်း ပူးပေါင်းဆောင်ရွက်နိုင်ပြီးတော့ သတင်းအချက်အလက်များလဲလှယ်ခြင်း မြန်ဆန်လာတဲ့အပြင် ဆိပ်ကမ်း နိုင်ငံများရဲ့ စစ်ဆေးပိုင်ခွင့်ကို ဒေသတွင်းနိုင်ငံများအားလုံး တူညီသောစနစ်တစ်ခုကို တစ်ပြေးညီ ကျင့်သုံး နိုင်ပြီးတော့ နည်းပညာပြောင်းလဲတဲ့အခါမှာလည်း ချက်ချင်း ညှိနှိုင်းဆောင်ရွက်နိုင်မှာ ဖြစ်ပါတယ်။ ဒါအပြင် သတ်မှတ်အရည်အသွေးမမီတဲ့သင်္ဘောတွေ မြန်မာနိုင်ငံအတွင်းသို့ ဝင်ရောက်ခြင်းမှ တားဆီး နိုင်ခြင်း၊ စနစ်တကျစစ်ဆေးနိုင်ခြင်း၊ မြန်မာနိုင်ငံရဲ့ ဆိပ်ကမ်းစစ်ဆေးရေးမှူးများကို အရည်အချင်းနဲ့ အတွေ့အကြုံတွေ တိုးတက်လာဖို့ နိုင်ငံခြားသင်တန်းများမှာ ပါဝင်တက်ရောက်စေနိုင်ခြင်း၊ ဆိပ်ကမ်း စစ်ဆေးခြင်းအရ ပထမအကြိမ်အတွက် ငွေကြေးကောက်ခံမှုမရှိသော်လည်း ထပ်မံစစ်ဆေးခြင်းများရှိခဲ့ ပါက အခကြေးငွေကောက်ခံနိုင်တဲ့အတွက် နိုင်ငံတော်မှာ ဝင်ငွေရရှိနိုင်ခြင်း၊ စစ်ဆေးမှုလိုအပ်ချက်အရ သင်္ဘောရဲ့ ချို့ယွင်းချက်တွေကို ပြင်ဆင်ရတဲ့အတွက် အလုပ်အကိုင်အခွင့်အလမ်းများ ရရှိစေနိုင်ခြင်း၊ မြန်မာ နိုင်ငံအနေဖြင့် အခြားနိုင်ငံများနှင့်တန်းတူ အပြည်ပြည်ဆိုင်ရာကွန်ဗင်းရှင်းတွေကို အဆင့်အတန်းမြင့်စွာ လိုက်နာအကောင်အထည်ဖော် ဆောင်ရွက်နိုင်ကြောင်း သိသာထင်ရှားစေခြင်း စတဲ့အကျိုးကျေးဇူးများကို ရရှိမှာဖြစ်ပါတယ်။ နာယကကြီးခင်ဗျား။ ယခု MoU လက်မှတ်ရေးထိုးခြင်းကိစ္စအတွက် အကြံပြု တင်ပြလိုပါတယ်။ MoU မှာ အဖွဲ့ဝင်နိုင်ငံဖြစ်လာလို့ရှိရင် အခြားနိုင်ငံများရဲ့ သင်္ဘောများကိုစစ်ဆေးရမည့် ဆိပ်ကမ်း စစ်ဆေးရေးမှူးများရဲ့ အရည်အချင်းတွေပြည့်စုံမှု၊ ရေကြောင်းဘက်ဆိုင်ရာကောင်းမွန်စွာ စီမံခန့်ခွဲမှု၊ ကျွမ်းကျင်မှုအရေအတွက် လုံလုံလောက်လောက်ရှိစေရန် International Certificate တွေရရှိဖို့ စေလွှတ်တဲ့ သင်တန်းသားဝန်ထမ်းများရဲ့ အရည်အချင်းပြည့်မီမှု၊ စစ်ဆေးရာမှာ အသုံးပြုရမည့် အထောက်အကူပစ္စည်း တွေ ခေတ်မီပြည့်စုံလုံလောက်မှု၊ စစ်ဆေးမှုတွေပြုလုပ်တဲ့အခါမှာ ပါဝင်ဆောင်ရွက်ရမည့် ဝန်ကြီးဌာန၊ အဖွဲ့အစည်းအသီးသီးရဲ့ ကြိုတင်ညှိနှိုင်း ပါဝင်ဆောင်ရွက်မှု၊ မိမိနိုင်ငံမှသင်္ဘောများတွင်လည်း စစ်ဆေး ခံရမည့် ကွန်ဗင်းရှင်းပါ Certificate များဟာ ပြည့်စုံစွာထားရှိရေး စစ်ဆေးဆောင်ရွက်ပြီး လိုအပ်ပါက ကြိုတင်ညွှန်ကြားဆောင်ရွက်ထားစေရန်။ အထူးသဖြင့် ရေကြောင်းဘက်ဆိုင်ရာနဲ့ပတ်သက်တဲ့ အဓိက ကွန်ဗင်းရှင်းတွေကို နိုင်ငံတော်အနေဖြင့် ဆက်လက် လက်မှတ်ရေးထိုး ပါဝင်ဆောင်ရွက်ရန် ကွန်ဗင်းရှင်းနှင့် စာချုပ်စာတမ်းများတွင် ပါဝင်သော မဖြစ်မနေလုပ်ဆောင်ရမယ့် အချက်အလက်တွေကို ဥပဒေပြဋ္ဌာန်း ပေးပြီး လိုအပ်သောပြောင်းလဲချက်၊ ပြင်ဆင်ချက်များကိုလည်း စဉ်ဆက်မပြတ် ထုတ်ပြန်ပေးရန် အကြံပြု ဆွေးနွေးအပ်ပါတယ်။ နိဂုံးချုပ်အားဖြင့် မြန်မာနိုင်ငံရှိဆိပ်ကမ်းများတွင် နိုင်ငံခြားသင်္ဘောများဝင်ရောက်မှုမှာ နှစ်စဉ် တိုးတက်လျက်ရှိပါတယ်။ ပင်လယ်ရေကြောင်းကုန်သွယ်မှုမှ သွင်းကုန်၊ ပို့ကုန်ပမာဏတန်ဖိုးမှာလည်း နှစ်စဉ်တိုးတက် မြင့်မားလျက်ရှိပါတယ်။ မြန်မာနိုင်ငံရင်းနှီးမြှုပ်နှံမှုဥပဒေကိုလည်း ၂၀၁၆ ခုနှစ်မှာ ပြဋ္ဌာန်းထားပြီးဖြစ်တဲ့အတွက် နိုင်ငံခြား ရင်းနှီးမြှုပ်နှံမှုများဟာ အနှေးနဲ့ အမြန်ဆိုသလို ပိုမိုဝင်ရောက် လာတော့မှာဖြစ်ပါတယ်။ ယခုလက်ရှိ အကောင်အထည်ဖော်ဆောင်ရွက်နေသော သီလဝါအထူးစီးပွားရေးဇုန် စီမံကိန်း၊ ဆက်လက်အကောင် အထည်ဖော် ဆောင်ရွက်ရမယ့် ကျောက်ဖြူနှင့် ထားဝယ်ရေနက်ဆိပ်ကမ်းနှင့် အထူးစီးပွားရေးဇုန်စီမံကိန်း များအပြင် စီးပွားရေးတိုးတက်လာတာနှင့်အမျှ နောင်တွင်လည်း ရေနက်ဆိပ်ကမ်းများ ထပ်မံပေါ်ပေါက် လာဦးမှာ ဖြစ်ပါတယ်။ အထူးစီးပွားရေးဇုန်များ၊ ဆိပ်ကမ်းများတိုးချဲ့လာတာနဲ့အညီ ရေကြောင်းသယ်ယူပို့ဆောင်ရေး ကဏ္ဍဟာလည်း ယခုထက် ပိုမိုဖွံ့ဖြိုးတိုးတက်လာမှာဖြစ်ပြီး၊ နိုင်ငံခြားသင်္ဘောများလည်း ပိုမိုဝင်ရောက် လာမှာဖြစ်ပါတယ်။ သို့ဖြစ်ပါ၍ MoU မှာ အဖွဲ့ဝင်အဖြစ် အတည်ပြု ပါဝင်နိုင်ခြင်းဖြင့် မြန်မာ့ဆိပ်ကမ်း များတွင် နိုင်ငံတကာစံချိန်စံညွှန်းမီ အသိအမှတ်ပြုသင်္ဘောများ ဆိုက်ကပ်နိုင်တဲ့အတွက် မလိုလား အပ်သော အုပ်ချုပ်မှု ဖြစ်စဉ်များ ဖြစ်ပွားခြင်း၊ လုပ်ငန်းများနှောင့်နှေးကြန့်ကြာခြင်းများ ကင်းဝေးစေမှာဖြစ်ပြီးတော့ မြန်မာနိုင်ငံ၏ အနာဂတ်ရေကြောင်း ပို့ဆောင်ရေးကဏ္ဍအတွက် နိုင်ငံတကာဥပဒေများနဲ့အမျှ အကျိုး များစွာ ဖြစ်ထွန်းမည်ဖြစ်ပါကြောင်း ထောက်ခံအကြံပြု ဆွေးနွေးရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးဇော်သိန်း ဝါးခယ်မမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1613">ဦးဇော်သိန်း(ဝါးခယ်မမဲဆန္ဒနယ်၊ ဧရာဝတီတိုင်းဒေသကြီး)</mp>လေးစားအပ်တဲ့ ပြည်ထောင်စု လွှတ်တော် နာယကကြီး၊ ပြည်သူ့လွှတ်တော် ဥက္ကဋ္ဌကြီးနဲ့ လွှတ်တော်ကိုယ်စားလှယ်များ၊ ပြည်ထောင်စု ဝန်ကြီးများနဲ့ ဧည့်သည်တော်များအားလုံးကို မင်္ဂလာပါလို့ နှုတ်ခွန်းဆက်သပါတယ်။ ဧရာဝတီတိုင်းဒေသကြီး ပြည်သူ့လွှတ်တော် ကိုယ်စားလှယ် ကျွန်တော် ဦးဇော်သိန်းက အိန္ဒိယသမုဒ္ဒရာဒေသတွင်း ဆိပ်ကမ်း နိုင်ငံများ၏ စစ်ဆေးပိုင်ခွင့်ဆိုင်ရာ နားလည်မှုစာချွန်လွှာ Port State Control MoU မှာ မြန်မာနိုင်ငံကို အဖွဲ့ဝင်အဖြစ် အတည်ပြု ပါဝင်ရန်အဆိုကို ထောက်ခံဆွေးနွေးမှာ ဖြစ်ပါတယ်။ လေးစားအပ်တဲ့ နာယကကြီးခင်ဗျား။ Indian Ocean Port State Control MoU ပေါ်ပေါက် podlydoggs salozibadəçemporomsê:sage lule (International Maritime Organization) ရဲ့ အခန်းကဏ္ဍက အဓိကကျပါတယ်။ တကယ်တော့ ဒီ MoU အပါအဝင် Paris MoU၊ Asia-Pacific MoU ooo 20636026oToulodosoScope: International Maritime Organization à 607:@: ပါဘဲ။ နိုင်ငံတကာရေကြောင်းအဖွဲ့ကြီးကို ၁၉၄၈ အပြည်ပြည်ဆိုင်ရာရေကြောင်းလုံခြုံရေးနှင့် ပူးပေါင်း ဆောင်ရွက်ရေးအတွက် ဂျီနီဗာမှာ နိုင်ငံတကာညီလာခံက ပေါက်ဖွားလာတာဖြစ်ပါတယ်။ အစက IMCO (Inter-Governmental Maritime Consulative Organization) cəTE: OBOJ 630 IMO goos တာပါ။ မြန်မာနိုင်ငံက ၁၉၅၁ ကစပြီး အဖွဲ့ဝင်ဖြစ်လာတာပါ။ ဒေသဆိုင်ရာနားလည်မှုစာချွန်လွှာတွေရဲ့ အစကတော့ Paris Port State Control MoU (၁၉၈၂)ပဲ ဖြစ်ပါတယ်။ ဥရောပက စတင်ခဲ့တာ ဖြစ်ပါတယ်။ ဒီကမှ တဆင့် လက်တင်အမေရိက (၁၉၉၂)တိုကျို (၁၉၉၃)တို့ပေါ်ပေါက်လာပြီး အိန္ဒိယသမုဒ္ဒရာ က (၁၉၉၈)မှာ ပေါ်ပေါက်လာတာပဲဖြစ်ပါတယ်။ အမေရိက USA ကတော့ သူရဲ့ထူးခြားတဲ့ ပထဝီစီးပွားရေးနှင့် နိုင်ငံရေးအခြေအနေကြောင့် ဒီလိုဒေသတွင်း နားလည်မှုစာချွန်လွှာတွေမရှိဘဲ သီးခြားရပ်တည်ပါတယ်။ သူ့ရဲ့ ဥပဒေကလည်း ပိုပြီးတင်းကြပ်ပါတယ်။ ဆိပ်ကမ်းတွေဟာ အထူးသဖြင့် ကမ္ဘာ့နိုင်ငံကျော်ဆိပ်ကမ်းကြီး တွေဟာ ဆိပ်ကမ်းကြီးတွေ ဟောင်ကောင်၊ စင်္ကာပူ၊ ရောတာဒမ် ကုန်တင်ကုန်ချလုပ်ငန်းတွေကို အကြီးအကျယ် အပြိုင်အဆိုင်လုပ်ကြပါတယ်။ ဆိပ်ကမ်းဥပဒေတွေ တင်းကြပ်လွန်းရင် အကုန်အကျများမယ်။ သင်္ဘော အဝင်အထွက်နည်းမယ်လို့ ယုံကြည်ကြပါတယ်။ ဒါပေမယ့် အရည်အသွေးနိမ့်တဲ့ စံချိန်မမီတဲ့ ကုန်တင် သင်္ဘောတွေရဲ့ အန္တရာယ်တွေကို ကမ္ဘာ့ဆိပ်ကမ်းတွေက သတိပြုလာပါတယ်။ လူထုကလည်း ရေနံတင်သင်္ဘော မှောက်တဲ့ကိစ္စတွေ၊ သင်္ဘောလုပ်ငန်းရှင်ကြီးတွေကလည်း လုပ်ငန်းအပေါ် ထိခိုက်နစ်နာမှုတွေ၊ အစိုးရတွေ ကလည်း ပြည်သူနဲ့လုပ်ငန်းရှင်တို့ရဲ့ ကြောင့်ကျမှုတွေကြောင့် အခုလိုဒေသဆိုင်ရာ နားလည်မှုစာချွန်လွှာတွေ ပေါ်ပေါက်လာရခြင်း ဖြစ်ပါတယ်။ ဒီဒေသဆိုင်ရာနားလည်မှုတွေအားလုံးဟာ ၁၉၈၂ ပဲရစ်စာချွန်လွှာကိုပဲ ဗဟိုပြုထားကြတာ ဖြစ်ပါတယ်။ ဥပမာအားဖြင့် စာချွန်လွှာအားလုံးရဲ့ နိဒါန်းမှာ ဒေသတစ်ခုလုံးအနေနဲ့ စံချိန်မမီတဲ့ ကုန်တင် သင်္ဘောတွေကို လက်မခံဖို့နဲ့ ဆိပ်ကမ်းများမလိုအပ်တဲ့ အပြိုင်အဆိုင်မဖြစ်ပေါ်စေဖို့ဆိုတဲ့ အချက်အလက်ဟာ အားလုံးမှာပါရှိပါတယ်။ စာချွန်လွှာအဖွဲ့ဝင်တိုင်းဟာ မိမိဆိပ်ကမ်းရောက်လာတဲ့ သင်္ဘောတိုင်းကို သက်ဆိုင်ရာ နိုင်ငံတကာသဘောတူညီချက်များနဲ့အညီ သင်္ဘောတည်ဆောက်မှု၊ နည်းပညာတပ်ဆင်မှု၊ သင်္ဘောသား အရည်အချင်းတွေကို သေချာစွာ စောင့်ကြည့်ရပါတယ်။ ကျွန်တော်တို့ ကျောက်ဖြူရေနက်ဆိပ်ကမ်းမှာ နောင်အခါရောက်လာမယ့် သင်္ဘောကြီးအမျိုးမျိုးကို စာချွန်လွှာအဖွဲ့ဝင်ဖြစ်တဲ့အလျောက် ဒီလိုပဲ စုံစမ်း စစ်ဆေးရမှာ ဖြစ်ပါတယ်။ ဆိပ်ကမ်းနိုင်ငံများရဲ့ စစ်ဆေးပိုင်ခွင့် Port State Control ရဲ့ အနှစ်သာရကတော့ ဆိုက်ရောက် လာတဲ့ သင်္ဘောတွေအပေါ်မှာ ဆိပ်ကမ်းအာဏာပိုင်ရဲ့ နိုင်ငံတော်ဥပဒေတွေကို ကျင့်သုံးနိုင်ခွင့်ပဲ ဖြစ်ပါတယ်။ ချာချီနဲ့ Lowe တို့ရဲ့ ပင်လယ်ဆိုင်ရာဥပဒေမှာဆိုရင် နိုင်ငံခြားဆိပ်ကမ်းနဲ့ ပြည်တွင်းအရောင်းတွေဝင်တာနဲ့ သင်္ဘောတွေက ကမ်းရိုးတန်းနိုင်ငံတွေရဲ့ အချုပ်အခြာအာဏာအောက်မှာရှိနေပြီလို့ အတိအလင်းဆိုထား ပါတယ်။ လာရောက်ဆိုက်ကပ်တဲ့ သင်္ဘောတစ်စင်းဟာ ဘာနဲ့တူလဲဆိုရင် နိုင်ငံခြားသားတစ်ယောက် ပြည်ပနိုင်ငံမှာ စီးပွားရေးလုပ်သလို အလည်အပတ်လာသလို ဥပဒေသက်ရောက်မှုရှိတယ်လို့ နိုင်ငံတကာ ဥပဒေက ပြဋ္ဌာန်းပါတယ်။ ဒါပေမယ့် ခြွင်းချက် တစ်ချို့ရှိပါတယ်။ အကယ်၍ အစိုးရသင်္ဘောဖြစ်မယ်ဆိုရင် သံတမန်ကင်းလွတ်ခွင့်ရှိပါတယ်။ နောက် ခြွင်းချက်တစ်ခုကတော့ မိမိဆန္ဒအလျောက်ရောက်ရှိလာတာ မဟုတ်ဘဲနဲ့ အရေးပေါ်အခြေအနေ ရာသီဥတု ဆိုးရွားမှုကြောင့်ဆိုပါက ယင်းသင်္ဘောပေါ်မှာ ကျင့်သုံးတဲ့ ဥပဒေဟာ ကန့်သတ်မှုရှိတယ်လို့ နိုင်ငံတကာ ဥပဒေကဆိုပါတယ်။ ဆိပ်ကမ်းအာဏာပိုင်ရဲ့ အာဏာစက်က နိုင်ငံတကာဥပဒေအခြေတည်ပေမယ့် ဆိုက်ကပ်ရာ သင်္ဘောရဲ့ ဥပဒေကြောင်းများနဲ့ ယင်းဥပဒေကြောင်းနဲ့ ဆိပ်ကမ်းအာဏာပိုင်ရဲ့ဥပဒေ ကိုက်ညီမှုရှိ မရှိကို သတိပြုကြရမှာဖြစ်ပါတယ်။ ဒါပေမယ့် သင်္ဘောဆိပ်ကမ်း ရောက်တာနဲ့ ဆိပ်ကမ်းရဲ့ အာဏာစက်က သင်္ဘောပေါ်ပိုပြီး သက်ရောက်ဆိုတာ သတိပြုရမှာဖြစ်ပါတယ်။ လေးစားအပ်တဲ့ နာယကကြီးခင်ဗျား။ ဒေသဆိုင်ရာဆိပ်ကမ်းနိုင်ငံများရဲ့ စစ်ဆေးပိုင်ခွင့် နားလည်မှု စာချွန်လွှာမှာ PSC MoU ရဲ့ ရည်ရွယ်ချက်ကတော့ စစ်ဆေးတဲ့ ဆိပ်ကမ်းအာဏာပိုင်က အားလုံး သဘောတူညီထားတဲ့ နိုင်ငံတကာစာချုပ်ကို တစ်ပြေးညီ ကျင့်သုံးနိုင်ခြင်းပဲဖြစ်ပါတယ်။ ဥပမာအားဖြင့် တိုကျိုဆိပ်ကမ်းနိုင်ငံများရဲ့ စစ်ဆေးပြု အဖွဲ့ဆိုင်ရာ MoU ဆိုရင် နိုင်ငံတကာကွန်ဗန်းရှင်း ၈ ခုကို ဆိုက်ကပ်လာတဲ့ သင်္ဘောတွေကို အာဏာသက်ရောက်စေမှာ ဖြစ်ပါတယ်။ ဆိုက်ကပ်လာတဲ့ နိုင်ငံခြား သင်္ဘောတွေဟာ (Local Law) ဒေသဥပဒေတွေကို ဖောက်ဖျက်ပါ က ဆိပ်ကမ်းအာဏာပိုင်တွေအနေနဲ့ သင်္ဘောကိုထိန်းသိမ်းထားခြင်း၊ ဖမ်းဆီးခြင်း၊ နိုင်ငံပိုင်သိမ်းဆည်းခြင်းများကို ပြုလုပ်နိုင်တဲ့အထိ ကျယ်ပြောတဲ့ လုပ်ပိုင်ခွင့်တွေရှိပါတယ်။ ဒီ MoU တွေရဲ့ အကျိုးအာနိသင်ကြောင့် ရေနံတင်သင်္ဘောကြီး တွေဟာ ပါလာတဲ့ကုန်ရဲ့ ၉၉.၉ ကိုလိုအပ်တဲ့ ဆိပ်ကမ်းတွေကို ပင်လယ်တွင်း ပတ်ဝန်းကျင်ညစ်ညမ်းမှု မရှိစေဘဲ အရောက်ပို့နိုင်တယ်လို့ နိုင်ငံတကာရေကြောင်းဥပဒေပညာရှင် Dr.Edgar Gold က ပြောပါတယ်။ ရေနံတင်သင်္ဘောပိုင်ရှင်တွေက ကြိုတင်စုံစမ်းဖော်ထုတ်ခြင်းကို Port State Control ရဲ့ စံချိန်စံညွှန်း တွေနဲ့အညီ လိုက်နာခြင်းကြောင့်ဖြစ်တယ်လို့လည်း Professor Ronald B Mitchell က သုံးသပ်ပါတယ်။ ၂၀၁၆ က ထုတ်ပြန်ခဲ့တဲ့ အာရှပစိဖိတ်ဒေသဆိုင်ရာ ဆိပ်ကမ်းအာဏာပိုင်များရဲ့ စစ်ဆေးပိုင်ခွင့် ဆိုင်ရာ နားလည်မှုစာချွန်လွှာရဲ့ နှစ်ပတ်လည်အစီရင်ခံစာမှာ ရေကြောင်းသွားလာမှုရဲ့ အရည်အသွေးနဲ့ လုပ်ဆောင်ချက်တွေ တိုးတက်မှုဖြစ်လျင့်စကား စိတ်ချဖွယ်မရှိတဲ့ စံချိန်မမီတဲ့ သင်္ဘောတွေရှိနေသေးတယ် ဆိုတာ ဖော်ပြထားပါတယ်။ မေလ ၆ ရက်နေ့ ရိုက်တာသတင်းတွေအရ တရုတ်နိုင်ငံ ကျောက်ဖြူ ရေနက် ဆိပ်ကမ်းနဲ့ပတ်သက်ပြီး ၈၅ ရာခိုင်နှုန်းထိ လုပ်ပိုင်ခွင့်ရရန် ကြိုးစားနေတယ်လို့ ဆိုပါတယ်။ ဒီလို ပိုင်ဆိုင်ခွင့်အနေနဲ့အတူ ပြည်တွင်းဥပဒေများ၊ နိုင်ငံတကာဥပဒေများကို ကျွန်တော်တို့ မျက်ခြည်မပြတ် ကြည့်ဖို့လိုပါတယ်။ အခုလှိုာ India Ocean ဆိပ်ကမ်းနိုင်ငံများရဲ့ စစ်ဆေးပိုင်ခွင့်ဆိုင်ရာ နားလည်မှုစာချွန်လွှာကို ကျွန်တော်တို့အနေနဲ့ အတည်ပြုပေးဖို့ အရေးကြီးကြောင်းတင်ပြရင်း အဆိုကို ထောက်ခံဆွေးနွေးလိုက်ရပါတယ်။</speech>
<title>အစည်းအဝေး ခေတ္တရပ်နားခြင်း</title>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ အစည်းအဝေးကို မိနစ် ၂၀ ခန့် ခေတ္တရပ်နားပါမယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီ ခင်ဗျား။</speech>
<speech type="mc">လေ့လာရေးစင်မြင့်မှ ဧည့်သည်တော်များအားလုံး မတ်တပ်ရပ်ပေးပါ။</speech>
<speech type="mc">အားလုံးထွက်ခွာနိုင်ကြပါပြီခင်ဗျား။</speech>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်ပါသော ပြည်ထောင်စုလွှတ်တော် ကိုယ်စားလှယ်များ နှင့် ဧည့်သည်တော်များခင်ဗျား။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံးထိုင်နိုင်ကြပါပြီခင်ဗျား။</speech>
<title>အထက်ပါကိစ္စနှင့်စပ်လျဉ်း၍ သက်ဆိုင်ရာပြည်ထောင်စုအဆင့်အဖွဲ့အစည်းဝင်က ပြန်လည် ရှင်းလင်းရန်ရှိက ရှင်းလင်းဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၁၅) ဖြစ်ပါတယ်။ လွှတ်တော်ကိုယ်စားလှယ်များရဲ့ ဆွေးနွေးချက် များအပေါ် ပို့ဆောင်ရေးနှင့် ဆက်သွယ်ရေးဝန်ကြီးဌာနက ပြန်လည်ရှင်းလင်းရန်ရှိက ရှင်းလင်းဆွေးနွေးဖို့ဖြစ်ပါတယ်။</speech>
<speech><agency id="31">ဦးသန့်စင်မောင်(ပြည်ထောင်စုဝန်ကြီး၊ ပို့ဆောင်ရေးနှင့် ဆက်သွယ်ရေးဝန်ကြီးဌာန)</agency>လေးစားအပ်ပါသော ပြည်ထောင်စုလွှတ်တော် နာယကကြီးနဲ့တကွ ပြည်သူ့လွှတ်တော်ဥက္ကဋ္ဌ၊ ပြည်ထောင်စု လွှတ်တော်ကိုယ်စားလှယ်များ၊ ဧည်သည်တော်များ၊ ပြည်ထောင်စုအစိုးရအဖွဲ့ဝင်များခင်ဗျား။ အားလုံး ကိုယ်စိတ်နှစ်ဖြာ ကျန်းမာရွှင်လန်းကြပါစေကြောင်း ဆုတောင်းမေတ္တာ ပို့သအပ်ပါတယ်။ ကျွန်တော့အနေနဲ့ အားလုံးထောက်ခံတင်ပြ ဆွေးနွေးပေးခဲ့ကြတဲ့ ဦးသန့်ဇင်ထွန်းရော၊ ဗိုလ်မှူးအောင်ကျော်နှင်းရော၊ ဦးဇော်သိန်းရော လွှတ်တော်ကိုယ်စားလှယ်ကြီးများဟာ တကယ့်ကိုပဲ ပြည့်ပြည့်စုံစုံ လေ့လာပြီးတော့ ဆွေးနွေး တင်ပြသွားတဲ့အတွက်ကြောင့်မို့လို့ ကျွန်တော့အနေနဲ့ ရှင်းလင်းစရာတော့မရှိပါဘူး။ အဲဒီအထဲမှာ အကြံပြု ဆွေးနွေးကြတဲ့အထဲမှာ ကျွန်တော်တို့ ဒီဆိပ်ကမ်းစစ်ဆေးရေးမှူးများရဲ့ အရည်အသွေးပြည့်မီဖို့၊ အရည်အချင်းပြည့်မီတဲ့ ကိရိယာတွေ သုံးစွဲဖို့၊ ကြိုတင်ပြီးတော့ ပြင်ဆင်မှုတွေ လုပ်ထားဖို့ဆိုတဲ့ အကြံပြုချက်တွေကိုလည်း ကျွန်တော် လေးလေးစားစား လိုက်နာဆောင်ရွက်သွားမှာ ဖြစ်ပါတယ်။ ခုနတုန်းက တင်ပြအကြံပြုချက်ထဲမှာပါတဲ့ International Conventions တွေအခု လောလော ဆယ်တော့ ကျွန်တော်တို့ ၁ရ ခုထိုးပြီးသားဖြစ်ပါတယ်။ အဲဒီမှာ IMO ရဲ့ ဒီ Convention တွေထဲမှာ ကျန်နေသေးတဲ့ အချက်တွေကိုလည်း ကျွန်တော်တို့ တစ်ဖြည်းဖြည်းနဲ့ လိုအပ်တဲ့ International Convention များကို ကြီးအောင် ကြိုးစားဆောင်ရွက်သွားမှာဖြစ်ပါကြောင်း လက်ရှိအစိုးရ လက်ထက်မှာ ကျွန်တော်တို့ (၃)ကြိမ် ၃ ခုတော့ ထိုးပြီးပါပြီ။ အခုဒီဟာက စတုတ္ထမြောက် International Convention ဒီ MoU တစ်ခုဖြစ်ပါတယ်။ အဲဒီ MoU တစ်ခုကို ထိုးပြီးတော့ အဲဒီ MoU မှာ နိုင်ငံတကာစံချိန်စံညွှန်းနဲ့အညီ လိုက်နာဆောင်ရွက် သွားမှာ ဖြစ်တဲ့အကြောင်း ပြည်ထောင်စုလွှတ်တော်အနေနဲ့ ကျွန်တော်တို့ရဲ့ ဒီ အိန္ဒိယသမုဒ္ဒရာမှာ Port State Control အနေနဲ့ စုံစမ်းစစ်ဆေးခြင်းဆိုင်ရာ IOMoU ကို လက်မှတ်ရေးထိုးနိုင်ရေးအတွက် သဘောတူအတည်ပြုပေးကြပါရန် မေတ္တာရပ်ခံတင်ပြအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ယင်းကိစ္စနဲ့စပ်လျဉ်းပြီး လွှတ်တော်ရဲ့ သဘောထားရယူပါမယ်။ အထက်ပါ အိန္ဒိယသမုဒ္ဒရာဒေသတွင်း ဆိပ်ကမ်းနိုင်ငံများ၏ စစ်ဆေးပိုင်ခွင့် ဆိုင်ရာ နားလည်မှုစာချွန်လွှာတွင် မြန်မာနိုင်ငံမှ အဖွဲ့ဝင်အဖြစ် အတည်ပြု ပါဝင်ရန်ကိစ္စနဲ့ စပ်လျဉ်းပြီး လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူရှိပါသလား ခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အိန္ဒိယသမုဒ္ဒရာဒေသတွင်း ဆိပ်ကမ်းနိုင်ငံ များ၏ စစ်ဆေးပိုင်ခွင့်ဆိုင်ရာ နားလည်မှုစာချွန်လွှာတွင် မြန်မာနိုင်ငံမှ အဖွဲ့ဝင်အဖြစ် အတည်ပြု ပါဝင်ရန်ကိစ္စကို လွှတ်တော်က သဘောတူအတည်ပြုကြောင်း ကြေညာပါတယ်။</speech>
</motion>
<motion>
<title>နိုင်ငံတော်သမ္မတထံမှ ပေးပို့ထားသော အရှေ့တောင်အာရှသဘာဝဘေး အန္တရာယ်စီမံခန့်ခွဲမှုဆိုင်ရာ စီမံကိန်းကို အကောင်အထည်ဖော်ရန်အတွက် ကမ္ဘာ့ဘဏ်ထံမှ ချေးငွေအမေရိကန်ဒေါ်လာ ၁၂၄သန်းနှင့် ထောက်ပံ့ငွေ အမေရိကန်ဒေါ်လာ ၁ သန်းကိစ္စနှင့် စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၁၆) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အရှေ့တောင် အာရှသဘာဝဘေးအန္တရာယ် စီမံခန့်ခွဲမှုဆိုင်ရာစီမံကိန်းကို အကောင်အထည်ဖော်ဖို့အတွက် ကမ္ဘာ့ဘဏ်ထံမှ ချေးငွေ အမေရိကန်ဒေါ်လာ ၁၂၄ သန်းနှင့် ထောက်ပံ့ငွေ အမေရိကန်ဒေါ်လာ ၁ သန်း ချေးယူရန်ကိစ္စနဲ့ စပ်လျဉ်းပြီး ၁၈-၅-၂၀၁ရ ရက်က ကျင်းပပြုလုပ်ခဲ့တဲ့ ပြည်ထောင်စုလွှတ်တော်အစည်းအဝေးမှာ သက်ဆိုင်ရာ ပြည်ထောင်စုအဆင့် အဖွဲ့အစည်းဝင်များက လွှတ်တော်သို့ ရှင်းလင်းတင်ပြခြင်း အစီအစဉ်ကို ဆောင်ရွက် ခဲ့ပြီးဖြစ်ပါတယ်။ အထက်ပါကိစ္စနဲ့စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော်ကိုယ်စားလှယ် ၁၄ ဦး ရှိပါတယ်။ လွှတ်တော်ကိုယ်စားလှယ် တစ်ဦးချင်းအနေနဲ့ သတ်မှတ်ချိန် ၆ မိနစ်အတွင်း ဆွေးနွေးဖို့ဖြစ်ပါတယ်။ ဦးစွာ ဦးဘိုဘိုဦး စမ်းချောင်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1561">ဦးဘိုဘိုဦး(စမ်းချောင်းမဲဆန္ဒနယ်၊ ရန်ကုန်တိုင်းဒေသကြီး)</mp>လေးစားရပါသော ပြည်ထောင်စုလွှတ်တော် နာယကကြီးနဲ့တကွ အားလုံးမင်္ဂလာပါခင်ဗျာ။ အရှေ့တောင်အာရှ သဘာဝ ဘေးအန္တရာယ်စီမံခန့်ခွဲမှုဆိုင်ရာစီမံကိန်းကို အကောင်အထည်ဖော်ရန်အတွက် ကမ္ဘာ့ဘဏ်ထံမှ ချေးငွေ အမေရိကန်ဒေါ်လာ ၁၂၄ သန်းချေးယူရန်နှင့် ထောက်ပံ့ငွေအမေရိကန်ဒေါ်လာ ၁ သန်းကိစ္စနှင့်စပ်လျဉ်း၍ ကျွန်တော် ဦးဘိုဘိုဦး စမ်းချောင်းမဲဆန္ဒနယ်မှ အကြံပြု ဆွေးနွေးသွားမှာ ဖြစ်ပါတယ်။ နာယကကြီးခင်ဗျား။ သက်ဆိုင်ရာပြည်ထောင်စုအဆင့် ဒုတိယဝန်ကြီးရဲ့တင်ပြချက်အရ အရှေ့တောင် အာရှသဘာဝဘေးအန္တရာယ်ကြောင့် ဆုံးရှုံးနိုင်ခြေ စီမံခန့်ခွဲမှုစီမံကိန်းအတွက် ကမ္ဘာ့ဘဏ်မှ သက်သာမှု ရှိသော ချေးငွေအမေရိကန်ဒေါ်လာ ၁၂၄ သန်းရယူမယ်လို့သိရပါတယ်။ ချေးငွေအပြင် ဂျပန်နိုင်ငံမှ ထောက်ပံ့ငွေ အမေရိကန်ဒေါ်လာ ၁ သန်းအပါအဝင်ဆိုလျှင် အမေရိကန်ဒေါ်လာ ၁၂၅ သန်းဖြစ်ပြီး စီမံကိန်း ၅ ရပ် ပါဝင်ကြောင်း သိရှိရပါတယ်။ စီမံကိန်းနှင့်ဘဏ္ဍာရေးဝန်ကြီးဌာနမှ တာဝန်ယူမယ့် လုပ်ငန်းအပိုင်း(၁)ဖြစ်တဲ့ အရှေ့တောင်အာရှ သဘာဝဘေးအန္တရာယ်ဆိုင်ရာ အာမခံရန်ပုံငွေထူထောင်တဲ့နေရာမှာ အမေရိကန်ဒေါ်လာ ၂၁ သန်း သုံးစွဲပါဝင်ဆောင်ရွက်ခြင်းနဲ့ လုပ်ငန်းအပိုင်း(၂)၊ (၃)၊ (၄) ကိုတော့ ရန်ကုန်မြို့တော်စည်ပင် သာယာရေးကော်မတီနယ်နိမိတ်အတွင်းမှ မြို့ပြရေကြီးရေလျှံမှု လျော့နည်းပပျောက်ဖို့၊ ကောင်းမွန်တဲ့ ရေစီးရေလာစနစ်ပေါ်ထွန်းဖို့၊ အများပြည်သူဝန်ဆောင်မှု အထောက်အကူများ ဘေးကင်းလုံခြုံရေးအတွက် ပြုပြင်မွမ်းမံခြင်း၊ အသိပညာပေးခြင်းနဲ့ စီမံကိန်းကို စီမံခန့်ခွဲခြင်းတို့ဖြစ်ကြောင်း သိရှိရပါတယ်။ နာယကကြီးခင်ဗျား။ လုပ်ငန်းအပိုင်း(၁) မှာ ချေးငွေအမေရိကန်ဒေါ်လာသန်း ၂၀ နဲ့ ထောက်ပံ့ငွေ အမေရိကန်ဒေါ်လာ ၁ သန်းသုံးစွဲမှုအတွက် အရှေ့တောင်အာရှ သဘာဝဘေးအန္တရာယ်ဆိုင်ရာ အာမခံ ရန်ပုံငွေထူထောင်ရာမှာ ပါဝင်ဆောင်ရွက်နိုင်မှာဖြစ်တဲ့အတွက် ဒေသတွင်းနိုင်ငံများနဲ့ ရန်ပုံငွေတစ်ရပ် ထူထောင်ပြီး နိုင်ငံတကာအာမခံအဖွဲ့အစည်းများထံတွင် အာမခံထားရှိနိုင်မှာဖြစ်တဲ့အတွက် အမြော်အမြင် ရှိတဲ့ လုပ်ရပ်အဖြစ် ချီးကျူးပါရစေခင်ဗျာ။ နာယကကြီးခင်ဗျား။ ရန်ကုန်မြို့တော်စည်ပင်သာယာရေးကော်မတီမှ တာဝန်ယူလုပ်ဆောင်မယ့် လုပ်ငန်းအပိုင်း(၂) ဖြစ်တဲ့ မြို့ပြရေကြီးရေလျှံမှု အန္တရာယ်များကို စီမံခန့်ခွဲခြင်းဆိုတဲ့အပိုင်းကို ဆက်လက် ဆွေးနွေးပါမယ်။ အမေရိကန်ဒေါ်လာ ရရ သန်း လျာထားသုံးစွဲမယ့် ဒီစီမံကိန်းကို ကြိုတင်လေ့လာ ဆန်းစစ်ချက်တွေအရ ရန်ကုန်မြို့တွင်း ၆ မြို့နယ်ကို အဓိကထားဆောင်ရွက်မယ်လို့ ဌာနမှတင်ပြထားတာကို တွေ့ရပါတယ်။ ရန်ကုန်မြို့တွင်း ၆ မြို့နယ်ဆိုသည်မှာ ကျန်မြို့နယ်များ အပြင်ရောက်သွားပြီး သီးခြားဖြစ်မှုဟာ အဆုံးသတ်သင့်ပါပြီ။ မြို့တွင်း ၆ မြို့နယ်လို့ သတ်မှတ်ထားတဲ့ ဗိုလ်တစ်ထောင်၊ ကျောက်တံတား၊ ပန်းဘဲတန်း၊ လသာ၊ လမ်းမတော်၊ ဆိပ်ကမ်းမြို့နယ်တွေဟာ တစ်ချိန်ကလူနေထူထပ်ပြီး အထပ်မြင့်တိုက်များနဲ့ ပြည့်နေခဲ့ပါတယ်။ ယခင်နှစ်ပေါင်း ၃၀ လောက်ု့ ရန်ကုန်မြို့မှာရှိတဲ့ ဗဟန်း၊ ကမာရွတ်၊ ကြည့်မြင်တိုင်၊ အလုံ၊ မရမ်းကုန်း၊ မင်္ဂလာတောင်ညွန့်၊ တာမွေ၊ လှိုင်မြို့နယ်နဲ့ စမ်းချောင်းမြို့နယ်တွေ ဟာလည်း အထပ်မြင့်အဆောက်အဦများကို ရန်ကုန်မြို့တော် စည်ပင်သာယာရေးကော်မတီရဲ့ ခွင့်ပြုချက်နဲ့ ဆောက်လုပ်ခဲ့ကြလို့ ယခုအခါမှာ မြို့တွင်း ၆ မြို့နယ်ထက်ပင် လူဦးရေပိုမိုသိပ်သည်းစွာ ရှိလာခဲ့ပြီ ဖြစ်ပါတယ်။ မြို့တွင်းမှာ မြို့နယ်တော်တော်များများဟာ မြို့ပြရေကြီးရေလျှံမှုဒဏ်ခံနေရတယ်ဆိုတာ ရန်ကုန်မြို့တော်စည်ပင်သာယာရေးကော်မတီအနေနဲ့ အထူးသတိချပ်ဖို့လိုကြောင်း အကြံပြုဆွေးနွေးပါရစေ။ ကျွန်တော့မဲဆန္ဒနယ်ဖြစ်တဲ့ စမ်းချောင်းမြို့နယ်မှာ မိုးရာသီမှာ ရေကြီးပါတယ်။ ဗဟိုလမ်းတစ်လျှောက်နဲ့ စမ်းချောင်း(မြောက်)ရပ်ကွက်နဲ့ စမ်းချောင်း(တောင်)ရပ်ကွက်များဟာ နှစ်စဉ်မြို့ပြရေကြီးရေလျှံမှုကို ဆိုးရွားစွာ ရင်ဆိုင်နေရပါတယ်။ နေအိမ်များအတွင်းထိတိုင် ရေဆိုးများစီးဝင်မှုဟာ မြို့ပြအနေနဲ့ လုံးဝ . power pot က စမ်းချောင်းမြို့နယ်ရဲ့ လမ်းများဖြစ်ပါတယ်။ လူနေသိပ်သည်းပုံနဲ့ တိုက်တာအဆောက်အဦး မြင့်မားပုံတွေကို မြင်ရပါမယ်။ စမ်းချောင်းမြို့နယ်(မြောက်)ရပ်ကွက်အတွင်းမှာ ရေကြီးစဉ် ရေများဝင်ရောက် နေပုံဖြစ်ပါတယ်။ အိမ်တွေထဲထိ ဝင်ရောက်တာဖြစ်ပါတယ်။ ကျေးဇူးတင်ပါတယ်။ ဒီနေရာမှာ ကြုံကြိုက်လို့ ဆွေးနွေးလိုတာ တစ်ခုက မြေအောက်ရေနုတ်မြောင်းများ၊ မြေပေါ်ရေမြောင်းများ၊ အမှိုက်များ ပိတ်ဆို့ရခြင်းမှာ မြို့ပြရေကြီး ရေလျှံဖြစ်ရခြင်းရဲ့ အကြောင်းရင်းတစ်ရပ် ဖြစ်ပါတယ်။ နာယကကြီးခင်ဗျား။ ရန်ကုန်မြို့တော်စည်ပင်သာယာရေးကော်မတီမှ နောက်ဖေးလမ်းကြားများ သန့်ရှင်းရေးအတွက် စေတနာထားပြီးလုပ်ကိုင်ခဲ့တာကို ယမန်နှစ်က တွေ့ခဲ့ရပါတယ်။ မြို့တွင်း ၆ မြို့နယ်နဲ့ အလုံမြို့နယ်အပြီးမှာ ရပ်တန့်နေခဲ့ပါတယ်။ ကျေးဇူးပြုလို့ စမ်းချောင်းမြို့နယ်အပါအဝင် ကျန်တဲ့မြို့တွင်း မြို့နယ်များကိုလည်း သင့်လျော်သည့်သန့်ရှင်းရေးပြုလုပ်ပေးပါရန် နာယကကြီးမှတစ်ဆင့် မေတ္တာ ရပ်ခံအပ်ပါတယ်ခင်ဗျာ။ နာယကကြီးခင်ဗျား။ လုပ်ငန်းအပိုင်း(၃)ဖြစ်တဲ့ အများပြည်သူဝန်ဆောင်မှုအဆောက်အဦများ ဘေးကင်းလုံခြုံရေးအတွက် မွမ်းမံပြင်ဆင်ဖို့ အမေရိကန်ဒေါ်လာ ၂၂ သန်းနဲ့ လုပ်ငန်းအပိုင်း(၄)ဖြစ်တဲ့ အမေရိကန်ဒေါ်လာ ၅ သန်းလျာထားတဲ့ အသိပညာပေးခြင်းနဲ့ စီမံကိန်းရေးဆွဲခြင်းများအပိုင်းတွေကိုလည်း အကောင်အထည်ဖော်ရာမှာ တာဝန်ယူ၊ တာဝန်ခံမှုရှိစွာနဲ့ အကောင်အထည်ဖော်ပါရန်နဲ့ အပိုင်း(၅)ဖြစ်တဲ့ အရေးပေါ်တုံ့ပြန်ချက်အပိုင်းတွေကိုတော့ အပိုင်း(၅) အရေးပေါ်တုံ့ပြန်ခြင်းဆိုတာလေးပဲ ဌာနမှဖော်ပြထားပြီး ရှင်းလင်းချက်မပါရှိတဲ့အတွက် သိရှိနိုင်ပါရန် ဖော်ပြသင့်ပါကြောင်းနဲ့ ကဏ္ဍအသီးသီးကို သေချာစွာ စိစစ် အကောင်အထည်ဖော်နိုင်ပါရန် အကြံပြုရင်း ကျွန်တော်ရဲ့ ဆွေးနွေးချက်ကို ဒီမှာပဲ ရပ်နားပါရစေခင်ဗျား။ ကျေးဇူးတင်ပါတယ်ခင်ဗျား။</speech>
<speech type="speaker">ဆက်လက်ပြီး ဦးဉာဏ်လင်း ရွှေပြည်သာမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1536">ဦးဉာဏ်လင်း(ရွှေပြည်သာမဲဆန္ဒနယ်၊ ရန်ကုန်တိုင်းဒေသကြီး)</mp>ပြည်ထောင်စုလွှတ်တော် နာယက၊ ပြည်သူ့လွှတ်တော် ဥက္ကဋ္ဌတို့နှင့်တကွ ပြည်ထောင်စုလွှတ်တော် ကိုယ်စားလှယ်တော်ကြီးများ၊ ဝန်ကြီးနှင့် ဒုဝန်ကြီးများ၊ ဧည့်သည်တော်များ အားလုံးကို မင်္ဂလာပါလို့ ဦးစွာဂါရဝပြု နှုတ်ခွန်းဆက်သ အပ်ပါတယ်။ ကျွန်တော်ကတော့ ရန်ကုန်တိုင်းဒေသကြီး ရွှေပြည်သာမဲဆန္ဒနယ် ပြည်သူ့လွှတ်တော် ကိုယ်စားလှယ် ဦးဉာဏ်လင်း ဖြစ်ပါတယ်။ နာယကကြီးခင်ဗျာ။ ကျွန်တော့အနေနဲ့ နိုင်ငံတော်သမ္မတက ပေးပို့လာသော အရှေ့တောင်အာရှ သဘာဝဘေးအန္တရာယ် စီမံခန့်ခွဲမှုဆိုင်ရာစီမံကိန်း အကောင်အထည်ဖော်ဆောင်ရွက်ရန်အတွက် ကမ္ဘာ့ဘဏ် ထံမှ အမေရိကန်ဒေါ်လာ ၁၂၄ သန်း ချေးယူရန်ကိစ္စနဲ့စပ်လျဉ်း၍ ချေးယူသင့်ကြောင်း ထောက်ခံဖြည့်စွက် ဆွေးနွေးသွားမှာဖြစ်ပါတယ်။ မြန်မာနိုင်ငံသည် သဘာဝဘေးအန္တရာယ်များကို တစ်မျိုး မဟုတ်တစ်မျိုး၊ တိုင်းပြည်၏ တစ်နေရာမဟုတ် တစ်နေရာမှာ နှစ်စဉ်တွေ့ကြုံ ခံစားနေရပါတယ်။ အနီးကပ်ဆုံး သာဓက များဖြင့် တင်ပြလိုပါသဖြင့် Power Point သုံးစွဲခွင့်ပြုပါရန် ပန်ကြားအပ်ပါတယ်ခင်ဗျာ။ မြေငလျင်ဒဏ်နဲ့ ပတ်သက်၍ ပုံ (၁)မှာ တွေ့ရှိရတဲ့အတိုင်း ၂၀၁၁ ခုနှစ် တာလေငလျင်ကြောင့် ၇၄ ဦး သေဆုံးခဲ့သလို ၂၀၁၂ ခုနှစ် ရွှေဘိုငလျင်ကြောင့် ၂၆ ဦး သေဆုံးခဲ့ပါတယ်။ ဒီငလျင်နှစ်ခုဟာ ပြင်းအား ၆.၈ မက်ဂနီကျူစီ ရှိခဲ့ပါတယ်။ ၂၀၀၆ ခုနှစ်မှာ မော်လိုက်ငလျင် ၆.၉ မက်ဂနီကျ ပြင်းအားဖြင့် ဆက်လက် လှုပ်ခတ်ခဲ့ပြန်ပါတယ်။ ၂၀၁၆ ငလျင်ကြောင့် ပုဂံမှာ စေတီပုထိုး ၄၀၀ ခန့် ပြိုကျပျက်စီး မြေခ ခဲ့ရပါတယ်။ ရေကြီး၊ မြေပြိုခြင်းနှင့်ပတ်သက်၍ ပုံ(၂)တွင် တွေ့ရှိရသည့်အတိုင်း ၂၀၁၅ ခုနှစ်မှာ မြန်မာနိုင်ငံ တစ်နိုင်ငံလုံးနီးပါး ရေဘေးသင့်၍ လူ ၁.ရ သန်း ပြောင်းရွှေ့ကြရပြီး ၁၇၂ ဦး သေဆုံးခဲ့ပါတယ်။ ၂၀၁၆ ခုနှစ် မှာလည်းပဲ နိုင်ငံအနှံ့ တိုင်းနဲ့ ပြည်နယ်တော်တော်များများကို နိုင်ငံတော်သမ္မတက အရေးပေါ်အခြေအနေ ကြေညာပြီးတော့ ရေကြီး၊ ရေလျှံ၊ မြေပြိုမှုတွေနဲ့ ပတ်သက်ပြီးတော့ သမ္မတကိုယ်တိုင် ကွင်းဆင်း၍ ကယ်ဆယ်ရေးလုပ်ငန်းများကို ပြန်လည်ထူထောင်ရေးလုပ်ငန်းများကို လုပ်ဆောင်ခဲ့ရတာ အားလုံးအသိပဲ ဖြစ်ပါတယ်။ (မုန်တိုင်းအန္တရာယ်နဲ့ ပတ်သက်လို့ ပုံ(၃)မှာ တွေ့ရှိတဲ့အတိုင်း ၂၀၀၈ ခုနှစ် မေလမှာ နာဂစ် ဆိုင်ကလုံးမုန်တိုင်းကြောင့် ဧရာဝတီတိုင်းဒေသကြီးမှာ လူ ၁၄၀၀၀၀ သေဆုံးခဲ့ပြီးတော့ လူ ၁၀၀၀၀၀ ခန့် ပျောက်ဆုံးခဲ့ပါတယ်။ ကျွဲ၊ နွားတိရစ္ဆာန်နဲ့ ကုန်ထုတ်အရင်းအနှီးများ ပျက်စီး၊ ပျောက်ဆုံး ဆုံးရှုံးပြီးတော့ နောက်ဆက်တွဲ ဆိုးကျိုးများ များစွာဖြစ်ပေါ်ခဲ့ပါတယ်။ ၂၀၁၀ ခုနှစ်၊ အောက်တိုဘာမှာ ဂီရိဆိုင်ကလုန်း မုန်တိုင်းကြောင့် လူ ၂၆၀၀၀၀ အပေါ်သက်ရောက်ပြီးတော့ ၄၅ ဦး သေဆုံးခဲ့ပါတယ်။ ၂၀၁၃ ခုနှစ် မေလမှာ မဟာဆိုင်ကလုန်းမုန်တိုင်း ဘင်္ဂလားဒေ့ရှ်မှာ တိုက်ခတ်ပြီးတော့ ရခိုင်ပြည်နယ်ကို သက်ရောက်ခဲ့တဲ့ အတွက်ကြောင့် လူ ၁၂၀၀၀၀ ခန့် နေရပ်ကို စွန့်ခွာခဲ့ရပါတယ်။ ဒါကြောင့် ဒီနေရာမှာကြည့်မယ်ဆိုရင် နာဂစ်မုန်တိုင်းကြောင့် ကြိုတင်ကာကွယ်မှု အစီအမံ ကောင်းတဲ့အတွက်ကြောင့် လူအသေအပျောက်တွေ မရှိခဲ့ဘူးဆိုတာကို သင်ခန်းစာယူပြီးတော့ နောင် မုန်တိုင်းကြီးများ ဖြစ်ပေါ်လာမယ့်အခြေအနေမျိုး ပေါ်ပေါက်လာတဲ့အခါမှာ ဆက်လက်ပြီးတော့ အခုလိုပဲ ကြိုတင်ပြောင်းရွှေ့ဖို့ဟာ အထူးမှတ်သားထားဖို့လိုမယ်လို့ ဒီမှာ ကျွန်တော် တင်ပြဆွေးနွေးလိုပါတယ်။ ကျန်တဲ့ပုံတွေကတော့ ဒီ ၂၀၁၆ ခုနှစ်မှာ ကျွန်တော်တို့ ငလျင်ဒဏ်ကြောင့်မို့လို့ ပုဂံမှာ စေတီ ပုထိုးများ ပြိုကျပျက်စီးပြီးတော့ ဖုန်တွေတစ်ထောင်းထောင်းထတဲ့အထိ အပြင်းအထန် ပျက်စီးနေတဲ့ ပုံဖြစ်ပါတယ်။ ဒီပုံကတော့ ရန်ကုန်မြို့ ကမ်းနားလမ်းမှာ ရေကြီးပြီးတဲ့အခါကျတော့ ကားတွေရပ်ပြီး သွားမရအောင် ဖြစ်နေတဲ့အနေအထားဖြစ်ပါတယ်။ ဒါကတော့ ကျွန်တော်တို့ မိုးညိုမြို့မှ ရေကာတာ ကျိုးပေါက်ပြီးတော့ အိမ်ခြေ ၇၀ ကျော် ပြောင်းရွှေ့ပျက်စီးခဲ့တဲ့ပုံ ဖြစ်ပါတယ်။ ဒါကတော့ ကျွန်တော်တို့ ချင်းတွင်းမြစ်ရေကြီးတဲ့အတွက်ကြောင့်မို့ မြို့တွင်းမှာ အခုလို လှေသမ္ဗန်တွေနဲ့ သွားနေရတဲ့ အနေအထားပါ။ ဒါကတော့ ကျွန်တော်တို့ ချင်းတွင်းမြစ်ရေနဲ့ သံလွင်မြစ်ရေတွေ တက်လာတဲ့အတွက်ကြောင့်မို့လို့ လူတွေ ဒုက္ခရောက်နေတဲ့ပုံဖြစ်ပါတယ်။ အဲဒီတော့ ကျွန်တော့အနေနဲ့ ဒီအချက်တွေကို ထောက်ထားပြီးတော့ ကျွန်တော်တို့ မြန်မာနိုင်ငံသည် သဘာဝဘေးအန္တရာယ် အစီအမံများကို မဖြစ်မနေ လုပ်ဆောင်ရမယ့် အခြေအနေရှိတဲ့အတွက်ကြောင့်လည်းကောင်း၊ ဒီအမေရိကန်ဒေါ်လာ တစ်သန်းကို ကျွန်တော်တို့ ၁၄ သန်း ကို ချေးတဲ့အခါမှာ ထောက်ပံ့ကြေးငွေ တစ်သန်းရပြီးတော့ အတိုးကလည်းပဲ တစ်နှစ်ကို ၀.၇% အတိုးနဲ့ သိသိသာသာ ကျွန်တော်တို့ သက်သာတဲ့အတွက်ကြောင့်လည်းကောင်း၊ ပေးဆပ်ရမယ့်ကာလကလည်း ၃၈ နှစ် ကြာပြီးတော့ နှစ်ရှည်ကာလချေးငွေဖြစ်တဲ့အတွက်ကြောင့်လည်းကောင်း၊ နောက် သဘာဝဘေး အန္တရာယ်ဆိုင်ရာ စီမံခန့်ခွဲမှုဥပဒေပုဒ်မ ၁၉(ခ)နဲ့ ညီညွတ်တဲ့အတွက်ကြောင့်လည်းကောင်း၊ ကျွန်တော်တို့ သဘာဝဘေးဒဏ်များ ပတ်လည်ဝိုင်းနေတဲ့ မြန်မာနိုင်ငံအတွက် ရေငတ်တုန်းမိုးရွာချပေးသည့်ကိန်း စိုက်နေတဲ့အတွက်ကြောင့် ဒီချေးငွေကို ချေးယူသင့်ပါတယ်လို့ ကျွန်တော် အပြည့်အဝ ထောက်ခံဆွေးနွေး အပ်ပါတယ်။ နောက်တစ်ချက်ကတော့ ဒီအမေရိကန် ဒေါ်လာ ၁၂၄ သန်း ချေးယူတဲ့အခါမှာ ထောက်ပံ့ကြေးငွေ တစ်သန်း ကျွန်တော်တို့ရမယ်။ နောက်ပြီးတော့ ဒီထောက်ပံ့ကြေးတစ်သန်းရမယ့်အပြင်ကို ဒီ စီမံကိန်းနှင့် ဘဏ္ဍာရေးဝန်ကြီးဌာနအနေနဲ့ ၂၁ သန်း ရန်ပုံငွေထားပြီးတဲ့အခါကျတော့ ၁၅ သန်းကို ကျွန်တော်တို့ ဒေသဆိုင်ရာအာမခံပေးမယ်။ ဒီအာမခံကနေပြီးတော့ ကျွန်တော်တို့ သဘာဝဘေးဒဏ်တွေ အလယ်အလတ် ကြုံတဲ့အခါမှာ ၇.၅ သန်းရမယ်။ ကြီးမားရင် ၃၆ သန်းရမယ်။ နှစ်စဉ် ဆက်တိုက်ဖြစ်မယ်ဆိုလို့ရှိရင် အမေရိကန်ဒေါ်လာ ၉၃.၈ သန်းရမယ် ဆိုတဲ့အတွက်ကြောင့်မို့လို့ ကျွန်တော်တို့က ဒီဟာကို ဆောင်ရွက် သင့်ပါတယ်။ နောက် သဘာဝဘေးအန္တရာယ်ဆိုင်ရာ ကိစ္စတွေနဲ့ ပတ်သက်ပြီးတော့လည်းပဲ ကျွန်တော်တို့ ဒါဥပဒေနဲ့ ညီညွတ်တဲ့အတွက်ကြောင့် ဆက်လက်ဆောင်ရွက်သင့်ပါတယ်။ ကျွန်တော့အနေနဲ့ အထူးတင်ပြလိုတာကတော့ ကျွန်တော်တို့ ရွှေပြည်သာမြို့နယ်ဟာ Downtown မှာ ရန်ပုံငွေချပေးတော့လည်းမပါဘူး။ ကျွန်တော်တို့ တစ်ခါတစ်ခါ ရေကြီးတဲ့အခါမှာဆိုလို့ရှိရင် ကျွန်တော်တို့ဟာ တစ်လလောက်ကြီးပြီးတော့ ထမင်းထုတ်ဝေရတဲ့အဆင့်ပါ။ ရန်ကုန်မှာ ခုနက ကျွန်တော် Cine romans 90. mfano Ciminnsne မို့လို့ ဒီရန်ပုံငွေခွဲဝေသုံးစွဲတဲ့အခါမှာလည်း မျှမျှတတဖြစ်အောင် ကျွန်တော်တို့ ရွှေပြည်သာမြို့ သစ်ကိုလည်း ထည့်သွင်းစဉ်းစားပေးပါ။ နောက်ပြီးတော့ အရန်ငွေအနေနဲ့၊ အထူးငွေအနေနဲ့လည်း ဒီမှာထားသင့်ပါတယ်။ အရန်ငွေမရှိတဲ့အတွက်ကြောင့်မို့လို့ ကျွန်တော်တို့ဟာ ပိုးထိရင်တောင်မှ ဆေးဝါးမရှိလို့ သေတဲ့အထိ ကြည့်နေရမယ့် လူမျိုးမဖြစ်အောင် ခွဲဝေသုံးစွဲပေးပါလို့ပြောကြားရင်း နိဂုံးချုပ်ပါတယ်။</speech>
<speech type="speaker">နော်လှလှစိုး ရန်ကုန်တိုင်းဒေသကြီး မဲဆန္ဒနယ်အမှတ်(၁၀) ဆွေးနွေးဖို့ဖြစ်ပါတယ်။</speech>
<speech><mp id="1326">နော်လှလှစိုး(မဲဆန္ဒနယ်အမှတ်-၁၀၊ ရန်ကုန်တိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနဲ့ လွှတ်တော်ကိုယ်စားလှယ်များအားလုံး မင်္ဂလာပါ။ ကျွန်မကတော့ ရန်ကုန်တိုင်းဒေသကြီး မဲဆန္ဒနယ်မြေအမှတ်(၁၀)မှ အမျိုးသားလွှတ်တော်ကိုယ်စားလှယ် နော်လှလှစိုး ဖြစ်ပါတယ်။ ကျွန်မအနေနဲ့ နိုင်ငံတော်သမ္မတထံမှပေးပို့ထားတဲ့ အရှေ့တောင်အာရှသဘာဝဘေးအန္တရာယ် စီမံခန့်ခွဲမှုဆိုင်ရာစီမံကိန်းကို အကောင်အထည်ဖော်ရန်အတွက် အမေရိကန်ဒေါ်လာ ၁၂၅ သန်းကိစ္စနဲ့ ပတ်သက်ပြီးတော့ ဆွေးနွေးသွားမှာ ဖြစ်ပါတယ်။ ပထမဆုံးအနေနဲ့ သဘာဝဘေးအန္တရာယ်ခံစားနေရတဲ့ ကျွန်မတို့နိုင်ငံအတွက် မဖြစ်မနေလိုအပ်တဲ့ ကြိုတင်ပြင်ဆင်မှုအပိုင်း သဘာဝဘေးအန္တရာယ်စီမံခန့်ခွဲမှုဆိုင်ရာစီမံကိန်းကို အကောင်အထည်ဖော်ရန် အတွက် ကမ္ဘာ့ဘဏ်ထံမှ ချေးငွေရရှိတဲ့အတွက်ကြောင့် ဝမ်းသာဂုဏ်ယူကြောင်းပြောလိုပါတယ်။ ငွေချေးယူ မယ့်သဘောတူညီချက်က ဆိုင်းငံ့ကာလက ၆ နှစ်၊ ပြန်ဆပ်တဲ့ကာလမှာ ၃၂ နှစ်၊ စုစုပေါင်းချေးငွေ သက်တမ်းက ၃၈ နှစ်ဖြစ်ပြီး ဝန်ဆောင်ခက တစ်နှစ် မှာ ၀.၇၅ ရာခိုင်နှုန်းဖြစ်တဲ့အတွက်ကြောင့် သင့်တော်တဲ့ ကာလနဲ့ အတိုးနှုန်းဖြစ်ပါတယ်။ နာယကကြီးရှင်။ Power Point သုံးစွဲခွင့်ပြုပါရှင်။ ဒီဟာဆိုလို့ရှိရင် ဒီချေးငွေထဲကနေပြီးတော့ ပြန်လည်ပြီးတော့ သုံးစွဲမယ့်အပိုင်းတွေ ဖြစ်ပါတယ်။ သဘာဝဘေးအန္တရာယ်ဆိုင်ရာ ရန်ပုံငွေထူထောင်ခြင်းကို အမေရိကန်ဒေါ်လာ ၂၁ သန်း၊ မြို့ပြရေကြီး ရေလျှံ အန္တရာယ်စီမံခန့်ခွဲခြင်း အမေရိကန်ဒေါ်လာ ရရ သန်း၊ ပြည်သူများပိုမိုလုံခြုံမှုရှိစေရန်လိုအပ်တဲ့ အထောက်အပံ့များပေးခြင်းကို အမေရိကန် ဒေါ်လာ ၂၂ သန်း၊ အသိပညာပေးခြင်းနဲ့ စီမံကိန်းစီမံခန့်ခွဲခြင်း အမေရိကန်ဒေါ်လာ ၅ သန်း၊ စုစုပေါင်းအမေရိကန်ဒေါ်လာ ၁၂၅ သန်း ဖြစ်ပါတယ်။ ကျွန်မအနေနဲ့ အဲဒီအထဲမှာမှ အပိုင်း(ခ)ဖြစ်တဲ့ ရန်ကုန်မြို့တော် စည်ပင်သာယာရေး ကော်မတီမှ မြို့ပြရေကြီးရေလျှံမှု အန္တရာယ် စီမံခန့်ခွဲခြင်းဆိုတဲ့အပိုင်းကို ဦးစားပေး ဆွေးနွေးလိုပါတယ်။ အဲဒီတော့ မြို့ပြရေကြီးရေလျှံမှု ကြီးမားလာတဲ့အကြောင်းတွေကတော့ မြို့ပြလူဦးရေ ထူထပ်များပြားလာခြင်း၊ မူလမှာရှိတဲ့ ချောင်း၊ မြောင်း တွေကို ကျူးကျော်ခြံခတ် အဆောက်အဦမြေ ဆောက်လုပ်ခြင်း၊ အမှိုက်များ စည်းကမ်းမဲ့ပစ်ခြင်း၊ မြို့ပြ ကိုးချဲ့မစီမံကိန်းအေ (City Plan) အကောင်းစာမရှိခြင်းဆိုတာကို လေလာစေပါတယ်။ ဒါကတော့ ကျွန်မတို့ မဲဆန္ဒနယ်မြေတွေမှာ စီမံကိန်းတွေကို စစ်ဆေးတဲ့အခါမှာ တွေ့ရှိရတဲ့ မြင်ကွင်းတွေဖြစ်ပါတယ်။ ဒါတွေဟာ ရန်ကုန်တစ်မြို့လုံးမှာ မတွေ့ချင်အဆုံးမြင်ကွင်းတွေ ဖြစ်ပါတယ်။ ရှိသမျှ ချောင်းတွေ၊ မြောင်းတွေဟာ ဒီလိုမျိုးအမှိုက်တွေနဲ့ ပိတ်ဆို့မှုတွေ အားလုံးဖြစ်နေပါတယ်။ အထူးသဖြင့်တော့ ဒီအမှိုက်တွေထဲမှာဆိုလို့ရှိရင် ပလတ်စတစ်တွေ၊ ဒီလိုမျိုး ဖော့ဘူးတွေ အဲဒါတွေပါလာတာ အင်မတန်မှ ဆိုးရွားပါတယ်။ ဘာလဲဆိုတော့ ဒီပစ္စည်းတွေဟာဆိုလို့ရှိရင် နှစ်ပေါင်းရာနဲ့ချီပြီးတော့ မပျက်မစီးဘဲနဲ့ ဒီရေမြောင်းတွေပိတ်ဆို့တာတွေ၊ သဘာဝပတ်ဝန်းကျင်ကို ထိခိုက်တာတွေ ဖြစ်နေလို့ပဲဖြစ်ပါတယ်။ ဒါကတော့ ခုနတုန်းကပြောတဲ့ ချောင်းတွေ၊ မြောင်းတွေကို ကျူးကျော်တာပေါ့နော်။ ဒါဟာဆိုလို့ ရှိရင် အင်းစိန်မှာရှိတဲ့ ချောင်းတစ်ခုကို ကျူးကျော်ပြီးတော့၊ မြေဖို့ပြီးတော့မှ အဲဒီမှာ အိမ်တွေဆောက်၊ ဆိုင်တွေ ဆောက်တဲ့အခါမှာ ချောင်းဟာဆိုလို့ရှိရင် ချောင်းနာမည်ပဲရှိပါတော့တယ်။ ရေတွေလည်း စီးဆင်းခြင်း မရှိတော့ပါဘူး။ နောက်တစ်ခုကတော့ မြောင်းကို ကိုယ်ပိုင်သဖွယ် ဒါခြံထဲမှာခတ်ပြီးတော့ ကိုယ့်ရဲ့ခြံထဲမှာ သွင်းယူထားတာဖြစ်ပါတယ်။ အဲဒါဟာဆိုလို့ရှိရင်လည်းပဲ ရန်ကုန်မြို့ပြရဲ့ ပြဿနာဖြစ်ပါတယ်။ ဒါဟာဆိုလို့ရှိရင် အဲဒီလိုတွေ ဖြစ်တဲ့အတွက်ကြောင့် မြို့ပြရေကြီးရေလျှံမှုဟာ နှစ်စဉ်နှစ်တိုင်း ဖြစ်နေတာကိုဖြစ်ပါတယ်။ ဒါအမှိုက်တွေကို ချောင်းတွေမြောင်းတွေထဲမှာ ပစ်ထုတ်တယ်။ ချောင်းနံရံတွေမှာ ဆိုလို့ရှိရင်လည်းပဲ ကျူးကျော်မှုတွေ ပြုလုပ်ပြီးတော့ ခြံတွေခတ်ကြတယ်။ ဒါဟာဆိုလို့ရှိရင် ကျွန်မတို့ အင်းစိန်မြို့နယ်မှာ လွှတ်တော်ကိုယ်စားလှယ်များနဲ့ ဌာနဆိုင်ရာများ ပူးပေါင်းပြီးတော့ ဒါမိုးမကျခင်ကို ကျွန်မတို့ ရှင်းလင်းတဲ့ လုပ်ငန်းတွေဖြစ်ပါတယ်။ အခုလည်း လုပ်ဆောင်နေဆဲ ဖြစ်ပါတယ်။ နာယကကြီးရှင်။ ကျွန်မတို့ ဒီမြို့ပြရေကြီးရေလျှံအန္တရာယ်ဟာ ကြီးမားလာတယ်ဆိုတာကို အားလုံးသိတဲ့အတိုင်းပဲ ဖြစ်ပါတယ်။ နှစ်တိုင်းမိုးရွာလို့ရှိရင် ရပ်ကွက်နေပြည်သူတွေဟာ စိုးရိမ်ကြောင့်ကြ စိတ်နဲ့ ဘယ်တွေဟာ ခြံထဲဝင်လာမလဲ၊ အိမ်ထဲဝင်လာမလဲ၊ ကိုယ့်အိပ်ယာအောက်ကို ရောက်လာမလဲဆိုတာ အိပ်မက်ဆိုးတွေသဖွယ်ကို ခံစားနေရပါတယ်။ စီးပွားရေးလုပ်ငန်းတွေ ပျက်စီး ဆုံးရှုံးတဲ့အပြင်ကို လူအသေအပျောက်တွေ ရှိတဲ့အထိကို မြို့ပြရေကြီးရေလျှံမှု အန္တရာယ်ဟာ ကြီးမား လာပါတယ်။ ကျွန်မရဲ့ မဲဆန္ဒနယ်မြေတစ်ခုဖြစ်တဲ့ အင်းစိန်မြို့နယ် စော်ဘွားကြီးကုန်းမှာရှိတဲ့ မြန်မာ တစ်နိုင်ငံလုံးကို ဖြန့်ဖြူးရောင်းချနေတဲ့ အိမ်ဆောက်ပစ္စည်းတွေဟာဆိုရင် မနှစ်တုန်းက ရေကြီးမှုဖြစ်တဲ့ အတွက်ကြောင့် သိန်း ၂၀၀၀ ကျော် ပျက်စီးဆုံးရှုံးခဲ့ပါတယ်။ ကျန်တဲ့ရေတွေဝင်လို့ အိမ်တွေပျက်စီးတာ၊ လျှပ်စစ်ပစ္စည်းတွေပျက်စီးတာ၊ လမ်းတွေပျက်စီးတာတွေ မပါသေးပါဘူး။ အဲဒါကြောင့်မို့လို့ နှစ်တိုင်း နှစ်တိုင်းက ဘီလီယံပေါင်းများစွာ ပျက်စီးဆုံးရှုံးနေတာကိုလည်း ပြည်သူတွေဟာ စိတ်ပျက်စွာနဲ့ ခံစား နေရပါတယ်။ ဒါ့အပြင် မီးကြိုးတွေ ရေထဲကိုပြတ်ကျလို့ လူ့အသက်ဆုံးရှုံးတာတွေ ကလေးတွေ အောက်ကို ကျပြီးတော့ ရေနစ်သေဆုံးတာတွေဟာ မကြားချင်အဆုံး မီဒီယာမှာ တွေ့နေရပါတယ်။ အဲဒီလို ကမ္ဘာ့ဘဏ်ကနေပြီးတော့ ချေးငွေ ရရှိပြီးတော့ ဒီလိုမျိုးစီမံကိန်းလုပ်တဲ့အခါမှာ မြို့တွင်း ၆ မြို့နယ်သာမကဘဲနဲ့ ကျန်တဲ့ ရေကြီးရေလျှံမှု ဆိုးရွားစွာ ခံစားနေရတဲ့ မြို့နယ်တွေအတွက်ပါ အကောင် အထည်ဖော်သင့်ပါတယ်။ ရေမြောင်းပိတ်ဆို့မှုကို အဓိကဖြစ်စေတဲ့ စည်းကမ်းမဲ့အမှိုက်ပစ်မှုတွေ၊ ပလပ်စတစ်နဲ့ ဖော့ဘူးထုတ်လုပ်သုံးစွဲမှုတွေကို ဥပဒေနဲ့တားဆီးသင့်ပါတယ်လို့ ပြောဆိုတိုက်တွန်းရင်းနဲ့ ကျွန်မရဲ့ တိုက်တွန်းချက်ကို နိဂုံးချုပ်အပ်ပါတယ်ရှင်။ ကျေးဇူးတင်ပါတယ်။</speech>
<speech type="speaker">ဦးခင်ချို လှိုင်းဘွဲ့မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1371">ဦးခင်ချို (လှိုင်းဘွဲ့မဲဆန္ဒနယ်၊ ကရင်ပြည်နယ်)</mp>အားလုံးမင်္ဂလာပါ။ ကျွန်တော်ကတော့ ကရင်ပြည်နယ်၊ လှိုင်းဘွဲ့မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးခင်ချို ဖြစ်ပါတယ်။ ကျွန်တော် ဆွေးနွေးမယ့်အကြောင်းအရာကတော့ အရှေ့တောင်အာရှ သဘာဝဘေးအန္တရာယ်စီမံခန့်ခွဲမှုဆိုင်ရာစီမံကိန်း အကောင်အထည်ဖော်ရေးအတွက် ကမ္ဘာ့ဘဏ်ကချေးငွေ အမေရိကန်ဒေါ်လာ ၁၂၄ သန်းနဲ့ ထောက်ပံ့ငွေ ဒေါ်လာ ၁ သန်း၊ စုစုပေါင်းဒေါ်လာ ၁၂၅ သန်းနဲ့ ပတ်သက်လို့ ဆွေးနွေးတင်ပြမှာ ဖြစ်ပါတယ်။ ချေးငွေနဲ့ပတ်သက်လို့ ဆိုင်းငံ့ကာလ ၆ နှစ်၊ ပြန်ဆပ်ကာလ ၃၂ နှစ်ဖြစ်လို့ ချေးငွေသက်တမ်း ၃၈ နှစ်ဖြစ်ကြောင်း သိရပါတယ်။ ချေးငွေအတွက် ဝန်ဆောင်ခအဖြစ် တစ်နှစ်ကို ၀.၇၅ ရာခိုင်နှုန်း၊ ၇၅ ပြား နှုန်းနဲ့ ပေးရမှာဖြစ်ပြီးတော့ အတိုးမဲ့ချေးငွေဖြစ်ကြောင်းနဲ့ ဝန်ကြီးရဲ့ တင်ပြချက်များ၊ ဒုတိယဝန်ကြီးရဲ့ တင်ပြချက်အရ သိရပါတယ်။ ချေးငွေနဲ့ပတ်သက်လို့ ချေးယူရမှာ တစ်လုံးတစ်ခဲတည်း တစ်ကြိမ်တည်း ချေးယူမှာလား၊ ဒါမှမဟုတ် နှစ်အလိုက် သတ်မှတ်ချေးငွေပမာဏနဲ့အညီ ချေးယူမှာလားဆိုတာကို သိလို ပါတယ်။ ဒါမှလည်းပဲ ဝန်ဆောင်ခပေးရတဲ့အခါမှာ နှစ်အလိုက်ချေးယူရမယ့် ငွေပမာဏအပေါ်မှာ ချိန်ထိုး တွက်ချက်နိုင်မှာဖြစ်ပြီးတော့ ယခင်ချေးငွေများလို သတ်မှတ်တဲ့ကာလမှာ၊ သတ်မှတ်ချက်နှင့်အညီ ျေးယူမှု မပြုနိုင်တာတွေရှိခဲ့မယ်ဆိုရင် ယခင်ချေးငွေများလိုပဲ ကတိပျက်ကွက်ကြေးပေးဖို့လို မလို ရှင်းလင်း တင်ပြသင့်ပါတယ်။ ချေးငွေအမေရိကန်ဒေါ်လာ ၁၂၄ သန်းဟာ အတိုးမဲ့ချေးငွေဆိုပေမယ့် ဝန်ဆောင်ခတစ်နှစ်ကို ၀.၇၅ ရာခိုင်နှုန်းကို အတိုးသဘောမျိုး ပေးရမှာဖြစ်တဲ့အတွက်ကြောင့် သာမန်အားဖြင့်တော့ ဒီအတိုးငွေက ပေးရမယ့်နှုန်းက ဂျပန်အတိုးငွေထက်များပေမယ့် သက်သာတဲ့နှုန်းထားဖြစ်တာကိုတွေ့ရပါတယ်။ နိုင်ငံခြား ချေးငွေများနဲ့ပတ်သက်လို့ တရားဝင်တင်ပြမှုအရ ၃၁-၁၂-၂၀၁၆ ရက်နေ့မှာ အမေရိကန်ဒေါ်လာသန်း ၈,၉၉၀ လောက် ကျန်ရှိပြီးတော့ ဒီနောက်ပိုင်း လက်ရှိကာလအထိ ထပ်မံချေးယူထားပြီးတော့ ပေးဆပ်ထားပြီး တာတွေနဲ့လက်ကျန်အခြေအနေကိုလည်းပဲ လွှတ်တော်ကို အနီးစပ်ဆုံးကိန်းဂဏန်းအခြေအနေနဲ့ တင်ပြသင့် ပါကြောင်း အကြံပြုချင်ပါတယ်။ ချေးငွေနဲ့ပတ်သက်လို့ ၂၀၁ရ ခုနှစ်မှာ တစ်လုံးတစ်ခဲတည်း ချေးယူမယ်ဆိုလို့ရှိရင် ဆိုင်းငံ့ကာလ ၆ နှစ် ဖြစ်တဲ့အတွက် ၂၀၂၃ ခုနှစ်စပြီး ပြန်ဆပ်ကာလ ၃၄ နှစ်အတွက်၊ ၂၀၅၄ ခုနှစ်အထိ တစ်နှစ်ကို အရင်းငွေအမေရိကန်ဒေါ်လာ ၃.၈၇၅ သန်း မြန်မာငွေ ၁,၃၀၀ ကျပ်နဲ့ မြှောက်မယ်ဆိုလို့ရှိရင် ခန့်မှန်း ကျပ်သန်း ၅,၀၃၇.၅ နဲ့ ဝန်ဆောင်ခအနေနဲ့ ၃၂ နှစ်အတွက်အမေရိကန်ဒေါ်လာ ၂၈.၈၃ သန်း ပေးရမှာ ဖြစ်လို့ ၃၈ နှစ်အတွက် တစ်နှစ်ကိုပျမ်းမျှ အမေရိကန်ဒေါ်လာ ၀.၇၅၉ သန်း မြန်မာငွေနဲ့ ခန့်မှန်းကျပ်သန်း ၉၈၆ သန်းလောက် ပေးရမှာဖြစ်တာ တွေ့ရပါတယ်။ ချေးငွေသုံးစွဲမှုအပိုင်းမှာတော့ စီမံ/ဘဏ္ဍာဝန်ကြီးဌာနက အရှေ့တောင်အာရှ သဘာဝဘေးအန္တရာယ် စီမံခန့်ခွဲမှုဆိုင်ရာစီမံကိန်းအတွက် မြန်မာ၊ လာအိုနဲ့ ကမ္ဘောဒီးယားနိုင်ငံ ၃ နိုင်ငံက ပူးပေါင်းတည်ထောင်မယ့် ရန်ပုံငွေလုပ်ငန်းအတွက် ချေးငွေအမေရိကန်ဒေါ်လာသန်း ၂၀ နဲ့ ထောက်ပံ့ငွေအမေရိကန် ၁ သန်း၊ စုစုပေါင်း ၂၁ သန်းကို ထည့်ဝင်မှာဖြစ်ပြီးတော့ ရေကြီးခြင်း၊ မြေပြိုခြင်း၊ ငလျင်လှုပ်ခြင်း၊ မုန်တိုင်း တိုက်ခတ်ခြင်း၊ တောမီးလောင်ခြင်း စတဲ့သဘာဝဘေးအန္တရာယ်ဒဏ်များအတွက် ပူးပေါင်းဆောင်ရွက်ရတဲ့ သဘောမျိုးနဲ့ နိုင်ငံတကာရဲ့ အကူအညီအထောက်အပံ့တွေလည်း ရရှိလာနိုင်မှာဖြစ်တဲ့အတွက်ကြောင့် ၃ နိုင်ငံအကျိုးရှိမယ့် စီမံကိန်းဖြစ်ပြီးတော့ ၃ နိုင်ငံပြည်သူတွေ ဒုက္ခကြုံတွေ့ရတဲ့အခါမှာ အလျင်အမြန် ဖြည့်ဆည်းကူညီ ဆောင်ရွက်ပေးနိုင်ဖို့ ရည်ရွယ်ဆောင်ရွက်တာတွေ့ရတဲ့အတွက်ကြောင့် ကောင်းမြတ်တဲ့ အစီအမံတစ်ခု ဖြစ်ကြောင်း သုံးသပ်ရပါတယ်။ ဒီစီမံကိန်းနဲ့ပတ်သက်လို့ သစ်တောပူးပေါင်းဆောင်ရွက်ရေးလုပ်ငန်းလို သဘောတူစာချုပ်အရ တကယ် လက်ထက် ကတည်းက SSSS များ၊ ရန်ပုံငွေထိန်းသိမ်းသုံးစွဲရေးဆိုင်ရာမူများ၊ အဖွဲ့ဝင်ချင်း နုတ်ထွက်ခြင်းဆိုင်ရာမူများ၊ စီမံကိန်းလုပ်ငန်း ပူးပေါင်းဆောင်ရွက်မယ့် အစီအစဉ်များ၊ လုပ်ငန်းစဉ်များကိုလည်း ရှင်းလင်းချပြသင့်တယ်လို့ အကြံပြု ချင်ပါတယ်။ ကျန်ချေးငွေဒေါ်လာ ၁၀၄ သန်းကိုတော့ ဂျိုးဖြူကန်၊ ဗိုလ်ချုပ်ဈေး၊ လမ်းရေကြီးရေလျှံပြု ပြင်ဖို့ အတွက် ရန်ကုန်မြို့တော်စည်ပင်သာယာရေးကော်မတီအတွက် မြို့ပြရေကြီးရေလျှံကာကွယ်ရေးအတွက် ဒေါ်လာ ရရ သန်း၊ ပြည်သူအများလုံခြုံရေးအတွက် အထောက်အပံ့ဒေါ်လာ ၂၂ သန်းနှင့် အသိပညာ ပေးခြင်း၊ စီမံကိန်းစီမံခန့်ခွဲခြင်းအတွက် ဒေါ်လာ ၅ သန်း သုံးစွဲမှာဖြစ်ကြောင်း သိရပါတယ်။ ရန်ကုန်မြို့က မိုးများလာတဲ့အခါမှာ လမ်းပေါ်မှာရေကြီးရေလျှံ အမြဲဖြစ်နေတာတွေ့ရတဲ့အတွက် ရေထုတ်မြောင်း၊ ရေသွယ်မြောင်းတွေ စနစ်တကျဆောင်ရွက်သင့်တာမှန်ပေမယ့် နိုင်ငံခြားချေးငွေအပေါ် အားထားဆောင်ရွက်မယ့်အစား ရန်ကုန်မြို့တော်စည်ပင်သာယာရေးရန်ပုံငွေနဲ့ပဲ အားထားဆောင်ရွက်သင့် တယ်လို့ယူဆပါတယ်။ ကျွန်တော့အနေနဲ့ နိုင်ငံခြားကြွေးမြီလက်ကျန်များနေတဲ့အတွက် နိုင်ငံခြားချေးငွေများ ချင့်ချိန်သုံးစွဲသင့်တယ်လို့ ယူဆပါတယ်။ ရန်ကုန်မြို့တော်စည်ပင်သာယာရေးကော်မတီက ချေးမယ့် ဒေါ်လာ ၁၀၄ သန်းအတွက် ပေးရမယ့်ဝန်ဆောင်ခက ပြန်ဆပ်ကာလ ၃၂ နှစ်ဖြစ်တဲ့အတွက် ဒေါ်လာသန်း ၂၄.၁၈ ကျသင့်မှာဖြစ်လို့ အရင်းနဲ့ပေါင်းမယ်ဆိုရင် ဒေါ်လာသန်း ၁၂၈.၁၈ သန်း ရှိလို့ ချေးငွေကာလ ၃၈ နှစ်အတွက် တစ်နှစ်ပျမ်းမျှဒေါ်လာသန်း ၃.၃၇၃ လောက် ပေးဆပ်ရမှာဖြစ်လို့ မြန်မာငွေနဲ့လက်ရှိပေါက်ဈေး ၁,၃၆၀ နဲ့ တွက်ချက်မယ်ဆိုရင် ကျပ်သန်း ၄,၅၈၇.၂၈ ကျသင့်မှာဖြစ်တာ တွေ့ရပါတယ်။ ချေးငွေများကို သီလဝါဆိပ်ကမ်းအတွက် ရေဂါလန် တစ်ဂါလန်ကို ၄ ကျပ်နှုန်းနဲ့ တစ်ရက်ရေဂါလန် ၁၀ သန်း ရောင်းချမယ်ဆိုလို့ရှိရင် တစ်ရက်ကိုကျပ်သန်း ၄၀၊ တစ်နှစ်ကျပ်သန်း ၁၄,၆၀၀ ရရှိမှာဖြစ်ပြီးတော့ ရေပေးဝေရေးလုပ်ငန်းအတွက် ကုန်ကျစရိတ်တွေနုတ်ပြီး ကျန်တဲ့ထဲကတစ်နှစ် ဘယ်လောက်ပေးချေမလဲ ဆိုတာကိုနဲ့ နောက်နှစ်ကြာလာတဲ့အခါမှာ ဖြစ်ပေါ်လာနိုင်တဲ့ နိုင်ငံခြားငွေအတက်အကျအရ ပေးဆပ်နိုင်စွမ်း အားကို ကြိုတင်တွက်ဆထားသင့်ကြောင်းနဲ့ ရေပေးဝေရေးရငွေက ချေးငွေတွေပေးဆပ်မယ်ဆိုရင် ယခင် ကာလများက ရန်ကုန်တိုင်းဒေသကြီးအတွက် နိုင်ငံခြားချေးငွေပေးဆပ်ဖို့ လက်ကျန်ကျန်ရှိနေတဲ့ ငွေနဲ့ ပေးဆပ် နေတဲ့ အစီအစဉ်တွေကိုလည်းပဲ ပွင့်လင်းမြင်သာစွာ ရှင်းလင်းချပြသင့်တယ်လို့ အကြံပြုချင်ပါတယ်။ နိုင်ငံတော်အတွက် အမှန်လိုအပ်နေတဲ့လုပ်ငန်းများကို ဒီမှာအကြံပြုချက်များနှင့်အတူ နိဂုံးချုပ်အပ်ပါတယ်။</speech>
<speech type="speaker">ဒေါ်အေးမြမြမျိုး ကျောက်တန်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1549">ဒေါ်အေးမြမြမျိုး(ကျောက်တန်းမဲဆန္ဒနယ်၊ ရန်ကုန်တိုင်းဒေသကြီး)</mp>ပြည်ထောင်စုလွှတ်တော် နာယကကြီးနှင့်တကွ အားလုံးပဲမင်္ဂလာပါရှင်။ ကျွန်မကတော့ နိုင်ငံတော်သမ္မတထံမှ ပေးပို့သော အရှေ့တောင်အာရှသဘာဝအန္တရာယ် စီမံခန့်ခွဲမှုဆိုင်ရာစီမံကိန်း အကောင်အထည်ဖော်ရန်အတွက် ကမ္ဘာ့ဘဏ်မှ အမေရိကန်ဒေါ်လာ ၁၂၅သန်း ချေးယူရန်ကိစ္စနှင့်စပ်လျဉ်းပြီး ဆွေးနွေးသွားမယ့် ရန်ကုန်တိုင်းဒေသကြီး ကျောက်တန်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်အေးမြမြမျိုး ဖြစ်ပါတယ်။ အကောင် အထည်ဖော်ဆောင်ရွက်မယ့် စီမံကိန်းလုပ်ငန်းအပိုင်း ၅ ပိုင်းရှိသည့်အနက် ရန်ကုန်မြို့တော် စည်ပင် သာယာရေးကော်မတီက ဆောင်ရွက်မည့် အပိုင်း(၂) မြို့ပြရေကြီးရေလျှံမှုအန္တရာယ်များ စီမံခန့်ခွဲခြင်း၊ အပိုင်း(၃) အများပြည်သူဝန်ဆောင်မှု အဆောက်အအုံများ ပိုမိုဘေးကင်းလုံခြုံမှုရှိစေရန် ဆောင်ရွက်ခြင်း၊ အပိုင်း(၄) အသိပညာပေးခြင်းနှင့် စီမံကိန်းစီမံခန့်ခွဲခြင်းတို့ကို အကြံပြု ဆွေးနွေးသွားမှာ ဖြစ်ပါတယ်။ လေးစားရပါသော ပြည်ထောင်စုလွှတ်တော် နာယကကြီးရှင်။ မြန်မာနိုင်ငံတစ်ဝန်းမှာ မိုးမှာ က တီထက် အဆီက လွတ်မြောက်စေဖို့ နှစ်ရှည်၊ နှစ်တို စီမံကိန်းချ စနစ်တကျဆောင်ရွက်ရန် အရေးတကြီးလိုအပ်နေသလို မိုးတွင်းကာလရောက်တိုင်းမှာ ရန်ကုန်တိုင်း၊ ရန်ကုန်မြို့မှာရှိတဲ့လမ်းတွေမှာ လှေလှော်သွားရမယ့် အနေ အထားတွေ ရောက်နေတာကလည်း အရေးတကြီး ဖြေရှင်းရမယ့်ပြဿနာပါ။ သို့ပါသော်လည်း ယခု ကမ္ဘာ့ဘဏ်မှချေးယူမယ့် အရှေ့တောင်အာရှသဘာဝဘေးအန္တရာယ် စီမံခန့်ခွဲမှုဆိုင်ရာစီမံကိန်းကို အကောင် အထည်ဖော်ရန်အတွက် အမေရိကန်ဒေါ်လာ ၁၂၅သန်း အနက်မှ ရန်ကုန်မြို့တော်စည်ပင်သာယာရေး ကော်မတီကဆောင်ရွက်မည့် ၁၀၄ သန်း အသုံးပြုရန်အတွက် (၁) သုံးစွဲသည့်ပမာဏ၊ (၂) စီမံကိန်းအကောင် အထည်ဖော်မည့်ဌာန၊ (၃) နေရာရွေးချယ်မှု စသည့်အချက်များကို ပြည်သူများ ပိုမိုရှင်းလင်းစေရန် အလေ အလွင့်နည်းပြီး ကုန်ကျစရိတ်နှင့် အကျိုးသက်ရောက်မှု တူညီမှုရှိစေရန် သက်သာသည့် ချေးငွေဆိုစေ ကာမှု နောင်မျိုးဆက်မှပေးဆပ်ရမည်သာဖြစ်၍ စနစ်တကျစီစစ်ရမည် ဖြစ်ပါသောကြောင့် စိုးရိမ်ပူပန် နေသော ပြည်သူများကိုယ်စား ရှင်းလင်းစွာ သိလိုသောအချက်များကိုလည်း မေးမြန်းလိုပါတယ်။ power point အသုံးပြုခွင့်ပေးပါရှင်။ ပြည်ထောင်စုသမ္မတမြန်မာနိုင်ငံတော် ၂၀၁၇-၂၀၁၈ ခု ဘဏ္ဍာရေးနှစ် အရအသုံးခန့်မှန်းခြေငွေစာရင်း နှင့် ၂၀၁ရ ခုနှစ် ပြည်ထောင်စု၏ ဘဏ္ဍာငွေအရသုံးဆိုင်ရာဥပဒေကြမ်းကို လေ့လာကြည့်တဲ့အခါမှာ အရေးကြီးတဲ့ ဌာနတစ်ခုဖြစ်တဲ့ နိုင်ငံတော်သမ္မတရုံးအတွက် အသုံးပြုတဲ့ငွေဟာ ၉,၉၃၂.၄၆၉ သန်းလို့ ဖော်ပြ ထားပါတယ်။ ၉.၉ ဘီလီယံခန့်ရှိပါတယ်။ အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အားဝန်ကြီး ဌာနအတွက် အသုံးစရိတ်ကတော့ ၃၆,၃၂၄.၇၇၃ သန်းပါ ၃၆ ဘီလီယံခန့်ရှိပါတယ်။ ယခုသုံးစွဲမယ့် မြို့ပြ ရေကြီးရေလျှံမှု အန္တရာယ်စီမံခန့်ခွဲခြင်းအတွက် ရန်ကုန်မြို့တော် စည်ပင်သာယာရေးကော်မတီကနေ မြို့တွင်း ၆ မြို့နယ်အတွက် အမေရိကန်ဒေါ်လာ ရရ သန်း သုံးမှာဖြစ်လို့ ၁၀၄ ဘီလီယံခန့် ကုန်ကျမှာ ဖြစ်ပါတယ်။ ဝန်ကြီးဌာနတစ်ခုလုံးရဲ့ အသုံးစရိတ်ထက်တောင် ၃ ဆလောက် ပိုများနေတာတွေ့ပါတယ်။ ဒီလောက်များနေတဲ့ငွေတွေကို ရန်ကုန်မြို့တော်စည်ပင်သာယာရေးက ဆောင်ရွက်မယ်ဆိုတဲ့အခါမှာ လွန်ခဲ့တဲ့ နှစ်အနည်းငယ်အတွင်းမှာ စည်ပင်ကဆောင်ရွက်ခဲ့တဲ့ လုပ်ငန်းတွေကို ပြန်ပြီးမြင်ပြီး ရတက်မအေး ဖြစ်မိပါတယ်။ ရေပိုက်တွေပြန်ပြင်ဖို့ နောက် slide ပြပေးပါ။ ရေပိုက်တွေပြန်ပြင်ဖို့ဆိုပြီး အကောင်းအတိုင်း ရှိနေသေးတဲ့ ကွန်ကရစ်ပြားတွေကိုဖျက် ပြန်ခင်းလိုက် လမ်းချဲ့ဖို့ဆိုပြီး အကောင်းတိုင်းရှိနေသေးတဲ့ လူသွားစင်္ကြံက ကွန်ကရစ်လမ်းတွေကို ဖျက်ပြီးတော့ အသစ်ပြန်လောင်းလိုက်နဲ့ ပြည်သူ့ဘဏ္ဍာတွေ အလေ ကမှ ၁.၈ ဘီလီယံသုံးပြီး ကမ်နားညဈေး ဖော်ဆောင်တဲ့အခါမှာလည်း ဈေးဌာနတွေမှာ KVA transformer CCTV Camera တို့အတွက် ၁၁၄.၉၈ သန်းကို အသုံးပြုခဲ့တယ်ဆိုတာလည်း ကမ်းနားညဈေးမှာ တပ်ထားတဲ့ CCTV Camera တွေကို ဘယ်ဌာန၊ ဘယ်နေရာက ထိုင်ကြည့်ပြီး ဘယ်လိုဆောင်ရွက် ပေးခဲ့တာလဲ၊ ဘာတွေအရေးယူနိုင်ပြီလဲ၊ သုံးရကျိုးနပ်ရဲ့ လားဆိုတဲ့ မေးခွန်းတွေမေးလာကြပါတယ်။ နောက် slide လေးပြပေးပါရှင်။ ပွင့်ပွင့်လင်းလင်းပြောရမယ်ဆိုရင် ပြည်သူယုံကြည်မှုအားနည်းတဲ့ ဌာနကို ဒီလောက်များတဲ့ငွေတွေ အပ်နှံအကောင်အထည်ဖော် စေတဲ့အခါ သံသယကင်းကင်း ယုံကြည် ကျေနပ်ခြင်း များစွာရှိစေရန် ပွင့်လင်းမြင်သာမှု၊ ပြည်သူပါဝင်မှုများဖြင့် ရေကာတာတွေသာမက ယုံကြည်မှုပါ တည်ဆောက်ရန် အတွက် ကြိုးပမ်းဖို့ အထူးမေတ္တာရပ်ခံလိုပါတယ်။ အသုံးပြုလိုက်တဲ့ငွေကြေးတွေနဲ့ ထိုက်တန်တဲ့ အကျိုးရလဒ်ရဖို့အတွက် ဆောင်ရွက်ပေးစေလို တာပါ။ နောက်တစ်ခုက နေရာရွေးချယ်မှုပါ။ မြို့ပြရေကြီးရေလျှံမှုဟာ ပုံမှန်ထိန်းသိမ်းပြုပြင်မှု လိုအပ်ချက်နဲ့ စည်းကမ်းမဲ့ အမှိုက်ပစ်မှုတွေကြောင့်ဆိုတာ ပုံတွေမှာမြင်တဲ့အတိုင်း တွေ့ရမှာဖြစ်ပါတယ်။ တစ်နေ့ထက် တစ်နေ့ ပိုဆိုးရွားရလာတွေဟာ လူတွေကြောင့်ဖြစ်တဲ့ သဘာဝဘေးအန္တရာယ်ဖြစ်ပါတယ်။ နှစ်စဉ်သဘာဝ ဘေးအန္တရာယ်ဆိုးရွားစွာ ခံစားနေရတဲ့ ဧရာဝတီတိုင်းလိုနေရာအစား ဘာကြောင့်မို့လို့ ရန်ကုန် ၆ မြို့နယ်ကို ရွေးချယ်ရတာလဲဆိုတာ ရှင်းလင်းပေးစေလိုပါတယ်။ နိဂုံးချုပ်အနေနဲ့ အပိုင်း(၄) အသိပညာပေးခြင်းနှင့် စီမံကိန်းစီမံခန့်ခွဲခြင်းတွေအတွက် အသုံးပြုမယ့် အမေရိကန် ဒေါ်လာ ၅ သန်းကလည်း ပြန်မရနိုင်တဲ့ ပြစရာမရှိတဲ့ အသုံးပြုခြင်းမျိုး မဖြစ်အောင် မည်သို့ စီမံဆောင်ရွက်ထားသည်ကိုလည်း ရှင်းလင်းပေးစေလိုပါတယ်။ ကျေးဇူးအများကြီး တင်ပါတယ်ရှင်။</speech>
<speech type="speaker">ဦးကျော်အောင်လွင် စေတုတ္တရာမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1463">ဦးကျော်အောင်လွင်(စေတုတ္တရာမဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနဲ့တကွ ပြည်ထောင်စုလွှတ်တော် ကိုယ်စားလှယ်များ၊ ဧည်သည်တော် များအားလုံးပဲ ကိုယ်စိတ်နှစ်ဖြာ ကျန်းမာချမ်းသာကြပါစေ။ မင်္ဂလာအပေါင်းနဲ့ ပြည့်စုံကြပါစေ။ ကျွန်တော် ကတော့မကွေးတိုင်းဒေသကြီး၊ စေတုတ္တရာမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးကျော်အောင်လွင်ပါ။ နိုင်ငံတော်သမ္မတရုံးမှ ၁၆-၃-၂၀၁ရ ရက်စွဲနဲ့ ပေးပို့လာတဲ့ အရှေ့တောင်အာရှသဘာဝဘေးအန္တရာယ် စီမံခန့်ခွဲမှုဆိုင်ရာစီမံကိန်း အကောင်အထည်ဖော်ရန် ကမ္ဘာ့ဘဏ်မှ ချေးငွေအမေရိကန်ဒေါ်လာ ၁၂၄ သန်း ချေးယူနိုင်ရေးနဲ့ ဂျပန်နိုင်ငံမှထောက်ပံ့တဲ့ အမေရိကန်ဒေါ်လာ ၁ သန်းရယူနိုင်ရေးနဲ့ ပတ်သက်ပြီးတော့ ထောက်ခံဆွေးနွေးသွားမှာပါ။ စီမံကိန်းနှင့် ဘဏ္ဍာရေးဝန်ကြီးဌာနမှ အရှေ့တောင်အာရှသဘာဝဘေးအန္တရာယ်ဆိုင်ရာ အာမခံ ရန်ပုံငွေ ထူထောင်ခြင်းလုပ်ငန်းအတွက် US$ ၂၁ သန်းနဲ့ ဆောင်ရွက်မှာဖြစ်ပြီးတော့ ရန်ကုန်မြို့တော် စည်ပင်သာယာရေးကော်မတီမှ မြို့ပြရေကြီးရေလျှံမှုအန္တရာယ်များ စီမံခန့်ခွဲခြင်းလုပ်ငန်းအတွက် US$ ရရ သန်း၊ ပြည်သူများပိုမိုလုံခြုံမှုရှိစေရန် လိုအပ်တဲ့ အထောက်အပံ့များပေးခြင်းလုပ်ငန်းအတွက် US$ ၂၂ သန်း၊ အသိပညာပေးခြင်းနဲ့ စီမံကိန်းစီမံခန့်ခွဲခြင်းလုပ်ငန်းအတွက် US$ ၅ သန်း လျာထားတာကို တွေ့ရပါတယ်။ အတိုးမဲ့ချေးငွေဖြစ်ပြီး ဆိုင်းငံ့ကာလ ၆ နှစ်၊ ပြန်ဆပ်ကာလ ၃၂ နှစ်၊ စုစုပေါင်း ချေးငွေ သက်တမ်း ၃၈ နှစ်၊ ဝန်ဆောင်ခတစ်နှစ်လျှင် ၀.၇၅ ရာခိုင်နှုန်း ပေးဆပ်ရမှာဖြစ်ကြောင်း သိရပါတယ်။ ဒီနေရာမှာ ရန်ကုန်မြို့တော်စည်ပင်သာယာနယ်နိမိတ် တစ်ခုတည်းအတွက်တင်မကဘဲနဲ့ တစ်နိုင်ငံလုံးနဲ့ ချီပြီးတော့ စဉ်းစားဆောင်ရွက်ဖို့ကိုလည်း ကျွန်တော့အနေနဲ့ အကြံပြု တိုက်တွန်းလိုပါတယ်။ အရှေ့တောင်အာရှသဘာဝဘေးအန္တရာယ် စီမံခန့်ခွဲမှုဆိုင်ရာစီမံကိန်းရဲ့ ရည်ရွယ်ချက်တွေကို ကြည့်မယ်ဆိုရင် သဘာဝဘေးအန္တရာယ်များ ဖြစ်ပွားခြင်းကြောင့် ဆုံးရှုံးမှုများကိုလျှော့ချရန်၊ အများပြည်သူပိုင် အဆောက်အအုံများ ငလျင်ဒဏ်ခံနိုင်ရည် ပိုမိုကောင်းမွန်ရန်၊သဘာဝဘေးအန္တရာယ်များကြောင့် ငွေကြေး ဆုံးရှုံးမှုများလျှော့ချရန်၊ အရေးပေါ်အခြေအနေများအား ထိရောက်စွာ အကောင်အထည်ဖော်ဆောင်ရွက်ရန်၊ သဘာဝဘေးအန္တရာယ်ဖြစ်ပွားတဲ့ နေရာများရှိ ပြည်သူများနဲ့ ၄င်းတို့ရဲ့ ပိုင်ဆိုင်မှုများအား ထိခိုက်ခြင်းမှ လျော့နည်းစေရန်နဲ့ အရေးပေါ်အခြေအနေ ဖြစ်ပွားပါက ထိရောက်သောတုံ့ပြန်မှုများကို ပံ့ပိုးနိုင်ရန်လို့ တွေ့ရှိရပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ ရာသီဥတုပြောင်းလဲလာမှုနဲ့ အတူ ကျွန်တော်တို့နိုင်ငံဟာ သဘာဝဘေးအန္တရာယ်ပေါင်းစုံနှင့် ရင်ဆိုင်နေရပါတယ်။ အစိုးရသစ်တက်လာ ကတည်းက အများဆုံးရင်ဆိုင်ဖြေရှင်းနေရတဲ့ ပြဿနာဟာ သဘာဝဘေးပါ။ ရေဘေး၊ လေဘေး၊ မုန်တိုင်းဘေး၊ ငလျင်ဘေး၊ ကမ်းပြိုမှုဘေး၊ အပူချိန်ပြင်းထန်မှုဘေး၊ ရေရှားပါးမှုဘေးနဲ့ အစရှိတဲ့ ဘေးပေါင်းစုံ ကြုံတွေ့ နေရတာပါ။ အဲဒီဘေးတွေဟာ အကြောင်းမဲ့မဟုတ်ဘဲနဲ့ သစ်ပင်သစ်တောတွေ ပြုန်းတီးလို့၊ သဘာဝ သယံဇာတတွေ စည်းကမ်းမဲ့ထုတ်ယူလို့၊ ဆည်ကြီးတွေ အတိုင်းအဆမဲ့ဆောက်လို့၊ စက်ရုံအလုပ်ရုံတွေက မီးခိုးငွေ့တွေကြောင့် မှန်လုံအိမ်အာနိသင်ဖြစ်လို့၊ ဒီရေတောတွေအပြောင်ရှင်းလို့ စသည်ဖြင့် အားလုံးပဲ အသိပါ။ ဒါကြောင့် သဘာဝဘေးအဖြစ်မှ ကူညီကယ်ဆယ်ရေး ဆောင်ရွက်တာအပြင် သဘာဝဘေးဖြစ်စေတဲ့ အကြောင်းတရားတွေကိုလည်း ကုသခြင်းထက် ကာကွယ်ခြင်းကပိုကောင်းတယ် ဆိုတဲ့စကားနဲ့အညီ ဖြေရှင်းဆောင်ရွက်သင့်ကြောင်းလည်း ကျွန်တော့အနေနဲ့ သတိပေးလိုပါတယ်။ ကမ္ဘာကြီးဟာ လူတိုင်းရဲ့ လိုအပ်ချက်ကို ဖြည့်ဆည်းပေးနိုင်တယ်။ ဒါပေမယ့် လူတိုင်းရဲ့ မတော်လောဘကိုတော့ ဖြည့်ဆည်းမပေး နိုင်ဘူးလို့ မဟတ္တမဂန္ဒီက ပြောခဲ့ပါတယ်။ ကျွန်တော်တို့ လူသားတွေရဲ့ ဝိသမလောဘတွေကြောင့် ကျွန်တော်တို့ရဲ့ တစ်ခုတည်းသော ရပ်တည်ရှင်သန်ရာ ကမ္ဘာကြီးကို ပျက်စီးအောင်ပြုလုပ်နေကြပြီလား။ ဒီနေ့ကမ္ဘာနဲ့အဝှမ်း ကြုံတွေ့နေရတဲ့ သဘာဝဘေးအန္တရာယ်တွေက ကျွန်တော်တို့ကို အချက်ပေးခေါင်းလောင်း ထိုးနေပါပြီ။ လေးစားအပ်ပါသော နာယကကြီးခင်ဗျား။ ၂၀၀၈ ခုနှစ်၊ မေလ နာဂစ်မုန်တိုင်းကြောင့် လူဦးရေ ၂၄၀၀၀၀ သေဆုံးပြီးတော့ ၂.၄ သန်းကျော် ဘေးဒုက္ခရောက်ခဲ့ရတယ်။ ၂၀၁၀ အောက်တိုဘာလ ဂီရိ မုန်တိုင်းကြောင့် လူ ၄၅ ဦးသေဆုံးပြီးတော့ ၂၆၀၀၀၀ ကျော် ဘေးဒုက္ခရောက်ခဲ့ရတယ်။ ၂၀၁၃ ခုနှစ်၊ မေလ မဟာဆန်မုန်တိုင်းကြောင့် ရခိုင်ပြည်နယ်မှ လူဦးရေ ၁၂၀၀၀၀ ခန့် ဘေးဒုက္ခရောက်ခဲ့ရတယ်။ ၂၀၁၅ ရေဘေးကြောင့် သေဆုံးသူ ၁၀၆ ဦးနဲ့ ရေဘေးသင့်သူ ၁.၃ သန်း၊ လယ်ယာမြေ ၇၇၃၀၀၀ ဧက ပျက်စီးခဲ့ပါတယ်။ အဲဒီလို သဘာဝဘေးအန္တရာယ်တွေကြောင့် ဆုံးရှုံးနိုင်ခြေလျော့ပါးဖို့သဘာဝဘေးအန္တရာယ်များရဲ့ အကျိုးသက်ရောက်မှုကို လျှော့ချခြင်း သို့မဟုတ် ရှောင်ရှားခြင်းပြုရန် စွမ်းဆောင်ရည်တိုးမြှင့်ဖို့ လိုအပ် ပြီးတော့ ထိခိုက်လွယ်မှုကို လျှော့ချနိုင်ပါတယ်။ ဘေးအန္တရာယ်ကြောင့် ထိခိုက်ဆုံးရှုံးနိုင်ခြေဟာ ဘေးန္တရာယ်ထိခိုက်လွယ်မှု၊ ဘေးတွေ့နိုင်ခြေနဲ့ စွမ်းဆောင်ရည်တို့ ဆက်စပ်လျက်ရှိပါတယ်။ အဲဒီလို သဘာဝ ဘေးအန္တရာယ်တွေကျရောက်တဲ့အခါမှာ အထိအခိုက်အနည်းဆုံး၊ အပျက်အစီးအနည်းဆုံး၊ အသေအပျောက် အနည်းဆုံးဖြစ်အောင် အသိပညာပေးခြင်း၊ ကြိုတင်အသိပေးခြင်း၊ ဘေးလွတ်ရာရွှေ့ပြောင်းခြင်း၊ စနစ်တကျ ကူညီကယ်ဆယ်ရေးများ ဆောင်ရွက်ခြင်း၊ နောက်ဆက်တွဲပြဿနာများနဲ့ ပြန်လည်ထူထောင်ရေး လုပ်ငန်း များကို ဆောင်ရွက်ကြရမှာပါ။ ဒါကြောင့် အရှေ့တောင်အာရှသဘာဝဘေးအန္တရာယ်ဆိုင်ရာ အာမခံရန်ပုံငွေထူထောင်ခြင်းဟာ သင့်လျော်လှတဲ့ အစီအမံ၊ အစီအစဉ်ဖြစ်ပါတယ်။ ဒီနေရာမှာ အလျဉ်းသင့်လို့ တင်ပြချင်တာက ၂၀၁၅ ခုနှစ် ရေဘေးမှာ ကျွန်တော့မဲဆန္ဒနယ်မြေ စေတုတ္တရာမြို့ဟာ ရေဘေးသင့်ခဲ့ရပါတယ်။ စေတုတ္တရာမြို့ဟာ အထက်တစ်မိုင်ခန့်အကွာ မုန်းတမံကြီးနဲ့ အောက်ဘက် မိုင် ၂၀ ခန့်အကွာ ကြီးအုံကြီးဝ တမံနှစ်ခုကြားမှာ ရေပြင်အောက် ၁၂ ပေခန့် နှစ်မြုပ်ခဲ့ပါတယ်။ ဒါကြောင့် နိဂုံးချုပ်အနေနဲ့တော့ လူလုပ်ဘေးတွေ ဝန်းရံနေတဲ့၊ သဘာဝဘေးတွေဝန်းရံနေတဲ့ ကျွန်တော်တို့ နိုင်ငံအတွက် World Bank ရဲ့ ချေးငွေနဲ့၊ ဂျပန်နိုင်ငံပံ့ပိုးငွေများနဲ့ သဘာဝဘေးအန္တရာယ် စီမံခန့်ခွဲမှုဆိုင်ရာ စီမံကိန်းလုပ်ငန်းများကို ဆောင်ရွက်ဖို့ကို ကျွန်တော့အနေနဲ့ ထောက်ခံဆွေးနွေးပါတယ်။ တမံကြီးတွေအောက်မှာရောက်နေတဲ့ ကျွန်တော်တို့လို ဒေသတွေအတွက် ငလျင်ဘေး၊ မုန်တိုင်းဘေး၊ ရေကြီးရေလျှံဘေးတွေအတွက် အန္တရာယ်အချက်ပေး Alarm System တွေ တပ်ဆင်သင့်ပြီးတော့ ကုန်းမြင့် ဘေးလွတ်ရာမှာ မုန်တိုင်း Shelter များ တည်ဆောက်ပေးသင့်ပါကြောင်း လည်းတင်ပြရင်းနဲ့ နိဂုံးချုပ်အပ် ပါတယ်။ အားလုံးကိုယ်စိတ်နှစ်ဖြာ ကျန်းမာချမ်းသာကြပါစေ။ ပြည်ထောင်စုကြီးဘေးအပေါင်းမှလည်း ကင်းဝေးကြပါစေလို့ ဆုတောင်းမေတ္တာ ပို့သအပ်ပါတယ်။</speech>
<speech type="speaker">ဦးအောင်သိုက် ဆိပ်ဖြူမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1472">ဦးအောင်သိုက်(ဆိပ်ဖြူမဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယက၊ ပြည်သူလွှတ်တော် ဥက္ကဋ္ဌနှင့် ပြည်ထောင်စုအဆင့်ပုဂ္ဂိုလ်များ၊ လွှတ်တော်ကိုယ်စားလှယ်တော်များ၊ ဧည့်သည်တော်များ မင်္ဂလာအပေါင်းနှင့်ပြည်စုံပါစေကြောင်း ဆုမွန်ကောင်း တောင်းလိုက်ပါတယ်။ ကျွန်တော်ကတော့ မကွေးတိုင်းဒေသကြီး၊ ဆိပ်ဖြူမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးအောင်သိုက်ဖြစ်ပါတယ်။ နာယကကြီးခင်ဗျား။ သဘာဝဘေးအန္တရာယ်ဆိုင်ရာ ရန်ပုံငွေထူထောင်ခြင်းကို စီမံကိန်းနှင့် ဘဏ္ဍာရေးဝန်ကြီးဌာနက တာဝန်ယူမည်ဖြစ်ပြီး ၎င်းလုပ်ငန်းအတွက် ဒေါ်လာ ၂၁ သန်း၊ ထောက်ပံ့ငွေ ၁ သန်း အပါအဝင် ချေးယူရန်သတ်မှတ်ထားပါတယ်။ မြန်မာနိုင်ငံဟာ သဘာဝဘေးအန္တရာယ် ကြုံတွေ့နိုင်မှုနှင့် ပတ်သက်ပြီးတော့ ထိခိုက်လွယ်သည့်နိုင်ငံများစာရင်းမှာပါနေပါတယ်။ ကမ္ဘာ့ဘဏ်၏ လေ့လာဆန်းစစ်ချက်အရ ၁၉၉၁ ခုနှစ်မှ ၂၀၁၅ ခုနှစ်အတွင်း ရေကြီးရေလျှံခြင်းက (၁၂)ကြိမ်၊ မုန်တိုင်းတိုက်ခတ်မှုက (၅)ကြိမ်၊ ငလျင်လှုပ်မှုက (၃)ကြိမ်၊ မြေပြိုမှုက (၁) ကြိမ်တို့ဖြစ်ကြောင်းလေ့လာတွေ့ရှိရပါတယ်။ ဒီလိုဘေးအန္တရာယ် တွေနဲ့ ကြုံတွေ့ရတဲ့အခါ အရေးပေါ်တုံ့ပြန်မှုများကို သဘာဝဘေးအန္တရာယ် စီမံခန့်ခွဲမှုဆိုင်ရာစီမံကိန်း ရန်ပုံငွေတွင် ပါဝင်ခြင်းအားဖြင့် အာမခံလျော်ကြေးငွေ လျင်မြန်စွာရရှိနိုင်မည့် အကျိုးကျေးဇူးခံစားရမှာ ဖြစ်ပါတယ်။ ရန်ပုံငွေတည်ထောင်ရန်အတွက် ဂျပန်၊ ကမ္ဘောဒီးယား၊ လာအို၊ မြန်မာကိုယ်စားလှယ်များ ပါဝင်သော Regional Technical Working Group အား ဖွဲ့စည်းနိုင်ရန်အတွက် နားလည်မှု စာချွန်လွှာ တစ်ရပ်ကို ၂၀၁ရ ခုနှစ် ၊ မေလ ၅ ရက်နေ့မှာ ဂျပန်နိုင်ငံ ယိုကိုဟားမားမြို့၌ မြန်မာနိုင်ငံ အပါအဝင် လက်မှတ် ရေးထိုးပြီး ဖြစ်ပါတယ်။ ဂျာမနီနှင့် ဗြိတိန်နိုင်ငံတို့ကဲ့သို့ အလှူရှင်များမှလည်း အလှူငွေများထည့်ဝင်ရန် စိတ်ဝင်စားကြောင်း သိရှိရပါတယ်။ လေးစားရပါသော နာယကကြီးခင်ဗျား။ မြို့ပြရေကြီးရေလျှံအန္တရာယ်အား စီမံခန့်ခွဲခြင်းကို ဒေါ်လာ ရရ သန်း ချေးယူပြီး ရန်ကုန်စည်ပင်သာယာရေးကော်မတီမှ တာဝန်ယူမှာဖြစ်ပါတယ်။ ရန်ကုန် မြို့တော်ကြီးဟာ ယခင်က မိုးရွာပြီး၍ မိုးတိတ်သွားလျှင် မိနစ်ပိုင်းအတွင်း လမ်းများပေါ်တွင် ရေများ တင်ကျန်ခြင်း လုံးဝမရှိပါ။ ယခု၌ မိုးရွာပြီဆိုလျှင် ရေလျှံ၊ အချို့ရပ်ကွက်များဆိုရင် ရေမြုပ်တော့တာပါပဲ။ ဒါဟာဘာဖြစ်လို့လဲ ဆိုတော့ ရန်ကုန်မြို့နဲ့ အနီးအနားမှာရှိတဲ့ ရေသိုလှောင်နိုင်သော နေရာများနှင့် ကန်စွန်းခင်းများကိုမြေဖို့ပြီး အဆောက်အဦများ ဆောက်ခဲ့ကြတဲ့အတွက်ဖြစ်ပါတယ်။ တစ်ချိန်က ရန်ကုန် မြို့ကြီးနဲ့ မြေအောက်ရေဆိုး ထုတ်မြောင်းဟာ ဂျစ်ကားတောင်မောင်းလို့ရတယ်လို့ ကြားဖူးပါတယ်။ ယခုမြို့ပြ ရေကြီးရေလျှံအန္တရာယ်များအား စီမံခန့်ခွဲခြင်းအတွက် ရန်ကုန်မြို့တော်နယ်နိမိတ်အတွင်း ရေကြီးရေလျှံ ပပျောက်စေရေးအတွက် ကမ္ဘာ့ဘဏ်၏ လုပ်ထုံးလုပ်နည်းများနှင့်အညီ နိုင်ငံတကာအဆင့်မီ ဆောင်ရွက် သွားမည် ဟုသိရှိရပါတယ်။ မူလရှိပြီးရေမြောင်းစနစ်နှင့် မြစ်ထွက်ပေါက်များကြား၊ လိုအပ်သောနေရာ များကြား ရေသိုလှောင်နိုင်သော နေရာများ၊ ခေတ်မီနည်းပညာများဖြင့် ဆောင်ရွက်မည်ဟုသိရှိရပါတယ်။ နာယကကြီးခင်ဗျား။ ပြည်သူများပိုမို၍ လုံခြုံမှုရှိစေရန် လိုအပ်သည့်အဆောက်အအုံ၊ လိုအပ်သည့် အထောက်အပံ့များပေးခြင်းအတွက် အမေရိကန်ဒေါ်လာ ၂၂ သန်း ချေးယူပြီး ရန်ကုန်မြို့တော်စည်ပင်သာယာရေး ကော်ကတီမှ တာဝန်ယူမှာဖြစ်ပါတယ်။ အများပြည်သူဝန်ဆောင်မှု၊ အဆောက်အဦများ ဘေးကင်းလုံခြုံမှု အတွက် ဦးစားပေးအစီအစဉ်အတိုင်း ဂျိုးဖြူရေလှောင်တမံ ရေယူအဆောက်အအုံကို ဗိုလ်တစ်ထောင်မြို့နယ်ရှိ လေမှုတ်စက်ရုံ၊ မရမ်းကုန်းမြို့နယ်ရှိ ရေကူးရေတွန်းစက်ရုံ၊ ဗိုလ်ချုပ်အောင်ဆန်းဈေး၊ သိမ်ကြီးဈေး A ရုံ နှင့် D ရုံ တို့ကို မွမ်းမံခြင်းကို ဆောင်ရွက်မည်ဖြစ်ကြောင်းလည်း သိရှိရပါတယ်။ နာယကကြီးခင်ဗျား။ အသိပညာပေးခြင်းနှင့် စီမံကိန်း စီမံခန့်ခွဲခြင်းကို ဆောင်ရွက်ရန်အတွက် ဒေါ်လာ ၅ သန်း ချေးယူမည်ဖြစ်ပြီး ရန်ကုန်စည်ပင်သာယာရေးကော်မတီမှလည်း ဆက်လက်ပြီးတော့ တာဝန်ယူဆောင်ရွက်မှာဖြစ်ပါတယ်။ လုပ်ငန်းများရေရှည်တည်တံ့ခိုင်မြဲစေရန် ဝန်ထမ်းများနှင့်အဖွဲ့အစည်းများ ဆိုင်ရာတို့အား စွမ်းရည်မြှင့်တင်ခြင်း၊ အသိပညာဖလှယ်မှုများ ပြုလုပ်ခြင်း၊ စီမံကိန်း စီမံခန့်ခွဲခြင်း၊ နည်းပညာဆိုင်ရာ ပေါင်းစပ်ညှိနှိုင်းခြင်း၊ ဘေးကင်းလုံခြုံရေး အကောင်အထည်ဖော်ဆောင်ရွက်ခြင်း၊ စီမံကိန်းပစ္စည်းဝယ်ယူခြင်း၊ ငွေရေးကြေးရေးစီမံခန့်ခွဲခြင်းတို့ကို စနစ်တကျရှိစေရန် ဆောင်ရွက်သွားမည် ဖြစ်ကြောင်းလည်းသိရှိရပါတယ်။ နာယကကြီးခင်ဗျား။ ချေးငွေယူရမည့် သဘောတူညီချက်အရ ဆိုင်းငံ့ကာလ ၆ နှစ်ပြီးတော့ ပြန်ဆပ်ကာလ ၃၂ နှစ်၊ ချေးငွေသက်တမ်းကတော့ ၃၈ နှစ်ဖြစ်ပါတယ်။ အတိုးမဲ့ချေးငွေဖြစ်ပြီး ဝန်ဆောင်ခ အဖြစ် ၀.၇၅ ရာခိုင်နှုန်း ပေးရမှာဖြစ်ပါတယ်။ ချေးငွေပြန်လည်ပေးဆပ်တဲ့အခါမှာ ရန်ကုန်မြို့တော် ရေပေးဝေရေးစီမံကိန်းမှာ ၂၀၂၁-၂၀၂၂ ဘဏ္ဍာနှစ်မှစပြီး သီလဝါအထူးစီးပွားရေးဇုန်သို့ ရေ တစ်ဂါလန်ကို ၄ ကျပ်နှုန်းဖြင့် တစ်ရက်ကို ရေဂါလန် ၁၀ သန်းရောင်းချမည်ဖြစ်ပြီး တစ်နှစ်ကို ၁၄.၆ ဘီလီယံကျပ်မှ ထုတ်ယူပေးဆပ်သွားမယ်လို့ သိရပါတယ်။ စီမံကိန်းနှင့် ဘဏ္ဍာရေးဝန်ကြီးဌာနမှ ဆောင်ရွက်မည့်ချေးငွေ အမေရိကန်ဒေါ်လာ ၂၀ သန်းအတွက်က ပြည်ထောင်စုဘဏ္ဍာရန်ပုံငွေမှ နှစ်အလိုက် ထည့်သွင်းတောင်းခံ၍ ပေးဆပ်သွားမည်ဟုသိရှိရပါတယ်။ ဒါကြောင့် အမေရိကန်ဒေါ်လာ ၁၂၅ သန်း ချေးယူခြင်းကို ထောက်ခံ ပါကြောင်း လေးစားစွာ တင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒေါက်တာတင်တင်ဝင်း ပဲခူးတိုင်းဒေသကြီး မဲဆန္ဒနယ်အမှတ်(၅) ဆွေးနွေးဖို့ဖြစ်ပါတယ်။</speech>
<speech><mp id="1269">ဒေါက်တာတင်တင်ဝင်း(မဲဆန္ဒနယ်အမှတ်-၅၊ ပဲခူးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးရှင်။ ဒီနေ့ ကျွန်မဆွေးနွေးမယ့်အကြောင်းကတော့ နိုင်ငံတော်သမ္မထံမှ ပေးပို့သော အရှေ့တောင်အာရှသဘာဝဘေးအန္တရာယ် စီမံခန့်ခွဲမှုဆိုင်ရာစီမံကိန်းကို အကောင်အထည် ဖော်ရန်အတွက် ကမ္ဘာ့ဘဏ်မှ ချေးငွေအမေရိကန်ဒေါ်လာ ၁၂၅ သန်း ချေးယူရန်ကိစ္စနှင့်စပ်လျဉ်းပါတယ်။ ဒီနေရာမှာ သဘာဝဘေးအန္တရာယ်အတွက် စီမံခန့်ခွဲမှုကို အဓိကထားပြီးတော့ ဆွေးနွေးပါမယ်။ စီမံကိန်း များစွာဟာ အဟောသိကံဖြစ်လေ့ရှိတဲ့အတွက် ရှေးဦးစွာ သဘာဝဘေးအန္တရာယ်ကို ဘယ်လိုစီမံခန့်ခွဲမယ် ဆိုတာ အသေးစိတ်စီမံကိန်းကိုရေးဆွဲဖို့လိုပါတယ်။ ဒီမှာလည်းပဲ ဘေးအန္တရာယ်ကျရောက်နိုင်သောဒေသများမှ အန္တရာယ်မကျရောက်မီနှင့် အန္တရာယ်ကျရောက်သောအခါ ဘယ်လိုစီမံခန့်ခွဲရမယ်ဆိုတာကို ဆွေးနွေး ချင်ပါတယ်။ International Federation of Red Cross and Red Crescent Societies me$8:com? ပြောတာကတော့ သဘာဝဘေးအန္တရာယ်ကို စီမံခန့်ခွဲမှုသည် အလွန်ကျယ်ပြန့်သည်ဟု ယူဆထားကြသည်။ အတိုင်းအတာတစ်ခုထိ ဘေးအန္တရာယ်ကျရောက်ခြင်း၏ ဆိုးကျိုးကို နည်းနိုင်သမျှနည်းအောင် ဥပမာအသက်အိုးအိမ်စည်းစိမ်ဆုံးရှုံးခြင်း၊ ပိုင်ဆိုင်မှုများဆုံးရှုံးခြင်း၊ သူတို့၏ အသက်မွေးဝမ်းကျောင်းပြုသော အရာများ ဥပမာ- ကျွဲ၊ နွား စသည်တို့ဖြစ်သည်များကို ဆုံးရှုံးခြင်း၊ မွေးမြူထားသော ဝက်၊ ဘဲ၊ ကြက်များ အပါအဝင် ဆုံးရှုံးမှုများ အနည်းဆုံးဖြစ်စေရန် ရည်ရွယ်ထားရမည်။ ဤစီမံခန့်ခွဲမှုသည် အရေးပေါ်ဖြစ်လျှင် အမြန်ဆုံးတုံ့ပြန်နိုင်ရန် အဆင်သင့်ဖြစ်နေရမည်။ ပြန်လည်ထူထောင်ရေးနှင့် ပြန်လည်နေရာချထားရေး ကိုလည်း လျင်မြန်စွာ အကောင်အထည်ဖော်ရမည်။ ် တစ်ပြေးညီရှိပြီး ရည်မှန်းလျာထားချက် ပြည့်စေရမည်။ ဤအရာများကို လူထုအခြေပြုနည်းလမ်းဖြင့် လက်တွေ့ကျစွာ ချဉ်းကပ်ပြီး လုပ်ဆောင် ချက်များဟာ ပြည်သူတို့၏ စွမ်းဆောင်ရည်ကို ပြန်လည်တည်ဆောက်ဖို့နှင့် ခံစားရသူများအားလုံးဟာ ဤသဘာဝဘေးအန္တရာယ်ကြောင့် သူတိုရဲ့ဘဝတွေကို ထိခိုက်ဆုံးရှုံးမှု အနည်းဆုံးဖြစ်အောင် စဉ်းစားရမည်။ ဒါကတော့ ICCRI ကနေပြီးတော့ ပြောထားတဲ့စကားပါ။ ဘေးအန္တရာယ်ကျရောက်တဲ့ ဒေသတွေမှာတော့ အရေးပေါ်လိုအပ်မယ့် အရာများမှာ (၁) ချက်ချင်းလိုအပ်ချက်များ၊ (က) ရှာဖွေကယ်ဆယ်ရေး၊ (ခ) အန္တရာယ် ဖြစ်နေသောနေရာမှ အမြန်ဆုံးကယ်ထုတ်သွားရေး၊ (ဂ) ရှေးဦးသူနာပြုစုခြင်း စသည်တို့ဖြစ်ပါတယ်။ (၂) ရေနှင့် ကျန်းမာရေးကို ဂရုစိုက်ရန်၊ သန့်ရှင်းသောရေပေးဝေမှု ရေသိမ်းဆည်းသိုလှောင်ရန်အတွက် အိုးခွက်ပုံ များကို စီစဉ်ထားပေးမှု၊ အရေးပေါ်ရေရရှိရေး အစီအစဉ်၊ အညစ်အကြေးကို စနစ်တကျ စွန့်ပစ်ဖို့၊ ဥပမာအရေးပေါ်အိမ်သာဆောက်လုပ်ခြင်းနှင့် ဆေးဖြန်းခြင်းတို့ဖြစ်ပါတယ်။ (၃)အနေနဲ့ အမိုးအကာအောက်ရောက်စေခြင်း၊ အရေးပေါ်ခိုလှုံရာနေရာစီမံခြင်း၊ အရေးပေါ် အဆောက်အဦများ ဆောက်လုပ်ပေးရန်စီစဉ်ခြင်း၊ စောင် စသောလူတစ်ယောက်၏ လိုအပ်ချက်များကိုပေးရန် စီစဉ်ခြင်း၊ ထမင်းဟင်းချက်မစားနိုင်သော် အကူအညီမရမီ အရေးပေါ်စားသုံးနိုင်သော အခြောက် အခြမ်းများ၊ ထမင်းထုပ်များ၊ ဘီစကစ်ကဲ့သို့သော အခြောက်များကို ပံ့ပိုးပေးရန်၊ (၄) ကျန်းမာရေးနှင့် သက်ဆိုင်သော လိုအပ်ချက်များအနေနဲ့ (၁) ဆေးဘက်ဆိုင်ရာပညာရှင် ဥပမာ- ကျန်းမာရေးမှူး၊ သူနာပြု၊ ဆရာဝန်၊ (၂) ဆေးနှင့် ဆေးပစ္စည်းများ စီစဉ်ထားရန်၊ (၃) ကာကွယ်ဆေးထိုးနှံပေးရန်၊ (၄) ဝမ်းပျက် ဝမ်းလျှောရောဂါများ ကာကွယ်ရန် (၅) ရောဂါဖြစ်နေလျှင် မြေပြင်စစ်တမ်းကောက်ယူရန် တို့ဖြစ်ပါတယ်။ (၅) အစားအသောက်နှင့်အာဟာရအတွက် ရေတိုအစားအသောက်များဖြစ်တဲ့ ခုနကပြောတဲ့ အခြောက် အခြမ်းစတာတို့၊ ထမင်းထုပ်ပို့တာတို့ အဲဒါတွေကို စီစဉ်ပေးရပါမယ်။ ရေရှည်ချက်ပြုတ်စားသောက် နိုင်ရန်အတွက် ထင်း၊ အိုးခွက်ပန်းကန် စသည်တို့ကိုလည်း စီစဉ်ပေးရပါမယ်။ အာဟာရလိုအပ်ချက် များကိုလည်း မြေပြင်စစ်တမ်းကောက်ယူထားရပါမယ်။ ဤသို့ပံ့ပိုးရာတွင် လူတစ်စုထံကိုသာ ပေးဝေ မိခြင်း၊ လူတိုင်းမရခြင်း၊ မလိုအပ်သောပစ္စည်းများ အခါခါရပြီး၊ လိုအပ်သော ပစ္စည်းများမရခြင်းတို့ကိုလည်း စဉ်းစားပေးရပါမယ်။ ငွေကုန်သမျှ ထိရောက်သော ကူညီမှုပေးရေးအတွက် စီမံကိန်းကို ကောင်းမွန်စွာ ရေးဆွဲဖို့၊ ရေးဆွဲသည့်အခါ အထက်ဖော်ပြပါ အချက်အလက်များကို ထည့်သွင်းစဉ်းစားဖို့ ဆွေးနွေးရ ပါတယ်။ ကျေးဇူးတင်ပါတယ်ရှင်။</speech>
<speech type="speaker">ဦးမျိုးဝင်း မွန်ပြည်နယ် မဲဆန္ဒနယ်အမှတ်(၈) ဆွေးနွေးဖို့ဖြစ်ပါတယ်။</speech>
<speech><mp id="1304">ဦးမျိုးဝင်း(မဲဆန္ဒနယ်အမှတ်-၈၊ မွန်ပြည်နယ်)</mp>လေးစားရပါသော ပြည်ထောင်စုလွှတ်တော် နာယကကြီးနှင့်တကွ အားလုံးကို မင်္ဂလာပါလို့ နှုတ်ခွန်းဆက်ပါတယ်။ ကျွန်တော်ကတော့ မွန်ပြည်နယ် မဲဆန္ဒနယ်အမှတ်(၈)က ဦးမျိုးဝင်း ဖြစ်ပါတယ်။ ကမ္ဘာ့ဘဏ်ကချေးယူမယ့် အမေရိကန်ဒေါ်လာ ၁၂၅ သန်း အနက် စီမံကိန်းနှင့် ဘဏ္ဍာရေးဝန်ကြီးဌာနက သဘာဝဘေးအန္တရာယ်ဆိုင်ရာ ရန်ပုံငွေထူထောင်ခြင်းဆိုတဲ့ အပိုင်းမှာသုံးမယ့် အမေရိကန်ဒေါ်လာ သန်း ၂၀ အကြောင်းကို ပထမ ဆွေးနွေးလိုပါတယ်။ နာယကကြီးခင်ဗျာ။ ကမ္ဘာ့ဘဏ်နဲ့ ဂျပန်ယန်းပံ့ပိုးကူညီမှုနဲ့ မြန်မာ၊ ကမ္ဘောဒီယား၊ လာအိုနိုင်ငံ ၃ နိုင်ငံ ပါတဲ့အဖွဲ့က ရန်ပုံငွေတစ်ရပ်ကို ထူထောင်ပြီး ၃ နှစ်စာ အာမခံထားမယ်။ ၃ နှစ်အတွင်း သဘာဝ ဘေးအန္တရာယ်ကျရောက်ခဲ့ရင် ထိခိုက်ခဲ့တဲ့ အဆင့်အလိုက် ထည့်ဝင်ထားငွေရဲ့ တစ်ဝက်ကနေ အများဆုံး ၆ ဆကျော်ထိ လျော်ကြေးရမယ်။ ၃ နှစ်အတွင်း ဘာအန္တရာယ်မှ မကျရောက်ခဲ့ဘူးဆိုရင်လည်း အာမခံ ထားငွေရဲ့တစ်ဝက်ကို ကော်မတီက ပြန်ပေးမှာဖြစ်တယ်လို့ သက်ဆိုင်ရာဝန်ကြီးက လွှတ်တော်မှာ တစ်နေ့က ဖြေကြားသွားခဲ့ပါတယ်။ ဒီနေရာမှာ တစ်ခုမရှင်းတာက ကျွန်တော်တို့က အာမခံကို တစ်နိုင်ငံချင်းထားမှာလား၊ ၃ နိုင်ငံကို Co-oporate လုပ်ပြီးထားမှာလား။ Fund ကို ဘယ်နေရာမှာဘာအတွက် ဘယ်လိုသုံးဖို့ ထူထောင်ထားတာလဲဆိုတာ ရှင်းပြပေးစေချင်ပါတယ်။ အာမခံထားသင့်၊ မထားသင့်ကိစ္စနှင့်ပတ်သက်ပြီး စဉ်းစားဖို့ ကတော့ရှင်းပါတယ်။ ကျွန်တော်တို့နိုင်ငံရဲ့ သဘာဝဘေးအန္တရာယ်ကျရောက်နိုင်တဲ့အဆင့်က နိုင်ငံပေါင်း ၁၇၁ နိုင်ငံအနက် အနီရောင်အဆင့်နဲ့ နံပါတ် ၄၂ မှာ ရှိပါတယ်။ ဒါ့အပြင် ပြီးခဲ့တဲ့ ၂၅ နှစ်အတွင်း သဘာဝဘေးအန္တရာယ် (၂၄)ကြိမ် ကြုံတွေ့ရတဲ့ မြန်မာနိုင်ငံအဖို့ ဒီအာမခံငွေဟာ ထားသင့်တဲ့ အရာဖြစ်တဲ့အတွက်ကြောင့် ဒီချေးငွေအတွက် ကျွန်တော်ထောက်ခံပါတယ်။ ဒါပေမယ့် ဒေါ်လာငွေ သန်း ၂၀ အနက် ဝန်ကြီးဌာနအနေနဲ့ ဒီငွေထဲက ဘယ်လောက်ကို ရန်ပုံငွေထည့်ဖို့ လျာထားတယ်ဆိုတာကိုတော့ ကွဲကွဲပြားပြား သိချင်ပါတယ်။ လေးစားရပါသော နာယကကြီးခင်ဗျာ။ ဒုတိယပိုင်းဖြစ်တဲ့ ရန်ကုန်စည်ပင်ကော်မတီက ချေးယူမယ့် ဒေါ်လာ ၁၀၄ သန်းကို ဆက်လက်ဆွေးနွေးပါမယ်။ ဒီငွေပမာဏဟာ ၂၀၁၇-၂၀၁၈ ဘဏ္ဍာနှစ် မွန်နဲ့ ကယားပြည်နယ်အစိုးရ နှစ်ရပ်ပေါင်းရဲ့ သာမန်နဲ့ ငွေလုံးငွေရင်းအသုံးစရိတ် စုစုပေါင်းပမာဏနဲ့ ညီမျှပါတယ်။ ဒီထဲကမှ ဒေါ်လာရရသန်းကို ရန်ကုန် Downtown ၆ မြို့နယ်ထဲက မိုးကြီးရင်ဒူးခေါင်းလောက် ရေမြုပ်တဲ့ကိစ္စမှာ သုံးဖို့ ဦးစားပေးစဉ်းစားထားတယ်လို့၊ လျာထားတယ်လို့ သိရပါတယ်။ YCDC က Gąj:689000 Gəlê:oem Southeast Asia Disaster Risk management project for Myanmar ဆိုတဲ့ ခေါင်းစဉ်ပါ။ ဒီခေါင်းစဉ်နဲ့ သုံးတဲ့နေရာ ဆီလျော်မှု ရှိ မရှိ စဉ်းစားစေလိုပါတယ်။ မြန်မာနိုင်ငံမှာ ဒီထက်ဆိုးတဲ့ သဘာဝဘေးဒဏ်ခံရတဲ့ နေရာမရှိတော့လို့လား။ World Bank အတွက် YCDC က ရေးဆွဲထားတဲ့ စီမံချက်ထဲမှာတော့ ဒီငွေကို ၇၉ သန်းလောက် သုံးမယ်လို့ လျာထားတာတွေ့ရပါတယ်။ ဘာပဲဖြစ်ဖြစ် ဒီငွေဟာ မြန်မာငွေနဲ့ဆို ဘီလီယံငွေ ၁၀၀ ကျော်၊ ကျွန်တော်တို့ မွန်ပြည်နယ်အစိုးရအဖွဲ့ တစ်နှစ်စာသုံးရမယ့် ပိုက်ဆံထက်တောင် များပါတယ်။ ဒါကို ကျွန်တော် နှိုင်းယှဉ်ပြရခြင်းဟာ YCDC အနေနဲ့ ဒီလောက်များတဲ့ငွေကို အဲဒီ ၆ မြို့နယ် လမ်းရေကြီးတယ်ဆိုတဲ့ ကိစ္စအတွက်ပဲ သုံးမယ်ဆိုတာ မသင့်တော်ဘူးလို့ထင်လို့ ဆွေးနွေးခြင်းဖြစ်ပါတယ်။ အခုကိုပဲ မြန်မာနိုင်ငံရဲ့ ပြည်ပကြွေးမြီက ကျပ်ငွေနဲ့ ဆိုရင် ဘီလီယံပေါင်း တစ်သောင်းကျော်နေပါပြီး။ YCDC အနေနဲ့ သီလဝါကို ရေရောင်းလို့ရတဲ့ငွေနဲ့ အကြွေးပြန်ဆပ်ဖို့ စီစဉ်ထားတယ်ဆိုသော်လည်း အဲဒီရေအရင်းအမြစ် နေရာတွေကို ပြုပြင်ထိန်းသိမ်းတဲ့ အခါ နိုင်ငံတော်ဘတ်ဂျက်ကနေပဲ ကျခံသုံးစွဲနေရတာဖြစ်တဲ့တွက် အဲဒီချေးသုံးတဲ့ ပိုက်ဆံကလည်းပဲ နိုင်ငံတော်ဘဏ္ဍာက သုံးစွဲနေတာနဲ့ အတူတူပါပဲ။ လေးစားရပါသော နာယကကြီးခင်ဗျာ။ ဒီရေကြီးရေလျှံကိစ္စအတွက် ၂၀၁၅ ခုနှစ်က ရန်ကုန်တိုင်း အစိုးရအဖွဲ့အနေနဲ့ ကျပ်ငွေ ၁၅ ဘီလီယံ၊ ၂၀၁၆ မှာ ၁ ဘီလီယံ သုံးခဲ့ပြီးဖြစ်ပါတယ်။ ဒါပေမယ့် YCDC ရဲ့ စီမံခန့်ခွဲမှုအလွဲများက ခရီးမပေါက်ခဲ့ပါဘူး။ မိုးတွင်းဆို လမ်းပေါ်ရေလျှံမြဲပါ။ ဒီလိုဘာကြောင့်ဖြစ်တယ် ဆိုတာကို မိုးကြီးတုန်း သေသေချာချာ ကွင်းဆင်းလေ့လာမှ အဖြေမှန်ရမှာဖြစ်ပါတယ်။ လွန်ခဲ့တဲ့ တစ်နှစ် ကျော်လောက်က ရန်ကုန်မှာပဲ ရေဆွဲကောင်းအောင်ဆိုပြီး ဟိုးအင်္ဂလိပ်ခေတ်က မြောင်းဟောင်းကိုဖြို အသစ်တူးပြီး Rataining wall လုပ်ပါတယ်။ မိုးလည်းရွာလိုက်ရော မြောင်းနံရံကြီးပြို ကျသွားပါတယ်။ ဖြေရှင်းချက်ကတော့ ကြွက်ဖောက်လို့တဲ့။ ကျွန်တော်တို့ နိုင်ငံမှာကတော့ အပေါ့သွားလို့ တံတားနိမ့်သွား ရတာနဲ့ သံကူကွန်ကရစ်အစား ဝါးကူကွန်ကရစ်သုံးတာနဲ့ အခုချေးငွေကိုလည်း အဲဒီလိုဖြစ်မှာစိုးပါတယ်။ နိုင်ငံက ဆင်းရဲတော့ သူများဆီကငွေချေးရပါတယ်။ အဲဒီငွေကိုမှ သားရွှေအိုးထမ်းလာသလို မြင်တဲ့သူ တွေက ဒီနိုင်ငံမှာ များနေသေးတဲ့တွက် အခုလိုအပြုသဘောနဲ့ ဝေဖန်ထောက်ပြနေခြင်း ဖြစ်ပါတယ်။ ကျွန်တော် သိသလောက် လမ်းပေါ်ရေကြီးတာ ဒီ ၆ မြို့နယ်တည်းမဟုတ်ပါဘူး။ ပုဇွန်တောင် ကြက်၊ ဘဲဈေးတို့ စက်ဆန်းတို့ပါသလို ဗဟန်း City Mart နဲ့ စင်္ကာပူသံရုံးကြား၊ စမ်းချောင်းမှာဆို ဆီဆုံလမ်း၊ ဗဟိုလမ်းဘက်၊ အလုံမှာဆို အောက်ကြည့်မြင်တိုင်လမ်း၊ သစ်တောလမ်း၊ နှင်းဆီလမ်း၊ နောက် သမိုင်းလမ်း ဆုံဘက်၊ ဒဂုံမြို့သစ်၊ လှိုင်သာယာ၊ ရွှေပြည်သာ အဲဒီမှာ လနဲ့ချီရေကြီးတယ်။ ဒီတော့ ကျွန်တော်တို့ဆီမှာ သဘာဝဘေးဆိုတာနဲ့ အသက်လုပြေးကြရတဲ့ဒေသတွေ အများကြီးပါ။ မြန်မာနိုင်ငံသားအားလုံးသိပါတယ်။ ဒီနေရာတွေအတွက် ရေရှည်စီမံချက်ဆွဲပြီး ချေးယူတာဆိုရင် ကျွန်တော် ထောက်ခံပါမယ်။ သတ်ချက်ကြောင့် ကျန်တဲ့ နှစ်ကဏ္ဍအတွက် ကျွန်တော် မဆွေးနွေးနိုင်တော့ပါဘူး။ ဒီတော့အားလုံးကို ကျွန်တော်ခြုံပြောရရင် စီမံ/ဘဏ္ဍာက အာမခံထားဖို့ ချေးတဲ့ငွေကိုတော့ ကျွန်တော် ထောက်ခံပါတယ်။ YCDC က ချေးမယ့် ငွေပမာဏကိုတော့ မထောက်ခံနိုင်ပါကြောင်းနဲ့ မြောင်းဖော်တဲ့ ကိစ္စကို YCDC ရဲ့ ငွေထဲကသာ သုံးစွဲသင့်ပါကြောင်း တင်ပြရင်း နိဂုံးချုပ်ပါတယ်။ အားလုံးကျေးဇူး တင်ပါတယ်။</speech>
<speech type="speaker">ဗိုလ်မှူးသက်မင်းဦး တပ်မတော်သားအမျိုးသားလွှတ်တော်ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဗိုလ်မှူးသက်မင်းဦး(တပ်မတော်သားအမျိုးသားလွှတ်တော်ကိုယ်စားလှယ်)</mp>လေးစား အပ်ပါသော ပြည်ထောင်စုလွှတ်တော် နာယကကြီးနှင့်တကွ တက်ရောက်လာကြသော ပြည်ထောင်စု လွှတ်တော် ကိုယ်စားလှယ်တော်ကြီးများအားလုံး မင်္ဂလာပါလို့ ဦးစွာပထမ နှုတ်ခွန်းဆက်သအပ်ပါတယ်။ ကျွန်တော်အတော့ တပ်မတော်သားလွှတ်တော်ကိုယ်စားလှယ် ဗိုလ်မှူးသက်မင်းဦး ဖြစ်ပါတယ်။ ကျွန်တော် တင်ပြဆွေးနွေးမယ့် အကြောင်းအရာကတော့ မြန်မာနိုင်ငံအတွက် အရှေ့တောင်အာရှသဘာဝဘေးအန္တရာယ် စီမံခန့်ခွဲမှုဆိုင်ရာစီမံကိန်းမှာအသုံးပြုမည့် ကမ္ဘာ့ဘဏ်၏ အတိုးမဲ့ချေးငွေ အမေရိကန်ဒေါ်လာ ၁၂၅ သန်းဖြင့် အကောင်အထည်ဖော်ဆောင်ရွက်မည့် စီမံကိန်းလုပ်ငန်းများအပေါ် ထောက်ခံအကြံပြု ဆွေးနွေးတင်ပြ သွားမှာဖြစ်ပါတယ်။ လေးစားအပ်ပါသော နာယကကြီးခင်ဗျား။ ပါဝါပွိုင့်သုံးစွဲခွင့်ပြုနိုင်ပါရန် တင်ပြအပ်ပါတယ်။ ကမ္ဘာ့ ဘဏ်ချေးငွေအဖြစ်ဆောင်ရွက်မည့် လုပ်ငန်းများကတော့ တင်ပြပါအတိုင်း အပိုင်းကြီး ၅ ပိုင်း ဖြစ်ပါတယ်။ အပိုင်း(၁)အနေနဲ့ကတော့ သဘာဝဘေးအန္တရာယ်ဆိုင်ရာ ရန်ပုံငွေထူထောင်ခြင်းအတွက် အမေရိကန် ဒေါ်လာ ၂၁ သန်း အသုံးပြုရန်လျာထားကြောင်း သိရှိရပါတယ်။ ယခုလိုဆောင်ရွက်ထားခြင်းဖြင့် သဘာဝ ဘေးအန္တရာယ်ကြုံတွေ့ရပါက တင်ပြပါအကျိုးကျေးဇူးများ ရရှိမှာဖြစ်ပါတယ်။ အပိုင်း(၂) အနေနဲ့ကတော့ မြို့ပြရေကြီးရေလျှံခြင်း အန္တရာယ်များစီမံခန့်ခွဲခြင်းအတွက် ရန်ကုန်မြို့တော်စည်ပင်သာယာရေးကော်မတီမှ အမေရိကန်ဒေါ်လာ ရရ သန်း အသုံးပြုရန်လျာထားကြောင်း သိရပါတယ်။ ရန်ကုန်မြို့တော်ဟာဆိုရင် ရေစီးရေလာစနစ်အတွက် မြို့စတင်တည်ထောင်စဉ်က မြို့တွင်း ၆ မြို့နယ်နှင့် ဆက်စပ်မြို့နယ်များတွင် လမ်းဘေးရေမြောင်းများ၊ မြေအောက်ရေမြောင်းများ ပြုလုပ်ပေးထားပြီး မူလရှိပြီးသော သဘာဝမြောင်း၊ ချောင်းများနှင့်ပေါင်းစပ်ကာ လှိုင်မြစ်၊ ရန်ကုန်မြစ်နှင့် ပုဇွန်တောင်ချောင်းအတွင်း သဘာဝရေစီးအား Gravity Flow ဖြင့် စွန့်ထုတ်ခြင်းကို အခြေခံတည်ဆောက်ထားခဲ့ပါတယ်။ ယခင်ျားမှာတော့ ရန်ကုန်မြို့တော်မှာ မြို့ပြဖွံ့ဖြိုးတိုးတက်မှု နည်းပါးခဲ့ခြင်းကြောင့် ရေကြီးရေလျှံမှု နည်းပါးခဲ့ပါတယ်။ ယခုအခါ မူလရေမြောင်းအဟောင်းများမှာလည်း တိုးတက်လာတဲ့ မြို့ပြဖွံ့ဖြိုးမှုနဲ့ အချိုးမညီတော့တာကြောင့် မိုးရွာသွန်းချိန်နဲ့ ဒီရေတက်ချိန် တိုက်ဆိုင်လာပါက ရေကြီးရေလျှံမှု ပိုမိုဖြစ်ပွားလာတာကို တွေ့ရှိခဲ့ရပါတယ်။ ၂၀၁၅ ခုနှစ်အတွင်းကလည်း ရန်ကုန်တိုင်းဒေသကြီးအတွင်း ရေကြီးရေလျှံမှုများ ဖြစ်ပေါ်ခဲ့မှုကြောင့် ပါဝါပွိုင့်မှာ တင်ပြထားသည့်အတိုင်း စုစုပေါင်းကာလတန်ဖိုး မြန်မာကျပ်ငွေ ၁၁ ဘီလီယံ (အမေရိကန် ဒေါ်လာ ၈.၅ သန်း) ဆုံးရှုံးခဲ့ကြောင်း တွေ့ရှိခဲ့ရပါတယ်။ ၂၀၁၆ ခုနှစ် အတွင်းကလည်း ဆိုင်ကလုန်းမုန်တိုင်း (Roanu) တိုက်ခတ်စဉ်ကုန်မြို့မှာ ရေကြီးရေလျှံမှုများ ဖြစ်ပေါ်ခဲ့တာကိုလည်း တွေ့ရှိခဲ့ရ ပါတယ်။ ယခုလိုဖြစ်ပွားလာရခြင်း အကြောင်းရင်းမှာ မြို့ပြထူထောင်မှု အလျင်အမြန်တိုးတက်လာခြင်း (Rapid Urbanization) 28:69700008ąp:O:cop@:cmpe chap:oposao: (Waste Water Rate) တိုးလာခြင်း၊ ရေမြောင်းများအတွင်း အမှိုက်များစွန့်ပစ်ခြင်းကြောင့် ရေမြောင်းပိတ်ဆို့မှုများ ပိုမိုများပြား လာခြင်းတို့ကြောင့် ရေကြီးရေလျှံမှု ပိုမိုဖြစ်ပွားလာတာကို တွေ့ရှိရပါတယ်။ အခြားသော အကြောင်းအရာ များကတော့ ရေမစိမ့်နိုင်သောဧရိယာ(Impervious Area)များ တိုးပွားလာခြင်း၊ ရေစိမ့်ဝင်နိုင်သော ဧရိယာ လျော့နည်းလာခြင်းတို့ကြောင့် ရေစီးဆင်းမှုထုထည် (Flood Discharge)များလာခြင်းများကြောင့် ဖြစ်ပါတယ်။ ၎င်းအပြင် ရန်ကုန်မြို့တော်ရဲ့ အဓိကရေထွက်ပေါက် ဖြစ်တဲ့ရန်ကုန်မြစ်ရဲ့ ရေမျက်နှာပြင် မြင့်တက်လာမှုဟာလည်း ရေကြီးရေလျှံမှု ဖြစ်ပွားလာရတဲ့ အကြောင်းရင်း ယခုလိုဖြစ်ပွားနေသော ရေကြီးရေလျှံမှုများအား ကာကွယ်ရန်အတွက် ရေနုတ်မြောင်းစနစ် (Drainage System) ap:o:omcmsê:q$63əsê caosegesê:1 copose acc$op (Retention Storage) op:05acaosodoe: caodeodogndoulode cqošal: (Outfalls and Outlet Structure) op: တည်ဆောက်ရန်လိုအပ်ခြင်း၊ အလိုအလျောက်ရေထိန်းတံခါး (Automatic Tidal Gate)များ တည်ဆောက် အသုံးပြုသွားရန် လိုအပ်ကြောင်းတွေ့ရှိရပါတယ်။ ၎င်းအပြင် အမှိုက်စစ်စကာ (Trash Screen)များလည်း တပ်ဆင်အသုံးပြုရန်လိုအပ်ကြောင်း အကြံပြုလိုပါတယ်။ ရေကြီးရေလျှံမှု ဖြစ်ပေါ်စဉ်ကာလအတွင်း အသုံးပြု နိုင်ရန်အတွက် ခေတ်မီစွမ်းအားနှင့် ရေစုပ်စက်(Storm Pump)များ၊ အရန်မီးစက် (Standby Generator) များ တပ်ဆင်အသုံးပြုသွားရန် လိုအပ်လျက်ရှိပါတယ်။ စောင့်ကြည့်ထိန်းချုပ်ရေးစနစ်များ တပ်ဆင်အသုံးပြုသွားရန်လည်း လိုအပ်ပါတယ်။ လေးစားအပ်ပါသော နာယကကြီးခင်ဗျား။ အပိုင်း(၃)အနေနဲ့ ပြည်သူများပိုမိုလုံခြုံမှုရှိစေရန် လိုအပ်သည့် အထောက်အပံ့များပေးခြင်းအတွက် အမေရိကန်ဒေါ်လာ ၂၂ သန်းသုံးစွဲရန် လျာထားကြောင်း သိရှိရပါတယ်။ အပိုင်း(၃)နဲ့ပတ်သက်ပြီး တင်ပြပါအတိုင်းဖြစ်ပါတယ်။ အများပြည်သူအကျိုးအတွက် ဆောင်ရွက်မည့် လုပ်ငန်းများဖြစ်လို့ ကျွန်တော့အနေနဲ့ သီးခြား ဆွေးနွေးရန်မရှိပါကြောင်း တင်ပြလိုပါတယ်။ အပိုင်း(၄)အနေနဲ့ အသိပညာပေးခြင်းနဲ့ စီမံခန့်ခွဲခြင်းအတွက် အမေရိကန်ဒေါ်လာ ၅ သန်း သုံးစွဲရန် လျာထားကြောင်း သိရှိရပါတယ်။ အသိပညာပေးခြင်းနဲ့ စီမံခန့်ခွဲခြင်းလုပ်ငန်းများဟာ မဖြစ် မနေ ဆောင်ရွက် ရမည့်လုပ်ငန်းများဖြစ်လို့ ထောက်ခံဆွေးနွေးလိုပါကြောင်း တင်ပြအပ်ပါတယ်။ လေးစားအပ်ပါသော နာယကကြီးခင်ဗျား။ ယခုတင်ပြထားသော စီမံကိန်းလုပ်ငန်းတွေကတော့ မိမိနိုင်ငံအတွက် အမှန်တကယ်အကျိုးရှိသော စီမံကိန်းများဖြစ်လို့ ကမ္ဘာ့ဘဏ်မှချေးယူငွေကို မိမိနိုင်ငံ အနေနဲ့ စီမံကိန်းစနစ်တကျရေးဆွဲပြီး အလေအလွင့်နည်းပါးစွာဖြင့် အကောင်အထည်ဖော်ဆောင်ရွက် ရမှာဖြစ်ပြီး ပြန်လည်ပေးဆပ်ရမည့် ဝန်ဆောင်မှုတန်ဖိုးမှာ တစ်နှစ်အတွက် မြန်မာကျပ်ငွေ ၁.၂ ဘီလီယံနဲ့ CSS RSSNS9903099sans ပြန်လည်ပေးဆပ်ရန်ကိစ္စကိုလည်း ထည့်သွင်းစဉ်းစားရန် လိုအပ်လှပါတယ်။ လုပ်ငန်းဆောင်ရွက်ရာတွင် ပွင့်လင်းမြင်သာမှု၊ တာဝန်ယူမှု၊ တာဝန်ခံမှုအပြည့်ဖြင့် ဆက်လက်ဆောင်ရွက်သွားရန် လိုအပ်ကြောင်း အကြံပြုဆွေးနွေးတင်ပြရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်ခင်ဗျား။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျာ။ အစည်းအဝေးကို ၁ နာရီ ခန့် ခေတ္တ ရပ်နားပါမယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံးထွက်ခွာနိုင်ကြပါပြီ ခင်ဗျား။</speech>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<speech><mp id="1519">ဦးဦးထွန်းမောင်(ပုဏ္ဏားကျွန်းမဲဆန္ဒနယ်၊ ရခိုင်ပြည်နယ်)</mp>ကျွန်တော်ကတော့ ရခိုင်ပြည်နယ် ပုဏ္ဏားကျွန်းမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးဦးထွန်းမောင် ဖြစ်ပါတယ်။ ကျွန်တော် ဆွေးနွေးမှာက အရှေ့တောင်အာရှသဘာဝဘေးအန္တရာယ် စီမံခန့်ခွဲမှုဆိုင်ရာစီမံကိန်းကို အကောင်အထည် ဖော်ရန်အတွက် ကမ္ဘာ့ဘဏ်ထံမှ ချေးငွေအမေရိကန်ဒေါ်လာ ၁၂၄ သန်း ချေးယူရန်ကိစ္စနဲ့စပ်လျဉ်း၍ ထောက်ခံအကြံပြု ဆွေးနွေးသွားမှာ ဖြစ်ပါတယ်။ ပြည်ထောင်စုလွှတ်တော် နာယကကြီးခင်ဗျာ။ အရှေ့တောင်အာရှ သဘာဝဘေးအန္တရာယ် စီမံခန့်ခွဲမှု ဆိုင်ရာစီမံကိန်းကို အကောင်အထည်ဖော်ရန်အတွက် ကမ္ဘာ့ဘဏ်ထံမှချေးငွေ အမေရိကန်ဒေါ်လာ ၁၂၄ သန်း ရယူနိုင်ရေးနဲ့စပ်လျဉ်း၍ အဓိကအားဖြင့် ရန်ကုန်မြို့တော် စည်ပင်သာယာရေးကော်မတီက အကောင် အထည်ဖော်ဆောင်ရွက်မှာဖြစ်ပြီး စီမံကိန်းနဲ့ဘဏ္ဍာရေးဝန်ကြီးဌာနမှ အစိတ်အပိုင်းတစ်ခုသာ အကောင် အထည်ဖော် ဆောင်ရွက်သွားမှာဖြစ်ကြောင်း တွေ့ရပါတယ်။ ဂျပန်နိုင်ငံမှ အမေရိကန်ဒေါ်လာ ၁ သန်း ကူညီမယ်လို့သိရတဲ့အတွက် အားလုံးပေါင်းရရှိငွေမှာ အမေရိကန်ဒေါ်လာ ၁၂၅ သန်းဖြစ်ပါတယ်။ အထက်ပါ စီမံကိန်းကို အပိုင်း ၅ ပိုင်းနဲ့ ဆောင်ရွက်မှာဖြစ်ကြောင်း သိရပါတယ်။ အပိုင်း(၁) အရှေ့တောင်အာရှ သဘာဝဘေးအန္တရာယ်ဆိုင်ရာ အာမခံရန်ပုံငွေထူထောင်တဲ့နေရာမှာ ပါဝင်ဆောင်ရွက်ခြင်း၊ အပိုင်း(၂) မြို့ပြုရေကြီးရေလျှံမှု အန္တရာယ်များအားစီမံခန့်ခွဲခြင်း၊ အပိုင်း(၃) အများ ပြည်သူဝန်ဆောင်မှုအဆောက်အဦများ ပိုမိုဘေးကင်းလုံခြုံမှုရှိစေရန်အတွက် ဆောင်ရွက်ခြင်း၊ အပိုင်း (၄) အသိပညာပေးခြင်းနှင့် စီမံကိန်းစီမံခန့်ခွဲခြင်း၊ အပိုင်း(၅) အရေးပေါ်တုံ့ပြန်ခြင်းတို့ကြောင့် ဖြစ်ကြောင်း သိရပါတယ်။ အပိုင်း(၁)ကို အရှေ့တောင်အာရှသဘာဝဘေးအန္တရာယ်ဆိုင်ရာ အာမခံရန်ပုံငွေ ထူထောင်တဲ့ နေရာမှာ ပါဝင်ဆောင်ရွက်ခြင်းကို အမေရိကန်ဒေါ်လာ ၂၀ သန်း လျာထားပါတယ်။ ရန်ပုံငွေထူထောင်ဖို့ အတွက် ကမ္ဘာ့ဘဏ်၊ ဂျပန်၊ မြန်မာ၊ ကမ္ဘောဒီးယား၊ လာအိုနိုင်ငံတို့က ဦးဆောင်ပြီး လုပ်ငန်းဆောင်ရွက် မှာဖြစ်ကြောင်း သိရပါတယ်။ ရန်ပုံငွေထူထောင်ခြင်းအားဖြင့် သဘာဝဘေးအန္တရာယ်ကြုံတဲ့အခါမှာ အာမခံ လျော်ကြေးငွေတွေ လျင်မြန်စွာရရှိမှာဖြစ်ပြီး မိတ်ဖက်နိုင်ငံများမှလည်း အလှူငွေများရရှိနိုင်ပါတယ်။ ပြည်ထောင်စုလွှတ်တော် နာယကကြီးခင်ဗျာ။ မြန်မာနိုင်ငံဟာ သဘာဝဘေးအန္တရာယ်ကျရောက်ဖို့ အလားအလာအရှိဆုံး ၁၀ နိုင်ငံမှာ ပါဝင်နေကြောင်း သိရပါတယ်။ ဒါ့အပြင် ကမ္ဘာ့ဘဏ်ရဲ့ မှတ်တမ်းအရ ၁၉၉၁ ခုနှစ်မှ ၂၀၁၅ ခုနှစ်အထိ ၂၄ နှစ်အတွင်းမှာ ရေကြီးရေလျှံမှု (၁၂) ကြိမ်၊ ဆိုင်ကလုန်းမုန်တိုင်း တိုက်ခတ်မှု (၅) ကြိမ်၊ မြေငလျင်လှုပ်ခတ်မှု (၃) ကြိမ်နဲ့ မြေပြိုမှုတစ်ကြိမ် ဖြစ်ပေါ်ခဲ့ကြောင်းသိရပါတယ်။ အထက်ပါသဘာဝဘေးအန္တရာယ်ထိခိုက်မှုကို သုံးသပ်ကြည့်ရင် မြန်မာနိုင်ငံမှာ ရေကြီးရေလျှံမှုနဲ့ ဆိုင်ကလုန်း မုန်တိုင်းတိုက်ခတ်မှုများသာ အများဆုံးဖြစ်ပွားလေ့ရှိကြောင်း တွေ့ရပါတယ်။ ငလျင်လှုပ်ခတ်မှု အလွန်နည်း ကြောင်းတွေ့ရပါတယ်။ ဒါကြောင့်မြန်မာနိုင်ငံမှာ ဆိုင်ကလုန်းမုန်တိုင်းတိုက်ခတ်မှုနဲ့ ရေကြီးရေလျှံမှုများ၊ လေပြင်းတိုက်ခတ်မှုများဟာ ရန်ကုန်မြို့တော် ၆ မြို့နယ်သာမကဘဲ ရခိုင်ပြည်နယ်၊ ဧရာဝတီတိုင်း၊ ရန်ကုန်တိုင်း၊ မွန်ပြည်နယ်၊ တနင်္သာရီတိုင်း၊ မကွေးတိုင်းများမှာလည်း အမြဲဖြစ်ပေါ်လေ့ရှိကြောင်း သိရှိ ရပါတယ်။ မိုးရာသီရောက်တိုင်း ဆိုင်ကလုန်းမုန်တိုင်းကြောင့် ရေကြီးရေလျှံမှုတွေ နှစ်စဉ်ဖြစ်ပေါ်ပြီး လူပေါင်း မြောက်မြားစွာ သေကြေပျက်စီးမှုတွေ၊ နေရပ်စွန့်ခွာ ထွက်ပြေးရမှုတွေ၊ ရွှေ့ပြောင်းကယ်ဆယ်ပေးရမှုတွေ အမြဲကြားသိနေရသည့်အတွက် ရန်ကုန်မြို့တော်စည်ပင်သာယာရေးကော်မတီမှ ဆောင်ရွက်မယ့်လုပ်ငန်း အပိုင်း(၂)၊ (၃)နှင့် (၄)တို့တွင် လုပ်ဆောင်မည့်လျာထားငွေ အမေရိကန်ဒေါ်လာ ၁၀၄ သန်းတို့မှ ရခိုင် ပြည်နယ်၊ ဧရာဝတီတိုင်း၊ မွန်ပြည်နယ်၊ တနင်္သာရီတိုင်းတို့ရှိ သဘာဝဘေးအန္တရာယ် ရှိတဲ့ကျေးရွာတွေမှာ သဘာဝဘေးအန္တရာယ် ကြိုတင်ကာကွယ်ရေးအတွက် ဆိုင်ကလုန်း Shelter များ၊ အသက်ကယ်ကွင်းများ၊ နှစ်ထပ်ကျောင်းဆောင်များ နည်းနည်းပါးပါးကို လုပ်ငန်းခေါင်းစဉ်ပြောင်း၍ ဆောင်ရွက်ပေးသင့်ပါကြောင်း အကြံပြုတင်ပြအပ်ပါတယ်။ ပြည်ထောင်စုလွှတ်တော် နာယကကြီးခင်ဗျာ။ နိဂုံးချုပ်အနေနဲ့ ရန်ကုန်မြို့တော် စည်ပင်သာယာရေး ကော်မတီမှ ဆောင်ရွက်ရမည့်လုပ်ငန်းများကို ပြန်လည်စိစစ်ပြီး လွှတ်တော်ကိုယ်စားလှယ်များနဲ့ တာဝန် ရှိသူများက ဂရုတစိုက် ကြီးကြပ်စစ်ဆေးဆောင်ရွက်ပေးဖို့ လိုအပ်ပါကြောင်း အကြံပြုတင်ပြအပ်ပါတယ်။ ချေးငွေသဘောတူညီချက်အရ အတိုးမဲ့ချေးငွေဖြစ်ခြင်း၊ ဆိုင်းငံ့ကာလ ၆ နှစ်၊ ပြန်ဆပ်ကာလ ၃၂ နှစ်၊ ချေးငွေသက်တမ်း ၃၈ နှစ် ဖြစ်ပြီးတော့ သက်သာမှုရှိတဲ့ ချေးငွေဖြစ်တဲ့အတွက်ကြောင့် ကမ္ဘာ့ဘဏ်ထံမှ ချေးငွေ အမေရိကန်ဒေါ်လာ ၁၂၄ သန်း ချေးယူရန်ကိစ္စကို ထောက်ခံအကြံပြု ဆွေးနွေးအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးမောင်မောင်ဦး အင်းစိန်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1531">ဦးမောင်မောင်ဦး(အင်းစိန်မဲဆန္ဒနယ်၊ ရန်ကုန်တိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့် ပြည်ထောင်စုလွှတ်တော် ကိုယ်စားလှယ်များ၊ ဧည့်သည်တော် များအားလုံး မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ အင်းစိန်မဲဆန္ဒနယ်၊ ပြည်သူ့ လွှတ်တော်ကိုယ်စားလှယ် ဦးမောင်မောင်ဦး ဖြစ်ပါတယ်။ ကျွန်တော်တင်ပြ ဆွေးနွေးလိုတာကတော့ နိုင်ငံတော်သမ္မတထံက ပေးပို့လာတဲ့ အရှေ့တောင်အာရှသဘာဝဘေးအန္တရာယ် စီမံကိန်းဆိုင်ရာစီမံကိန်းကို အကယ်လက်တက်ရောက်အောက် ကိစ္စနဲ့ပတ်သက်ပြီးတော့ ချေးယူပုံနှင့် ပြန်လည်ပေးဆပ်ရမယ့်ကာလ၊ ဆိုင်းငံ့ကာလ၊ အတိုးနှုန်း စတဲ့ အချက်တွေဟာ သင့်လျော်တဲ့ ဆွဲဆောင်မှုတွေရှိကြောင်း တွေ့ရပါတယ်။ ဒါကြောင့် အဆိုပါချေးယူမယ့် ကိစ္စကို ကျွန်တော့အနေနဲ့ ထောက်ခံပါကြောင်း ဦးစွာပြောကြားလိုပါတယ်။ ချေးငွေနဲ့ ဆောင်ရွက်ရမယ့် လုပ်ငန်းစီမံကိန်း (၅)ပိုင်းရှိရာမှာ (၁)၊ (၄)နဲ့ (၅) တို့ကိုတော့ အခဲအရ ဆွေးနွေးအကြံပြုခြင်း မပြုတော့ဘဲ လုပ်ငန်းအပိုင်း(၂)၊ အပိုင်း(၃)တို့ကိုသာ အပြုသဘောဆောင် ဝေဖန်အကြံပြုသွားမှာ ဖြစ်ပါတယ်။ ၂၀၁၆-၂၀၁ရ ခုနှစ်၊ ဘဏ္ဍာရေးနှစ်မှာ ရန်ကုန်တိုင်းဒေသကြီးအစိုးရအဖွဲ့ရဲ့ ဘတ်ဂျက်စီမံကိန်း ခွဲဝေမှုကို အကြမ်းဖျင်း သုံးသပ်တင်ပြလိုပါတယ်။ ရန်ကုန်မြို့တော်တွင်း ခုံးကျော်တံတားစီမံကိန်း ၂ ခုကို ဖျက်သိမ်းလိုက်လို့ ပြန်လည်ရရှိလာတဲ့ ကျပ်ငွေ ၃၂ ဘီလီယံကို ရန်ကုန်မြို့တော်စည်ပင်သာယာရေး နယ်နိမိတ်ပြင်ပက ကျေးရွာများဖွံ့ဖြိုးတိုးတက်ရေးအတွက် ခွဲဝေလျာထားသုံးစွဲခဲ့ကြောင်းကို တွေ့ရှိရ သလို ထိုအထဲမှပိုလျှံငွေ ၁.၅ ဘီလီယံကိုလည်း စည်ပင်သာယာနယ်နိမိတ်အတွင်း မြို့နယ်တချို့ကို ခွဲဝေ သုံးစွဲခြင်းပြုခဲ့ပါတယ်။ ထိုသို့ခွဲဝေသုံးစွဲရာမှာ မည်ကဲ့သို့ စံနှုန်းစံသတ်မှတ်ချက်များ၊ မူဘောင်များနှင့် ခွဲဝေသုံးစွဲခဲ့တယ်ဆိုတာကို ရှင်းရှင်းလင်းလင်း မသိရတဲ့အတွက် စည်ပင်သာယာနယ်နိမိတ်အတွင်းက ကျန်တဲ့မြို့နယ်များမှာ နစ်နာခဲ့ရပါတယ်။ နာယကကြီးခင်ဗျား။ Power Point သုံးစွဲခွင့်ပြုပါ။ ယခုအခါမှာလည်း ကမ္ဘာ့ဘဏ်ချေးငွေနဲ့ မြို့ပြရေကြီးရေလျှံမှု လျော့နည်းပပျောက်ရေးစီမံကိန်းဆောင်ရွက်ရာမှာ ရန်ကုန်မြို့တွင်း ၆ မြို့နယ်ကိုသာ ဦးစားပေးသတ်မှတ် ဆောင်ရွက်မယ်လို့ သိရပါတယ်။ ဒီနှစ်ပိုင်းတွေမှာ နှစ်စဉ်လိုလို အမြဲကြုံတွေ့နေရတဲ့ မြို့ပြရေကြီးရေလျှံမှုဘေးဒဏ်ဟာ အဆိုပါ မြို့တွင်း ၆ မြို့နယ်သာ ကြုံတွေ့ခံစားနေရတာမဟုတ်ဘဲ ရန်ကုန် မြို့တော်တစ်ခွင်က ကျန်တဲ့မြို့နယ်တွေ မှာလည်း အလားတူရေကြီးရေလျှံမှုရဲ့ ဆိုးကျိုးကို နှစ်စဉ် ခါးစည်းခံခဲ့ရတာ အားလုံးအသိဖြစ်ပါတယ်။ ယခင် ငွေကျပ် ၃၂ ဘီလီယံကို ခွဲဝေစဉ်ကလည်း ရန်ကုန်မြို့ စည်ပင် သာယာနယ်နိမိတ်အတွင်းက မြို့နယ်အများစု ချန်လှပ်ထားခြင်းခံရသလို အခုမြို့ပြရေကြီးရေလျှံမှု လျော့နည်းပပျောက်ရေးစီမံကိန်း ဆောင်ရွက်ရာမှာလည်း သဘာဝဘေးအန္တရာယ်ရင်ဆိုင်ကြုံတွေ့ ခံစားနေရတာခြင်းအတူတူ မြို့နယ်အများစုက ဦးစားပေးစာရင်းထဲ ပါဝင်လာခြင်းမရှိတာ တွေ့နေရပြန်ပါတယ်။ အဲဒီအတွက်တော့ မြို့နယ်အများစုဟာ ဆွမ်းတော်ကြီးပွဲလည်းမမီ၊ ထီးတင်ပွဲနဲ့လည်းလွဲ ဆိုတဲ့ကိန်းကို ဆိုက်နေတာ အင်မတန်မှနစ်နာရပါတယ်။ ရန်ကုန်မြို့ဆိုတာ မြို့တွင်း ၆ မြို့နယ်တည်းနဲ့ ဖွဲ့စည်းထားတာ မဟုတ်သလို ရေကြီးရေလျှံမှုကို ဦးတည် စဉ်းစားဖြေရှင်းတဲ့နေရာမှာ နေရာကွက်ပြီး ဦးစားပေးဖြေရှင်းလို့ မရနိုင်ပါဘူး။ မြို့တော်တစ်ခုလုံး ရေဆုံး ရေဖျားလွှမ်းခြုံ စဉ်းစားဖြေရှင်းရမယ့်ကိစ္စလို့ ရှုမြင်ပါတယ်။ ဒါကြောင့် အခုချေးငွေနဲ့ ဆောင်ရွက်မယ့် ကိစ္စရပ်မှာ ဘာကြောင့်မြို့တွင်း ၆ မြို့နယ်ကိုသာ ဦးစားပေးရွေးချယ်ဆောင်ရွက်တယ်ဆိုတဲ့ အကြောင်းရင်းကို ကျွန်တော့အနေနဲ့ဒီထက် ပိုပြီးတော့ ကျယ်ကျယ်ပြန့်ပြန့် ခိုင်ခိုင်မာမာ သိချင်ပါတယ်။ လေးစားအပ်ပါသော နာယကကြီးခင်ဗျား။ နောင်အနာဂတ်ကာလမှာ ထပ်မံအကောင်အထည် ဖော်ရန် ကျန်ရှိနေသော မြို့နယ်များအတွက်လည်း လိုအပ်သော သတင်းအချက်အလက်၊ မိုးရေချိန် စတဲ့ ကြိုတင်ပြင်ဆင်မှုများ ဆောင်ရွက်နိုင်ရန် ပညာရှင်များငှားရမ်းပြီး အစီအမံများပြုလုပ်သွားမယ်လို့ ဆိုထား ပါတယ်။ ဒီအတွက်လည်း ဝမ်းသာကြိုဆိုမိပါတယ်။ သို့သော်လည်း နောင်အနာဂတ်ဆိုတာ ဘယ်တော့လဲ။ ကျန်ရှိနေတဲ့မြို့နယ်များကိုလည်း စီမံကိန်းဘယ်နှစ်ဆင့်နဲ့ဆောင်ရွက်မှာလဲ။ အနာဂတ်ရော အခုလိုပဲ မြို့နယ်များကို ပထမဦးစားပေး၊ ဒုတိယဦးစားပေးစသည်ဖြင့် အဆင့်လိုက် အကောင်အထည်ဖော် ဆောင်ရွက်မှာလား။ အဲဒီလိုဦးစားပေးအဆင့် ဆောင်ရွက်မယ်ဆိုရင် ဘယ်လိုမူ၊ ဘယ်လိုစံနှုန်းတွေနဲ့ သုံးသပ်ခွဲခြားမှာလဲ။ ဒါ့အပြင် လက်ရှိအကောင်အထည်ဖော်ဆောင်ရွက်မယ်လို့ ရည်ရွယ်တင်ပြထားတဲ့ လုပ်ငန်းစီမံကိန်းဆိုင်ရာ အချက်အလက်တွေကို လေ့လာကြည့်တဲ့အခါမှာလည်း စီမံကိန်းကို ဘယ်တော့ စမယ်။ ဘယ်တော့ပြီးမယ်။ ဘယ်လိုအပိုင်းတွေကို ခွဲဝေဆောင်ရွက်မယ် စတဲ့အရေးကြီးတဲ့ စီမံကိန်း ကျောရိုးရဲ့ သတင်းအချက်အလက်တွေကိုလည်း သက်ဆိုင်ရာပြည်ထောင်စုအဆင့် အဖွဲ့အစည်းဝင်များရဲ့ ရှင်းလင်းမှုမှာ သဲသဲကွဲကွဲ မတွေ့ရှိရပါဘူး။ လေးစားအပ်ပါသော နာယကကြီးခင်ဗျား။ ကျွန်တော့အနေနဲ့ အခု စီမံဆောင်ရွက်မယ့် မြို့တွင်း ၆ မြို့နယ်ကို မုဒိတာမပွားနိုင်လို့ တင်ပြဆွေးနွေးနေတာ မဟုတ်ပါဘူး။ အဲဒီ ၆ မြို့နယ်အတွက် မုဒိတာပွား ရသလို ရန်ကုန်မြို့တော်တစ်ခွင်မှာ ကျန်ရှိနေတဲ့ ပြည်သူလူထုအတွက် နှစ်စဉ်ကြုံတွေ့ ရင်ဆိုင်နေရတဲ့ ရေဘေးဒုက္ခဒဏ်တွေ အမြန်ဆုံးကင်းလွတ်စေချင်တဲ့ စေတနာစိတ်နဲ့ ဆွေးနွေးအကြံပြုခြင်းဖြစ်ပါတယ်။ စီမံကိန်းကို တာဝန်ယူစီမံခန့်ခွဲမယ့်အဖွဲ့အစည်းများနှင့် ကမ္ဘာ့ဘဏ်အနေနဲ့ ၂၀၁၄ ကတည်းက လိုအပ်တဲ့ စောင့်ကြည့်လေ့လာမှုတွေ ပြုလုပ်ခဲ့ပြီးပြီဆိုရင် ရန်ကုန်မြို့တော်တစ်ခုလုံးလွှမ်းခြုံတဲ့ မဟာဗျူဟာစီမံကိန်း၊ မဟာဗျူဟာအစီအမံ Master Plan ကို ရေးဆွဲထားပြီးဖြစ်မယ်လို့ ယုံကြည်တဲ့အတွက် မြို့တော်နေ ပြည်သူများရဲ့ ကိုယ်စား အပြုသဘောဆောင် ဆွေးနွေးခြင်းဖြစ်ပါတယ်။ လေးစားအပ်သော ပြည်ထောင်စုလွှတ်တော် နာယကကြီးခင်ဗျား။ ဆက်လက်ပြီး ချေးငွေ အမေရိကန် ဒေါ်လာ ၂၂ သန်းနဲ့ဆောင်ရွက်ရမယ့် စီမံကိန်းအပိုင်းတို့ကို အကြံပြု ဆွေးနွေးလိုပါတယ်။ ဖော်ပြပါ စီမံကိန်းအပိုင်း(၃)မှာ ကျွန်တော်တို့ အခဲအရ ကျွန်တော်ဒီလောက်နဲ့ပဲ စီမံကိန်းအပိုင်း(၃) ကို ဆွေးနွေးနိုင်ခြင်းမရှိတဲ့အတွက် တောင်းပန်ပါတယ်။ အားလုံးကျေးဇူးတင်ပါတယ်။</speech>
<speech type="speaker">ဦးအေးနိုင် ဒဂုံမြို့သစ်(တောင်ပိုင်း)မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1546">ဦးအေးနိုင် ဒဂုံမြို့သစ်(တောင်ပိုင်း)မဲဆန္ဒနယ်၊ ရန်ကုန်တိုင်းဒေသကြီး </mp>လေးစားအပ် ပါသော ပြည်ထောင်စုလွှတ်တော် နာယကကြီး၊ ပြည်ထောင်စုလွှတ်တော် ကိုယ်စားလှယ်များ၊ ပြည်ထောင်စု အဆင့် အဖွဲ့အစည်းဝင်ပုဂ္ဂိုလ်များနှင့် ဧည့်သည်တော်များခင်ဗျား။ ကျွန်တော်ကတော့ ဒဂုံမြို့သစ်(တောင်ပိုင်း) မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအေးနိုင် ဖြစ်ပါတယ်။ ပထမဦးစွာ တင်ပြလိုတာကတော့ နိုင်ငံတော်သမ္မတမှပေးပို့ထားသော အရှေ့တောင်အာရှ သဘာဝ ဘေးအန္တရာယ်စီမံခန့်ခွဲမှုဆိုင်ရာ စီမံကိန်းကို အကောင်အထည်ဖော်ရန်အတွက် ကမ္ဘာ့ဘဏ်ထံမှ ချေးငွေ အမေရိကန်ဒေါ်လာ ၁၂၅ သန်း ချေးယူခြင်းကို ထောက်ခံအပ်ပါတယ်။ ဒုတိယအကြံပြု တင်ပြလိုတာ ကတော့ ရန်ကုန်မြို့တော်စည်ပင်သာယာရေးကော်မတီက ဆောင်ရွက်မည့် လုပ်ငန်းအပိုင်း(၁)ဖြစ်တဲ့ ရေကြီး ရေလျှံမှု လျော့နည်းပပျောက်ရေး လုပ်ငန်းစဉ်ပဲဖြစ်ပါတယ်။ ရန်ကုန်မြို့တွင်း ၆ မြို့နယ်ကို ရွေးချယ် ဆောင်ရွက်မယ်ဆိုတဲ့အတွက်ပါ။ ရန်ကုန်မြို့တော်ကြီးမှာ ရေကြီးရေလျှံဖြစ်နေတာက မြို့နယ်အားလုံးနီးနီးပါ။ ဒါကြောင့် ကျန်မြို့နယ်များအတွက်ကိုပါ စီမံကိန်းရေးဆွဲဆောင်ရွက်ပေးဖို့ အကြံပြု တင်ပြလိုပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ အထူးသဖြင့် ကျွန်တော်တို့ ဒဂုံမြို့သစ်(တောင်ပိုင်း)အပါအဝင် ဒဂုံမြို့သစ်(တောင်ပိုင်း)၊ (မြောက်ပိုင်း)၊ (အရှေ့ပိုင်း)၊ ဒဂုံမြို့သစ်(ဆိပ်ကမ်း)၊ လှိုင်သာယာမြို့နယ်နှင့် ရွှေပြည်သာမြို့နယ်(မြို့သစ်)များအတွက် ရေစီးရေလာကောင်းမွန်ရေးဟာ အဓိက လိုအပ်ချက်ဖြစ်ပါတယ်။ မိုးတွင်းမပြောနဲ့ ကျွန်တော်တို့ နွေရာသီမှာတောင်မှ ရေနစ်မြုပ်နေတဲ့ရပ်ကွက် တွေဟာ အများကြီးရှိပါတယ်။ ကျွန်တော်တို့ လွှတ်တော်ကိုယ်စားလှယ်များနဲ့ မြို့နေပြည်သူများ တွေ့ဆုံ ဆွေးနွေးတဲ့အခါမှာလည်း ပြည်သူလူထု အမြဲတမ်းတောင်းဆိုနေတာက ဒီရေစီးရေလာကိစ္စပါပဲ။ ဒါကြောင့် အဓိကလမ်းမကြီးများဘေးမှာ အုတ်ပတ်ကားရေမြောင်းများ ဆောက်လုပ်ပေးဖို့၊ အဓိက မြစ်ထွက်ပေါက်တစ်လျှောက်ကို အုတ်ပတ်ကားရေမြောင်းများ မဖြစ်မနေတည်ဆောက်ပေးဖို့ ရေစီးရေလာ ကောင်းမွန်စေရေး ဆောင်ရွက်ပေးစေလိုပါတယ်။ ကျွန်တော်တို့မြို့နယ်မှာ မြို့နယ်စတည်ပြီးတော့ ဒီနေ့ အထိ နှစ်ပေါင်း ၃၀ နီးပါးကြာမြင့်ပြီဖြစ်သော်လည်း ဒီနေ့အထိ အုတ်ပတ်ကားရေမြောင်း တစ်မြောင်းမှ မရှိပါ။ ကျွန်တော်တို့မြို့သစ်များအနေဖြင့် ယခင် ခုံးကျော်တံတား စီမံကိန်းမှ ၃၀ ဘီလီယံ ခွဲဝေချထား ရာတွင်လည်း ဘဏ္ဍာငွေခွဲဝေမှုမရရှိခဲ့ပါ။ ပိုလျှံငွေ ၁.၅ သန်းခွဲဝေရာတွင်လည်း မပါဝင်ပါ။ ယခု ရေကြီးရေလျှံတားဆီးကာကွယ်ရေး စီမံကိန်းလုပ်ငန်းစဉ်တွင်လည်းမပါဘဲ ကြားလွတ်နေပါတယ်။ ဒါကြောင့် ကျန်ခဲ့တဲ့ ရန်ကုန်တိုင်းမြို့နယ်များနှင့်အတူ မြို့သစ်ကို ယခုစီမံကိန်းမှာ တိုးချဲ့ လုပ်ငန်းအဖြစ် ထည့်သွင်းဆောင်ရွက်ပေးနိုင်ပါက ထည့်သွင်းဆောင်ရွက်ပေးနိုင်ပါရန် တင်ပြလိုပါတယ်။ သို့မဟုတ်ပါက နောင်တွင် စီမံကိန်းအသစ်ရေးဆွဲရာတွင်လည်း ထည့်သွင်းဆောင်ရွက်ပေးပါရန် အကြံပြုတင်ပြရင်း နိဂုံးချုပ်အပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type="speaker">ဦးအောင်ကျော်ကျော်ဦး လှိုင်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1563">ဦးအောင်ကျော်ကျော်ဦး(လှိုင်မဲဆန္ဒနယ်၊ ရန်ကုန်တိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီး၊ ပြည်ထောင်စုလွှတ်တော် ကိုယ်စားလှယ်များ၊ ပြည်ထောင်စု ဝန်ကြီးများ၊ ဧည့်သည်တော်များအားလုံး မင်္ဂလာပါလို့ နှုတ်ခွန်းဆက်သပါတယ်။ ကျွန်တော်က ရန်ကုန်တိုင်း ဒေသကြီး၊ လှိုင်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးအောင်ကျော်ကျော်ဦး ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ အရှေ့တောင်အာရှ သဘာဝ ဘေးအန္တရာယ် စီမံခန့်ခွဲမှုဆိုင်ရာစီမံကိန်းကို အကောင်အထည်ဖော်ဆောင်ရွက်ရန်အတွက် ကမ္ဘာ့ဘဏ်ကနေ ပြီးတော့ အမေရိကန်ဒေါ်လာ ၁၂၅ သန်း ချေးယူရန်ကိစ္စမှ ရန်ကုန်မြို့တော်စည်ပင်သာယာရေး ကော်မတီမှ ချေးယူမယ့် အမေရိကန်ဒေါ်လာ ၁၀၄ သန်းနှင့် ပတ်သက်ပြီးတော့ ဆွေးနွေးသွားမှာ ဖြစ်ပါတယ်။ သဘာဝ ဘေးအန္တရာယ်ထိခိုက်မှုဖြစ်နိုင်ခြေ အဆင့်(၂)ရှိတဲ့ မြန်မာနိုင်ငံဟာ တစ်နိုင်ငံလုံးမှာ သဘာဝဘေးအန္တရာယ် ကြုံတွေ့နိုင်တဲ့ အရေးတကြီး လုပ်စရာနေရာအများအပြား၊ ဒေသအများအပြား ရှိပါတယ်။ အဲဒီအထဲကမှ ဘယ်လိုပဲဖြစ်ဖြစ် ရန်ကုန်မြို့အနေနဲ့ အမေရိကန်ဒေါ်လာ ၁၀၄ သန်း၊ မြန်မာငွေ သန်းပေါင်း ၁၄၁,၀၀၀ ကျော် ချေးငွေရရှိခြင်းဟာ ရန်ကုန်မြို့တော်ကို ဦးတည်ရာတစ်ခုဆီကို တည့်မတ် ပေးနိုင်တဲ့ အခွင့်အလမ်းကောင်းတစ်ခု ဖြစ်ပါတယ်။ ရန်ကုန်မြို့မှာ ဝယ်ယူမရနိုင်တဲ့၊ ပြန်လည်စီမံ ဖန်တီးလို့မရနိုင်တဲ့ အရင်းအမြစ်တွေရှိပြီးသား ဖြစ်ပါတယ်။ စိမ်းလန်းပြီးတော့ ယဉ်ကျေးမှုအမွေအနှစ် များကြွယ်ဝတဲ့ အခြေခံအားဖြင့် စနစ်တကျ ပုံဆွဲရေးဆွဲထားတဲ့မြို့ ဖြစ်ပါတယ်။ မြန်မာနိုင်ငံရဲ့ စီးပွားရေး မြို့တော်အဖြစ် ဆက်လက်ရပ်တည်ပြီးတော့ ကုန်ထုတ်လုပ်ငန်းတွေ၊ ဝန်ဆောင်မှုလုပ်ငန်းတွေ တည်ရှိပြီး စက်မှုဇုန်များ မြန်မာနိုင်ငံအနှံ့နဲ့ ကမ္ဘာသို့ ကုန်စည်စီးဆင်းမှု ချိတ်ဆက်ပေးနိုင်တဲ့ လေဆိပ်များ၊ ဆိပ်ကမ်းများရှိတဲ့ ရန်ကုန်မြို့ဟာ မြန်မာနိုင်ငံရဲ့ ဖွံ့ဖြိုးမှုကို ဦးဆောင်နိုင်တဲ့ အနေအထားရှိပါတယ်။ နိုင်ငံတကာဧည့်သည်များဟာ လာရောက်လည်ပတ်ရာထိပ်တန်းနေရာတစ်ခုလည်း ဖြစ်လာနိုင် ပါတယ်။ ယခုချေးငွေကိုအသုံးပြုမယ့် Downtown ၆ မြို့နယ်ဟာ မြို့ပန္နက်ရှိပြီးသား၊ မြို့ကွက်ရှိပြီး သား၊ စနစ်တကျ တည်ဆောက်ပြီးသား၊ ဖွံ့ဖြိုးပြီးသားနေရာတွေဖြစ်ပါတယ်။ ယခင် တည်ဆောက်ခဲ့တဲ့ ရှိပြီးသား ရေမြောင်းနဲ့ မိလ္လာစနစ်တွေကို လိုအပ်သလောက် ပြုပြင်ဖို့သာလိုအပ်ပါတယ်။ ယခုအသုံးပြုမယ့် ပမာဏဟာ အလွန်ပဲများပြားလွန်းပါတယ်။ ချေးငွေရလို့ ဆင်ဝယ်လိုက်သလိုမျိုး ပုံစံမျိုးဖြစ်နေပါတယ်။ ဒါကြောင့် ယခုရရှိမယ့်ချေးငွေကို ရန်ကုန်မြို့အတွက် အကျိုးရှိရှိ ထိထိရောက်ရောက် အသုံးပြုနိုင်ဖို့ အတွက် ကျယ်ကျယ်ပြန့်ပြန့်စဉ်းစားဖို့ လိုအပ်ပါတယ်။ ရန်ကုန်တိုင်းဒေသကြီးဟာ ၁၉၈၃ မှာ လူဦးရေ ၃.၉ သန်း ကျော်ရှိရာကနေပြီးတော့ ၂၀၁၄ မှာ ၇.၃ သန်းကျော်ရှိလာပြီး ၈၅ ရာခိုင်နှုန်းအထိ တိုးတက်လာပါတယ်။ နောက်ထပ်လည်း ကျွန်တော်တို့ လူဦးရေ အများအပြားတိုးတက်လာပြီးတော့ Mega မြို့ကြီးတစ်မြို့ ဖြစ်လာဖို့ရှိပါတယ်။ ဒါကြောင့်မြို့ပြစီမံ ဆောင်ရွက်မှု သေချာဆောင်ရွက်ခြင်းမပြုရင် လူမှုရေး၊ စီးပွားရေး၊ ကျန်းမာရေး ပြဿနာတွေ ကြုံတွေ့ နိုင်ပြီးတော့ သဘာဝဘေးအန္တရာယ်ကျရောက်ပါကလည်း ကြီးမားစွာ ထိခိုက်နိုင်ပါတယ်။ ကြိုတင်ရေးဆွဲ မထားတဲ့ ဖွံ့ဖြိုးတိုးတက်မှုတွေကြောင့် လူမှုရေး၊ စီးပွားရေး၊ ကျန်းမာရေးပြဿနာများ ကြုံတွေနေရ ပြီးတော့ ဖွံ့ဖြိုးမှုကွာဟတဲ့ မြို့ပြင်ဧရိယာတွေမှာ ရုပ်ပိုင်းဆိုင်ရာ၊ စိတ်ပိုင်းဆိုင်ရာ အထီးကျန်မှုတွေ ခံစား နေရပါတယ်။ ပျံကျကျူးကျော်ရပ်ကွက်တွေ များပြားလာပြီးတော့ ဆင်းရဲချမ်းသာကွာဟမှုကို ပိုမိုခိုင်မာ စေပါတယ်။ ယာဉ်ကြောပိတ်ဆို့မှုဟာ နာရီပေါင်းများစွာကြာတဲ့အထိ ဆိုးရွားတဲ့အတွက် ပြည်သူများ အနေနဲ့ ၎င်းတို့ရဲ့ ဘဝကို လမ်းပေါ်မှာပဲ ်ကြာကြာ ကုန်ဆုံးနေရပါတယ်။ အလုပ်အကိုင်နဲ့ ပညာရေးအခွင့်အလမ်း ရရှိနိုင်မှုနည်းပါးပါတယ်။ အဆင့်မမီတဲ့ အခြေခံအဆောက်အဦအခြေအနေက လေထုညစ်ညမ်းမှုနဲ့ ဆင်းရဲမှုမြင့်မားပြီး မြစ်ချောင်းများ၊ မြောင်းများမှာ အမှိုက်သရိုက်တွေ ဆို့တဲ့အတွက် သန့်ရှင်းမှုကင်းပြီးတော့ ကူးစက်ရောဂါတွေ ဖြစ်နိုင်ပါတယ်။ ဒါကြောင့်စနစ်တကျ မြို့ပြစီမံကိန်းဟာ မြို့ပြပြဿနာတွေကို ဖြေရှင်းနိုင်ခြင်း ပိုမိုရှိပါတယ်။ အထူးသဖြင့် သဘာဝဘေးအန္တရာယ်ကျရောက်တဲ့ အခါမှာ ရင်ဆိုင်ဖြေရှင်းခြင်းနဲ့ ပိုပြီးတော့ သက်သာထိရောက်မှုရှိပါတယ်။ ဒါကြောင့်မို့လို့ Downtown ၆ မြို့နယ် အပြင်ဘက်ကနေ မြို့နယ်တွေမှာ မြို့ပန္နက်တွေ မရှိ ပါဘူး။ မြို့ကွက်တွေမရှိပါဘူး။ အရင်တုန်းက ကျူးကျော်ဆင်ခြေဖုံးဒေသတွေပဲဖြစ်ပါတယ်။ စနစ်တကျ တည်ဆောက်ထားတာမဟုတ်ပါဘူး။ ဒီနေရာတွေကို ရေမြောင်းစနစ်တွေ၊ မိလ္လာစနစ်တွေ၊ လမ်းတွေ၊ အများအသုံးပြုနိုင်တဲ့နေရာတွေ၊ ပန်းခြံတွေ၊ ကစားကွင်းတွေ၊ အဆင့်မြင့်ဈေးတွေ၊ အဆင့်မြင့် ယာဉ်ရပ်နား စခန်းတွေ စတဲ့လိုအပ်ချက်တွေကို မွမ်းမံပြင်ဆင်ဆောင်ရွက်နိုင်ရင် ရေပေးဝေရေး၊ အမှိုက်စွန့်ပစ်မှု၊ ရေနုတ်မြောင်း၊ သယ်ယူပို့ဆောင်ရေး၊ ယာဉ်ကြောကြပ်တည်းမှုပြဿနာတွေ ကျွန်တော်တို့ဖြေရှင်းနိုင်မယ် ဆိုရင် ဒီ Upper Extention လို့ပြောတဲ့ ရန်ကုန်မြို့ကို အပေါ်ဘက်ကို တိုးချဲ့နိုင်တဲ့ အခွင့်အလမ်းလည်း ကျွန်တော်တို့မှာ ရှိနေပါတယ်။ မြို့ကိုကျစ်လျစ်ပြီးတော့ နေထိုင်သွားလာမှုစရိတ် လျှော့ချနိုင်တဲ့ အခွင့် အလမ်းလည်းရှိနေပါတယ်။ ဒါကြောင့် ဖွံ့ဖြိုးပြီးသား ၆ မြို့နယ်အတွက်ကိုပဲ မကြည့်ဘဲနဲ့ မြို့နယ်လူထုရဲ့ ရည်မှန်းချက်များ၊ အခွင့်အလမ်းများ၊ စိန်ခေါ်မှုများအပေါ်မှာ အခြေခံပြီးတော့ ဘက်စုံခြုံငုံတဲ့ မြို့ပြပင်မ စီမံကိန်း (Master Plan) ရေးဆွဲပြီးတော့ ဆောင်ရွက်သင့်ပါကြောင်း အကြံပြုအပ်ပါတယ်။ ရန်ကုန်မြို့အနေနဲ့ ရေမြောင်း၊ ရေဆိုးစွန့်ထုတ်မှု တစ်ခုတည်းသာ ပြဿနာရှိတာမဟုတ်ပါဘူး။ တခြားပြဿနာ အများအပြားလည်းရှိပါတယ်။ ဒါကြောင့်မို့ ကျွန်တော်တို့ ဘက်ပေါင်းစုံက စဉ်းစား ဆုံးဖြတ်ပြီးတော့ ဒီချေးငွေတွေကို အကျိုးရှိရှိ ထိထိရောက်ရောက် အသုံးချဖို့လိုအပ်ပါတယ်။ အားလုံးကို ခြုံငုံစဉ်းစားပြီးတော့ အသုံးချဖို့လိုအပ်ပါတယ်။ ပြီးတော့ ရန်ကုန်မြို့နှင့် လူထုလုံခြုံရေးအတွက်လည်း အစီအမံတွေ၊ ချေးငွေတွေကနေပြီးတော့ ဆောင်ရွက်သင့်ပါတယ်။ ရန်ကုန်မြို့အပြင် ဧရိယာတွေရော ရန်ကုန်မြို့တော်တစ်ခုလုံးအတွက် ခြုံငုံစဉ်းစားသုံးသပ်ပြီးတော့ စီမံကိန်းကို ပြန်လည်ရေးဆွဲသင့်ပါကြောင်း အကြံပြုအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ လွှတ်တော်ကိုယ်စားလှယ်များရဲ့ ဆွေးနွေးခြင်းအစီအစဉ် ပြီးဆုံးပါပြီ။ အထက်ပါ ပြည်ပချေးငွေရယူရေးကိစ္စနဲ့စပ်လျဉ်းပြီး သက်ဆိုင်ရာပြည်ထောင်စုအဆင့် အဖွဲ့အစည်းဝင် များရဲ့ ပြန်လည်ရှင်းလင်းခြင်းနဲ့ လွှတ်တော်ရဲ့ အဆုံးအဖြတ်ရယူခြင်းအစီအစဉ်တို့ကို ပဉ္စမပုံမှန် အစည်း အဝေး တတိယနေ့မှာ ဆက်လက်ဆောင်ရွက်ရန်လျာထားပါကြောင်း ကြေညာပါတယ်။</speech>
</motion>
<motion>
<title>နိုင်ငံတော်သမ္မတထံမှ ပေးပို့ထားသော အာရှဒေသသစ်တောပူးပေါင်းဆောင်ရွက်မှုအဖွဲ့အစည်း | တည်ထောင်ခြင်းဆိုင်ရာ သဘောတူစာချုပ်ကို မြန်မာနိုင်ငံမှ ပါဝင် လက်မှတ်ရေးထိုးရန် ကိစ္စနှင့်စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၁၇) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အာရှ ဒေသ သစ်တောပူးပေါင်းဆောင်ရွက်မှုအဖွဲ့အစည်း တည်ထောင်ခြင်းဆိုင်ရာ သဘောတူစာချုပ်ကို မြန်မာနိုင်ငံမှ ပါဝင်လက်မှတ်ရေးထိုးရန်ကိစ္စနဲ့စပ်လျဉ်းပြီး ၁၈-၅-၂၀၁ရ ရက်က ကျင်းပပြုလုပ်ခဲ့တဲ့ ပြည်ထောင်စု လွှတ်တော် အစည်းအဝေးမှာ သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က လွှတ်တော်သို့ ရှင်းလင်း တင်ပြခဲ့ပြီးဖြစ်ပါတယ်။ အထက်ပါကိစ္စနဲ့စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော်ကိုယ်စားလှယ် ၁၉ ဦး ရှိပါတယ်။ လွှတ်တော်ကိုယ်စားလှယ် တစ်ဦးချင်းအနေနဲ့ သတ်မှတ်ချိန် ၆ မိနစ်အတွင်း ဆွေးနွေးဖို့ဖြစ်ပါတယ်။ ဦးစွာ ဦးခင်ချို၊ လှိုင်းဘွဲ့မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1371">ဦးခင်ချို (လှိုင်းဘွဲ့မဲဆန္ဒနယ်၊ ကရင်ပြည်နယ်)</mp>အားလုံးမင်္ဂလာပါ။ ကျွန်တော်ကတော့ ကရင်ပြည်နယ်၊ လှိုင်းဘွဲ့မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးခင်ချို ဖြစ်ပါတယ်။ ကျွန်တော် ဆွေးနွေးမယ့်အကြောင်းအရာကတော့ အာရှဒေသသစ်တောပူးပေါင်းဆောင်ရွက်မှု အဖွဲ့အစည်းတည်ထောင်ခြင်း ဆိုင်ရာ သဘောတူစာချုပ်ကို မြန်မာနိုင်ငံမှ ပါဝင်လက်မှတ်ရေးထိုးခြင်း ကိစ္စဖြစ်ပါတယ်။ သစ်တောသစ်ပင် ထိန်းသိမ်းရေးဆိုတာ နိုင်ငံတစ်နိုင်ငံသာမက ကမ္ဘာကြီးတစ်ခုလုံးအတွက် မရှိမဖြစ်၊ မလုပ်မဖြစ် ဆောင်ရွက် သင့်တဲ့ လုပ်ငန်းတစ်ခုဖြစ်ပါတယ်။ ကမ္ဘာကြီးပူနွေးလာမှု၊ ရာသီဥတု ဖောက်ပြန်မှု၊ အိုဇုန်းလွှာပျက်စီးမှု၊ လေထု၊ မြေထု၊ ရေထု ပျက်စီးမှု ၊ ဂေဟစနစ် ပျက်ယွင်းမှုများဟာ လူသားများအပါအဝင် သက်ရှိ၊ သက်မဲ့ ရေရှည်ရပ်တည်နေထိုင်နိုင်ဖို့အတွက် ကမ္ဘာ့ကုလသမဂ္ဂက SDG လို့ခေါ်တဲ့ Substainable Development Goals စဉ်ဆက်မပြတ် ဖွံ့ဖြိုးတိုးတက်ရေးမူ (၁၇)ချက်ကို ချမှတ်အကောင်အထည်ဖော် ဆောင်ရွက် လျက်ရှိပါတယ်။ ယခုဆောင်ရွက်မည့် သဘောတူစာချုပ်မှာ ကိုရီးယား၊ ဘူတန်၊ ကာဇက်စတန်၊ တီမောလက်စတေး၊ မွန်ဂိုလီးယား ၅ နိုင်ငံနဲ့အရှေ့တောင်အာရှ ၁၀ နိုင်ငံ၊ စုစုပေါင်း ၁၅ နိုင်ငံပါဝင်လက်မှတ် ရေးထိုးမှာ ဖြစ်ပြီးတော့ လက်ရှိအာဆီယံ ၄ နိုင်ငံဖြစ်တဲ့ အင်ဒို၊ ဗီယက်နမ်၊ ကမ္ဘောဒီးယားနဲ့ တီမော၊ ဘူတန်၊ ကိုရီးယား ၆ နိုင်ငံက လက်မှတ်ရေးထိုးထားပြီးတော့ အာဆီယံ ၆ နိုင်ငံနဲ့ ကာဇက်စတန်၊ တီမော၊ မွန်ဂိုလီးယား နိုင်ငံ ၉ ခုက လက်မှတ်ရေးထိုးဖို့ ကျန်ရှိတာတွေ့ရပါတယ်။ နာယကကြီးခင်ဗျား။ စာချုပ်ပါသဘောတူညီချက်များအနေနဲ့ အပိုဒ် ၂၂ ပိုဒ်ပါဝင်တာ တွေ့ရ ပါတယ်။ အဖွဲ့အစည်းများရဲ့ အတွင်းရေးမှူးရုံးနဲ့ ရုံးချုပ်ကို ကိုရီးယားနိုင်ငံမှာ ထားရှိမှာဖြစ်ပြီးတော့ ညီလာခံဥက္ကဋ္ဌနဲ့ ဒု-ဥက္ကဋ္ဌကိုတော့ တစ်နှစ်တစ်ကြိမ် အလှည့်ကျ ရွေးချယ်ခန့်အပ်မှာ ဖြစ်ပါတယ်။ ပထမ ဦးဆုံးအစည်းအဝေးမှာ အတွင်းရေးမှူးရုံးရဲ့ အမှုဆောင်ဒါရိုက်တာ ရွေးချယ်ခန့်အပ်မှာဖြစ်ပြီးတော့ ပုံမှန် အားဖြင့် ၂ နှစ် တာဝန်ထမ်းဆောင်နိုင်ပြီးတော့ လိုအပ်ရင်နောက်ထပ် ၁ နှစ် ဆက်ပြီး တာဝန်ထမ်းနိုင်မှာ ဖြစ်ပါတယ်။ ရုံးသုံးဘာသာစကားကိုတော့ အင်္ဂလိပ်ဘာသာစကားကို သုံးစွဲမှာဖြစ်ပြီးတော့ အလံနဲ့ Logo အမှတ်တံဆိပ်ကိုတော့ ညီလာခံက ဆုံးဖြတ်မှာဖြစ်ပါတယ်။ ဘတ်ဂျက်ရန်ပုံငွေအနေနဲ့ ကိုရီးယားနိုင်ငံက ၈၀ ရာခိုင်နှုန်း ထည့်ဝင်ရမှာဖြစ်ပြီးတော့ ကျန်အဖွဲ့ဝင်နိုင်ငံတွေကတော့ ကုန်ကျငွေရဲ့ ၁ ရာခိုင်နှုန်းကို အမေရိကန်ဒေါ်လာ ၃ သောင်းထက်မနည်း သတ်မှတ်တဲ့နှုန်းနဲ့ ထည့်ဝင်ရမှာ ဖြစ်ပါတယ်။ ငွေကြေးမဟုတ်တဲ့ ပစ္စည်း၊ လုပ်အားတန်ဖိုးကိုလည်းပဲ ထည့်သွင်းပြီးတော့ တွက်ချက်ပေးမှာ ဖြစ်ကြောင်း သိရပါတယ်။ ပြင်ပစာရင်းစစ်က စစ်ဆေးပြီးတော့ ရှင်းတမ်းကို ဘဏ္ဍာနှစ်ကုန်ပြီး ၆ လ အတွင်းမှာ အဖွဲ့ဝင်နိုင်ငံတွေကို ဖြန့်ဝေပေးရမှာ ဖြစ်ပါတယ်။ ဒီနေရာမှာ နိုင်ငံတွေမတူညီကြတဲ့အတွက် ဘဏ္ဍာနှစ်ကို ဘယ်လိုသတ်မှတ်မလဲဆိုတဲ့ ပြဿနာလေးရှိနိုင်တာ တွေ့ရပါတယ်။ အထူးအခွင့်အရေး အနေနဲ့ ကင်းလွတ်ခွင့်တွေနဲ့ပတ်သက်လို့လည်းပဲ ဘယ်လိုသတ်မှတ်မလဲဆိုတာကိုလည်း မသိနိုင်သေးပါဘူး။ စာချုပ်စာတမ်းသဘောတူညီချက် အထောက်အထားမူရင်းတွေကိုတော့ ကိုရီးယားနိုင်ငံမှာ ထိန်းသိမ်း ထားရှိပြီးတော့ မိတ္တူတွေကိုတော့ အဖွဲ့ဝင်နိုင်ငံတွေကို ဖြန့်ဝေပေးမှာဖြစ်ပါတယ်။ စာချုပ်ချုပ်တဲ့ နောက်ရက်ပေါင်း ၃၀ ပြည့်တဲ့နေ့ကစပြီး စာချုပ်ပါစည်းကမ်း သဘောတူညီချက်က အကျိုးသက်ရောက်မှာ ဖြစ်ပြီးတော့ ပြင်ဆင်လိုတာတွေကို ရှိမယ်ဆိုရင် အတွင်းရေးမှူးရုံးကို အဆို တင်သွင်းရမှာဖြစ်ပြီးတော့ ရုံးကနေညီလာခံမခေါ်မီ အဖွဲ့ဝင်နိုင်ငံတွေကို အနည်းဆုံးရက်ပေါင်း ၆၀ ကြိုပြီး တော့ ဆက်သွယ်အကြောင်းကြား အသိပေးမှာဖြစ်ပြီးတော့ ပြင်ဆင်ချက်တွေအပေါ်မှာ အတည်ပြု လက်ခံ သဘောတူလက်မှတ်ရေးထိုးခြင်းဆိုင်ရာ ၅ ခုမြောက် စာချုပ်စာတမ်းအထောက်အထားတွေ ပေးအပ်တဲ့ နေ့က နောက်ရက် ၃၀ ပြည့်တဲ့နေ့မှာ အကျိုးသက်ရောက်မှာ ဖြစ်ပါတယ်။ အဖွဲ့ဝင်အဖြစ်က နုတ်ထွက်မယ် ဆိုရင် အတွင်းရေးမှူးရုံးကို အကြောင်းကြားစာရေး တင်ပြရမှာဖြစ်ပြီးတော့ ရုံးကနေ အဖွဲ့ဝင်အားလုံးကို အကြောင်းကြားပြီးတော့ ရုံးကစာကို လက်ခံရတဲ့နေ့က ရက်ပေါင်း ၆၀ အတွင်း အကျိုးသက်ရောက်မှာ ဖြစ်ပြီးတော့ ပေးစရာရှိတဲ့ ထည့်ဝင်ငွေအားလုံးကို ပေးသွင်းပြီးဖြစ်ပါတယ်။ သဘောတူညီချက်များနဲ့ပတ်သက်လို့ ညီလာခံက သဘောတူဆုံးဖြတ်ပြီး ၁၂ လကြာပြီးတဲ့အတည်ဖြစ်မှာဖြစ်ကြောင်း တွေ့ရပါတယ်။ မြန်မာ့သစ်တောပျက်စီးပြုန်းတီးမှုတွေကို လေ့လာကြည့်မယ် ဆိုရင် သစ်တောပြုန်းတီးမှု၊ ပြောင်းလဲမှုရဲ့ ရာခိုင်နှုန်းအနေနဲ့ မွန်ပြည်နယ်ဟာ ၅၂ ရာခိုင်နှုန်းနဲ့ အများဆုံး၊ ရန်ကုန်တိုင်းဒေသကြီးက ၄၄ ရာခိုင်နှုန်းနဲ့ဒုတိယ၊ ရှမ်းပြည်နယ်ကတော့ ၂၆ ရာခိုင်နှုန်းနဲ့ တတိယအများဆုံးဖြစ်ပြီးတော့ ပျက်စီးမှုပမာဏအရ ရှမ်းပြည်နယ်မှာ ၆၃၂၆၀၆ ဟက်တာနဲ့ အများဆုံး၊ စစ်ကိုင်းတိုင်းဒေသကြီးက ၂၇၉၈၆၁ ဟက်တာနဲ့ ဒုတိယ၊ ကချင်ပြည်နယ်က ၂၀၉၀၄ရ ဟက်တာနဲ့ တတိယ အများဆုံးဖြစ်တာသိရပြီးတော့ ၂၀၁၀ ကနေ ၂၀၁၅ အထိကာလအတွင်း မြန်မာဟာသစ်တောပြုန်းတီးမှု အများဆုံးအနေနဲ့ တတိယအဆင့်မှာရှိတာကို တွေ့ရပါတယ်။ သစ်တောဧရိယာအတွင်းမှာ ရာဘာ၊ ဆီအုန်းအပါအဝင် နှစ်ရှည်ပင်စိုက်ပျိုးဖို့ ၃၁-၆-၂၀၁၁ ထိ ခွင့်ပြုဧကဟာ ၇၈၂၂၃ရ ရှိတဲ့အနက် အမှန်မစိုက်တာနဲ့ စည်းကမ်းမလိုက်နာတာတို့ ပြန်လည်သိမ်းရမယ့် ဧကက ၅၇၀၂၇၀ ရှိတာ သိရတဲ့အတွက် ဒါတွေဟာလည်းပဲ သစ်တောပြုန်းတီးမှုများရဲ့ အကြောင်းအရင်း အထဲက အချက်တစ်ခုဖြစ်တာ တွေ့ရပါတယ်။ ဒါကြောင့် နောက်ဆုံးတင်ပြချင်တာကတော့ သစ်တော သစ်ပင်များ ရေရှည်တည်တံ့နေစေဖို့အတွက် အဖွဲ့ဝင်နိုင်ငံအဖြစ် သဘောတူလက်မှတ်ရေးထိုးသင့်ပါကြောင်း ထောက်ခံတင်ပြရင်း နိဂုံးချုပ်အပ်ပါတယ်။ အားလုံးကျေးဇူးတင်ပါတယ်။</speech>
<speech type="speaker">ဆက်လက်ပြီး ဦးဝင်းမြင့်ဦး(ခေါ်) ဦးနေမျိုး ညောင်ရွှေမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1567">ဦးဝင်းမြင့်ဦး(ညောင်ရွှေမဲဆန္ဒနယ်၊ ရှမ်းပြည်နယ်)</mp>လေးစားအပ်ပါသော ပြည်ထောင်စု လွှတ်တော်နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များအားလုံး မင်္ဂလာပါခင်ဗျား။ ကျွန်တော်ကတော့ ရှမ်းပြည်တောင်ပိုင်း၊ ညောင်ရွှေမြို့နယ် ပြည်သူ့လွှတ်တော်ကိုယ်စားလှယ် ဦးဝင်းမြင့်ဦး ခေါ် ဦးနေမျိုး ဖြစ်ပါတယ်။ နာယကကြီးခင်ဗျား။ နိုင်ငံတော်သမ္မတထံမှပေးပို့ထားသော အာရှဒေသသစ်တော ပူးပေါင်းဆောင်ရွက်မှု အဖွဲ့အစည်းတည်ထောင်ခြင်းဆိုင်ရာ သဘောတူစာချုပ်ကို မြန်မာနိုင်ငံမှ ပါဝင် လက်မှတ်ထိုးရန်ကိစ္စနှင့်စပ်လျဉ်းပြီးတော့ အပြုသဘောဆောင် လက်တွေ့ကျကျ ထောက်ခံအကြံပြု ဆွေးနွေး သွားမှာဖြစ်ပါတယ်။ နာယကကြီးခင်ဗျား။ ထို့အတူပဲ အရင်လ နိုင်ငံတော်သမ္မတကြီးရဲ့ တရုတ်ပြည်ခရီးစဉ်မှာလည်း သံယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာနနှင့် တရုတ်ပြည်သူ့သမ္မတနိုင်ငံ သစ်တော စီမံအုပ်ချုပ်မှုဌာနတို့အကြား သစ်တောကဏ္ဍပူးပေါင်းဆောင်ရွက်မှုဆိုင်ရာ နားလည်မှုစာချွန်လွှာ ထိုးခဲ့ တာလည်းရှိပါတယ်။ ယခုလို ရေရှည်တည်တံ့သော သစ်တောစီမံအုပ်ချုပ်ခြင်း၊ ဇီဝမျိုးစုံမျိုးကွဲများ ထိန်းသိမ်းခြင်း၊ ဂေဟဗေဒစနစ်များအား ထိန်းသိမ်းခြင်း၊ သစ်တောပြန်လည်ထူထောင်ခြင်းနှင့် သစ်တော စိုက်ခင်းများထူထောင်ခြင်း စတဲ့လုပ်ငန်းတွေကို လူတိုင်းစိတ်ဝင်စားပြီး လူတိုင်းလုပ်ချင်တဲ့ကိစ္စရပ်ဖြစ်ပါတယ်။ ကျွန်တော်တို့ကိုယ်တိုင်လည်း ပြည်သူတွေ၊ ဌာနဆိုင်ရာတွေနဲ့ အရပ်ဖက်အဖွဲ့အစည်းတွေနဲ့ ပူးပေါင်းပြီး လုပ်ခဲ့၊ လုပ်ဆဲဖြစ်ပါတယ်။ ဒါပေမယ့် အခုဖြစ်နေတာက ရှိနေသေးတဲ့သစ်တောလေးတွေ၊ ဇီဝဂေဟစနစ်တွေ ထိန်းချုပ်ဖို့တောင်မှ အနိုင်နိုင်ကြိုးစားနေရပါတယ်။ နေ့စဉ်နည်းလမ်းပေါင်းစုံနှင့် ပျက်စီး၊ ဖျက်ဆီးခြင်းခံနေရပါတယ်။ အခု ဒီအဖွဲ့အစည်းထဲဝင်ပြီး တကယ့်လက်တွေ့ ကာကွယ်ထိန်းသိမ်းမယ် ဆိုရင်တော့ အရမ်းထိရောက်မယ့် ကောက်ရိုးမျှင်တစ်မျှင်ပါပဲ။ ကျွန်တော်တို့ရဲ့ အတွေ့အကြုံအရ အစည်း အဝေးတွေလုပ်၊ ဖိုရမ်တွေလုပ်၊ သင်တန်းတွေတက်၊ နိုင်ငံခြားတွေသွား၊ ဘယ်လိုပဲပညာတွေရပါစေ လက်တွေ့အကောင်အထည်မဖော်ရင်တော့ ဘာမှအောင်မြင်နိုင်မှာမဟုတ်ပါဘူး။ နာယကကြီးခင်ဗျား။ သဘာဝတရားကြောင့်မဟုတ်ဘဲ။ လူတွေကြောင့် အခုလိုသဘာဝပတ်ဝန်းကျင်ကြီး ပျက်စီးယိုယွင်းနေတဲ့ အချက် (၃)ချက်ကတော့ (၁) တည်ဆဲဥပဒေ၊ နည်းဥပဒေတွေအားနည်းပြီး အသက် မဝင်တာပါပဲ။ ဥပမာ အများပိုင်သစ်တော၊ ပုဂ္ဂလိကပိုင်သစ်တောတွေ လျှောက်ထားပြီး မြေကိုအပိုင်စီး ယူထားပြီး ဘာမှအကောင်အထည်ဖော် မဆောင်ရွက်တာဘဲဖြစ်ပါတယ်။ အဲဒီအတွက်ကြောင့် ဒီအချက်နှင့် ပတ်သက်ပြီး ကျွန်တော်တို့ကော်မတီဌာနက မြို့နယ်အသီးသီးမှာရှိတဲ့ သစ်တောစိုက်ခင်းတွေရဲ့ စာရင်းကို ယူပြီး လွှတ်တော်ကိုယ်စားလှယ်အသီးသီးကို ပေးလိုက်ရင်ဖြင့် တစ်နိုင်ငံလုံးလွှမ်းခြုံတဲ့ သစ်တောတွေ စိုက်ထားလား၊ မစိုက်ထားလား ကျွန်တော်တို့ လေ့လာဆန်းစစ်နိုင်မှာ ဖြစ်ပါတယ်။ နောက်တစ်ခု သစ်ကား တွေ ၁၀ စီး လောက်ထွက်ရင် ၁ စီး လောက်ပဲမိတဲ့ ဥပဒေတွေလည်းရှိပါသေးတယ်။ ဥပဒေအားနည်းချက်၊ လျော်ကြေးအားနည်းချက်၊ ပြစ်မှုပြစ်ဒဏ်အားနည်းချက်တွေကြောင့်ပါ။ အရေးကြီးတဲ့ နံပါတ် (၂) အချက် ကတော့ ပြည်သူများအသိရှိရှိနှင့် ပါဝင်လာရေးဖြစ်ပါတယ်။ ဒီမှာပါတဲ့အဖွဲ့ထဲမှာကျတော့ ပညာရေးကဏ္ဍ မှာလည်းပါဝင်တဲ့အတွက်ကြောင့် ကျောင်းသူကျောင်းသားများအတွက်လည်း သဘာဝပတ်ဝန်းကျင်ကို ချစ်မြတ်နိုးတဲ့စိတ်တွေ ပညာပေးနိုင်ဖို့ရှိလာပါတယ်။ ဒါပေမယ့် အရပ်ဖက်ဆိုင်ရာအဖွဲ့အစည်းတွေရဲ့ ပါဝင်မှုအခန်းကဏ္ဍကတော့ နည်းပါးနေပါသေးတယ်။ နောက်လမှာ ကျွန်တော်တို့ သစ်ပင်စိုက်ရာသီ ဖြစ်တဲ့အတွက် အပင် ၅၀၀၀၀ စိုက်ဖို့ ကျွန်တော်တို့ဒေသမှာ စီမံကိန်းချထားပါတယ်။ ဒါပေမယ့် ပြည်သူ မပါဘဲ ကျွန်တော်တို့ပဲ၊ ဌာနဆိုင်ရာပဲစိုက်လို့လည်း မဆင်မပြေနိုင်ပါဘူး။ ထို့အတူ အရင်ခေတ်ကာလတွေက စိုက်ပျိုးရေးပွဲတွေလည်း ရှိခဲ့ပါတယ်။ အခုတော့ ဒီလိုမဟုတ်ဘဲ ပြည်သူလူထုကို ဆုပေး၊ ပညာပေးစနစ်နဲ့ သစ်ပင် ၁၀ ပင် စိုက်လို့ ၅ ပင်အောင်ရင် ဆုပေး၊ တကယ်လို့ မအောင်မြင်ရင် ပညာပေးတဲ့စနစ်နဲ့ စည်းရုံး သိမ်းသွင်း လှုံ့ဆော်သွားရင်တော့ အောင်မြင်မယ်လို့ထင်ပါတယ်။ နောက်ဆုံးအချက်ကတော့ ဌာနဆိုင်ရာဝန်ထမ်းများပဲ ဖြစ်ပါတယ်။ အခု သယံဇာတနှင့် သဘာဝ ပတ်ဝန်းကျင်ထိန်းသိမ်းရေးဌာနမှာ သစ်တောဌာန၊ ပတ်ဝန်းကျင်ထိန်းသိမ်းရေးဌာန၊ တောရိုင်းတိရစ္ဆာန် ထိန်းသိမ်းရေးဌာန၊ ဘေးမဲ့ဌာန အများကြီးရှိတဲ့အထဲမှာ ကျွန်တော်သိသလောက် ဝန်ထမ်းအများစုဟာ နိုင်ငံတကာအတွေ့အကြုံတွေ အများကြီးရှိတယ်။ ထို့အတူပဲ ၎င်းဝန်ထမ်းများဟာ UNDP တို့၊ နော်ဝေတို့ တခြား NGO တွေနဲ့ တွဲလုပ်ဖူးတဲ့ ဌာနဆိုင်ရာဝန်ထမ်းများ ဖြစ်ပါတယ်။ တချို့ဌာနဆိုင်ရာ ဝန်ထမ်းဟာ ၎င်းအတွေ့အကြုံတွေကို ပြည်သူတွေကိုချပြပြီး အရည်အသွေးမြှင့်တင် သင်တန်းပေးပြီးတော့ နယ်ဆင်း ချင်ကြတဲ့ ဝန်ထမ်းတွေအများစုရှိပါတယ်။ ဒါပေမယ့် တချို့ဌာနဆိုင်ရာ ဝန်ထမ်းတွေကတော့ ရုံးခန်း ထဲကမထွက်ပါဘူး။ အဲဒီအတွက် ကျွန်တော်တို့ လွှတ်တော်ကိုယ်စားလှယ်က ရုံးခန်းထဲကအတွေ့အကြုံ ရှိတဲ့ ဌာနဆိုင်ရာဝန်ထမ်းတွေကိုဆွဲထုတ်ပြီး ပြည်သူကြားထဲဆင်း ရရှိလာမယ့်အတွေ့အကြုံ ပညာများကို လက်တွေ့ အသုံးချ ဖြန့်ဝေရအောင်လို့ပြောကြားရင်း ထောက်ခံအကြံပြု ဆွေးနွေးအပ်ပါတယ်။ အားလုံးကို ကျေးဇူး တင်ပါတယ်။</speech>
<speech type="speaker">ဦးဂျေယော ကချင်ပြည်နယ် မဲဆန္ဒနယ်အမှတ်(၁) ဆွေးနွေးဖို့ဖြစ်ပါတယ်။</speech>
<speech><mp id="2225">ဦးယော (မဲဆန္ဒနယ်အမှတ်-၁၊ ကချင်ပြည်နယ်)</mp>အားလုံးမင်္ဂလာပါခင်ဗျာ။ လေးစား အပ်ပါသော နာယကကြီးခင်ဗျာ။ ကျွန်တော်အား အင်္ဂလိပ်လို အနည်းအကျဉ်း ထည့်သွင်းဆွေးနွေးခွင့် ပြုပါရန် မေတ္တာရပ်ခံအပ်ပါတယ်။ စကားပုံမှာ No man is island မည်သူမျှ လုံးလုံးထီးထီး နေလို့မရဘူး။ လူသတ္တဝါရယ်လို့ ဖြစ်လာတာနဲ့အမျှ အနည်းဆုံးတော့ မိသားစု၊ ရပ်ရွာ၊ အဖွဲ့အစည်းတွေနဲ့ နေထိုင် ကြီးပြင်းလာရစမြဲပါ။ အခုလည်း မိမိတို့မြန်မာနိုင်ငံတော်ကြီး သဘောတူညီစာချုပ်ကို ပါဝင်လက်မှတ် ရေးထိုးတာကကောင်းမွန်ပြီး အားပေးရမယ့်လုပ်ငန်း ဖြစ်ပါတယ်။ ဘာကြောင့်လဲဆိုရင် ပြိုင်တူတွန်းရင် ရွေ့နိုင်တယ်လို့ ပြောပါတယ်။ မြန်မာစကားပုံမှာလည်း ဥတုရာသီ တောကိုမှီ၊ နွယ်မြက်သစ်ပင် ဆေးဖက်ဝင်၊ သစ်တစ်ပင်ကောင်း ငှက်တစ်သောင်းနားနိုင်တယ်လို့ ဆိုစမှတ်ရှိခဲ့သော်လည်း လောဘ၊ ဝိသမသားတွေကြောင့် သစ်တောများညက်ညက်ကြေအောင် ပြုန်းတီးကာပျက်စီးရတော့ ဥတုရာသီလူကိုမှီဟု ပြောရမလို ဖြစ်နေ ပါပြီ။ လုပ်ငန်းစဉ်(၁)မှာ ရေရှည်တည်တံ့ပြီး သစ်တောစီမံအုပ်ချုပ်ခြင်း၊ ဇီဝမျိုးစုံကွဲပြားထိန်းသိမ်းခြင်း၊ ဂေဟစနစ်များထိန်းသိမ်းခြင်း၊ သစ်တောပြန်လည်ထူထောင်ခြင်းနှင့် သစ်တောစိုက်ခင်းထူထောင်ခြင်းများ ဖြစ်ပါတယ်။ ဒါကအမိမြန်မာနိုင်ငံတော်ကြီး အထူးအရေးပေါ်လိုအပ်နေတဲ့အရာလည်း ဖြစ်ပါတယ်။ အိမ်နီးချင်းနိုင်ငံတွေ စိမ်းလန်းစိုပြေလာတဲ့ကျွန်တော်တို့နိုင်ငံဟာ သစ်တောသယံဇာတတွေ နာတာရှည်ရောဂါစွဲကပ်သလို ခြောက်သွေ့တဲ့ တောင်ကတုံးတွေဖြစ်လာတာ ဝမ်းနည်းစရာပါပဲ။ 31 mcops: Natural Resources are Limited Creatives are Ultimate space opead:cougos သဘာဝအရင်း အမြစ်တွေဖြစ်ပြီး တီထွင်ကြံဆခြင်းသည်သာ အနန္တဖြစ်ပါတယ်။ ဗီယက်နမ်နိုင်ငံမှာတောင် ပျက်စီးသွားတဲ့ ဒီရေတောတွေကို ပြည်သူတစ်ရပ်လုံးက သိုက်သိုက်ဝန်းဝန်း ကောက်စိုက်သလို တည်ထောင်ခဲ့ကြတော့ အနှစ်နှစ်ဆယ်ကြာပြီးတဲ့နောက်မှာဆိုရင် ကုလသမဂ္ဂတောင် ဒီရေတောများ ပြုစုပျိုးထောင်တဲ့ ပထမဆုကို ချီးမြှင့်ခဲ့တာဖြစ်ပါတယ်။ Tourist attraction နဲ့ ပိုက်ဆံအများကြီး ဝင်တယ်လို့ကြားရပါတယ်။ ကျွန်တော်တို့ နိုင်ငံမှာ အယ်နီညို၊ လာနီညာ ခရမ်းရောင်ခြည် ပြန့်လွင့်မှု (Ultra Violet Rays)ကြောင့် အပူလှိုင်း၊ အအေးလှိုင်း၊ ဟုတ် မိုးရွာ၊ ရာသီဥတုတွေ ဖောက်ပြန်၍ ပြည်သူများက ခါးစည်းခံကြရတာဖြစ်ပါတယ်။ ကိုလိုနီခေတ်မှာလည်း ဘုံဘေဘားမားဆိုတဲ့ ကုမ္မဏီက ကျွန်တော်တို့ရဲ့ အရပ် နှစ်ရပ်၊ သုံးရပ် ရှိတဲ့ ကျွန်းသစ်ကြီးတွေ အမြတ်ထုတ်သွားခဲ့တာ ဖြစ်ပါတယ်။ အခုချိန်မှာဆိုရင် ကျွန်း၊ ပျဉ်းကတိုး၊ တမလန်းတွေဟာဆိုရင် ဝိသမမှောင်ခိုသမားတွေကပဲ ပိုင်သလိုလိုဖြစ်နေတာ ကြာခဲ့ပါပြီ။ အံ့မှိုင်းတဲ့မဟာမြိုင်တော မဲဇာတောင် ကချင်ပြည်နယ် Desert Forest ပျက်သုဉ်းကုန်တော့ မိုးပွင့်၊ မိုးစက်များကို အကာအကွယ် မသိုမှီး နိုင်တော့ဘဲ ကုဋေကုဋာမကသော သစ်ရွက်၊ သစ်ခက်၊ သစ်ညှာ၊ သစ်မြစ်၊ သစ်ခေါက်များကနေပြီးမှ စိမ့်စမ်းရေလည်း မထွက်တော့ပါဘူး။ ခြောက်ကပ်လာခဲ့ပြီ ဖြစ်ပါတယ်။ မိုးရွာတော့ ရွှံ့နုန်းမြေတွေက ဝုန်းကနဲ၊ ဝေါကနဲ မြစ်ထဲရောက် ရေကြီး ရေလျှံမှုတွေဖြစ်နေတော့ ပုံမှန်မဟုတ်ဘဲ ရေထုကြီးကိုသယ်ထားရတော့ စစ်ကိုင်းပြတ်ရွေ့ကြောကို Simulating Sagaing Earthquake Voult ဖြစ်ပြီးမှ လှုပ်ဆွပေးသလိုဖြစ်ပြီးမှ မြေငလျင်တွေဖြစ်၊ ဘုရားထီးတော်တွေ မြေခ၊ ပြည်သူများလည်း ငလျင်ဘေးခါးစည်းခံနေကြရတာပဲ ဖြစ်ပါတယ်။ ဒါကလည်း ကျွန်တော်တို့က Prevention is better than curing ပေါ့။ ကျွန်တော်တို့က ကုသခြင်းထက် ကာကွယ်ခြင်းက ပိုကောင်း တယ်လို့ ဖြစ်ခဲ့တဲ့ဟာကို ကျွန်တော်တို့က ဆောင်ကြဉ်းရမှာဖြစ်ပါတယ်။ အမှတ်စဉ် ၄ မှာဆိုရင် သုတေသနဖွံ့ဖြိုးတိုးတက်မှု အတွေ့အကြုံဝေမျှခြင်း၊ နည်းပညာလွှဲပြောင်း ခြင်းတွေလည်း ပါဝင်တာဖြစ်ပါတယ်။ AFoCO သဘောတူညီချက် ကိုရီးယားအပါအဝင် ကျွန်တော်တို့ လက်မှတ်ထိုးလိုက်ပါက ၁၆ နိုင်ငံဖြစ်လာပြီး ကမ္ဘာ့ကြီးမားတဲ့ အဖွဲ့အစည်းကို ဝင်ရောက်နိုင်မှာ ဖြစ်ပါတယ်။ ဘူတန်နိုင်ငံဟာဆိုရင် သဘာဝသစ်တောနဲ့ Tourist Attraction ကနေ နိုင်ငံ့ဘဏ္ဍာ အများဆုံးရရှိတယ်လို့ ကြားသိရပါတယ်။ အကျိုးကျေးဇူး ရ ချက်ရှိတာကိုလည်း တွေ့ရပါတယ်။ ဒါကြောင့် မို့လို့ ကျွန်တော်တို့ ဖြုန်းတီးပြီးသော လက်ကျန်မုတ်သုံတောများ၊ ဒီရေတောများကို နောင်လာနောက်သား များအတွက် ပိုမိုစိမ်းလန်းတဲ့ ဘိုးဘွားအမွေအနှစ်များအတွင်း ပြောင်းလဲလက်ဆင့်ကမ်းခဲ့ကြရမှာ ပြည်သူ တိုင်းရဲ့ တာဝန်ဖြစ်ပါတယ်။ နိုင်ငံတော်တော်များများမှာဆိုရင် ရှိရင်းစွဲသစ်တောသယံဇာတကို မထိခိုက်အောင် 8:08:p:163250gs Tunnel 60360boði Express cod:607981 Hispeed-Train S: 60% လုပ်ပြီးမှ ကြိုးစားနေကြခဲ့တာဖြစ်ပါတယ်။ ဒါကြောင့် သဘောတူညီစာချုပ် ၂၂ ပိုဒ်လည်း ရှိသလို အဆင့် မြင့်တဲ့ ကျွန်တော်တို့အဖွဲ့အစည်းကို နိုင်ငံတကာစံချိန်စံနှုန်းထဲ ဝင်ရောက်သွားရမှာဖြစ်လို့ နိုင်ငံတော် သမ္မတရဲ့ အာရှသစ်တောပူးပေါင်းဆောင်ရွက်မှု အဖွဲ့အစည်းတည်ထောင်ခြင်းဆိုင်ရာ သဘောတူစာချုပ်ကို မြန်မာနိုင်ငံမှ ပါဝင်လက်မှတ်ထိုးရန်ကိစ္စအား လေးလေးနက်နက် ထောက်ခံဆွေးနွေးရင်း နိဂုံးချုပ်အပ် ပါတယ်။ အားလုံးကို ကျေးဇူးတင်ပါတယ်ခင်ဗျာ။ ဧတင်ပါတယ်ခင်ဗျာ။</speech>
<speech type="speaker">ဦးစောသလေးစော ရွှေကျင်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1433">ဦးစောသလေးစော(ရွှေကျင်မဲဆန္ဒနယ်၊ ပဲခူးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနဲ့တကွ လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများနဲ့ ကြွရောက်လာတဲ့ဧည့်သည်တော်များ အားလုံးမင်္ဂလာပါ။ ကျွန်တော်ကတော့ ပဲခူးတိုင်းဒေသကြီး၊ ရွှေကျင်မဲဆန္ဒနယ်က ပြည်ထောင်စုလွှတ်တော်ကိုယ်စားလှယ် ဦးစောသလေးစော ဖြစ်ပါတယ်။ နိုင်ငံတော် သမ္မတက ပေးပို့ထားတဲ့ အာရှဒေသသစ်တောပူးပေါင်းဆောင်ရွက်မှု အဖွဲ့အစည်းတည်ထောင်ခြင်းဆိုင်ရာ သဘောတူစာချုပ်ကို မြန်မာနိုင်ငံမှ ပါဝင်လက်မှတ်ရေးထိုးခြင်းနဲ့ ပတ်သက်ပြီး ဆွေးနွေးသွားမှာ ဖြစ်ပါတယ်။ နာယကကြီးခင်ဗျား။ ကျွန်တော်တို့ နေထိုင်ရာသတ္တလောကကြီးဟာ ဇီဝမျိုးကွဲပေါင်းများစွာ ပါဝင်ဖွဲ့စည်းထားတာ အားလုံးအသိဖြစ်ပါတယ်။ သက်ရှိသက်မဲ့ပတ်ဝန်းကျင် ဆက်သွယ်ပြီးအချင်းချင်း နှီးနွယ်တဲ့ဂေဟစနစ်ရှိမှသာ သက်ရှိများရပ်တည်နိုင်မှာဖြစ်ပါတယ်။ သစ်တောသစ်ပင်များက တိရစ္ဆာန်နဲ့ လူအတွက် အောက်ဆီဂျင်ထုတ်လုပ်ပေးသလို လူနဲ့တိရစ္ဆာန်တို့အတွက် စွန့်ပစ်လိုက်တဲ့ ကာဗွန်ဓာတ်နဲ့ အညစ်အကြေးများဟာလည်း အပင်များအတွက် အာဟာရဖြစ်ပါတယ်။ မမြင်နိုင်တဲ့ အင်းဆက်လေး ဟာလည်း အခြားမျိုးစိတ်တစ်ခုရှင်သန်ရေးအတွက် များစွာအရေးပါနေနိုင်ပါတယ်။ ဒီလိုဖြစ်စဉ် တွေ ဟန်ချက်ညီညီလည်ပတ်နိုင်ဖို့ ဇီဝမျိုးစေ့များ စုံလင်စွာရှိနေဖို့ များစွာအရေးပါပါတယ်။ ယေဘုယျ အားဖြင့် ဇီဝမျိုးစိတ်များဟာ သစ်တော၊ သစ်ပင်ရှိမှသာ ရပ်တည်နိုင်တာကြောင့် သဘာဝသစ်တောကြီး များကို ထိန်းသိမ်းဖို့ဟာလည်း အလွန်အရေးကြီးလှပါတယ်။ ကျွန်တော့ကို Power Point အသုံးပြုခွင့် ပေးပါခင်ဗျာ။ ဂေဟစနစ်လည်ပတ်ပုံအမျိုးအစားအလိုက်နဲ့ ပထဝီအနေအထားအပေါ်အခြေခံပြီး ကမ္ဘာပေါ်ရှိ သစ်တောများကို ဂေဟစနစ်ဇုန်ကြီးများအဖြစ် အမျိုးအစားခွဲခြား သတ်မှတ်ထားပါတယ်။ Power Point မှာ တင်ပြထားတဲ့အတိုင်း ကျွန်တော်တို့ ဂေဟဇုန်စနစ်အလိုက် ဒေသတွေခွဲပြထားတာဖြစ်ပါတယ်။ မြန်မာနိုင်ငံကတော့ ကျွန်တော်တို့ Indo- Burma Ecoregions ဇုန်ထဲမှာ ပါဝင်ပါတယ်။ အဲဒီ ဇုန်ထဲမှာ ပေါက်ရောက်ရာ သစ်တောအလိုက် အမျိုးအစားခွဲခြားသတ်မှတ်ထားပြီး အိမ်နီးချင်းနိုင်ငံတွေနဲ့ တူညီတဲ့ သစ်တောအမျိုးအစား ဇုန်အတွင်းမှာပေါက်ရောက်တဲ့ ဒေသလည်းရှိပါတယ်။ Power Point ထဲမှာ တင်ပြထားတဲ့အတိုင်း မတူညီတဲ့ ဂေဟသစ်တောအမျိုးအစားတွေဟာ ဆက်စပ်နေတဲ့ နိုင်ငံတွေကြားမှာ ရောယှက်လျက်ရှိတာကို ကျွန်တော်တို့ တွေ့နိုင်ပါတယ်။ လူ့သတ်မှတ်ချက် အရ နိုင်ငံတွေကွဲပြား နေပေမယ့် သဘာဝတရားအရ သစ်တောနဲ့ ဂေဟစနစ်တွေကတော့ မျိုးတူစုအလိုက် ဆက်စပ်နေကြတာ ဖြစ်ပါတယ်။ အလွန်အကျွံထုတ်ယူမှုများကြောင့် သစ်တောပြုန်းတီးလာတာနဲ့အမျှ ဇီဝမျိုးစိတ်များ ပျောက်ကွယ်သွားပြီး ဂေဟစနစ်ပျက်ယွင်းလာတဲ့အတွက် ရာသီဥတုဖောက်ပြန်တဲ့ဆိုးကျိုးကို ဆက်စပ်နေတဲ့ ဒေသအတွင်းရှိနိုင်ငံများဟာ တူညီစွာခံစားကြရပါတယ်။ ဒါကြောင့်မို့လို့ သစ်တောထိန်းသိမ်းရေး လုပ်ငန်းစဉ်တွေကို ဆောင်ရွက်ရာမှာလည်း တစ်နိုင်ငံချင်းစီထက် ဆက်စပ်ဒေသအတွင်း နိုင်ငံများ စုပေါင်း လုပ်ဆောင်ရမှာ ဖြစ်ပါတယ်။ ကျွန်တော်တို့ ကယား၊ ကရင်အမြဲစိမ်းသစ်တောဟာ အင်ဒိုဘာမားဂေဟ ဒေသကြီးမှာရှိတဲ့ လက်ကျန်အပူပိုင်းအမြဲစိမ်း ရွက်ပြတ်တောများထဲမှာ အကြီးမားဆုံးဖြစ်ပြီး ထိခိုက်ပျက်စီးမှု အတော်အတန် နည်းသေးတဲ့ အစိတ်အပိုင်းဖြစ်တဲ့အပြင် ဇီဝမျိုးများစုံလင်စွာကွဲပြားမှု အဆင့်မြင့်တဲ့ အတွက်ကြောင့် ဒီဒေသကြီးကို ကမ္ဘာ့တောရိုင်းတိရစ္ဆာန်ရန်ပုံငွေ World Wildlife Fund က ကမ္ဘာ့ အရေးကြီးဆုံး ဂေဟဒေသကြီး ၂၀၀ အနက် တစ်ခုအဖြစ် စာရင်းသွင်းထားခဲ့ပါတယ်။ Power Point မှာတင်ပြထားတာအတိုင်း ကယား၊ ကရင် တောင်ပေါ်ဒေသဟနေရာကြီးကို ပြထားတာဖြစ်ပါတယ်။ ဒါပေမယ့်လည်း ဒီဒေသကြီးဟာ ဒီနေ့ ဒှီာတော့ သစ်တောအလွန်အကျွံ ထုတ်ယူမှုများနဲ့ ရွှေတူးဖော်မှုများကြောင့် ဂေဟစနစ်တွေပျက်ယွင်းဖို့ စိုးရိမ်ဖွယ်ရာ အနေအထား ဖြစ်လာ ပါပြီ။ ဥပမာအနေနဲ့ ဒီဒေသကြီးရဲ့ အနောက်ဘက်အစွန်းမှာတည်ရှိတဲ့ ကျွန်တော့မဲဆန္ဒနယ် ရွှေကျင်မြို့ဟာ ဆိုလို့ရှိရင် တရားမဝင်သစ်ထုတ်ယူရာ လမ်းကြောင်းကြီးဖြစ်ပြီးတော့မှ နေ့စဉ်နဲ့အမျှ လူခြေတိတ်ချိန် မြို့တွင်းကို ဖြတ်သန်းလျက်ရှိတဲ့ သစ်ကားများကို ဥပဒေနဲ့အညီ ကြတ်မတ်ဖို့ ဘယ်သူမှ မလုပ်ဆောင်ကြ ပါဘူး။ သစ်ကားဖြတ်သန်းသွားတဲ့မ်းလိုက်လံတောင်းယူမှုများကိုသာ အရုပ်ဆိုး အကျည်းတန်စွာ ကျွန်တော်တွေ့နေရပါတယ်။ အကျိုးဆက်အနေနဲ့ကတော့ ဒေသခံများ အိမ်ဆောက်လုပ်ဖို့ သစ်များရှားပါး လာခြင်း၊ ရာသီဥတုဖောက်ပြန်ခြင်း၊ မြစ်ချောင်းများတိမ်ကောလာခြင်း စတဲ့ဆိုးကျိုး များကို တစ်နှစ်ထက် တစ်နှစ်တိုးပြီး ခံစားလာကြရပါတယ်။ ထိစပ်နေပြီဖြစ်တဲ့အတွက် ဥပဒေစိုးမိုးမှု အားနည်းနေတဲ့ အခြေ အနေလည်းဖြစ်တာကြောင့် ညှိနှိုင်းအဖြေရှာ ထိန်းသိမ်းတဲ့လုပ်ငန်းစဉ်တစ်ရပ် ချမှတ်အကောင်အထည် ဖော်ဖို့ လိုအပ်နေပြီဖြစ်ကြောင်းကိုလည်း လေးလေးနက်နက် တင်ပြလိုပါတယ်။ တစ်နိုင်ငံလုံးအတိုင်း အတာနဲ့ သစ်ထုတ်လုပ်မှုရပ်ဆိုင်းထားသော်လည်း သစ်ကားများက နေ့စဉ်နဲ့အမျှ ဖြတ်သန်းသွားလာ နေတာကို ကျွန်တော်တို့ တွေ့နေကြရပါတယ်။ ယခင်က သစ်တောရေးရာဝန်ကြီးဌာန လက်အောက်မှာရှိတဲ့ မြန်မာ့သစ်လုပ်ငန်းဟာ နိုင်ငံတော် ဘဏ္ဍာ ရည်မှန်းချက်ဆိုတဲ့ ခေါင်းစဉ်အောက်မှာ ကန်ထရိုက်ပေးခြင်း၊ သစ်စိစစ်မှုစီမံခြင်း၊ ရောင်းချခြင်း တို့ကို လက်လွတ်စပယ် ကျင့်သုံးခဲ့တာကြောင့် သစ်တောအရင်းအမြစ်များ ပြုန်းတီးခြင်းကို ထိန်းချုပ်ဖို့ ခက်ခဲသွားပါပြီ။ ထိန်းချုပ်နိုင်ဖို့ကြိုးစားနေပေမယ့် ဝန်ထမ်းလိုအပ်ချက်၊ ဘဏ္ဍာငွေကြေး စတဲ့အခက်အခဲ များစွာနဲ့ လုပ်ဆောင်နေကြရပါတယ်။ နာယကကြီးခင်ဗျား။ နိဂုံးချုပ်အနေနဲ့ ယခု နိုင်ငံတော်သမ္မတရုံးကပေးပို့တဲ့ အာရှဒေသသစ်တော ပူးပေါင်းဆောင်ရွက်မှု အဖွဲ့အစည်းတည်ထောင်ခြင်းဆိုင်ရာ သဘောတူစာချုပ်ဟာ ကျွန်တော်တို့နိုင်ငံရဲ့ သစ်တောထိန်းသိမ်းရေးလိုအပ်ချက်ကို ဖြည့်တင်းပေးနိုင်မှာဖြစ်ပါတယ်။ သူ့ရဲ့ ရည်ရွယ်ချက်မှာကိုပဲ ရာသီဥတုပြောင်းလဲမှုရဲ့ သက်ရောက်မှုတွေကို ဖြေရှင်းဖို့အတွက် ရေရှည်တည်တံ့တဲ့ သစ်တောစီမံအုပ်ချုပ်မှု မူဘောင်အတွင်းက ကောင်းမွန်တဲ့နည်းပညာနဲ့ မူဝါဒများကို ခိုင်မာတဲ့လမ်းစဉ်များဖြင့် ပြောင်းလဲအကောင် အထည်ဖော်ပြီး ဒေသအတွင်းသစ်တောလုပ်ငန်းများ ပူးပေါင်းဆောင်ရွက်မှုကို မြှင့်တင်သွားနိုင်ပေးဖို့ ဆိုပြီးတော့မှ ရည်ရွယ်ထားတာဖြစ်တဲ့အတွက် ကျွန်တော်တို့နိုင်ငံရဲ့ သစ်တော်ကာကွယ်ရေးအတွက်ကို များစွာအထောက်အကူပြုမှာ ဖြစ်ပါတယ်။ ဒါ့အပြင် အာဆီယံ ၁၀ နိုင်ငံနဲ့ ဘူတန်၊ ကာဇက်စတန်၊ တီမောလက်စတေနဲ့ မွန်ဂိုလီးယားနိုင်ငံစတဲ့ ဒေသတွင်းနိုင်ငံများပါ ကျယ်ကျယ်ပြန့်ပြန့် ပါဝင်လက်မှတ် ရေးထိုး မှာဖြစ်လို့ အထက်မှာ ကျွန်တော် တင်ပြခဲ့တဲ့အတိုင်း ဂေဟဇုန်တွေဆက်စပ်နေတဲ့ နိုင်ငံအချင်းချင်း ပူးပေါင်းဆောင်ရွက်မှုတွေကိုလည်း လုပ်ဆောင်နိုင်မှာ ဖြစ်ပါတယ်။ ဒါကြောင့်မို့လို့ ဒီစာချုပ်ကို မြန်မာ နိုင်ငံက ပါဝင်လက်မှတ်ရေးထိုးဖို့ကို လေးလေးနက်နက် ထောက်ခံအပ်ပါတယ်။ ကျေးဇူးတင်ပါတယ်။</speech>
<speech type="speaker">ဒေါ်မာမာခိုင် သထုံမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1514">ဒေါ်မာမာခိုင်(သထုံမဲဆန္ဒနယ်၊ မွန်ပြည်နယ်)</mp>လေးစားအပ်ပါသော ပြည်ထောင်စု လွှတ်တော်နာယကကြီးနဲ့တကွ ပြည်ထောင်စုလွှတ်တော်ကိုယ်စားလှယ်များ၊ ပြည်ထောင်စုအဖွဲ့ဝင်ဝန်ကြီးများ အားလုံး မင်္ဂလာအပေါင်းနဲ့ ပြည့်စုံကြပါစေရှင်။ ကျွန်မကတော့ အာရှဒေသသစ်တောပူးပေါင်းဆောင်ရွက်မှု အဖွဲ့အစည်း တည်ထောင်ခြင်းဆိုင်ရာ သဘောတူစာချုပ်ကို မြန်မာနိုင်ငံမှ ပါဝင်လက်မှတ်ရေးထိုးခြင်းကိစ္စနဲ့ ပတ်သက်ပြီး အကြံပြု ထောက်ခံဆွေးနွေးမယ့် သထုံမဲဆန္ဒနယ်က ပြည်သူ့လွှတ်တော်ကိုယ်စားလှယ် ဒေါ်မာမာခိုင် ဖြစ်ပါတယ်။ နာယကကြီးရှင်။ ဒီစာချုပ်ရဲ့ရည်ရွယ်ချက်က ရာသီဥတုပြောင်းလဲမှုရဲ့ သက်ရောက်မှုများကို ဖြေရှင်းရန် ကယ်လီက တကယ် တင်တင်က တင်ကယ်တင် မူဝါဒများကို ခိုင်မာတဲ့ လုပ်ငန်းစဉ်အဖြစ် ပြောင်းလဲအကောင်အထည်ဖော်ကာ ဒေသအတွင်း သစ်တော လုပ်ငန်းများ ပူးပေါင်းဆောင်ရွက်မှုကို မြှင့်တင်သွားနိုင်ရန်လို့ ဖော်ပြထားတဲ့အတွက် ကျွန်မတို့ နိုင်ငံအတွက် မလွဲမသွေ အကျိုးရှိနိုင်မယ်လို့ ယူဆပါတယ်။ တစ်ခါ ရာသီဥတုပြောင်းလဲသက်ရောက်မှုများကို ဖြေရှင်းဖို့အတွက် လုပ်ငန်းအစီအစဉ် (၅)ရပ် ကလည်း အထူးကောင်းမွန်လှပါတယ်။ လုပ်ငန်းအစီအစဉ်အပိုဒ် (က)၊ (ခ)၊ (ဃ) တို့ဟာဆိုရင် ကျွန်မတို့ နိုင်ငံရဲ့ လိုအပ်ချက်ပါပဲ။ သဘောတူစာချုပ် လက်မှတ်ရေးထိုး၍ အာရှဒေသပူးပေါင်းဆောင်ရွက်မှု အဖွဲ့ အစည်း တည်ထောင်ရာမှာ ပူးပေါင်းပါဝင်ခြင်းဖြင့် ရနိုင်တဲ့အကျိုးကျေးဇူး(၇)ရပ်ကလည်း အလွန်တရာ ကောင်းမွန်လှပါတယ်။ အဲဒီအချက်တွေထဲက အပိုဒ်(က)၊ (ခ)၊ (ဃ)၊ (င)တို့ဟာလည်း လက်ရှိ ကျွန်မတို့ နိုင်ငံက ဆောင်ရွက်နေတဲ့ CF စနစ်လို့ခေါ်တဲ့ ဒေသခံပြည်သူအစုအဖွဲ့ပိုင် သစ်တောလုပ်ငန်းဆိုင်ရာ ညွှန်ကြားချက်များအတွက် များစွာ အထောက်အကူပြုစေပါတယ်။ နာယကကြီးရှင်။ ပြည်ထောင်စုသမ္မတမြန်မာနိုင်ငံတော်အစိုးရ သယံဇာတနဲ့ သဘာဝပတ်ဝန်းကျင် ထိန်းသိမ်းရေးဝန်ကြီးဌာနက ၁၆-၈-၂၀၁၆ နေ့စွဲပါ အမိန့်ကြော်ငြာစာအမှတ်(၈၄/၂၀၁၆)နဲ့ ဒေသခံပြည်သူ အစုအဖွဲ့ပိုင် သစ်တောလုပ်ငန်းဆိုင်ရာ ညွှန်ကြားချက်များ ထုတ်ပြန်ခဲ့ပါတယ်။ ရည်ရွယ်ချက်ကတော့ ဒေသခံပြည်သူများအတွက် သစ်နဲ့ သစ်မဟုတ်သော သစ်တောထွက်ပစ္စည်းများ အစရှိတဲ့ သစ်တောသစ်ပင် ဆိုင်ရာ အခြေခံလိုအပ်ချက်များကို ဖြည့်ဆည်းပေးရန်၊ ဒေသခံပြည်သူများ အလုပ်အကိုင် ဝင်ငွေအခွင့်အလမ်း ရရှိပြီး ဆင်းရဲနွမ်းပါးမှုလျော့နည်းစေရန်၊ သစ်တောဖုံးလွှမ်းတဲ့ ဧရိယာဖွံ့ဖြိုးတိုးတက်လာပြီး ရေရှည် တည်တံ့စေရန်နဲ့ စဉ်ဆက်မပြတ် ထုတ်ယူသုံးစွဲနိုင်ရန်၊ ပြည်သူများပူးပေါင်းပါဝင်တဲ့ သစ်တောစီမံအုပ်ချုပ်မှု လုပ်ကိုင်မှုစနစ်ကို မြှင့်တင်ရန်၊ သစ်တောပြုန်းတီးခြင်းနဲ့ အရည်အသွေးကျဆင်းခြင်းတို့ကို ကာကွယ် ထိန်းသိမ်းခြင်းအားဖြင့် ရာသီဥတုပြောင်းလဲမှု လျှော့ချရေးနဲ့ လိုက်လျောညီထွေဖြစ်စေရေး၊ အထောက်အကူ ဖြစ်စေရေး၊ အထောက်အကူပြုနိုင်တဲ့ ပတ်ဝန်းကျင်ဆိုင်ရာ ဝန်ဆောင်မှုများကို တိုးပွားလာစေရန်ဖြစ်ပါတယ်။ ဒီလိုလုပ်ငန်းဆောင်ရွက်နိုင်ဖို့အတွက် ညှိနှိုင်းပေါင်းစပ် ဆောင်ရွက်သူများကတော့ သစ်တောဦးစီး ဌာနဝန်ထမ်းများနဲ့ ပြည်တွင်းပြည်ပအဖွဲ့အစည်းများ ဖြစ်ပါတယ်။ ဒေသခံအစုအဖွဲ့ပိုင် သစ်တောလုပ်ငန်း ဆိုင်ရာ ညွှန်ကြားချက်အပိုဒ် ရ မှာဖော်ပြထားတဲ့ လုပ်ငန်းလုပ်ကိုင်လိုသူများအတွက် လိုအပ်ချက်(၇)ချက်မှာ ပါတဲ့အတိုင်း နည်းပညာပိုင်း၊ လုပ်ငန်းဆောင်ရွက်မှုအပိုင်း၊ အမျိုးသားအဆင့်ကွန်ရက်များ ဖြစ်ပေါ်လာရန် အပိုင်း၊ အရင်းအနှီးလိုအပ်ချက် စသည်တွေကို ပံ့ပိုးကူညီနိုင်ဖို့အတွက် သစ်တောဦးစီးဌာနအနေနဲ့ ဌာန ဆိုင်ရာများ၊ ပြည်တွင်းပြည်ပအဖွဲ့အစည်းများ၊ စီးပွားရေးအဖွဲ့အစည်းများ၊ ပုဂ္ဂလိကလုပ်ငန်းရှင်များနဲ့ ချိတ်ဆက်ကူညီ ဆောင်ရွက်ပေးရမယ်လို့ ဖော်ပြထားပါတယ်။ ဒေသခံအစုအဖွဲ့ပိုင် သစ်တောလုပ်ငန်းများ ဆောင်ရွက်ရန် မြေခွဲဝေချထားခြင်းနဲ့ ပတ်သက်လို့လည်း အပိုဒ် ၁၁ မှာ ခရိုင်သစ်တောအရာရှိအနေနဲ့ အချက် ၅ ချက်ကို မူတည်ပြီးတော့ ဧရိယာသတ်မှတ်ပေးရမယ်လို့ ညွှန်ကြားချက်မှာ ဖော်ပြထားပါတယ်။ ဒါပေမယ့် လက်တွေ့အခြေအနေမှာ သစ်တောဦးစီးဌာနအနေနဲ့ ဒီလုပ်ငန်းဆောင်ရွက်မှုကို ပီပြင်စွာလုပ်နိုင် ပြီလားလို့ ဆန်းစစ်ကြည့်တဲ့အခါမှာ များစွာအားနည်းနေတာကိုလည်း တွေ့ရှိရပါတယ်။ အဓိကအားဖြင့် သစ်တောတွေနဲ့ပတ်သက်တဲ့ အချက်အလက်တွေမှန်ကန်မှုမရှိတာ၊ နည်းပညာပိုင်း၊ ဝန်ထမ်းပိုင်း အားနည်း နေတာ၊ သစ်တောထိန်းသိမ်းတဲ့နေရာမှာ မြေပြင်ပကတိအခြေအနေတွေကို လေ့လာဆန်းစစ်မှု အားနည်း တာတွေအပြင် ပြည်သူလူထုကို အသိပညာပေးခြင်း၊ အထက်မှာဆွေးနွေးခဲ့သလိုပဲ CF စနစ်ကို အကောင် အထည်ဖော်တဲ့နေရာမှာ သစ်တောဦးစီးဌာနက ကူညီပူးပေါင်းဆောင်ရွက်မှု အားနည်းနေခြင်းတို့ကိုလည်း တွေ့ရှိရပါတယ်။ ကျွန်မမဲဆန္ဒနယ်က ပြည်သူတချို့ CF စနစ်နဲ့ လုပ်ကိုင်လိုတဲ့အတွက် သစ်တောဦးစီးဌာနကို သွားရောက်အကူအညီတောင်း မေးမြန်းတဲ့အခါမှာ သစ်တောဦးစီးဌာနက သစ်တောမြေအတော်များများဟာ မြေပြင်နဲ့ ဌာနမှတ်တမ်းတွေ ကွာဟချက်တွေရှိနေကြောင်း၊ ဝန်ထမ်းအင်အားအရ မြေပြင်အနေအထား သွားရောက်စစ်ဆေးကြပ်မတ်ဖို့ မလုံလောက်လို့ ကြိုးဝိုင်းအတွင်းအပြင်မှာ လျှောက်ထားလုပ်ကိုင်လိုသူ တို့ရဲ့ ဧရိယာအကျယ်အဝန်းကို တပ်အပ်မသိနိုင်တဲ့အပြင် စာအုပ်တွေနဲ့ မှတ်တမ်းတွေ ကွဲလွဲမှုတွေ ရှိနိုင် ကြောင်း၊ စိုက်ပျိုးထားခြင်းမရှိတဲ့ သစ်တောမြေကွက်လပ်တွေ့ရင် လာရောက်အကြောင်းကြားပါက သွားရောက်စစ်ဆေး ကူညီမယ်လို့ ပြောခဲ့ပါတယ်။ ဒါကိုကြည့်ရင် သစ်တောဦးစီးဌာနရဲ့ မနိုင်မနင်းမှုတွေကို မြင်သာနေပါတယ်။ မိမိဌာနကတောင်မသိနိုင်တဲ့ စာရင်းအတိအကျမသိတဲ့ သစ်တောမြေအနေအထားကို ပြည်သူတွေက ဘယ်လိုလုပ်သိနိုင်ပါ့မလဲ။ ဌာနရဲ့တာဝန်ယူမှု၊ တာဝန်ခံမှုကလည်း ဘာလဲဆိုတာမေးစရာ ဖြစ်လာပါတယ်။ နာယကကြီးရှင်။ နိုင်ငံရဲ့ အသက်သွေးကြော၊ ပြည်သူတွေရဲ့ လူနေမှုဘဝလုံခြုံရေး၊ စီးပွားရေး စသည်တွေမှာ အဓိကပါဝင်နေတဲ့ သစ်တောကဏ္ဍကို ဖရိုဖရဲအလွဲများစွာနဲ့ သစ်တောမြေအလွဲသုံးစား ဖြစ်နေတာတွေ၊ လုပ်ပိုင်ခွင့်ပေးထားပြီးတာနဲ့ပိုပြီး တရားမဝင်မြေလုပ်နေတာတွေကို တိတိကျကျ ပြန်လည် ဖော်ထုတ်နိုင်ဖို့ တိကျမှန်ကန်တဲ့ မြေပြင်ပကတိအခြေအနေနဲ့ ကိုက်ညီတဲ့စာရင်းဇယားများ ရရှိရန်လိုအပ် သလို သစ်တောကဏ္ဍကို ခေတ်မီနည်းပညာတွေနဲ့ တိုးတက်မြင့်မားလာစေဖို့ မလွဲမသွေ လိုအပ်နေတာမို့ ခုလိုနိုင်ငံတကာနဲ့ ပူးပေါင်းဆောင်ရွက်ခြင်းဟာ လျော်ကန်သင့်မြတ်တဲ့ ကိစ္စရပ်ဖြစ်တာမို့ ကျွန်မအနေနဲ့ လေးလေးနက်နက်ထောက်ခံပါကြောင်း ပြောကြားရင်း နိဂုံးချုပ်အပ်ပါတယ်ရှင်။ အားလုံးကို ကျေးဇူးတင် ပါတယ်။</speech>
<speech type="speaker">ဦးမြင့်လွင် တွံတေးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1551">ဦးမြင့်လွင်(တွံတေးမဲဆန္ဒနယ်၊ ရန်ကုန်တိုင်းဒေသကြီး)</mp>အားလုံးကို မင်္ဂလာပါလို့ နှုတ်ခွန်း ဆက်သ ဂါရဝပြုအပ်ပါတယ်။ ကျွန်တော်ကတော့ ရန်ကုန်တိုင်းဒေသကြီး တွံတေးမဲဆန္ဒနယ်က ပြည်သူ့ လွှတ်တော်ကိုယ်စားလှယ် ဦးမြင့်လွင် ဖြစ်ပါတယ်။ လေးစားအပ်ပါတဲ့ ပြည်ထောင်စုလွှတ်တော် နာယကကြီးခင်ဗျာ။ ဒီကနေ့ ကမ္ဘာကြီးဟာ ကူးလူး ပေါင်းစည်းယှက်နွယ်မှုဆိုတဲ့ Globalization ဟာ အရှိန်အဟုန်ပြင်းပြင်းနဲ့ ဖြစ်နေတဲ့ပါတယ်။ ကျွန်တော်တို့ ညောင်ဦးကမ်းပါးပြိုတာနဲ့ စမ္ပာနဂိုက နွားမပေါင်ကြိုးတာ ဘာဆိုင်လို့လဲလို့ ပြောလို့ရတဲ့ ခေတ် မဟုတ်တော့ပါဘူး။ လွန်ခဲ့တဲ့ ၁၀ စုနှစ်တချို့လောက်က ဘရာဇီးနိုင်ငံက ပြောင်းခင်းတစ်ခုထဲက လိပ်ပြာလေးတစ်ကောင်ရဲ့ တောင်ပံခတ်သံကြောင့် ကမ္ဘာ့ပြောင်း ဈေးကွက်ကြီးတစ်ခုလုံး ကမောက်ကမ ဖြစ်သွားခဲ့ရပါတယ်။ ဒါကြောင့်မို့လို့ အဲဒီအဖြစ်အပျက်ကို Butterfly Effect ဆိုပြီးတော့ အင်္ဂလိပ် အဘိဓာန်ထဲတောင်ပါသွားခဲ့တဲ့ အခြေအနေထိ ဖြစ်ခဲ့ပါတယ်။ ဒါဟာ Globalization ကို ဖော်ပြတဲ့ အကောင်းဆုံးသော ဖြစ်ရပ်တစ်ခုဖြစ်ပါတယ်။ အဲဒီတော့ ကျွန်တော်တို့ ဒီကနေ့မှာ ကျွန်တော်တို့ ကမ္ဘာကြီးဟာ ရွာကြီးတစ်ရွာနဲ့တူလာနေပြီလို့ ပြောဆိုနေကြပါတယ်။ ဒါကြောင့်မို့လို့ ကျွန်တော်တို့ ရွာကြီးတစ်ရွာနဲ့ တူလာတဲ့အတွက်ကြောင့်မို့လို့ ရွာမြောက်ဖျားကအိမ်က မီးလောင်ရင်၊ ရွာတောင်ဖျားကအိမ်က နေလို့မရပါဘူး။ ရွာအရှေ့ဖျားအိမ်မှာ ဝမ်းရောဂါဖြစ်လို့ရှိရင် ရွာအနောက်ဖျားကအိမ်ဟာ အေးအေးဆေးဆေးနေလို့မရတော့ပါဘူး။ ဒါကြောင့်မို့လို့ ဒီနေ့မှာကမ္ဘာကြီးဟာ အန္တရာယ်တွေကိုလည်း စုပေါင်းပြီးတော့ကာကွယ်ကြတယ်။ ဖွံ့ဖြိုးတိုးတက်မှုကိုလည်း နိုင်ငံတွေလက်တွဲပြီးတော့ လုပ်နေကြတဲ့ပါတယ်။ ဒီ Train ကြီးက ဒီနေ့ကမ္ဘာပေါ်မှာ ထင်ရှား နေတဲ့ Train ဖြစ်ပါတယ်။ အဲဒီတော့ ကျွန်တော်တို့ မကြာသေးခင်ကပဲ အားလုံးသိကြတဲ့အတိုင်း လွန်ခဲ့တဲ့ နှစ်ပေါင်း ၂၀၀၀ လောက်က တရုတ်ပြည်က ပိုးကုန်သည်တွေသွားတဲ့ လမ်းမကြီးကို ပြန်ပြီးတော့ ပိုးလမ်းမသစ်ဆိုတဲ့ စီမံကိန်းနဲ့ One Belt, One Road ဆိုတဲ့ ပိုးလမ်းမအသစ်စီမံကိန်းကြီးကို တရုတ် နိုင်ငံ ဘေကျင်းမြို့မှာ အစည်းအဝေးလုပ်ပြီးတော့ စတင်ပြီးတော့ လုပ်ဖြစ်နေပါပြီ။ ဒါကိုအခုဆိုရင် ဒီလှုပ်ရှားမှုကြီးမှာ ကျွန်တော်တို့က နိုင်ငံပေါင်း ၄၅ နိုင်ငံလောက် ပါဝင်ဖို့ရှိနေတယ်လို့ ကြားရပါတယ်။ ကျွန်တော်တို့နိုင်ငံ လည်း ပါဝင်ပတ်သက်ဖို့ရှိပါတယ်။ ကျွန်တော့အနေနဲ့ကတော့ ဒီမှာ ကျွန်တော်တို့နိုင်ငံရဲ့ သစ်တောအခြေအနေဟာလည်း အားလုံး သိတဲ့အတိုင်းပဲ အရှေ့တောင်အာရှဒေသမှာ သစ်တောပြုန်းတီးမှုဟာ ဒုတိယအဆင့်ကို ရောက်ရှိတဲ့အဆင့် အထိရောက်နေပါပြီ။ သစ်တောပြုန်းတီးမှုအခြေအနေဟာ တော်တော်ကို ဆိုးရွားနေတဲ့အခြေအနေပါ။ အဲဒီတော့ ကျွန်တော်ကတော့အခုဒီမှာ တောင်ကိုရီးယားနိုင်ငံက ဦးဆောင်ပြီးတော့လုပ်တဲ့ ဒီအာရှဒေသ သစ်တောပူးပေါင်းဆောင်ရွက်ရေးအဖွဲ့ထဲမှာ မြန်မာနိုင်ငံပါဝင် လက်မှတ်ရေးထိုးရေးနဲ့ပတ်သက်ပြီးတော့ အကြံပြုချက်နှစ်ခုလောက် ကျွန်တော့ဆီမှာရှိပါတယ်။ အဲဒါက ဘာလဲဆိုတော့ ကျွန်တော်တို့ ဒီမှာပါနေတဲ့ လုပ်ငန်းစဉ် ၅ ရပ်ကို ကြည့်တဲ့အခါကျတော့လည်း တစ်နိုင်ငံချင်းအနေနဲ့ဆိုရင် ကျွန်တော်တို့ နိုင်ငံလုပ်ရမှာ ပါပဲ။ နောက်ပြီးတော့ ဒီကနေပြီးတော့ ဒီစာချုပ်မှာ ပါဝင်လက်မှတ်ရေးထိုးခြင်းအားဖြင့် ရရှိနိုင်တဲ့ အကျိုးစီးပွား ရ ခု ဆိုတာကိုလည်းတွေ့ရပါတယ်။ ဒါဟာလည်း ကျွန်တော်တို့အနေနဲ့ အင်မတန် ဝမ်းသာ အားတက်စရာရှိပါတယ်။ အဲဒီတော့ ကျွန်တော်တို့အနေနဲ့ ဒါအကြံပြုချက် နှစ်ချက်ဆိုတာကတော့ ကျွန်တော်တို့နိုင်ငံက ဒီအဖွဲ့အစည်းမှာပါဝင်တဲ့အခါမှာကျွန်တော်တို့က ရုန်းကန်နေရတဲ့နိုင်ငံတစ်ခုဖြစ်တဲ့ အတွက် ငွေကြေးဓနအားဖြင့်လည်း များများစားစား ပါဝင်ပံ့ပိုးနိုင်ခြင်းမရှိပါဘူး။ နည်းပညာအရလည်း ကျွန်တော်တို့ဟာ သိပ်ပြီးတော့ တိုးတက်တဲ့နိုင်ငံမဟုတ်သေးတဲ့အခါ နည်းပညာအရလည်း ကျွန်တော်တို့ဟာ ပံ့ပိုးမှုဟာ သိပ်မရှိနိုင်ပါဘူး။ အဲဒီတော့ ကျွန်တော်တို့က ဘာလုပ်ပေးနိုင်မလဲဆိုတော့ Idea တွေ ကျွန်တော်တို့ဟာ Idea အသစ်အဆန်းတွေပေါ့။ ဒါတွေကို ကျွန်တော်တို့က အဖွဲ့အစည်းကို ပံ့ပိုးပေး နိုင်ပါတယ်။ ဥပမာ ဘူတန်နိုင်ငံက တစ်ချိန်တုန်းကကမ္ဘာမှာ နိုင်ငံတစ်နိုင်ငံရဲ့ ဖွံ့ဖြိုးတိုးတက်မှုကို ဂျီဒီပီနဲ့ Gross Domestic Product o :03wfil oponșm GNH Gross National Happiness apons GNH နဲ့တိုင်းမှသာ တကယ်တိုင်းပြည်ဟာ ချမ်းသာတယ်ဆိုတာကို ဒီအတွေးအခေါ် အသစ်အဆန်းလေးဟာ ကမ္ဘာ့အဖွဲ့အစည်းကြီးကို Contribute လုပ်ပေးနိုင်ခဲ့ပါတယ်။ အဲဒီတော့ ကျွန်တော်တို့နိုင်ငံအနေနဲ့ ဒီအဖွဲ့အစည်းတွေမှာပါတဲ့အခါ အဲဒီလို Idea အသစ် အဆန်းလေးတွေနဲ့ ကျွန်တော်တို့ ပံ့ပိုးပေးနိုင်ဖို့အတွက် ကျွန်တော် ဒါအကြံပြုချင်ပါတယ်။ နံပါတ်(၂) အကြံပြုချက်ကတော့ ကျွန်တော်တို့ ဒီကနေ့ ဒုတိယအကြိမ် ပြည်ထောင်စုလွှတ်တော်က စတင်ခဲ့တာဆိုရင် အခုပဉ္စမအကြိမ်ရောက်နေပါပြီ။ စတုတ္ထအကြိမ်အထိဆိုရင် ကျွန်တော်တို့ မြန်မာနိုင်ငံ စာချုပ် တွေမှာ ပါဝင်လက်မှတ်ရေးထိုးခဲ့တာလည်း ၁၃ ခုရှိပါတယ်။ ၁၃ ခုလက်မှတ်ရေးထိုးခဲ့တဲ့အခါမှာ ကျွန်တော်တို့ တကယ်ပဲ လက်မှတ်ရေးထိုးတဲ့အတွက် ရရှိခဲ့တဲ့အကျိုးစီးပွားတွေ၊ အကျိုးဖြစ်ထွန်းမှုတွေဟာ တကယ်ပဲ ရှိရဲ့ လားဆိုတာကို တစ်နှစ်ပြည့်တဲ့အခါမှာ လေ့လာသုံးသပ်ပြီးတော့ တာဝန်ရှိတဲ့ အဖွဲ့ အစည်းတွေက သေချာပြန်သုံးသပ်ပြီးတော့ ဒီခုနကပြောတဲ့ လုပ်ငန်းစဉ် ၅ ချက်၊ ဒီစာချုပ်မှာ လုပ်ငန်းစဉ် ၅ ခု ဟာ တကယ်ပဲ လုပ်ခဲ့ရဲ့လား၊ လုပ်ဖြစ်ရဲ့လား။ နောက်တစ်ခါ အကျိုးစီးပွား ရ ခု ဟာလည်း တကယ်ပဲ အဲဒီအကျိုး စီးပွားရရှိခဲ့ရင် ရာခိုင်နှုန်းဘယ်လောက် ရရှိနေလဲ။ အဲဒါကို တစ်နှစ်ပြည့်တဲ့အခါမှာ ကျွန်တော်တို့ ပြည်ထောင်စုလွှတ်တော်ကြီးကို အစီရင်ခံစာအနေနဲ့ ပြန်လည်ပြီးတော့ တင်ပြမယ်ဆိုရင်လည်း ပိုကောင်း ပါမယ်လို့ ကျွန်တော်ယူဆပါတယ်။ ဒါကြောင့်မို့လို့ အဲဒီအကြံပြုချက် ၂ ခုနဲ့အတူ AFoCo လို့ခေါ်တဲ့ စာချုပ်မှာ မြန်မာနိုင်ငံပါဝင်လက်မှတ်ရေးထိုးရေးကို ပြည်ထောင်စုလွှတ်တော်ကြီးက အတည်ပြုပေးပါရန် ကျွန်တော် ပန်ကြားရင်းနဲ့ နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးအေးနိုင် ဒဂုံမြို့သစ်(တောင်ပိုင်း)မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1546">ဦးအေးနိုင် ဒဂုံမြို့သစ်(တောင်ပိုင်း)မဲဆန္ဒနယ်၊ ရန်ကုန်တိုင်းဒေသကြီး</mp> ကျွန်တော်ကတော့ ဒဂုံမြို့သစ်(တောင်ပိုင်း) မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအေးနိုင် ဖြစ်ပါတယ်။ နိုင်ငံတော်သမ္မတထံမှ ပေးပို့လာသော အာရှ ဒေသသစ်တောပူးပေါင်းဆောင်ရွက်မှုသဘောတူညီချက် AFoCO မှာ မြန်မာနိုင်ငံက ပါဝင်လက်မှတ် ရေးထိုးနိုင်ရေးကိစ္စအပေါ် ပြည်သူ့လွှတ်တော် သယံဇာတနှင့် သဘာဝပတ်ဝန်းကျင်ထိန်းသိမ်းရေးကော်မတီ ကိုယ်စား အတွင်းရေးမှူး ကျွန်တော်ဦးအေးနိုင် ဒဂုံမြို့သစ်(တောင်ပိုင်း)မဲဆန္ဒနယ်က ထောက်ခံဆွေးနွေး သွားမှာ ဖြစ်ပါတယ်။ လွှတ်တော်မှာ ကျွန်တော်တို့ကော်မတီ စတင်ဖွဲ့စည်းခဲ့တဲ့ ၂၀၁၆ ခုနှစ်၊ ဖေဖော်ဝါရီကတည်းက ကော်မတီဝင်များအနေနဲ့ တိုင်းပြည်ရဲ့ ဘဏ္ဍာငွေများစွာ ရှာပေးနေခဲ့တဲ့ သယံဇာတနှင့် သဘာဝပတ်ဝန်းကျင် ထိန်းသိမ်းရေးဝန်ကြီးဌာနမှာတော့ လူသားအရင်းအမြစ်နဲ့ ပညာရပ်ဖွံ့ဖြိုးမှု သုတေသနတွေအတွက် ရန်ပုံငွေနည်းပါးလွန်းနေတာ သတိထားမိခဲ့ကြပြီးတော့ ဒီအတွက် ဘယ်လိုလုပ်သင့်တယ်၊ လုပ်နိုင်မယ် ဆိုတာတွေကို စဉ်းစားပြင်ဆင်ခဲ့ကြပါတယ်။ သစ်နဲ့ဝင်ငွေ များစွာရှာပေးခဲ့ပြီး ဒီနေ့ သစ်တောတွေကို ပြန်လည်ပြုစုပျိုးထောင်ကြမယ်။ ထိန်းသိမ်းကြမယ်။ တရားမဝင်သစ်ထုတ်လုပ်မှုကို ကာကွယ်ကြမယ် ဆိုတဲ့အခါ လုံလောက်တဲ့ ဝန်ထမ်းအင်အား ကုန်ကျစရိတ် Facility တွေ အားနည်းနေတာတွေ့ရပါတယ်။ ဒီအတွက် ရန်ပုံငွေတိုးမြှင့်ပေးဖို့နဲ့ စီမံကိန်းချမှတ်ဆောင်ရွက်ပေးဖို့ကို ၂၀၁၆ ခု ပြည်ထောင်စုဘဏ္ဍာ ရန်ပုံငွေ အရအသုံးဆိုင်ရာ ဥပဒေပြင်ဆင်ရေးဆွဲချိန်မှာ အစီရင်ခံစာ ထည့်သွင်းဖော်ပြခဲ့ပြီးတော့ စီမံကိန်းနဲ့ ဘဏ္ဍာရေးဝန်ကြီးဌာနနဲ့ပတ်သက်တဲ့ ကော်မတီတွေနဲ့လည်း ချိတ်ဆက်လို့ ဖြစ်သင့်တာတွေ ဖြစ်လာဖို့ စီစဉ်ဆောင်ရွက်ခဲ့ကြပါတယ်။ ဒါကြောင့်လည်း ပြည်ထောင်စုဝန်ကြီးဌာနအနေနဲ့ မြန်မာနိုင်ငံသစ်တောများ ပြန်လည် ထူထောင်ရေးစီမံကိန်းကို ၂၀၁၆ ခုနှစ်၊ ဖြည့်စွက်ရန်ပုံငွေမှာ စတင်ချပေးနိုင်ခဲ့ပါတယ်။ စီမံကိန်းဟာ ၁၀ နှစ် စီမံကိန်းဖြစ်ပြီး နှစ်စဉ်တိုးချဲ့စိုက်ပျိုးနိုင်ဖို့ ရန်ပုံငွေနှစ်စဉ်ချပေးတာ အခုဆိုရင် အရှိန်ရလာနေပြီဖြစ်ပါတယ်။ ယခုပြည်ထောင်စုဝန်ကြီးဌာနက တင်ပြလာတဲ့ AFoCO ဟာဆိုရင်လည်း သစ်တောဝန်ထမ်းများ အရည် အသွေးပြုစုပျိုးထောင်ရေး ရေဝေရေလဲဒေသများ ပြုစုပျိုးထောင်ရေးနဲ့ ရာသီဥတုပြောင်းလဲမှု အကျိုးဆက်များ လျော့ပါးသက်သာစေရန် ပြည်သူလူထုပူးပေါင်းဆောင်ရွက်ရေးစတဲ့ ရည်မှန်းချက်တွေပါဝင်ပြီးတော့ နိုင်ငံဘက်ကထည့်ဝင်ရငွေအနည်းငယ်သာရှိကာ ကိုရီးယားသမ္မတနိုင်ငံရဲ့ အထောက်အပံ့အများစုနဲ့ နိုင်ငံချင်းဆက်သွယ် ပညာအတွေ့အကြုံ ဖလှယ်ကြမှာဖြစ်လို့ အင်မတန် လုပ်ဆောင်သင့်တဲ့ ် လုပ်ငန်းတစ်ရပ်ဖြစ်တာ တွေ့ရပါတယ်။ လုပ်ငန်းစဉ်အသေးစိတ်ကိုတော့ ပြည်ထောင်စုဝန်ကြီးက အသေးစိတ် ဆွေးနွေးတင်ပြခဲ့ပြီးဖြစ်ပြီး စာချုပ်နမူနာကိုလည်း ပြည်ထောင်စုလွှတ်တော်မှာ ကိုယ်စားလှယ်များထံ ဖြန့်ဝေသွားပြီ ဖြစ်တဲ့အတွက် ဒီနေ့ကျွန်တော့အနေနဲ့ အသေးစိတ် မတင်ပြတော့ပါဘူး။ ကျွန်တော်တို့နိုင်ငံမှာ အကြောင်းကြောင်းတွေကြောင့် သစ်တောပေါင်းများစွာဟာ လွန်ခဲ့တဲ့ နှစ် ၂၀ ကျော်ကာလအတွင်း သိသိသာသာ ပျက်သုဉ်းကုန်ကြပြီ ဖြစ်ပါတယ်။ ကျွန်တော်တို့ သားသမီးတွေ ခေတ်မှာ ကျွန်တော်တို့ငယ်ငယ်ကလို သစ်တောကြီးတွေ ပြန်လည်ဖြစ်ထွန်းပေါ်ပေါက်လာပြီး တိုင်းပြည်ရဲ့ သယံဇာတအဖြစ် အဆင်သင့်ရှိနေနိုင်ဖို့ အခုဖက်ဖက်က ပြန်လည်တည်ဆောက်နေရတဲ့ ကာလဖြစ်ပါတယ်။ ဒီအတွက် မှန်ကန်ထိရောက်တဲ့ သစ်တောအုပ်ချုပ်စီမံခန့်ခွဲမှုနဲ့ ရန်ပုံငွေ၊ နည်းပညာ ချိတ်ဆက်မှု သတင်းအချက်အလက်ဖလှယ်မှုတွေဟာ အရေးကြီးလိုအပ်နေပါတယ်။ နိဂုံးချုပ်အနေနဲ့တင်ပြရမယ်ဆိုရင် ပြည်ထောင်စုအစိုးရအဖွဲ့ကတင်ပြလာတဲ့ AFCO မှာ မြန်မာ နိုင်ငံကပါဝင်လက်မှတ်ရေးထိုးဆောင်ရွက်နိုင်ဖို့ကိစ္စကို ပြည်ထောင်စုလွှတ်တော်ကြီးက အတည်ပြုပေးဖို့ လေးလေးနက်နက်ထောက်ခံကြောင်းတင်ပြလိုပါတယ်။ အားလုံးကိုကျေးဇူးတင်ပါတယ်။</speech>
<speech type="speaker">ဒေါ်မမလေး ရှမ်းပြည်နယ် မဲဆန္ဒနယ်အမှတ်(၈) ဆွေးနွေးဖို့ဖြစ်ပါတယ်။</speech>
<speech><mp id="1335">ဒေါ်မမလေး(မဲဆန္ဒနယ်အမှတ်-၈၊ ရှမ်းပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့် ပြည်ထောင်စုဝန်ကြီးများ၊ ပြည်ထောင်စုလွှတ်တော် ကိုယ်စားလှယ်များ အားလုံး မင်္ဂလာပါရှင်။ ကျွန်မကတော့ ရှမ်းပြည်နယ် မဲဆန္ဒနယ်အမှတ်(၈) ဓနုကိုယ်ပိုင်အုပ်ချုပ်ခွင့်ရ ဒေသမှ အမျိုးသားလွှတ်တော်ကိုယ်စားလှယ် ဒေါ်မမလေး ဖြစ်ပါတယ်ရှင်။ အာရှဒေသသစ်တောပူးပေါင်း ဆောင်ရွက်မှုအဖွဲ့အစည်း ထူထောင်ခြင်းဆိုင်ရာ သဘောတူစာချုပ်ကို မြန်မာနိုင်ငံမှ ပါဝင်လက်မှတ်ထိုးရန် ကိစ္စအား ကြိုဆိုထောက်ခံဆွေးနွေးမှာ ဖြစ်ပါတယ်။ ရှမ်းပြည်တောင်ပိုင်း ဓနုကိုယ်ပိုင်အုပ်ချုပ်ခွင့်ရဒေသ ပင်းတယမြို့နယ်နှင့် ရွာငံမြို့နယ်အတွင်းမှာ ရှိတဲ့ ကြိုးဝိုင်းကြိုးပြင် အကျယ်အဝန်းကို ပြောရမယ်ဆိုရင် ပင်းတယမြို့နယ်မှာ ဇော်ဂျီကြိုးဝိုင်း ၇၃၆၃.၂၉ ဧကနဲ့ ပေါနုကြိုးပြင်ကာကွယ်တော ၂၀၁ ဧက အစုအဖွဲ့ပိုင် ယခင်က ၆၂၉၆.၀၅၁ ဧကရှိပါတယ်။ ရွာငံမြို့နယ်မှာ ကြိုးဝိုင်း ၃၇၇၃၃၃ ဧကနဲ့ ကြိုးပြင် ၃၆၈၀၀ ဧက တို့ရှိပါတယ်။ အဲဒီထဲမှာ ပန်းလောင်နဲ့ ပြဒါးလင်းဂူ တောရိုင်းတိရစ္ဆာန် ဘေးမဲ့တော ၈၂၄၈၃ ဧကပါဝင်ပါတယ်။ ကြိုးဝိုင်းကြိုးပြင်သစ်တော အတွင်းမှာ ရှားပါးသစ်ခွနဲ့ ဆေးဖက်ဝင်အပင်များစွာ ပေါက်ရောက်လေ့ရှိပါတယ်။ ကျွန်း၊ ပျဉ်းကတိုး၊ ပိတောက် စတဲ့အပင်နဲ့ အပင်အမျိုးပေါင်း ၄၀ ပေါက်ရောက်ပါတယ်။ လက်ရှိမှာတော့ မည်သူခုတ်လို့ခုတ်မှန်း မသိ၊ မိပြန်ရင်လည်းပိုင်ရှင်မဲ့နဲ့ တရားမဝင်ဥပဒေမဲ့စွာ ခုတ်ယူရောင်းဝယ်သယ်ဆောင်၍ ပြောင်သလောက် နီးပါးရှိကုန်ပါပြီ။ ပြဒါးလင်းဂူဘေးမဲ့တောအတွင်းမှာ ရှားပါးမျိုးစိတ် တောက်တဲ့အပါအဝင် ဒေါင်း၊ ဖြူး၊ ဂျီ၊ တောဝက် စတဲ့သားငှက်တိရစ္ဆာန် ဇီဝမျိုးစုံမျိုးကွဲများသာမက နှစ်ပေါင်း ၁၃၄၀၀ ခန့်ကတည်းက ရှိခဲ့တဲ့ နံရံဆေးပန်းချီ (၁၂)ပုံပါဝင်တဲ့ ပြဒါးလင်းဂူအမှတ်(၁)နှင့် ပြဒါးရောင်တဖိတ်ဖိတ် တောက်နေတဲ့ သဘာဝကျောက်ခက်ပန်းဆွဲများရှိတဲ့ ပြဒါးလင်းဂူအမှတ်(၂)တို့တည်ရှိတဲ့ ရှေးဟောင်းယဉ်ကျေးမှု အမွေအနှစ် တွေရှိနေပါတယ်။ ပင်းတယမြို့ရဲ့ အစုအဖွဲ့ပိုင်အဖြစ် လျှောက်ထားဆဲဖြစ်တဲ့ နန်းကုန်းကျောင်းနှင့် ရေဂနိုင်ကျောင်းတို့ရဲ့ သစ်တောငှက်ကြည့်စခန်းတွင် ဒေါင်းအကောင်များစွာနဲ့ ငှက်မျိုးစုံ ကျက်စားနေထိုင် သစ်တောများအတွင်းမှာရှိနေတဲ့ ရှေးဟောင်းအမွေအနှစ်နဲ့ ဇီဝမျိုးစုံမျိုးကွဲများကို ထိန်းသိမ်း ကာကွယ်ကာ ဒေသအတွင်းသဘာဝအခြေခံခရီးသွားလုပ်ငန်း ဖွံ့ဖြိုးလာစေနိုင်ပါတယ်။ ပင်းတယ မြို့နယ်မှ မြစ်ဖျားခံလာတဲ့ ဇော်ဂျီမြစ်နဲ့ ရွာငံမြို့နယ် မိုးလဟိန်းတောင်မှ စီးဝင်လာတဲ့ ကိန္နရီချောင်းတို့ ပေါင်းဆုံကာ မြို့ကြီးရေလှောင်တမံ ဖြစ်တည်လာပါတယ်။ အရှေ့မြင်၊ အနောက်မြင်တောင်မှ မြစ်ဖျား ခံလာတဲ့ ပေါင်းလောင်းမြစ်မှ ကင်းတားရေလှောင်တမံ ဖြစ်တည်လာပါတယ်။ မြို့ကြီးနှင့် ကင်းတား ရေလှောင်တမံတို့မှ ရေအားလျှပ်စစ်ထုတ်ယူပြီး ကျောက်ဆည်၊ မြစ်သား၊ မိတ္ထီလာနယ်တို့ရဲ့ လယ်မြေဧက များစွာတို့ကို ဆည်ရေသောက်အဖြစ် အကျိုးပြု နေပါတယ်။ ဒါကြောင့် မြို့ကြီးဆည်အစ ဇော်ဂျီရေထွက်ကဖြစ်တဲ့အတွက် ဇော်ဂျီကြိုးဝိုင်းအတွင်း သစ်တော သစ်ပင်နှင့် မိုးလဟိန်းတောင်မှ သစ်တောသစ်ပင်၊ ကင်းတားဆည်အစ ပေါင်းလောင်းမြစ်က ဖြစ်တဲ့အတွက် ပေါင်းလောင်းမြစ်စတည်ရာ အရှေ့မြင်၊ အနောက်မြင်တောင်မှ သစ်တောသစ်ပင်များကို ထိန်းသိမ်းကာကွယ် ကုစားရန် အရေးကြီးပါတယ်။ မြို့ကြီးရေလှောင်တမံနှင့် ကင်းတားရေလှောင်တမံတို့ ရေရှည်တည်တံ့ စေရန်အတွက် သဘာဝပတ်ဝန်းကျင်ထိန်းသိမ်းရေးနှင့် သစ်တောများ အုပ်ချုပ်လုပ်ကိုင်မှုတွင် ပြည်သူများ ပူးပေါင်းပါဝင် ဆောင်ရွက်လာစေရန် ရေဝေရေလဲဒေသများ ဖွဲ့စည်းထူထောင်ပေးရမှာ ဖြစ်ပါတယ်။ ကုန်သလောက် နီးပါးဖြစ်နေတဲ့ သစ်တောစိုက်ခင်းများ ပြန်လည်ထူထောင်ပြီး ဆန်းသစ်သောနည်းပညာ၊ မူဝါဒများနှင့် သစ်တောစီမံအုပ်ချုပ်မှုအောက်တွင် ရာသီဥတုပြောင်းလဲမှု လျော့ကျစေပြီး သဘာဝဘေး အန္တရာယ်မှလွတ်ကင်းကာ စိုက်ပျိုးရေးတောင်သူ များကို အထောက်အကူဖြစ်စေသလို၊ ဇီဝမျိုးစုံမျိုးကွဲ များ ထိန်းသိမ်းခြင်းဖြင့် သဘာဝအခြေခံခရီးသွား လုပ်ငန်းဖွံ့ဖြိုးစေပြီး ဒေသခံတိုင်းရင်းသားတို့ရဲ့ လူနေမှု ဘဝဖွံ့ဖြိုးတိုးတက်လာစေမည်ဖြစ်သည့်အတွက် အာရှဒေသသစ်တောပူးပေါင်းဆောင်ရွက်မှု အဖွဲ့အစည်း တည်ထောင်ခြင်းဆိုင်ရာ သဘောတူစာချုပ်ကို မြန်မာနိုင်ငံမှ ပါဝင်လက်မှတ်ရေးထိုးရန်ကိစ္စအား ကြုဆို ထောက်ခံလိုက်ပါတယ်ရှင့်။ အားလုံးကို ကျေးဇူး တင်ပါတယ်ရှင်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျာ။ အစည်းအဝေးကို မိနစ် (၃၀) ခန့် ခေတ္တရပ်နားပါမယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံးထွက်ခွာနိုင်ကြပါပြီခင်ဗျား။</speech>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ အစည်းအဝေး ပြန်လည် စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<speech type="speaker">ဒေါ်ရှားမူ ကယားပြည်နယ် မဲဆန္ဒနယ်အမှတ်(၅) ဆက်လက်ဆွေးနွေးဖို့ဖြစ်ပါတယ်။</speech>
<speech><mp id="1214">ဒေါ်ရှားမူ(မဲဆန္ဒနယ်အမှတ်-၅၊ ကယားပြည်နယ်)</mp>အားလုံးပဲ မင်္ဂလာပါရှင်။ ကျွန်မကတော့ ကယားပြည်နယ် မဲဆန္ဒနယ်အမှတ်(၅) ဖရူဆိုမြို့နယ် အမျိုးသားလွှတ်တော်ကိုယ်စားလှယ် ဒေါ်ရှားမှု ဖြစ်ပါတယ်ရှင်။ ကျွန်မအနေနဲ့ နိုင်ငံတော်သမ္မတကပေးပို့ထားတဲ့ အာရှဒေသစ်တော ပူးပေါင်းဆောင်ရွက်မှု အဖွဲ့အစည်းတည်ထောင်ခြင်း ဆိုင်ရာ သဘောတူစာချုပ်အား မြန်မာနိုင်ငံမှ ပါဝင်လက်မှတ်ရေးထိုးရန် ကိစ္စနှင့်စပ်လျဉ်းပြီး ပြည်ထောင်စုလွှတ်တော်သို့ ဆွေးနွေးတင်ပြသွားမှာ ဖြစ်ပါတယ်။ နာယကကြီးရှင့်။ ဦးစွာ မြန်မာနိုင်ငံရဲ့ သစ်တောတည်ရှိမှုအခြေအနေနဲ့ သစ်တောပြုန်းတီးမှု ဖြစ်ပေါ်နေတဲ့ လူမှုစီးပွားဒုက္ခများကို အကျဉ်းချုပ် တင်ပြလိုပါတယ်။ မြန်မာနိုင်ငံဧရိယာ၏ သစ်တော ဖုံးလွှမ်းမှုမှာ ၁၉၉၀ ခုနှစ်တွင် တစ်နိုင်ငံလုံးဧရိယာ၏ ၆၀ ရာခိုင်နှုန်း ရှိခဲ့ပါတယ်။ ယနေ့ ၄၀ ရာခိုင်နှုန်းရှိပြီဟု ဆိုသော်လည်း ပကတိသစ်တောဖုံးလွှမ်းမှုမှာ ၂၀ ရာခိုင်နှုန်းသာ ကျန်ရှိတော့ကြောင်း သိရှိရပါတယ်။ မြန်မာနိုင်ငံအနေနဲ့ ကမ္ဘာပေါ်မှာ သစ်တောပြုန်းတီးမှု တတိယအများဆုံးနိုင်ငံလည်း ဖြစ်နေပါတယ်။ ထိုကဲ့သို့သော သစ်တောပြုန်းတီးမှုများကြောင့် ရေနဲ့ ရေအရင်းအမြစ်များစွာ ထိခိုက် ဆုံးရှုံးသွားသလိုရာသီဥတုဖောက်ပြန်မှုများကိုလည်း ယခုအခါ ဆိုးဆိုးရွားရွား ရင်ဆိုင်နေရပါတယ်။ တစ်နိုင်ငံ လုံးတွင် ရာသီဥတုဖောက်ပြန်ပြီး တစ်နှစ်ထက်တစ်နှစ် ပိုမိုဆိုးရွားလာမှုမှာ နိုင်ငံတကာ ရာသီဥတုဘေး အန္တရာယ် အညွှန်းကိန်းတွင် နိုင်ငံပေါင်း ၁၈ရ နိုင်ငံအနက် အဆင့် ၂ နေရာသို့ပင် ရောက်ရှိနေပါတယ်။ ထိုကဲ့သို့သော ရာသီဥတုဆိုးရွားမှုရဲ့ နောက်ဆက်တွဲမှာ ရေကြီးရေလျှံကဲ့သို့သော သဘာဝဘေးအန္တရာယ် များကိုလည်း ယခုနှစ်အပိုင်းအခြားတွင် နှစ်စဉ်လိုလို ကြုံတွေ့နေရပါတယ်။ ယခုတိုင်းပြည်က စနစ်သစ်နဲ့ ကြိုးစားရုန်းကန်ပြီး တည်ဆောက်နေရတဲ့သဘာဝဘေးအန္တရာယ်ကယ်ဆယ်ရေး လိုအပ်ချက် များကြောင့် အစိုးရအနေနဲ့ ကြီးမားတဲ့ စိန်ခေါ်မှုတစ်ရပ်အဖြစ် ရင်ဆိုင်နေရသလို ပြည်သူများမှာလည်း လူမှုစီးပွားဒုက္ခများ ပိုမိုကြုံတွေ့ရလျက် ရှိပါတယ်။ နာယကကြီးရှင့်။ မြန်မာနိုင်ငံ၏ သစ်တောပြုန်းတီးမှုဖြစ်ပေါ်ရခြင်း အကြောင်းရင်းများစွာ ရှိနေ ခြင်းတို့တွင် တရားမဝင် အလွန်အကျွံသစ်ခုတ်ထုတ်နေမှု၊ တောင်ယာစိုက်ခင်းများ တိုးချဲ့စိုက်ပျိုးနေမှုနှင့် သစ်တောမြေအတွင်း ပိုမိုနေထိုင်လာမှု၊ နိုင်ငံတော်၏ စီမံကိန်းလုပ်ငန်းများကို သစ်တောကြိုးဝိုင်းအတွင်းမှာ ဆောင်ရွက်နေမှုကြောင့် ဖြစ်ပါတယ်။ မြန်မာနိုင်ငံရဲ့ သစ်တောဟာ ကမ္ဘာ့တန်းဝင်သစ်အမျိုးအစား ဖြစ်သော်လည်း တိုင်းပြည်ကအကျိုးခံစားရမှု အလွန်နည်းပါးနေပါတယ်။ တရားမဝင်သစ်ခုတ်ထုတ်မှုမှာ ၂၀၁ရ ခုနှစ် ဇန်နဝါရီလအတွင်း ထုတ်ပြန်ထားမှုကို လေ့လာချက်အရ ၉ လအတွင်း တရားမဝင် သစ်တိုက်ခြင်း သုံးသောင်းခွဲကျော်ဖမ်းမိကြောင်း ကြားသိရတဲ့အပြင် တစ်နိုင်ငံလုံး ပိုင်ရှင်မဲ့သစ်မှုတွေ ကလည်း များစွာဖြစ်ပွားလျက်ရှိပါတယ်။ ဒါ့အပြင် သစ်တောပြုန်းတီးမှု ဖြစ်ပေါ်ရခြင်းမှာ သစ်တောဟာ ထိန်းသိမ်းစောင့်ရှောက်မှုအားနည်းသော သစ်တောဆိုင်ရာအုပ်ချုပ်မှု၊ စီမံခန့်ခွဲမှုတို့ကြောင့် ဖြစ်ပါတယ်။ နာယကကြီးရှင့်။ အာရှဒေသသစ်တောပူးပေါင်းဆောင်ရွက်မှု အဖွဲ့အစည်းတည်ထောင်နိုင်ရန် နိုင်ငံပေါင်း ၁၅ နိုင်ငံ ပါဝင်ပါတယ်။ စာချုပ်ရဲ့ အဓိကရည်ရွယ်ချက်ကတော့ ရာသီဥတုပြောင်းလဲ သက်ရောက်မှုဖြေရှင်းရန်အတွက် ရေရှည်တည်တံ့သော သစ်တောစီမံအုပ်ချုပ်မှု မူဘောင်အတွင်းမှ ကောင်းမွန်သည့်နည်းပညာနှင့် မူဝါဒများကို ခိုင်မာသည့်လုပ်ငန်းစဉ်များအဖြစ် ပြောင်းလဲအကောင်အထည် ဖော်ကာ ဒေသအတွင်း သစ်တောလုပ်ငန်းများ ပူးပေါင်းဆောင်ရွက်မှုကို မြှင့်တင်သွားရန် ဖြစ်ပါတယ်။ သို့ဖြစ်ပါ၍ အဆိုပါစာချုပ်၏ ရည်ရွယ်ချက်မှာ မြန်မာနိုင်ငံ၏ သစ်တောဆိုင်ရာပကတိလိုအပ်ချက်များ နှင့်ပူးပေါင်းဆောင်ရွက်ရန် အမှန်တကယ် လိုအပ်လျက်ရှိတာကြောင့် မြန်မာနိုင်ငံအနေနဲ့ ယခု အာရှဒေသ သစ်တောပူးပေါင်းဆောင်ရွက်မှုအဖွဲ့ အစည်းတည်ထောင်ခြင်းဆိုင်ရာ သဘောတူစာချုပ်မှာ လက်မှတ် ရေးထိုးသင့်ပါကြောင်း လေးစားစွာဖြင့် တင်ပြအပ်ပါတယ်ရှင်။ ကျေးဇူးတင်ပါတယ်။</speech>
<speech type="speaker">ဦးဝှေ့တင်း ချင်းပြည်နယ်မဲဆန္ဒနယ်အမှတ်(၁၁)ဆွေးနွေးဖို့ဖြစ်ပါတယ်။</speech>
<speech><mp id="1239">ဦးဝှေ့တင်း(မဲဆန္ဒနယ်အမှတ်-၁၁၊ ချင်းပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့် လွှတ်တော်ကိုယ်စားလှယ်များအားလုံး မင်္ဂလာပါလို့ နှုတ်ခွန်းဆက် ဂါရဝပြု အပ်ပါတယ်။ ကျွန်တော်ကတော့ ချင်းပြည်နယ်မဲဆန္ဒနယ်အမှတ်(၁၁)မှ အမျိုးသားလွှတ်တော်ကိုယ်စားလှယ် ဦးဝှေ့တင်း ဖြစ်ပါတယ်။ ယနေ့ပြည်ထောင်စုလွှတ်တော်တွင် နိုင်ငံတော်သမ္မတထံမှ ပေးပို့ထားသော အာရှဒေသ သစ်တောပူးပေါင်းဆောင်ရွက်မှု အဖွဲ့အစည်း တည်ထောင်ခြင်းဆိုင်ရာ သဘောတူစာချုပ်ကို မြန်မာနိုင်ငံမှ ပါဝင်လက်မှတ်ရေးထိုးရန် ကိစ္စနဲ့စပ်လျဉ်း၍ အပြုအဘောဖြင့် ဆွေးနွေးသွားမှာ ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ ယနေ့ ကျွန်တော်တို့ နေထိုင်သော ကမ္ဘာလောကတွင် သက်ရှိများ၏ ဘဝအားလုံးအတွက် ပတ်ဝန်းကျင်ထိန်းသိမ်းရေးကဏ္ဍသည် အလွန် အရေးပါသော အခန်းကဏ္ဍအဖြစ်သို့ ရောက်ရှိလာခဲ့ပြီ ဖြစ်ပါတယ်။ သက်ရှိတို့၏ ဘဝရှင်သန်ရေးသည် သစ်တောများအပေါ်တွင် အမှီသဟဲပြုသလို ရာသီဥတုတည်ငြိမ်ရေးနှင့် ဂေဟစနစ်ပျက်စီးမှုသည်လည်း ရာသီဥတုအပေါ်တွင်သာ အမှီသဟဲပြုနေပါသည်။ သစ်တောများ ပျက်စီးပြုန်းတီးမှုများမှ ကာကွယ်ရန်နှင့် သစ်တောကဏ္ဍ ပြန်လည်ဖွံ့ဖြိုးလာရေးသည် လူသားများအပေါ်အမြဲအမှီသဟဲပြုလျက်ရှိပါကြောင်း တင်ပြ လိုပါတယ်။ သစ်တောထွက်ပစ္စည်းများမှာလည်း လူတို့မသုံးဘဲမနေနိုင်သော ပစ္စည်းများဖြစ်၍ လူနေမှုအဆင့် အတန်း မြင့်မားလာမှုနှင့် လူဦးရေတိုးတက်လာမှုတို့ကြောင့် သစ်တောထွက်ပစ္စည်းသုံးစွဲမှုမှာ ယခင်ထက် ပိုမိုများပြားလာတာကို တွေ့ရှိရပါတယ်။ သစ်တောသည် ရေ၊ မြေ၊ လေ နှင့် ရာသီဥတုကို ပြုပြင်ပေး နိုင်စွမ်းရှိသည့်အားလျော်စွာ တိုင်းပြည်တစ်ပြည်၏ လယ်ယာစိုက်ပျိုးရေး၊ ရေအားဖြင့် လျှပ်စစ်ဓာတ်အား ဖွံ့ဖြိုးတိုးတက်ရေး၊ မြို့ပြနှင့် ကျေးလက်ဒေသတိုင်း၏ အကျိုးစီးပွားအစရှိသည်တို့မှာ သစ်တော၌ အမှီသဟဲ ပြုကြလေသည်။ မြန်မာနိုင်ငံသည် ကွဲပြားသော ရိုးရာယဉ်ကျေးမှုများ၊ ဓလေ့ထုံးတမ်းများနှင့် သဘာဝ အရင်းအမြစ်များကိုပိုင်ဆိုင်သော တိုင်းပြည်ဖြစ်ပြီး တစ်ချိန်တုန်းက သစ်တောကြီးများ ဖုံးလွှမ်းနေသည့် တိုင်းပြည်တစ်ခုလည်း ဖြစ်ခဲ့ပါသည်။ တိုင်းပြည်၏ တစ်ဝက်ကျော်ကျော်သည် သစ်တောများ ဖုံးလွှမ်း လျက်ရှိပါကြောင်း မှတ်သားရခဲ့ဖူးပါသည်။ ယနေ့အခြေအနေတစ်ရပ်ကို ပြန်ကြည့်ကြမယ်ဆိုရင် မြန်မာ နိုင်ငံ၏ သစ်တောဖုံးလွှမ်းမှုသည် ၂၅ ရာခိုင်နှုန်းမျှသာ ရှိလိမ့်မည်ဟု ထင်မြင်ယူဆမိပါသည်။ သစ်တော ဥပဒေကို ဥပဒေအမှတ်(၅/ ၉၂)ဖြင့် ၁၉၉၂ ခုနှစ်၊ နိုဝင်ဘာလ ၃ ရက်နေ့တွင် ပြဋ္ဌာန်းပြီးဖြစ်ပါသည်။ အဆိုပါဥပဒေသည် ထုတ်ပြန်ပြီးဖြစ်သော်လည်း လေးစားလိုက်နာမှု အားနည်းနေသည်မှာ အားလုံး အသိပင်ဖြစ်ပါသည်။ သစ်လုပ်ငန်းရှင်များ၏ လောဘ၊ မောဟများ၊ မသမာမှုများ၏ သစ်ထုတ်လုပ်ရောင်းချမှု တွေကြောင့် သစ်တောထုတ်လုပ်မှုသည် ယနေ့မြန်မာနိုင်ငံတွင် အဆိုးဆုံးအခြေအနေတစ်ရပ်တွင် ရှိနေပါကြောင်း တင်ပြ လိုပါတယ်။ ဥပမာအနေဖြင့် တင်ပြရမယ်ဆိုရင် မိမိတို့ ချင်းပြည်နယ်သည် သစ်တော ဖုံးလွှမ်းသော ပြည်နယ် တစ်ခုဖြစ်ပါသည်။ သို့သော်လည်း ယနေ့ချင်းပြည်နယ်သည် တောင်ကတုံးများ ဖြစ်နေသလောက် ရှိနေပါသည်။ ဒေသခံများ၏ လောင်စာအဖြစ်ထင်းခုတ်ခြင်းအဆိုးဆုံးသစ်လုပ်ငန်းရှင်များ၏ စည်းကမ်းမဲ့သစ်ထုတ်လုပ် မှုများသည် ရာသီဥတုဖောက်ပြန်ပြီး ချင်းပြည်နယ်အတွင်းရှိ မြို့နယ်များတွင် တောင်ပြိုမှုများ၊ လေပြင်း မုန်တိုင်းတိုက်ခတ်ခြင်းများ၊ မြစ်ရေချောင်းရေများ ရေလွှမ်းမိုးမှုများ မကြာခဏဆိုသလို ဖြစ်ခဲ့ပါသည်။ လောင်စာအဖြစ်သုံးစွဲသော ထင်းသည်လည်း သစ်တောပြုန်းတီးမှုကို အင်မတန်ထိခိုက်စေပါသည်။ ထင်း အစား လျှပ်စစ်မီးဖြင့် ချက်ပြုတ်နိုင်မည်ဆိုရင် သစ်တောပြုန်းတီးမှုကို ကာကွယ်နိုင်မည်ဖြစ်ပါသည်။ ချင်းပြည်နယ်တစ်ခုလုံး မဟာဓာတ်အားလိုင်း မီးရဖို့လိုအပ်ပါကြောင်း ဒီနေရာမှာ တစ်ပါတည်း တင်ပြလို ပါတယ်။ မြန်မာတစ်နိုင်ငံလုံး မဟာဓာတ်အားလိုင်းရရှိပါက သစ်တောပြုန်းတီးမှု အထိုက်အလျောက် လျှော့ချနိုင်လိမ့်မည်ဟု မျှော်လင့်မိပါသည်။ အထူးသဖြင့် သစ်လုပ်ငန်းရှင်များ မသမာသောနည်းဖြင့် သစ်ခိုးထုတ်သောမှောင်ခိုသမားများကို တာဝန်ရှိဝန်ကြီးဌာနများက ကြီးကြပ်ပြီး ကျန်ရှိနေသော အခြေအနေတစ်ရပ်ရပ်ကို ထိန်းသိမ်းပြုစုဖို့ လိုအပ် မှာဖြစ်ပါတယ်။ နိဂုံးချုပ်အနေဖြင့် ရှေးလူကြီးများဆုံးမလျှက်ရှိသော အရိပ်ကြီး ၆ ပါးမှာ (၁) သစ်ပင် အရိပ်၊ (၂) ဆွေးမျိုး အရိပ်၊ (၃) မိဘအရိပ်၊ (၄) ဆရာသမားအရိပ်၊ (၅) မင်းစိုးရာဇာအရိပ် (၆) ဘုရား၊ သာသနာအရိပ်ဟူ၍ ဖြစ်ပါတယ်။ သစ်ပင်မခုတ်ရနတ်မကြိုက်။ ဒါကြောင့် မြန်မာနိုင်ငံ၏ သစ်တော ပြုန်းတီးမှုကို ကာကွယ်ရန် အလို့ငှာ အာရှဒေသသစ်တောပူးပေါင်းဆောင်ရွက်မှု အဖွဲ့အစည်း တည်ထောင်ခြင်း ဆိုင်ရာ သဘောတူစာချုပ်ကို မြန်မာနိုင်ငံမှ ပါဝင်လက်မှတ်ထိုးသင့်ပါကြောင်း ထောက်ခံတင်ပြ ဆွေးနွေးအပ် ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒေါက်တာခွန်ဝင်းသောင်း ကချင်ပြည်နယ် မဲဆန္ဒနယ်အမှတ်(၁၁) ဆွေးနွေးဖို့ဖြစ်ပါတယ်။</speech>
<speech><mp id="1208">ဒေါက်တာခွန်ဝင်းသောင်း(မဲဆန္ဒနယ်အမှတ်-၁၁၊ ကချင်ပြည်နယ်)</mp>နာယကကြီးနှင့်တကွ အားလုံးကို မင်္ဂလာပါ။ ကျွန်တော်ကတော့ ရှေ့ကဆွေးနွေးကြတဲ့စာချုပ်နဲ့ပတ်သက်လို့ အပြုသဘောနဲ့ ထောက်ပြဆွေးနွေးသွားမှာ ဖြစ်ပါတယ်။ လေးစားရပါသော နာယကကြီးခင်ဗျာ။ Power Point အသုံးပြုခွင့်ပေးဖို့ မေတ္တာရပ်ခံအပ် ပါတယ်။ စာချုပ်ရဲ့ အဓိကရည်ရွယ်ချက်များထဲက သစ်တောများ နည်းမျိုးစုံပျက်သုဉ်းလို့ ကမ္ဘာ့သဘာဝ ပတ်ဝန်းကျင် နိမ့်ကျလာမှုကြောင့် ရိုက်ခတ်လာတဲ့ ရာသီဥတုဖောက်ပြန်တဲ့ ကပ်ဆိုးကြီးတွေကို နည်းနိုင် သမျှနည်းအောင် စုပေါင်းဖြေရှင်းမှ ရမယ်ဆိုတဲ့အသိနဲ့ အခုလို အာရှဒေသသစ်တောပူးပေါင်းဆောင်ရွက်မှု ဖွဲ့စည်းတည်ထောင် နိုင်ဖို့အတွက် ကြိုးစားခဲ့ကြတာဆိုရင် ၁၉၇၁ ခုနှစ်၊ ဖေဖော်ဝါရီလ ၂ ရက် ရမ်ဆာ Convention မှသည် အရှေ့တောင်အာရှနိုင်ငံများရဲ့ အစိုးရများနဲ့ တောင်ကိုရီးယားသမ္မတနိုင်ငံတို့အကြား သစ်တောဌာနဆိုင်ရာပူးပေါင်း ဆောင်ရွက်ရေး သဘောတူညီချက်ရတဲ့ ၂၀၁၂ ခုနှစ်အထိ ကွန်ဗင်းရှင်း အသီးသီး၊ ညီလာခံအသီးသီးကျင်းပကြိုးစားနေခဲ့ကြချိန်မှာ ကျွန်တော်တို့တိုင်းပြည်ရဲ့ သဘာဝသစ်တော တွေနဲ့ပတ်သက်လို့ တာဝန်ရှိသူအချို့တွေဟာ မောဟ၊ လောဘတောတွေထဲမှာ အိပ်မောကျနေခဲ့ကြပါတယ်။ မသိကျိုးကျွန်ပြုခဲ့ကြပါတယ်။ သစ်ပင်၊ တောတောင်၊ မြစ်ချောင်းတွေဟာ တကယ့်ကို လေးလေးစားစား ထိန်းသိမ်းလိုက်တဲ့အရာ လူတွေကို ကမ္ဘာတည်သရွေ့ အကျိုးပြုမယ့် သယံဇာတ အစစ်အမှန်တွေဆိုတာကို သိဖို့မကြိုးစားခဲ့ကြလို့ မညီညွတ်ခဲ့ကြလို့ တိုင်းပြည်ရဲ့ သယံဇာတအမျိုးမျိုးဟာ အိမ်နီးချင်းနိုင်ငံတွေထဲကို တံခါးမရှိ၊ ဓားမရှိနဲ့ ခုလိုတောင်ပုံရာပုံ ရောက်သွားခဲ့ကြပါတယ်။ ဒီလိုသစ်တောတွေ ပျက်စီးကုန်မှတော့ လည်း ဒီနေ့ကမ္ဘာမှာ မြန်မာဟာ သဘာဝဘေးအန္တရာယ် ကြုံတွေ့နိုင်မှုနဲ့ပတ်သက်ပြီး အထိခိုက်အလွယ် ဆုံးသော နိုင်ငံဖြစ်သွားရတာ မဆန်းလှပါဘူး။ အခုဆို မိုးရာသီရောက်တာနဲ့ ရေကြီးရေလျှံလို့ ပျက်စီးပြီး ဆုံးရှုံးခြင်းများစွာကို နှစ်စဉ် နိုင်ငံနဲ့အဝှမ်းပြည်သူများ ခံစားနေရပါပြီ။ နာယကကြီးခင်ဗျား။ ဒါတင်မကသေးပါဘူး။ မြစ်ဆုံရေကာတာ စီမံကိန်းတို့လို ပရောဂျက် အကြီးကြီးတွေက အပြောင်ရှင်းဧရိယာလို့ သတ်မှတ်ပြီးရေကာတာ ရ ခုကြောင့် ကချင်ပြည်နယ်ရဲ့ ဧရိယာ တစ်ဝက် နီးပါးဆိုးကျိုးသက်ရောက်နိုင်မယ့် ဒီလုပ်ငန်းမျိုးလောက် သဘာဝပတ်ဝန်းကျင် ထိခိုက် နိုင်တာ သစ်တောတွေပြုန်းတီးတာဘယ်ပြောကောင်းပါ့မလဲ။ ဒီလိုခါးသီးတဲ့ဒဏ်ရာဒဏ်ချက်တွေကိုအကောင်းဆုံး ကုသနိုင်ဖို့က အရေးကြီးတဲ့ရောက်နေပါပြီ။ မြန်မာ့သစ်တောတွေ ပျက်စီးဆုံးရှုံးနေမှု ပြုပြင်နိုင်ဖို့ အတွက် နမူနာယူစရာလေးတစ်ခု တင်ပြချင်ပါတယ်။ မကြာခင်ကမှ နာယကကြီးတို့ သွားရောက်ခဲ့တဲ့ ဗီယက်နမ် နိုင်ငံရဲ့ သစ်တောနဲ့ပတ်သက်တဲ့ ဆောင်ရွက်မှုလေးတွေပါ ။ ဒီရေတောတွေကို ပုံပြပါအတိုင်း ပြုစုပျိုးထောင် လမ်းတွေဖောက် ထိန်းသိမ်းရာလည်းရောက် ဧည့်သည်တွေလာတော့ ဝင်ငွေလည်းဖြောင့်တဲ့ ဂေဟစနစ်တွေတည်မြဲလို့ သဘာဝသားရဲတွေလည်း မပျောက်ဘဲ အစိုးရရောပြည်သူပါတက်ညီလက်ညီ ကြိုးစားခဲ့ကြလို့ ကမ္ဘာမှာသစ်တောများပျက်စီး ဆုံးရှုံးမှု အများဆုံး ဘရာဇီး၊ အင်ဒိုနီးရှားနဲ့ မြန်မာတို့ပါရှိနေချိန်မှာ ဗီယက်နမ်က သစ်တောတွေဟာ ရှိပြီးသားထက်ကို ပိုမိုတိုးတက်ကျယ်ပြန့်လာနေပါတယ်။ သက်ဆိုင်သူတွေက တာဝန်သိ ပြည်သူတွေကလည်း အမြော်အမြင် ရှိကြတာလေးကိုတော့ အတုယူဖို့ကောင်းပါတယ်။ ဒီနေရာမှာ ရခိုင်ပြည်နယ်က ရေလုပ်ငန်း မိတ်ဖက်အဖွဲ့ ရခိုင်သဟာရနဲ့ ကမ်းရိုးတန်းဒေသ သယံဇာတထိန်းသိမ်းရေးအဖွဲ့ (Rakhine Coastal Region Conservation Association-RCA) တို့နဲ့ ငါးဦးစီးတို့ ပူးပေါင်းပြီး ဒီရေတောပြန်လည်ထူထောင်ပြီး ဆောင်ရွက်နေခဲ့ကြ တာကိုလည်း အခြားတိုင်းနဲ့ပြည်နယ်တွေက အတုယူကြိုးစားကြပါလို့ အကြံပြုလို ပါတယ်။ အရင်က ဒီရေတောများဟာ ဧရာဝတီတိုင်းက အများဆုံး၊ ဒုတိယတနင်္သာရီတိုင်းနဲ့ ရခိုင် ပြည်နယ်က တတိယအများဆုံး ဖြစ်ခဲ့ပေမယ့် နာဂစ်ကြောင့် ဧရာဝတီ ဒီရေတောများပျက်စီးပြီး တနင်္သာရီမှာလည်း မီးသွေး ဖုတ်ပြီး ထိုင်းကိုထုတ်ရောင်းနေလို့ အခြေအနေအတော်ဆိုးနေခဲ့ပါပြီ။ နာယကကြီးခင်ဗျာ။ ရှေးဟောင်းအမွေအနှစ်တွေကို မပျောက်ပျက်အောင် ထိန်းသိမ်းစောင့်ရှောက်ရေး ဆိုတဲ့အထဲမှာ သဘာဝရေမြေတောတောင် မြစ်ချောင်းတွေဟာ တန်ဖိုးဖြတ်မရတဲ့၊ ချက်ချင်းအစားထိုး နိုင်စွမ်းမရှိတဲ့ ကမ္ဘာဦးယဉ်ကျေးမှု အမွေအနှစ်တွေဆိုတာ ခေတ်အဆက်ဆက် အုပ်ချုပ်ခဲ့ကြတဲ့ တာဝန် ရှိသူတွေ တာဝန်မသိခဲ့လို့ပဲလား။ သိလျက်နဲ့ တာဝန်မဲ့ခဲ့လို့ပဲလား။ ဖားကန့်၊ လုံးခင်း၊ မော်ဟန်-နမ့်ချီ၊ ခန္တီးတို့လို ရတနာနယ်မြေတွေမှာ အိမ်အလုံးလောက်မကရှိတဲ့ မြေတူးစက်ကြီးများ၊ ကားဘီးလူတစ်ရပ် ခန့်ရှိတဲ့ မြေသယ်ယာဉ်ကြီးများနဲ့ ဖားကန့်မြို့နယ်တစ်ခုတည်းတင် ကုမ္ပဏီပေါင်း ၈၀၀ ကျော်ရဲ့ လုပ်ကွက် ပေါင်း ၇၄၀၀ ကျော်မှာ မြေဧကပေါင်းများစွာကို ဝေသာလီပြည် ဘီလူးစီးသလိုမျိုးနဲ့ ဆယ်စုနှစ် နှစ်ခုကျော် EMP apod Environmental Management Plan 18:002:05:)) Grozsacic:@2418: အလွန်အကျွံထုတ်ယူခဲ့ကြလို့ ၂၀၀၂ ခုနှစ်မှ ၂၀၁၄ ခုနှစ်အထိ ကချင်ဒေသဖားကန့်မှာ၊ စစ်ကိုင်းတိုင်းဒေသကြီး ဟုမ္မလင်းမှာ ရှိရင်းစွဲသစ်တောတွေ ပြုန်းတီးမှုတွေ မြင့်မားစွာ ဖြစ်ပေါ်ခဲ့ပါတယ်။ ဒါကြောင့်မို့လို့ နိုင်ငံတော်အဆင့် စီမံကိန်းများကို ဆောင်ရွက်ရာမှာ အကျိုးနဲ့အပြစ်ကို အနုလုံ ပဋိလုံ ဆင်ခြင်သုံးသပ်ပြီးမှ ဆုံးဖြတ်ခြင်းကသာ နိုင်ငံနဲ့ လူထုအတွက် အကျိုးရှိမှာ ဖြစ်ပါတယ်။ အမေရိကန် ပြည်ထောင်စုအခြေစိုက် UPI သတင်းဌာနက ၂၀၁၂ ခုနှစ်အတွင်း ဖော်ပြခဲ့တဲ့သတင်း တစ်ရပ်မှာ မြန်မာ နိုင်ငံရဲ့ သစ်တောဖုံးလွှမ်းမှုဟာ စုစုပေါင်းဧရိယာရဲ့ ငါးပုံတစ်ပုံအထိကျဆင်းနေပြီး ညံ့ဖျင်းသော သစ်တော စီမံခန့်ခွဲမှုများ တရားမဝင်သစ်ခုတ်မှုများကြောင့် မြန်မာနိုင်ငံအတွင်း သစ်တောပြုန်းတီးမှုဟာ အန္တရာယ် အဆင့်ကို ရောက်နေပြီဖြစ်ကြောင်း ပညာရှင်တစ်ဦးက ထောက်ပြခဲ့ဖူးပါတယ်။ ကျွန်တော်တို့နိုင်ငံဟာ သယံဇာတတွေ ကြွယ်ဝပေမယ့် သယံဇာတ ငတ်မွတ်နေတဲ့ အိမ်နီးချင်းနိုင်ငံများနဲ့ သဘာဝရဲ့ တန်ဖိုးကို မသိကြတဲ့ လူနည်းစုတွေကြောင့် မြန်မာပြည်ဟာ ကမ္ဘာပေါ်မှာ သစ်တောပြုန်းတီးမှု နှုန်းထား အမြင့်မားဆုံးကို ဖြစ်ခဲ့ရပါတယ်။ မြန်မာသစ်တောများဟာ ၁၉၉၉ ခုနှစ်မှာ ၆၀ ရာခိုင်နှုန်းကနေ ၂၀၁၁ ခုနှစ်မှာ ၄၃ ရာခိုင်နှုန်းထိ လျော့ကျခဲ့ပြီး သစ်တောဆုံးရှုံးမှုနှုန်းထားဟာလည်း သစ်တောဧရိယာရဲ့ တစ်ရာခိုင်နှုန်း တောင် မရှိတော့တာကို တွေ့ရပါတယ်။ ၁၉၉၀ ပြည့်နှစ်မှ ၂၀၀၅ ခုနှစ်အထိအတွင်း ပျမ်းမျှ အားဖြင့် သစ်တော ဧရိယာ ၄၆၆၀၀၀ ဟက်တာခန့်နှစ်စဉ် ဆုံးရှုံးနေခဲ့ရပါတယ်။ လေးစားအပ်ပါသော နာယကကြီးခင်ဗျား။ အခုမြန်မာပြည်ရဲ့ ပျက်စီးဆုံးရှုံးနေတဲ့ သစ်တော တွေကို နည်းပညာနဲ့အစားထိုးနိုင်ဖို့ အဆိုပါစာချုပ်ကို လက်မှတ်ရေးထိုးရုံနဲ့ မပြီးသေးဘဲ ရှိနေတဲ့ တရားမဝင်သစ်ခိုးထုတ်မှုတွေကိုလည်း ထိရောက်စွာကိုင်တွယ်ဖို့လိုပါမယ်။ သို့မဟုတ်ရင်တော့ ပလိုင်းပေါက်နဲ့ ဖားကောက်သလိုဖြစ်နေမှာမို့ သစ်တောတွေ ဆုံးရှုံးမှုမှ တားဆီးကာကွယ်ဖို့ဆိုရင် ဌာနဆိုင်ရာ တာဝန်ရှိ သူတွေအပြင် တပ်မတော်၊ ရဲတပ်ဖွဲ့နဲ့ အုပ်ချုပ်ရေးပိုင်းကရော ပြည်သူတွေအားလုံးကပါ တာဝန်အပြည့် ရှိပါကြောင်းနဲ့ မရှိမဖြစ်ပြည်တွင်းငြိမ်းချမ်းရေးဟာလည်း သစ်တောပြုန်းတီးမှု လျော့ကျဖို့အတွက် အလွန် တရာမှ အရေးပါလှပါကြောင်း ကချင်ပြည်နယ် မဲဆန္ဒနယ်အမှတ်(၁၁)မှ အမျိုးသားလွှတ်တော်ကိုယ်စားလှယ် ကျွန်တော် ဒေါက်တာခွန်ဝင်းသောင်းရဲ့ အာရှဒေသသစ်တောပူးပေါင်း ဆောင်ရွက်မှုအဖွဲ့အစည်း တည်ထောင် ခြင်းဆိုင်ရာ သဘောတူစာချုပ်ကို မြန်မာနိုင်ငံမှ ပါဝင်လက်မှတ် ရေးထိုးပြီး ပြည်ထောင်စုလွှတ်တော်မှ အတည်ပြုသင့်ပါကြောင်း ထောက်ခံဆွေးနွေးရင်း နိဂုံးချုပ်အပ်ပါတယ်။ သစ်တောကို ပြုန်းတီးစေသူများမှ တစ်ပါး အားလုံးကို ကျေးဇူးတင်ပါတယ်။</speech>
<speech type="speaker">ဒေါက်တာခင်စည်သူ လွိုင်ကော်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1364">ဒေါက်တာခင်စည်သူ(လွိုင်ကော်မဲဆန္ဒနယ်၊ ကယားပြည်နယ်)</mp>လေးစားအပ်ပါတဲ့ ပြည်ထောင်စုလွှတ်တော်နာယကကြီးနဲ့တကွ အားလုံးကိုမင်္ဂလာပါလို့ နှုတ်ခွန်းဆက် ဂါရဝပြုပါတယ်။ ကျွန်မကတော့ လွိုင်ကော်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဒေါက်တာခင်စည်သူ ဖြစ်ပါတယ်။ နိုင်ငံတော်သမ္မတထံမှ ပေးပို့ထားတဲ့ အာရှဒေသသစ်တောပူးပေါင်းဆောင်ရွက်မှု အဖွဲ့အစည်း တည်ထောင်ခြင်း aộĉspoossoposal 8 (Agreement on the Establishment of the Asian Forest Cooperation Organization-AFoCO) အပေါ် မြန်မာနိုင်ငံမှ ပါဝင်လက်မှတ်ရေးထိုးနိုင်ရန် ကိစ္စကို ထောက်ခံအကြံပြု ဆွေးနွေးသွားမှာဖြစ်ပါတယ်။ နာယကကြီးရှင်။ ၂၀၀၈ ခုနှစ်၊ ဖွဲ့စည်းပုံအခြေခံဥပဒေပုဒ်မ ၄၅ အရ နိုင်ငံတော်သည် သဘာဝ ပတ်ဝန်းကျင်ကို ကာကွယ်ထိန်းသိမ်းစောင့်ရှောက်ရမည်။ ပုဒ်မ ၃၈၄ မှာလည်း နိုင်ငံသားတိုင်းသည် ဖွဲ့စည်းပုံ အခြေခံဥပဒေပါ ပြဋ္ဌာန်းချက်များကို လိုက်နာစောင့်ထိန်းရန်တာဝန်ရှိသည်ဟု ပါရှိပါတယ်။ ဒါကြောင့် နိုင်ငံတော်နဲ့ နိုင်ငံသားများအားလုံးက ဥပဒေဘောင်အတွင်း ဒီစာချုပ်ပါအတိုင်း အောင်မြင်ဖို့ အတူ ပူပေါင်းဆောင်ရွက်ရမှာဖြစ်ပါတယ်။ AFoCO ရဲ့ ရည်ရွယ်ချက်က ရာသီဥတုပြောင်းလဲမှုရဲ့ သက်ရောက်မှုများ ဖြေရှင်းရန်၊ ရေရှည်တည်တံ့တဲ့ သစ်တောစီမံအုပ်ချုပ်မှု မူဘောင်အတွင်းမှ ကောင်းမွန်သော နည်းပညာနဲ့ မူဝါဒများကို ခိုင်မာသောလုပ်ငန်းစဉ်အဖြစ် အကောင်အထည်ဖော်ကာ ဒေသအတွင်း သစ်လုပ်ငန်းများ ပူးပေါင်းဆောင်ရွက်မှုကို မြှင့်တင်ဆောင်ရွက်ရန်ဖြစ်ပါတယ်။ အဲဒီရည်ရွယ်ချက်နဲ့ ဆောင်ရွက်မယ့်လုပ်ငန်းစဉ် ၅ ခုကလည်း အချင်းချင်းဆက်နွယ်နေကြပါတယ်။ ကျွန်မဆွေးနွေးချင်တာကတော့ အဲဒီလုပ်ငန်းထဲက ရာသီဥတုပြောင်းလဲမှု လျော့နည်းသက်သာစေခြင်းနဲ့ ရာသီဥတုပြောင်းလဲမှုနဲ့ လိုက်လျောညီထွေပြုမူခြင်း လုပ်ငန်းများ၊ သစ်တောပြုန်းတီးခြင်းနဲ့ သစ်တောအတန်းအစားကျခြင်း အချက်အလက်အပေါ် ဆွေးနွေး အကြံပြုသွားမှာဖြစ်ပါတယ်။ နာယကကြီးရှင်။ သစ်တောပြုန်းတီးရခြင်းအကြောင်းတွေထဲက ရွှေ့ပြောင်းတောင်ယာစနစ်၊ တောမီးလောင်ခြင်း၊ တရားမဝင်သစ်ထုတ်လုပ်ခြင်း၊ ဆင်းရဲမွဲတေမှု၊ တရားဥပဒေစိုးမိုးမှု အားနည်းခြင်း တို့က ကျွန်မတို့ မြန်မာနိုင်ငံမှာ အရေးကြီးတဲ့ အကြောင်းတရားတွေ ဖြစ်နေပါတယ်။ မြန်မာနိုင်ငံဟာ ၁၉၉၅ ခုနှစ်ကနေ ၂၀၁၅ ထိ နှစ် ၂၀ ကာလမှာ သုံးနှစ်ဆက်တိုက် ကမ္ဘာပေါ်မှာ ဒုတိယမြောက် ရာသီဥတု ထိခိုက်အလွယ်ဆုံး နိုင်ငံဖြစ်သလို ကမ္ဘာမှာသစ်တောပြုန်းတီးမှု အများဆုံးတတိယနိုင်ငံဖြစ်နေပါတယ်။ သစ်တောပြုန်းတီးမှုကြောင့် သစ်တောနဲ့သဘာဝပတ်ဝန်းကျင်အပေါ် ဆိုးကျိုးများ သက်ရောက် နေပါတယ်။ ကျွန်မတို့ ကယားပြည်နယ်အပါအဝင် ချင်းပြည်နယ်၊ ရှမ်းပြည်နယ်၊ ကချင်ပြည်နယ်တို့မှာ ရွှေ့ပြောင်း တောင်ယာစိုက်ပျိုးခြင်းကို ရိုးရာတောင်ယာလုပ်ကိုင်တဲ့အသွင်နဲ့ ချမ်းသာဖို့မဟုတ်ဘဲနဲ့ အသက်ရှင်ရပ်တည် နိုင်ရေးအတွက်၊ သားသမီးတွေကျောင်းထားနိုင်ရေးအတွက် လုပ်ဆောင်နေတာ တွေ့ရပါတယ်။ အဲဒါကြောင့် ရွှေ့ပြောင်းတောင်ယာ လုပ်သူတွေရဲ့ ပင်ပန်းခြင်းများစွာနဲို့ကုန်ပြီး ဆင်းရဲတဲ့ စနစ်ဖြစ်နေတာကို တွေ့ရပါတယ်။ SDG ၁ရ ချက်ထဲက To end the Poverty ဆင်းရဲမှု ပပျောက်ရေးကိုလည်း ဆန့်ကျင်ဘက် ဖြစ်နေတဲ့စနစ်ဖြစ်နေပါတယ်။ ရွှေ့ပြောင်းတောင်ယာပပျောက်ရေး ဆိုတာဟာ ဖွံ့ဖြိုးဆဲနိုင်ငံတွေအတွက် အဖြေမရှိတဲ့ပုစ္ဆာလိုဖြစ်နေပါတယ်။ 2013 University of East Anglia ရဲ့ ထုတ်ပြန်ချက်အရ မြန်မာနိုင်ငံမှာ ရွှေ့ပြောင်းတောင်ယာလုပ်ကိုင်သူ ၂ သန်းမှ သန်း ၂၀ ထိ ရှိပါတယ်။ ရွှေ့ပြောင်းတောင်ယာစနစ် ပပျောက်အောင် ထိန်းချုပ်ရန်ခက်ခဲပေမယ့် ကိုရီးယားနိုင်ငံမှာ အဲဒီအခက်အခဲကို ကျော်လွှားနိုင်မှုဟာ အတုယူဖွယ်ဖြစ်ပါတယ်။ အဲဒီစနစ်ကို ထိန်းချုပ်ဖို့ ဥပဒေပြဋ္ဌာန်းဖို့ လိုသလို ရွှေ့ပြောင်းတောင်ယာသမားများကို အတင်းအကြပ် ဖိနှိပ်မှုမပြုဘဲ ၎င်းတို့နှင့် ညှိနှိုင်းပြီး ဆောင်ရွက်မှုမျိုးပြုလုပ်ပြီး မိသားစုတွေအတွက် နေစရာ၊ ထိုင်စရာ၊ စိုက်ပျိုးစရာမြေများ ရရှိနိုင်ရေးအတွက် အလုပ်အကိုင်ရရှိရေး ဆောင်ရွက်ပေးရမှာအပြင် ရွှေ့ပြောင်း တောင်ယာ ပြန်မလုပ်အောင် အစီအစဉ်တွေ အစိုးရက ဆောင်ရွက်ရမှာဖြစ်ပါတယ်။ ရှေးဦးစွာခိုင်မာတဲ့ စီမံကိန်းဥပဒေ တည်ဆောက်ရမှာဖြစ်ပါတယ်။ ချေးငွေထုတ်ပေးပြီး အရစ်ကျပြန်ဆပ်ခြင်း၊ ဆုပေးဒဏ်ပေး စနစ်ပါဝင်စေပြီး ထိန်းချုပ်နိုင်တဲ့ စီမံကိန်းကို စနစ်တကျရေးဆွဲပြီး ၎င်းတို့ဘဝရပ်တည်နိုင်ရေးအတွက်၊ အသက်ရှည်ရေးအတွက် အစားထိုးလုပ်ငန်းများ ပြုလုပ်ပေးမှသာ အောင်မြင်မှာဖြစ်ပါတယ်။ ယခု AFoCo အသင်းဝင် ကိုရီးယားနိုင်ငံကလည်း သမ္မတပတ်(ခ်)ချုံဟီး အုပ်ချုပ်စဉ်က မှန်ကန်တဲ့ ဦးဆောင်မှုနဲ့ သစ်တောဝန်ထမ်းများ ကျွမ်းကျင်မှု၊ အသိစိတ်ဓာတ်ရှိရှိ ပြည်သူနဲ့အတူ ပူးပေါင်း ဆောင်ရွက် မှုကြောင့် ခက်ခဲမှုများစွာကို ကျော်လွှားပြီး အထူးအောင်မြင်စွာ ဆောင်ရွက်နိုင်ခဲ့ပါတယ်။ သစ်တောပြုစု ထိန်းသိမ်းခြင်း စွမ်းဆောင်မှုအကောင်းဆုံးနိုင်ငံလို့ ကမ္ဘာကအသိအမှတ်ပြုခံရပါတယ်။ တခြားသစ်တော ပြုန်းတီးခြင်းအကြောင်းတရားဖြစ်တဲ့ တရားမဝင်သစ်ထုတ်လုပ်မှု၊ အဂတိလိုက်စားမှုတို့ကလည်း မြန်မာနိုင်ငံ ယခုနှစ် ယခုလအပိုင်း မြန်မာနိုင်ငံတစ်ဝန်းမှာ တရားမဝင်တဲ့ဖမ်းဆီးမိခြင်းနဲ့ လွတ်မြောက်ခြင်းတို့က ခိုင်မာတဲ့ သာဓကဖြစ်နေပါတယ်။ အရေးယူမှုများကလည်း စစ်တပ်နှင့်သစ်တော ဝန်ထမ်းများသာ အရေးယူ ခံရပြီး ရဲဝန်ထမ်းများက လွတ်နေတာဖြစ်တဲ့အတွက် တရားဥပဒေစိုးမိုးခြင်း မရှိပါဘူး။ ဒီ AFoCo အပေါ် မြန်မာနိုင်ငံက လက်မှတ်ရေးထိုးခြင်းဖြင့် အထက်ဖော်ပြပါအခက်အခဲများ ကျော်လွှားနိုင်ပါစေလို့ ဆုတောင်းရင်း ထောက်ခံဆွေးနွေးအကြံပြုပါတယ်ရှင်။ အားလုံးကို ကျေးဇူးတင်ပါတယ်။</speech>
<speech type="speaker">ဦးစောထွန်းမြအောင် ဖာပွန်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="29">ဦးစောထွန်းမြအောင်(ဖာပွန်မဲဆန္ဒနယ်၊ ကရင်ပြည်နယ်)</mp>လေးစားအပ်ပါသော ပြည်ထောင်စုလွှတ်တော်နာယက၊ ပြည်ထောင်စုဝန်ကြီးများ၊ လွှတ်တော်ကိုယ်စားလှယ်များကို မင်္ဂလာပါလို့ ဦးစွာ ဂါရဝပြုနှုတ်ဆက်အပ်ပါတယ်။ ကျွန်တော်က ကရင်ပြည်နယ်၊ ဖာပွန်မြို့နယ်က ပြည်သူ့လွှတ်တော် ကိုယ်စားလှယ် ဦးစောထွန်းမြအောင်ဖြစ်ပါတယ်။ ကျွန်တော့အနေနဲ့ နိုင်ငံတော်သမ္မတရုံးကပေးပို့တဲ့ အာရှဒေသသစ်တောပူးပေါင်းဆောင်ရွက်မှု အဖွဲ့အစည်းတည်ထောင်ခြင်း သဘောတူစာချုပ်မှာ မြန်မာနိုင်ငံမှ ပါဝင်လက်မှတ်ရေးထိုးရေးကို အကြံပြု ထောက်ခံ ဆွေးနွေးသွားမှာဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ ပထမအချက်အနေနဲ့ မြန်မာ နိုင်ငံအနေနဲ့ ရှေးလူကြီးများပြောခဲ့တဲ့ မြန်မာပြည်မှာ မြစ်ကြီး ၅သွယ်၊ မြစ်ငယ် ၅၀၀ နဲ့ဖွဲ့စည်းထားပြီး မြစ်ကြီး ၅ သွယ်ဟာ မြစ်ဖျားဒေသနဲ့ မြစ်ဘေးမှာရှိတဲ့ သစ်ပင်တွေက မြေဆီလွှာတွေကို ထိန်းသိမ်းခြင်း၊ စိမ့်စမ်းရေတွေကို ပေါ်ထွက်စေခြင်း စတဲ့အကျိုးကျေးဇူးကြောင့် မြစ်ကြီးတွေက ၁၂ ရာသီရေတသွင်သွင် စီးနေခဲ့ပါတယ်။ အဲဒါနဲ့ပတ်သက်ပြီးတော့ ကျွန်တော်တို့ အာရှဒေသသစ်တောပူးပေါင်းဆောင်ရွက်ရေး အဖွဲ့မှာ AFoCO အဖွဲ့မှာ ကျွန်တော်တို့ပါဝင်လက်မှတ်ရေးထိုးရေးကို ဒါကြောင့်မို့ကျွန်တော်ထောက်ခံခြင်း ဖြစ်ပါတယ်။ လေးစားအပ်ပါသော နာယကကြီးခင်ဗျား။ ဒုတိယအချက်အနေနဲ့ အကြံပြုလိုတာကတော့ အာရှ ဒေသသစ်တော ပူးပေါင်းဆောင်ရွက်မှု ထူထောင်ရေးအဖွဲ့မှာ အာဆီယံနိုင်ငံ ၁၀ နိုင်ငံအပါအဝင် ကျန်တဲ့ ဘူတန်တို့၊ မွန်ဂိုလီယားတို့ ပါရှိပါတယ်။ ဒါပေမယ့် အိမ်နီးနားချင်းဖြစ်တဲ့ တရုတ်တို့၊ အိန္ဒိယတို့၊ ဘင်္ဂလာဒေ့ရှ်တို့ မပါသေးပါဘူး။ သူတို့ကလည်း အာရှနိုင်ငံတွေဖြစ်တဲ့အတွက် ပါဝင်အောင်စည်းရုံးသင့် ပါကြောင်း အကြံပြုလိုပါတယ်။ အဲဒီနိုင်ငံတွေ အိမ်နီးနားချင်းနိုင်ငံတွေ မပါဘူးဆိုရင် ကျွန်တော်တို့ စိုက်ပျိုးတဲ့သစ်ပင်တွေက နောင်မျိုးဆက်တွေအတွက်မဖြစ်ဘဲနဲ့ သမင်မွေးရင်း ကျားစားရင်းဆိုသလို ပျောက်ပျက်ဆုံးရှုံးသွားမှာ ဖြစ်ပါတယ်။ ဒါကြောင့်မို့လို့ အိမ်နီးချင်းနိုင်ငံများကိုလည်း စည်းရုံးသင့် ပါကြောင်း အကြံပြုလိုပါတယ်။ လေးစားအပ်ပါသောနာယကကြီးခင်ဗျာ။ နောက်ဆုံးအချက်အနေနဲ့အကြံပြုလိုတာကတော့ အကယ် ၍များ သစ်တောနည်းပညာများ၊ သစ်တောကျောင်းများကို တည်ထောင်မယ်ဆိုလို့ရှိရင်တော့ ကျွန်တော် တို့ ပြည်နယ်နဲ့ တိုင်းဒေသအားလုံးကို ကိုယ်ပိုင်အုပ်ချုပ်ခွင့်ရ ဒေသမကျန် အပြည့်အဝ ကျွန်တော်တို့ နည်းပညာတွေပေးဖို့ လိုသလို နိုင်ငံတော်အစိုးရအနေနဲ့ကလည်း သစ်တောကိုထိန်းသိမ်းဖို့ အတွက် ဖွဲ့စည်းပုံ အုပ်ချုပ်ရေးကို၊ အုပ်ချုပ်မှုစနစ်ကို ပြင်ပြီးတော့ ဖွဲ့စည်းပုံတိုးသင့်တယ်ဆိုလည်း တိုးသင့်ပါတယ်။ ဒါကိုလည်း ဥပဒေနဲ့အညီ လွှတ်တော်ကိုတင်ပြပြီးတော့လုပ်မှသာလျှင် ခုနက သစ်တောထိန်းသိမ်းမှုစနစ် ကလည်း အောင်မြင်သလို လက်ရှိထုတ်ပြန်ထားတဲ့ဥပဒေကိုလည်း ပြည်သူလူထုကလည်း လိုက်နာမှသာ ဒါတွေကို အာရှဒေသသစ်တောပူးပေါင်းဆောင်ရွက်မှုအဖွဲ့အစည်းကြီး တည်ထောင်ခြင်းဆိုင်ရာသဘောတူ စာချုပ် ကို မြန်မာနိုင်ငံမှ လက်မှတ်ရေးထိုးရန်ကိစ္စကို သဘောတူပါကြောင်း တင်ပြရင်းနိဂုံးချုပ်အပ် ပါတယ်။ အားလုံးကိုကျေးဇူးတင်ပါတယ်။</speech>
<speech type="speaker">ဦးမောင်မောင်လတ် စစ်ကိုင်းတိုင်းဒေသကြီး မဲဆန္ဒနယ်အမှတ်(၉) ဆွေးနွေးဖို့ဖြစ်ပါတယ်။</speech>
<speech><mp id="1249">ဦးမောင်မောင်လတ်(မဲဆန္ဒနယ်အမှတ်-၉၊ စစ်ကိုင်းတိုင်းဒေသကြီး)</mp>လေးစားအပ် ပါသော ပြည်ထောင်စုလွှတ်တော် နာယကကြီးနှင့်တကွ လွှတ်တော်ကြီးတစ်ရပ်လုံး မင်္ဂလာပါလို့ နှုတ်ခွန်း ဆက်သဂါရဝပြုအပ်ပါတယ်။ အာရှဒေသသစ်တောပူးပေါင်းဆောင်ရွက်မှုအဖွဲ့အစည်း တည်ထောင်ခြင်းဆိုင်ရာ သဘောတူစာချုပ်ကို မြန်မာနိုင်ငံမှပါဝင်လက်မှတ်ရေးထိုးဖို့ ကိစ္စနှင့်ပတ်သက်ပြီးတော့ အကြံပြု ဆွေးနွေး သွားမှာဖြစ်ပါတယ်။ နာယကကြီးခင်ဗျား။ ကမ္ဘာ့ရာသီဥတုပြောင်းလဲခြင်း ပြဿနာများကို ကိုင်တွယ်ဖြေရှင်းရာမှာ သစ်တောများတိုးချဲ့ခြင်း၊ သစ်တောများ ပြန်လည်ထူထောင်ခြင်းနှင့် နည်းပညာနှင့်မူဝါဒများကို ခိုင်မာတဲ့ လုပ်ငန်းစဉ်များအဖြစ် အကောင်အထည်ဖော်ဖို့ဆိုတဲ့ ရည်ရွယ်ချက်တွေနဲ့ ကျွန်တော်တို့ မြန်မာနိုင်ငံက ပါဝင်လက်မှတ်ရေးထိုးမှာဖြစ်ပါတယ်။ နည်းပညာနှင့်မူဝါဒ၊ မူဝါဒကို ကျွန်တော်တို့က ခိုင်မာတဲ့လုပ်ငန်း စဉ်များအဖြစ်နဲ့အကောင်အထည်ဖော်ဖို့ဟာ အင်မတန်အရေးကြီးပါတယ်။ မြန်မာနိုင်ငံရဲ့ သစ်တောဖုံးလွှမ်း မှုဟာ တစ်နှစ်ထက်တစ်နှစ် လျော့ကျလာတယ်ဆိုတာ ငြင်းလို့မရပါဘူး။ ကမ္ဘာ့ဘဏ်၊ ကမ္ဘာ့စားနပ်ရိက္ခာ အဖွဲ့၊ ကုလသမဂ္ဂဖွံ့ဖြိုးမှုအစီအစဉ်စတဲ့ အဖွဲ့အစည်းအသီးသီးရဲ့ ထုတ်ပြန်ကြေညာတဲ့ ကြေညာချက်တွေ အရဆိုရင် အချို့က ၄၀ ရာခိုင်နှုန်း၊ အချို့က ၂၀ ရာခိုင်နှုန်း စသည်ဖြင့် အသီးသီးကွဲလွဲနေတာကို ကျွန်တော်တို့ တွေ့ရပါတယ်။ သစ်တောဖုံးလွှမ်းမှုဧရိယာ အတိအကျ ဘယ်လောက် ရှိသလဲဆိုတာကို ကျွန်တော်တို့ မြန်မာနိုင်ငံက သုတေသနပြုပြီးတော့ ထုတ်ပြန်သင့်ပါတယ်။ ကျွန်တော်တို့ တပ်မတော်အစိုးရလက်ထက် ၁၉၉၅ ခုနှစ်မှာ ပြဋ္ဌာန်းခဲ့တဲ့ သစ်တောဆိုင်ရာမူဝါဒမှာ သစ်တောလုပ်ငန်း ကဏ္ဍရဲ့ ဝင်ငွေစုစုပေါင်းရဲ့ ၂၅ ရာခိုင်နှုန်းကို သစ်တောပြုပြင်ထိန်းသိမ်းရေးလုပ်ငန်းမှာ အသုံးပြုမယ်ဆိုတဲ့ မူဝါဒကောင်းတစ်ခုကို ချမှတ်ခဲ့ပါတယ်။ ဒါပေမယ့် အဲဒီမူဝါဒကို အကောင်အထည်ဖော်ကြတဲ့သူတွေက ထိထိရောက်ရောက် အကောင်အထည်ဖော်ခဲ့ရဲ့လားဆိုတာ မေးခွန်းထုတ်စရာရှိနေပါတယ်။ တကယ်လို့သာ ဒီလိုသေသေချာချာ အကောင်အထည်ဖော်ခဲ့မယ်ဆိုရင် ကျွန်တော်တို့ရဲ့ သစ်တောဖုံးလွှမ်းမှုဧရိယာဟာ တစ်နှစ်ထက်တစ်နှစ် လျော့ကျသွားစရာအကြောင်းမရှိဘူးလို့ ကျွန်တော်မြင်ပါတယ်။ ကျွန်တော်တို့ မူဝါဒတွေချမှတ်ပြီးရင် မူဝါဒတွေကို အကောင်အထည်ဖော်တဲ့ သက်ဆိုင်ရာဝန်ကြီးဌာနနှင့် ဆက်စပ်ဝန်ကြီးဌာနရဲ့ အဆင့်ဆင့်သော ဝန်ထမ်းများရဲ့ အကျင့်သိက္ခာကိုလည်း ကျွန်တော်တို့ ပြုပြင်ပြောင်းလဲဖို့လိုပါတယ်။ နာယကကြီးခင်ဗျား။ ကျွန်တော်တို့ သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီး ဌာနက ၂၀၀၁-၂၀၀၂ ကနေပြီးတော့ ၂၀၃၀-၂၀၃၁ ခုနှစ်အထိ ကျွန်တော်တို့ နှစ် ၃၀ အမျိုးသား သစ်တောကဏ္ဍ ပင်မစီမံကိန်းကိုရေးဆွဲထားတယ်လို့ သိရပါတယ်။ အဲဒီစီမံကိန်းကနေပြီးတော့ ထာဝစဉ် တည်တံ့တဲ့ သစ်တောအုပ်ချုပ်မှုလုပ်ငန်းစဉ်များနှင့်အညီ စနစ်တကျ စီမံခန့်ခွဲပြီးတော့ သစ်တောသယံဇာတ တွေကို ထိန်းသိမ်းမယ်လို့ဆိုပါတယ်။ နှစ် ၃၀၊ ကျွန်တော်တို့ ၂၀၀၁ ကနေစခဲ့တာအခုဆိုရင် ကျွန်တော်တို့ ၂၀၁ရ ဆိုတော့ ၁၀ စုနှစ် နှစ်ခုနီးပါးရှိနေပါပြီ။ ကျွန်တော်တို့ မူဝါဒကောင်းတွေချမှတ်ခဲ့ပေမယ့် အကောင်အထည်ဖော်မှုတွေမှာ အားနည်းနေတယ်ဆိုတာကို ကျွန်တော်တို့ တွေ့နေရပါတယ်။ သစ်ထုတ်လုပ် မှုတွေကို လျှော့ချခဲ့တယ်လို့ပြောတယ်။ တကယ်ရော လျော့ကျသွားရဲ့လား။ ကျွန်တော်တို့ သုတေသနတွေ ပြုပြီးတော့ ကျွန်တော်တို့ ပြည်သူတွေကိုထုတ်ပြန်သင့်ပါတယ်။ ကမ္ဘာကိုကြေညာသင့်ပါတယ်။ နောက်ပြီးတော့ ကျွန်တော်တို့ ၂၀၁၆-၂၀၁ရ ခုနှစ်မှာ တစ်နိုင်ငံလုံးမှာ သစ်ထုတ်လုပ်မှုကို ရပ်ဆိုင်း ခဲ့တယ်လို့ပြောပါတယ်။ တကယ်ရော ရပ်ဆိုင်းခဲ့ရဲ့ လား ကျွန်တော်ရဲ့ မဲဆန္ဒနယ် တမူးမြို့နယ် တစ်ခု တည်းကို ကြည့်ပြီးတော့ ပြောမယ်ဆိုရင်တောင်မှ ဒီမူဝါဒ မအောင်မြင်ဘူးလို့ ကျွန်တော်ပြောချင်ပါတယ်။ ကျွန်တော်ရဲ့ မဲဆန္ဒနယ် တမူးမြို့နယ်ဟာ အိန္ဒိယနိုင်ငံ မိုရေးမြို့နှင့် ခြံစည်းရိုးတစ်ခုသာခြားတဲ့ မြို့တစ်ခု ဖြစ်ပါတယ်။ ညစဉ်ညတိုင်း ညသန်းခေါင်ကနေပြီးတော့ မနက်မိုးလင်းခါနီးအထိ သစ်တွေခိုးထုတ်နေ တာဟာ ကျွန်တော်တို့ ပွဲလမ်းသဘင်ကျင်းပနေတဲ့အတိုင်းပါပဲ။ ဒါကို အထောက်အကူပြုဖို့ မြို့နယ် အုပ်ချုပ်ရေးဆိုတဲ့ ပုဂ္ဂိုလ်ကလည်းပဲ ညနေ ၆ နာရီကနေပြီးတော့ မနက် ၆ နာရီအတွင်းမှာ ညမထွက်ရ အမိန့်ဆိုတဲ့ ဟာတွေကို ထုတ်ပြန်လိုက်သေးတယ်။ ဒါဘယ်သူ့အတွက် အကျိုးရှိသလဲဆိုတာ ပြန်လည်သုံးသပ်ဖို့ လိုပါတယ်။ ကျွန်တော်တို့ တမူးမြို့နယ်မှာ ၂၀၁၆-၂၀၁ရ ခုနှစ်မှာ တမူးခရိုင်အတွင်းမှာ ဖမ်းမိခဲ့တဲ့ သစ်တောနဲ့ ပတ်သက်တဲ့ တရားခံ ၂၉ ဦး ရှိတယ်လို့ပြောပါတယ်။ အဲဒီအထဲမှာ အကျင့်ပျက် ဝန်ထမ်းဘယ်နှစ်ဦး ပါခဲ့သလဲလို့ ကျွန်တော်မေးခွန်းထုတ်ချင်ပါတယ်။ နောက်ပြီးတော့ ကျွန်တော်တို့ရဲ့ တမူးဒေသမှာ ၂၀၁၆-၂၀၁ရ ခုနှစ်မှာ ဖမ်းဆီးခဲ့တဲ့ သစ်တန်ပေါင်းဟာ ကျွန်း၊ သစ်မာအားလုံးဟာ ၁၀၇.၂၄၅၄ တန်လို့ ပြောပါတယ်။ တန် ၁၀၀ ရှိပါတယ်။ ဒါဟာ ကျွန်တော်တို့ တမူးကနေပြီးတော့ ခြံစည်းရိုးသာခြားတဲ့ မိုရေးမြို့ထဲကို တစ်ညပို့တဲ့ ပမာဏလောက်ပဲရှိပါတယ်ဆိုတာကိုတော့ သက်ဆိုင်ရာက သိထားသင့်ပါတယ်။ ကျွန်တော်တို့ တမူးဒေသဟာ အင်မတန်မှ သစ်တောသယံဇာတပေါတဲ့ဒေသကြီးဖြစ်ပါတယ်။ ဒါပေမယ့် မဆလ၊ နဝတ၊ နအဖ ခေတ်ကနေပြီးတော့ ဒီနေ့အထိ ပြောင်ပြောင်တင်းတင်း ခိုးထုတ်နေကြတာဖြစ်လို့ ကျွန်တော်တို့ ဇီဝမျိုးစုံ မျိုးကွဲတွေလည်း မရှိတော့ပါဘူး။ ကျား၊ ကျားသစ်တွေ၊ တောဝက်တွေ၊ တောကြောင်တွေ၊ ဒေါင်းတွေ၊ မျောက်တွေ၊ ကျွန်တော်တို့ ဂျီတွေ၊ စိုင်တွေ၊ ဆတ်တွေပေါတဲ့ဒေသကြီးဟာ အခုကျွန်တော်တို့ အရုပ်ရေးပြီး ကြည့်ရပါတော့မယ်။ ကျွန်တော်တို့ မူဝါဒတွေ ချမှတ်ရုံနှင့်မပြီးပါဘူး။ မူဝါဒတွေကို အကောင် အထည်ဖော်တဲ့ အဆင့်ဆင့်သောဝန်ထမ်းများရဲ့ အကျင့်စာရိတ္တတွေကိုလည်း ပြုပြင်ပြောင်းလဲပေးကြပါလို့ တိုက်တွန်းရင်းနှင့် နိဂုံးချုပ်ပါတယ်။ ကျေးဇူးတင်ပါတယ်။</speech>
<speech type="speaker">ဦးဝင်းမောင် မကွေးတိုင်းဒေသကြီး မဲဆန္ဒနယ်အမှတ်(၆) ဆွေးနွေးဖို့ဖြစ်ပါတယ်။</speech>
<speech><mp id="1280">ဦးဝင်းမောင်(မဲဆန္ဒနယ်အမှတ်-၆၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စုနာယကကြီးနဲ့ ပြည်ထောင်စုလွှတ်တော် ကိုယ်စားလှယ်အပေါင်း မင်္ဂလာပါ။ ကျွန်တော် ကတော့ မကွေးတိုင်းဒေသကြီး၊ မဲဆန္ဒနယ်အမှတ် (၆) မှ အမျိုးသားလွှတ်တော်ကိုယ်စားလှယ် ဦးဝင်းမောင် ဖြစ်ပါတယ်။ ကျွန်တော့အနေနဲ့ နိုင်ငံတော်သမ္မတထံမှ ၂၃-၃-၂၀၁ရ ရက်စွဲပါ စာအမှတ် (၃)၁/၁/သမ္မတရုံး ဖြင့် ပေးပို့ထားသော အာရှဒေသ သစ်တောပူးပေါင်းဆောင်ရွက်မှု အဖွဲ့အစည်းတည်ထောင်ခြင်းဆိုင်ရာ သဘောတူစာချုပ်ကို မြန်မာနိုင်ငံမှ ပါဝင်လက်မှတ်ရေးထိုးသင့်ကြောင်းကို ထောက်ခံဆွေးနွေးသွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျား။ ကျွန်တော်တို့ ပြည်ထောင်စုမြန်မာနိုင်ငံဟာ အရှေ့တောင် ကရင်သက်သော ယခင်က သင်တန်းမတက သစ်မာမျိုးစုံထွက်ရှိသောနိုင်ငံဖြစ်ခဲ့သော်လည်း ယနေ့ော့ သစ်တောဖုံးလွှမ်းမှု ဧရိယာဟာ ၄၀ ရာခိုင်နှုန်းလောက်သာရှိပြီး သစ်များ စည်းမဲ့ကမ်းမဲ့ ထုတ်လုပ်ခြင်းကြောင့် သစ်တောများ ပြုန်းတီးခဲ့ ရကြောင်း လေ့လာတွေ့ရှိရပါတယ်။ အာရှသစ်တောပူးပေါင်းဆောင်ရွက်မှုအဖွဲ့ဝင်အဖြစ် ကိုရီးယားသမ္မတ နိုင်ငံနှင့်အတူ အာဆီယံအဖွဲ့ဝင် ၁၀ နိုင်ငံအဖြစ် ဘူတန်၊ ကာဇတ်စတန်၊ တီမောလက်စတေ၊ မွန်ဂိုလီးယားတို့ ပါဝင်ဖွဲ့စည်းမည်ဖြစ်သလို နည်းပညာတိုးတက်မှုရှိနေသော ကိုရီးယားသမ္မတနိုင်ငံက လုပ်ငန်းဆောင်ရွက်မှု အသုံးစရိတ်ဖြစ်တဲ့ ညီလာခံအတွင်းရေးမှူးရုံးနဲ့ အဖွဲ့အစည်း၏ အဖွဲ့ခွဲလုပ်ငန်းများ ဆောင်ရွက်ရန် အတွက် ၈၀% ထည့်ဝင်လျက် အဖွဲ့ဝင်နိုင်ငံများအနေနဲ့ နှစ်စဉ် စုစုပေါင်း ကုန်ကျစရိတ်ရဲ့ ၁ ရာခိုင်နှုန်း သို့မဟုတ် အမေရိကန်ဒေါ်လာ ၃၀,၀၀၀ နဲ့မနည်း ပုံသေသတ်မှတ်ငွေသာ ထည့်ဝင်ရမည် ဖြစ်ကြောင်း လေ့လာသိရှိရပါတယ်ခင်ဗျာ။ ဒါ့အပြင် အာရှသစ်တောပူးပေါင်းဆောင်ရွက်ရေး အဖွဲ့အနေနဲ့ အဖွဲ့ဝင်နိုင်ငံများတွင် ရေရှည် တည်တံ့သော သစ်တောစီမံအုပ်ချုပ်ခြင်း၊ ဇီဝမျိုးကွဲများ ထိန်းသိမ်းခြင်း၊ ဂေဟဗေဒစနစ်များ ထိန်းသိမ်းခြင်း၊ သစ်တောများပြန်လည်ထူထောင်ခြင်း၊ သစ်တောစိုက်ခင်းများ ထူထောင်ခြင်းလုပ်ငန်းများကို ပူးပေါင်း ဆောင်ရွက်မည်ဖြစ်သလို သစ်တောများပြုန်းတီးခြင်းနဲ့ သစ်တောအတန်းအစားကျဆင်းခြင်း၊ ကာဗွန် ထုတ်လုပ်မှု လျှော့ချခြင်းလုပ်ငန်းများကို အထောက်အပံ့ပေးမည် ဖြစ်ကြောင်းတွေ့ရှိရပါတယ်။ သစ်တော စီမံကိန်းလုပ်ငန်း အရပ်ရပ်အတွက် အဖွဲ့ဝင်နိုင်ငံများအနေနဲ့ ထည့်ဝင်ရမယ့်ငွေကလည်း နှစ်စဉ်လုပ်ငန်း လည်ပတ်တဲ့ ကုန်ကျငွေရဲ့ ၁ ရာခိုင်နှုန်းသာရှိပြီး ပြန်လည်ရရှိမယ့် အကျိုးကျေးဇူးများက ထည့်ဝင်ငွေ ထက် ကျော်လွန်နေတဲ့အတွက်ကြောင့် ပြည်ထောင်စုမြန်မာနိုင်ငံ အနေနဲ့ အာရှဒေသ သစ်တောပူးပေါင်း ဆောင်ရွက်မှု အဖွဲ့အစည်းတည်ဆောက်ခြင်းဆိုင်ရာ သဘောတူစာချုပ်မှာ ပါဝင်လက်မှတ်ရေးထိုးရန် အလွန်သင့်မြတ်လှပါတယ်ခင်ဗျာ။ လေးစားရပါသော ပြည်ထောင်စုလွှတ်တော် နာယကကြီး ခင်ဗျာ။ ယနေ့မြန်မာနိုင်ငံရှိ သစ်တော ဝန်ထမ်းဖွဲ့စည်းပုံ အင်အားနည်းခြင်း၊ သစ်တောဦးစီးဌာနမှာ သစ်တောရဲဝန်ထမ်းများ ခန့်ထားရန် လိုအပ်ခြင်း၊ မှတ်ပုံတင်လျှက်ကိုင်ဆောင်ခြင်းမရှိတဲ့ Chain saws များကို ရှာဖွေသိမ်းဆည်းခြင်း လုပ်ရ မလို၊ သစ်တောဝန်ထမ်းများအား ဆုပေး ဒဏ်ပေးများ ကျင့်သုံးလျှက် စည်းရုံးလုပ်ဆောင်ပေးရန် အထူး လိုအပ်ပါမယ်။ ဒီလိုဘာကြောင့် ပြောရသလဲဆိုရင် သယံဇာတနဲ့ သဘာဝပတ်ဝန်းကျင် ထိန်းသိမ်းရေး ဝန်ကြီးဌာနက ပဲခူးရိုးမကို သစ်ထုတ်လုပ်ခြင်း ၁၀ နှစ်၊ ကျန်တောများကို တစ်နှစ် ပိတ်ပင်ကြောင်း သတ်မှတ်ခဲ့သော်လည်း သစ်ခိုးထုတ်လုပ်ခြင်း၊ ပိုင်ရှင်မဲ့သစ်များ ရှာဖွေသိမ်းဆည်းရမိခြင်းတွေဟာ စာစောင် တွေမှာ နေ့စဉ်နီးပါး ဖတ်နေရပါတယ်ခင်ဗျား။ နောက်တစ်ချက်ကတော့ မြန်မာနိုင်ငံမှာ သစ်တော ကဏ္ဍ အနေနဲ့ နိုင်ငံတော်ပိုင် သစ်တောစိုက်ခင်း၊ ပုဂ္ဂလိကပိုင်သစ်တောစိုက်ခင်းဟု နှစ်မျိုး နှစ်စားရှိရာမှာ အထူးသဖြင့် ပုဂ္ဂလိကပိုင် စိုက်ခင်းတွေအနေနဲ့ မူလနိုင်ငံတော်က ခွင့်ပြုထားတဲ့ သတ်မှတ်ချက်များနဲ့ အညီ စိုက်ပျိုးပြီးစီးမှု ရှိ မရှိ စစ်ဆေးရန်လိုသလို နိုင်ငံတော်စိုက်ခင်းများ ထူထောင်ရာမှာလည်း လူကြီးများသွားလာတဲ့လမ်းလောက်သာ မြင်ကောင်းအောင် စိုက်ပျိုးပြီး တကယ့် စိုက်ပျိုးရရှိမယ့် မြေတွေမှာအသုံးမပြုဘူးဆိုလို့ရှိရင် ဒါဟာသစ်တောရဲ့ လုပ်နည်းလုပ်ဟန်တွေ လွဲမှားနေတယ်လို့ သုံးသပ် ရမှာဖြစ်ပါတယ်။ အဲဒီတော့ ကျွန်တော်တို့ သစ်တောဥပဒေများကို ကြည့်ပြန်ရင်လည်း သစ်တစ်ပင် ခုတ်လှဲပါက ထိရောက်သောပြစ်မှုပြစ်ဒဏ်တွေ ဥပဒေတွေ ရေးဆွဲရမယ် ဖြစ်ပါတယ်။ ဥပမာ အခြားနိုင်ငံ များဟာဆိုလို့ရှိရင် သစ်တစ်ပင်ခုတ်လျှင် ထောင်ဒဏ် တစ်သက်တစ်ကျွန်းချထားကြောင်း စစ်ဆေးတွေ့ရှိ လေးစားရပါသော နာယကကြီးခင်ဗျာ။ အထက်ဖော်ပြပါ ပြည်တွင်း၌ ပြုပြင်လုပ်ဆောင်မှုများကို အမြန်ဆုံးလုပ်ဆောင်လျှက် အာရှသစ်တောဒေသပူးပေါင်းဆောင်ရွက်မှု အဖွဲ့အစည်းတည်ထောင်ခြင်း ဆိုင်ရာသဘောတူစာချုပ်ကို မြန်မာနိုင်ငံမှ ပါဝင်လက်မှတ်ရေးထိုးရန် အပြည့်အဝ ထောက်ခံပါကြောင်း ဆွေးနွေးရင်း နိဂုံးချုပ်ပါတယ်။</speech>
<speech type="speaker">ဦးဦးထွန်းမောင် ပုဏ္ဏားကျွန်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1519">ဦးဦးထွန်းမောင်(ပုဏ္ဏားကျွန်းမဲဆန္ဒနယ်၊ ရခိုင်ပြည်နယ်)</mp>လေးစားအပ်ပါသော ပြည်ထောင်စုလွှတ်တော်နာယကကြီးနှင့်တကွ ပြည်သူ့လွှတ်တော်ဥက္ကဋ္ဌ၊ ပြည်ထောင်စုဝန်ကြီးများ ပြည်ထောင်စု လွှတ်တော်ကိုယ်စားလှယ်များအားလုံး မင်္ဂလာပါလို့နှုတ်ခွန်းဆက်သဂါရဝပြုအပ်ပါတယ်။ ကျွန်တော်ကတော့ ရခိုင်ပြည်နယ်၊ ပုဏ္ဏားကျွန်းမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးဦးထွန်းမောင်ဖြစ်ပါတယ်။ ကျွန်တော်ဆွေးနွေးမှာက အာရှဒေသသစ်တောပူးပေါင်းဆောင်ရွက်မှု အဖွဲ့အစည်းတည်ထောင်ခြင်းဆိုင်ရာ သဘောတူစာချုပ်ကို မြန်မာနိုင်ငံမှ ပါဝင်လက်မှတ်ရေးထိုးရန်ကိစ္စနှင့်စပ်လျဉ်း၍ ထောက်ခံအကြံပြု ဆွေးနွေးသွားမှာဖြစ်ပါတယ်။ နာယကကြီးခင်ဗျား။ အာရှဒေသသစ်တောပူးပေါင်းဆောင်ရွက်မှု အဖွဲ့အစည်းတည်ထောင်ခြင်း ဆိုင်ရာ သဘောတူစာချုပ်ကို မြန်မာနိုင်ငံမှ ပါဝင်လက်မှတ်ရေးထိုးရန်ကိစ္စနှင့်စပ်လျဉ်း၍ ထည့်ဝင်ကြေးနဲ့ အကျိုးကျေးဇူးများကို ဆွေးနွေးမှာဖြစ်ပါတယ်။ ထည့်ဝင်ကြေးအနေနဲ့ ကိုရီးယားနိုင်ငံက နေ့စဉ်လုပ်နေတဲ့ လုပ်ငန်းကြီးရဲ့ စုစုပေါင်းကုန်ကျစရိတ် ၈၀ ရာခိုင်နှုန်းကိုထည့်ဝင်ရမှာဖြစ်ပြီးတော့ ကျန်အဖွဲ့ဝင်နိုင်ငံများ အနေနဲ့ နှစ်စဉ်လုပ်ငန်းကို လည်ပတ်နေတဲ့ စုစုပေါင်းကုန်ကျစရိတ်ရဲ့ ၁ ရာခိုင်နှုန်းကိုလည်းကောင်း၊ အမေရိကန်ဒေါ်လာ ၃ သောင်းထက်မနည်းတဲ့ ပမာဏကိုသော်လည်းကောင်း ထည့်ဝင်ရမှာဖြစ်ကြောင်း သိရပါတယ်။ ငွေကြေးနေနဲ့ မြန်မာနိုင်ငံလို အဆင်းရဲဆုံးနိုင်ငံတွေ အဖွဲ့အစည်းမှာပါဝင်ခွင့်ရအောင် ဆွဲဆောင်တဲ့သဘောနဲ့ အထူးလျှော့ချထားတာဖြစ်ကြောင်း သုံးသပ်မိပါတယ်။ အလွန်သက်သာတဲ့ ထည့်ဝင်ကြေးငွေဖြစ်ကြောင်း သိရပါတယ်။ နာယကကြီးခင်ဗျား။ အဲဒီသဘောတူစာချုပ်မှာပါဝင်ပြီး လက်မှတ်ထိုးခြင်းအားဖြင့် ရရှိလာမယ့် အကျိုးကျေးဇူးတွေကတော့ ရ ခုရှိကြောင်းတွေ့ရှိရပါတယ်။ နံပါတ်(၁) မြန်မာနိုင်ငံရဲ့ သစ်တောလုပ်ငန်းများ ဖွံ့ဖြိုးတိုးတက်ရေးကို ပိုမိုတိုးမြှင့်ဆောင်ရွက်နိုင်မှာဖြစ်ပါတယ်။ နံပါတ်(၂) သစ်တောစီမံအုပ်ချုပ်မှုကဏ္ဍမှာ စမ်းသပ်ရေးနည်းပညာများနဲ့ ပညာတတ်တွေ၊ အတွေ့အကြုံကောင်းတွေ ရလာနိုင်ပါတယ်။ နံပါတ်(၃) နိုင်ငံတကာအစိုးရများအကြား ဆက်ဆံရေးကောင်းမွန်လာမှာဖြစ်ပါတယ်။ နံပါတ်(၄) အဖွဲ့ဝင်နိုင်ငံများ အကြား နည်းပညာအတွေ့အကြုံများကို ဖလှယ်နိုင်မှာဖြစ်ပါတယ်။ နံပါတ်(၅) ပြည်တွင်းပြည်ပပညာရှင်များ၊ သင်တန်းသားများပါဝင်တဲ့ အာရှအဆင့် သင်တန်းကျောင်း ဖြစ်လာပြီး ပြည်သူများနဲ့ ဝန်ထမ်းများရဲ့စွမ်းဆောင်ရည်မြင့်မားလာမှာဖြစ်ပါတယ်။ နံပါတ်(၆) သစ်တောများ ပြုန်းတီးခြင်းနဲ့ သစ်တောအဆင့်အတန်းများကျဆင်းခြင်း၊ မြေအတန်းအစားကျဆင်းခြင်းတို့က ကာကွယ် ပြီးတော့ သစ်တောနဲ့စပ်ဆက်တဲ့ သဘာဝဘေးအန္တရာယ်များ လျှော့ချခြင်းတို့ပါဝင်တဲ့ မြန်မာ့သစ်တော များကို ပြန်လည်တိုးတက်ဖွံ့ဖြိုးလာအောင် ဦးစားပေးနိုင်မှာဖြစ်ပါတယ်။ (၇) မြန်မာက ထည့်ဝင်ရမယ့် ငွေဟာ ၁ ရာခိုင်နှုန်းသာရှိပြီး ပြန်လည်ရရှိမယ့်အကျိုးက ထည့်ဝင်ငွေထက်ကျော်လွန်ကြောင်း တွေ့ရှိရ ပါတယ်။ သဘောတူစာချုပ်မှာ ဒီလိုအကျိုးကျေးဇူးတွေရလာနိုင်တယ်လို့ သတ်မှတ်ထားပေမယ့် မြန်မာနိုင်ငံ အထက မက် STS. ဘာကြောင့်လဲဆိုတော့ ကျွန်တော်တို့နိုင်ငံမှာ ဝန်ကြီးဌာနတွေက ထုတ်ပြန်ထားတဲ့ ဥပဒေ၊ နည်းဥပဒေ၊ စည်းမျဉ်းစည်းကမ်းတွေဟာ စာအုပ်ထဲမှာသာရှိပြီး လက်တွေ့မှာ တခြားစီလုပ်နေကြတဲ့ အတွက်ကြောင့် ဖြစ်ပါတယ်။ ဒီလိုဖြစ်နေတာ မြန်မာနိုင်ငံရဲ့ အုပ်ချုပ်ရေးအာဏာကို ရယူထားကြတဲ့ နိုင်ငံ့ခေါင်းဆောင်များရဲ့ စီမံခန့်ခွဲမှု အားနည်းချက်တွေဖြစ်ကြောင်း ထောက်ပြလိုပါတယ်။ ဒီလိုမဖြစ်ရအောင် ပြည်ထောင်စုဝန်ကြီးများ၊ ပြည်နယ်နှင့်တိုင်းဝန်ကြီးများ၊ ညွှန်ကြားရေးမှူးအဆင့်ရှိသူများ၊ အောက်ခြေ ကျေးရွာများအထိ ကွင်းဆင်းပြီး လွှတ်တော်ကိုယ်စားလှယ်များ၊ မြို့နယ်အာဏာပိုင်များ၊ ဒေသခံပြည်သူများ နှင့် ပူးပေါင်းပြီး ကွင်းဆင်းစစ်ဆေးပြီး နိုင်ငံမှာသစ်တောတွေဘယ်လိုပြုန်းတီးနေတယ်။ ဘယ်လိုဖွံ့ဖြိုး လာအောင်စီမံဆောင်ရွက်သင့်တယ်ဆိုတာ နည်းအမျိုးမျိုးနဲ့ လက်တွေ့ဆောင်ရွက်လမ်းညွှန်ပေးဖို့ လိုအပ် နေပါကြောင်း အကြံပြုတင်ပြအပ်ပါတယ်။ ဒါ့အပြင် မြန်မာနိုင်ငံရဲ့ သစ်တောဥပဒေဟာလည်း ခေတ်စနစ်နဲ့မကိုက်ညီတော့တဲ့အတွက် ပြန်လည် ပြုပြင်ပြဋ္ဌာန်းသင့်ပြီဖြစ်ကြောင်း အကြံပြုတင်ပြလိုပါတယ်။ နိဂုံးချုပ်အနေနဲ့ သဘောတူစာချုပ်မှာ လက်မှတ်ရေးထိုးခြင်းအားဖြင့် အကျိုးကျေးဇူးတွေအများကြီးရလာနိုင်တဲ့အတွက်ကြောင့် မြန်မာနိုင်ငံဟာ လက်မှတ်ရေးထိုးနိုင်ရန်အတွက် ပြည်ထောင်စုလွှတ်တော်မှ အတည်ပြုသင့်ပါကြောင်း အကြံပြုဆွေးနွေး အပ်ပါတယ်။ အားလုံးကိုကျေးဇူးတင်ပါတယ်။</speech>
<speech type="speaker">ဗိုလ်မှူးကျော်ဇင်လတ် တပ်မတော်သား ပြည်သူ့လွှတ်တော် ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဗိုလ်မှူးကျော်ဇင်လတ် (တပ်မတော်သား၊ ပြည်သူ့လွှတ်တော်ကိုယ်စားလှယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးပဲမင်္ဂလာပါ။ ကျွန်တော် ကတော့ တပ်မတော်သားပြည်သူ့လွှတ်တော်ကိုယ်စားလှယ် ဗိုလ်မှူးကျော်ဇင်လတ် ဖြစ်ပါတယ်။ ကျွန်တော့ အနေနဲ့ အာရှဒေသ သစ်တောပူးပေါင်းဆောင်ရွက်မှု အဖွဲ့အစည်း တည်ထောင်ခြင်းဆိုင်ရာ သဘောတူ စာချုပ်ကို မြန်မာနိုင်ငံမှပါဝင်လက်မှတ်ရေးထိုးရန်ကိစ္စနှင့် စပ်လျဉ်းပြီး အကြံပြုဆွေးနွေးသွားမှာဖြစ်ပါတယ်။ Power Point သုံးစွဲခွင့်ပြုပါခင်ဗျား။ နာယကကြီးခင်ဗျား။ ကျွန်တော်တို့ မြန်မာနိုင်ငံဟာ သဘာဝသယံဇာတများဖြစ်တဲ့ မြေဆီ၊ မြေသြဇာ ကြွယ်ဝတဲ့ မြေယာ၊ သစ်မျိုးစုံနဲ့ သစ်တောထွက်ပစ္စည်းများ၊ ရေသယံဇာတ၊ ဓာတ်သတ္တုသယံဇာတနဲ့ ဇီဝ မျိုးစုံမျိုးကွဲများဖြင့် ပေါကြယ်သောနိုင်ငံတစ်နိုင်ငံ ဖြစ်ပါတယ်။ သဘာသယံဇာတများ ပေါ်တယ်ခြင်းဟာ လူသားများရပ်တည်နေတဲ့ သက်ရှိလောကကြီးအတွက် အစားအစာ၊ ရေ၊ စွမ်းအင်ဖူလုံမှုနဲ့ အသက်မွေး ဝမ်းကျောင်းဆိုင်ရာ အခွင့်အလမ်းများစတဲ့ အခြေခံလိုအပ်ချက်များကို စဉ်ဆက်မပြတ် ပံ့ပိုးပေးလျက် ရှိတဲ့အပြင် ကမ္ဘာ့နိုင်ငံအသီးသီးရဲ့ ဖွံ့ဖြိုးတိုးတက်မှုများကိုလည်း အဖက်ဖက်မှ ထောက်ပံ့ပေးစွမ်းလျက် ရှိပါတယ်။ အထူးသဖြင့် သစ်တောသယံဇာတများဟာ ရာသီဥတုပြောင်းလဲမှုကြောင့် ဖြစ်ပေါ်လာသော ဆိုးကျိုးသက်ရောက်မှုများ၊ သဘာဝဘေးအန္တရာယ်များကို လျော့နည်းသွားစေတဲ့ ကြားခံများအဖြစ်လည်း ရပ်တည်ကာကွယ်ပေးလျက်ရှိသလို ဂေဟစနစ်နဲ့ ဇီဝမျိုးကွဲများစွာ အသက်ရှင် ရပ်တည်နိုင်ရေးအတွက်လည်း အဓိကအထောက်အပံ့ပေးလျက်ရှိတာကို တွေ့ရမှာဖြစ်ပါတယ်။ ကျွန်တော်တို့ မြန်မာနိုင်ငံမှာ လက်ရှိ သစ်တောထိန်းသိမ်းပြုစုခြင်း၊ သစ်တောထွက်ပစ္စည်းများ ထုတ်လုပ်ခြင်းနှင့် သဘာဝတော အုပ်ချုပ်လုပ်ကိုင်ခြင်းတို့ကို မြန်မာ့ရွေးချယ်နည်းစနစ် (Myanmar Selection System- MSS) ဖြင့် ၁၈၅၆ ခုနှစ်မှာ ဂျာမန်ရုက္ခဗေဒပညာရှင် Dr. Brandis က ပဲခူးရိုးမ ကျွန်းတောတွင် စတင်သုံးစွဲခဲ့ကြောင်း သမိုင်းမှတ်တမ်းများအရ လေ့လာသိရှိရပါတယ်။ MSS စနစ်ရဲ့ အနှစ်သာရကြောင့် မြန်မာ့သဘာဝသစ်တောကြီးများကို အုပ်ချုပ်လုပ်ကိုင်လာခဲ့သည်မှာ နှစ်ပေါင်း ၁၆၀ တိုင်ခဲ့သော်လည်း ၂၀၁၅ ခုနှစ် (Forest Resources Assessment- FRA) အရ သစ်တောဖုံးလွှမ်းမှုမှာ ကုန်းမြေဧရိယာရဲ့ ၄၄.၁၆ ရာခိုင်နှုန်းခန့်အထိ ထိန်းသိမ်းနိုင်ခဲ့ခြင်းမှာလည်း MSS စနစ်ရဲ့ အကျိုးရလဒ် ဖြစ်ပါတယ်။ နိုင်ငံတော်တွင်လည်း သစ်တောနဲ့ပတ်သက်သော မူဝါဒများ၊ ဥပဒေ၊ နည်းဥပဒေ၊ မဟာ ဗျူဟာ၊ လုပ်ထုံးလုပ်နည်းနဲ့ ပင်မစီမံကိန်းများ ချမှတ်၍ဆောင်ရွက်ခဲ့ကြောင်း လေ့လာတွေ့ရှိရပါတယ်။ သဘောတူစာချုပ်ရဲ့ ရည်ရွယ်ချက်ကတော့ ရာသီဥတုပြောင်းလဲမှုရဲ့ သက်ရောက်မှုများကို ဖြေရှင်းဖို့အတွက် ရေရှည်တည်တံ့တဲ့ သစ်တောစီမံအုပ်ချုပ်မှု မူဘောင်အတွင်းမှ ကောင်းမွန်တဲ့နည်းပညာ နဲ့ မူဝါဒများကို ခိုင်မာတဲ့လုပ်ငန်းစဉ်များအဖြစ် ပြောင်းလဲအကောင်အထည်ဖော်ကာ ဒေသအတွင်း သစ်တောလုပ်ငန်းများ ပူးပေါင်းဆောင်ရွက်မှုကို မြှင့်တင်သွားနိုင်ဖို့ ဖြစ်ပါတယ်။ သဘောတူစာချုပ်အရ ရေရှည်တည်တံ့သော သစ်တောစီမံအုပ်ချုပ်ခြင်း၊ ဇီဝမျိုးစုံမျိုးကွဲများ ထိန်းသိမ်းခြင်း၊ ရာသီဥတု ပြောင်းလဲမှုလျှော့ချခြင်း၊ သဲကန္တာရဖြစ်ထွန်းမှု၊ မြေအတန်းစားကျဆင်းမှုနဲ့ သစ်တောနဲ့ဆက်စပ်နေတဲ့ သဘာဝဘေးအန္တရာယ်များ လျှော့ချခြင်း၊ သုတေသနပြုလုပ်ခြင်းနဲ့ ပညာရပ်ဖလှယ်ခြင်း၊ စွမ်းဆောင်ရည် မြှင့်တင်ပေးခြင်းစတဲ့ လုပ်ငန်းများမှာ ပါဝင်ဆောင်ရွက်သွားမှာဖြစ်ကြောင်း လေ့လာတွေ့ရှိရပါတယ်။ အဆိုပါ AFoCo သဘောတူစာချုပ်မှာ ကိုရီးယားသမ္မတနိုင်ငံနဲ့အတူ အာဆီယံအဖွဲ့ဝင် ၁၀ နိုင်ငံ၊ ဘူတန်၊ ကာဇက်စတန်၊ တီမောလက်စ်တေနဲ့ မွန်ဂိုလီးယားနိုင်ငံတို့ ပါဝင်လက်မှတ်ရေးထိုးကြမှာဖြစ်ပြီး အင်ဒိုနီးရှား၊ ဗီယက်နမ်၊ ကမ္ဘောဒီးယား၊ တီမောလက်စ်တေ၊ ဘူတန်နဲ့ ကိုရီးယားသမ္မတနိုင်ငံတို့က လက်မှတ်ရေးထိုးခဲ့ပြီးလည်း ဖြစ်ပါတယ်။ ယခုနှစ် မေလ ၈ ရက်နေ့မှာတော့ ဘရူနိုင်းဒါရုဆလမ်နိုင်ငံက လက်မှတ်ရေးထိုးခဲ့ပြီးဖြစ်သဖြင့် စုစုပေါင်း ရ နိုင်ငံ လက်မှတ်ရေးထိုးပြီး ဖြစ်ပါတယ်။ အဖွဲ့အစည်းထည့်ဝင်ကြေးအနေနဲ့ကတော့ ကိုရီးယားသမ္မတနိုင်ငံက နှစ်စဉ်လုပ်ငန်းလည်ပတ်တဲ့ စုစုပေါင်း ကုန်ကျစရိတ်ရဲ့ ၈၀ ရာခိုင်နှုန်းကို ထည့်ဝင်မှာဖြစ်ပြီး ကျန်အဖွဲ့ဝင်နိုင်ငံများအနေနဲ့ နှစ်စဉ် လုပ်ငန်းလည်ပတ်မှုရဲ့ စုစုပေါင်း ကုန်ကျစရိတ် ၁ ရာခိုင်နှုန်းကိုသော်လည်းကောင်း သို့မဟုတ် အမေရိကန် ဒေါ်လာ ၃၀,၀၀၀ ထက်မနည်းသော ပုံသေသတ်မှတ်တဲ့ ပမာဏကိုလည်းကောင်း ထည့်ဝင်ရမှာ ဖြစ်ပါတယ်။ လိုအပ်တဲ့ ကျန်ငွေကြေးပမာဏကို အခြားသော ရန်ပုံငွေအရင်းအမြစ်များမှ ထောက်ပံ့မှာဖြစ်ကြောင်း သိရှိရပါတယ်။ မြန်မာနိုင်ငံအနေဖြင့် အဆိုပါ သဘောတူညီချက်အရ ပူးပေါင်းဆောင်ရွက်မှုမှာ ကုန်ကျ စရိတ်ကို ထည့်ဝင်မှာဖြစ်တဲ့အတွက် သက်ဆိုင်ရာဘဏ္ဍာရေးနှစ်ရဲ့ ရသုံးမှန်းခြေ ငွေစာရင်းတွင် အဆိုပါ ကုန်ကျစရိတ်များအတွက် ထည့်ဝင်ရမယ့် နိုင်ငံခြားငွေနှင့် ၎င်းနိုင်ငံခြားငွေနဲ့ ညီမျှတဲ့ ကျပ်ငွေတို့ကို ထည့်သွင်းလျာထားရန်လိုအပ်ပါကြောင်းနှင့် အခွန်ဆိုင်ရာကိစ္စရပ်များနှင့် စပ်လျဉ်း၍ ပြည်ထောင်စု သမ္မတမြန်မာနိုင်ငံတော်၏ တည်ဆဲအခွန်ဆိုင်ရာ ဥပဒေ၊ နည်းဥပဒေ၊ စည်းမျဉ်းနှင့် အမိန့်ကြော်ငြာစာ များပါ ပြဋ္ဌာန်းချက်များနှင့်အညီ လိုက်နာဆောင်ရွက်သွားရန် လိုအပ်ကြောင်း အကြံပြုတင်ပြအပ်ပါတယ်။ အဆိုပါ သဘောတူစာချုပ်ကို လက်မှတ်ရေးထိုးပြီး အာရှဒေသ သစ်တောပူးပေါင်းဆောင်ရွက်မှု အဖွဲ့ AFoCo တည်ထောင်ရာမှာ ပူးပေါင်းပါဝင်ခြင်းဖြင့် တင်ပြပါအတိုင်း အကျိုးကျေးဇူးများ ရရှိနိုင်မှာ ဖြစ်ပါတယ်။ အဆိုပါ အကျိုးကျေးဇူးများအနက် နိုင်ငံတကာအစိုးရအဖွဲ့အစည်းများအကြား ဆက်ဆံရေး ပိုမိုကောင်းမွန်လာပြီး သုတေသနဲ့ ဖွံ့ဖြိုးရေးလုပ်ငန်းများအတွက် အဖွဲ့ဝင်နိုင်ငံများအကြား နည်းပညာနဲ့ အတွေ့အကြုံများဖလှယ်ပြီး အာရှဒေသတွင်း အဆင့်မြင့်သင်တန်းကျောင်းများ ပေါ်ထွန်းလာမှာ ဖြစ်ပါတယ်။ အဆိုပါသင်တန်းကျောင်းများမှတစ်ဆင့် ဒေသခံပြည်သူများနဲ့ ဝန်ထမ်းများရဲ့ စွမ်းဆောင်ရည် မြှင့်တင်ရေး အတွက် များစွာအထောက်အကူဖြစ်သလို သုတေသနနဲ့ ဖွံ့ဖြိုးမှုလုပ်ငန်းများအတွက် အဖွဲ့ဝင်နိုင်ငံများ အကြား ဆန်းသစ်သော နည်းပညာများ၊ မူဝါဒများ အတွေ့အကြုံကောင်းများ မျှဝေဖလှယ်ခြင်းဟူသော အကျိုးအမြတ်များလည်း ရရှိမှာဖြစ်ပါတယ်။ ၂၀၀၈ ခုနှစ် ဖွဲ့စည်းပုံအခြေခံဥပဒေပုဒ်မ ၄၅၊ ပုဒ်မ ၃၉၀ တို့နှင့်လည်း ကိုက်ညီမှုရှိကြောင်း လေ့လာတွေ့ရှိရမှာ ဖြစ်ပါတယ်။ နိဂုံးချုပ်အားဖြင့် လက်ရှိအနေအထားတွင် သဘာဝပတ်ဝန်းကျင် ထိန်းသိမ်းရေးနဲ့စပ်လျဉ်းပြီး နယ်မြေနယ်နိမိတ်ခြင်း ထိစပ်နေတဲ့အတွက် တစ်နိုင်ငံတည်း သီးခြားဆောင်ရွက်၍မရနိုင်ကြောင်း လေ့လာ တွေ့ရှိရပါတယ်။ နိုင်ငံတကာအသိုင်းအဝိုင်း၊ အဖွဲ့အစည်းများနဲ့ ဆက်သွယ်ဆောင်ရွက်မှသာလျင် နည်းပညာ၊ အသိပညာဗဟုသုတနဲ့ ငွေကြေးအထောက်အပံ့များရရှိမှာဖြစ်၍ သဘာဝပတ်ဝန်းကျင် ထိန်းသိမ်းရေး လုပ်ငန်းများမှာ အောင်မြင့်အောင့် ဆက်လက်အကောင်အထည်ဖော် ဆောင်ရွက်သွားရမှာ ဖြစ်ပါတယ်။ သို့ဖြစ်ပါ၍ နိုင်ငံတော်အတွက် ရေရှည်အကျိုးရှိစေရေး အာရှဒေသ သစ်တောပူးပေါင်းဆောင်ရွက်မှု အဖွဲ့ AFoCo မှာ အဖွဲ့ဝင်အဖြစ် ဝင်ရောက်နိုင်ရန်အတွက် သဘောတူစာချုပ်မှာ လက်မှတ်ရေးထိုးနိုင်ရေး ပြည်ထောင်စုလွှတ်တော်မှ အတည်ပြုပေးနိုင်ပါရန် ထောက်ခံဆွေးနွေး တင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးမြတ်လေးဦး ထီးလင်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1474">ဦးမြတ်လေးဦး(ထီးလင်းမဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ လွှတ်တော်ကိုယ်စားလှယ်များ၊ ဧည့်သည်တော်များ အားလုံးမင်္ဂလာပါခင်ဗျား။ ကျွန်တော်ကတော့ မကွေးတိုင်းဒေသကြီး ထီးလင်းမဲဆန္ဒနယ်က ပြည်သူ့လွှတ်တော် ကိုယ်စားလှယ် ဦးမြတ်လေးဦး ဖြစ်ပါတယ်။ ကျွန်တော့အနေနဲ့ ကိုရီးယားနိုင်ငံအခြေစိုက် အာရှဒေသ သစ်တောဆိုင်ရာ ပူးပေါင်းဆောင်ရွက်ရေးအဖွဲ့ အဖွဲ့ဝင်ဖြစ်မြောက်နိုင်ရေးအတွက် အာရှဒေသ ပူးပေါင်း ဆောင်ရွက်ရေးအဖွဲ့ အဖွဲ့အစည်းတည်ထောင်ခြင်းဆိုင်ရာ သဘောတူစာချုပ်ကို မြန်မာနိုင်ငံမှ ပါဝင် လက်မှတ်ထိုးနိုင်ရန်ကိစ္စအား သဘောတူပါကြောင်း ထောက်ခံဆွေးနွေးသွားမှာ ဖြစ်ပါတယ်။ နာယကကြီးခင်ဗျား။ မြန်မာနိုင်ငံရဲ့ သစ်တောသဘာဝပတ်ဝန်းကျင်အပါအဝင် အာဆီယံဒေသနဲ့ အာရှဒေသတစ်ခုလုံးမှာရှိတဲ့ သစ်တောသယံဇာတ၊ သဘာဝပတ်ဝန်းကျင်တွေဟာ တစ်နေ့ထက်တစ်နေ့ လူတွေကြောင့်လည်းကောင်း၊ တိရစ္ဆာန်တွေကြောင့်လည်းကောင်း၊ သဘာဝဘေးအန္တရာယ်တွေကြောင့် လည်းကောင်း ဆုတ်ယုတ်ပျက်စီးနေတာကို တွေ့နေရပါတယ်။ အဲဒီလို သဘာဝပတ်ဝန်းကျင် ပျက်စီးမှု တွေကြောင့်ဖြစ်ပေါ်လာတဲ့ အကျိုးဆက်တွေကတော့ ရေကြီးခြင်း၊ မြေပြိုခြင်းနဲ့နွေအခါမှာ ရေရှားပါးခြင်း အစရှိတဲ့ ဘေးအန္တရာယ်အမျိုးမျိုးတွေပဲ ဖြစ်ပါတယ်။ ဒါ့အပြင် မဆင်မခြင် သစ်ခုတ်ယူမှုတွေ၊ ရွှေ့ပြောင်း တောင်ယာခုတ်ထွင်မှုတွေနဲ့ ကျေးလက်နေပြည်သူတွေရဲ့ နေ့စဉ်ဘဝလိုအပ်ချက်တွေကြောင့် မျှ ထုတ်ယူသုံးစွဲနေမှုတွေကြောင့် လက်ရှိသစ်တောများဟာလည်း တန်ဖိုးနည်းပြီးတော့မှ အဆင့်အတန်း နိမ့်ကျလာခြင်းများ တွေ့ကြုံနေကြပြီဖြစ်ပါတယ်။ မြေပြိုစားမှု (Soil Erosion) များဖြစ်ပေါ်ပြီး၊ မြေအတန်းအစားများလည်း နိမ့်ကျနေမှုများကြုံတွေ့နေရပြီဖြစ်ပါတယ်။ မြေအတန်းအစားနိမ့်ကျလာတာ နဲ့အမျှ ကျေးလက်နေတောင်သူများရဲ့ စိုက်ပျိုးသီးနှံများ ဖြစ်ထွန်းမှု အားနည်းလာခြင်း၊ အထွက်နှုန်း လျော့ကျလာခြင်းများ ကြုံတွေ့နေရပြီး လုပ်သလောက်အကျိုးမရှိ ဖြစ်နေတာကိုလည်း နိုင်ငံနဲ့အဝှမ်း တွေ့မြင်နေရပါတယ်။ ဒါ့အပြင် အထက်ကတင်ပြခဲ့တဲ့ သဘာဝဘေး၊ ရေကြီးရေလျှံခြင်းများကြောင့် တောင်သူများရဲ့ စိုက်ပျိုးသီးနှံများ ပျက်စီးသွားတာဟာလည်း နှစ်စဉ်၊ နှစ်စဉ်အလိုလိုပဲ ကျွန်တော်တို့ ကြုံတွေ နေရတာ တွေ့မြင်နေရပါတယ်။ အဲဒီအကျိုးဆက်တွေကြောင့် စိုက်ပျိုးရေးကို မှီခိုအားထားရတဲ့ ကျွန်တော်တို့ နိုင်ငံအနေနဲ့ စီးပွားရေး၊ ပညာရေး၊ ကျန်းမာရေး၊ လူမှုရေး၊ လူနေမှုအဆင့်အတန်း အစစ နိမ့်ကျနေတာပဲ ဖြစ်ပါတယ်။ အဲဒီအချက်တွေကို ပြန်လည်ကုစားနိုင်ဖို့ဆိုလို့ရှိရင် ဒါတွေကိုဖြစ်ပေါ်စေသောအကြောင်း တရားဖြစ်တဲ့ ပျက်စီးနေတဲ့ သစ်တောတွေ သဘာဝပတ်ဝန်းကျင်တွေကို ကောင်းမွန်လာအောင် ပြန်လည်ပြုစုပျိုးထောင်ဖို့ဟာ အဓိကပဲဖြစ်ပါတယ်။ ပြီးခဲ့တဲ့ခေတ်အဆက်ဆက်ကလည်း နိုင်ငံတော်အစိုးရ အဆက်ဆက်အနေနဲ့ သစ်တောတွေကို ပြန်လည် ကောင်းမွန်လာဖို့အတွက် သဘာဝပတ်ဝန်းကျင်ထိန်းသိမ်းနိုင်ဖို့အတွက် စီမံချက်တွေ အမျိုးမျိုးချပြီး တင်က်က်ကယ် တင်မက တကယ်ကယ် အင်တင်က ဝန်ကြီးပြော သွားတဲ့ အင်မတန်မှ ပုံရိပ်ကောင်းတဲ့ အရှေ့တောင်အာရှမှာ တစ်ကျောင်းတည်းရှိခဲ့တဲ့ ၁၈၈၉ ခုနှစ်မှာ တည်ထောင်ခဲ့တဲ့ မြန်မာနိုင်ငံသစ်တောကျောင်းနဲ့ ၁၉၂၃ ခုနှစ်မှာ ဖွင့်လှစ်ခဲ့တဲ့ သစ်တောဌာန မြန်မာ့သစ်တောတက္ကသိုလ်တို့ဟာလည်း မြန်မာ့သစ်တော၊ မြန်မာ့ရေမြေသဘာဝပတ်ဝန်းကျင်ကို ပုံရိပ်ကောင်း ထင်ကျန်အောင် ဆောင်ရွက်နိုင်ခဲ့ပါသလားဆိုတာ ဒီကနေ့မှာ စဉ်းစားရတော့မှာ ဖြစ်ပါတယ်။ သစ်တောကျောင်း ဒုတိယကျောင်းအုပ်ကြီးတစ်ဦးက ကျွန်တော်တို့ကို ပြောဖူးပါတယ်။ ငါတို့ သစ်တောကျောင်းအုပ်ကြီး (၃၅) ဦးမြောက် သစ်တောကျောင်းအုပ်ကြီး ဝဏ္ဏကျော်ထင်ဦးပြူးက ပြောဖူး တယ်တဲ့။ ဒီသစ်တောကျောင်းကြီးကို စတင်ထူထောင်ခဲ့တဲ့းက ရည်ရွယ်ချက် ၃ ချက်နဲ့ ထူထောင် ခဲ့တယ်။ နံပါတ်(၁) ကတော့ လက်ရှိသဘာဝတောတွေကို ထာဝစဉ်တည်တံ့အောင်ထိန်းသိမ်း နိုင်ဖို့။ နံပါတ်(၂) ကတော့ အဲဒီသဘာဝတောထဲကနေပြီးတော့မှ ထာဝစဉ်တောထွက်တွေ နှစ်စဉ် တောထွက် တွေကို ထုတ်ယူနိုင်ဖို့။ နံပါတ် (၃) အနေနဲ့ကတော့ ဇီဝမျိုးစိတ်တွေနဲ့ သဘာဝအရင်းအမြစ်တွေကို နောင်လာ နောက်သားတွေအတွက် အကောင်းဆုံးချန်ထားခဲ့နိုင်ဖို့ ဆိုပြီးတော့မှ ပြောခဲ့ပါတယ်။ ပြောခဲ့တဲ့ စကားအတိုင်းတောကြီးတွေ တောင်ကြီးတွေကို ကြည့်ပြီးတော့မှ ဒီတောကြီးတွေကို မပျက် စီးအောင် ထာဝစဉ်တည်တံ့အောင်ဆောင်ရွက်နိုင်လိမ့်မယ်လို့ ထင်ခဲ့ကြတယ်။ သို့သော်လည်းပဲ ယနေ့ော့ ရည်ရွယ်ချက်နဲ့တခြားစီဖြစ်ခဲ့ရပါပြီလို့ အဲဒီလိုပြောခဲ့ဖူးပါတယ်။ နာယကကြီးခင်ဗျား။ ကျွန်တော်တို့ မြန်မာ့သစ်တော၊ မြန်မာ့သယံဇာတတွေကို ထိန်းသိမ်း နိုင်မှုကို ကြည့်မည်ဆိုပါက ၁၉၉၀ ခုနှစ်အထိ ထိန်းသိမ်းနိုင်ခဲ့တာကို တွေ့ရှိရပြီး ၎င်းနောက်ပိုင်းမှာ စီမံ အုပ်ချုပ်မှုမှားယွင်းခြင်း၊ လူတစ်စုအကျိုးစီးပွားကိုသာ ဦးတည်ဆောင်ရွက်မှုတွေကြောင့် ရစရာမရှိအောင် ပျက်စီးခဲ့တာ အားလုံးအသိပဲ ဖြစ်ပါတယ်။ ဒီလိုမြန်မာနိုင်ငံအပါအဝင် အာရှဒေသမှာ သစ်တောပြုန်းတီးမှု တွေဟာ ကမ္ဘာသက်ရှိလောကတစ်ခုလုံးကို ခြိမ်းခြောက်နေပြီဆိုတာတွေ့နေရပါတယ်။ ဤအရေးကိစ္စတွေဟာ နိုင်ငံတစ်နိုင်ငံရဲ့အရေးကိစ္စ၊ ဒေသတစ်ခုရဲ့ အရေးကိစ္စသာမကပဲ ကမ္ဘာကြီးတစ်ခုလုံးရဲ့ အရေးကိစ္စဖြစ်နေပြီ ဆိုတာသိသာလှပါတယ်။ ဒါကြောင့် နိုင်ငံတကာနဲ့ပူးပေါင်းဆောင်ရွက်မှသာ ထိရောက် အောင်မြင်နိုင်မှာ ဖြစ်ကြောင်း ကျွန်တော့အနေနဲ့တင်ပြလိုပါတယ်။ သဘောတူစာချုပ်ကို လေ့လာကြည့်တဲ့အခါမှာလည်း သဘောတူစာချုပ်ပါ ရည်ရွယ်ချက်နဲ့သစ်တောလုပ်ငန်းပူးပေါင်းဆောင်ရွက်မှုဆိုင်ရာ အစီအစဉ်များဟာ မြန်မာ့သစ်တောမူဝါဒ ၆ ချက်နဲ့ကိုက်ညီခြင်း၊ အခြေခံမူ ၈ ချက်နဲ့ ကိုက်ညီနေတာကို တွေ့ရတဲ့အတွက် အင်မတန်မှ သင့်လျော်ကြောင်း ပြောကြားလိုပါတယ်။ ဒါ့အပြင် ရရှိမည့်အကျိုးကျေးဇူးများကို လေ့လာကြည့်တဲ့နေရာမှာလည်း သစ်တောလုပ်ငန်းများ ဖွံ့ဖြိုးတိုးတက်စေရေးအတွက်ပိုမိုအဆင့်မြင့်ဆောင်ရွက်နိုင်ခြင်း၊နည်းပညာနဲ့အတွေ့အကြုံကောင်းများကို ရရှိနိုင်ခြင်း၊ နိုင်ငံတကာအဖွဲ့အစည်းများနဲ့ ဆက်ဆံမှု နီးကပ်ပိုမိုကောင်းမွန်စေခြင်း၊ အဖွဲ့ဝင်နိုင်ငံများ အကြားနည်းပညာနဲ့အတွေ့အကြုံ ဖလှယ်နိုင်ခြင်း၊ ဒါ့အပြင် သစ်တောကဏ္ဍပူးပေါင်းဆောင်ရွက်မှု၊ ဒေသ အဆင့်လေ့ကျင့်ပညာရေးသင်တန်းတည်ထောင်နိုင်ခြင်းဖြင့် ဒေသခံပြည်သူများနဲ့ ဝန်ထမ်းများ စွမ်းဆောင်ရည် မြင့်မားနိုင်ခြင်းစတဲ့အကျိုးကျေးဇူးများကို ရရှိမှာဖြစ်ပါတယ်။ ဒါ့အပြင် စီမံကိန်းအတွက် ထည့်ဝင်ရမည့် ငွေဟာလည်း ကုန်ကျစရိတ်အားလုံးပေါင်းရဲ့ ၁ ရာခိုင်နှုန်းသာ ထည့်ဝင်မှာဖြစ်တဲ့အတွက် အကျိုးကျေးဇူးနဲ့ ထည့်တွက်ပါက မပြောပလောက်အောင်ဖြစ်နေတာ တွေ့ရပါတယ်။ ဒါ့အပြင် သစ်တောပြုန်းတီးမှုမှ ကာကွယ်ခြင်း၊ မြေအတန်းအစားကျဆင်းမှုမှ ကာကွယ်ခြင်း၊ သဘာဝဘေးအန္တရာယ်များမှ ကာကွယ်နိုင်ခြင်း အစရှိတဲ့အကျိုးကျေးဇူးတွေရမှာဖြစ်တဲ့အတွက် အာရှဒေသပူးပေါင်းဆောင်ရွက်ရေးအဖွဲ့ အစည်း တည်ထောင်ခြင်းဆိုင်ရာသဘောတူစာချုပ်မှာ ပါဝင်လက်မှတ်ရေးထိုးသင့်ပါကြောင်း ထောက်ခံဆွေးနွေး တင်ပြအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ လွှတ်တော်ကိုယ်စားလှယ်များရဲ့ ဆွေးနွေးခြင်းအစီအစဉ် ပြီးဆုံးပါပြီ။ အာရှဒေသသစ်တောပူးပေါင်းဆောင်ရွက်မှု အဖွဲ့အစည်းတည်ထောင်ခြင်းဆိုင်ရာ သဘောတူ စာချုပ်ကို မြန်မာနိုင်ငံမှ ပါဝင်လက်မှတ်ရေးထိုးရန်ကိစ္စနဲ့ စပ်လျဉ်းပြီး သက်ဆိုင်ရာ ပြည်ထောင်စု အဆင့်အဖွဲ့အစည်းဝင်ရဲ့ ပြန်လည်ရှင်းလင်းခြင်းနဲ့ လွှတ်တော်ရဲ့ အဆုံးအဖြတ်ရယူခြင်းအစီအစဉ် ဆောင်ရွက်မယ့် နေ့ရက်ကို ကြိုတင်အသိပေးသွားမှာ ဖြစ်ပါတယ်။</speech>
</motion>
</section>
</discussion>
<postface><title>ပြည်ထောင်စုလွှတ်တော်နာယက က အစည်းအဝေး ဒုတိယနေ့ရပ်နားကြောင်းနှင့် တတိယနေ့ ကျင်းပမည့် နေ့ရက်နှင့် ကြေညာခြင်း ။</title>
<speech type="speaker">အစီအစဉ်(၁၈) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယ အကြိမ် ပြည်ထောင်စုလွှတ်တော်ပဉ္စမပုံမှန်အစည်းအဝေး ဒုတိယနေ့ကို ရပ်နားပါမယ်။ ဒုတိယအကြိမ် ပြည်ထောင်စုလွှတ်တော်ပဉ္စမပုံမှန်အစည်းအဝေးရဲ့ တတိယနေ့ကို ၂၀၁ရ ခုနှစ်၊ မေလ ၂၆ ရက်(သောကြာနေ့) နံနက် ၁၀ နာရီ ကျင်းပပြုလုပ်မည် ဖြစ်ကြောင်းနှင့် ယနေ့အတွက် အစည်းအဝေး ပြီးဆုံးကြောင်း ကြေညာပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံးထွက်ခွာနိုင်ကြပါပြီခင်ဗျား။ ဒုတိယအကြိမ် ပြည်ထောင်စုလွှတ်တော် ပဉ္စမပုံမှန်အစည်းအဝေး ဒုတိယနေ့ အစည်းအဝေးကို ညနေ ၁၅:၅၅ နာရီ ရပ်နားပါသည်။</speech>
</postface>
</transcript>
</doc>
