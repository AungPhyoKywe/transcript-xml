<doc>
<docinfo>
<docno>02-13-04.xml</docno>
<pdf>02-13-04.pdf</pdf>
<term value="02">ဒုတိယအကြိမ်</term>
<session value="13" />
<sittingday value="04" />
<legislature value="union">ပြည်ထောင်စုလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် (၁၃)ကြိမ်မြောက်ပုံမှန်အစည်းအဝေး စတုတ္ထနေ့မှတ်တမ်း</title>
<date value='24-07-2019'>၁၃၈၁ ခုနှစ်၊ ဝါဆိုလပြည့်ကျော် ၈ ရက် | (၂၀၁၉ ခုနှစ်၊ ဇူလိုင်လ ၂၄ ရက်)(ဗုဒ္ဓဟူးနေ့</date>
</docinfo>
<transcript>
<preface>
<p>နေပြည်တော်ရှိ ပြည်ထောင်စုလွှတ်တော် အစည်းအဝေးခန်းမတွင် ဒုတိယအကြိမ် ပြည်ထောင်စု လွှတ်တော် (၁၃)ကြိမ်မြောက်ပုံမှန်အစည်းအဝေး စတုတ္ထနေ့ကို နံနက် ၁၀:ဝဝ နာရီင်ကျင်းပ ပါသည်။ ပြည်ထောင်စုလွှတ်တော် အစည်းအဝေးတွင် နာယကအဖြစ် ပြည်သူ့လွှတ်တော် ဥက္ကဋ္ဌ ဦးတီခွန်မြတ်က ဆောင်ရွက်ပြီး အခမ်းအနားမှူးအဖြစ် ပြည်ထောင်စုလွှတ်တော်ရုံး ညွှန်ကြားရေးမှူးချုပ် ဦးကျော်စိုးက ဆောင်ရွက်ပါသည်။</p>
<title>ပြည်ထောင်စုလွှတ်တော် နာယက နေရာယူခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် (၁၃)ကြိမ်မြောက်ပုံမှန်အစည်းအဝေးရဲ့ စတုတ္ထနေ့အစီအစဉ် စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျာ။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="speaker">အားလုံးမင်္ဂလာပါခင်ဗျား။</speech>
<speech type="mc">အားလုံး ထိုင်နိုင်ကြပါပြီခင်ဗျား။ ပြည်ထောင်စုလွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်း ကြေညာခြင်း ၊</speech>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယအကြိမ် ပြည်ထောင်စုလွှတ်တော် (၁၃)ကြိမ်မြောက် ပုံမှန်အစည်းအဝေး စတုတ္ထနေ့မှာ ပြည်ထောင်စု လွှတ်တော်ကိုယ်စားလှယ်များ စိစစ်ရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်ထောင်စုလွှတ်တော် ကိုယ်စားလှယ်ဦးရေ စုစုပေါင်း ၆၅ရ ဦး ရှိပြီး ဒီကနေ့ အစည်းအဝေးကို ၅၉၄ ဦး တက်ရောက်ပါတယ်။ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်းရဲ့ ၉၀.၄၁ ရာခိုင်နှုန်းရှိပြီး သုံးပုံတစ်ပုံထက်ကျော်လွန်တဲ့အတွက် ပြည်ထောင်စုလွှတ်တော်ဆိုင်ရာ ဥပဒေပုဒ်မ ၂၀ နဲ့ နည်းဥပဒေ ၁၂ နည်းဥပဒေခွဲ(ခ)တို့အရ အစည်းအဝေးအထမြောက်ကြောင်းနဲ့ စတင်ကျင်းပကြောင်း ကြေညာပါတယ်။</speech>
<title>ပြည်ထောင်စုလွှတ်တော် (၁၃)ကြိမ်မြောက်ပုံမှန်အစည်းအဝေး စတုတ္ထနေ့ အစီအစဉ်ကြေညာခြင်း</title>
<speech type="speaker">အစီအစဉ်(၃) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယ အကြိမ် ပြည်ထောင်စုလွှတ်တော် (၁၃) ကြိမ်မြောက် ပုံမှန်အစည်းအဝေး စတုတ္ထနေ့ အစီအစဉ်ကို လွှတ်တော် ကိုယ်စားလှယ်များထံ ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်။</speech>
<title>အစည်းအဝေးမတက်ရောက်နိုင်သော ပြည်ထောင်စုလွှတ်တော် ကိုယ်စားလှယ်များအတွက် ခွင့်ပန်ကြားခြင်းနှင့် အစည်းအဝေးတက်ရောက်မှုအခြေအနေကို မှတ်တမ်းတင်ခြင်း</title>
<speech type="speaker">အစီအစဉ်(၄) ဖြစ်ပါတယ်။ ဒီကနေ့ အစည်းအဝေးကို မတက်ရောက်နိုင်တဲ့ ပြည်ထောင်စုလွှတ်တော် ကိုယ်စားလှယ်များအတွက် ပြည်ထောင်စုလွှတ်တော် ကိုယ်စားလှယ်များစိစစ်ရေး ကော်မတီက ခွင့်ပန်ကြားဖို့ ဖြစ်ပါတယ်။</speech>
<speech><mp id="1249">ဦးမောင်မောင်လတ်(အတွင်းရေးမှူး၊ ကိုယ်စားလှယ်များစိစစ်ရေးကော်မတီ)</mp>လေးစားအပ် ပါသော ပြည်ထောင်စုလွှတ်တော် နာယကကြီးခင်ဗျာ။ ယနေ့ ကျင်းပပြုလုပ်တဲ့ ဒုတိယအကြိမ် ပြည်ထောင်စု လွှတ်တော် (၁၃)ကြိမ်မြောက် ပုံမှန်အစည်းအဝေး စတုတ္ထနေ့ ၂၄-၇-၂၀၁၉ ရက်နေ့မှာ အစည်းအဝေးသို့ တက်ရောက်နိုင်ခြင်းမရှိသော ပြည်ထောင်စုလွှတ်တော် ကိုယ်စားလှယ်များရဲ့ကိုယ်စား စစ်ကိုင်းတိုင်းဒေသကြီး၊ မဲဆန္ဒနယ်အမှတ်(၉)မှ အမျိုးသားလွှတ်တော်ကိုယ်စားလှယ်၊ ပြည်ထောင်စုလွှတ်တော်ကိုယ်စားလှယ်များ စိစစ်ရေးကော်မတီ အတွင်းရေးမှူးဖြစ်သူ ကျွန်တော် ဦးမောင်မောင်လတ်က ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက်နိုင်ခြင်းမရှိသော ပြည်ထောင်စုလွှတ်တော်ကိုယ်စားလှယ်များမှာ-ဒေါ်ဝင့်ဝါထွန်း တော၊ - ဒေါ်ခင်စန်းလှိုင် - ဒေါက်တာဝင်းအောင် ခင်ဦး၊ - ဦးမောင်မောင် ထီးချိုင့်၊ - ဦးအောင်စိုး သရက်ချောင်း၊ ဦးခင်အေး နတ်တလင်း၊ - ဦးလှသန်း ကဝ၊ - ဦးကျော်မင်းလှိုင် ဥတ္တရသီရိ၊ - ဦးခင်မောင်စိုး ဝမ်းတွင်း၊ - ဦးသောင်းအေး ပျော်ဘွယ်၊ - ဦးဦးလှစော မြောက်ဦး၊ - ဒေါ်ဇင်မာအောင် ရန်ကင်း၊ - သူရဦးသက်ဆွေ ကိုကိုးကျွန်း၊ - ဦးနေမျိုးထက် ကျောက်တံတား၊ - ဦးတင်ထွန်းနိုင် ဆိပ်ကြီးခနောင်တို၊ - ဦးရဲလွင် အလုံ၊ - ဒေါက်တာသက်သက်ခိုင် ဒဂုံ၊ - ဦးစိုးသူရထွန်း ကွမ်းခြံကုန်း၊ - ဒေါ်နန်းခင်စော ကွန်ဟိန်း၊ - ဦးစိုင်းအောင်ကျော် ကျေးသီး၊ - စိုင်းဝင်းအေး(ခ) စိုင်းထွန်းအေး မိုင်းရှူး၊ - ဒေါ်နန်းခမ်းအေး နမ္မတူ၊ - ဦးမင်းဆွေနိုင် ကချင်-၆ - ဦးစိုးသိန်း ကယား-၉၊ မန်းဝင်းခိုင်သန်း ကရင်-၈၊ - စောချစ်ဦး ကရင်-၃၊ - ဒေါ်ခင်ဆွေလွင် ချင်း-၉၊ - ဒေါ်စန်းစန်းမြင့် ပဲခူး-၄၊ - ဒေါက်တာမိုးမြင့်အောင် - ဒေါက်တာဝင်းမြင့်ချစ် ပဲခူး-၈၊ - ဦးပြူးလွင် မကွေး-၁၂၊ - ဦးစိုးအောင် မန္တလေး-၁၁။ - ဒေါ်သီရိရတနာ မွန်-၁၂၊ - ဒေါ်ထုမေ ရခိုင်-၁၁၊ - ဦးသန်းစိုး(ခ)သန်းစိုး(ဘောဂဗေဒ) ရန်ကုန်-၄၊ - ဦးစိုင်းဝင်းလှိုင်းခမ်း ရှမ်း-၃၊ - ဦးသိမ်းဆွေ ဧရာဝတီ-၁၀ နှင့် - ဗိုလ်မှူးချုပ်တင့်ဆွေ တပ်မတော် တို့ဖြစ်ကြပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြုထားသူ ၂၅ ဦးရှိပြီး၊ ယနေ့ ခွင့်ပန် ကြားသူ ၃၈ ဦး ဖြစ်တဲ့အတွက် စုစုပေါင်း ခွင့်ပန်ကြားသူ ၆၃ ဦးဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနဲ့ ယနေ့ခွင့်ပန်ကြားထားတဲ့ ပြည်ထောင်စုလွှတ်တော်ကိုယ်စားလှယ် ၃၈ ဦးအား ခွင့်အဖြစ် သတ်မှတ်ခွင့်ပြုပေး နိုင်ပါရန် လေးစားစွာဖြင့် တင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် (၁၃)ကြိမ်မြောက်ပုံမှန်အစည်းအဝေး စတုတ္ထနေ့ကို တက်ရောက်ခွင့်ရှိတဲ့ လွှတ်တော်ကိုယ်စားလှယ် ၆၅ရ ဦး၊ ယခင်က ခွင့်ပြုထားသူ ၂၅ ဦး၊ ယနေ့ခွင့်ပန်ကြား၍ ခွင့်ပြုထားသူ ၃၈ ဦး ဖြစ်တဲ့အတွက် ခွင့်ပြုထားသူ စုစုပေါင်း ၆၃ ဦးရှိပြီး ခွင့်မဲ့ပျက်ကွက်သူ မရှိပါ။ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေ တင်ပြချက်ကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">ပြည်ထောင်စုလွှတ်တော်က သဘောတူတဲ့အတွက် ပြည်ထောင်စုလွှတ်တော် ဆိုင်ရာ နည်းဥပဒေ ၄ နည်းဥပဒေခွဲ(ခ)အရ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value="Motion">
<motion>
<title>နိုင်ငံတော်သမ္မတထံမှ ပေးပို့ထားသော နိုင်ငံတကာ အဂတိလိုက်စားမှု တိုက်ဖျက်ရေးအကယ်ဒမီ (International Anti-Corruption Academy-IACA); fècosmosag.32028: 02600 RE:a Ep 360mopo&gt;quldoza မြန်မာနိုင်ငံမှ အဖွဲ့ဝင်အဖြစ် ပါဝင်လက်မှတ်ရေးထိုးနိုင်ရေးကိစ္စနှင့်စပ်လျဉ်း၍ အဂတိလိုက်စားမှု တိုက်ဖျက်ရေးကော်မရှင်က လွှတ်တော်သို့ ရှင်းလင်းတင်ပြခြင်း</title>
<speech type="speaker">အစီအစဉ်(၅) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံတကာ zanospodov: onscod.9:3300838 (International Anti-Corruption Academy-IACA) o pĉcosms အဖွဲ့အစည်းထူထောင်ခြင်းဆိုင်ရာ သဘောတူစာချုပ်တွင် မြန်မာနိုင်ငံမှအဖွဲ့ဝင်အဖြစ် ပါဝင်လက်မှတ် ရေးထိုးနိုင်ရေးကိစ္စနဲ့စပ်လျဉ်းပြီး နိုင်ငံတော်သမ္မတထံမှ ပြည်ထောင်စုလွှတ်တော် နာယကထံသို့ နိုင်ငံတော် သမ္မတရုံးရဲ့ ၁၅-၇-၂၀၁၉ ရက်စွဲပါစာအမှတ်၊ ၃(၁)/၁/သမ္မတရုံးဖြင့် ပေးပို့ထားပါတယ်။ ယင်းကိစ္စနဲ့စပ်လျဉ်းပြီး အဂတိလိုက်စားမှုတိုက်ဖျက်ရေးကော်မရှင်က ရှင်းလင်းတင်ပြဖို့ ဖြစ်ပါတယ်။</speech>
<speech><agency id="37">ဦးစန်းဝင်း(အတွင်းရေးမှူး၊ အဂတိလိုက်စားမှုတိုက်ဖျက်ရေးကော်မရှင်)</agency>လေးစားအပ် ပါသော ပြည်ထောင်စုလွှတ်တော် နာယကကြီးနှင့် ပြည်ထောင်စုလွှတ်တော်ကိုယ်စားလှယ်များ၊ ဧည့်သည် တော်များအားလုံးကို မင်္ဂလာပါလို့ နှုတ်ခွန်းဆက်သအပ်ပါတယ်ခင်ဗျာ။ ကျွန်တော်ကတော့ အဂတိလိုက်စားမှု တိုက်ဖျက်ရေးကော်မရှင် အတွင်းရေးမှူး ဦးစန်းဝင်း ဖြစ်ပါတယ်။ နိုင်ငံတကာ အဂတိလိုက်စားမှုတိုက်ဖျက်ရေး အကယ်ဒမီ (International Anti-Corruption Academy - IACA) ကို နိုင်ငံတကာ အဖွဲ့အစည်းအဖြစ် ထူထောင်ခြင်းဆိုင်ရာ သဘောတူစာချုပ်တွင် မြန်မာနိုင်ငံမှအဖွဲ့ဝင်အဖြစ် ပါဝင်လက်မှတ်ရေးထိုးနိုင်ရေး ကိစ္စနဲ့ပတ်သက်ပြီး ရှင်းလင်းတင်ပြသွားမှာဖြစ်ပါတယ်။ နာယကကြီးခင်ဗျာ။ နိုင်ငံတကာအဂတိလိုက်စားမှုတိုက်ဖျက်ရေးအကယ်ဒမီကို နိုင်ငံတကာ အဖွဲ့အစည်းအဖြစ် ထူထောင်ခြင်းဆိုင်ရာ သဘောတူစာချုပ်အား ၂-၉-၂၀၁၀ ရက်နေ့မှာ ဩစတြီးယား နိုင်ငံ၊ ဗီယင်နာမြို့မှာ ချုပ်ဆိုခဲ့ပြီး ၈-၃-၂၀၁၁ ရက်နေ့မှာတော့ နိုင်ငံပေါင်း ၅၁ နိုင်ငံနှင့် အဖွဲ့ အစည်း ၂ ခု၊ စုစုပေါင်း ၅၃ ခုဖြင့် နိုင်ငံတကာအဖွဲ့အစည်း တစ်ခုဖြစ်လာခဲ့ပါသည်။ ယခုအခါ အာဆီယံနှင့် ဒေသတွင်း နိုင်ငံများဖြစ်ကြတဲ့ ကမ္ဘောဒီးယား၊ အင်ဒိုနီးရှား၊ မလေးရှား၊ ထိုင်းနှင့် ဖိလစ်ပိုင်နိုင်ငံများ၊ ဘင်္ဂလားဒေ့ရှ်၊ တရုတ်၊ အိန္ဒိယနိုင်ငံများအပါအဝင် နိုင်ငံပေါင်း ၇၄ နိုင်ငံနှင့် အဖွဲ့အစည်း ၄ ခု၊ စုစုပေါင်း ၇၈ ခုမှ အဖွဲ့ဝင် အဖြစ် ပါဝင်လက်မှတ်ရေးထိုးထားပြီး ဖြစ်ပါတယ်။ အဆိုပါ သဘောတူစာချုပ်ပါသတ်မှတ်ချက်များအရ IACA သည် ကုလသမဂ္ဂအဂတိလိုက်စားမှု တိုက်ဖျက်ရေးကွန်ဗင်းရှင်းနှင့် အခြားဆက်စပ်သော နိုင်ငံတကာသဘောတူစာချုပ်များကို ပံ့ပိုးပေးတဲ့ အနေဖြင့် တစ်ကမ္ဘာလုံးနှင့် ဒေသဆိုင်ရာ လက်တွဲကြိုးပမ်းမှုများ၏ အရေးပါမှုကို အသိအမှတ်ပြုပြီး အဂတိလိုက်စားမှုတိုက်ဖျက်ရေးမှာ နည်းပညာအကူအညီနှင့် စွမ်းဆောင်ရည်မြှင့်တင်ရေး ဘုံရည်မှန်းချက် ပန်းတိုင်များကို တိုးတက်မြင့်မားစေရန်ရည်ရွယ်၍ ချုပ်ဆိုခဲ့ခြင်းဖြစ်ပါတယ်။ နာယကကြီးခင်ဗျာ။ IACA နိုင်ငံတကာအဖွဲ့အစည်းအဖြစ် ထူထောင်ခြင်းဆိုင်ရာ သဘောတူ စာချုပ်ရဲ့ အပိုဒ်-၁၉ အငြင်းပွားမှုများ ဖြေရှင်းခြင်းဆိုင်ရာ သတ်မှတ်ချက်မှ IACA နှင့် အဖွဲ့ဝင်များအကြား သို့မဟုတ် သဘောတူစာချုပ် အဖွဲ့ဝင်နိုင်ငံများအကြား အငြင်းပွားမှုကို စေ့စပ်ဆွေးနွေးခြင်းဖြင့် မဖြေရှင်း နိုင်ပါက အနုညာတခုံသမာဓိဖြင့် ဖွဲ့စည်းသည့် ခုံအဖွဲ့မှ ဖြေရှင်းရန်ဖြစ်ပြီး ခုံအဖွဲ့ခန့်အပ်ရန် ပျက်ကွက်ပါက အပြည်ပြည်ဆိုင်ရာတရားရုံး(အိုင်စီ) ဥက္ကဋ္ဌက ရွေးချယ်ခန့်အပ်နိုင်ကြောင်း ဖော်ပြပါရှိပါတယ်။ ယင်း ကိစ္စနှင့်စပ်လျဉ်းပြီး အဂတိလိုက်စားမှုတိုက်ဖျက်ရေးကော်မရှင်က ပြည်ထောင်စုရှေ့နေချုပ်ရုံးနဲ့ အပြည် ပြည်ဆိုင်ရာပူးပေါင်းဆောင်ရွက်ရေးဝန်ကြီးဌာနတို့သို့ သဘောထားမှတ်ချက် တောင်းခံခဲ့ရာ အဆိုပါ အပိုဒ်-၁၉ ကို ခြွင်းချက်အဖြစ်ထားရှိ၍ ချုပ်ဆိုရန်မှတ်ချက်ပြုခဲ့ကြပါတယ်။ ဒါကြောင့်မို့လို့ မြန်မာနိုင်ငံအနေနဲ့ IACA ကို နိုင်ငံတကာအဖွဲ့ အစည်းအဖြစ် ထူထောင်ခြင်းဆိုင်ရာ သဘောတူစာချုပ်တွင် ပါဝင်လက်မှတ်ရေးထိုးတဲ့နေရာမှာ ယင်းသဘောတူစာချုပ်၏ အပိုဒ်-၁၉ အငြင်းပွားမှု များ ဖြေရှင်းခြင်းဆိုင်ရာ သတ်မှတ်ချက်ကို ခြွင်းချက် (Reservation) အဖြစ်ထားရှိပြီး လက်မှတ်ရေးထိုး သွားမည်ဖြစ်ကြောင်း ရှင်းလင်းတင်ပြအပ်ပါတယ်။ မြန်မာနိုင်ငံအနေနဲ့ အဆိုပါ သဘောတူစာချုပ်သို့ အဖွဲ့ဝင်အဖြစ်ပါဝင်ရန် ယင်းသဘောတူ စာချုပ်၏ အပိုဒ်-၁၈ ပါ သတ်မှတ်ချက်အရ စာချုပ်တွင် နောက်မှ သဘောတူပါဝင်ခြင်းစာလွှာ (Instrument of Accession) ပေးပို့ရမည်ဖြစ်ပြီး စာလွှာပေးပို့သည့်နေ့မှ ရက်ပေါင်း ၆၀ ပြည့်သည့်နေ့ရက်တွင် သဘောတူစာချုပ်အဖွဲ့ဝင်ဖြစ်လာမှာ ဖြစ်ပါတယ်။ နာယကကြီးခင်ဗျာ။ မြန်မာနိုင်ငံဟာ နိုင်ငံတကာ အဂတိလိုက်စားမှုတိုက်ဖျက်ရေးအကယ်ဒမီမှာ အဖွဲ့ဝင်အဖြစ်ပါဝင်ခြင်းဖြင့် အဂတိလိုက်စားမှုတိုက်ဖျက်ရေးနှင့် ပတ်သက်သည့် အသိပညာနှင့် လုပ်ငန်းစဉ် များအပေါ် ပိုမိုအမြင်ကျယ်ပြန့်စေနိုင်ခြင်း၊ IACA က စီစဉ်သည့် ကာလတိုနှင့် ဘွဲ့လွန်သင်တန်းများကို စေလွှတ်နိုင်ခြင်းဖြင့် နိုင်ငံတကာကကျင့်သုံးသည့် စံချိန်စံညွှန်းများ၊ အတွေ့အကြုံများအပြင် လက်တွေ့ လေ့ကျင့်မှုများရရှိနိုင်ခြင်း၊ အဂတိလိုက်စားမှုတိုက်ဖျက်ရေးကို ပညာရပ်တစ်ရပ်အနေဖြင့် လေ့လာဆည်းပူး နိုင်ရန် အခွင့်အလမ်းများရရှိပြီး ကျွမ်းကျင်ပညာရှင်များ ပေါ်ထွက်လာ၍ ရေရှည်ပြုလုပ်ရမယ့် နိုင်ငံတော်ရဲ့ အဂတိလိုက်စားမှုတိုက်ဖျက်ရေးနှင့် တားဆီးကာကွယ်ရေးလုပ်ငန်းများကို ပိုမိုထိရောက်စေနိုင်ခြင်း၊ နိုင်ငံတကာ လုပ်ထုံးလုပ်နည်းများနှင့်အညီ အခြားအဖွဲ့ဝင်နိုင်ငံများနှင့် ပူးပေါင်းဆောင်ရွက်နိုင်ခြင်း စတဲ့အကျိုးကျေးဇူး များကို ရရှိမှာဖြစ်ပါတယ်။ နိုင်ငံတကာ အဂတိလိုက်စားမှုတိုက်ဖျက်ရေးအကယ်ဒမီ(IACA)ကို နိုင်ငံတကာအဖွဲ့အစည်းအဖြစ် ထူထောင်ခြင်းဆိုင်ရာ သဘောတူစာချုပ်မှာ မြန်မာနိုင်ငံမှ အဖွဲ့ဝင်အဖြစ် ပါဝင်လက်မှတ်ရေးထိုးနိုင်ရေး အတွက် ပြည်ထောင်စုလွှတ်တော်ဆိုင်ရာ ဥပဒေပုဒ်မ ၆၁ ပုဒ်မခွဲ(က)ရဲ့ နောက်ဆက်တွဲဇယား(၁) အမှတ်စဉ်(၈)ပါ အပြည်ပြည်ဆိုင်ရာ Covention များနှင့် သဘောတူညီချက်များ၊ ဒေသဆိုင်ရာစာချုပ်များနှင့် သဘောတူညီချက် ဆိုင်ရာကိစ္စရပ်များနှင့် အကျုံးဝင်နေတဲ့အတွက် ပြည်ထောင်စုလွှတ်တော်ရဲ့ အတည်ပြုချက်ကို ရယူ ရမှာဖြစ်ပါတယ်။ သို့ဖြစ်ပါ၍ နိုင်ငံတကာ အဂတိလိုက်စားမှုတိုက်ဖျက်ရေးအကယ်ဒမီ(IACA)ကို နိုင်ငံတကာအဖွဲ့ အစည်းအဖြစ် ထူထောင်ခြင်းဆိုင်ရာသဘောတူစာချုပ်တွင် မြန်မာနိုင်ငံမှ အဖွဲ့ဝင်အဖြစ် ပါဝင်လက်မှတ် ရေးထိုးနိုင်ရေးအတွက် ပြည်ထောင်စုလွှတ်တော်မှ အတည်ပြုပေးနိုင်ပါရန် နာယကကြီးမှတစ်ဆင့် လေးစားစွာ တင်ပြအပ်ပါတယ်ခင်ဗျာ။ အားလုံးကို ကျေးဇူးတင်ပါတယ်။</speech>
<title>အထက်ပါကိစ္စနှင့်စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ် ရှိပါက အမည်စာရင်းတင်သွင်းနိုင်ကြောင်း ကြေညာခြင်း</title>
<speech type="speaker">အစီအစဉ်(၆) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံတော် သမ္မတထံမှ ပေးပို့စာမိတ္တူကို လွှတ်တော်ကိုယ်စားလှယ်များထံ ကြိုတင်ဖြန့်ဝေထားပါတယ်။ ပေးပို့စာမိတ္တူကို နောက်ဆက်တွဲဖြင့် ဖော်ပြထားပါသည်။ အထက်ပါကိစ္စနဲ့စပ်လျဉ်းပြီး ဆွေးနွေးလိုတဲ့ လွှတ်တော်ကိုယ်စားလှယ်များရှိပါက ၂၆-၇-၂၀၁၉ ရက် (သောကြာနေ့) ညနေ ၄ နာရီ နောက်ဆုံးထားပြီး ပြည်ထောင်စုလွှတ်တော်ရုံး ညွှန်ကြားရေးမှူးချုပ်ထံ အမည်စာရင်းတင်သွင်းနိုင်ကြောင်း အသိပေးကြေညာပါတယ်။</speech>
</motion>
</section>
<section value="Report">
<report>
<title>မြန်မာနိုင်ငံအမျိုးသားလူ့အခွင့်အရေးကော်မရှင်၏ ၂၀၁၈ ခုနှစ်၊ နှစ်ပတ်လည် အစီရင်ခံစာနှင့်စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၇) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ မြန်မာနိုင်ငံ အမျိုးသားလူ့အခွင့်အရေးကော်မရှင်၏ ၂၀၁၈ ခုနှစ်၊ နှစ်ပတ်လည်အစီရင်ခံစာနဲ့စပ်လျဉ်းပြီး ၁၇-၇-၂၀၁၉ ရက်တွင် ကျင်းပပြုလုပ်ခဲ့တဲ့ ပြည်ထောင်စုလွှတ်တော်အစည်းအဝေးမှာ သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က လွှတ်တော်သို့ ရှင်းလင်းတင်ပြခဲ့ပြီး ဖြစ်ပါတယ်။ ယင်းအစီရင်ခံစာနဲ့စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော်ကိုယ်စားလှယ် ၂၂ ဦး ရှိပါတယ်။ ကိုယ်စားလှယ်များအနေနဲ့ သတ်မှတ်ချိန် ၆ မိနစ်အတွင်း ဆွေးနွေးဖို့ဖြစ်ပါတယ်။ ဦးမြင့်ကြည် ကသာမဲဆန္ဒနယ် စတင်ဆွေးနွေးဖို့ဖြစ်ပါတယ်။</speech>
<speech><mp id="1402">ဦးမြင့်ကြည်(ကသာမဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ အားလုံးမင်္ဂလာပါလို့ နှုတ်ခွန်းဆက်ရင်း ကျန်းမာချမ်းသာစေကြောင်းလည်း ဆုတောင်းမေတ္တာပို့အပ်ပါတယ်။ ကျွန်တော်ကတော့ ကသာမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးမြင့်ကြည် ဖြစ်ပါတယ်။ ခုကျွန်တော်တို့ မြန်မာနိုင်ငံအမျိုးသားလူ့အခွင့် အရေးကော်မရှင်က တင်သွင်းထားတဲ့ အစီရင်ခံစာကို ခုကျွန်တော် ပါဝင်ဆွေးနွေးမှာ ဖြစ်ပါတယ်။ ခုလို ပါဝင်ဆွေးနွေးတဲ့နေရာမှာ အစီရင်ခံစာ ရဲ့ အကြံပြုချက်များ ခေါင်းစဉ်အောက်မှာပါတဲ့ အကျဉ်းထောင်ဆိုင်ရာ အကြံပြုချက်များ ဒါကိုကျွန်တော် ကောက်နုတ်ပြီးတော့ ဆွေးနွေးသွားမှာ ဖြစ်ပါတယ်။ နာယကကြီးခင်ဗျာ။ အကျဉ်းထောင်ဆိုင်ရာအကြံပြုချက်တွေမှာ လူ့အခွင့်အရေးကော်မရှင်က အတော်စုံစုံလင်လင် ကျွန်တော်တို့ လုပ်သင့်လုပ်ထိုက်တဲ့ကိစ္စတွေကို အကြံပြုထားတာ တွေ့ရပါတယ်။ သောက်ရေသုံးရေရရှိရေး၊ စာဖတ်ဝိုင်းတွေ ဟိုတုန်းက ကျွန်တော်တို့ ဘယ်လိုမှ မကြုံခဲ့ဘူးတဲ့ စာဖတ်ဝိုင်း တွေလုပ်ပေးရေးတွေ၊ ကျွန်တော်တို့ အသုံးလုံးတွေသင်ပေးရေး ဘာညာစသည်ဖြင့်အတူ ကျန်းမာရေး၊ ပညာရေး ဘက်စုံတော်တော်များများပါတဲ့အထဲမှာ ကျွန်တော်တင်ပြချင်တာကတော့ အကျဉ်းထောင် တော်တော်များများမှာ အင်မတန်ကို လူကျပ်နေပါတယ်ဆိုတဲ့ကိစ္စ၊ ဒီကိစ္စနဲ့ပတ်သက်ပြီးတော့မှ ကျပ်နေတဲ့ လူဦးရေကို ဘယ်လိုလျှော့ချမလဲဆိုတဲ့ အနေအထားလေးပေါ့လေ။ ဒါကျွန်တော့် အကြံပြုဆွေးနွေးလို ပါတယ်။ အစီရင်ခံစာမှာ အကျဉ်းထောင်ဆိုင်ရာအကြံပြုချက်များ အပိုဒ် ၁၂၃ မှာ အကျဉ်းထောင်များတွင် လူဦးရေကျပ်တည်းနေခြင်းကြောင့် အကျဉ်းထောင်တာဝန်ရှိ ဝန်ထမ်းများအနေဖြင့် စီမံအုပ်ချုပ်မှု အခက် အခဲများကြုံတွေ့နေရခြင်း၊ ဝန်ထမ်းအင်အားနည်းပါးမှုကြောင့် ု အနားယူချိန်နည်းပါးခြင်း၊ အကျဉ်းသားများအနေဖြင့် အိပ်စက်ရန်နေရာ ကျဉ်းမြောင်းကျပ်တည်းမှုကြောင့် ကျန်းမာရေး၊ လူမှုရေး ပြဿနာများ ဖြစ်ပေါ်လာနိုင်ခြင်း၊ လူဦးရေနှင့် မိလ္လာအချိုးမမျှတမှုကြောင့် ကျန်းမာရေးဆိုင်ရာပြဿနာများ ပေါ်ပေါက်လာနိုင်ခြင်း၊ နိုင်ငံတော်အနေဖြင့် ဘဏ္ဍာရန်ပုံငွေပိုမိုသုံးစွဲနေရခြင်းများကြောင့် အကျဉ်းသားဦးရေ လျှော့ချနိုင်ရေးအတွက် နည်းလမ်းမျိုးစုံအသုံးပြု၍ ဆောင်ရွက်သင့်ပါသည်ဆိုပြီး အကြံပေးထားသလို အချုပ်သားဦးရေဟာလည်း ကျွန်တော်တို့ ထောင်တိုင်း ထောင်တိုင်းမှာ အကျဉ်းသားဦးရေရဲ့ပျမ်းမျှ ၃၀ ရာခိုင်နှုန်းလောက်ရှိပါတယ်တဲ့။ ကျွန်တော်တို့ ကော်မရှင်က ဦးယုလွင်အောင်တို့၊ ဆရာဒေါက်တာမြင့်ကြည် တို့ လက်တွေ့ကွင်းဆင်းပြီးတော့ ထောင်အားလုံးလိုလို ကွင်းဆင်းပြီးတော့မှ သူတို့တွေ့ရှိချက်ဆိုတော့ အချုပ်သားဦးရေကလည်း ၃၀ ရာခိုင်နှုန်းလောက်၊ အကျဉ်းသားဦးရေရဲ့ ၃၀ ရာခိုင်နှုန်းဖြစ်နေတော့ ဒါတွေကိုလည်း လျှော့ချနိုင်မည့်နည်းလမ်းများဖော်ဆောင်နိုင်ရေး စီစဉ်ဆောင်ရွက်သင့်ပါသည်။ ကျွန်တော်တို့ အပိုဒ် ၁၄၁ မှာ အကျဉ်းထောင်များအတွင်း ဝင်ဆံ့နိုင်သည့် အင်အားထက် ၁၀၀ ရာခိုင်နှုန်းကျော်၊ ၂၀၀ ရာခိုင်နှုန်းကျော် ဖြစ်နေခြင်းသည် အကျဉ်းသားများအား စိတ်ဓာတ်ကောင်းမွန် တိုးတက်ပြောင်းလဲမှု ဖြစ်စေခြင်းကို အဟန့်အတား ဖြစ်စေနိုင်သည်ဟု သုံးသပ်ရပါသည်။ သို့ပါ၍ အကျဉ်းသားဦးရေ လျှော့ချ ရေးကို နည်းလမ်းများ ရှာကြံပြီး ဦးစားပေးစဉ်းစား ဆောင်ရွက်သင့်ပါသည်ဆိုပြီး ဒီလိုဖော်ပြထားပါသည်။ အဲဒီတော့ ကျွန်တော်တို့ မေးကြည့်တော့ ဗန်းမော်ထောင်မှာလည်း ကျွန်တော်တို့ ထောင်နီးချင်းပေါ့ဗျာ အင်မတန်ကို ကျွန်တော်တို့ လူဦးရေကျပ်နေပါတယ်။ ၁၅၀၀ လောက်ရှိပါတယ်လို့ ပြောပါတယ်။ မိုးညှင်းထောင်ကတော့ ထောင်အသစ်ဖြစ်တဲ့အတွက် အိပ်ဆောင် ၈ ဆောင်၊ ၉ ဆောင်လောက်နဲ့ သူကတော့ အဆင်ပြေသေးတယ်လို့ ကျွန်တော်တို့ သိရပါတယ်။ ကသာထောင်မှာ ကျွန်တော်တို့ လွန်ခဲ့တဲ့ ၂ ရက်၊ ၃ ရက်လောက်ကလွတ်လာတဲ့ကလေးကို ကျွန်တော်မေးကြည့်တော့ ကသာထောင်မှာလည်း လူဦးရေက ၁၀၀၀ ကျော်နေပြီ၊ ၁၂၀၀ ပတ်လည်လောက်ရှိနေပြီဆိုတော့ ဒါကျပ်တယ်လို့ ပြောလို့ရတဲ့ အနေအထား ရှိတယ်။ ဆိုတော့ ကသာက ခရိုင်မြို့ဖြစ်နေပြီးတော့မှ ကသာထောင်ကို ခရိုင်ထဲမှာ ရ မြို့နယ် ရှိတယ်။ အဲဒီ ရ မြို့နယ်က နေပြည်တော်မှာ မြို့နယ်တရားရုံးကစီရင်သမျှ အကုန်လုံး ၁ နှစ်ကျတယ်၊ ၂ နှစ် ကျတယ်၊ ၃ နှစ် ကျတယ် စသည်ဖြင့် အကုန်လုံး ကသာထောင်ကို စုပြုံရောက်တာပဲ။ စုပြုံရောက်တော့ ကသာထောင်ကို ဥပမာ-ကောလင်းကပို့ရတယ်။ ဝန်းသိုကပို့ရတယ်။ ပင်လယ်ဘူးကပို့ရတယ်။ အလွန်ဝေးပါတယ်။ လမ်းခရီးမှာ လုံခြုံရေးဘာညာ စသည်ဖြင့်လည်း တာဝန်ယူရတဲ့ လူအတွက်ကလည်း အင်မတန်တာဝန်ကြီးတယ်။ ပင်ပန်းတယ်။ စသည်ဖြင့် ဒီလိုအနေထားမျိုးတွေ ရှိတဲ့အခါကျတော့ ဒီနေရာမှာ အကျဉ်းသားလျှော့ချရေး အတွက် ကျွန်တော် အကြံတစ်ခုပေးချင်တာက ဗမာပြည်မှာ ထောင် ၄၄ လုံးရှိပါတယ်။ လိုအပ်တဲ့နေရာမှာ နောက်ထပ်ထောင်တွေကို ထပ်ပြီးတော့မှ ဆောက်ဖို့လိုတယ်လို့ ကျွန်တော် ယူဆပါတယ်။ ကသာမှာ ဆိုရင်လည်း ကသာခရိုင်မှာဆိုရင်လည်း မကြာခင် ကျွန်တော်တို့ ကောလင်းခရိုင် ဖြစ်တော့မယ်။ ဖြစ်တော့ မယ်ဆိုတဲ့အခါကျတော့ သင့်တော်တဲ့ ကောလင်း၊ ဝန်းသို၊ ပင်လည်ဘူး ဒါတစ်ခရိုင် ဖြစ်သွားမှာကို။ သင့်တော်တဲ့မြို့မှာ ထောင်တစ်လုံးတော့ ဆောက်ပေးသင့်တယ်။ ဒါမှလည်း အကျဉ်းသူ၊ အကျဉ်းသားတွေ ချောင်ချောင်ချိချိနဲ့ ပင်လယ်ဘူးတို့ ဘာတို့ကလာတဲ့ အဝေးကြီးက လာရတဲ့သူတွေလည်း ကျွန်တော်တို့ ဝန်းသိုမှာဖြစ်ဖြစ်၊ ကောလင်းမှာဖြစ်ဖြစ် ထောင်ဖြစ်ရင် သူတို့လည်း သွားရေးလာရေးစရိတ် အင်မတန် အဆင်ပြေပြီးတော့မှ ချောင်ချောင်ချိချိနဲ့ ကသာမှာလည်း ချောင်သွားမယ်။ ကောလင်းမှာလည်း ချောင်သွားမယ်။ တစ်ခါ ကျွန်တော်တို့ နီးစပ်ရာ ထောင်တွေကျပ်နေလို့ရှိရင်လည်း နည်းနည်းမျှပြု ဘာညာ ပေါ့လေ။ အဲဒီနည်းလမ်းလေးတွေကို ကျွန်တော်တို့ စဉ်းစားသင့်တယ်လို့ ကျွန်တော် ယူဆပါတယ်။ အဲဒီတော့ အဲဒီလိုလည်းဖြစ်လာအောင် ဖြစ်လာဖို့အတွက် ပြည်ထဲရေးဝန်ကြီးဌာနကိုလည်း ကျွန်တော် ဒီနေရာကနေပြီးတော့မှ တိုက်တွန်းပါတယ်။ ဒါလေးကိုတော့ စဉ်းစားပြီးတော့မှ အားလုံး ဘယ်လိုပဲ ဖြစ်ဖြစ်နော်။ အားလုံး အကျဉ်းသူ၊ အကျဉ်းသားအားလုံး၊ အချုပ်သူ၊ အချုပ်သား အားလုံးနော် ချောင်ချောင်ချိချိလေး နေနိုင်အောင် အကျဉ်းသူ၊ အကျဉ်းသား အချုပ်သူ၊ အချုပ်သားဆိုတာက တကယ်တန်းအပြစ်ရှိလို့ ရောက်လာတဲ့ သူလည်းရှိတယ်။ ကံကြမ္မာအလျောက် အကြောင်းအမျိုးမျိုးကြောင့် ရောက်လာတဲ့သူတွေလည်း ရှိတယ်။ မည်သို့ပင်ဖြစ်စေ လူသားတွေဖြစ်တဲ့အခါကျတော့ သူတို့ ကျန်းမာရေး၊ စိတ်ဓာတ်၊ ခွန်အားမပျက်ပြားရေး စသည်ဖြင့် ဒါလေးတွေကိုလည်း ထည့်သွင်းစဉ်းစားရမှာ ဖြစ်တဲ့အတွက် သင့်တော်တဲ့နေရာမှာ အကျဉ်း ထောင်များကို ပိုမိုပြီးတော့မှ ဆောက်လုပ်ပေးနိုင်ပါစေ၊ ပေးသင့်ပါတယ်လို့ ကျွန်တော်အကြံပြုရင်းနဲ့ နိဂုံး ချုပ်ပါတယ်။ အားလုံးကျေးဇူးတင်ပါတယ်ခင်ဗျာ။</speech>
<speech type="speaker">ဆက်လက်ပြီး ဒေါက်တာခွန်ဝင်းသောင်း ကချင်ပြည်နယ် မဲဆန္ဒနယ်အမှတ်(၁၁) ဆွေးနွေးဖို့ဖြစ်ပါတယ်။</speech>
<speech><mp id="1208">ဒေါက်တာခွန်ဝင်းသောင်း(မဲဆန္ဒနယ်အမှတ်-၁၁၊ ကချင်ပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးပဲမင်္ဂလာပါ။ မြန်မာနိုင်ငံအမျိုးသားလူ့အခွင့်အရေး ကော်မရှင်ရဲ့ ၂၀၁၈ ခုနှစ်၊ နှစ်ပတ်လည် အစီရင်ခံစာနဲ့စပ်လျဉ်းပြီး အနည်းငယ်တင်ပြ ဆွေးနွေးချင်ပါတယ်။ Power Point အသုံးပြုခွင့်တောင်းခံအပ်ပါတယ်။ အစီရင်ခံစာရဲ့ စာမျက်နှာ ၇၉၊ ၈၀ မှာ ဖော်ပြထားတဲ့ အပိုဒ် ၁၂ရ မှ ၁၃၁ အထိ ၁၃၅ နဲ့ ၁၃၉ မှာပါတဲ့ ထောက်ပြအကြံပြုထားချက်တွေကို မဖြစ်မနေ အကောင် အထည်ဖော်ဆောင်ပေးဖို့ လိုအပ်နေတာမို့ ပြည်ထောင်စုလွှတ်တော်ကြီးကနေတစ်ဆင့် အလေးအနက် ထပ်မံအကြံပြု တိုက်တွန်းလိုပါတယ်။ အကျဉ်းဦးစီးဌာနရှိ ဝန်ထမ်းတော်တော်များများအနေနဲ့ အခြားသော ဌာနဆိုင်ရာဝန်ထမ်းများရဲ့ သဘောသဘာဝနဲ့ဆန့်ကျင်ပြီး အကျဉ်းသားနဲ့ ဝန်ထမ်းအချိုးအစားမမျှတလို့ မတန်ဝန်ကို ထမ်းနေရရုံမက နေ့ညဆက်တိုက် ် အရေးပေါ် တာဝန်ထမ်းဆောင်နေခြင်းနဲ့ မိသားစုနဲ့အတူနေရန်ခက်ခဲတဲ့ ဝေးလံရာတို့၌သာ အများအားဖြင့် တာဝန်ယူနေရခြင်း၊ ဝန်ထမ်းအိမ်ရာမပြည့်စုံခြင်း၊ တဲအိမ်ငယ်များ၌ ဖြစ်သလိုနေထိုင်၍ တာဝန်ထမ်းဆောင်နေရခြင်းတို့အတွက် လိုအပ်တဲ့နေအိမ် သို့မဟုတ် အငှားစရိတ်၊ ရိက္ခာ၊ စုငွေ၊ ဝတ်စုံစရိတ်တို့ကို မဖြစ်မနေ တိုးမြှင့်ထောက်ပံ့ပေးဖို့ အထူးလိုအပ်ချက်ကို အမြန်ဖြည့်ဆည်းပေးသင့် ပါတယ်။ ကျောက်ထုတ်လုပ်ကုန်ထုတ်စခန်း ဘယ်နေရာမှာပဲဖြစ်ဖြစ် အမျိုးသမီးကုန်ထုတ်စခန်းများ လုံးဝ မထားရှိဘဲ ပိတ်ပင်ဖို့တိုက်တွန်းထားရာမှာ အလွန်ပင်ပန်းဆင်းရဲပြီး သာမန်ယောက်ျားတွေတောင် မနည်း လုပ်ကိုင်ရတဲ့ အဆိုးဆုံးသောအလုပ်ကြမ်းတွေဖြစ်လို့ နာတာရှည်ရောဂါစွဲကပ်ပြီး အကျဉ်းစခန်းကနေ လွတ်တာနဲ့ ပြင်ပမှာ ရောဂါအခံကြောင့် သေပွဲဝင်ရဖို့သာများတာမို့ အလုပ်သမားအခွင့်အရေး ILO ရဲ့ စံနှုန်းတွေနဲ့ ကိုက်ညီမှုမရှိတာကို လက်ခံစဉ်းစားပြီး အလုပ်ကြမ်းခိုင်းစေဖို့ မသင့်တော်တဲ့အချက် ထောက်ပြ တာကို ပြုပြင်သင့်တဲ့လုပ်ရပ်မို့ ကြိုဆိုပါတယ်။ လက်ရှိကုန်ထုတ်စခန်းကျောက်ထုတ်လုပ်ရာ နေရာတိုင်းမှာ လုပ်ငန်းခွင်ဘေးအန္တရာယ်ကင်းရှင်းမှု ရာနှုန်းပြည့်နီးပါး အားနည်းလျက်ရှိတာကို တွေ့နေရပါတယ်။ ဘေးကင်းစေမယ့် ဝတ်စုံအပြည့်နဲ့ ဖုန်ကာ ခေါင်းဆောင်းများကို သေချာကြပ်မတ်ပြီး ဖြည့်ဆည်းဝတ်ဆင်စေဖို့ စီမံပေးရပါတယ်။ နိစ္စဓူဝလုပ်ငန်းခွင် ဖြစ်လို့ ခြေချော်လက်ချော်ဖြစ်ဖို့က ရာခိုင်နှုန်းများနေပြီး ဖြစ်လာရင်လည်း ပြင်ပကသာမန်လူတွေလို ချက်ချင်းဆေးကုနိုင်မယ့် အခြေအနေပေးဖို့ မလွယ်ကူတာကြောင့် သူတို့လုပ်အားတွေကို အသုံးချသလို သူတို့ဘေးကင်းစေဖို့လည်း အမြဲတမ်းစဉ်းစား ဖြည့်ဆည်းပေးသင့်တာပါပဲ။ သူတို့ရဲ့ လုပ်အားခနဲ့ပတ်သက်ပြီး အကျဉ်းသားဖြစ်နေလို့ လုပ်သလောက် မခံစားစေဘူးဆိုပေမယ့် လက်ရှိ တစ်ရက် ၂၀၀ ကျပ်က အင်မတန် နည်းလွန်းပြီး ကျပ် ၁,၀၀၀ လောက်ပေးဖို့ စစ်ကိုင်းတိုင်းဒေသကြီးကကိုယ်စားလှယ် မေးခွန်းမေးခဲ့ ပေမယ့်လည်း ဌာနအနေနဲ့ ထပ်မံဖြည့်ဆည်းပေးခဲ့ရမှာကို မလိုက်လျောဘဲ လုပ်အားခအပေါ် တမင်အသုံး ချပြီး အမြတ်ထုတ် ရက်စက်ရာရောက်သလိုဖြစ်နေလို့ နာယကကြီးမှတစ်ဆင့် ဒီလုပ်အားခ တိုးမြှင့်ချီးမြှင့် ပေးဖို့ကိစ္စ မဖြစ်မနေ လုပ်ဆောင်ပေးဖို့ ထပ်မံတိုက်တွန်းလိုပါတယ်။ ထိခိုက်ဒဏ်ရာရတာနဲ့ မတော်တဆ လုပ်ငန်းခွင်မှာ သေဆုံးတာတွေဖြစ်ခဲ့ရင် ဥပဒေနဲ့ အညီ သက်ဆိုင်တဲ့ ဌာနတွေပေါင်းစပ်ပြီး ညှိနှိုင်းဆောင်ရွက်မှုကို မဖြစ်မနေဆောင်ရွက်ပေးဖို့ တိုက်တွန်းချက်ကို ထောက်ခံလိုပါတယ်။ ရန်ကုန်၊ မန္တလေးတို့လို ဗဟိုအကျဉ်းထောင်တွေမှာ ထောင်ဝင်စာကို မိသားစုနဲ့ အကျဉ်းသားတို့ တယ်လီဖုန်းနဲ့တွေ့ဆုံ ဆက်သွယ်စကားပြောခွင့်ရနေပြီဖြစ်ပေမယ့် အခြားအကျဉ်းထောင် တွေမှာလည်း လိုအပ်လျှင် ထောင်ဝင်စာတွေ့ရာမှာ လက်ရှိမသုံးတော့တဲ့ နေရာတော်တော်များများက တယ်လီဖုန်းရုံများစွာကို ပြောင်းလဲတပ်ဆင်ပေးခြင်းအားဖြင့် ရှိပြီးသားပစ္စည်းတွေကိုလည်း အသုံးတည့်၊ အကျဉ်းချခံရတဲ့ အကျဉ်းသားတွေနဲ့ မိသားစုတို့ စိတ်ပျော်ရွှင်မှုကို တဒင်္ဂဖြည့်ဆည်းပေးလို့ ရလာတဲ့ပီတိ တွေကြောင့် စိတ်ပိုင်းဆိုင်ရာကျေနပ်မှုတွေရပြီး အကျဉ်းသားတို့ကို စိတ်ထွက်ပေါက်ပေးသလိုဖြစ်လို့ ထောင်တွင်းအုပ်ချုပ်ရေးကဏ္ဍကို တိုးတက်စေမှာ ဖြစ်ပါတယ်။ အကျဉ်းသားများရဲ့ ကျန်းမာရေးစောင့်ရှောက်မှုအတွက် ကုသပေးတဲ့ ဆရာဝန်၊ ကျန်းမာရေးမှူး လိုအပ်ချက်တွေ အမြဲရှိနေဆဲမို့ ဒီကိစ္စကို အလေးအနက်ထား ဖြေရှင်းပေးဖို့လည်း နည်းလမ်းရှာသင့်ပါတယ်။ ကော်မရှင်က အကြံပြုသလိုပဲဖြစ်ဖြစ်၊ ကျန်းမာရေးနဲ့ အားကစားဝန်ကြီးဌာနနဲ့ ပူးပေါင်းလို့ပဲဖြစ်ဖြစ် အကျဉ်း ထောင်ရဲ့ ဝန်ထမ်းထဲကဖြစ်စေ၊ အဆိုပြုလျှောက်ထားသူ ပြင်ပဘွဲ့ရတွေကိုဖြစ်စေ ဦးစားပေးခန့်ထားပြီး ကျန်းမာရေး ကုသမှုမပြည့်စုံနေတာကို အမြန်ဖြေရှင်းသင့်ပါတယ်။ အကျဉ်းသားပညာသင်ယူလိုသူများအတွက် အင်းစိန်၊ မန္တလေးဗဟိုအကျဉ်းထောင်တွေမှာ သင်ကြားပေး ထားနိုင်ပြီး ပြင်ပသင်ကြားပေးတဲ့နေရာတွေထက် အောင်ချက်တွေကောင်းနေတာကို အများရဲ့ ချီးကျူး ထောပနာခံနေရလို့ အခြားအကျဉ်းထောင်တွေမှာရှိတဲ့ ပညာသင်ယူလိုသူ အကျဉ်းသားလူငယ်တွေ အတွက်လည်း မဖန်တီးပေးနိုင်ရင်တောင်မှ အင်းစိန်၊ မန္တလေးထောင်တို့ဆီ အကျဉ်းသားပြောင်းရွှေ့တဲ့ အစီအစဉ်တစ်ရပ်ကို ဖြည့်ဆည်းစီစဉ်ပေးပါက အလွန်သင့်လျော်မယ့် ထောင်တွင်း ပညာရေးစနစ်တစ်ခုအဖြစ် အောင်မြင်စွာ အကောင်အထည်ဖော်နိုင်မယ်လို့ ယုံကြည်မိပါတယ်။ မန္တလေးအိုးဘိုထောင်တွင်းမှာဆို ပြင်ပ NGO အဖွဲ့အစည်းတွေနဲ့ချိတ်ဆက်ပြီး ပညာသင်ဖို့ အဆောက် အဦတွေ တိုးတက်ဆောက်လုပ် ပံ့ပိုးသင်ကြားပေးနေမှုဟာ အကျဉ်းသားလူငယ်တွေအတွက် သာမက ထောင်တွင်းတာဝန်ကျ ဝန်ထမ်းများကပါ တန်းတူညီတူသင်ကြားမှုကို ဝင်ရောက်ခံယူနေတာကို မြင်တွေ့ရလို့ ထောင်တွင်းပညာရေး ပိုမိုအလေးပေး ဖော်ဆောင်ခြင်းအားဖြင့် အကျဉ်းထောင်ဆိုတာ အလင်းကနေ အမှောင်ကို လာရာလမ်းတူကြပေမယ့် အပြင်လောကမှာတောင် တက္ကသိုလ်ဝင်တန်းပညာကို ခဲရာခဲဆစ်သင်ကြားနေ ရချိန်၊ အောင်မြင်ဖို့ခက်ခဲနေချိန်မှာ ရန်ကုန်၊ မန္တလေးဗဟိုအကျဉ်းထောင်တို့ရဲ့ အောင်ချက်တွေက ပိုမို မြင့်တက်နေလို့ ထောင်အကျဉ်းက မလွတ်ခင်မှာပဲ အမှောင်ကနေ အလင်းရောက်အောင် သင်ကြားပေးကြတဲ့ ထောင်တွင်းအကျဉ်းစံ ဆရာများရဲ့ တစ်နှစ်တာလုံး ကြိုးစားအားထုတ် သင်ကြားပေးမှုတွေအတွက် အသိ အမှတ်ပြုတဲ့အနေနဲ့ သူတို့ကိုလည်း လျှော့ရက်၊ လွတ်ရက်တွေ၊ သက်သာခွင့်တွေပေးနိုင်ဖို့ အမျိုးသား လူ့အခွင့်အရေးကော်မရှင်အနေနဲ့ မှတ်ချက်ပြုထောက်ခံပေးထားမှုကို ထိရောက်အောင် အကောင်အထည်ဖော် သင့်ပါကြောင်းနဲ့ စေတနာရှေ့ထားပြီး ကြိုးစားအလေးထားသင်ကြားပေးတဲ့ အကျဉ်းသားကျောင်းဆရာ များအတွက်လည်း သူတို့ကျူးလွန်ခဲ့တဲ့ အပြစ်ပေါ်မူတည်ပြီး လျော့ပေါ့သက်သာခွင့် ပေးခြင်းမျိုးတွေကို ဂုဏ်ထူးရအကျဉ်းကျကျောင်းသားတွေခံစားရသလို ခံစားခွင့်ရသင့်တယ်ဆိုတာကို ထပ်မံထောက်ခံတင်ပြရင်း ဆွေးနွေးမှုကို နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒေါ်မာမာခိုင် သထုံမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1514">ဒေါ်မာမာခိုင်(သထုံမဲဆန္ဒနယ်၊ မွန်ပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီးနဲ့တကွ အားလုံးမင်္ဂလာအပေါင်းနဲ့ ပြည့်စုံကြပါစေရှင်။ သထုံမဲဆန္ဒနယ်က ပြည်ထောင်စု လွှတ်တော်ကိုယ်စားလှယ် ကျွန်မ ဒေါ်မာမာခိုင်က မြန်မာနိုင်ငံအမျိုးသားလူ့အခွင့်ရေးကော်မရှင်က တင်သွင်းတဲ့ ၂၀၁၈ ခုနှစ်၊ နှစ်ပတ်လည်အစီရင်ခံစာရဲ့ အမှတ်စဉ်(၈)ပါ သုံးသပ်ချက်တွေထဲက အကျဉ်းထောင်၊ အကျဉ်း စခန်းများနဲ့ပတ်သက်တဲ့ သုံးသပ်ချက်၊ ကာကွယ်ရေးဝန်ကြီးဌာနနဲ့ပတ်သက်တဲ့ သုံးသပ်ချက်တွေအပေါ် မှာ ဆွေးနွေးသွားမှာ ဖြစ်ပါတယ်။ နာယကကြီးရှင်။ အစီရင်ခံစာ အပိုဒ် ၁၀၂ အရ ကော်မရှင်တွေနဲ့ ၂၀၁၈ ခုနှစ်အတွင်း အကျဉ်းထောင် ၂၅ ခုနဲ့ အကျဉ်းစခန်း ၂၅ ခုကို ကြည့်ရှုစစ်ဆေးနိုင်ပြီးတော့ ၂၀၁၅ ကနေပြီးတော့ ၂၀၁၈ ခုနှစ် အတွင်းမှာ အကျဉ်းထောင် ၄၄ ခုအား (၆၈)ကြိမ်နဲ့ အကျဉ်းစခန်း ၅၀ ခုရှိတဲ့အနက် ၄၁ ခုအား (၅၅)ကြိမ် ကြည့်ရှု စစ်ဆေးပြီးဖြစ်တယ်လို့ သိရတဲ့အတွက် ကျေးဇူးအများကြီးတင်ရပါတယ်။ ဘာကြောင့်လဲဆိုတော့ တရားခံ တစ်ယောက်ကို ပြစ်ဒဏ်ကျခံစေခြင်းဟာ သူ့ရဲ့ အကျင့်စာရိတ္တကို ပြုပြင်ပေးစေလိုတဲ့ ရည်ရွယ်ချက်သာ ဖြစ်လို့ အဲဒီတရားခံတစ်ဦးဟာ အကျဉ်းချခံလိုက်ရတာနဲ့ ကိုယ့်ရဲ့ လူ့အခွင့်အရေး ဆုံးရှုံးသွားစေဖို့မဟုတ်ဘဲ ကျူးလွန်တဲ့အပြစ်အတွက် ဥပဒေနဲ့အညီ ပြစ်ဒဏ်ကျခံစေခြင်းသာ ဖြစ်ပါတယ်။ ဒီအကျဉ်းသားတွေကို ထိန်းချုပ်တဲ့နေရာမှာလည်း အကျဉ်းထောင်ဆိုင်ရာ ပြဋ္ဌာန်းထားတဲ့ လုပ်ထုံးလုပ်နည်းတွေအရသာ ထိန်းချုပ် ရမှာဖြစ်ပါတယ်။ ဆိုလိုတာက အကျဉ်းထောင်ရောက်ခါမှ ခွဲခြားဖိနှိပ်ဆက်ဆံခံရလို့ Depression ဝင်တာတွေ၊ ကျန်းမာရေးထိခိုက်တာတွေ၊ ကူးစက်ရောဂါခံရတာတွေ၊ ဖိနှိပ်မှုဒဏ်ကိုမခံနိုင်လို့ စိတ်ဓာတ်တွေကြမ်းပြီး ဆိုးသွမ်းသွားတာတွေ ဖြစ်မယ်ဆိုရင် မူလပြစ်ဒဏ်ပေးတဲ့ရည်ရွယ်ချက် ပျောက်သွားမှာဖြစ်ပါတယ်။ ဒါကလည်း ကော်မရှင်ရဲ့ အစီရင်ခံစာမှာပါတဲ့အတိုင်း အကျဉ်းထောင်တွေဟာ လူဦးရေထူထပ်များပြားစွာ ရှိနေရတဲ့ ကိစ္စရပ်တွေနဲ့ အဓိကပတ်သက်နေပါတယ်။ အစီရင်ခံစာ အပိုဒ် ၁၀၅ မှာပါတဲ့အတိုင်း အကျဉ်းထောင် တွေမှာ လူဦးရေကျပ်တည်းမှုကို လေ့လာတဲ့အခါမှာ မူးယစ်ဆေးဝါးနဲ့ အကျဉ်းကျတဲ့ အရေအတွက်က သာမန်အမှုတွေထက် ပိုမိုများပြားနေတာကို ရှိတယ်လို့သိရတဲ့အတွက် ကော်မရှင်ရဲ့ အစီရင်ခံစာ အပိုဒ် ၁၀၆၊ ၁၀ရ ပါအတိုင်း သက်ဆိုင်ရာဝန်ကြီးဌာနတွေအနေနဲ့ ဆောင်ရွက်ဖို့လိုသလို ဒီလိုဆောင်ရွက်ဖို့ကိုလည်း ကော်မရှင်အနေနဲ့ ပေါင်းစပ်ညှိနှိုင်း တိုက်တွန်းပေးဖို့ လိုအပ်မှာဖြစ်ပါတယ်။ ဒါ့အပြင် မူးယစ်ဆေးဝါးနဲ့ ပတ်သက်ပြီး အကျဉ်းထောင်ထဲမှာတောင် မူးယစ်ဆေးဝါးမိတဲ့ အခြေအနေတွေဖြစ်နေပြီမို့ နိုင်ငံတော် အနေနဲ့ အထူးဂရုပြုပြီး ပင်စည်ပင်မ ထုတ်လုပ်ဖြန့်ဖြူးတဲ့သူတွေကို ကြိုးစားဖော်ထုတ် အရေးယူဖို့လိုပါတယ်။ ကိုင်းဖျားကိုင်းနားတွေကိုသာ ချိုင်နေရုံနဲ့တော့ နောက်ထပ် အညွန့်အတက်တွေ ဝေဝေဆာဆာ ပြန်တက် ပြီးတော့ ပင်စည်သာအားကောင်းလာမှာဖြစ်လို့ နိုင်ငံတော်အတွက်လည်း အကျိုးမရှိ၊ ဘတ်ဂျက်တွေကုန် အကျဉ်းသားများပြားလာတာပဲ အဖက်တင်မှာပါ။ အကျဉ်းသားများပြားလာရတဲ့ အကြောင်းရင်းထဲက အစီရင်ခံစာ အပိုဒ် ၁၀၈ ပါ ဆိုး၊ ခိုး၊ လုယက်များနဲ့ပတ်သက်တဲ့ သုံးသပ်မှုကလည်း အကျဉ်းသား များပြားလာရခြင်း အကြောင်းရင်းထဲက တစ်ခုဖြစ်တာမို့ ဒါကိုလည်း အလေးအနက်ထား သုံးသပ်သင့် ပါတယ်။ အကောင်းဆုံးအကြံပြုချင်တာကတော့ ပြစ်မှုကျူးလွန်သူ နည်းပါးလာအောင် ပညာပေးခြင်း၊ အစိုးရအနေနဲ့ တရားဥပဒေစိုးမိုးမှုကို ထိရောက်စွာ ဆောင်ရွက်ပေးခြင်းဖြင့် ပြစ်မှုကျူးလွန်သူနည်းပါး လာအောင် ဆောင်ရွက်ခြင်းဖြင့် အကျဉ်းသားကို လျော့နည်းစေမှာဖြစ်ပါတယ်။ နာယကကြီးရှင်။ ကာကွယ်ရေးဝန်ကြီးဌာနအနေနဲ့ ၂၀၁၈ ခုနှစ်အတွင်း ကော်မရှင်မှပေးပို့ခဲ့တဲ့ တိုင်တန်းစာနဲ့ပတ်သက်ပြီးတော့ အကြောင်းကြားစာ ၃၀ အနက် ၁ရ စောင်ကို ပြန်ကြားလာတဲ့အတွက် ပြန်ကြားမှု ၅ရ ရာခိုင်နှုန်းရှိလာပြီးတော့ ၂၀၁ရ ထက် ပြန်ကြားမှုရာခိုင်နှုန်း တိုးတက်လာတဲ့အတွက် အဲဒီ တိုးတက်လာတဲ့အပြင်မှာ အပြုသဘောဆောင်တဲ့ ပြန်ကြားမှုအများစု ပါဝင်လာတာဖြစ်လို့ အစီရင်ခံစာမှာ အဲဒီလိုဖော်ပြထားတဲ့အတွက် အထူးဂုဏ်ယူ ဝမ်းမြောက်မိပါတယ်။ ဥပမာအားဖြင့် အစီရင်ခံစာပါ မွန်ပြည်နယ်၊ သံဖြူဇရပ်မြို့က ဦးတင်စိုးမြင့် ဆိုသူကို ထိုးကြိတ်ကန်ကြောက် ဖမ်းဆီးနှိပ်စက်ခဲ့တဲ့ အမှတ်(၅၈၇) ခြေမြန် တပ်ရင်းမှ ဗိုလ်ကြီးတစ်ဦးကို အကျဉ်းစစ်တရားရုံးနဲ့ စစ်ဆေးစီရင်ပြီးတဲ့နောက် နယ်ဘက်တရားရုံးကိုလည်း စစ်ဆေးစီရင်ရန် လွှဲပြောင်းပေးခဲ့တဲ့ အခြေအနေဟာဆိုရင် ကာကွယ်ရေးဝန်ကြီးဌာနက ပြည်သူကိုအလေး အနက်ထား ဆောင်ရွက်ခဲ့မှုဖြစ်လို့ ကြိုဆိုပါတယ်။ သိခွင့်ရမယ်ဆိုရင်တော့ နယ်ဘက်တရားရုံးက ဘယ်လို ပြစ်ဒဏ်စီရင်ဆိုတာကို ကျွန်မအနေနဲ့ သိချင်ပါတယ်ရှင်။ အသက်မပြည့်သေးတဲ့ ကလေးစစ်သားတွေနဲ့ ပတ်သက်ပြီးတော့ တိုင်တန်းခဲ့တာတွေကိုလည်း တိုင်ကြားသူ မိဘဆွေမျိုးများထံ ပြန်လည်လွှဲပြောင်း ပေးခြင်းကို CTFMR နဲ့ ပူးပေါင်းပြီးတော့ အခမ်းအနားနဲ့ လွှဲပြောင်းပေးသွားမယ်လို့ သိရတဲ့အတွက် အထူးဝမ်းမြောက်မိပါတယ်။ အစီရင်ခံစာမှာတော့ ဘာကြောင့်ဒီလိုကိစ္စတွေ ဖြစ်ရတယ်ဆိုတာနဲ့ပတ်သက်ပြီး တပ်မတော်ဘက်က ဖြေရှင်းပြောကြားချက်တွေကို ထည့်သွင်းထားတာ မတွေ့တဲ့အတွက် ပြည့်စုံစွာ ဖော်ပြပေးစေလိုပါတယ်။ နာယကကြီးရှင်။ အကျဉ်းထောင်၊ အကျဉ်းစခန်းတွေနဲ့ပတ်သက်ပြီး ကော်မတီရဲ့ ပူးတွဲတင်ပြ ချက်ပါ မိလ္လာစနစ်မကောင်းတာတွေ၊ ရေမလုံလောက်တာတွေ၊ မိလ္လာတွေကို ပုံတွေနဲ့ခပ်ထုတ်ပြီးတော့ အကျဉ်းသားတွေက စွန့်ပစ်ရတယ်ဆိုတဲ့ အချက်တွေကိုလည်း အထူးဂရုပြုသင့်ပါတယ်။ သူတစ်ပါးအညစ် အကြေးတွေကို မိမိခပ်ထုတ်စွန့်ပစ်လိုက်ရတဲ့ အလုပ်ဆိုတာ ဘယ်သူမှလုပ်ချင်မှာမဟုတ်သလို လူတစ်ယောက်ရဲ့ စိတ်ပိုင်းဆိုင်ရာ သိမ်ငယ်မှုထိခိုက်ခံစားရတဲ့အတွက် လူ့အခွင့်အရေးချိုးဖောက်မှု တစ်ခုဖြစ်ပါတယ်။ ဒါကြောင့် အစီရင်ခံစာမှာပါတဲ့အတိုင်း ဆိုးရွားတဲ့ အနံ့အသက်မရှိအောင် အကျဉ်းသားအချင်းချင်း ခွဲခြား ဆက်ဆံမှုမခံရစေဖို့ မိလ္လာများကို မိလ္လာကန်သို့ ပိုက်နဲ့တိုက်ရိုက် ဆင်းသွားရေးကို အင်ဂျင်နီယာတွေနဲ့ တိုင်ပင်ပြီးတော့ လိုအပ်မယ်ဆိုလို့ရှိရင် ဘတ်ဂျက်တွေချပေးပြီးတော့ ဆောင်ရွက်သင့်တယ်ဆိုတာကို ထောက်ခံပါတယ်။ နောက် အရေးကြီးတဲ့အချက်ကတော့ အကျဉ်းထောင်၊ အကျဉ်းစခန်းတွေကို လူ့အခွင့်အရေး ကော်မရှင်က သွားရောက်စစ်ဆေးတဲ့အခါမှာ သက်ဆိုင်ရာထောင်၊ အကျဉ်းစခန်းတွေက ကြိုတင်ပြင်ဆင်မှု တွေလုပ်ထားလို့ အခြေအနေမှန်ကို မသိခဲ့ရတာတွေလည်းရှိပါတယ်။ လူ့အခွင့်အရေးကော်မရှင်က ခေါ်ယူ တွေ့ဆုံမေးမြန်းတဲ့ အကျဉ်းသားတွေအပေါ်မှာ အငြိုးအတေးထားပြီး ဆက်ဆံတာတွေ၊ အခြားအကျဉ်းထောင် ပြောင်းစေခြင်း စတဲ့လက်တုံ့ပြန်မှုတွေမခံရအောင် ဥပဒေပုဒ်မ ၃၈ အရ အလေးထားဂရုပြုဆောင်ရွက်ရန် အကြံပြုခဲ့တာကိုလည်း ကြိုဆိုပါတယ်။ ဒါကို စောင့်ကြည့်လေ့လာပေးဖို့လည်း လိုပါတယ်။ နာယကကြီးရှင်။ အာဏာရှင်စနစ်နဲ့ အုပ်ချုပ်ခံခဲ့ရတဲ့ ကျွန်မတို့နိုင်ငံမှာ လူ့အခွင့်အရေးဆိုတဲ့ ဝေါဟာရကို နှစ်ပေါင်းများစွာ မှေးမှိန်ခဲ့ရတာ အားလုံးအသိပါ။ ဒီမိုကရေစီဖက်ဒရယ်နိုင်ငံ ထူထောင်ဖို့ ကြိုးပမ်းနေတဲ့ ကျွန်မတို့နိုင်ငံက ပြည်သူအားလုံး လူ့အခွင့်အရေးအသိပညာတွေ ပိုမိုမြင့်မားလာပြီး လူ့အခွင့် အရေးချိုးဖောက်ခံရမှုများ လျော့ပါးလာပါမှ လိုချင်တဲ့ငြိမ်းချမ်းရေးကို ရရှိမှာဖြစ်တဲ့အတွက် မြန်မာနိုင်ငံ အမျိုးသားလူ့အခွင့်အရေးကော်မရှင်အနေနဲ့ ဟန်ချက်ညီညီ လက်တွဲဆောင်ရွက်ပေးပါလို့ တိုက်တွန်းရင်း နိဂုံးချုပ်အပ်ပါတယ်ရှင်။ အားလုံးကို ကျေးဇူးတင်ပါတယ်။</speech>
<speech type="speaker">ဦးဌေးဦး ရန်ကုန်တိုင်းဒေသကြီး မဲဆန္ဒနယ်အမှတ်(၂) ဆွေးနွေးဖို့ဖြစ်ပါတယ်။</speech>
<speech><mp id="1319">ဦးဌေးဦး(မဲဆန္ဒနယ်အမှတ်-၂၊ ရန်ကုန်တိုင်းဒေသကြီး)</mp>လေးစားရပါသော ပြည်ထောင်စု လွှတ်တော် နာယကကြီး၊ ပြည်ထောင်စုအဆင့်ပုဂ္ဂိုလ်များနဲ့တကွ ပြည်ထောင်စုလွှတ်တော် ကိုယ်စားလှယ်များ အားလုံးကို ကျွန်တော်တို့နိုင်ငံသားများရဲ့ မူလရပိုင်ခွင့် အခွင့်အရေးများကို တိုးတက်မြှင့်တင်ရရှိအောင် ဆောင်ရွက်နိုင်ကြပါစေကြောင်း ဆုတောင်းရင်း ဂါရဝပြုအပ်ပါတယ်။ ကျွန်တော်ကတော့ ရန်ကုန်တိုင်း ဒေသကြီး မဲဆန္ဒနယ်အမှတ်(၂)က အမျိုးသားလွှတ်တော်ကိုယ်စားလှယ် ဦးဌေးဦး ဖြစ်ပါတယ်။ ကျွန်တော့်အနေနဲ့ မြန်မာနိုင်ငံအမျိုးသားလူ့အခွင့်အရေးကော်မရှင်ရဲ့ ၂၀၁၅ ခုနှစ် နှစ်ပတ်လည် အစီရင်ခံစာအပေါ်မှာ ပြင်းပြင်းထန်ထန် ဆွေးနွေးခဲ့ဖူးပါတယ်။ ကျွန်တော်တို့ နိုင်ငံသားများရဲ့ မူလ အခွင့်အရေးများ ဆုံးရှုံးနေမှုအပေါ်မှာ ထိထိရောက်ရောက် ကြိုးပမ်းဆောင်ရွက်ပေးစေလိုတဲ့ စေတနာနဲ့ ဖိအားပေးခဲ့ခြင်း ဖြစ်ပါတယ်။ ၂၀၁၈ ခုနှစ်၊ ကျွန်တော်တို့ အစီရင်ခံစာနဲ့ ကြားသိနေရတဲ့ သတင်းများအရ မြန်မာနိုင်ငံလူ့အခွင့်အရေးကော်မရှင်ရဲ့ ဆောင်ရွက်ချက်များသည် ပြည့်စုံကောင်းမွန်တယ်လို့ မပြောနိုင် သေးသော်လည်း ကော်မရှင်ရဲ့ သက်တမ်း၊ ကော်မရှင်ရဲ့ ဘဏ္ဍာရေးအခြေအနေ၊ ကော်မရှင်ရဲ့ ခြေတံ လက်တံများဟာ နုနယ်သေးငယ်ပြီးတော့ ၂၀၀၈ ဖွဲ့စည်းပုံအခြေခံဥပဒေအပါအဝင် အခက်အခဲပေါင်း များစွာကြားကနေပြီးတော့ ကော်မရှင်ရဲ့စွမ်းဆောင်ရည်ဟာ အားရကျေနပ်စရာ ကောင်းလှပါတယ်လို့ ချီးကျူး ဂုဏ်ပြုလိုပါတယ်။ ဆက်လက်ပြီးတော့ ကျန်ရှိနေတဲ့ ကိစ္စရပ်များနဲ့ စပ်လျဉ်းပြီးတော့ အကြောင်းအရာ ၂ ခု အပေါ်မှာ ဆောင်ရွက်ပေးဖို့အတွက် အကြံပြုဆွေးနွေးလိုပါတယ်။ ကျွန်တော်တို့နိုင်ငံသားများရဲ့ လူ့အခွင့်အရေး အခြေအနေကို ပုဒ်မ ၃(ဂ)နဲ့အညီ ထိရောက်စွာ မြှင့်တင်ကာကွယ်နိုင်ဖို့အလိုငှာ ပုဒ်မ ၂၂(ဌ)နဲ့အညီ နိုင်ငံတော်သမ္မတနဲ့ ပြည်ထောင်စုလွှတ်တော်ကို အကြံပြုချက်များ တင်ပြပေးဖို့အတွက် ဆွေးနွေးတင်ပြ လိုခြင်းဖြစ်ပါတယ်။ ကော်မရှင်အနေနဲ့ အကြံပြုချက်များ တင်ပေးစေလိုတဲ့အကြောင်း ၂ ခုကတော့ ပထမ အချက်က ဒီများပြားလာနေတဲ့ စက်ဆုပ်ရွံရှာဖွယ် လူ့အခွင့်အရေးချိုးဖောက်မှုတစ်မျိုးဖြစ်တဲ့ မုဒိမ်းမှုနဲ့ ပတ်သက်ပါတယ်။ ဒုတိယတစ်ချက်ကတော့ ကျွန်တော်တို့ တိုင်းရင်းသားများ နိုင်ငံသားကတ်ပြား မရနိုင် လောက်အောင် ခက်ခဲနေတဲ့ကိစ္စနဲ့ ပတ်သက်ပါတယ်။ အဲဒီတော့ ပုဒ်မ ၂၈ မှာ ကျယ်ပြန့်လာနေတဲ့ လူ့အခွင့်အရေး ချိုးဖောက်မှုများကို ကော်မရှင်ကနေ ဦးဆောင်ဦးရွက်ပြုပြီးတော့ စုံစမ်းစစ်ဆေး ဆောင်ရွက် နိုင်တယ်လို့ ပြဋ္ဌာန်းထားပါတယ်။ မုဒိမ်းမှုဟာ ကျူးလွန်သူရော၊ ကျူးလွန်ခံရသူရော လူ့အခွင့်အရေးများ ထိခိုက်ပျက်စီးပြီးတော့ အထိနာကြရသော်လည်း မုဒိမ်းမှုများ၊ သက်ငယ်မုဒိမ်းမှုများဟာ များပြားလျက် ရှိနေပါတယ်။ ကျွန်တော်တို့ သားကနေ အမေအရင်းကို၊ အဖေအရင်းကနေ သမီးအရင်းကို မုဒိမ်းပြုမှု များဟာ ကျွန်တော်တို့လူမျိုးရဲ့ ယဉ်ကျေးမှုနဲ့ ဂုဏ်သိက္ခာကို များစွာထိခိုက်နစ်နာစေပါတယ်။ ဆိုးရွားလှတဲ့ ဒီအစဉ်အလာများကိုလည်း ဖြစ်စေပါတယ်။ ဒီကိစ္စတွေဟာ ဘာကြောင့်ဖြစ်လဲဆိုတာ စိတ်ထင်ရာတွေ ပြောနေကြမယ့်အစား သေသေချာချာ စုံစမ်းစစ်ဆေးဖို့လိုပါတယ်။ ဘာကြောင့်ဖြစ်ရလဲဆိုတာသိမှ မှန်ကန် ထိရောက်တဲ့ တားဆီးကာကွယ်မှုများ ပြုလုပ်နိုင်မှာဖြစ်ပါတယ်။ ဒီကိစ္စကို စိတ်ပိုင်းဆိုင်ရာပညာရှင်တွေ၊ ဆေးပညာရှင်တွေ၊ ဥပဒေပညာရှင်တွေထက် လူ့အခွင့်အရေးဆိုင်ရာ ရှုထောင့်ကနေပြီးတော့ စုံစမ်းစစ်ဆေးမှ သာလျှင် ပိုမိုမျှတ မှန်ကန်မယ်လို့ ယူဆမိပါတယ်။ ကျွန်တော်တို့ အရင်ခေတ်ကစာတမ်းတွေက ဒီခေတ်မှာတော့ ဆီလျော်ဖို့ မလွယ်တော့ပါဘူး။ တချို့က အပြာကားတွေ လွယ်လွယ်ကြည့်လို့ရလို့ ပြောသော်လည်း တကယ့်တရားခံက အပြာကားတောင် ဘယ်လိုကြည့်ရမှန်း မကြည့်ဖူးတဲ့သူ ဖြစ်နေတတ်ပါတယ်။ ဒီအတိုင်းပဲ တချို့က အဝတ်အစားမလုံခြုံလို့ ဖြစ်တယ်လို့ ဆိုပေမယ့် လုံလုံခြုံခြုံဝတ်ထားပါလျက်နဲ့ စော်ကားခံရတာတွေ ရှိပါတယ်။ တရားရုံးက ပြစ်ဒဏ်ချပြီးတဲ့ တရားခံတွေကို ထောင်ထဲမှာ အကြိမ်ကြိမ် သွားရောက်တွေ့ဆုံပြီးတော့ စုံစမ်းနိုင်မှသာလျှင် ဒီပြစ်မှုတွေဟာ ဘာကြောင့်ဖြစ်ရသလဲဆိုတာကို သိရှိနိုင်မှာဖြစ်ပါတယ်။ ပုဒ်မ ၂၆ အရ ကော်မရှင်ဟာ ဘာသာရပ်ကျွမ်းကျင်သူတွေကို ကျွန်တော်တို့ ငှားရမ်းအသုံးပြု နိုင်သလို ပုဒ်မ ၅၉ အရလည်း လုပ်ငန်းအဖွဲ့များ ဖွဲ့စည်းလုပ်ဆောင်နိုင်တယ်လို့ ပြဋ္ဌာန်းထားပါတယ်။ ဒါကြောင့်မို့လို့ ကျွန်တော်တို့ ဒီမုဒိမ်းမှုတွေ ဘာကြောင့်ဖြစ်ရသလဲဆိုတဲ့ဟာကို စုံစမ်းစစ်ဆေးပြီးတော့ ကော်မရှင်အနေနဲ့ ကျွန်တော်တို့ နိုင်ငံတော်သမ္မတနဲ့ ပြည်ထောင်စုလွှတ်တော်ကို အကြံပြုဖို့လိုအပ်ပါတယ်လို့ အဆိုပြုတင်ပြချင်ပါတယ်။ ဒုတိယအချက်ဖြစ်တဲ့ ၁၉၈၂ ခုနှစ်၊ နိုင်ငံသားဥပဒေအရ တိုင်းရင်းသားများဟာ နိုင်ငံသားများ ဖြစ်ကြပါသော်လည်း လဝက သတ်မှတ်ထားတဲ့ အချက်အလက်များ ပြည့်စုံအောင် မဖြည့်စွမ်းနိုင်ကြတဲ့ အတွက် နိုင်ငံသားကတ်ပြားများ မရရှိကြဘဲနဲ့ ပညာရေး၊ အလုပ်အကိုင်၊ စီးပွားရေး၊ လူမှုရေးများကို မျိုးဆက်လိုက်ကို ဆုံးရှုံးနေတာတွေ့ရပါတယ်။ တိုင်းရင်းသားတွေဟာ တောင်ပေါ်၊ နယ်စပ်များတင် မကဘူး။ ကျွန်တော်တို့ စစ်ကိုင်း၊ မကွေး၊ ဧရာဝတီနဲ့ ရန်ကုန်တိုင်းမြို့ပေါ်များအထိကို စုစုပေါင်း သိန်းနဲ့ ချီပြီးတော့ လူအခွင့်အရေး၊ နိုင်ငံသားအခွင့်အရေးများ ဒီမှတ်ပုံတင်တွေ၊ နိုင်ငံသားကတ်ပြားတွေ မရတဲ့ အတွက် ဆုံးရှုံးနေကြပါတယ်။ အဆိုပါတိုင်းရင်းသားများ နိုင်ငံသားကတ်ပြားများ ရရှိလာကြစေဖို့ လိုအပ်ပါတယ်။ ရရှိကြဖို့လိုအပ်ပါတယ်။ ဒါကြောင့်မို့လို့ စုံစမ်းစစ်ဆေးမှုများ ပြုလုပ်ပြီးတော့ ပုဒ်မ ၂၂(ဌ) နဲ့အညီ နိုင်ငံတော်သမ္မတနဲ့ ပြည်ထောင်စုလွှတ်တော်ကို ဘာတွေများလိုအပ်နေလဲ၊ နည်းဥပဒေတွေ ဘာတွေလိုအပ်သလဲဆိုတာကို အကြံပြုဖို့ ကျွန်တော်က ဆွေးနွေးတင်ပြလိုပါတယ်။ နောက်ဆုံးအနေနဲ့ တင်ပြလိုတာကတော့ လူ့အခွင့်အရေးကော်မရှင်အနေနဲ့ ကြိုးပမ်းဆောင်ရွက် ပေးနိုင်သလောက် ကျွန်တော်တို့နိုင်ငံသားများရဲ့ မူလအခွင့်အရေးများကို ကာကွယ်စောင့်ရှောက်ပေးနိုင်မှာ ဖြစ်တဲ့အတွက် ကော်မရှင်အနေနဲ့ ဆတက်ထမ်းပိုးတိုးပြီးတော့ ကြိုးပမ်းဆောင်ရွက် အောင်မြင်ပါစေလို့ ဆုတောင်းရင်းနဲ့ နိဂုံးချုပ်ပါတယ်။ အားလုံးကို ကျေးဇူးတင်ပါတယ်ခင်ဗျ။</speech>
<speech type="speaker">ဒေါက်တာကြည်မို့မို့လွင် စဉ့်ကိုင်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1489">ဒေါက်တာကြည်မို့မို့လွင်(စဉ့်ကိုင်မဲဆန္ဒနယ်၊ မန္တလေးတိုင်းဒေသကြီး)</mp>လေးစားရပါသော ပြည်ထောင်စုလွှတ်တော်နာယကကြီးနှင့် လွှတ်တော်ကိုယ်စားလှယ်များ၊ ပြည်ထောင်စုအဆင့်အဖွဲ့အစည်း ဝင်များနှင့် ဧည့်သည်တော်များအားလုံး ကံကောင်းခြင်းများစွာ ပိုင်ဆိုင်နိုင်ပါစေ။ ကျွန်မကတော့ စဉ့်ကိုင် မဲဆန္ဒနယ်မှ ပြည်ထောင်စုလွှတ်တော်ကိုယ်စားလှယ် ဒေါက်တာကြည်မို့မို့လွင် ဖြစ်ပြီးတော့ မြန်မာနိုင်ငံ အမျိုးသားလူ့အခွင့်အရေးကော်မရှင်ရဲ့ ၂၀၁၈ ခုနှစ်၊ နှစ်ပတ်လည်အစီရင်ခံစာအပေါ် အကြံပြုဆွေးနွေးသွားမှာ ဖြစ်ပါတယ်။ နာယကကြီးရှင့်။ မြန်မာနိုင်ငံအမျိုးသားလူ့အခွင့်အရေးကော်မရှင်ရဲ့ ၂၀၁၈ ခုနှစ်၊ နှစ်ပတ်လည် အစီရင်ခံစာကို လေ့လာကြည့်တဲ့အခါမှာ အခန်း (၁၁)ခန်း၊ ဆောင်ရွက်ချက် ၃၆ ခု၊ သတင်းထုတ်ပြန်ချက် ၁၂ ခု၊ နောက်ဆက်တွဲများ စသည်ဖြင့် ဝေဝေဆာဆာ ပြည့်ပြည့်စုံစုံ အစီရင်ခံထားသည်ကို တွေ့ရှိရလို့ ကျေနပ် အားရမိပါတယ်။ အစီရင်ခံစာအရ မြန်မာနိုင်ငံအမျိုးသားလူ့အခွင့်အရေးကော်မရှင်ဟာ ၂၀၁၅ ခုနှစ်မှ ၂၀၁၈ ခုနှစ်အတွင်း အကျဉ်းထောင် ၄၄ ခုအား (၆၈)ကြိမ်၊ အကျဉ်းစခန်း ၄၁ ခုကို (၅၅)ကြိမ် သွားရောက် ကြည့်ရှုစစ်ဆေးခဲ့ကြောင်း သိရှိရပါတယ်။ စစ်ဆေးတွေ့ရှိချက်များအရ အကျဉ်းထောင်များမှာ အကျဉ်းထောင်ရဲ့ သတ်မှတ်ဝင်ဆံ့အင်အားထက် အကျဉ်းသားအင်အားက အဆမတန်ပိုမိုများပြားနေကြောင်း၊ အကျဉ်းထောင် အတွင်း လူဦးရေကျပ်တည်းမှုများဖြစ်ပေါ်နေကြောင်း ဖော်ပြထားပါတယ်။ ၎င်းအပြင် ထိုကဲ့သို့ ကျပ်တည်းမှု ဖြစ်ပေါ်ရခြင်းမှာ မူးယစ်ဆေးဝါးမှုနှင့် အကျဉ်းကျသူဦးရေမှာ စုစုပေါင်းအကျဉ်းသား ဦးရေရဲ့ ၅၀ ရာခိုင်နှုန်း ကျော်ရှိနေခြင်းကြောင့်ဖြစ်ကြောင်း သုံးသပ်ထားပြီးတော့ မူးယစ်မှုနဲ့ပတ်သက်ပြီးတော့ မူဝါဒပိုင်း၊ ဥပဒေ ပိုင်းများကို ပြန်လည်သုံးသပ်သင့်ကြောင်း အကြံပြုထားပါတယ်။ ဥပဒေပိုင်းအနေဖြင့် မူးယစ်ဆေးဝါးနှင့် စိတ်ကိုပြောင်းလဲစေသော ဆေးဝါးများဆိုင်ရာဥပဒေကို ပြင်ဆင်သည့် ဥပဒေကို ပြည်ထောင်စုလွှတ်တော် ဥပဒေအမှတ် (၆/၂၀၁၈)ဖြင့် အတည်ပြုပြဋ္ဌာန်းပြီး ဖြစ်ခြင်းကြောင့် မူးယစ်ဆေးဝါးသုံးစွဲသူများအနေဖြင့် လူမှုရေးပြစ်ဒဏ်သာ ကျခံကြရတော့မှာဖြစ်လို့ အကျဉ်းသားဦးရေ လျှော့ချနိုင်ရေးမှာ တစ်ဖက်တစ်လမ်းက အထောက်အကူပြုလိမ့်မယ်လို့ မျှော်လင့်ပါတယ်။ နာယကကြီးရှင်။ အကျဉ်းသားစုစုပေါင်းရဲ့ ၅၀ ရာခိုင်နှုန်းကျော်ဟာ မူးယစ်ဆေးဝါးမှုနဲ့ ပြစ်ဒဏ် ကျခံတဲ့သူတွေဖြစ်နေတာ၊ အများစုဟာ လူငယ်တွေဖြစ်နေတာမို့ ဒီကိစ္စဟာ ကျွန်မတို့နိုင်ငံရဲ့ အနာဂတ်နဲ့ သက်ဆိုင်နေပါတယ်။ ဒီလူငယ်တွေ အကျဉ်းထောင်ထဲမှာ ဆေးဖြတ်ဖို့နဲ့ ဆေးမသုံးရလို့ ခံစားရတဲ့စိတ်ဝေဒနာ တွေအတွက် စနစ်တကျမှန်ကန်တဲ့ ကုသမှုတွေ ရရှိရဲ့လား။ ဘယ်လိုကျန်းမာရေး စောင့်ရှောက်မှုတွေ ရနေလဲဆိုတာကို ကျွန်မအနေနဲ့ အလွန်ပဲစိတ်ဝင်စားလို့ လေ့လာမိပါတယ်။ အစီရင်ခံစာမှာတော့ သေသေချာချာ ဂရုပြုအလေးထား ရေးသားထားတာ မတွေ့ရပါဘူး။ ကုထုံးများနဲ့ပတ်သက်လို့ ကျွန်မရဲ့ မိတ်ဆွေ စိတ်ရောဂါ အထူးကုဆရာဝန်များရဲ့ ပြောပြချက်အရ ဘိန်းပါဝင်တဲ့ မူးယစ်ဆေးဝါးတွေကို သုံးစွဲသူများအတွက်ဆိုရင် နှစ်ရှည်လများ သုံးစွဲပြီးတော့ မပြတ်နိုင်တဲ့လူနာတွေကို ဆေးရုံမှာ တစ်ပတ်တက်ခိုင်းတယ်။ Methadone တိုက်ကျွေးတယ်။ ဆေးပမာဏ Dose ကိုညှိပြီးတာနဲ့ ဆေးရုံကဆင်းပေးပြီးတော့ နေ့စဉ် Methadone တိုက်ကျွေးပေးရပါတယ်။ ဆေးလုံးဝပြတ်ချင်တဲ့ လူနာတွေဆိုရင်တော့ ဆေးရုံကို ၂၈ ရက်၊ လိုအပ်မယ် ဆိုရင် ၁ လခွဲလောက်အထိ တက်ခိုင်းပြီးတော့ Methadone ဆေးကို ဆေးပမာဏ တဖြည်းဖြည်းချင်း လျှော့ချတိုက်ကျွေးပြီးတော့ (တေးရော့) လုပ်ပေးရပါတယ်။ ပြီးရင် Follow-Up တစ်ပတ်တစ်ကြိမ် ပြန်ကြည့် ပြီးတော့ လိုအပ်သလို ဆက်လက်ကုသပေးရပါတယ်။ ဒီလို ဘိန်းမူးယစ်ဆေးစွဲ လူနာများကိုတော့ မူးယစ် ဆေးစွဲရောဂါကုဆေးရုံက ကုသပေးပါတယ်။ အခုခေတ် ခေတ်စားနေတဲ့ WY ဆေးပြားသုံးစွဲသူတွေကိုတော့ စိတ်ကျန်းမာရေးဆေးရုံ တင်ပြီးတော့ လူနာရဲ့ သုံးစွဲလာမှုသက်တမ်း၊ သုံးစွဲလာတဲ့ ဆေးပမာဏပေါ်မှာ မူတည်ပြီးတော့ သက်တမ်းကြာသုံးစွဲသူတွေဆိုရင် တစ်နှစ်၊ တစ်နှစ်ခွဲခန့်၊ သက်တမ်းမကြာသေး သူတွေကို ၁ လမှ ၃ လခန့်အထိ ီးတော့ ပုံမှန်ကုသပေးရပါတယ်။ ဆေးအတိုးအလျှော့ပြုလုပ်ရန် တစ်ပတ်ခြား တစ်ပတ်ခြား Follow-Up ပြန်ကြည့်ပေးရပါတယ်။ ဒါဟာမူးယစ်ဆေး စွဲလူနာတွေအတွက် Standard treatment မှန်ကန်တဲ့ လက်တွေ့ကုသနေတဲ့ ကုထုံးလို့လည်းဆိုပါတယ်။ နာယကကြီးရှင်။ မူးယစ်ဆေးဝါးသုံးစွဲမှုနဲ့ ပြစ်ဒဏ်ကျခံပြီးတော့ ထောင်ကထွက်ရင် စိတ်ရောကိုယ်ပါ ကျန်းမာသော လူကောင်းများအဖြစ် ပြန်လည်ထူထောင်နိုင်ရန်နဲ့ လွတ်ငြိမ်းခွင့်ပေးပြီးတော့ မကြာခင် ဆေးပြန်သုံး၊ ရာဇဝတ်မှုများ ကျူးလွန်လို့ ပြန်အဖမ်းခံရတဲ့အဖြစ်မျိုးတွေ ထပ်မဖြစ်ဖို့ဆိုလို့ရှိရင် ဒီမူးယစ် neren indreforfononi mmiferrinconomnomnifermocono Standard treatment တွေကို ပုံမှန်ပေးနိုင်ဖို့ အလွန်အရေးကြီးလှပါတယ်။ ၎င်းတို့ရဲ့ မိသားစုဝင်များကလည်း ပြစ်ဒဏ် ကျခံပြီးရင် လူကောင်းတွေဖြစ်လာမှာလို့ မျှော်လင့်ကြတာမို့လို့ ဟိုအရင်ကဆိုလို့ရှိရင် သား/သမီး ဆေးသုံး တာသိလို့ရှိရင် ဆေးပြတ်စေချင်လို့ မိဘတွေကိုယ်တိုင်က အဖမ်းခိုင်းတာ၊ ထောင်ထဲထည့်ချင်တာတွေ တောင် ရှိခဲ့ပါတယ်။ ဒါပေမဲ့ ကျွန်မကြားသိရသလောက် အကျဉ်းထောင်တွေမှာ ဥပမာ- မန္တလေးဗဟို အကျဉ်းထောင် (အိုးဖိုထောင်လို့လည်းခေါ်ပါတယ်)မှာဆိုလို့ရှိရင် စိတ်ကျန်းမာရေးဆေးရုံနဲ့ မူးယစ်ဆေးစွဲ ရောဂါကုဆေးရုံမှာ အထူးကုဆရာဝန်တွေဟာ ၁ လလျှင် (၁) ကြိမ် သွားကြည့်ပေးရကြောင်း သိရပါတယ်။ မဖြစ်မနေ ဆေးရုံတက်ဖို့လိုအပ်မှသာ ဆေးရုံပို့ကုသပေးလေ့ရှိပြီးတော့ Methadone တိုက်ကျွေးပေးရမယ့် လူနာတွေဆိုလို့ရှိရင် ၄၊ ၅ ရက်နဲ့ (တေးရော့) လုပ်ခိုင်းကြောင်း နေ့စဉ် Methadone တိုက်ကျွေးဖို့ လိုအပ်တဲ့ လူနာတွေကိုလည်း ဆရာဝန်က တိုက်ကျွေးပေးချင်ပေမယ့် ခွင့်မပြုကြောင်းသိရှိရပါတယ်။ ဆေးလုံးဝ ပြတ်ချင်တဲ့အကျဉ်းသားတွေဆိုရင် ၂၈ ရက်ဆေးရုံတက်ကုသရမှာ ဖြစ်ပေမယ့် ခွင့်မပြုလို့ ကုသမှုအပြည့် အဝမရတဲ့အတွက် ဆေးဖြတ်ပေးဖို့ အခက်အခဲရှိကြောင်းသိရှိရပါတယ်။ နာယကကြီးရှင်။ ဒီကိစ္စနဲ့ပက်သက်ပြီးတော့ နောက်ထပ်သတိပြုစောင့်ကြည့်ချင်စရာ ၂ ချက်ရှိပါ တယ်။ အဲ့ဒါကတော့ မှန်ကန်တဲ့ကုသမှု အပြည့်အဝမရ။ ဆေးလည်းမသုံးရဘဲနဲ့ အကျဉ်းထောင်ထဲမှာ zona cap: anos 29960zubo 600mgošljaosbe. Hallucination, Delusion, Illusion စတဲ့ စိတ်ဝေဒနာတွေခံစားရပြီးတော့ ရူးသွပ်သွားတဲ့အထိ စိတ်ပိုင်းဆိုင်ရာထိခိုက်မှုတွေ ဖြစ်နိုင်ပါတယ်။ လူကောင်းဖြစ်လာမယ်လို့ မျှော်လင့်နေတဲ့ မိသားစုအတွက်ကတော့ ရင်ကွဲစရာပါ။ ဒါ့ထက်အရေးကြီးတာ ကတော့ ကုသမှုလည်းအပြည့်အဝမရ။ ထောင်ထဲမှာလည်းအေးအေးဆေးဆေး၊ ထောင်ကထွက်လာတော့ လည်း စိတ်ပိုင်းဆိုင်ရာဝေဒနာလည်းမဖြစ်၊ ဆေးလည်းမပြတ်ဘူးဆိုရင်တော့ ဒီလူငယ်တွေဟာ ဆေးဆက်တိုက် သုံးခွင့်ရနေခဲ့သလားဆိုတာ သံသယဖြစ်ဖွယ်ဖြစ်ပါတယ်။ အထူးသဖြင့် မူးယစ်အကျဉ်းသား အများဆုံးရှိတဲ့ ထောင်တွေကို ကော်မရှင်အနေနဲ့ ဂရုစိုက်စောင့်ကြည့်လေ့လာ စစ်ဆေးသင့်ပါတယ်။ နာယကကြီးရှင်။ နိဂုံးချုပ်အနေဖြင့် အကျဉ်းထောင်ဆိုတာက ပြစ်မှုကျူးလွန်သူတွေကို ပြစ်ဒဏ် ပေးဖို့ထက် ၎င်းတို့ကို စိတ်ပိုင်းဆိုင်ရာ ပြုပြင်ပြောင်းလဲအောင် ပြုစုပျိုးထောင်ပေးတဲ့နေရာ ပြန်လည် ထူထောင်နိုင်ရေးအတွက် ပံ့ပိုးပေးတဲ့နေရာ ဖြစ်သင့်ပါတယ်။ ဒါကြောင့်မို့လို့ ကော်မရှင်အနေဖြင့် အကျဉ်း သားဦးရေ စုစုပေါင်းရဲ့ ၅၀ ရာခိုင်နှုန်းကျော်ဖြစ်တဲ့ မူးယစ်ဆေးဝါးမှုနဲ့ ပြစ်ဒဏ်ကျခံနေရတဲ့ အကျဉ်းသား ဆေးစွဲလူနာများအတွက် မှန်ကန်တိကျသော ကုသမှုများအပြည့်အဝ ရရှိရေးအတွက် ကူညီဆောင်ရွက် ပေးသင့်ပါကြောင်းနှင့် အထက်ပါကိစ္စများနှင့်ပတ်သက်၍ သေချာစွာလေ့လာစစ်ဆေးပြီး သုံးသပ်အကြံပြု ပေးပါရန်နှင့် နောင်အစီရင်ခံစာများတွင် အလေးထားထည့်သွင်းအစီရင်ခံပေးပါရန် ကော်မရှင်အား အလေး အနက် တောင်းဆိုရင်းနဲ့ အကြံပြုဆွေးနွေးလိုက်ရပါတယ်။ အားလုံးကို ကျေးဇူးတင်ပါတယ်ရှင်။</speech>
<speech type="speaker">ဦးရဲထွဋ် စစ်ကိုင်းတိုင်းဒေသကြီး မဲဆန္ဒနယ်အမှတ်(၅) ဆွေးနွေးဖို့ဖြစ်ပါတယ်။</speech>
<speech><mp id="1245">ဦးရဲထွဋ်(မဲဆန္ဒနယ်အမှတ်-၅၊ စစ်ကိုင်းတိုင်းဒေသကြီး)</mp>အားလုံးပဲ မင်္ဂလာအပေါင်းနဲ့ ပြည့်စုံကြပါစေ။ ကျွန်တော်ကတော့ စစ်ကိုင်းတိုင်းဒေသကြီး၊ မဲဆန္ဒနယ်အမှတ်(၅)မှ အမျိုးသားလွှတ်တော် ကိုယ်စားလှယ် ဦးရဲထွဋ်ဖြစ်ပါတယ်။ ကျွန်တော်ဆွေးနွေးချင်တာကတော့ အစီရင်ခံစာရဲ့ စာမျက်နှာ ၁၅၊ ၁၇၊ ၁၉၊ ၃၈၊ ၆ရ တို့ကို အဓိကထားပြီး ဆွေးနွေးချင်ပါတယ်။ ကျွန်တော်တို့ မြန်မာနိုင်ငံအမျိုးသား လူ့အခွင့်အရေးကော်မရှင်ရဲ့ လုပ်ရပ်တွေဟာ ကျွန်တော်တို့ လွှတ်တော်စကာစနှစ်တွေကထက် တိုးတက် လာတယ်။ တကယ်လည်းထဲထဲဝင်ဝင် လုပ်လာတဲ့အတွက် ကျွန်တော်အများကြီးဝမ်းသာဂုဏ်ယူပါတယ်။ ချီးလည်းချီးကျူး၊ ကျေးဇူးလည်းတင်ပါတယ်။ ဒါပေမဲ့ တချို့ကိစ္စတွေမှာကျတော့ ကျွန်တော်ဆွေးနွေးစရာ ရှိပါတယ်။ စာမျက်နှာ ၁၅ မှာဆိုရင် ဧရာဝတီတိုင်း၊ ဝါးခယ်မမြို့နယ်မှာ ၁၃ နှစ်သမီးလေး အဓမ္မပြုကျင့် ခံရတယ်။ အဲဒါကို ပြုကျင့်သူက ကျေးရွာအုပ်ချုပ်ရေးမှူးနဲ့ ဆွေမျိုးတော်စပ်တဲ့အတွက် အရေးမယူဘူး။ ရဲကိုတိုင်တယ်။ အရေးမယူဘူး။ ဒါကြောင့်မို့လို့ ကော်မရှင်ကိုလာတိုင်တယ်။ ကော်မရှင်ကနေပြီးတော့ ရဲကိုအကြောင်းကြားမှ တရားခံကိုလိုက်ဖမ်းတယ်။ အဲဒီတရားခံက ဒီနေ့ထိမမိသေးပါဘူး။ အဲဒီတော့ ဒါမျိုးတွေက လူ့အခွင့်အရေးနစ်နာချိုးဖောက်တာတွေ ဖြစ်တယ်။ အဲဒါကျွန်တော်တို့ ဒါရဲတပ်ဖွဲ့နဲ့ပတ်သက်ပါတယ်။ အဲဒါမျိုးတွေကို တကယ်ကော်မရှင်အနေနဲ့ ထိထိရောက်ရောက် ဒီထက် ပိုပြီးတော့ Follow-Up လုပ်စေချင်ပါတယ်။ နောက်စာမျက်နှာ ၁ရ မှာ နောက်တစ်မှုရှိပါတယ်။ အဲဒီအမှု မှာလည်း အိမ်မဲမြို့မှာ ၁ရ နှစ်အရွယ်မိန်းကလေး အဓမ္မပြုကျင့်ခံရတယ်။ ရဲစခန်းမှာ အမှုဖွင့်တယ်။ သွား ဖွင့်တော့ စခန်းမှူးရဲ့ ဇနီးက ကာယကံရှင်မိန်းကလေးကို သားသမီးချင်းမစာနာဘဲပြောဆိုဆက်ဆံတယ်။ အဲဒါနဲ့ပတ်သက်ပြီးတော့လည်း ရဲစခန်းမှာ အရေးမယူတဲ့အတွက် ကျွန်တော်တို့ ကော်မရှင်ကိုတိုင်တယ်။ ကော်မရှင်ကကြားဝင်ပြီးတော့ အရေးယူဖို့ ပြည်ထဲရေးကိုပြောတယ်။ အဲဒီတော့မှ ရဲစည်းကမ်းနဲ့အရေးယူတယ်။ စခန်းမှူးရဲ့ အမျိုးသမီးကိုလည်း တိုင်းဒေသကြီး ရဲတပ်ဖွဲ့ မိသားစုစည်းရုံးရေးနဲ့ စည်းကမ်းထိန်းသိမ်းရေး ကော်မတီဥက္ကဋ္ဌက မှတ်တမ်းဝင်သတိပေးတယ်လို့ပါရှိပါတယ်။ အဲဒီတော့ ဒါတွေဟာ ကျွန်တော်တို့ ရဲစည်းကမ်းနဲ့အရေးယူတဲ့ မှတ်တမ်းဝင်သတိပေးတယ်ဆိုတာ တွေက ကျွန်တော်တို့က ဘယ်လောက်အထိ ထိထိရောက်ရောက်ရှိသလဲ။ နောက်တစ်ခါ လူ့အခွင့်အရေး မချိုးဖောက်အောင် ဘယ်လောက်အထိ သက်ရောက်မှုရှိသလဲဆိုတာ ကျွန်တော်တို့ မသိပါဘူး။ ဒီကိစ္စ တွေကို ကော်မရှင်က ထပ်ပြီးတော့ ကြပ်ကြပ်မတ်မတ်နဲ့ တကယ်ထိထိရောက်ရောက် အရေးယူဖို့ ဖိအား ပေးစေချင်ပါတယ်။ နောက်တစ်မှုကတော့ စာမျက်နှာ ၁၉ ပါ။ အငှားယာဉ်မောင်း ၂၀၁၈ နိုဝင်ဘာလက ရန်ကုန်တိုင်း၊ သန်လျင်မြို့နယ်မှာ အငှားယာဉ်မောင်း ကိုအောင်အောင်ကို ခိုးမှုမသင်္ကာတာနဲ့ ရဲတပ်ဖွဲ့ဝင်တွေက ဖမ်းဆီး ပြီးတော့ နည်းမျိုးစုံနဲ့ နှိပ်စက်လို့ သေဆုံးသွားတယ်ဆိုတဲ့ သတင်းပါ။ အဲဒီတော့ ဒီသတင်းကို ကျွန်တော် လည်း အဲဒီဖြစ်စဉ်ဖြစ်တုန်းက ဖတ်ရပါတယ်။ ဒီအငှားယာဉ်မောင်းဟာ သူခိုးမဟုတ်ပါဘူး။ ရိုးရိုးသားသား လူငယ်တစ်ယောက်ပါ။ ဒါပေမဲ့ ဘက်ထရီအိုးတင်တော့ သူခိုးတွေက ဘက်ထရီအိုးတင်တဲ့အတွက် သူခိုးမှန်း မသိဘဲ တင်မိတာကို သူ့ကိုမိတယ်။ သူခိုးတွေကို နောက်ပိုင်းမှမိတယ်။ အဲဒီတော့ ဒီလူဟာရဲစခန်းမှာ သေသွားတယ်။ ၂ ရက်၊ ၃ ရက်အချုပ်ခံရပြီးတော့ သေသွားတဲ့အခါမှာ ရဲဆေးစာတွေ ကြည့်လိုက်တော့ ဒီလူက ကျောက်ကပ်မကောင်းလို့ သေတာပါဆိုတဲ့ အဖြေထွက်လာပါတယ်။ အဲဒီတော့ ဒါဟာလည်း ရဲစခန်းမှာ လူငယ်တစ်ယောက်က ချက်ချင်း၊ နေ့ချင်း၊ ညချင်း ၂ ရက်လောက်အတွင်းမှာ ကျောက်ကပ်မကောင်းလို့ သေတယ်ဆိုတာက ဒါဟာမဖြစ်နိုင်ဘူးလို့ ကျွန်တော်ထင်ပါတယ်။ အဲဒီတော့ အဲဒီကိစ္စတွေကိုလည်း အမှုမှန်ပေါ်ပေါက်ရေးအတွက် ကျွန်တော်တို့ကော်မရှင်အနေနဲ့ ဒီထက်ဆောင်ရွက်ပေးသင့်တယ်လို့ ယူဆ ပါတယ်။ နောက်တစ်ခုကတော့ လူ့အခွင့်အရေးချိုးဖောက်မှုပုံစံတစ်ခုပဲ ဖြစ်ပါတယ်။ ကျွန်တော်တို့ မတရား ဖမ်းဆီးခံရခြင်း ဖြစ်တယ်။ ၂၀၁၈ တုန်းက အလုံမြို့နယ်မှာ Toursim လုပ်ငန်းလုပ်နေတဲ့ လူငယ် တစ်ယောက် ဖုန်းသူခိုးဆိုပြီးတော့ မတရားစွပ်စွဲခံရပြီးတော့ စခန်းမှာဖမ်းဆီးချုပ်နှောင်ခံရတယ်။ ရိုက်နှက် ထိုးကြိတ်ခံရတယ်။ နှစ်ရက်လောက်နေခဲ့ရတယ်။ တရားခံအစစ်ကိုတွေ့တော့မှ တောင်းပန်ပြီး လွှတ်ပေး ဒါတွေဟာ လူ့အခွင့်အရေးချိုးဖောက်တာ။ အဲဒီတော့ ဒီလူငယ်ကတော့ အရှည် အရှည်မလုပ်ချင် တဲ့အတွက် ဘာမှဆက်ပြီးမလုပ်ပါဘူး ဒီ case ကို။ နောက်တစ်ခုကတော့ ဂန့်ဂေါမြို့က သူနာပြုဆရာမ သန်းသန်းမြင့် ဆိုင်ကယ် Tools box ထဲမှာ WY တွေထည့်ပြီးတော့ အဖမ်းခံရတယ်။ မကြာသေးမီက ပြန်လွတ်လာတယ်။ အဲဒီတော့ ဒါဟာလည်း ထောင်ထဲမှာနှစ်လလောက်နေရတယ်။ လူ့အခွင့်အရေး ချိုးဖောက်ခံရတယ်။ ကျွန်တော်တို့နိုင်ငံမှာ ဒါဟာ ဘယ်လို Compensate လုပ်မှာလဲ။ တစ်ခြားနိုင်ငံတွေမှာ ဆိုလို့ရင် မတရားအဖမ်းခံရတဲ့လူတွေကို လျော်ကြေးပေးရတယ်။ ဖမ်းဆီးတဲ့ လူက ဖြစ်စေ၊ ဖမ်းတဲ့ဌာန၊ တရားစွဲတဲ့ဌာနကဖြစ်စေ ထိုက်ထိုက်တန်တန်လျော်ကြေးပေးရတယ်။ ပြန်ပီးတော့ သူ့ရဲ့ ဂုဏ်သိက္ခာကို ဆယ်ဖို့အတွက် ကျွန်တော်တို့ ကြေညာရတယ်။ တောင်းပန်ရတယ်။ ဒီလိုအမှုမျိုးတွေက မတရားခံ ရပေမယ့် လူမသိ၊ သူမသိ ထောင်ချခံရပေမယ့် ဘယ်လိုမှ ကျွန်တော်တို့ အမှန်တရားက ပေါ်မလာဘူး။ လျော်ကြေးတွေဘာတွေလဲမရဘူး။ ဒါကိုလဲ ကော်မရှင်အနေနဲ့ ဆောက်ရွက်စေချင်ပါတယ်။ နောက်တစ်ခုကတော့ ကျွန်တော်တို့ Seven July ကျောင်းသား ၆ ဦးကမာရွတ်ရဲစခန်းက ငြိမ်းစုစီ နှင့်အမှုဖွင့်ပီးဖမ်းထားပါတယ်။ Seven July ဆိုတာကျွန်တော်တို့ဗမာနိုင်ငံ ဒီမိုကရေစီ မိုးမှောင်ကျတဲ့ ၆၂ ခုနှစ်က ကျောင်းသားတွေက အုတ်တံတိုင်း၊ အုတ်နံရံကို ကျွန်တော်တို့ ဒီမိုကရေစီမုခ်ဦးကိုကာထားတဲ့ အုတ်နံရံကို ခေါင်းနှင့်ဆောင့်တိုက်ပြီးတော့ ဒီမိုကရေစီအတွက်တပ်လှန့်ခဲ့တဲ့နေ့ပါ။ အဲဒီနေ့ကို ချီတက်တာ ဆန္ဒပြတာ မဟုတ်ပါဘူး။ ချီတက်တဲ့ကျောင်းသားတွေကို ဖမ်းတယ်။ ၆ ဦးဖမ်းခံရပါတယ်။ အဲဒီတော့ ဒီကိစ္စတွေကိုလည်း ပြီးခဲ့တဲ့ အစိုးရလက်ထက်မှာတောင်မှ မဖမ်းပါဘူး။ ဒီကိစ္စတွေကိုလည်း တရားသဖြင့် ဖြစ်အောင်ဆောင်ရွက်ပေးဖို့ ကျွန်တော်တို့ ဒီကော်မရှင်ကို တိုက်တွန်းလိုပါတယ်။ တိုက်တွန်းရင်းနဲ့ ကျွန်တော်တို့ တိုင်းပြည်ရဲ့ ဒီမိုကရေစီဟာ ပိုပြီးတော့ ဘောင်ကျယ်လာပါစေ။ ဆတက်ထမ်းပိုး အောင်မြင် လာပါစေလို့ ဆုမွန်ကောင်းတောင်းရင်း နိဂုံးချုပ်ပါတယ်။ အားလုံးကျေးဇူးတင်ပါတယ်။</speech>
<speech type="speaker">ဒေါ်သန္တာ အိမ်မဲ မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1612">ဒေါ်သန္တာ(အိမ်မဲမဲဆန္ဒနယ်၊ ဧရာဝတီတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့် ပြည်ထောင်စုလွှတ်တော် ကိုယ်စားလှယ်များအားလုံး မင်္ဂလာပါရှင်။ ကျွန်မ ကတော့ မြန်မာနိုင်ငံအမျိုးသားလူ့အခွင့်အရေးကော်မရှင် ဥပဒေပုဒ်မ ၂၂(ဌ)နဲ့အညီ တင်သွင်းတဲ့ ၂၀၁၈ နှစ်ပတ်လည်အစီရင်ခံစာကို အကြံပြုဆွေးနွေးမယ့် အိမ်မဲ မဲဆန္ဒနယ်က ပြည်သူ့လွှတ်တော် ကိုယ်စားလှယ် ဒေါ်သန္တာပဲဖြစ်ပါတယ်။ ၂၀၁၈ အစီရင်ခံစာမှာ ကော်မရှင်ရဲ့ လုပ်ဆောင်ချက်တွေကို ပိုမို မြင်တွေ့ခဲ့ရပြီး သုံးသပ်ချက်၊ သဘောထားမှတ်ချက်၊ အကြံပြုချက်တွေကို ဖော်ပြထားတာလည်း ပြည့်စုံပါတယ်။ အစီရင်ခံစာမှာပါတဲ့ တိုင်တန်းချက်များနဲ့စပ်လျဉ်းပြီး ကွင်းဆင်းစုံစမ်းစစ်ဆေးခြင်းအပိုဒ် ၃၇(ဇ) ဒေးဒရဲမြို့နယ် မြို့မရဲစခန်းမှာ ရဲတပ်ဖွဲ့ဝင်များရိုက်နှက်မှုကြောင့် သေဆုံးခဲ့ရမှုမှာ အဓိကတာဝန်ရှိသူတွေကို ထိရောက်စွာအရေးယူဖို့ ပြည်ထဲရေးဝန်ကြီးဌာနကို အကြံပြုခဲ့တာကိုလည်း တွေ့ရပါတယ်။ (ည)မှာ သန်လျင်မြို့မရဲစခန်းမှာ သေဆုံးခဲ့တဲ့အမှုမှာတော့ ရင်ခွဲစစ်ဆေးချက်အရ ကျောက်ကပ်ပျက်စီးတာကြောင့်လို့ မှတ်ချက်ပြုတာတွေ့ရပါတယ်။ ဒီနေရာမှာ ကော်မရှင်ဥပဒေ အခန်း(၆) စုံစမ်းစစ်ဆေးခြင်းပုဒ်မ ၂၉ အရ ကော်မရှင်ဟာ စုံစမ်းစစ်ဆေးမှုတစ်ရပ်ရပ်ပြုလုပ်ရာတွင် သဘာဝတရားမျှတမှုသဘောတရားနှင့်အညီ လိုက်နာဆောင်ရွက်ရမည်။ ထို့အပြင် တရားမကျင့်ထုံး၊ ရာဇဝတ်ကျင့်ထုံးနှင့် သက်သေခံအက်ဥပဒေတို့ပါ သက်ဆိုင်သည့်ပြဋ္ဌာန်းချက်များကို ဆီလျော်သလို ကျင့်သုံးဆောင်ရွက်နိုင်တယ်လို့ ပြဋ္ဌာန်းထားပါတယ်။ ဆိုလိုတာက သာမန်နာကျင်စေမှုနဲ့ လူ့အသက် သေအောင်ပြုလုပ်မှု ပုဒ်မ မတူသလို ပြစ်ဒဏ်မတူညီနိုင် ကျန်းမာရေးအခြေအနေအရ လတ်တလော ရက်ပိုင်းအတွင်း ကျောက်ကပ်ပျက်စီးနိုင်မှု ရှိ မရှိ တို့ကို ဥပဒေနဲ့အညီ မျှတမှုသဘောတရားနဲ့ အညီ သုံးသပ်ဖို့အကြံပြုလိုပါတယ်။ ပြည်ထောင်စုဝန်ကြီးဌာနတွေရဲ့ ပူးပေါင်းဆောင်ရွက်မှုတွေ ပိုမိုအားကောင်းလာတာဟာ လူ့အခွင့် အရေး၊ နိုင်ငံသားအခွင့်အရေးအတွက် အင်အားတစ်ခုလို့ ဆိုနိုင်ပါတယ်။ အကြံပြုလိုတာကတော့ ဝန်ကြီး ဌာနရဲ့ ပြန်စာအရ ကတိပြုခဲ့တဲ့ကိစ္စရပ်တွေအပေါ် ဆက်လက်စောင့်ကြည့်ပြီး နောင်လာမယ့်နှစ် အစီရင် ခံစာတွေမှာ ဝန်ကြီးဌာနတွေအနေနဲ့ ပြန်စာအတိုင်း ဆောင်ရွက်မှု၊ မဆောင်ရွက်မှုတို့ကို ထည့်သွင်း ဖော်ပြ စေလိုပါတယ်။ ကော်မရှင်ဥပဒေပုဒ်မ ၄၄(ဃ)အရ သက်ဆိုင်ရာဌာန၊ အဖွဲ့အစည်းတို့က အရေးယူ ဆောင်ရွက် သင့်သည်များကို အကြံပြုတိုက်တွန်းခွင့်နှင့် အဆိုပါတိုက်တွန်းချက်အပေါ် အရေးယူ ဆောင်ရွက်ချက် တွေကို ကော်မရှင်ကို ပြန်ကြားရန်တိုက်တွန်းခွင့်ရှိတယ်လို့ ပြဋ္ဌာန်းထားပါတယ်။ ဒီအတွက် စာရွက်ပေါ်က ဆောင်ရွက်ချက်တွေတင်သာမက မြေပြင်အခြေအနေမှာ အမှန်တကယ် ဆောင်ရွက်မှုတွေကို ဆက်လက် စောင့်ကြည့်စစ်ဆေးပေးဖို့လိုမယ်လို့ အကြံပြုလိုပါတယ်။ ဥပမာအနေနဲ့ တင်ပြရရင် ကျွန်မတို့ ပြည်သူ့လွှတ်တော် နိုင်ငံသားများ၏ မူလအခွင့်အရေးဆိုင်ရာ ကော်မတီ ရမည်းသင်းအကျဉ်းထောင်ကို သွားရောက်စစ်ဆေးတဲ့အခါ ၃၀/ကာကွယ်-၂၀၁ရ အစီရင်ခံစာ အကြံပြုချက်တွေကို အကောင်အထည်ဖော်လုပ်ဆောင်ချက် အားနည်းနေတာကိုလည်း ကျွန်မတို့ ကော်မရှင်ကိုခေါ်ပြီး ဆွေးနွေးခဲ့ပါတယ်။ ဒါကို ယခုအစီရင်ခံစာ ၃၀/ကာကွယ်-၂၀၁၈ နဲ့လည်း ဖော်ပြ ထားတာကို တွေ့ရပါတယ်။ အကျဉ်းထောင်ဆိုင်ရာ အကြံပြုချက်တွေမှာ အမျိုးသမီးကျောက်ထုတ် စခန်းတွေနဲ့ပတ်သက်ပြီးတော့ ပိတ်သိမ်းသင့်ကြောင်း အကြံပြုချက်ကို ထောက်ခံလိုပါတယ်။ ကျောက်ထုတ် စခန်းတွေအစား အကျဉ်းကျခံရပြီး ပြန်ထွက်လာတဲ့ပမှာ သက်မွေးဝမ်းကျောင်းနိုင်တဲ့ ပညာ တစ်ရပ်ရပ်ကို သင်ပေးနိုင်ရင် အကျဉ်းကျနေစဉ်အတွင်းလည်း နိုင်ငံအတွက် အလုပ်လုပ်ပေးနိုင်မှာဖြစ်ပြီး ပြင်ပရောက်နေရင်လည်း လူနေမှုဘဝကို ကောင်းကောင်းထူထောင်နိုင်မှာ ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးရှင့်။ အမျိုးသားအကျဉ်းသားတွေရဲ့ ကုန်ထုတ်စခန်းမှာ လုပ်ရတဲ့ လုပ်ခကြေးငွေနဲ့ပတ်သက်လို့လည်း လူ့အခွင့်အရေးကြေညာစာတမ်း အပိုဒ် ၂၃ နဲ့အညီ ၂၀၁ရ အစီရင်ခံစာမှာ အကြံပြုချက်ဖြစ်တဲ့ တစ်နေ့လုပ်အားခ ၂၀၀ အစား ပြင်ပအနည်းဆုံး လုပ်အားခလစာငွေရဲ့ တစ်ဝက်ဖြစ်စေ၊ သုံးပုံတစ်ပုံဖြစ်စေ ရသင့်ကြောင်းကို အခုအစီရင်ခံစာ ၃၅/ကာကွယ်၂၀၁၈ မှာလည်းထပ်တွေ့ရပါတယ်။ ယနေ့အခြေအနေမှာ အဲဒီအတိုင်းရနေပြီလား၊ မရသေးရင်လည်း ဆက်လက်တိုက်တွန်းပြီး စောင့်ကြည့်သင့်ပါကြောင်း အကြံပြုလိုပါတယ်။ အကျဉ်းသားဝင်ဆံ့မှုပြဿနာဟာ ၂၀၁၈ အစီရင်ခံစာအရ ပိုမိုတိုးလာတာတွေ့တဲ့အတွက် စိုးရိမ် စရာအခြေအနေဖြစ်ပါတယ်။ အကျဉ်းထောင်၊ အကျဉ်းစခန်းတွေရဲ့ စစ်ဆေးမှုအပေါ် သုံးသပ်ချက် အပိုဒ် ၁၀၃၊ ၁၀၄၊ ၁၀၅ အရ ရှိသင့်တဲ့အင်အားထက် ၂၀၀ ရာခိုင်နှုန်းကျော်နေတဲ့အကျဉ်းထောင်တွေဟာ မူးယစ် ဆေးဝါးမှုနဲ့ အကျဉ်းကျလာသူတွေ တိုးလာတာတွေ့ရသလို မူးယစ်ဆေးမှုအများဆုံးမိနေတဲ့ ဒေသတွေလည်း ဖြစ်ပါတယ်။ ဒီဒေသက မူးယစ်ဆေးမှုတွေကို ဒီဒေသက အကျဉ်းထောင်တွေထဲမှာပဲ ဝင်ဆံ့အင်အား ၂၀၀ ရာခိုင်နှုန်းကျော်အနေအထားနဲ့ထားတာဟာ အလွန်အန္တရာယ်များပြားပြီး တရားဥပဒေစိုးမိုးမှုရှုထောင့် ကလည်း စဉ်းစားသင့်တဲ့ပြဿနာတစ်ရပ်ဖြစ်လို့ သီးခြားမူဝါဒတစ်ရပ်အသွင်နဲ့ ဆွေးနွေးဖြေရှင်းကြဖို့ အကြံပြုလိုပါတယ်။ အစီရင်ခံစာ အပိုဒ် ၄၁ အရ ကလေးသူငယ်များ အမှုရင်ဆိုင်စဉ်ကာလမှာ ရှေ့နေငှားရမ်းနိုင်မှု အခက်အခဲကို ပြည်ထောင်စုဥပဒေဆိုင်ရာ အထောက်အကူပေးရေးအဖွဲ့နဲ့ ချိတ်ဆက်ဆောင်ရွက်နိုင်စေရန် အကြံပြုဆွေးနွေးလိုပါတယ်။ ချိတ်ဆက်ဆောင်ရွက်ခဲ့ကြောင်းကိုလည်း ပြည်ထောင်စုဥပဒေဆိုင်ရာ အထောက် အကူပေးရေးအဖွဲ့ရဲ့ အစီရင်ခံစာမှာ တွေ့ရှိရပါတယ်။ ဒီမိုကရေစီရဲ့ အနှစ်သာရဖြစ်တဲ့ လူ့အခွင့်အရေးကို ကာကွယ်စောင့်ရှောက်မြှင့်တင်နိုင်ရေးဟာ ကော်မရှင်ရဲ့ လုပ်ဆောင်ချက်များဟာ အဓိကကဏ္ဍကနေပါဝင် နေပါတယ်။ လူ့အခွင့်အရေး ချိုးဖောက်ခံရမှုကြောင့် ထိခိုက်နစ်နာတဲ့ ပြည်သူလူထုအတွက် ကုစားနိုင်ရေး မျှော်လင့်ချက်တစ်ခုဖြစ်တဲ့အတွက် လွတ်လပ်မှုကိုအခြေခံပြီး ပိုမိုဆောင်ရွက်နိုင်စေရန် အကြံပြုရင်း ကျွန်မရဲ့ ဆွေးနွေးချက်ကို နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">နော်လှလှစိုး ရန်ကုန်တိုင်းဒေသကြီး မဲဆန္ဒနယ်အမှတ်(၁၀) ဆွေးနွေးဖို့ဖြစ်ပါတယ်။</speech>
<speech><mp id="1326">နော်လှလှစိုး(မဲဆန္ဒနယ်အမှတ်-၁၀၊ ရန်ကုန်တိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီး၊ လွှတ်တော်ကိုယ်စားလှယ်များနဲ့ ကြွရောက်လာသော ဧည့်သည်တော် များကို မင်္ဂလာပါ။ ကျွန်မကတော့ ရန်ကုန်တိုင်းဒေသကြီး မဲဆန္ဒနယ်အမှတ်(၁၀) မှ အမျိုးသားလွှတ်တော် ကိုယ်စားလှယ် နော်လှလှစိုးဖြစ်ပါတယ်။ ကျွန်မအနေနဲ့ မြန်မာနိုင်ငံလူ့အခွင့်အရေးကော်မရှင်ရဲ့ ၂၀၁၈ နှစ်ပတ်လည်အစီရင်ခံစာနဲ့ ပတ်သက်ပြီးတော့ အကြံပြုဆွေးနွေးသွားမှာ ဖြစ်ပါတယ်။ အစီရင်ခံစာမှာ အခန်း ၁၁ ခန်းပါဝင်ပြီးတော့ သုံးသပ်ချက်များ၊ အကြံပြုချက်များ ဆက်လက် ဆောင်ရွက်ရမယ့်လုပ်ငန်းစဉ်များ ပါရှိတဲ့အတွက်ကြောင့် အရင်နှစ်များနဲ့စာရင် ပိုမိုပြည့်စုံတဲ့ အစီရင်ခံစာ ဖြစ်တယ်လို့ ပထမဦးစွာ သုံးသပ်လိုပါတယ်။ နာယကကြီးရှင်။ မြန်မာနိုင်ငံ လူ့အခွင့်အရေးကော်မရှင်ရဲ့ အလုပ်ရုံသင်တန်းများမှာ အရပ်ဘက် လူမှုအဖွဲ့အစည်းများနဲ့ ပူးပေါင်းဆောင်ရွက်ထားတာကို အစီရင်ခံစာမှာတွေ့ရတဲ့အတွက်ကြောင့် ကြိုဆို ပါတယ်။ ဒါပေမယ့်လည်း မြန်မာနိုင်ငံလူ့အခွင့်အရေးကော်မရှင်အဖွဲ့ထဲမှာ အရပ်ဘက် လူ့အဖွဲ့ အစည်း များကို ထည့်သွင်းဖွဲ့စည်းရန် လွှတ်တော်ကိုယ်စားလှယ်များရဲ့ ယခင်နှစ်များရဲ့ အကြံပြုဆွေးနွေးချက် များကိုတော့ အကောင်အထည်ဖော်ထားတာကိုပဲ မတွေ့ရသေးပါဘူး။ ကော်မရှင်အဖွဲ့ အဝင်များရဲ့ အသက်ကိုလည်း ၃၅ နှစ်ကျော်ရမယ်လို့ သတ်မှတ်ထားတာကြောင့် လူငယ်များပါဝင်ကိုယ်စားပြုမှု အပေါ်မှာ ကန့်သတ်ချုပ်ချယ်မှုများ မဖြစ်စေရန် အဲဒီပုဒ်မကိုလည်းဖယ်ရှားသင့်ပါတယ်။ ကော်မရှင်အဖွဲ့ဝင်များ ရွေးချယ်ခန့်အပ်ခြင်းလုပ်ထုံးလုပ်နည်းများ ပုဒ်မ ၅ မှာ သမ္မတသည် ကော်မရှင်ဖွဲ့စည်းနိုင်ရေးအတွက် ကော်မရှင်လောင်းစိစစ်ရေး ဘုတ်အဖွဲ့ကို ဖွဲ့စည်းပြီး ၎င်းအဖွဲ့က တင်ပြ လာသည့် အဖွဲ့ဝင်လောင်း အမည်စာရင်းထဲမှ အပြီးသတ် ရွေးချယ်ခန့်အပ်ရမည်လို့ ဆိုထားပါတယ်။ ထိုပြဋ္ဌာန်းချက်များမှာ ရွေးချယ်ခန့်အပ်လိုက်တဲ့ ကိုယ်စားလှယ်များကို မည်သည့်စံနှုန်းများနဲ့ ရွေးချယ် ခန့်အပ်တယ်ကို ပွင့်လင်းမြင်သာစွာ ထုတ်ပြန်ပေးဖို့လည်း လိုအပ်ပါတယ်။ မြန်မာနိုင်ငံလူ့အခွင့်အရေး ကော်မရှင်ရဲ့ ဝန်ထမ်းတွေ ခန့်အပ်တဲ့အခါမှာလည်း ကျား/မ ညီမျှရေး၊ တိုင်းရင်းသားနဲ့ လူနည်းစု ကိုယ်စား ပြုရေး၊ လူ့အခွင့်အရေးအတွေ့အကြုံရှိရေး စသည်တို့ကို ဝန်ထမ်းများအတွက် သတ်မှတ်ချက်အဖြစ် အကြံပြု တိုက်တွန်းလိုပါတယ်။ ထိုမျှမက အရည်အချင်းကို အခြေမခံဘဲနဲ့ ပစားပေး ခန့်အပ်တဲ့စနစ်ကို ရှောင်ရှားဖို့အတွက် ဝန်ထမ်း စုဆောင်းရေး လုပ်ထုံးလုပ်နည်းဟာ ပွင့်လင်းမြင်သာပြီးတော့ ရာထူးနေရာများကို အများသိရန် ထုတ်ပြန်ရန် ဥပဒေနဲ့ သတ်မှတ်ပေးဖို့လည်း လိုအပ်ပါတယ်။ မြန်မာနိုင်ငံရဲ့ လူ့အခွင့်အရေးကော်မရှင်ရဲ့ ၂၀၁၈ နှစ်ပတ်လည် အစီရင်ခံစာမှာ အကျဉ်းထောင်၊ အကျဉ်းစခန်း၊ ရဲစခန်း၊ ထိန်းသိမ်းစောင့်ရှောက်မှု စခန်းမှာ ဝင်ဆံ့အင်အားထက် ၂၀၀ ရာခိုင်နှုန်းကျော်တဲ့ အကျဉ်းထောင်များရှိတယ်ဆိုတာကို သိရပါတယ်။ ကျွန်မအရင် ဆွေးနွေးသွားတဲ့ ကိုယ်စားလှယ်များကလည်းပဲ များစွာသူတို့ဆွေးနွေးထားပါတယ်။ အကြောင်းရင်းမှာလည်း အကျဉ်းထောင်မှာရှိတဲ့ အကျဉ်းသား ၅၀ ရာခိုင်နှုန်းကျော်ဟာ မူးယစ်ဆေးဝါးအမှုဆိုတာ သိရပါတယ်။ မူးယစ်ဆေးဝါး ၁ ဂရမ်အောက်နဲ့ ဆေးပြားပမာဏ ၅ ပြားအောက် ဖမ်းဆီးရမိသူများဟာလည်း မူးယစ် ဆေးဝါးနဲ့ စိတ်ကိုပြောင်းလဲစေတတ်သော ဆေးဝါးများဆိုင်ရာ မူလဥပဒေအရ ၁၀ နှစ် ပတ်ဝန်းကျင် ကျခံ နေရတယ်ဆိုတာကိုလည်း အစီရင်ခံစာမှာ ဖော်ပြထားပါတယ်။ နာယကကြီးရှင်။ ပြည်ထောင်စုလွှတ်တော်က မူးယစ်ဆေးဝါးနဲ့ စိတ်ကိုပြောင်းလဲစေတတ်သော ဆေးဝါးများဆိုင်ရာဥပဒေကို ပြန်လည်ပြင်ဆင်အတည်ပြုပြီး ဖြစ်ပါတယ်။ ထိုပြင်ဆင်ထားတဲ့ဥပဒေ အခန်း ၁၅ မှာ မူးယစ်ဆေးဝါးသုံးစွဲသူများ ထောင်ချခြင်းမဟုတ်ဘဲ လူမှုရေး အကျိုးပြုလုပ်ငန်းများမှာ ဆောင်ရွက်ခြင်း ပြစ်ဒဏ်ကို ထည့်သွင်းပြင်ဆင်ထားပါတယ်။ သို့ပါသောကြောင့် တစ်ကြိမ်တစ်ခါ မှားယွင်း မှုအတွက် နှစ်ရှည်လများ ထောင်ထဲမှာ နှစ်ရှည်ခံရမယ့်အစား လူမှုရေးပြစ်ဒဏ်အဖြစ် ပြုပြင်ပြောင်းလဲ မှုများ ပြုလုပ်ပြီး မလိုလားအပ်ဘဲ ထောင်တွင်းအကျဉ်းသား ၂၀၀ ရာခိုင်နှုန်းကျော်နေခြင်းကို လျှော့ချရန် အတွက် သက်ဆိုင်ရာ ဝန်ကြီးဌာနနဲ့ အဖွဲ့အစည်းများမှ နည်းဥပဒေများ အထောက်အကူပြု ယန္တရားများကို ဆောလျင်စွာ ပြုစုပြင်ဆင်ပေးဖို့ ဒီနေရာမှာ တိုက်တွန်းလိုပါတယ်။ အခန်း ရ မှာလည်းပဲ ကြားဖြတ်ရွေးကောက်ပွဲ စောင့်ကြည့်လေ့လာခြင်းနဲ့ အကြံပြုချက်များ တင်ပြထားတာဟာ အင်မတန်မှ ကောင်းမွန်ပါတယ်။ နိုင်ငံရဲ့ အရေးကြီးတဲ့ လုပ်ငန်းစဉ်များမှာ တာဝန်သိသိ ပါဝင်ပေးတာကိုလည်း ဂုဏ်ယူလေးစားမိပါတယ်။ အခုည်း မြန်မာနိုင်ငံရဲ့ အရေးကြီးလုပ်ငန်း ဖြစ်တဲ့ ဖွဲ့စည်းအုပ်ချုပ်ပုံအခြေခံဥပဒေ ပြင်ဆင်ရေးမှာလည်း စောင့်ကြည့်လေ့လာ အကြံပြုချက်များ ပြုလုပ်နိုင်ရန်ကိုလည်း တိုက်တွန်းလိုပါတယ်။ အခန်း ၉ မှာပါတဲ့ ဥပဒေရေးရာ အကြံပြုချက်မှာ ကလေးသူငယ်အခွင့်အရေးဆိုင်ရာဥပဒေ၊ အမျိုးသမီးများ အကြမ်းဖက်မှုတားဆီးရေးဥပဒေကို ဆောလျင်စွာ ပြဋ္ဌာန်းသင့်တယ်လို့ အကြံပြုထား ပါတယ်။ ပြည်ထောင်စုလွှတ်တော်အနေနဲ့ ကလေးသူငယ်ဥပဒေသစ်ကို မကြာခင်က ပြဋ္ဌာန်းခဲ့ပြီး အမျိုးသမီးများအပေါ် အကြမ်းဖက်မှုမှ ကာကွယ်ရေးဥပဒေကို ပြည်ထောင်စုလွှတ်တော်မှ ဆွေးနွေး ပြဋ္ဌာန်းနိုင်ရန် သက်ဆိုင်ရာ ဝန်ကြီးဌာနမှ ဥပဒေကြမ်းအား ပြုစုပေးပို့နိုင်ရန် လိုအပ်လျက် ရှိသေးတာကို တွေ့ရပါတယ်။ မြန်မာနိုင်ငံတစ်ဝန်းလုံးမှာလည်း အမျိုးသမီးများအပေါ် အကြမ်းဖက်မှုများ အလွန်များပြား လာတဲ့အတွက် နိုင်ငံတော်ဖွံ့ဖြိုးရေးနဲ့ တည်ငြိမ်အေးချမ်းရေးအတွက် အမျိုးသမီးများအပေါ် အကြမ်းဖက်မှုမှ တားဆီးကာကွယ်ရေးဥပဒေကို ဆောလျင်စွာ ပြဋ္ဌာန်းသင့်တယ်လို့ အကြံပြုချက်ကိုလည်း ကြိုဆိုထောက်ခံ ပါတယ်။ နာယကကြီးရှင်။ မြန်မာနိုင်ငံ လူ့အခွင့်အရေးကော်မရှင်အနေနဲ့ အစီရင်ခံစာများကို လူထုအကြား ကျယ်ကျယ်ပြန့်ပြန့် ပျံ့နှံ့လက်လှမ်းမီအောင် လုပ်ဆောင်သင့်ပါတယ်။ အများပြည်သူနဲ့အခြားသက်ဆိုင် သူများသည် တိုင်တန်းချက်များ လက်ခံရရှိမှုနဲ့ စုံစမ်းစစ်ဆေးမှု၊ အစိုးရအပေါ် စောင့်ကြည့်လေ့လာမှုနဲ့ အကြံဉာဏ်ပေးမှု အပါအဝင် ကော်မရှင်ရဲ့ လုပ်ငန်းအကြောင်းကို သိရှိနိုင်ရမှာ ဖြစ်ပါတယ်။ သို့ပါသောကြောင့် မြန်မာနိုင်ငံလူ့အခွင့်အရေးကော်မရှင်နဲ့ အစီရင်ခံစာများနဲ့ တွေ့ရှိချက်များကို ပုံမှန် ကျယ်ကျယ်ပြန့်ပြန့်နဲ့ စနစ်တကျ ထုတ်ဝေဖြန့်ချိနိုင်ရေးကို တိုက်တွန်းအကြံပြုလိုပါတယ်။ အားလုံးကျေးဇူးတင်ပါတယ်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျာ။ အစည်းအဝေးကို ၃၀ မိနစ်ခန့် ခေတ္တ ရပ်နားမှာ ဖြစ်ပါတယ်။</speech>
<speech type="mc">ပြည်ထောင်စုလွှတ်တော်နာယက ပြန်လည်ထွက်ခွာပါပြီခင်ဗျာ။</speech>
<speech type="mc">အားလုံး ထွက်ခွာနိုင်ကြပါပြီခင်ဗျာ။</speech>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနဲ့ ဧည့်သည်တော်များခင်ဗျား။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျာ။ အစီအစဉ်(၇)ကို ဆက်လက်ဆောင်ရွက် သွားမှာ ဖြစ်ပါတယ်။</speech>
<speech type="speaker">ဦးထွန်းမြင့် ဗဟန်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1564">ဦးထွန်းမြင့်(ဗဟန်းမဲဆန္ဒနယ်၊ ရန်ကုန်တိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ အားလုံးကို မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ ဗဟန်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးထွန်းမြင့် ဖြစ်ပါတယ်။ မြန်မာနိုင်ငံ အမျိုးသား လူ့အခွင့်အရေး၏ကော်မရှင်၏ ၂၀၁၈ ခုနှစ်၊ နှစ်ပတ်လည်အစီရင်ခံစာအပေါ် ထောက်ခံအကြံပြု ဆွေးနွေးသွားမှာ ဖြစ်ပါတယ်။ ယနေ့ မြန်မာနှင့် ကမ္ဘာ့နိုင်ငံများတွင် လူ့အခွင့်အရေး ဘာကြောင့်ချိုးဖောက်နေကြသလဲ ဆိုရင် ကိုယ်ကျိုးစီးပွားကို ရှေ့တန်းတင် အတ္တမာန်မာနကို လွန်စွာကျူးရင့်ပုံဖော်ပြီး ကိုယ်ချင်းစာနာစိတ် ကင်းမဲ့မှုတွေကြောင့် ဖြစ်ပေါ်နေကြရတာပါ။ လူ့အခွင့်အရေးဆိုတာ လူသားတစ်ယောက် လူပီသစွာ ရပ်တည် နိုင်ရေးအတွက် ရသင့်ရထိုက်၊ ခံစားခွင့်ခံစားထိုက်တဲ့ တူညီတဲ့ လူ့ဂုဏ်သိက္ခာနှင့်အညီ နေထိုင်နိုင်ရေးပဲ ဖြစ်ပါတယ်။ အမျိုးသားလူ့အခွင့်အရေးကော်မရှင်ရဲ့ အစီရင်ခံစာအရ လူ့အခွင့်အရေးမြှင့်တင်ရေးနှင့် ပညာပေးရေးဆိုင်ရာ ဆောင်ရွက်ချက်များ၊ ကာကွယ်စောင့်ရှောက်ရေးဆိုင်ရာ ဆောင်ရွက်ချက်များ၊ ဥပဒေ ရေးရာဆောင်ရွက်ချက်များ၊ နိုင်ငံတကာဆက်ဆံရေးဆိုင်ရာ ဆောင်ရွက်ချက်များ၊ စီမံရေးနှင့် ဘဏ္ဍာရေးဆိုင်ရာ ဆောင်ရွက်ချက်များ၊ ကော်မရှင်တစ်ရပ်လုံးပူးပေါင်းပါဝင် ဆောင်ရွက်ခဲ့သည့် လုပ်ငန်း များ၊ သုံးသပ်ချက်များ၊ အကြံပြုချက်များနှင့် ဆက်လက်ဆောင်ရွက်မည့် လုပ်ငန်းစဉ်များဟူ၍ ဖော်ပြထား တာကို တွေ့ရှိရပါတယ်။ ၂၀၁၈ ခုနှစ်၊ ဧပြီလ ၂၅ ရက်နေ့ နိုင်ငံတော်သမ္မတရုံး၏ အမိန့်အမှတ်(၂၀/၂၀၁၈)ဖြင့် ကော်မရှင် အဖွဲ့ဝင် ၃ ဦးကို ဖြည့်စွက်ခန့်ထားသဖြင့် ယခင်ကကော်မရှင်အဖွဲ့ဝင် ရ ဦးရှိရာမှ အခုအခါ ၁၀ ဦး ရှိလာပြီး လုပ်ငန်းတာဝန်များကို အင်ပြည့်အားပြည့် ဆောင်ရွက်လာနိုင်တာကို တွေ့ရှိရပါတယ်။ ကော်မရှင်သည် လူ့အခွင့်အရေးမြှင့်တင်ရေးနှင့် အသိပညာပေးရေးဆိုင်ရာလုပ်ငန်းများတွင် ကျယ်ကျယ်ပြန့်ပြန့် ကြိုးစား လုပ်ဆောင်လာတာကို တွေ့ရှိရပါတယ်။ ကမ္ဘာ့လူ့အခွင့်အရေးကြေညာစာတမ်းကို မြန်မာဘာသာအပြင် တိုင်းရင်းသားဘာသာ ၁၂ မျိုးဖြင့် ဘာသာပြန်ဆိုဖြန့်ဝေပြီး မြို့နယ်ပေါင်း ၂၃ မြို့နယ်သို့ သွားရောက်၍ အသိပညာပေးဟောပြောပွဲများ ပြုလုပ်ခဲ့ပါတယ်။ ရန်ကုန်တိုင်းနှင့် ဧရာဝတီတိုင်းအတွင်းရှိ ကျေးရွာ ပေါင်း ၁၂ ရွာသို့ လူ့အခွင့်အရေး အသိပညာပေးစကားဝိုင်းများ ကျင်းပခဲ့ပါတယ်။ အစိုးရဝန်ထမ်းများ လူ့အခွင့်အရေး အသိပညာရရှိနိုင်ရန် ခရိုင် ၆ ခုတွင် ခရိုင်အဆင့် အလုပ်ရုံသင်တန်းများ၊ မြို့နယ်အဆင့် ကလေးသူငယ်ကော်မတီဝင်သင်တန်းများနှင့် အရပ်ဖက်လူ့အဖွဲ့အစည်းများအတွက် အသိပညာပေးသင်တန်း ၃ မျိုးကို ပြုလုပ်ခဲ့ပါတယ်။ နိုင်ငံတော်ကာကွယ်ရေးတက္ကသိုလ်၊ စစ်ဦးစီးတက္ကသိုလ်၊ တပ်မတော်(ကြည်း) တိုက်ခိုက်ရေးကျောင်းများရှိ အရာရှိသင်တန်းများနှင့် မန္တလေးမြို့ရှိ ရဲအရာရှိအတတ်သင်ကျောင်း၊ ဗဟို ဝန်ထမ်းတက္ကသိုလ်တို့၌ ဖွင့်လှစ်သော အရာရှိသင်တန်းများတွင် လူ့အခွင့်အရေးဘာသာရပ်များ ပို့ချခဲ့ တာကို တွေ့ရှိရပါတယ်။ လေးစားအပ်ပါသော ပြည်ထောင်လွှတ်တော် နာယကကြီးခင်ဗျာ။ Power Point သုံးစွဲခွင့်ပြုပါရန် လေးစားစွာပန်ကြားအပ်ပါတယ်။ ကော်မရှင်၏ လူ့အခွင့်အရေးကာကွယ်စောင့်ရှောက်ရေးဆိုင်ရာ ဆောင်ရွက်ချက်များကို ၂၀၁ရ ခုနှစ်နှင့် နှိုင်းယှဉ်ကြည့်လျှင် တိုင်ကြားစာ ၃ ဆနီးပါး မြင့်တက်လာတာကို တွေ့ရှိရပါတယ်။ ဒီလိုမြင့်တက်လာမှုဟာ ကော်မရှင်ကို ပြည်သူလူထုက အားကိုးအားထားပြုလာတာလား၊ ဒါမှမဟုတ် ကော်မရှင်ရဲ့ ပညာပေးရေးဆိုင်ရာဆောင်ရွက်ချက်များ အားနည်းနေသေးလို့လားဆိုတဲ့ စဉ်းစားစရာ မေးခွန်း ပေါ်ပေါက်လာပါတယ်။ တိုင်တန်းချက်အချို့နဲ့ပတ်သက်၍ ကွင်းဆင်းစစ်ဆေးမှုအကြောင်း (၁၄)ကြိမ် ပြုလုပ်ခဲ့ပါတယ်။ ကော်မရှင်သည် အကျဉ်းထောင် ၂၅ ခု၊ ကျောက်ထုတ်လုပ်ရေးစခန်း ၁၀ ခု၊ စိုက်ပျိုး မွေးမြူရေးအတတ်သင်စခန်း ၁၂ ခု၊ ရဲအချုပ်ခန်း ၃၂ ခု၊ တရားရုံးအချုပ်ခန်း ၃၂ ခု၊ ဆေးရုံအချုပ်ခန်း ၁၅ ခု နှင့် ဘိုးဘွားရိပ်သာ ၅ ခုတို့ကို သွားရောက်စစ်ဆေးခဲ့တာကို တွေ့ရှိရပါတယ်။ တိုင်ကြားစာများကို သက်ဆိုင်ရာဌာနများသို့ အသိပေးလွှဲပြောင်းပေးရုံ သက်သက်မဟုတ်ဘဲ မည်သို့မည်ပုံ လုပ်ဆောင်ထားသည်ကို သတ်မှတ်ထားတဲ့းမှာ န်ကြားဆောင်ရွက် စေရမှာဖြစ်ပါတယ်။ ဒါမှသာ လူ့အခွင့်အရေးချိုးဖောက်မှုများကို ထိရောက်တဲ့ အရေးယူဟန့်တားမှုများ ပြုလုပ်နိုင်မှာဖြစ်ပါတယ်။ တိုင်ကြားစာများကို အမျိုးအစားခွဲခြားကြည့်ရင် မြေယာအငြင်းပွားမှုများ၊ တရား စီရင်ရေးအမှုများ၊ ရဲနှင့်ဆိုင်သောအမှုများဟာ အများဆုံးဖြစ်နေတာကို တွေ့ရှိရပါတယ်။ ဒါပေမယ့် ကလေးသူငယ်အခွင့်အရေး ချိုးဖောက်မှုနဲ့ပတ်သက်ပြီး တိုင်ကြားမှုအလွန်နည်းပါးနေတာကို တွေ့ရပါတယ်။ ကလေးသူငယ်အပေါ် အကြမ်းဖက်မှုတွေ၊ လူကုန်ကူးမှုတွေ၊ အဓမ္မလုပ်အားပေးခိုင်းစေမှုတွေဟာ အထူး များပြားလွန်းလှပါတယ်။ လွန်ခဲ့တဲ့လအတွင်းမှာ ကလေးသူငယ်အပေါ်ကျူးလွန်တဲ့ သက်ငယ်မုဒိန်းမှု တွေဟာ စိုးရိမ်ထိတ်လန့်စရာကောင်းလောက်အောင် များပြားတာတွေ့ရှိရပါတယ်။ တိုင်တန်းချက်တွေကိုကြည့်ရင် ရန်ကုန်တိုင်းနဲ့ မန္တလေးတိုင်းဟာ အများဆုံးဖြစ်နေတာကို တွေ့ရ ပါတယ်။ လူဦးရေများပြားပြီး ဖြစ်ပွားမှုနှုန်းများတာကတစ်ကြောင်း ကော်မရှင်ရုံးခွဲများကို ရန်ကုန်၊ မန္တလေး၊ နေပြည်တော်မြို့များတွင်သာ ဖွင့်လှစ်နိုင်ပြီး ကျန်တိုင်းနဲ့ ပြည်နယ်များတွင် မဖွင့်လှစ်နိုင်ခြင်း များလည်းပါဝင်ပါတယ်။ နိဂုံးချုပ်အနေဖြင့် အကြံပြုရရင် လူ့အခွင့်အရေးဘာသာရပ်ကို အခြေခံပညာသင်ရိုးညွှန်းတမ်းများတွင် သင်ကြားနိုင်အောင် သက်ဆိုင်ရာဝန်ကြီးဌာနများနှင့် ပေါင်းစပ်ညှိနှိုင်းရန်၊ ကော်မရှင်အဖွဲ့ခွဲများကို တိုင်းနှင့် ပြည်နယ်အားလုံးတွင် ဖွင့်လှစ်ဆောင်ရွက်ရန်၊ လူ့အခွင့်အရေးချိုးဖောက်ခံနေရသော IDP Camp များနှင့် အကျဉ်းထောင်၊ အကျဉ်းစခန်းများကို အလေးထားဆောင်ရွက်ရန်၊ ကုလသမဂ္ဂကြီးမှူးသည့် အမျိုးသား လူ့အခွင့်အရေးအဖွဲ့အစည်းဆိုင်ရာ ကမ္ဘာ့အဖွဲ့ကြီး GAMHRI က မြန်မာနိုင်ငံအမျိုးသားလူ့အခွင့်အရေး ကော်မရှင်ကို A အဆင့် အဖွဲ့ဝင်အဖြစ် တိုးမြှင့်ပါဝင်နိုင်ရေးကို အလေးထားဆောင်ရွက်ပါရန် တိုက်တွန်း အပ်ပါတယ်။ အားလုံးကို ကျေးဇူးတင်ပါတယ်ခင်ဗျာ။</speech>
<speech type="speaker">ဒေါက်တာသန်းဝင်း မန္တလေးတိုင်းဒေသကြီး မဲဆန္ဒနယ်အမှတ်(၁) ဆွေးနွေးဖို့ဖြစ်ပါတယ်။</speech>
<speech><mp id="1287">ဒေါက်တာသန်းဝင်း(မဲဆန္ဒနယ်အမှတ်-၁၊ မန္တလေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီး၊ လွှတ်တော် ဒု-ဥက္ကဋ္ဌများ၊ ပြည်ထောင်စုအဆင့်အဖွဲ့အစည်းဝင်များ၊ လွှတ်တော်ကိုယ်စားလှယ်များအားလုံး မင်္ဂလာပါ။ ကျွန်တော်က မန္တလေးတိုင်းဒေသကြီး မဲဆန္ဒနယ် အမှတ်(၁)က အမျိုးသားလွှတ်တော်ကိုယ်စားလှယ် ဒေါက်တာသန်းဝင်း ဖြစ်ပါတယ်။ မြန်မာနိုင်ငံ အမျိုးသား လူ့အခွင့်အရေးကော်မရှင်ရဲ့ ၂၀၁၈ ခုနှစ် အစီရင်ခံစာကို ဆွေးနွေးလိုပါတယ်။ မြန်မာနိုင်ငံ အမျိုးသားလူ့အခွင့်အရေးကော်မရှင်ကို ၂၀၁၁ ခုနှစ်မှာ တည်ထောင်ခဲ့ပြီး မြန်မာနိုင်ငံ အမျိုးသားလူ့အခွင့်အရေးကော်မရှင်ဥပဒေကို ၂၀၁၄ ခုနှစ်၊ မတ်လမှာ ပြဋ္ဌာန်းခဲ့ပါတယ်။ အဆိုပါဥပဒေနဲ့ အညီ မြန်မာနိုင်ငံအမျိုးသားလူ့အခွင့်အရေးကော်မရှင်ကို ၂၀၁၄ ခုနှစ်၊ စက်တင်ဘာလမှာ ဖွဲ့စည်းပြီး ၂၀၁၆ ခုနှစ်၊ အောက်တိုဘာလ ၆ ရက်မှာ အဖွဲ့ဝင် ၄ ဦး နုတ်ထွက်သွားခဲ့ပါတယ်။ ၂၀၁၈ ခုနှစ်၊ ဧပြီလမှာ အဖွဲ့ဝင် ၃ ဦး ဖြည့်စွက်ခန့်ထားခဲ့ပါတယ်။ စိန်ခေါ်မှုအလွန်များပြားတဲ့ ပတ်ဝန်းကျင်မှာ လုပ်ကိုင်ခဲ့ရ ကြောင်း နောက်ဆက်တွဲ(၂) ပါ ၂၀၁၈ ခုနှစ်၊ ဒီဇင်ဘာလမှာ ထုတ်ပြန်တဲ့ စွမ်းဆောင်ရည်ဆန်းစစ်မှု အစီရင် ခံစာမှာ ကော်မရှင်က ဖော်ပြထားပါတယ်။ ကော်မရှင်ရဲ့ အစီရင်ခံစာ စာမျက်နှာ ၆၃ ပါ လူ့အခွင့်အရေးကာကွယ်စောင့်ရှောက်ရေးဆိုင်ရာ ဆောင်ရွက်ချက်များအရနဲ့ အာရှ-ပစိဖိတ် လူ့အခွင့်အရေးအဖွဲ့များဖိုရမ်မှာ ကော်မရှင်ဥက္ကဋ္ဌရဲ့ တင်ပြချက်များ အရပါ။ တစ်ပြည်လုံးရှိ အကျဉ်းထောင် ၄ရ ခုအနက် ၄၄ ခုကို (၆၈)ကြိမ်နဲ့ အကျဉ်းစခန်း ၅၀ အနက် ၄၁ ခုကို (၅၅)ကြိမ် ကြည့်ရှုစစ်ဆေးပြီးကြောင်း သိရပါတယ်။ ၂၀၁၅ မှာ စုစုပေါင်း (၁၅)ကြိမ်၊ ၂၀၁၆ ခုနှစ်မှာ (၁၃)ကြိမ် ကြည့်ရှုစစ်ဆေးခဲ့ရာမှ ၂၀၁ရ ခုနှစ်မှာ (၄၅)ကြိမ်နဲ့ ၂၀၁၈ ခုနှစ်မှာ အကြိမ်(၅၀)အထိ တိုးမြှင့် စစ်ဆေးနိုင်ခဲ့တာ ကော်မရှင်ရဲ့ လုပ်ဆောင်ချက်ကို ချီးကျူးအပ်ပါတယ်။ အကျဉ်းထောင် ၂၅ ခုမှာ ဝင်ဆံ့ အင်အားရဲ့ ၁၀ ရာခိုင်နှုန်းထက်များပြားတဲ့ အကျဉ်းသား၊ အချုပ်သားတွေရှိနေပြီး ၁၀၀ ရာခိုင်နှုန်းကျော် ထောင် ရ ခု၊ ၂၀၀ ရာခိုင်နှုန်းကျော် ထောင် ၃ ခုရှိနေကာ အကျဉ်းသားဦးရေစုစုပေါင်းရဲ့ ၅၀ ရာခိုင်နှုန်း ကျော်ဟာ မူးယစ်ဆေးဝါးအမှုအရဖြစ်တာ တွေ့ရပါတယ်။ ဒါကြောင့် အကျဉ်းထောင်အတွင်း လူဦးရေကျပ်တည်းမှုနဲ့ မလိုလားအပ်တဲ့ ပြဿနာတွေ ဖြစ်ပေါ် လာနိုင်လို့ ကော်မရှင်ကတင်ပြတဲ့ သုံးသပ်ချက်တွေကို အလေးအနက်ထား စဉ်းစားသင့်ပါတယ်။ အကျဉ်းထောင်များကို စစ်ဆေးရာမှာ သီးခြားလွတ်လပ်စွာ သတင်းပို့တင်ပြသူ ၂၀၁၆ ခုနှစ်မှာ ၁၁၅ ဦး၊ ၂၀၁ရ ခုနှစ်မှာ ၄၅၃ ဦးကနေ ၂၀၁၈ ခုနှစ်မှာ ၈၀၀ ဦးရှိခဲ့လို့ ကော်မရှင်အပေါ် အားကိုးယုံကြည်မှုနဲ့ ပြည်ထဲရေး ဝန်ကြီးဌာနနဲ့ အကျဉ်းဦးစီးဌာနရဲ့ ပူးပေါင်းဆောင်ရွက်မှု တိုးတက်လာကြောင်း သုံးသပ်ထားပါတယ်။ အကျဉ်းသား၊ အချုပ်သားတွေရဲ့ အိပ်ဆောင်၊ သောက်ရေ၊ အစားအစာ၊ ရေချိုးကန်၊ မိလ္လာ၊ ကျန်းမာရေး၊ ဧည့်တွေ့ခြင်း၊ အလုပ်စခန်း၊ အသက်မွေးဝမ်းကျောင်းပညာသင်ကြားမှု စတဲ့ကိစ္စရပ်တွေကို စစ်ဆေးတဲ့ အကျဉ်းထောင်အလိုက် အစီရင်ခံစာမှာ အသေးစိတ်ဖော်ပြထားတာ တွေ့ရပါတယ်။ ပြစ်ဒဏ်ကျခံနေတဲ့ အကျဉ်းသားတွေကို လူသားတစ်ဦးရဲ့ အခွင့်အရေး၊ ဂုဏ်သိက္ခာနဲ့လျော်ညီစွာ ထားရှိဆက်ဆံဖို့ အကျဉ်း တောင်အကောင်းမှာ ကောသလောက အကျဉ်းသား အချုပ်သားအကို ကိယ်သက်ခပ်ကဲကရယ် တရားမဲ့မပြုကျင့်ဖို့ လူ့အခွင့်အရေးကော်မရှင်အနေနဲ့ တွေ့ရှိသုံးသပ် အကြံပြုချက်များကို စဉ်ဆက်မပြတ် ဆက်လက်ကြည့်ရှုစစ်ဆေး Follow Up လုပ်နေဖို့လိုအပ်ကြောင်း အကြံပြုပါတယ်။ ၂၀၁၈ ခုနှစ်အတွင်း ကော်မတီသို့တိုင်ကြားချက် ၁၀၄၂ ခုအနက် မြေအငြင်းပွားမှုနဲ့ တရားရေး ကိစ္စနောက်မှာ ရဲမှု ၄၁၀ ရှိကြောင်း ဖော်ပြထားပါတယ်။ တိုင်ကြားချက်များအနက် ဖြစ်စဉ် ၁၄ ခုကို ကွင်းဆင်းစုံစမ်းစစ်ဆေးရာမှာ ရဲအချုပ်ခန်းအတွင်း နှိပ်စက်ခြင်း ၄ မှုပါဝင်ပြီး ၂ မှုမှာ သေဆုံးသည်အထိ ဖြစ်ခဲ့ပါတယ်။ ပြည်ထဲရေးဝန်ကြီးဌာနရဲ့ ဖြေရှင်းဆောင်ရွက်ချက်များမှာလည်း စခန်းတွင်းညှဉ်းပန်း နှိပ်စက်စစ်ဆေးမှု ၃ မှုကို တွေ့ရပါတယ်။ မြန်မာနိုင်ငံရဲတပ်ဖွဲ့အတွင်း ရဲစခန်းအတွင်း တရားခံသေဆုံး ဒဏ်ရာရမှုဖြစ်စဉ်များ မကြာခဏဖြစ်ပွားနေသဖြင့် ရဲတပ်ဖွဲ့ဌာနချုပ်အနေဖြင့် ဖြစ်စဉ်များကို ပြန်လည် သုံးသပ်ပြီး ရဲလုပ်ငန်းစဉ်နှင့်အညီ စနစ်တကျ ဆောင်ရွက်နိုင်စေရေးအတွက် ကွပ်ကဲကြပ်မတ်မှုအဆင့်ဆင့်ကို တိုးမြှင့်ဆောင်ရွက်သင့်ကြောင်း ကော်မရှင်ကအကြံပြုထားတာ ဆောင်ရွက်ချက်အမှတ်စဉ် ၂၆ မှာ တွေ့ရ ပါတယ်။ ဖော်ပြထားတဲ့ ဖြစ်ရပ်များဟာ အမှန်တကယ်ဖြစ်နေတဲ့ ပြဿနာဖြစ်စဉ်များအနက် တိုင်တန်းတဲ့။ သိရှိတဲ့၊ သေးငယ်တဲ့ အစိတ်အပိုင်း အနည်းစုသာဖြစ်တဲ့အတွက် မသင်္ကာသူများကို ညှဉ်းပန်းနှိပ်စက် စစ်ကြောမေးမြန်းမှုများ မဖြစ်စေရန်၊ ရဲလက်စွဲ၊ ရဲကျင့်ဝတ်များနှင့်အညီ လူ့အခွင့်အရေး ကြေညာစာတမ်းပါ အတိုင်း လိုက်နာဆောင်ရွက်စေရန်၊ ကော်မရှင်ရဲ့ အကြံပြုချက်များအတိုင်း ကျင့်သုံးမှုရှိ မရှိ စဉ်ဆက် မပြတ် ဆက်လက်စောင့်ကြည့်ရန် လိုအပ်ကြောင်းအကြံပြုလိုပါတယ်။ မြန်မာနိုင်ငံအမျိုးသားလူ့အခွင့် အရေးကော်မရှင်ရဲ့ စွမ်းဆောင်ရည်ဆန်းစစ်မှုကို ကော်မရှင်က အာရှ-ပစိဖိတ်ဖိုရမ်/ ကုလသမဂ္ဂဖွံ့ဖြိုးမှု အစီအစဉ်၊ ကုလသမဂ္ဂလူ့အခွင့်အရေးဆိုင်ရာ မဟာမင်းကြီးရုံးတို့နဲ့ ပူးပေါင်းဆောင်ရွက်ကာ တင်ပြထားတာ တွေ့ရပါတယ်။ အဆိုပါဆန်းစစ်မှုမှာ ကော်မရှင်ရဲ့ အားသာချက်၊ အားနည်းချက်များကို စိစစ်ဝေဖန် သုံးသပ် ထားတာ တွေ့ရပါတယ်။ တခြားအဖွဲ့ အစည်းများကလည်း ဒီစွမ်းဆောင်ရည် ဆန်းစစ်မှုပုံစံကို နမူနာ အတုယူပြီး မိမိတို့အဖွဲ့ အစည်းအသီးသီးဟာ ဆန်းစစ်သင့်ကြောင်း တွေ့ရှိရပါတယ်။ လူ့အခွင့်အရေးကိစ္စရပ်များဟာ နိုင်ငံတကာအဝန်းအဝိုင်းမှာ နိုင်ငံအချင်းချင်းဆက်ဆံရေးမှာ စံပြု အလေးထားကာ ကြည့်ရှုအကဲခတ်တဲ့အပိုင်းမှာ ပါဝင်နေတဲ့အတွက် ပြည်သူများက လူ့အခွင့်အရေးအကြောင်း နားလည်တန်ဖိုးထားဖို့ မြန်မာနိုင်ငံ အမျိုးသားလူ့အခွင့်အရေးအကြောင်းနဲ့ လူထုအတွက်ဆောင်ရွက် ပေးနိုင်မှု၊ အစိုးရအာဏာပိုင် အဖွဲ့အစည်းများက မိမိတို့လုပ်ငန်းတာဝန်ဆောင်ရွက်ရာမှာ လူ့အခွင့်အရေးကို သိရှိလေးစားလိုက်နာဖို့ ကော်မရှင်အနေနဲ့ အလေးထားကာ ဆောင်ရွက်ပညာပေးမှုများ၊ ဆွေးနွေးပွဲများ ပိုမိုလုပ်ဆောင်သင့်ပါတယ်။ ကော်မရှင်ရဲ့ အကြံပြုတိုက်တွန်းချက်များကို သက်ဆိုင်ရာမှ ဆောင်ရွက်မှုကို ရက်ပေါင်း ၃၀ အတွင်းပြန်ကြားရန်၊ မြန်မာနိုင်ငံအမျိုးသားလူ့အခွင့်အရေးကော်မရှင် ဥပဒေပုဒ်မ ၃၈ မှာ ဖော်ပြထားတဲ့အတိုင်း ဆောင်ရွက်မှု ရှိ မရှိကို အစီရင်ခံစာမှာ ဖော်ပြသင့်ပါတယ်။ ပြည်သူအများ ပါဝင်ဆောင်ရွက်တဲ့ ဒီမိုကရေစီစနစ် ပြန်လည်တည်ဆောက်နေချိန်မှာ မြန်မာနိုင်ငံ အမျိုးသားလူ့အခွင့်အရေးကော်မရှင်အနေနဲ့ လူ့အခွင့်အရေးစံနှုန်းနဲ့ ကျင့်စဉ်များကို ပြည်သူအများ လေးစား လိုက်နာရန်နဲ့ နိုင်ငံအတွင်းအသားကျအောင် ဆက်လက်ဆောင်ရွက်စေလိုပါတယ်။ ကျေးဇူးတင်ပါတယ်။</speech>
<speech type="speaker">ဒေါက်တာဒေါ်ရွှေပုံ ပဲခူးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1427">ဒေါက်တာဒေါ်ရွှေပုံ(ပဲခူးမဲဆန္ဒနယ်၊ ပဲခူးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့် ပြည်ထောင်စုအဆင့်အဖွဲ့အစည်းဝင်များ၊ လွှတ်တော်ကိုယ်စားလှယ်များနှင့် ဧည့်သည်တော်များအားလုံး မင်္ဂလာပါလို့ နှုတ်ခွန်းဆက်သလိုက်ပါတယ်။ ကျွန်မကတော့ ပဲခူးတိုင်း ဒေသကြီး၊ ပဲခူးမဲဆန္ဒနယ်က ပြည်သူ့လွှတ်တော်ကိုယ်စားလှယ် ဒေါက်တာဒေါ်ရွှေပုံ ဖြစ်ပါတယ်။ မြန်မာနိုင်ငံ အမျိုးသားလူ့အခွင့်အရေးကော်မရှင်ကတင်သွင်းတဲ့ ၂၀၁၈ ခုနှစ်၊ အစီရင်ခံစာကို ကျန်းမာရေးရှုထောင့်ကနေပြီး အဓိကထား တင်ပြဆွေးနွေးသွားမှာ ဖြစ်ပါတယ်။ အစီရင်ခံစာမှာ အကျဉ်းထောင် များတွင် အကျဉ်းသားဦးရေ များပြားကျပ်တည်းနေခြင်း၊ မူးယစ်ဆက်စပ်အကျဉ်းသားဦးရေ အချိုးအစား များပြားနေခြင်း၊ မူးယစ်ဆေးဝါးထုတ်လုပ်ရောင်းချသူများကို ထိထိရောက်ရောက် ပြစ်ဒဏ်ချမှတ်ပြီး သုံးစွဲသူများအား ဆေးဖြတ်ကုသပေးခြင်း၊ ပြန်လည်ထူထောင်ခြင်းလုပ်ငန်းများကို ဆောင်ရွက်ပေးသင့်ကြောင်း တင်ပြထားတာကို တွေ့ရှိရပါတယ်။ နာယကကြီးရှင် အစီရင်ခံစာက တိုက်တွန်းထားသလို မူးယစ်ဆေးဝါးထုတ်လုပ် ဖြန့်ဖြူးရောင်းချ သူများကို အရေးယူသင့်ပါတယ်။ တရားစီရင်သင့်ပါတယ်။ ထိရောက်သောပြစ်ဒဏ်များကို ချမှတ်သင့် ပါတယ်။ သို့မှသာ ငယ်ရွယ်ပြီး စူးစမ်းတတ်တဲ့ အနာဂတ်လူငယ်များလက်ဝယ်သို့ မရောက်ရှိမှာဖြစ်ပါတယ်။ ထုတ်လုပ်ရောင်းချသူများမဟုတ်ဘဲ ဆေးစွဲသူများကို ထောင်ဒဏ်အပြစ်ပေးခြင်းထက် ဆေးဖြတ်ကုသမှုပေးခြင်း၊ ပြန်လည်ထူထောင်ခြင်း လုပ်ငန်းများအား ထိရောက်အောင် ဆောင်ရွက်ပေးသင့်ပါတယ်။ ဒါမှသာ နိုင်ငံ ဖွံ့ဖြိုးတိုးတက်ရေး၊ လူမှုအသိုင်းအဝိုင်းဖွံ့ ဖြိုးတိုးတက်ရေးများတွင် ပြန်လည်ပါဝင်နိုင်မှာ ဖြစ်ပါတယ်။ မူးယစ်ဆေးဝါးပြဿနာနဲ့ပတ်သက်ပြီး အပြည်ပြည်ဆိုင်ရာ မူးယစ်ဆေးဝါးထိန်းချုပ်ရေးညီလာခံ ၃ ရပ်နှင့် ၂၀၁၆ ခုနှစ်တွင် ကျင်းပခဲ့တဲ့ ကုလသမဂ္ဂအထွေထွေညီလာခံ၏ မူးယစ်ဆေးဝါးဆိုင်ရာ အထူးအစည်း အဝေး၏ ဆုံးဖြတ်ချက်များအရ မူးယစ်ဆေးဝါးသုံးစွဲခြင်းသည် မကြာခဏ ပြန်လည်ဖြစ်တတ်သော နာတာရှည်ရောဂါတစ်ခုဖြစ်တယ်လို့ ဆိုပါတယ်။ ဆေးသုံးစွဲသူများ၏ ရုပ်ပိုင်းဆိုင်ရာ၊ စိတ်ပိုင်းဆိုင်ရာ ကျန်းမာရေးအား များစွာထိခိုက်စေသည့်အပြင် လူမှုအသိုင်းအဝိုင်းကိုလည်း များစွာထိခိုက်စေသည့် အတွက် ထိထိရောက်ရောက် ဖြေရှင်းဆောင်ရွက်နိုင်သည့် သဘောတရားတစ်ရပ်အား ကျန်းမာရေး ရှုထောင့်မှတစ်ဆင့် ဖော်ထုတ်ခဲ့ကြပါတယ်။ အဆိုပါသဘောတရားမှာ ပြစ်ဒဏ်မှကင်းလွတ်ခွင့်ရစေပြီး လူမှုအသိုင်းအဝိုင်းတွင် ပြန်လည်ဝင်ဆံ့အကျိုးပြုစေမည့် Harm Reduction သဘောတရားပင် ဖြစ်ပါတယ်။ ၎င်းသဘောတရားအရ ၁၉၉၃ ခုနှစ်၊ မူးယစ်ဆေးဝါးနှင့် စိတ်ကိုပြောင်းလဲစေသော ဆေးဝါးများ ဆိုင်ရာဥပဒေအား ၂၀၁၈ ခုနှစ်တွင် ပြင်ဆင်ပြဋ္ဌာန်းခဲ့သလို အမျိုးသားမူးယစ်ဆေးဝါးထိန်းချုပ်ရေးမူဝါဒ ကိုလည်း ၂၀၁၈ ခုနှစ်၊ ဖောဖော်ဝါရီလတွင် ထုတ်ပြန်ခဲ့ပြီးဖြစ်ပါတယ်။ သို့သော် အထက်ပါမူဝါဒအား အကောင်အထည်ဖော်ရန် ခက်ခဲသော၊ အတားအဆီးဖြစ်စေသော ဥပဒေပြဋ္ဌာန်းချက်များသည် ပြင်ဆင်သည့် ဥပဒေတွင် ပါရှိနေဆဲဖြစ်ကြောင်း တွေ့ရှိရပါတယ်။ မူဝါဒကိုအထောက်အကူဖြစ်စေမယ့် ကျန်းမာရေး ဆိုင်ရာ ပြဋ္ဌာန်းချက်အချို့ ထည့်သွင်းဖို့လိုအပ်နေပါတယ်။ အကျိုးဆက်အားဖြင့် ထုတ်လုပ်ဖြန့်ဖြူး ရောင်းချ သူများနည်းတူ ဆေးသုံးစွဲသူများသည်လည်း အကျဉ်းထောင်အတွင်းသို့ ဆက်လက်ရောက်ရှိနေတာကို တွေ့ရပါတယ်။ ကျန်းမာရေးရှုထောင့်အရ ကြည့်မယ်ဆိုရင်လည်း အကျဉ်းထောင်အတွင်း ရောက်ရှိနေတဲ့ မူးယစ်ဆေးစွဲသူများအား ထိထိရောက်ရောက် ဆေးဖြတ်ကုသမှုပေးခြင်းနှင့် ပြန်လည်ထူထောင်ခြင်း လုပ်ငန်းများ ဆောင်ရွက်ပေးနိုင်ဖို့ ခက်ခဲတာဖြစ်ပါတယ်။ ဆေးသုံးစွဲသူများအကြား ကူးစက်ရောဂါထိန်းချုပ်ရေး ကိုလည်း ခက်ခဲစေမှာဖြစ်ပါတယ်။ နာယကကြီးရှင်။ မူးယစ်ဆေးဝါးသုံးစွဲသူများ အကျဉ်းထောင်အတွင်း ဆက်လက်ရောက်ရှိနေခြင်းမှာ လက်ဝယ်တွေ့ရှိခြင်းသည် ပြစ်မှုတစ်ခုအနေနဲ့ သတ်မှတ်နေခြင်းကြောင့်ဖြစ်ကြောင်း တွေ့ရှိရပါတယ်။ လက်တွေ့ကျကျ စဉ်းစားကြည့်ပါက ဆေးစွဲသူတစ်ဦး၏ လက်ဝယ်တွင် တစ်ကိုယ်ရေသုံးပမာဏအား သိမ်းဆည်းထားမည်မှာ အမှန်ပင်ဖြစ်ပါတယ်။ ဆေးစွဲမှုကြာမြင့်လာတာနဲ့အမျှ နေ့စဉ်လိုအပ်တဲ့ ပမာဏ မှာလည်း မြင့်တက်လာမှာဖြစ်ပါတယ်။ မူးယစ်ဆေးစွဲခြင်းကို ကျန်းမာရေးပြဿနာတစ်ရပ်အဖြစ် လက်ခံ နိုင်မှု၊ နားလည်ပေးနိုင်မှု အားနည်းနေခြင်းကြောင့် ထိရောက်သောကုသမှုများ၊ ပြန်လည်ထူထောင်မှုများ ဆောင်ရွက်ပေးရာမှာ အခက်အခဲများ ကြုံတွေ့နေရသည်ကို တွေ့ရှိရပါတယ်။ လူ့အခွင့်အရေးအရကြည့်လျှင် မူးယစ်ဆေးစွဲရောဂါအား မိမိဆန္ဒအလျောက် ကုသခွင့်ရရှိသင့်ပါတယ်။ ဒါပေမယ့် ထိရောက်တဲ့ ကုသမှု များထက်မမျှတသောပြစ်ဒဏ်များကို ခံနေရကြောင်းတွေ့ရှိရပါတယ်။ သုတေသနများအရ ဆေးသုံးစွဲသူများအား အကျဉ်းချခြင်းဖြင့် ဆေးသုံးစွဲသည့်ဦးရေ လျော့နည်းသွားခြင်းမရှိကြောင်းလည်း တွေ့ရပါတယ်။ ဆေးစွဲ သူများအား အကျဉ်းထောင်သို့ ပို့ဆောင်ခြင်းထက် ကုသမှုပေးခြင်း၊ ပြန်လည်ထူထောင်ခြင်းလုပ်ငန်းများ ဆောင်ရွက်ပါက ပြည်သူတစ်ရပ်လုံးအတွက် ကျန်းမာရေးဆိုင်ရာ ဆိုးကျိုးများကျဆင်းခြင်း၊ မူးယစ်ဆေးစွဲ ကူးစက်ရောဂါများကျဆင်းခြင်း စသည့်ရလဒ်များရရှိမှာဖြစ်ပါတယ်။ မြန်မြန်ဆန်ဆန် အကောင်အထည်ဖော် ဆောင်ရွက်သင့်ကြောင်းကိုလည်း သုတေသနရလဒ်များအရ တွေ့ရှိရပါတယ်။ နာယကကြီးရှင့်။ ကျန်းမာရေးဆိုင်ရာ ရှုထောင့်အရ မူးယစ်ဆေးစွဲသူများအား ထောင်ဒဏ်ချမှတ် ခြင်းမပြုဘဲ ကျန်းမာဖွံ့ဖြိုးရေးကို ဦးတည်ထားတဲ့ မူဝါဒရည်ရွယ်ချက်များ အောင်မြင်စေရန်အလို့ငှာ ဥပဒေကိုပြင်ဆင်ခြင်း သို့မဟုတ် နည်းဥပဒေတွင် သုံးစွဲပမာဏသတ်မှတ်ခြင်း၊ သုံးစွဲပမာဏထက် မကျော် လွန်ပါက လက်ဝယ်တွေ့ရှိသော်လည်း ပြစ်ဒဏ်ချမှတ်ခြင်းမပြုဘဲ ဆေးကုသမှုခံယူနိုင်ရန်၊ ပြန်လည် ထူထောင်နိုင်ရန် ညွှန်းပို့ပေးခြင်း စသည်တို့ကို ထည့်သွင်းပြဋ္ဌာန်းသင့်ပါတယ်။ လိုအပ်သော အမိန့် ညွှန်ကြားချက်များအား ဆောလျင်စွာ ထုတ်ပြန်ခြင်းများဆောင်ရွက်မှသာ အမျိုးသားမူယစ်ဆေးဝါး ထိန်းချုပ်ရေးမူဝါဒအား ထိရောက်စွာအကောင်အထည်ဖော် ဆောင်ရွက်နိုင်မည်ဖြစ်ကြောင်းနှင့် သို့မှသာ အကျဉ်းထောင်များတွင် အကျဉ်းသားများလျော့နည်းသွားမည်ဖြစ်ကြောင်း အကြံပြုဆွေးနွေး တင်ပြအပ် ပါတယ်ရှင်။ အားလုံးကို ကျေးဇူးတင်ပါတယ်။</speech>
<speech type="speaker">ဒေါက်တာမေဝင်းမြင့် မရမ်းကုန်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1189">ဒေါက်တာမေဝင်းမြင့်(မရမ်းကုန်းမဲဆန္ဒနယ်၊ ရန်ကုန်တိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုလွှတ်တော်သို့ တက်ရောက်နေကြသော ပုဂ္ဂိုလ်များအားလုံး မင်္ဂလာပါရှင်။ ကျွန်မကတော့ မြန်မာနိုင်ငံ အမျိုးသားလူ့အခွင့်အရေးကော်မရှင်၏ အစီရင်ခံစာကို ဆွေးနွေးမည့် ရန်ကုန်တိုင်းဒေသကြီး၊ မရမ်းကုန်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာမေဝင်းမြင့် ဖြစ်ပါတယ်။ နာယကကြီးရှင့်။ မြန်မာနိုင်ငံ အမျိုးသားလူ့အခွင့်အရေးကော်မရှင်ရဲ့ အစီရင်ခံစာမှာ ဖော်ပြထားတဲ့ အချက်များထဲက အကျဉ်းထောင်တွေထဲမှာ အကျဉ်းသားအရေအတွက် များပြားစွာရှိနေခြင်းနှင့် ၎င်း အကျဉ်းသားထဲမှာ မူးယစ်ဆေးဝါးသုံးစွဲသူ အများအပြားပါဝင်နေခြင်း၊ မူးယစ်ဆေးဝါးသုံးစွဲသူ လူငယ်များကို ထောင်သွင်းအကျဉ်းချခြင်းထက် ကုသခြင်းနှင့် ပြန်လည်ပျိုးထောင်ခြင်းကို ဦးစားပေးဆောင်ရွက်သင့်ကြောင်း၊ မူးယစ်ဆေးဝါးရောင်းချဖောက်ကားသူများကိုသာ ထောင်ဒဏ်အပြစ်ပေး အရေးယူသင့်ကြောင်း တင်သွင်း ထားပါတယ်။ ဒီကိစ္စနဲ့ပတ်သက်လို့ ကျွန်မအနေနဲ့ ဥပဒေရှုထောင့်မှ ရှင်းလင်းသွားပါမယ်ရှင်။ နာယကကြီးရှင့်။ Power Point သုံးစွဲခွင့်ပြုပါရန် တောင်းခံအပ်ပါတယ်ရှင်။ နာယကကြီးရှင့်။ ကျွန်မတို့ မြန်မာနိုင်ငံမှာ မူးယစ်ဆေးဝါးနှင့် စိတ်ကိုပြောင်းလဲစေသော ဆေးဝါးများ ဆိုင်ရာဥပဒေကို ၁၉၉၃ ခုနှစ်မှာ ပြဋ္ဌာန်းစဉ်က မူးယစ်ဆေးဝါးသုံးစွဲသူများကို ထောင်ဒဏ်အပြစ်ပေးတဲ့ စနစ်ကို ကျင့်သုံးခဲ့ပါတယ်။ သို့သော် ထိုသို့ထောင်ဒဏ်အပြစ်ပေးခြင်းသည် ကောင်းကျိုးထက် ဆိုးကျိုး နစ်နာမှုများကိုသာ ဖြစ်ပေါ်စေခြင်းနှင့် မူးယစ်ဆေးစွဲခြင်းကို နိုင်ငံတကာမှာ နာတာရှည်ရောဂါတစ်ခု အဖြစ်သာ ရှုမြင်ပြီး ဆေးဝါးကုသခြင်းနှင့် ပြန်လည်ထူထောင်ပေးခြင်း နည်းလမ်းကိုသာ ဦးစားပေးဆောင်ရွက် ကြပြီး အပြစ်ပေးခြင်းနည်းလမ်းကို ကျင့်သုံးခြင်းမပြုတော့တာကို တွေ့ရပါတယ်။ ကျွန်မတို့ မြန်မာနိုင်ငံ မှာလည်း ဒီလို အပေါင်းလက္ခဏာဆောင်တဲ့ပုံစံမျိုး ပြောင်းလဲကျင့်သုံးနိုင်အောင် မူးယစ်ဆေးဝါးနှင့် စိတ်ကိုပြောင်းလဲ စေသော ဆေးဝါးများဆိုင်ရာဥပဒေကို ၂၀၁၈ ခုနှစ်မှာ ပြင်ဆင်ခဲ့ပြီး မူးယစ်ဆေးစွဲသူကို ထောင်ဒဏ်အပြစ် ပေးတဲ့ ပုဒ်မ ၁၅ ကို ပယ်ဖျက်ခဲ့ပြီးဖြစ်ပါတယ်။ ထိုသို့ မူးယစ်ဆေးစွဲသူ ထောင်ဒဏ်အပြစ်ပေးသည့် ပုဒ်မ ၁၅ ကို ပယ်ဖျက်ခဲ့ပြီးသည့် နောက်ပိုင်းတွင် ၎င်းပုဒ်မဖြင့် ထောင်ဒဏ်ကျနေကြသော အကျဉ်းသားများအား နိုင်ငံတော်သမ္မတ၏ လွတ်ငြိမ်းချမ်းသာခွင့်ဖြင့် ထောင်လက်ကျန်ကာလအား လျော့ပေါ့၍ လွတ်ငြိမ်းချမ်းသာခွင့် ပေးခဲ့ကြောင်းလည်း တွေ့ရပါတယ်။ သို့သော် ယခုအကျဉ်းထောင်ထဲတွင် အကျဉ်းသားအများအပြား ရှိနေဆဲဖြစ်ကြောင်းနှင့် ၎င်းတို့ထဲတွင် မူးယစ်ဆေးဝါးသုံးစွဲသူများ ပါဝင်နေဆဲဖြစ်ကြောင်း အစီရင်ခံစာတွင် ဖော်ပြထားသည်ကို ဆန်းစစ်ကြည့်ရာ မူးယစ်ဆေးဝါးသုံးစွဲသူများအား သုံးစွဲမှု ပုဒ်မဖြင့် ပယ်ဖျက်သော်လည်း၊ သုံးစွဲမှုကြောင့် ထောင်ဒဏ်အပြစ် ပေးခြင်းမရှိတော့သော်လည်း မူးယစ်ဆေးဝါးနှင့် စိတ်ကိုပြောင်းလဲစေသော ဆေးဝါးများဆိုင်ရာဥပဒေ အခန်း(၈) ပြစ်မှုနှင့် ပြစ်ဒဏ်များ ပုဒ်မ ၁၆(ဂ)ပါ မူးယစ်ဆေးဝါး သို့မဟုတ် စိတ်ကိုပြောင်းလဲစေသော ဆေးဝါးများကို လက်ဝယ်ထားခြင်း၊ သယ်ယူပို့ဆောင်ခြင်း၊ တစ်ဆင့်ပေးပို့ခြင်း၊ လွှဲပြောင်းပေးခြင်းကို ကျူးလွန်လျှင် ထိုသူအား အနည်းဆုံးထောင်ဒဏ် ၅ နှစ်မှ အများဆုံး ၁၀ နှစ်အထိ ချမှတ်ရမည့်အပြင် ခေါက်သယ်ဆမက်သယ်မလား မသက်ဆစ်သမတသည် မယစ်ဆေးသုံး မှုဖြင့် ထောင်ဒဏ်မကျသော်လည်း လက်ဝယ်တွေ့ရှိမှု ပုဒ်မ ၁၆(ဂ)ဖြင့် အကျဉ်းထောင်သို့ ဆက်လက် ရောက်ရှိမြဲဖြစ်သည်ဟု တွေ့ရပါတယ်။ နာယကကြီးရှင့်။ မူးယစ်ဆေးဝါးသုံးစွဲသူများအနေဖြင့် ဆေးဖြတ်ကုသမှုမရရှိမီ၊ ပြန်လည် ထူထောင်ခြင်းမခံရမီ သုံးစွဲစဉ်ကာလက ၎င်းတို့အတွက် တစ်ကိုယ်ရည်ဆေးဝါးပမာဏကို အမြဲတစေ သို့မဟုတ် ရံဖန်ရံခါ လက်ဝယ်ထားရှိမှာ ဖြစ်တတ်သည့်သဘောရှိသည်ကို သုံးသပ်ရရှိပါတယ်။ ထို့ကြောင့် မူးယစ်ဆေးဝါးသုံးစွဲခြင်းကို ထောင်ဒဏ်မပေးဘဲ ဆေးဖြတ်ကုသခြင်းနှင့် ပြန်လည်ထူထောင်ရေး လမ်းကြောင်းပေါ်သို့ လက်တွေ့ရရှိအောင် ပြုလုပ်မည်ဆိုလျှင် လက်ဝယ်ထားရှိခြင်း တားမြစ်ချက်များကို (ဥပမာ- ပမာဏအတိုင်းအတာသတ်မှတ်ချက်ဖြင့်) ပြန်လည်သုံးသပ်သင့်ပါတယ်။ ယခုလက်ရှိ ပြဋ္ဌာန်းချက် များအရ သုံးစွဲသူ၏ လက်ဝယ်တွင် မည်သည့်ပမာဏတွေ့ရှိစေဖြစ်စေ ထောင်ဒဏ်အနည်းဆုံး ၅ နှစ် ကျခံရမည့်သဘောဖြစ်နေကြောင်း တွေ့ရှိရပါတယ်။ ထို့အပြင် မူးယစ်ဆေးဝါးနှင့် စိတ်ကိုပြောင်းလဲစေသော ဆေးဝါးများဆိုင်ရာဥပဒေ၏ ပြစ်မှုပြစ်ဒဏ်များသည် လက်ဝယ်တွေ့ရှိသည့် ဖမ်းဆီးရမိသည့် ပမာဏ အပေါ်အခြေခံ၍ အနည်းဆုံး ထောင်ဒဏ်ပြစ်ဒဏ်များကို သတ်မှတ်ခြင်းကြောင့် တရားစီရင်ရေးကဏ္ဍ၏ စစ်ဆေးတွေ့ရှိချက်အပေါ် ဆင်ခြင်တုံတရားဖြင့် သုံးသပ်ချမှတ်နိုင်ခြင်းနှင့် အကန့်အသတ်ရှိနေကြောင်း တွေ့ရှိရပါတယ်။ မြန်မာနိုင်ငံလူ့အခွင့်အရေးကော်မရှင်၏ အစီရင်ခံစာတွင် ဖော်ပြထားသည့်အတိုင်း မူးယစ်ဆေးဝါး စိုက်ပျိုးထုတ်လုပ် ရောင်းဝယ်ဖောက်ကားသူအား ထောင်ဒဏ်အပြစ်ပေးပြီး မူးယစ်ဆေးဝါးသုံးစွဲသူကို ဆေးဖြတ်ကုသခြင်းနှင့် ပြန်လည်ထူထောင်ခြင်းဆိုင်ရာ လုပ်ငန်းများ ဆောင်ရွက်ပေးပြီး လူကောင်းသူကောင်း တစ်ယောက်အဖြစ် လူ့အသိုင်းအဝိုင်းတွင် ပြန်လည်ဝင်ဆံ့ ပေါင်းစည်းနိုင်ခြင်း လုပ်ခြင်းဖြင့် (၁) အကျဉ်း ထောင်စရိတ်အတွက် နိုင်ငံ့ဘဏ္ဍာငွေ အသုံးစရိတ် လျှော့ချနိုင်ခြင်း၊ (၂) အကျဉ်းထောင်စီမံခန့်ခွဲမှုဆိုင်ရာ ဝန်ထုပ်ဝန်ပိုးလျှော့ချနိုင်ခြင်း၊ (၃) တရားစီရင်ရေးဆိုင်ရာ ဝန်ထုပ်ဝန်ပိုး လျှော့ချနိုင်ခြင်းအကျိုးများ ရရှိမည် ဖြစ်ပါတယ်။ နာယကကြီးရှင့်။ ၂၀၁၈ ခုနှစ်၊ ဖေဖော်ဝါရီလတွင် ချမှတ်ထုတ်ပြန်ခဲ့သည့် အမျိုးသားမူးယစ်ဆေးဝါး ထိန်းချုပ်ရေးမူဝါဒနှင့် ကဏ္ဍပေါင်းစုံက ပါဝင်ဆောင်ရွက် အကောင်အထည်ဖော်ရသည့် မူးယစ်ဆေးဝါးနှင့် စိတ်ကိုပြောင်းလဲစေသည့် ဆေးဝါးများဆိုင်ရာဥပဒေကို ထိန်းကျောင်းကြီးကြပ်ရန်အတွက် ယခုလက်ရှိ ဖွဲ့စည်းထားသော မူးယစ်ဆေးဝါးနှင့် စိတ်ကိုပြောင်းလဲစေသော ဆေးဝါးများအန္တရာယ်တားဆီးကာကွယ်ရေး ဗဟိုအဖွဲ့အစား ဒုတိယသမ္မတ ဦးဆောင်သည့် အမျိုးသားအဆင့်ကော်မတီတစ်ရပ်ဖြင့် အစားထိုး ဆောင်ရွက် သင့်ပါတယ်။ ၅-၆-၂၀၁၉ ရက်နေ့မှစ၍ ပြည်သူ့လွှတ်တော်၊ ပြည်သူ့ရေးရာစီမံခန့်ခွဲမှုကော်မတီက အကျဉ်းသားများ စနစ်တကျ စိစစ်လျှော့ချရေးနှင့်စပ်လျဉ်း၍ ပြည်ထဲရေးဝန်ကြီးဌာန၊ မြန်မာနိုင်ငံအမျိုးသား လူ့အခွင့်အရေးကော်မရှင်၊ လွှတ်တော်အခြေပြုအထောက်အကူပြုအဖွဲ့၊ အကျဉ်းဦးစီးဌာန၊ ICRC နှင့် နိုင်ငံရေးအကျဉ်းသားများ ကူညီစောင့်ရှောက်ရေး(AAPP)နှင့် တွေ့ဆုံဆွေးနွေးခြင်းလည်း ရှိပါတယ်။ သို့ပါ၍ အစီရင်ခံစာပါ အကျဉ်းထောင်များတွင် မူးယစ်ဆေးသုံးစွဲသူအကျဉ်းကျများ များပြားနေခြင်း၊ အကျဉ်းထောင်များ အဆမတန် ကျပ်တည်းခြင်းပြဿနာအား လက်တွေ့ကျကျ ကိုင်တွယ်ဖြေရှင်းမည် ဆိုပါက မူးယစ်ဆေးဝါးပြဿနာနှင့် ဆက်စပ်နေသည့် အဖွဲ့အစည်းများအားလုံးပါဝင်စေလျက် မူးယစ် ဆေးဝါးနှင့် စိတ်ကိုပြောင်းလဲစေသော ဆေးဝါးများဆိုင်ရာဥပဒေနှင့် မူးယစ်ဆေးဝါးနှင့် စိတ်ကိုပြောင်းလဲ စေသော ဆေးဝါးများဆိုင်ရာဥပဒေကို ပြန်လည်သုံးသပ်ပြီး လိုအပ်ပါက အသစ်ပြန်လည်ရေးဆွဲ ပြဋ္ဌာန်း သင့်ပါကြောင်း အကြံပြုတင်ပြရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒေါ်ရွှေရွှေစိန်လတ် ပဲခူးတိုင်းဒေသကြီး မဲဆန္ဒနယ်အမှတ်(၃) ဆွေးနွေးဖို့ဖြစ်ပါတယ်။</speech>
<speech><mp id="1267">ဒေါ်ရွှေရွှေစိန်လတ် (မဲဆန္ဒနယ်အမှတ်-၃၊ ပဲခူးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့် လွှတ်တော်ကိုယ်စားလှယ်များ၊ ပြည်ထောင်စု အဖွဲ့အစည်းဝင် ပုဂ္ဂိုလ်များနှင့် လာရောက်လေ့လာသူများအားလုံး မင်္ဂလာပါရှင်။ ကျွန်မကတော့ ပဲခူးတိုင်းဒေသကြီး၊ မဲဆန္ဒနယ်အမှတ်(၃) ကိုယ်စားပြု အမျိုးသားလွှတ်တော်ကိုယ်စားလှယ် ဒေါ်ရွှေရွှေစိန်လတ်ပဲ ဖြစ်ပါတယ်။ ကျွန်မအနေနဲ့ မြန်မာနိုင်ငံအမျိုးသားလူ့အခွင့်အရေးကော်မရှင်ရဲ့ ၂၀၁၈ ခုနှစ်၊ နှစ်ပတ်လည် အစီရင်ခံစာ အပေါ် ကြိုဆိုထောက်ခံပြီးတော့မှ အကြံပြုဆွေးနွေးသွားမှာဖြစ်ပါတယ်။ နာယကကြီးရှင့်။ အခုအစီရင်ခံစာဟာ ယခင်နှစ်အစီရင်ခံစာများထက် ပိုမိုပြည့်စုံကောင်းမွန်ပြီး အချက်အလက်များပြည့်စုံတဲ့အတွက်ကြောင့်မို့လို့ ကျွန်မအနေနဲ့ကျေးဇူးအများကြီးတင်ရှိကြောင်း ပဏာမ ပြောကြားလိုပါတယ်။ ဆက်လက်ပြီးတော့ အစီရင်ခံစာပါ အချက်အလက်များကို သုံးသပ်ပြီးတော့မှ အကြံပြု ဆွေးနွေးသွားမှာဖြစ်ပါတယ်။ လေးစားအပ်ပါသော နာယကကြီးရှင်။ ကော်မရှင်ရဲ့ အစီရင်ခံစာ အခန်း(၁)၊ ဇယား(၂)မှာ တိုင်တန်းချက်များကို အမျိုးအစားအလိုက် အကြမ်းအားဖြင့် ခွဲခြားဖော်ပြထားတာကို ဒီထက်ပိုပြီးတော့မှ အသေးစိတ်ခွဲခြားထားပြီးတော့မှ နောက်ဆက်တွဲအနေနဲ့ ဖော်ပြပေးဖို့ အကြံပြုလိုပါတယ်ရှင်။ အဲဒီအပြင် တိုင်တန်းချက်တွေမှာ အများဆုံးဖြစ်ပွားတဲ့အမှုတွေကို အမှုအမျိုးအစားအလိုက် ဘယ်လိုမျိုး လူ့အခွင့်အရေး ချိုးဖောက်တယ်ဆိုတာကို အနှစ်ချုပ်ဖော်ပြပေးစေလိုပါတယ်။ ဥပမာအားဖြင့် အဓိကအားဖြင့် လူ့အခွင့် အရေး ချိုးဖောက်တာလား၊ ကလေးသူငယ်အခွင့်အရေးချိုးဖောက်တဲ့အမှုတွေက များတာလား၊ အမျိုးသမီး အခွင့်အရေးတွေကများတာလား၊ ဒါမှမဟုတ်လို့ရှိရင် အလုပ်သမားအခွင့်အရေးက များတာလား စသည်ဖြင့် ခွဲခြားပြီး ဖော်ပြမယ်ဆိုရင် ကျွန်မတို့ ကိုယ်စားလှယ်များအနေနဲ့ သုံးသပ်ပြီးတော့မှ ဆက်လက်ပြီးတော့မှ ပူးပေါင်းဆောင်ရွက်နိုင်မှာ ဖြစ်ပါတယ်။ ဥပမာတစ်ခုပြောရမယ်ဆိုလို့ရှိရင် ကျွန်မတို့ ဒီမြေပြင်အငြင်းပွားမှု၊ တရားရေး၊ ရဲမှု စသည်ဖြင့် ဖော်ပြထားတာကို အဲဒီအမှုတွေမှာ လူ့အခွင့်အရေးချိုးဖောက်တဲ့အမှုတွေက ဘယ်လိုမျိုးလဲဆိုတာကို ဖော်ပြပေးမယ်ဆိုရင် ကျွန်မတို့ပိုပြီးတော့ နားလည်ပါတယ်။ အခုကတော့ ခြုံပြီးတော့ ဖော်ပြထားတဲ့ အတွက်ကြောင့်မို့လို့ ဘယ်လိုချိုးဖောက်တယ်ဆိုတာ ကျွန်မတို့မသိရပါဘူး။ နောက်တစ်ခု အစီရင်ခံစာမှာ ဖော်ပြထားတဲ့ အစိုးရဌာနများနဲ့ တိုင်းဒေသကြီး၊ ပြည်နယ်အများစုမှာ ပြည်နည်၊ တိုင်းဒေသကြီးအစိုးရတွေရဲ့ ပူးပေါင်းဆောင်ရွက်မှုတွေကို သုံးသပ်တင်ပြထားရာမှာလည်း အမှုတစ်ခုချင်းအလိုက် သုံးသပ်တင်ပြထား တာထက် အမျိုးအစားအလိုက် ခြုံငုံပြီးတော့မှ အနှစ်ချုပ်သုံးသပ်ဖော်ပြမယ်ဆိုရင် ပိုပြီးပြည့်စုံကောင်းမွန် မယ်လို့ အကြံပြုအပ်ပါတယ်။ ဥပမာပြရမယ်ဆိုရင် အဂတိလိုက်စားမှုတိုက်ဖျက်ရေးကော်မရှင်ရဲ့ ၂၀၁၈ ခုနှစ်၊ နှစ်ပတ်လည် အစီရင်ခံစာ စာမျက်နှာ ၆၆ မှာ ဖော်ပြထားတဲ့ဇယားပုံစံမျိုး ဖော်ပြမယ်ဆိုရင် ကျွန်မတို့အတွက် အများကြီး အကျိုးရှိပါတယ်။ ပိုလည်းပြည့်စုံမယ်လို့ အကြံပြုလိုပါတယ်ရှင်။ နာယကကြီးရှင်။ ပြန်ကြားစာရာခိုင်နှုန်းအနည်းဆုံးဖြစ်တဲ့ အစိုးရဝန်ကြီးဌာနတွေဖြစ်တဲ့ ကာကွယ်ရေး ဝန်ကြီးဌာန၊ စက်မှုဝန်ကြီးဌာန၊ စီးပွားရေးနှင့်ကူးသန်းရောင်းဝယ်ရေးဝန်ကြီးဌာန၊ ကျန်းမာရေးနှင့် အားကစားဝန်ကြီးဌာန၊ နိုင်ငံခြားရေးဝန်ကြီးဌာန၊ သမ္မတရုံးဝန်ကြီးဌာနတွေကို ကော်မရှင်အနေနဲ့ ပြန်ကြား စာတွေ အမြန်ဆုံးရရှိဖို့အတွက် ထပ်မံဆက်သွယ်ပြီးတော့မှ ဆောင်ရွက်ပေးဖို့ အကြံပြုလိုပါတယ်။ ထို့အပြင် ပြန်ကြားစာရာခိုင်နှုန်း အနည်းဆုံးဖြစ်တဲ့ တိုင်းဒေသကြီး၊ ပြည်နယ် အစိုးရများဖြစ်တဲ့ ရန်ကုန်တိုင်းဒေသကြီး၊ မန္တလေးတိုင်းဒေသကြီး၊ ရခိုင်ပြည်နယ်၊ ရှမ်းပြည်နယ်၊ ပဲခူးတိုင်းဒေသကြီး၊ ဧရာဝတီတိုင်းဒေသကြီး၊ ကချင် ပြည်နယ်နှင့် စစ်ကိုင်းတိုင်းဒေသကြီးတို့ကို အလားတူ ဆောင်ရွက်ပေးစေလိုပါတယ်။ အထူးသဖြင့် စစ်ကိုင်းတိုင်း ဒေသကြီးအစိုးရဟာ တိုင်ကြားစာ ၂၃ စောင်မှာ တစ်စောင်မှ ပြန်ကြားခြင်းမရှိတဲ့အတွက်ကြောင့်မို့လို့ အလေးပေးပြီးတော့ ဦးစားပေးဆောင်ရွက်စေလိုပါတယ်။ အဲဒါဆိုလို့ရှိရင်လည်း ကော်မရှင်အနေနဲ့ ဆက်သွယ် ပြီးတော့မှ ဘာကြောင့် ပြန်ကြားစာမရဘူးဆိုတာကိုလည်း အစီရင်ခံစာမှာ အနှစ်ချုပ်လေး ဖော်ပြပေးမယ် ဆိုရင် ကျွန်မတို့ သက်ဆိုင်ရာ တိုင်းဒေသကြီး၊ ပြည်နယ်မှာရှိတဲ့ ကိုယ်စားလှယ်များအနေနဲ့ ပိုမိုပြီးတော့မှ ပူးပေါင်းဆောင်ရွက်နိုင်မယ်လို့ အကြံပြုလိုပါတယ်။ လေးစားအပ်ပါသော နာယကကြီးရှင့်။ ကျွန်မတို့နိုင်ငံဟာ အမျိုးသမီးများနည်းမျိုးစုံဖြင့် ခွဲခြားမှု ပပျောက်ရေး အပြည်ပြည်ဆိုင်ရာသဘောတူစာချုပ်(CEDAW) ကိုလက်မှတ်ရေးထိုးထားပါတယ်။ လေးနှစ် တစ်ကြိမ် ကျွန်မတို့အစိုးရကလည်း ဒီ CEDAW Committee ကို အစီရင်ခံစာတင်ပြုပြီးတော့မှ CEDAW Committee m G$ooşêėsəcolos 20:28salo Giandcoz60:003:055/gSolos Sin 37 Conclusion, Observation, Recommendation တွေဖြစ်ပါတယ်။ အဲဒါနဲ့ပတ်သက်ပြီးတော့လည်း ဒီကော်မရှင်က ဘယ်လိုဆောင်ရွက်ထားတယ်ဆိုတာ အစီရင်ခံစာမှာ လုံးဝမပါရှိတဲ့အတွက်ကြောင့်မို့လို့ ကျွန်မတို့က အစီရင် ခံစာ ထပ်မံပြီးတော့ ဆဋ္ဌမအကြိမ်အစီရင်ခံစာ တင်ပြရတော့မှာဖြစ်တဲ့အတွက်ကြောင့်မို့လို့ ကော်မရှင်နဲ့ ဒီလုပ်ငန်းတွေကိုလည်း အလေးထားပြီးတော့မှ ဆောင်ရွက်ပေးဖို့၊ နောက်တစ်ခု လူ့အခွင့်အရေးနဲ့ပတ်သက် ပြီးတော့မှ လေးနှစ်တစ်ကြိမ် တင်ပြရတဲ့ နိုင်ငံအားလုံးရဲ့ အလှည့်ကျသုံးသပ်မှုလုပ်ငန်းစု(Universal Periodic Review) အစီရင်ခံစာပါ မြန်မာနိုင်ငံအပေါ်မှာ အကြံပြုချက်တွေကိုလည်း ကော်မရှင်ရဲ့ အသိပညာပေး ထည့်သွင်းအကြံပြုလိုပါတယ်။ အဲဒီအပြင် အဲဒီ (UPR-Universal Periodic Review) မှာလည်း မြန်မာနိုင်ငံ အမျိုးသားလူ့အခွင့်အရေးကော်မရှင်အနေနဲ့ အစီရင်ခံစာ သီးသန့်တင်ပြခွင့်ရှိပါတယ်။ အဲဒါအခုထိ မတင်ပြတဲ့ အတွက်ကြောင့်မို့လို့ ကျွန်မတို့အနေနဲ့ ဒီဟာကို သီးသန့်အစီရင်ခံစာတင်ပြပေးဖို့လည်း ကျွန်မအနေနဲ့ တိုက်တွန်းလိုပါတယ်။ နာယကကြီးရှင်။ မြန်မာနိုင်ငံအနေနဲ့ စီးပွားရေး၊ လူမှုရေးနဲ့ ယဉ်ကျေးမှုအခွင့်အရေးဆိုင်ရာ အပြည်ပြည်ဆိုင်ရာသဘောတူစာချုပ်မှာ လက်မှတ်ရေးထိုးထားပြီးဖြစ်လို့ ဒီစာချုပ်ပါ သတင်းအချက် အလက်များကိုလည်း ဌာနဆိုင်ရာတွေ၊ ပြည်သူတွေနဲ့ CSO များ၊ မီဒီယာများသိရှိအောင် အသိပညာပေးဖို့ လိုပါတယ်။ ဒါမှသာပြည်သူတွေ သိရှိပြီးတော့မှ ကျွန်မတို့ အတူပူးပေါင်းဆောင်ရွက်နိုင်မှာ ဖြစ်ပါတယ်ရှင်။ အဲဒီအပြင် ကလေးသူငယ်အခွင့်အရေးဆိုင်ရာဥပဒေ၊ အမျိုးသမီးအခွင့်အရေးဆိုင်ရာ၊ မသန်စွမ်းနဲ့အလုပ် သမားအခွင့်အရေးဆိုင်ရာ တည်ဆဲဥပဒေများကိုလည်း အစိုးရဌာနမှ တာဝန်ရှိသူများ၊ ဝန်ထမ်းများ၊ ပြည်သူ များနှင့် မီဒီယာများ ကောင်းစွာသဘောပေါက် လိုက်နာနိုင်ဖို့အတွက် ထိထိရောက်ရောက် အသိပညာပေးဖို့ ထပ်မံတိုက်တွန်း အကြံပြုလိုပါတယ်။ လေးစားအပ်ပါသော နာယကကြီးရှင့်။ နောက်ဆုံးအနေနဲ့ မြန်မာနိုင်ငံ လူ့အခွင့်အရေးကော်မရှင် ဥပဒေကိုလည်း ဒီမိုကရေစီ စံနှုန်းများနှင့်အညီ ပွင့်လင်းမြင်သာမှုရှိစေဖို့အတွက် လိုအပ်တာတွေကို ပြန်လည် သုံးသပ်ပြီးတော့မှ အမြန်ဆုံးပြင်ဆင်ဖို့ကိုလည်း အထူးအလေးထား လုပ်ဆောင်ဖို့ အကြံပြု တိုက်တွန်းလို ပါတယ်။ ဘာကြောင့်လဲဆိုတော့ လာမယ့်စက်တင်ဘာမှာ မြန်မာနိုင်ငံလူ့အခွင့်အရေးကော်မရှင်ရဲ့ သက်တမ်း ကုန်ဆုံးတော့မှာ ဖြစ်တဲ့အတွက်ကြောင့်မို့လို့ သက်တမ်းအသစ်၊ ကော်မရှင်အသစ်ကို ရွေးချယ်တဲ့အခါမှာ ဒီမိုကရေစီစံနှုန်းနဲ့ညီတဲ့ ဥပဒေနဲ့အညီသာ ရွေးချယ်စေလိုတဲ့အတွက်ကြောင့် ဖြစ်ပါတယ်။ အားလုံး ကျေးဇူး တင်ပါတယ်ရှင်။</speech>
<speech type="speaker">ဦးအောင်သိန်း ဗန်းမော်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1356">ဦးအောင်သိန်း(ဗန်းမော်မဲဆန္ဒနယ်၊ ကချင်ပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များ၊ ပြည်ထောင်စုအဆင့် အဖွဲ့အစည်းဝင်များ၊ ဧည့်သည်တော်များအားလုံး မင်္ဂလာပါအပေါင်းနှင့် ပြည့်စုံပါစေလို့ ပဏာမ နှုတ်ခွန်း ဆက်သလိုက်ပါတယ်။ ကျွန်တော်ကတော့ ကချင်ပြည်နယ် ဗန်းမော်မဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးအောင်သိန်း ဖြစ်ပါတယ်။ နာယကကြီးခင်ဗျာ။ မြန်မာနိုင်ငံလူ့အခွင့်အရေးကော်မရှင်ရဲ့ အစီရင်ခံစာမှာပါတဲ့ အကျဉ်းထောင် များနဲ့ ပတ်သက်တဲ့အကြောင်းအရာအပေါ်မှာ ကျွန်တော့အနေနဲ့ လူ့အခွင့်အရေးရှုထောင့်မှ အဓိကထား ဆွေးနွေးသွားမှာ ဖြစ်ပါတယ်။ Power Point အသုံးပြုခွင့်ပေးပါရန် လေးစားစွာ တောင်းခံအပ်ပါတယ်ခင်ဗျာ။ မြန်မာနိုင်ငံမှာ လက်ရှိအကျဉ်းသားဦးရေ ၉၁၀၀၀ ခန့်ရှိတယ်လို့သိရပြီး ဒါဟာလူဦးရေ ၁ သိန်း လျှင် ၁၇၁ ဦးနှုန်းဖြင့်ဖြစ်ကြောင်း သိရပါတယ်။ ဒီထဲမှာ မူးယစ်ဆက်စပ် အကျဉ်းသားများဟာ ပျမ်းမျှ အားဖြင့် ၄၀ ရာခိုင်နှုန်းရှိပြီး အချို့ အကျဉ်းထောင်များဖြစ်တဲ့ ဗန်းမော်၊ လားရှိုး၊ မြစ်ကြီးနားတွင် မူးယစ်ဆက်စပ်အကျဉ်းသားမှာ ၇၀ ရာခိုင်နှုန်းမှ ၈၀ ရာခိုင်နှုန်းထိ ရှိတယ်လို့သိရပါတယ်ခင်ဗျာ။ ၂၀၁၈ ခုနှစ်၊ ဇူလိုင်လမှ ၂၀၁၈ ခုနှစ်၊ ဒီဇင်ဘာလအထိ နိုင်ငံတော်သမ္မတရုံး သတင်းထုတ်ပြန် ချက်အရ အရေးယူခံရသူ စုစုပေါင်း ၆၉၈ ဦးအနက် ၄၆ ရာခိုင်နှုန်းဖြစ်တဲ့ ၃၂၀ ဦးက မူးယစ်ဆေးဝါး လက်ဝယ်တွေ့ရှိမှု ပုဒ်မ ၁၆(ဂ) ဖြင့် အရေးယူခံရမှာဖြစ်ကြောင်း တွေ့ရှိရပါတယ်။ ကျား၊ မ အချိုးအစားကို ကြည့်မယ်ဆိုရင် ကျား ၉၁ ရာခိုင်နှုန်းနဲ့ မ ၉ ရာခိုင်နှုန်း ဖြစ်ကြောင်း တွေ့ရှိရပါတယ်။ ပုဒ်မ ၁၆(ဂ)သည် လက်ဝယ်တွင် မူးယစ်ဆေး အနည်းငယ်မျှတွေ့ရှိပါက ထောင်ဒဏ်အနည်းဆုံး ၅ နှစ်မှ အများဆုံး ၁၀ နှစ် အထိ ချမှတ်ခံရနိုင်သော ပုဒ်မ ဖြစ်ပါတယ်။ နာယကကြီးခင်ဗျာ။ ဒီလူတွေဟာ တရားစီရင်ချက်မချမီ တရားရင်ဆိုင်နေရတဲ့ကြာမြင့်ခြင်း၊ လူငယ်အများစုဖြစ်သည့် ကျူးလွန်မိသူများ၏ ကျန်းမာရေး၊ လူမှုရေးထိခိုက်ခြင်း၊ မိသားစု ကျန်းမာရေး၊ လူမှုရေးထိခိုက်ခြင်း၊ တရားစီရင်ရေးကဏ္ဍအတွက် ဝန်ထုပ်ဝန်ပိုးဖြစ်စေခြင်း၊ အကျဉ်းထောင် အသုံးစရိတ်မြင့်တက်ခြင်း စသည့်ဆိုးကျိုးများလည်း မြင်တွေ့ရပါတယ်။ ထို့အပြင် မူးယစ်ဆေးဝါးနှင့် စိတ်ကိုပြောင်းလဲစေတတ်သော ဆေးဝါးဆိုင်ရာ ဥပဒေပုဒ်မ ၉(စျ)တွင် မည်သူမဆို ဆေးဝါးသုံးစွဲသူ သို့မဟုတ် ဆေးဝါးသုံးစွဲကြောင်း သံသယရှိသူနှင့်စပ်လျဉ်း၍ မြန်မာနိုင်ငံရဲတပ်ဖွဲ့ကို သတင်းပေးပို့အကြောင်းကြားနိုင် သည်ဟု ပြဋ္ဌာန်းချက်အရ ၎င်းပြဋ္ဌာန်းချက်တွင် တိကျရှင်းလင်းမှုမရှိသော သံသယဆိုသည့် စကားရပ်နှင့် မည်သူမဆို ဆိုသည့်စကားရပ်ကို ပါဝင်နေသည့်အတွက် တစ်စုံတစ်ဦးက သံသယရှိရုံမျှနှင့် ရဲတပ်ဖွဲ့သို့ အကြောင်းကြားလျှင် အကြောင်းကြားခံရသူသည် သုံးစွဲသည်ဖြစ်စေ၊ မသုံးစွဲသည်ဖြစ်စေ ရဲတပ်ဖွဲ့၏ စစ်ဆေး ခြင်းကိုခံရနိုင်ပြီး သုံးစွဲသူဖြစ်ပါက လက်ဝယ်တွေ့ရှိလျှင် ပုဒ်မ ၁၆(ဂ)အရ ထောင်ဒဏ်အပြစ်ပေး အရေးယူ ခံရမည်ဖြစ်ပါသည်။ ထိုသို့ဆိုလျှင် ဆေးဝါးသုံးစွဲသူအား ထောင်ဒဏ်အပြစ်ပေးခြင်းမှ ပယ်ဖျက်ခဲ့ခြင်းသည် လည်း အရာမထင်ဖြစ်သကဲ့သို့ အခြေခံလူ့အခွင့်အရေးကို ထိပါးသည့် ပြဋ္ဌာန်းချက်မျိုးဖြစ်နေကြောင်း တွေ့ရှိရပါသည်။ နာယကကြီးခင်ဗျာ။ မူးယစ်ဆေးဝါးနှင့် စိတ်ကိုပြောင်းလဲစေတတ်သော ဆေးဝါးဆိုင်ရာဥပဒေ ပုဒ်မ ၆(င)တွင် ဆေးဝါးသုံးစွဲသူအား စာရင်းကောက်ယူ၍ ဆေးကုသပေးရေး၊ အသိပညာပေးရေး၊ ပညာပေး လှုံ့ဆော်ရေးနဲ့ မူးယစ်ဆေးဝါးနဲ့ စိတ်ကိုပြောင်းလဲစေတတ်သော ဆေးဝါးများသုံးစွဲမှုကြောင့် ဖြစ်ပေါ် လာသည့်အန္တရာယ် လျှော့ချပေးရေးတို့နှင့်စပ်လျဉ်း၍ အစီအစဉ်များ ချမှတ်ဆောင်ရွက်ခြင်းဟု ဗဟိုအဖွဲ့၏ လုပ်ငန်းတာဝန်များနှင့် ထည့်သွင်းပြဋ္ဌာန်းချက်များအရ ရည်ရွယ်ချက်အားဖြင့် ကောင်းမွန်သော်လည်း ဆေးဝါးသုံးစွဲသူများ စာရင်းကောက်ယူသည့် ပုဂ္ဂလိကလွတ်လပ်ခွင့်နှင့် ဂုဏ်သိက္ခာကို ထိပါးစေနိုင်သည့် အပြင် အဆိုပါစာရင်းတွင်ပါဝင်သွားပါက ခုနကတင်ပြခဲ့တဲ့ ပုဒ်မ ၉()နဲ့ ပုဒ်မ ၉(ဃ)ပါ ပြဋ္ဌာန်းချက် များအရ ရဲတပ်ဖွဲ့၏စစ်ဆေးမှုကို ခံယူရမည်ဖြစ်၍ ပုဒ်မ ၁၆(ဂ)ဖြင့် အပြစ်ပေး အရေးယူခံရနိုင်ပါသည်။ ထို့ကြောင့် ဥပဒေပြဋ္ဌာန်းချက်များ၏ ရှေ့နောက်ညီညွတ်မှု အားနည်းနေခြင်း၊ မုန့်လုံးစက္ကူကပ် ဖြစ်နေသော မူးယစ်ဆေးဝါးသုံးစွဲသူများ ထောင်ဒဏ်အပြစ်မပေးဘဲ ဆေးဖြတ်ကုသပေးခြင်းဖြင့် ပြန်လည်ထူထောင် ပေးခြင်းလုပ်ငန်း လုပ်ဆောင်ပေးရန်ဆိုသည့် ဥပဒေပြင်ဆင်ခြင်းရည်ရွယ်ချက် အထမမြောက်ဘဲ ဆေးဝါး သုံးစွဲသူများသည် အကျဉ်းထောင်ထဲသို့ပင် ဆက်လက်ရောက်ရှိနေခြင်းကြောင့် မြန်မာနိုင်ငံ အမျိုးသား လူ့အခွင့်အရေးကော်မရှင် နှစ်ပတ်လည်အစီရင်ခံစာတွင် ဖော်ပြထားသကဲ့သို့ အကျဉ်းထောင်များတွင် အကျဉ်းသားဦးရေ အဆမတန်များပြားနေခြင်းနှင့် ၎င်းတို့အနက် မူးယစ်ဆေးဝါးသုံးသူများ အများအပြား ပါဝင်နေခြင်းဖြစ်ပါသည်။ နာယကကြီးခင်ဗျာ။ သို့ဖြစ်ပါ၍ နိုင်ငံတော်၏ အမျိုးသားမူးယစ်ဆေးဝါး ထိန်းချုပ်ရေးမူဝါဒနှင့် လိုက်လျောညီထွေဖြစ်စေရန် လက်ရှိမူးယစ်ဆေးဝါးနှင့် စိတ်ကိုပြောင်းလဲစေတတ်သော ဆေးဝါးများ ဆိုင်ရာဥပဒေ၊ နည်းဥပဒေများ သက်ဆိုင်ရာဌာန၊ အဖွဲ့အစည်းပေါင်းစုံပါဝင်ပြီး ပြန်လည်သုံးသပ်ပြင်ဆင် သင့်ကြောင်း အကြံပြုတင်ပြအပ်ပါတယ်။ အမျိုးသားလူ့အခွင့်အရေးကော်မရှင်အနေနဲ့ ကျွန်တော်တို့ ဗန်းမော်မြို့ အကျဉ်းထောင်ကို လာရောက်ပြီး လေ့လာသုံးသပ်ပေးခဲ့သဖြင့် အထူးကျေးဇူးတင်ပါတယ်။ အကျဉ်းသားဦးရေနှင့် မိလ္လာ မမျှတမှု၊ အကျဉ်းထောင်စာကြည့်တိုက်တွင် ဗဟုသုတရရှိစေပြီး စိတ်ကိုပြောင်းလဲစေမည့် စာအုပ်များ ထပ်မံဖြည့်ဆည်းပေးသင့်ကြောင်း အကြံပြုခဲ့တဲ့အတွက်လည်း အထူးကျေးဇူးတင်ပါတယ်။ ဗန်းမော်အကျဉ်း ထောင်မှာ အကျဉ်းသားများ ထောင်ကျော်ရှိနေတဲ့အတွက်ကြောင့်မို့ အကျဉ်းထောင်ကျဉ်းကျပ်ပြီး အကျဉ်း သားများ လူ့အခွင့်အရေးဆုံးရှုံးနေမှုကိုလည်း ကော်မရှင်အနေဖြင့် အကျဉ်းထောင်တိုးချဲ့ ဆောက်လုပ် ပေးသင့်ကြောင်း အကြံပြုလိုပါတယ်။ TB နှင့် HIV ရောဂါရှင် အကျဉ်းသားများကို ဆေးရုံရှိသည့် အကျဉ်း ထောင်တစ်ခုသို့ ပြောင်းရွှေ့ ကုသပေးသင့်ကြောင်းနှင့် ၎င်းအကြံပြုချက်ကို အမှန်တကယ်ဆောင်ရွက်မှု ရှိ မရှိကို ပြန်လည်စစ်ဆေးပေးသင့်ကြောင်းကို ပြောကြားရင်း ထောက်ခံဆွေးနွေးလိုက်ရပါတယ်ခင်ဗျာ။ အားလုံးကို ကျေးဇူးတင်ပါတယ်။</speech>
<speech type="speaker">ဦးဝင်းမြင့်အောင် ဒီပဲယင်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1393">ဦးဝင်းမြင့်အောင်(ဒီပဲယင်းမဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနဲ့တကွ ပြည်ထောင်စုလွှတ်တော်ကိုယ်စားလှယ်များ၊ ဧည့်သည်တော် များအားလုံး မင်္ဂလာအပေါင်းနဲ့ ပြည့်စုံကြပါစေ။ ကျွန်တော်ကတော့ ဒီပဲယင်းမဲဆန္ဒနယ်က ပြည်သူ့ လွှတ်တော်ကိုယ်စားလှယ် ဦးဝင်းမြင့်အောင် ဖြစ်ပါတယ်။ မြန်မာနိုင်ငံအမျိုးသားလူ့အခွင့်အရေးကော်မရှင်ရဲ့ ၂၀၁၈ ခုနှစ်၊ နှစ်ပတ်လည်အစီရင်ခံစာကို အကြံပြုဆွေးနွေးသွားမှာ ဖြစ်ပါတယ်။ နာယကကြီးခင်ဗျာ။ မြန်မာနိုင်ငံ အမျိုးသားလူ့အခွင့်အရေးကော်မရှင်က မြန်မာနိုင်ငံအတွင်းရှိ အကျဉ်းထောင် ၄၄ ခု၊ အချုပ်ထောင် ၂ ခုနဲ့ အလုပ်စခန်း ၅၀ ရှိလျက်နဲ့ ကချင်ပြည်နယ်ရှိ မလိခအလုပ် စခန်းနဲ့ ဒေါမန်းအလုပ်စခန်းတို့မှလွဲ၍ ကျန်စခန်းအားလုံးကို ကြည့်ရှုလေ့လာစစ်ဆေးပြီး ဖြစ်တယ်လို့ သိရတဲ့အတွက် အထူးပင် အားရကျေနပ် ဝမ်းမြောက်မိပါတယ်။ ၂၀၁၉ ခုနှစ်မှာ အဲဒီစခန်း ၂ ခုအပြင် လိုအပ်တဲ့အကျဉ်းထောင်၊ အကျဉ်းစခန်းများကို ထပ်မံသွားရောက် စစ်ဆေးဆောင်ရွက်သွားမယ်လို့ စီစဉ် ထားတာ အလွန်တရာသင့်မြတ်ပါကြောင်း ပြောကြားလိုပါတယ်။ လူ့အခွင့်အရေး ကာကွယ်စောင့်ရှောက် ခြင်းဆိုင်ရာ အကြံပြုချက်များကို အကျဉ်းဦးစီးဌာနအနေနဲ့ ပြုပြင်ဆောင်ရွက်ခြင်း ရှိ မရှိ။ မြန်မာနိုင်ငံ အမျိုးသားလူ့အခွင့်အရေးကော်မရှင်က စဉ်ဆက်မပြတ် သိရှိသုံးသပ်နေရန် လိုအပ်တဲ့အတွက်ဖြစ်ပါတယ်။ လူ့အခွင့်အရေးမြှင့်တင်ရေးနဲ့ ပညာပေးခြင်းအနေနဲ့ ပညာရေးဆိုင်ရာလုပ်ငန်းမှာ ၂၀၁၈ ခုနှစ်တွင် ကျေးရွာ ၂ရ ရွာသာ ဆောင်ရွက်နိုင်တယ်လို့ အစီရင်ခံစာမှာ ဖော်ပြပါရှိပါတယ်။ တပ်မတော်သင်တန်း များ၊ အစိုးရအမှုထမ်း၊ အရာထမ်းများရဲ့ သင်တန်းများ၊ ရဲ့ တပ်ဖွဲ့သင်တန်းနဲ့ အကျဉ်းဦးစီးဌာနသင်တန်း များမှာ လူ့အခွင့်အရေးမြှင့်တင်ရေးနဲ့ ပညာပေးရေး ဆောင်ရွက်ပေးနိုင်ခဲ့လို့ရှိရင် လူ့အခွင့်အရေး စံနှုန်း များနဲ့အညီ လက်တွေ့ကျကျ တာဝန်ထမ်းဆောင်ခဲ့မယ်ဆိုရင် အမှတ်မဲ့ လူ့အခွင့်အရေးချိုးဖောက်မှု များကို လျော့နည်းသွားမယ်လို့ ကော်မရှင်ကယူဆပါတယ်။ ဒါမှန်ပါတယ်ခင်ဗျ။ ကမ္ဘာ့လူ့အခွင့်အရေး ကြေညာစာတမ်းကို တိုင်းရင်းသားဘာသာစကား ၆ မျိုးနဲ့ ဘာသာပြန်ထုတ်ဝေနိုင်ခဲ့တယ်။ Child Right Working Group နဲ့ ပူးပေါင်းပြီး ခရိုင်အဆင့်၊ ကလေးသူငယ်အခွင့်အရေးများဆိုင်ရာ ကော်မတီဝင်များ အတွက် ကလေးသူငယ်အခွင့်အရေးဆိုင်ရာ အလုပ်ရုံသင်တန်းများကို ၆ ခရိုင်မှာ ဆောင်ရွက်ခဲ့တယ်။ အရပ်ဘက်အဖွဲ့ စည်းဝင်များအတွက် လူ့အခွင့်အရေးဆိုင်ရာ အလုပ်ရုံဆွေးနွေးပွဲ ၆ ခုကိုလည်း တစ်ဆက်တစ်စပ်တည်း ကျင်းပနိုင်တယ်လို့ အစီရင်ခံစာမှာ ဖော်ပြခဲ့သလို ကမ္ဘာ့လူ့အခွင့်အရေးဆိုင်ရာ ကြေညာစာတမ်းရဲ့ နှစ် ၇၀ ပြည့် အထိမ်းအမှတ်အဖြစ် စကားဝိုင်းများကျင်းပခြင်း၊ အခမ်းအနားများ ဆောင်ရွက်ခြင်း၊ ဂုဏ်ပြုတေးသီးချင်းများ ထုတ်လွှင့်ဖျော်ဖြေခြင်းနဲ့ ပြည်သူအကြား လူ့အခွင့်အရေး အသိပညာမြှင့်တင်မှုတွေ ဆောင်ရွက်တယ်လို့ဖော်ပြခဲ့ပါတယ်။ အားလုံးခြုံပြီး ဝေဖန်ပြောကြားရရင် လူ့အခွင့်အရေးမြှင့်တင်ရေးနဲ့ ပညာပေးရေးဆောင်ရွက်ချက်များဟာ ကော်မရှင်အနေနဲ့ အားနည်းတယ်လို့ ပြောရမှာဖြစ်ပါတယ်။ ဒါကြောင့် ပိုမိုကျယ်ပြန့်စွာဆောင်ရွက်ရန် တိုက်တွန်းပါတယ်။ နာယကကြီးခင်ဗျာ။ မြန်မာနိုင်ငံ အမျိုးသားလူ့အခွင့်အရေးကော်မရှင်ရဲ့ အစီရင်ခံစာမှာ ပြည်ထောင်စု ဝန်ကြီးဌာနများနဲ့ ပူးပေါင်းဆောင်ရွက်မှုများကို သုံးသပ်ရာမှာ ကော်မရှင်ကပေးပို့ခဲ့တဲ့ အကြောင်းကြားစာများ ပြန်ကြားမှုရာကို ရာခိုင်နှုန်းနဲ့ဖော်ပြချက်မှာ ကာကွယ်ရေးဝန်ကြီးဌာနက ၅ရ ရာခိုင်နှုန်း၊ ပြည်ထဲရေးမှာ ၈၂ ရာခိုင်နှုန်း၊ လူမှုဝန်ထမ်းကယ်ဆယ်ရေးနဲ့ ပြန်လည်နေရာချထားရေးဝန်ကြီးဌာနက ၁၀၀ ရာခိုင်နှုန်းပြည့် ပူးပေါင်းဆောင်ရွက်ခဲ့ကြပါတယ်။ အဲဒီလို ပူးပေါင်းဆောင်ရွက်မှုဟာ အပြုသဘောဆောင်တဲ့အတွက် အားရကျေနပ်တယ်လို့ ဖော်ပြထားပါတယ်။ တိုင်းဒေသကြီးနဲ့ ပြည်နယ်အစိုးရများရဲ့ ပူးပေါင်းဆောင်ရွက်မှု များဟာ တိုးတက်ကောင်းမွန်တယ်လို့လည်း သုံးသပ်ထားပါတယ်။ ၁၀၀ ရာခိုင်နှုန်းပြည့် ချင်းပြည်နယ်က ဆောင်ရွက်တယ်။ မွန်ပြည်နယ်က ၉၁ ရာခိုင်နှုန်း၊ ၈၀ ရာခိုင်နှုန်းရဲ့အထက် ပြန်ကြားလာမှုတွေကတော့ မကွေးတိုင်းအစိုးရ၊ ကချင်ပြည်နယ်နဲ့ နေပြည်တော်ကောင်စီတို့ ဖြစ်ပါတယ်။ ၅၀ ရာခိုင်နှုန်းအထက် ပြန်ကြားခဲ့ကြတဲ့ အစိုးရများကတော့ တနင်္င်္သာရီ၊ ရန်ကုန်၊ မန္တလေးတို့နဲ့ ရခိုင်၊ ရှမ်းပြည်နယ်အစိုးရတို့ ဖြစ်ပါတယ်။ ၄၀ ရာခိုင်နှုန်းအထက် ပဲခူး၊ ဧရာဝတီတို့ဖြစ်ပြီး ကရင်က ၂၀ ရာခိုင်နှုန်း ဖြစ်ပါတယ်။ ဒီထဲမှာတော့ ထူးထူးခြားခြား စစ်ကိုင်းတိုင်းဒေသကြီးအစိုးရအဖွဲ့ထံကို ကော်မရှင်က တိုင်ကြားစာနဲ့ ပတ်သက်ပြီး အကြောင်းကြားစာ ၂၃ စောင် ပေးပို့ခဲ့ရာမှာ လုံးဝပြန်ကြားမှုမရှိတဲ့အတွက် (ဝ)ရာခိုင်နှုန်း လို့ပဲ ပြောရမှာဖြစ်ပါတယ်။ သေသေချာချာပြန်ပြီးလေ့လာတဲ့အခါမှာ ၂၀၁ရ ခုနှစ်ကလည်း လုံးဝပြန်ကြား ထားတာကို၊ ပူးပေါင်းဆောင်ရွက်တာကို မတွေ့ရဘူးဖြစ်ပါတယ်။ ကော်မရှင်က လူ့အခွင့်အရေးကာကွယ် စောင့်ရှောက်ရေး လုပ်ငန်းများနဲ့ပတ်သက်ပြီး ပူးပေါင်းဆောင်ရွက်ပါရန် ကမ်းလှမ်းထားချက်ကို ကြိုဆို ထောက်ခံပါတယ်။ ဒါ့အပြင် စစ်ကိုင်းတိုင်းဒေသကြီးရဲ့ မြို့တော်မုံရွာမှာ လူ့အခွင့်အရေးကော်မရှင်ရုံးခွဲ ဖွင့်လှစ်ပြီး တိုးချဲ့စည်းရုံး ဆောင်ရွက်ပေးပါရန် ကော်မရှင်ကိုလည်း တိုက်တွန်းအပ်ပါတယ်ခင်ဗျာ။ နာယကကြီးခင်ဗျာ။ မြန်မာနိုင်ငံအမျိုးသားလူ့အခွင့်အရေးကော်မရှင်ရဲ့ စွမ်းဆောင်ရည်ဟာ တစ်နေ့ တခြား တိုးတက်လာတာကို တွေ့ရပါတယ်။ ဘဏ္ဍာရေးဆိုင်ရာ အမှီအခိုကင်းလာတာ၊ လူ့အခွင့်အရေးဆိုင်ရာ နိုင်ငံတကာအဖွဲ့ အစည်းများနဲ့ ပူးပေါင်းဆောင်ရွက်လာနိုင်တာ၊ ကမ္ဘာ့နိုင်ငံများအားလုံးရဲ့ လူ့အခွင့်အရေး အခြေအနေကို ပုံမှန်သုံးသပ်တဲ့ လုပ်ငန်းစဉ်နဲ့ပတ်သက်ပြီး ဆောင်ရွက်နိုင်တာ၊ ရုံးခွဲတွေစတင်ပြီးတော့ ဖွင့်လှစ်နိုင်တာ၊ အကျဉ်းထောင်များကို စဉ်ဆက်မပြတ် လေ့လာစောင့်ကြည့် အကြံပြုပေးနိုင်တာတွေ၊ ရွေးကောက်ပွဲကို လေ့လာစောင့်ကြည့်နိုင်တာ မြန်မာနိုင်ငံအမျိုးသားလူ့အခွင့်အရေးကော်မရှင်ရဲ့ တိုင်တန်းချက် များကို အစိုးရဌာနများက လေးစားစွာ တုံ့ပြန်မှုရရှိနေတာဟာ ဥပဒေနဲ့ မူဝါဒဆိုင်ရာကော်မရှင်ရဲ့ အကြံပြု ချက်များကို နိုင်ငံတော်အကြီးအကဲများက ကောင်းမွန်စွာ တုံ့ပြန်နေတာ၊ လွှတ်တော်၏ လူ့အခွင့်အရေး ဆိုင်ရာကော်မတီများနဲ့ ပူးပေါင်းဆောင်ရွက်နေတာကို တွေ့ရတဲ့အတွက် လေးစားဂုဏ်ယူ ဝမ်းမြောက်မိ ပါတယ်။ ဒါကြောင့်မို့လို့ တိုင်းဒေသကြီးနဲ့ ပြည်နယ်လွှတ်တော်များနဲ့လည်း လူ့အခွင့်အရေးဆိုင်ရာကိစ္စရပ် များနဲ့ပတ်သက်ပြီး ပိုမိုပူးပေါင်း ဆောင်ရွက်ပေးပါလို့ မြန်မာနိုင်ငံအမျိုးသားလူ့အခွင့်အရေးကော်မရှင်ကို တိုက်တွန်းရင်း နိဂုံးချုပ်ပါတယ်။</speech>
<speech type="speaker">ဦးနေကျော် ဒဂုံမြို့သစ်(အရှေ့ပိုင်း)မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="2232">ဦးနေကျော်ဒဂုံမြို့သစ်(အရှေ့ပိုင်း)မဲဆန္ဒနယ်၊ ရန်ကုန်တိုင်းဒေသကြီး </mp>ပြည်ထောင်စု လွှတ်တော် နာယကကြီးနှင့်တကွ အားလုံးမင်္ဂလာပါ။ ကျွန်တော်ကတော့ ဒဂုံမြို့သစ်(အရှေ့ပိုင်း) မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးနေကျော် ဖြစ်ပါတယ်။ မြန်မာနိုင်ငံ အမျိုးသားလူ့အခွင့်အရေးကော်မရှင် ဥပဒေပုဒ်မ ၂၂ ပုဒ်မခွဲ(ဌ)အရ ပြည်ထောင်စုလွှတ်တော်သို့ တင်ပြလာသော ကော်မရှင်ရဲ့ အစီရင်ခံစာအပေါ် အကြံပြု ဖြည့်စွက် ဆွေးနွေးသွားမှာ ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ ကော်မရှင်ရဲ့ နှစ်ပတ်လည် အစီရင်ခံစာမှာ ကလေးသူငယ်များ၏ အခွင့်အရေးနှင့်ပတ်သက်၍ NCRWG နဲ့ ပူးပေါင်းဆောင်ရွက်မှုများ၊ ပြစ်မှုရင်ဆိုင်နေရသော ကလေးငယ်များ၏ အခွင့်အရေးများမဆုံးရှုံးစေရေးအတွက် သက်ဆိုင်ရာသို့ အကြံပြု တိုက်တွန်းချက်များကို တွေ့ရပါတယ်။ ဒါပေမယ့် ကလေးသူငယ်များကို အလုပ်စေခိုင်းနေခြင်းနဲ့ ပတ်သက်ပြီး အစီရင်ခံစာမှာ ပါဝင်တာမတွေ့ရပါဘူး။ ၁၄ နှစ်အောက်ကလေးငယ်များကို အလုပ်အကိုင် လုပ်ကိုင်နိုင်စွမ်း မရှိသူများလို့ ဥပဒေမှာ ပြဋ္ဌာန်းထားတာတွေ့ရပါတယ်။ ၁၄ နှစ်မပြည့်သေးသော ကလေးသူငယ်များကို အလုပ်စေခိုင်းခြင်း သို့မဟုတ် အလုပ်လုပ်ကိုင်ခွင့်မပြုရလို့ ဆိုထားသော်ငြားလည် အသက်မပြည့်သေး သော ကလေးသူငယ်များဟာ စားသောက်ဆိုင်၊ လက်ဖက်ရည်ဆိုင်၊ အလုပ်ရုံတချို့မှာ အလုပ်လုပ်နေတာ တွေကို စိတ်မကောင်းစွာ တွေ့မြင်နေရပါတယ်။ တချို့ အလုပ်ရှင်များကလည်း မိသားစုဝင်များဟု ပြောကြ ပါတယ်။ ဒါကြောင့် အလုပ်လုပ်နေရသော ကလေးသူငယ်များအား ၁၄ နှစ်နှင့် ၁၆ နှစ်ကြား တရားဝင် အလုပ်လုပ်နေသူများ ဟုတ် မဟုတ်ကို စုံစမ်းစစ်ဆေးမှုများဖြင့် ဆောင်ရွက်သင့်ပါတယ်။ မြန်မာနိုင်ငံ အမျိုးသားလူ့အခွင့်အရေးကော်မရှင် ဥပဒေပုဒ်မ ၂၂ ပုဒ်မခွဲ(ဂ)၊ (ဃ)တို့အရ ကော်မရှင်အနေနဲ့ သွားရောက် စုံစမ်းသင့်ပါတယ်။ လေးစားအပ်ပါသော နာယကကြီးခင်ဗျာ။ အကျဉ်းထောင်များမှာ မူးယစ်ဆေးဝါးမှုဖြင့် အကျဉ်း ကျနေရသူ အရေအတွက်ဟာ အကျဉ်းထောင်အတွင်းရှိ စုစုပေါင်းအကျဉ်းသားဦးရေရဲ့ ၈၀ ရာခိုင်နှုန်း ကျော်မှာရှိနေခြင်းဟာ စိုးရိမ်စရာကောင်းတဲ့အချက်တစ်ခုဖြစ်ပါတယ်။ မူးယစ်ဆေးဝါးသုံးစွဲနေသူများကို ဖမ်းဆီးအကျဉ်းချခြင်းထက် အသိပညာပေးဟောပြောခြင်း၊ လူမှုရေးနည်းဖြင့်ပြစ်ဒဏ်ပေးခြင်း၊ ကျန်းမာရေး စောင့်ရှောက်မှုပေးခြင်းများပြုလုပ်ပြီး သီးခြားထားပေးသင့်ပါတယ်။ ဆေးခြောက်သုံးစွဲသူ၊ WY သုံးစွဲသူ၊ ICE သုံးစွဲသူ၊ ဘိန်းဖြူသုံးစွဲသူများကိုလည်း ခွဲခြားစောင့်ရှောက်မှုများ ပေးရန်လိုအပ်ပါတယ်။ ပညာ တစ်မျိုးတည်းတတ်သူအတွက် ပညာစုံတတ်အောင်သင်ပေးသော ကျောင်းတော်ကြီးမဖြစ်ဖို့လည်း လိုအပ် ပါတယ်။ တကယ်တော့ မူးယစ်ဆေးဝါးသုံးစွဲသူများထက် မူးယစ်ဆေးဝါးဖြန့်ဖြူး ရောင်းချသူများကို ပိုင်ရှင်မဲ့အဖြစ် ရောက်ရှိသွားခြင်းမျိုးမရှိရလေအောင် ထိထိရောက်ရောက် ဖမ်းဆီးအရေးယူခြင်းမျိုးကိုသာ အဓိကထား ဆောင်ရွက်သင့်ပါတယ်လို့ အကြံပြုအပ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ အကျဉ်းထောင်ထဲမှာ စာမေးပွဲဖြေဆိုရာတွင် ဂုဏ်ထူးဖြင့်အောင်မြင်သော အကျဉ်းသားလူငယ်တွေကို လွတ်ငြိမ်းခွင့် သို့မဟုတ် လျော့ပေါ့သက်သာခွင့်များပေးသလို သင်ကြားပေးတဲ့ အကျဉ်းသားကျောင်းဆရာများကိုလည်း အလားတူ သက်သာခွင့်ပေးသင့်ကြောင်း အစီရင်ခံစာမှာ တင်ပြထားတာကို ထောက်ခံဆွေးနွေးလိုပါတယ်။ ဒါ့အပြင် အကျဉ်းထောင်ထဲမှာရှိတဲ့ နှစ်အကန့်အသတ်မရှိ ပြစ်ဒဏ်ကျခံနေရသော မျှော်လင့်ချက်မဲ့အကျဉ်းသား ၂၅၄ ဦးနဲ့ ပတ်သက်လို့လည်း တင်ပြလိုပါတယ်။ တချို့ဆို နှစ်အကန့်အသတ်မရှိအပေါင်း ၁၀ နှစ်၊ နှစ်အကန့် အသတ်မရှိအပေါင်း ၁၅ နှစ်ဆိုပြီး ပြစ်ဒဏ်အသီးသီးကျခံနေရသူတွေ ရှိပါတယ်။ လူဆိုတာ မျှော်လင့်ချက်နဲ့ အသက်ရှင်နေကြသူတွေ ဖြစ်ပါတယ်။ သေဒဏ်ပြစ်ဒဏ်ကျခံနေရသူတွေတောင် မျှော်လင့်ချက်ရှိပြီး နှစ်အကန့်အသတ်မရှိ ပြစ်ဒဏ်ကျခံနေရသူတွေဟာ မျှော်လင့်ချက်မဲ့ ဖြစ်နေကြရပါတယ်။ ဆိုလိုတာက နိုင်ငံတော်မှလွတ်ငြိမ်းခွင့်၊ လျော့ပေါ့ခွင့်များပေးတဲ့အခါမှာ ဥပမာ သေဒဏ်ကျအကျဉ်းသားများကို ကျွန်းပြောင်း ခံစားစေ၊ ဆယ်နှစ်အထက် ဆယ်နှစ်တည်စေ၊ ဆယ်နှစ်အောက်အမှုများကို ဘယ်လိုခံစားစေဆိုပြီး သတ်မှတ် လျော့ပေးခြင်းမျိုးအပေါ်တွင် နှစ်အတည်မရှိသေးသော မျှော်လင့်ချက်မဲ့ အကျဉ်းသား ၂၅၄ ဦးလည်း ပါဝင်ခံစားခွင့် ဘယ်တုန်းကမှမရခဲ့ကြပါဘူး။ ဒါတွေဟာမဖြစ်သင့်ပါဘူး။ ဒါတွေကိုလည်း လူသားချင်း စာနာစိတ်နဲ့ တင်ပြပေးသင့်ပါတယ်။ လေးစားအပ်ပါသော နာယကကြီးခင်ဗျာ။ အကျဉ်းကျနေစဉ်ကာလအတွင်းမှာ အကျဉ်းသားများ ရဲ့ လုပ်အားခဝင်ငွေကိုလည်း ရာခိုင်နှုန်းတစ်ခုသတ်မှတ်ပြီး စုဆောင်းထားပေးသင့်ပါတယ်။ အကျဉ်းထောင်မှ ပြန်လည်လွတ်မြောက်တဲ့အခါ ပြန်လည်ထုတ်ပေးလိုက်ခြင်းဟာလည်း ပြင်ပမှအလုပ်အကိုင် အဆင်မပြေ သေးသည့် ကာလအတွင်း ဝင်ငွေမရှိတဲ့အခါ နောက်ထပ်ရာဇဝတ်မှု ကျူးလွန်သည့်ဖြစ်စဉ်မျိုး မဖြစ်စေဖို့ အတွက် အများကြီး အကာအကွယ်ပေးရာ ရောက်ပါတယ်။ ရာဇဝတ်မှုများ နည်းပါးသွားဖို့အတွက် အကျဉ်းထောင်များအတွက် အကျဉ်းသားအကျပ်အတည်းကိုလည်း ပြေလည်စေနိုင်ပါတယ်။ ရာဇဝတ်မှု များ များပြားနေရခြင်းဟာလည်း ရဲဝန်ထမ်းအင်အားလျော့ပါးနေရခြင်းနဲ့ ပြောင်းပြန်အချိုးကျပါတယ်။ ရဲဝန်ထမ်းအင်အားတိုးပေးဖို့အတွက်လည်း တကယ်လိုအပ်ပါတယ်။ အင်အားလျော့နည်း၍ မနိုင်ဝန်ထမ်း နေရတဲ့ ရဲဝန်ထမ်းများမှာလည်း တရားခံများကို ဖမ်းဆီးရာမှာလည်းကောင်း၊ တရားရုံးများကို တင်ပို့ ရာမှာလည်းကောင်း အကောင်းဆုံးလုပ်ဆောင်နိုင်ဖို့ ထောက်ပံ့ငွေကြေး၊ ယာဉ် စတဲ့လိုအပ်ချက်များ များစွာရှိနေတာကိုလည်း သိရပါတယ်။ ဒါတွေကိုလည်း စဉ်းစားသင့်တဲ့အချက်တွေအဖြစ် တင်ပြသင့်ပါတယ်။ လေးစားအပ်ပါသော နာယကကြီးခင်ဗျာ။ မြန်မာနိုင်ငံ အမျိုးသားလူ့အခွင့်အရေးကော်မရှင်ရဲ့ ၂၀၁၈ ခုနှစ်၊ နှစ်ပတ်လည်အစီရင်ခံစာ ယခင်နှစ်များထက် ပိုမိုကောင်းမွန်လာတဲ့ အစီရင်ခံစာဖြစ်ပါကြောင်း ထောက်ခံဆွေးနွေး တင်ပြလိုက်ရပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒေါက်တာစိန်မြအေး ဒလမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1553">ဒေါက်တာစိန်မြအေး(ဒလမဲဆန္ဒနယ်၊ ရန်ကုန်တိုင်းဒေသကြီး)</mp>လေးစားရပါသော ပြည်ထောင်စုလွှတ်တော် နာယကကြီးနှင့်တကွ ကြွရောက်လာသူအားလုံးကို မင်္ဂလာပါလို့ နှုတ်ခွန်းဆက်သ အပ်ပါတယ်။ ကျွန်တော်ကတော့ ဒလမဲဆန္ဒနယ်မြေမှ ပြည်သူ့လွှတ်တော်ကိုယ်စားလှယ် ဒေါက်တာ စိန်မြအေးဖြစ်ပါတယ်။ ကျွန်တော့အနေနဲ့ ၂၀၁၈ ခုနှစ်၊ အမျိုးသားလူ့အခွင့်အရေး အစီရင်ခံစာမှာ လူ့အခွင့် အရေးမြှင့်တင်ရေးနဲ့ ပညာပေးဆောင်ရွက်ချက်များကို အထူးအကြံပေး ဆွေးနွေးသွားမှာဖြစ်ပါတယ်။ နာယကကြီးခင်ဗျာ။ Power Point ဖြင့် တင်ပြခွင့်ပြုပါရန် မေတ္တာရပ်ခံအပ်ပါတယ်။ မြန်မာပြည်သူ လူထုအနေနဲ့ လူ့အခွင့်အရေးဆိုတဲ့စကားလုံးကို လူများစွာရဲ့ အသက်သွေးချွေးနဲ့ ရင်းနှီးပြီးမှ ယနေ့ခေတ်မှာ ရဲဝံ့စွာထုတ်ဖော်ပြောဆိုနိုင်ခဲ့ပြီး ဖြစ်ပါတယ်။ ကုလသမဂ္ဂ ကြေညာစာတမ်းပါ လူ့အခွင့်အရေးတွေကို အထိုက်အလျောက်ရနေကြပြီဆိုပေမယ့် ပိုင်ပိုင်နိုင်နိုင်ရရန်အတွက် လူ့အခွင့်အရေး ပညာပေးလုပ်ငန်းတွေ ယခုထက်ပိုပြီး တိုးမြှင့်လုပ်ဆောင်နိုင်ရေးဟာ အရေးကြီးလှပါတယ်၊ လိုအပ်လှ ပါတယ်။ အစီရင်ခံစာပါ လူ့အခွင့်အရေးမြှင့်တင်ရေးနဲ့ ပညာပေးရေး ဆောင်ရွက်ချက်များကို လေ့လာ af. OSOffermannsinfocrofoni mofonomia monocommons အလုပ်ရုံဆွေးနွေးပွဲသင်တန်းများကို တစ်နိုင်ငံလုံးအတွက် ခရိုင် ၆ ခရိုင်မှာ ၇၈၄ ဦးကို သင်တန်းပေးခဲ့ တာကို ကြိုဆိုရမှာဖြစ်ပေမယ့် ခရိုင်အားလုံးရဲ့ ၈.၁ ရာခိုင်နှုန်းသာ သင်တန်းပေးနိုင်တာကတော့ သတိပြု စရာဖြစ်ပါတယ်။ ကော်မရှင်ရုံးဝန်ထမ်းတွေအတွက် ကျေးလက်ဒေသတွေမှာ လူ့အခွင့်အရေးပညာပေးဖို့ ရည်ရွယ် ထားတဲ့သင်တန်းဟာ အလွန်ကောင်းပါတယ်။ သို့သော် အစီရင်ခံစာ အပိုဒ် ၁၂ အရ စာရေးဝန်ထမ်းနဲ့ အရာရှိတစ်ဦးအပါအဝင် ၉ ဦးသာ တက်ရောက်နိုင်ခြင်းဟာ ကျေးရွာပေါင်း ၆၀,၀၀၀ ကျော်ရှိနေတဲ့ ကျွန်တော်တို့နိုင်ငံအတွက် ဘယ်ောင့်ရဦးမှာလဲဆိုတဲ့ မေးခွန်းထုတ်စရာ ဖြစ်လာပါတယ်။ အစီရင်ခံစာ စာမျက်နှာ ၂ အပိုဒ် ၄ မှာ ရပ်ကွက်လူထုအတွင်း လူ့အခွင့်အရေး အသိပညာပေး ဆွေးနွေးပွဲများ အကြောင်းကို မြို့နယ် ၉ ခု၊ ကျေးရွာအုပ်စု ၂ရ အုပ်စုမှာ ပညာပေး ဆွေးနွေး သင်တန်းပေးတဲ့အကြောင်းကို ဖော်ပြထားပါတယ်။ နောက်ဆက်တွဲ(ခ)ပါ ဇယားမှာတော့ ၁၁ မြို့နယ် ရေတွက်လို့ရပြီး အချုပ်မှာ ဖော်ပြ ထားတာက ၂၅ မြို့နဲ့ ကျေးရွာအုပ်စုမဟုတ်ဘဲ ရွာပေါင်း ၂ရ ရွာ ဖော်ပြထားတာ ဖြစ်ပါတယ်။ ဘယ်ဟာ အမှန်ဆိုတာ ကွဲလွဲချက်ရှိနေပါတယ်။ အစီရင်ခံစာဟာ ပြည်ထောင်စုအဆင့်၊ အမျိုးသားအဆင့် ရှိတဲ့အတွက် ကွဲလွဲချက်ရှိရန် မသင့်ဘူးလို့ သုံးသပ်မိပါတယ်။ သို့ပါသော်လည်း လူထုအတွက် အထူးလိုအပ်လှတဲ့ ဆွေးနွေးပွဲတွေကို နိုင်ငံ့လူဦးရေရဲ့ ၀.၀ဝ၄၈ ရာခိုင်နှုန်းကို ပညာပေးနိုင်တာကြောင့် ကြိုဆိုအပ်ပါတယ်။ လေးစားအပ်ပါသော နာယကကြီးခင်ဗျာ။ ကာကွယ်ရေးဝန်ကြီးဌာနနဲ့ ပြည်ထဲရေးဝန်ကြီးဌာန တို့ရဲ့ သက်ဆိုင်ရာဌာနအချို့နဲ့ ဗဟိုဝန်ထမ်းတက္ကသိုလ်တို့မှာ လူ့အခွင့်အရေးဆိုင်ရာများ သွားရောက်ပို့ချခြင်း၊ ကလေးသူငယ်အခွင့်အရေးဆိုင်ရာ ဆောင်ရွက်ခြင်း၊ လူ့အခွင့်အရေး ကြေညာစာတမ်းကို တိုင်းရင်းသား ဘာသာ ၁၃ မျိုးနဲ့ မိတ်ဆက်ဖြန့်ချိခြင်း၊ စီစဉ်ခြင်း၊ နှစ်(၇၀)ပြည့် အထိမ်းအမှတ်စကားဝိုင်းပြုလုပ်ခြင်း၊ စာကြည့်တိုက် Resource Center ဖွင့်လှစ်ခြင်းကို အထူးကြိုဆို ထောက်ခံအပ်ပါတယ်။ လေးစားအပ်ပါသော နာယကကြီးခင်ဗျာ။ တိုင်ကြားစာအပေါ် တုံ့ပြန်မှုနဲ့ပတ်သက်ပြီးတော့ ၂၀၁၆ ခုနှစ်မှာ ပြည်ထောင်စုဝန်ကြီးဌာနအသီးသီးမှ ၅၀ ရာခိုင်နှုန်းအောက် တုံ့ပြန်မှုရခဲ့တာကို သိရှိခဲ့ရပေမယ့် ၂၀၁၈ ခုနှစ်မှာ ပြည်ထဲရေးနဲ့ ကာကွယ်ရေးဝန်ကြီးဌာနအပါအဝင် တုံ့ပြန်မှုဟာ ပျမ်းမျှ ၈၁.၂၅ ရာခိုင်နှုန်း နီးပါး ရရှိလာခြင်းဟာ အားရဖွယ်ဖြစ်ပြီး ကော်မရှင်ရဲ့ လူ့အခွင့်အရေးချိုးဖောက်နိုင်ခြေ ရှိသူများအား ပညာပေးခြင်းဆိုင်ရာ ကြိုးပမ်းအားထုတ်မှုရဲ့ ရလဒ်ဖြစ်ပါတယ်။ အစီရင်ခံစာ စာမျက်နှာ ၁၀ ဇယား(၁) မှာ ပြည်တွင်းတိုင်တန်းစာများအပေါ် ဆောင်ရွက်ထားရှိမှု အခြေအနေမှာ တိုင်ကြားစာ ၃၂၈၁ စောင်အနက် ၅၉.၄ ရာခိုင်နှုန်းဖြစ်တဲ့ ၁၉၅၁ စောင်ဟာ ကော်မရှင်နဲ့ သက်ဆိုင်ခြင်းမရှိခြင်းကိစ္စ၊ ဇယား(၃)ပါ တိုင်ကြား ချက်များတွင် ရခိုင်နဲ့ ရှမ်းပြည်နယ်မှအပ ကျန်ပြည်နယ်များနဲ့ တနင်္သာရီတိုင်းတွေက တိုင်ကြားစာတွေ အလွန်နည်းနေခြင်းကိစ္စ၊ မြန်မာနိုင်ငံလူဦးရေရဲ့ ၀.၀ဝ၆ ရာခိုင်နှုန်း၊ ရန်ကုန်တိုင်းဒေသကြီးရဲ့ ၀.၀ဝ၈၇ ရာခိုင်နှုန်း၊ ကယားပြည်နယ်လူဦးရေရဲ့ ၀.၀ဝဝ၂၅ ရာခိုင်နှုန်းတို့ထံမှသာ တိုင်ကြားစာပို့နေနိုင်ခြင်း ကိစ္စတို့ရဲ့ အကြောင်းရင်းကို ဝေဖန်သုံးသပ်ကြည့်သင့်ပါတယ်။ ဖွံ့ဖြိုးရေးနိမ့်ကျတဲ့ ပဋိပက္ခဖြစ်ပွားရာ ထိုဒေသတွေမှာ လူ့အခွင့်အရေးချိုးဖောက်ခံရမှုတွေ များနိုင်ခြေ ရှိပေမယ့် တိုင်တန်းမှုနည်းရခြင်းဟာ လူ့အခွင့်အရေးပညာပေးရေးလုပ်ငန်းတွေ အားနည်းတာကြောင့် ဖြစ်နိုင်ခြင်းနဲ့ ကော်မရှင်နဲ့မပတ်သက်သောတိုင်ကြားစာများ ရောက်ရှိလာခြင်းဟာ ကော်မရှင်အား အားကိုး ယုံကြည်မှုတိုးတက်လာသည်လို့ ယူဆနိုင်ပါတယ်။ ဒါပေမယ့် ကော်မရှင်နဲ့ပတ်သက်၍ အသိပညာ ဗဟုသုတ အားနည်းခြင်းကြောင့်လို့ မှတ်ချက်ချရင်လည်း လက်ခံရမှာဖြစ်ပါတယ်။ လေးစားအပ်ပါသော နာယကကြီးခင်ဗျာ။ အခြေခံပညာကျောင်းများနဲ့ အခြား တက္ကသိုလ်များမှာ လူ့အခွင့်အရေးဘာသာရပ်ကို ထည့်သွင်းသင်ကြားပေးနေတယ်လို့ အစီရင်ခံစာမှာမဖော်ပြနိုင်ခြင်းဟာလည်း ဝမ်းနည်းဖွယ်ဖြစ်နေပါတယ်။ ဒီလိုသင်ရိုးပြုစုပြီး သင်ကြားနိုင်မှ ငယ်စဉ်ဘဝကတည်းက လူ့အခွင့်အရေး စံနှုန်း၊ ဒီမိုကရေစီနဲ့ လူ့အခွင့်အရေး တန်ဖိုးကို မျိုးဆက်သစ်တွေကောင်းစွာသဘောပေါက် နားလည်နိုင်မှာ ဖြစ်ပါတယ်။ နိုင်ငံတော်အစိုးရနဲ့ ကော်မရှင်တို့ လက်တွဲဆောင်ရွက်သင့်ပြီဖြစ်ကြောင်း အကြံပြုလိုပါတယ်။ ဖွံ့ဖြိုးတိုးတက်ခြင်းဟာ လူ့အခွင့်အရေး ချိုးဖောက်မှုများဖြစ်ပွားနိုင်တဲ့ ဆင်းရဲမွဲတေမှုများကို အနိုင်ယူနိုင် ပါတယ်။ ဒါပေမယ့် ဖွံ့ဖြိုးရေး စီမံကိန်းကြီးများဖြစ်တဲ့ ခရီးသွားလုပ်ငန်း၊ သတ္တုတူးဖော်ခြင်းလုပ်ငန်း၊ တာတမံကြီးများ၊ တံတားကြီးများ တည်ဆောက်ခြင်းလုပ်ငန်းများ ဆောင်ရွက်ရာဒေသများမှာ EIA, SIA ခေါ် သဘာဝပတ်ဝန်းကျင်နဲ့ လူမှုထိခိုက်မှု ဆန်းစစ်ခြင်းလုပ်ငန်းမစတင်မီ လူထုကို လူ့အခွင့်အရေး ပညာပေးရန် အထူးလိုအပ်နေပါတယ်။ လေးစားအပ်ပါသော နာယကကြီးခင်ဗျာ။ အစီရင်ခံစာပါ လူ့အခွင့်အရေး မြှင့်တင်ရေးနဲ့ ပညာပေးရေး ဆိုင်ရာ ဆက်လက်ဆောင်ရွက်မယ့်လုပ်ငန်းများကို ကြိုဆိုထောက်ခံပါသော်လည်း ပညာပေးလုပ်ငန်းများကို ဆက်လက်ဆောင်ရွက်ရာမှာ တိုင်းရင်းသားအများစုနေထိုင်ရာ ဖွံ့ဖြိုးမှုနောက်ကျနေသော ပဋိပက္ခဒေသ တွေမှာ ပိုမိုအာရုံစိုက်ရေး၊ အခြေခံပညာကျောင်းများနှင့် တက္ကသိုလ်များမှာ လူ့အခွင့်အရေးဘာသာရပ်ကို သင်ကြားပေးနိုင်ရန်အတွက် ကြိုးပမ်းအားထုတ်ရေး၊ ဖွံ့ဖြိုးရေးစီမံကိန်းကြီးများ ဆောင်ရွက်မည့် ဒေသ များမှာ နေထိုင်ကြတဲ့ဒေသခံများ လူ့အခွင့်အရေး မဆုံးရှုံးစေရန် ကြိုတင်၍ ပညာပေးရေးလုပ်ငန်းများ ထိရောက်စွာဆောင်ရွက်ရေး၊ ပညာပေးရေး လုပ်ငန်းများဆောင်ရွက်ရာမှာ ချိုးဖောက်ခံခြေရှိတဲ့ ပြည်သူ များအား ကျယ်ပြန့်စွာပညာပေးရေးများကို တိုက်တွန်းခြင်းဖြင့် ၂၀၁၈ ခုနှစ်၊ အမျိုးသား လူ့အခွင့်အရေး ကော်မရှင်အစီရင်ခံစာအား အကြံပြုထောက်ခံ ဆွေးနွေးအပ်ပါတယ်ခင်ဗျာ။ ကျေးဇူးတင်ပါတယ်ခင်ဗျာ။</speech>
<speech type="speaker">ဦးတင်အောင်ထွန်း မကွေးတိုင်းဒေသကြီး မဲဆန္ဒနယ်အမှတ်(၅) ဆွေးနွေးဖို့ဖြစ်ပါတယ်။</speech>
<speech><mp id="1279">ဦးတင်အောင်ထွန်း (မဲဆန္ဒနယ်အမှတ်-၅၊ မကွေးတိုင်းဒေသကြီး)</mp>လေးစားအပ်တဲ့ ပြည်ထောင်စုလွှတ်တော် နာယက၊ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်များ အားလုံး မင်္ဂလာပါခင်ဗျာ။ ကျွန်တော်က မင်းဘူး၊ စဉ်းကူးမြို့နယ်၊ ပွင့်ဖြူမြို့နယ်တို့ ပါဝင်တဲ့ မကွေးတိုင်း ဒေသကြီး၊ မဲဆန္ဒနယ်အမှတ်(၅)မှ ပြည်ထောင်စုလွှတ်တော်ကိုယ်စားလှယ် ဦးတင်အောင်ထွန်းပါ။ ကျွန်တော့အနေနဲ့ ပြည်ထောင်စုသမ္မတမြန်မာနိုင်ငံတော် မြန်မာနိုင်ငံ အမျိုးသားလူ့အခွင့်အရေး ကော်မရှင်ရဲ့ ၂၀၁၈ ခုနှစ်၊ နှစ်ပတ်လည် အစီရင်ခံစာနှင့် စပ်လျဉ်းလို့ လူ့အခွင့်အရေး ကာကွယ်စောင့်ရှောက်ရေး ဆိုင်ရာ ဆောင်ရွက်ချက်များထဲက အစီရင်ခံစာအပိုဒ် ၂၉ အရ၊ ၂၀၁၈ ခုနှစ်အတွင်း တိုင်တန်းချက် ၃၂၈၁ စောင် လက်ခံရရှိကြောင်း၊ ၁၀၄၂ မှုကို (က) သက်ဆိုင်ရာဌာနများသို့ အကြောင်းကြားတာ ၆၆၈ မှု၊ (ခ) တိုင်တန်းသူများသို့ အကြောင်းကြားတာ ၃၂ရ မှု၊ (ဂ) ကွင်းဆင်းစုံစမ်းစစ်ဆေးတာ ၁၄ မှု၊ (ဃ) မှတ်တမ်း ၃၂ မှု၊ (င) ကာယကံရှင် အမှုပိတ် ၁ မှုဆိုပြီး တွေ့ရှိရပါတယ်။ တိုင်တန်းချက် ၃၂၈၁ စောင်မှာ ဆောင်ရွက် ခဲ့တာ ၁၀၄၂ စောင်ဖြစ်လို့ မဆောင်ရွက်နိုင်တာ ၂၂၃၉ မှုဖြစ်တာကို တွေ့ရပါတယ်။ ဇယား(၁) အရ ၂၀၁၈ ခုနှစ်မှာ ကော်မရှင်နဲ့ သက်ဆိုင်ခြင်းမရှိတဲ့ အမှု ၁၉၅၁ မှု၊ တစ်နှစ်အတွင်းဆောင်ရွက်မှု ၁၀၄၂ မှု၊ လက်ကျန် အမှု ၂၈၈ မှုဖြစ်တာတွေ့ရပါတယ်။ မရှင်းလင်းတာက အစီရင်ခံစာ အပိုဒ် ၃၀ မှာ ၂၀၁၈ ခုနှစ်အတွင်း တိုင်ကြားမှုပေါင်း ၃၂၈၁ စောင်ကို လက်ခံရရှိခဲ့တဲ့အနက် လူ့အခွင့်အရေးနှင့် မသက်ဆိုင်မှုလည်းကောင်း၊ ကျိုးကြောင်းဆီလျော်မှု မရှိဟု လည်းကောင်း၊ ကော်မရှင်ဥပဒေပုဒ်မ ၃၇(က)နှင့် (ခ) အရ တရားရုံး စီရင်ဆဲအမှုနှင့် တရားရုံးစီရင်ပြီးပြတ် ပြီးသဖြင့် ကော်မရှင်၏ လုပ်ပိုင်ခွင့်မကျရောက်ဟု လည်းကောင်း၊ သတ်မှတ်သည့် တိုင်တန်းချက် ၁၉၅၁ စောင်ကို မှတ်တမ်းအဖြစ် သီးခြားထားရှိပြီး ကျန် ၁၀၄၂ မှုကို ကိုင်တွယ်ဖြေရှင်းပေးခဲ့ကြောင်း၊ လက်ကျန် ၂၈၈ မှု ကျန်ရှိပါကြောင်း ဖော်ပြထားတာ တွေ့ရပါတယ်။ မှတ်တမ်းအဖြစ် သီးခြားထားတာ ၁၉၅၁ စောင်ဖြစ်ပြီးမှ ကိုင်တွယ်ဖြေရှင်းတယ်ဆိုတဲ့ ၁၀၄၂ မှုမှာလည်းပဲ အစီရင်ခံစာအပိုဒ် ၂၉ အရ မှတ်တမ်း ၃၂ မှု ဖော်ပြထားတာဖြစ်လို့ မှတ်တမ်းထားတဲ့အမှု စုစုပေါင်း ၁၉၈၃ မှု ဖြစ်နေတာကို ရှင်းရှင်းလင်းလင်း အသိပေးလိုပါတယ်။ မှတ်တမ်းထားတယ်ဆိုတဲ့ တိုင်တန်းမှုများကိုလည်း တိုင်တန်းသူများထံ မှန်ကန်တဲ့ တိုင်တန်းမှုနဲ့ ထိရောက်အောင် ဆောင်ရွက်နိုင်ရေး ဆက်သွယ်အသိပေးသင့်ပါတယ်။ နိဂုံးချုပ်အနေနဲ့ အကြံပြုလိုတာက ပြည်ထောင်စုလွှတ်တော်က ပြဋ္ဌာန်းခဲ့တဲ့ ဥပဒေနဲ့အညီ နိုင်ငံတော်သမ္မတရုံးက ဖွဲ့စည်းပေးခဲ့တဲ့ မြန်မာနိုင်ငံ အမျိုးသားလူ့အခွင့်အရေးကော်မရှင်အနေနဲ့ ကျခံ သုံးစွဲကုန်ကျတဲ့ နိုင်ငံတော်ရဲ့ ဘတ်ဂျက်ကုန်ကျမှုနဲ့ ညီမျှတဲ့ မြန်မာနိုင်ငံသားများရဲ့ လူ့အခွင့်အရေးများကို ဒီထက်ပိုပြီး ကာကွယ်စောင့်ရှောက်နိုင်အောင် ကြိုးစားဆောင်ရွက်ပေးစေလိုပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးဌေးဝင်းအောင်(ခေါ်)ဦးပြုံးချို ဒေါပုံမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1542">ဦးဌေးဝင်းအောင်(ခေါ်)ဦးပြုံးချို (ဒေါပုံမဲဆန္ဒနယ်၊ ရန်ကုန်တိုင်းဒေသကြီး)</mp>လေးစားအပ် ပါတဲ့ ပြည်ထောင်စုလွှတ်တော် နာယကကြီးနဲ့တကွ အားလုံးပဲမင်္ဂလာပါ။ ကျွန်တော်ကတော့ ရန်ကုန် တိုင်းဒေသကြီး ဒေါပုံမြို့နယ် ပြည်သူ့လွှတ်တော်ကိုယ်စားလှယ် ဦးဌေးဝင်းအောင်(ခေါ်)ဦးပြုံးချို ဖြစ်ပါတယ်။ မြန်မာနိုင်ငံ အမျိုးသားလူ့အခွင့်အရေးကော်မရှင်ရဲ့ နှစ်ပတ်လည်အစီရင်ခံစာ ၂၀၁၈ ခုနှစ်မှာ ကော်မရှင် တစ်ရပ်လုံး ပူးပေါင်းဆောင်ရွက်ခဲ့တဲ့ လုပ်ငန်းတွေထဲကနေပြီးတော့ ကြားဖြတ်ရွေးကောက်ပွဲ လေ့လာ စောင့်ကြည့်ရေးနဲ့ ပတ်သက်ပြီးတော့ အကြံပြုဆွေးနွေးသွားမှာ ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ Power Point သုံးစွဲခွင့်ပြုပါခင်ဗျာ။ ကော်မရှင်ရဲ့ နှစ်ပတ်လည်အစီရင်ခံစာ အမှတ်စဉ်(၇)မှာ ကော်မရှင်တစ်ရပ်လုံး ပူးပေါင်းပါဝင် ဆောင်ရွက်ခဲ့တဲ့လုပ်ငန်းများ ခေါင်းစဉ်အောက်က အပိုဒ် ၉၁ မှာ ၃-၁၁-၂၀၁၈ မှာ ကျင်းပပြုလုပ်ခဲ့တဲ့ ကြားဖြတ်ရွေးကောက်ပွဲမှာ မဲရုံအသီးသီးမှာ မသန်စွမ်းမဲဆန္ဒရှင်များ၊ သက်ကြီးရွယ်အိုမဲဆန္ဒနယ်ရှင်များ အပါအဝင် မဲဆန္ဒနယ်ရှင် ပြည်သူအားလုံး လွတ်လပ်စွာနှင့် အဆင်ပြေ၊ လွယ်ကူ၊ ချောမွေ့လုံခြုံစွာ မဲပေးနိုင်ခြင်း ရှိ မရှိ၊ လူ့အခွင့်အရေး စံသတ်မှတ်ချက်များနှင့် ညီညွတ်မှု ရှိ မရှိ၊ ဆန္ဒမဲပေးစဉ်ကာလ အတွင်းမှာ မလျော်ကန်သောနည်းဖြင့် စည်းရုံးလှုံ့ဆော်မှု ရှိ မရှိတို့ကို အလေးထား၍ လူ့အခွင့်အရေး ရှုထောင့်ကနေပြီးတော့ စောင့်ကြည့်လေ့လာရန်အတွက် မဲဆန္ဒနယ်မြေ ၁၃ နေရာရှိတဲ့ အနက်ကနေ ပြီးတော့ ၆ နေရာကို သွားရောက်လေ့လာခဲ့တယ်လို့ ဖော်ပြထားပါတယ်။ ၂၀၁၅ အထွေထွေရွေးကောက်ပွဲ၊ ၂၀၁ရ ကြားဖြတ်ရွေးကောက်ပွဲတွေ ပြီးသွားပြီးတဲ့နောက်မှာ ၂၀၁၈ ကြားဖြတ်ရွေးကောက်ပွဲမှာတော့ ကြားဖြတ်ရွေးကောက်ပွဲ စောင့်ကြည့်ရေးလုပ်ငန်းစဉ်ကို ကော်မရှင် တစ်ရပ်လုံးက ပူးပေါင်းဆောင်ရွက်တာတွေကို သွားတွေ့ရပါတယ်။ အစီရင်ခံစာ အပိုဒ် ၉၂ မှာတော့ အဲဒီလို လေ့လာမှုတွေကနေပြီးတော့ မဲရုံများအလိုက် မဲရုံများနှင့်ပတ်သက်တဲ့ အချက်အလက်တွေ၊ လေ့လာခဲ့တဲ့ မဲရုံနေရာများ၊ ဝင်ရောက်ယှဉ်ပြိုင်ခဲ့တဲ့ လွှတ်တော်ကိုယ်စားလှယ်များ၊ သီးခြားတွေ့ရှိချက်များအရ အကြံပြုချက် ၁၀ ချက်ပါ အစီရင်ခံစာကို ၂၀၁၈ ခုနှစ်၊ နိုဝင်ဘာလမှာ နိုင်ငံတော်သမ္မတရုံးနဲ့ ပြည်ထောင်စု ရွေးကောက်ပွဲကော်မရှင်ကို ပေးပို့ခဲ့တယ်လို့ ဖော်ပြထားပါတယ်။ အဲဒီအကြံပြုချက်တွေဟာ ပြီးခဲ့တဲ့ ၂၀၁၈ ခုနှစ် ကြားဖြတ်ရွေးကောက်ပွဲရဲ့ တွေ့ရှိချက်ဖြစ်သလို နောင်ရွေးကောက်ပွဲအတွက်လည်း ထည့်သွင်းစဉ်းစား စရာတွေ ဖြစ်နေပါတယ်။ ဒါ့အပြင် လာမယ့် ၂၀၂၀ ပြည့် အထွေထွေရွေးကောက်ပွဲအတွက် အခု ၂၀၁၉ ခုနှစ်က အကြိုကာလဖြစ်သလို မဲစာရင်းပြုစုရတဲ့နှစ်လည်း သတ်မှတ်ထားတာရှိပါတယ်။ လေးစားအပ်ပါတဲ့ ပြည်ထောင်စုလွှတ်တော် နာယကကြီးခင်ဗျာ။ မြန်မာနိုင်ငံအမျိုးသားလူ့အခွင့် အရေးကော်မရှင် နှစ်ပတ်လည်အစီရင်ခံစာ အပိုဒ် ၉၂ မှာ ကြားဖြတ်ရွေးကောက်ပွဲလေ့လာစောင့်ကြည့်ရေး ကနေရရှိတဲ့ အကြံပြုချက်(က)နဲ့ (ခ)မှာဆိုလို့ရှိရင် ဆန္ဒမဲပေးတဲ့နေ့မှာ မှတ်ပုံတင်မပါလာသူတွေအား လွယ်ကူစွာမဲပေးနိုင်ရေး အစီအစဉ်များပြုလုပ်ပေးသင့်တဲ့အကြောင်းတွေ၊ နောက်မဲစာရင်းမှာ လူတစ်ဦးရဲ့ အမည်နှစ်နေရာပါနေတာတွေ၊ တချို့ မဲစာရင်းတွေမှာမပါလို့ မဲမထည့်ရတာတွေ၊ အဲဒါတွေ ထပ်မံမဖြစ် ပွားဖို့အတွက် အခုထက်ပိုပြီးစနစ်ကျတဲ့ စီစဉ်မှုတွေဆောင်ရွက်သင့်ကြောင်းကို အကြံပြုထားပါတယ်။ နောက်အပိုဒ်(ဆ)မှာလည်း မဲရုံးတွင်းဝင်ပေါက်မှ မဲလက်မှတ်ထုတ်တဲ့နေရာ နောက်ပြီးတော့ ဆန္ဒပြုခန်း၊ မဲထည့်တဲ့ပုံ၊ မင်တို့တဲ့နေရာ၊ ထွက်ပေါက်ကို သွားတဲ့လမ်းကြောင်းများကို အခုထက်ပိုပြီးတော့ ရှင်းလင်း လွယ်ကူတဲ့ လမ်းကြောင်းများဖြင့် တီထွင်သတ်မှတ်ပေးသင့်ကြောင်းတို့ကို ဖော်ပြထားပါတယ်။ ဒါဟာရွေးကောက်ပွဲတွေကို ကျင်းပရာမှာ ထားရှိရမယ့် စံသတ်မှတ်ချက် ၅ ခုဖြစ်တဲ့ လွတ်လပ် ရမယ်၊ တရားမျှတရမယ်၊ ပွင့်လင်းမြင်သာမှုရှိရမယ်၊ အများယုံကြည်လက်ခံမှုရှိရမယ်၊ နောက်ပြည်သူ့ဆန္ဒနှင့် ရွေးကောက်ပွဲရလဒ် တစ်ထပ်တည်းဖြစ်ရမယ်ဆိုတဲ့ စံတွေအတွက် သတိပြုရတော့မယ့် အချက်အလက်တွေ အဖြစ် အကြံပြုထားတာပေါ်လွင်ပါတယ်။ ရွေးကောက်ပွဲလုပ်ငန်းစဉ်တွေနဲ့ အဓိကဆက်စပ်နေတဲ့အပြင် မဲဆန္ဒရှင်စာရင်းပြုစုခြင်းနဲ့ ကြိုတင်မဲကိစ္စတွေဟာ ရွေးကောက်ပွဲကျင်းပတဲ့နေ့ရက် မတိုင်ခင်ကတည်းက အလေးထားဆောင်ရွက်ရမယ့် ကိစ္စတွေဖြစ်သလို မဲစာရင်းမှာမပါတာတွေ မဲထည့်ခွင့်မရတာတွေ အတွက် လည်း ပိုပြီးစနစ်ကျဖို့၊ စနစ်ကျတာတွေလုပ်ပေးဖို့ အကြံပြုထားတာတွေကိုလည်း တွေ့ရပါတယ်။ မြန်မာနိုင်ငံအမျိုးသားလူ့အခွင့်အရေးကော်မရှင်ဥပဒေ အခန်း(၂) ရည်ရွယ်ချက်များ ၃(ဃ)မှာ လူ့အခွင့်အရေးနှင့်ဆိုင်တဲ့ အပြည်ပြည်ဆိုင်ရာအဖွဲ့အစည်းများ၊ ဒေသဆိုင်ရာအဖွဲ့အစည်းများ၊ ဥပဒေနှင့် အညီ ဖွဲ့စည်းထားသည့် အမျိုးသားအဆင့်အဖွဲ့အစည်းများ၊ အရပ်ဖက်အဖွဲ့အစည်းများ၊ အစိုးရမဟုတ်တဲ့ အဖွဲ့အစည်းများနှင့် ဆက်သွယ်ညှိနှိုင်းပြီးတော့ ပူးပေါင်းဆောင်ရွက်ရန်လိုပါတယ်လို့ သူကပြောထား ပါတယ်။ အလားတူပဲ ရွေးကောက်ပွဲကော်မရှင်ကလည်း အထွေထွေရွေးကောက်ပွဲတွေ အောင်မြင်စေရေး အတွက်သက်ဆိုင်ရာ ဝန်ကြီးဌာနတွေ၊ ကော်မရှင်အဖွဲ့ခွဲတွေ၊ နိုင်ငံရေးပါတီတွေ၊ အရပ်ဖက်လူ့အဖွဲ့ အစည်းတွေ စတဲ့ကဏ္ဍစုံမှ ပူးပေါင်းဆောင်ရွက်ရန် အထူးလိုအပ်ကြောင်း ဖော်ပြထားပါတယ်။ နိုင်ငံသားများရဲ့ မူလအခွင့်အရေးတွေ ပိုမိုခိုင်မာဖို့ ပါတီစုံဒီမိုကရေစီစနစ် ရှင်သန်အားကောင်းဖို့ ရွေးကောက်ပွဲတွေမှာ လွတ်လပ်မျှတအောင်မြင်ဖို့အတွက် လွတ်လပ်တဲ့ကော်မရှင် ၂ ခုကြားမှာ အကြံပြု ခြင်းတွေ၊ ပူးပေါင်းဆောင်ရွက်ခြင်းတွေဟာ လိုအပ်တဲ့ဆောင်ရွက်ချက်တွေဖြစ်သလို ဒီထက်ပိုပြီးတော့လည်း ပူးပေါင်းဆောင်ရွက်သင့်ပါတယ်။ ဒါမှလည်း အခုအစီရင်ခံစာထဲမှာ အကြံပြုထားတဲ့ အချက်အလက် တွေကို ဘယ်လောက်အကောင်အထည်ဖော်ဖြစ်သလဲ၊ ဘယ်လိုဆက်ပြီး ပူးပေါင်းဆောင်ရွက်မယ်ဆိုတာ လာမယ့် အစီရင်ခံစာတွေမှာ ဆက်စပ်ဖော်ပြသိရှိနိုင်မှာ ဖြစ်ပါတယ်။ ဒီလိုအကြံပြုခြင်း၊ ပူးပေါင်း ဆောင်ရွက်ခြင်းတွေကနေပြီးတော့ နိုင်ငံသားတွေရဲ့ အခွင့်အရေးတွေဖြစ်တဲ့ ရွေးကောက်တင်မြှောက်ခွင့် နှင့် ရွေးကောက်တင်မြှောက်ခံပိုင်ခွင့်တွေကို အာမခံချက်ရှိအောင် လက်တွေ့အကောင်အထည်ဖော်ရာ ရောက်မှာလည်းဖြစ်ပါတယ်။ အစီရင်ခံစာအပိုဒ် ၁၄၃ မှာပါရှိတဲ့ ကော်မရှင်ရဲ့ ဆက်လက်ဆောင်ရွက်ရမယ့် လူ့အခွင့်အရေးနဲ့ ပညာပေးရေးဆိုင်ရာလုပ်ငန်းတွေမှာ မြို့နေပြည်သူများသာမက ကျေးလက်နေပြည်သူများရဲ့ အသိပညာ ပြန့်ပွားရေးအတွက် အရပ်ဖက်လူ့အဖွဲ့အစည်းတွေနဲ့ ပူးပေါင်းပြီးတော့ Community Talk တွေ ပြုလုပ် သွားမယ်ဆိုပြီးတော့ အဲဒီလိုလုပ်သွားတဲ့အခါမှာလည်း ကော်မရှင်ရုံးဝန်ထမ်းတွေ ဝင်ရောက်ဆွေးနွေး ဟောပြောနိုင်ဖို့အတွက် ရုံးတွင်းသင်တန်းတွေ ဆက်လက်ပို့ချသွားမယ်လို့ ပါပါတယ်။ အစီရင်ခံစာ အပိုဒ် ၁၅၁ မှာဆိုလို့ရှိရင် အဲဒီလိုတိုးမြှင့်ဖွဲ့စည်းထားတဲ့ ဝန်ထမ်းတွေကို အဲဒီလူ့အခွင့်အရေးမြှင့်တင်ရေး၊ ကာကွယ်ရေး တွေမှာ ဒီကော်မရှင်ဥပဒေပြဋ္ဌာန်းချက်တွေနဲ့ ပူးပေါင်းဆောင်ရွက်နိုင်အောင်အတွက် တိုးမြှင့်ဖြည့်တင်း ခန့်ထားပေးမယ်လို့ပါရှိတာကို တွေ့ရပါတယ်။ အဲဒီလိုပညာပေးရေးအစီအစဉ်တွေမှာ နိုင်ငံသားတွေရဲ့ အခွင့်အရေးဖြစ်တဲ့ ရွေးကောက်တင်မြှောက် ခွင့်နဲ့ ရွေးကောက်တင်မြှောက်ခံပိုင်ခွင့်တွေကိုပါ ထည့်သွင်းပြီးတော့ ဆောင်ရွက်သွားမယ်ဆိုလို့ရှိရင် ပြည်သူ့ ဆန္ဒအမှန်နဲ့ ပြည်သူ့ကိုယ်စားပြုရွေးချယ်နိုင်ရေးအတွက် ရွေးကောက်ပွဲစောင့်ကြည့်လေ့လာရေး ပညာ ပေးရေးတွေဟာ မြန်မာနိုင်ငံအမျိုးသားလူ့အခွင့်အရေးကော်မရှင်ရဲ့ အရေးပါတဲ့ လုပ်ငန်းစဉ်တစ်ခုအဖြစ် တိုးမြှင့်ဆောင်ရွက်သင့်ကြောင်း အကြံပြုဆွေးနွေးလိုက်ရပါတယ်။ ကျေးဇူးတင်ပါတယ်။</speech>
<speech type="speaker">ဒေါ်နွယ်နွယ်အောင် မွန်ပြည်နယ် မဲဆန္ဒနယ်အမှတ်(၂) ဆွေးနွေးဖို့ဖြစ်ပါတယ်။</speech>
<speech><mp id="1298">ဒေါ်နွယ်နွယ်အောင်(မဲဆန္ဒနယ်အမှတ်-၂၊ မွန်ပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ အားလုံးမင်္ဂလာပါရှင်။ ကျွန်မက မြန်မာနိုင်ငံအမျိုးသားလူ့အခွင့်အရေး ကော်မရှင်ရဲ့ ၂၀၁၈ ခုနှစ်၊ နှစ်ပတ်လည်အစီရင်ခံစာအပေါ်မှာ အကြံပြုထောက်ခံ ဆွေးနွေးသွားမှာ ဖြစ်ပါတယ်ရှင်။ နာယကကြီးရှင်။ လူ့အခွင့်အရေးကာကွယ်စောင့်ရှောက်ရေးဆိုင်ရာ ဆောင်ရွက်ချက်တွေနဲ့ ပတ်သက်ပြီးတော့ အပိုဒ် ၂၉ မှာ ၂၀၁၈ ခုနှစ်အတွင်းမှာ တိုင်းတန်းချက်ပေါင်း ၃,၂၈၁ စောင် လက်ခံရရှိ တဲ့နေရာမှာ ကော်မရှင်က တိုင်တန်းစာ ၁,၀၄၂ စောင်အပေါ်မှာပဲ ကိုင်တွယ်ဖြေရှင်းပေးခဲ့ကြောင်း တွေ့ရှိ ရပါတယ်။ ဒီနေရာမှာ တိုင်ကြားစာတွေဟာ ၂၀၁ရ ခုနှစ်ကထက် ၃ ဆနီးပါးပိုလာတာ သုံးသပ်တွေ့ရှိ ရပါတယ်။ တိုင်ကြားမှုပိုမိုများပြားလာတာဟာ တစ်နှစ်ထက်တစ်နှစ် လူ့အခွင့်အရေးချိုးဖောက်မှု ပိုမို များပြားလာသလား၊ ဒါမှမဟုတ်လို့ရှိရင် ပြည်သူတွေဟာ လူ့အခွင့်အရေးအကြောင်း ပိုမိုသိရှိလာတဲ့အတွက် ပိုမိုတောင်းဆိုလာကြတာလားဆိုတာကို စဉ်းစားစရာဖြစ်နေပါတယ်။ အမှန်ဖြစ်သင့်တာကတော့ ပြည်သူ တွေတိုင်ကြားမှုဟာ တစ်နှစ်ထက်တစ်နှစ် လျော့ကျသွားမယ်ဆိုရင် ကျွန်မတို့နိုင်ငံမှာ လူ့အခွင့်အရေး အပြည့်အဝရရှိနေပြီဆိုတာကို ထင်ဟပ်စေမှာဖြစ်သလို နိုင်ငံတော်ရဲ့ ပုံရိပ်ကိုလည်း တိုးတက်ကောင်းမွန် စေမှာဖြစ်ပါတယ်။ နာယကကြီးရှင်။ ကော်မရှင်က တိုင်တန်းချက်အပေါ်မှာ ဆောင်ရွက်မှုပေါင်း ၁,၀၄၂ မှုအနက်က သက်ဆိုင်ရာဌာနကို အကြောင်းကြားခြင်းက ၆၆၈ မှု၊ တိုင်တန်းသူထံ အကြောင်းကြားခြင်းက ၃၂ရ မှုနဲ့ ကွင်းဆင်းစုံစမ်းစစ်ဆေးခြင်းက ၁၄ မှုသာရှိတဲ့အတွက် ကွင်းဆင်းစုံစမ်းစစ်ဆေးခြင်း အားနည်းနေတယ်လို့ သုံးသပ်တင်ပြချင်ပါတယ်။ တိုင်တန်းချက်အမျိုးအစားတွေကိုစိစစ်တဲ့ ဇယား (၂) အရကတော့ တရားရေး အပေါ်မှာ တိုင်တန်းချက်ကတော့ ၂၀၁၈ ခုနှစ်မှာ ၁၂၅ မှုရှိပြီးတော့၊ ၂၀၁ရ ခုနှစ်မှာ ၄၁ မှုရှိတဲ့အတွက် နှိုင်းဆလိုက်မယ်ဆိုရင် ၃ ဆကျော် ပိုပြီးများလာတာ တွေ့ရပါတယ်။ ရဲတပ်ဖွဲ့ အပေါ် တိုင်ကြားမှုကတော့ ၂၀၁၈ ခုနှစ်မှာ ၁၃ရ မှု ဖြစ်ပြီးတော့ ၂၀၁ရ ခုနှစ်မှာ ၇၁ မှု ရှိတဲ့အတွက် ၂ ဆလောက်များလာတာကို တွေ့ရပါတယ်။ ကော်မရှင်ကတော့ ၅ နှစ်စာအပေါ်မှာ ရာခိုင်နှုန်းတွက်ချက်မှုအရ တရားရေးက ၁၀.၅ရ ရာခိုင်နှုန်းရှိတဲ့အတွက် ဒုတိယအများဆုံးဖြစ်ကြောင်းနဲ့ ရဲတပ်ဖွဲ့နဲ့ပတ်သက်တဲ့ တိုင်ကြားမှုက ၇.၈၃ ရာခိုင် နှုန်းဖြစ်လို့ တတိယအများဆုံးဖြစ်တယ်လို့ ဖော်ပြထားပါတယ်။ ဒီနေရာမှာတွေ့ရတာက လူ့အခွင့်အရေးကို အများဆုံးလိုက်နာရမယ့် အဖွဲ့အစည်းဖြစ်ပြီးတော့ ဥပဒေနဲ့အညီ လိုက်နာဆောင်ရွက်ရမယ့် တရားဥပဒေ စိုးမိုးမှုကို အကောင်အထည်ဖော်ဆောင်ရွက်ပေးရမယ့် ရဲတပ်ဖွဲ့နဲ့တရားရေးက ပြည်သူတွေရဲ့ ဥပဒေပါ လူ့အခွင့်အရေးကို ချိုးဖောက်တဲ့နေရာမှာ ဒုတိယနဲ့ တတိယဖြစ်နေတဲ့အခါကျတော့ တရားဥပဒေစိုးမိုးမှု အတွက်ရော နိုင်ငံတော်အတွက်ပါ စိုးရိမ်စရာဖြစ်ပါတယ်။ ပြည်သူတွေရဲ့ ဥပဒေပါအခွင့်အရေးကို ဘယ်သူ့ဆီမှာ တောင်းဆိုရမှာလဲဆိုတာကိုလည်း ပြန်လှန်မေးခွန်းထုတ်စရာ ဖြစ်နေပါတယ်။ ၂၀၁ရ ခုနှစ်နဲ့ ၂၀၁၈ ခုနှစ်ကို နှိုင်းယှဉ်ချက်တွေအရ လူ့အခွင့်အရေးချိုးဖောက်မှုဟာ လျော့ကျသွားခြင်းမရှိဘဲ များပြား နေဆဲပဲဆိုတာကို လေ့လာတွေ့ရှိရပါတယ်ရှင်။ နာယကကြီးရှင်။ အပိုဒ် ၃၈ အရ အမျိုးသားလူ့အခွင့်အရေးကော်မရှင်က ကြည့်ရှုစစ်ဆေးရေး အဖွဲ့တွေဟာ အကျဉ်းထောင်၊ အကျဉ်းစခန်းတွေ သွားရောက်ကြည့်ရှုပြီး လိုအပ်တာတွေ၊ ပြုပြင်သင့်တဲ့ အချက်တွေ၊ အကြံပြုချက်တွေကို ကော်မရှင်ရဲ့ Website နဲ့ Facebook ပေါ်မှာ သတင်းထုတ်ပြန်ခြင်းများ ပြုလုပ်နေတာကို ကြိုဆိုပါတယ်။ အဲဒီအပြင်အကြံပြုလိုတာက သက်ဆိုင်ရာအကျဉ်းထောင် အလုပ်စခန်း၊ ရဲစခန်းမှာရှိတဲ့အချုပ်တွေကို လူ့အခွင့်အရေးကော်မရှင်ရဲ့ အကြံပြုချက်တွေအပေါ်မှာ ဘယ်လောက် လိုက်နာ လုပ်ဆောင်မှုရှိသလဲဆိုတာကိုလည်း လေ့လာစောင့်ကြည့်တဲ့ Monitoring ကို ပြန်ပြီးတော့ လုပ်သင့်တယ်လို့ အကြံပြုလိုပါတယ်။ အပိုဒ် ၄၁ အရ လူငယ်သင်တန်းကျောင်းတွေကို ကြည့်ရှုစစ်ဆေး တဲ့အခါမှာ ကလေးသူငယ် ၉၄ ဦးကို မေးမြန်းချက်အရ ရှေ့နေငှားရမ်းနိုင်ခြင်းမရှိလို့ ခုခံချေပခွင့် ဆုံးရှုံး နေတယ်။ ငွေကြေးချို့တဲ့မှု၊ အသိပညာအားနည်းမှုကြောင့် ခုခံချေပခွင့် ဆုံးရှုံးနေရတယ်လို့ သုံးသပ်ထားချက် အပေါ်မှာ ဆွေးနွေးလိုတာက နိုင်ငံတော်က တိုင်းနဲ့ ပြည်နယ်အလိုက် ဥပဒေအထောက်အကူပြုအဖွဲ့တွေကို ပြည်နယ်အဆင့်၊ ခရိုင်အဆင့်၊ မြို့နယ်အဆင့်အထိ ဖွဲ့စည်းထားပြီး ဆင်းရဲနွမ်းပါးသူ၊ အမျိုးသမီးကလေး သူငယ်များ၊ မသန်စွမ်းသူများအတွက် အခမဲ့လိုက်ပါဆောင်ရွက်ပေးနေပြီဖြစ်လို့ အဲဒီအဖွဲ့တွေနဲ့ ချိတ်ဆက် ဆောင်ရွက်မယ်ဆိုရင် လူငယ်တွေရသင့်ရထိုက်တဲ့ ဥပဒေပါအခွင့်အရေးနဲ့ ခုခံခွင့်တွေရရှိနိုင်ပါကြောင်း အကြံပြုဆွေးနွေးလိုပါတယ်။ နာယကကြီးရှင်။ နောက်ဆုံးအချက်ကတော့ မြန်မာနိုင်ငံလူ့အခွင့်အရေးကော်မရှင်ရဲ့ သတင်း ထုတ်ပြန်ချက် အမှတ်စဉ်(၇/၂၀၁၈)အရ ကချင်ပြည်နယ် စစ်ရှောင်စခန်းမှာ သွားရောက်ကြည့်ရှု လေ့လာ ပြီး စစ်ရှောင်စခန်းမှာ နေထိုင်ကြရတဲ့ ကျွန်မတို့ရဲ့ တိုင်းရင်းသားများဘဝကို တွေ့ရှိကြားနာပြီး စစ်ရှောင် တိုင်းရင်းသားများရဲ့ လတ်တလောကြုံတွေ့နေတဲ့ အခက်အခဲတွေဖော်ပြပြီး ဖြေရှင်းဖို့အကြံပြုထားတာကို ကြိုဆိုပါတယ်။ အမှန်တကယ်လည်း စစ်ရှောင်တိုင်းရင်းသားတွေရဲ့ အခက်အခဲဟာ ဖော်ပြပါအတိုင်း ဖြစ်တယ်ဆိုတာကို ကျွန်မတို့ကိုယ်တိုင်လည်း တွေ့ရှိရပါတယ်။ ဒီအခက်အခဲတွေဟာ တကယ်ကို ဖြေရှင်းဖို့ လိုအပ်နေတဲ့အတွက် ဒီစစ်ရှောင်တိုင်းရင်းသားတွေအတွက် အမြန်ဆုံး အကောင်အထည်ဖော်ဖို့ လိုအပ် နေပြီဖြစ်ပါတယ်။ လူ့အခွင့်အရေးကော်မရှင်အနေနဲ့ ကချင်ပြည်နယ်သာမကဘူး တခြားသောတိုက်ပွဲရှောင် တိုင်းရင်းသားများနေရာကိုလည်း သွားရောက်ပြီး ယခုလိုတွေ့ရှိချက်တွေကို သတင်းထုတ်ပြန် ဆောင်ရွက် ပေးနိုင်မယ်ဆိုရင် နိုင်ငံသားတွေက ပိုမိုယုံကြည်အားကိုးကြတဲ့ ကော်မရှင်ဖြစ်လာမှာဖြစ်ကြောင်း ဆွေးနွေးရင်း နိဂုံးချုပ်အပ်ပါတယ်ရှင်။ အားလုံး ကျေးဇူးတင်ပါတယ်။</speech>
<speech type="speaker">ဒေါ်နီနီမေမြင့် တောင်ကုတ်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1529">ဒေါ်နီနီမေမြင့်(တောင်ကုတ်မဲဆန္ဒနယ်၊ ရခိုင်ပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးပဲမင်္ဂလာပါရှင်။ ကျွန်မကတော့ ရခိုင်ပြည်နယ် တောင်ကုတ်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်နီနီမေမြင့်ဖြစ်ပါတယ်။ ကျွန်မအနေနဲ့ ဒီကနေ့အစည်းအဝေးမှာ မြန်မာနိုင်ငံ အမျိုးသားလူ့အခွင့်အရေးကော်မရှင်ရဲ့ ၂၀၁၈ ခုနှစ်၊ နှစ်ပတ်လည် အစီရင်ခံစာအပေါ်မှာ အကြံပြုဆွေးနွေးသွားမှာဖြစ်ပါတယ်။ နာယကကြီးရှင်။ ကျွန်မတို့နိုင်ငံမှာ ၂၀၁၄ ခုနှစ်၊ မတ်လ၂၄ ရက်နေ့မှာ ပြဋ္ဌာန်းခဲ့တဲ့ အမျိုးသား လူ့အခွင့်အရေးကော်မရှင်ဥပဒေနှင့်အညီပဲ မြန်မာနိုင်ငံအမျိုးသားလူ့အခွင့်အရေးကော်မရှင်ကို ဖွဲ့စည်းခဲ့တာ ဖြစ်ပါတယ်။ ယခုလက်ရှိမှာဆိုရင် အဖွဲ့ဝင် ၁၀ ဦးဖြင့် လုပ်ငန်းတာဝန်များကို ဆောင်ရွက်နေကြောင်း သိရှိရပါတယ်။ ကော်မရှင်အနေဖြင့်လည်း မြန်မာနိုင်ငံအမျိုးသား လူ့အခွင့်အရေးကော်မရှင် ဥပဒေပါ ရည်ရွယ်ချက်များအား အကောင်အထည်ဖော် ဆောင်ရွက်နေတာကိုလည်းတွေ့ရပါတယ်။ အမျိုးသား လူ့အခွင့်အရေးကော်မရှင် ဥပဒေပါ အဓိကရည်ရွယ်ချက်မှာ ၄ ချက်ရှိပြီး အဲဒီရည်ရွယ်ချက်တွေဟာ ဆိုရင်လည်း မြန်မာနိုင်ငံရဲ့ ယဉ်ကျေးသော၊ လူ့အခွင့်အရေးကို လေးစားလိုက်နာသော ဒီမိုကရေစီ လူ့ဘောင်အဖွဲ့အစည်းကို တည်ထောင်နိုင်ရန်အတွက် မဖြစ်မနေလိုက်နာရမယ့် အချက်တွေပဲဖြစ်ပါတယ်။ ဒီရည်ရွယ်ချက်ကို အောင်မြင်အောင် လုပ်ဆောင်နိုင်ဖို့ဆိုရင် ဥပဒေနဲ့အညီလုပ်ဆောင်ဖို့ လိုအပ်သလို သက်ဆိုင်သော ဌာနဆိုင်ရာအဖွဲ့အစည်းများမှလည်း တက်တက်ကြွကြွပူးပေါင်းပါဝင် လုပ်ဆောင်ရန်အထူးလိုအပ်ပါတယ်။ နာယကကြီးရှင်။ ကျွန်မတို့မြန်မာနိုင်ငံအနေဖြင့် ဒီမိုကရေစီလမ်းကြောင်းကို တစိုက်မတ်မတ် လျှောက်လှမ်းနေတဲ့မြန်မာနိုင်ငံအနှံ့အပြားမှာ လူ့အခွင့်အရေး ချိုးဖောက်မှုများဟာ Social media တွေကနေတစ်ဆင့် ယနေ့ထက်ထိကြားနေရပါသေးတယ်။ နောက်တစ်ခါ မြန်မာနိုင်ငံအတွင်းမှာရှိနေတဲ့ NGO, CSO အပြင် လူ့အခွင့်အရေးကို လေးစားလိုက်နာသူတွေကလည်း တစ်ဦးတစ်ယောက်ချင်းအဖြစ် လူ့အခွင့်အရေး ချိုးဖောက်ခံရမှုတွေမှာ သူတို့လက်လှမ်းမီသလောက် တိုင်ကြားဖော်ထုတ် ကူညီဆောင်ရွက် ပေးနေတာတွေကိုလည်း တွေ့ရှိရပါတယ်။ ဒါပေမယ့်လည်း အမျိုးသားလူ့အခွင့်အရေးကော်မရှင်ရဲ့ အစီရင် ခံစာအရ ၂၀၁၈ ခုနှစ်အတွင်း တိုင်ကြားစာပေါင်း ၃,၂၈၁ စောင် လက်ခံရရှိခဲ့တယ်ဆိုတာကို အစီရင်ခံစာအရ သိရှိရပါတယ်။ အဲဒီထဲကမှ ကော်မရှင်နဲ့သက်ဆိုင်တဲ့ တိုင်ကြားစာ ၁,၀၄၂ စောင်ကို ဆောင်ရွက်ပြီးစီး အမှုဆိုပြီး တွေ့ရပါတယ်။ ဆောင်ရွက်ပြီးစီးတဲ့ ၁,၀၄၂ မှုထဲမှာ ဝန်ကြီးဌာနများကို လွှဲပြောင်းတာက ၆၆၈ မှု၊ တိုင်ကြားသူကို ပြန်လည်အကြောင်းပြန်တာက ၃၂ရ မှု၊ ကွင်းဆင်းစုံစမ်းစစ်ဆေးတာက ၁၄ မှု၊ မှတ်တမ်းက ၃၂ မှုနှင့် ကာယကံရှင်အမှုပိတ်တာက ၁ မှုဆိုပြီး ဖြေရှင်းထားတာတွေ့ရပါတယ်။ နောက်တစ်ခါ ဝန်ကြီး ဌာနမှ အကြောင်းပြန်စာမှာ ၅၉၆ စောင်ဖြစ်ပြီး ၅၉၆ စောင်မှာဆိုရင်လည်း တိုင်ကြားစာ ၁၀၀ ဟာ ယခင်နှစ်က ကျန်ခဲ့တဲ့စာတွေကို အကြောင်းပြန်ထားတာပါ ပါဝင်နေတယ်ဆိုတာကိုလည်း ထပ်မံတွေ့ရပါတယ်။ နာယကကြီးရှင်။ ဒါကိုကြည့်ခြင်းအားဖြင့် သက်ဆိုင်ရာဝန်ကြီးဌာနများ၊ ပြည်နယ်၊ တိုင်းဒေသကြီး အစိုးရများရဲ့ ပူးပေါင်းဆောင်ရွက်မှုဟာ အားနည်းနေတာကို တွေ့ရှိရပါတယ်။ ခုလို သက်ဆိုင်ရာဝန်ကြီး ဌာန၊ တိုင်းဒေသကြီး အစိုးရများရဲ့ ပူးပေါင်းဆောင်ရွက်မှု အားနည်းနေခြင်းအပေါ်မှာ ကော်မရှင်ဥပဒေ ပုဒ်မ ၃၉ အရ စုံစမ်းတွေ့ရှိချက်တွေ၊ အကြံပြုချက်တွေကို နိုင်ငံတော်သမ္မတနှင့် ပြည်ထောင်စုလွှတ်တော်ကို အစီရင်ခံတင်ပြရမယ်လို့ ပါရှိတဲ့အတွက် ဒီအားနည်းချက်တွေအပေါ်မှာ ကော်မရှင်အနေနဲ့ နိုင်ငံတော် သမ္မတဆီကို အစီရင်ခံတင်ပြတာတွေ ရှိပါသလားဆိုတာကိုလည်း ကျွန်မအနေနဲ့ သိချင်ပါတယ်။ ဒါ့အပြင် ပြည်ထောင်စုအစိုးရ၊ ပြည်နယ်၊ တိုင်းဒေသကြီးအစိုးရတွေရဲ့ ပြန်ကြားစာတွေအပေါ်မှာ ကော်မရှင်အနေနဲ့ စောင့်ကြည့် ထိန်းကျောင်းမှုတွေလုပ်တာ ရှိပါသလား။ ရှိခဲ့တယ်ဆိုရင်လည်း ဘယ်လိုပုံစံမျိုးနဲ့ လုပ်ဆောင် နေလဲ ဆိုတာကိုလည်းသိချင်ပါတယ်။ နောက်တစ်ခါ ဝန်ကြီးဌာနက ကော်မရှင်ကိုလုပ်ဆောင်ပြီးကြောင်း ပြန်ကြားတဲ့အခါမှာ ရှေ့က အစီရင်ခံစာတွေမှာလည်း လုပ်ဆောင်မယ်လို့ကတိပေးထားခဲ့တဲ့ ဝန်ကြီးဌာနတွေဟာ အမှန်တကယ် လုပ်ဆောင်မှု ရှိ မရှိကို နှစ်စဉ်အစီရင်ခံစာတွေမှာ ချိတ်ဆက်ပြီးတော့ ဖော်ပြပေးဖို့ လိုအပ်ပါတယ်။ ဒါမှသာ ဝန်ကြီးဌာနတွေရဲ့ အကောင်အထည်ဖော်မှုဟာ စာရွက်ပေါ်မှာဖော်တာလား၊ တကယ်မြေပြင်မှာ ဖော်တာလား ဆိုတာကို ကျွန်မတို့ ပြည်ထောင်စုကိုယ်စားလှယ်တွေအနေနဲ့ လူ့အခွင့်အရေးအခြေအနေတွေကို ဝန်ကြီး ဌာနတွေဟာ ဘယ်လောက်အထိ ကာကွယ်စောင့်ရှောက်သလဲဆိုတာ သုံးသပ်နိုင်မှာ ဖြစ်ပါတယ်။ နာယကကြီးရှင့်။ နောက် အရေးကြီးတဲ့အချက်တစ်ခုက ဒီအစီရင်ခံစာမှာ လုံးဝပါမလာတဲ့ ပဋိပက္ခ အခြေအနေကြား၊ တိုက်ပွဲများကြားက ကျွန်မတို့ ရခိုင်တိုင်းရင်းသားတွေရဲ့ လူ့အခွင့်အရေး ချိုးဖောက် ခံရမှုတွေနဲ့ ပတ်သက်ပြီးလုံးဝမတွေ့ရှိရပါဘူး။ ဘာကြောင့်လဲဆိုတော့ ဥပဒေအခန်း (၆)၊ ပုဒ်မ ၂၈ အရ လူ့အခွင့်အရေးဖောက်ဖျက်မှုများ ကျယ်ပြန့်စွာပြန့်ပွားနေသည်ကိုလည်းကောင်း၊ ဖောက်ဖျက်မှုသည် စနစ် တစ်ရပ်အဖြစ် ဦးတည်နေသည်ကိုလည်းကောင်း သိရှိပါက ကော်မရှင်သည် ဦးဆောင်ဦးရွက်ပြု၍ စုံစမ်း စစ်ဆေးခြင်းကို ဆောင်ရွက်နိုင်သည်ဟူ၍ ပါရှိပါတယ်။ ဒီပုဒ်မအရဆိုရင် ဒါဟာ ကော်မရှင်ရဲ့ လုပ်ပိုင်ခွင့် ဖြစ်တဲ့အတွက် ဒါကိုလည်းစုံစမ်းစစ်ဆေးပြီး သတင်းထုတ်ပြန်ပေးဖို့ အကြံပြုလိုပါတယ်။ နိဂုံးချုပ်အနေဖြင့် လူ့အခွင့်အရေးချိုးဖောက်ခံရမှုများကို ထိထိရောက်ရောက် ကာကွယ်စောင့်ရှောက် နိုင်ဖို့အတွက် အမျိုးသားလူ့အခွင့်အရေးကော်မရှင်အနေဖြင့် နိုင်ငံသားများရဲ့ လူ့အခွင့်အရေးမြှင့်တင်ရေးနဲ့ ကာကွယ်စောင့်ရှောက်ရေးကို ပြုလုပ်တဲ့နေရာမှာ မြန်မာနိုင်ငံ အမျိုးသားလူ့အခွင့်အရေးကော်မရှင် ဥပဒေပါ ပြဋ္ဌာန်းချက်များနဲ့အညီ ပိုမိုအရှိန်မြှင့်လုပ်ဆောင်သင့်ပါကြောင်း တိုက်တွန်းရင်း နိဂုံးချုပ်လိုက်ရပါတယ်။ အားလုံးကို ကျေးဇူးတင်ပါတယ်ရှင်။</speech>
<speech type="speaker">ဦးဦးထွန်းမောင် ပုဏ္ဏားကျွန်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1519">ဦးဦးထွန်းမောင်(ပုဏ္ဏားကျွန်းမဲဆန္ဒနယ်၊ ရခိုင်ပြည်နယ်)</mp>လေးစားအပ်ပါသော ပြည်ထောင်စု ပြည်သူ့လွှတ်တော်ကိုယ်စားလှယ် ဦးဦးထွန်းမောင် ဖြစ်ပါတယ်။ ကျွန်တော်ဆွေးနွေးမှာက မြန်မာနိုင်ငံ အမျိုးသားလူ့အခွင့်အရေးကော်မရှင်ရဲ့ ၂၀၁၈ ခုနှစ်၊ နှစ်ပတ်လည်အစီရင်ခံစာအပေါ် အကြံပြုဆွေးနွေး သွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျား။ ကော်မရှင်ရဲ့ အစီရင်ခံစာမှာပါဝင်တဲ့ လူ့အခွင့်အရေး မြှင့်တင်ရေးနဲ့ လေ့ကျင့်ပညာပေးရေးဆိုင်ရာ ဆောင်ရွက်ချက်တွေဟာ နိုင်ငံတစ်ဝန်းလုံးမှာ အလွန်အားနည်း နေသေးတာ တွေ့ရပါတယ်။ လွန်ခဲ့တဲ့နှစ်က တိုင်း ၅ ခုအတွင်းမှာ ခရိုင် ၆ ခုမှာသာ အလုပ်ရုံသင်တန်းများ ပြုလုပ်နိုင်ခဲ့ကြောင်း သိရပါတယ်။ တိုင်းဒေသကြီးနှင့် ပြည်နယ် ၁၅ ခုစလုံးမှာ အလုပ်ရုံသင်တန်းများ ကျယ်ကျယ်ပြန့်ပြန့် ဆောင်ရွက်နိုင်ရေးအတွက် ကြိုးပမ်းဆောင်ရွက်သင့်ပါကြောင်း အကြံပြုအပ်ပါတယ်။ ကမ္ဘာ့လူ့အခွင့်ရေး ကြေညာစာတမ်းကိုလည်း တစ်နိုင်ငံလုံး မြို့တိုင်း၊ ရွာတိုင်း ကျယ်ကျယ်ပြန့်ပြန့် ဖြန့်ဝေ ပေးသင့်ပါတယ်။ နာယကကြီးခင်ဗျား။ ကော်မရှင်အနေနဲ့ ပြည်တွင်းစစ်များဖြစ်ပွားနေတဲ့ ရခိုင်ပြည်နယ်၊ ချင်းပြည်နယ်၊ ရှမ်းပြည်နယ်၊ ကချင်ပြည်နယ်တွေမှာရှိတဲ့ စစ်ဘေးရှောင်စခန်းများက တိုင်တန်းချက်များကို ထိုင်စောင့် မနေဘဲ ယင်းဒေသများသို့ သွားရောက်ပြီး သက်ကြီးရွယ်အိုများ၊ အမျိုးသမီးများ၊ ကလေးသူငယ်များနှင့် တွေ့ဆုံပြီး လက်ရှိရင်ဆိုင်ကြုံတွေ့ခံစားနေကြရတဲ့ ပကတိအခြေအနေမှန်များကို စနစ်တကျ မှတ်တမ်းရယူပြီး သက်ဆိုင်ရာသို့ ်တစ်ပြေးညီ အစီရင်ခံစာတင်ပြခြင်းဖြင့် လူ့အခွင့်အရေးချိုးဖောက်မှုများ လျော့နည်း ပပျောက်အောင် ကူညီဆောင်ရွက်ပေးသင့်ကြောင်း အကြံပြုအပ်ပါတယ်။ နာယကကြီးခင်ဗျား။ အစီရင်ခံစာမှာဖော်ပြထားတဲ့ တိုင်တန်းချက်များကို လေ့လာကြည့်တဲ့အခါမှာ တိုင်းဒေသကြီး ၈ ခုမှာ တိုင်ကြားစာတွေများပြီးတော့ ပြည်နယ် ရ ခုမှာ တိုင်ကြားစာတွေ အလွန်နည်း ပါးတာတွေ့ရပါတယ်။ တိုင်းရင်းသားပြည်နယ်တွေမှာ တိုင်းရင်းသားတွေ စာမတတ်တာ၊ လူ့အခွင့်ရေးနဲ့ ဆိုင်တဲ့ ပညာဗဟုသုတတွေ အလွန်အားနည်းတာ၊ ခြိမ်းခြောက်ခံရတာတွေကြောင့် တိုင်ကြားစာတွေ နည်းပါးနေတာ ဖြစ်နိုင်ပါတယ်။ ပဋိပက္ခဖြစ်ပွားနေတဲ့ဒေသတွေမှာ လူ့အခွင့်အရေးချိုးဖောက်ခံရတာတွေ အများဆုံးဖြစ်ပါတယ်။ ဒါကြောင့် ပြည်နယ်တွေ ပဋိပက္ခဖြစ်ပွားနေတဲ့ဒေသတွေကို ပညာပေးသင်တန်းတွေ၊ ဆွေးနွေးပွဲတွေ၊ စကားဝိုင်းတွေ ကျယ်ကျယ်ပြန့်ပြန့် ဆောင်ရွက်ပေးဖို့လိုအပ်နေကြောင်း သုံးသပ်မိပါတယ်။ နာယကကြီးခင်ဗျား။ ကော်မရှင်က အကျဉ်းထောင်၊ အကျဉ်းစခန်း၊ အချုပ်ခန်းများကို သွားရောက် ကြည့်ရှုစစ်ဆေးတဲ့အခါမှာ အကျဉ်းသားဝင်ဆံ့အင်အားထက် ပိုမိုများပြားနေတဲ့ အကျဉ်းထောင်တွေကို တွေ့ရှိရတဲ့အတွက် သက်ဆိုင်ရာတာဝန်ရှိသူတွေက အကျဉ်းသားဦးရေ ကျော်လွန်နေခြင်းကို ိန်းချုပ်ရန် လိုအပ်ပါတယ်။ ကော်မရှင်အဖွဲ့ဝင်တွေက အကျဉ်းထောင်တွေ၊ အကျဉ်းစခန်းတွေကို သွားရောက်စစ်ဆေးတဲ့အခါ အပေါ်ယံသွားကြည့်ပြီးတော့ ပြန်လာရုံလောက်နဲ့ အထဲမှာဖြစ်ပျက်နေတဲ့ အခြေအနေတွေကို ထိထိရောက်ရောက် သိရှိနိုင်မှာမဟုတ်ပါဘူး။ ဒါကြောင့် အကျဉ်းထောင်တွေ၊ အကျဉ်း စခန်းတွေကို ဝင်ရောက်စစ်ဆေးတဲ့အခါ မည်သည့်အကျဉ်းဝန်ထမ်းအရာရှိမှ အနီးမှာနေခွင့်မပေးဘဲ လွတ်လပ်စွာ မေးမြန်းခွင့်ရဖို့ လိုအပ်ပါတယ်။ အမေးခံရသူတွေရဲ့ ထွက်ဆိုချက်တွေကိုလည်း လျှို့ဝှက်စွာ သိမ်းဆည်းထားရပါမယ်။ နောက်မှလိုအပ်တဲ့ လူ့အခွင့်အရေးချိုးဖောက်မှု အစီရင်ခံစာကို သက်ဆိုင်ရာသို့ တင်ပြဆောင်ရွက်ပြီး လူ့အခွင့်အရေးချိုးဖောက်မှုတွေနည်းအောင် ဆောင်ရွက်သင့်တယ်လို့ သုံးသပ်မိပါတယ်။ နာယကကြီးခင်ဗျား။ အစီရင်ခံစာထဲမှာ အကျဉ်းစခန်းတွေ၊ အချုပ်ခန်းတွေ၊ ပဋိပက္ခဖြစ်ပွားနေတဲ့ ဒေသတွေမှာ ဖမ်းဆီးခံရတဲ့သူတွေကို စုံစမ်းစစ်ဆေးတဲ့အခါ လိုအပ်သည်ထက် ပိုမိုရိုက်နှက်ညှဉ်းပန်း နှိပ်စက်မှုတွေကြောင့် သေဆုံးမှုတွေရှိခဲ့ကြောင်း သိရပါတယ်။ အဲဒီလို လူ့အခွင့်အရေးချိုးဖောက်မှုတွေကြောင့် သေဆုံးမှုတွေမရှိရအောင် ကော်မရှင်မှ နည်းလမ်းမျိုးစုံနဲ့ ကြိုတင်ကာကွယ် ဆောင်ရွက်သင့်ပါကြောင်း အကြံပြုအပ်ပါတယ်။ နာယကကြီးခင်ဗျား။ နိဂုံးချုပ်အနေနဲ့ ပြည်ထောင်စုနယ်မြေတစ်ခုဖြစ်တဲ့ ကျွန်တော်တို့ ရခိုင် ပြည်နယ် ရ မြို့နယ်မှာ ည ၉ နာရီမှ နံနက် ၅ နာရီအထိ ညမထွက်ရအမိန့် ထုတ်ပြန်ထားခြင်းနှင့် ရခိုင်ပြည်နယ်မှ မြို့နယ် ၈ မြို့နယ်၊ ချင်းပြည်နယ်မှ ၁ မြို့နယ် အင်တာနက်ပိတ်ထားခြင်းတို့ကလည်း အစိုးရက ဥပဒေအရ ဆောင်ရွက်တာလို့ ပြောလို့ရပေမယ့် ပြည်သူဘက်ကကြည့်ရင် လူ့အခွင့်အရေးချိုး ဖောက်ခံရတာ ဖြစ်ပါတယ်။ ပြည်သူများရဲ့ အသက်ရှင်ရပ်တည်ရေးအတွက် လယ်ယာလုပ်ငန်းနဲ့ ငါးဖမ်း လုပ်ငန်းတွေမှာ များစွာထိခိုက်နစ်နာနေကြရပါတယ်။ အင်တာနက်ပိတ်လိုက်တဲ့အတွက် စစ်ဘေးရှောင် ပြည်သူများနဲ့ ရေဘေးဒုက္ခရောက်နေသူများကို ကူညီကယ်ဆယ်ရေးလုပ်ငန်းများ ထိခိုက်နေကြရပါတယ်။ ဒီလိုလူ့အခွင့်အရေးချိုးဖောက်ခံရတာတွေကို ကော်မရှင်မှ နိုင်ငံရေးအရ ညှိနှိုင်းဆွေးနွေး ဆောင်ရွက်ပေး သင့်ပါကြောင်း အကြံပြုတင်ပြရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ မြန်မာနိုင်ငံအမျိုးသား လူ့အခွင့်အရေး ကော်မရှင်ရဲ့ ၂၀၁၈ ခုနှစ်၊ နှစ်ပတ်လည် အစီရင်ခံစာနဲ့စပ်လျဉ်းပြီး သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က ပြန်လည်ရှင်းလင်း ဆွေးနွေးခြင်းနဲ့ လွှတ်တော်က မှတ်တမ်းတင်ခြင်းအစီအစဉ်တို့ကို အစည်းအဝေး ပဉ္စမနေ့တွင် ဆောင်ရွက်ရန်လျာထားပါကြောင်း ကြေညာပါတယ်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ နေ့လယ်စာသုံးဆောင်နိုင်ရန်အတွက် အစည်းအဝေးကို ၁ နာရီခန့် ခေတ္တရပ်နားမှာဖြစ်ပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အစည်းအဝေးကို မွန်းလွဲ ၁ နာရီ ၅၀ မိနစ် ပြန်လည် စတင်ပါ့မယ်။ အားလုံး ထွက်ခွာနိုင်ကြပါပြီခင်ဗျာ။</speech>
</report>
<report>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနဲ့ ဧည့်သည်တော်များခင်ဗျာ။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျာ။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<title>ပြည်ထောင်စုအစိုးရအဖွဲ့မှ ပေးပို့ထားသော ၂၀၁၈-၂၀၁၉ ခု၊ ဘဏ္ဍာရေးနှစ် ပထမ ၆ လပတ် အမျိုးသား စီမံကိန်းအစီရင်ခံစာနှင့် ၎င်းအပေါ် ပြည်သူ့ငွေစာရင်း ပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာ (၉/၂၀၁၉)တို့နှင့် စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၈) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နက် ပထမ ၆ လပက် အမျိုးသားစီမံကိန်း အစီရင်ခံရာနဲ့ စပ်လျဉ်းပြီး ပြည်ထောင်စု လွှတ်တော် (၁၂)ကြိမ်မြောက် ပုံမှန်အစည်းအဝေးမှာ သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က လွှတ်တော်သို့ ရှင်းလင်းတင်ပြခြင်းနဲ့ ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာဖတ်ကြားတင်သွင်းခြင်းတို့ကို ဆောင်ရွက်ခဲ့ပြီး ဖြစ်ပါတယ်။ အဆိုပါကိစ္စနဲ့စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော်ကိုယ်စားလှယ် ၈ ဦး ရှိပြီး ပြည်ထောင်စုဝန်ကြီးဌာန ၉ ခုအပေါ် ဆွေးနွေးလိုကြောင်း အမည်စာရင်း ပေးပို့ထားတဲ့အတွက် သက်ဆိုင်ရာ ပြည်ထောင်စုအဆင့် အဖွဲ့အစည်းဝင်များကို ဖိတ်ကြားထားပါတယ်။ ဆွေးနွေးမယ့် ကိုယ်စားလှယ် တစ်ဦးချင်းအနေနဲ့ သတ်မှတ်ချိန် ၆ မိနစ်အတွင်း ဆွေးနွေးဖို့ဖြစ်ပါတယ်။ ဦးကျော်တုတ် မန္တလေးတိုင်းဒေသကြီး၊ မဲဆန္ဒနယ်အမှတ်(၇) စတင် ဆွေးနွေးဖို့ဖြစ်ပါတယ်။</speech>
<speech><mp id="1293">ဦးကျော်တုတ် (မဲဆန္ဒနယ်အမှတ်-၇၊ မန္တလေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယက၊ ပြည်ထောင်စုဝန်ကြီးများ၊ ပြည်ထောင်စုလွှတ်တော် ကိုယ်စားလှယ် များအားလုံး ကိုယ်စိတ်ကျန်းမာ ချမ်းသာပါစေကြောင်း ဆုတောင်းဂါရဝပြု နှုတ်ခွန်းဆက်သအပ်ပါတယ်။ ကျွန်တော်ကတော့ မန္တလေးတိုင်းဒေသကြီး၊ မဲဆန္ဒနယ်အမှတ်(၇)က အမျိုးသားလွှတ်တော်ကိုယ်စားလှယ် ဦးကျော်တုတ်ဖြစ်ပါတယ်။ ၂၀၁၈-၂၀၁၉ ဘဏ္ဍာနှစ် အမျိုးသားစီမံကိန်း ပထမ (၆)လပတ်အစီရင်ခံစာနှင့် စပ်လျဉ်း၍ ပြည်သူ့ငွေစာရင်းပူးပေါင်းကော်မတီ၏ သဘောထားမှတ်ချက်အပေါ် အကြံပြုဆွေးနွေးသွားမှာ ဖြစ်ပါတယ်။ Power Point ဖြင့် တင်ပြခွင့်ပြုစေလိုပါတယ်။ လေးစားအပ်ပါသော နာယကကြီးခင်ဗျာ။ အစီရင်ခံစာအပိုဒ် (၃)နှင့် (၅)မှာ စက်မှုဖွံ့ဖြိုးပြီး နိုင်ငံများ၊ ဖွံ့ဖြိုးဆဲနိုင်ငံများ၊ အာဆီယံနိုင်ငံများရဲ့ GDP တိုးတက်မှုအခြေအနေ၊ မြန်မာ့စီးပွားရေး အခြေအနေ တို့ကို ဖော်ပြထားတာတွေ့ရပါတယ်။ မြန်မာနိုင်ငံရဲ့ GDP တိုးတက်မှုနှုန်းဟာ နှစ်အလိုက်ဈေးနှုန်း အရကော ပုံမှန်ဈေးနှုန်းအရပါ နှစ်စဉ် မှန်မှန်တိုးတက်နေသလို ကဏ္ဍကြီးများအလိုက် တိုးတက်မှုနှုန်း ကလည်း နှစ်စဉ် တိုးတက်နေတယ်ဆိုတာ တွေ့ရပါတယ်။ ဝန်ဆောင်မှုကဏ္ဍကြီးဟာ GDP မှာ ၃၉.၂ ရာခိုင်နှုန်းအထိ ပါဝင် နေတာကြောင့် စီးပွား ဖွံ့ဖြိုးတိုးတက်မှုအတွက် အလွန်ပဲ အဓိကကျတဲ့ ကဏ္ဍကြီး ဖြစ်တယ်ဆိုတာ မီးမောင်း ထိုးပြနေပါတယ်။ ဝန်ဆောင်မှုကဏ္ဍများမှာ ပို့ဆောင်ရေး၊ ဆက်သွယ်ရေး၊ ကုန်သွယ်ရေးအပါအဝင် အခြား ဝန်ဆောင်မှု လုပ်ငန်းတွေ များစွာရှိပါတယ်။ အဲဒီအထဲမှာမှ ကမ္ဘာမှာ မီးခိုးတိတ်စက်ရုံလို့ တင်စားတဲ့ ကမ္ဘာလှည့် ခရီးသွားလုပ်ငန်းဝန်ဆောင်မှုကို အကြံပြုဆွေးနွေးသွားမှာ ဖြစ်ပါတယ်။ နိုင်ငံတော် စီးပွားရေးဖွံ့ဖြိုးတိုးတက်မှုကို တိုက်ရိုက် အထောက်အကူပြုခြင်း၊ နိုင်ငံခြားဝင်ငွေ ရှာဖွေ ပေးနိုင်ခြင်း၊ အလုပ်အကိုင် အခွင့်အလမ်းများ ဖန်တီးပေးနိုင်ခြင်း၊ လူထုလူတန်းစားအသီးသီးထံသို့ ဝင်ငွေ များရောက်စေခြင်းစတဲ့ အကျိုးကျေးဇူးများစွာ ရရှိနိုင်သဖြင့် အမျိုးသားအဆင့် ဦးစားပေးကဏ္ဍအဖြစ် ဆောင်ရွက်နေတယ်လို့ ဆိုပါတယ်။ ၃ နှစ်စာ ပထမ ၆ လပတ် ဧည့်ဝင်မှုစာရင်းအရ ၂၀၁၆-၂၀၁ရ မှာ ၂-ရသော စပလပတ် ၂၅- in ၂၁ရ ပလပ ကျန် ဝင်၏ အတွက် နှစ်စဉ် သိသိသာသာ တိုးတက်မှု တွေ့နေရပါတယ်။ ယခုအခါမှာ ပုဂံရှေးဟောင်းယဉ်ကျေးမှု ဒေသကို ယူနက်စကို ကမ္ဘာ့အမွေအနှစ်စာရင်းဝင်ဖြစ်သွားလို့ ကမ္ဘာလှည့်ခရီးသွားဦးရေ အဆမတန် တဟုန်ထိုး တိုးတက်လာမယ်လို့ ခန့်မှန်းနေကြပါတယ်။ ဒါပေမဲ့ ခရီးသွားဦးရေ ပိုမိုတိုးတက်ဝင်ရောက်ပေမယ့် နိုင်ငံခြားငွေ သုံးစွဲမှုသိသာစွာ နည်းပါးနေတာ ထူးခြားစွာ တွေ့ရပါတယ်။ သုံးစွဲခဲ့သော နိုင်ငံခြားငွေများအနေနဲ့ ၂၀၁၆-၂၀၁ရ ပထမ ၆ လပတ်မှာ အမေရိကန်ဒေါ်လာ ၁,၂၄၄ သန်း၊ ၂၀၁၇-၂၀၁၈ မှာ ၁,၀၄ရ သန်း၊ ၂၀၁၈-၂၀၁၉ မှာ ၁,၁၀၄ သန်း သုံးစွဲခဲ့ရာ ယခင်နှစ်များ ကထက် ဧည့်သည်ဦးရေ ၃၈၆,၀၀၀ ကျော်တိုးသော်လည်း သုံးစွဲငွေ ဒေါ်လာသန်း ၁၄၀ လျော့နည်းနေတာ တွေ့ရှိရပါတယ်။ ဒါကို ခရီးသွားလုပ်ငန်းမှာ ခေတ်စားတဲ့ Zero Budget Tour လို့ ခေါ်ကြပါတယ်။ ၂၀၁၈ ခုနှစ်၊ အောက်တိုဘာလမှာ တရုတ်၊ ဂျပန်၊ ကိုရီးယားနိုင်ငံများမှ ဧည့်သည်များကို ဗီဇာကင်းလွတ်ခွင့် ပြုခဲ့ပြီးတဲ့နောက်ပိုင်း အရှေ့တိုင်းမှ ခရီးသွားများ အထူးသဖြင့် တရုတ်ခရီးသွားများ ပိုမိုများပြားလာခဲ့ ပါတယ်။ တရုတ်ခရီးသွား ဦးရေမှာ ၂၀၁၈ ခုနှစ်၊ ဧပြီမှာ ၉၀,၀၀၀ ရှိရာမှ ၂၀၁၉ ခုနှစ်၊ ဧပြီမှာ ၂၀၀,၀၀၀ ကျော်အထိ ဝင်ရောက်လာခဲ့တယ်လို့ သိရပါတယ်။ တရုတ်ခရီးသွားများက တရုတ်နိုင်ငံသားများ ငှားရမ်း ထားတဲ့ ဟိုတယ်၊ စားသောက်ဆိုင်၊ အရောင်းဆိုင်များမှာသာ တည်းခို၊ စားသောက်ကြပြီး ငွေပေးချေမှု မှာလည်းပဲ တရုတ်နိုင်ငံသုံး အွန်လိုင်းငွေချေစနစ်ဖြစ်တဲ့ We Chat Pay နဲ့ Alipay များ အသုံးပြုခြင်းကြောင့် နိုင်ငံတော်မှ ရရှိမယ့် အခွန်ငွေများမှာ ပျောက်ဆုံးလျက်ရှိတယ်လို့ ဆိုပါတယ်။ ပြည်တွင်းဟိုတယ်လုပ်ငန်းရှင်များ၊ စားသောက်ဆိုင်၊ ပို့ဆောင်ရေး၊ ဧည့်လမ်းညွှန်စတဲ့ ခရီးသွားနဲ့ ဆက်စပ်သော လုပ်ငန်းရှင်များ၏ ခံစားချက်အသံများကို လျစ်လျူမရှုသင့်သလို ရှေ့တန်းတင် စီမံခန့်ခွဲဖို့လည်း မသင့်ပါဘူး။ နိုင်ငံ၏ ရိုးရာဓလေ့ထုံးစံများ၊ ယဉ်ကျေးမှု အမွေအနှစ်များ မပျက်စီး မဆုံးရှုံးရအောင် ထိန်းသိမ်းရင်း ကမ္ဘာ့နိုင်ငံများ လွန်ခဲ့သော ၁၀ နှစ်လောက်ကတည်းက ကြုံတွေ့ခဲ့ရတဲ့ Zero Budget Tour ဖြတ်သန်း ဖြတ်ကျော်ခဲ့မှုအတွေ့အကြုံများ လေ့လာသင်ခန်းစာယူကာ လိုအပ်သော စီမံခန့်ခွဲမှုများ ပြုလုပ်ဖို့ အထူးအလေးအနက်ထား အကြံပြု တိုက်တွန်းအပ်ပါတယ်။ လေးစားအပ်ပါသော နာယကကြီးခင်ဗျာ။ အစီရင်ခံစာအပိုဒ် ၁ရ က ဖော်ပြတဲ့ ပညာရေးအခြေအနေမှာ ၃ နှစ်တာ ကာလအတွင်း အခြေခံပညာကျောင်းပေါင်း ၁,၀၀၀ ကျော်၊ ကျောင်းသား၊ ကျောင်းသူပေါင်း ၁၀၁,၀၀၀ ကျော် တိုးတက်လာသလို ဆရာဆရာမ ဦးရေလည်းပဲ ၂၈,၀၀၀ ကျော် ပိုမိုခန့်ထား နိုင်ခဲ့ပါတယ်။ ဆရာ၊ ဆရာမ ပိုမိုခန့်ထားနိုင်ခဲ့ပေမယ့် ကျောင်းအဆင့်တိုးများ များပြားလာသောကြောင့် ဆရာ၊ ဆရာမ ခွဲတမ်းက မမျှနိုင်ပဲ ဖြစ်နေပါတယ်။ ကျောင်းအဆင့်တိုးကို အသေအချာ စိစစ်ဖို့ အကြံပြုအပ် ပါတယ်။ ဆရာကျောင်းသားအချိုးက ၁ :၂၃ ဆိုပေမယ့် မြေပြင်မှာ အဆင်မပြေမှုများ၊ လစ်ဟာမှုများ များစွာ ရှိနေပါတယ်။ အလယ်တန်းကျောင်း တစ်ကျောင်းမှာ ကျောင်းသားကျောင်းသူ စုစုပေါင်း ၄ ယောက်သာရှိပြီး ဆရာ/ဆရာမ ဝန်ထမ်းအင်အားက ၅ ယောက်ဖြစ်နေပါတယ်။ အဆိုပါကျောင်းမှ ဆရာမများကို ဆရာ အင်အား စီမံခန့်ခွဲလို့မရအောင် လိုအပ်နေတဲ့ ကျောင်းတွေကို အပြောင်းအရွှေ့မူအရ တန်းစီဇယားအမှတ်စဉ် အရ ပြောင်းရွှေ့ခွင့် မရရင်တောင်မှ တာဝန်ပြောင်းထမ်းဆောင်ခွင့်ပေးဖို့ တကယ်ကို လက်တွေ့မြေပြင်မှာ မဖြစ်သင့်မဖြစ်ထိုက်တဲ့ ဖြစ်စဉ်ဖြစ်နေလို့ စဉ်းစားစီမံဆောင်ရွက်သင့်ပါကြောင်း မေတ္တာရပ်ခံ အကြံပြု တိုက်တွန်းရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒေါ်အေးမြမြမျိုး ကျောက်တန်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1549">ဒေါ်အေးမြမြမျိုး (ကျောက်တန်းမဲဆန္ဒနယ်၊ ရန်ကုန်တိုင်းဒေသကြီး)</mp>ပြည်ထောင်စု လွှတ်တော် နာယကကြီးနဲ့တကွ အားလုံးပဲမင်္ဂလာပါရှင်။ ကျွန်မကတော့ ပြည်သူ့ငွေစာရင်းပူးပေါင်း ကော်မတီရဲ့ ၂၀၁၈-၂၀၁၉ ဘဏ္ဍာရေးနှစ်၊ အမျိုးသားစီမံကိန်း ပထမ ၆ လပတ်အစီရင်ခံစာနှင့်စပ်လျဉ်းပြီး လေ့လာတွေ့ရှိချက်နှင့် သဘောထားမှတ်ချက်အစီရင်ခံစာ (၉/၂၀၁၉) ကို ဆွေးနွေးသွားမယ့် ကျောက်တန်း မဲဆန္ဒနယ်က ပြည်သူ့လွှတ်တော်ကိုယ်စားလှယ် ဒေါ်အေးမြမြမျိုးဖြစ်ပါတယ်ရှင်။ ကျွန်မကို Power Point အသုံးပြုပြီး တင်ပြခွင့်ပြုပါရှင်။ အစီရင်ခံစာရဲ့ အမှတ် (၂၀) မှာ ဆိုလို့ရှိရင် ဒီ ၂၀၁၈-၂၀၁၉ အောက်တိုဘာလကနေ မတ်လအထိ လိုငွေဖြစ်ပေါ်တဲ့ စက်မှုလုပ်ငန်းတွေကို လေ့လာတွေ့ရှိခဲ့ရပါတယ်။ ဒါက နှစ်စဉ်အရှုံးပေါ်နေတဲ့ လုပ်ငန်း တွေဖြစ်ပါတယ်။ ကျွန်မတို့နိုင်ငံက စိုက်ပျိုးရေးနိုင်ငံ ဖြစ်ပေမဲ့ လည်း ၂၀၁၉-၂၀၂၀ ဘဏ္ဍာနှစ်၊ ပြည်ထောင်စု ဘဏ္ဍာငွေအရအသုံးခန့်မှန်းခြေကို လေ့လာလိုက်တဲ့အခါမှာ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနရဲ့ ရငွေအသုံးစရိတ်မှာဆိုလို့ရှိရင် လိုငွေဟာ ကျပ်သန်း ပေါင်း ၅၀၀,၀၀၀ လောက် ရှိပါတယ်။ စက်မှုလုပ်ငန်းက ကျပ်သန်းပေါင်း ၃၀၀,၀၀၀ ကျော်ပါတယ်။ ဟိုတယ်နှင့် ခရီးသွားလာရေး လုပ်ငန်းကကျတော့ ကျွန်မတို့နိုင်ငံကို ဝင်ငွေရှာပေးနေတဲ့ ဌာနဖြစ်ပါတယ်။ ဒီလိုမျိုး နှစ်စဉ်အရှုံးပေါ်တဲ့ ဌာနတွေမှာ အသုံးစရိတ်တွေများပြီးတော့မှ ဟိုတယ်နှင့်ခရီးသွားလာရေးဝန်ကြီး ဌာနရဲ့ အသုံးစရိတ်ကတော့ အင်မတန်နည်းနေတာ တွေ့ရပါတယ်။ ကျွန်မအနေနဲ့ ခရီးသွားလုပ်ငန်းကဏ္ဍကို ပိုမိုရင်းနှီးမြှုပ်နှံပြီးတော့ နိုင်ငံတော်ရဲ့ ဝင်ငွေကို ရှာပေးဖို့ စီမံခန့်ခွဲလိုစေချင်တာဖြစ်ပါတယ်။ စိုက်ပျိုးရေး၊ မွေးမြူရေးတောင်သူများ စိုက်ပျိုးရေးမပျက် ခရီးသွားလာရေး လုပ်ငန်းလုပ်ဖို့အတွက် Agritourism တွေအကောင်အထည်ဖော်ဖို့ စိုက်ပျိုးရေး၊ မွေးမြူရေးနှင့် ဆည်မြောင်း ဝန်ကြီးဌာန၊ ဟိုတယ်နှင့်ခရီးသွားလာရေးဝန်ကြီးဌာနနဲ့ အခြားဆက်စပ်တဲ့ ဝန်ကြီးဌာနတွေ ပူးပေါင်း ဆောင်ရွက်ပြီးတော့ ကျေးလက်ဒေသ ဖွံ့ဖြိုးရေး၊ ကျေးလက်လူမှုဘဝဖွံ့ဖြိုးရေးကို ဆောင်ရွက်ပေးမယ် ဆိုလို့ရှိရင် များစွာအကျိုးရှိမယ်လို့ ယူဆပါတယ်။ ကျေးလက်နေပြည်သူတွေရဲ့ ဘဝကိုလည်း ဒီ ခရီး သွားလာရင်းနဲ့ ကျောင်းသားအများပြည်သူတွေဟာ လေ့လာနိုင်မှာဖြစ်တဲ့အတွက် အကျိုးကျေးဇူးများစွာ ရရှိမှာပါ။ (၉/၂၀၁၉) ရဲ့ အစီရင်ခံစာ အမှတ်(၁၄) မှာဆိုလို့ရှိရင် ကျွန်မတို့ မြန်မာနိုင်ငံသို့လာရောက်တဲ့ ကမ္ဘာလှည့် ခရီးသည်တွေနဲ့ သုံးစွဲခဲ့တဲ့ ငွေကြေးတွေကိုလေ့လာရပါတယ်။ ၂၀၁၆-၂၀၁ရ ထက်ကို ၂၀၁၈-၂၀၁၉ မှာ လာရောက်တဲ့သူ ပိုများခဲ့တယ်ဆိုပေမယ့်လည်း သုံးစွဲခဲ့တဲ့ ပမာဏကတော့ တိုးတက်လာခြင်း မရှိတဲ့အပြင် ပိုတောင်နည်းပါးနေပါသေးတယ်။ ယခုအခါမှာဆိုလို့ရှိရင် ပုဂံယဉ်ကျေးမှုအမွေအနှစ်ဒေသက ကမ္ဘာ့အမွေအနှစ်စာရင်းဝင် အဖြစ်ဝင်ရောက်ခဲ့ပြီဖြစ်တဲ့အတွက်ကြောင့်မို့လို့ မြန်မာနိုင်ငံရဲ့ ဂုဏ်သတင်းနဲ့ ခရီးသွားလုပ်ငန်းကို ပိုမိုပြီးတော့ အရင်ထက်ပိုမို ဆွဲဆောင်နိုင်နေပြီဖြစ်ပါတယ်။ ဒါ့အပြင် ယဉ်ကျေးမှု ရိုးရာဓလေ့တွေ၊ ကျေးလက်ပွဲတော်တွေ၊ တိုင်းရင်းသားအစားအစာတွေ၊ တိုင်းရင်းသားရိုးရာ အသုံး အဆောင်ပစ္စည်းတွေကလည်း ကျွန်မတို့မြန်မာနိုင်ငံမှာ ထူးခြားချက်တွေ အများကြီးရှိပါတယ်။ ဒါတွေနဲ့လည်း ကျွန်မတို့ ခရီးသွားလုပ်ငန်းကို ဆွဲဆောင်နိုင်ပါတယ်။ ဒါ့အပြင် ကမ်းခြေတွေ၊ ကျွန်းတွေလိုမျိုး အနားယူ အပန်းဖြေတဲ့ အရင်းအမြစ်တွေလည်း များစွာရှိပါတယ်။ တောတောင်ရေမြေ၊ ရေတံခွန်တွေ၊ ရေဝင်ဂူတွေ လိုမျိုး စွန့်စားသွားလာလိုသူတွေအတွက်လည်း မြန်မာနိုင်ငံမှာ အရင်းအမြစ်ပေါင်း များစွာရှိပါတယ်။ ဒီလိုအရင်းအမြစ်တွေ ရှိနေပြီးတော့ နိုင်ငံ့ဝင်ငွေရှာပေးနေနိုင်တဲ့ ဌာနရဲ့တိုးတက်မှုဟာ ဘာကြောင့်များ နည်းနေတာလဲဆိုပြီး လေ့လာတဲ့အခါမှာ ကျွန်မတို့ရဲ့ ဒီ ဆက်သွယ်ရေးကဏ္ဍကလည်း ကဏ္ဍတစ်ခု ဖြစ်နေပါတယ်။ ကျွန်မတို့က e-Government အကောင်အထည်ဖော်နေပြီဆိုပြီးတော့ နှစ်စဉ်မှာ ဘတ်ဂျက် တွေများစွာ သုံးစွဲနေပေမယ့်လည်း ဆက်သွယ်ရေးကဏ္ဍတိုးတက်မှုအခြေအနေက အားရစရာမရှိတာကို ပုံမှာပြထားတဲ့အတိုင်း တွေ့မြင်ရမှာဖြစ်ပါတယ်။ Website တွေက Up to Date ဖြစ်မနေပါဘူး။ လူမှု ကွန်ရက်တွေမှာ ဟိုတယ်နှင့်ခရီးသွားလာရေးဝန်ကြီးဌာနကနေ ဖော်ပြတာတွေကလည်း အစည်းအဝေးတွေ၊ လူကြီးလမ်းကြောင်းတွေသာ ဖြစ်နေပြီးတော့ ခရီးသွား ပြည်သူတွေကို သတင်းအချက်အလက်ပေးတာ၊ ခရီးသွားကုမ္ပဏီတွေအတွက် လိုအပ်တဲ့ သတင်းအချက်အလက်ပေးတဲ့အပိုင်းမှာ များစွာ အားနည်းလျက် ရှိနေတာကိုလည်း တွေ့ရပါတယ်။ ဌာနဆိုင်ရာဝန်ထမ်းတွေကို မေးမြန်းစုံစမ်းတယ်ဆိုလို့ရှိရင် တိကျတဲ့သတင်းအချက်အလက် ဖြေကြားခြင်းမရှိဘဲနဲ့ ဌာနပေါင်းများစွာကို တစ်ဆင့်ပြီးတစ်ဆင့်လွှဲနေတာ၊ နေပြည်တော်ရုံးချုပ်မှာ ရှိနေတဲ့ဟာနဲ့ သက်ဆိုင်ရာနယ်ရုံးတွေရဲ့ ခရီးသွားလာမှုအထောက်အထားတွေ ကွာဟချက်ရှိနေတာ တွေဟာလည်း ခရီးသွားလုပ်ငန်း အောင်မြင်မှု နည်းပါးရခြင်းရဲ့ အကြောင်းရင်းတွေဖြစ်နေတယ်ဆိုတာကို ထောက်ပြလိုပါတယ်။ ကျွန်မတို့ ဒီ ဆက်သွယ်ရေးကဏ္ဍ တိုးမြှင့်ခြင်းဟာလည်း ခရီးသွားလာရေးလုပ်ငန်းကို များစွာ အထောက်အကူဖြစ်မှာ ဖြစ်ပါတယ်။ ကျွန်မတို့ ပြည်နယ်နှင့်တိုင်းအလိုက် ပထမ ၆ လပတ်မှာ ဒီ ဆက်သွယ်ရေးလုပ်ငန်း စီမံကိန်း ရည်မှန်းချက် အကောင်အထည်ဖော်မှုတွေကို လေ့လာတဲ့အခါမှာ စစ်ကိုင်းတိုင်းမှာ ၄ရ ရာခိုင်နှုန်း၊ တနင်္သာရီမှာဆိုလို့ရှိရင် ၄၄ ရာခိုင်နှုန်း၊ မန္တလေးတိုင်းမှာဆိုလို့ရှိရင် အများဆုံးဖြစ်တဲ့ ၄၉ ရာခိုင်နှုန်းနဲ့ ရန်ကုန်တိုင်းမှာတော့ အနည်းဆုံး ၃၁ ရာခိုင်နှုန်းသာ အကောင်အထည်ဖော်နိုင်တာဖြစ်ပါတယ်။ ဆိုတော့ ကျွန်မတို့ဟာ လက်ရှိရင်ဆိုင်နေရတဲ့ အခက်အခဲတွေကို နည်းပညာတွေနဲ့ လွယ်ကူစွာ ကျော်လွှားနိုင်မယ် ဆိုတာ အပြည့်အဝယုံကြည်ပါတယ်။ Up to Date Information တွေ၊ ဌာနဆိုင်ရာရဲ့ အချက်အလက်တွေ၊ ဖုန်းနံပါတ်တွေ၊ လိုအပ်တဲ့ သတင်းအချက်အလက်တွေကို Website တွေမှာ တစ်ပြေးညီ ဖော်ပြသင့် ပါတယ်။ ပြီးရင် ဒီ ခွင့်ပြုချက်လျှောက်ထားတာမျိုးတွေ ဝန်ကြီးဌာနနဲ့ ချိတ်ဆက်ဆောင်ရွက်တဲ့အခါ မှာလည်း Email နဲ့ ဆက်သွယ်တာ၊ ပြီးတော့ Email ကို ပြန်ပြီးတော့မှ ပြန်ကြားတဲ့ လက်ခံရင် လက်ခံ တယ်၊ လက်မခံရင် လက်မခံဘူး ပြန်ပြီးတော့ ပြန်ကြားတဲ့ ယဉ်ကျေးမှုဓလေ့ ကျွန်မတို့နိုင်ငံမှာ ထူထောင် သင့်နေပါပြီ။ ဒီဟာမှသာ ကျွန်မတို့ဟာအချင်းချင်း ဆက်သွယ်တဲ့အခါမှာ များစွာ လွယ်ကူမှာဖြစ်ပါတယ်။ နည်းပညာအသုံးပြုပြီးတဲ့အခါမှာ ကျွန်မတို့ရဲ့ ဟိုတယ်နှင့်ခရီးသွားလာရေးကဏ္ဍ ပိုမိုတိုးတက်ပြီးတော့မှ ခရီးသွားလုပ်ငန်းတွေ ဖွံ့ဖြိုးတိုးတက်ဖို့အတွက် နောင်လာမယ့် စီမံကိန်းတွေမှာ စနစ်တကျ အစီအစဉ် ရေးဆွဲသင့်ပါကြောင်း အကြံပြုဆွေးနွေးရင်း နိဂုံးချုပ်အပ်ပါတယ်ရှင်။ အားလုံးကို ကျေးဇူးတင်ပါတယ်။</speech>
<speech type="speaker">ဒေါက်တာဦးကြွယ်ကြွယ် မန္တလေးတိုင်းဒေသကြီး မဲဆန္ဒနယ်အမှတ်(၆) ဆွေးနွေးဖို့ဖြစ်ပါတယ်။</speech>
<speech><mp id="1292">ဒေါက်တာဦးကြွယ်ကြွယ် (မဲဆန္ဒနယ်အမှတ်-၆၊ မန္တလေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနဲ့ ပြည်ထောင်စုလွှတ်တော် ကိုယ်စားလှယ်များ၊ ပြည်ထောင်စု အဖွဲ့စည်းဝင်ပုဂ္ဂိုလ်များနဲ့ ကြွရောက်လာကြသူများအားလုံး မင်္ဂလာပါခင်ဗျာ။ ကျွန်တော်ကတော့ မန္တလေးတိုင်း ဒေသကြီး မဲဆန္ဒနယ်အမှတ်(၆)မှ အမျိုးသားလွှတ်တော်ကိုယ်စားလှယ် ဒေါက်တာဦးကြွယ်ကြွယ် ဖြစ်ပါတယ်။ ၂၀၁၈-၂၀၁၉ ဘဏ္ဍာရေးနှစ် အမျိုးသားစီမံကိန်း ပထမ ၆ လပတ် အစီရင်ခံစာကို ဆွေးနွေးမှာ ဖြစ်ပါတယ်။ ကျွန်တော် ဆွေးနွေးလိုတာကတော့ နိုင်ငံတော်ပိုင် စီးပွားရေးအဖွဲ့အစည်းများရဲ့ ဆောင်ရွက် နိုင်မှုအခြေအနေအခန်းမှာပါရှိတဲ့ လျှပ်စစ်နဲ့စွမ်းအင်ဝန်ကြီးဌာနရဲ့ လျှပ်စစ်ဓာတ်အားထုတ်လုပ်ရေး လုပ်ငန်းနှင့် လျှပ်စစ်ဓာတ်အားဖြန့်ဖြူးရေး လုပ်ငန်းများရဲ့ လိုငွေပြအရှုံးပေါ်တာနဲ့ပတ်သက်တာ ဖြစ်ပါတယ်။ ကျွန်တော့် ကို Power Point ပြခွင့်ပြုပါခင်ဗျာ။ လျှပ်စစ်ဓာတ်အားထုတ်လုပ်ရေးလုပ်ငန်းက ကျပ် သန်းပေါင်း ၄၄၄,၈၄၁.၁ သန်း (၄၄၄.၈၄၁ ဘီလီယံ) လိုငွေပြနေပြီး လျှပ်စစ်ဓာတ်အားဖြန့်ဖြူးရေး လုပ်ငန်းကတော့ ကျပ် သန်းပေါင်း ၄၂၀.၉၂ ရှုံးနေပါတယ်။ စုစုပေါင်းပမာဏဟာ ၄၄၅,၂၆၂.၀၂ သန်း ဖြစ်ပါတယ်။ ၄၄၅ ဘီလီယံကျော် ဖြစ်ပါတယ်။ ဒါဟာရှင်းပါတယ်။ အဓိကကတော့ ထုတ်လုပ်မှုကုန်ကျစရိတ်နဲ့ ဖြန့်ဖြူးမှုအတွက် ကုန်ကျစရိတ်ထက် ရောင်းချရရှိလို့ရတဲ့ဝင်ငွေက လွန်စွာနည်းပါးနေလို့ ဖြစ်ပါတယ်။ တစ်ယူနစ်ထုတ်လုပ်ဖြန့်ဖြူးတဲ့ ကုန်ကျ စရိတ်ထက် တစ်ယူနစ်ရောင်းချကောက်ခံရတဲ့ မီတာခဈေးနှုန်းက နည်းနေတာဖြစ်ပါတယ်။ အရှုံးခံ ရောင်းချနေရတာကြောင့် ဖြစ်ပါတယ်။ ပထမ ၆ လ တစ်ပိုင်းအတွက် ၄၄၅ ဘီလီယံ စိုက်ထုတ် အရှုံးခံ နေရတာဆိုတော့ တစ်နှစ်လုံးအတွက်ဆိုလို့ရှိရင် ခန့်မှန်းခြေ ၈၉၀ ဘီလီယံကျော် အစိုးရက စိုက်ထုတ် အရှုံးခံရမှာဖြစ်ပါတယ်။ ဒီလိုအရှုံးခံ စိုက်ထုတ်လိုက်ရတဲ့ငွေတွေဟာ တကယ်တော့ နိုင်ငံသားအားလုံးပိုင်တဲ့ ငွေတွေ ဖြစ်ပါတယ်။ နာယကကြီးခင်ဗျာ။ ဒီနေရာမှာ ကျွန်တော် ဆွေးနွေးလိုတာကတော့ နှစ်ပေါင်းများစွာ လျှပ်စစ်မီး ဆိုတာ မမြင်ရ မသုံးရသေးတဲ့ ကျေးလက်တောရွာကနေ ဆင်းရဲသားတောင်သူတောင်သားများ လျှပ်စစ်မီး ရရှိရေးကိစ္စဖြစ်ပါတယ်။ မြန်မာနိုင်ငံမှာ ကျေးရွာပေါင်း ၆၃၂၈၂ ရွာ ရှိတဲ့အနက် ၃၃၉၆၆ ရွာအထိ ရာခိုင်နှုန်း အားဖြင့် ၅၄ ရာခိုင်နှုန်းအထိ တိုးတက်ပြီး လျှပ်စစ်မီးရရှိလာလို့ ကျေးဇူးတင်ဝမ်းမြောက်မိပါတယ်။ ဒါပေမယ့် လျှပ်စစ်မီးမရရှိသေးတဲ့ ရွာပေါင်းက ၂၉၂၈၆ ရွာ ကျန်ရှိနေပါသေးတယ်။ နိုင်ငံတော်က တစ်နှစ် တစ်နှစ် စိုက်ထုတ်အရှုံးခံလိုက်ရတဲ့ ခန့်မှန်းခြေ ၈၉၀ ဘီလီယံ ကျော်ဟာ လျှပ်စစ်မီးသုံးစွဲခွင့် မရသေးတဲ့ ကျေးရွာပြည်သူများရဲ့ ငွေတွေအပါအဝင် ဖြစ်ပါတယ်။ သူတို့လည်း ခံစားပိုင်ခွင့်ရှိတဲ့ငွေတွေ ဖြစ်ပါတယ်။ မြန်မာနိုင်ငံရဲ့ မြို့ကြီးများအားလုံးနီးပါးက လျှပ်စစ်မီးရရှိခံစားနေတဲ့သူတွေ ထိုက်သင့်ကျခံရမယ့် အဖိုးအခကို မရရှိသေးတဲ့ ကျေးလက်ပြည်သူများကပါ အချို့ အဝက် စိုက်ထုတ်ကျခံပေးနေရတဲ့ အဓိပ္ပာယ် ဖြစ်ပါတယ်။ ဒါကြောင့် ကျေးလက်နေပြည်သူများ လျှပ်စစ်မီးရရှိရေးကို အလျင်မြန်ဆုံး အကောင် အထည်ဖော် ဆောင်ရွက်ပေးရမှာ ဖြစ်ပါတယ်။ ဒါမှသာ နိုင်ငံတော်ရဲ့ အရင်းအမြစ်များအားလုံးကို နိုင်ငံသား များအားလုံး မျှတစွာရယူခံစားနိုင်တဲ့ အခွင့်အရေးကို တူညီစွာခံစားနိုင်မှာ ဖြစ်ပါတယ်။ နာယကကြီးခင်ဗျာ။ ယခု လက်ရှိမူဝါဒအရ ကျေးလက်လျှပ်စစ်မီးလင်းရေး ဆောင်ရွက်တဲ့အခါမှာ ကျေးရွာ အတွင်းရှိ .4KV လိုင်းတွေကို ကျေးရွာသားများက ကိုယ်ထူကိုယ်ထ စိုက်ထုတ်ဆောင်ရွက်နေရတာ ဖြစ်ပါတယ်။ ဒါဟာ ဆင်းရဲသား ကျေးရွာသူရွာသားများအတွက်တော့ အခက်အခဲတစ်ခုဖြစ်နေ ပါတယ်။ ကျေးရွာထိပ် Transformer ကနေပြီးတော့မှ ရွာတွင်း .4 KV လိုင်းများ သွယ်တန်းခြင်းအတွက် ကျေးရွာ တစ်ရွာကို ကျပ်သိန်း ၃၀၀၊ ၄၀၀၊ ၅၀၀ စသဖြင့် ကုန်ကျပါတယ်။ အိမ်ထောင်စုတစ်စုကို ၂ သိန်း၊ ၃ သိန်း၊ ၄ သိန်း ခွဲဝေကျခံကြရပါတယ်။ ဒီပမာဏဟာ ဆင်းရဲသား တောသူတောင်သားများအဖို့တော့ ကြီးမားတဲ့ စိန်ခေါ်မှု တစ်ခုဖြစ်ပါတယ်။ လျှပ်စစ်ဓာတ်အား ရောင်ချဈေးနှုန်း မီတာခကို ထုတ်လုပ်ဖြန့်ဖြူးစရိတ်ကာမိအောင် ကောက်ခံခြင်း အားဖြင့် နိုင်ငံတော်က နှစ်စဉ် ၉၀၀ ဘီလီယံခန့် ပိုမိုရရှိလာမှာဖြစ်ပါတယ်။ အဲဒီပိုမိုရရှိလာမယ့် ၉၀၀ ဘီလီယံကို မီးမရသေးတဲ့ ကျေးရွာပေါင်း ၂၉၂၈၆ ရွာရဲ့ ရွာတွင်းလိုင်းများအတွက် ခွဲဝေအသုံးပြုပေးမယ် ဆိုလို့ရှိရင် ကျေးရွာတစ်ရွာအတွက် တစ်နှစ် သိန်း ၃၀၀ ခန့် သုံစွဲဆောင်ရွက်နိုင်မှာဖြစ်ပါတယ်။ အဲဒီလို အစိုးရက ဆောင်ရွက်ပေးနိုင်မယ်ဆိုလို့ရှိရင် ရွာတွင်းပိုင်းအတွက် ကျသင့်ခွဲတမ်းမထည့်နိုင်လို့ လျှပ်စစ် မီးမရရှိတဲ့ ကျေးရွာသားများ စိတ်ဆင်းရဲ ကိုယ်ဆင်းရဲကင်းဝေးပြီး ဝမ်းသာပျော်ရွှင်ကြမှာပါ။ ရွာသူရွာသူ များကလည်း မြို့သူမြို့သားများကဲ့သို့ တန်းတူညီတူ တစ်ပြေးညီ အကျိုးခံစားခွင့်ရရှိကြမှာ ဖြစ်ပါတယ်။ ရွာတွင်းမီးကော်မတီများဖွဲ့စည်းပြီး ငွေကောက်ခံဆောင်ရွက်နေရတဲ့ စီမံခန့်ခွဲမှုပြဿနာများလည်း ကင်းရှင်း သွားမှာ ဖြစ်ပါတယ်။ အခုတော့ ဇူလိုင်လကစပြီး ထိုက်သင့်တဲ့ဈေးနှုန်းများဖြင့် ကောက်ခံလာပြီဖြစ်လို့ နိုင်ငံတော်က ယခင် စိုက်ထုတ်ကျခံခဲ့ရတဲ့ငွေပမာဏကို ကျေးလက်ရွာတွင်းမီးလိုင်းများ သွယ်တန်းဆောက်လုပ်ရေး အတွက် ကျခံပေးခြင်းအားဖြင့် ကျေးရွာများ လူမှုစီးပွားဘဝ တိုးတက်လာမှာဖြစ်သလို လျှပ်စစ်ဓာတ်အား ထုတ်လုပ်ရေးလုပ်ငန်း၊ ဖြန့်ဖြူးရေးလုပ်ငန်းဝင်ငွေများလည်း ပြန်လည်တိုးတက်လာမှာဖြစ်လို့ အဆိုးသံသရာ စက်ဝန်းရပ်ပြီး အကောင်းသံသရာစက်ဝန်း စတင်လည်ပတ်နိုင်ပါမည်အကြောင်း ဆွေးနွေးလိုက်ပါတယ် ခင်ဗျာ။ အားလုံးကို ကျေးဇူးတင်ပါတယ်။</speech>
<speech type="speaker">ဦးခင်မျိုးဝင်း တနင်္သာရီတိုင်းဒေသကြီးမဲဆန္ဒနယ်အမှတ်(၁၂) ဆွေးနွေးဖို့ဖြစ်ပါတယ်။</speech>
<speech><mp id="1264">ဦးခင်မျိုးဝင်း (မဲဆန္ဒနယ်အမှတ်-၁၂၊ တနင်္သာရီတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါ။ ကျွန်တော်ကတော့ တနင်္သာရီတိုင်း ဒေသကြီး မဲဆန္ဒနယ်(၁၂)မှ အမျိုးသားလွှတ်တော်ကိုယ်စားလှယ် ဦးခင်မျိုးဝင်း ဖြစ်ပါတယ်။ ၂၀၁၈-၂၀၁၉ ဘဏ္ဍာနှစ် အမျိုးသားစီမံကိန်း ပထမ ၆ လပတ် အစီရင်ခံစာနှင့်စပ်လျဉ်း၍ ပြည်သူ့ငွေစာရင်းပူးပေါင်း ကော်မတီရဲ့ (၉/၂၀၁၉)ထဲက အချက်လက်တချို့ကိုပဲ ရှင်းလင်းတင်ပြသွားမှာ ဖြစ်ပါတယ်။ Power Point အသုံးပြုခွင့်ပေးပါရန် တောင်းခံအပ်ပါတယ်။ အစီရင်ခံစာရဲ့ စာမျက်နှာ ၁၅ အပိုဒ် ၄၉မှာ Ease of Doing Business နဲ့ပတ်သက်လို့ ဖော်ပြထားရာမှာ ပုဂ္ဂလိကဖွံ့ဖြိုးတိုးတက်ရေးဗဟိုကော်မတီသည် ပုဂ္ဂလိကကဏ္ဍ ဖွံ့ဖြိုးတိုးတက်စေရန် အတွက် သက်ဆိုင်ရာဝန်ကြီးဌာနများ တိုင်းဒေသကြီး၊ ပြည်နယ်အစိုးရအဖွဲ့များ ပုဂ္ဂလိကလုပ်ငန်းရှင် များနှင့် လစဉ်တွေ့ဆုံ ညှိနှိုင်းဆောင်ရွက်လျက်ရှိခြင်းကြောင့် Ease of Doing Business နှင့်စပ်လျဉ်း၍ အောက်ပါကဏ္ဍများတွင် ရမှတ်တိုးတက်မှုများ တွေ့ရှိရပါတယ်။ သို့ပါ၍ EDB အဆင့် တိုးတက်ကောင်းမွန် လာရေးအတွက် ဆက်လက်ကြိုးပမ်းဆောင်ရွက်ရန် လိုအပ်ကြောင်း သုံးသပ်တွေ့ရှိရပါတယ်။ (က) စီးပွားရေးလုပ်ငန်းတစ်ခုစတင်ခြင်း (ခ) ဆောက်လုပ်ခွင့်ရယူခြင်း (ဂ) လျှပ်စစ်ဓာတ်အား ရရှိနိုင်မှုလို့ ဆိုထားပေမယ့် သိပ်ကြီးအားရစရာကောင်းလှတဲ့ အဆင့်မျိုးတော့မဟုတ်ခဲ့ပါဘူး။ နိုင်ငံတကာရင်းနှီးမြှုပ်နှံမှုကို ထိရောက်စွာ ဖိတ်ခေါ်လိုတယ်ဆိုရင် နိုင်ငံတကာဖက်ကကြည့်ရှုတဲ့ စံနှုန်းစံထားတွေ ကောင်းမွန်လာအောင် အားစိုက်ဆောင်ရွက်ထားပါမှ ကိုယ်လိုတဲ့ပန်းတိုင်ကို ရောက်မှာ ဖြစ်ပါတယ်။ ၂၀၁၄ ကစလို့ မြန်မာနိုင်ငံဟာ EDB ညွှန်းကိန်းမှာပါဝင်လာပြီး ၂၀၁၈-၂၀၁၉ အထိ တိုင်းပြည် ၁၉၀ ရှိတဲ့အထဲက အမှတ်စဉ် ၁၇၁ မှာ တည်ရှိနေတာဖြစ်ပါတယ်။ Power Point မှာနှစ်အလိုက် EDB ကို ဖော်ပြထားရာမှာ ၂၀၁၄ မှာ ၁၈၉ နိုင်ငံမှာ အဆင့် ၁၈၂၊ ၂၀၁၅မှာ ၁၈၉ နိုင်ငံမှာ ၁၇၇၊ ၂၀၁၆ မှာ ၁၈၉ နိုင်ငံမှာ အဆင့် ၁၇၁၊ ၂၀၁ရ မှာ ၁၉၀ နိုင်ငံမှာ အဆင့် ၁၇၁၊ ၂၀၁၈ မှာ ၁၉၀ နိုင်ငံမှာ အဆင့် ၁၇၁ တို့ ဖြစ်ပါတယ်။ EDB အဆင့် တိုးတက်မှု နှေးကွေးလွန်းတဲ့ မြန်မာနိုင်ငံရဲ့ နိုင်ငံခြားရင်းနှီးမြှုပ်နှံမှု ပမာဏဟာ ၂၀၁၅-၂၀၁၆ ခုနှစ်မှာ အမေရိကန်ဒေါ်လာ ၉.၅ ဘီလီယံရှိရာက ၂၀၁၆-၂၀၁ရ မှာတော့ အမေရိကန် ဒေါ်လာ ၆.၆ ဘီလီယံအထိ သိသိသာသာကြီး လျော့ကျသွားခဲ့ပါတယ်။ မြန်မာနိုင်ငံကို အာဆီယံနိုင်ငံများ ထဲက နိုင်ငံခြားရင်းနှီးမြှုပ်နှံသူများအနေနဲ့ ရင်းနှီးမြှုပ်နှံမှုဦးစားပေးခံရမှု အနည်းဆုံးနိုင်ငံတစ်ခုဖြစ်တယ်လို့ နိုင်ငံတကာရဲ့ ရင်းနှီးမြှုပ်နှံမှုဆိုင်ရာမီဒီယာတွေမှာ အထူးဖော်ပြလေ့ရှိပါတယ်။ မြန်မာနိုင်ငံရဲ့ ရင်းနှီးမြှုပ်နှံမှု မြှင့်တင်ရေးစီမံချက် MIPP အရတော့ ၂၀၂၀ ခုနှစ်မှာ EDB ညွှန်းကိန်းကို အဆင့် ၁၀၀ အတွင်းဝင်အောင် ဆောင်ရွက်သွားမှာဖြစ်ပြီး ၂၀၁၆ ခုနှစ်ရောက်ရင် နိုင်ငံခြားရင်းနှီးမြှုပ်နှံမှု US ဒေါ်လာ ၂၀၀ ဘီလီယံအထိ ရရှိဖို့ ဆောင်ရွက်သွားမယ်လို့ သိရပါတယ်။ Ease of Doing Business ကိုတိုင်းတာရာမှာ အစိုးရဌာနဆိုင်ရာများရဲ့ လုပ်ထုံးလုပ်နည်းစနစ်တွေကို ရိုးရှင်းလွယ်ကူစေဖို့ လိုအပ်တဲ့အပြင် အဲ့ဒီလိုဆောင်ရွက်ရာမှာ ဆောင်ရွက်ရတဲ့ ှင့် ကုန်ကျ စရိတ် လျှော့ချနိုင်ဖို့အတွက် ဆိုင်ရာဌာနများကလည်း တာဝန်အပြည့်ရှိတယ်လို့ သုံးသပ်မိပါတယ်။ ပြည်သူ့ငွေ စာရင်းပူးပေါင်းကော်မတီကဖော်ပြတဲ့ (၉/၂၀၁၉) အစီရင်ခံစာမှာ EDB တိုးတက်လာပါတယ် ဆိုတဲ့ (က) စီးပွားရေးလုပ်ငန်းတစ်ခု စတင်ခြင်းဆိုတာ ၂၀၁၈ ခုနှစ်မှာ အဆင့် ၁၅၅ နဲ့ ၂၀၁၉ ခုနှစ်မှာ အဆင့် ၁၅၂ (ခ) ဆောက်လုပ်ခွင့်ရယူခြင်းမှာတော့ ၂၀၁၈ ခုနှစ်မှာ အဆင့် ၇၃ နဲ့ ၂၀၁၉ ခုနှစ်မှာ အဆင့် ၈၁ (ဂ) လျှပ်စစ်ဓာတ်အားရရှိနိုင်မှုအနေနဲ့ ၂၀၁၈ ခုနှစ်မှာ အဆင့် ၁၅၁ နဲ့ ၂၀၁၉ ခုနှစ်မှာ အဆင့် ၁၄၄ အထိသာမြင့်တက်ခဲ့ပြီး လျှပ်စစ်မီးရရှိမှုရဲ့ အဓိကညွှန်ပြမှုဟာ သီလဝါစက်မှုဇုန်မှာရှိတဲ့ JICA ရဲ့ အစီအစဉ်နဲ့ လျှပ်စစ်မီးရရှိဖို့ Integrated Packed အနေနဲ့ ဆောင်ရွက်ထားလို့သာ ဒီလောက်အဆင့်တက်လာခြင်းပဲ ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ နောက်ဆုံးအနေနဲ့ ပြည်သူ့ ငွေစာရင်းပူးပေါင်းကော်မတီရဲ့ (၉/၂၀၁၉)အစီရင်ခံစာ အကြံပြုချက်အတိုင်း EDB အဆင့်ညွှန်းကိန်း တိုးတက် ကောင်းမွန်လာဖို့ ပြည်တွင်းပြည်ပ ကျွမ်းကျင်ပညာရှင်များရဲ့ အကြံဉာဏ်၊ အတွေ့အကြုံများအတိုင်း လေ့လာ ကြိုးပမ်းဆောင်ရွက်ရမယ့်အပြင် နိုင်ငံတော်အစိုးရရဲ့ ဌာနအသီးသီးမှာရှိတဲ့ ရင်းနှီးမြှုပ်နှံမှုဆိုင်ရာ လုပ်ငန်း အဆင့်ဆင့်တွေမှာ ဖြတ်ကျော်နေရဆဲ ကြိုးနီစနစ်ကို လုံးဝဖြေလျော့ပြီး နိုင်ငံတော်အနေနဲ့ အာမခံချက် Guarantee salgaşsao6u:ņēgvoo Ease of Doing Business says:ob$:08:G?osaozas wondeoz. အကောင်အထည်ဖော်ရာရောက်ပြီး နိုင်ငံတကာရင်းနှီးမြှုပ်နှံမှုကို ထိထိရောက်ရောက် ဆွဲဆောင်နိုင်မှာ ဖြစ်ကြောင်း တင်ပြဆွေးနွေးရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒေါက်တာခွန်ဝင်းသောင်း ကချင်ပြည်နယ် မဲဆန္ဒနယ်အမှတ်(၁၁) ဆွေးနွေးဖို့ဖြစ်ပါတယ်။</speech>
<speech><mp id="1208">ဒေါက်တာခွန်ဝင်းသောင်း (မဲဆန္ဒနယ်အမှတ်-၁၁၊ ကချင်ပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးပဲမင်္ဂလာပါ။ ၂၀၁၈-၂၀၁၉ ခု၊ ဘဏ္ဍာနှစ် အမျိုးသားစီမံကိန်း ပထမ (၆)လပတ် အစီရင်ခံစာနှင့်ပတ်သက်ပြီး လျှပ်စစ်ကဏ္ဍကို အနည်းငယ်အကြံပြု ဆွေးနွေးချင် ပါတယ်။ Power Point အသုံးပြုခွင့် တောင်းခံအပ်ပါတယ်။ အစီရင်ခံစာရဲ့ စာမျက်နှာ ၂၃ နဲ့ ၃၂ တို့ရဲ့ ဖော်ပြချက်များဟာ ဆန့်ကျင်ကွဲလွဲနေတာကို အခုလို တွေ့ရမှာဖြစ်ပါတယ်။ စာမျက်နှာ ၂၃ မှာ နိုင်ငံပိုင် ရေအားစက်ရုံများကို ပြုပြင်ထိန်းသိမ်းအဆင့်မြှင့်တင်၍ စက်စွမ်းအားပြည့် လည်ပတ်နိုင်ခြင်းတို့ကြောင့် လျှပ်စစ်ဓာတ်အားတိုးတက် ထုတ်လုပ်နိုင်ခဲ့သဖြင့် ပြည်သူများ ပိုမိုသုံးစွဲနိုင်ခဲ့တယ်လို့ ဖော်ပြထားပေမယ့် စာမျက်နှာ ၃၂ မှာတော့ ကောက်ခံသည့် အမြင့်ဆုံး နှုန်းထားအထိ ရောက်ရှိအောင် ရောင်းချနိုင်မှုမရှိခြင်း၊ အိမ်သုံးအလွှာ ဓာတ်အားသုံးစွဲမှု လျော့နည်းခဲ့ခြင်း တို့ကြောင့် ဝင်ငွေလျော့နည်းရခြင်းဖြစ်တယ်လို့ ဖော်ပြထားတဲ့အတွက် လျှပ်စစ်ဓာတ်အားများ တိုးတက် ထုတ်လုပ်နိုင်ပေမယ့် သုံးစွဲမှု လျော့ကျရတာဟာ ဘယ်အကြောင်းအချက်တွေကြောင့်ဆိုတာကို တိကျတဲ့ ရှင်းလင်းချက်မပါရှိလို့ ဌာနရဲ့ အားနည်းချက် တစ်ခုလို့ သုံးသပ်မိပါတယ်။ တကယ်တော့ အစီရင်ခံစာတင်သွင်းတဲ့ ရန်ကုန်၊ မန္တလေးလိုမြို့ကြီးတွေနဲ့ တစ်တိုင်းပြည်လုံး လိုလို လျှပ်စစ်မီး မလောက်ငှလို့ အလှည့်ကျဖြတ်တောက် ဖြန့်ဖြူးနေရတဲ့စနစ်ကြောင့် လျှပ်စစ်ဌာနရဲ့ လျှပ်စစ်ဖြန့်ဖြူးမှုနဲ့ပတ်သက်ပြီး အနိစ္စ၊ ဒုက္ခဆိုတဲ့ လက္ခာဏာရေး ၃ ပါးကို တွင်တွင်ကြီး ရှုမှတ်နေရတဲ့ ကာလပဲ ဖြစ်ပါတယ်။ စက်တပ်အင်အားအနေနဲ့ ၂၀၁၇-၂၀၁၈ ခုနှစ်မှာ ၅၆၉၅ မဂ္ဂါဝပ်ရှိပြီး ၂၀၁၈-၂၀၁၉ ခုနှစ်မှာ ၅၉၀၁ မဂ္ဂါဝပ်ဖြစ်လို့ တိုးတက်မှု ၂၀၆ မဂ္ဂါဝပ်နဲ့ ရည်မှန်းချက်အပေါ် ၁၀၀.၆ ရာခိုင်နှုန်း အကောင် အထည်ဖော်နိုင်ခဲ့တာဆိုတော့ ၂၀၁၇-၂၀၁၈ မတ်လကနေ ၂၀၁၈-၂၀၁၉ မတ်လ အထိ ရည်မှန်းချက်ဟာ ၂၀၄ မဂ္ဂါဝပ် တိုးတက်ထုတ်လုပ်ရေးသာဖြစ်တယ်လို့ သဘောပေါက်မိတာမို့ လျှပ်စစ်ဓာတ်အား လိုအပ် ချက်တွေ အလျင်စလိုရှိနေချိန်မှာ တစ်နှစ်စာရည်မှန်းချက်က ၂၀၄ မဂ္ဂါဝပ်ဆိုတာ မဖြစ်သင့်မဖြစ်ထိုက်တဲ့ အတွက် ဒီအချက်လည်း အစီရင်ခံစာအပေါ် ဘဝင်မကျစရာဖြစ်နေပါတယ်။ National Electrification Plan အရ ၂၀၂၀ ခုနှစ်မှာ နောက်ထပ် လိုအပ်နေတဲ့ ၂၀၀၀ မဂ္ဂါဝပ် ကျော်ကျော်ကို လာမယ့် ၂ နှစ်အတွင်း ဘယ်လိုထုတ်မလဲဆိုတာ စဉ်းစားဖို့လိုနေပါတယ်။ ဒါ့အပြင် ပြည်တွင်း လျှပ်စစ်ဓာတ်အားသုံးစွဲမှုအနေနဲ့ စီမံကိန်းရည်မှန်းချက်ရဲ့ ၄၇.၈ ရာခိုင်နှုန်း အကောင်အထည် ဖော်နိုင်ခဲ့တယ်လို့ဖော်ပြချက်အရ အဲဒီစီမံကိန်းရည်မှန်းချက်ဟာ လျှပ်စစ်ဓာတ်အား နှစ်စဉ်လိုအပ်ချက် Demand အပေါ် မူတည်ပြီးရေးဆွဲတာလား၊ အဲဒီလိုဆိုရင် ၁၀၀ ရာခိုင်နှုန်း မပြည့်မီတဲ့အတွက် လျှပ်စစ် ဓာတ်အားလိုအပ်ချက်အနေနဲ့ နှစ်ကြာလာတာနဲ့အမျှ မြင့်တက်လာမှာပဲ ဖြစ်ပါတယ်။ လျှပ်စစ်ဓာတ်အား ထုတ်လုပ်ရေးနဲ့ Energy Security အတွက် တစ်ပွဲထိုးနည်းလမ်းနဲ့ မဖြေရှင်းသင့်တာကို အားလုံးအသိပဲ ဖြစ်ပါတယ်။ Budget မလုံလောက်လို့ စီမံကိန်းအသစ်များလည်း မစတင်နိုင်၊ ဆောင်ရွက်ဆဲ စီမံကိန်းများ ကိုလည်း အလျင်အမြန် အကောင်အထည် မဖော်ဆောင်နိုင်သေးဘူးဆိုရင် Private Sector ကိုပဲ FDI အနေနဲ့ ဆောင်ရွက်စေမှသာ လျှပ်စစ်ဓာတ်အား အလျင်အမြန် တိုးတက်ထုတ်လုပ်နိုင်မှာ ဖြစ်ပါတယ်။ (IPP- Independent Power Producer) 18:29:yosodo gd:3əĉoposą869789c$:of ဆောင်ရွက်တဲ့ ကုမ္ပဏီများရဲ့ ရင်းနှီးမြှုပ်နှံမှုကို ဖိတ်ခေါ်ပြီး လက်တွဲအကောင်အထည်ဖော်နိုင်ရင်တော့ ၂၀၃၀ ခုနှစ်အတွင်း တစ်နိုင်ငံလုံးမီးလင်းရေးဆိုတာ ပိုပြီးဖြစ်နိုင်ခြေရှိပါတယ်။ အထူးသဖြင့် Developing Countries op:wɔ Power Generation 3azos IPP qp:. 326m5£3300 Scodosgovoolu Private Sector Power Generation may po oscang: 3əɔ:00p@q8c2c7cood sami:salgosap: ကတော့ လိုအပ်တဲ့ ရင်းနှီးမြှုပ်နှံမှုကို တစ်ပြိုင်တည်းဝင်ရောက်စေပြီး စီမံကိန်းကို တစ်ဆက်တည်း အကောင် အထည်ဖော်နိုင်စေခြင်း၊ စွမ်းအင်အရင်းအမြစ်တစ်ခုတည်းကိုသာမက အမျိုးအစားအားလုံးအပေါ်မှာ သင့်လျော်ရာ ရင်းနှီးမြှုပ်နှံကြမှာဖြစ်တဲ့အတွက် Energy Security ပိုရှိလာခြင်း၊ Industry အတွင်းသို့ အမှန်တကယ် Capital ဝင်ရောက်လာခြင်း၊ လူ့စွမ်းအားအရင်းအမြစ် ဖွံ့ဖြိုးတိုးတက်ရေးကဏ္ဍမှာ တစ်တပ် တစ်ဦးဖြစ်လာခြင်း၊ ဈေးကွက်ပြိုင်ဆိုင်မှုစနစ်ကို ခြေလှမ်းစတင်သလိုဖြစ်လို့ Private Company များ အနေနဲ့ Performance တက်လာခြင်း၊ ဥပမာ- ဆက်သွယ်ရေးဈေးကွက်မှာ MPT, Telenor စတဲ့ပြိုင်ဆိုင် မှုတွေကြောင့် ဆက်သွယ်ရေးကဏ္ဍပိုမိုတိုးတက်လာရုံမက Customer များအတွက် ယခင်လို မဟုတ်ဘဲ လူတိုင်းနီးပါးသုံးစွဲလာနိုင်တဲ့ ရလဒ်ကောင်းတွေ ဖြစ်ခဲ့တဲ့နည်းတူ လျှပ်စစ်ထုတ်လုပ်မှုမှာ ဓာတ်အားပေး စက်ရုံအသစ်၊ စီမံကိန်းအသစ်များအနေနဲ့ FDI ရင်းနှီးမြှုပ်နှံမှုတွေအတွက် ပိုမိုလမ်းဖွင့်ပေးလိုက်ရုံနဲ့ ဌာန အနေနဲ့လည်း သက်သာ၊ ပြည်သူအတွက်လည်း သင့်မြတ်တဲ့ လျှပ်စစ်ဓာတ်အားတွေကို လိုသလောက် အမှောင့်ပယောဂကင်းကင်းနဲ့ စိတ်ချမ်းသာစွာ အသုံးပြုနိုင်မှာ ဖြစ်ပါတယ်။ မြန်မာနိုင်ငံမှာ တစ်ခုတည်းသော IPP ဟာ မြင်းခြံ Gas Power Plant ဖြစ်ပြီး ရေအားလျှပ်စစ် စီမံကိန်း ၃၈ ခု အနေနဲ့ အစိုးရနဲ့ ဖက်စပ် Joint Venture/BOT လို့ လျာထားပေမယ့် စီမံကိန်းများ အကောင် အထည်မဖော်နိုင်ခြင်းရဲ့ အဓိကအကြောင်းရင်းများအနေနဲ့ JV Law မရှိခြင်း၊ ကြိုက်သလို အပေးအယူ ညှိနေရခြင်း၊ အစိုးရပါဝင်တဲ့ ရင်းနှီးမြှုပ်နှံမှုတွေဖြစ်လို့ ြင့်နေခြင်းများ ဖြစ်ပေါ်နေတာကို တွေ့ရပါတယ်။ ဥပမာ-သူဌေးစီမံကိန်းအနေနဲ့ ယခုအခါမှာ ၉ နှစ်ကျော် သွားပြီဖြစ်ပေမယ့် နောက်ထပ် ပြီးစီးဖို့ ၆ နှစ်ကျော်မက စောင့်ရဦးမှာမို့ နိုင်ငံတော်ကလိုအပ်နေတဲ့ လျှပ်စစ်မီးရရှိရေးရည်မှန်းချက်ကို 30600ɔodzambio c @: Consultant qp:o ço:q8:009:90% Project Cost condadosos ဆိုတာ ဖြစ်နိုင် မဖြစ်နိုင် စဉ်းစားဖို့လိုအပ်နေပါပြီ။ တိုင်းပြည်အတွက် ဝန်ထုပ်ဝန်ပိုး အနည်းဆုံးနဲ့ လျှပ်စစ် မြန်မြန်ရနိုင်မယ့် နည်းကောင်းလမ်းကောင်း၊ စီမံကိန်းအကောင်းတွေဖြစ်တဲ့ IPP များ ပါဝင်လာပါမှ ၂၀၃၀ ခုနှစ် တစ်နိုင်ငံလုံးမီးလင်းရေး ဖြစ်နိုင်မှာဖြစ်ပါကြောင်း တင်ပြဆွေးနွေးရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးခင်ချို လှိုင်းဘွဲမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1371">ဦးခင်ချို (လှိုင်းဘွဲ့မဲဆန္ဒနယ်၊ ရခိုင်ပြည်နယ်)</mp>အားလုံးမင်္ဂလာပါ။ ကျွန်တော်ကတော့ ကရင် ပြည်နယ် လှိုင်းဘွဲမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးခင်ချို ဖြစ်ပါတယ်။ ကျွန်တော် ဆွေးနွေးတင်ပြမှာက ၂၀၁၈-၂၀၁၉ ဘဏ္ဍာနှစ် ပထမ ၆ လ အမျိုးသားစီမံကိန်းအကောင်အထည်ဖော်မှု အပေါ် JPAC ရဲ့ အစီရင်ခံစာ(၉/၂၀၁၉) လေ့လာတွေ့ရှိချက်နဲ့ ပတ်သက်ပြီး ဆွေးနွေးတင်ပြမှာ ဖြစ်ပါတယ်။ Power Point အသုံးပြုမှုနဲ့ တစ်ဆက်တည်းပြပေးဖို့ မေတ္တာရပ်ခံအပ်ပါတယ်။ GDP တိုးတက်မှုနှုန်းအနေနဲ့ ၂၀၁၆-၂၀၁ရ နဲ့ ၂၀၁၇-၂၀၁၈ က ဘဏ္ဍာနှစ်ရဲ့ နှစ်ကုန် ဒုတိယ ၆ လပတ် တွေဖြစ်ပြီးတော့ ၂၀၁၈-၂၀၁၉ ကတော့ ဘဏ္ဍာနှစ်ရဲ့ ပထမ ၆ လပတ် ဖြစ်ပါတယ်။ ၂၀၁၈ ရဲ့ Mini ၆ လ ဘတ်ဂျက် မိုးရာသီကာလ ဧပြီကနေ စက်တင်ဘာလဖြစ်ပြီးတော့ ဂျီဒီပီတိုးတက်မှုနှုန်းက ၆.၅ ရာခိုင်နှုန်း ရှိပြီး ယခုတင်ပြတဲ့ ၆ လ အောက်တိုဘာကနေ မတ်လအထိ ၆.၃ ပဲရှိတာတွေ့ရလို့ စိုက်ပျိုးထွက်ကုန်၊ ကောင်းမွန်တဲ့ကာလဖြစ်ပေမယ့် ယခင်ကာလနဲ့ အကောင်အထည်ဖော်မှုရာခိုင်နှုန်း သိပ်မကွာတာ တွေ့ရတဲ့ အတွက် မိုးရာသီကာလထက်ကို ရာခိုင်နှုန်းတိုးတက်မှုတွေနည်းတာ ဘာကြောင့်ဖြစ်ရလဲဆိုတာ ရှင်းပြ စေချင်ပါတယ်။ နိုင်ငံခြားငွေလဲနှုန်းအနေနဲ့ ပထမ ၁ ဒေါ်လာဟာ ၂၀၁၈ စက်တင်ဘာလမှာ ၁၅၆၀ အထိရှိပြီးတော့ ၂၀၁၉ မတ်လမှာ ၁,၅၁၄ ကျပ် ရှိလို့ ဒေါ်လာဈေးနည်းနည်း ပြန်ကျသွားကြောင်းတွေ့ရပါတယ်။ ၂၀၁၈ ခုနှစ်၊ မတ်လမှာတော့ ၁,၃၃၅ ပဲ ရှိပါတယ်။ ငွေဖောင်းပွမှုရာခိုင်နှုန်းအနေနဲ့ ကတော့ ဒီ ၆ လတာကာလမှာ ၃ ရာခိုင်နှုန်းကျော်ကျော်ပဲ တိုးလာကြောင်းတွေ့ရပါတယ်။ မြန်မာငွေတန်ဖိုးတည်ငြိမ်ပြီးတော့ ငွေဖောင်းပွမှု အနည်းဆုံးအခြေအနေမျိုးဖြစ်အောင် ထိန်းချုပ်နိုင်မှ နိုင်ငံဖွံ့ဖြိုးတိုးတက်မှု ပိုမိုကောင်းမွန်အောင် ဆောင်ရွက် လာနိုင်မှာဖြစ်ပြီးတော့ နိုင်ငံသားရင်းနှီးမြှုပ်နှံလိုသူတွေရဲ့ စိတ်ဝင်စားမှုကို ပိုမိုဆွဲဆောင်လာနိုင်မှာ ဖြစ်ပါတယ်။ အလုပ်အကိုင်ဖန်တီးပေးနိုင်မှုနဲ့ လက်လုပ်လက်စား အခြေခံလူတန်းစားများရဲ့ နေထိုင်စားသောက်မှုဘဝ တည်ငြိမ်တိုးတက်လာမှာ ဖြစ်ပါတယ်။ ကုန်သွယ်မှုကဏ္ဍအနေနဲ့ ၂၀၁၂ ခုနှစ်၊ Mini ၆ လကာလ မိုးရာသီကာလ ပို့ကုန်က ယူအက်စ်ဒေါ်လာ ၈.၈ ဘီလီယံနဲ့ သွင်းကုန်က ၉.၉ ဘီလီယံ ရှိပြီးတော့ ယခု ၂၀၁၈-၂၀၁၉ ပထမ ၆ လပွင့်လင်းရာသီ ကာလမှာ ပို့ကုန်က ယူအက်စ်ဒေါ်လာ ၈.၃ ဘီလီယံနဲ့ သွင်းကုန်က ၉ ဘီလီယံပဲ ဖြစ်လို့ ၂ မျိုးလုံး လျော့ကျသွားတာ တွေ့ရပါတယ်။ ကုန်သွယ်မှုလိုငွေအနေနဲ့ တဖြည်းဖြည်း လျော့နည်းလာတာတွေ့ရပါတယ်။ ကုန်သွယ်မှု ပိုငွေရရှိမှုအနေနဲ့ ဒီ ၆ လတာကာလမှာ ထိုင်း၊ ဂျပန်နဲ့ အခြားနိုင်ငံတွေမှာရရှိပြီးတော့ တရုတ်၊ စင်ကာပူနဲ့ အိန္ဒိယတွေနဲ့ကတော့ ကုန်သွယ်မှုလိုငွေ ဖြစ်ပေါ်တာတွေ့ရပါတယ်။ အိမ်နီးချင်း တရုတ်နဲ့ အိန္ဒိယက ကမ္ဘာပေါ်မှာ လူဦးရေအများဆုံးနိုင်ငံတွေ ဖြစ်တဲ့အတွက်ကြောင့်မို့လို့ စိုက်ပျိုးရေးနဲ့ မွေးမြူရေး ထုတ်ကုန်တွေ လိုအပ်ချက်များတဲ့ နိုင်ငံတွေဖြစ်ပါတယ်။ ဒီနိုင်ငံတွေရဲ့ သွင်းကုန်လိုအပ်ချက်ကို အစဉ်မပြတ်လေ့လာနိုင်မယ်ဆိုရင် နိုင်ငံရဲ့ ပို့ကုန် တိုးတက်ဆောင်ရွက်မှာဖြစ်ကြောင်းနဲ့ နိုင်ငံရဲ့ စိုက်ပျိုးရေး၊ မွေးမြူရေး ထုတ်လုပ်သူများနဲ့ ကုန်သည်များအနေနဲ့ လောလောလတ်လတ် ဈေးကွက်လိုအပ်ချက် ပို့ကုန် အမယ် အနည်းငယ် အပေါ်မှာပဲ အာရုံစိုက်မိလို့ ကုန်သွယ်ဖက်နိုင်ငံတွေရဲ့ ဈေးကွက်ကစားတာတွေခံရပြီး အရှုံးဖြစ်ပေါ်နိုင်မှု မဖြစ်အောင် အခြားဈေးကွက်အသစ်တွေကိုလည်း အမယ်အသစ်တွေကိုလည်း တိုးချဲ့ ရှာဖွေသင့်ကြောင်း အကြံပြုလိုပါတယ်။ လယ်ယာ၊ စက်မှုနဲ့ ဝန်ဆောင်မှုကဏ္ဍကြီး ၃ ခုလုံးမှာဈေးနှုန်း ၂ မျိုးလုံးဟာ လျာထားချက်ရဲ့ ၆၀ ရာခိုင်နှုန်းပဲ ရရှိတာတွေ့ရပြီးတော့ ယခင် Mini ၆ လဘတ်ဂျက် မိုးရွာသီကာလမှာတော့ လျာထားချက် ပြည့်မီတာတွေ့ရလို့ ထူးခြားနေတာတွေ့ရပါတယ်။ ဒါတွေနဲ့ပတ်သက်ပြီး အကြောင်းရင်း ရှင်းပြစေလိုပါတယ်။ ပြည်နယ်နဲ့ တိုင်းဒေသကြီးများအနေနဲ့ ပုံမှန်ဈေးနှုန်းမှာ ရန်ကုန်၊ ဧရာဝတီနဲ့ ကရင်က ဂျီဒီပီတိုးတက်မှုရာခိုင်နှုန်း အကောင်းဆုံးရရှိပြီးတော့ ချင်းကတော့ တိုးတက်မှုမရှိဘဲနဲ့ အနုတ် လက္ခဏာကျဆင်းတာတွေ့ရပါတယ်။ လျာထားချက်အကောင်အထည်ဖော်မှု အနေနဲ့ကတော့ ပြည်နယ်နဲ့ တိုင်းဒေသကြီးအားလုံးလိုလိုမှာ လျာထားချက်ရဲ့ တစ်ဝက်ကျော်ကျော်လောက်ပဲ ဆောင်ရွက်နိုင်တာတွေ့ရလို့ ဘာကြောင့်ဒီလိုဖြစ်ရလဲ၊ ဘယ်ကဏ္ဍတွေမှာ အားနည်းနေလဲ၊ ဘယ်ကဏ္ဍတွေမှာ အခြေအနေဆိုးပြီးတော့ ဘယ်လိုကုစားပြင်ဆင် ဆောင်ရွက်သင့်တယ်ဆိုတာကို နောင်လာမယ့်ကာလတွေအတွက် ကြိုတင်တွက်ချက် ပြင်ဆင်ထားသင့်ကြောင်း အကြံပြုလိုပါတယ်။ ဆောက်လုပ်ရေးကဏ္ဍအနေနဲ့ လျာထားချက်ရဲ့ ၆၀ ရာခိုင်နှုန်းလောက်ပဲရှိပြီးတော့ တိုးတက်မှု ရာခိုင်နှုန်းအနေနဲ့ အနုတ်ပြနေတာ တွေ့ရပါတယ်။ စီမံကိန်းလုပ်ငန်းများအနေနဲ့ နယ်စပ်ပြည်ထောင်စု လမ်းမကြီးများနဲ့ ပြည်မကျေးလက်လမ်းများ၊ လမ်းတံတားများ၊ အိမ်ရာစီမံကိန်းလုပ်ငန်းများ ပါဝင် ကြောင်းနဲ့ ပြည်နယ်နဲ့ တိုင်းဒေသကြီးများအနေနဲ့ ဆောက်လုပ်ရေးလုပ်ငန်းများကို ရန်ကုန်နဲ့ မန္တလေးမှာ အများဆုံး လျာထားဆောင်ရွက်ခဲ့ကြောင်းနဲ့ ကယားမှာတော့ အနည်းဆုံးလျာထားဆောင်ရွက်တာ တွေ့ရ ပါတယ်။ လျာထားချက်မပြည့်မီတာဟာ ဘတ်ဂျက်နှစ်ပြောင်းလဲခဲ့တဲ့ ၂၀၁၈-၂၀၁၉ ရဲ့ ပထမ ၆ လတာ ကာလဟာ ယခင် ၂၀၁၆-၂၀၁၇၊ ၂၀၁၇-၂၀၁၈ မှာ တည်ဆောက်ရေးကာလ ဖြစ်ပေမယ့် လက်ရှိ ကာလဟာ လေလံတင်ဒါခေါ်ယူဆဲကာလဖြစ်လို့ လုပ်ငန်းမဆောင်ရွက်နိုင်ကြောင်း တွေ့ရပါတယ်။ ဒီဘတ်ဂျက်နှစ် ပြောင်းလဲတာဟာဆိုလို့ရှိရင် တည်ဆောက်ရေးလုပ်ငန်းတွေအတွက် ရည်ရွယ်ပြီး ပြောင်းလဲတာဖြစ်တဲ့ အတွက်ကြောင့်မို့လို့ လုပ်ငန်းများကို ီးစီးအောင်ဆောင်ရွက်ဖို့ လိုအပ်မှာဖြစ်ပါတယ်။ ရှင်းလင်း ချက်တွေမှာ ဖော်ပြချက်တွေအရ အစိုးရရဲ့ တည်ဆောက်ရေးကဏ္ဍတွေပဲပါပြီးတော့ ပုဂ္ဂလိက ကဏ္ဍဖွံ့ဖြိုး ရေးလုပ်ငန်း တည်ဆောက်ရေးကဏ္ဍပျောက်ဆုံးနေတာတွေ့ရလို့ ဒါတွေကိုလည်း ရှင်းလင်းဖော်ပြဖို့ အကြံပြု လိုပါတယ်။ ငွေရေးကြေးရေးကဏ္ဍအနေနဲ့ နိုင်ငံပိုင်လုပ်ငန်း ၅ မျိုးမှာ မြန်မာ့စီးပွားရေးဘဏ်နဲ့ လယ်ယာ ဖွံ့ဖြိုးရေးဘဏ်တို့ဟာ နှစ်စဉ်လိုလို အရှုံးဖြစ်ပေါ်နေတာ တွေ့ရပါတယ်။ စီးပွားဘဏ်အနေနဲ့ ပြည်သူများ စုဆောင်းငွေအပေါ်မှာ အတိုးပေးရမှု ဝန်ထုပ်ဝန်ပိုးမဖြစ်ဖို့ တစ်ဖက်ကလည်းပဲ ပြန်လည်ချေးနိုင်ဖို့ဟာ တင်းကျပ်တဲ့ စည်းမျဉ်းအချို့ကို ဖြေလျှော့ပေးနိုင်ဖို့ စဉ်းစားသင့်ကြောင်းနဲ့ လယ်ယာဖွံ့ဖြိုးဘဏ်အနေနဲ့ ရာသီအလိုက် ချေးငွေတွေ ပြန်ရနိုင်ဖို့ ကြွေးကျန်တွေ နည်းနိုင်သမျှနည်းအောင် ကြိုးစားဆောင်ရွက် ဖို့လိုမှာ ဖြစ်ပါတယ်။ ပုဂ္ဂလိက ကဏ္ဍအနေနဲ့ ဘဏ်ခွဲပေါင်း ၁၄၀ Mobile Payment နဲ့ Exchange ကောင်တာတွေ ဖွင့်လှစ်ခွင့်ပေးခဲ့ကြောင်းနဲ့ အသေးစား ချေးငွေလုပ်ငန်းများလည်း ခွင့်ပြုခဲ့ကြောင်း သိရပါတယ်။ နိုင်ငံခြား ဘဏ်လုပ်ငန်းများကိုလည်းပဲ ရင်းနှီးမြှုပ်နှံခွင့်ရအောင် လမ်းဖွင့်ဆောင်ရွက်ပေးမှာ ဖြစ်တဲ့အတွက်ကြောင့် မို့လို့ နိုင်ငံခြားငွေစီးဝင်မှု ပိုများလာတာနဲ့အမျှ ငွေကြေးတည်ငြိမ်မှု၊ ငွေဖောင်းပွမှုတွေကို ထိန်းချုပ်လာ နိုင်မှာဖြစ်ကြောင်း မျှော်လင့်ရပါတယ်။ နိုင်ငံခြားဘဏ်များ ဝင်ရောက်လာမယ်ဆိုရင် နိုင်ငံသားဘဏ် လုပ်ငန်းရှင်များ ရေရှည်ရပ်တည်နိုင်ရေးနဲ့ ငွေကြေးခဝါချမှုတွေ ဝင်မလာစေဖို့ နိုင်ငံခြားငွေ စီးဝင် စီးထွက်မှုတွေကို စနစ်တကျ ထိန်းချုပ်ကြီးကြပ်ဖို့ လိုမှာဖြစ်ပါတယ်။ သတ္တုတွင်းနဲ့ တွင်းထွက်ပစ္စည်း ကဏ္ဍအနေနဲ့ စီမံကိန်းရည်မှန်းချက်များ ပြည့်မီအကောင်အထည် ဖော်နိုင်တာ တွေ့ရပါတယ်။ တိုးတက် မှုနှုန်းအနေနဲ့ ၅ ရာခိုင်နှုန်းရှိကြောင်း သိရပါတယ်။ ပြည်နယ်နဲ့ တိုင်းဒေသကြီးမှာတော့ စစ်ကိုင်း၊ ရှမ်းနဲ့ ကချင်မှာ ထုတ်လုပ်မှုအများဆုံး လျာထား ဆောင်ရွက်ပြီးတော့ ချင်းက အနည်းဆုံးလျာထားထုတ်လုပ်တာ တွေ့ရပါတယ်။ ရှင်းလင်းချက်တွေအရ ရွှေထုတ်လုပ်မှုဟာ အသေးစားနဲ့ အကြီးစားလုပ်ငန်းတွေမှာ သက်တမ်းကုန်ဆုံးနေတာတွေ၊ ဓာတုဗေဒ ဆေးများ ပြတ်လပ် တာတွေ၊ လုပ်ကွက်အရေအတွက် နည်းလာမှုတွေရှိကြောင်း တင်ပြမှုနဲ့ပတ်သက်လို့ မှန်ကန်မှု ရှိ မရှိ၊ မသမာ ခိုးယူတူးဖော်မှုတွေ ရှိ မရှိ စစ်ဆေးကြီးကြပ် ဆောင်ရွက်ဖို့လိုမှာဖြစ်ပြီးတော့ ကျွန်တော်တို့ မြို့နယ်မှာလည်းပဲ ဂေါတန်ကျောက်ထုတ်လုပ်မှုတွေ ရှိနေတာဖြစ်တဲ့အတွက်ကြောင့် တာဝန်ရှိသူများ အနေနဲ့ တရားဝင်ထုတ်လုပ်ခွင့်ပြုထားတဲ့ စာချုပ်စည်းကမ်းနဲ့အညီ ဆောင်ရွက်ကြခြင်း ရှိ မရှိ ပတ်ဝန်းကျင် ထိခိုက်မှု ဒေသဖွံ့ဖြိုးရေးနစ်နာသူများရဲ့ တင်ပြချက်များရှိလာရင် ကူညီဆောင်ရွက်ပေးဖို့ အကြံပြုလို ပါတယ်။ နောက်ဆုံးတင်ပြလိုတာကတော့ စီမံကိန်းလုပ်ငန်းအကောင်အထည်ဖော်ဖို့ဟာ စိုက်ပျိုးရေးကဏ္ဍ ကလွဲပြီးတော့ ကျန်ကဏ္ဍများအတွက် ပထမ ၆ လဟာ လုပ်ငန်းအကောင်အထည်ဖော်မှု ပြည့်ပြည့်ဝဝ ဆောင်ရွက်နိုင်မှ လျာထားချက်ပြည့်မီ ဆောင်ရွက်နိုင်မှာဖြစ်ပြီးတော့ ဒုတိယ ၆ လမှာမိုးရာသီကာလ ၅ လပတ် ပါနေလို့ စီမံကိန်းလုပ်ငန်းတွေ အကောင်အထည်ဖော်ဖို့။ ဆွေးနွေးရန် သတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<speech type="speaker">ဒေါ်ချိုချို အုတ်တွင်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1438">ဒေါ်ချိုချို (အုတ်တွင်းမဲဆန္ဒနယ်၊ ပဲခူးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ အားလုံးမင်္ဂလာပါရှင့်။ ကျွန်မကတော့ ပဲခူးတိုင်းဒေသကြီး၊ အုတ်တွင်း မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်ချိုချိုဖြစ်ပါတယ်။ ၂၀၁၈-၂၀၁၉ ဘဏ္ဍာရေးနှစ်၊ ပထမ ၆ လပတ် အမျိုးသားစီမံကိန်းအစီရင်ခံစာအပေါ် ပို့ကုန်ကဏ္ဍနဲ့ပတ်သက်ပြီး လယ်ယာထွက် ကုန်ပစ္စည်းများ တည်ငြိမ်တဲ့ ဈေးကွက်ရရှိရေးနှင့် ပုဂ္ဂလိကကဏ္ဍ ဖွံ့ဖြိုးတိုးတက်ရေး၊ စီးပွားရေးလုပ်ငန်း ဆောင်ရွက်ရန် လွယ်ကူမှု (EDB) ညွှန်ကိန်းအဆင့် တိုးတက်ရေးတို့အပေါ် အကြံပြုဆွေးနွေးသွားမှာ ဖြစ်ပါတယ်။ ၂၀၁၈-၂၀၁၉ ဘဏ္ဍာနှစ်၊ ပထမ ၆ လပတ်တွင် ဘဏ္ဍာနှစ်ရည်မှန်းချက်အနက် ပို့ကုန်တွင် ၅၄.၃ ရာခိုင်နှုန်း၊ သွင်းကုန်တွင် ၅၆.ရ ရာခိုင်နှုန်း အကောင်အထည်ဖော်နိုင်ခဲ့ပြီး ပထမ ၆ လအတွင်း ကုန်သွယ်မှု လိုငွေ အမေရိကန်ဒေါ်လာ ၆၆၀ သန်း ဖြစ်ပေါ်ခဲ့ပြီး ၂၀၁၇-၂၀၁၈ ဘဏ္ဍာနှစ်၊ အလားတူကာလမှာ အမေရိကန် ဒေါ်လာ ၁,၉၇၄.၈ သန်းရှိတဲ့အတွက် အမေရိကန်ဒေါ်လာ ၁,၃၁၅ သန်း လျော့နည်းခဲ့တာကို တွေ့ရှိရပြီး လယ်ယာထွက်ကုန်ပစ္စည်းတွေ တင်ပို့မှုကတော့ အမေရိကန်ဒေါ်လာ ၁,၇၀၈.၈ သန်း တင်ပို့နိုင်တာကို တွေ့ရှိရပါတယ်။ လေးစားအပ်ပါသော နာယကကြီးရှင့်။ ပြည်တွင်းစားသုံးမှုလိုအပ်ချက်ကို ဖြည့်ဆည်းပေးရန်နှင့် ပို့ကုန်တိုးမြှင့်တင်ပို့နိုင်စေရန်အတွက် အသားကဏ္ဍနှင့် ငါးကဏ္ဍတိုးတက်ရေးကို ဆောင်ရွက်ခဲ့ခြင်းနဲ့ အတူ လယ်ယာထွက်ကုန်ပစ္စည်းများ ထွက်ရှိလာတဲ့်တပြေးညီ တည်ငြိမ်တဲ့ဈေးကွက် ရရှိစေရန်မှာလည်း လွန်စွာအရေးကြီးပါတယ်။ တောင်သူတွေရဲ့ လယ်ယာထွက်ကုန်ပစ္စည်းများဖြစ်တဲ့ စပါး၊ ပြောင်း၊ ပဲမျိုးစုံအပါအဝင် သီးနှံမျိုးစုံတွေက ထွက်ရှိလာတဲ့အကြောင်းအမျိုးမျိုးကြောင့် ပြည်ပဝယ်နေကျ နိုင်ငံများမှ ဝယ်ယူမှုမရှိဖြစ်လာတဲ့အခါမှာ ဈေးကွက်မတည်မငြိမ်ဖြစ်ပြီး ဈေးကွက်တွေ ပျက်ကာ ဝယ်သူမရှိတဲ့အတွက်ကြောင့် ဈေးနှုန်းများ ကျဆင်းပြီး ထွက်ရှိလာတဲ့ သီးနှံတန်ဖိုးတွေဟာ တောင်သူတွေ အမှန်တကယ်ကုန်ကျတဲ့ စိုက်ပျိုးစရိတ်ထက် နည်းပါးနေတဲ့အတွက်ကြောင့် အရှုံးပေါ်ကာ အကြွေးသံသရာမှ မလွတ်နိုင်တဲ့ အခြေအနေတွေဟာ ရှိနေဆဲပဲ ဖြစ်နေကြပါတယ်။ စပါးဈေးဆိုရင်လည်း နွေစပါးထွက်ရှိလာတဲ့မိုးစပါးလက်ကျန်တွေဟာ များနေမှုကြောင့် သတ်မှတ်ထားတဲ့ ကြမ်းခင်းဈေးထက် ကျော်လွန်ပြီး ရောင်းချနိုင်ဖို့ထက် ကြမ်းခင်းဈေးအောက်ရောက် သွားခြင်းကြောင့် ကုန်ကျတဲ့ စိုက်ပျိုးစရိတ်ကို ဘယ်လိုမှ မကာမိတော့တဲ့အတွက် နိုင်ငံတော်အတွက် နိုင်ငံခြားသုံးငွေနဲ့ အခွန်အခများ ရရှိအောင် စိုက်ပျိုးထုတ်လုပ်ပေးနေကြတဲ့ တောင်သူတွေဟာ နာလန် မထူနိုင်တဲ့အခြေအနေမျိုးမှာ ရှိနေရပါတယ်။ တောင်သူတွေဟာ မိမိတို့ လယ်ယာလုပ်ငန်းမှ ထွက်ရှိလာတဲ့ သီးနှံတွေကို သိုလှောင်ထားနိုင်ခြင်းမရှိဘဲ ရာသီပေါ်ချိန်မှာပဲ စိုက်ပျိုးစရိတ်ချေးငွေဆပ်ဖို့၊ အသုံးပြုထားတဲ့ စက်ကိရိယာများအတွက် ပေးချေရန်၊ လုပ်အားခတွေ ရှင်းပေးဖို့ရာအတွက် ပေါက်တဲ့ဈေးတွေနဲ့ပဲ ရောင်းချရတဲ့ အတွက်ကြောင့် သီးနှံဈေးနှုန်းများ တည်ငြိမ်မှု ရလာတဲ့အခါမှာ တောင်သူတွေရဲ့ လက်ဝယ်မှာ မိမိတို့ စိုက်ပျိုးထုတ်လုပ်ထားတဲ့ သီးနှံတွေမရှိတော့တဲ့အတွက်ကြောင့် လွန်စွာနစ်နာကြရပါတယ်။ ထို့အတွက်ကြောင့် နိုင်ငံရဲ့ ပို့ကုန်ဈေးကွက် ပိုမိုတည်ငြိမ်တိုးတက်လာစေရန်နှင့် တောင်သူများ အထိမနာစေရန်အတွက် တောင်သူတွေရဲ့ သီးနှံထွက်ရှိချိန်မှာ တိကျခိုင်မာတဲ့ ဈေးကွက်ရရှိစေဖို့ သင့်တင့် မျှတတဲ့ဈေးနှုန်းများ ရရှိစေနိုင်ရေးအတွက် ်တပြေးညီ လုပ်ဆောင်ပေးနိုင်ရန် တိကျပြတ်သားသော အစီအစဉ်များချမှတ် ဆောင်ရွက်သင့်သလို ဈေးနှုန်းတည်ငြိမ်ရေးအတွက် ဈေးကွက်ကို ဝင်ရောက်စွက်ဖက် ခြင်းမျိုးမဟုတ်ဘဲ လိုအပ်သည်များကို ကူညီပံ့ပိုးပေးရန် လိုအပ်ပါတယ်။ ပင်လယ်ရေကြောင်းကုန်သွယ်ရေး၊ နယ်စပ်ကုန်သွယ်ရေးတို့ကို တိုးတက်အောင် ဆောင်ရွက်ခြင်းနှင့်အတူ နိုင်ငံတကာမှာ ဈေးကွက်ရရှိ စေရေးနဲ့ ကုန်သွယ်မှုတွေကို ပိုမိုတိုးတက်အောင် ကြိုးစားဆောင်ရွက်သင့်ပါတယ်။ လေးစားအပ်ပါသော နာယကကြီးရှင့်။ အသေးစားနှင့်အလတ်စား ထုတ်လုပ်မှုလုပ်ငန်းများရဲ့ ထုတ်လုပ်မှုလုပ်ငန်း တိုးတက်ဖို့ရန်နှင့် ရပ်ဆိုင်းသွားခြင်းမဖြစ်စေရန်အတွက်လည်း လိုအပ်တဲ့နည်းပညာ၊ ငွေကြေးထောက်ပံ့မှုများကို အမှန်တကယ် အလုပ်လုပ်နေကြတဲ့ (MSME) လုပ်ငန်းရှင်များ လက်ဝယ်သို့ ပွင့်လင်းမြင်သာစွာဖြင့် ချောမွေ့လွယ်ကူစွာ ရောက်ရှိစေရေးမှာလည်း လိုအပ်နေဆဲ ဖြစ်ပါတယ်။ ပုဂ္ဂလိက ကဏ္ဍဖွံ့ဖြိုးတိုးတက်ရေးနဲ့ စပ်လျဉ်းပြီး စီးပွားရေးလုပ်ငန်းရှင်များရဲ့ တင်ပြချက်များအပေါ် သက်ဆိုင်ရာ ဝန်ကြီးဌာနများမှ ဖြေရှင်းဆောင်ရွက်မှု ပြုခဲ့သော်လည်း အချို့ကိစ္စရပ်တွေမှာ အပြည့်အဝ ပြီးပြတ်သည် အထိ ဆောင်ရွက်နိုင်ရန် လိုအပ်နေသေးတဲ့အတွက် သက်ဆိုင်ရာကဏ္ဍအလိုက် လုပ်ငန်းကော်မတီ ၅ ရပ်မှ သက်ဆိုင်ရာဝန်ကြီးဌာနနှင့် တင်ပြသူလုပ်ငန်းရှင်များကို Public Private Dialogue ပြုလုပ်၍ ပြီးပြတ် သည်အထိ ဆောင်ရွက်ပေးလျက်ရှိကြောင်း သိရတဲ့အတွက် နိုင်ငံစီးပွားရေးတိုးတက်မှုအပေါ် အထောက် အကူပြုစေမှာဖြစ်ခြင်းနှင့်အတူ ပိုမိုအောင်မြင်အောင် ဆောင်ရွက်ပေးသင့်ပါတယ်။ နိဂုံးချုပ်အားဖြင့် ကမ္ဘာ့ဘဏ်မှ နှစ်စဉ်ထုတ်ပြန်တဲ့ (EDB) ညွှန်ကိန်းအဆင့် သတ်မှတ်ချက်အရ မြန်မာနိုင်ငံသည် စစ်တမ်းကောက်ယူခဲ့တဲ့ နိုင်ငံပေါင်း ၁၉၀ အနက် ၂၀၁ရ ခုနှစ်မှာ အဆင့် ၁၇၀ ရှိခဲ့ရာမှ ၂၀၁၈ ခုနှစ်မှာ အဆင့် ၁၇၁၊ ၂၀၁၉ တွင်လည်း အဆင့် ၁၇၁ မှာပဲ ရှိနေဆဲဖြစ်ပါတယ်။ ထိုသို့ဖြစ်ရခြင်းဟာ စစ်တမ်းကောက်ယူခဲ့တဲ့ ညွှန်ကိန်း (၁၀)ခုအနက် စီးပွားရေးလုပ်ငန်းတစ်ခု စတင်ခြင်းတွင် ၂၀၁၈ ခုနှစ် ကထက် အဆင့် ၃ ဆင့် တိုးတက်လာခဲ့ပြီး လျှပ်စစ်ဓာတ်အားရရှိနိုင်မှုတွင် အဆင့် ရ ဆင့် တိုးတက်လာခဲ့ ပေမယ့်လည်း ပဋိညာဉ်များအတည်ပြု ဆောင်ရွက်ခြင်းနှင့် အကြွေးမဆပ်နိုင်မှုအခြေအနေကို ဖြေရှင်းပေးနိုင်မှု တို့၌ အဆင့်ပြောင်းလဲခြင်း မရှိခဲ့သည့်အပြင် ကျန်ညွှန်ကိန်းများဖြစ်သော ဆောက်လုပ်ခွင့်ရယူခြင်း၊ ပိုင်ဆိုင်မှု မှတ်ပုံတင်ခြင်း၊ ချေးငွေရရှိနိုင်မှု၊ အနည်းဆုံးရင်းနှီးမြှုပ်နှံသူများအား အကာအကွယ်ပေးခြင်း၊ အခွန် ပေးဆောင်မှုနှင့် ပြည်ပကုန်သွယ်မှုတို့တွင် ယခင်ကထက် အဆင့်နိမ့်ကျသွားခဲ့ခြင်းကြောင့်ဖြစ်ကြောင်း တွေ့ရှိရတဲ့အတွက် (EDB) ညွှန်ကိန်းအဆင့် တိုးတက်စေရန်အတွက် လိုအပ်သည်များကို ဆောင်ရွက်နေခြင်း နှင့်အတူ ဒီထက်ပိုမိုပြီး ပြည်တွင်းပြည်ပ အတွေ့အကြုံတွေကို လေ့လာခြင်း၊ အကြံဉာဏ်ယူခြင်းများနှင့် ပိုမိုကြိုးပမ်းဆောင်ရွက်သင့်ပါကြောင်း ပြည်သူ့ငွေစာရင်းပူးပေါင်းကော်မတီရဲ့ သဘောထားမှတ်ချက်ကို ထောက်ခံရင်း ဌာနဆိုင်ရာအဆင့်ဆင့်ကို ဖြတ်သန်းနေရတဲ့ ကြိုးနီစနစ်တွေကို ဖြေလျှော့ပေးစေဖို့ရာ အတွက် လိုအပ်နေပါသေးကြောင်း အကြံပြုဆွေးနွေးရင်း နိဂုံးချုပ်လိုက်ရပါတယ်။ ကျေးဇူးတင်ပါတယ်ရှင်။</speech>
<speech type="speaker">ဦးဥက္ကာမင်း တနင်္သာရီတိုင်းဒေသကြီး မဲဆန္ဒနယ်အမှတ်(၈) ဆွေးနွေးဖို့ဖြစ်ပါတယ်။</speech>
<speech><mp id="1260">ဦးဥက္ကာမင်း (မဲဆန္ဒနယ်အမှတ်-၈၊ တနင်္သာရီတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးပဲမင်္ဂလာပါ။ ကျွန်တော်ကတော့ တနင်္သာရီတိုင်း ဒေသကြီး၊ မဆန္ဒနယ်အမှတ်(၈)က အမျိုးသားလွှတ်တော်ကိုယ်စားလှယ် ဦးဥက္ကာမင်း ဖြစ်ပါတယ်။ ကျွန်တော့်အရှေ့က ကိုယ်စားလှယ်ကြီးတွေလည်း အများကြီးဆွေးနွေးသွားတာ ဖြစ်တဲ့အတွက် ကျွန်တော် ကတော့ နိုင်ငံပိုင်စီးပွားရေးအဖွဲ့အစည်းများနဲ့ ပတ်သက်ပြီးကဏ္ဍကိုပဲ အဓိကထား ဆွေးနွေးသွားမှာ ဖြစ်ပါတယ်။ အဲဒီတော့ နာယကကြီးနှင့်တကွ လွှတ်တော်ကိုယ်စားလှယ်များအားလုံး သိတဲ့အတိုင်းပဲ ကျွန်တော် တို့ဆီမှာ အစီရင်ခံစာနှစ်စဉ်ပဲဖြစ်ဖြစ် ၆ လပတ်ပဲတက်တက် ဒီနိုင်ငံပိုင်စီးပွားရေး အဖွဲ့အစည်းလုပ်ငန်းတွေ အမြဲတမ်းလိုငွေပြနေတာကို ကျွန်တော်တို့ တွေ့ရှိရမှာ ဖြစ်ပါတယ်။ အဲဒီလိုပဲ နောက်တစ်ခေါက် ထပ်တင် ရင်လည်း အဲဒီလိုပဲထပ်ပြီးတော့ လိုငွေပြလာဦးမယ်လို့ ကျွန်တော်တို့ယူဆပါတယ်။ ဒါကြောင့်မို့လို့ ဒီကဏ္ဍတွေမှာ အသေးစိတ် ဝန်ကြီးဌာနတစ်ခုချင်းကို ကျွန်တော်တို့ပြောရမယ်ဆိုရင် စက်မှုဝန်ကြီးဌာနနဲ့ ပို့ဆောင်ဆက်သွယ်ရေးဝန်ကြီးဌာန လက်အောက်မှာရှိတဲ့ နိုင်ငံပိုင်စီးပွားရေး အဖွဲ့အစည်းတွေရဲ့ လိုငွေ ပြမှုနဲ့ ပတ်သက်ပြီးတော့ ကျွန်တော်တို့ စိစစ်ဖို့လိုအပ်မယ်လို့ ကျွန်တော့်အနေနဲ့ ယူဆပါတယ်။ အဲဒါကြောင့်မို့လို့ ဒီအစီရင်ခံစာထဲမှာပါတဲ့အတိုင်းပဲ ကျွန်တော်တို့က ပြည်ထောင်စုဘဏ္ဍာရေး ရန်ပုံငွေ စာရင်းကနေ ဆောင်ရွက်နေတဲ့ နိုင်ငံတော်ပိုင်စီးပွားရေးလုပ်ငန်းတွေမှာ ပြုပြင်ပြောင်းလဲရေး မဟာဗျူဟာ စီမံကိန်းတွေ လုပ်နေတယ်ဆိုတာ တွေ့ရပါတယ်။ ပြီးတော့ Action Plan (၅)ချက်ဆိုတဲ့ ကျွန်တော်တို့ ဒီထဲမှာတွေ့ရတာ ဖြစ်ပါတယ်။ ဒါပေမယ့်လည်း အဲဒီဟာနဲ့ပတ်သက်ပြီးတော့ ကျွန်တော်တို့ သီးခြား အစီရင်ခံစာကို ကျွန်တော်တို့ လွှတ်တော်ကြီးဆီကို တင်သွင်းဖို့အတွက်ကို အကြံပြုလိုပါတယ်။ ဒါ့အပြင် မှာလည်း ကျွန်တော်တို့ လွှတ်တော်ကြီးအနေနဲ့လည်း နိုင်ငံတော်ပိုင်စီးပွားရေးအဖွဲ့အစည်းတွေကနေ လိုငွေပြ နေတဲ့ကိစ္စတွေနဲ့ပတ်သက်ပြီးတော့ လွှတ်တော်ကြီးကနေ သီးခြားကော်မတီမျိုး ဖွဲ့စည်းပြီးတော့ စိစစ်ဖို့ လိုအပ်ပါကြောင်းလည်း ထပ်မံပြီးတော့ အကြံပြုလိုပါတယ်။ နောက်တစ်ချက်က ဒီအစီရင်ခံစာမှာပါတဲ့ တနင်္သာရီတိုင်းဒေသကြီးနဲ့ ပတ်သက်ပြီးတော့ မြိတ်ကျွန်းစု ခရီးသွားလုပ်ငန်းအတွက် ဖြစ်ပါတယ်။ ဒီအစီရင်ခံစာထဲမှာ ပြန်ကြည့်မယ်ဆိုရင်တော့ အစီရင်ခံစာကို ကျွန်တော်တို့ အပေါ်ယံကြည့်မယ်ဆိုရင်တော့ လှပအောင်ရေးထားသလို တွေ့ရပါတယ်။ ကျွန်တော်တို့က တနင်္သာရီတိုင်းဒေသကြီးက လူတွေဖြစ်တဲ့အတွက် တချို့ဒီအစီရင်ခံစာထဲမှာပါတဲ့ အချက်တွေရော၊ မပါတဲ့ အချက်တွေရော လိုအပ်ချက်တွေရှိနေတာကို ကျွန်တော်တို့ ကိုယ်တိုင်သိရှိနားလည်တာ ဖြစ်ပါတယ်။ အဲဒီတော့ ဒီခရီးသွားလုပ်ငန်းကဏ္ဍ မြိတ်ကျွန်းစုမှာ ဖွံ့ဖြိုးတိုးတက်ဖို့ရန်အတွက် ကျွန်တော်တို့ တနင်္သာင်္သာရီ တိုင်းဒေသကြီး အစိုးရအဖွဲ့ ကနေပြီးတော့ စီမံကိန်းချမှတ် အကောင်အထည်ဖော် ဆောင်ရွက်နေတယ် ဆိုပြီးတော့ အစီရင်ခံစာမှာ ဖော်ပြထားတာကိုလည်း ကျွန်တော်တို့ တွေ့ရှိရပါတယ်။ ဒါပေမဲ့လည်း ယနေ့ျွန်တော်တို့ မြိတ်ကျွန်းစုမှာ တိုင်းဒေသကြီးအစိုးရရဲ့ စီမံကိန်းတွေရော၊ ပြည်ထောင်စု သက်ဆိုင်ရာဝန်ကြီးဌာနရဲ့ အစိုးရအဖွဲ့ရဲ့ စီမံကိန်းတွေရော ကျွန်တော်တို့ ထိထိရောက်ရောက် အောင်မြင်မှု မရှိသေးတာကို တွေ့ရှိရမှာဖြစ်ပါတယ်။ 316@peace Community Based Tourism quodcundos Dogolgelgồi Eco Tourism '. ပတ်သက်တဲ့ကိစ္စပဲဖြစ်ဖြစ် မြိတ်ကျွန်းစုမှာရှိတဲ့ ခရီးသွားလုပ်ငန်းကို ဒီထက်မက ပိုမိုအောင်မြင်စေဖို့အတွက် ကျွန်တော်တို့ သက်ဆိုင်ရာဝန်ကြီးဌာနနဲ့ တိုင်းဒေသကြီးအစိုးရအဖွဲ့နဲ့ ပူးပေါင်းပြီးတော့ အမြန်ဆုံး အကောင်အထည်ဖော် ဆောင်ရွက်ပေးဖို့ လိုအပ်ကြောင်း အကြံပြုတင်ပြလိုပါတယ်ခင်ဗျာ။ အားလုံးကို ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အထက်ပါကိစ္စနဲ့စပ်လျဉ်းပြီး ကျန်ရှိတဲ့ အစီအစဉ်များကို ဆက်လက်ကျင်းပပြုလုပ်မယ့် ပြည်ထောင်စုလွှတ်တော် အစည်းအဝေးများမှာ ဆောင်ရွက်ရန် လျာထားအပ်ပါကြောင်း ကြေညာပါတယ်။</speech>
</report>
<report>
<title>ပြည်ထောင်စုအစိုးရအဖွဲ့မှ ပေးပို့ထားသော ၂၀၁၈-၂၀၁၉ ခု၊ ဘဏ္ဍာရေးနှစ် ပထမ ၆ လပတ် ပြည်ထောင်စု၏ ဘဏ္ဍာငွေအရအသုံးဆိုင်ရာအစီရင်ခံစာနှင့် ၎င်းအပေါ် ပြည်သူ့ငွေစာရင်းပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာ(၁၀/၂၀၁၉)တို့နှင့် စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၉)ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ၂၀၁၈၂၀၁၉ ခု၊ ဘဏ္ဍာရေးနှစ် ပထမ ၆ လပတ် ပြည်ထောင်စုဘဏ္ဍာငွေ အရအသုံးဆိုင်ရာအစီရင်ခံစာနဲ့ စပ်လျဉ်းပြီး ပြည်ထောင်စုလွှတ်တော်(၁၂) ကြိမ်မြောက် ပုံမှန်အစည်းအဝေးမှာ သက်ဆိုင်ရာ ပြည်ထောင်စု အဆင့်အဖွဲ့အစည်းဝင်များက လွှတ်တော်သို့ ရှင်းလင်းတင်ပြခြင်းနဲ့ ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာ ဖတ်ကြားတင်သွင်းခြင်းတို့ကို ဆောင်ရွက် ခဲ့ပြီး ဖြစ်ပါတယ်။ အဆိုပါကိစ္စနဲ့စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော် ကိုယ်စားလှယ် ၅ ဦး ရှိပြီး ပြည်ထောင်စုဝန်ကြီးဌာန ရ ခုအပေါ် ဆွေးနွေးလိုကြောင်း အမည်စာရင်း ပေးပို့ထားတဲ့အတွက် သက်ဆိုင်ရာ ပြည်ထောင်စုအဆင့် အဖွဲ့အစည်းဝင်များကို ဖိတ်ကြားထားပါတယ်။ ဆွေးနွေးမယ့် ကိုယ်စားလှယ် တစ်ဦးချင်းအနေနဲ့ သတ်မှတ်ချိန် ၆ မိနစ်အတွင်း ဆွေးနွေးဖို့ဖြစ်ပါတယ်။</speech>
<speech type="speaker">ဒေါက်တာခွန်ဝင်းသောင်း ကချင်ပြည်နယ် မဲဆန္ဒနယ်အမှတ်(၁၁) စတင် ဆွေးနွေးဖို့ဖြစ်ပါတယ်။</speech>
<speech><mp id="1208">ဒေါက်တာခွန်ဝင်းသောင်း (မဲဆန္ဒနယ်အမှတ်-၁၁၊ ကချင်ပြည်နယ်)</mp>လေးစားအပ်ပါသော ပြည်ထောင်စုလွတ်တော် နာယကြီးနဲတကွ အားလုံးပဲမင်္ဂလာပါ။ ၂၀၁၈-၂၀၁၉ ဘဏာရေးနှစ် ပထမ ၆ လပတ် အစီရင်ခံစာ(၁၀/၂၀၁၉)မှာပါတဲ့ တင်ပြတဲ့ သဘောထားမှတ်ချက်တို့နဲ့စပ်လျဉ်းပြီး လျှပ်စစ်ကဏ္ဍကို ခြုံငုံ ဆွေးနွေးချင်ပါတယ်။ Power Point အသုံးပြုခွင့် တောင်းခံအပ်ပါတယ်။ လျှပ်စစ်ဓာတ်အားလိုချင်ရင် ဘတ်ဂျက်တောင်းသလောက်ချပေးပါဆိုတဲ့ လွှတ်တော်ထဲက အသံ တစ်သံကို အဲဒီကာလဝန်းကျင်ရဲ့ အမှတ်တရအဖြစ် အားလုံးမှတ်မိကြပါလိမ့်မယ်။ ဒါနဲ့ပတ်သက်ပြီး အခု တင်ပြတဲ့အစီရင်ခံစာမှာ နိုင်ငံတော်ပိုင်စီးပွားရေးအဖွဲ့ အစည်းများရဲ့ ယာယီရငွေ၊ သုံးငွေစာရင်း၊ ငွေလုံး ငွေရင်းအဖြစ် လျှပ်စစ်ကဏ္ဍမှာ ရငွေ ၀.၃၆ ရာခိုင်နှုန်းဖြစ်ပြီး သုံးစွဲမှုအနေနဲ့ ၃၆.၇၄ ရာခိုင်နှုန်း၊ ကြွေးမြီ စာရင်းမှာတော့ ရငွေ ၂၉.၀၆ ရာခိုင်နှုန်းနဲ့ သုံးစွဲမှု ၁၀၅.၁၅ရ ရာခိုင်နှုန်း ဖြစ်ပါတယ်။ အဲဒီလို လျှပ်စစ်ဌာနရဲ့ ထုတ်လုပ်မှုနဲ့ ဖြန့်ဖြူးရေးအပိုင်းရဲ့ ရငွေစာရင်းတွေမှာ အမြဲတမ်း လျော့မြဲ ဖြစ်နေလို့ လျှပ်စစ်နဲ့ စွမ်းအင်ဝန်ကြီးဌာနအနေနဲ့ လျှပ်စစ်တစ်ယူနစ်ထုတ်လုပ်တိုင်း၊ ထုတ်လုပ်ဖြန့်ဖြူးတိုင်း အရင်း ၉၈ ကျပ် ကုန်ကျကာ ၇၀ ကျပ်ဝန်းကျင်နှုန်းနဲ့ ရောင်းချလို့ ၂၈ ကျပ် အမြဲရှုံးနေတယ်လို့ ထုတ်ပြန်ပြီး မကြာခင်ကပဲ လျှပ်စစ်ခတွေ တိုးမြှင့်ကောက်ခံခဲ့ရလို့ ဌာနအနေနဲ့လည်း အတော့်ကို ပေါ်ပြူလာဖြစ်ခဲ့ ရပါတယ်။ ဒီလိုတိုင်းပြည်အပေါ် စေတနာဗလပွနဲ့ ထုတ်လုပ်ဖြန့်ဖြူးပေးခဲ့တဲ့ လျှပ်စစ်ကဏ္ဍရဲ့ ရှုံးပုံရှုံးနည်း တွေကိုလည်း အနည်းငယ် ဆန်းစစ်ကြည့်သင့်ပါတယ်။ တစ်နိုင်ငံလုံးအနေနဲ့ နွေရာသီအမြင့်မားဆုံး ဓာတ်အားသုံးစွဲမှုဟာ ၃၄၀၀ မဂ္ဂါဝပ်နဲ့ မိုးရာသီမှာ ၂၁၀၀ မဂ္ဂါဝပ် ရှိတယ်ဆိုတဲ့ ခန့်မှန်းစာရင်းများအရ နွေရာသီတစ်ရက်ကို ၈၁၆ သိန်း ယူနစ်နဲ့ မိုးရာသီမှာ ၅၀,၄၄၀,၀၀၀ ယူနစ်တို့ သုံးတာဖြစ်ပါတယ်။ ၂၈ ကျပ် ရှုံးတယ်ဆိုရင် Power Point မှာ ပြထားတဲ့ အတိုင်း နွေကာလမှာ ကျပ်သန်း ၂,၂၈၄ ကျော်နဲ့ မိုးကာလမှာ ကျပ်သန်း ၁,၄၄၀ နဲ့ နေ့စဉ်ဆုံးရှုံးနေတယ်လို့ ဆိုရမှာပါ။ နောက်တစ်ခါ အင်ဂျင်နီယာအပိုင်းအနေနဲ့ တစ်နိုင်ငံလုံး လျှပ်စစ်ဓာတ်အားပျောက်ဆုံးမှုက ၂၁ ရာခိုင်နှုန်း ဖြစ်ပြီး နည်းပညာကြောင့်ပျောက်ဆုံးမှုက ရ ရာခိုင်နှုန်းနဲ့ နည်းပညာမဟုတ်တဲ့ တရားမဝင် ခိုးယူသုံးစွဲမှု ၁၃ ရာခိုင်နှုန်းလို့ ဆိုထားတော့ နွေကာလထုတ်လုပ်တဲ့ လျှပ်စစ်ယူနစ်၊ တစ်ရက်တာ ၈၁၆ သိန်း ထဲက ၇၉ ရာခိုင်နှုန်းဖြစ်တဲ့ ၆၄,၄၆၄,၀၀၀ ယူနစ်ကိုသာ သုံးပြီး ၂၁ ရာခိုင်နှုန်း ဖြစ်တဲ့ ၁၇,၁၃၆,၀၀၀ ယူနစ်ဟာ ပျောက်ဆုံးတာဖြစ်တာမို့ ၇၉ ရာခိုင်နှုန်းက ၂၈ ကျပ်ရှုံးပြီး ၂၁ ရာခိုင်နှုန်းက ၉၈ ကျပ်တိတိ ရှုံးမှာ ဖြစ်ပါတယ်။ အဲဒါကြောင့် ၂၈ ကျပ် နဲ့ရှုံးတာက ၁,၈၀၄.၉၉၂ ကျပ်သန်းနဲ့ ၈၉ ကျပ်ရှုံးတာက ၁,၆၇၉.၃၂၈ သန်း ဖြစ်သလို မိုးတွင်းအရှုံးအနေနဲ့ သုံးတဲ့ယူနစ် ၅၁၄ သိန်းကို ၂၁ ရာခိုင်နှုန်း အရှုံးနဲ့ ၇၉ ရာခိုင်နှုန်း အရှုံးတို့ အတွက် တွက်ချက်လိုက်ရင် ၂၈ ကျပ်ရှုံးတာက ၁၁၁.၄၈၄ ကျပ်သန်းနဲ့ ၉၈ ကျပ် ရှုံးတာ ၁,၀၃၇.၂၃၂ ကျပ်သန်း တို့ဖြစ်တာ တွေ့ရမှာပါ။ အဲဒါကြောင့်မို့ ၉၈ ကျပ်ဆုံးရှုံးတဲ့ ပျောက်ဆုံး ၂၁ ရာခိုင်နှုန်း နဲ့ ၂၈ ကျပ် သာရှုံးတဲ့ သုံးစွဲ ၇၉ ရာခိုင် နှုန်းတို့ကို အင်ဂျင်နီယာ တွက်ချက်မှုအရ အရှုံးစာရင်းပေါင်းလိုက်ရင် နွေရာသီမှာ ၃,၄၈၄.၃၂ ကျပ်သန်းနဲ့ မိုးရာသီမှာ ၂၁၅၂.၀၈ သန်းတို့ ဖြစ်ပါတယ်။ ဒါကြောင့်မို့ တွက်ချက်မှုအားလုံးကို စုပေါင်း သုံးသပ်ရင် ၂၈ ကျပ် ဈေးနှုန်းအနေနဲ့ ရှုံးတဲ့ငွေက နွေရာသီမှာ ရှုံးတာ ၂.၂၈၄ ဘီလီယံ ကျပ်နဲ့ မိုးရာသီမှာ ၁.၄၁၁ ဘီလီယံ ကျပ်တို့ ဖြစ်ပြီး ၂၁ ရာခိုင်နှုန်း Losses ကြောင့်အရှုံးက နွေရာသီမှာ ၃.၄၈၄ ဘီလီယံ ကျပ်နဲ့ မိုးရာသီမှာ ၂.၁၅၂ ဘီလီယံ ကျပ်တို့ နေ့တိုင်း ရှုံးနေတယ်ဆိုတဲ့သဘောပဲ ဖြစ်နေပါတယ်။ ၂၈ ကျပ်ဈေးနှုန်းအရ ရုံးတာက ပျမ်းမျှ ၁.၈၄၈ ဘီလီယံနဲ့ ၂၁ ရာခိုင်နှုန်း Losses အရ ပျမ်းမျှ ၂.၈၁၈ ဘီလီယံ ကျပ် ဖြစ်ပါတယ်။ အဲဒါကို ပျမ်းမျှ တစ်ရက်အရှုံး ၂ ဘီလီယံလို့ထားလိုက်ရင် တစ်နှစ်တာ အတွက် အရှုံးကျပ် ဘီလီယံ ၇၀၀ လို့ ခန့်မှန်းလို့ရပါပြီ။ ၂၀၁၄ ခုနှစ် IEA ရဲ့ အစီရင်ခံစာအရ မြန်မာပြည်မှာ ထုတ်လုပ်တဲ့ ဓာတ်အားရဲ့ ၂၀ ရာခိုင်နှုန်း လေလွင့်ဆုံးရှုံးနေပြီး ဒီပြဿနာကိုဖြေရှင်းဖို့ ထိရောက်တဲ့ လုပ်ဆောင်မှုမျိုး မရှိသေးဘူးလို့ဆိုပါတယ်။ အဲဒါကြောင့်မို့ ဓာတ်အားထုတ်လုပ်တဲ့ ကုန်ကျစရိတ် အရှုံး ပေါ်နေတဲ့အပြင် ဓာတ်အားပို့လွှတ်ချိန်မှာ ၃ ရာခိုင်နှုန်း၊ နည်းပညာဆိုင်ရာ စိုက်ထုတ်မှုတွေမလုပ်လို့ ရ ရာခိုင်နှုန်းနဲ့ ၁၀ ရာခိုင်နှုန်းကတော့ ဓာတ်အားခိုးသုံးတာ၊ မီတာဖတ်တာနဲ့ မီတာဖိုးကောက်တဲ့နေရာတွေမှာ ဝန်ထမ်းတွေရဲ့ အားနည်းချက် ကြောင့် တစ်နှစ်ကို ဘီလီယံကျပ် ၃၅၀ လောက် အကြမ်းဖျင်းဆုံးရှုံး နေတဲ့သဘောဖြစ်နေ ပါတယ်။ ဥပမာ၂၀၁၀ ခုနှစ်ကတည်းက Transformer တစ်လုံးအပိုထိုင်ပြီး တစ်လ ရ သိန်းကျော် ဆောင်ရမယ့် မီတာခကို ဝန်ထမ်းနဲ့ညှိပြီး တစ်လတစ်သိန်းပဲဆောင်နေခဲ့တဲ့ လုပ်ငန်းရှင်မျိုးတွေ၊ မတို့ရဲ မထိရဲတဲ့အဖွဲ့အစည်းနဲ့ လူပုဂ္ဂိုလ်တွေ၊ အသေးစား၊ အလတ်စားလုပ်ငန်းရှင်တွေအနေနဲ့ မီတာယူနစ် နှေးကွေးအောင် ကွိုင်ပတ်ပြီး ကျသင့်တဲ့ လျှပ်စစ်ဓာတ်အားခလျော့နည်းအောင် ဆောင်ရွက်နေခြင်းစတဲ့ ခိုးယူမှုပုံစံအမျိုးမျိုး နေရာအနှံ့ တစ်ပြည်လုံး ယနေ့ထိရှိနေဆဲ ဖြစ်နေတာတွေကို စောင့်ကြည့်ဖော်ထုတ် အရေးယူသင့်တာ ကြာပေမယ့် တစ်နှစ်ကို ကျပ် ဘီလီယံ ၃၅၀ လောက် ခိုးယူသုံးစွဲခံနေရလို့ ဒါတွေကို လျော့ပါးအောင် လုပ်ရမှာ ဌာနရဲ့ တာဝန်သာဖြစ်တာမို့ ဘတ်ဂျက်ပိုတောင်းတဲ့ တစ်ပွဲထိုးကုထုံး တစ်ရပ်အပြင် ဓာတ်အားခတိုးမြှင့် ကောက်ခံတဲ့ နည်းနဲ့ အလဲထိုးအမှုဆုံးဖြတ်လိုက်ရုံနဲ့ မလုံလောက်သေးဘဲ အမြဲခိုး အစုအရုံး Result တွေကို ဖော်ထုတ် ဖို့က အရေးကြီးတယ်ဆိုတာကို အလေးထားစဉ်းစားဖို့ တင်ပြချင်ပါတယ်။ ဝိုင်းခိုးလို့ရှုံးနေတာကို မဆိုင်တဲ့ ပြည်သူကို မျှခံခိုင်းနေရင် ငါးတကာပါတဲ့ချေး ပုစွန်ခေါင်းမှာပဲ စုခံစေတဲ့ ဓာတ်အားခဆုံးရှုံးတာတွေကို ကာမိအောင် ဓာတ်အားခတိုးမြှင့်ကောက်ခံနေခြင်းက အဖြေမှန် မဟုတ်ပါဘဲ အမြစ်ပြတ်ကုရမယ့် ရောဂါကို အကိုက်အခဲပျောက်ဆေးလေးပေးရုံနဲ့ ခဏတာသက်သာပြီး ရေရှည်မှာ အစာအိမ်သွေးကြောပေါက်တဲ့ Side Effect ကို ခံရနိုင်ဖွယ်ရှိပါတယ်။ ဓာတ်အားခတိုးကောက်လေလေ ခိုးယူသုံးစွဲမှု၊ အကြံအဖန်လုပ်တာ များလာလေလေ ဖြစ်လာနိုင်လို့ပဲ ဖြစ်ပါတယ်။ ဒါတွေကို ကုစားဖို့ ဥပဒေပါအတိုင်း လျှပ်စစ်ကော်မတီကို ဖွဲ့စည်းရန်နဲ့ ရန်ကုန်တိုင်းဒေသကြီး၊ ဒေါပုံ၊ ပန်းပဲတန်းမြို့နယ်တို့မှာ Pilot Project အနေနဲ့ ဆောင်ရွက်ခဲ့လို့ ပျောက်ဆုံးယူနစ်တွေအတွက် လစဉ်သန်းဆယ်ချီတဲ့ ဝင်ငွေတွေပြန်ရနေပြီဖြစ်လို့ Israel Software နည်းပညာအခြေခံတဲ့ AMI စနစ်နဲ့ Smart 0956073330:Gli: qoodabossəsəno:gbesi 60:6207G:08.go Corruption 0:0 မဖြစ်စေတဲ့စနစ်မျိုး နိုင်ငံအနှံ့ဖော်ဆောင်ဖို့ အထူးလိုအပ်နေပါကြောင်း ထောက်ပြဆွေးနွေးရင်း နိဂုံးချုပ် အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဆက်လက်ပြီး ဒေါက်တာစံရွှေဝင်း ရေကြည်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1604">ဒေါက်တာစံရွှေဝင်း (ရေကြည်မဲဆန္ဒနယ်၊ ဧရာဝတီတိုင်းဒေသကြီး)</mp>လေးစားအပ်တဲ့ နာယကကြီးနှင့်တကွ ပြည်ထောင်စုအဆင့်ပုဂ္ဂိုလ်များ၊ ပြည်သူ့လွှတ်တော်ကိုယ်စားလှယ်များအားလုံး မင်္ဂလာပါခင်ဗျား။ ကျွန်တော်ကတော့ ဧရာဝတီတိုင်းဒေသကြီး ရေကြည်မြို့နယ် ပြည်သူ့လွှတ်တော် ကိုယ်စားလှယ် ဒေါက်တာစံရွှေဝင်း ဖြစ်ပါတယ်။ ကျွန်တော့်အနေနဲ့ ပြည်သူ့ငွေစာရင်းပူးပေါင်းကော်မတီရဲ့ အစီရင်ခံစာအမှတ် (၁၀/၂၀၁၉)နဲ့ပတ်သက်ပြီး ကျန်းမာရေးနဲ့ အားကစားဝန်ကြီးဌာနကို အခြေပြုပြီးတော့ အကြံပြုဆွေးနွေးလိုတာ ဖြစ်ပါတယ်။ ဒီအစီရင်ခံစာထဲမှာ ကျန်းမာရေးနှင့် အားကစားဝန်ကြီးဌာနအတွက် လုပ်ငန်းဆောင်ရွက်ရမယ့် နေရာမှာ အားနည်းချက် (၆) ချက်ကို ဖော်ပြထားတာ ဖြစ်ရပါတယ်။ ဒီအားနည်းချက် (၆) ချက်မှာတော့ ပထမ (၃) ချက်အနေနဲ့ ကျွန်တော် မဆွေးနွေးတော့ပါဘူး။ ဒီ (၃)ချက်ကတော့ သက်ဆိုင်ရာဝန်ကြီးဌာနနဲ့ ဦးစီးများအနေနဲ့ အားစိုက်ဆောင်ရွက်လိုက်လို့ရှိရင် အဆင်ပြေသွားမယ့်ပြဿနာတွေဖြစ်တဲ့ အတွက်ကြောင့် မို့လို့ ဒါကိုတော့ဆွေးနွေးခြင်းမလုပ်တော့ပါဘူး။ သို့သော်ကျွန်တော့အနေနဲ့ နောက်ထပ် တင်ဒါနဲ့ပတ်သက်တဲ့ အချက် (၃)ချက်ကို ဆွေးနွေးလိုပါတယ်။ တင်ဒါနဲ့ပတ်သက်ပြီး ကျန်းမာရေးနှင့် အားကစားဝန်ကြီးဌာနမှ ဆောက်လုပ်ရေးလုပ်ငန်းတင်ဒါ၊ ဆေးဝါးတင်ဒါနဲ့ စက်ပစ္စည်းတင်ဆိုပြီးတော့ (၃) မျိုးရှိပါတယ်။ ဒီလို တင်ဒါစနစ်ကို ကျင့်သုံးတဲ့အပြင် ကျန်းမာရေးနှင့်အားကစားဝန်ကြီးဌာနမှာ အဆောက်အဦကြီးများ၊ ဗဟို အဆင့်အဆောက်အဦကြီးများကိုတော့ ဆောက်လုပ်ရေးဝန်ကြီးဌာနနဲ့ ပူးပေါင်းဆောင်ရွက်တာဖြစ်ပြီးတော့ တိုင်းနဲ့ပြည်နယ်များမှာ ဆောင်ရွက်တဲ့ အဆောက်အဦများကိုတော့ တိုင်းနဲ့ပြည်နယ်အစိုးရအဖွဲ့များနဲ့ ပူးပေါင်းဆောင်ရွက်တာဖြစ်ပါတယ်။ သို့သော်လည်း ညှိနှိုင်းမှု၊ ဆွေးနွေးမှု အားနည်းမှုများကြောင့် နှစ်စဉ် နှစ်စဉ် ဆောက်လုပ်ရေးဝန်ကြီးဌာနရဲ့ ထပ်တိုးတောင်းငွေတွေ အများကြီးရှိသလို တိုင်းနဲ့ပြည်နယ်များမှာ ဆောင်ရွက်နေတဲ့ ဆောက်လုပ်ရေးလုပ်ငန်းများဟာလည်း ်ဒါခေါ်ယူခြင်း မရှိနိုင်ခဲ့တာကို ဒီမှာကျွန်တော်တို့ တွေ့ရပါတယ်။ ဒါကြောင့်မိုလို့ ဒီလိုလုပ်ငန်းတွေကို ဆောင်ရွက်မယ်ဆိုလို့ရှိရင် ဝန်ကြီးဌာနထက်မြင့်တဲ့အဆင့် အဖွဲ့ အစည်းတွေကလည်း သက်ဆိုင်ရာတွေကို နည်းပေးလမ်းပြ လမ်းညွှန်မှုတွေ ဆောင်ရွက်ဖို့လိုသလို သက်ဆိုင်ရာဝန်ကြီးဌာနကလည်း သက်ဆိုင်ရာတိုင်းနဲ့ပြည်နယ်အစိုးရတွေ မိမိနဲ့တန်းတူညီမျှဖြစ်တဲ့ ဝန်ကြီး ဌာနတွေနဲ့ စနစ်တကျညှိနှိုင်းဆောင်ရွက်ဖို့လိုမှာ ဖြစ်ပါတယ်။ ဒီနေရာမှာကျွန်တော်တို့က Decentralization m 33:6$0) Goodgaozn 31$cosdobogo:Decentralization uso Deconcentration will Delegation လား။ Devolution လား။ စနစ်တခုကို စနစ်တကျဖော်ဆောင်ဖို့ လိုအပ်မှာဖြစ်တဲ့အတွက် ဆောက်လုပ်ရေးလုပ်ငန်းများကို ဆောင်ရွက်တဲ့အခါမှာ ဒီလိုတင်ဒါစနစ်ကို ဖော်ဆောင်တဲ့နေရာမှာ စနစ်တကျ ဖြစ်ဖို့အတွက် စဉ်းစားဆောင်ရွက်သင့်ပါတယ်ဆိုတဲ့ အကြောင်းလေးကို ကျွန်တော့်အနေနဲ့ တင်ပြလိုပါတယ်။ ဒုတိယအချက်ကတော့ ဆေးဝါးများတင်ဒါခေါ်ယူမှုပါ။ ဒီထဲမှာပါတဲ့အထဲမှာလည်းပဲ ဆေးဝါးများ ကို စနစ်တကျ တင်ဒါခေါ်ယူတဲ့အတွက်ကြောင့်မို့လို့ သုံးစွဲငွေလျော့နည်းတယ်ဆိုတာ ကောင်းတဲ့အချက် ဖြစ်ပါတယ်။ သို့သော် ဆေးဝါးများမှာ အကြမ်းဖျင်းအားဖြင့် ၂ မျိုး ရှိပါတယ်။ Essential Medicine လို့ခေါ်တဲ့ မဖြစ်မနေသုံးစွဲရမယ့် ဆေးဝါးများနဲ့ Complementary Medicine လို့ခေါ်တဲ့ တခြားအဆင့်မြှင့်သုံးစွဲရတဲ့ ဆေးတွေဖြစ်ပါတယ်။ အဲဒီတော့ Essential Medicine တွေကတော့ တစ်နိုင်ငံလုံးအတွက် နှစ်စဉ်တန်ဖိုး ကျပ်ပေါင်းများစွာနဲ့ ကျွန်တော်တို့ ဝယ်ယူသုံးစွဲနေတာဖြစ်ပြီး နှစ်စဉ်နှစ်စဉ် တင်ဒါတွေပြန်ပြန်ခေါ်နေရတာ ဖြစ်တဲ့အတွက် ကုန်ကျစရိတ်တွေများနေပါတယ်။ ဒီလိုကုန်ကျစရိတ်တွေထဲမှာ လူကုန်ကျစရိတ်၊ စာရွက် စာတမ်းကုန်ကျစရိတ်၊ ကျစရိတ် စသည်ဖြင့် ကုန်ကျစရိတ်တွေအများကြီးဖြစ်တဲ့အတွက် သဘော တူညီမှုရထားတဲ့ တင်ဒါစနစ်တစ်ခုကို Long-Term Agreement ဖြစ်တဲ့ ၂ နှစ်တန်သည် ၃ နှစ်တန်သည် ပြောင်းလဲလို့မရဘူးလားဆိုတာလေး စဉ်းစားဖို့လိုပါတယ်။ ဒါဆိုလို့ရှိရင် တင်ဒါစနစ်ကိုထပ်ပြီးမလုပ်ရတဲ့ အတွက် ကုန်ကျစရိတ်တွေ နည်းပါးသွားသလို ဝန်ဆောင်မှုစရိတ်တွေအများကြီး ကျသွားတာဖြစ်တဲ့အတွက် ကြောင့် ဆေးဝါးပစ္စည်းများရဲ့ တန်ဖိုးဟာလည်း အများကြီးကျသွားမှာ ဖြစ်ပါတယ်။ Complementary Medicine များအတွက်ကတော့ လိုအပ်ချက်ရှိနေတာဖြစ်တဲ့အတွက်ကြောင့် နှစ်စဉ်တင်ဒါခေါ်လို့လည်းပဲ သိပ်ပြီးတော့တော့ အခက်အခဲမရှိပါဘူး။ နောက်ထပ်တစ်ခုကတော့ ဆေးဝါးများဟာလည်း ၂ မျိုးရှိပါတယ်။ ဒါတွေကဘာလဲဆိုရင် Generic ši. Brand @caTulossil Generic sposom60s? qu$cossos, 29070828:sponde 20:09pboas တွေဖြစ်ပြီးတော့ Brand ဆိုတာကတော့ ကုမ္ပဏီများကပေးတဲ့ နာမည်ဖြစ်ပါတယ်။ အဲဒီတော့ Brand ဆိုရင် Several Justice cocaloParacetamol ou qiz gulosus necəo:603ă aşeostorm Generic အများဆုံးဝယ်နိုင်မယ်ဆိုရင် ဈေးနှုန်းဟာအင်မတန် ကွာခြားမှုရှိပါတယ်။ Generic Paracetamol တစ်လုံးဟာ ၃ ကျပ်ကနေ ၅ ကျပ် လောက်အတွင်းပဲရှိပြီးတော့ Servicgesic လို Brand တစ်ခုဟာ ၂၅ ကနေ ၃၀ အထိရှိပါတယ်။ ဒါကြောင့်မို့လို့ ကျွန်တော်တို့ ကျန်းမာရေးနဲ့အားကစားဝန်ကြီး ဌာနကိုအကြံပြုချင် တာကတော့ Generic ဆေးတွေကို တတ်နိုင်သမျှဝယ်ယူဖြည့်ဆည်းနိုင်ဖို့အတွက် စီစဉ် ဆောင်ရွက်သင့်ပါ တယ်ဆိုတာလေးကို ကျွန်တော့အနေနဲ့ တင်ပြလိုပါတယ်။ တစ်ပြိုင်နက်တည်းမှာပဲ ဆေးပစ္စည်းတွေနဲ့ ပတ်သက်လို့လည်း ဒီအတိုင်းပါပဲ။ အဲဒီနေရာမှာ Basic Equipment နဲ့ Advance Equipment ဆိုပြီး ၂ မျိုး ရှိပါတယ်။ Basic Equipment တွေဟာလည်း နှစ်စဉ်နှစ်စဉ် ဆေးရုံတွေကို ဖြည့်ဆည်းပေးရတာ goodsaozn 609600m Generic o Essential Medicine opo Long-Term Agreement 4ooo: လိုက်လို့ရှိရင် နှစ်စဉ်ကျွန်တော်တို့ပြန်ပြီးတော့ ခေါ်ယူစရာမလိုတော့တဲ့အတွက် ကုန်ကျစရိတ်တွေ အများကြီး သက်သာမှာ ဖြစ်တဲ့အတွက် ဒါလေးကိုလည်း စဉ်းစားဆောင်ရွက်ဖို့ ကျွန်တော့အနေနဲ့ အကြံပြု ချင်ပါတယ်။ နောက်ဆုံးအကြံပြုချင်တာကတော့ Digital Platform တစ်ခု ကျွန်တော်တို့လိုအပ်တာ ဖြစ်ပါတယ်။ မနေ့တစ်နေ့ကပဲ ဝန်ကြီးကလည်းပြောသွားပါတယ်။ e-Government လုပ်ဖို့အတွက် ကျန်းမာရေးနှင့် 327:003:0$£g$m GƏovégodososolySodgaozas 3 Tendering System saozados e-Platform, e-Government System osoa GOŠGədəĉoda$apy? Electronic Tendering System somos ဖော်ဆောင်နိုင်မယ်ဆိုလို့ရှိရင်တော့ ကုန်ကျစရိတ်တွေ အများကြီးသက်သာမယ်။ များကြီး သက်သာမယ်။ ကျွန်တော်တို့အတွက် ဝယ်ယူတဲ့နေရာမှာလည်း စနစ်တကျ ဖြစ်လာမယ်ဆိုတဲ့အတွက် ကြောင့်မို့လို့ ဒီ Digital Platform တစ်ခုကိုလည်းပဲ ဆောင်ရွက်ဖို့ ကျွန်တော့အနေနဲ့ အကြံပြုချင်တာ ဖြစ်ပါတယ်။ ဒီအကြံပြုချက်များကိုလည်းပဲ အကောင်အထည်ဖော်တဲ့နေရာမှာ ကျွန်တော်တို့ ကျန်းမာရေးနှင့် အားကစားဝန်ကြီးဌာနတစ်ခုတည်း ဆောင်ရွက်လို့မရပါဘူး။ နှီးနွယ်တဲ့ဌာနတွေ အများကြီးပူးပေါင်း ဆောင်ရွက်ရမှာ ဖြစ်ပါတယ်။ puošao:obdqjod3369mgos? International Bidding International Procurement og ဆောင်ရွက်ဖို့အတွက် ကျွန်တော်တို့ လိုအပ်နေတဲ့ပါတယ်။ သို့သော်လည်း International Procurement နဲ့ International Bidding ကို လုပ်မယ်ဆိုလို့ရှိရင် စီမံ/ဘဏ္ဍာဝန်ကြီးဌာနတို့ ကျွန်တော်တို့ နိုင်ငံခြားငွေသုံးစွဲမှုအတွက် ခွင့်ပြုချက်တို့ စသည်ဖြင့် ဒီလိုဟာတွေကိုလည်း ကျွန်တော်တို့ အများကြီး ပြောင်းလဲလုပ်ရမှာဖြစ်ပါတယ်။ အဲ့ဒီလို ကျွန်တော်တို့ Procurement လုပ်နိုင်လို့ရှိရင် ကုန်ကျစရိတ်တွေဟာ အများကြီးသက်သာသွားမှာဖြစ်တဲ့အတွက် International Procurement ကိုလည်း ဆောင်ရွက်ဖို့ ကျွန်တော့ အနေနဲ့ အကြံပြုချင်ပါတယ်။ နောက်ဆုံးတစ်ချက်ကတော့ ကျွန်တော်တို့ Local Production ပါ။ အခု စက်ရုံတွေအများကြီးရှိနေ olgin Private Partnership of 8:60s? Local Production mogosos G30:01:cozma 33qp:ao: ဝယ်ယူနိုင်အောင် ဆောင်ရွက်နိုင်မယ်ဆိုရင် ကုန်ကျစရိတ်အများကြီး သက်သာမှာဖြစ်အကြောင်း တင်ပြရင်း နိဂုံးချုပ်အပ်ပါတယ်။ ကျေးဇူးတင်ပါတယ်ခင်ဗျား။</speech>
<speech type="speaker">ဦးထွန်းထွန်း ပွင့်ဖြူ မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1460">ဦးထွန်းထွန်း (ပွင့်ဖြူမဲဆန္ဒနယ်၊ မကွေးတိုင်းဒေသကြီး)</mp>လေးစားရပါသော ပြည်ထောင်စု လွှတ်တော်နာယကကြီးနှင့် ပြည်ထောင်စုလွှတ်တော် ကိုယ်စားလှယ်များ၊ ပြည်ထောင်စုအဆင့် ဝန်ကြီးများ အားလုံး ကျန်းမာချမ်းသာကြပါစေကြောင်း ဦးစွာပဏာမ ဂါရဝပြုနှုတ်ခွန်းဆက်သအပ်ပါတယ်။ ကျွန်တော် ကတော့ မကွေးတိုင်းဒေသကြီး၊ ပွင့်ဖြူမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးထွန်းထွန်းဖြစ်ပြီး ၂၀၁၈-၂၀၁၉ ခု၊ ဘဏ္ဍာရေးနှစ် ပထမ ၆ လပတ် ပြည်ထောင်စု၏ ဘဏ္ဍာငွေ အရအသုံးဆိုင်ရာ အစီရင် ခံစာနှင့် စပ်လျဉ်း၍ ပြည်သူ့ငွေစာရင်းပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာ အမှတ်စဉ် (၁၀/၂၀၁၉) ကို ဆွေးနွေးသွားမှာဖြစ်ပါတယ်။ လေးစားရပါသော နာယကကြီးခင်ဗျာ။ မြန်မာနိုင်ငံ၏ ဘဏ္ဍာရေးစီမံခန့်ခွဲမှုဆိုင်ရာ စည်းမျဉ်း အခန်း(၁) ရည်ရွယ်ချက် ပုဒ်မ ၁ ပုဒ်မခွဲငယ်(က)မှာ ပြည်ထောင်စုသမ္မတမြန်မာနိုင်ငံတော်အစိုးရအနေဖြင့် ပြည်သူ့ဘဏ္ဍာငွေများအား စီမံခန့်ခွဲရာတွင် ပွင့်လင်းမြင်သာမှုရှိစေရန် တာဝန်ယူမှု၊ တာဝန်ခံမှုရှိစေရန်နှင့် ထိရောက်အကျိုးရှိစွာ အသုံးပြုနိုင်စေရန်၊ ပုဒ်မခွဲငယ် (ခ)မှာ ပြည်ထောင်စုသမ္မတ မြန်မာနိုင်ငံတော် ဖွဲ့စည်းပုံအခြေခံဥပဒေ၊ နှစ်စဉ်ပြဋ္ဌာန်းသည့် ဘဏ္ဍာငွေအရအသုံးဆိုင်ရာဥပဒေ၊ နောက်ထပ်ဘဏ္ဍာငွေခွဲဝေ သုံးစွဲရေး ဥပဒေတို့နှင့်အညီ လက်တွေ့ဆောင်ရွက်ရာတွင် စည်းကမ်းတကျဖြစ်စေပြီး လေလွင့်ဆုံးရှုံးမှုများ မဖြစ်ပေါ်စေရန်နှင့် ပြည်သူ့ဘဏ္ဍာငွေများအား စီမံခန့်ခွဲရာတွင် ပိုမိုထိရောက်စွာ ဆောင်ရွက်နိုင်ရန်ဟု ပါရှိပြီးဖြစ်ပါတယ်။ သို့သော်လည်း ပြည်သူ့ငွေစာရင်းပူးပေါင်းကော်မတီ၏ အစီရင်ခံစာ စာမျက်နှာ ၁ရ အပိုဒ် ၁၀ သုံးသပ်ချက်မှာ ငွေလုံးငွေရင်းရငွေ၊ ကြွေးမြီရငွေနှင့် ငွေလုံးငွေရင်းအသုံးစရိတ်များတွင် မူလခန့်မှန်းခြေ၏ ၂၅ ရာခိုင်နှုန်းကိုပင် ပြည့်မီအောင် ဆောင်ရွက်နိုင်မှုမရှိကြောင်း ဖော်ပြထားပါတယ်။ ထို့အတူ အပိုဒ် ၁၂ ပုဒ်မခွဲငယ်(င)မှာ သက်ဆိုင်ရာ ဝန်ကြီးဌာနများအနေဖြင့် ဘဏ္ဍာရေးနှစ်ကို အောက်တိုဘာလမှ စက်တင်ဘာလ အထိ ကာလပြောင်းလဲသတ်မှတ်ခြင်း၏ အဓိကရည်ရွယ်ချက်၏ အနှစ်သာရဖြစ်သည့် အောက်ပါတို့ကို ပြည့်မီအောင် အကောင်အထည်ဖော်ဆောင်ရွက်နိုင်မှုမရှိခြင်း သို့မဟုတ် ဘဏ္ဍာရေးနှစ် ပြောင်းလဲသတ်မှတ် ခြင်းအပေါ် အလေးထားလိုက်နာဆောင်ရွက်မှု မရှိခြင်းဖြစ်ကြောင်း သုံးသပ်ဖော်ပြထားတာကို တွေ့ရပါတယ်။ နာယကကြီးခင်ဗျာ။ မြန်မာနိုင်ငံ၏ဘဏ္ဍာရေးနှစ်အဖြစ် အောက်တိုဘာလ ၁ ရက်နေ့မှ စက်တင် ဘာလ ၃၀ ရက်နေ့အထိ ပြောင်းလဲပြင်ဆင်သတ်မှတ်မှုကို ၂၀၁၈-၂၀၁၉ ခု၊ ဘဏ္ဍာရေးနှစ်မှ စတင်၍ ဆောင်ရွက်မည်ဖြစ်ကြောင်း နိုင်ငံတော်သမ္မတက ပြည်ထောင်စုလွှတ်တော်သို့ ၂၉ ရက် ၂၀၁ရ ခုနှစ်တွင် သဝဏ်လွှာပေးပို့ခဲ့ပြီး သဝဏ်လွှာပေါ်တွင်ဆွေးနွေးခဲ့စဉ်က တင်ဒါလုပ်ငန်းများကို တင်ဒါ လုပ်ထုံးလုပ်နည်း စည်းမျဉ်းစည်းကမ်းများနှင့်အညီ အမြန်ဆုံးဆောင်ရွက်ရန်၊ မဆောင်ရွက်နိုင်ပါက ဘတ်ဂျက်ပြောင်းလဲ သတ်မှတ်မှ မိုးရာသီနှင့်တည့်တည့်တိုးမည်ဖြစ်ကြောင်း ဆွေးနွေးခဲ့ပါတယ်။ ဆိုကောင်း မည်ကောင်း ပြောခဲ့တဲ့ ဆွေးနွေးခဲ့တဲ့အတိုင်း တည်ဆောက်ရေးလုပ်ငန်း မိုးနဲ့တိုးနေပါပြီခင်ဗျာ။ အစီရင်ခံစာ(၁၀/၂၀၁၉) စာမျက်နှာ ၂၃ အပိုဒ် ၁ရ သုံးသပ်ချက်မှာ စီမံကိန်းနှင့် ဘဏ္ဍာရေးဝန်ကြီးဌာန၏ ညွှန်ကြားချက်အရ တင်ဒါ လုပ်ငန်းများကို ဘဏ္ဍာရေးနှစ်၏ ပထမ ၃ လပတ်ကာလအတွင်း ပြီးစီးအောင်ဆောင်ရွက်ရမည်လို့လည်း သုံးသပ်ချက်မှာတွေ့ရပါတယ်။ သို့သော်လည်း မူလခွင့်ပြုချက်ပါလုပ်ငန်း၏ ၅၀ ရာခိုင်နှုန်းအောက်သာ ဆောင်ရွက်နိုင်ခြင်းမှာ လုံးဝမဖြစ်သင့်ကြောင်း ထပ်မံသုံးသပ်ထားပါတယ်။ ဒီနေရာမှာ ဆောင်ရွက်နေတဲ့လုပ်ငန်းတွေ ဘယ်နှစ်ရာခိုင်နှုန်း ပြီးပြီလဲဆိုတာကို ထပ်မံမေးခွန်း ထုတ်စရာဖြစ်ပေါ်လာပါတယ်။ မိမိမဲဆန္ဒနယ်မှာတည်ဆောက်နေတဲ့ ပညာရေးဝန်ကြီးဌာနမှ ကျောင်းတွေဟာ ဒီနေ့Foundation ပြီးကာစပဲရှိတဲ့ကျောင်း၊ အဖြူထည်အမိုးလောက်ပဲ ပြီးတဲ့ကျောင်းတွေလည်း ရှိပါသေးတယ်။ လုံးဝပြီးစီးတဲ့ကျောင်း တစ်ကျောင်းမှမရှိသေးပါ။ တင်ဒါပစ်တာ နောက်ကျ၊ လုပ်ငန်းအပ်နှံ စာချုပ်တာတွေ နောက်ကျတော့ မိုးနဲ့တည့်တည့်တိုး၊ ဒါတင်မကဘဲနဲ့ မြစ်ရေတက်တော့ မြစ်ကမ်းနံဘေးက ဆောက်လုပ်လက်စကျောင်းတွေ အခက်အခဲတွေ့နေရပါပြီ။ နာယကကြီးခင်ဗျာ။ အလားတူပါပဲ ကျန်းမာရေးဝန်ကြီးဌာနက တည်ဆောက်နေတဲ့ အဆောက် အဦတွေကလည်း မိုးထဲလေထဲမှာ တည်ဆောက်ဆဲပါ။ ဆောက်လုပ်ရေးဝန်ကြီးဌာနမှ ဆောင်ရွက်နေတဲ့ ကတ္တရာလမ်း၊ ကျေးလက်လမ်းဦးစီးမှ ခင်းနေသော ကတ္တရာလမ်း၊ မြေနီကျောက်ချော လမ်းတွေဟာ မိုးထဲလေထဲမှာ အသည်းအသန် မိုးရွာလိုက်၊ ကတ္တရာလောင်းလိုက်၊ မြေနီခင်းလိုက်၊ မိုးရွာလိုက်နဲ့ ဒီလမ်းတွေရဲ့ အရည်အသွေး၊ စံချိန်စံညွှန်း ပြည့်မီပါ့မလား၊ ဒါတွေကို မေးခွန်းထုတ်စရာ ဖြစ်လာပါပြီ။ ဘတ်ဂျက်ပြောင်းလဲခြင်းရဲ့ အနှစ်သာရက စံချိန်စံညွှန်းအရည်အသွေးပြည့်မီဖို့၊ ီးစီဖို့၊ ပြည်သူ့ ဘဏ္ဍာတွေ မလေလွင့်ဖို့ ရည်ရွယ်ပြီး ပြောင်းလဲခဲ့တာဖြစ်ပါတယ်။ ဘယ်လိုအခက်အခဲ၊ ဘယ်လို အကျပ် အတည်းတွေနဲ့ ရင်ဆိုင်နေရတယ်ဆိုတာ သက်ဆိုင်ရာ ဝန်ကြီးဌာနတွေ အနေနဲ့ ရှင်းလင်းဖို့လိုလာပါပြီ။ ပြည်ပအကူအညီရငွေနှင့် ပြည်ပချေးယူရငွေနှင့် စပ်လျဉ်း၍ အမှန်ဆောင်ရွက်နိုင်မှု အခြေအနေမှာ နှစ်စဉ်နှစ်တိုင်းလို လျာထားချက်ပြည့်မီခြင်းမရှိတာကို ဖော်ပြထားပါတယ်။ အမှန်တကယ် ပြည်ပချေးငွေကို ထိထိရောက်ရောက် စီမံခန့်ခွဲနိုင်ဖို့လိုသလို နိုင်ငံတော်၏ စီးပွားရေးဖွံ့ဖြိုးတိုးတက်ရေးအတွက် စီးပွားရေး တွက်ခြေ မကိုက်တဲ့လုပ်ငန်းများ၊ မလိုအပ်တဲ့လုပ်ငန်းများကို လျှော့ချခြင်း၊ အသုံးစရိတ်များ ချွေတာခြင်းနဲ့ ပြည်တွင်းပြည်ပချေးငွေများဖြင့် နိုင်ငံတော်နှင့် ပြည်သူတို့အတွက် ထိရောက်မည့်လုပ်ငန်းများတွင် အကျိုးရှိအောင် အသုံးပြုဆောင်ရွက်ရမှာဖြစ်ပါတယ်။ စီမံကိန်းနှင့် ဘဏ္ဍာရေးဝန်ကြီးဌာနအနေဖြင့် နှစ်စဉ် ငွေချေးရယူမှုအစီအစဉ်များကို ရေးဆွဲဆောင်ရွက်တဲ့နေရာမှာ ကြွေးမြီလက်ကျန်အခြေအနေ၊ ကြွေးမြီ ခံနိုင်ရည်ရှိမှု အခြေအနေ၊ ဆုံးရှုံးနိုင်ခြေများ၊ နိုင်ငံတော်စီးပွားရေး ဖွံ့ဖြိုးတိုးတက်မှုအတွက် အရင်းအနှီး လိုအပ်ချက် စသည်တို့ကို ထည့်သွင်းရေးဆွဲဖို့ လိုပါတယ်။ နာယကကြီးခင်ဗျာ။ နိဂုံးချုပ်အနေဖြင့် ဝန်ကြီးဌာနများအနေဖြင့် ဘဏ္ဍာငွေ အရအသုံးခန့်မှန်းခြေ ငွေစာရင်း အကောင်အထည်ဖော်ဆောင်ရွက်ရာတွင် ပြည့်မီမှုမရှိခြင်းနှင့် စပ်လျဉ်း၍ ပြည့်မီအောင် ဆောင်ရွက် နိုင်မှုမရှိရသည့်အကြောင်းရင်းများ၊ မိမိတို့ ရင်ဆိုင်ဖြေရှင်းနေရသည့် အခက်အခဲ၊ အကျပ်အတည်း များကို ပွင့်လင်းမြင်သာစွာတင်ပြပြီး ကောင်းမွန်တောင့်တင်းတဲ့ ပြည်သူ့ဘဏ္ဍာရေး စီမံခန့်ခွဲမှုစနစ်ဖြင့် ဘဏ္ဍာရေး အရင်းအမြစ်များ တိုးတက်ပွားများလာအောင် ဆောင်ရွက်နိုင်ပါရန် တိုက်တွန်းရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးခင်ချို လှိုင်းဘွဲမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1371">ဦးခင်ချို(လှိုင်းဘွဲ့မဲဆန္ဒနယ်၊ ကရင်ပြည်နယ်)</mp>အားလုံးမင်္ဂလာပါ။ ကျွန်တော်ကတော့ ကရင်ပြည်နယ် လှိုင်းဘွဲမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးခင်ချိုဖြစ်ပါတယ်။ ကျွန်တော် ဆွေးနွေးတင်ပြမှာက ပြည်ထောင်စုအစိုးရရဲ့ ၂၀၁၈-၂၀၁၉ ဘဏ္ဍာနှစ်၊ ပထမ ၆ လကာလ ရသုံး အကောင် အထည်ဖော်မှုအခြေအနေအပေါ် JPAC ရဲ့ အစီရင်ခံစာအမှတ် (၁၀/၂၀၁၉)နဲ့ပတ်သက်ပြီး ဆွေးနွေး တင်ပြမှာဖြစ်ပါတယ်။ ရငွေအနေနဲ့ ငွေလုံးငွေရင်းနဲ့ ကြွေးမြီက လျာထားချက်တစ်ဝက်လောက်ပဲ ရရှိ ပြီးတော့ သုံးငွေမှာတော့ ကြွေးမြီတစ်ခုပဲ လျာထားချက်ပြည့်တာ တွေ့ရပါတယ်။ ဗဟိုအဖွဲ့ အစည်း ၁၁ ခု၊ ဝန်ကြီးများရဲ့ နှ ၂၅ စီးပွားရေးအဖွဲ့ အစည်း ၆ ခဏိကသီး ၂ မျိုးလုံး လျာထားချက် မပြည့်တာတွေ့ရပြီးတော့ ဘဏ္ဍာရန်ပုံငွေပြင်ပ ဝန်ကြီးဌာနတစ်ခု၊ ဗဟိုဘဏ်၊ နေပြည်တော် ကောင်စီနဲ့ စည်ပင်သာယာရေးကော်မတီတို့က ရငွေလျာထားချက် ပြည့်မီကျော်လွန်ရရှိတာ တွေ့ရပေမယ့် သုံးငွေလျာထားချက် အပြည့်မသုံးနိုင်တာ တွေ့ရပါတယ်။ ဘဏ္ဍာရန်ပုံငွေပြင်ပ စီးပွားရေးအဖွဲ့အစည်း ၃ ခုနဲ့ တပ်မြို့စည်ပင်သာယာရေးကတော့ ရငွေသုံးငွေ ၂ မျိုးလုံး လျာထားချက်ပြည့်မီတာ တွေ့ရပါတယ်။ သုံးငွေ အနေနဲ့ ဘဏ္ဍာရန်ပုံငွေပြင်ပ စီးပွားရေးအဖွဲ့အစည်း ၃ ခုရဲ့ ငွေလုံးငွေရင်းသုံးငွေဟာ လျာထားငွေရဲ့ ၃ ဆ ကျော်လောက် ကျော်လွန်နေတာတွေ့ရလို့ လျာထားချက်၊ ခွင့်ပြုချက်ထက်ကျော်လွန် သုံးစွဲမှုမဖြစ်ဖို့၊ ဘဏ္ဍာရေးစည်းမျဉ်းစည်းကမ်းများနဲ့ အညီ သုံးစွဲဖို့၊ ဘဏ္ဍာရေးကျင့်စဉ်နဲ့အညီ သုံးဖို့လိုမှာ ဖြစ်ပါတယ်။ သာမန်ရငွေသုံးငွေများနဲ့ပတ်သက်လို့ သာမန်ရငွေလျော့နည်းရတာနဲ့ပတ်သက်လို့ ပြန်ကြားရေးဝန်ကြီး ဌာနက ကျောင်းသုံးစာအုပ်ပုံနှိပ်ခများကို ပညာရေးဝန်ကြီးဌာနက ငွေမပေးချေသေးတဲ့ ဒါတွေပါဝင်တာနဲ့ ပတ်သက်လို့ ဘာကြောင့်လဲဆိုတာ ရှင်းပြစေချင်ပါတယ်။ သာမန်သုံးငွေ၊ ပိုသုံးငွေနဲ့ပတ်သက်လို့ ထူးခြားမှု အနေနဲ့ ပင်စင်လစာတွေကို တိုးမြှင့်ပေးခဲ့ရမှု၊ ဘဏ်စုငွေတွေအပေါ်မှာ အပ်ငွေတွေများလာလို့ အတိုးတွေ ပိုပေးလာရမှု၊ နိုင်ငံခြားငွေလဲနှုန်းတွေ မြင့်လာမှုတို့ကြောင့်ဖြစ်ကြောင်း သိရပေမယ့် ဘဏ္ဍာရေးစည်းမျဉ်း များနဲ့အညီ သုံးစွဲဖို့လိုမှာဖြစ်ကြောင်း အကြံပြုလိုပါတယ်။ ငွေလုံးငွေရင်းရငွေ လျော့နည်းရခြင်းနဲ့ပတ်သက်လို့ သာသနာရေးနှင့်ယဉ်ကျေးမှုဝန်ကြီးဌာနက ပဒုမ္မာဇာတ်ရုံမြေနဲ့ အဆောက်အဦရောင်းရငွေမှ ကျန်ငွေကျပ် ဘီလီယံ ၂၀ ကို ၂၀၁၈ Mini Budget မှာ စာရင်းသွင်းပြီးဖြစ်ပေမယ့် ၂၀၁၈-၂၀၁၉ ဘဏ္ဍာနှစ်မှာ ပြန်ပြီးတော့ လျာထားခြင်းဟာ မမှားသင့်တဲ့အမှားအယွင်းဖြစ်တာတွေ့ရလို့ ဒါကိုအလေးပြု ဆောင်ရွက်သင့်တယ်လို့ အကြံပြုလိုပါတယ်။ ပြည်ပအကူအညီရငွေ၊ ပြည်ပချေးငွေများနဲ့ ဆောင်ရွက်မယ့် စီမံကိန်းလုပ်ငန်းများနဲ့ သတ်မှတ်ကာလအတွင်း ဆောင်ရွက်နိုင်မှုမရှိလို့ ချေးငွေထောက်ပံ့ငွေ အကူအညီရငွေများ လျော့နည်းရရှိ တာမျိုး မဖြစ်ပေါ်လာစေဖို့လည်း တာဝန်ရှိသူအဆင့်ဆင့်ကနေပြီးတော့ လိုအပ်ချက်များနှင့် ်တပြေးညီ ဆောင်ရွက်နိုင်ဖို့လိုမှာ ဖြစ်ပါတယ်။ ငွေလုံးငွေရင်း သုံးငွေလျော့နည်းသုံးစွဲမှုဟာ စီမံကိန်း လျာထားချက် များကို ထိခိုက်စေပါတယ်။ တည်ဆောက်ရေးလုပ်ငန်းများမှာ တင်ဒါလုပ်ငန်းကြန့်ကြာမှုကြောင့် အများဆုံး ဖြစ်ပေါ်တာတွေ့ရလို့ စီမံ/ဘဏ္ဍာရဲ့ သတ်မှတ်ကာလ ၃ လကာလအတွင်း တင်ဒါလုပ်ငန်းတွေ ပြီးစီးအောင် ဆောင်ရွက်ဖို့လိုမှာ ဖြစ်ပါတယ်။ ငွေလုံးငွေရင်းလုပ်ငန်းတွေ ပိုမိုသုံးစွဲမှုမဖြစ်ပေါ်စေဖို့အတွက် အမှန်သုံးငွေကုန်ကျမယ့် လုပ်ငန်းများ၊ အတွက် သက်ဆိုင်ရာ ၆ လကာလအတွင်း အပြည့်အဝ တွက်ချက်လျာထားဖို့လိုမှာ ဖြစ်ပါတယ်။ ငွေလုံး ငွေရင်းသုံးငွေများ လျာထားမှုနဲ့ပတ်သက်လို့ ဝန်ကြီးဌာန ၂၅ ခုမှာ ကာကွယ်ရေးဝန်ကြီးဌာနက ကျပ် ၇၁၅ ဘီလီယံကျော်ကျော်နဲ့ လျာထားမှုအများဆုံး၊ ဆောက်လုပ်ရေးက ကျပ် ၃၃၆ ဘီလီယံကျော်နဲ့ ဒုတိယ၊ စိုက်/မွေး/ဆည်မြောင်းက ၂၈၄ ဘီလီယံကျော်နဲ့ တတိယအများဆုံး လျာထားတာတွေ့ရပြီးတော့ သုံးစွဲနိုင်မှု အနေနဲ့ ၆၀ ရာခိုင်နှုန်း၊ ၅၀ ရာခိုင်နှုန်း၊ ၄၀ ရာခိုင်နှုန်းကျော်ပဲရှိလို့ ထပ်မံသုံးစွဲဖို့လိုတဲ့ တစ်နှစ်တာ တည်ဆောက်ရေးလုပ်ငန်းတွေ ဆောင်ရွက်ဖို့ဟာ ပွင့်လင်းရာသီကာလ ကုန်ဆုံးနေသလောက်ဖြစ်နေပြီ ဖြစ်တဲ့ကာလမှာ အကောင်အထည်ဖော်ရမယ့်လုပ်ငန်းတွေ ည့်ပြည့်ဝဝ ဆောင်ရွက်ပြီးပြတ်နိုင် ဖို့လိုမှာ ဖြစ်ပါတယ်။ ကာကွယ်ရေးဝန်ကြီးဌာနမှာ ဝန်ကြီးဌာနရုံး၊ ကာကွယ်ရေးဝန်ကြီးဌာနနဲ့ နိုင်ငံတကာနှင့် ပြည်တွင်း ရေးရာဦးစီးဌာနအတွက် ၂၀၁၈-၂၀၁၉ BE ငွေလုံးငွေရင်းခွင့်ပြုငွေဟာ ၁,၀၇၃ ဘီလီယံရှိပြီးတော့ ဖြည့်စွက် ခွင့်ပြုငွေဟာ ၁၂၉ ကျပ်ဘီလီယံရှိလို့ စုစုပေါင်းကျပ် ၁,၂၀၂ ဘီလီယံ ခွင့်ပြုငွေမှာ အောက်တိုဘာလကနေ မတ်လအထိ ၆ လမှာ ကျပ် ၄၄၉ ဘီလီယံ၊ (၃ရ ရာခိုင်နှုန်း)ပဲ သုံးစွဲရသေးပြီးတော့ ၄၄၉ ဘီလီယံ၊ (၆၃ ရာခိုင်နှုန်း) ကျန်ရှိတာ တွေ့ရပါတယ်။ ဆောက်လုပ်ရေးဝန်ကြီးဌာနမှာတော့ ဝန်ကြီးရုံး အဆောက်အဦ ဦးစီးဌာန၊ လမ်းဦးစီးဌာန၊ တံတားဦးစီးဌာန၊ မြို့ပြအိမ်ရာဦးစီးဌာန၊ ကျေးလက်လမ်းတံတား ဖွံ့ဖြိုးရေး ဦးစီးဌာနတို့ရှိပြီးတော့ ၂၀၁၈-၂၀၁၉ BE မှာ ငွေလုံးငွေရင်း အသုံးစရိတ်ကျပ် ၆၇၈ ဘီလီယံ ခွင့်ပြုထား ပြီးတော့ ဖြည့်စွက်ခွင့်ပြုငွေက ၂၅ ဘီလီယံ ရှိလို့ စုစုပေါင်း ခွင့်ပြုငွေကျပ် ၇၀၃ ဘီလီယံမှာ ပထမ ၆ လတာ ကာလ သုံးစွဲပြီးငွေက ၁၄၃ ဘီလီယံ၊ ၂၀ ရာခိုင်နှုန်းပဲ ရှိသေးလို့ ကျန်ငွေ ၅၆၀ ဘီလီယံ၊ ၈၀ ရာခိုင်နှုန်း ကျန်ရှိတာ တွေ့ရပါတယ်။ စိုက်/မွေး/ဆည်မြောင်းဝန်ကြီးဌာနမှာ ဝန်ကြီးရုံး၊ ဆည်မြောင်းနဲ့ ရေအသုံးချမှု စီမံခန့်ခွဲမှု ဦးစီး ဌာန၊ လယ်ယာမြေစီမံခန့်ခွဲရေးနဲ့ စာရင်းဦးစီးဌာန၊ စက်မှုလယ်ယာဦးစီးဌာန၊ စီမံကိန်းဦးစီးဌာန၊ ရေဆင်း တက္ကသိုလ်၊ စိုက်ပျိုးရေးသုတေသန ဦးစီးဌာန၊ စိုက်ပျိုးရေးဦးစီးဌာန၊ ငါးလုပ်ငန်းဦးစီးဌာန၊ မွေး/ကု ဦးစီး ဌာန၊ မွေးမြူရေးတက္ကသိုလ်၊ ကျေးလက်ဒေသဖွံ့ဖြိုးရေးဦးစီးဌာန၊ သမဝါယမဦးစီးဌာနနဲ့ အသေးစား စက်မှုလက်မှုလုပ်ငန်းဦးစီးဌာနတို့ ပါဝင်ပြီးတော့ ၂၀၁၈-၂၀၁၉ တစ်နှစ်တာ ငွေလုံးငွေရင်း အသုံးစရိတ် BE ခွင့်ပြုငွေဟာ ကျပ် ၄၉၀ ဘီလီယံ ရှိပြီးတော့ ဖြည့်စွက်ခွင့်ပြုငွေက ကျပ် ၂ရ ဘီလီယံ ရှိလို့ စုစုပေါင်း ခွင့်ပြုငွေကျပ် ၅၂ရ ဘီလီယံမှာ ပထမ ၆ လတာကာလ သုံးစွဲပြီးငွေဟာ ကျပ် ၁၄၂ ဘီလီယံ၊ (၂၈ ရာခိုင်နှုန်း)ပဲရှိလို့ ကျန်ငွေကျပ် ၃၇၃ ဘီလီယံ၊ (၇၂ ရာခိုင်နှုန်း) ကျန်ရှိတာ တွေ့ရပါတယ်။ ငွေလုံးငွေရင်းအသုံးစရိတ်အနေနဲ့ သုံးစွဲမှုတွေမှာ ဆောက်လုပ်ရေးလုပ်ငန်း၊ စက်ပစ္စည်းနဲ့ အခြား အသုံးစရိတ်တွေ ပါဝင်တာတွေ့ရလို့ အထက်မှာဖော်ပြခဲ့သလို ခွင့်ပြုငွေ၊ သုံးစွဲပြီးငွေ၊ သုံးစွဲရန် ကျန်ရှိ ငွေတွေနဲ့ ပတ်သက်လို့ ဦးစီးဌာနတစ်ခုချင်းရဲ့ တည်ဆောက်ရေး၊ စက်ပစ္စည်းနဲ့ အခြားအသုံးစရိတ် တစ်ခု ချင်းရဲ့ အခြေအနေကို လွှတ်တော်မှာ ရှင်းလင်းတင်ပြစေလိုပါတယ်။ ကျန်သုံးဖို့ရှိတဲ့ကျန်ငွေ ရာခိုင်နှုန်း အများကြီး ကျန်နေရတဲ့ အကြောင်းရင်းနဲ့ ဒုတိယ ၆ လတာကာလ မိုးရာသီကာလအတွင်းမှာ ကျန် တည်ဆောက်ရေးလုပ်ငန်းတွေ ြီးစီးအောင်ဆောင်ရွက်နိုင်မယ့် အခြေအနေ ရှိ မရှိနဲ့ လုပ်ငန်း မဆောင်ရွက်နိုင်လို့ နိုင်ငံတော်ကို ပြန်အပ်ရမယ့် လုပ်ငန်းတွေ ရန်ပုံငွေတွေ ဖြစ်ပေါ်နိုင်ခြေ ရှိ မရှိ ရှင်းလင်း ချပြဖို့ အကြံပြုလိုပါတယ်။ အလားတူ အခြားဝန်ကြီးဌာနများအနေနဲ့လည်းပဲ စိစစ်လေ့လာဖို့နဲ့ လုပ်ငန်း တွေ ာင်ရွက်နိုင်ဖို့၊ ရန်ပုံငွေပြန်လည် အပ်နှံရမယ့်လုပ်ငန်းရန်ပုံငွေတွေကိုလည်းပဲ သတ်မှတ်ကာလ ြန်အပ်ကြဖို့လိုမှာဖြစ်ကြောင်း တင်ပြရင်း နိဂုံးချုပ်အပ်ပါတယ်။ အားလုံး ကျေးဇူးတင်ပါတယ်။</speech>
<speech type="speaker">ဦးဘိုကြီး ချောက်မဲဆန္ဒနယ် ဆွေးနွေးဖို့ ဖြစ်ပါတယ်</speech>
<speech><mp id="1455">ဦးဘိုကြီး(ချောက်မဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီး၊ ပြည်ထောင်စုလွှတ်တော်ကိုယ်စားလှယ်များ၊ ပြည်ထောင်စု အဆင့်အဖွဲ့အစည်း ဝင်များနှင့် ဧည့်သည်တော်များအားလုံးကို မင်္ဂလာပါလို့ ဂါရဝပြုနှုတ်ခွန်းဆက်သအပ်ပါသည်။ ကျွန်တော် ကတော့ ပဲခူးတိုင်းဒေသကြီး ချောက်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဘိုကြီးဖြစ်ပါတယ်။ ကျွန်တော့အနေဖြင့် ပြည်ထောင်စုအစိုးရအဖွဲ့မှ ပေးပို့လာသော ၂၀၁၈-၂၀၁၉ ပြည်ထောင်စု၏ ဘဏ္ဍာငွေ အရအသုံးဆိုင်ရာ ပထမ ၆ လပတ် အစီရင်ခံစာနှင့် ပြည်သူ့ငွေစာရင်းပူးပေါင်းကော်မတီရဲ့ ပထမ ၆ လ ပတ်အတွက် အစီရင်ခံစာ(၁၀/၂၀၁၉)အပေါ် ထောက်ခံအကြံပြုဆွေးနွေးသွားမှာ ဖြစ်ပါတယ်။ ပထမအချက်အနေနဲ့ ၂၀၁၈-၂၀၁၉ ခု၊ ဘဏ္ဍာနှစ်၏ ပြုပြင်ပြီးခန့်မှန်းခြေနှင့် ဖြည့်စွက်ရန်ပုံငွေ မများကို ကယ်တင်စက်က်ကင် ဆs အကယ်လက်တလမှာ ၂၁စ် အသစ်ပါတယ်။ တစ်နည်းအားဖြင့် ဘဏ္ဍာရေးနှစ်တစ်နှစ်ရဲ့ ၉ လပိုင်းမှာ ဖြစ်ပါတယ်။ ယခု ၂၀၁၈-၂၀၁၉ ခု၊ ဘဏ္ဍာနှစ်၏ ၆လပတ် ပြည်ထောင်စု၏ ဘဏ္ဍာငွေအရအသုံးဆိုင်ရာစာရင်းများကို ၂၀၁၉ ခုနှစ်၊ ဇူလိုင်လမှာ ဆွေးနွေး အတည်ပြုကြမှာ ဖြစ်ပါတယ်။ တစ်နည်းအားဖြင့် ဘဏ္ဍာရေးတစ်နှစ်၏ နှစ်တစ်နှစ်၏ ၁၀ လပိုင်းတွင် ဖြစ်ပါမယ်။ တင်ပြဆွေးနွေးလိုသည်မှာ ပြည်ထောင်စုလွှတ်တော်တွင် ပထမ ၆ လပတ် အရအသုံးများအတွက် ဆွေးနွေးအတည်ပြုခြင်းကို ဆောင်ရွက်ပြီးမှသာ ဖြည့်စွက်ရန်ပုံငွေ အရအသုံးစာရင်းများ အခြေခံနှင့် ပြုပြင်ပြီး ခန့်မှန်းခြေစာရင်းများကို ဆွေးနွေးအတည်ပြုလျှင် ပိုမိုသင့်လျော်သဘာဝကျမည်ဟု အကြံပြု ဆွေးနွေးလိုပါသည်။ ဘဏ္ဍာရေးနှစ်တစ်နှစ်၏ ပထမ ၆ လပတ် အရအသုံးစာရင်းများကို ဘဏ္ဍာရေးနှစ်တစ်နှစ်၏ ၈ လပိုင်းတွင် ပြည်ထောင်စုလွှတ်တော်သို့ တင်ပြအတည်ပြုနိုင်ရန်မှာ ဘဏ္ဍာရေးစည်းမျဉ်းစည်းကမ်း ညွှန် ကြားချက်များအတိုင်း အတိအကျစာရင်းပြုစုဆောင်ရွက်လျှင် ရရှိနိုင်မည်ဟု အကြံပြုလိုပါတယ်။ ဥပမာ အားဖြင့် အရအသုံးဆိုင်ရာ ငွေစာရင်းဆိုင်ရာကိစ္စရပ်များ ဆောင်ရွက်တဲ့အခါမှာ ရငွေများကို ငွေစာရင်း ခေါင်းစဉ်အလိုက် စာရင်းသွင်းပြီး ဘဏ်သို့ပေးသွင်းရပါမယ်။ ခွင့်ပြုချက်ရရှိပြီး အသုံးစရိတ်များကို အသုံး ပြုလိုပါက တစ်ဖက်မှာလည်း မူလခန့်မှန်းခြေစာရင်းတွင် ပါဝင်ရပါမယ်။ သို့မှသာ အသုံးစရိတ်အဖြစ် (Budgetry Control) ovos modzeloosos:07€ 69:37€:18:qje 6660:6qja qulous sélyog သည်မှာ ဘဏ္ဍာနှစ်တစ်နှစ်၏ ပထမ ၆ လပတ် အရအသုံးစာရင်းများကို ဘဏ္ဍာရေးနှစ် တစ်နှစ်ရဲ့ ၆ လ ပိုင်း ကုန်ကုန်ချင်း စာရင်းပြုစုပြီး စီမံကိန်းနှင့်ဘဏ္ဍာရေးဝန်ကြီးဌာနသို့ ပေးပို့ကာ စာရင်းများပြုစု ပေါင်းချုပ်၍ ြည်ထောင်စုလွှတ်တော်သို့ တင်ပြပေးပို့ နိုင်စေရန် အကြံပြုဆွေးနွေးလိုပါသည်။ ဒုတိယအချက်အနေနဲ့ကတော့ ၂၀၁၈-၂၀၁၉ ခု၊ ဘဏ္ဍာရေးနှစ် ပထမ ၆ လပတ် ဘဏ္ဍာငွေအရ အသုံးစာရင်းများကို စီမံကိန်းနှင့်ဘဏ္ဍာရေးဝန်ကြီးဌာနမှ ပေးပို့တဲ့ အစီရင်ခံစာမှာတော့ ပထမ ၆ လပတ် လျာထားချက်နဲ့ ပထမ ၆ လပတ် အကောင်အထည်ဖော်နိုင်မှုအား နှိုင်းယှဉ်ပြီး သင့်ငွေတွေ၊ ရာခိုင်နှုန်း တွေနဲ့ ဖော်ပြထားပါတယ်။ ပြည်သူ့ငွေစာရင်းပူးပေါင်းကော်မတီရဲ့ အစီရင်ခံစာအမှတ်စဉ် (၁၀/၂၀၁၉)မှာတော့ အပိုဒ် ၉ မှာ တော့ ၂၀၁၈-၂၀၁၉ ခု၊ ဘဏ္ဍာနှစ်၏ ပထမ ၆ လပတ် ရသုံးကိန်းဂဏန်းများကို ၂၀၁၈-၂၀၁၉ မူလခန့်မှန်းခြေ ကိန်းဂဏန်းများနှင့်လည်းကောင်း၊ ပထမ ၆ လပတ် လျာထားချက် ကိန်းဂဏန်းများနှင့် လည်းကောင်း နှိုင်းယှဉ်ပြီးတော့ ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက် သုံးသပ်ချက် များကို ဖော်ပြချက်များကို ဖော်ပြထားပါတယ်။ အထက်တင်ပြပါ ဖော်ပြချက်များမှ သုံးငွေအကောင်အထည် ဖော်မှုကို ဖော်ပြဆွေးနွေးလိုပါတယ်။ တစ်နှစ်လုံး မူလခန့်မှန်းခြေနှင့် နှိုင်းယှဉ်လျှင် ၄၀.၁၆ ရာခိုင်နှုန်း သုံးစွဲပြီးတော့ ပထမ ၆ လပတ် လျာထားချက်နှင့် နှိုင်းယှဉ်လျှင် ၈၀.၃၂ ရာခိုင်နှုန်း သုံးစွဲထားကြောင်း တွေ့မြင်ရပါတယ်။ ပြည်သူ့ငွေစာရင်း ပူးပေါင်းကော်မတီအစီရင်ခံစာအမှတ်စဉ်(၁၀/၂၀၁၉) နောက်ဆက်တွဲ (ဂ) မှာဖော်ပြထားတဲ့ ၂၀၁၈-၂၀၁၉ ခု၊ ဘဏ္ဍာရေးနှစ် ဗဟိုအဖွဲ့အစည်း၊ ဝန်ကြီးဌာနများရဲ့ တစ်နှစ်လုံး ရည်မှန်းချက်အပေါ် ပထမ ၆ လပတ် ယာယီသုံးငွေ အကောင်အထည်ဖော်နိုင်မှု အခြေအနေပြဇယားမှာ ဗဟိုအဖွဲ့အစည်းဝန်ကြီးဌာန စုစုပေါင်း ၃ရ ခုမှာ အသုံးစရိတ် ၅၀ ရာခိုင်နှုန်းကျော် သုံးစွဲနိုင်မှုမှာ အဖွဲ့အစည်း ၃ ခုပဲ တွေ့ရပါတယ်။ နောက်ဆက်တွဲ(ဃ) မှာလည်း ပြည်ထောင်စုအဆင့်အဖွဲ့အစည်း ၁၀ ခုနဲ့ ဝန်ကြီးဌာန ၂၁ ခုတို့မှ ဆောင်ရွက်လျက်ရှိတဲ့ လုပ်ငန်းနှင့် လုပ်ငန်းစီမံကိန်းများ ရန်ပုံငွေရရှိမှု၊ ငွေကြေးသုံးစွဲပြီးစီးမှုနဲ့ လုပ်ငန်း ဆောင်ရွက်မှု ဖော်ပြချက်မှာလည်း အဖွဲ့ အစည်းများနဲ့ ဝန်ကြီးဌာနပေါင်း ၃၁ ခုမှာ အသုံးစရိတ်ငွေ ၅၀ ရာခိုင်နှုန်းကျော် သုံးစွဲနိုင်မှုက အဲဒါနဲ့ ၅၀ ရာခိုင်နှုန်းကျော် လုပ်ငန်းပြီးစီးနိုင်မှုက ဝန်ကြီးဌာနတစ်ခု တည်းပဲ တွေ့ရပါတယ်။ ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နဲ့ သုံးသပ်ချက်အပိုဒ် ၁၃ (က) အမှတ်စဉ်(၁)မှာလည်း နိုင်ငံခြားရေးဝန်ကြီးဌာနအနေနဲ့ ငွေလုံးငွေရင်းသုံးငွေက ၃၄.၉၅ ရာခိုင်နှုန်းသာ သုံးစွဲနိုင်ပါတယ်။ အမှတ်စဉ်(၉) အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အား ဝန်ကြီးဌာနအနေနဲ့ ၉.၇၉ ရာခိုင်နှုန်းသာ သုံးစွဲထားပါတယ်။ အမှတ်စဉ်(၁၀) စက်မှုဝန်ကြီးဌာနအနေနဲ့ ငွေလုံးငွေရင်းသုံးငွေက ၁၉၆၈ ရာခိုင်နှုန်း သုံးစွဲထားတယ်။ အမှတ်စဉ်(၁၃) စီမံကိန်းနှင့် ဘဏ္ဍာရေး ဝန်ကြီးဌာနအနေနဲ့ကတော့ ငွေလုံးငွေရင်းသုံးငွေက ၁၄.၃၉ ရာခိုင်နှုန်းသာ ဆောင်ရွက်နိုင်ပါတယ်။ အမှတ်စဉ်(၁၅) လူမှုဝန်ထမ်း၊ ကယ်ဆယ်ရေးနှင့် ပြန်လည်နေရာချထားရေးဝန်ကြီးဌာနအနေနဲ့ ငွေလုံးငွေရင်း ၇.၉၄ ရာခိုင်နှုန်းသာ သုံးစွဲထားတယ်။ အပိုဒ် ၁၃(ခ) နိုင်ငံတော်ပိုင်စီးပွားရေးအဖွဲ့အစည်းအနေနဲ့ အမှတ်စဉ်(၁၃)မှာ စီမံကိန်းနှင့် ဘဏ္ဍာရေးဝန်ကြီးဌာနအနေနဲ့ ငွေလုံးငွေရင်းသုံးငွေက ၁၇.၉၅ ရာခိုင်နှုန်းသာ သုံးစွဲနိုင်ကြောင်း တွေ့ရပါတယ်။ လေးစားအပ်ပါသော ပြည်ထောင်စုလွှတ်တော်နာယကကြီးခင်ဗျား။ အကျဉ်းချုပ်တင်ပြလိုသည်မှာ ပထမ ၆ လပတ် လျာထားအသုံးစရိတ်တွေကို ရာခိုင်နှုန်းအပြည့်အဝ မသုံးစွဲနိုင်သလို တစ်နှစ်လုံး၏ မူလ ခန့်မှန်းခြေနှင့် နှိုင်းယှဉ်တွက်ချက်လျှင် အသုံးစရိတ်များမှာ ၅၀ ရာခိုင်နှုန်း မကျော်သည်ကို တွေ့မြင် နိုင်ပါတယ်။ သို့သော် ဘဏ္ဍာရေးနှစ်တစ်နှစ်၏ နောက်ဆုံးသုံးလအတွက် ဖြည့်စွက်ရန်ပုံငွေ တောင်းခံတဲ့ အခါမှာ ပြုပြင်ပြီးခန့်မှန်းခြေကျတော့ ပိုငွေတွေပြန်မအပ်ဘဲနဲ့ အသုံးစရိတ်လိုငွေများသာ ထပ်မံတောင်း ခံကြောင်း တွေ့ရှိရပါတယ်။ ဒါကြောင့်မို့လို့ ဘဏ္ဍာရေးနှစ်တစ်နှစ်ရဲ့ ၆ လပတ် အရအသုံးစာရင်းများနဲ့ ပြုပြင်ပြီးခန့်မှန်းခြေ အရအသုံးစာရင်းများကို မှန်ကန်စွာအတည်ပြုပေးနိုင်ပါက အသုံးမပြုနိုင်လို့ ပြန်အပ် ရတဲ့ငွေများမရှိတော့ဘဲ နှစ်စဉ် ရသုံးမှန်းခြေစာရင်းများမှာ ပြည်သူများအတွက် ထိရောက်သော၊ အကျိုး ရှိသော ရငွေများ၊ အသုံးစရိတ်များ ဖြစ်လာမည်ဖြစ်ကြောင်း အကြံပြုဆွေးနွေးအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အထက်ပါကိစ္စနဲ့စပ်လျဉ်းပြီး ကျန်ရှိတဲ့ အစီအစဉ်များကို ဆက်လက်ကျင်းပပြုလုပ်မယ့် ပြည်ထောင်စုလွှတ်တော်အစည်းအဝေးမှာ ဆောင်ရွက်ရန် လျာထားပါကြောင်း ကြေညာပါတယ်။</speech>
</report>
</section>
</discussion>
<postface><title>ပြည်ထောင်စုလွှတ်တော် နာယက က အစည်းအဝေး စတုတ္ထနေ့ ရပ်နားကြောင်းနှင့် ပဉ္စမနေ့ ကျင်းပမည့် နေ့ရက်နှင့် ကြေညာခြင်း</title>
<speech type="speaker">အစီအစဉ်(၁၀) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ (၁၃)ကြိမ် မြောက်ပုံမှန်အစည်းအဝေး စတုတ္ထနေ့ အစီအစဉ်ကို ရပ်နားပါမယ်။ အစည်းအဝေး ပဉ္စမနေ့ကို ၂၀၁၉ ခုနှစ်၊ ဇူလိုင်လ ၂၆ ရက် (သောကြာနေ့) နံနက် ၁၀ နာရီ ကျင်းပပြုလုပ်မည်ဖြစ်ကြောင်းနှင့် ယနေ့ အတွက် အစည်းအဝေးပြီးဆုံးကြောင်း ကြေညာပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။ ဒုတိယအကြိမ် ပြည်ထောင်စုလွှတ်တော် (၁၃)ကြိမ်မြောက်ပုံမှန်အစည်းအဝေး စတုတ္ထနေ့ အစည်း အဝေးကို မွန်းလွဲ ၁၅:ဝဝ နာရီတွင် ရပ်နားပါသည်။</speech>
</postface>
</transcript>
</doc>
