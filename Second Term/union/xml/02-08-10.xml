<doc>
<docinfo>
<docno>02-08-10.xml</docno>
<pdf>02-08-10.pdf</pdf>
<term value="02">ဒုတိယအကြိမ်</term>
<session value="08" />
<sittingday value="10" />
<legislature value="union">ပြည်ထောင်စုလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် အဋ္ဌမပုံမှန်အစည်းအဝေး ဒသမနေ့မှတ်တမ်း</title>
<date>၁၃၈၀ ပြည့်နှစ်၊ ပထမဝါဆိုလဆန်း ၂ ရက် (၂၀၁၈ ခုနှစ်၊ ဇွန်လ ၁၄ ရက်)(ကြာသပတေးနေ့</date>
</docinfo>
<transcript>
<preface>
<p>နေပြည်တော်ရှိ ပြည်ထောင်စုလွှတ်တော် အစည်းအဝေးခန်းမတွင် ဒုတိယအကြိမ် ပြည်ထောင်စု လွှတ်တော် အဋ္ဌမပုံမှန်အစည်းအဝေး ဒသမနေ့ကို နံနက် ၁၀:ဝဝ နာရီင်ကျင်းပပါသည်။ ပြည်ထောင်စုလွှတ်တော် အစည်းအဝေးတွင် နာယကအဖြစ် အမျိုးသားလွှတ်တော် ဥက္ကဋ္ဌ မန်းဝင်းခိုင်သန်းက ဆောင်ရွက်ပြီး အခမ်းအနားမှူးအဖြစ် ပြည်ထောင်စုလွှတ်တော်ရုံး ညွှန်ကြားရေးမှူးချုပ် ဦးကျော်စိုးက ဆောင်ရွက်ပါသည်။</p>
<title>ပြည်ထောင်စုလွှတ်တော် နာယက နေရာယူခြင်း</title>
<speech type="mc">လေးစားအပ်ပါသော ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် အဋ္ဌမပုံမှန်အစည်းအဝေးရဲ့ ဒသမနေ့ အစီအစဉ် စတင်ပါတော့မယ်။ ယနေ့ အစည်းအဝေးကို လွှတ်တော်ကိုယ်စားလှယ်များ၏ မိတ်ဆွေများ ၁၇၁ ဦး လာရောက်လေ့လာလျက်ရှိကြောင်း တင်ပြအပ်ပါတယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="speaker">အားလုံးမင်္ဂလာပါ။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<title>ပြည်ထောင်စုလွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ ဒီကနေ့ကျင်းပတဲ့ ဒုတိယအကြိမ် ပြည်ထောင်စုလွှတ်တော် အဋ္ဌမပုံမှန်အစည်းအဝေး ဒသမနေ့မှာ ပြည်ထောင်စုလွှတ်တော် ကိုယ်စားလှယ်များ စိစစ်ရေးကော်မတီရဲ့ တင်ပြချက်အရ အစည်းအဝေးတက်ရောက်ခွင့်ရှိတဲ့ ပြည်ထောင်စု လွှတ်တော် ကိုယ်စားလှယ်ဦးရေ စုစုပေါင်း ၆၅၄ ဦး ရှိပြီး ဒီကနေ့အစည်းအဝေးကို ၅၆၆ ဦး တက်ရောက် ပါတယ်။</speech>
<title>တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်းရဲ့ ၈၆.၅၄ ရာခိုင်နှုန်းရှိပြီး သုံးပုံတစ်ပုံထက် ကျော်လွန်တဲ့အတွက် ပြည်ထောင်စုလွှတ်တော်ဆိုင်ရာ ဥပဒေပုဒ်မ ၂၀ နဲ့ နည်းဥပဒေ ၁၂ နည်းဥပဒေခွဲ(ခ)တို့အရ ပြည်ထောင်စုလွှတ်တော် အဋ္ဌမပုံမှန်အစည်းအဝေး ဒသမနေ့ အစီအစဉ် ကြေညာခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် အဋ္ဌမပုံမှန်အစည်းအဝေး ဒသမနေ့ အစီအစဉ်ကို လွှတ်တော်ကိုယ်စားလှယ်များထံ ဖြန့်ဝေထားတဲ့အတိုင်း ဆက်လက်ဆောင်ရွက်ပါမယ်။</speech>
<title>အစည်းအဝေးမတက်ရောက်နိုင်သော ပြည်ထောင်စုလွှတ်တော်ကိုယ်စားလှယ်များအတွက် ခွင့်ပန်ကြားခြင်းနှင့် အစည်းအဝေးတက်ရောက်မှုအခြေအနေကို မှတ်တမ်းတင်ခြင်း</title>
<speech type="speaker">အစီအစဉ်(၄) ဖြစ်ပါတယ်။ ဒီကနေ့ အစည်းအဝေးကို မတက်ရောက်နိုင်တဲ့ ပြည်ထောင်စုလွှတ်တော် ကိုယ်စားလှယ်များအတွက် ပြည်ထောင်စုလွှတ်တော် ကိုယ်စားလှယ်များစိစစ်ရေး ကော်မတီက ခွင့်ပန်ကြားဖို့ ဖြစ်ပါတယ်။</speech>
<speech><mp id="1249">ဦးမောင်မောင်လတ်(အတွင်းရေးမှူး၊ ကိုယ်စားလှယ်များစိစစ်ရေးကော်မတီ)</mp>လေးစားအပ် ပါသော ပြည်ထောင်စုလွှတ်တော် နာယကကြီးခင်ဗျာ။ ယနေ့ကျင်းပပြုလုပ်တဲ့ ဒုတိယအကြိမ် ပြည်ထောင်စု လွှတ်တော် အဋ္ဌမပုံမှန်အစည်းအဝေး ဒသမနေ့ ၁၄-၆-၂၀၁၈ ရက်နေ့မှာ အစည်းအဝေးသို့ တက်ရောက် နိုင်ခြင်းမရှိသော ပြည်ထောင်စုလွှတ်တော် ကိုယ်စားလှယ်များရဲ့ ကိုယ်စား စစ်ကိုင်းတိုင်းဒေသကြီး၊ မဲဆန္ဒနယ် အမှတ်(၉)မှ အမျိုးသားလွှတ်တော်ကိုယ်စားလှယ် ပြည်ထောင်စုလွှတ်တော် ကိုယ်စားလှယ်များစိစစ်ရေး ကော်မတီ အတွင်းရေးမှူးဖြစ်သူ ကျွန်တော် ဦးမောင်မောင်လတ်က ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက်နိုင်ခြင်းမရှိသော ပြည်ထောင်စုလွှတ်တော် ကိုယ်စားလှယ်များမှာ- ဦးတင့်စိုး ဖားကန့်၊ - ဦးဝင်းနိုင် မိုးကောင်း၊ - ဦးအင်ထုံးခါးနော်ဆမ် မြစ်ကြီးနား၊ - ဦးနေလင်းအောင် မင်းတပ်၊ - ဦးပါထန်း မတူပီ၊ - ဦးအောင်သန်းစိန် - ဦးဝင်းသိန်းဇော် ဆားလင်းကြီး၊ ဦးမောင်မြင့် မင်းကင်း၊ - ဦးဌေးငွေ မြောင်၊ - ဦးအောင်စိန် ထားဝယ်၊ - ဦးအောင်ကျော်ဟိန်း တနင်္သာရီ၊ - ဦးသက်နိုင်ဦး ရေဖြူ၊ - ဦးအောင်စိုး သရက်ချောင်း၊ - ဦးဘုန်းမြင့်အောင် - ဦးအေးမင်းအောင်(ခ) ဦးမင်းမင်း - ဒေါ်မြခွာညိုဦး - ဦးမင်းသိန်း - ဒေါ်ယဉ်မင်းလှိုင် - ဦးအောင်နိုင်(ခ) ဦးနိုင်ငံကျော် - ဦးရည်မွန်(ခ) မောင်တင်သစ် - ဦးကျော်စိုးလင်း - ဦးငြိမ်းသစ်(ခ) ဦးသောင်းထွန်း - ဒေါက်တာခင်ဆောင် - ဒေါ်မာမာခိုင် - ဦးနိုင်သောင်းညွန့် - ဒေါ်မိကွန်ချမ်း - ဦးဘရှိန် ဦးအောင်သောင်းရွှေ - ဒေါ်ခင်မို့မို့အောင် - ဦးခင်မောင်ဝင်း - ဦးအေးနိုင် - ဒေါက်တာဝေဖြိုးအောင် - ဦးစိုးသူရထွန်း - ဦးနေမျိုးထွန်း - ဦးမြစိန် - ဒေါက်တာခင်မောင်မောင် - ဦးမြင့်လွင် - ဦးထွန်းမြင့် - ဦးလင်းဇော်ထွန်း - ဦးစိုင်းအောင်ကျော် - ဦးလူတယ်ဟုန်(ခ) ဦးအောင်ရွှေ - ဦးဝင်းမြင့်ဦး(ခ) ဦးနေမျိုး တောင်တွင်းကြီး၊ ဂန့်ဂေါ၊ မိုးကုတ်၊ ပုဗ္ဗသီရိ၊ ပြည်ကြီးတံခွန်၊ မဟာအောင်မြေ၊ ကျိုက်ထို၊ သထုံ၊ မော်လမြိုင်၊ ပေါင်၊ ကျောက်ဖြူ၊ ဘူးသီးတောင်၊ လသာ၊ လမ်းမတော်၊ ဒဂုံမြို့သစ်(တောင်ပိုင်း)၊ သာကေတ၊ ကွမ်းခြံကုန်း၊ ထန်းတပင်၊ ဒဂုံမြို့သစ်(ဆိပ်ကမ်း)၊ ဒဂုံမြို့သစ်(မြောက်ပိုင်း)၊ ပုဇွန်တောင်၊ ဗဟန်း၊ မိုင်းဖြတ်၊ ကျေးသီး၊ လောက်ကိုင်၊ ညောင်ရွှေ၊ ကျိုင်းတုံ၊ - ဦးစိုင်းဝင်းအေး(ခ) စိုင်းထွန်းအေး မိုင်းရှူး၊ - ဦးကျင်ဝမ်း ဟိုပန်၊ - ဦးစိုင်းသီဟကျော် မိုင်းရယ်၊ - ဒေါက်တာစိုးမိုးသူ မြောင်းမြ၊ - ဦးဝေလှိုင်ထွန်း ပုသိမ်၊ - ဦးအောင်မင်း ဇလွန်၊ - ဗိုလ်မှူးချုပ်မောင်မောင် တပ်မတော်၊ - ဒုတိယဗိုလ်မှူးကြီးသန်းဇော် တပ်မတော်၊ - ဦးစိုးသိန်း ကယား-၉၊ - ဒေါ်ကျိန်ငိုက်မန် ချင်း-၇၊ - ဦးဂင်ကမ်းလျန် ဦးဇော်ဟိန်း တနင်္သာရီ-၇၊ - ဦးခင်ဝင်း - ဒေါ်နွယ်နွယ်အောင် ဦးမြင့်နိုင် ရခိုင်-၅၊ - ဒေါက်တာမြတ်ဉာဏစိုး ရန်ကုန်-၃၊ - ဦးခွန်သိန်းဖေ - ဦးမိုင်းအုဏ်းခိုင် ရှမ်း-၁၀၊ - ဦးမန်းတိုးရွှေ ဧရာဝတီ-၉၊ - ဦးစိုးမိုး ဧရာဝတီ-၁၊ - ဦးမောင်မောင်အုန်း ဧရာဝတီ-၅ နှင့် - ဗိုလ်ကြီးဒေါ်ပန်းအိစံ တပ်မတော် တို့ဖြစ်ကြပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြုထားသူ ၂၂ ဦးရှိပြီး ယနေ့ခွင့်ပန် ကြားသူ ၆၆ ဦး ဖြစ်တဲ့အတွက် စုစုပေါင်းခွင့်ပန်ကြားသူ ၈၈ ဦး ဖြစ်ပါတယ်။ ခွင့်မဲ့ပျက်ကွက်သူမရှိ ပါကြောင်းနဲ့ ယနေ့ခွင့်ပန်ကြားသူ ပြည်ထောင်စုလွှတ်တော် ကိုယ်စားလှယ် ၆၆ ဦးအား ခွင့်အဖြစ် သတ်မှတ် ခွင့်ပြုပေးနိုင်ပါရန် လေးစားစွာ တင်ပြအပ်ပါတယ်ခင်ဗျာ။</speech>
<speech type="speaker">ခွင့်ပန်ကြားသူအားလုံးကို ခွင့်ပြုပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် အဋ္ဌမပုံမှန်အစည်းအဝေး ဒသမနေ့ကို တက်ရောက်ခွင့်ရှိတဲ့ လွှတ်တော်ကိုယ်စားလှယ် ၆၅၄ ဦး၊ ယခင်က ခွင့်ပြုထားသူ ၂၂ ဦး၊ ယနေ့ခွင့်ပန်ကြား၍ ခွင့်ပြုထားသူ ၆၆ ဦး ဖြစ်တဲ့အတွက် ခွင့်ပြုထားသူစုစုပေါင်း ၈၈ ဦး ဖြစ်ပြီး ခွင့်မဲ့ပျက်ကွက်သူမရှိပါ။ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေ တင်ပြချက်ကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">ပြည်ထောင်စုလွှတ်တော်က သဘောတူတဲ့အတွက် ပြည်ထောင်စုလွှတ်တော် ဆိုင်ရာ နည်းဥပဒေ ၄ နည်းဥပဒေခွဲ(ခ)အရ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value="Order">
<title>ပြည်ထောင်စုလွှတ်တော်က အတည်ပြုသည်ဟုမှတ်ယူရမည့် ဥပဒေကြမ်းများကို လွှတ်တော်က မှတ်တမ်းတင်ခြင်း</title>
<speech type="speaker">အစီအစဉ်(၅) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ မြန်မာနိုင်ငံ ကြက်ခြေနီအသင်းဥပဒေကို ပြင်ဆင်သည့် ဥပဒေကြမ်းကို အမျိုးသားလွှတ်တော်မှာ စတင်ဆွေးနွေးခဲ့ပြီး လွှတ်တော်နှစ်ရပ် သဘောတူညီတဲ့ ဥပဒေကြမ်းအဖြစ်လည်းကောင်း၊ ရုပ်မြင်သံကြားနှင့် အသံထုတ်လွှင့်ခြင်း ဆိုင်ရာဥပဒေကို ပြင်ဆင်သည့်ဥပဒေကြမ်းကို ပြည်သူ့လွှတ်တော်မှာ စတင်ဆွေးနွေးခဲ့ပြီး လွှတ်တော်နှစ်ရပ် သဘောတူညီတဲ့ ဥပဒေကြမ်းအဖြစ်လည်းကောင်း ၁၁-၆-၂၀၁၈ ရက်မှာ ပြည်ထောင်စုလွှတ်တော်သို့ ပေးပို့ ထားပါတယ်။ အထက်ပါ ဥပဒေကြမ်းများကို နိုင်ငံတော်သမ္မတ လက်မှတ်ရေးထိုး ထုတ်ပြန်နိုင်ရေးအတွက် ၁၂-၆-၂၀၁၈ ရက်တွင် ပေးပို့ထားပါကြောင်းနဲ့ ပြည်ထောင်စုလွှတ်တော်ဆိုင်ရာ နည်းဥပဒေ ၈၁ အရ ပြည်ထောင်စုလွှတ်တော်က အတည်ပြုသည်ဟုမှတ်ယူ၍ မှတ်တမ်းတင်ကြောင်း ကြေညာပါတယ်။</speech>
</section>
<section value="Bill">
<bill>
<title>နိုင်ငံတော်သမ္မတထံမှ သဘောထားမှတ်ချက်ဖြင့် ပြန်လည်ပေးပို့ထားသော သိပ္ပံ၊ နည်းပညာနှင့်ဆန်းသစ် တီထွင်မှုဥပဒေကြမ်းနှင့်စပ်လျဉ်း၍ ဥပဒေကြမ်း ပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာကို ဖတ်ကြားတင်ပြခြင်း ၊</title>
<speech type="speaker">အစီအစဉ်(၆) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံတော် သမ္မတ လက်မှတ်ရေးထိုး ထုတ်ပြန်နိုင်ဖို့အတွက် ပေးပို့ထားတဲ့ သိပ္ပံ၊ နည်းပညာနှင့် ဆန်းသစ်တီထွင်မှု ဥပဒေကြမ်းနဲ့စပ်လျဉ်းပြီး နိုင်ငံတော်သမ္မတရဲ့ သဘောထားမှတ်ချက်ကို နိုင်ငံတော်သမ္မတရုံးရဲ့ ၁၂-၆-၂၀၁၈ ရက်စွဲပါစာအမှတ်၊ ၅(၁)/၁/သမ္မတရုံးဖြင့် ပြည်ထောင်စုလွှတ်တော် နာယက ထံသို့ ပြန်လည်ပေးပို့ထား ပါတယ်။ နိုင်ငံတော်သမ္မတရဲ့ သဘောထားမှတ်ချက်များအပေါ် ဥပဒေကြမ်းပူးပေါင်းကော်မတီရဲ့ လေ့လာ တွေ့ရှိချက်နဲ့ သဘောထားမှတ်ချက်အစီရင်ခံစာကို လွှတ်တော်သို့ ဖတ်ကြားတင်သွင်းဖို့ ဖိတ်ခေါ်ပါတယ်။</speech>
<speech><mp id="122">ဦးကျော်ကျော်(အဖွဲ့ဝင်၊ ဥပဒေကြမ်းပူးပေါင်းကော်မတီ)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ ပြည်ထောင်စုဝန်ကြီးများ၊ ပြည်ထောင်စုလွှတ်တော် ကိုယ်စားလှယ်များ အားလုံးကို မင်္ဂလာပါလို့ နှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ ပြည်ထောင်စုလွတ်တော် ဥပဒေကြမ်းပူးပေါင်းကော်မတီဝင် ဦးကျော်ကျော် ဖြစ်ပါတယ်။ ပြည်ထောင်စုလွှတ်တော် ဥပဒေကြမ်းပူးပေါင်း ကော်မတီရဲ့ လေ့လာတွေ့ရှိချက်ကို ပြည်ထောင်စုလွှတ်တော်သို့ ကျွန်တော်က တင်သွင်းဖတ်ကြားပေးပါ့မယ်။ နိုင်ငံတော်သမ္မတက သဘောထားမှတ်ချက်ဖြင့် ပြန်လည်ပေးပို့လာသော သိပ္ပံ၊ နည်းပညာနှင့် ဆန်းသစ်တီထွင်မှု ဥပဒေကြမ်းနှင့်စပ်လျဉ်း၍ ပြည်ထောင်စုလွှတ်တော် ဥပဒေကြမ်းပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာ။ သိပ္ပံ၊ နည်းပညာနှင့် ဆန်းသစ်တီထွင်မှု ဥပဒေကြမ်းကို ပြည်ထောင်စုလွှတ်တော်က ၅-၆-၂၀၁၀ ရက်နေ့တွင် အတည်ပြုခဲ့ပြီး နိုင်ငံတော်သမ္မတထံသို့ လက်မှတ်ရေးထိုး ထုတ်ပြန်နိုင်ရန် ပေးပို့ခဲ့ရာ နိုင်ငံတော်သမ္မတက သဘောထားမှတ်ချက် ၄ ချက်ဖြင့် ၁၂-၆-၂၀၁၈ ရက်နေ့တွင် ပြန်လည်ပေးပို့လာခဲ့ပါတယ်။ ဒီဥပဒေကြမ်းနှင့်စပ်လျဉ်းပြီးတော့ နိုင်ငံတော် သမ္မတရဲ့ သဘောထားမှတ်ချက်အပေါ်မှာ ပြည်ထောင်စုလွှတ်တော်က ဆုံးဖြတ်နိုင်ရေးအတွက် ဥပဒေကြမ်း ပူးပေါင်းကော်မတီ၏ သဘောထားမှတ်ချက်အစီရင်ခံစာ တင်ပြဖို့အတွက် ပြည်ထောင်စုလွှတ်တော် နာယက က ၁၂-၆-၂၀၁၈ ရက်နေ့မှာ တာဝန်ပေးအပ်ခဲ့ပါတယ်။ သို့ဖြစ်ပါ၍ ဥပဒေကြမ်းပူးပေါင်းကော်မတီသည် ၁၃-၆-၂၀၁၀ ရက်နေ့မှာ ပညာရေးဝန်ကြီးဌာန၊ ပြည်ထောင်စုရှေ့နေချုပ်ရုံးတို့မှ တာဝန်ရှိပုဂ္ဂိုလ်များ၊ ပြည်ထောင်စုလွှတ်တော် ဥပဒေရေးရာနှင့် အထူး ကိစ္စရပ်များ လေ့လာဆန်းစစ်သုံးသပ်ရေးကော်မရှင် အဖွဲ့ဝင်များနှင့် အစည်းအဝေးကျင်းပခဲ့ပြီး နိုင်ငံတော် သမ္မတရဲ့ သဘောထားမှတ်ချက်ကို လေ့လာစိစစ်ခဲ့ကြပါတယ်။ အဲဒီအစည်းအဝေးမှာပဲ ဆွေးနွေးချက်များ အရ နိုင်ငံတော်သမ္မတက သဘောထားမှတ်ချက်ဖြင့် ပြန်လည်ပေးပို့လာတဲ့ ဥပဒေကြမ်းနှင့် စပ်လျဉ်း ပြီးတော့ ဥပဒေကြမ်း၏ အပိုဒ် ၂ အပိုဒ်ခွဲ(၁)၊ အပိုဒ်ခွဲ(ဏ)တို့ကို နိုင်ငံတော်သမ္မတရဲ့ သဘောထား မှတ်ချက် အတိုင်း ပယ်ဖျက်၍လည်းကောင်း၊ အပိုဒ်၂ အပိုဒ်ခွဲ(ဋ)၊ အပိုဒ် ၃ အပိုဒ်ခွဲ(ဂ)၊ အပိုဒ် ၁၂ အပိုဒ်ခွဲ(ဒ) အခန်း(၉) ခေါင်းစဉ်နှင့် အပိုဒ် ၁၈၊ အပိုဒ် ၂၀၊ အပိုဒ် ၂၂၊ အပိုဒ် ၂၃ နှင့် အပိုဒ် ၂၄ အပိုဒ်ခွဲ(ခ) တို့ကို နိုင်ငံတော်သမ္မတရဲ့ သဘောထားမှတ်ချက်နှင့်အညီ ပြင်ဆင်၍လည်းကောင်း အတည်ပြု ပြဋ္ဌာန်းသင့်ပါကြောင်း လေ့လာတွေ့ရှိ ရပါတယ်။ ဥပဒေကြမ်းပူးပေါင်းကော်မတီက ညှိနှိုင်းသဘောတူခဲ့တဲ့ အပိုဒ်၊ အပိုဒ်ခွဲများကို နောက်ဆက်တွဲပါ ကန့်လန့်ဖြတ်ဇယားဖြင့် ပြုစုတင်ပြထားပါတယ်။ သို့ဖြစ်ပါ၍ နိုင်ငံတော်သမ္မတက သဘောထားမှတ်ချက်ဖြင့် ပြန်လည်ပေးပို့လာသော သိပ္ပံ၊ နည်းပညာ နှင့် ဆန်းသစ်တီထွင်မှုဥပဒေကြမ်းနှင့် စပ်လျဉ်းပြီးတော့ ပြည်ထောင်စုလွှတ်တော်ဆိုင်ရာ နည်းဥပဒေ ၉၉ နှင့်အညီ ဥပဒေကြမ်းပူးပေါင်းကော်မတီက အစီရင်ခံတင်ပြအပ်ပါတယ်။ ပြည်ထောင်စုလွှတ်တော် ဥပဒေကြမ်း ပူးပေါင်းကော်မတီ။</speech>
<title>အထက်ပါဥပဒေကြမ်းနှင့်စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ်ရှိပါက အမည်စာရင်းတင်သွင်းနိုင်ကြောင်း ကြေညာခြင်း</title>
<speech type="speaker">အစီအစဉ်(၇) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အထက်ပါ ဥပဒေကြမ်းနဲ့စပ်လျဉ်းပြီး နိုင်ငံတော်သမ္မတရဲ့ သဘောထားမှတ်ချက်အပါအဝင် ဥပဒေကြမ်းပူးပေါင်းကော်မတီရဲ့ အစီရင်ခံစာမိတ္တူကို လွှတ်တော်ကိုယ်စားလှယ်များထံ ဖြန့်ဝေထားပါတယ်။ အစီရင်ခံစာအပြည့်အစုံကို နောက်ဆက်တွဲဖြင့် ဖော်ပြထားပါသည်။ ပြည်ထောင်စုလွှတ်တော်ဆိုင်ရာ နည်းဥပဒေ ၁၀၈ နဲ့အညီ အဆိုတင်သွင်းဆွေးနွေးလိုတဲ့ လွှတ်တော် ကိုယ်စားလှယ်ရှိပါက အပိုဒ်၊ အပိုဒ်ခွဲအလိုက် ပြည့်စုံစွာဖော်ပြ၍ ၁၈-၆-၂၀၁၈ ရက်(တနင်္လာနေ့) မွန်းလွဲ တစ်နာရီ (၁၃၀၀နာရီ) နောက်ဆုံးထားပြီး ပြည်ထောင်စုလွှတ်တော်ရုံး ညွှန်ကြားရေးမှူးချုပ်ထံ အမည် စာရင်းပေးပို့နိုင်ကြောင်း ကြေညာပါတယ်။</speech>
</bill>
</section>
<section value="Report">
<report>
<title>အမျိုးသားပညာရေးမူဝါဒကော်မရှင်၏ ၆ လတာ(၂၀၁ရ ခုနှစ်၊ အောက်တိုဘာလ မှ ၂၀၁၈ ခုနှစ်၊ ဧပြီလအထိ)ကာလအတွင်း လုပ်ငန်းဆောင်ရွက်ခဲ့မှု အစီရင်ခံစာ နှင့်စပ်လျဉ်း၍ လွှတ်တော်ကိုယ်စားလှယ်များက ဆက်လက်ဆွေးနွေးခြင်း</title>
<speech type="speaker">အစီအစဉ်(၈) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အမျိုးသား ပညာရေးမူဝါဒကော်မရှင်ရဲ့ ၂၀၁ရ ခုနှစ်၊ အောက်တိုဘာလမှ ၂၀၁၈ ခုနှစ်၊ ဧပြီလအထိ ၆ လတာကာလအတွင်း လုပ်ငန်းဆောင်ရွက်ခဲ့မှု အစီရင်ခံစာ အမှတ်(၃)နဲ့ စပ်လျဉ်းပြီး ၁၂-၆-၂၀၁၈ ရက်က ကျင်းပပြုလုပ်ခဲ့တဲ့ ပြည်ထောင်စုလွှတ်တော် အစည်းအဝေးမှာ လွှတ်တော်ကိုယ်စားလှယ်များရဲ့ ဆွေးနွေးခြင်းအစီအစဉ်ကို စတင်ဆောင်ရွက်ခဲ့ပြီး ကျန်ရှိတဲ့ လွှတ်တော်ကိုယ်စားလှယ်များရဲ့ ဆွေးနွေးခြင်းအစီအစဉ်ကို ဒီနေ့မှာ ဆက်လက်ဆောင်ရွက်မှာ ဖြစ်ပါတယ်။ ကိုယ်စားလှယ်တစ်ဦးချင်းအနေနဲ့ သတ်မှတ်ချိန် ၆ မိနစ်အတွင်း ဆွေးနွေးဖို့ဖြစ်ပါတယ်။ ဦးစွာ ဦးသန်းအောင် ငပုတောမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1602">ဦးသန်းအောင်(ငပုတောမဲဆန္ဒနယ်၊ ဧရာဝတီတိုင်းဒေသကြီး)</mp>လေးစားရပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုအဆင့်ဝန်ကြီးများ၊ ကိုယ်စားလှယ်များနှင့် ဧည့်သည်တော်များအားလုံး မင်္ဂလာပါလို့ နှုတ်ခွန်းဆက်သပါတယ်။ ကျွန်တော်က ငပုတောမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးသန်းအောင် ဖြစ်ပါတယ်။ လေးစားရပါသော နာယကကြီးခင်ဗျာ။ အခြေခံပညာရေး သင်ရိုးညွှန်းတမ်း အညွှန်းဘောင်မှာ သူငယ်တန်းပညာရေးကို သီးခြားပညာရေးအဆင့်တစ်ခုအဖြစ် ထားရှိမယ်လို့ ဖော်ပြထားပေမယ့်လည်း အမျိုးသားပညာရေးဥပဒေပုဒ်မ ၁၆(ခ)မှာတော့ သူငယ်တန်းပညာရေးကို မူလတန်းအဆင့်ပညာရေးရဲ့ အခြေခံအတန်းအဖြစ် သတ်မှတ်သည်လို့ပါရှိတဲ့အတွက် သူငယ်တန်းပညာရေးအဆင့်ကို မည်သည့်ပညာရေး အဆင့်မှာ ထည့်သွင်းမည်ကို တိတိကျကျ သတ်မှတ်ဖွင့်ဆိုနိုင်ရန် လိုအပ်ပါကြောင်း တင်ပြချင်ပါတယ်။ တစ်ဖန် ပညာသင်ကာလများကိုလည်း မူလတန်းအဆင့်ကို ပထမတန်းမှ ပဉ္စမတန်းအထိ ၅ နှစ်၊ အလယ်တန်း အဆင့်ကို ဆဋ္ဌမတန်းမှ နဝမတန်းအထိ ၄ နှစ်၊ အထက်တန်းအဆင့်ကို ဒသမတန်းမှ ဒွါဒသမတန်းအထိ ၃ နှစ်ဆိုပြီး ပညာသင်ကာလများကို သတ်မှတ်ထားတဲ့အတွက် သင်ရိုးအညွှန်းဘောင်တွေလည်း ရေးဆွဲ ထားပြီးဖြစ်လို့ ကျောင်းသား၊ ကျောင်းသူများနဲ့ ပြည်သူလူထုကို ကျယ်ကျယ်ပြန့်ပြန့် အသိပေးဖို့ တာဝန် ရှိလာပါတယ်။ မူလတန်းအဆင့်မှာ အတန်းတစ်တန်း တိုးလာတာမို့လည်း ဖြည့်ဆည်းဆောင်ရွက်ပေး ရမယ့်ကဏ္ဍတွေ ရှိလာပါတယ်။ စာသင်ခန်းများ၊ စာသင်ခုံများ၊ ပရိဘောဂများ၊ ဆရာ ဆရာမ လိုအပ်ချက် များကို ဖြည့်ဆည်းနိုင်ဖို့အတွက် အသုံးစရိတ်တွေကို ဘတ်ဂျက်တိုးမြှင့်လျာထားဖို့အတွက် ညှိနှိုင်း ဆောင်ရွက်ဖို့လည်း လိုအပ်လာပါတယ်။ ထို့အတူပါပဲ ဒသမတန်းရဲ့ နောက်မှာ အတန်းနှစ်တန်းတိုးလာတဲ့အတွက် အခြေခံပညာပြီးဆုံးသူ မရှိတဲ့ ပညာသင်နှစ် ၂ နှစ်တိတိ ရှိလာမှာဖြစ်လို့ တက္ကသိုလ်ဝင်စာမေးပွဲများလည်း မကျင်းပနိုင်သလို တက္ကသိုလ်အသီးသီးရဲ့ ပထမနှစ်ကျောင်းသားများမရှိတဲ့ ပြဿနာကိုလည်း ဘယ်လိုအကောင်းဆုံး ကျော်လွှား ကြမလဲဆိုတာ ယခုကတည်းက ကြိုတင်တွေးဆ ပြင်ဆင်ထားဖို့ အထူးလိုအပ်ပါတယ်။ ကျောင်းသားနဲ့ မိဘပြည်သူတွေကို နားလည်သဘောပေါက်တဲ့အထိ အကြိမ်ကြိမ် ရှင်းလင်းတင်ပြထားရမှာ ဖြစ်ပါတယ်။ တစ်ဖန် အခြေခံပညာကျောင်းများ အဆင့်တိုးမြှင့်တဲ့ မူဝါဒတွေကို ကျွန်တော်တို့ ချမှတ်ထားပါတယ်။ ဒါပေမယ့်လည်း ကျွန်တော်တို့ လက်ရှိအခြေအနေနဲ့ မြန်မာနိုင်ငံရဲ့ ခက်ခဲတဲ့အနေအထားတွေကြောင့် ဖြေလျော့ပေးရတဲ့အတွက်၊ အခြေခံပညာကျောင်းတွေ အဆင့်တိုးလာတဲ့အတွက် ဆရာ၊ ဆရာမများ လိုအပ် လာမှာဖြစ်ပါတယ်။ မြို့ပြနဲ့ ကျေးလက်ရဲ့ ပညာသင်မှုအခွင့်အလမ်းတွေ ကျဉ်းမြောင်းလာတာ ကိုတော့ ကြိုဆိုပါတယ်။ လေးစားရပါသော နာယကကြီးခင်ဗျာ။ အစီရင်ခံစာရဲ့ အပိုဒ် ၁၄ မှာ ဆရာအတတ်ပညာကဏ္ဍကို အစီရင်ခံထားတာကို ဆွေးနွေးချင်ပါတယ်။ ကျောင်းသားတိုင်း အရည်အသွေးရှိသောပညာကို သင်ယူ ပြီးမြောက်နိုင်ရေးအတွက် အရည်အသွေးပြည့်သော ဆရာများသည် အရေးကြီးသော အခန်းကဏ္ဍမှာ ပါဝင် နေကြောင်းနဲ့ အရည်အချင်းပြည့်ဆရာများကို ဖြည့်ဆည်းခန့်ထားနိုင်ရန် ချက်ချင်းအာရုံစိုက် ဆောင်ရွက် ကြဖို့ ကုလသမဂ္ဂ ရေရှည်ဖွံ့ဖြိုးမှု ရည်မှန်းချက်ပန်းတိုင် ၄ ကို တောင်ကိုရီးယားနိုင်ငံ အင်ချွန်းမြို့မှာ ကျင်းပတဲ့ ကမ္ဘာ့ပညာရေးညီလာခံကြီးက သတ်မှတ်ခဲ့ပါတယ်။ အမျိုးသားပညာရေး မဟာဗျူဟာစီမံကိန်း ဟာလည်း စနစ်သစ်ပညာရေးအတွက် ဆရာသည်သာအခရာလို့ ရည်ညွှန်းထားတဲ့အတွက် Teacher Education Qualification ဟာ ဆရာတိုင်းအတွက် မရှိမဖြစ်လိုအပ်လာတဲ့ အရေးပေါ်လိုအပ်ချက်ကြီး အဖြစ်နဲ့ ပညာရေးမျက်နှာစာကို ရောက်ရှိလို့လာပါတယ်။ မူဝါဒကော်မရှင်ဟာလည်း ဒါကို အခြေခံပညာ ကျောင်းတွေမှာ အရည်အချင်းပြည့်မီတဲ့ ဆရာ၊ ဆရာမတွေ လုံလောက်မှုမရှိဘူးလို့ တိတိလင်းလင်း သုံးသပ် ထောက်ပြတာကို ကျွန်တော်တို့အနေနဲ့ ထောက်ခံကြိုဆိုပါတယ်။ ဆရာလိုအပ်လာတိုင်း ဘွဲ့ရဆရာများနဲ့ အစားထိုးဖြည့်ဆည်းတဲ့ လတ်တလော ဖြေရှင်းမှုများကြောင့် ရေရှည်မှာပညာရေးအတွက် အရေးကြီးတဲ့ ကြီးမားတဲ့အန္တရာယ်ကို ဖြစ်ပေါ်စေတယ်ဆိုတာ အခု ကျွန်တော်တို့ လက်တွေ့တွေ့မြင် ကြုံတွေ့ခဲ့ရပြီ ဖြစ်ပါတယ်။ ဆရာအတတ်သင်တန်းမရှိဘဲ ဆရာမရှိတဲ့ ဆရာဦးရေဟာ အခြေခံပညာဦးရေ စုစုပေါင်းရဲ့ တစ်ဝက်ကျော်လာပြီဖြစ်လို့ အန္တရာယ်ကတော့ သေးသေးလေး မဟုတ်တာ အသေအချာပါပဲ။ ဆရာအဆင့်သတ်မှတ်တဲ့အခါမှာ လွဲချော်တဲ့မူဝါဒတွေကိုလည်း မူဝါဒ ကော်မရှင်ကနေပြီးတော့ ထောက်ပြသွားတာ တွေ့ရှိရပါတယ်။ မူလတန်းပြကို ပညာရှင်အဆင့်(၁)၊ အလယ်တန်းပြကို ပညာရှင်အဆင့်(၂)၊ အထက်တန်းပြကို ပညာရှင်အဆင့်(၃) လို့ သတ်မှတ်တဲ့ မူဝါဒ တွေဟာ မှားယွင်းနေကြောင်း အချက်အလက်နဲ့ မီးမောင်းထိုးပြသွားတာကို အထူးကြိုဆိုပါတယ်။ တကယ်တော့ ဆရာများဟာ မတူညီတဲ့ လုပ်ငန်းတာဝန် အမျိုးအစားတွေကို ကွဲပြားစွာ ထမ်းဆောင် နေရခြင်းသာဖြစ်ပြီးတော့ ရာထူးအဆင့်အတန်းများ မဟုတ်ကြောင်းကို မှန်မှန်ကန်ကန် ပြတ်ပြတ်သားသား သုံးသပ်တာကို ကျေနပ်အားရမိပါတယ်။ အဲဒီလို မူလတန်းကစပြီး အလယ်တန်း၊ အထက်တန်းတို့ကို အဆင့်ဆင့်ရာထူးတိုးကြတဲ့ မူလတန်းကျောင်းတွေမှာ နှစ်စဉ်ဆရာလိုအပ်ချက် ကွက်လပ်ကြီးက ကြီးမားလျက် ဖြစ်ပေါ်နေပါတယ်။ မူလတန်းကျောင်းသား ကလေးသူငယ်တွေလေ့လာရမှာ သင်ရိုးသစ်တွေဖြစ်ပါတယ်။ တာဝန်ကျရောက်ရှိလာတာက ဆရာအသစ်၊ သင်ရိုးသစ်အတွက် လက်ဆင့်ကမ်းပေးလိုက်တဲ့ သင်တန်းက ရက်တိုသင်တန်း၊ အမျိုးသားပညာရေးမဟာဗျူဟာစီမံကိန်း ၂၀၁၆-၂၀၂၁ ရဲ့ ရည်မှန်းချက်တွေ ရာနှုန်းပြည့် အောင်မြင်ဖို့ဆိုတာကို ကျွန်တော်တို့ စဉ်းစားသုံးသပ်ဖို့ လိုအပ်လာပြီ ဖြစ်ပါတယ်။ ဒီလိုရက်တိုသင်တန်း တွေနဲ့ ဆရာအရည်အသွေးကို လိုသလောက် မြှင့်တင်ပေးနိုင်ဖို့ ခက်ခဲမယ်ဆိုတာကို ကော်မရှင်က အထူး သတိထားထောက်ပြသွားတာကိုလည်း ကျွန်တော်တို့ အားရကျေနပ်မိပါတယ်။ ပထမတန်းသင်ရိုးသစ်နဲ့ ဒုတိယတန်းသင်ရိုးသစ်ကို ယခုနှစ် နွေရာသီကျောင်းပိတ်ရက်တွေမှာ ဗဟိုအဆင့်မှ တိုင်းဒေသကြီး ပြည်နယ်အဆင့်၊ ခရိုင်အဆင့်၊ မြို့နယ်အဆင့်များကို လက်ဆင့်ကမ်း သင်တန်းတွေ၊ ဆွေးနွေးပွဲတွေ ဆောင်ရွက်တဲ့အပေါ် ကော်မရှင်ကတော့ ကွင်းဆင်းကြည့်ရှုပြီးတော့ သင်ကြားမှုဖြစ်စဉ်တွေမှာ များစွာအထောက်အကူပြုမယ်လို့ ယုံယုံကြည်ကြည် သုံးသပ်ထားတာကိုတော့ ကျွန်တော့အနေနဲ့ ရာနှုန်းပြည့် မထောက်ခံလိုပါဘူး။ အခြေခံဆရာများအားလုံး ကျောင်းသား၊ ကျောင်းသူများ အားလုံး၊ ကျောင်းများအားလုံး နယ်ပယ်စုံရဲ့ တုံ့ပြန်မှုတွေ၊ စကားသံတွေကို နားထောင်ပြီးမှသာ သုံးသပ်မယ် ဆိုရင် လက်တွေ့နဲ့ ပိုမိုနီးစပ်မယ်လို့ အကြံပြုတင်ပြချင်ပါတယ်။ ဒါ့ကြောင့် မူဝါဒနဲ့ စီမံကိန်းတွေ၊ ပညာရေး အစီအစဉ်တွေ အောင်အောင်မြင်မြင်ဖြစ်ဖို့ဆိုရင်တော့ လတ်တလောဖြေရှင်းမှုတွေနဲ့ တစ်ပွဲထိုးအစီအမံ အနေနဲ့ ပညာရေးပြုပြင်ပြောင်းလဲမှု ၂၁ ရာစု ပညာရေးအရည်အသွေးတွေရရှိဖို့ ရည်မှန်းဆောင်ရွက် ချက်ကြီးတွေကို ကြီးမားတဲ့အဟန့်အတားများ ဖြစ်ပေါ်နေဦးမှာဆိုတာကို တင်ပြဆွေးနွေးရင်းနဲ့ နိဂုံးချုပ် ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဆက်လက်ပြီး ဦးခင်ချို၊ လှိုင်းဘွဲ့ မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1371">ဦးခင်ချို (လှိုင်းဘွဲ့မဲဆန္ဒနယ်၊ ကရင်ပြည်နယ်)</mp>အားလုံးမင်္ဂလာပါ။ ကျွန်တော်ကတော့ ကရင်ပြည်နယ် လှိုင်းဘွဲမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးခင်ချိုဖြစ်ပါတယ်။ ကျွန်တော် ဆွေးနွေး အကြံပြုတင်ပြမှာကတော့ အမျိုးသားပညာရေးမူဝါဒကော်မရှင်ရဲ့ အစီရင်ခံစာပေါ်မှာ ဆွေးနွေး အကြံပြုတင်ပြမှာ ဖြစ်ပါတယ်။ ပညာရေးဆိုင်ရာမှာ သင်ယူသူနဲ့ သင်ကြားသူကဏ္ဍ၊ ပညာသင်ကြားပြီးနေတဲ့ KG+12 ဆိုတဲ့ အခြေခံပညာကနေ တက္ကသိုလ်၊ ကောလိပ်၊ သိပ္ပံသင်တန်းကျောင်းစတဲ့ အဆင့်မြင့်ပညာကဏ္ဍ သင်ကြားပေး နေတဲ့ ပညာရပ်နဲ့ အသုံးပြု ဘာသာစကား၊ ပညာရပ်ဆိုင်ရာ သင်ရိုးညွှန်းတမ်းရေးဆွဲမှု၊ သင်ယူသင်ကြားမှု နဲ့ပေါင်းစပ်ဆောင်ရွက်နိုင်မှု၊ သင်ယူသင်ကြားနေတဲ့ ပညာရပ်နဲ့ အလုပ်အကိုင်ဖန်တီးပေးနိုင်မှု၊ လက်တွေ့ အသုံးဝင်၊ အသုံးချနိုင်မှု၊ သင်ယူသင်ကြားသူများအနေနဲ့ သင်ကြားခဲ့တဲ့ပညာရပ်ကို တီထွင်ဖန်တီး ထည့်သွင်းစဉ်းစား တွေးခေါ်နိုင်မှု စတဲ့ဒီအခြေအနေတွေကို ပညာရေးဆိုင်ရာတိုးတက်မြင့်မားရေး ဆောင်ရွက် တဲ့အခါမှာ ထည့်သွင်းစဉ်းစား ရေးဆွဲဆောင်ရွက်သင့်တယ်လို့ အကြံပြုလိုပါတယ်။ သင်ကြားပြီးတဲ့ ပညာရပ်များနဲ့ အသုံးပြုတဲ့ဘာသာစကားနဲ့ ပတ်သက်ပြီးတော့ အကြံပြုလိုတာ ကတော့ နိုင်ငံတစ်နိုင်ငံ တိုးတက်လာဖို့ဟာ လူငယ်တွေရဲ့ တွေးခေါ်လေ့လာ တီထွင်ဖန်တီးနိုင်မှုအပေါ် မူတည်နေပါတယ်။ တိုးတက်ခေတ်မီတဲ့ ပညာရပ်အတော်များများဟာ အင်္ဂလိပ်ဘာသာနဲ့ ရေးသားထား တာဖြစ်တဲ့အတွက်ကြောင့် နိုင်ငံတကာနဲ့ပူးတွဲဆက်ဆံရာမှာလည်း အင်္ဂလိပ်ဘာသာစကားဟာ အသုံး များတဲ့ ဘာသာစကားဖြစ်တဲ့အတွက် KG+12 ကစပြီး အင်္ဂလိပ်စာနဲ့စကားကို လူငယ်တိုင်း ကျွမ်းကျွမ်း ကျင်ကျင် တတ်မြောက်ဖို့ အလွန်လိုအပ်နေပါတယ်။ ဒါကြောင့် အင်္ဂလိပ်စကားနဲ့ အင်္ဂလိပ်စာကို တွင်တွင် ကျယ်ကျယ်နဲ့ ကျွမ်းကျွမ်းကျင်ကျင်တတ်မြောက်ဖို့ ပညာရေးကဏ္ဍအနေနဲ့ ဘယ်လိုဆောင်ရွက်သင့်လဲ ဆိုတာကို စဉ်းစားသင့်တယ်လို့ ယူဆပါတယ်။ လက်ရှိပညာရေးကဏ္ဍမှာ အထက်တန်းနဲ့ အဆင့်မြင့်ပညာကဏ္ဍမှာ ပညာရပ်၊ ဘာသာရပ် တော်တော်များများကို အင်္ဂလိပ်ဘာသာနဲ့ ပြောင်းလဲသင်ကြားပေးတာ ကြာပြီဖြစ်ပါတယ်။ ဒီနေရာမှာ အင်္ဂလိပ်ဘာသာတိုးတက်အောင် ဆောင်ရွက်လိုတာမှန်ပေမယ့် သင်ယူသင်ကြားလိုက်တဲ့ ဘာသာရပ် တကယ်တက်တယ်။ သင်က အောင်လအတ ယ် တယ်လို့ ယူဆမိပါတယ်။ သင်ယူသင်ကြားသူတွေက သင်ကြားတဲ့ဘာသာရပ်အတွက် စာမေးပွဲ အောင်မြင်ရေးကိုပဲ အဓိကထားပြီး ကျက်ရမှတ်ရလွယ်ကူအောင်နဲ့ ဖြေကြားမှုအတွက် အထောက်အကူ ဖြစ်စေဖို့အတွက်ကိုပဲ အလေးထားနေကြတဲ့အတွက်ကြောင့် သင်ယူသင်ကြားလိုက်တဲ့ ဘာသာရပ်ရဲ့ သဘော သဘာဝ၊ စဉ်းစားတွေးခေါ်ကြံဆမှု၊ တီထွင်ဖန်တီးနိုင်မှု အပိုင်းတွေကိုကျတော့ အသုံးချနိုင်မှု မရှိကြ တော့တာ တွေ့ရတဲ့အတွက် ဘာသာရပ်များ သင်ယူသင်ကြားပေးရတဲ့အခါမှာ အင်္ဂလိပ်ဘာသာအပြင် မြန်မာဘာသာနှင့်လည်းပဲ တစ်ပါးတည်း ထည့်သွင်းသင်ကြားပေးပြီးတော့ ဖြေကြားတဲ့အခါ မှာလည်း ကြိုက်နှစ်သက်တဲ့ ဘာသာစကားကို အသုံးပြုခွင့်ပေးသင့်တယ်လို့ အကြံပြုလိုပါတယ်။ ပညာရပ် ဆိုင်ရာ သင်ရိုးညွှန်းတမ်းရေးဆွဲတဲ့အခါမှာ လူငယ်များအနေနဲ့ အတွေးအခေါ်နဲ့ ဘဝရပ်တည်နိုင်မှုကို အထောက်အကူပြုတဲ့ ဘာသာရပ်တွေကို မသင်မနေရအဖြစ်နဲ့ ထည့်သွင်းသင်ကြားသင့်ပါတယ်။ ကျွန်တော်တို့ နိုင်ငံဟာ စိုက်ပျိုးရေးနဲ့ မွေးမြူရေးအဓိထားနေရတဲ့ နိုင်ငံဖြစ်တဲ့အတွက်ကြောင့် လူငယ် လူရွယ်တိုင်းက စိုက်ပျိုးရေးနဲ့ မွေးမြူရေးဆိုင်ရာ အသိပညာဗဟုသုတ ရှိသင့်တယ်လို့ ယူဆတဲ့အတွက် အခြေခံပညာသင်ရိုးညွှန်းတမ်းရေးဆွဲတဲ့အခါမှာ ဒါတွေထည့်သွင်း စဉ်းစားသင့်တယ်လို့ အကြံပြုလို ပါတယ်။ အစီရင်ခံစာအပိုဒ် ၁၅ မှာလည်းပဲ အသက်မွေးဝမ်းကျောင်းပညာရပ်များ ထည့်သွင်းရေးဆွဲဖို့ အကြံပြုထားတာ တွေ့ရပါတယ်။ အဆင့်မြင့်ပညာ ဆက်လက်သင်ယူနိုင်တဲ့ လူငယ်တွေအနေနဲ့ မိမိဘဝ ရပ်တည်နိုင်ရေးအတွက် အခြေခံပညာမှာသင်ရတဲ့ အသက်မွေးပညာကို အသုံးချနိုင်စေဖို့ဆိုတဲ့ ရည်ရွယ် ချက်နဲ့ အကြံပြုထားတာကိုလည်း တွေ့ရပါတယ်။ ပြီးတော့လည်းပဲ စိုက်ပျိုးရေးနိုင်ငံဖြစ်လို့ စိုက်ပျိုးရေး တက္ကသိုလ်အသစ် ထပ်မံတိုးချဲ့ဖွင့်လှစ်နိုင်ရေးနှင့် စိုက်ပျိုးရေးဘွဲ့ရ ပိုမိုမွေးထုတ်နိုင်ဖို့ အကြံပြုထားတာ တွေ့ရပါတယ်။ ကျွန်တော့ရဲ့ အမြင်ကတော့ စိုက်ပျိုးရေး၊ မွေးမြူရေးနဲ့ စက်မှုလက်မှုသိပ္ပံတွေကို ပိုမိုတိုးချဲ့ ဖွင့်လှစ်ခြင်းက ပိုမိုကောင်းမွန်ပြီးတော့ အထက်တန်းပညာအထိသာသင်ယူနိုင်ဖို့ အခြေအနေပေးတဲ့ လူငယ် တွေအတွက် ဘဝရပ်တည်နိုင်ဖို့အတွက် အထောက်အကူပိုမိုရရှိလာနိုင်မှာဖြစ်လို့ ဒါကြောင့်မို့လို့ ဒီတက္ကသိုလ် ထက်ကို သိပ္ပံတွေကိုပိုပြီးတော့ ဖွင့်လှစ်သင့်တယ်လို့ ယူဆမိပါတယ်။ တက္ကသိုလ်၊ ကောလိပ် အဆင့်မြင့်ပညာသင်ကြားပြီး ဘွဲ့ရများနဲ့ အလုပ်အကိုင် အခွင့်အလမ်းဟာ လည်းပဲ နိုင်ငံရဲ့ ပညာရေးအပေါ်မှာ လူငယ်တွေ ယုံကြည်အားထားလာနိုင်မှု၊ အထင်ကြီးလေးစားမှုတွေနဲ့ တိုက်ရိုက်ဆက်စပ် ပတ်သက်နေတဲ့အတွက်ကြောင့် အသက်မွေးပညာတက္ကသိုလ်များနဲ့ အစိုးရဌာန အဖွဲ့ အစည်းလုပ်ငန်းများ၊ ကုမ္ပဏီများရဲ့ နှစ်အလိုက် လိုအပ်လာနိုင်မယ့် ပညာရှင်ဝန်ထမ်းလိုအပ်ချက်၊ နှစ်အလိုက် မွေးထုတ်ပေးနိုင်မယ့် ဘွဲ့ရပညာတတ်အချိုး မှန်ကန်မျှတရေး၊ ပညာသင်ကြားတဲ့လုပ်ငန်းခွင်နဲ့ ဆက်စပ် သင်ယူလေ့လာနိုင်ရေး၊ ကိုယ်ပိုင်လုပ်ငန်းဖြစ်စေ၊ လုပ်ခလခစားဖြစ်စေ အလုပ်အကိုင် အခွင့်အလမ်းများနဲ့ သင်ယူသင်ကြားခဲ့တဲ့ ပညာဘွဲ့၊ ဒီဂရီ တစ်ခုနဲ့တစ်ခု အချိုးညီမျှတရေးအတွက်လည်း ပညာရေးမူဝါဒ တစ်ရပ် အနေနဲ့ ထည့်သွင်းစဉ်းစားသင့်တယ်လို့ ယူဆပါတယ်။ ပညာရေးကဏ္ဍဖွံ့ဖြိုးတိုးတက်လာရေးဟာ နိုင်ငံတစ်ခုအတွင်းမှာပဲ ဆောင်ရွက်လို့မရဘဲနဲ့ ပြောင်းလဲ တိုးတက်နေတဲ့ ခေတ်နဲ့အညီ ရင်ပေါင်တန်းနိုင်ဖို့ နိုင်ငံတကာရဲ့ ပညာရေးလုပ်ငန်းဆောင်ရွက်ချက်တွေကို မျက်ခြည်မပြတ် လေ့လာနိုင်ဖို့ ပူးပေါင်းဆောင်ရွက်မှုကို အပြန်အလှန် လေ့လာသင်ယူစေမှု၊ အရည်အချင်းနဲ့ ကိုက်ညီတဲ့ ပညာတော်သင်စေလွှတ်သင်ကြားစေမှု စတာတွေကိုလည်း တိုးပြီးဆောင်ရွက်နိုင်မယ်ဆိုရင် လူငယ်များရဲ့ ပညာရပ်ဆိုင်ရာ အားထုတ်ကြိုးပမ်းမှုတွေ အပြိုင်အဆိုင် လေ့လာသင်ယူ တီထွင်ကြံဆမှုတွေ တိုးတက်လာနိုင်တယ်လို့ ယူဆမိတဲ့အတွက် နိုင်ငံရဲ့ ပညာရေးကဏ္ဍ အမှန်လိုအပ်ချက် အနေအထားနဲ့ ပြုပြင်ဆောင်ရွက်သင့်တာတွေကို တစ်ထပ်တည်းကျနိုင်ရေး သေချာဆန်းစစ် လေ့လာဆောင်ရွက်သင့် ပါကြောင်း ဆွေးနွေးတင်ပြရင်း နိဂုံးချုပ်အပ်ပါတယ်။ အားလုံးကျေးဇူးတင်ပါတယ်။</speech>
<speech type="speaker">ဦးကျော်ထွေး ရန်ကုန်တိုင်းဒေသကြီး မဲဆန္ဒနယ်အမှတ်(၈) ဆွေးနွေးဖို့ဖြစ်ပါတယ်။</speech>
<speech><mp id="1324">ဦးကျော်ထွေး (မဲဆန္ဒနယ်အမှတ်-၈၊ ရန်ကုန်တိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့် ပြည်ထောင်စုအဆင့် အဖွဲ့အစည်းဝင်များ၊ ပြည်ထောင်စုလွှတ်တော် ကိုယ်စားလှယ်များအားလုံး မင်္ဂလာပါခင်ဗျား။ အမျိုးသားကော်မရှင်ရဲ့ အစီရင်ခံစာအပေါ် ကျွန်တော် ဦးကျော်ထွေး ရန်ကုန်တိုင်းဒေသကြီး မဲဆန္ဒနယ်အမှတ်(၈) အမျိုးသားလွှတ်တော် ကိုယ်စားလှယ်က ဆွေးနွေးအကြံပြုသွားမှာ ဖြစ်ပါတယ်။ ပထမဦးဆုံးအနေနဲ့ ကော်မရှင်ရဲ့ အစီရင်ခံစာနဲ့တကွ ပြည်ထောင်စု လွှတ်တော်မှာ လာရောက်ပြီး တင်ပြချက်တွေဟာ တစ်ကြိမ်နဲ့တစ်ကြိမ် ပိုမိုပြည့်စုံလာပြီး ကော်မရှင်အနေ နဲ့လည်း ကြိုးစားအလုပ်လုပ်နေတဲ့အကြောင်း ပေါ်နေတဲ့အတွက် ဝမ်းသာဂုဏ်ယူကြောင်း ပြောကြားလိုပါတယ်။ နိုင်ငံတကာအတွေ့အကြုံရင့်ကျက်ပြီး ပညာမြင့်တဲ့ ဆရာကြီး၊ ဆရာမကြီးတွေဟာ အသက်အရွယ် နဲ့မမျှအောင် ကြိုးစားလုပ်ဆောင်နေခဲ့ကြတာလည်း အသိအမှတ်ပြုမိပါတယ်။ နာယကကြီးခင်ဗျား။ ပြည်သူတွေပညာမတတ်ဘဲ တိုးတက်လာတဲ့ နိုင်ငံဆိုတာမရှိပါဘူး။ ဒါကြောင့် ပညာရေးဟာ နိုင်ငံရဲ့ အသက်သွေးကြောတစ်ခုပါ။ နိုင်ငံရဲ့ သယံဇာတအရင်းအမြစ်တွေထဲက လူသား စွမ်းအားအရင်းအမြစ်က အဓိကအကျဆုံးဖြစ်ပြီး သုံးစွဲနေပေမဲ့လည်း ကုန်ဆုံးမသွားတဲ့အပြင် ပိုမိုကောင်းမွန် တိုးတက်လာတဲ့ အရင်းအမြစ်ဖြစ်ပါတယ်။ လူ့စွမ်းအားအရင်းအမြစ် ဖွံ့ဖြိုးတိုးတက်မှသာ အခြား စွမ်းအား အရင်းအမြစ်များကို ပိုမိုထိရောက်ကောင်းမွန်လာအောင် စနစ်တကျ ရေရှည်တည်တံ့လာအောင် ထုတ်ယူသုံးစွဲနိုင်မှာ ဖြစ်ပါတယ်။ ဒါကြောင့်လည်း ကျွန်တော်တို့ လွှတ်တော်အနေနဲ့ ပညာရေးအသုံးစရိတ်ကို ရှိသမျှအင်အားထဲကနေ များနိုင်သမျှများအောင် တိုးပေးနေပြီး ပညာရေးပြုပြင်ပြောင်းလဲမှုလုပ်ငန်းများကို ပံ့ပိုးပေးလျက်ရှိပါတယ်။ မြန်မာနိုင်ငံရဲ့ ပညာရေးကဏ္ဍကို အဆင့်မြှင့်တင်ရန်နဲ့ ပညာရေးလုပ်ငန်းများ စနစ်တကျ အကောင် အထည်ဖော်ရန် အထောက်အကူပေးရေး စတဲ့ရည်ရွယ်ချက်တွေနဲ့ ဖွဲ့စည်းထားတဲ့ အမျိုးသားမူဝါဒ ကော်မရှင်ရဲ့ အစီရင်ခံစာအမှတ်(၃) အခန်း(၄)ပါ အမျိုးသားပညာရေး အဆင့်အတန်းနဲ့ အရည်အသွေး အာမခံမှု အကဲဖြတ်ရေးကော်မတီရဲ့ ဆောင်ရွက်ချက်များနဲ့ ပတ်သက်ပြီးတော့ အကြံပြုဆွေးနွေးချင်ပါတယ်။ အခန်း(၂) စာမျက်နှာ ၄၃ အပိုဒ် ၆ ပါ အကြံပြုချက်များ၊ အခန်း(၅) စာမျက်နှာ ၇၂ အပိုဒ် ၅၆ ပါ သဘောထားမှတ်ချက်များကို ထောက်ခံပါတယ်။ အခန်း(၆) စာမျက်နှာ ၇၄ ပါ သုံးသပ်အကြံပြုချက် အရ နိုင်ငံတကာသင်ရိုးညွှန်းတမ်းများနှင့် သင်ကြားနေသော ပုဂ္ဂလိကကျောင်းများကို အသိအမှတ်ပြုရေး စသည့်ကိစ္စများအတွက် ရှင်းလင်းသည့် မူဝါဒများချမှတ်ရန် အခက်အခဲရှိနေပါသည်လို့ ဆိုတဲ့အတွက် ကဏ္ဍအလိုက်ဥပဒေများကို အမြန်ဆုံးပြဋ္ဌာန်းနိုင်ရေး ဆောင်ရွက်ရန် အရေးကြီးလိုအပ်နေတယ်လို့ သုံးသပ် အကြံပြုချက်ကို အလေးအနက်ထားရမှာ ဖြစ်ပါတယ်။ နာယကကြီးခင်ဗျား။ ပညာရေးပြုပြင်ပြောင်းလဲမှုများသည် နိုင်ငံတော်တည်ဆောက်ရေးအတွက် အခရာကျပါတယ်။ လိုအပ်တဲ့ပညာရေးဥပဒေများ ပြဋ္ဌာန်းနိုင်ခြင်းကလည်း အရေးကြီးပါတယ်။ ခိုင်မာမှ ပြုပြင်ပြောင်းလဲလုပ်ငန်းများ ဆောင်ရွက်နိုင်မှာဖြစ်ပါတယ်။ ဥပဒေများ ကြပ်မတ်နိုင်မှ ပညာရေး အရည်အသွေးကောင်းကို သုံးစွဲခွင့်ရပြီး ရလဒ်ကောင်းတွေ ထွက်ပေါ်နိုင်မှာဖြစ်လို့ ပညာရေးကဏ္ဍအလိုက် ဥပဒေများ အမြန်ဆုံးပြဋ္ဌာန်းနိုင်ရေးအတွက် ဝန်ကြီးဌာနနဲ့ ကော်မရှင်သာမက ကျွန်တော်တို့ လွှတ်တော်ကြီး ကလည်း ဝိုင်းဝန်းကြိုးစားပေးကြပါလို့ အကြံပြု တိုက်တွန်းချင်ပါတယ်။ နောက်တစ်ချက်အနေနဲ့ အမျိုးသားပညာရေးအဆင့်အတန်းနဲ့ အရည်အသွေးအာမခံမှု အကဲဖြတ်ရေး ကော်မတီရဲ့ ဆောင်ရွက်ချက်တွေထဲက အခြားနိုင်ငံက တက္ကသိုလ်အမည်များအသုံးပြုပြီး ဖွင့်လှစ်နေတဲ့ ပုဂ္ဂလိကပညာရေးလုပ်ငန်းများကို စိစစ်အကဲဖြတ် အဆင့်အတန်းသတ်မှတ်တဲ့ လုပ်ငန်းစဉ်များ မတွေ့ရ ပါဘူး။ ဥပဒေပြဋ္ဌာန်းချက်မရှိသေးသော်လည်း ပုဂ္ဂလိကပညာရေးလုပ်ငန်းများဟာ ရန်ကုန်၊ မန္တလေး မြို့ကြီးများတွင်မကဘဲ နေပြည်တော်၊ ပုသိမ်၊ မုံရွာ၊ တောင်ကြီး၊ မော်လမြိုင် စတဲ့မြို့ကြီးတွေအထိ ရောက်ရှိ ဖွင့်လှစ်နေတာကို တွေ့ရပါတယ်။ အဲဒီကျောင်းတွေရဲ့ ကြော်ငြာအရ ပူးပေါင်းဆောင်ရွက်တယ်ဆိုတဲ့ နိုင်ငံ တွေကလည်း အမေရိကန်၊ ဥရောပနိုင်ငံများသာမကတော့ဘဲ အာရှက ထိုင်း၊ မလေး၊ အိန္ဒိယ စသဖြင့် တွေ့နေရပါတယ်။ အဲဒါတွေမှန် မမှန် စိစစ်ဖို့လိုအပ်နေပါပြီ။ တစ်စ တစ်စ ကြီးထွားလာတဲ့ ဒီပုဂ္ဂလိက ပညာရေးဟာ စစ်မှန်ကောင်းမွန်ပြီး ကျင့်ဝတ်တွေစောင့်ထိန်းတဲ့ ပညာရေးမျိုးဖြစ်သင့်ပါတယ်။ နာယကကြီးခင်ဗျား။ ကျွန်တော်တို့နိုင်ငံရဲ့ ပညာရေးအဆင့်မမီမှုနဲ့ ဥပဒေအရစည်းနှောင်မှု အားနည်းနေတဲ့ အခြေအနေကို အခွင့်ကောင်းယူပြီး အရည်အသွေးစစ်မှန်ဖို့ မသေချာဘဲ ပညာရေး တင်သွင်းလာတဲ့ နိုင်ငံပေါင်း ၁ရ နိုင်ငံများထဲက အမျိုးအမည်ပေါင်း ၂၀ ကျော်နဲ့ ကျောင်းအရေအတွက် ၁၀၀ ကျော်ခန့် ရှိနေတာကိုတွေ့ရပါတယ်။ အဲဒီကျောင်းတွေနဲ့ ချိတ်ဆက်လုပ်ကိုင်နေတဲ့ Awarding body ၂၅ ခုခန့်တွေ့ရပါတယ်။ အဲဒီ body တွေကို သက်ဆိုင်ရာနိုင်ငံတွေက အသိအမှတ်ပြု မပြု မသေချာ ပါဘူး။ သက်ဆိုင်ရာနိုင်ငံက အသိအမှတ်မပြုဘဲနဲ့ ဒီနိုင်ငံက လုပ်ငန်းရှင်အချို့နဲ့ပူးပေါင်းပြီး သင်ကြား ပို့ချနေမယ်ဆိုရင် အစမ်းသပ်ခံပညာရေးရဲ့ ကျောင်းသူ၊ ကျောင်းသားတွေဟာ လည်စင်းခံနေရမယ့် သားကောင်သစ်တစ်မျိုးအဖြစ် ထပ်မံကြုံတွေ့ရမှာမို့ လက်ပိုက်ကြည့်မနေသင့်တော့ပါဘူး။ သင်တန်းကြေး တွေကလည်း Diploma တစ်ခုအတွက်ဆို အနည်းဆုံးကျပ် ၄ သိန်း၊ မဟာတန်းတစ်ခုအတွက်ဆို သိန်း ၁၀၀ နဲ့ ၂၀၀ ကြား ပေးသွင်းနေရတယ်လို့ သိရပါတယ်။ အတုအယောင် သို့မဟုတ် ပညာရေးအဆင့် မမြင့်တဲ့ သင်ခန်းစာများသာ ဖြစ်နေမယ်ဆိုရင် ဘယ်လောက်ဆုံးရှုံးရမလဲဆိုတာ ချင့်ချိန်နိုင်ပါတယ် ခင်ဗျား။ ဒီလိုဆုံးရှုံးနေတာ ချမ်းသာတဲ့လူတွေရဲ့ ငွေတွေလို့ စဉ်းစားနိုင်ပေမယ့်လည်း ဒီငွေတွေဟာ ကျွန်တော်တို့ နိုင်ငံသူနိုင်ငံသားတွေရဲ့ ငွေတွေဖြစ်ပြီး စာသင်သားတွေကလည်း ကျွန်တော်တို့ အားကိုးရမယ့် သားသမီး တွေသာဖြစ်ပါတယ်။ သူတို့တွေ မှန်မှန်ကန်ကန် ထိုက်ထိုက်တန်တန်ရဖို့ ကော်မရှင်က စဉ်းစားနေရ ပါမယ်။ ဒါကြောင့် တစ်ဖြည်းဖြည်းနေရာယူလာတဲ့ ပုဂ္ဂလိကပညာရေးဝန်ဆောင်မှု သင်တန်းများကို အားကိုးမိတဲ့ ကျောင်းသူ၊ ကျောင်းသားများရဲ့ အခွင့်အရေးကို ကာကွယ်ပေးခြင်းဟာ နိုင်ငံ့ပညာရေး ဂုဏ်သိက္ခာကို မြှင့်တင်ပေးရာရောက်ပါတယ်။ အစိုးရတက္ကသိုလ်ကျောင်းများရဲ့ အရည်အသွေးမြှင့်တင် နိုင်ရေးအတွက် ကြိုးပမ်းဆောင်ရွက်နေမှုဟာ အရေးကြီးတဲ့ လုပ်ငန်းစဉ်တစ်ခုဖြစ်သလို ပုဂ္ဂလိကပညာရေးရဲ့ စစ်မှန်အရည်အသွေးမြှင့်ပြီး နိုင်ငံတကာအသိအမှတ်ပြု ပညာရေးအဆင့်ဖြစ်ရန်လည်း ထိန်းကျောင်းပေး ခြင်းကိုလည်း နောက်ချန်ထားလို့မရပါဘူး။ နာယကကြီးခင်ဗျား။ ပညာရေးဝန်ဆောင်မှုလုပ်ငန်းများမှာ ပြည်တွင်း၊ ပြည်ပရင်းနှီးမြှုပ်နှံမှုတွေ ပိုမိုဝင်ရောက်လာရေးအတွက် ရည်ရွယ်ပြီး ဒီနှစ် ဧပြီလ ၂၂ မှာ MIC က အမိန့်ကြော်ငြာစာ ထုတ်ပြန် ဖိတ်ခေါ်မှုဟာ ပြည်တွင်းနေကျောင်းများဖွင့်လှစ်ရေး ပိတ်သိမ်းဆိုင်ရာမူဝါဒများ ချမှတ်ပိုင်ခွင့်ရှိတဲ့ မူဝါဒ ကော်မရှင်တွေရဲ့ လက်ရှိအခြေအနေနဲ့ ချိန်ထိုးပြီး လျော်ကန်သင့်မြတ်မှုရှိရဲ့လားလို့ သုံးသပ်ဆွေးနွေးဖို့ အကြံပြုပါရစေ။ ပညာရေးပြုပြင်ပြောင်းလဲမှုဆိုတာ ကမ္ဘာမှာ စံနမူနာယူစရာ အများကြီးရှိပါတယ်။ အိမ်နီးချင်းနိုင်ငံတွေမှာမှပဲ ဥပမာ ချက်ချင်းကူးယူထားတဲ့ အခြေအနေတွေရှိတာမို့ ကားဟောင်းကြီးကို ၊ ငွေကုန်ခံပြီး ပြင်စီးနေမှာလား။ ် လူမပင်ပန်းဘဲ ကုန်ကျစရိတ်အတူ ကားအသစ် တစ်စီးပဲစီးမှာလားဆိုတာကို ကြီးမားတဲ့စိန်ခေါ်ချက်တစ်ခု ဖြစ်နေပါတယ်။ နာယကကြီးခင်ဗျား။ အမျိုးသားပညာရေးဥပဒေက ဖွဲ့စည်းဖြစ်ပေါ်လာတဲ့ ပညာရေးမူဝါဒ ကော်မရှင်ဟာ နိုင်ငံ့ပညာရေးနဲ့ ဖွဲ့စည်းထားပြီး အများစုဟာ အငြိမ်းစားတွေဖြစ်ကြပါတယ်။ ဆရာကြီး၊ ဆရာမကြီးတွေဟာ တစ်ချိန်က အတော်ဆုံး၊ အတတ်ဆုံးသူတွေပါ။ ခုလည်း နိုင်ငံရဲ့ အတော်ဆုံး၊ အတတ်ဆုံး လူတွေဖြစ်နေဆဲပါ။ ဒါပေမယ့် အနာဂတ်မှာတော့ ဒီကော်မရှင်ထဲမှာ နောက်မျိုးဆက်သစ်တွေ အတော်ဆုံး၊ အတတ်ဆုံးလူငယ်တွေ ထည့်သွင်းနိုင်အောင်ကြိုးစားပေးဖို့ စဉ်းစားပေးဖို့လည်း မေတ္တာရပ် ခံရင်း နိဂုံးချုပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးဝင်းအောင် မိုးမောက်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1358">ဦးဝင်းအောင်( မိုးမောက်မဲဆန္ဒနယ်၊ ကချင်ပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနဲ့ ပြည်ထောင်စုအဖွဲ့အစည်းဝင်များ၊ ပြည်ထောင်စုလွှတ်တော် ကိုယ်စားလှယ် များအားလုံး မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော့အနေနဲ့ အမျိုးသားပညာရေးမူဝါဒ ကော်မရှင်ရဲ့ ပြည်ထောင်စုလွှတ်တော်သို့ တင်ပြတဲ့အစီရင်ခံစာအမှတ်(၃)ရဲ့ အခြေခံပညာနဲ့ပတ်သက်ပြီး အကြောင်းအရာတွေကို ဆွေးနွေးတင်ပြသွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျား။ ကော်မရှင်ရဲ့ အစီရင်ခံစာ စာမျက်နှာ ၈၈၊ အကြံပြုမူဝါဒ၊ အပိုဒ် ၁၉(က)မှာ ယေဘုယျအားဖြင့် အခြေခံပညာအထက်တန်းအဆင့်တွင် အင်္ဂလိပ်စာဘာသာရပ်မှအပ ဘာသာရပ်အားလုံးကို မြန်မာဘာသာစကားဖြင့် သင်ကြားသင့်သည်ဟု သုံးသပ်ပါသည်။ သို့ရာတွင် နှစ်ပေါင်း ၃၀ ကျော် အင်္ဂလိပ်ဘာသာစကားကို သင်ကြားမှုသုံး ဘာသာစကားအဖြစ် အသုံးပြုလာခဲ့တဲ့အတွက် သင်္ချာနှင့် သိပ္ပံဘာသာရပ်တွေရဲ့ ဝေါဟာရတွေကို မြန်မာဘာသာဖြင့် အသုံးပြုရာမှာ အခက်အခဲရှိနိုင် တယ်လို့ တင်ပြထားပါတယ်။ လက်တွေ့ဆောင်ရွက်ရာတွင်လည်း ထိုအခက်အခဲကို ထည့်သွင်းစဉ်းစားပြီး ကနဦးအနေနဲ့ အင်္ဂလိပ်၊ မြန်မာဘာသာစကား နှစ်မျိုးပေါင်းစပ် အသုံးပြုသင်ကြားသင့်တယ် ဆိုတဲ့မူကို စဉ်းစားသုံးသပ်သင့်ပါတယ်လို့ အကြံပြုထားပါတယ်။ ဒီအကြံပြုမူဝါဒဟာဆိုရင် သိပ်ကောင်းတဲ့ အကြံပြုချက်ပဲဖြစ်ပါတယ်။ သိပ္ပံဘာသာနဲ့ သင်္ချာဘာသာ ရပ်တွေကို အင်္ဂလိပ်စာဘာသာစကားနဲ့ သင်နေခြင်းဟာ တကယ်ရောတတ်ကြလို့လား။ သိကြလို့လားလို့ မေးခွန်းထုတ်သင့်ပါတယ်။ ဥပမာအနေနဲ့ ပုစ္ဆာတစ်ပုဒ်ကို တွက်ချက်တဲ့အခါ ပုစ္ဆာရဲ့ အဓိပ္ပာယ်ကို နားမ လည်ဘဲ သင်္ကေတတို့၊ အညွှန်းတို့ကိုကြည့်ပြီး တွက်ချက်ဖြေဆိုနေကြခြင်းဟာ ပညာရေးအဆင့်ကို ယုတ်လျော့ Gobe:lydulosušil cascondos egpoodyšng ozododsaalgs millimeter of mercury(mmHg) 603.9€ Presure coscensı dmo cm 603.9€ Volume ce gospodi Degree Celsius(°C) - Tempta တက် တာကတော့ အင်္ဂလိပ်စာကို အလယ်တန်းအဆင့်မှာ အခြေခံပိုင်နိုင်အောင် တစ်ပတ်ကို ၈ ချိန်လောက် သင်ကြားသင့်နေပါပြီ။ အဲဒီလိုမူလတန်း၊ အလယ်တန်းအဆင့်ကနေ အခြေခံမပါဘဲ သင်ကြားလာခြင်းကြောင့် အလယ်တန်းအဆင့်နဲ့ အထက်တန်းအဆင့် ပညာရေးတွေဟာ ကြားထဲမှာ တစ်တန်းကွာဟနေသလို ဖြစ်နေ ပါတယ်။ ဒါကြောင့်မို့လို့ ပညာရေးမူဝါဒကော်မရှင်ရဲ့ အင်္ဂလိပ်စာဘာသာစကား ကျွမ်းကျင်မှု ၄ မျိုးကို တတ်ကျွမ်းမှုရှိစေရေးအတွက် သင်ကြားသင်ယူမှု နည်းစနစ်တွေကို စစ်ဆေးအကဲဖြတ်နည်း စနစ်တကျ ဖြစ်ရန် အလယ်တန်းနဲ့ အထက်တန်းပြဋ္ဌာန်းစာအုပ်များ ဆက်စပ်မှုအားကောင်းရန် လိုအပ်တယ်ဆိုတဲ့ အကြံပြုချက်ကိုလည်း ကြိုဆိုပါတယ်။ လေးစားအပ်ပါသော နာယကကြီးနဲ့ ပညာရေးကော်မရှင်၊ ပြည်ထောင်စုအဖွဲ့ဝင်များခင်ဗျား။ တက္ကသိုလ်ဝင်တန်း မေးခွန်းနဲ့ပတ်သက်ပြီးတော့လည်း ကော်မရှင်အနေနဲ့ ကြီးကြပ်လမ်းညွှန်သင့်ပါတယ်။ မေးခွန်းကို ပါမောက္ခတွေက ထုတ်ချင်သလိုထုတ်ပြီး မေးခွန်းအမှားတွေနဲ့ကြုံပါက ဘယ်သူ့မှာ တာဝန်ရှိ မှန်းကို မသိကြတော့ပါဘူး။ အရင်တစ်နှစ်က သင်္ချာမေးခွန်းအမှားတွေနဲ့ကြုံရပြီး မနှစ်ကတော့ ဓာတုဗေဒ မေးခွန်းမှာလည်း ပြန်လည်ကြုံတွေ့ရပါတယ်။ တာဝန်မခံနိုင်ရင် တာဝန်မယူဘဲ နေကြစေလိုပါတယ် ခင်ဗျာ။ ပါမောက္ခတွေက မေးခွန်းကို ပေးလိုက်ပြီးတော့မှ စာစစ်ဌာနကမေးခွန်းကို ထုတ်လိုက်ပါတယ်။ ကျောင်းသူ၊ ကျောင်းသားတွေက ဖြေချင်သလိုဖြေဆိုပြီးတော့ တာဝန်မယူဘဲ တက္ကသိုလ်ဝင်တန်း မေးခွန်း တွေကို ထုတ်နေခြင်းဟာလည်း ကျွန်တော်တို့ မသင့်တော်တော့ဘူးလို့ ထင်ပါတယ်။ ဒီနေ့ဆိုရင် တက္ကသိုလ်ဝင်တန်း မေးခွန်းပုံစံတွေ ပြောင်းလဲလာပြီဖြစ်ပါတယ်။ မေးခွန်းပုံစံပြောင်းလဲ လာခြင်းဟာ ပညာရေးအဆင့်မြှင့်တင်တယ်ဆိုတဲ့ မှားယွင်းတဲ့အတွေးအခေါ်တွေ ဖြစ်ပါတယ်ခင်ဗျား။ မေးခွန်းပုံစံပြောင်းလဲခြင်းဟာ ပညာရေးမူဝါဒကော်မရှင်ရဲ့ အကြံပြချက်လားဆိုတာလည်း သိချင်ပါတယ်။ မေးခွန်းပုံစံပြောင်းလဲတိုင်း ပညာရေးမြင့်တက်လာမလားဆိုတာလည်း မေးခွန်းထုတ်လိုပါတယ်ခင်ဗျား။ အခုဆိုရင် ပညာရေးဘတ်ဂျက်တွေဟာ အရင်ကထက်စာရင် တိုးတက်များပြားစွာ ရရှိလာပြီဖြစ်ပါတယ်။ အဆောက်အအုံတွေ ခိုင်ခံ့လာပြီဆိုရင် နောက်ပိုင်းဒီ ပညာရေးဘတ်ဂျက်ငွေတွေကို အကျိုးရှိစွာ အသုံးချ ကြရတော့မှာ ဖြစ်ပါတယ်။ အဲဒီငွေတွေကို အကျိုးရှိစွာသုံးစွဲဖို့ ရေရှည် Plan တွေလည်း ချမှတ်သင့်ပါပြီ။ ဘာဖြစ်လို့လဲဆိုတော့ အရင်ကဘတ်ဂျက် ၂ ရာခိုင်နှုန်းကနေ ၄ ရာခိုင်နှုန်းသို့ တိုးမြှင့်ပေးလိုက်တဲ့အခါ ဘာကို သုံးလို့သုံးရမှန်းမသိတဲ့ နှစ်တစ်နှစ် ဖြစ်ခဲ့ဖူးပါတယ်။ ဒါကြောင်မို့ ဒီပညာရေးဘတ်ဂျက်တွေကိုလည်း အကျိုးရှိစွာအသုံးချနိုင်ဖို့ ရေရှည် Plan တွေ ချမှတ် သင့်ပါတယ်။ ကျေးလက်တွေမှာ ဆရာ၊ ဆရာမလိုနေတာတွေနဲ့ပတ်သက်ပြီးတော့ တင်ပြလိုပါတယ်ခင်ဗျား။ ကျေးလက်တွေရဲ့ ဆရာကျောင်းသား အချိုးတွေဟာ မြို့ပြတွေရဲ့ ဆရာကျောင်းသား အချိုးတွေထက် များနေ တာကို တွေ့နေရပါတယ်။ ဒါကြောင့်မို့လို့ ကျေးလက်တွေမှာ ဆရာ၊ ဆရာမတွေ မြို့ပြကျောင်းတွေနဲ့စာရင် လျော့နည်းနေတယ်ဆိုတာလည်း သုံးသပ်ရပါတယ်။ ဖြစ်သင့်တာကတော့ ကျေးလက်တွေမှာ ဆရာ၊ ဆရာမကို ပိုမိုချပေးသင့်ပါတယ်။ ဘာဖြစ်လို့လဲဆိုတော့ မြို့ပြမှာ ဆရာ၊ ဆရာမ မစုံလင်ရင်တောင်မှ အပြင်ကျူရှင်တွေမှာ သင်ယူခွင့်ရနိုင်ပါသေးတယ်။ ကျေးလက်တွေမှာတော့ ဆရာ၊ ဆရာမ မစုံလင်ရင် ဘယ်မှာသွားသင်လို့ သင်ရမှန်းမသိတော့ဘူး ဖြစ်နေကြပါတယ်။ ဒါကြောင့်မို့လို့ ကျေးလက်တွေမှာ Drop Off နှုန်းဖြစ်တာကလည်း ဒီအချက်လေးတစ်ချက်ပါမယ်လို့ ကျွန်တော်တင်ပြအပ်ပါတယ်။ ဆရာ၊ ဆရာမ တွေကိုလည်း Special Teaching Method တွေကို အကောင်းဆုံး လေ့ကျင့်သင်ကြားပေးသင့်ပြီလို့ ထင်ပါတယ်ခင်ဗျား။ အချုပ်အားဖြင့်ပြောရရင်တော့ ပညာရေးမူဝါဒကော်မရှင်ရဲ့ မူဝါဒတွေကို ပညာရေးဝန်ကြီးဌာနက လိုက်နာကျင့်သုံးဖို့လည်း လိုလာပါပြီ။ မူဝါဒကော်မရှင်ဆိုတာ အကြံပြုရုံသက်သက် တင်ပြတာမဟုတ်ဘဲ ခိုင်မာသော၊ အောင်မြင်သော ပညာရေးကို မြှင့်တင်နိုင်သောမူဝါဒကို ချမှတ်ကျင့်သုံးစေတဲ့ အဖွဲ့ဖြစ်ပါစေလို့ ဆန္ဒပြုရင်းပဲ နိဂုံးချုပ်လိုက်ပါတယ်ခင်ဗျား။ ကျေးဇူးတင်ပါတယ်။</speech>
<speech type="speaker">ဦးလှဆန်း မကွေးတိုင်းဒေသကြီး မဲဆန္ဒနယ်အမှတ်(၁)ဆွေးနွေးဖို့ဖြစ်ပါတယ်။</speech>
<speech><mp id="1276">ဦးလှဆန်း(မဲဆန္ဒနယ်အမှတ်-၁၊ မကွေးတိုင်းဒေသကြီး)</mp>ပြည်ထောင်စုလွှတ်တော် နာယကကြီး နှင့်တကွ အားလုံးကိုမင်္ဂလာပါလို့ မကွေးတိုင်းဒေသကြီး မဲဆန္ဒနယ်အမှတ်(၁) အမျိုးသားလွှတ်တော် ကိုယ်စားလှယ် ကျွန်တော် ဦးလှဆန်းမှ နှုတ်ခွန်းဆက်သအပ်ပါတယ်။ ပြည်ထောင်စုသမ္မတ မြန်မာ နိုင်ငံတော် အမျိုးသားပညာရေးမူဝါဒကော်မရှင်၏ အစီရင်ခံစာသည် အားလုံးပြီးပြည့်စုံသည်ဟု မဆိုသာ သော်လည်း ယနေ့ခတ်ပညာရေး မြန်မာနိုင်ငံ၏ ပကတိအနေအထားကို ပေါ်လွင်ထပ်ဟပ်စေတယ်လို့ လက်ခံသူများကြပါတယ်။ ပြည်ထောင်စုလွှတ်တော် နာယကကြီးခင်ဗျား။ ကျွန်တော့အနေဖြင့်လည်း လက်တွေ့ဆန်တဲ့ ကျွန်တော့ မဲဆန္ဒနယ်မြေမှ အ.ထ.က(ခွဲ) ကျောင်းတစ်ကျောင်းနဲ့ ဆက်စပ်ဆွေးနွေးတင်ပြသွားမှာ ဖြစ်ပါတယ်။ ပြီးခဲ့တဲ့ ၂၀၁၈ ခုနှစ်၊ မတ်လက စစ်ဆေးခဲ့တဲ့ တက္ကသိုလ်ဝင်တန်းစာမေးပွဲမှာ အောင်မြင်သူ တစ်ယောက်မှ မရှိသော ကျောင်းများထဲမှာမှ မကွေးမြို့နယ် ညောင်ကန်ကျေးရွာ အထက်တန်းကျောင်းလည်း အပါအဝင် ဖြစ်ပါတယ်။ စာဖြေသူကျောင်းသား၊ ကျောင်းသူ ၂၈ ယောက်မှာ အင်္ဂလိပ်စာဘာသာရပ်မှာ တစ်ယောက်ပဲ အမှတ် ၄၀ ဖြင့် အောင်မြင်ပါတယ်။ ၂ရ ယောက် အင်္ဂလိပ်ဘာသာရပ် ကျရှုံးပါတယ်။ ဆရာ ၆ ယောက်။ ဆရာအချိုး ကျောင်းသားအချိုး ကိုက်ညီပါတယ်။ အဓိကကတော့ အင်္ဂလိပ်စာ အခြေခံမကောင်းခဲ့ကြလို့ ပါလို့သုံးသပ်မိပါတယ်။ တကယ့်ဖြစ်ရပ်မှန်အခြေအနေကို ထောက်ရှုခြင်းအားဖြင့် အမျိုးသားပညာရေး မူဝါဒကော်မရှင်အစီရင်ခံစာ စာမျက်နှာ ၈၀ မှာဖော်ပြတဲ့ အခြေခံပညာအထက်တန်းအဆင့် သင်္ချာနဲ့ သိပ္ပံ ဘာသာရပ် အင်္ဂလိပ်ဘာသာစကားဖြင့် သင်ကြားသင်ယူရေးသည် အမှန်တကယ် လက်တွေ့အကောင် အထည်ဖော် ဆောင်ရွက်မှုလည်းမရှိကြောင်း၊ ရလဒ်များလည်း မကောင်းမွန်ကြောင်း၊ အလွတ်ကျက်၊ အလွတ်ဖြေနေတဲ့ အသုံးမကျသည်ကို ပေါ်လွင်စေသလို ကျူရှင် ၉၁ ရာခိုင်နှုန်းခန့် သင်ယူနေရကြောင်း ညွှန်ပြထားပါ၍ လက်ရှိမူဝါဒများကိုလည်း ပြန်လည်သုံးသပ်ပြီး အခြေခံပညာ အထက်တန်းအဆင့်တွင် သင်္ချာနှင့် သိပ္ပံဘာသာရပ်များတွင် ပိုမိုထိရောက်စွာ သင်ကြားနိုင်မည့် ဘာသာရပ်စကားတစ်ရပ် ချမှတ် ဆောင်ရွက်နိုင်ရန် လိုအပ်ကြောင်း အကြံပြုထားသည်ကို တွေ့ရှိရသဖြင့် လက်တွေ့သဘောသဘာဝနှင့် မှန်ကန်နေပါတယ်။ ဆရာများအခန်းကဏ္ဍကလည်း အရေးကြီးပါတယ်။ ဆရာက ပိုင်နိုင်ကျွမ်းကျင်စွာ သင်ကြား ပြသနိုင်မှ ထူးချွန်ထက်မြက်တဲ့ တပည့်ကောင်းများ ပေါ်ထွန်းလာမှာဖြစ်ပါတယ်။ စာသင်ကျောင်းများမှာ စိတ်ဓာတ်၊ စည်းကမ်း၊ ပညာ ဆိုင်းဘုတ်ကြီးတွေ ရေးထားသော်လည်း စိတ်ဓာတ်တွေနိမ့်ပါးသွားရလို့ ပိုဆိုးပါတယ်။ အစိုးရဌာနများမှာ အထက်အောက် အပြန်အလှန် ရိုသေလေးစားကိုင်းညွတ်မှု မရှိတာထက် စံနမူနာပြနေရမယ့် ပညာရေးလောကကြီး ပျက်စီးသွားတာက ပိုပြီးစိတ်မကောင်းစရာပါ။ လစ်လပ် နေသော မီးဖွားခွင့်ယူထားသည့် ဆရာ၊ ဆရာမများအရေး၊ ကျောင်းအဆင့်တိုးပါက ကျောင်းအုပ်ဆရာ၊ ဆရာမများ၏အရေး၊ အရေးပေါ်ခွင့်ယူထားတဲ့ ခေတ္တလစ်လပ်နေသော ဆရာ၊ ဆရာမများအရေး၊ ကျေးရွာတိုင်းတွင် ဖွင့်လှစ်ထားသော မူကြိုပညာသင်ဆရာ၊ ဆရာမများအရေးတို့မှာ လစ်လပ်နေတာကို ဖြည့်စွက်ရန်အတွက် အကောင်အထည်ဖော်ရန် အမျိုးသားပညာရေးမူဝါဒကော်မရှင်မှ သုံးသပ်ပေးစေ လိုပါတယ်။ ဥပမာတင်ပြရလျှင် တိုက်နယ်ဆေးရုံများမှာ ဆရာဝန်လစ်လပ်နေပါက နီးစပ်ရာ မြို့နယ် ဆရာဝန်များမှ စီစဉ်ပြီး တစ်လတန်သည်၊ နှစ်လတန်သည် ခေတ္တအစားထိုးပေးရသည့်စနစ်မျိုး၊ တိုင်း၊ ခရိုင်ပညာရေးမှူးရုံးများမှ စီစဉ်ပေးသည့်စနစ်မျိုး ဖြစ်စေချင်ပါတယ်။ ကျွန်တော်တင်ပြခဲ့တဲ့ ညောင်ကန် အ.ထ.က(ခွဲ)အကြောင်း စာဖြေသူ ကျောင်းသား ၂၈ ယောက် လက်ရှိအနေအထား မေးမြန်းကြည့်ရသလောက်တော့ ကျရှုံးသူ ၁၂ ယောက် ကျောင်းပြန်တက်ပြီးတော့ ၁၆ ယောက် ကျောင်းပြန်မတက်ကြပါဘူး။ ဒီတော့ အမျိုးသားပညာရေးမူဝါဒကော်မရှင်ရဲ့ စာမျက်နှာ ၂၅ ကော်မရှင်၏သုံးသပ်ချက်မှာ ကျောင်းသား ၆၀၀,၀၀၀ ဖြေဆိုလျှင် ၂၀၀,၀၀၀ ခန့်သာ ဖြေဆိုအောင်မြင် ကြပြီး ၄၀၀,၀၀၀ ခန့်မှာ ပြင်ပလုပ်ငန်းခွင်များသို့ ရောက်ရှိသွားနိုင်သည်ဟု သုံးသပ်ချက် မှန်ကန်နေပြီဟု ယူဆနိုင်ပါတယ်။ ပြင်ပရောက်သွားသော ကျောင်းသား၊ ကျောင်းသူများ အမျိုးသားပညာရေးမူဝါဒ ကော်မရှင်ရေးဆွဲထားသည့် နည်းပညာ၊ သက်မွေးပညာ လေ့ကျင့်ရေးဆိုင်ရာ ဒေသအလုပ်ရုံသင်တန်း ကျောင်းမျိုးရောက်ခဲ့ရင် ဝါသနာပါသည့် သက်မွေးပညာ သင်ကြားမှုတတ်မြောက်ပါက လူသားအရင်း အမြစ် ဖော်ထုတ်နိုင်စွမ်းရှိသည်ဟုလည်း ဆိုရပါမယ်။ ဥပမာ စိုက်ပျိုးရေးတက္ကသိုလ်အတွင်းမှာရှိတဲ့ ကိုရီးယားနိုင်ငံမှ ထောက်ပံ့ကူညီပေးထားသော KOICA Y Deons:empê:qil: 06:32: od 08:09:Gooodoo KOICA onda ကျောင်းမျိုး၊ ဆယ်တန်းမအောင်သူများသာတက်နိုင်တဲ့ စက်မှုကျောင်းမျိုးပါ။ ကျွန်တော်တို့နိုင်ငံရဲ့ ပညာရေး အကြောင်း ကျွန်တော်တို့ တွေ့ကြုံခဲ့သမျှ ဆက်စပ်တွေးခေါ်ကြည့်လိုက်ရင် ယခု KG တန်း Grade+12။ ကျွန်တော်တို့ ငယ်ငယ်ကသင်ခဲ့ရတဲ့ သူငယ်တန်းကြီး၊ သူငယ်တန်းလေး မထူးပါဘူး ဒီသဘောပဲ သက်ရောက် ပါတယ်။ တခြားနိုင်ငံတွေကိုလည်း ပညာရေးလေ့လာသလို ကျွန်တော်တို့နိုင်ငံရဲ့ ကမ္ဘာကျော်ခဲ့တဲ့ ၁၉၂၆ ခုနှစ် ပန်းတနော်မြို့ အမျိုးသားအထက်တန်းကျောင်းက ဆယ်တန်းစာမေးပွဲ အောင်မြင်ခဲ့ပြီးတော့ ဥပစာ တန်းအောင်မြင်ရုံဖြင့်တောင် ကုလသမဂ္ဂအထွေထွေ အတွင်းရေးမှူးချုပ်အဆင့် ဆောင်ရွက်ခဲ့တဲ့ ဦးသန့်။ ယခုခေတ်အလိုဆိုရင်တော့ ဒေါက်တာဘွဲ့ တွေ ဘာတွေမရခဲ့ပါဘူး။ ပညာရေးအခြေခံကောင်းပြီးတော့ အတွေးအခေါ်အယူအဆကောင်းဖို့ လိုအပ်တယ်ဆိုတာ သက်သေပြနေပါတယ်။ ဒါကြောင့်မို့လို့ ကျွန်တော်တို့ လက်ရှိအစိုးရသင်ကျောင်းများ၊ ပုဂ္ဂလိကစာသင်ကျောင်းများ၊ ဘုန်းတော်ကြီးသင်ပညာရေး သင်တန်း ကျောင်းများ ပညာသင်ကြားရေးကိုလည်း အသေးစိတ် လေ့လာပြီးတော့ ပြင်သင့်သည့်၊ ဖြည့်စွက်သင့်သည့် ဥပဒေများ၊ ပညာရေးဘတ်ဂျက်များအတွက် ကျွန်တော်တို့ လွှတ်တော်ကိုယ်စားလှယ်များကလည်း ကျွန်တော်တို့ သားသမီး၊ မြေး၊ မြစ်များအတွက် ပူးပေါင်းပါဝင် ဆောင်ရွက်ကြပါစို့လို ပြောကြားရင်း နိဂုံးချုပ်အပ် ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးဘိုကြီး ချောက်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1455">ဦးဘိုကြီး(ချောက်မဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ ပြည်သူ့လွှတ်တော် ဥက္ကဋ္ဌ၊ ပြည်ထောင်စုလွှတ်တော်ကိုယ်စားလှယ်များ၊ ပြည်ထောင်စုအဆင့် အဖွဲ့ဝင်များနှင့် ဧည့်သည်တော်များအားလုံး မင်္ဂလာပါလို့ ဂါရဝပြုနှုတ်ခွန်းဆက်သ အပ်ပါတယ်။ ကျွန်တော်ကတော့ မကွေးတိုင်းဒေသကြီး ချောက်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဘိုကြီး ဖြစ်ပါတယ်။ အမျိုးသားပညာရေးမူဝါဒကော်မရှင်ရဲ့ ၆ လတာ(၂၀၁ရ ခုနှစ်၊ အောက်တိုဘာလမှ ၂၀၁၈ ခုနှစ်၊ ဧပြီလအထိ)ကာလအတွင်း လုပ်ငန်းဆောင်ရွက်ခဲ့မှု အစီရင်ခံစာအပေါ်မှာ ဆွေးနွေးတင်ပြသွားမှာ ဖြစ်ပါတယ်။ ကျွန်တော်ကို Power Point သုံးစွဲခွင့်ပြုပါရန် ပန်ကြားအပ်ပါတယ်။ နံပါတ်(၁) အချက် အနေနဲ့ကတော့ နည်းပညာ၊ သက်မွေးပညာနဲ့ လေ့ကျင့်ရေးဦးစီးဌာနတွေမှာ အစိုးရနည်းပညာအထက်တန်း ကျောင်းများ တိုးချဲ့ဖွင့်လှစ်ရန် လိုအပ်ကြောင်းကို တင်ပြမှာဖြစ်ပါတယ်။ ကော်မရှင်ရဲ့ အစီရင်ခံစာအရ မူလတန်းအဆင့်ပြီးမြောက်မှုမှာ ၈၀.၅ ရာခိုင်နှုန်း၊ အလယ်တန်းအဆင့် ပြီးမြောက်မှုမှာ ၄၄.၁ ရာခိုင်နှုန်းနဲ့ အထက်တန်းအဆင့်ပြီးမြောက်မှုမှာ ၁၈ ရာခိုင်နှုန်းဖြစ်ပါတယ်။ အခြေခံပညာအဆင့် မပြီးဆုံးမီ ကျောင်းထွက်သွားတဲ့ ကျောင်းသားဦးရေ တစ်နှစ်ထက်တစ်နှစ် လျော့နည်း လာပြီး လုပ်ငန်းခွင်လိုအပ်ချက်နဲ့ ကိုက်ညီတဲ့ ကျွမ်းကျင်လုပ်သားများ ပိုမိုမွေးထုတ်ပေးရန်ဖြစ်ပါတယ်။ လွန်ခဲ့တဲ့ ၃ နှစ်အတွင်းက တက္ကသိုလ်ဝင်စာမေးပွဲ ဖြေဆိုကြတဲ့ ကျောင်းသားများ နှစ်စဉ်ကျောင်းသားဦးရေ ၆ သိန်းခန့်ဖြေဆိုကြရာ ၂ သိန်းခန့်သာ ဖြေဆို အောင်မြင်ပြီး ကျန်ကျောင်းသား ၄ သိန်းခန့်အနက် အချို့မှာ ကျောင်းပြင်ပလုပ်ငန်းခွင်များကို ရောက်ရှိသွားပါတယ်။ ကော်မရှင်ရဲ့အစီရင်ခံစာပါ ၂၀၁၄ ခုနှစ် မြန်မာနိုင်ငံ သန်းခေါင်စာရင်းအရ သက်မွေးပညာ သင်တန်း တက်ရောက်ပြီးစီးသူဦးရေ ၆၀,၂၇၀ ယောက်သာရှိပြီး ရာခိုင်နှုန်းအားဖြင့် ၀.၁၃ ရာခိုင်နှုန်းသာ ရှိပါတယ်။ ၎င်းတို့အထဲမှာ အစိုးရနည်းပညာကောလိပ် ၃ ခု၊ အစိုးရစက်မှုလက်မှုသိပ္ပံ ၂၀ နဲ့ အစိုးရ နည်းပညာအထက်တန်းကျောင်း ၃၄ ကျောင်း ဖွင့်လှစ်ထားပြီး ပုံမှန်သင်တန်းများအပြင် ကာလတို နည်းပညာနဲ့ သက်မွေးပညာသင်တန်းများ ပါဝင်ပါတယ်။ မူလတန်း၊ အလယ်တန်း အောင်မြင်ပြီးမြောက်ပါက ဝါသနာနဲ့အရည်အချင်းက သက်မွေးကျွမ်းကျင် သင်တန်းတက်ရောက်နိုင်ရန် လမ်းဖွင့်ပေးပါက အလုပ်အကိုင်အခွင့်အလမ်းများ ပိုမိုရရှိလာမှာ ဖြစ်ပါတယ်။ သို့ပါ၍ အခြေခံပညာအဆင့်တွင် ကျောင်းပညာဆုံးခန်းတိုင် မသင်ကြားနိုင်တဲ့ ကျောင်းသားများကို လုပ်ငန်းခွင်မှာ ဝင်ရောက်လုပ်ကိုင်နိုင်တဲ့ လုပ်သားများအဖြစ် မွေးထုတ်ပေးနိုင်ရန်နဲ့ မြန်မာနိုင်ငံ၏ လုပ်သားဈေးကွက်လိုအပ်ချက်ကို တစ်ဖက်တစ်လမ်းက ဖြည့်ဆည်းပေးနိုင်မှာဖြစ်ပါတယ်။ အောင်ရန် ကိုယ်ပိုင်ကျောင်းများ၊ ကျူရှင်များ မတက်ရောက်နိုင်တဲ့ ငွေကြေးချို့တဲ့တဲ့ ကျောင်းသားများ အတွက် အစိုးရနည်းပညာအထက်တန်းကျောင်းများ၊ အစိုးရစက်မှုလက်မှုသိပ္ပံ၊ အစိုးရနည်းပညာ ကောလိပ် စတဲ့အသက်မွေးဝမ်းကျောင်းတက္ကသိုလ်များသို့ ဆက်လက်တက်ရောက်နိုင်မှာ ဖြစ်ပါတယ်။ အကြောင်းအမျိုးမျိုးကြောင့် ၁၀ တန်းမအောင်မြင်၍ တက္ကသိုလ်ဝင်ရောက်ရန်ခက်ခဲတဲ့ လူငယ်များမှာ ပညာဆက်လက်မသင်ကြားဘဲ ပညာရေးလောကမှ ပြင်ပပတ်ဝန်းကျင်ရောက်ရှိသွားပြီး ထိုမှတစ်ဆင့် မူးယစ်ဆေးဝါးနယ်ပယ်ထဲကို မရောက်ရှိသွားရန် ၈ တန်းအောင်ပြီးတာနဲ့ အစိုးရနည်းပညာအထက်တန်း ကျောင်းများကို တက်ရောက်ခွင့်ရရန် ဖြစ်ပါတယ်။ လွှတ်တော်ကိုယ်စားလှယ်များမှလည်း သက်ဆိုင်ရာ ဒေသတွေမှာ အမှန်တကယ်လိုအပ်တဲ့ အစိုးရနည်းပညာအထက်တန်းကျောင်းများ ဖွင့်လှစ်စေလို၍ ဖွင့်လှစ် ပေးခြင်းရှိ မရှိ မေးခွန်းများ မေးမြန်းနေကြတာကိုလည်း တွေ့မြင်ရပါတယ်။ ဒုတိယအချက်အနေနဲ့ကတော့ အခြေခံပညာအထက်တန်းကျောင်းတွေမှာ နည်းပညာနဲ့ သက်မွေး ပညာရပ်များကို ထည့်သွင်းသင်ကြားပေးရာမှာ စိန်ခေါ်မှုများကို တင်ပြပါမယ်။ အထက်တန်းကျောင်းများမှာ ဒေသသင်ရိုး် တစ်ပတ်လျှင် ၄ ချိန် သတ်မှတ် သင်ကြားပေးရုံနဲ့ အမှန်တကယ် မတတ်မြောက်နိုင်သည့်အပြင် အခြားအမှန်သင်ကြားရမယ့် ဘာသာရပ် ည်း လျော့သွားပါမယ်။ ပင်မဘာသာရပ်အဖြစ် ထည့်သွင်းသင်ကြားရန် လိုအပ်ခြင်း ရှိ မရှိ၊ ထိရောက်မှု ရှိ မရှိ ဆန်းစစ်ဖို့ လိုအပ်ပါမယ်။ အခြေခံပညာကျောင်းအချို့မှာ ရှေ့ပြေးစမ်းသပ်အဖြစ် အကောင်အထည်ဖော်ဆောင်ရွက်ပြီးမှ ပြည်နယ်/တိုင်းဒေသကြီးများအလိုက် ဒေသလိုအပ်ချက်နဲ့အညီ တိုးချဲ့ဖွင့်လှစ်သွားမည်ဆိုပါက နှစ်ပေါင်းများစွာ ကြာဦးမှာဖြစ်ပါတယ်။ မြန်မာနိုင်ငံကျောင်းသားများ ဘဝမှာ အစမ်းသပ်ခံအဖြစ် ဆက်လက်ရပ်တည်နေဦးမှာ ဖြစ်ပါတယ်။ အထက်တန်းကျောင်းတွေမှာ နည်းပညာနဲ့ သက်မွေးပညာသင်ကြားနိုင်တဲ့ ဆရာ၊ ဆရာမများ နည်းပါးနေသဖြင့် ကျောင်းသားများကို တင်ပြပါဘာသာရပ်များ တတ်ကျွမ်းစေရန် အတွက် သင်ကြားပေးမယ့် ဆရာ၊ ဆရာမများ မွေးထုတ်ရန်လည်း အများကြီးလိုပါသေးတယ်။ နောက်ဆုံးအချက်အနေနဲ့ကတော့ အစိုးရနည်းပညာအထက်တန်းကျောင်းများ တိုးချဲ့ဖွင့်လှစ်ရန် အရင်းအနှီးပမာဏ ကြီးမားခြင်းအတွက် ဖြေလျှော့ရန်နည်းလမ်းတွေဖြစ်ပါတယ်။ နှစ်စဉ်အနည်းဆုံး ရရှိနိုင်သမျှ ကျောင်းသားများအတွက် တိုးချဲ့ဖွင့်လှစ်ပေးရန် ဘတ်ဂျက်များတွင်ခွင့်ပြုပေးလျှင် တိုင်းပြည် အတွက် အသက်မွေးပညာရပ်များ တိုးတက်ယူဆောင်လာပြီး လူငယ်များလမ်းမှားသို့ မရောက်တော့ဘဲ တန်ဖိုးရှိသော လူငယ်များဖြစ်လာပါမယ်။ တိုင်းပြည်စီးပွားရေး တိုးတက်လာစေရန်လည်း များစွာအထောက် အကူဖြစ်ပါမယ်။ အတည်ပြုပြီးသော အသုံးစရိတ်များမှ မသုံးစွဲနိုင်မယ့် ပြန်အပ်ရတဲ့ အသုံးစရိတ်တွေမှာ ၂၀၁၅-၂၀၁၆ ဘဏ္ဍာနှစ်မှာ ကျပ် ၂,၀၄၁.၅၉၅ ဘီလီယံဖြစ်ပြီးတော့ ၂၀၁၆-၂၀၁ရ ခု၊ ဘဏ္ဍာနှစ်မှာ ကျပ် ၂,၁၆၄.၈၂၅ ဘီလီယံရှိတယ်ဆိုတာ သိရှိရပါတယ်။ ပြန်အပ်ငွေများမဖြစ်ပေါ်စေရန်နှင့် အမှန်တကယ် မဆောင်ရွက်နိုင်တဲ့ အသုံးစရိတ်များကို ဘတ်ဂျက်ခွင့်မပြုဘဲ ၎င်းဘတ်ဂျက်ငွေအစား နှစ်စဉ်အစိုးရ နည်းပညာအထက်တန်းကျောင်းများ တိုးချဲ့ဖွင့်လှစ်ပေးရန် ခွင့်ပြုပေးလျှင် တိုင်းပြည်အတွက် ရေရှည် များစားစာ အကျိုးရှိမှာဖြစ်ပါတယ်။ အစိုးရနည်းပလာအထက်တန်းကျောင်းများ ဖွင့်လစ်ရင် လိုအပ်တဲ့ အရင်းအနှီးများ ရရှိဖို့အတွက်ကတော့ နိုင်ငံခြားတိုင်းပြည်များမှ အစိုးရများ၏ ထောက်ပံ့ငွေများ၊ ဆိုင်းငံ့ ကာလများဖြင့် အတိုးနှုန်းသက်သာစွာ နိုင်ငံခြားငွေများရရှိရေးတို့ကို အစိုးရအဖွဲ့မှ ကြိုးစား၊ ကြိုးပမ်း သင့်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ ပြည်နယ်/တိုင်းဒေသကြီး များတွင် အစိုးရနည်းပညာအထက်တန်းကျောင်းများ တိုးမြှင့်ဖွင့်လှစ် သင်ကြားပေးနိုင်ရန် အသေအချာ လေ့လာသုံးသပ်ပြီး ပြည်ထောင်စုသမ္မတမြန်မာနိုင်ငံတော် အမျိုးသားပညာရေးမူဝါဒကော်မရှင်မှ စာတမ်း ပြုစုပြီး သက်ဆိုင်ရာ တာဝန်ရှိသူအဆင့်ဆင့်သို့ ထောက်ခံတင်ပြပေးပါရန် အကြံပြု တင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒုတိယဗိုလ်မှူးကြီးမောင်မောင်စိုး တပ်မတော်သား အမျိုးသားလွှတ်တော် ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဒုတိယဗိုလ်မှူးကြီးမောင်မောင်စိုး(တပ်မတော်သား အမျိုးသားလွှတ်တော်ကိုယ်စားလှယ်)</mp>လေးစား အပ်ပါသော ပြည်ထောင်စုလွှတ်တော် နာယကနှင့် တက်ရောက်ကြသူများအားလုံး မင်္ဂလာပါခင်ဗျား။ ကျွန်တော် ကတော့ တပ်မတော်သားအမျိုးသားလွှတ်တော် ကိုယ်စားလှယ် ဒုတိယဗိုလ်မှူးကြီး မောင်မောင်စိုး ဖြစ်ပါတယ်။ အမျိုးသားပညာရေးမူဝါဒကော်မရှင်ရဲ့ အစီရင်ခံစာနှင့်စပ်လျဉ်း၍ ဆွေးနွေးတင်ပြသွားမှာ ဖြစ်ပါတယ်။ Power Point သုံးစွဲခွင့်ပြုပါခင်ဗျား။ အခြေခံပညာရေးကဏ္ဍ နှစ်စဉ် တက္ကသိုလ်ဝင်တန်းစာမေးပွဲဖြေဆိုသူ ၆ သိန်းခန့်တွင်၂ သိန်းခန့်သာ အောင်ပြီးကျန် ၄ သိန်းခန့်ကျရှုံးကြောင်း ကော်မရှင်က တင်ပြထားပါတယ်။ (၂၀၁၄ မှ ၂၀၁၈)ခုနှစ်အထိ ၅ နှစ်တာကာလအတွင်း တက္ကသိုလ်ဝင်တန်း စာမေးပွဲအောင်မြင်မှုအခြေအနေကို ဆန်းစစ်ရာတွင် ဖြေဆိုသူ ၃,၂၈၂,၁၅၂ ဦးရှိရာ ၁,၁၄၈,၇၀၁ ဦးသာအောင်မြင်ပြီး ၂,၁၃၃,၄၅၁ ဦး ကျရှုံးသဖြင့် ကာယကံရှင် ကျောင်းသားများ၊ မိဘများနှင့် နိုင်ငံတော်အတွက် ဆုံးရှုံးနစ်နာမှုများစွာ ဖြစ်ခဲ့ရပါတယ်။ မူလတန်းအဆင့် စတင်အပ်နှံချိန်မှ ၄ တန်းပြီးဆုံးချိန်တွင် ကျောင်းနေအင်အား ၄၀ ရာခိုင်နှုန်းခန့် လျော့နည်းသွားပြီး ၁၀ တန်းသို့ရောက်ချိန်တွင် ထပ်မံလျော့နည်းကာ ထိုကျန်သူများအနက်မှ ပျမ်းမျှ ၃၀ ရာခိုင်နှုန်းခန့်သာ အောင်မြင်သဖြင့် အနာဂတ်နိုင်ငံတော်အတွက် စိုးရိမ်စရာဖြစ်ပါတယ်။ ၂၀၁၇-၂၀၁၈ ခုနှစ် တက္ကသိုလ်ဝင်တန်းဖြေဆိုသူ ၇၈၃,၈၄၅ ဦးဟာ ၂၀၁၆-၂၀၁ရ ပညာသင်နှစ်တွင် ၉ တန်း အောင်မြင်ခဲ့ သူများ အများစုဖြစ်ပါတယ်။ ၂၀၁၆-၁ရ ပညာသင်နှစ် ၉ တန်းအောင်မြင်သူ ၅၃၄,၄၅၆ ဦး၊ အောင်ချက် ၉၆.၈၄ ရာခိုင်နှုန်း ဖြစ်ကြောင်းတွေ့ရှိရပြီး ယခုနှစ် တက္ကသိုလ်ဝင်တန်းတွင် ၃၂.၈၂ ရာခိုင်နှုန်း၊ ၃ ပုံ ၁ ပုံ ခန့်သာ အောင်မြင်သဖြင့် ၉ တန်းသင်ဆရာ၊ ဆရာမများနှင့် တက္ကသိုလ်ဝင်တန်းသင် ဆရာ၊ ဆရာမ များရဲ့ သင်ကြားမှုကွာဟနေလို့လား၊ တတ်မြောက်နားလည်အောင် သင်ကြားမပေးနိုင်လို့လား၊ ကျောင်းသား၊ ကျောင်းသူများအနေနဲ့ ၉ တန်းထိကြိုးစားပြီး တက္ကသိုလ်ဝင်တန်းကြိုးစားမှု အားနည်းနေလို့လားစသည့် 'လား' ပေါင်းများစွာ သုံးသပ်မိပါတယ်။ သို့ဖြစ်ပါ၍ အောင်ချက်ရာခိုင်နှုန်းကွာဟနေမှုအပေါ် အဖြေရှာ ကုစားသွားဖို့လိုကြောင်း အကြံပြုလိုပါတယ်။ မူလတန်းမှ ၉ တန်းအထိ အောင်ချက်ရာခိုင်နှုန်းနှင့် တက္ကသိုလ် ဝင်တန်း အောင်ချက်ရာခိုင်နှုန်းမှာ လွန်စွာကွာခြားနေသဖြင့် ပညာသင်နှစ်အလိုက် ထိုသို့ကွာခြားမှု အတွက် စဉ်ဆက်မပြတ် ပညာသင်ကြားရေးအပေါ် အဖြေရှာသွားသင့်ပါတယ်။ ကော်မရှင်မှအကြံပြုထားတဲ့ အခြေခံပညာသင်ရိုးညွှန်းတမ်းအသစ် (သူငယ်တန်း+၁၂တန်း) အကောင် အထည်ဖော်ဆောင်ရွက်မှုအား ဆန်းစစ်ရာ အတန်းစဉ်ကူးပြောင်းနှုန်းအနေဖြင့် စနစ်ဟောင်း ၂၀၁၅-၂၀၁၆ ပညာသင်နှစ်တွင်၈၇.၀၆ ရာခိုင်နှုန်းရှိပြီး စနစ်သစ် ၂၀၁၇-၂၀၁၈ ပညာသင်နှစ်တွင် ၉၇.၂၉ ရာခိုင်နှုန်း ရှိကြောင်း တွေ့ရှိရပါသဖြင့် အတန်းစဉ်ကူးပြောင်းမှု အဆင့်ဆင့်တွင်ကျောင်းသား၊ ကျောင်းသူ လျော့နည်းမှု မရှိစေရေး၊ အဆင့်ပြီးမြောက်သည်အထိ သင်ယူတတ်မြောက်နိုင်ရေး ဆက်လက်ဆောင်ရွက်သင့်ပါတယ်။ အခြေခံပညာကျောင်းများတွင် အရည်အချင်းပြည့်မီသော ဆရာများ လုံလောက်မှုမရှိခြင်း၊ အထူး သဖြင့် မူလတန်းကျောင်းများတွင် ဆရာ မမြဲခြင်း၊ လုပ်ငန်းခွင်အတွင်းတွင် ဆရာအတတ်ပညာကို ကျွမ်းကျင်စွာ သင်ကြားလေ့ကျင့်ပေးထားနိုင်မှုမရှိသည့် ဆရာအရေအတွက် များပြားလွန်းခြင်းတို့ကို တွေ့ရှိရကြောင်း ကော်မရှင်မှ အကြံပြုထားပါတယ်။ မူလတန်းပညာရေးဟာ အခြေခံကျပြီး အရေးကြီး သဖြင့် ဆရာ၊ ဆရာမတို့ကို ကောင်းစွာလေ့ကျင့်ပေးပြီးမှသာ စာပေသင်ကြားရေး ဆောင်ရွက်စေသင့် ပါတယ်။ ဆရာ၊ ဆရာမများအနေဖြင့်ရရှိခဲ့သည့်ဘွဲ့နဲ့ သင်ကြားနေရတဲ့ဘာသာရပ် ကိုက်ညီမှုမရှိခြင်းများ ကိုလည်း မည်သို့စီမံဆောင်ရွက်မည်ကို စဉ်းစားသင့်ကြောင်း အကြံပြုလိုပါတယ်။ လုပ်ငန်းခွင်အတွင်း ဆရာများ စဉ်ဆက်မပြတ် လေ့ကျင့်ပေးနေခြင်းထက် ဆရာအတတ်သင်ကောလိပ်၊ ပညာရေးကောလိပ် များအား ပိုမိုဖွင့်လှစ်သင်ကြားပေးနိုင်ရေး သက်ဆိုင်ရာဌာနများက ပူးပေါင်းဆောင်ရွက်သွားသင့်ပါကြောင်း တိုက်တွန်းလိုပါတယ်။ 'အစကောင်းမှအနှောင်းသေချာ' ဆိုတဲ့စကားပုံနှင့်အညီ KG တန်း၊ Grate 1 မှ Grate 5 အထိ သင်ကြားတဲ့ဆရာများဟာ အရည်အချင်းရှိဖို့လိုအပ်ပြီး ဆရာ၊ ဆရာမများရဲ့ ရာထူးတိုးမှု အနေဖြင့် မူလတန်းပြမှ အလယ်တန်းပြ၊ ၄င်းမှအထက်တန်းပြ အဆင့်တိုးခြင်းများကြောင့် ကျွမ်းကျင်မှု မရှိသောဘာသာရပ်၊ အတန်းပြောင်းလဲသင်ကြားနေရခြင်း အခက်အခဲရှိကြောင်း တွေ့ရှိရသဖြင့် ကျွမ်းကျင် သော ဘာသာရပ်၊ အတန်းများတွင်သာ သင်ကြားစေပြီး ရာထူး၊ အဆင့်တိုးခြင်း၊ လစာတိုးခြင်းစနစ် စည်းမျဉ်းကို စဉ်းစားဆောင်ရွက်သင့်ကြောင်း အကြံပြုလိုပါတယ်။ စိုက်ပျိုးရေးတက္ကသိုလ်တွင် နှစ်စဉ် လျှောက်ထားသူ ၃,၀၀၀ ခန့်အနက်မှ ကျောင်းသား ၄၀၀ ဦး ခန့်၊ စိုက်ပျိုးရေးသိပ္ပံများမှ ကူးပြောင်းခွင့်ရသူ ၅၀ ဦးခန့်၊ စုစုပေါင်း ၄၅၀ ဦးခန့်ကိုသာ သင်ကြားပေး နိုင်ကြောင်း သိရှိရပါတယ်။ စိုက်ပျိုးရေးတက္ကသိုလ်များ ထပ်မံဖွင့်လှစ်သင့်သကဲ့သို့ လက်ရှိစိုက်ပျိုးရေး သိပ္ပံ ၁၄ ကျောင်းကိုလည်း ကောလိပ်အဆင့် မြှင့်တင်ပေးနိုင်ရေး ဆောင်ရွက်သင့်ပါတယ်။ တက္ကသိုလ်ဝင်တန်း မအောင်မြင်တဲ့ တန်းစဉ်ကူးပြောင်းရာတွင် လိုက်ပါနိုင်ခြင်းမရှိသော ကျောင်းသူ၊ ကျောင်းသားများအတွက် စက်မှုလက်မှုအထက်တန်းကျောင်းနှင့် ယင်းကဲ့သို့သော စိုက်ပျိုးရေးအထက်တန်းကျောင်းများ များများ ဖွင့်လှစ်ပေးရန် စဉ်းစားသင့်ကြောင်း အကြံပြုလိုပါတယ်။ အိမ်နီးချင်းအိန္ဒိယနိုင်ငံရဲ့ ပြည်နယ်တိုင်းမှာ စိုက်ပျိုးရေးတက္ကသိုလ်များရှိပါတယ်။ လူဦးရေ ၅ သန်း ခန့်သာရှိတဲ့ လာအိုနိုင်ငံမှာ စိုက်ပျိုးရေးကောလိပ် ၃ ခုရှိပြီး စက်မှုနိုင်ငံဖြစ်တဲ့ ဂျပန်နိုင်ငံရဲ့ ပြည်နယ် တက္ကသိုလ်တိုင်းမှာ စိုက်ပျိုးရေးမဟာဌာနများရှိကြောင်း တွေ့ရှိရပါတယ်။ ဗီယက်နမ်နိုင်ငံတွင် ဘွဲ့ရအရေ အတွက်ရဲ့ ၆.၁၅ ရာခိုင်နှုန်းဟာ စိုက်/မွေးတက္ကသိုလ်ကဖြစ်ပြီး မိမိနိုင်ငံမှာတော့ ၀.၅၁ ရာခိုင်နှုန်းသာ ရှိသေးကြောင်းတွေ့ရှိရပါတယ်။ စိုက်ပျိုးရေးကိုအဓိကထားတဲ့ မြန်မာနိုင်ငံမှာ စိုက်ပျိုးရေးတက္ကသိုလ် တစ်ခု တည်းသာရှိနေခြင်းအပေါ် သက်ဆိုင်ရာဝန်ကြီးဌာနအနေဖြင့် စဉ်းစားသုံးသပ်သင့်ပါကြောင်းနှင့် သင့်လျော်သော တက္ကသိုလ်/ကောလိပ်များတွင်လည်း စိုက်ပျိုးရေးမဟာဌာနများ တိုးချဲ့ဖွင့်လှစ်သင့်ပါကြောင်း တင်ပြအပ် ပါတယ်။ တက္ကသိုလ်များတွင် သုတေသနလုပ်ငန်းဖွံ့ဖြိုးတိုးတက်ရေးအတွက် ဆရာများကို ပညာတော်သင် စေလွှတ်ပေးခဲ့သော်လည်း ပြည့်စုံသောဓာတ်ခွဲခန်းများမရှိခြင်း၊ ရာထူးရရှိရေးအတွက်သာ သုတေသန ပြုလုပ်နေခြင်းတို့ကို ပြုပြင်ဆောင်ရွက်ဖို့ လိုအပ်နေကြောင်း ကော်မရှင်မှ အကြံပြုထားပါတယ်။ သုတေ သနလုပ်ဆောင်နိုင်စေရန် နိုင်ငံတကာတက္ကသိုလ်များနှင့် ချိတ်ဆက်ဆောင်ရွက်ခြင်း၊ ပတ်ဝန်းကျင်ကောင်း များထူထောင်ပေးခြင်း၊ ရန်ပုံငွေလုံလောက်စွာ ထောက်ပံ့ပေးခြင်းနှင့် စွမ်းဆောင်မှုအလိုက် ချီးမြှင့်ပေး နိုင်ရေးတို့ကို သက်ဆိုင်ရာဌာနများမှ ဆက်လက်ဆောင်ရွက်ပေးဖို့ တိုက်တွန်းလိုပါတယ်။ နိဂုံးချုပ်အားဖြင့် အမျိုးသားပညာရေးမူဝါဒကော်မရှင်မှတင်ပြတဲ့ အစီရင်ခံစာအပေါ် သက်ဆိုင်ရာ ဌာနအသီးသီးမှ မြန်မာနိုင်ငံပညာရေး တိုးတက်အောင်မြင်ရေးအတွက် အလေးထားလိုက်ပါ လုပ်ဆောင် သွားကြဖို့ လိုအပ်ပါကြောင်း တင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များ ခင်ဗျား။ အစည်းအဝေးကို မိနစ် ၃၀ ခန့် ခေတ္တ ရပ်နားပါ့မယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျာ။</speech>
<speech type="mc">အားလုံးပဲ ထွက်ခွာနိုင်ကြပါပြီခင်ဗျာ။</speech>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော်ကိုယ်စားလှယ်များခင်ဗျာ။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျား။ ဦးအောင်သိုက် ဆိပ်ဖြူမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1472">ဦးအောင်သိုက်(ဆိပ်ဖြူမဲဆန္ဒနယ်၊ မကွေးတိုင်းဒေသကြီး)</mp>လေးစားရပါသော နာယကကြီးနှင့်တကွ အားလုံးမင်္ဂလာပါလို့။ ကျွန်တော်ကတော့ မကွေးတိုင်းဒေသကြီး ဆိပ်ဖြူမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအောင်သိုက် ဖြစ်ပါတယ်။ နာယကကြီးခင်ဗျား။ ကျွန်တော်ဆွေးနွေးမှာကတော့ မြန်မာနိုင်ငံပညာရေးကော်မရှင်၏ အစီရင်ခံစာ အမှတ်(၃)ကို ဆွေးနွေးသွားမှာဖြစ်ပါတယ်။ အစီရင်ခံစာမှာအခန်း (၇)ခန်း ပါရှိပါတယ်။ အမျိုးသားပညာရေး မဟာဗျူဟာစီမံကိန်း(၂၀၁၆ မှ ၂၀၂၁ ကာလ)အတွင်း ပညာရေးပြုပြင်ပြောင်းလဲမှုများကို အဆင့်လိုက် အကောင်အထည်ဖော်ရာတွင် နှစ်အလိုက် ဦးစားပေးဆောင်ရွက်ရမည့် ပြုပြင်ပြောင်းလဲရေး လုပ်ငန်းများကို ဖော်ဆောင်ရန် သူငယ်တန်း + ၁၂ တန်း ပညာရေးအဆင့်ကို အကောင်အထည်ဖော် ဆောင်ရွက်နေပြီဖြစ်ပါတယ်။ နာယကကြီးခင်ဗျား။ အခြေခံပညာအဆင့်အထိ ဆရာ၊ ကျောင်းသားအချိုးမှာ ပြည်ထောင်စုတစ်ခုလုံး အနေဖြင့် ခြုံကြည့်လျှင် သင့်တင့်မျှတသော အချိုးဖြစ်သော်လည်းပဲ ဒေသအလိုက် ခွဲဝေချထားမှုတွင် ကွာဟမှုများ ရှိနေပါတယ်။ မျှတသော ဆရာ၊ ကျောင်သားအချိုးဖြစ်စေရန် မဖြစ်မနေဖြည့်ဆည်း ဆောင်ရွက် နိုင်ပါရန် ပညာရေးကော်မရှင်ကို အကြံပြုပါတယ်။ နာယကကြီးခင်ဗျား။ Power Point ပြခွင့်ပြုပါ။ ၂၇-၅-၂၀၁၈ နံနက် ၉ နာရီမှာ ဆိပ်ဖြူမြို့နယ် အင်ကြင်းပင်ကျေးရွာမှာရှိတဲ့ အခြေခံပညာမူလတန်းကျောင်းခွဲတွင် အခြေခံပညာမူလတန်းကျောင်း ဆရာ/ ဆရာမ ၁၅ ဦးတို့နှင့် တွေ့ဆုံပြီး သူတို့ရဲ့ ခံစားချက်အသံတွေကို ကျွန်တော်နားထောင်ခဲ့ပါတယ်။ တင်ပြချက်တွေကတော့ အခြေခံပညာမူလတန်းကျောင်းခွဲများတွင် ဆရာ/ ဆရာမ ၂ ဦးသာ ခွဲဝေချထားပေး olosul cos que sego0028 KG, Grade-1, Grade-2 2028 2029:20. oog osoSwosszap စတုတ္ထတန်းသည် သင်ရိုးဟောင်းဖြစ်ပါတယ်။ သင်ရိုးသစ်သည် အတန်းတစ်တန်းကို ၁၀ ဘာသာရှိပြီး သင်ရိုးဟောင်းကတော့ ၅ ဘာသာရှိပါတယ်။ သင်ရိုးသစ်သည် သင်တန်းတက်ရောက်ထားသော ဆရာ/ဆရာမများက သင်ကြားပေးနိုင်မှသာလျှင် သင်ကြားရေး အောင်မြင်နိုင်မှာဖြစ်ပါတယ်။ အခြေခံပညာမူလတန်းကျောင်းခွဲများတွင် ဆရာ ဆရာမ ၂ ဦးသာ ခန့်ထားပေးတဲ့အတွက် တစ်ဦးက မီးဖွားခွင့်ယူလျှင် ၆ လကြာမှာဖြစ်ပြီး တစ်ဦးက ရုံးလုပ်ငန်း များဆောင်ရွက်နေလျှင် တစ်ဦးသာ ပညာသင်ကြားရပြီး ရုံးလုပ်ငန်းများကလည်း ကျောင်းကြီးများကဲ့သို့ ဆောင်ရွက်နေရတယ်လို့ သိရှိရပါတယ်။ KG, Grade-1, Grade-2 သင်တန်းများတွင်လည်း ဆရာတစ်ဦးဆီက သင်တန်းတက်၍ သင်တန်းဆင်း ဆရာ/ဆရာမများကသာ ပြန်လည်သင်ကြားပေးရသဖြင့် ဆရာ/ ဆရာမ မပြည့်စုံသော ကျောင်းများတွင် ချမှတ်ထားသော သင်ရိုးနည်းလမ်းများအတိုင်း ပေါက်မြောက်အောင်မြင်အောင် သင်ကြားပေးနိုင်ရန်အတွက် မူလတန်းကျောင်းခွဲများကို မူလတန်းကျောင်းအဖြစ် အဆင့်မြှင့်တင်ပေးပြီး လိုအပ် ဆရာ/ ဆရာမများ ခန့်ထားနိုင်မှသာလျှင် သင်ရိုးသစ်များတွင် သင်တန်းဆင်း ဆရာ/ဆရာမများနှင့် သင်ကြားပေးခြင်းဖြင့် အမျိုးသားပညာရေးမဟာဗျူဟာစီမံကိန်းကြီး အောင်မြင်မှာဖြစ်ပါတယ်။ နာယကကြီးခင်ဗျား။ နည်းပညာ၊ သက်မွေးပညာနဲ့ လေ့ကျင့်ရေးကဏ္ဍများတွင် နည်းပညာနှင့် သက်မွေးပညာ ပညာရပ်များကို ပုံမှန်သင်ရိုးညွှန်းတမ်းတွင် ထည့်သွင်းသင်ကြားပေးခြင်း၊ ကာလတို သင်တန်းများကို အခြေခံပညာကျောင်းများတွင် ပူးတွဲဖွင့်လှစ်သင်ကြားခြင်း၊ သက်မွေးပညာဘာသာရပ် အမျိုးမျိုးတို့ကို တိုးချဲ့ဖွင့်လှစ်သင်ကြားခြင်း၊ သက်မွေးပညာသင်ယူခဲ့သည့် အခြေခံပညာအထက်တန်း ပြီးမြောက်သူများကို အသက်မွေးဝမ်းကျောင်းပညာဆိုင်ရာ ကျွမ်းကျင်မှုလက်မှတ်များ ချီးမြှင့်ခြင်းကို ဆောင်ရွက်ခြင်းဖြင့် ကျောင်းသားများ ကျောင်းထွက်နှုန်းလျော့နည်းလာပြီး လုပ်ငန်းခွင်ကို လိုအပ်ချက်နှင့် ကိုက်ညီသည့် လုပ်သားများ ပိုမိုမွေးထုတ်နိုင်မည်ဖြစ်ပါတယ်။ ဒါကိုကျွန်တော်တို့ ကြိုဆိုထောက်ခံပါတယ်။ ဒါမှအလုပ်လက်မဲ့ဦးရေက လျော့နည်းသွားမှာဖြစ်ပါတယ်။ စိုက်ပျိုးရေးကို အခြေခံသည့် မြန်မာနိုင်ငံတွင် စိုက်ပျိုးရေးတက္ကသိုလ်တစ်ခုတည်းသာမက စိုက်ပျိုးတက္ကသိုလ်များ ထပ်မံတိုးချဲ့ဖွင့်လှစ်ခြင်း၊ စိုက်ပျိုးရေး သိပ္ပံများကို စိုက်ပျိုးရေးကောလိပ်များအဖြစ် မြှင့်တင်ခြင်း၊ ရန်ကုန်၊ မန္တလေးကဲ့သို့ ဝိဇ္ဇာ၊ သိပ္ပံတက္ကသိုလ် များတွင် စိုက်ပျိုးရေးမဟာဌာနများ ဖွင့်လှစ်ပေးရန် အကြံပြုချက်ကို ထောက်ခံပါတယ်။ အထက်ပါ အချက် များကို အောင်မြင်အောင် ဆောင်ရွက်နိုင်မှ အနာဂတ်ကာလတွင် မြန်မာနိုင်ငံစိုက်ပျိုးရေးပညာများ ခေတ် နောက်မကျဘဲ အကောင်အထည်ဖော်ဆောင်ရွက်လာနိုင်မှာဖြစ်ပါတယ်။ နာယကကြီးခင်ဗျား။ တက္ကသိုလ်စာကြည့်တိုက်များ အခန်းကဏ္ဍသည် သင်ကြားသင်ယူမှုနှင့် သုတေသနကို အထောက်အကူပြုကြောင်း အသိအမှတ်ပြုကာ တက္ကသိုလ်စာကြည့်တိုက်များ ဖွံ့ဖြိုးတိုးတက်ရေး အတွက် ကြိုးပမ်းဆောင်ရွက်ရပါတယ်။ တက္ကသိုလ်စာကြည့်တိုက်များကို နိုင်ငံတကာနှင့် ရင်ပေါင်တန်း နိုင်သည့် ခေတ်မီစာကြည့်တိုက်များအဖြစ် မြှင့်တင်ပြောင်းလဲရာတွင် နိုင်ငံတကာတက္ကသိုလ် စာကြည့်တိုက် ဆိုင်ရာ စံချိန်စံညွှန်းများနှင့် လုပ်ငန်းလမ်းညွှန်ချက်များကို သိရှိခြင်းဖြင့် တက္ကသိုလ်စာကြည့်တိုက်များကို အဆင့်မြှင့်တင် ဆောင်ရွက်ရန် အထောက်အကူပြု မည် ဖြစ်ပါတယ်။ စာကြည့်တိုက်များနှင့် သုတေသန လုပ်ငန်းများ ဖွံ့ဖြိုးတိုးတက်လာစေရန် သုတေသနလုပ်ငန်းများကို အများရှေ့မှာချပြီး ဝေဖန်ဆွေးနွေး osscozoro de cascossos. Seminar cozi 3pc.sboşcaq:c4:(Research Conference) cozcydor အလေ့အထတွေကိုလုပ်ဖို့ လိုအပ်နေပါတယ်။ တစ်ချိန်က အရှေ့တောင်အာရှမှာ မြန်မာနိုင်ငံ သုတေသန အသင်းဟာ အရှိန်အဝါ ကြီးမားခဲ့ပါတယ်။ သုတေသနလုပ်ငန်းများမှာ အောင်မြင်ရန်အတွက် အမျိုးသား ပညာရေးကော်မရှင်အနေဖြင့် ကြိုးပမ်းဆောင်ရွက်ဖို့ အကြံပြုပါတယ်။ နာယကကြီးခင်ဗျား။ နိဂုံးချုပ်အနေဖြင့် ပညာရေးဝန်ကြီးဌာနသည် အမျိုးသားပညာရေးမဟာ ဗျူဟာစီမံကိန်းကို အကောင်အထည်ဖော်ရာတွင် အခြေခိုင်ဖို့ လိုပါတယ်။ မူလအတန်းအဆင့်ကို အခြေခိုင် မှသာ အလယ်တန်း၊ အထက်တန်းကို အောင်မြင်အောင်တက်လှမ်းနိုင်မည်ဖြစ်ပါတယ်။ စီမံကိန်းအောင်မြင်ရန် အတွက် မူလတန်းကစပြီး ကျွမ်းကျင်တတ်မြောက်သော သင်တန်းဆင်း ဆရာ/ဆရာမများနှင့် သင်ကြားပေး နိုင်ရေးအတွက် အဘက်ဘက်မှ ဆောင်ရွက်ပေးနိုင်ပါရန် အကြံပြု ဆွေးနွေးရင်း နိဂုံးချုပ်လိုက်ပါတယ်။ ကျေးဇူးတင်ပါတယ်။</speech>
<speech type="speaker">ဦးဇုန်လှယ်ထန်း ချင်းပြည်နယ်မဲဆန္ဒနယ်အမှတ်(၄) ဆွေးနွေးဖို့ဖြစ်ပါတယ်။</speech>
<speech><mp id="38">ဦးဇုန်လှယ်ထန်း(မဲဆန္ဒနယ်အမှတ်-၄၊ ချင်းပြည်နယ်)</mp>လေးစားအပ်တဲ့ နာယကကြီးနဲ့ ပြည်ထောင်စုအဆင့် အဖွဲ့ဝင်များ၊ ပြည်ထောင်စုလွှတ်တော်ကိုယ်စားလှယ်များအားလုံးကို မင်္ဂလာပါလို့ ဦးစွာနှုတ်ခွန်းဆက်သအပ်ပါတယ်။ ပထမဆုံးအနေနဲ့ ကျွန်တော်တင်ပြချင်တာကတော့ အစီရင်ခံစာ စာမျက်နှာ ၂၅ မှာ တက္ကသိုလ်ဝင် စာမေးပွဲအောင်မြင်မှုနှုန်းကို ဖော်ပြတာတွေ့ရပါတယ်။ အဲဒီမှာ ကျွန်တော်တို့ ဒီ ဖြေဆိုသူ ၆၀၀,၀၀၀ အနက် ၂၀၀,၀၀၀ ၀န်းကျင်သာ အောင်မြင်တာကို တွေ့ရပါတယ်။ ကျွန်တော်တို့ နှစ်စဉ်မြန်မာနိုင်ငံရဲ့ တက္ကသိုလ်ဝင် စာမေးပွဲ အောင်မြင်မှုနှုန်းကို လေ့လာမယ်ဆိုရင် ၃၀ ရာခိုင်နှုန်းလောက်ဖြစ်ပါတယ်။ အဲဒီမှာ ကျွန်တော်တို့ ၇၀ ရာခိုင်နှုန်းသော ကျောင်းသားများအတွက် ကျွန်တော်တို့ နိုင်ငံတော်က ဒီ Plan မရှိတာကို တွေ့ရပါတယ်။ ဘာကြောင့် ဒီလိုဖြစ်သလဲ။ ကျွန်တော်တို့ ဒီတက္ကသိုလ်ဝင်ဆံ့နိုင်တဲ့၊ ကျောင်းဝင်ဆံ့နိုင်တဲ့ အင်အား ကြောင့်လား သို့မဟုတ် ပညာရေးစနစ်ကြောင့်လား။ တကယ်ပဲ ဒီလောက်ပဲအောင်တာလား သို့မဟုတ် ဒီလောက်ပဲ အောင်ခိုင်းတာလား။ ဒါ တွေကတော့ ကျွန်တော်တို့ မေးခွန်းထုတ်စရာဖြစ်ပါတယ်။ သို့သော် ဘယ်လိုပဲပြောပြော ကျွန်တော်တို့ ၇၀ ရာခိုင်နှုန်းသော ကျောင်းသားများအတွက် ဒီ စီမံကိန်း ဆွဲသင့်တဲ့ အကြောင်းကို တင်ပြလိုပါတယ်။ ဒီမှာကတော့ အစီရင်ခံစာမှာတော့ အထက်တန်းတွေမှာ အကြို သက်မွေးဘာသာရပ်တွေအဖြစ် Elective Subject တွေအဖြစ် သင်ပေးဖို့ အကြံပြုတာတွေ့ရပါတယ်။ ဒါကတော့ လက်တွေ့တော့မကျပါဘူး။ ဘာကြောင့်လဲဆိုတော့ ၁၆ နှစ်လောက်မှာ ဒီလုပ်ငန်းခွင်ကို အပြီး သွားဖို့ဆိုတာကတော့ ကျွန်တော်တို့ အရွယ်လည်း မရောက်သေးပါဘူး။ ကျွန်တော်တို့ ဒီလိုမျိုးအစား သီးသန့် ဒီသက်မွေးဝမ်းကျောင်းတွေကို တိုင်းနဲ့ ပြည်နယ်အလိုက် တည်ထောင်ပေးဖို့ ကျွန်တော်ကတော့ အကြံပြုချင်ပါတယ်။ ဥပမာ စင်ကာပူရဲ့ ပညာရေးစနစ်ကို လေ့လာမယ် ဆိုရင် သူလည်းပဲ တက္ကသိုလ်ဝင်ခွင့်ပြုတာကတော့ ဝင်ခွင့်နည်းနည်းလေးပဲ ပြုထားပြီးတော့ အများစုက ဒီ Polytechnic လို့ခေါ်တဲ့ နည်းပညာအစုံသင်ရတဲ့ ဒီပလိုမာကျောင်းကို သွားခိုင်းတယ်။ ပြီးတော့ အဲဒီအဆင့်ကို မမီတဲ့လူတွေ အားလုံးကို ဒီ ITE လို့ ခေါ်တဲ့ Institute of Technical Education မှာသွားခိုင်းတာ တွေ့ရပါတယ်။ အဲဒီလို အချိုးနဲ့ ဘယ်လိုသွားခိုင်းသလဲဆိုရင် တက္ကသိုလ် ၃ ခု ပဲ ထားတယ်။ Polytechnic ဆိုတဲ့ ဒီပလိုမာ၊ နည်းပညာမျိုးစုံသင်လို့ရတဲ့ ဒီပလိုမာကျောင်းကို ၅ ခုလောက် ထားတယ်။ ITE ကို ၁၆ Campus လောက် ထားပြီးတော့ သူ့ရဲ့ လူ့စွမ်းအားအရင်းအမြစ်အားလုံးကို နေရာဒေသ အားလုံးအတွက် အသုံးပြုနိုင်အောင် စီမံကိန်းဆွဲထားတာကိုတွေ့ရပါတယ်။ အမှန်ဆိုရင် ကျွန်တော်တို့ နိုင်ငံမှာလည်း ကုန်ထုတ်လုပ်မှုအတွက် ကျွန်တော်တို့ အသက်မွေးဝမ်းကျောင်း ပညာရပ် တွေက ပိုပြီးတော့ လိုအပ်တာ ဖြစ်ပါတယ်။ ဒီလိုကျွန်တော်တို့လုပ်နိုင်မှ ရင်းနှီးမြှုပ်နှံမှုတွေလည်း ဝင်လာမယ်။ ပြီးတော့ ကျွန်တော်တို့ နိုင်ငံလည်း ဒီထက်အများကြီး တိုးတက်လာမှာ ဖြစ်ပါတယ်ဆိုတာကို ကျွန်တော် တင်ပြလိုပါတယ်။ ဒီလို လုပ်ရန်အတွက် ပညာရေးဝန်ကြီးဌာန တစ်ခုတည်းနဲ့ လုပ်လို့မရပါဘူး။ ဝန်ကြီးဌာန အများကြီးနဲ့ ကျန်းမာရေး၊ စက်မှုဝန်ကြီးဌာန၊ ပြီးတော့ စိုက်ပျိုးမွေးမြူရေးဝန်ကြီးဌာန အဲဒီပြီးတော့ တခြားတခြားသော ဝန်ကြီးဌာနတွေနဲ့ ပေါင်းစပ်ညှိနှိုင်းပြီးတော့ ဒီလိုကျွန်တော်တို့ လူ့စွမ်းအားအရင်းအမြစ် ကြီးကို ၁၀၀ ရာခိုင်နှုန်း ဘယ်လို ကျွန်တော်တို့ ဘယ်လိုစီမံကိန်းဆွဲမလဲ Comprehensive Plan လိုတယ် ဆိုတဲ့အကြောင်းကို ကျွန်တော် တင်ပြလိုပါတယ်။ ဒုတိယအချက်မှာ ကျွန်တော်တင်ပြချင်တာကတော့ စာမျက်နှာ ၁ရ မှာ အမျိုးသားပညာဥပဒေ ပုဒ်မ ၁၆ (က)အရ KG+12 စနစ်ကို ဦးတည်တဲ့ကျွန်တော်တို့ မူလတန်းကို ၅ နှစ်၊ အလယ်တန်းကို ၄ နှစ်၊ အထက်တန်းကို ၃ နှစ်သွားဖို့ အကြံပြုတာကို တွေ့ရပါတယ်။ ဒါဘာကြောင့်လဲပေါ့။ ဒီမှာဖော်ပြတာကတော့ မူလတန်းမှာ တစ်နှစ်ထပ်တိုးရင် ဒီစီမံဆောင်ရွက်တဲ့ နေရာမှာ ပိုမိုလွယ်ကူမယ်လို့ ပြောပါတယ်။ ဒီလိုဆိုရင် ကျွန်တော် အလယ်တန်းမှာ ၅ နှစ်၊ အထက်တန်းမှာ ၂ နှစ်ပဲ ထားသင့်တယ်လို့ mfanns miraflores. Downs 90.gameforgmesafe immorfofo J 2011 (8:GODş sacondonezione Pre-University coll Junior College Boscoll så op al: ပုံစံနဲ့ပဲ ကျွန်တော်သွားသင့်တယ်လို့ တင်ပြချင်ပါတယ်။ ဘာကြောင့်လဲဆိုတော့ ကျွန်တော်တို့ ခုန ၁၆ နှစ် လောက် ပညာသင်ပြီးလို့ရှိရင် အဲဒီမှာ သူ့ရဲ့ လိုင်းထဲမှာ သူ့နေရာနဲ့သူ သွားနိုင်အောင်စီစဉ်ဖို့ ဒါကြိုတင် ပြီးတော့ ဆွဲဖို့လိုတယ်လို့ ကျွန်တော်တင်ပြလိုပါတယ်။ အမျိုးသားပညာရေးဥပဒေမှာတော့ ဘယ်လိုသွားပါ ဆိုတာတော့ မပြောပါဘူး။ ဒီလို KG+12 ကို ဦးတည်ပြီးတော့ သွားရမယ်ဆိုတာပဲ ပြောထားတဲ့အတွက်ကြောင့် ကျွန်တော်တို့ ဆောင်ရွက်တဲ့နေရာမှာ လွတ်လွတ်လပ်လပ် ဆောင်ရွက်လို့ ရတယ်ဆိုတာကို တင်ပြချင် ပါတယ်။ အဓိက ကတော့ ဘယ်လိုပုံစံနဲ့ ကျွန်တော်တို့ လူ့စွမ်းအားအရင်းအမြစ်ကို ၁၀၀ ရာခိုင်နှုန်း အသုံးချမလဲဆိုတဲ့ Plan အတွက်နဲ့ အံဝင်ခွင်ကျဖြစ်အောင် ဆွဲဖို့ပဲလိုတယ်ဆိုတာကို တင်ပြချင်ပါတယ်။ တတိယမှာတော့ အထက်တန်းအဆင့်တွင် အင်္ဂလိပ်ဘာသာအစား မြန်မာဘာသာဖြင့် ပြန်သင်ပေးရန် အကြံပြုတာတွေ့ရပါတယ်။ ကျွန်တော်ကတော့ ဒါကတော့ မထောက်ခံပါဘူး။ ဘာကြောင့်လဲဆိုတော့ ကျွန်တော်တို့ မြန်မာနိုင်ငံက ပညာရေးစနစ်မှာ အစမ်းသပ်ခံ ပညာရေးစနစ်နဲ့ နှစ်ပေါင်း ၆၀ လုံး ပတ်ချာ လည်နေတယ်။ ဒီလိုမျိုး သင်မယ်ဆိုရင် ရှုပ်ထွေးမှုအများကြီးတွေ့လာမှာ ဖြစ်ပါတယ်။ ကျွန်တော်တို့ ဝေါဟာရတွေ အခက်အခဲဖြစ်မယ်။ အခု သတင်းစာတွေမှာ အင်္ဂလိပ်စကားကို မြန်မာလို ရေးလိုက်တဲ့ Dictionary မှာလည်း ကြည့်လို့မရတော့ဘူး။ ဒီလိုမျိုး နားလည်လို့မရဘူး။ အင်္ဂလိပ်လိုနဲ့ဆိုရင် Dictionary မှာလည်း ကြည့်လို့ရတယ်။ အဲဒီအစား အမျိုးသားလွှတ်တော်မှာလည်း ကျွန်တော်တို့ ဆွေးနွေး ပြီးပြီ။ ကျောင်းတွေမှာ 4 Skill ရအောင်ပေါ့နော်။ သင်ပေးသင့်တယ်။ အဲဒီမှာ အခွေတွေ သုံးလို့ရတယ်။ Software တွေ အမျိုးမျိုးသုံးလို့ရတယ်။ အဲဒီလိုလုပ်ပေးလိုက်လို့ရှိရင် ကျွန်တော်တို့ဆရာတွေရော ကျောင်းသား တွေရော တစ်ချက်ခုတ် နှစ်ချက်ပြတ် လေ့လာခိုင်းပြီးတော့ ကျွန်တော်တို့အများကြီး အင်္ဂလိပ်စာမှာ ပိုကျွမ်းကျင်လာမယ်ဆိုတာကို တင်ပြလိုပါတယ်။ မလေးရှားကတော့ အရင်တုန်းက အင်္ဂလိပ်လိုသင်ပြီးတော့ ဒီလိုသူ့ဘာသာနဲ့ပြန်သင်တာကို တွေ့ရလို့ အားမကျသင့်ဘူးလို့ တင်ပြလိုပါတယ်။ ကျေးဇူးတင်ပါတယ်။</speech>
<speech type="speaker">ဦးဦးထွန်းမောင် ပုဏ္ဏားကျွန်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1519">ဦးဦးထွန်းမောင်(ပုဏ္ဏားကျွန်းမဲဆန္ဒနယ်၊ ရခိုင်ပြည်နယ်)</mp>အားလုံးမင်္ဂလာပါခင်ဗျာ။ ကျွန်တော် ကတော့ ရခိုင်ပြည်နယ်၊ ပုဏ္ဏားကျွန်းမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးဦးထွန်းမောင် ဖြစ်ပါတယ်။ ကျွန်တော်ဆွေးနွေးမှာက အမျိုးသားပညာရေးမူဝါဒကော်မရှင်ရဲ့ ၂၀၁ရ ခုနှစ်၊ အောက်တိုဘာလမှ ၂၀၁၈ ခုနှစ်၊ ဧပြီလအထိ လုပ်ငန်းဆောင်ရွက်မှုအစီရင်ခံစာကို ခြုံငုံသုံးသပ် ဆွေးနွေးသွားမှာ ဖြစ်ပါတယ်။ နာယကကြီးခင်ဗျာ။ အခြေခံပညာအထက်တန်းအဆင့်မှာ သင်္ချာ၊ ဓာတု၊ ရူပ ၃ ဘာသာကို အင်္ဂလိပ် ဘာသာစကားနှင့် သင်ကြားခဲ့တာ နှစ်ပေါင်း ၃၀ ကျော်လာပြီဖြစ်သော်လည်း ကလေးများဟာ အင်္ဂလိပ် ဘာသာစကားကို ပိုမိုနားလည်တတ်ကျွမ်းလာခြင်း မရှိကြောင်းတွေ့ရပါတယ်။ သင်ပြသူ ဆရာ ဆရာမ များကိုယ်တိုင် ကျွမ်းကျင်စွာ မသင်ကြားနိုင်ကြောင်း တွေ့ရသည့်အတွက် ထိုဘာသာရပ်များကို အင်္ဂလိပ် ဘာသာဖြင့် သင်ကြားခြင်းကို မပြုလုပ်သင့်တော့ဘဲ မြန်မာဘာသာဖြင့်သာ သင်ကြားသင့်ကြောင်း အကြံပြု လိုပါတယ်။ နာယကကြီးခင်ဗျာ။ မြန်မာနိုင်ငံမှာ စိုက်ပျိုးရေးတက္ကသိုလ် တစ်ခုတည်းသာရှိတဲ့အတွက် စိုက်ပျိုးရေး သိပ္ပံကျောင်းများကို စိုက်ပျိုးရေးကောလိပ် သို့မဟုတ် စိုက်ပျိုးရေးတက္ကသိုလ်များအဆင့် အဆင့်တိုးမြှင့် ဖွင့်လှစ်သင့်ကြောင်း အကြံပြုထားတာကို လုံးဝထောက်ခံပါတယ်။ မြန်မာနိုင်ငံဟာ စိုက်ပျိုးရေးနိုင်ငံ ဖြစ်သည့်အတွက် ခေတ်မီစိုက်ပျိုးရေးပညာကျွမ်းကျင်တဲ့ စိုက်ပျိုးရေးဘွဲ့ရများ ပိုမိုမွေးထုတ်ပေးရန် လိုအပ်နေပါတယ်။ နာယကကြီးခင်ဗျာ။ အခြေခံပညာအထက်တန်းအဆင့်မှာ စိုက်ပျိုးရေးဘာသာနဲ့ ဥပဒေဘာသာ ရပ်တို့ကိုလည်း တိုးချဲ့ ပြဋ္ဌာန်းသင့်ကြောင်း အကြံပြုလိုပါတယ်။ တရုတ်နိုင်ငံမှာ အထက်တန်းကျောင်း တွေမှာ ဥပဒေပညာကို ကျောင်းသင်ဘာသာအဖြစ် ပြဋ္ဌာန်းထားတာ တွေ့ရပါတယ်။ အစီရင်ခံစာမှာ လွန်ခဲ့တဲ့ ၃ နှစ်က ၁၀ တန်းဖြေဆိုသူများကို လေ့လာကြည့်တဲ့အခါမှာ ယေဘုယျအားဖြင့် ၆ သိန်းခန့် ဖြေဆိုတဲ့နောက် ၂ သိန်းခန့်သာအောင်မြင်ပြီး ကျန် ၄ သိန်းခန့်မှာ ကျရှုံးပြီး ပြင်ပလုပ်ငန်းများသို့ ရောက် သွားကြောင်း သုံးသပ်ထားပါတယ်။ သူငယ်တန်းမှ ၉ တန်းအထိ မအောင်မနေရမူဝါဒ ချထားပြီးမှ ၁၀ တန်း မှာ ၄ သိန်းခန့် ကျရှုံးတဲ့ မေးခွန်းစနစ်မှာလည်း မသင့်တော်ကြောင်း သုံးသပ်မိပါတယ်။ မေးခွန်းစနစ်ကို ၄ သိန်းခန့်ကျရှုံးအောင် လုပ်လို့ရသလို ၄ သိန်းခန့်အောင်မြင်အောင်လည်း လုပ်လို့ရနိုင်ပါတယ်။ ကျရှုံး ဘာသာကိုသာ ပြန်ဖြေခြင်းဖြင့်လည်း အောင်မြင်မှုများအောင် လုပ်ပေးနိုင်ပါတယ်။ ဒါကိုလည်း ပြန်လည် သုံးသပ်ပေးဖို့ လိုအပ်ပါကြောင်း ဆွေးနွေးလိုပါတယ်။ နာယကကြီးခင်ဗျာ။ နိုင်ငံတစ်ဝန်းလုံးမှာရှိတဲ့ အခြေခံပညာကျောင်းများဖြစ်တဲ့ အထက်တန်း၊ အလယ်တန်း၊ မူလတန်းကျောင်းများရှိ ဆရာ ဆရာမများရဲ့ ကျောင်းရွှေ့ပြောင်းခြင်း၊ ရာထူးတိုး ရွေးချယ် ခြင်းများနဲ့စပ်လျဉ်းပြီး အချို့မြို့နယ်တွေမှာ ငွေ ၅ သိန်း၊ ၁၀ သိန်း၊ ၁၅ သိန်း အစရှိသဖြင့် ငွေတွေကို လိမ္မာပါးနပ်စွာ ပေးနေရကြောင်း သိရပါတယ်။ ဒီကိစ္စတွေဟာ တစ်နိုင်ငံလုံးရှိ ပညာရေးဝန်ထမ်းများရဲ့ စိတ်ဆင်းရဲစရာတွေဖြစ်နေကြောင်း သုံးသပ်မိပါတယ်။ ဒါကြောင့် ကျောင်းရွှေ့ပြောင်းခြင်း၊ ရာထူးတိုး ရွေးချယ်ခြင်းများမှာ အစဉ်အလာဖြစ်နေတဲ့ အဂတိလိုက်စားမှုများကို သုတေသနပြု လေ့လာပြီး လက်ရှိ ပညာရေးစနစ်ရဲ့ အားနည်းချက်တွေကို အမြန်ဆုံး ပြုပြင်ဆောင်ရွက်သင့်ပါကြောင်း အကြံပြုလိုပါတယ်။ နာယကကြီးခင်ဗျာ။ နောက်တစ်ခုဆွေးနွေးလိုတာက တစ်နိုင်ငံလုံးရှိ အခြေခံပညာကျောင်းများရဲ့ ကျောင်းသားဦးရေအလိုက် ခေါင်းစဉ် ၁၂ မျိုးနဲ့ သုံးစွဲခွင့်ပြုထားတဲ့ ငွေကြေးကိစ္စဖြစ်ပါတယ်။ ဒီ ထောက်ပံ့ကြေး ငွေတွေကို စနစ်တကျသုံးစွဲရန်၊ စနစ်တကျစိစစ်ရန် သက်ဆိုင်ရာ မြို့နယ်များသို့ ညွှန်ကြားစာများ ဘယ်လိုပဲ ထုတ်ထုတ် အချို့ကျောင်းတွေမှာ စည်းမျဉ်းစည်းကမ်းနဲ့အညီ ညှိနှိုင်းတိုင်ပင် သုံးစွဲခြင်း မရှိကြဘဲ တစ်ဦး တစ်ယောက်တည်း မောင်ပိုင်စီးကာ ကိုယ်ကျိုးသုံးနေကြတာတွေ ရှိနေကြောင်း သက်ဆိုင်ရာများသို့ တင်ပြလို ပါတယ်။ အချို့မြို့နယ်ပညာရေးမှူးများကလည်း မှန်မှန်ကန်ကန် စစ်ဆေးမှုတွေ အားနည်းနေကြောင်း တွေ့နေရပါတယ်။ ဒါတွေကို ထိရောက်စွာ အသုံးပြုနိုင်ဖို့၊ စစ်ဆေးနိုင်ဖို့ မူဝါဒတွေကိုလည်း ပြန်လည် ဆန်းစစ်ပေးဖို့ လိုအပ်နေကြောင်း အကြံပြုတင်ပြအပ်ပါတယ်။ နာယကကြီးခင်ဗျာ။ နိဂုံးချုပ်အနေနဲ့ ကျောင်းဆောင်သစ်တွေဆောက်လုပ်ခွင့်ပြုတဲ့ ကိစ္စကို ဆွေးနွေးလိုပါတယ်။ ကျောင်းဆောင်ဆောက်ပြီးတာမကြာသေးဘူး။ နောက်ထပ်ကျောင်းဆောင်သစ်တွေ ထပ်ပါနေတာတွေ ရှိနေပါတယ်။ ဒါတွေကို ခေါင်းစဉ်ပြောင်းပြီး ဆောက်လုပ်ခွင့်မရှိဘူးလို့ ကြားနေရ ပါတယ်။ ကျောင်းသစ်၊ ကျောင်းဆောင်သစ်လိုတဲ့နေရာမှာ ကျောင်းဆောင်မရဘဲ ကျောင်းဆောင် မလိုတဲ့ နေရာတွေမှာ ကျောင်းဆောင်ဆောက်ခွင့်တွေ ပါနေတာကိုလည်း သက်ဆိုင်ရာ တာဝန်ရှိသူများ သတိ ပြုစေချင်ပါတယ်။ ဒါ့အပြင် အချို့မြို့နယ်တွေမှာ၊ အချို့ကျောင်းတွေမှာ တာဝန်ကျရာကျောင်းကို ဆရာ၊ ဆရာမတွေမရောက်ရှိဘဲ ရွာသားတွေက အပြင်ဆရာတွေ ငှားသင်နေရပါတယ်။ အချို့ကျောင်းတွေမှာ ဆိုရင် ဆရာ ဆရာမတွေ ၃ ယောက်တစ်ဖွဲ့၊ ၂ ယောက်တစ်ဖွဲ့စီ အလှည့်ကျမြို့များကို ပြန်နေထိုင်ခြင်းများလည်း ရှိနေပါတယ်။ အချို့ ကျေးလက်ကျောင်းတွေမှာ နေ့စဉ် မွန်းလွဲ ၁၁ နာရီ၊ ၁၂ လောက်မှ စတင် ပညာသင်ကြားပြီး ညနေ ၃ နာရီမထိုးမီ ကျောင်းလွှတ်တာတွေလည်း ရှိနေပါတယ်။ အချို့ကျောင်းတွေမှာ စာသင်ရက် ၅ ရက်ရှိပေမယ့် ၂ ရက် ၃ ရက်သာ ပညာသင်ပေးနေတဲ့ ကျောင်းတွေလည်း ရှိနေတဲ့အတွက် ဒီလိုအားနည်းချက်တွေကို အမြန်ဆုံး ပြုပြင်ပြောင်းလဲဖို့ လိုအပ်နေပါကြောင်း အကြံပြုတင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒေါ်ထုမေ ရခိုင်ပြည်နယ် မဲဆန္ဒနယ်အမှတ်(၁၁)ဆွေးနွေးဖို့ဖြစ်ပါတယ်။</speech>
<speech><mp id="1316">ဒေါ်ထုမေ(မဲဆန္ဒနယ်အမှတ်-၁၁၊ ရခိုင်ပြည်နယ်)</mp>လေးစားအပ်ပါတဲ့ ပြည်ထောင်စု လွှတ်တော် နာယကကြီးနှင့်တကွ အားလုံးမင်္ဂလာပါ။ နာယကကြီးရှင် ကျွန်မအနေနဲ့ ပညာရေးမူဝါဒ ကော်မရှင်ရဲ့ တတိယ ၆ လတာကာလအတွင်း ဆောင်ရွက်ခဲ့မှုအစီရင်ခံစာအား အခြေခံအပညာ အထက်တန်း ကျောင်းများတွင် သက်မွေးဘာသာရပ် သင်ကြားပို့ချရေးဆိုင်ရာမူဝါဒနဲ့ သင်ကြားမှု ဘာသာရပ် ဆိုင်ရာတို့ကို အဓိကအကြံပြု ဆွေးနွေးသွားမှာဖြစ်ပါတယ်။ အခြေခံပညာအထက်တန်းကျောင်းများမှာ သက်မွေးပညာရပ်များ သင်ကြားပို့ချရေးဆိုင်ရာမူဝါဒ အကြံပြုချက်မှာ လွှတ်တော်ကိုယ်စားလှယ်တော်ကြီးများ အများစုဆွေးနွေးကြတဲ့အတိုင်း ကျောင်းသား ဦးရေ ၆ သိန်းမှာမှ ၂ သိန်းခန့် အောင်မြင်ပြီးတော့ ၄ သိန်းခန့်က ပြင်ပလုပ်ငန်းခွင်ကို ရောက်ရှိသွားကြောင်း သုံးသပ်ထားပါတယ်။ ဒါကြောင့် တက္ကသိုလ်ဝင်တန်း မအောင်မြင်တဲ့ကျောင်းသားတွေဟာ အများစု ဖြစ်ပြီးတော့ အောင်မြင်တဲ့ကျောင်းသားတွေဟာ အနည်းစုဖြစ်ကြောင်း သိရှိရပါတယ်။ တက္ကသိုလ်ဝင် စာမေးပွဲ တိုင်းဒေသကြီးနဲ့ ပြည်နယ်အလိုက် ၂၀၁၄ ခုနှစ် ကနေ ၂၀၁၈ ခုနှစ်အထိ အောင်ချက်ပြ နှိုင်းယှဉ် ဇယားမှာ ၃၀ ရာခိုင်နှုန်းကျော် အောင်မြင်တဲ့နှစ် ၅ နှစ် ရှိခဲ့ပြီးတော့ ကျွန်မတို့နိုင်ငံဟာ ၃၀ ရာခိုင်နှုန်း ထက် အောင်မြင်တဲ့နှစ်တွေ မရှိပါဘူး။ ဒါကြောင့်မို့လို့ ပညာရေးအောင်မြင်မှုကို တိုင်းတာမယ့် ၅၀ ရာခိုင် နှုန်းကို ရောက်ဖို့အတွက် ကျွန်မတို့နိုင်ငံက အသည်းအသန် ကြိုးစားရမှာ ဖြစ်ပါတယ်။ ဒါကြောင့်မို့လို့ ဒီနေရာမှာ ပထမဆုံးအနေနဲ့ အကြံပြုဆွေးနွေးလိုတာကတော့ ယခု ၂၀၁၈-၂၀၁၉ ပညာသင်နှစ်မှာ တက္ကသိုလ် ဝင်တန်းတက်ရောက်လာကြတဲ့ ကျောင်းသားများ၊ တက္ကသိုလ်ဝင်တန်း မအောင်မြင်ခဲ့တဲ့ ကျောင်းသားများ အတွက် အောင်ချက်မြင့်မားရေး Master Plan ကို အမြန်ဆုံး ရေးဆွဲအကောင်အထည်ဖော်ဖို့ အကြံပေး လိုပါတယ်။ အထူးသဖြင့် တက္ကသိုလ်ဝင်တန်းအောင်ချက် အနိမ့်ဆုံးအရပ်ဒေသနဲ့ ကျောင်းများကို သက်ဆိုင်ရာ ဌာနက စုံစမ်းလေ့လာပြီး လိုအပ်ချက်များဖြစ်တဲ့ ဆရာ၊ ဆရာမ အလုံအလောက်ခန့်ထားမှု၊ ဆရာများရဲ့ ဘာသာရပ်ဆိုင်ရာ ကျွမ်းကျင်မှု၊ သင်ထောက်ကူပစ္စည်းများ၊ စာအုပ်စာတမ်းလိုအပ်ချက်၊ ကျောင်းသား များရဲ့ တတ်မြောက်မှုရလဒ် စတာတွေကို လေ့လာစောင့်ကြည့်ပြီး လိုအပ်တာတွေကို ဖြည့်ဆည်းပေးမယ် ဆိုလို့ရှိရင် အောင်ချက်ရာခိုင်နှုန်းဟာ တစ်စုံတစ်ရာတိုးလာမယ်လို့ ယုံကြည်ပါတယ်။ ဒါ့အပြင် အခြေခံပညာ အဆင့်ကနေ အဆင့်မြင့်ပညာရေးကို တက်လှမ်းမယ့်သူအရေအတွက်နဲ့ အရည်အချင်းမြင့်မားလာမှာ ဖြစ်ကြောင်း တင်ပြလိုပါတယ်။ နောက်တစ်ချက်ကတော့ နည်းပညာ၊ သက်မွေးပညာရပ်တွေကို အခြေခံပညာကျောင်းတွေမှာ ဒေသအလိုက် လိုအပ်ချက်တွေနဲ့ လိုက်လျောညီထွေရှိအောင် သက်မွေးဝမ်းကျောင်း ဘာသာရပ်တွေကို ထည့်သွင်းစဉ်းစားရေးအတွက် နိုင်ငံတော်မှ မဟာဗျူဟာမြောက်မူဝါဒချမှတ် အကောင်ထည်ဖော်ဆောင်ရွက်ရန် လိုအပ်ကြောင်း အကြံပြုထားပါတယ်။ သက်မွေးဝမ်းကျောင်းပညာရေးကို နိုင်ငံရဲ့ အနာဂတ်အင်အားစု ဖြစ်တဲ့အတွက်ကြောင့်မို့လို့ ဒီလူငယ်တွေအတွက် အများစုလက်လှမ်းမီတဲ့ စနစ်ဖြစ်ဖို့အတွက် အရေးကြီး အခြေခံပညာရေးပြီးဆုံးသွားပြီးတော့ မအောင်မြင်လိုက်တဲ့ကျောင်းသားတွေအတွက် အလုပ် အကိုင်ရရှိရေးနဲ့ နိုင်ငံရဲ့ စွမ်းအားအရင်းမြစ်များ အရည်သွေးမြင့်မားလာဖို့ကိုလည်း အထောက်ကူပြုမှာ အမှန်ပဲဖြစ်ပါတယ်။ ဒီနေရာမှာ ထပ်လောင်းအကြံပြုချင်တာကတော့ အာဆီယံအသိုက်အဝန်းမှာ အလုပ် အကိုင် ယှဉ်ပြိုင်မှုတွေရဖို့ပဲဖြစ်ဖြစ် ပြည်တွင်းမှာ လာရောက်လုပ်ကိုင်ကြတဲ့ နိုင်ငံခြားကုမ္ပဏီမှာပဲ လုပ်ခ လစာကောင်းမွန်ဖို့ ဦးဆောင်တဲ့ အခန်းကဏ္ဍမှာပါဝင်ဖို့ပဲ ဖြစ်မယ်ဆိုလို့ရှိရင် အင်္ဂလိပ်ဘာသာကို ပြောဆို ဆက်သွယ်နိုင်တဲ့ လုပ်ငန်းစွမ်းရည်ကိုပါ တတ်မြောက်အောင်သင်ကြား လေ့ကျင့်ပေးဖို့လိုပါတယ်။ ဒီလိုမှ မဟုတ်လို့ရှိရင် ကိုယ့်နိုင်ငံသားတွေဟာ ရသင့်တဲ့ပညာရေးလည်းမရ၊ ရသင့်တဲ့လစာလည်းမရ အာဆီယံ နိုင်ငံအချင်းချင်းမှာတောင် ခိုင်းတာခံရတဲ့အနေထားက မတက်နိုင်ပဲဖြစ်သွားလိမ့်ပါမယ်။ ဒါကြောင့် သက်မွေးဝမ်းကျောင်းပညာရပ်ကို ဖြည့်စွက်ပူးတွဲသင်ကြားသလိုပဲ ပင်မပညာရပ်များဖြစ်တဲ့ မြန်မာစာ၊ သင်္ချာ၊ အင်္ဂလိပ်စာ စတဲ့ဘာသာရပ်တွေကိုလည်း လက်တွေ့မှာအသုံးချနိုင်အောင် သင်ကြားပေးဖို့ လိုအပ် တယ်ဆိုတာလည်း ထည့်သွင်းဆွေးနွေးလိုပါတယ်။ နာယကကြီးရှင်။ နောက်ဆုံးအနေနဲ့ ဆွေးနွေးလိုတာကတော့ သိပ္ပံနဲ့ သင်္ချာဘာသာရပ်တွေကို အင်္ဂလိပ်စာ ဘာသာနဲ့ သင်ကြားရေး၊ သင်ယူရေးမှာ အမှန်တကယ်ဆောင်ရွက် အကောင်ထည်ဖော်နိုင်ခြင်းမရှိကြောင်း၊ ရလဒ်အားဖြင့် မကောင်းမွန်ကြောင်း၊ အင်္ဂလိပ်ဘာသာစကားကို ထူးထူးခြားခြား ပိုမိုတတ်ကျွမ်း လာတာမရှိကြောင်း တင်ပြထားပါတယ်။ လက်ရှိအခြေနေမှာလည်း မြန်မာနိုင်ငံမှာ ဆရာ/ဆရာမများက သင်္ချာနဲ့ သိပ္ပံဘာသာရပ် ပို့ချရာမှာ ပြဋ္ဌာန်းစာအုပ်ထဲမှာ အင်္ဂလိပ်စာဘာသာနဲ့ရေးသားထားပေမယ့် မြန်မာလိုသာ သာဘာသာပြန်ပြီး ပြန်ဆိုရှင်းလင်း ပြသနေတာဖြစ်ပါတယ်။ အစအဆုံးအင်္ဂလိပ်လို ရှင်းလင်း သင်ကြားနေတာ မဟုတ်ကြောင်းလည်း သိရပါတယ်။ အင်္ဂလိပ်စာ ဘာသာရပ်ကိုတောင်မှ အင်္ဂလိပ်လို မသင်ဘဲ မြန်မာလိုဘာသာပြန်ပြီး သင်ကြားနေတာ ဖြစ်ပါတယ်။ ကျွန်မတို့နိုင်ငံက အင်္ဂလိပ်လို မတတ် ကျွမ်းလို့မသင်၊ မသင်လို့မတတ်ကျွမ်း အဲဒီလိုမျိုးဖြစ်နေပါပြီ။ ဒါကြောင့်မို့လို့ ပြဋ္ဌာန်းစာအုပ်မှာ အင်္ဂလိပ် လိုရှိနေသေးတဲ့အတွက် အတော်အသင့် ခံသာနေသေးလို့ ဆိုနိုင်ပါတယ်။ နောက်ဆုံးအချက်အနေနဲ့ အင်္ဂလိပ်စာကျွမ်းကျင်မှုကို ရည်ရွယ်ပြီး သင်္ချာနဲ့ သိပ္ပံဘာသာရပ်တွေကို အင်္ဂလိပ်လို ရေးသားပို့ချတာတာမဟုတ်ကြောင်း မှန်ကန်ပါတယ်။ ဒါကြောင့် ဒီဘာသာရပ်တွေကို အင်္ဂလိပ်လိုမဟုတ်ဘဲ မြန်မာဘာသာလိုသာ ရှင်းလင်းချက်တွေ ပေးနေမယ်။ မြန်မာဘာသာနဲ့သာ ဖြေဆို ရမယ်ဆိုရင် ကျောင်းသားတွေဟာ အင်္ဂလိပ်စာဘာသာကို လက်တွေ့ပြန်အသုံးချနိုင်ရေးမှာ အခွင့်ရေးတွေ ဆုံးရှုံးသွားမှာ ဖြစ်ပါတယ်။ လက်ရှိနိမ့်ပါးနေတဲ့ အင်္ဂလိပ်စာအရည်သွေးကို ပိုပြီးနိမ့်ပါးအောင် ဆောင်ရွက် သလို ဖြစ်သွားပါလိမ့်မယ်။ နောက်တစ်ခုက သိပ္ပံနှင့် နည်းပညာနယ်ပယ်မှာ မြန်မာလိုပြုစုထားတဲ့ သုတေသနစာတမ်းတွေမရှိသလောက် နည်းပါတယ်။ သူတို့ အဆင့်မြင့်ပညာရေးကို သွားတဲ့မြန်မာလို ရှင်းလင်းချက်တွေထက် အင်္ဂလိပ်ဘာသာနဲ့ ရေးသားထားတဲ့ စာအုပ် စာတမ်းကို မဖြစ်မနေ ဖတ်ရှု လေ့လာရမှာ ဖြစ်ပါတယ်။ ကိုယ့်နိုင်ငံရဲ့ ပညာရေးအဆင့်အတန်း မြင့်မားလာဖို့ဆိုရင် နိုင်ငံတကာနဲ့ ချိတ်ဆက်နိုင်တဲ့ အနေထားမျိုးဖြစ်အောင် အကောင်ထည်ဖော်ဖို့လိုပါတယ်။ နာယကကြီးရှင်။ ကျွန်မတို့နိုင်ငံရဲ့ အထက်တန်းအဆင့် ရောက်လာတဲ့ကျောင်းသူ၊ ကျောင်းသား များဟာ အင်္ဂလိပ်စာကို ၉နှစ်တာသင်ကြားပြီး ဖြစ်ပါတယ်။ ဒါကြောင့် သူတို့သင်ယူထားတဲ့ အင်္ဂလိပ်စာ အဆင့်နဲ့ကိုက်ညီတဲ့ ပြဋ္ဌာန်းစာအုပ်များဖြစ်အောင်၊ သင်ကြားပို့ချမှုဖြစ်အောင်မျိုးသာ စီစဉ်ပေးသင့်တယ်လို့ ကျွန်မယုံကြည်ပါတယ်။ ဒါကြောင့် သင်္ချာနဲ့ သိပ္ပံဘာသာရပ်တွေမှာ အကြောင်းအရာကို နားလည်နိုင်စွမ်း မြင့်တက်လာဖို့အတွက် စာအုပ်ပေါ်မှာပဲ သင်မနေဘဲ လက်တွေ့ ထိတွေ့ကိုင်တွယ် စမ်းသပ်လို့ရအောင် ဆောင်ရွက်နိုင်မယ့် လက်တွေ့ပညာရေးစနစ်ကို မဖြစ်မနေစီစဉ်ပေးရန် လိုအပ်ပါကြောင်း ဆွေးနွေးရင်း နိဂုံးချုပ်အပ်ပါတယ်။ အားလုံးကိုကျေးဇူးတင်ပါတယ်။</speech>
<speech type="speaker">ဒေါက်တာစံရွှေဝင်း ရေကြည်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1604">ဒေါက်တာစံရွှေဝင်း(ရေကြည်မဲဆန္ဒနယ်၊ ဧရာဝတီတိုင်းဒေသကြီး)</mp>လေးစားအပ်တဲ့ နာယကြီးခင်ဗျာ။ ကျွန်တော်ကတော့ ဧရာဝတီတိုင်းဒေသကြီး ရေကြည်မဲဆန္ဒနယ် ပြည်သူ့လွှတ်တော် ကိုယ်စားလှယ် ဒေါက်တာစံရွှေဝင်း ဖြစ်ပါတယ်။ ကျွန်တော့အနေနဲ့ ဒီနေ့ အမျိုးသားပညာရေးကော်မရှင်ရဲ့ အစီရင်ခံစာထဲမှာ အထူးသဖြင့် အခြေခံပညာကျောင်းသားဦးရေ အခြေအနေနဲ့ပတ်သက်ပြီးတော့ ပထမ ဦးစွာ ဆွေးနွေးလိုပါတယ်။ ဒီတင်ပြချက်ထဲမှာ ပြည်ထောင်စု ပျမ်းမျှကျောင်းသား မူလတန်းကျောင်းသားဦးရေ ၁ ရာခိုင်နှုန်း တိုးပြီးတော့ အလယ်တန်းကျောင်းသားဦးရေက ၆ ရာခိုင်နှုန်းနဲ့ အထက်တန်းကျောင်းသားဦးရေက ၁ရ ရာခိုင်နှုန်းဆိုပြီး တိုးတက်လာတာကိုတွေ့ရပါတယ်။ ဒီတိုးတက်မှုတွေကို ကြည့်တဲ့အခါမှာ တစ်ခုနဲ့ တစ်ခု အချိုးမညီဘူးဆိုတာကို ကျွန်တော်တို့ ဒီမှာလေ့လာတွေ့ရှိရပါတယ်။ ဒီအတိုင်းပဲ ကျွန်တော်တို့ မြို့ပြနဲ့ ကျေးလက်ဒေသတွေကို ကြည့်တဲ့အခါမှာလည်း မြို့ပြမှာ မူလတန်းကျောင်းသားဦးရေ တိုးတက်ပြီးတော့ ကျေးလက်ဒေသတွေမှာ မူလတန်းကျောင်းသားဦးရေ ယုတ်လျော့သွားတယ် ဆိုတဲ့အချက်ကိုလည်း ဒီမှာတွေ့ရပါတယ်။ မြို့ပြသီးသန့်၊ ကျေးလက်သီးသန့်များကို ကြည့်တဲ့အခါမှာလည်း တိုးတက်မှုများဟာ အချိုးညီခြင်း မရှိဘူးဆိုတာကိုလည်း ဒီမှာထပ်ဆင့်ပြီးတော့ တွေ့ရှိရပါတယ်။ ဒါကြောင့်မို့လို့ ကျွန်တော့ အနေနဲ့ မေတ္တာရပ်ခံချင်တာကတော့ ဘာကြောင့် ဒီလိုတွေဖြစ်ရတယ်ဆိုတဲ့ အဖြေတွေကိုလည်းပဲ သက်ဆိုင်ရာ ပညာရှင်ကြီးများနဲ့ ဒီထဲမှာထည့်သွင်းပြီးတော့ တင်ပြသင့်တယ်လို့ထင်ပါတယ်။ ပြီးတဲ့ အခါကျတော့ ဘာကြောင့် ဒီလိုဖြစ်တယ်၊ ဘယ်လိုများဖြေရှင်းနိုင်မလဲဆိုတဲ့ အကြံပြုချက်လေး ကိုလည်း ထည့်သွင်းပေးသင့်တယ်ဆိုပြီးတော့ ကျွန်တော့အနေနဲ့ တင်ပြလိုပါတယ်။ နာယကကြီးခင်ဗျာ။ တက္ကသိုလ်ဝင်တန်းကနေပြီးတော့ အောင်မြင်သူများဟာ ၃၀ ရာခိုင်နှုန်းရှိ ပေမယ့်လို့ မူလတန်းအဆင့်ကနေပြီးတော့ တက္ကသိုလ်ဝင်တန်းအောင်မြင်တဲ့အထိ ကြည့်လိုက်လို့ရှိရင် မူလတန်းကျောင်းသား ၁၀၀ မှာ တက္ကသိုလ်ဝင်တန်းအောင်မြင်တဲ့ ကျောင်းသား ၅ ယောက်ပဲ ရှိပါတယ်။ တက္ကသိုလ်ဝင်တန်းတစ်ခုတည်းမှာတော့ ၃၀ ရာခိုင်နှုန်းလို့ ပြောလို့ရပေမယ့် အောက်ခြေကနေစပြီးတော့ တက်လာတဲ့အခါမှာ ကျွန်တော်တို့ရဲ့ ပညာရေးစနစ်က အခြေခိုင်လား မခိုင်လားဆိုတာကို ကျွန်တော်တို့ ပြန်ပြီးတော့ ဆန်းစစ်ဖို့လိုမှာဖြစ်ပါတယ်။ ခဏခဏ အပြောင်းအလဲတွေလုပ်နေတဲ့အတွက် ကျောင်းသား များအတွက်လည်း အများအပြား အခက်အခဲတွေ ရှိနေတာဖြစ်တဲ့အတွက် သေချာတိကျတဲ့ ပညာရေး စနစ်တစ်ခုကို သေချာအကောင်အထည်ဖော်ဖို့ လိုတယ်လို့ ကျွန်တော့အနေနဲ့ တင်ပြလိုပါတယ်။ အခု လည်းပဲ ကျွန်တော်တို့ အပြောင်းအလဲတွေ လုပ်နေပါတယ်။ Grade System တွေကိုသွားနေတာ ဖြစ်တဲ့အတွက် ဒီ System ကတော့ ကျွန်တော်တို့အတွက် အများကြီးအကျိုးရှိလာနိုင်မယ်လို့ ကျွန်တော့ အနေနဲ့ ယူဆပါတယ်။ ဒုတိယအနေနဲ့ကတော့ စောစောက ကျွန်တော်တင်ပြသလို မူလတန်းကျောင်းသား ၁၀၀ မှာ တက္ကသိုလ်ဝင်တန်းအောင်မြင်တဲ့သူ ကျောင်းသား ၅ ယောက်ပဲရှိပြီးတော့ ကျန်တဲ့ ၉၅ ယောက်အတွက် ကန်တော်တို့ ဘာတွေလုပ်ပေးနေသလဲ။ ဒီမာကြည်လိုက်တဲ့အခါမှာ တကသိုလ်ဝင်တန်းအောင်မြင်တဲ့ ကျောင်းသားတွေအတွက် ဝန်ကြီးဌာနပေါင်းစုံကနေပြီးတော့ တက္ကသိုလ်ပေါင်း ၁၇၃ ကျောင်းရှိပါတယ်။ သို့သော်လည်းပဲ တိဗက်လို့ခေါ်တဲ့ ပညာသင်ကြားနိုင်တဲ့ကျောင်းက ၃၄ ကျောင်းပဲ ရှိပါတယ်။ ဒီနေရာမှာ အခြေခံပညာအဆင့်ကိုမထည့်ဘဲနဲ့ အလယ်တန်းပညာအဆင့်ကနေပြီးတော့ တက္ကသိုလ်မအောင်တဲ့ လူတွေကို တွက်လိုက်လို့ရှိရင်ပဲ တစ်နှစ်ကို ၆ သိန်း ဝန်းကျင်ရှိပါတယ်။ ဒါနောက်ဆုံးရရှိတဲ့ ဂဏန်းအရဖြစ်ပါတယ်။ အဲဒီတော့ ကျွန်တော်တို့ ဒီကျောင်းသား ၆ သိန်းကို ပြစ်ထားပြီးတော့ ကျောင်းသား ၂ သိန်းကျော် အောင်တဲ့ အတွက်ကိုတော့ ကျွန်တော်တို့ ကျောင်းတွေအများကြီးရှိတယ်။ အခြေခံပညာအဆင့်မြင့်တန်းမအောင်တဲ့ တစ်နည်းအားဖြင့် တက္ကသိုလ်ဝင်တန်းမအောင်တဲ့ ကျောင်းသားတွေအတွက် ကျွန်တော်တို့စဉ်းစား ဆုံးဖြတ်တဲ့နေရာမှာ ဘာတွေဆောင်ရွက်သင့်သလဲဆိုတဲ့နေရာမှာ အစောပိုင်းက လွှတ်တော်ကိုယ်စားလှယ်ကြီး များလည်း ဆွေးနွေးထားပြီး ဖြစ်ပါတယ်။ ကျွန်တော်တို့ လူငယ်လူရွယ်များဟာ အသက် ၁၆ နှစ်၊ ၁၈ နှစ် အလွန်မှာ လုပ်ငန်းခွင်ဝင်ဖို့ ပြင်ဆင်တဲ့နေရာမှာ လိုအပ်တဲ့အသိပညာ၊ အတတ်ပညာတွေကို ကျွန်တော်တို့ ပံ့ပိုးပေးဖို့လိုပါတယ်။ ဒီနေရာမှာ တိဗက်ရဲ့ ရည်ရွယ်ချက်ဟာ အသိပညာနဲ့ ကျွမ်းကျင်မှုကို ဖြည့်ဆည်း ဆောင်ရွက်ပေးနိုင်ဖို့ဖြစ်သလို သူ့ရဲ့ မူလရည်ရွယ်ချက်ထဲမှာ Social Equity ခေါ်တဲ့တရားမျှတမှုရှိအောင် Inclusion လို့ခေါ်တဲ့ လူတိုင်းလူတိုင်း ပါဝင်ပတ်သက်မှုရှိအောင်နဲ့ Sustainable Development လို့ ခေါ်တဲ့ စဉ်ဆက်မပြတ်ဖွံ့ဖြိုးတိုးတက်မှုရအောင် ကျွန်တော်တို့ စီစဉ်ဆောင်ရွက် ညှိနှိုင်းဆောင်ရွက်ပေးရမှာ ဖြစ်ပါတယ်။ ဒါကြောင့်မို့လို့ ဒီလိုဆောင်ရွက်တဲ့နေရာမှာ သက်ဆိုင်ရာ ပညာရေးကော်မရှင်အပြင်သာမကဘဲ သက်ဆိုင်ရာ ဝန်ကြီးဌာနများကလည်း ပူးပေါင်းပါဝင်ဆောင်ရွက်ပြီးတော့ သေချာညှိနှိုင်းဆောင်ရွက်ဖို့ လိုမယ်လို့ ကျွန်တော့အနေနဲ့ ထင်ပါတယ်။ နောက်ဆုံးတင်ပြချင်တာကတော့ ဒီလိုတွေညှိနှိုင်းမှုတွေ၊ ဆွေးနွေးမှုတွေ ဆောင်ရွက်တဲ့အခါမှာ ပြည်သူ့လွှတ်တော်နဲ့ အမျိုးသားလွှတ်တော်မှာရှိတဲ့ ပညာရေးမြှင့်တင်မှုကော်မတီမှ ပုဂ္ဂိုလ်များကိုလည်းပဲ ခေါ်ယူဖိတ်ကြားပြီးတော့၊ ညှိနှိုင်းဆွေးနွေးပြီးတော့ အကောင်အထည်ဖော် ဆောင်ရွက်သင့်ပါတယ်လို့ တင်ပြရင်းနဲ့နိဂုံးချုပ်ပါတယ်။</speech>
<speech type="speaker">နော်လှလှစိုး၊ ရန်ကုန်တိုင်းဒေသကြီး မဲဆန္ဒနယ်အမှတ်(၁၀) ဆွေးနွေးဖို့ဖြစ်ပါတယ်။</speech>
<speech><mp id="1326">နော်လှလှစိုး (မဲဆန္ဒနယ်အမှတ်-၁၀၊ ရန်ကုန်တိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့် အားလုံးမင်္ဂလာပါ။ ကျွန်မကတော့ အမျိုးသားပညာရေးမူဝါဒ ကော်မရှင်ကနေပြီးတော့ ပြည်ထောင်စုလွှတ်တော်ကိုတင်ပြတဲ့ အစီရင်ခံစာ(၃/၂၀၁၈) အပေါ်မှာ ဆွေးနွေး သွားမှာ ဖြစ်ပါတယ်။ ပထမဆုံးအနေနဲ့တော့ အစီရင်ခံစာရဲ့ Format အပိုင်းဖြစ်ပါတယ်။ မနှစ်ကနဲ့ စာလို့ရှိရင်တော့ နောက်ဆက်တွဲ အခန်းကဏ္ဍတွေကို ဇယားများနဲ့ ထည့်သွင်းပေးထားတဲ့အတွက်ကြောင့် ပိုမိုကောင်းမွန်တဲ့ အချက်အလက်တွေ တိုးတက်လာတာကို ကြိုဆိုပါတယ်။ ဒီအခန်း(၂) မှာဆိုလို့ရှိရင် ကော်မရှင်ကနေ ပြီးတော့ဖွဲ့ပေးခဲ့တဲ့ ပါမောက္ခချုပ်များရဲ့ အမည်စာရင်းနဲ့ တာဝန်ဝတ္တရားများကို ထည့်သွင်းထားတဲ့ အတွက်ကြောင့်ကောင်းပါတယ်။ ဒါပေမယ့်လည်း ကျွန်မ မနှစ်တုန်းက အကြံပြုထားတဲ့ ကော်မရှင်အဖွဲ့ဝင် များရဲ့ အမည်စာရင်း၊ တာဝန်၊ ကော်မရှင်ကို ဆက်သွယ်ဖို့အတွက် လိပ်စာ၊ ဖုန်းနံပါတ် စတဲ့အချက်အလက် များကိုတော့ မတွေ့ရသေးပါဘူး။ နာယကကြီးရှင်။ နိုင်ငံတစ်နိုင်ငံရဲ့ တိုးတက်မှုဟာ နိုင်ငံသားတွေရဲ့ စည်းကမ်းအပေါ်မှာ များစွာ မူတည်နေတာ ဖြစ်ပါတယ်။ နိုင်ငံသားတွေရဲ့ စည်းကမ်းလိုက်နာမှုကို ငယ်စဉ်ကတည်းက ကျောင်းနေတဲ့ နေရာတကာမှာဖြစ်နေတဲ့ အမှိုက်ပြဿနာဟာ စည်းကမ်းတကျ အမှိုက်မပစ်တတ်လို့ဖြစ်ပါတယ်။ အဲဒီတော့ အခိုလို့ရှိရင် မိုးရာသီ ရေကြီးရေလျှံပြဿနာတွေဟာလည်း အများကြီးဖြစ်နေပါတယ်။ အဲဒီလို စည်းကမ်းရှိဖို့ကို ငယ်စဉ်ကျောင်းနေတဲ့အရွယ်ကတည်းက ကျောင်းမှာသင်ကြားပေးရမှာ ဖြစ်ပါတယ်။ ပြည်သူ့နီတိ မျိုးဆက်ပွားကျန်းမာရေး စတဲ့ဘာသာရပ်များကို သင်ရိုးညွှန်းတမ်းမှာ ထည့်ထားပေမယ့်လည်း တကယ့်မြေပြင်မှာ သင်ကြားခြင်းမရှိတာကို အမျိုးသားပညာရေးမူဝါဒကော်မရှင်ကလည်း စိစစ်ပြီးတော့ အစီရင်ခံတင်ပြသင့်ပါတယ်။ ဒုတိယအချက်အနေနဲ့ကတော့ ပညာရေးကောလိပ်မှာ မသန်စွမ်းတဲ့လူတွေ တက်ခွင့်မရတဲ့ကိစ္စ ဖြစ်ပါတယ်။ မနှစ်ကဆိုလို့ရှိရင် မသန်စွမ်းတဲ့ ကျောင်းသူတစ်ဦးဟာ ၁၀ တန်းအောင်ခဲ့ပါတယ်။ အမှတ် ၄၀၀ ကျော်နဲ့ ဓာတုဗေဒဂုဏ်ထူး ရရှိခဲ့ပါတယ်။ ပညာရေးကောလိပ်ကို လျှောက်ခဲ့ပေမယ့် ဝင်ခွင့်မရခဲ့ဘူး လို့သိရပါတယ်။ သူမဟာဆိုလို့ရှိရင် စာမေးပွဲလည်းအောင်ခဲ့တယ်။ ပညာရေးဝန်ထမ်းလည်း ဖြစ်လိုစိတ် ရှိတယ်။ အဲဒါကို မသန်စွမ်းခြင်းဆိုတဲ့အချက်နဲ့ ကျောင်းတက်ခွင့် မပြုတာဟာဆိုလို့ရှိရင် အင်မတန်မှ ဆိုးရွားပါတယ်။ အမျိုးသားပညာရေးမဟာဗျူဟာစီမံကိန်း ၂၀၁၆ -၂၀၂၁ အခန်း(၉)မှာ ဆရာအတတ် ပညာရေးနဲ့ စီမံခန့်ခွဲမှုလုပ်ငန်းအစီအစဉ်(၃)မှာ ဆရာအဖြစ်ခန့်ထားခြင်း ရာထူးတိုးမြှင့်ခြင်းမှာ သာတူညီမျှ ဆောင်ရွက်သောစနစ် ဖြစ်ရမယ်လို့ ဖော်ပြထားပါတယ်။ နိုင်ငံတော် အတိုင်ပင်ခံပင်လျှင် မသန်စွမ်းထူးချွန်တဲ့ လူတွေကို ဂုဏ်ပြု နေတဲ့ပညာရေးဌာနက မသန်စွမ်းသူအခွင့်အရေးကို ပေးသင့်ပါတယ်။ ကော်မရှင် ကလည်း အဲဒီကိစ္စတွေအတွက် ထိန်းကျောင်းသင့်ကြောင်း အကြံပြုလိုပါတယ်။ နာယကကြီးရှင်။ တက္ကသိုလ်နဲ့ ကောလိပ်များရဲ့ လွတ်လပ်စွာ စီမံခန့်ခွဲပိုင်ခွင့်ကို မြှင့်တင်ဖို့လည်း ဆွေးနွေးလိုပါတယ်။ မြန်မာနိုင်ငံမှာရှိတဲ့ တက္ကသိုလ်နဲ့ နိုင်ငံတကာမှာရှိတဲ့ တက္ကသိုလ်တွေဟာ ပညာရေး ဆိုင်ရာ ပူးပေါင်းဆောင်ရွက်မှု System University MoU ထိုးထားတယ်ဆိုတာကို သိရပါတယ်။ အဲဒီ လုပ်ဆောင်တဲ့အခါမှာ လုပ်ဆောင်တဲ့အစီအစဉ်တွေ အကောင်အထည်ဖော်မှု၊ ဆရာ၊ ဆရာမများနဲ့ ကျောင်းသား၊ ကျောင်းသူများ စွမ်းရည်မြှင့်တင်မှုကို လုပ်ဆောင်တဲ့အခါမှာ အဆင့်ဆင့်တင်ပြနေရတာ တွေဟာ ကြန့်ကြာမှုများကို ဖြစ်စေပါတယ်။ အဲဒါကြောင့်မို့လို့ တက္ကသိုလ်၊ ကောလိပ်များရဲ့ လွပ်လပ်စွာ စီမံခန့်ခွဲပိုင်ခွင့်ကို မြှင့်တင်ဖို့အတွက် သုတေသနစာတမ်းများပြုစုခြင်း၊ ကိုယ်ပိုင်ဝင်ငွေနှင့်ရပ်တည်ခြင်း၊ နောက်ပြီးတော့ ဒီ MoU ထိုးတဲ့အခါမှာလည်းပဲ လုပ်ဆောင်တဲ့အခါမှာ ကြန့်ကြာမှုမရှိအောင် ကော်မရှင်မှ တွန်းအားပေးစေလိုပါတယ်။ နာယကကြီးရှင်။ ဆေးတက္ကသိုလ် တက်ရောက်တဲ့အခါမှာလည်း အမျိုးသမီးများရဲ့ တက္ကသိုလ် ဝင်ခွင့်အမှတ်ကို မြှင့်ထားတာဆိုလို့ရှိရင် ဒါကျား၊ မ တန်းတူညီမျှဖို့ စိန်ခေါ်နေသလို ဖြစ်ပါတယ်။ ကုလသမဂ္ဂမှာလည်း CEDAW Report အတွက်ကို အမြဲတမ်းမေးနေတဲ့ မေးခွန်းဖြစ်နေတဲ့အတွက်ကြောင့် ကော်မရှင်ကနေပြီးတော့ လေ့လာသုံးသပ်သင့်ပါတယ်။ အမျိုးသားပညာရေးမဟာဗျူဟာ စီမံကိန်း ၂၀၁၆-၂၀၂၁ အခန်း(၁၂)မှာ အဆင့်မြင့်ပညာရေးမဟာဗျူဟာ(၃)မှာ အဆင့်မြင့်ပညာသင်ယူခွင့်သာတူ ညီမျှမှုရှိရမယ်လို့ ဖော်ပြထားတဲ့အချက်နဲ့လည်း မကိုက်ညီပါဘူး။ မနှစ်တုန်းကနဲ့ ယခုနှစ်မှာဆိုလို့ရှိရင် မြန်မာနိုင်ငံရဲ့ တက္ကသိုလ်ဝင်တန်း မေးခွန်းအမှားတွေကို ပြည်သူတွေရဲ့ ဝေဖန်မှု မြင့်တက်လာတာကိုလည်း တွေ့ရပါတယ်။ အဲဒါကို ရှောင်ဖို့အတွက် ပညာရေးကော်မရှင်မှလည်း ထိန်းကျောင်းမှုတွေ ပြုလုပ်သင့် ကြောင်း အကြံပြုလိုပါတယ်။ တိုင်းရင်းသားဘာသာစကားတွေကို ကျောင်းတွေမှာ သင်ကြားခွင့်ရတာ ၂ နှစ်ခန့်ရှိပါပြီ။ ဒါပေမယ့်လည်း မူဝါဒကို အကောင်အထည်ဖော်မှု အားနည်းတဲ့အတွက်ကြောင့် တချို့နေရာတွေမှာ လုံးဝ သင်ကြားခင်မရသေးပါဘူး။ မြို့ နယ်တော်တော်များများမှာ တိုင်းရင်းသားစာပေ သင်ကြားရန်မသိဘူး။ အမိန့်မရသေးဘူးလို့လည်းပြောပါတယ်။ သင်ကြားတဲ့ ဆရာ၊ ဆရာမတွေ မရှိတာ၊ သင်ရိုးညွှန်းတမ်း ဖတ်စာအုပ်တွေလည်း မရှိတာလည်း အခက်အခဲတစ်ရပ် ဖြစ်နေပါတယ်။ ရန်ကုန်တိုင်းမှာဆိုလို့ရှိရင် ဒီတိုင်းရင်းသားစာ သင်ကြားတဲ့လွန်နည်းပါးတယ်။ တစ်ပတ်မှာ ၃ ရက်၊ တစ်ရက်မှာ မိနစ် ၃၀ ပဲရှိပါတယ်။ အဲဒါကြောင့်မို့လို့ တိုင်းရင်းသားစာပေသင်ကြားမှု အဆင်ပြေအောင်လည်းပဲ ကော်မရှင်မှ ကြီးကြပ်ပေးစေလိုပါတယ်။ Power Point soa:Ol8cco:olu Next ဒါဟာဆိုလို့ရှိရင် ကရင်စာသင်ကြားတဲ့ဖတ်စာအုပ်တွေ ဖြစ်ပါတယ်။ အများကြီးတိုးတက်လာတာ ကိုလည်း တွေ့ရပါတယ်။ ဒါကတော့ တိုင်းရင်းသားစာ သင်ကြားမှု ဆရာ၊ ဆရာမများမွမ်းမံသင်တန်း ဖြစ်ပါတယ်။ ဒါကတော့ အခက်အခဲတွေ ဖြစ်ပါတယ်။ ဒါကတော့ တိုင်းရင်းသား စာပေသင်ကြားတဲ့ ဆရာ၊ ဆရာမ တွေက တစ်လကို ၃ သောင်းရတယ်။ ဒါပေမယ့် နှစ်ကုန်တဲ့အထိ သူတို့ရဲ့ ချီးမြှင့်လစာငွေတွေ မရဘူး ဆိုတာ ကိုလည်း ကျွန်မ ကိုယ်တိုင်လိုက်လံပြီး ညှိနှိုင်းခဲ့ရပါတယ်။ အဲဒါကြောင့်မို့လို့ ကျွန်မတို့ ဆက်လက်ပြီးတော့ ဒီတိုင်းရင်းသား စာပေသင်ကြားခွင့်ကို။ ဆွေးနွေးရန် သတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<speech type="speaker">ဦးမြင့်လွင် တွံတေးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1551">ဦးမြင့်လွင်(တွံတေးမဲဆန္ဒနယ်၊ ရန်ကုန်တိုင်းဒေသကြီး)</mp>အားလုံးကို မင်္ဂလာပါ။ လေးစားအပ်ပါတဲ့ ပြည်ထောင်စုလွှတ်တော် နာယကကြီးခင်ဗျား။ ကျွန်တော်တို့ ဒီကနေ့ ကျွန်တော်တို့ လွှတ်တော်များအပါအဝင် နိုင်ငံတော်ရဲ့ ကဏ္ဍကြီး ၃ ရပ်မှာ တာဝန်ထမ်းဆောင်နေတဲ့သူတွေဟာ တစ်ချိန်ချိန် မှာ ကျွန်တော်တို့ လူငယ်တွေကို တာဝန်လွှဲပြောင်းပေးရမှာ ဖြစ်ပါတယ်။ ကျွန်တော်တို့ မဏ္ဍိုင် ၃ ရပ် တင်မကပါဘူး။ မြန်မာ့လူ့အဖွဲ့အစည်းရဲ့ အလွှာအားလုံးမှာ လုပ်ကိုင်ဆောင်ရွက် လှုပ်ရှားနေတဲ့ သူတွေ အားလုံးဟာ တစ်ချိန်မှာ လူငယ်တွေကို တာဝန်ပုခုံးပြောင်း လွှဲပေးရမှာဖြစ်ပါတယ်။ လွှဲပေးတဲ့အခါမှာ ကျွန်တော်တို့က ဘယ်လိုလူငယ်တွေကို ကျွန်တော်တို့က တာဝန်လွှဲပေးမလဲဆိုရင် ဒါပညာအမြော်အမြင် ကြီးမားပြီးတော့ စိတ်ထားသဘောထား ဖြောင့်မတ်ဖြူစင်တယ်။ တစ်နည်းအားဖြင့် ပညာပြည့်ဝနှလုံး လှတဲ့လူငယ်တွေကို ကျွန်တော်တို့ တာဝန်လွှဲပြောင်းပေးချင်မှာပါပဲ။ ဒါဟာ မြန်မာနိုင်ငံအမျိုးသားပညာရေး မူဝါဒကော်မရှင်ရဲ့ အန္တိမ ရည်မှန်းချက်လည်းဖြစ်လိမ့်မယ်လို့ ကျွန်တော်ယူဆပါတယ်။ အဲဒီတော့ နာယကကြီးခင်ဗျား။ ဒီကနေ့ ကျွန်တော်တို့ ကမ္ဘာကြီးဟာ သတင်းနည်းပညာရဲ့ တန်ခိုး ကြောင့်မိုလို့ ရှေ့ကိုအရှိန်အဟုန်နဲ့ ရွေ့လျားနေပါတယ်။ အဲဒီအခါမှာ လက်ရှိကျွန်တော်တို့ မျိုးဆက် မှာတင် စိန်ခေါ်မှုတွေအများကြီး ကြုံတွေ့နေရပါတယ်။ အဲဒီတော့ လာမယ့်မျိုးဆက်တွေဆိုလို့ရှိရင်လည်း ကျွန်တော်တို့ လက်ရှိစိန်ခေါ်မှုတွေအပြင် စိန်ခေါ်မှုအသစ်တွေကိုလည်း ကျွန်တော်တို့က ရင်ဆိုင်ကြရမှာ ဖြစ်ပါတယ်။ အဲဒီတော့ စိန်ခေါ်မှုအသစ်တွေရော၊ အဟောင်းတွေရော ရင်ဆိုင်ရမယ့် လူငယ်တွေအတွက် က ကျွန်တော်တို့ သူတို့ဟာ Self Reline Use ပေါ့ ကိုယ့်ခြေထောက်ပေါ်ကိုရပ်တဲ့ ကိုယ့်ကိုယ်ကို အားကိုးနိုင်တဲ့ လူငယ်တွေဖြစ်ဖို့လိုပါတယ်။ အဲဒီလိုဖြစ်ဖို့ဆိုရင် ကျွန်တော်တို့က Formal Education ခေါ်တဲ့ ကျောင်းစာသင်ခန်းထဲမှာ ဆရာ၊ ဆရာမတွေ သင်ကြားပေးတဲ့ဟာကို နို့သက်ခံစို့နေတဲ့ ပညာရေး အဲဒီတော့ ဒီနေရာမှာကျွန်တော် ကော်မရှင်ရဲ့ အစီရင်ခံစာကို လိုက်ကြည့်တဲ့အခါမှာ အဓိက ကျွန်တော် တို့က Informal Education လုပ်မယ်ဆိုရင် စာကြည့်တိုက်တွေရဲ့ အခန်းကဏ္ဍက လိုအပ်ပါတယ်။ ကျောင်းစာကြည့်တိုက်တွေက ဘယ်လိုအသုံးချမလဲ။ လူငယ်တွေဟာ ဒါနဲ့ပတ်သက်ပြီးတော့ သိပ်အရေးကြီး ပါတယ်။ သို့သော် ဒီစာကြည့်တိုက်တွေနဲ့ပတ်သက်တဲ့ အခန်းကဏ္ဍတွေကို ဖော်ပြထားတာ မတွေ့ရပါဘူး။ အဲဒီတော့ တချို့ဆိုရင် ကျွန်တော်လေ့လာကြည့်တဲ့အခါ ကျောင်းသားတွေဟာ သူတို့ကျောင်းမှာ စာကြည့်တိုက် ရှိတယ်ဆိုတာကို မသိပါဘူး။ တချို့ဆိုရင်လည်း စာကြည့်တိုက်ကတော့ရှိထားတယ်။ ပိတ်ထားတယ်။ အဲဒီတော့ ကျောင်းစာကြည့်တိုက်တွေ အခန်းကဏ္ဍနဲ့ပတ်သက်ပြီးတော့ ဒီကော်မရှင်ရဲ့ အကြံပြုစာမှာ ဖော်ပြထားတာကို မတွေ့ရပါဘူး။ နောက်တစ်ခုက ကျွန်တော်တို့ ခုနကပြောတဲ့ Informal Education သွားမယ်ဆိုရင် ကျွန်တော်တို့က Academic Freedom ရှိဖို့လိုပါတယ်။ Academic Freedom ရှိဖို့ ဆိုရင် လူငယ်တွေဟာ သူတို့လွတ်လွတ်လပ်လပ်နဲ့ ပညာသင်ကြားဖို့၊ ဖွဲ့စည်းဖို့၊ ဆောင်ရွက်ဖို့ လိုပါတယ်။ အဲဒီတော့ ကျွန်တော်တို့ဟာ လူငယ်တွေအချင်းချင်း တွေ့ဆုံကြ၊ ညှိနှိုင်းကြ၊ စည်းဝေးကြရမယ့် ကျွန်တော်တို့ လူငယ်ပညာရေးနှီးနှောဖလှယ်ပွဲတွေ ဆောင်ရွက်ပေးရမှာပါ။ အဲဒါဆိုရင် လူငယ်တွေက အစအဆုံး သူတို့ကိုယ်တိုင် စီစဉ်ဆောင်ရွက်လှုပ်ရှားပါဝင်တဲ့ Forum တွေ ဖြစ်ရမှာပါ။ အဲဒီအတွက်က မြို့နယ်အဆင့်၊ တိုင်းအဆင့်၊ နိုင်ငံတော်အဆင့် ကျွန်တော်တို့က လုပ်ပေးဖို့လိုပါတယ်။ ဒါမှသာလျှင် သူတို့ဟာ သူတို့ရဲ့ အခက်အခဲတွေကို သူတို့ ဆွေးနွေးတိုင်ပင် ညှိနှိုင်းနိုင်မယ်။ သူတို့အတွေ့ အကြုံတွေကို မျှဝေနိုင်မယ်။ အဲဒီလိုလုပ်မယ်ဆိုရင် ကျွန်တော်တို့က ဒီကိုယ်စားလှယ်တွေတက်ဖို့ ကိုယ်စားလှယ် တွေ ရွေးချယ်ဖို့လိုလာပါပြီ။ အဲဒါဆိုသူတို့က လွတ်လပ်တဲ့ကျောင်းသား အဖွဲ့အစည်းတွေဟာ မလွဲမသွေ လိုအပ်လာပါတယ်။ အဲဒီလိုဆိုရင် ကျောင်းသားသမဂ္ဂတွေရဲ့ အခန်းကဏ္ဍဟာ အလွန်ကိုအရေးကြီး ပါတယ်။ ကျောင်းသားသမဂ္ဂတွေကတစ်ဆင့် သူတို့ရဲ့ တက်မယ့်ကိုယ်စားလှယ်တွေ သူတို့ရဲ့လှုပ်ရှား ဆောင်ရွက်မယ့် ခေါင်းဆောင်တွေကို ရွေးချယ်ပေးရမှာဖြစ်ပါတယ်။ အချို့သော ကျောင်းသားသမဂ္ဂဝင် လူငယ်တွေရဲ့ လှုပ်ရှားမှုဟာ နိုင်ငံတော်ကိုသွားနေတဲ့ လမ်းကြောင်းအတွက် Negative ဖြစ်တယ်။ အနုတ်လက္ခဏာ ဆောင်တယ်လို့ ယူဆတာတွေ ရှိကောင်းရှိနိုင်ပါတယ်။ သို့သော် အဲဒီလိုရှိတယ်ဆိုရင်တောင် ဒါကျောင်းသားတချို့ရဲ့ လှုပ်ရှားမှုပဲ ဖြစ်ကောင်းဖြစ်ပါတယ်။ ကျောင်းသားသမဂ္ဂတွေရဲ့ တစ်ခုလုံးကတော့ နိုင်ငံတော်အတွက် အနုတ်လက္ခဏာ မဖြစ်နိုင်ပါဘူး။ ဘာလို့လဲဆိုတော့ ကျွန်တော်တို့ အတိတ်မှာ လွတ်လပ်ရေးတိုက်ပွဲကို ခေါင်းဆောင်ခဲ့ကြတဲ့ ထိပ်တန်းနိုင်ငံရေးခေါင်းဆောင်တွေဟာ ကျောင်းသားသမဂ္ဂ တွေကနေမွေးထုတ်ပေးခဲ့တယ် ဆိုတဲ့အချက်ကို မမေ့သင့်ပါဘူး။ လေးစားအပ်ပါတဲ့ ပြည်ထောင်စုလွှတ်တော် နာယကကြီးခင်ဗျား။ နောက်တစ်ခုက ကျွန်တော်တို့ ပညာရေးနဲ့ပတ်သက်ပြီးတော့ ကျွန်တော်တို့တောက်လျှောက် အစဉ်အဆက်လုပ်လာတဲ့ ကျွန်တော်တို့ တွေးခေါ်လာတဲ့ အယူအဆတွေရှိပါတယ်။ အဲဒါဘာလဲဆိုတော့ ကျွန်တော်တို့ အခြေခံပညာအထက်တန်း အောင်တဲ့အမှတ်ကို ကြည့်ပြီးတော့ တက္ကသိုလ်တွေက ရွေးချယ်တာပါ။ ဒါကြောင့်မိုလို့ အမှတ်ကောင်း အောင် ဘာသာစုံအမှတ်ကောင်းအောင် လုပ်ကြတယ်။ အဲဒီတော့ ကျွန်တော်တို့ ဘာသာစုံဂုဏ်ထူးထွက်ရေး ဆိုတာကို ကျောင်းသားတွေက သဲကြီးမဲကြီး လိုက်နေကြတယ်။ မိဘတွေကလည်း အဲဒီအတွက်ကြောင့် nifosomes.O.S. နောက်ကို လိုက်တယ်ဆိုတော့ ကျွန်တော်တို့က ဒီဂုဏ်ထူးတွေရဲ့ ထောင်ချောက်ထဲမှာ ပိတ်မိနေပြီလား။ ဒီအချက်ကိုလည်း ကျွန်တော်တို့က အမျိုးသားပညာရေးမူဝါဒကော်မရှင်အနေနဲ့ ပြန်ပြီးတော့ စဉ်းစား သင့်ပါတယ်။ ဒီအချက်က ကျွန်တော်တို့ သွားနေတဲ့နိုင်ငံတော်ရဲ့ လမ်းကြောင်းအတွက် ဒါဟာ အပေါင်း လက္ခဏာဆောင်ခြင်း ရှိ မရှိဆိုတာကိုလည်း မူဝါဒကော်မရှင်က ပြန်လည်သုံးသပ်ပြီးတော့ ဒီဟာနဲ့ ပတ်သက်တဲ့ အကြံပြုချက်တွေကို ကျွန်တော်တို့ လိုချင်ပါတယ်။ ကျွန်တော်တို့ မြင်ချင်ပါတယ်။ အဲဒီတော့ ကျွန်တော်တို့က အခုချိန်မှာ လွတ်လပ်ရေးနောက်ပိုင်း ၁၉၄၈ ခုနှစ်ကနေပြီးတော့ ၁၉၆၂ အတွင်းရှိခဲ့တဲ့ နိုင်ငံတော်တစ်ခုရှိပါတယ်။ နောက်ပြီးတော့ ၁၉၆၂ ကနေပြီးတော့ ၂၀၁၀ အတွင်း ရှိခဲ့တဲ့ နိုင်ငံတစ်ခု ရှိခဲ့ပါတယ်။ ကျွန်တော်တို့ လောလောဆယ်မှာ အဲဒီနိုင်ငံ ၂ ခုနဲ့မတူတဲ့ လုံးလုံးလျားလျား ကွဲပြားခြားနားတဲ့ အမျိုးအစားအသစ် နိုင်ငံတော်တစ်ခုကို ကျွန်တော်တို့ ထူထောင်နေတာဖြစ်ပါတယ်။ ဒီနိုင်ငံတော်ကို ထူထောင်မယ်ဆိုရင် ကျွန်တော်တို့ အရေးကြီးဆုံးဖြစ်တဲ့ အမျိုးသားပညာရေးမူဝါဒကော်မရှင် 336$mcops: 918:60s Revolutionary poepolosusin 818:cos Innovative coepulosos.nl ဒါကြောင့်မိုလို့ နောင်လာမယ့်အစီရင်ခံစာတွေမှာ ပိုပြီးတော့ အမျိုးသား ပညာရေးမူဝါဒကော်မရှင်ဆီကနေ ပိုပြီးတော့ Revolutionary ဖြစ်တဲ့၊ ပိုပြီးတော့ Innovative ဖြစ်တဲ့ အစီရင်ခံစာတွေ၊ အကြံပြုချက်တွေကို ကျွန်တော်တို့ မျှော်လင့်နေပါကြောင်း ပြောကြားရင်းနဲ့ ကျွန်တော့ရဲ့ ဆွေးနွေးချက်ကို နိဂုံးချုပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အမျိုးသားပညာရေးမူဝါဒကော်မရှင်ရဲ့ ၂၀၁ရ ခုနှစ်၊ အောက်တိုဘာလမှ ၂၀၁၈ ခုနှစ်၊ ဧပြီလထိ ၆ လတာကာလအတွင်း လုပ်ငန်းဆောင်ရွက်ခဲ့မှု အစီရင်ခံစာအမှတ်(၃)နဲ့စပ်လျဉ်းပြီး လွှတ်တော်ကိုယ်စားလှယ်များရဲ့ ဆွေးနွေးချက်များအပေါ် သက်ဆိုင်ရာ ကော်မရှင်နဲ့ ပညာရေးဝန်ကြီးဌာနတို့က ပြန်လည်ရှင်းလင်း ဆွေးနွေးခြင်းနဲ့ လွှတ်တော်က မှတ်တမ်းတင်ခြင်းအစီအစဉ်တို့ကို ၂၁-၆-၂၀၁၈ ရက် ကြာသပတေးနေ့ ၁၀ နာရီမှာ ကျင်းပပြုလုပ်မယ့် ပြည်ထောင်စု လွှတ်တော် အစည်းအဝေးမှာ ဆောင်ရွက်ရန်လျာထားပါကြောင်း အသိပေးကြေညာပါတယ်။</speech>
</report>
<report>
<title>လွှတ်တော်များဖွံ့ဖြိုးတိုးတက်ရေးဆိုင်ရာ ပေါင်းစပ်ညှိနှိုင်းဆောင်ရွက်ရေးအဖွဲ့၏ ၂၀၁၆-၂၀၁ရ ခုနှစ် လုပ်ငန်း ဆောင်ရွက်မှု အစီရင်ခံစာနှင့်စပ်လျဉ်း၍ လွှတ်တော်ကိုယ်စားလှယ်များ၏ ဆွေးနွေးချက်များအပေါ် သက်ဆိုင်ရာအဖွဲ့က ပြန်လည်ရှင်းလင်း ဆွေးနွေးခြင်းနှင့် မှတ်တမ်းတင်ရန် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၉) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ လွှတ်တော်များ ဖွံ့ဖြိုးတိုးတက်ရေးဆိုင်ရာ ပေါင်းစပ်ညှိနှိုင်းဆောင်ရွက်ရေးအဖွဲ့ရဲ့ ၂၀၁၆-၂၀၁ရ ခုနှစ် လုပ်ငန်းဆောင်ရွက်မှု အစီရင်ခံစာနဲ့စပ်လျဉ်းပြီး လွှတ်တော်ကိုယ်စားလှယ်များရဲ့ ဆွေးနွေးခြင်းအစီအစဉ်ကို ၇-၆-၂၀၁၈ ရက်က ကျင်းပပြုလုပ်ခဲ့တဲ့ ပြည်ထောင်စုလွှတ်တော် အစည်းအဝေးမှာ ဆောင်ရွက်ခဲ့ပြီး ဖြစ်ပါတယ်။ အထက်ပါအစီရင်ခံစာအပေါ် လွှတ်တော်ကိုယ်စားလှယ်အချို့ရဲ့ ဆွေးနွေးချက်များနဲ့စပ်လျဉ်းပြီး လွှတ်တော်များ ဖွံ့ဖြိုးတိုးတက်ရေးဆိုင်ရာ ပေါင်းစပ်ညှိနှိုင်းဆောင်ရွက်ရေးအဖွဲ့က ပြန်လည်ရှင်းလင်း ဆွေးနွေးဖို့ဖြစ်ပါတယ်။</speech>
<speech><mp id="1158">ဦးအောင်ကြည်ညွန့်(ဒုတိယဥက္ကဋ္ဌ၊ လွှတ်တော်များ ဖွံ့ဖြိုးတိုးတက်ရေးဆိုင်ရာ ပေါင်းစပ်ညှိနှိုင်း ဆောင်ရွက်ရေးအဖွဲ့)</mp>လေးစားအပ်ပါသော နာယကကြီးအမှူးပြုတဲ့ ပြည်ထောင်စုလွှတ်တော်ကြီးကို မင်္ဂလာပါလို့ ဦးစွာဂါရဝပြု နှုတ်ခွန်းဆက်သအပ်ပါတယ်။ ကျွန်တော်ကတော့ မကွေးတိုင်းဒေသကြီး မဲဆန္ဒနယ်အမှတ်(၄) တောင်တွင်းကြီးမဲဆန္ဒနယ်ရဲ့ အမျိုးသားလွှတ်တော်ကိုယ်စားလှယ် ဖြစ်ပါတယ်။ လွှတ်တော်များ ဖွံ့ဖြိုးတိုးတက်ရေးဆိုင်ရာ ပေါင်းစပ်ညှိနှိုင်းဆောင်ရွက်ရေးအဖွဲ့ JCC ရဲ့ ဒုတိယဥက္ကဋ္ဌ တာဝန်ကိုယူရသူလည်း ဖြစ်တဲ့အတွက်ကြောင့်မို့လို့ ပြီးခဲ့တဲ့ ၂၀၁၆-၂၀၁ရခုနှစ်ရဲ့ လုပ်ငန်းဆောင်ရွက်မှု အစီရင်ခံစာအပေါ်မှာ ပါဝင်ဆွေးနွေးခဲ့ကြတဲ့ လွှတ်တော်ကိုယ်စားလှယ်များရဲ့ ဆွေးနွေးချက်အပေါ်မှာ မူတည်ပြီးတော့ ပြန်လည်ရှင်းလင်း တင်ပြသွားမှာ ဖြစ်ပါတယ်။ ဦးစွာ JCC အဖွဲ့ရဲ့ ၂၀၁၆-၂၀၁ရ ခုနှစ် လုပ်ငန်းဆောင်ရွက်မှုအစီရင်ခံစာအပေါ်မှာ စိတ်ဝင်တစား ဝင်ရောက်ဆွေးနွေးခဲ့ကြတဲ့ ရခိုင်ပြည်နယ် မဲဆန္ဒနယ်အမှတ်(၁)က အမျိုးသားလွှတ်တော်ကိုယ်စားလှယ် ဦးစိန်အောင်၊ တပ်မတော်သား ပြည်သူ့လွှတ်တော်ကိုယ်စားလှယ် ဗိုလ်မှူးဇင်လင်းနဲ့ ရှားတောမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်ဝင့်ဝါထွန်းတို့ကို ကျေးဇူးတင်ပါကြောင်း ဦးစွာပြောကြားလိုပါတယ်။ အစီရင်ခံစာအပေါ်မှာ ဆွေးနွေးခဲ့ကြတဲ့ လွှတ်တော်ကိုယ်စားလှယ် ၃ ဦးတို့ရဲ့ ထောက်ခံ၊ အကြံပြု၊ သုံးသပ်၊ ဝေဖန်ထောက်ပြမှုများကို ကြိုဆိုပါကြောင်းနဲ့အပြုသဘော ထောက်ပြအကြံပြုချက်များအပေါ် အဖွဲ့အနေနဲ့ အလေးထားသုံးသပ် ဆောင်ရွက်သွားမှာဖြစ်ပါကြောင်းလည်း ပြောကြားလိုပါတယ်။ တပ်မတော်သား ပြည်သူ့လွှတ်တော်ကိုယ်စားလှယ် ဗိုလ်မှူးဇင်လင်းရဲ့ ဆွေးနွေးချက်များနှင့် ပတ်သက်ပြီးတော့ ရှင်းလင်းရန် လိုအပ်လာတဲ့အတွက် အခုလို လေးစားစွာ ပြန်လည်ရှင်းလင်း ဆွေးနွေး ရခြင်းလည်းဖြစ်ပါတယ်။ ဒီနေရာမှာ JCC အဖွဲ့ရဲ့ ဖွဲ့စည်းခြင်းဆိုင်ရာကိစ္စနှင့် JCC အဖွဲ့ရဲ့ ဆောင်ရွက်ခြင်း ကိစ္စဆိုပြီးတော့ ၂ မျိုးခွဲခြား ရှင်းလင်းသွားမှာဖြစ်ပါတယ်။ နာယကကြီးခင်ဗျား လိုအပ်တဲ့နေရာအချို့မှာ Power Point အသုံးပြုခွင့်ပေးပါရန် လေးစားစွာ ခွင့်တောင်းခံအပ်ပါတယ်။ ဦးစွာ ဖွဲ့စည်းခြင်းကိစ္စနှင့် ပတ်သက်ပြီးတော့ ရှင်းလင်းတင်ပြလိုပါတယ်။ ကျွန်တော်တို့ လွှတ်တော်မှာ ဒီလိုအဖွဲ့အစည်းတွေ ဖွဲ့စည်းတဲ့အခါမှာ ဖွဲ့စည်းခြင်းကိစ္စနဲ့ပတ်သက်ပြီးတော့ ပြောမယ် ဆိုရင်တော့ ဒီအပေါ်မှာ အမြင်မတူ အယူအဆ ကွဲပြားစေတဲ့ အခြေခံအကြောင်းတွေ ရှိတဲ့အတွက်ကြောင့် နားလည်မှုလွဲမှားတာ၊ နားလည်မှု လွဲမှားစေနိုင်တာရှိကြောင်း ဦးစွာတင်ပြလိုပါတယ်။ ဒီနေရာမှာလွှတ်တော်ရဲ့ ကော်မတီ၊ ကော်မရှင်၊ အဖွဲ့တွေကို ဖွဲ့စည်းတဲ့အခါမှာ လွှတ်တော်မှာ နည်းလမ်း ၂ မျိုးနဲ့ ဖွဲ့စည်းဆောင်ရွက်ရတာ ဖြစ်ပါတယ်။ လွှတ်တော်ရဲ့ အတွင်းထဲမှာ လွှတ်တော်ဆိုင်ရာ ဥပဒေ၊ နည်းဥပဒေများနဲ့ လွှတ်တော်အတွင်းထဲမှာ ဆောင်ရွက်ရမယ့် ကော်မတီ၊ ကော်မရှင်နဲ့ အဖွဲ့များကို ဆောင်ရွက်ရတဲ့ နည်းလမ်းနဲ့ လွှတ်တော်ကြီး တစ်ရပ်လုံး အုပ်ချုပ်မှုနဲ့ စီမံခန့်ခွဲမှုဆိုင်ရာစနစ်နဲ့ သက်ဆိုင်ရာ ကျွန်တော်တို့ ဒီမှာဆိုရင် ပြည်ထောင်စုလွှတ်တော်ရုံးရဲ့ အမိန့်ကြော်ငြာစာနဲ့ ဖွဲ့စည်းဆောင်ရွက်ရတဲ့ ဖွဲ့စည်းပုံ ၂ ခု မတူကြောင်း ရှင်းလင်းလိုပါတယ်။ ဒုတိယနည်းလမ်းအရ ကျွန်တော်တို့ ပြည်ထောင်စုလွှတ်တော်အနေနဲ့ဆိုရင် ပြီးခဲ့တဲ့ ပြည်ထောင်စု လွှတ်တော်ရဲ့ အမိန့်ကြော်ငြာစာအရ အုပ်ချုပ်မှုဆိုင်ရာပူးပေါင်းကော်မတီဆိုတာကိုလည်းပဲ ဖွဲ့စည်းထား ရှိတာရှိပါတယ်။ ဒီလိုဖွဲ့စည်းထားရှိတာဟာ ပြီးခဲ့တဲ့ပထမအကြိမ် ပြည်ထောင်စုလွှတ်တော် သက်တမ်း ကာလမှာကတည်းကိုက အစီအစဉ်ဆောင်ရွက်ခဲ့တဲ့ လုပ်ထုံးအစဉ်အလာလည်း ဖြစ်ပါတယ်။ အခု Power Point မှာ တင်ပြထားတာ လွှတ်တော်ရဲ့ အမိန့်ကြော်ငြာစာနဲ့ ဖွဲ့စည်းထားတဲ့ အုပ်ချုပ်မှု ဆိုင်ရာ ပူးပေါင်းဆောင်ရွက်မှုဖြစ်ပါတယ်။ ဒီပူးပေါင်းဆောင်ရွက်မှုရဲ့ လုပ်ငန်းရပ်မှာ ဘာတွေပါပါသလဲဆိုလို့ရှိရင် ကျွန်တော်တို့ လွှတ်တော်ကြီးရဲ့ Infrastructure တွေနဲ့ပတ်သက်တဲ့ ကိစ္စရပ်တွေကို စီစဉ်ဆောင်ရွက်မှုတွေ မှာလည်း ပါနေတာဖြစ်ပါတယ်။ အဲဒီတော့ ဒီနေရာမှာ လွှတ်တော်ရဲ့ မိတ်ဖက်အဖွဲ့အစည်းများ တိုးချဲ့လာတာ၊ တိုးတက်လာတာ မိတ်ဖက်အဖွဲ့အစည်းများရဲ့ ကျွန်တော်တို့ဆီကိုပိုပြီးတော့ ကူညီပံ့ပိုးမှုတွေများလာတဲ့အခါမှာ ကျွန်တော်တို့ လွှတ်တော်ရဲ့ ဗဟိုသင်ကြားရေးဌာနတွေ၊ လွှတ်တော်ရဲ့ Data Center တွေ တည်ထောင်ခြင်းအပါအဝင် ဒီတည်ထောင်ခြင်းနဲ့ပတ်သက်တဲ့ ဆက်စပ်ပစ္စည်းတွေဖြစ်တဲ့ ကွန်ပျူတာတွေ၊ ကွန်ပျူတာနဲ့ပတ်သက်တဲ့ ဆက်စပ်ပစ္စည်းတွေ လှူဒါန်းမှုတွေလည်း အများကြီးရှိလာပါတယ်။ ဒီလိုရှိလာတဲ့အခါမှာ JCC ကို လွှတ်တော် ၃ ရပ်စလုံးနှင့် လွှမ်းခြုံမှုရှိစေဖို့နဲ့ မိတ်ဖက်အဖွဲ့အစည်းများနှင့် ပိုပြီးတော့စနစ်တကျ ဆောင်ရွက် နိုင်ဖို့ရန်အတွက် ကောင်းမွန်တဲ့ ရည်ရွယ်ချက်များနှင့် အခုလို အမိန့်ကြော်ငြာစာနှင့် ဖွဲ့စည်းဆောင်ရွက် ခဲ့တာဖြစ်ပါတယ်။ ဖွဲ့စည်းရာမှာလည်းပဲ ကျွန်တော်ဖြစ်နိုင်သမျှ နိုင်ငံရေးပါတီအားဖြင့် ၃ ပါတီ၊ တိုင်းရင်းသား များအနေဖြင့် ဆိုရင် ကချင်၊ ကယား၊ ကရင်၊ ချင်း၊ မွန်၊ ဗမာ၊ ရခိုင်၊ ရှမ်း စတာပါဝင်တဲ့အပြင် ကျား၊ မ ကိစ္စနဲ့ပတ်သက်ပြီးတော့လည်းပဲ Gender လည်းပဲ ကျွန်တော်ဒီထဲမှာပါဝင်တဲ့ လွှတ်တော်ကိုယ်စားလှယ် ၁၀ ဦးအနက်မှာ အမျိုးသမီးလွှတ်တော်ကိုယ်စားလှယ် ၃ ဦးကို ထည့်သွင်းဖွဲ့စည်းထားခြင်းအားဖြင့် Gender အရလည်းပဲ ကျွန်တော်တို့ အလေးနက်ထားပြီးတော့ ဖွဲ့စည်းခဲ့တာ ဖြစ်ပါတယ်။ လွှတ်တော်ရဲ့ ဥပဒေ၊ နည်းဥပဒေများအရဖွဲ့စည်းတဲ့ လွှတ်တော်ကိုယ်စားလှယ်များနဲ့ ဖွဲ့စည်းတာနဲ့ ဒီဖွဲ့စည်းတာကွာခြားချက် ရှိပါတယ်။ လွှတ်တော်ရဲ့ ဥပဒေတွေ၊ နည်းဥပဒေတွေနဲ့ ဖွဲ့စည်းတာက လွှတ်တော် ကိုယ်စားလှယ်တွေကို မဏ္ဍိုင်ထားပြီးတော့ လိုအပ်လာတဲ့အခါကျတော့မှ ကျွန်တော် လွှတ်တော်ကိုယ်စားလှယ် မဟုတ်တဲ့ နိုင်ငံသားများကို ထည့်သွင်း ဖွဲ့စည်းတာဖြစ်ပါတယ်။ အခုကျွန်တော် အုပ်ချုပ်ရေးအရ အမိန့် ကြော်ငြာစာနဲ့ ဖွဲ့စည်းတာကတော့ဖြင့်ရင် လွှတ်တော်ရဲ့ အရာထမ်း၊ အမှုထမ်းများကို မဏ္ဍိုင်ထားပြီးတော့ စီမံအုပ်ချုပ်ရေးကိစ္စနဲ့ ဖွဲ့စည်းတာဖြစ်ပါတယ်။ အဲဒီလိုဖွဲ့စည်းတဲ့အခါမှာတော့ဖြစ်ရင် ကိုယ်စားလှယ် များကို ပွင့်လင်းမြင်သာမှု၊ ပူးပေါင်းဆောင်ရွက်မှုနှင့် ထိန်းညှိမှုတို့အတွက် ကိုယ်စားလှယ်တွေကို ထည့်သွင်း ဖွဲ့စည်းလေ့ရှိတာ ဖြစ်ပါတယ်။ ကျွန်တော်တို့ JCC ကို ဒီလို ဒုတိယဖွဲ့စည်းတဲ့ပုံစံမျိုးအရ အမိန့်ကြော်ငြာစာနဲ့ ဖွဲ့စည်းဆောင်ရွက် တာဟာလည်းပဲ ပြည်ထောင်စုလွှတ်တော် နာယကရဲ့ စီမံအုပ်ချုပ်ခွင့်ရှိကြောင်းကို ကျွန်တော်တို့ နိုင်ငံတော် ဖွဲ့စည်းပုံအခြေခံဥပဒေဆိုင်ရာခုံရုံးရဲ့ စီရင်ထုံးများ ၂၀၁ရ ခုနှစ် စာမျက်နှာ ၃၉ မှာ စီရင်ထုံးဖွဲ့ထားပြီး သားလည်း လွှတ်တော်ကြီးကို ဒီနေရာမှာ တင်ပြလိုပါတယ်။ အဲဒါကဘာလဲဆိုတော့ ကျွန်တော်တို့ နာယကအဖွဲ့ကြီးက ကျွန်တော်တို့ ပြည်ထောင်စုလွှတ်တော်နဲ့ သက်ဆိုင်တဲ့ ဥပဒေပြုရေးဆိုင်ရာ ကိစ္စရပ်များနဲ့စပ်လျဉ်း၍လည်းကောင်း၊ စီမံရေးရာကိစ္စရပ်များနှင့် စပ်လျဉ်း၍လည်းကောင်း စီမံခန့်ခွဲခွင့်အာဏာရှိသူဖြစ်တယ်လို့ ကျွန်တော်တို့ ထုံးဖွဲ့ထားပြီးသားရှိကြောင်း ကိုလည်းပဲ ကျွန်တော်တင်ပြလိုပါတယ်။ လွှတ်တော်ရဲ့ အမိန့်ကြော်ငြာစာနဲ့ နာယကရဲ့ ဖွဲ့စည်းဆောင်ရွက်ထားမှုများဟာ လွှတ်တော်ထဲမှာ မလွဲမသွေတင်ပြပြီးတော့ လွှတ်တော်ရဲ့ အတည်ပြုချက်ရယူရမယ်ဆိုတဲ့ ဥပဒေပြဋ္ဌာန်းချက် မရှိကြောင်း ကိုလည်းပဲ ဒီနေရာမှာ ကျွန်တော် ရှင်းလင်းတင်ပြလိုပါတယ်။ ဒါနဲ့ပတ်သက်ပြီးတော့ ဖွဲ့စည်းပုံအခြေခံ ဥပဒေပုဒ်မ ၈၁ နှင့် ပြည်ထောင်စုလွှတ်တော်ဆိုင်ရာ ဥပဒေပုဒ်မ ၂၁ တို့မှာ အတိအလင်းပြဋ္ဌာန်းထားတဲ့ လွှတ်တော်ကြီးမှာ တင်ပြဆောင်ရွက်ရမယ့် လုပ်ငန်း ၉ ခု ရှိပါတယ်။ ဒါကဖွဲ့စည်းပုံအခြေခံဥပဒေပုဒ်မ ၈၁ နဲ့ ပြည်ထောင်စုလွှတ်တော်ဆိုင်ရာဥပဒေပုဒ်မ ၂၁ တို့မှာ ပြဋ္ဌာန်းထားချက်များဟာ သည်၊ ၏ မလွဲ အားလုံး ရေးဆွဲထားတာဖြစ်ပါတယ်။ အဲဒီ ၉ ခုထဲမှာ အခုလိုအုပ်ချုပ်ရေးအရ ဖွဲ့စည်းရမယ့်အဖွဲ့ ဖွဲ့စည်းခြင်းနဲ့ ပတ်သက်ပြီး လွှတ်တော်မှာ တင်ပြဆောင်ရွက်ရမယ်ဆိုတာ ပြဋ္ဌာန်းထားခြင်းမရှိပါဘူး။ အဲဒီမှာရှိတာက ပုဒ်မ ၂၁ ရဲ့ (စ) မှာတော့ လွှတ်တော်ကိုတင်သွင်းတဲ့ အစီရင်ခံစာများကို ဆွေးနွေးခြင်း၊ ဆုံးဖြတ်ခြင်းနဲ့ မှတ်တမ်းတင်ခြင်းကို ဆောင်ရွက်ရမယ်လို့ ပြဋ္ဌာန်းထားတာဖြစ်ပါတယ်။ နောက်အစီရင်ခံစာမှာ ပိုမိုပြီးတော့ရှင်းလင်းအောင် ပြောရမယ်ဆိုရင်တော့ ပြည်ထောင်စု လွှတ်တော်ကို မဖြစ်မနေ အစီရင်ခံတင်ပြရဖို့ လုပ်ငန်းတာဝန် သတ်မှတ်ထားခြင်းမရှိသလို အစီရင်ခံစာ တင်ပြခြင်းဟာလည်းပဲ လွှတ်တော်ကို တာဝန်ခံစေဖို့မဟုတ်ဘူးဆိုတာ အစီရင်ခံစာမှာပါတဲ့ အကြောင်းအရာ များနဲ့ လုပ်ငန်းဆောင်ရွက်ချက်များအရ သိသာထင်ရှားပြီး ဖြစ်ပါတယ်။ လွှတ်တော်ကိုယ်စားလှယ်များ၊ လွှတ်တော်ရုံးဝန်ထမ်းများရဲ့ အရည်အသွေးနဲ့ လွှတ်တော်အသီးသီးရဲ့ လုပ်ငန်းတာဝန်ထမ်းဆောင်ရွက်မှု စနစ် ပိုမိုပြီးတော့ တိုးတက်လာစေရေးနဲ့ အဖွဲရဲ့ ဆောင်ရွက်ချက်များကို လွှတ်တော်ကိုယ်စားလှယ်များ သိရှိစေဖို့၊ ပိုမိုကောင်းမွန်တဲ့ အကြံပြုချက်များနဲ့ ပူးပေါင်းပါဝင်ဆောင်ရွက်မှုများရရှိစေဖို့ အစီရင်ခံစာကို တင်သွင်းခဲ့ခြင်း ဖြစ်ပါတယ်။ လွှတ်တော်ရေးရာလုပ်ငန်းတာဝန်များ ဆောင်ရွက်ဖို့အတွက် လွှတ်တော်ရဲ့ သဘောတူညီချက် ရယူဖွဲ့စည်းရမယ့် အဖွဲ့အမျိုးအစားမဟုတ်တဲ့ အုပ်ချုပ်မှုဆိုင်ရာအဖွဲ့သာဖြစ်ကြောင်း ထပ်လောင်းရှင်းလင်း တင်ပြအပ်ပါတယ်။ ဆက်လက်ပြီးတော့ ရှင်းလင်းတင်ပြလိုတာကတော့ လုပ်ငန်းရဲ့ ဆောင်ရွက်မှုအပိုင်းဖြစ်ပါတယ်။ JCC ရဲ့ ဆောင်ရွက်မှုတွေမှာဆိုရင် အဖွဲ့ရဲ့ လုပ်ငန်းစီမံချက်များဟာ စီမံချက်တွေမှာ မဟာဗျူဟာစီမံချက် တွေ၊ နားလည်မှုစာချွန်လွှာပါနမူနာပုံစံတွေ၊ MoU Template တွေ၊ နောက် ဖွံ့ဖြိုးရေးကဏ္ဍအသီးသီး အလိုက် အချိုးညီဖွံ့ဖြိုးတိုးတက်အောင် ဆောင်ရွက်မှုများကြောင့် တိုးတက်မှုများ ရှိလာတာကိုလည်းပဲ တွေ့ရမှာဖြစ်ပါတယ်။ Power Point မှာ ဆောင်ရွက်ထားမှုအခြေအနေကို ကျွန်တော်တို့ တင်ပြထား ပါတယ်။ ဒီနေရာမှာ ငွေရေးကြေးရေးဆိုင်ရာကိစ္စကို ထည့်သွင်းရှင်းလင်းလိုပါတယ်။ ငွေရေးကြေးရေးဆိုင်ရာကိစ္စနဲ့ ပတ်သက်လို့ကတော့ လွှတ်တော်ရဲ့ သင်ကြားရေးဗဟိုဌာနမှာ သင်တန်း တွေ၊ အလုပ်ရုံဆွေးနွေးပွဲများတွေ လုပ်တာသာမက နိုင်ငံတကာလေ့လာရေးသွားတဲ့ ခရီးစဉ်တွေမှာပါ တပ်မတော်သားကိုယ်စားလှယ်များကိုယ်တိုင် ပါဝင်နိုင်ခဲ့ပါတယ်။ ဒီလိုကုန်ကျတဲ့ ကုန်ကျစရိတ်တွေ ကိုတော့ အကူအညီပေးရေး မိတ်ဖက်အဖွဲ့အစည်းတွေက ကျခံသုံးစွဲပြီးတော့ တန်ဖိုးအားဖြင့် သတ်မှတ် ဖော်ပြတာဖြစ်ပါတယ်။ ကျွန်တော်တို့ JCC အဖွဲ့အနေနဲ့ ကိုင်တွယ်ပြီးသုံးစွဲတာ မဟုတ်ကြောင်းကိုလည်းပဲ ထပ်မံရှင်းလင်း တင်ပြလိုပါတယ်။ တင်ပြခဲ့တဲ့ အစီရင်ခံစာအရ လက်ရှိမှာ ဖွံ့ဖြိုးတိုးတက်မှုအကူအညီပေးရေး နိုင်ငံတကာမိတ်ဖက် အဖွဲ့အစည်းများအနက်က အဖွဲ့အစည်းအချို့နဲ့ ကျွန်တော်တို့ နားလည်မှုစာချွန်လွှာ(MoU)များ လက်မှတ် ရေးထိုးဆောင်ရွက်ခဲ့တာ ရှိပါတယ်။ ဒီလိုအဖွဲ့နဲ့ ဆောင်ရွက်တာဟာ MoU ဆိုတာ ပြည်ထောင်စု လွှတ်တော်ဆိုင်ရာဥပဒေပုဒ်မ ၅၉၊ ၆၀၊ ၆၁ တို့နဲ့ အကျုံးဝင်ခြင်းမရှိဘဲနဲ့ ဒါနဲ့ ချိတ်ဆက်နှိုင်းယှဉ် စဉ်းစားဆက်စပ်ဖို့ မလိုအပ်ကြောင်း ရှင်းလင်းတင်ပြလိုပါတယ်။ ပုဒ်မ ၅၉၊ ၆၀၊ ၆၁ တို့မှာ ၅၉ ကိုပြန်ကြည့်ရင် အခန်း(၉)ရဲ့ ခေါင်းစဉ်အားဖြင့်ကို ရှင်းပါတယ်။ အပြည်ပြည်ဆိုင်ရာ၊ ဒေသဆိုင်ရာ သို့မဟုတ် နိုင်ငံအချင်းချင်းဆိုင်ရာ ဆက်ဆံရေးကိစ္စများနဲ့ ပတ်သက် ပြီးတော့ ရှိနေတဲ့ သဘောတူညီချက်တွေ၊ စာချုပ်တွေနဲ့ပတ်သက်ပြီး သမ္မတက အတည်ပြု ဆောင်ရွက် ထားခြင်း သို့မဟုတ် ပယ်ဖျက်မှာ သို့မဟုတ် နုတ်ထွက်တာနဲ့ပတ်သက်ပြီးတော့ သမ္မတက လွှတ်တော်ကို တင်ပြလာရင် အဆုံးအဖြတ်ပြုဖို့ ပြဋ္ဌာန်းထားတဲ့ ပုဒ်မဖြစ်ပါတယ်။ အခုကျွန်တော်တို့ ဆောင်ရွက်နေတာ က Power Point မှာ တင်ပြထားတဲ့အတိုင်းပဲ ပြည်ထောင်စုလွှတ်တော်ရဲ့ အခန်း(၉)အရ သမ္မတက တင်ပြလာတဲ့ ကိစ္စရပ်နဲ့သာဆိုင်ပါတယ်။ ၆၀ ဆိုရင် ဒါသမ္မတဆောင်ရွက်ရမယ့် ကိစ္စရပ်နဲ့ ၆၁ မှာဆိုရင် သမ္မတအနေနဲ့ ဆောင်ရွက်ရမှာရယ်၊ လွှတ်တော်ကသာ အတည်ပြုပြီးဆောင်ရွက်ရမှာရယ် ခွဲခြားဖော်ပြ ထားတဲ့ ပုဒ်မများဖြစ်ပါတယ်။ ဒါဟာ ကျွန်တော်တို့ JCC က MoU လက်မှတ်ရေးထိုး ဆောင်ရွက်ခြင်း ကိစ္စနဲ့ အကျုံးဝင်ဆက်စပ်ခြင်းမရှိဘူးလို့ ကျွန်တော် ရှင်းလင်းတင်ပြလိုပါတယ်။ ဒီနေ့ JCC ရဲ့ နားလည်မှုစာချွန်လွှာ လက်မှတ်ရေးထိုးတာက မိတ်ဖက်အဖွဲ့အစည်းများရဲ့ ဖွံ့ဖြိုး တိုးတက်မှုများကို လွှတ်တော်ဖွံ့ဖြိုးရေးမှာ စနစ်တကျဖြစ်စေရေးအတွက် သက်ဆိုင်ရာစည်းမျဉ်း၊ စည်းကမ်း ဘောင်ထဲက ဆောင်ရွက်နိုင်တဲ့ နှစ်ဖက်အဖွဲ့အစည်းအဆင့်အနေနဲ့ အစီရင်ခံစာ စာမျက်နှာ နံပါတ် ၄ ရဲ့ အပိုဒ် ၁၀ မှာ ဖော်ပြထားတဲ့ လုပ်ငန်းတာဝန်အရ အပိုဒ်ခွဲ(ဃ)မှာ ဖော်ပြထားတဲ့ လုပ်ငန်းတာဝန်အရ ကျွန်တော်တို့ ဆောင်ရွက်ခြင်းသာဖြစ်ကြောင်း ရှင်းလင်းတင်ပြလိုပါတယ်။ လေးစားအပ်ပါသော နာယကကြီးခင်ဗျာ။ အလားတူပဲ ပြည်ထောင်စုလွှတ်တော်ဆိုင်ရာ ဥပဒေ ပုဒ်မ ၇၉(စ)ကို ရည်ညွှန်းပြီးတော့ လွှတ်တော်ဆိုင်ရာ စာရွက်စာတမ်းများ စသည်တို့ရဲ့ လျှို့ဝှက် ထိန်းသိမ်းရန် သတိပေးတင်ပြချက်ကိုလည်းပဲ ကျွန်တော်တို့ အလေးအနက်ပြုပါတယ်။ ဒါပေမယ်လို့ ဒီနေရာမှာ ရည်ညွှန်းတဲ့ပုဒ်မဟာ လွှတ်တော်ဥပဒေရဲ့ အခန်း ၁၃ မှာပါဝင်တဲ့ ပြစ်မှု၊ ပြစ်ဒဏ်အပိုင်းထဲက ထောင်ဒဏ် နှစ်နှစ်ထက်မပိုတဲ့ ပြစ်ဒဏ်ချမှတ်နိုင်တဲ့ ဖောက်ဖျက်ကျူးလွန်မှုများအပေါ်မှာ ပြဋ္ဌာန်းထားချက် ဖြစ်ပါတယ်။ ကျွန်တော်တို့ JCC အဖွဲ့ရဲ့ ဆောင်ရွက်ချက်များဟာ မိတ်ဖက်အဖွဲ့အစည်းများရဲ့ ကူညီ ပံ့ပိုးမှုနဲ့ လွှတ်တော်ဖွံ့ဖြိုးတိုးတက်ရေး၊ လွှတ်တော်နှင့် ပြည်သူများအကြား ဆက်စပ်မှု၊ လွှတ်တော်နဲ့ လွှတ်တော်ကိုယ်စားလှယ်များရဲ့ အခန်းကဏ္ဍကို ပြည်သူများပိုမိုသိရှိအောင် ဆောင်ရွက်ရခြင်းသာ ဖြစ်တဲ့ အတွက် စိုးရိမ်ဖွယ်မဟုတ်ပါကြောင်းကိုလည်းပဲ လေးစားစွာ ရှင်းလင်းတင်ပြအပ်ပါတယ်။ ဒါ့အပြင် ကျွန်တော်တို့ JCC အဖွဲ့မှာ ပါဝင်ဖွဲ့စည်းထားတဲ့သူတွေ၊ လုပ်ငန်းတာဝန် သတ်မှတ်ချက်နဲ့ အစီရင်ခံစာပါ တင်ပြထားမှု အကြောင်းအရာများကိုကြည့်ရင်လည်းပဲ ဒီအဖွဲ့ဟာ လျှို့ဝှက်တဲ့အဖွဲ့အစည်း၊ လျှို့ဝှက်တဲ့ အကြောင်းအရာကိစ္စတွေကို လုပ်ဆောင်နေတာလားဆိုတာ ကွဲကွဲပြားပြား သိရှိနိုင်ပါတယ်။ အဖွဲ့ဝင်များအားလုံးက ပွင့်ပွင့်လင်းလင်း ဆွေးနွေးပြီးတော့ လွှတ်တော်များရဲ့ ဖွံ့ဖြိုးတိုးတက်ရေးအတွက် ဆောင်ရွက်နေတဲ့ အဖွဲ့အစည်းဖြစ်ပါတယ်။ JCC ဖွံ့ဖြိုးရေးဆိုင်ရာ ဆောင်ရွက်မှုများဟာ တိုင်းဒေသကြီးနဲ့ ပြည်နယ်များကိုလည်းပဲ ချန်လှပ်ထားခြင်းမရှိကြောင်း ကျွန်တော်တို့ ဆောင်ရွက်ချက်မှာ Power Point နဲ့ တင်ပြထားတဲ့အတိုင်း တိုင်းဒေသကြီး၊ ပြည်နယ်အတွက် ဆောင်ရွက်ထားမှုများလည်း ရှိပါတယ်။ နောက်ဆုံးအနေနဲ့ JCC အဖွဲ့ကို ပြည်ထောင်စုလွှတ်တော်ဆိုင်ရာ ဥပဒေအမှတ်(၄/၂၀၁၈) မြန်မာ နိုင်ငံ လွှတ်တော်အဖွဲ့ဥပဒေနဲ့အညီ မြန်မာနိုင်ငံလွှတ်တော်အဖွဲ့ရဲ့ ကြီးကြပ်မှုအောက်မှာသာ ဖွဲ့စည်းသင့် ကြောင်း အကြံပြုချက်နဲ့ ပတ်သက်ပြီးတော့ ရှင်းလင်းတင်ပြလိုပါတယ်။ ကျွန်တော်တို့ မြန်မာနိုင်ငံ လွှတ်တော်အဖွဲ့ ဥပဒေမှာပါတဲ့ မြန်မာနိုင်ငံလွှတ်တော်အဖွဲ့ရဲ့ ကြီးကြပ်မှုအောက်မှာပဲ ဖွဲ့စည်းသင့်တယ် ဆိုတဲ့ အကြံပြုချက်မှာ တကယ်တော့ JCC ကျွန်တော်တို့ ဖွဲ့စည်းခဲ့တာက ပြီးခဲ့တဲ့ ၂၀၁၆ ခုနှစ်၊ မေလ ၂ ရက် နေ့က ဖွဲ့စည်းခဲ့တာ ဖြစ်ပါတယ်။ ဖော်ပြထားတဲ့ ဥပဒေကတော့ဖြင့် ယခုနှစ် ၂၀၁၈ ခုနှစ်၊ ဖေဖော်ဝါရီလ ၅ ရက် နေ့မှာမှ အတည်ပြုတဲ့ဥပဒေဖြစ်ပါတယ်။ ၂၀၁၈ ခုနှစ်မှာမှ လာပြီးအတည်ပြုတဲ့ ဥပဒေအောက်မှာရှိတဲ့ အဖွဲ့အစည်းနဲ့ ဒီအဖွဲ့ကို ဖွဲ့ရမယ်ဆိုရင်တော့ ဥပဒေဟာ နောက်ကြောင်းပြန် အာဏာသက်ရောက်လို့ မရတဲ့အတွက်ကြောင့်မို့လို့ နောင်အနာဂတ်မှာ လိုအပ်သလို ထည့်သွင်းစဉ်းစားရန်သာဖြစ်ကြောင်း ရှင်းလင်း တင်ပြအပ်ပါတယ်။ နာယကကြီးခင်ဗျာ။ နိဂုံးချုပ်အနေနဲ့ တပ်မတော်သား ပြည်သူ့လွှတ်တော်ကိုယ်စားလှယ် ဗိုလ်မှူး ဇင်လင်းရဲ့ ဆွေးနွေးချက်များမှာ အစီရင်ခံစာမှာပါဝင်တဲ့ အပိုဒ် ၁၅ ကနေ ၂၂ အထိ ဆောင်ရွက်မှုများကို များစွာကြိုဆိုကြောင်း အသိအမှတ်ပြုခြင်း၊ JCC အဖွဲ့ရဲ့ ရည်ရွယ်ချက်ဖြစ်တဲ့ လွှတ်တော်များ ဖွံ့ဖြိုး တိုးတက်ရေးကို ကန့်ကွက်ခြင်းမဟုတ်ကြောင်း၊ ရည်ရွယ်ချက်ကို ကြိုဆိုပါကြောင်းနဲ့ ဥပဒေပြုသူတွေဟာ ဥပဒေချိုးဖောက်သူများ မဖြစ်ရန်လိုကြောင်း အပြုသဘောဆန်တဲ့ အကြံပြုချက်များကို လေးစားစွာ တန်ဖိုးထားပါကြောင်းနှင့် ယခု အစီရင်ခံစာအပေါ်မှာ ပြည်ထောင်စုလွှတ်တော်ဆိုင်ရာဥပဒေပုဒ်မ ၂၁(စ)ပါ ပြဋ္ဌာန်းချက်များနှင့်အညီ မှတ်တမ်းတင်ရေးအတွက် လွှတ်တော်ရဲ့ အဆုံးအဖြတ်ခံယူရန် ဖြစ်ပါကြောင်း လေးစားစွာ ရှင်းလင်းတင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဒီအစီရင်ခံစာနဲ့ပတ်သက်ပြီး ဆွေးနွေး ခဲ့တဲ့ လွှတ်တော်ကိုယ်စားလှယ်သုံးဦးအနက် တပ်မတော်သားလွှတ်တော်ကိုယ်စားလှယ် ဗိုလ်မှူးဇင်လင်းရဲ့ ဆွေးနွေးချက်မှာ လွှတ်တော်များဖွံ့ဖြိုးတိုးတက်ရေးဆိုင်ရာ ပေါင်းစပ်ညှိနှိုင်းဆောင်ရွက်ရေးအဖွဲ့ ဖွဲ့စည်းမှုကို ကန့်ကွက်ကြောင်းနဲ့ အဖွဲ့ရဲ့ အစီရင်ခံစာကို ပြည်ထောင်စုလွှတ်တော် အစည်းအဝေးမှာ မှတ်တမ်းတင်ဖို့ ကိုလည်း ကန့်ကွက်ကြောင်း ဆွေးနွေးထားပါတယ်။ လွှတ်တော်များဖွံ့ဖြိုးတိုးတက်ရေးဆိုင်ရာ ပေါင်းစပ်ညှိနှိုင်းဆောင်ရွက်ရေးအဖွဲ့ကိုယ်စား သက်ဆိုင်ရာ တာဝန်ရှိသူရဲ့ ရှင်းလင်းတင်ပြချက်များထဲမှာ တပ်မတော်သားလွှတ်တော်ကိုယ်စားလှယ်ရဲ့ ဆွေးနွေးချက်နဲ့ သက်ဆိုင်တဲ့ အကြောင်းအရာများလည်း ပါဝင်ရှင်းလင်းပြီး ဖြစ်ပါတယ်။ ဒါကြောင့်မို့လို့ လွှတ်တော်သို့ တင်သွင်းထားတဲ့ ဒီအစီရင်ခံစာကို မှတ်တမ်းတင်ခြင်းအစီအစဉ်ကို လွှတ်တော်ရဲ့ သဘောထားမေးမြန်း ရယူဆောင်ရွက်မှာဖြစ်ပါတယ်။ ဒီလို JCC ရဲ့အစီရင်ခံစာကို မှတ်တမ်း တင်ရန်အတွက် သဘောထားရယူရာမှာ သဘောမတူသူရှိပါက သဘောမတူကြောင်းသာ ပြောကြားရန်ဖြစ်ပြီး ဘာကြောင့် သဘောမတူတယ်ဆိုတဲ့အချက်ကို ရှင်းလင်းတင်ပြဖို့ မလိုအပ်ပါဘူး။ အပြန်အလှန် ဆွေးနွေး ရမယ့် လုပ်ငန်းစဉ်မဟုတ်တဲ့အတွက် သဘောမတူတဲ့သူရှိပါက စက်ခလုတ်ဖြင့်သာ အဆုံးအဖြတ်ရယူခြင်းအစီအစဉ်ကို ဆက်လက်ဆောင်ရွက်သွားမှာ ဖြစ်ပါတယ်။ ဒါကြောင့် အထက်ပါ လုပ်ငန်းဆောင်ရွက်မှုအစီရင်ခံစာကို မှတ်တမ်းတင်ဖို့အတွက် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။</speech>
<speech type="speaker">သဘောမတူတဲ့သူရှိတဲ့အတွက် စက်ခလုတ်အသုံးပြုတဲ့ နည်းလမ်းဖြင့် ဆောင်ရွက်မှာဖြစ်ပါတယ်။ ထောက်ခံဆန္ဒမဲများပါက အစီရင်ခံစာကို မှတ်တမ်းတင်ကြောင်း ကြေညာမှာ ဖြစ်ပြီး ကန့်ကွက်ဆန္ဒမဲများပါက အစီရင်ခံစာအပါအဝင်၊ ဆွေးနွေးချက်မှတ်တမ်းများကိုပါ ပယ်ဖျက်မည် ဖြစ်ကြောင်း ကြေညာမှာဖြစ်ပါတယ်။ ဒီအစီရင်ခံစာကို မှတ်တမ်းတင်ရန် သဘောတူ မတူ လွှတ်တော်ရဲ့ ဆန္ဒရယူပါ့မယ်။ ဆန္ဒမဲပေးကြဖို့ အသင့်ရှိစေလိုပါတယ်။ ဆန္ဒမဲပေးနိုင်ကြပါပြီ။ လတ်တော်ကိုယ်စားလှယ်များ စက်ခလုတ်အသုံးပြု၍ ဆန္ဒမဲပေးကြပါသည်။</speech>
<speech type="speaker">အဆိုထောက်ခံမဲ (၃၄၇)မဲ၊ ကန့်ကွက်မဲ (၁၈၄)မဲ၊ ကြားနေမဲ (၇)မဲ ဖြစ်ပါတယ်။</speech>
<speech type="speaker">ထောက်ခံဆန္ဒမဲများတဲ့အတွက် လွှတ်တော်များ ဖွံ့ဖြိုးတိုးတက်ရေးဆိုင်ရာ ပေါင်းစပ်ညှိနှိုင်းဆောင်ရွက်ရေးအဖွဲ့ရဲ့ ၂၀၁၆-၂၀၁ရ ခုနှစ် လုပ်ငန်းဆောင်ရွက်မှုအစီရင်ခံစာကို လွှတ်တော်က မှတ်တမ်းတင်ကြောင်း ကြေညာပါတယ်။</speech>
</report>
</section>
</discussion>
<postface><title>ပြည်ထောင်စုလွှတ်တော် နာယက က အစည်းအဝေး ဒသမနေ့ ရပ်နားကြောင်းနှင့် (၁၁)ရက်မြောက်နေ့ ကျင်းပမည့် နေ့ရက်နှင့်ကြေညာခြင်း</title>
<speech type="speaker">အစီအစဉ်(၁၀) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အဋ္ဌမ ပုံမှန်အစည်းအဝေး ဒသမနေ့ အစီအစဉ်ကို ရပ်နားပါမယ်။ ဒုတိယအကြိမ် ပြည်ထောင်စုလွှတ်တော် အဋ္ဌမပုံမှန်အစည်းအဝေးရဲ့ (၁၁)ရက်မြောက်နေ့ကို ၂၀၁၈ ခုနှစ်၊ ဇွန်လ ၂၁ ရက် (ကြာသပတေးနေ့) နံနက် ၁၀ နာရီ ကျင်းပပြုလုပ်မည်ဖြစ်ကြောင်းနှင့် ယနေ့အတွက် အစည်းအဝေးပြီးဆုံးကြောင်း ကြေညာပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">ပြည်ထောင်စုလွှတ်တော်ကိုယ်စားလှယ်များအားလုံး ထွက်ခွာနိုင်ပါပြီ ခင်ဗျား။ ဒုတိယအကြိမ် ပြည်ထောင်စုလွှတ်တော် ဒသမပုံမှန်အစည်းအဝေး ဒသမနေ့ အစည်းအဝေးကို မွန်းလွဲ ၁၂:၃၀ နာရီတွင် ရပ်နားပါသည်။</speech>
</postface>
</transcript>
</doc>
