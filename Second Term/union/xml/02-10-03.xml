<doc>
<docinfo>
<docno>02-10-03.xml</docno>
<pdf>02-10-03.pdf</pdf>
<term value="02">ဒုတိယအကြိမ်</term>
<session value="10" />
<sittingday value="03" />
<legislature value="union">ပြည်ထောင်စုလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် ဒသမပုံမှန်အစည်းအဝေး တတိယနေ့မှတ်တမ်း</title>
<date>၁၃၈၀ ပြည့်နှစ်၊ တန်ဆောင်မုန်းလဆန်း ၁၂ ရက် (၂၀၁၈ ခုနှစ်၊ နိုဝင်ဘာလ ၁၉ ရက်)(တနင်္လာနေ့</date>
</docinfo>
<transcript>
<preface>
<p>နေပြည်တော်ရှိ ပြည်ထောင်စုလွှတ်တော် အစည်းအဝေးခန်းမတွင် ဒုတိယအကြိမ် ပြည်ထောင်စု လွှတ်တော် ဒသမပုံမှန်အစည်းအဝေး တတိယနေ့ကို နံနက် ၁၀:ဝဝ နာရီင်ကျင်းပပါသည်။ ပြည်ထောင်စုလွှတ်တော် အစည်းအဝေးတွင် နာယကအဖြစ် ပြည်သူ့လွှတ်တော် ဥက္ကဋ္ဌ ဦးတီခွန်မြတ်က ဆောင်ရွက်ပြီး အခမ်းအနားမှူးအဖြစ် ပြည်ထောင်စုလွှတ်တော်ရုံး ညွှန်ကြားရေးမှူးချုပ် ဦးကျော်စိုးက ဆောင်ရွက်ပါသည်။</p>
<title>ပြည်ထောင်စုလွှတ်တော် နာယက နေရာယူခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် ဒသမပုံမှန်အစည်းအဝေးရဲ့ တတိယနေ့ အစီအစဉ် စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="speaker">အားလုံးမင်္ဂလာပါခင်ဗျား။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<title>ပြည်ထောင်စုလွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ ဒီကနေ့ကျင်းပတဲ့ ဒုတိယအကြိမ် ပြည်ထောင်စုလွှတ်တော် ဒသမပုံမှန်အစည်းအဝေး တတိယနေ့မှာ ပြည်ထောင်စုလွှတ်တော် ကိုယ်စားလှယ်များစိစစ်ရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်ထောင်စု လွှတ်တော် ကိုယ်စားလှယ်ဦးရေ စုစုပေါင်း ၆၅၈ ဦးရှိပြီး ဒီကနေ့အစည်းအဝေးကို ၅၉၃ ဦး တက်ရောက် ပါတယ်။ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်းရဲ့ ၉၀.၁၂ ရာခိုင်နှုန်းရှိပြီး သုံးပုံတစ်ပုံထက် ကျော်လွန်တဲ့အတွက် ပြည်ထောင်စုလွှတ်တော်ဆိုင်ရာ ဥပဒေပုဒ်မ ၂၀ နဲ့ နည်းဥပဒေ ၁၂ နည်းဥပဒေခွဲ(ခ)တို့အရ အစည်းအဝေးအထမြောက်ကြောင်းနဲ့ စတင်ကျင်းပကြောင်း ကြေညာပါတယ်။</speech>
<title>ပြည်ထောင်စုလွှတ်တော် ဒသမပုံမှန်အစည်းအဝေး တတိယနေ့ အစီအစဉ် ကြေညာခြင်း</title>
<speech type="speaker">အစီအစဉ်(၃) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် ဒသမပုံမှန်အစည်းအဝေး တတိယနေ့ အစီအစဉ်ကို လွှတ်တော်ကိုယ်စားလှယ် များထံ ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်။ ယခင်ကြိုတင်ဖြန့်ဝေထားတဲ့ အစီအစဉ် လျာထားချက်အနက်မှ အစီအစဉ်(၂)ခုကတော့ သက်ဆိုင်ရာ ပြည်ထောင်စုအဆင့် အဖွဲ့အစည်းဝင်များ မအားလပ်တဲ့အတွက် အစီအစဉ်ရွှေ့ဆိုင်းထားပါကြောင်း အသိပေးအပ်ပါတယ်။</speech>
<title>အစည်းအဝေးမတက်ရောက်နိုင်သော ပြည်ထောင်စုလွှတ်တော် ကိုယ်စားလှယ်များအတွက် ခွင့်ပန်ကြားခြင်းနှင့် အစည်းအဝေးတက်ရောက်မှုအခြေအနေကို မှတ်တမ်းတင်ခြင်း</title>
<speech type="speaker">အစီအစဉ်(၄) ဖြစ်ပါတယ်။ ဒီကနေ့ အစည်းအဝေးကို မတက်ရောက်နိုင်တဲ့ ပြည်ထောင်စုလွှတ်တော်ကိုယ်စားလှယ်များအတွက် ပြည်ထောင်စုလွှတ်တော်ကိုယ်စားလှယ်များ စိစစ်ရေး ကော်မတီက ခွင့်ပန်ကြားဖို့ ဖြစ်ပါတယ်။</speech>
<speech><mp id="935">ဒေါ်မြတ်သီတာထွန်း(အဖွဲ့ဝင်၊ ကိုယ်စားလှယ်များစိစစ်ရေးကော်မတီ)</mp>လေးစားရပါသော ပြည်ထောင်စုလွှတ်တော် နာယကကြီးရှင်။ ယနေ့ကျင်းပပြုလုပ်တဲ့ ဒုတိယအကြိမ် ပြည်ထောင်စုလွှတ်တော် ဒသမပုံမှန်အစည်းအဝေး တတိယနေ့ ၁၉-၁၁-၂၀၁၈ ရက်နေ့မှာ အစည်းအဝေးသို့ တက်ရောက်နိုင်ခြင်း မရှိတဲ့ ပြည်ထောင်စုလွှတ်တော် ကိုယ်စားလှယ်များရဲ့ ကိုယ်စား မွန်ပြည်နယ်၊ မဲဆန္ဒနယ်(၅)မှ အမျိုးသား လွှတ်တော်ကိုယ်စားလှယ်၊ ပြည်ထောင်စုလွှတ်တော် ကိုယ်စားလှယ်များ စိစစ်ရေးကော်မတီဝင်ဖြစ်သူ ကျွန်မ ဒေါ်မြတ်သီတာထွန်းက ခွင့်ပန်ကြားသွားမှာ ဖြစ်ပါတယ်။ ယနေ့အစည်းအဝေးသို့ တက်ရောက်နိုင်ခြင်းမရှိတဲ့ ပြည်ထောင်စုလွှတ်တော် ကိုယ်စားလှယ်များကတော့- ဦးလင်းလင်းဦး တနိုင်း၊ - ဦးမိုးရွှေ ပူတာအို၊ - ဦးတင့်စိုး ဖားကန့်၊ - ဦးဇာနည်မင်း ရွှေကူ၊ - ဦးလဂန်ဇယ်ဂျုံး ဝိုင်းမော်၊ - ဦးအေးမောင် ဘောလခဲ၊ - ဦးပါထန်း မတူပီ၊ - ဦးကျင့်ရှင်းထန် တီးတိန်၊ - ဦးမင်းနောင် ပင်လည်ဘူး၊ - ဦးအောင်စိုး သရက်ချောင်း၊ - ဦးအောင်ကျော်ဟိန်း တနင်္သာရီ၊ ဦးဉာဏ်ထွန်း ဇီးကုန်း၊ - ဒေါ်မြခွာညိုဦး - ဦးဘုန်းမြင့်အောင် - ဒေါက်တာခင်စိုးစိုးကြည် - ဦးစိန်မြင့် - ဦးလှဌေးဝင်း - ဦးဦးလှစော - ဒေါ်ခင်စောဝေ - ဦးမြင့်လွင် - သူရဦးသက်ဆွေ - ဦးရွှေလှ(ခ) ဦးရွှေလှဝင်း - ဒေါက်တာမေဝင်းမြင့် - ဦးခွန်အောင်ကျော် - ဦးလင်းဇော်ထွန်း - ဒေါ်နန်းမိုး ဦးစိုင်းဆိုင်မိုင်း - ဦးစိုင်းဥက္ကာ - ဦးစိုင်းဝင်းအေး(ခ) စိုင်းထွန်းအေး - ဦးစိုင်းခတ္တိယ - ဒေါ်နန်းခမ်းအေး - ဦးဝင်းထူး - ဒေါ်ပြုံးကေသီနိုင် - ဦးတင်လှ - ဦးဇော်မင်းသိန်း - ဦးသန်းအောင် - ဒုတိယဗိုလ်မှူးကြီးမျိုးထက်ဝင်း - ဦးဇယ်ခေါင် - ဦးနောင်နဂျတန် - ဦးစိုင်းသာစိန် - ဒေါ်နော်မြေး ဒိုက်ဦး၊ ပြည်။ မြင်းခြံ၊ ဇေယျာသီရိ၊ မြောက်ဦး၊ ရသေ့တောင်၊ ပုဇွန်တောင်၊ ကိုကိုးကျွန်း၊ သင်္ဃန်းကျွန်း၊ မရမ်းကုန်း၊ ဟိုပုန်း၊ မိုင်းဖြတ်၊ မန်တုံ၊ မိုင်းကိုင်၊ လဲချား၊ မိုင်းရှူး၊ မိုင်းဆတ်၊ နမ္မတူ၊ နမ့်ဆန်၊ ကလော၊ ဓနုဖြူ၊ လေးမျက်နှာ၊ ငပုတော၊ တပ်မတော်၊ ကချင်-၃။ - ဒေါ်လွီဇာ ကယား-၆၊ - ဦးရှေးရယ်ရှုမောင် ကယား-၂၊ ဦးစောချစ်ဦး - ဦးဇုန်လှယ်ထန်း - ဦးလားလ်မင်းထန် ချင်း-၁၀၊ - ဦးတင်မောင်ဝင်း စစ်ကိုင်း-၁၀၊ - ဒေါက်တာခင်မောင်ဝင်း တနင်္သာရီ-၁၁၊ - ဒေါ်ရွှေရွှေစိန်လတ် ပဲခူး-၆၊ - ဒေါက်တာသန်းဝင်း - ဦးခင်အောင်မြင့် မန္တလေး-၈၊ - ဒေါက်တာဇော်လင်းထွဋ် မွန်-၉၊ - ဦးမောင်ကျော်ဇံ ရခိုင်-၉၊ - ဦးဌေးဦး ၊ ရန်ကုန်-၂ နှင့် - ဦးစိုင်းထွန်းအောင် ရှမ်း-၂ တို့ဖြစ်ပါတယ်။ ယခင်က ခွင့်ပန်ကြားသဖြင့် လွှတ်တော်ကခွင့်ပြုထားသူ ၉ ဦးရှိပြီး၊ ယနေ့ခွင့်ပန်ကြားသူ ၅၆ ဦး ဖြစ်တဲ့အတွက် စုစုပေါင်းခွင့်ပန်ကြားသူ ၆၅ ဦးဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနှင့် ယနေ့ ခွင့်ပန်ကြားတဲ့ ပြည်ထောင်စုလွှတ်တော်ကိုယ်စားလှယ် ၅၆ ဦးအား ခွင့်အဖြစ် သတ်မှတ်ခွင့်ပြုပေးနိုင်ပါရန် လေးစားစွာ တင်ပြအပ်ပါတယ်ရှင်။</speech>
<speech type="speaker">ခွင့်ပန်ကြားသူအားလုံးကို ခွင့်ပြုပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် ဒသမပုံမှန်အစည်းအဝေး တတိယနေ့ကို တက်ရောက်ခွင့်ရှိတဲ့ လွှတ်တော်ကိုယ်စားလှယ် ၆၅၈ ဦး၊ ယခင်က ခွင့်ပြုထားသူ ၉ ဦး၊ ယနေ့ခွင့်ပန်ကြား၍ ခွင့်ပြုထားသူ ၅၆ ဦး ဖြစ်တဲ့အတွက် ခွင့်ပြုထားသူ စုစုပေါင်း ၆၅ ဦး ဖြစ်ပြီး ခွင့်မဲ့ပျက်ကွက်သူမရှိပါ။ လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေ တင်ပြချက်ကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">ပြည်ထောင်စုလွှတ်တော်က သဘောတူတဲ့အတွက် ပြည်ထောင်စုလွှတ်တော် ဆိုင်ရာ နည်းဥပဒေ ၄ နည်းဥပဒေခွဲ(ခ)အရ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value="Order">
<title>ပြည်ထောင်စုတရားလွှတ်တော်ချုပ် တရားသူကြီးအဖြစ် ခန့်အပ်တာဝန်ပေးပြီးဖြစ်သည့် ဦးမျိုးဝင်းက ပြည်ထောင်စုလွှတ်တော် နာယက၏ ရှေ့မှောက်၌ ကတိသစ္စာပြုခြင်း</title>
<speech type="speaker">အစီအစဉ်(၅) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်ထောင်စု လွှတ်တော်က သဘောတူညီပြီးဖြစ်တဲ့ ဦးမျိုးဝင်းအား နိုင်ငံတော်သမ္မတရုံးရဲ့ ၁၅-၁၁-၂၀၁၈ ရက်စွဲပါ အမိန့်အမှတ်(၃၈/၂၀၁၈)ဖြင့် ပြည်ထောင်စုတရားလွှတ်တော်ချုပ် တရားသူကြီးအဖြစ် ခန့်အပ်တာဝန်ပေးပြီး ဖြစ်ပါတယ်။ ယခု ဦးမျိုးဝင်းအား နာယက၏ ရှေ့မှောက်၌ ကတိသစ္စာ ပြုဖို့အတွက် စင်မြင့်ရှေ့သတ်မှတ် နေရာသို့ ဖိတ်ခေါ် ပါတယ်။ အစည်းအဝေးခန်းမအတွင်းမှာ ရှိတဲ့ ပုဂ္ဂိုလ်များအားလုံး မတ်တတ်ရပ် ပေးဖို့ ဖြစ်ပါတယ်။ ကတိသစ္စာကို ကျွန်တော်က တိုင် ပေးတဲ့အခါ ဦးမျိုးဝင်းက လိုက်ဆိုဖို့ဖြစ်ပါတယ်။ ကျွန်ုပ်သည် လို့ စတိုင်ပေးတဲ့မိမိရဲ့ အမည်နဲ့တွဲပြီး ဆိုဖို့ဖြစ်ပါတယ်။ ကတိသစ္စာ ပြုခြင်းကို စတင်ပါမယ်။ """"ကျွန်ုပ်----သည် ပြည်ထောင်စုသမ္မတ မြန်မာနိုင်ငံတော်နှင့် နိုင်ငံသားများအပေါ် သစ္စာစောင့်သိ ရိုသေပြီး ပြည်ထောင်စုမပြိုကွဲရေး၊ တိုင်းရင်းသားစည်းလုံးညီညွတ်မှုမပြိုကွဲရေး၊ အချုပ်အခြာအာဏာ တည်တံ့ခိုင်မြဲရေးတို့ကို ထာဝစဉ် ဦးထိပ်ပန်ဆင်ဆောင်ရွက်ပါမည်။ ကျွန်ုပ်သည် ဖွဲ့စည်းပုံအခြေခံဥပဒေနှင့် နိုင်ငံတော်၏ တရားဥပဒေများကို ထိန်းသိမ်းစောင့်ရှောက် ပါမည်။ ကျွန်ုပ်ထမ်းဆောင်ရမည့် တာဝန်ဝတ္တရားများကို ဖြောင့်မတ်မှန်ကန်စွာဖြင့် ကိုယ်စွမ်းရှိသရွေ့၊ ဉာဏ်စွမ်းရှိသရွေ့ အစွမ်းကုန်ထမ်းဆောင်ပါမည်ဟု လေးနက်တည်ကြည်စွာ ကြေညာ၍ ကတိသစ္စာပြု ပါသည်။</speech>
<speech type="speaker">အားလုံးထိုင်နိုင်ကြပါပြီ။ ကတိသစ္စာပြုပြီးတဲ့ ပြည်ထောင်စုတရားလွှတ်တော်ချုပ် တရားသူကြီးနဲ့ ဖိတ်ကြားထားတဲ့ ပြည်ထောင်စု တရားသူကြီးချုပ်အပါအဝင် တရားသူကြီးများ ပြန်လည်ထွက်ခွာနိုင်ပါပြီ။</speech>
</section>
<section value="Motion">
<motion>
<title>နိုင်ငံတော်သမ္မတထံမှ ပေးပို့ထားသည့် ရင်းနှီးမြှုပ်နှံမှုနှင့် နိုင်ငံခြားစီးပွားဆက်သွယ်ရေးဝန်ကြီးဌာန (Ministry of Investment and Foreign Economic Relations) ဖွဲ့စည်းရန်ကိစ္စနှင့်စပ်လျဉ်း၍ နိုင်ငံတော်သမ္မတကိုယ်စား တာဝန်ပေးအပ်သည့် ပြည်ထောင်စုရှေ့နေချုပ်က ပြန်လည်ရှင်းလင်းဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်း၊</title>
<speech type="speaker">အစီအစဉ်(၆) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံတော် သမ္မတထံမှပေးပို့ထားတဲ့ ရင်းနှီးမြှုပ်နှံမှုနှင့် နိုင်ငံခြားစီးပွားဆက်သွယ်ရေးဝန်ကြီးဌာန Ministry of Investment and Foreign Economic Relations) goo8:78nga odcyê:18: yoscossimusos:qusap: ဆွေးနွေးခြင်းအစီအစဉ်ကို ၁၅-၁၁-၂၀၁၈ ရက်က ကျင်းပပြုလုပ်ခဲ့တဲ့ ပြည်ထောင်စုလွှတ်တော် အစည်းအဝေးမှာ ဆောင်ရွက်ခဲ့ပြီးဖြစ်ပါတယ်။ (ယခု လွှတ်တော်ကိုယ်စားလှယ်များရဲ့ ဆွေးနွေးချက်များနဲ့စပ်လျဉ်းပြီး နိုင်ငံတော်သမ္မတကိုယ်စား တာဝန်ပေးအပ်ထားတဲ့ ပြည်ထောင်စုအဆင့် အဖွဲ့အစည်းဝင်က ပြန်လည်ရှင်းလင်း ဆွေးနွေးဖို့ဖြစ်ပါတယ်။</speech>
<speech><agency id="8">ဦးထွန်းထွန်းဦး (ပြည်ထောင်စုရှေ့နေချုပ်)</agency>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ လွှတ်တော်ကိုယ်စားလှယ်ကြီးများ၊ ဖိတ်ကြားထားသော ဧည့်သည်တော်များ အားလုံး ကိုယ်၏ကျန်းမာခြင်း၊ စိတ်၏ချမ်းသာခြင်းနှင့် ပြည့်စုံပါစေကြောင်း ကျွန်တော် ပြည်ထောင်စု ရှေ့နေချုပ် ဦးထွန်းထွန်းဦးမှ ဆုမွန်ကောင်းတောင်းအပ်ပါတယ်။ ပြည်ထောင်စုအစိုးရအဖွဲ့မှ ရင်းနှီး မြှုပ်နှံမှုနှင့် နိုင်ငံခြားစီးပွားဆက်သွယ်ရေးဝန်ကြီးဌာနကို ဖြည့်စွက်ဖွဲ့စည်းခြင်းနှင့်စပ်လျဉ်းပြီးတော့ ပြည်ထောင်စုလွှတ်တော် ကိုယ်စားလှယ်ကြီးများရဲ့ ဆွေးနွေးချက်များအပေါ် ကျွန်တော့အနေနဲ့ ပြန်လည် ရှင်းလင်း တင်ပြသွားမှာဖြစ်ပါတယ်။ ရှေးဦးစွာ ရင်းနှီးမြှုပ်နှံမှုနဲ့ နိုင်ငံခြားစီးပွားဆက်သွယ်ရေးဝန်ကြီးဌာန ဖွဲ့စည်းရခြင်းရဲ့ ရည်ရွယ်ချက်ကို အကျဉ်းချုပ် ရှင်းလင်းတင်ပြလိုပါတယ်။ ရည်ရွယ်ချက်ကတော့ နိုင်ငံတကာနဲ့ ဒေသတွင်းပူးပေါင်း ဆောင်ရွက်မှုတွေမှာ တာဝန်ကျေ၊ တာဝန်သိတဲ့ နိုင်ငံတစ်နိုင်ငံဖြစ်စေဖို့အပြင် ဒီလိုပူးပေါင်းဆောင်ရွက်မှု တွေကရရှိလာမယ့် အခွင့်အရေးတွေကို ထိရောက်စွာရယူနိုင်ဖို့ ရည်ရွယ်ပါတယ်။ မြန်မာနိုင်ငံအနေနဲ့ ကုလသမဂ္ဂအပါအဝင် နိုင်ငံတကာအဖွဲ့အစည်းတွေ၊ ဒေသဆိုင်ရာအဖွဲ့စည်းတွေနဲ့ ပူးပေါင်းဆောင်ရွက်မှုတွေကို ကြိုးပမ်းမြှင့်တင်လျက်ရှိရာမှာ နိုင်ငံဖွံ့ဖြိုးရေးအတွက်လိုအပ်တဲ့ နိုင်ငံတကာကပေးအပ်တဲ့ ချေးငွေ၊ အကူညီနဲ့ Goosedoqoozog saocoposao:908:com? co zaoza: Effective and Efficiency ii အကောင်းမွန်ဆုံး စီမံခန့်ခွဲနိုင်စေဖို့ ရည်ရွယ်ပါတယ်။ နောက်တစ်ချက်ကတော့ ပြည်ပရင်းနှီးမြှုပ်နှံမှုတွေကို ဆွဲဆောင်နိုင်ဖို့အတွက် ရင်းနှီးမြှုပ်နှံမှု ဦးစားပေး မူဝါဒ၊ အခွင့်အလမ်းတွေကို ရေးဆွဲပြဋ္ဌာန်းထားတာနဲ့အညီ သဘာဝပတ်ဝန်းကျင်နှင့် လူမှုပတ်ဝန်းကျင် ကို ထိခိုက်မှုမရှိစေရေးနဲ့ ဘေးထွက်ဆိုးကျိုး ဖြစ်ပေါ်စေနိုင်တဲ့ လူမှုစီးပွားရေးအခြေအနေတွေကို ကြိုတင် ကာကွယ်နိုင်ဖို့အတွက် တာဝန်ယူမှုရှိတဲ့ ရင်းနှီးမြှုပ်နှံလုပ်ငန်းတွေ ဖွံ့ဖြိုးတိုးတက်လာဖို့ လက်တွေ့အကောင် အထည်ဖော်ဆောင်ရွက်ရာမှာ ပုံမှန်ထက်ပိုမိုပြီးတော့ အလေးထားဆောင်ရွက်နိုင်ဖို့ပဲ ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ ရင်းနှီးမြှုပ်နှံမှုနှင့် နိုင်ငံခြား စီးပွားဆက်သွယ်ရေးဝန်ကြီးဌာနကို ဖွဲ့စည်းဖို့အတွက် ပြည်ထောင်စုအစိုးရအဖွဲ့အနေနဲ့ အဖက်ဖက်က စဉ်းစားခဲ့ပြီးတော့ နိုင်ငံသားများရဲ့ အကျိုးစီးပွား ပိုမိုဖွံ့ဖြိုးတိုးတက်လာစေရေးအတွက် အလေးထား ဆောင်ရွက်ခဲ့တာဖြစ်ပါတယ်။ ဒီလိုဆောင်ရွက်ရာမှာ ဝန်ကြီးဌာနအသစ်ကို ဖွဲ့စည်းပုံအခြေခံဥပဒေ ပုဒ်မ ၂၂ရ ပုဒ်မခွဲ(က)ပါ ပြဋ္ဌာန်းချက်နှင့်အညီ လက်ရှိစီမံကိန်းနဲ့ ဘဏ္ဍာရေးဝန်ကြီးဌာနအောက်မှာ ဖွဲ့စည်းထားတဲ့ နိုင်ငံခြားစီးပွားဆက်သွယ်ရေးဦးစီးဌာန၊ ရင်းနှီးမြှုပ်နှံမှုနဲ့ ကုမ္ပဏီများညွှန်ကြားမှုဦးစီး ဌာနများကို ခွဲထုတ် ဖွဲ့စည်းသွားမှာဖြစ်တဲ့အတွက် လတ်တလောမှာ ဝန်ထမ်းအင်အား၊ အဆောက်အဦ၊ မော်တော်ယာဉ်၊ ဘဏ္ဍာငွေလျာထားချက် စသည်များကိုလည်း ထပ်မံတိုးချဲ့ရန် လိုမည်မဟုတ်ပါကြောင်း လည်း ရှင်းလင်းတင်ပြအပ်ပါတယ်။ ရင်းနှီးမြှုပ်နှံမှုနှင့် နိုင်ငံခြားစီးပွားဆက်သွယ်ရေးဝန်ကြီးဌာနကို ဖွဲ့စည်းခြင်းဖြင့် နိုင်ငံတော်အတွက် ဝန်ထုပ်ဝန်ပိုးမဖြစ်စေဘဲ ကဏ္ဍအသီးသီးမှာရှိတဲ့ နိုင်ငံတကာဖွံ့ဖြိုးရေး ချေးငွေ၊ ထောက်ပံ့ငွေများဖြင့် ဖော်ဆောင်လျက်ရှိသော ဖွံ့ဖြိုးရေးလုပ်ငန်းများ၊ ပြည်တွင်းပြည်ပ ရင်းနှီး တစ်ခုအဖြစ် ထိရောက်စွာ ပေါင်းစပ်ညှိနှိုင်းပြီး အရှိန်အဟုန်မြှင့် အကောင်အထည်ဖော် ဆောင်ရွက်သွားနိုင်မှာ ဖြစ်ပါတယ်။ အခုလို ဖွဲ့စည်းဆောင်ရွက်ခြင်းဖြင့် ပြည်တွင်းပြည်ပ စီးပွားရေးလုပ်ငန်းရှင်များအနေနဲ့ ရင်းနှီးမြှုပ်နှံမှုဆိုင်ရာ သတင်းအချက်အလက်တွေကို လွယ်ကူလျင်မြန်စွာ ရရှိနိုင်ခြင်း၊ သက်ဆိုင်ရာ ဌာန၊ အဖွဲ့အစည်းများနှင့် ်တပြေးညီ ပေါင်းစပ်ညှိနှိုင်းပေးနိုင်ခြင်း၊ ရင်းနှီးမြှုပ်နှံမှုများအကြား အငြင်းပွားမှုများနဲ့ နစ်နာဆုံးရှုံးမှုများကို ကူညီဖြေရှင်းပေးနိုင်ခြင်းတို့ကြောင့် ရင်းနှီးမြှုပ်နှံသူတွေရဲ့ ယုံကြည်စိတ်ချရမှုကို ရရှိစေမှာဖြစ်ပြီးတော့ နိုင်ငံရဲ့စီးပွားရေးလုပ်ကိုင်မှု လွယ်ကူရေးအညွှန်းကိန်း Ease of Doing Business Index ကိုလည်း ပိုမိုတိုးတက်ကောင်းမွန်လာစေမှာ ဖြစ်ပါတယ်။ ပြည်ပရင်းနှီး မြုပ်နှံမှု တိုးတက်လာတာနှင့်အမျှ ထုတ်လုပ်မှုနဲ့ ဝန်ဆောင်မှုလုပ်ငန်းတွေ ပိုမိုကောင်းမွန်လာခြင်းနဲ့ ပြည်တွင်းမှာ အမှန်တကယ်လိုအပ်လျက်ရှိတဲ့ အလုပ်အကိုင် အခွင့်အလမ်းများ ပိုမိုရရှိလာခြင်းစတဲ့ အကျိုးရလဒ်များ ရရှိလာမှာဖြစ်ပြီး နိုင်ငံအတွင်း ငွေကြေးတန်ဖိုးတည်ငြိမ်မှုကိုလည်း အထောက်အကူ ဖြစ်စေမှာဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ နိုင်ငံတကာအခြေအနေ၊ ဒေသတွင်းအခြေအနေနှင့် မိမိတို့နိုင်ငံရဲ့ ပထဝီဘောဂဗေဒအခြေအနေများအရ နိုင်ငံတော်နဲ့ ပြည်သူတွေရဲ့ လိုအပ်ချက်ကို ဖြည့်ဆည်းပေးနိုင်ရေး၊ ပြည်တွင်းပြည်ပစီးပွားရေးနဲ့ ရင်းနှီးမြှုပ်နှံမှုများကို အစွမ်းကုန် မြှင့်တင်နိုင်ရေး၊ နိုင်ငံတကာမှ မြန်မာနိုင်ငံကို လာရောက်ရင်းနှီးမြှုပ်နှံလိုမှုပုံရိပ် ပိုမိုကောင်းမွန်လာစေရေး၊ စွန့်ဦးတီထွင်လုပ်ငန်းရှင်များအတွက် အခွင့်အလမ်းများ လျင်မြန်စွာဖော်ထုပ်ပေးနိုင်ရေး၊ အာဆီယံ-မဟာ မဲခေါင်ဒေသခွဲဘင်းစတက် စတဲ့ဒေသတွင်း ဘက်စုံစီးပွားရေးပူးပေါင်းဆောင်ရွက်မှု၊ ကုလသမဂ္ဂနဲ့ အပြည်ပြည် ဆိုင်ရာအဖွဲ့အစည်းများအကြား လူမှုစီးပွားဖွံ့ဖြိုးတိုးတက်မှုအစီအစဉ်များ ပူးပေါင်းဆောင်ရွက်ရေးတို့အတွက် ရင်းနှီးမြှုပ်နှံမှုနှင့် နိုင်ငံခြားစီးပွားဆက်သွယ်ရေးဝန်ကြီးဌာန (Ministry of Investment and Foreign Economic Relations)ကို ဖြည့်စွက်ဖွဲ့စည်းရခြင်း ဖြစ်ပါကြောင်း ရှင်းလင်းတင်ပြအပ်ပါတယ်ခင်ဗျာ။ အားလုံးကို ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အထက်ပါရင်းနှီးမြှုပ်နှံမှုနှင့် နိုင်ငံခြား 8:33:2003u8c7:08 03:$ (Ministry of Investment and Foreign Economic Relations) ဖွဲ့စည်းရန်ကိစ္စနဲ့စပ်လျဉ်းပြီး လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် ရင်းနှီးမြှုပ်နှံမှုနှင့် နိုင်ငံခြားစီးပွားဆက်သွယ်ရေး o$6:9°$(Ministry of Investment and Foreign Economic Relations) goal:9mgo goscosom သဘောတူအတည်ပြုကြောင်း ကြေညာပါတယ်။</speech>
</motion>
<motion>
<title>နိုင်ငံတော်သမ္မတထံမှ ပေးပို့ထားသည့် ရန်ကုန်တိုင်းဒေသကြီးအတွင်း စီမံကိန်းလုပ်ငန်းများ ဆောင်ရွက်ရန် အတွက် ပြင်သစ်ဖွံ့ဖြိုးတိုးတက်ရေးအေဂျင်စီထံမှ ချေးငွေယူရိုသန်း ၇၀ ရယူရန်ကိစ္စနှင့်စပ်လျဉ်း၍ အောက်ပါလွှတ်တော်ကိုယ်စားလှယ်များက ဆွေးနွေးခြင်း၊</title>
<speech type="speaker">အစီအစဉ်(၇) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံတော် သမ္မတထံမှပေးပို့ထားတဲ့ ရန်ကုန်တိုင်းဒေသကြီးအစိုးရအဖွဲ့က ရန်ကုန်တိုင်းဒေသကြီးတွင် သယ်ယူပို့ဆောင်ရေး၊ မြစ်ကမ်းပါးတစ်လျှောက်ဖွံ့ဖြိုးရေးနှင့် မြို့ပြယဉ်ကျေးမှုအမွေအနှစ်များ ထိန်းသိမ်းစောင့်ရှောက်ရေး မဟာ ဗျူဟာစီမံကိန်းဆောင်ရွက်ရန်အတွက် ပြင်သစ်ဖွံ့ဖြိုးတိုးတက်ရေးအေဂျင်စီ(AFD)ထံမှ ချေးငွေယူရိုသန်း ၇၀ ရယူရန်ကိစ္စနဲ့စပ်လျဉ်းပြီး ပြည်ထောင်စုလွှတ်တော် အစည်းအဝေးမှာ သက်ဆိုင်ရာ ပြည်ထောင်စုအဆင့် အဖွဲ့အစည်းဝင်များက လွှတ်တော်သို့ ရှင်းလင်းတင်ပြခဲ့ပြီး ဖြစ်ပါတယ်။ အထက်ပါကိစ္စနဲ့စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော်ကိုယ်စားလှယ် ၉ ဦး ရှိပါတယ်။ တစ်ဦးချင်းအနေနဲ့ သတ်မှတ်ချိန် ၆ မိနစ်အတွင်း ဆွေးနွေးဖို့ဖြစ်ပါတယ်။</speech>
<speech type="speaker">ဦးနေကျော် ဒဂုံမြို့သစ်(အရှေ့ပိုင်း)မဲဆန္ဒနယ်က စတင်ဆွေးနွေးဖို့ဖြစ်ပါတယ်။</speech>
<speech><mp id="1132">ဦးနေကျော်ဒဂုံမြို့သစ်(အရှေ့ပိုင်း)မဲဆန္ဒနယ်၊ ရန်ကုန်တိုင်းဒေသကြီး </mp>ပြည်ထောင်စု လွှတ်တော် နာယကကြီးနှင့်တကွ အားလုံးမင်္ဂလာပါ။ ကျွန်တော်ကတော့ ဒဂုံမြို့သစ်(အရှေ့ပိုင်း)မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးနေကျော်ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ နိုင်ငံတော်သမ္မတထံမှ ပေးပို့ထားသော ရန်ကုန်တိုင်းဒေသကြီးအတွင်း၊ သယ်ယူပို့ဆောင်ရေး၊ မြစ်ကမ်းပါးတစ်လျှောက် ဖွံ့ဖြိုးရေးနှင့် မြို့ပြယဉ်ကျေးမှုအမွေအနှစ်များ ထိန်းသိမ်းစောင့်ရှောက်ရေး မဟာဗျူဟာစီမံကိန်း ဆောင်ရွက်ရန်အတွက် ပြင်သစ်ဖွံ့ဖြိုးတိုးတက်ရေးအေဂျင်စီ(AFD)ထံမှ ယူရိုသန်း ၇၀ ချေးငွေရယူရန် ကိစ္စနှင့်ပတ်သက်ပြီး မေးမြန်း အကြံပြု ထောက်ခံ ဆွေးနွေးသွားမှာဖြစ်ပါတယ်။ လေးစားအပ်ပါသော နာယကကြီးခင်ဗျား။ ယခုစီမံကိန်းဟာ ရန်ကုန်မြစ်ကမ်းပါးတစ်လျှောက် အပါအဝင် ငမိုးရိပ်ချောင်းမျက်နှာစာဖွံ့ဖြိုးရေးနှင့် ရေကြီးရေလျှံမှု လျှော့ချပေးနိုင်ရေးကိစ္စများကို ဆောင်ရွက် သွားမှာဖြစ်ပြီး ငမိုးရိပ်ချောင်းတစ်လျှောက် ခရီးသည်ယာဉ်စခန်းများဖော်ဆောင် ပြုလုပ်သွားမယ်လို့လည်း သိရပါတယ်။ ငမိုးရိပ်ချောင်းတစ်လျှောက်မှာရှိနေတဲ့ မြို့နယ်အားလုံးကို ဖွံ့ဖြိုးရေးလုပ်ငန်းများ၊ ခရီးသည် ယာဉ်စခန်းများ လုပ်ပေးသွားမှာလား များစွာသောရင်းနှီးမြှုပ်နှံမှုများနဲ့ ဘယ်လောက်အတိုင်းအတာအထိ ဘာတွေကို လုပ်ပေးမယ်ဆိုတာကို သိလိုပါတယ်။ လေးစားအပ်ပါသော နာယကကြီးခင်ဗျာ။ ဒီစီမံကိန်းကို AFD ထံမှချေးငွေ ယူရိုသန်း ၇၀ အပြင် ဥရောပသမဂ္ဂ(EU)မှ ထောက်ပံ့ငွေ ယူရို ၉.၅ သန်းနဲ့ အခွန်အခများ၊ မြေယာအသုံးချမှု၊ ရွှေ့ပြောင်းမှု ကိစ္စများ အတွက် မြန်မာအစိုးရဘက်မှ ယူရို ၅.၂ သန်း၊ စုစုပေါင်း ယူရို ၈၄.ရ သန်းဖြင့် အကောင်အထည်ဖော် ဆောင်ရွက်မယ့် စီမံကိန်းဖြစ်တယ်။ ဒီစီမံကိန်းမှာ ရင်းနှီးမြှုပ်နှံမှုကဏ္ဍနဲ့ နည်းပညာ အကူအညီကဏ္ဍဟူ၍ ၂ ပိုင်းခွဲခြားဆောင်ရွက်သွားမယ်လို့ သိရပါတယ်။ ရင်းနှီးမြှုပ်နှံမှုကဏ္ဍမှာ ငမိုးရိပ်ချောင်းမျက်နှာစာ ဖွံ့ဖြိုး တိုးတက်မှုလုပ်ငန်း ဆောင်ရွက်တဲ့အခါမှာ ငမိုးရိပ်ချောင်းနဲ့ ထိစပ်မှုရှိနေတဲ့ မြို့နယ်များအားလုံးကို ပါဝင် လုပ်ဆောင်သွားမှာလားဆိုတာလည်း သိလိုပါတယ်။ မိမိမဲဆန္ဒနယ်မြေမှ ရပ်ကွက်၊ ကျေးရွာများစွာဟာ ငမိုးရိပ်ချောင်းနဲ့ ထိစပ်မှုဧရိယာများစွာရှိနေပြီး မြစ်ထိန်းနံရံများလည်း ကောင်းမွန်စွာရှိမနေတဲ့အတွက် မေးမြန်းရခြင်းဖြစ်ပါတယ်။ လေးစားအပ်ပါသော နာယကကြီးခင်ဗျာ။ ဒီစီမံကိန်းအရ ငမိုးရိပ်ချောင်း ရေစီးရေလာကောင်းမွန်ရေးနှင့် ရေနက်ကြောင်း ရရှိရေးအတွက် မြစ်ကြောင်းပြန်လည်တူးဖော်တဲ့အခါ ရေကြောင်းသွားလာမှု အဆင်ပြေ ချောမွေ့လာမှာဖြစ်သော်လည်း ရေကြီးရေလျှံမှု ဖြစ်လေ့ဖြစ်ထရှိတဲ့ နေရာဒေသများအတွက် ပိုမိုဆိုးရွားတဲ့ အကျိုးဆက်များ ဖြစ်မလာဖို့ များစွာလိုအပ်ပါတယ်။ ချေးငွေဖြင့်ဆောင်ရွက်မယ့် ယခုစီမံကိန်းကို အဓိက တာဝန်ယူလုပ်ဆောင်မှာက ရန်ကုန်မြို့တော် စည်ပင်သာယာရေးကော်မတီဖြစ်ပြီး ပြည်ထောင်စု ပို့ဆောင်ရေးနှင့် ဆက်သွယ်ရေးဝန်ကြီးဌာနမှလည်း ပူးပေါင်းဆောင်ရွက်မယ်လို့ သိရပါတယ်။ လေးစားအပ်ပါသော နာယကကြီးခင်ဗျာ။ စီမံကိန်းအတွက် ဖြစ်မြောက်နိုင်စွမ်းလေ့လာမှု၊ ဆန်းစစ်မှုကို တစ်နှစ်ကျော်ပြုလုပ်ခဲ့ပြီး ပြင်သစ်နိုင်ငံ ပညာရှင်များအဖွဲ့နဲ့ ပူးပေါင်းဆောင်ရွက်ခဲ့တယ်လို့ သိရပါတယ်။ စီမံကိန်းအရ ဆောင်ရွက်ရာမှာ ထိုချောင်းများတွင် ရေလက်ခံဧရိယာ ကုဗပေအနေအထား ပိုမိုလာကာ ဒီရေအတက်အကျရှိသော ချောင်းများဖြစ်ခြင်းကြောင့် ဒီရေတက်လာတဲ့အခါမှာ ထိုချောင်းများနှင့် ဆက်စပ် လျက်ရှိတဲ့ မြောင်းငယ်များသို့ ရေပိုရေလျှံများဝင်ရောက်ခြင်း ဖြစ်လာနိုင်တဲ့အတွက် ချောင်း၊ မြောင်းငယ် များအတွက် ရေတံခါးများကိုပါ ထည့်သွင်းစဉ်းစားဖို့ လိုအပ်ပါတယ်။ ရေတံခါးများခိုင်ခံ့မှုရှိအောင် ပြင်ဆင် ပြုလုပ်မထားပါက ဒီစီမံကိန်းရဲ့အကျိုးဆက်တွေဟာ တစ်ဖက်မှာကောင်းမလာနိုင်ပါဘူး။ မိမိတို့ မဲဆန္ဒနယ် မြေထဲမှာဆိုရင် ဘာပိုက်ရိုးရေတံခါး၊ အလံအုတ်ရိုးရေတံခါး၊ ကျုံပိုင်ရိုးအထက်ရေတံခါးတို့ ကြံ့ခိုင်မှု စစ်ဆေးပေးရန်လိုအပ်ပြီး မဒရွာမှ မုတ်ရိုးဖိုရေတံခါးနှင့် စစ်ပင်တောင်ရွာမှ ကျုံပိုင်ရိုးအောက် ရေတံခါး တို့မှာလည်း ပျက်စီးနေပြီး အသစ်ပြန်လည် တည်ဆောက်ရမည့် အနေအထားမှာ ရှိနေပါတယ်။ ရေထိန်းတံခါးတွေမကောင်းဘဲ ရေနက်ကြောင်းများ ရရှိလာပါက ရေကြီးရေလျှံမှု အကျိုးဆက်များ ပိုမိုဖြစ်လာနိုင်ပါတယ်။ မိမိတို့ဒေသမှရေတံခါးများကို ပြုပြင်ဖို့ သက်ဆိုင်ရာကို တင်ပြထားသော်လည်း ယခုတိုင်လာရောက်ဆောင်ရွက်ပေးခြင်းမရှိသေးပါဘူး။ တချို့ရေတံခါးများဟာ ဆည်မြောင်းဦးစီးဌာနပိုင် ရေတံခါးများဖြစ်တဲ့အတွက် ဘယ်လိုချိတ်ဆက်ပြင်ဆင်ဆောင်ရွက်မယ်ဆိုတာလည်း သိလိုပါတယ်။ ချောင်းနဲ့ ရန်ကုန်မြစ်နံဘေးတွင် မြို့ပြအင်္ဂါရပ်နဲ့ လျော်ကန်သည့် အများပြည်သူသုံးအပန်းဖြေနေရာများ စင်္ကြံပတ်လမ်းများ တင့်တယ်လှပစွာဖြစ်ပေါ်လာပြီး နိုင်ငံတကာမြို့တော်ကဲ့သို့ မြို့ပြအင်္ဂါရပ်နဲ့အညီ အဆင့်မြင့်ဈေးများ ပေါ်ထွန်းလာစေခြင်းနှင့် အနာဂတ်မြို့ပြဖွံ့ဖြိုးမှုလုပ်ငန်းများအတွက် နမူနာကောင်းများ ရရှိခြင်း၊ ယာဉ်ရပ်နားစခန်းများပေါ်ထွန်းလာခြင်းဖြင့် မြို့တွင်းယာဉ်ကြောကျပ်တည်းမှုကိစ္စများ ဆောင်ရွက်မှု အပေါ် အထောက်အကူဖြစ်စေတဲ့ အကျိုးကျေးဇူးများစွာရှိမယ့် စီမံကိန်းဖြစ်တဲ့အတွက် နိုင်ငံတော်သမ္မတထံမှ ပေးပို့ထားသော ရန်ကုန်တိုင်းဒေသကြီးအတွင်း စီမံကိန်းလုပ်ငန်းများဆောင်ရွက်ရန်အတွက် ပြင်သစ်ဖွံ့ဖြိုးမှု တိုးတက်ရေး အေဂျင်စီထံမှ ယူရိုသန်း ၇၀ ချေးငွေရယူရန်ကိစ္စကို ပြည်ထောင်စုလွှတ်တော်ကြီးမှ အတည်ပြု ပေးသင့်ပါကြောင်း ထောက်ခံဆွေးနွေး တင်ပြလိုက်ရပါတယ်။ အားလုံးကို ကျေးဇူးအများကြီးတင်ပါတယ်။</speech>
<speech type="speaker">ဆက်လက်ပြီး ဒေါက်တာစောနိုင် တောင်ဥက္ကလာပမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="454">ဒေါက်တာစောနိုင်(တောင်ဥက္ကလာပမဲဆန္ဒနယ်၊ ရန်ကုန်တိုင်းဒေသကြီး)</mp>လေးစားအပ် ပါသော ပြည်ထောင်စုလွှတ်တော် နာယကကြီးနှင့် ပြည်ထောင်စုဝန်ကြီးများ၊ ပြည်ထောင်စုလွှတ်တော် ကိုယ်စားလှယ်များနှင့် ကြွရောက်လာသော ဧည့်သည်များအားလုံးကို ဂါရဝပြုနှုတ်ဆက်ပါတယ်ခင်ဗျာ။ ကျွန်တော်ကတော့ တောင်ဥက္ကလာပမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာစောနိုင် ဖြစ်ပါတယ်။ ပြည်ထောင်စုလွှတ်တော် နာယကကြီးခင်ဗျာ။ ပြင်သစ်နိုင်ငံဖွံ့ဖြိုးရေးအေဂျင်စီထံမှ ချေးငွေယူရို သန်း ၇၀ ဖြင့် ငမိုးရိပ်ချောင်း၏ ဖွံ့ဖြိုးတိုးတက်ရေးလုပ်ငန်းများ ဆောင်ရွက်မည့်စီမံကိန်းဟာ ကြိုဆို ရမယ့် စီမံကိန်းတစ်ခုဖြစ်ပါတယ်။ စီမံကိန်းထဲမှာ ငမိုးရိပ်ချောင်းတစ်လျှောက် ရေကြီးရေလျှံမှုလျှော့ချရေး၊ အများသုံးအပန်းဖြေနေရာများ ဖော်ဆောင်ရေးနှင့် စင်္ကြံပတ်လမ်းများ ပေါ်ထွန်းရေးတို့ဟာ ပါဝင်နေ တာကို တွေ့ရှိရပါတယ်။ နာယကကြီးခင်ဗျာ။ Power Point သုံးစွဲခွင့်ပြုပါခင်ဗျာ။ Power Point ထဲမှာ တွေ့ရှိရသလိုပဲ တောင်ဥက္ကလာပမြို့နယ်ဟာ ငမိုးရိပ်ချောင်းနဲ့ ထိစပ်နေတဲ့ မြို့နယ်တစ်ခုဖြစ်ပြီး ချောင်းကွေ့များလည်း များစွာရှိတဲ့ မြို့နယ်ဖြစ်ပါတယ်။ ချောင်းကမ်းပါးတိုက်စားမှု၊ ချောင်းရေလျှံမှုနှင့် မြို့နယ်တွင်းရေလျှံမှု တွေဟာ အဲဒီရပ်ကွက်တွေမှာ အမြဲကြုံတွေ့နေရပါတယ်။ အဲဒီလိုမျိုးအခြေအနေကြောင့် ၂၀၁ရ ခုနှစ်၊ ဘဏ္ဍာရေးနှစ်မှာ ရေအရင်းအမြစ်နှင့် မြစ်ချောင်းများဖွံ့ဖြိုးတိုးတက်ရေးဦးစီးဌာနမှ ငမိုးရိပ်ချောင်း ကမ်းထိန်းနံရံ Retaining Wall တစ်ခုကို သိန်းပေါင်း ၇,၀၀၀ ကျော် အကုန်အကျခံပြီး ဆောက်လုပ်ပေး ခဲ့တဲ့အတွက် ရပ်ကွက်နေပြည်သူများမှ ရေကြီးရေလျှံမှုကို လျှော့ချပေးနိုင်တော့မှာဖြစ်လို့ နိုင်ငံတော် အစိုးရနှင့် ဝန်ကြီးဌာနကို အထူးပဲ ကျေးဇူးတင်ခဲ့ကြပါတယ်။ ကမ်းထိန်းနံရံဆောက်လုပ်ပြီး နှစ်လခန့်အကြာမှာ လူတချို့က ဂရန်ပြပြီး ၎င်းနေရာကို Power Point မှာတင်ပြထားသလိုပဲ ခြံစည်းရိုးလာခတ်ပါတယ်။ ထိုသို့သောအခြေအနေကြောင့် ရပ်ကွက်နေ ပြည်သူများနှင့် ဂရန်ပိုင်ရှင်တို့အကြား ပဋိပက္ခအသွင်ဖြစ်ပွားခဲ့ပြီး လုပ်ငန်းလည်း ခဏရပ်ဆိုင်းသွားခဲ့ ပါတယ်။ ရပ်ကွက်နေပြည်သူများမှလည်း ကမ်းထိန်းနံရံဆောင်ရွက်ပေးခြင်းဟာ ရေလျှံတာကိုကာကွယ်ဖို့ ဆောင်ရွက်ပေးခြင်းမဟုတ်ဘဲ မြေကွက်နေရာရချင်လို့ ဆောင်ရွက်ပေးတာဖြစ်တယ်လို့ ယူဆသွားပြီး နိုင်ငံတော်ရဲ့ စေတနာကို တလွဲထင်သွားကြပါတယ်။ ရေအရင်းအမြစ်နှင့် မြစ်ချောင်းများ ထိန်းသိမ်းရေး ဥပဒေကို ၂၀၁ရ ခုနှစ်မှာ ပြည်ထောင်စုလွှတ်တော်မှာ အတည်ပြုပြီးဖြစ်ပြီး ကမ်းနားနယ်ကိုလည်း ပေ ၁၅၀ ရန်ကုန်တိုင်းဒေသကြီး မြစ်ချောင်းထိန်းသိမ်းရေးဥပဒေမှာတော့ ၂၀၁၃ ခုနှစ်ထဲက ပေ ၁၅၀ အဖြစ် သတ်မှတ်ထားပြီးဖြစ်ပါတယ်။ မကြာသေးမီကာလကလည်း တောင်ဥက္ကလာပမြို့နယ် ၁၅ ရပ်ကွက် ငမိုးရိပ် ချောင်းကမ်းနားနယ် ပေ ၁၅၀ အတွင်းမှာ Power Point မှာ တင်ပြထားတဲ့အတိုင်း မြေရှင်းလင်းမှုတွေ လာရောက်ပြုလုပ်ပါတယ်။ ဒီပုံကတော့ မြေကွက်ဟာ ကမ်းနားနယ်အတွင်းမှာရှိတယ်ဆိုတာ တင်ပြထားခြင်း ဖြစ်ပါတယ်။ လက်တွေ့တိုင်းတာမှုများအရ ၎င်းမြေကွက်ဟာ ကမ်းနားနယ်နဲ့ ပေ ၈၀, ၉၀ ခန့်သာ ကွာဝေး ကြောင်းလည်း တွေ့ရှိရပါတယ်။ ဂရန်ရရှိပြီးဖြစ်တယ်လို့လည်း ပြောပါတယ်။ ၂၀၁၈ ခုနှစ်ကမှ ထုတ်ပေး ထားတာကိုလည်း တွေ့ရှိရပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ ရေအရင်းအမြစ်နှင့် မြစ်ချောင်း ထိန်းသိမ်းရေးဥပဒေပုဒ်မ ၁၅ မှာ ကမ်းနားနယ်အတွင်း အဆောက်အဦလုပ်ငန်း ဆောင်ရွက်မယ်ဆိုရင် ရေအရင်းအမြစ်ဖွံ့ဖြိုးတိုးတက်ရေးဌာနရဲ့ ခွင့်ပြုချက်ရယူရမှာဖြစ်တယ်လို့ ပါရှိပြီးဖြစ်ပါတယ်။ ရန်ကုန် မြို့တော် စည်ပင်သာယာရေးကော်မတီကလည်း ငမိုးရိပ်ချောင်း၏ ကမ်းနားနယ်အတွင်း ယခုလိုမျိုးဂရန်တွေ ထုတ်ပေးနေမယ်။ ပြင်သစ်နိုင်ငံရဲ့ ချေးငွေ ယူရိုသန်း ၇၀ ဖြင့် ငမိုးရိပ်ချောင်း ကမ်းပတ်စင်္ကြံလမ်းတွေ ဆောင်ရွက်မယ်ဆိုတာဟာ မြေပြင်မှာ တကယ့်လုပ်ငန်းတွေလုပ်တဲ့အခါ လုပ်ငန်းတွေဆောင်ရွက်ဖို့ ကမ်းနား နယ်တွေရှိပါတော့မလားလို့ စိုးရိမ်စရာတွေဖြစ်နေရပါတယ်။ ဒါကြောင့်မို့လို့ ပို့ဆောင်ရေးနှင့် ဆက်သွယ်ရေး ဝန်ကြီးဌာန၊ မြစ်ချောင်းဖွံ့ဖြိုးရေးဦးစီးဌာနအနေဖြင့်လည်း ရန်ကုန်မြို့တော်စည်ပင်သာယာရေးကော်မတီ၏ ဂရန်ထုတ်ပေးတဲ့ဌာနကို ပုဒ်မ ၁၅ နဲ့အညီ စစ်ဆေးဖို့လိုအပ်နေပြီ ဆိုတဲ့အကြောင်းကို တင်ပြပါတယ်။ ရန်ကုန်မြို့တော် စည်ပင်သာယာရေးကော်မတီအနေဖြင့်လည်း ကမ်းနားနယ်အတွင်းမှာ၊ လုပ်ငန်းတွေ ဆောင်ရွက်တဲ့နေရာမှာ ရေအရင်းအမြစ်နဲ့ မြစ်ချောင်းများထိန်းသိမ်းရေးဥပဒေနဲ့အညီ ဆောင်ရွက်ပေးဖို့၊ အထူးသဖြင့် ဂရန်တွေထုတ်ပေးတဲ့အခါ အဲဒီနေရာဟာ ကမ်းနားနယ်အတွင်းရှိ မရှိ မြေပြင်ကို ကွင်းဆင်း ဆောင်ရွက်ပေးပါလို့ မေတ္တာရပ်ခံတင်ပြပါတယ်။ အဲဒီလိုဆောင်ရွက်မှသာ ဒီနေ့ချေးငွေနဲ့ ဆောင်ရွက်မယ့် လုပ်ငန်းတွေဟာ အောင်မြင်မှုရရှိမှာဖြစ်ပြီး ပြည်သူတွေရဲ့ ယုံကြည်အားကိုးမှုကိုလည်း ရရှိမှာဖြစ်ပါတယ်။ ချေးငွေနှင့်ဖွံ့ဖြိုးရေးလုပ်ငန်းများ ဆောင်ရွက်တဲ့နေရာမှာ အဲဒီချေးငွေတွေဟာ တစ်ချိန်ပြန်ဆပ်ရမှာဖြစ်လို့ လုပ်ငန်းအကောင်အထည်ဖော်မယ့် သက်ဆိုင်ရာဌာနများအနေဖြင့် ပြည်သူအများစုရဲ့ အကျိုးကို ရှေးရှုပြီး ဆောင်ရွက်ပေးပါ။ ရန်ကုန်မြို့တော်စည်ပင်သာယာရေးကော်မတီအနေဖြင့်လည်း နိုင်ငံ၏ အနာဂတ် စီမံကိန်း၊ ရည်မှန်းချက်တွေနဲ့ အံဝင်ခွင်ကျဖြစ်အောင် မြေပြင်မှာ ပြင်ဆင်ဆောင်ရွက်ပေးပါလို့ တင်ပြအပ် ပါတယ်။ အားလုံးကို ကျေးဇူးတင်ရှိပါတယ်ခင်ဗျာ။</speech>
<speech type="speaker">ဒေါက်တာခင်မောင်မောင် ဒဂုံမြို့သစ်(မြောက်ပိုင်း)မဲဆန္ဒနယ်က ဆွေးနွေးဖို့ဖြစ်ပါတယ်။</speech>
<speech><mp id="458">ဒေါက်တာခင်မောင်မောင် ဒဂုံမြို့သစ်(မြောက်ပိုင်း)၊ ရန်ကုန်တိုင်းဒေသကြီး</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ကြွရောက်လာသော ဧည့်သည်တော် အားလုံးကိုမင်္ဂလာပါလို့ ရှေးဦးစွာ နှုတ်ခွန်းဆက်သအပ်ပါတယ်။ ကျွန်တော်ကတော့ ဒဂုံမြို့သစ်(မြောက်ပိုင်း မြို့နယ်) ပြည်သူ့လွှတ်တော်ကိုယ်စားလှယ် ဒေါက်တာခင်မောင်မောင် ဖြစ်ပါတယ်။ ကျွန်တော်က သမ္မတကြီး m6$ 60:003:09 Transport Waterway and Heritage Arbam Project Gą:66 Gevozeć ကနေချေးမယ့် ချေးငွေယူရိုသန်း ၇၀ နဲ့ ပတ်သက်ပြီးတော့ ကျွန်တော် ဝေဖန်ဆွေးနွေးသွားမှာ ဖြစ်ပါတယ်။ အဲဒီလိုမဆွေးနွေးခင်မှာ ကျွန်တော်အမှတ်ရတာတစ်ခု ရှိပါတယ်။ ပြီးခဲ့တဲ့နှစ် ၂၀၁ရ ခုနှစ်၊ ၅ လပိုင်းမှာ ကမ္ဘာ့ဘဏ်ကနေ ကျွန်တော်တို့ ရန်ကုန်မြို့မှာ Downtown ဧရိယာ ၆ မြို့နယ်ကို ရေကြီးရေလျှံမဖြစ်အောင်၊ ရေစီးရေလာကောင်းမွန်အောင်ဆိုပြီးတော့ ငွေသန်း ၁၀၀ (ဒေါ်လာသန်း ၁၀၄ သန်း) ချေးခဲ့တာကို တွေ့ရ ပါတယ်။ ဒါပေမယ့် ကျွန်တော်တို့လည်း ရန်ကုန်ထဲမှာ အမြဲတမ်းသွားလာနေတဲ့ လူတွေဖြစ်တဲ့အတွက် တိတိပပ ဘာမှတိုးတက်ကောင်းမွန်လာတာ မတွေ့ရတဲ့အတွက် ဘာဖြစ်သွားလဲလို့ ကျွန်တော်မေးချင် ပါတယ်။ အဲဒီတော့ ဒီနေရာမှာ တစ်ချက်အကြံပြုလိုတာကတော့ နိုင်ငံတော်က ပိုက်ဆံချေးလိုတယ် ဆိုလို့ ရှိရင် ပြည်ထောင်စုလွှတ်တော်ကြီးကို တင်ပြပြီးတော့ ပိုက်ဆံချေးပါတယ်။ ပြည်ထောင်စုလွှတ်တော်ကြီးက ခွင့်ပြုလိုက်ပြီဟေ့ဆိုလို့ရှိရင် ပိုက်ဆံချေးတယ်။ ချေးပြီးတော့ သူတို့ဆောင်ရွက်တယ်။ အဲဒီဆောင်ရွက်တဲ့ လုပ်ငန်းတွေနဲ့ပတ်သက်ပြီးတော့ ကျွန်တော်တို့ကို ပြည်ထောင်စုလွှတ်တော်ကို တစ်စုံတစ်ရာ အစီရင်ခံ တင်ပြခြင်းမရှိတဲ့အတွက် ဘာဖြစ်သွားမှန်း ကျွန်တော်တို့မသိရပါဘူး။ ဒါ ဟာ အင်မတန်စဉ်းစားစရာ ကောင်းတဲ့ ကိစ္စတစ်ခုလို့ ကျွန်တော့အနေနဲ့အကြံပြုလိုပါတယ်။ အဲဒီတော့ အခုချေးမယ့်ပိုက်ဆံက ယူရို သန်း ၇၀ ဆိုတဲ့အခါကျတော့ အမေရိကန်ဒေါ်လာ သန်း ၁၀၀ ကျော်ပါတယ်။ အဲဒီ သန်း ၁၀၀ ချေးတဲ့ အခါမှာ ကျွန်တော်တို့က ဘာလဲဆိုလို့ရှိရင် အခုလုပ်မယ့်ကိစ္စတွေကို သိတဲ့အခါမှာ အရေးတကြီး ဆောင်ရွက် ရမယ့်ကိစ္စလား၊ ရန်ကုန်မြို့တော်မှာ အရေးတကြီးဆောင်ရွက်ရမယ့်ကိစ္စလား၊ ဖြည်းဖြည်းမှ ဆောင်ရွက်ရင် ရတဲ့ ကိစ္စလားဆိုတာကို အရင်ဆုံး အဓိကနဲ့သာမည ခွဲခြားဖို့လိုတယ်လို့ အကြံပြုလိုပါတယ်။ ဘာကြောင့်လဲဆိုတော့ ကျွန်တော်တို့ ရန်ကုန်မြို့တော်ကြီးဟာ မြို့တော်အင်္ဂါနဲ့ မညီညွတ်ဖြစ်နေတဲ့ ကိစ္စထဲမှာ ဘာပါလဲဆိုတော့ ညအခါလမ်းမီးတွေမရှိဘဲ မှောင်ကျနေတဲ့ကိစ္စ ဖြစ်ပါတယ်။ လမ်းတွေ မကောင်းပါဘူး။ မြောင်းတွေမကောင်းပါဘူး။ ရေစီးရေလာမကောင်းပါဘူး။ ဒီကုန်းပေါ်က ကိစ္စတွေကို ကျွန်တော်တို့ ဒီနေ့ထိ ရန်ကုန်မြို့တော်စည်ပင်သာယာရေးကော်မတီက မဖြေရှင်းနိုင်ပါဘူး။ ဒါပေမယ့် ရေထဲကကိစ္စတွေကို သွားလုပ်မယ်ဆိုတဲ့အခါကျတော့ Waterway အဲဒီ ပုဇွန်တောင်ချောင်းက ကျွန်တော်တို့ ဒီရန်ကုန်တိုင်း၊ ရန်ကုန်မြို့တော်အတွက် အရေးပါတဲ့ ရေကြောင်းသယ်ယူပို့ဆောင်ရေးလုပ်ငန်းတွေ မလုပ် ပါဘူး။ အဓိကအားဖြင့် သူက သဲသမ္ဗန်တို့၊ ကျောက်စရစ်သမ္ဗန်တို့ပဲ သွားတဲ့နေရာ သင်္ဘောအသေးလေး တွေပဲ သွားတဲ့နေရာပါ။ သင်္ဘောကြီးတွေသွားတဲ့နေရာ မဟုတ်ပါဘူး။ အဲဒီတော့ ဒီမှာ ဘာပြောချင်လဲဆိုတော့ ဒီမှာလုပ်မယ့်ကိစ္စထဲမှာ ပုဇွန်တောင်ဈေးအဆင့်မြှင့်တင်ခြင်း၊ ပုဇွန်တောင်ဈေး အဆင့်မြှင့်တင်တဲ့ကိစ္စက နိုင်ငံခြားကငွေချေးဖို့လိုသလား။ ပုဇွန်တောင်ဈေးကို အဆင့် မြှင့်တင်တယ်ဆိုလို့ရှိရင် BOT ခေါ်လိုက်ပါ။ လုပ်ချင်တဲ့လူတွေအများကြီးပါ။ လုပ်နိုင်တဲ့ကုမ္ပဏီတွေ အများကြီးပါ။ အဲဒီတော့ အဲဒီလို မခေါ်ဘဲနဲ့ နိုင်ငံခြားက ငွေချေးမယ်ဆို အဲဒီနိုင်ငံခြားငွေက တစ်ချိန်မှာ ပြန်ဆပ်ရပါမယ်။ အဲဒီထက်ဆိုးတာက ဘာလဲဆိုလို့ရှိရင် ပန်းခြံများ အဆင့်မြှင့်တင်ခြင်းနဲ့ တိုးချဲ့ခြင်း။ အဲဒီတော့ ပန်းခြံ၊ ဆိပ်ကမ်းသာပန်းခြံကို တိုးချဲ့မယ်၊ ကြည့်မြင်တိုင်ပန်းခြံကို အဆင့်မြှင့်တင်မယ်။ အဲဒီ ပန်းခြံမြှင့်တင်ဖို့အတွက် နိုင်ငံခြားငွေလိုသလား။ စဉ်းစားပါ နော်။ နိုင်ငံခြားငွေက ကျွန်တော်တို့ တိုင်းပြည်ရဲ့ ကြွေးမြီပါ။ ပြန်ဆပ်ရမှာပါ။ အဲဒီတော့ ဒီဥစ္စာတွေကို ကိုယ့်ငွေနဲ့ကိုယ် လုပ်နိုင်တယ်လို့ ကျွန်တော်က ယူဆပါတယ်။ အဲဒါကို နိုင်ငံခြားငွေချေးတယ်ဆိုတာကတော့ သိပ်ပြီးတော့ မသင့်လျော်ဘူးလို့ ထင်ပါတယ်။ နောက်ပြီးတော့ နောက်တစ်ခုကဘာလဲဆိုလို့ရှိရင် ဒီငမိုးရိပ်ဘူတာရုံနဲ့ ငမိုးရိပ်မြစ်ချောင်းနဲ့ ချိတ် မယ်။ ငမိုးရိပ်ချောင်းနားကို ရွှေ့မယ်။ ပြီးလို့ရှိရင် ကားလမ်းရယ်၊ ရထားလမ်းရယ်၊ ငမိုးရိပ်ရယ် ၃ ခု ပေါင်းတဲ့နေရာပေါ့။ အဲဒီတော့ ဒီလိုလုပ်မယ်ဆိုတဲ့အခါကျတော့ လက်ရှိ ငမိုးရိပ်ဘူတာက အဆင်ပြေတဲ့ နေရာမှာရှိတယ်။ ဘယ်နေရာမှာရှိလဲဆိုတော့ သင်္ကန်းကျွန်းမြို့နယ်မှာရှိတယ်။ သင်္ကန်းကျွန်းမြို့နယ်ရဲ့ ရပ်ကွက်ထဲမှာရှိတဲ့အတွက် လူတွေက အဲဒီကနေ ရထားစီးလို့လည်းလွယ်တယ်။ ရထားကနေ ကား ပြောင်းစီးလို့လည်း လွယ်တဲ့ကိစ္စကို ဟို ငမိုးရိပ်ချောင်းနားကို ရွှေ့သွားမယ်ဆိုလို့ရှိရင် လူတွေအတွက် အခက်အခဲပဲထပ်ဖြစ်မှာပါ။ အဲဒါကြောင့်မို့လို့ ဒါကို စဉ်းစားသင့်ပါတယ်။ နောက်တစ်ခုက ကြည့်မြင်တိုင်ပန်းခြံ အဆင့်မြှင့်တင်ခြင်း။ ကြည့်မြင်တိုင်ပန်းခြံကလည်း ခုနက ပြောသလိုသေးသေးလေးပါ။ အဲဒီသေးသေးလေးကိုအဆင့်မြှင့်တင်ဖို့ နိုင်ငံခြားက ငွေချေးဖို့လိုပါသလား။ အဲဒီတော့ နောက်တစ်ခုက ဘာလဲဆိုလို့ရှိရင် လမ်းမတော်ကမ်းနားတစ်လျှောက် အများပြည်သူသုံး အပန်းဖြေနေရာများပြုလုပ်ခြင်း။ ကျွန်တော်တို့က အမြဲတမ်းလိုလို ကမ်းနားဘက်ကို ရောက်တဲ့အခါမှာ လမ်းမတော်ကမ်းနားမှာ သူ့ဟာသူအဆင်ပြေပြီးတော့ ဒီမှာဆိပ်ခံဘောတံတားတွေနဲ့ ကုန်တင်ကုန်ချ လုပ်နေတဲ့ဥစ္စာမှာ ပန်းခြံသွားလုပ်လို့ကော အဆင်ပြေပါ့မလားဆိုတာ အလေးအနက် စဉ်းစားသင့်ပါတယ်။ အဲဒီတော့ ငွေကိုချေးတယ်။ ချေးတဲ့ငွေဟာ တိုင်းပြည်အတွက် အကျိုးရှိဖို့၊ ရန်ကုန်မြို့တော်အတွက် အကျိုး ရှိဖို့လိုပါတယ် နော်။ အခုစီမံကိန်းက လုပ်ငန်းသေးသေး သေးသေးလေးတွေ ကိုယ့်နိုင်ငံကငွေနဲ့ ကိုယ်လုပ် နိုင်တဲ့ လုပ်ငန်းလေးတွေကို ပြင်ပတိုင်းပြည်တစ်ခုကနေ ပိုက်ဆံချေးပြီးလုပ်တဲ့အတွက် ကျွန်တော်တို့မှာ ကြွေးမြီဝန်ပိလာပါလိမ့်မယ်လို့ တင်ပြရင်း နိဂုံးချုပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒေါ်ယဉ်မင်းလှိုင် ဂန့်ဂေါမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="259">ဒေါ်ယဉ်မင်းလှိုင်(ဂန့်ဂေါမဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များရှင်။ ကျွန်မကတော့ ဂန့်ဂေါမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်ယဉ်မင်းလှိုင် ဖြစ်ပါတယ်။ ကျွန်မက ဒီနေ့ ပြင်သစ်ဖွံ့ဖြိုးတိုးတက်ရေးအေဂျင်စီ(AFD)ထံမှ ယူရိုသန်း ၇၀ ချေးယူမည့်ကိစ္စကို အကြံပြုဆွေးနွေး သွားမှာဖြစ်ပါတယ်။ လေးစားအပ်ပါသော နာယကကြီးရှင်။ ချေးငွေဆိုင်ရာ စည်းကမ်း၊ အတိုးနှုန်း၊ ငွေချေးပေးမည့် အဖွဲ့အစည်းတို့ကို အထူးဆွေးနွေးရန်မရှိပေမယ့် ဆောင်ရွက်မည့်လုပ်ငန်းနှင့် ဦးဆောင်မည့် ဌာနဆိုင်ရာ တို့နှင့်ပတ်သက်၍ အကြံပြု ထောက်ပြလိုပါသဖြင့် ပါဝင်ဆွေးနွေးရခြင်းဖြစ်ပါတယ်။ နာယကကြီးရှင်။ ရန်ကုန်မြစ်နဲ့ ငမိုးရိပ်ချောင်း၊ ပုဇွန်တောင်ချောင်းတို့ ဆုံရာမှာ သုံးပွင့်ဆိုင် ပဲခူးမြစ်(၂)မှာတွေ့ဆုံပြီး ၎င်းအရပ်တွင် ပို့ဆောင်ရေးဝန်ကြီးဌာနရဲ့ မြစ်ချောင်း/ဖြိုးဌာနမှ နှစ်စဉ် ကမ်းပြို ကာကွယ်ခြင်း၊ လိုအပ်သောရေနက်ကြောင်းရရှိရန် သောင်ခုံတူးဖော်ခြင်းလုပ်ငန်းများ ဆောင်ရွက်လျက် ရှိကြောင်းသိရှိရပါတယ်။ မြစ်ချောင်းထိန်းသိမ်းရေးလုပ်ငန်းများအတွက် ယခု ၂၀၁၇-၂၀၁၈ ဘဏ္ဍာနှစ် အတွက် ပြည်ထောင်စုဘတ်ဂျက်က ၈.၅ ဘီလီယံကျော်သုံးစွဲခဲ့ပြီး ယခု ၂၀၁၈-၂၀၁၉ မှာ ၆၄ ဘီလီယံ သုံးစွဲမှာဖြစ်ကြောင်း သိရှိရပါတယ်။ တစ်ခါ ချေးငွေတွေအနေနဲ့လည်း ၂၀၁၇-၂၀၁၈ ဘဏ္ဍာနှစ်မှာ ဧရာဝတီ မြစ် ဘက်ဆုံစီမံကိန်းအတွက် World Bank က ချေးငွေဒေါ်လာသန်း ၁၀၀ သုံးစွဲခဲ့တာဖြစ်ပြီး ကိုရီးယား ချေးငွေနဲ့ တွံတေးတူမြောင်းအတွက် ကျပ် ၂.၅ ဘီလီယံနီးပါး သုံးစွဲမှာဖြစ်ပါတယ်။ နောက်ပြီး ၂၀၁၇-၂၀၁၈ နှစ်မှာ ဒီမြစ်ချောင်း/ဖြိုးလုပ်ငန်းအတွက်ပဲ ရန်ကုန်တိုင်းဒေသကြီးမှ ကျပ်ငွေ ၄ရ ဘီလီယံကျော် သုံးစွဲခဲ့ပြီးတော့ အခု ၂၀၁၈-၂၀၁၉ မြစ်ချောင်း/ဖြိုးလုပ်ငန်းအတွက်ပဲ ရန်ကုန်တိုင်း ဒေသကြီးဘတ်ဂျက်မှ ငွေလုံးငွေရင်းအသုံးစရိတ် ၂ရ ဘီလီယံခန့်သုံးစွဲမှာဖြစ်ကြောင်း လေ့လာသိရှိရပါတယ်။ အဲဒီတော့ ရန်ကုန်တိုင်းဒေသကြီးဘတ်ဂျက်နဲ့ နှစ်စဉ်သုံးစွဲမှာရော၊ ပြည်ထောင်စုက နှစ်စဉ်သုံးစွဲနေတာရော၊ ချေးငွေနဲ့သုံးစွဲတာရော တွံတေးတူးမြောင်းရဲ့ နှစ်စဉ်ထိန်းသိမ်းနေတဲ့ ကုန်ကျစရိတ်တွေအပြင် ယခု ပြင်သစ် ချေးငွေပါသုံးစွဲမယ်ဆိုတာ သိရတဲ့အတွက် စနစ်တကျသုံးစွဲမှု ဖြစ်နေရဲ့လားဆိုတာကို လေ့လာသုံးသပ်ကြ ရမှာဖြစ်ပါတယ်ရှင်။ နောက်တစ်ခါ အခုချေးငွေမှာ ရန်ကုန်မြို့တော်စည်ပင်ကသုံးစွဲမယ့် လုပ်ငန်းတွေမှာ အဓိကပါဝင် တဲ့ပန်းခြံ၊ ကားပါကင်၊ ဈေးအဆင့်မြှင့်ခြင်း၊ အများပြည်သူသုံးအပန်းဖြေနေရာတွေဆိုတာကို ကျွန်မတို့ အနေနဲ့ မလုပ်သင့်တဲ့အလုပ်တွေလို့ ပြောချင်တာမဟုတ်ပေမယ့် ဒီထက်အရေးကြီးတာတွေ ရှိနေတာ ကိုလည်း ကိုယ်စားလှယ်ကြီးများအားလုံး အသိပဲဖြစ်ပါတယ်။ စည်ပင်ဆိုတာ မြို့နယ်တွေမှာ မိမိအခွန်ရငွေနဲ့ မိမိရပ်တည်ကြရတာဖြစ်ပါတယ်။ စည်ပင်ရဲ့ အဓိကပင်မလုပ်ငန်းက ရှေး Municipal ခေတ်က အမှိုက် သန့်ရှင်းရေးနဲ့ ရေပေးရေးပဲဖြစ်ပါတယ်။ သို့သော် ပန်းခြံ၊ ဈေး စသည်တို့ကိုလည်း ခေတ်အခြေအနေအရ တိုးချဲ့ ဆောင်ရွက်ခဲ့ကြပါတယ်။ ရန်ကုန်မြို့တော်စည်ပင်သာယာရေးကော်မတီအနေနဲ့ ရန်ကုန်လိုင်စင်ဖြင့် မှတ်ပုံတင်ထားတဲ့ မော်တော်ယာဉ်များရဲ့ ဘီးခွန်ရရှိငွေဟာ ယခင်နှစ်များက ၄၀,၀၀၀ ပေးဆောင်ရတဲ့ မော်တော်ယာဉ်ဟာ ယခုနှစ်မှာ ၁၈၀,၀၀၀ ခန့်အထိ တိုးမြှင့်ပေးဆောင်ရတော့ ၄ ဆခွဲခန့် တိုးမြှင့်ရရှိလျက်ရှိပါတယ်။ ရန်ကုန်စည်ပင်ရဲ့ ကိုယ်ပိုင်ဝင်ငွေတွေ အများကြီးတိုးလာမှာဖြစ်ပါတယ်။ နောက်ပြီးတော့ ထုံးစံအတိုင်းပဲ ကျွန်မတို့ ပြည်ထောင်စုလွှတ်တော်ကြီးမှ ကိုယ်စားလှယ်တွေ အမြဲထောက်ပြပြောဆိုနေတဲ့ အသေးစိတ် အချက်အလက်တွေ တင်ပြထားတာမတွေ့ရှိရပါဘူး။ ပုဇွန်တောင်ဈေးအဆင့်မြှင့်ဖို့ ဘယ်လောက်၊ ရေကြောင်းအတွက်ကဘယ်လို၊ ကြည့်မြင်တိုင်ပန်းခြံအတွက်က ဘယ်ကဲ့သို့၊ ယာဉ်ရပ်နားစခန်းအတွက်က ဘယ်မျှဆိုတဲ့ အသေးစိတ်အချက်အလက်တွေကို တင်ပြပေးမှသာ ကျွန်မတို့ လွှတ်တော်ကြီးက ထိန်းကျောင်း ထောက်ပြ ဆွေးနွေးနိုင်မှာဖြစ်ပါတယ်။ Feasibility Study ကို ၂၀၁ရ ခုနှစ်၊ ဇန်နဝါရီလကတည်းက လုပ်ခဲ့တယ်ဆိုရင် ဒီအချက်အလက်တွေဟာ ရှိပြီးသားဖြစ်ရမှာလို့ ယူဆရပါတယ်ရှင်။ ချေးငွေတွေရယူရာမှာ အလုပ်အကိုင်၊ အခွင့်အလမ်း၊ နည်းပညာရရှိမှုတွေအပြင် ငွေကြေးယူရိုလည်း စီးဝင်လာမှာဖြစ်လို့ နိုင်ငံအတွက်ကောင်းမွန်ပေမယ့် ချေးယူမယ့်လုပ်ငန်း အကောင်အထည်ဖော်မယ့် ရန်ကုန်မြို့တော်စည်ပင်ကောင်မတီရဲ့ ဝင်ငွေရရှိမှုတွေ၊ နှစ်စဉ်သုံးစွဲမှုတွေကိုလည်း အကြမ်းဖျင်းပါရှိ သင့်ပါတယ်။ နှစ်စဉ် ပန်းဥယျာဉ်ကဏ္ဍအတွက် ဘယ်လောက်သုံးနေတယ်။ လမ်းတံတားကဏ္ဍအတွက် ဘယ်လိုသုံးစွဲတယ်။ ဈေးအတွက်ဘယ်မျှသုံးနေတယ်ဆိုတာတွေ အကြမ်းဖျင်းသိရပါက ပိုမိုဆွေးနွေးနိုင် ကြမှာဖြစ်ပါတယ်။ နောက်ပြီးတော့ ရန်ကုန်ကဲ့သို့ မန္တလေးမြို့တော်စည်ပင်၊ နေပြည်တော်စည်ပင် အစရှိသည့် မိမိဝင်ငွေအပေါ်ရပ်တည်နေသော မြို့တော်ကြီးများကရော အခုလိုချေးငွေတွေ အလုံးအရင်းနဲ့ သုံးစွဲနေပါ သလား။ အခုဆိုလျှင် ရန်ကုန်မြို့တော်စည်ပင်အတွက် ပြည်ပချေးငွေဟာ ဝန်ကြီးရဲ့ တင်ပြသွားမှုအရ စီမံကိန်း ၃ ခုအတွက် စုစုပေါင်းဒေါ်လာ ၅၆၄.၆၆၁ သန်းခန့်ရှိကြောင်း ပြောကြားသွားလို့ ယခုချေးငွေ ဟာ AFD ရယ်၊ EU ရယ်၊ အစိုးရရယ်ပေါင်းရင် ယူရို ၈၄.ရ သန်း ဖြစ်တဲ့အတွက် အမေရိကန်ဒေါ်လာ စုစုပေါင်းကြွေးမြီ သန်း ၇၀၀ နီးပါး ရှိသွားမှာဖြစ်လို့ သူတို့ဘာသာ ပြန်ဆပ်မယ်ဆိုပေမယ့် နိုင်ငံတော်က အာမခံပေးရတာဆိုတာကိုလည်း ထည့်သွင်းစဉ်းစားသင့်ပါတယ်။ လေးစားအပ်ပါသော နာယကကြီးရှင်။ ပြည်ပချေးငွေတွေ ရရှိတာဟာ မိမိတို့တိုင်းပြည်အပေါ်မှာ ယုံကြည်မှုရှိလို့ ချေးတာဖြစ်လို့ ကျေးဇူးတင်ဖွယ်ဖြစ်ပါတယ်။ ဒါပေမယ့် လိုအပ်ချက်တွေများလာတဲ့ ကျွန်မတို့နိုင်ငံမှာ အခြေခံလိုအပ်ချက်၊ မရှိမဖြစ်လိုအပ်ချက်၊ အဓိကလိုအပ်ချက်တွေကိုသာ ရရှိတဲ့ ချေးငွေတွေ အသုံးပြု၍ အကျိုးရှိအောင်၊ ထိရောက်အောင် ဆောင်ရွက်သင့်ပါကြောင်း၊ ပညာရေး၊ ကျန်းမာရေး စတဲ့ ကိစ္စတွေ၊ နိုင်ငံတစ်ဝန်းက မြစ်ချောင်းကမ်းပါးပြိုလို့ ရွှေ့ပြောင်းနေရတဲ့ ရပ်ရွာတွေ၊ ပျက်စီးကုန်တဲ့ လယ်ယာတွေ အစရှိသဖြင့် ဦးစားပေးသင့်တဲ့ကိစ္စရပ်တွေ များစွာရှိပါကြောင်း၊ ရန်ကုန်မြို့တော်ကြီးကို အဆင့်မြှင့်တင်လိုပါကလည်း စနစ်တကျ ဌာနပေါင်းစုံ၊ ပညာရှင်ပေါင်းစုံ ချိတ်ဆက်၍ မဟာဗျူဟာကျကျ လုပ်ဆောင်သင့်ပါကြောင်း တိုက်တွန်းဆွေးနွေးလိုက်ရပါတယ်ရှင်။ ကျေးဇူးတင်ပါတယ်။</speech>
<speech type="speaker">ဦးခင်ချို၊ လှိုင်းဘွဲမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="255">ဦးခင်ချို (လှိုင်းဘွဲမဲဆန္ဒနယ်၊ ကရင်ပြည်နယ်)</mp>အားလုံးမင်္ဂလာပါ။ ကျွန်တော်ကတော့ ကရင်ပြည်နယ် လှိုင်းဘွဲမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးခင်ချို ဖြစ်ပါတယ်။ ကျွန်တော် တင်ပြဆွေးနွေးမယ့် အကြောင်းအရာက ရန်ကုန်မြို့တော်စည်ပင်သာယာရေးအဖွဲ့အတွက် ပြင်သစ်နိုင်ငံ ဖွံ့ဖြိုးရေးအေဂျင်စီ(AFD)ကနေ ချေးယူမယ့် ယူရိုငွေသန်း ၇၀ နဲ့ပတ်သက်ပြီးတော့ ဆွေးနွေးတင်ပြမှာ ဒီချေးငွေဟာ ဆိုင်းငံ့ကာလ ၈ နှစ်နဲ့ ပြန်ဆပ်ကာလ ၁ရ နှစ်ပေါင်း ၂၅ နှစ်ဖြစ်ပြီးတော့ အတိုးနှုန်း အနေနဲ့ ၀.ရရ ဖြစ်ပေမယ့် ချေးငွေကာလ ငွေကြေးအတက်အကျပေါ်မူတည်ပြီးတော့ အပြောင်းအလဲရှိနိုင် ပါတယ်။ အတိုးအရင်း တစ်နှစ်ကို ယူရို ၄.၂ သန်းလောက် ပြန်ဆပ်ရမှာဖြစ်ကြောင်းနှင့် ဆောင်ရွက်မယ့် လုပ်ငန်းစီမံကိန်းတွေအတွက် ချေးငွေယူရိုသန်း ၇၀ အပြင် ထောက်ပံ့ငွေယူရို ၉.၅ သန်းနှင့် အခွန်အခါ ပြောင်းရွှေ့ စရိတ်တွေအတွက် နိုင်ငံတော်ကနေပြီးတော့ ယူရို ၅.၂ သန်း၊ စုစုပေါင်း ၈၄.ရ သန်း ကျခံသုံးစွဲမှာ ဖြစ်ကြောင်း သိရပါတယ်။ လုပ်ငန်းစီမံကိန်းအနေနဲ့ ၂၀၁၉ ကနေ ၂၀၂၃ အထိ ၅ နှစ်ဖြစ်ပြီးတော့ စီမံကိန်းလုပ်ငန်းတွေက ရင်းနှီးမြှုပ်နှံမှုနဲ့ နည်းပညာအကူအညီပေးရေးဆိုတဲ့ ကဏ္ဍ ၂ ခု ဖြစ်ကြောင်းသိရပါတယ်။ ရင်းနှီးမြှုပ်နှံမှု ကဏ္ဍမှာ လုပ်ငန်း ၂ ခုရှိကြောင်း တွေ့ရပါတယ်။ ပထမလုပ်ငန်းက ငမိုးရိပ်ချောင်းနဲ့ ပုဇွန်တောင်ချောင်း ဖွံ့ဖြိုးတိုးတက်ရေးစီမံကိန်းဖြစ်ပြီးတော့ လုပ်ငန်းများအနေနဲ့ ငမိုးရိပ်ချောင်းရေစီးရေလာကောင်းမွန်ရေး၊ ရေနုတ်မြောင်းပြန်လည်တူးဖော်ရေး၊ မြစ်ကမ်းပါးထိန်းသိမ်းရေးလုပ်ငန်း၊ ကမ်းပတ်စင်္ကြံလမ်းလုပ်ငန်း၊ ရေကြောင်းထိန်းသိမ်းရေးစနစ်၊ လုံခြုံရေးစနစ်အချက်ပြ GPS စနစ်များတပ်ဆင်ရေး၊ ဒုတိယလုပ်ငန်း က ငမိုးရိပ်ချောင်းနဲ့ မလွှကုန်းဘူတာရထားလမ်း၊ ကားလမ်း၊ ရေကြောင်းချိတ်ဆက်ရေး၊ ပုဇွန်တောင်ဈေး အဆင့်မြှင့်တင်ရေး၊ ဆိပ်ကမ်းသာကျန်းမာရေးဆိပ်ကမ်းအနီး ပန်းခြံအပန်းဖြေနေရာနှင့် ကမ်းခြေတစ်လျှောက် အပန်းဖြေနေရာပြုလုပ်ရန်၊ ကြည့်မြင်တိုင်ပန်းခြံအဆင့်မြှင့်ပြီးတော့ အများ ပြည်သူသုံးဧရိယာပြုလုပ်ရန် နဲ့ စက်စမ်းလမ်းဆုံ မြစ်မျက်နှာစာပြုပြင်ရေးနဲ့ ငမိုးရိပ်ချောင်းတစ်လျှောက် ခရီးသည်ယာဉ်ရပ်နားစခန်းများ ပြုလုပ်ဖို့ဖြစ်ကြောင်း သိရပါတယ်။ နည်းပညာကဏ္ဍမှာ ဒုတိယနှစ်ကနေ ပဉ္စမနှစ်အထိ နည်းပညာအကူအညီပေးရေး၊ ရန်ကုန်မြို့ သဘာဝဘေးကြိုတင်လေ့လာဆန်းစစ်မှုဆွေးနွေးပွဲ၊ ပြန်ကြားရေးနဲ့ ပဲရစ်-ရန်ကုန်နည်းပညာပူးပေါင်း ဆောင်ရွက်ပြုလုပ်ရန်ဖြစ်ကြောင်း သိရပါတယ်။ ရန်ကုန်မြို့တော်စည်ပင်သာယာရေးအနေနဲ့ ပြည်ပချေးငွေ စီမံကိန်းလုပ်ငန်း ၃ ခုအတွက် ချေးငွေက ၃၁-၃-၂၀၁၈ မှာ US$ ၅၆၄.၆၆ သန်း ရှိတယ်လို့သိရပါတယ်။ ယခု ကျွန်တော်တင်ပြခဲ့သလို ဒီချေးငွေယူရိုသန်း ၇၀ နဲ့ ထောက်ပံ့ငွေယူရိုသန်း ၉.၅ သန်း နိုင်ငံတော်က နေ ထုတ်ပေးရမယ့် ယူရိုငွေသန်း ၅.၂ သန်း၊ စုစုပေါင်းသုံးစွဲမယ့်ငွေ ယူရို ၈၄.ရ သန်းဟာ ရထား ပို့ဆောင်ရေးလုပ်ငန်းလို စီးပွားရေးလုပ်ငန်းအတွက် ရင်းနှီးမြှုပ်နှံသုံးစွဲမှာမဟုတ်ဘဲနဲ့ ရန်ကုန်မြို့ အဆင့်မြှင့် တိုးတက်လာဖို့ဖြစ်ကြောင်း ရေလမ်းကြောင်းကောင်းမွန်မှုနဲ့ နည်းပညာဖွံ့ဖြိုးတိုးတက်ရေးအတွက် သုံးစွဲမှာ ဖြစ်ကြောင်း တွေ့ရပါတယ်။ ဒီနေရာမှာ ဆောင်ရွက်မယ့်လုပ်ငန်းများ အနေနဲ့ပတ်သက်ပြီးတော့ ရေနုတ်မြောင်းတူးတာ၊ မြစ်ကမ်းပါးထိန်းသိမ်းမှုပြုလုပ်တာ၊ ကမ်းပတ်စင်္ကြံလမ်းပြုလုပ်တာတွေနဲ့ပတ်သက်တဲ့ ဆောင်ရွက်မယ့် လုပ်ငန်းတွေဟာ လုပ်ငန်းပမာဏ၊ လုပ်ငန်းအစီအမံများ တင်ပြဖို့လိုမှာဖြစ်ပါတယ်။ ရထားလမ်း၊ ကားလမ်း၊ ရေကြောင်းလမ်း ချိတ်ဆက်ရေးနဲ့ပတ်သက်တဲ့ လုပ်ငန်းအစီအစဉ်တွေ၊ ပန်းခြံမှာပြုပြင်မယ့် လုပ်ငန်း အကျယ်အဝန်း၊ လုပ်ငန်းပုံစံဒီဇိုင်း၊ အစီအမံများနဲ့ ငမိုးရိပ်ချောင်းတစ်လျှောက် ဆောက်လုပ်မယ့် လုပ်ငန်း၊ ယာဉ်ရပ်နားစခန်းများ၊ နေရာများ၊ ယာဉ်ရပ်နားစခန်းအရေအတွက် ပုံစံဒီဇိုင်းတွေနဲ့ ခရီးသည်နားနေရာ များ ပြုလုပ်မယ့်အနေအထားတွေကို ချပြဖို့လိုမှာဖြစ်ပါတယ်။ နည်းပညာအကူအညီနဲ့ပတ်သက်လို့လည်းပဲ ဘယ်လိုနည်းပညာတွေ ပံ့ပိုးကူညီမှာဖြစ်လို့ ရလာ နိုင်မယ့် အကျိုးကျေးဇူးများ၊ ရန်ကုန်မြို့ရဲ့ ဖြစ်ပေါ်တွေ့ကြုံလာနိုင်တဲ့ သဘာဝအန္တရာယ်အနေအထား ကြိုတင်ကာကွယ်လေ့လာဆန်းစစ်ရမယ့် အကြောင်းအရာများကို ရှင်းလင်းချပြသင့်တယ်လို့ ယူဆပါတယ်။ ယခုစီမံကိန်းလုပ်ငန်းဟာ စီးပွားရေးအကျိုးအမြတ်အတွက် ရင်းနှီးမြှုပ်နှံမှုမဟုတ်ဘဲနဲ့ ရန်ကုန်မြို့ အဆင့် မြှင့်တင်ရေး၊ ယာဉ်ကြောပိတ်ဆို့မှုပြေလည်နိုင်ရေး၊ ရေကြောင်းလမ်းကောင်းမွန်ရေးနဲ့ ရန်ကုန်မြို့နေ ပြည်သူများရဲ့ အကျိုးအတွက် နိုင်ငံတကာအဆင့်မီ မြို့တော်ဖြစ်ရေးကို ရည်ရွယ်ဆောင်ရွက်မယ့် လုပ်ငန်း ဖြစ်ကြောင်းတွေ့ရပါတယ်။ ချေးငွေထောက်ပံ့ငွေယူရို ၈၄.ရ သန်းဟာ မြန်မာငွေအနေနဲ့ လက်ရှိ ပေါက်ဈေး ၁,၇၇၀ ကျပ်နဲ့ တွက်ချက်မယ်ဆိုလို့ရှိရင် မြန်မာကျပ် ၁၅၀ ဘီလီယံခန့်ရှိလို့ ကျွန်တော်တို့ ကရင်ပြည်နယ်တစ်ခုလုံးရဲ့ ၂၀၁၈-၂၀၁၉ ဘဏ္ဍာနှစ် တစ်နှစ်လုံးအတွက် အသုံးစရိတ်လျာထားငွေရဲ့ ၂ ဆ လောက်ရှိတာတွေ့ရလို့ သုံးစွဲရမယ့်ငွေပမာဏနဲ့ နိုင်ငံအတွက် အကျိုးဖြစ်ထွန်းမှု ချိန်ထိုးစိစစ်သင့်ကြောင်း တင်ပြလိုပါတယ်။ စီမံကိန်းလုပ်ငန်းတစ်ခုလုံးအတွက် သုံးစွဲကုန်ကျမှုတန်ရာတန်ကြေး ပြန်ရနိုင်မှု၊ နိုင်ငံရဲ့ ပြည်သူအကျိုးအတွက် အထောက်အကူပြုနိုင်မှု၊ နိုင်ငံနဲ့ပြည်သူများ ကြုံတွေ့နေရတဲ့ အလုပ်လက်မဲ့ ပြဿနာနဲ့ ဆင်းရဲမှုလျှော့ချရေးပြဿနာတွေမှာ အထောက်အကူပြုနိုင်တဲ့ လုပ်ငန်းစီမံကိန်းများကို ဦးစား ပေးပြီး ချေးငွေများကို အသုံးပြု ဆောင်ရွက်သင့်ကြောင်း အကြံပြုတင်ပြရင်း နိဂုံးချုပ်အပ်ပါတယ်။ အားလုံး ကျေးဇူးတင်ပါတယ်။</speech>
<speech type="speaker">ဦးသိန်းတန် လှည်းကူးမဲဆန္ဒနယ်ဆွေးနွေးဖို့ဖြစ်ပါတယ်။</speech>
<speech><mp id="476">ဦးသိန်းတန်(လှည်းကူးမဲဆန္ဒနယ်၊ ရန်ကုန်တိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုဝန်ကြီးများ၊ ပြည်ထောင်စုလွှတ်တော် ကိုယ်စားလှယ်များအားလုံး မင်္ဂလာအပေါင်းနဲ့ ပြည့်စုံစေကြောင်း ဆုမွန်ကောင်းတောင်း နှုတ်ခွန်းဆက်သ အပ်ပါတယ်။ ကျွန်တော်ဟာ ရန်ကုန်တိုင်းဒေသကြီး၊ လှည်းကူးမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးသိန်းတန် ဖြစ်ပါတယ်။ ရန်ကုန်တိုင်းဒေသကြီး ငမိုးရိပ်ချောင်းဖွံ့ဖြိုးတိုးတက်ရေး၊ ငမိုးရိပ်ချောင်းနဲ့ ရန်ကုန်မြစ်မျက်နှာစာတွေမှာ မြို့ပြဖွံ့ဖြိုးရေးမဟာဗျူဟာစီမံကိန်းအတွက် ပြင်သစ်ဖွံ့ဖြိုးတိုးတက်ရေး အေဂျင်စီထံမှ ယူရိုသန်း ၇၀ ချေးယူမယ့်ကိစ္စနဲ့ပတ်သက်လို့ အကြံပြုထောက်ခံ ဆွေးနွေးသွားမှာဖြစ်ပါတယ်။ လေးစားအပ်ပါသော နာယကကြီးခင်ဗျာ။ ယခုချေးငွေနဲ့ ဆောင်ရွက်မယ့် စီမံကိန်းမှာပါဝင်တဲ့ ငမိုးရိပ်ချောင်းကို စတင်ဆွေးနွေးပါမယ်။ ငမိုးရိပ်ချောင်းဟာ ပဲခူးရိုးမကိုအဖျားခံပြီး လှည်းကူး၊ ဒဂုံ(အရှေ့)၊ ဒဂုံ(မြောက်)၊ ဒဂုံ(တောင်)၊ မြောက်ဥက္ကလာပ၊ တောင်ဥက္ကလာပ၊ သင်္ဃန်းကျွန်း၊ သာကေတ၊ ဒေါပုံ၊ ပုဇွန် တောင်မြို့နယ်တွေကို ဖြတ်ပြီးတော့ ရန်ကုန်မြစ်ထဲကို စီးဝင်ပါတယ်။ ငမိုးရိပ်ချောင်းဖျားမှာ ဆည် ၃ ဆင့် ခံပြီး ငမိုးရိပ်ရေလှောင်တမံ တည်ဆောက်ထားပါတယ်။ ဒဂုံ(အရှေ့ပိုင်း)မြို့နယ်၊ ရွာသာကြီး စိတ်ကျန်းမာရေး ဆေးရုံအနီးမှာ ၂၈ ပေါက် ရေတံခါးထားရှိပြီး ငမိုးရိပ်ချောင်းရေကို ထိန်းချုပ်ထားပါတယ်။ ချောင်းဟာ သက်တမ်းရှည်ချောင်းဖြစ်တဲ့အတွက် ချောင်းကျိုးအင်းများစွာရှိပြီး အကောက်အကွေ့များစွာ ရှိနေပါတယ်။ ချောင်းကျိုးဖြစ်မယ့် မြင်းခွာပုံချောင်းကွေ့များလည်း ရှိနေပါတယ်။ ယခု ဆောင်ရွက်မယ့် စီမံကိန်းကြီး အဓွန့်ရှည်ကြာရှည် ဖွံ့ဖြိုးတိုးတက်စေဖို့ ငမိုးရိပ်ရေလှောင်တမံကြီး စိတ်ချလုံခြုံစွာ ကြံ့ခိုင်မှု ရှိရေးနှင့် ငမိုးရိပ်ချောင်းရေစီးရေလာ ကောင်းမွန်မှုရှိရေးတို့ကို အထူးသတိပြုဖို့ လိုအပ်ပါကြောင်း အကြံပြု လိုပါတယ်။ နာယကကြီးခင်ဗျာ။ ငမိုးရိပ်ချောင်းကို အမှီပြုပြီး ရွာပေါင်း ၄၀ ခန့် ချောင်းနံဘေးဝဲယာမှာရှိနေ ပါတယ်။ နေအိမ်များဟာ ချောင်းကိုကျောပေးပြီး တည်ဆောက်ထားကြပြီး အမှိုက်များကိုလည်း ချောင်း ထဲကို စွန့်ပစ်ကြတဲ့အတွက် သဘာဝကလက်ဆောင်ပေးထားတဲ့ ချောင်းကလေးဟာ အရုပ်ဆုံးအကျည်းတန် ယခုချေးငွေနဲ့ဆောင်ရွက်မယ့် မဟာဗျူဟာစီမံကိန်းမှာ အများပြည်သူသုံး ကမ်းနံဘေး စင်္ကြံလမ်းများ၊ အဆင့်မြင့်ဈေးများ၊ ကုန်းလမ်းရေလမ်းချိတ်ဆက်မယ့် သယ်ယူပို့ဆောင်ရေးလုပ်ငန်း များ၊ စိတ်ချလုံခြုံသော ရေကြောင်းသွားလာမှုစနစ်များ၊ မြို့ပြယဉ်ကျေးမှုအမွေအနှစ်များထိန်းသိမ်းရေး စတဲ့ လုပ်ငန်းများပါဝင်ပါတယ်။ ဒါပေမယ့်လည်း ငမိုးရိပ်ချောင်း လေးပုံသုံးပုံကျော် ဖြတ်သန်းစီးဆင်း သွားတဲ့ ချောင်းနံဘေးရှိကျေးရွာများရဲ့ ဖွံ့ဖြိုးမှုလုပ်ငန်းများမပါဝင်ကြောင်း တွေ့ရှိရပါတယ်။ နာယကကြီးခင်ဗျာ။ ငမိုးရိပ်ချောင်း မျက်နှာစာရှိ အချို့သောကျေးရွာတွေရဲ့ ဖွံ့ဖြိုးမှုလုပ်ငန်းကို စံနမူနာပြအဖြစ် စီမံကိန်းရဲ့ အစိတ်အပိုင်းလေးတစ်ခုအနေနဲ့ ဆောင်ရွက်သင့်ကြောင်း အကြံပြုလိုပါတယ်။ စီမံ/ဘဏ္ဍာပြည်ထောင်စု ဒုတိယဝန်ကြီးရှင်းပြစဉ်က ဒီချေးငွေနဲ့လုပ်ငန်းများ အကောင်အထည်ဖော်ပြီး တဲ့အခါ အကျိုးရလဒ်အနေနဲ့ အနာဂတ်မြို့ပြဖွံ့ဖြိုးမှုလုပ်ငန်းများအတွက် နမူနာကောင်းများစွာ ရရှိနိုင် မယ်လို့ ရှင်းလင်းခဲ့ပါတယ်။ ဒီထက်ပိုပြီး အနာဂတ်ကျေးလက်တောရွာ ဖွံ့ဖြိုးမှုလုပ်ငန်းများ အတွက်လည်း နမူနာ ကောင်းအဖြစ်ရနိုင်ပါမယ်လို့ ဖြည့်စွက်ပါရှိစေလိုပါတယ်။ ငမိုးရိပ်ချောင်းနံဘေးမှာရှိတဲ့ ကျေးလက် ဖွံ့ဖြိုးရေး လုပ်ငန်းကိုလည်းပဲ တစ်ခါတည်း တွဲဖက်အကောင်အထည်ဖော်လိုက်ပါက မြန်မာ့ရိုးရာ ကျေးလက်ဓလေ့၊ ယဉ်ကျေးမှုနဲ့အညီ သန့်ရှင်းသပ်ရပ်သောနေအိမ်များ၊ ချောင်းနံဘေးရှိလမ်းများ၊ သစ်ပင် ပန်းမန်များ၊ အပျော်စီးလှေများရှိနေမယ်ဆိုရင် လေ့လာအပန်းဖြေစရာနေရာကောင်း ဖြစ်လာမှာ ဖြစ်ပါတယ်။ မြို့တွင်းမှာ မွန်းကြပ်စွာနေထိုင်လျက်ရှိနေကြတဲ့ ပြည်သူလူထုများ လာရောက်အပန်းဖြေမှုများ ရှိလာမယ့် အပြင် ဒေသခံ ပြည်သူများလည်းပဲ ကျန်းမာရေးနဲ့ညီညွတ်စွာ သွားလာနိုင်မယ်။ အလုပ်အကိုင် အခွင့် အလမ်းများလည်း ပေါ်လာနိုင်မယ် စတဲ့ အကျိုးကျေးဇူးများ ရရှိလာနိုင်မှာ ဖြစ်ပါတယ်။ ဒီအပြင် ငမိုးရိပ် ချောင်းနံဘေးရှိ တရားမဝင်ငါးကန်များ၊ လယ်ယာမြေကို အခြားနည်းသုံးစွဲခွင့်မရရှိသေးသော အိမ်ခြံ ကွက်များကိုလည်း ဥပဒေနဲ့အညီ ရှင်းလင်းနိုင်မှာဖြစ်ပါတယ်။ နာယကကြီးခင်ဗျာ။ နိဂုံးချုပ်အနေနဲ့ ရန်ကုန်မြစ်နဲ့ ငမိုးရိပ်ချောင်းမျက်နှာစာတို့မှာ မြို့ပြဖွံ့ဖြိုး တိုးတက်ရေး ဆောင်ရွက်ခြင်းနဲ့အတူ ငမိုးရိပ်ချောင်းနံဘေးရှိ အချို့သောကျေးရွာဖွံ့ဖြိုးတိုးတက်ရေး ကိုလည်း နမူနာပြအဖြစ် တစ်ပါးတည်းဆောင်ရွက်စေလိုပါတယ်။ တစ်ဆက်တည်းမှာပဲ နိုင်ငံခြားချေးငွေနဲ့ အကောင်အထည်ဖော်လိုက်တဲ့ စီမံကိန်းကြီးဟာ နောင်သမိုင်းအမွေအနှစ် ဖြစ်မှာဖြစ်တဲ့အတွက် အရည်အသွေးမီ၊ စံချိန်မီတဲ့ သမိုင်းဝင်စီမံကိန်းလုပ်ငန်းကြီးဖြစ်စေလိုကြောင်း အကြံပြု ထောက်ခံ ဆွေးနွေး အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးမြင့်လွင် တွံတေးမဲဆန္ဒနယ်က ဆွေးနွေးဖို့ဖြစ်ပါတယ်။</speech>
<speech><mp id="451">ဦးမြင့်လွင်(တွံတေးမဲဆန္ဒနယ်၊ ရန်ကုန်တိုင်းဒေသကြီး)</mp>အားလုံးပဲမင်္ဂလာပါ။ ကျွန်တော် ကတော့ ရန်ကုန်တိုင်းဒေသကြီး တွံတေးမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးမြင့်လွင်ဖြစ်ပါတယ်။ လေးစားအပ်ပါတဲ့ ပြည်ထောင်စုလွှတ်တော် နာယကကြီးခင်ဗျား။ ကျွန်တော်တို့ ရန်ကုန်မြို့က လူဦးရေ ၆ သန်းကျော် နေထိုင်တဲ့ Mega City ကြီး တစ်ခုဖြစ်တယ်။ နောက်တစ်ခါ ရှေးဟောင်းကိုလိုနီ အဆောက်အဦ ရာနဲ့ချီပြီးတော့ရှိတယ်။ ရွှေတိဂုံဘုရားတို့လို၊ ကန်တော်ကြီး၊ အင်ယားကန်တို့လို၊ ရန်ကုန် တက္ကသိုလ်တို့လို ပြည်တွင်းပြည်ပခရီးသွားတွေကို ဆွဲဆောင်နိုင်တဲ့ အရာတွေရှိတဲ့ မြို့ဖြစ်တယ်။ မြန်မာ နိုင်ငံရဲ့ စီးပွားရေးမြို့တော်ကြီးဖြစ်တယ်။ စက်မှုဇုန် ၂၀ ကျော်ရှိတဲ့ မြို့ကြီးဖြစ်တယ်။ ဒါကြောင့်မို့လို့ ဒီမြို့ကြီးကို ပြင်ဆင်မွမ်းမံတဲ့ကိစ္စ ဒီအတွက် နိုင်ငံတကာကနေပြီးတော့ ငွေကြေး ချေးယူပြီးတော့ လုပ်ရမယ်ဆိုတဲ့ကိစ္စကို ကျွန်တော်တို့ ယေဘုယျအားဖြင့် သဘောတူထောက်ခံပါတယ်။ ဒါပေမဲ့ ငွေဆိုတာ ဘယ်လောက်ပဲ အတိုးနည်းနည်း ချေးတယ်ဆိုရင် ပြန်ဆပ်ရမှာပါပဲ။ ကျွန်တော်တို့ အနာဂတ်မျိုးဆက်သစ်တွေ ဆပ်ရမှာပါပဲ။ ဒါကြောင့်မို့လို့ နိုင်ငံတော်က ချေးယူတဲ့ငွေကို တစ်ကျပ် တစ်ပြားမှ အလေအလွင့်မရှိအောင် သုံးစွဲဖို့ အရေးကြီးပါတယ်။ ကျွန်တော် ဒီလိုပြောရတာက ကျွန်တော်တို့ နိုင်ငံမှာ ပြည်သူ့ဘဏ္ဍာငွေ အသုံးပြုပြီးတော့ ပြည်သူအတွက် အသုံးမဝင်တဲ့၊ အကျိုးမရှိတဲ့ စီမံကိန်း တချို့ရှိခဲ့တာ အတိတ်သမိုင်းမှာ အထင် အရှားပဲ ဖြစ်ပါတယ်။ အဲဒီထဲက ဥပမာ တစ်ခုနှစ်ခုလောက်ကို ပြပါရစေ။ သူနာပြုတက္ကသိုလ်နားမှာ လူကူးခုံးကျော်တံတားတစ်ခု ရှိပါတယ်။ ကျွန်တော် အတိအကျ နေ့စဉ်စောင့်ပြီးတော့ စာရင်းမယူနိုင်လို့ မသိပါဘူး။ ဒါပေမဲ့ ကျွန်တော်ရောက်တဲ့ အခါတိုင်းမှာ အဲဒီလူကူး ခုံးကျော်တံတားပေါ်က လူတစ်ယောက်မှ ဖြတ်လျှောက်တာကို မတွေ့ရပါဘူး။ နောက်တစ်ခါ လှိုင်သာယာနဲ့ ပုသိမ်သွားတဲ့ ရထားလမ်းဆိုရင်လည်း ဒီအတိုင်းပစ်ထားရတာ တောကြီးထူပြီးတော့ အလကားဖြစ်နေပါတယ်။ ဒီလို နိုင်ငံတော်ရဲ့ ဘဏ္ဍာငွေတွေ အလေအလွင့်ဖြစ်တဲ့ စီမံကိန်းတချို့ ကျွန်တော်တို့နိုင်ငံမှာ ရှိခဲ့ပါတယ်။ ကျွန်တော်တို့ ပြည်သူလူထုကနေပြီးတော့ ယုံယုံ ကြည်ကြည်နဲ့ အားကိုးတကြီးနဲ့ မဲပေးရွေးချယ်တင်မြှောက်လိုက်တဲ့ ပြည်သူ့အစိုးရအနေနဲ့တော့ ဒီလို ကိစ္စမျိုး မဖြစ်ဖို့လိုပါတယ်။ ဒီလိုပြည်သူ့အတွက် အကျိုးမရှိတဲ့ စီမံကိန်းမျိုးတွေ ကျွန်တော်တို့ မလုပ်မိဖို့ လိုပါတယ်။ ပြည်သူ့ဘဏ္ဍာငွေနဲ့ ပြည်သူအတွက် အကျိုးမရှိတဲ့၊ အသုံးမဝင်တဲ့ စီမံကိန်းတွေ လုပ်တာဟာ ကျွန်တော်တို့ နိုင်ငံတော်ရဲ့ အနာဂတ်၊ ပြည်သူတွေရဲ့ အနာဂတ်ပေါ်မှာ ရာဇဝတ်မှုကျူးလွန်တာပဲ ဖြစ်ပါတယ်။ ဒါကြောင့်မို့လို့ ဒီနိုင်ငံခြားကနေချေးယူတဲ့ ချေးငွေတွေအပေါ်မှာ တစ်ပြားတစ်ချပ်မှ အလေအလွင့် အဆုံးအရှုံးမရှိအောင် အဟောသိကံ မဖြစ်အောင် ကျွန်တော်တို့ စနစ်တကျ စီမံခန့်ခွဲသွား ပြီးတော့ Cost Effective ဖြစ်အောင်၊ Efficient ဖြစ်အောင် ဂရုစိုက်သုံးစွဲဖို့ လိုအပ်ပါတယ်။ ဒါကိုကျွန်တော် အကြံပြု လိုပါတယ်။ နောက်တစ်ခုကတော့ ကျွန်တော်တို့ မကြာသေးမီလများအတွင်း စီမံကိန်းတွေ အကောင်အထည် ဖော်တဲ့အခါ ရန်ကုန်တိုင်းဒေသကြီးအစိုးရအဖွဲ့နဲ့ ရန်ကုန်တိုင်းဒေသကြီး လွှတ်တော်အပိုင်းမှာ ပွတ်တိုက် မှုတွေ တချို့တွေ ရှိခဲ့တယ်ဆိုတာကို ကျွန်တော်တို့ မကြာမကြာ ကြားသိနေရပါတယ်။ အဲဒီတော့ ဒီဟာနဲ့ ပတ်သက်ပြီးတော့ ဘယ်သူမှန်တယ်။ ဘယ်သူမှားတယ်ဆိုတာကို ကျွန်တော် မပြောလိုပါဘူး။ သို့သော် တတ်နိုင်သမျှတော့ Executive Power ကို ယူထားတဲ့ အစိုးရအဖွဲ့၊ ပြည်ထောင်စုဝန်ကြီးအဖွဲ့တွေ အနေနဲ့ ပြည်သူလူထုက ရွေးချယ်တင်မြှောက်ထားတဲ့ လွှတ်တော်ကိုယ်စားလှယ်တွေ၊ လွှတ်တော်တွေနဲ့ အခုထက်ပိုပြီးတော့ ရင်းရင်းနှီးနှီးနဲ့ နွေးနွေးထွေးထွေးနဲ့ ပေါင်းစပ်ပြီးတော့၊ ညှိနှိုင်းပြီးတော့ လုပ်ဆောင် သွားဖို့လည်း လိုအပ်ပါတယ်။ ဒီလိုဆိုလို့ရှိရင် ပြည်သူလူထုက ရွေးချယ်ထားတဲ့ လွှတ်တော်ကိုယ်စားလှယ်တွေ၊ ပြည်သူလူထုကရွေးချယ်ထားတဲ့ လွှတ်တော်ကိုယ်စားလှယ်တွေနဲ့ ဖွဲ့စည်းထားတဲ့ လွှတ်တော်နဲ့ ပူးပေါင်း ဆောင်ရွက်ခြင်းဟာ ဒီမိုကရေစီစနစ်ရဲ့ ဂုဏ်ဒြပ်တစ်ခုလည်းဖြစ်ပါတယ်။ အောင်မြင်မှုအတွက် အာမခံချက် တစ်ခုလည်း ဖြစ်ပါတယ်။ အဲဒီတော့ ဒါကိုလည်း လွှတ်တော်များ၊ လွှတ်တော်ကိုယ်စားလှယ်များနဲ့ သေသေချာချာညှိနှိုင်းပေါင်းစပ်ပြီးတော့ ဆောင်ရွက်သွားဖို့အတွက် ပြည်ထောင်စုဝန်ကြီးများ ရန်ကုန်တိုင်း အစိုးရအဖွဲ့ကို ကျွန်တော် အကြံပြုလိုပါတယ်။ နောက်ဒီမှာ ကျွန်တော်တို့ လုပ်မယ့်လုပ်ငန်းတွေနဲ့ ပတ်သက်လို့ တချို့ကိစ္စတွေကို ကျွန်တော် အကြံပြုလိုပါတယ်။ ရန်ကုန်မြစ်ကမ်းပါးတစ်လျှောက်မှာ ဖွံ့ဖြိုးရေးတွေ၊ စင်္ကြံပတ်လမ်းတွေ၊ အပန်း ဖြေရေးတွေ ဒါတွေလုပ်မယ်ဆိုလို့ရှိရင် ရန်ကုန်မြစ်ရဲ့ ဟိုဘက်ကမ်းဖြစ်တဲ့ ဒလဘက်ကမ်းကိုလည်း ထည့်သွင်းစဉ်းစားသင့်ပါတယ်။ ဒလကလည်း ရန်ကုန်မြစ်ကို မျက်နှာပြုထားတာ ဖြစ်တယ်။ အခုကတည်းက တံတားကြီးဆောက်တော့မယ်ဆိုရင် ဒလဘက်ကမ်းမှာလည်း စင်္ကြံပတ်လမ်းကြီးတွေ၊ နောက်ပြည်သူအပန်းဖြေ ကိစ္စတွေ ဒါတွေကို ထည့်သွင်းစဉ်းစားထားဖို့ လိုပါတယ်။ နောက်တစ်ခုက ရန်ကုန် Downtown မြို့နယ် ၆ မြို့နယ်က ပြည်သူတွေကျန်းမာရေးအတွက် မနက်မနက်ကို လမ်းသွား လျှောက်တဲ့အခါ အခက်အခဲတွေ တွေ့ရပါတယ်။ ကန်တော်ကြီးသွားကြတယ်။ အင်းယားသွားကြတယ်။ အဲဒီအထိ မသွားနိုင်တဲ့သူတွေ ဆိုရင် ဗိုလ်တစ်ထောင်ကမ်းနားတို့၊ လမ်းမတော်ကမ်းနားတို့ သွားတယ်။ အဲဒီအခါမှာ Container ကြီးတွေနဲ့ ရှောင်ရှားပြီးတော့ လျှောက်ကြရတာတွေ ရှိပါတယ်။ နောက်တစ်ခါ မသန့်ရှင်းတဲ့အပိုင်းတွေလည်း ရှိပါတယ်။ ဒါတွေကိုလည်း ထည့်သွင်းစဉ်းစားပြီးတော့ အပန်းဖြေနေရာတွေ၊ စင်္ကြံပတ်လမ်းတွေ လုပ်မယ်ဆိုလို့ရှိရင် ပြည်သူတွေရဲ့ ကျန်းမာရေးအတွက်ကိုလည်း အထူးဂရုပြုပြီးတော့ သူတို့အတွက်လည်း ထည့်သွင်းစဉ်းစားပေးဖို့ လိုအပ်ပါတယ်။ ဒါကြောင့်မို့ ကျွန်တော့ အနေနဲ့ကတော့ ဒီစီမံကိန်းအတွက် ငွေချေးတယ်ဆိုတာကို ရှေ့ကလွှတ်တော်ကိုယ်စားလှယ်များလည်း ဆွေးနွေးခဲ့ကြပြီး ဖြစ်ပါတယ်။ အဲဒီတော့ ကျွန်တော့အနေနဲ့ကတော့ ယေဘုယျအားဖြင့် ထောက်ခံပါတယ်။ ဒီစီမံကိန်းအတွက် နိုင်ငံခြားက ချေးယူတဲ့ ငွေတွေကို စနစ်တကျနဲ့ အလေအလွင့်မရှိအောင် အသုံးပြုဖို့ အတွက်သာ၊ နောက်တစ်ခုက လွှတ်တော်ကိုယ်စားလှယ်များ၊ လွှတ်တော်များနဲ့ တိုင်ပင်ညှိနှိုင်းပြီးတော့ လုပ်ဆောင်ဖို့သာ အကြံပြု တိုက်တွန်းရင်း နိဂုံးချုပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးရဲလွင် အလုံမဲဆန္ဒနယ်ဆွေးနွေးဖို့ဖြစ်ပါတယ်။</speech>
<speech><mp id="484">ဦးရဲလွင်(အလုံမဲဆန္ဒနယ်၊ ရန်ကုန်တိုင်းဒေသကြီး)</mp>လေးစားအပ်တဲ့ ပြည်ထောင်စု လွှတ်တော် နာယကကြီးနှင့်တကွ အားလုံးမင်္ဂလာပါ။ ကျွန်တော်ကတော့ ရန်ကုန်တိုင်းဒေသကြီး အလုံ မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးရဲလွင်ပဲ ဖြစ်ပါတယ်။ နိုင်ငံတော်သမ္မတထံမှပေးပို့တဲ့ ရန်ကုန်တိုင်းဒေသကြီးအတွင်း စီမံကိန်းလုပ်ငန်းများဆောင်ရွက်ရန်အတွက် ပြင်သစ်နိုင်ငံဖွံ့ဖြိုးတိုးတက်ရေး အေဂျင်စီထံမှ ယူရိုသန်း ၇၀ ချေးငွေရယူရန်ကိစ္စနဲ့ စပ်လျဉ်းပြီး အကြံပြု ထောက်ခံ ဆွေးနွေးသွားမှာပဲ ဖြစ်ပါတယ်။ နာယကကြီးခင်ဗျာ။ ရန်ကုန်မြို့တော်ရဲ့ အနောက်ဘက်မှာ လှိုင်မြစ်၊ တောင်ဘက်မှာ ရန်ကုန်မြစ်၊ အရှေ့ဘက်မှာပဲခူးမြစ်နဲ့ ငမိုးရိပ်ချောင်းတို့ဟာ ရန်ကုန်မြို့ရဲ့ အရှေ့ဘက်ပိုင်းဒေသများတစ်လျှောက် ဖြတ်သန်း စီးဆင်းနေပါတယ်။ ပုဇွန်တောင်၊ ဗိုလ်တထောင်၊ ကျောက်တံတား၊ ပန်းပဲတန်း၊ လသာ၊ လမ်းမတော်၊ အလုံ အစရှိတဲ့ ရန်ကုန်မြို့တွင်းမြို့နယ်များနဲ့ မြစ်ချောင်းများဟာ အန်ဒမန်ပင်လယ်နှင့် နီးကပ်စွာ တည်ရှိ နေခြင်းကြောင့် မိုးသည်းထန်စွာရွာသွန်းချိန်နဲ့ ဒီရေတက်တဲ့်ဆိုင်ပါက ရေကြီးရေလျှံမှုများ ဖြစ်ပြီးတော့ ဆုံးရှုံးမှုများလည်း ခံစားရပါတယ်။ ရန်ကုန်တိုင်းဒေသကြီးမှာ သယ်ယူပို့ဆောင်ရေး မြစ်ကမ်းပါး တစ်လျှောက်ဖွံ့ဖြိုးရေးနဲ့ မြို့ပြယဉ်ကျေးမှုအမွေအနှစ်များ ထိန်းသိမ်းစောင့်ရှောက်ရေး မဟာဗျူဟာစီမံကိန်း ဆောင်ရွက်တဲ့နေရာမှာ ရင်းနှီးမြှုပ်နှံမှုကဏ္ဍနဲ့ နည်းပညာကဏ္ဍဆိုပြီး ကဏ္ဍနှစ်ရပ်နဲ့ ဆောင်ရွက်တဲ့ နေရာမှာ ရင်းနှီးမြှုပ်နှံမှုကဏ္ဍမှာပါဝင်တဲ့ ငမိုးရိပ်ချောင်းဖွံ့ဖြိုးတိုးတက်ရေး ဆောင်ရွက်ရန်ကိစ္စရပ်များကို အလေးပေး ဆွေးနွေးသွားမှာပဲ ဖြစ်ပါတယ်။ ရန်ကုန်တိုင်းဒေသကြီးအတွင်းမှာ ဖြတ်သန်းစီးဆင်းနေတဲ့ မြစ်ချောင်းတွေဟာ တိမ်ကောလျက် ရေကြီးရေလျှံမှုကြောင့် မြစ်ချောင်းများကို ဖြတ်သန်းဖောက်လုပ်ထားတဲ့တံတားများအောက်မှာ ခုတ်မောင်း သွားလာနေတဲ့ စက်တပ်သမားရေယဉ်များဟာ တံတားနဲ့မလွတ်မကင်း ခုတ်မောင်းသွားလာနေရမှုကို ကြားသိနေရပါတယ်။ အခုငမိုးရိပ်ချောင်းဆိုရင်လည်း တိမ်ကောနေပြီဖြစ်တဲ့အတွက် သက်ဆိုင်ရာဌာန များအနေနဲ့ ချောင်းကို တူးဖော်ဆည်ယူပေးနိုင်ရန် ဒေသခံပြည်သူများအနေနဲ့ မျှော်လင့်လျက်ရှိနေပြီး ထိုသို့ပြုလုပ်ပေးခြင်းအားဖြင့် ရေကြောင်းသွားလာမှု အဆင်ပြေချောမွေ့စေခြင်းနဲ့ ရေကြီးရေလျှံမှုများကို လျှော့ချပေးနိုင်မှာ ဖြစ်ပါတယ်။ သယ်ယူပို့ဆောင်ရေးရှုထောင့်အနေဖြင့် တင်ပြရမယ်ဆိုရင်လည်း ရန်ကုန် မြို့တော်မှာ ယာဉ်ကြောပိတ်ဆို့မှုများကြောင့် လူကူးတံတားများ၊ ခုံးကျော်တံတားများ တည်ဆောက်ခြင်းများ ပြုလုပ်ခဲ့သော်လည်း ယာဉ်ကြောကျပ်တည်းမှုများဟာ တစ်နေရာမှ တစ်နေရာသို့ ပြောင်းလဲပိတ်ဆို့သွား ခြင်းမျိုးသာ ဖြစ်နေခဲ့ပါတယ်။ ဒါ့အပြင် မြန်မာ့မီးရထားမှ မြို့ပတ်ရထားဖြည့်တင်းခြင်း မြန်မာ့ရေကြောင်းမှာလည်း လှိုင်သာယာမှ ရန်ကုန်မြို့တွင်းသို့ သင်္ဘောဖြင့်သွားလာနိုင်ရန် စီစဉ်ဆောင်ရွက်ခဲ့သော်လည်း အောင်မြင်မှုမရရှိခဲ့ပါဘူး။ ငမိုးရိပ်ချောင်းတစ်လျှောက် ဆက်စပ်လျက်ရှိတဲ့ လှည်းကူးမြို့နယ်အမှတ်(၃) လမ်းမကြီးရှိ ငမိုးရိပ်တံတား အောက်မှစပြီးကြည့်မယ်ဆိုလို့ရှိရင် ဒဂုံမြို့သစ်(အရှေ့ပိုင်း)မြို့နယ်မှ အခြေတည်ကာ ဒဂုံမြို့သစ်(၅၇) ရပ်ကွက်နဲ့နီးခြင်း၊ ဒဂုံတက္ကသိုလ်နဲ့နီးခြင်း၊ တစ်ဖက်မှာ ရွှေပေါက်ကံမြို့သစ်၊ ရွှေပေါက်ကံစက်မှုဇုန်၊ တစ်ဖက်ခြမ်းမှာ မြောက်ဥက္ကလာပမြို့နယ်မှာ သံသုမာလမ်းမကြီးနှင့် နီးကပ်နေခြင်း၊ အထင်ကရဖြစ်တဲ့ မြောက်ဥက္ကလာပတံတားအား ဖြတ်သန်းသွားပြီး မယ်လမုဘုရား ကားလမ်းမကြီးတို့နဲ့ အလွန်နီးကပ်လျက် ရှိကြောင်းတွေ့ရှိရပါတယ်။ တစ်ဖက်မှာ ဒဂုံမြို့သစ်(မြောက်ပိုင်း)၊ တစ်ဖက်မှာ တောင်ဥက္ကလာပမြို့ဦးစေတီတို့ တည်ရှိနေခြင်းကြောင့် ကားလမ်းမကြီးနှင့် အလွန်နီးကပ်နေခြင်း သင်္ဃန်းကျွန်းမြို့နယ် တစ်ဖက်ကမ်းမှာ တောင်ဒဂုံစက်မှုဇုန်၊ မဟာဗန္ဓုလတံတားအောက်မှာဖြတ်ကာ ဆိပ်ကမ်းမြို့နယ်သို့ ဖြတ်သန်းသွားပြီး ပုဇွန်တောင်ချောင်းအတွင်းသို့ ဝင်ရောက်၍ ရန်ကုန်မြစ်အတွင်းသို့ ဝင်ရောက်ပါတယ်။ ငမိုးရိပ်ချောင်းကြီး အား ရန်ကုန်-ပုဇွန်တောင်ချောင်းမှခွဲထွက်ပြီး ရန်ကုန်မြို့ကြီးရဲ့ လူစည်ကားရာ မြို့များ၊ တံတားကြီးများ၊ ကားဂိတ်ကြီးများအနီးမှ ဖြတ်သန်းစီးဆင်းနေတာဖြစ်တဲ့အတွက် ဒီငမိုးရိပ်ချောင်းကြီးကို မြစ်ကြောင်း စီမံကိန်းပြုလုပ်ပြီး နိုင်ငံတော်အစိုးရကဖြစ်စေ၊ ပုဂ္ဂလိကစီးပွားရေးလုပ်ငန်းရှင်များကဖြစ်စေ ပြုပြင် ဆောင်ရွက်ပြီး ရေလမ်းခရီးသွားလာရေးလွယ်ကူစေရန် စီမံဆောင်ရွက်မယ်ဆိုလို့ရှိရင် အနာဂတ်မှာ ရန်ကုန်မြို့တော်ကြီးအား ငမိုးရိပ်ချောင်းကြီးဖြင့် အလှဆင်နိုင်မယ်လို့ ထင်မြင်မိပါတယ်။ ဒါ့ကြောင့် ငမိုးရိပ်ချောင်းကို ပြုပြင်ဖန်တီးဆောင်ရွက်မယ်ဆိုရင် ငမိုးရိပ်ချောင်းတစ်ချောင်းဟာ သာယာလှပါပြီး ပြည်ပနိုင်ငံခြားခရီးသွားဧည့်သည်များ စိတ်ဝင်စားသော နေရာတစ်ခုဖြစ်လာမှာပါ။ ဖွံ့ဖြိုး တိုးတက်ရေးစီမံကိန်းတွေ အောင်မြင်လာတာနဲ့အမျှ ရန်ကုန်တိုင်းဒေသကြီးမှာ ရေကြောင်းသွားလာမှု အဆင်ပြေချောမွေ့လာစေမှာပဲ ဖြစ်ပါတယ်။ ရေကြောင်းသွားလာမှု ရေကြောင်းနှုန်းစနစ်တပ်ဆင်ခြင်းဖြင့် ဘေးအန္တရာယ်ကင်းဝေး၍ လုံခြုံ စိတ်ချရသော ရေကြောင်းသွားလာမှုစနစ်များဟာ ရေယာဉ်များ ပြေးဆွဲ ရာတွင်လည်း ငမိုးရိပ်ချောင်းမှာဆိုရင်လည်း မြောက်ဒဂုံနဲ့ တောင်ဥက္ကလာ ဘေလီတံတားကစပြီးတော့ ညောင်တန်း-သီတာဆိပ်အထိ ပြေးဆွဲမယ်ဆိုရင် မြို့ပတ်ရထားကနေ မြို့ထဲကိုလာမယ့် ပြည်သူများအတွက် အနည်းဆုံးရီခန့် ကုန်ဆုံးနေရခြင်းကို ရေလမ်းကနေ ခရီးသွားလာမှု တိုးမြင့်လာဖို့ကိုလည်း လုပ်ဆောင်နိုင်မှာ ဖြစ်ပါတယ်။ ရေကြောင်းသယ်ယူပို့ဆောင်ရေးမှာ ယူရို ၁၇.၇၅ သန်း၊ သင်္ဘောများဝယ်ယူရန် ယူရို ၃.၅ သန်း၊ သင်္ဘောဆိပ်ကမ်းများအတွက် ယူရို ၃.၀၉ သန်း အချက်ပြဆက်သွယ်ရေးကိရိယာများအတွက် ယူရို ၁.၈၃ သန်း၊ သာကေတတံတား သန့်ရှင်းရေးအတွက်ယူရို ၇.၂၈ သန်းနဲ့ သောင်တူးဖောင်ခြင်းလုပ်ငန်းများအတွက် ယူရို ၂.၅ သန်း သုံးစွဲမယ့်အပြင် ငမိုးရိပ်ချောင်းတစ်လျှောက် ကနဦးလုပ်ဆောင်ရမယ့် စီမံကိန်း ၄ ခုအတွက် ယူရို ၁၅.၆ သန်း သုံးစွဲရန်လျာထားပြီး အဆိုပါစီမံကိန်းများမှာ တောင်ဥက္ကလာပဘုရားအနီး လက်မှတ်ရုံ ဝန်းကျင်နှင့် Public Space and Speed Space များအား တိုးတက်ဆောင်ရွက်ခြင်း၊ စီမံကိန်းအတွက် ယူရို ၀.၉၂ သန်း ငမိုးရိပ်မြစ်ချောင်းသွားလာမှု တိုးတက်အောင်ဆောင်ရွက်ခြင်းဖြင့် ဘတ်စ်ကားဂိတ်များနှင့် ဆက်သွယ်ခြင်း၊ ဘတ်စ်ကားဂိတ်အသစ်များနှင့် ဆက်သွယ်ခြင်းစီမံကိန်းအတွက် ယူရို ၉.၆ သန်း၊ မလွှကုန်း opossa comigosgoe:qjes Public Space and Speed Space op:08:0508 COMEDECISË ဆောင်ရွက်ခြင်းဖြင့် ယူရို ၀.ရ သန်းအပြင် ပုဇွန်တောင်ဈေးအဆင့်မြင့်စေခြင်းနှင့် လက်မှတ်ရုံဝန်းကျင် တို့အား တိုးတက်အောင်ဆောင်ရွက်ရန်အတွက် ယူရို ၄.၃၈ သန်းသုံးစွဲမည်ဖြစ်ကြောင်း မြို့ပြဖွံ့ဖြိုးမှု စီမံကိန်းရေးဆွဲခြင်းအစီအစဉ်အား သိရှိရတဲ့အတွက် အလွန်ကောင်းမွန်သော စီမံကိန်းတစ်ရပ် ဖြစ်ကြောင်း အကြံပြု ထောက်ခံအပ်ပါတယ်။ လေးစားအပ်တဲ့ နာယကကြီးခင်ဗျာ။ ရန်ကုန်တိုင်းအတွင်းမှာ သယ်ယူပို့ဆောင်ရေးမြစ်ကမ်းပါး တစ်လျှောက် ဖွံ့ဖြိုးရေးနဲ့ မြို့ပြယဉ်ကျေးမှုအမွေအနှစ်များ ထိန်းသိမ်းစောင့်ရှောက်ရေး မဟာဗျူဟာစီမံကိန်း ကို ဖော်ဆောင်ခြင်းဖြင့် စီမံကိန်း၅ နှစ်တာပြီးဆုံးသွားတဲ့နောက်မှာ ဒေသခံပြည်သူများရဲ့ အသက်အိုးအိမ်စည်းစိမ်ဟာ လုံခြုံစေခြင်း၊ သယ်ယူပို့ဆောင်ရေးကဏ္ဍများ လွယ်ကူချောမွေ့စေခြင်း၊ မြို့ပြအင်္ဂါရပ် အနာဂတ်ဖွံ့ဖြိုးမှုများ၊ လုပ်ငန်းများအတွက် နမူနာကောင်းများ ရရှိစေခြင်း၊ ခေတ်နဲ့လျော်ညီ သော နည်းပညာသစ်များရရှိခြင်း စတဲ့အကျိုးကျေးဇူးများကို ရရှိစေနိုင်မယ့်အပြင် ပြည်သူတို့၏ မျှော်လင့် ချက်များကို အကောင်အထည်ဖော်ဆောင်ရွက်နိုင်မှာဖြစ်တဲ့အတွက် ပြင်သစ်ဖွံ့ဖြိုးရေးအေဂျင်စီထံမှ ချေးငွေ ရယူပေးစေလိုပါကြောင်း အကြံပြု ထောက်ခံဆွေးနွေးအပ်ပါတယ်ခင်ဗျာ။ အားလုံးကို ကျေးဇူးတင်ပါတယ်။</speech>
<speech type="speaker">ဦးဌေးဝင်းအောင်(ခေါ်) ဦးပြုံးချို၊ ဒေါပုံမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="462">ဦးဌေးဝင်းအောင်(ခေါ်) ဦးပြုံးချို (ဒေါပုံမဲဆန္ဒနယ်၊ ရန်ကုန်တိုင်းဒေသကြီး)</mp>လေးစားအပ် ပါသော ပြည်ထောင်စုလွှတ်တော် နာယကကြီး၊ အမျိုးသားလွှတ်တော် ဥက္ကဋ္ဌကြီး၊ ပြည်ထောင်စုလွှတ်တော် ကိုယ်စားလှယ်တော်များ၊ ပြည်ထောင်စုအဆင့်အဖွဲ့ဝင်များ၊ ဧည့်သည်တော်များ မင်္ဂလာပါ။ ကျွန်တော် ကတော့ ရန်ကုန်တိုင်းဒေသကြီး ဒေါပုံမြို့နယ် ပြည်သူ့လွှတ်တော်ကိုယ်စားလှယ် ဦးဌေးဝင်းအောင်(ခေါ်) ဦးပြုံးချို ဖြစ်ပါတယ်။ ပြင်သစ်နိုင်ငံဖွံ့ဖြိုးတိုးတက်ရေးအေဂျင်စီမှ ချေးငွေရယူရေးကိစ္စကို ထောက်ခံ အကြံပြု ဆွေးနွေးသွားမှာ ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ Power Point သုံးစွဲခွင့်ပြုပါ။ ငမိုးရိပ်ချောင်း၊ ပုဇွန်တောင်ချောင်းအတွင်း ရေစီးရေလာပိုမိုကောင်းမွန်ရေး၊ ရေကြောင်းသွားလာမှု လုံခြုံ စိတ်ချရေး၊ ကမ်းပြို ၊ ကမ်းစောင်းမှုကာကွယ်ရေး၊ အများပြည်သူသုံး ကမ်းပတ်စင်္ကြံလမ်းပြုလုပ်ရေးနဲ့ အပန်းဖြေနေရာသစ်များ ပေါ်ထွန်းလာရေးတို့ဟာ အနာဂတ်ဖွံ့ဖြိုးရေးအတွက် မဟာဗျူဟာစီမံကိန်းထဲမှာ ပါလာမယ့် လုပ်ငန်းတချို့ဖြစ်ပါတယ်။ ဒီလုပ်ငန်းတွေဟာ လက်ရှိအနေအထားကနေ ပြန်လည်တူးဖော်ခြင်းတွေ၊ နောက်ပြီးတော့ ပြန်လည်ထိန်းသိမ်းခြင်းတွေ၊ မြှင့်တင်ခြင်းတွေ၊ တိုးချဲ့ခြင်းတွေဆိုတဲ့ ဆောင်ရွက်ချက် တွေလုပ်ရမှာဖြစ်ပါတယ်။ ရှင်းရှင်းလင်းလင်း အနေထားကနေပြီးတော့ လုပ်ရတာထက်တော့ သတိပြု ကိုင်တွယ်ရမယ့်အရာတွေ ကြုံတွေ့ရနိုင်ပါတယ်။ အဲဒီအပြင် နှစ်ပေါင်းများစွာ တူးဖော်မှုမပြုနိုင်တဲ့ တိမ်ကောလာပြီဖြစ်တဲ့ ချောင်းကြီးရဲ့ နံဘေးမှာ အပြိုင်အဆိုင်တိုးပွားလာနေတဲ့ တိုက်တာအဆောက်အဦတွေနဲ့ နေထိုင်မှုတွေအတွက် မြို့ပြအင်္ဂါရပ်နဲ့ အညီ ဝန်ဆောင်ဖြည့်ဆည်းရမယ့်ဟာတွေကလည်း အများအပြားရှိနေဦးမှာ ဖြစ်ပါတယ်။ အဲဒီစိန်ခေါ် မှုတွေနဲ့အတူ စီမံကိန်းဆောင်ရွက်ရာမှာ ရင်ဆိုင်ကြုံတွေ့ရမယ့် လက်ရှိမြေပြင်အနေအထား၊ သဘာဝ ဖြစ်စဉ်တွေကိုလည်း အလေးထားထည့်တွက်ရမှာ ဖြစ်ပါတယ်။ ဒီချေးငွေတွေနဲ့ဆောင်ရွက်မယ့် ဖွံ့ဖြိုးမှု စီမံကိန်းရည်ရွယ်ချက်ဖြစ်တဲ့ ရေစီးရေလာကောင်းမွန်ရေး၊ ရေကြောင်းသွားလာမှုလုံခြုံစိတ်ချရေး၊ ကမ်းပြို ကမ်းစောင်းမှုကာကွယ်ပြီးတော့ ဒေသခံပြည်သူလူထုရဲ့ အသက်အိုးအိမ်စည်းစိမ်လုံခြုံစေရေး၊ ကမ်းပတ် စင်္ကြံလမ်းများနဲ့ အများပြည်သူသုံး အပန်းဖြေနေရာ သစ်များ ပေါ်ထွန်းရေးတွေဟာဆိုလို့ရှိရင် လက်ရှိ ရှိနေတဲ့ချောင်းကြီးရဲ့ ရေတက်ရေကျြောင့် ရေကြီးရေလျှံမှုရှိနေတာတွေ၊ နောက်ပြီးတော့ ချောင်းကောလာသလို မြစ်ထွက်ပေါက်တွေ ကျဉ်းမြောင်း လာပြီး ပိတ်ဆို့နေတဲ့အတွက်ကြောင့် ရေစီးရေလာ မကောင်းဘဲဖြစ်နေတာတွေ၊ နောက်ပြီးတော့ ချောင်း၊ ကမ်းထိန်းသိမ်းစစ်ဆေးမှုတွေနဲ့ မြစ်ထွက်ပေါက်များ ပြန်လည်ရှင်းလင်းကောင်းမွန်ရေးတွေကို တစ်ပါတည်း မဖြစ်မနေ ဖြေရှင်းဆောင်ရွက်သွားရမှာ ဖြစ်ပါတယ်။ စီမံကိန်းအရ ပြုပြင်တည်ဆောက် ချိတ်ဆက်ရမှာတွေများပြားသလို နောက်မှ ပြဿနာတွေကို လိုက်ပြီးမဖြေရှင်းရအောင် ဒေသတွင်းလက်ရှိအခက်အခဲတွေကို မဖြစ်မနေထည့်တွက်ဖို့လိုပါတယ်။ ဒါ့အပြင် အသိပညာပေး ဟောပြောပွဲတွေ၊ ဆွေးနွေးပွဲတွေဟာ ပြုပြင်ပြောင်းလဲရေးမှာ အလေးထားရမယ့် လုပ်ငန်း တွေမှာပါပါတယ်။ ဆွေးနွေးပွဲတွေမှာလည်း အကောင်အထည်ဖော်ဆောင်ရွက်ရမယ့် အဖွဲ့အစည်းနဲ့ ဆက်စပ် ဌာနက ပေါင်းစပ်ဆောင်ရွက်နိုင်ရင် ဒီမဟာဗျူဟာစီမံကိန်းကို အားဖြစ်စေမှာဖြစ်ပါတယ်။ ကျွန်တော်တို့ ဒီမှာသုံးစွဲမယ့်ချေးငွေ နိုင်ငံတော်ကကျခံမယ့် ယူရို ၅.၂ သန်းထဲမှာဆိုလို့ရှိရင် မြေယာရွှေ့ပြောင်းမှုတွေ၊ မြေယာအသုံးချမှုတွေပါဝင်နေတာတွေ နောက်ပြီးတော့ ကျွန်တော်တို့ ယူရို ၁၀ သန်းသော် အသုံးချ ရမယ်၊ ကမ်းပါးထိန်းသိမ်းမှုနဲ့ စင်္ကြံလမ်းဆောက်လုပ်မယ့်ကိစ္စတွေဟာ ဆိုလို့ရှိရင် အများပြည်သူနဲ့ ထိတွေ့ ဆက်ဆံပြီးတော့ ဆွေးနွေးတိုင်ပင်ဖို့လိုပါတယ်။ ချေးငွေမဟာဗျူဟာစီမံကိန်းရဲ့ နည်းပညာအကူအညီပေးရေးကဏ္ဍမှာပါလာမယ့် ရန်ကုန်မြို့ သဘာဝဘေးအန္တရာယ်ကြိုတင်ကာကွယ်ရေး လေ့လာဆန်းစစ်မှုတွေမှာ လုပ်ငန်းနေရာများနဲ့ ဆက်စပ်နေတဲ့ ပြည်သူလူထုအား အသိပညာရှင်းလင်းပွဲတွေ ပြုလုပ်ဖို့လိုအပ်ပါတယ်။ ဒါမှလည်းပဲ ပွင့်လင်းမြင်သာစွာ ဆောင်ရွက်နိုင်ပြီးတော့ နိုင်ငံတော်က ချေးယူမယ့်ငွေကြေးတွေ၊ နိုင်ငံတော်မှကျခံမယ့် ငွေကြေးတွေနဲ့ ပတ်သက်ပြီးတော့ ထိရောက်စွာ ဆောင်ရွက်နိုင်မှာဖြစ်ကြောင်း၊ အထက်ပါအချက်များကို အလေးပြု ဆောင်ရွက်သင့်ပါကြောင်း အကြံပြု ဆွေးနွေးအပ်ပါတယ်။ အားလုံးကိုကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အထက်ပါချေးငွေရယူရန်ကိစ္စနဲ့ စပ်လျဉ်းပြီး လွှတ်တော်ကိုယ်စားလှယ်များရဲ့ ဆွေးနွေးချက်များအပေါ် သက်ဆိုင်ရာ ပြည်ထောင်စုအဆင့် အဖွဲ့အစည်းဝင်များက ပြန်လည်ရှင်းလင်း ဆွေးနွေးခြင်းနဲ့ လွှတ်တော်ရဲ့ အဆုံးအဖြတ်ရယူခြင်းအစီအစဉ် တို့ကို ၂၆-၁၁-၂၀၁၈ ရက်(တနင်္လာနေ့)မှာ ဆောင်ရွက်ရန်လျာထားပါကြောင်း ကြေညာပါတယ်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျာ။ အစည်းအဝေးကို ၃၀ မိနစ်ခန့် ခေတ္တ ရပ်နားမှာ ဖြစ်ပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျာ။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။</speech>
</motion>&gt;
</section>
<section value="Bill">
<bill>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များခင်ဗျာ။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီ။</speech>
<title>ပြည်ထောင်စုအစိုးရအဖွဲ့မှပေးပို့သော အခွန်ဆိုင်ရာစီမံအုပ်ချုပ်မှုဥပဒေကြမ်းနှင့်စပ်လျဉ်း၍ အောက်ပါ လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၈) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်ထောင်စု အစိုးရအဖွဲ့ရုံးမှ ပေးပို့ထားတဲ့ အခွန်ဆိုင်ရာစီမံအုပ်ချုပ်မှုဥပဒေကြမ်း နဲ့စပ်လျဉ်းပြီး ၁၂-၁၁-၂၀၁၈ ရက်က ကျင်းပပြုခဲ့လုပ်တဲ့ ပြည်ထောင်စုလွှတ်တော် အစည်းအဝေးမှာ ဥပဒေကြမ်းပူးပေါင်းကော်မတီရဲ့ လေ့လာ တွေ့ရှိချက်နှင့် သဘောထားမှတ်ချက်အစီရင်ခံစာကို ဖတ်ကြားတင်ပြခဲ့ပြီး ဖြစ်ပါတယ်။ အထက်ပါဥပဒေကြမ်းနဲ့စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော်ကိုယ်စားလှယ် ၆ ဦး ရှိပါတယ်။ တစ်ဦးချင်းအနေနဲ့ သတ်မှတ်ချိန် ၆ မိနစ် အတွင်း ဆွေးနွေးဖို့ဖြစ်ပါတယ်။ ဆွေးနွေးချိန် လိုအပ်ရင် ထပ်မံတောင်းခံပါ။ ဆွေးနွေးတဲ့အကြောင်းအရာ၊ အချက်အလက်ပေါ်မူတည်ပြီး နောက်ထပ် ၄ မိနစ် အထိ ခွင့်ပြုပေးပါမယ်။</speech>
<speech type="speaker">ဒေါ်ချိုချို အုတ်တွင်းမဲဆန္ဒနယ်က ဆွေးနွေးဖို့ဖြစ်ပါတယ်။</speech>
<speech><mp id="214">ဒေါ်ချိုချို (အုတ်တွင်းမဲဆန္ဒနယ်၊ ပဲခူးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ အားလုံး မင်္ဂလာပါရှင်။ ကျွန်မကတော့ ပဲခူးတိုင်းဒေသကြီး အုတ်တွင်း မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်ချိုချို ဖြစ်ပါတယ်။ ကျွန်မအနေနဲ့ ဥပဒေကြမ်းတစ်ခု လုံးကိုခြုံငုံပြီး ဆွေးနွေးမှာဖြစ်တဲ့အတွက်ကြောင့်မို့လို့ ၆ မိနစ်နဲ့မလုံလောက်ပါက ံပြီးတော့ ပေးဖို့ရာအတွက်ကို မေတ္တာရပ်ခံလိုပါတယ်။ ပြည်ထောင်စုအစိုးရအဖွဲ့မှပေးပို့သော အခွန်ဆိုင်ရာစီမံအုပ်ချုပ်မှု ဥပဒေကြမ်းနဲ့ စပ်လျဉ်း၍ ဥပဒေကြမ်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာအပေါ်မှာ ခြုံငုံအကြံပြု ဆွေးနွေးသွားမှာ ဖြစ်ပါတယ်။ အခန်းပေါင်း ၁၂ ခန်း၊ အပိုဒ်ပေါင်း ၈၆ ပိုဒ် ပါရှိတဲ့ ဤဥပဒေကြမ်းမှာ ပြင်ဆင်သင့်သည်များ၊ ထပ်မံဖြည့်စွက်လိုသည်များ၊ မူလအတိုင်းထားရှိသင့်သည်များကို ဆွေးနွေးသွားမှာဖြစ်ပါတယ်။ အခွန်ထမ်း ပြည်သူတွေအနေနဲ့ ပြဋ္ဌာန်းထုတ်ပြန်ထားတဲ့ အခွန်ဆိုင်ရာလိုက်နာဆောင်ရွက်ရမယ့် အချက်အလက် အားလုံး ခြုံငုံပါဝင်သော အခွန်ဆိုင်ရာ လုပ်ထုံးလုပ်နည်း၊ ဥပဒေတစ်ရပ်ပေါ်ပေါက်ရန် လိုအပ်တဲ့အတွက် ဝင်ငွေခွန်ဥပဒေ၊ ကုန်သွယ်လုပ်ငန်းခွန်ဥပဒေ၊ အထူးကုန်စည်ခွန်ဥပဒေနဲ့ ပြည်ထောင်စုရဲ့ အခွန်အကောက် ဥပဒေ ၄ ခုတို့တွင် သီးခြားစီတည်ရှိနေတဲ့ အခွန်ဆိုင်ရာလုပ်ထုံးလုပ်နည်းများကို ခေတ်မီနည်းစနစ်များ အသုံးပြု၍ ဤဥပဒေကြမ်းကို ရေးဆွဲတင်ပြလာခြင်းဖြစ်တယ်ဆိုတဲ့ ဥပဒေကြမ်းပူးပေါင်းကော်မတီရဲ့ လေ့လာ အခွန်ဘဏ္ဍာငွေများကို ယိုဖိတ်မှုကင်းရှင်းစွာ၊ အလွဲသုံးစားမှုကင်းရှင်းစွာဖြင့် ထိရောက်ပြည့်ဝစွာ ထောက်ခံ ဖြည့်ဆည်းနိုင်မှာဖြစ်တဲ့အတွက် ကြိုဆိုပါတယ်။ နာယကကြီးရှင့်။ စာမျက်နှာ ၃ စဉ် ၁၀ ၃(က)၁၄ မှာ အခွန်နှင့်စပ်လျဉ်း၍ဆိုတဲ့ စကားလုံးမှာ တိကျမှုအားနည်းပြီး အခွန်ထမ်းပြည်သူတွေအတွက် အလွယ်တကူ နားလည်နိုင်မှုမရှိခြင်းကြောင့် မူလ စကားရပ်ဖြစ်တဲ့ ပမာဏကိုပဲ ပြန်လည်သုံးသင့်ပါတယ်။ စာမျက်နှာ ၅၊ စဉ် ၁၃၊ ၄(ဂ) မှာ ညွှန်ကြားရေးမှူးချုပ်ရဲ့ လုပ်ပိုင်ခွင့်ကို အတိအကျသတ်မှတ်ထားတာဖြစ်တဲ့အတွက် မူလဥပဒေအတိုင်းပဲထားသင့်ပါတယ်။ စာမျက်နှာ ၅၊ စဉ် ၁၄ ဥပဒေကြမ်းပူးပေါင်းကော်မတီရဲ့ သဘောထားမှတ်ချက်မှ ၆(က)(၂) မှာပါဝင်တဲ့ ပုဂ္ဂိုလ်တစ်ဦးသို့ ဖြစ်စေဆိုရာတွင် မည်သည့်ပုဂ္ဂိုလ်ကိုမဆို တာဝန်ပေးနိုင်သည်ဟု အဓိပ္ပာယ်သက်ရောက်စေတဲ့အတွက်ကြောင့် ယုံကြည်စိတ်ချရသော ပုဂ္ဂိုလ်တစ်ဦးဆိုတဲ့ စကားရပ်ဖြင့် ဖြည့်စွက်သင့်ပါကြောင်း ဆွေးနွေးလိုပါတယ်။ စာမျက်နှာ ၉၊ စဉ် ၂၀(ခ)(၁) ကို မူလဥပဒေအတိုင်း ထားသင့်ပါတယ်။ အဘယ်ကြောင့်ဆိုသော် အခွန် ထမ်းသည် ပေးဆောင်ရန် အခွန်မရှိတော့ခြင်းဆိုတဲ့ အဓိပ္ပာယ်ကောက်ယူမှု လွဲမှားနိုင်တဲ့အတွက် ပေးဆောင်ရန် အခွန်မရှိတော့ခြင်းဆိုသည်မှာ အခွန်အမျိုးအစားကို တိတိကျကျ မသိနိုင်ခြင်းကြောင့် မူလဥပဒေက ပိုမိုပြည့်စုံတဲ့အတွက်ကြောင့် ဖြစ်ပါတယ်။ စာမျက်နှာ ၁၁၊ စဉ် ၂၀၊ ၁(စ)ကိုလည်း မူလဥပဒေအတိုင်း ထားသင့်ပါတယ်။ မူလဥပဒေဟာ ရှင်းလင်းလွယ်ကူပြီး ပြည့်စုံမှုရှိပြီးတော့ ဥပဒေ ကြမ်းရဲ့ ပြင်ဆင်ချက်မှာ ပိုမိုရှုပ်ထွေးပြီး နားလည်ရန်ခက်ခဲတဲ့အတွက်ကြောင့် ဖြစ်ပါတယ်။ စာမျက်နှာ ၁၈၊ စဉ် ၂၂(ဂ)မှာရှိတဲ့ အခွန်ထမ်းသည် ပြင်ဆင်ထားသော ကြေညာလွှာကို မူလအခွန်ကြေညာလွှာ တင်သွင်း ရမယ့် သတ်မှတ်ရက် ကျော်လွန်ပြီးနောက် ၆ နှစ်ထက်နောက်မကျစေဘဲ တင်သွင်းနိုင်သည် ဆိုရာမှာ ၆ နှစ် ဆိုသော ာ ရှည်ကြာလွန်းတဲ့အတွက် လက်ရှိတာဝန် ထမ်းဆောင်သူများပင်လျှင် သက်ဆိုင်ရာ ရာထူး၌ ဆက်လက်တည်ရှိနိုင်ရန် မသေချာတော့တဲ့အတွက်ကြောင့် တ်မှတ်ချက်ကို ပြန်လည် စဉ်းစားသင့်ပါတယ်။ စာမျက်နှာ ၂၁၊ စဉ် ၂၅(ဋ)မှာ ညွှန်ကြား ရေးမှူးချုပ်သည် အခွန်ကောက်ခံရေးအတွက် မည်သည့်မြေအမျိုးအစားကိုမဆို သွားရောက်စစ်ဆေး တိုင်းတာစေခြင်းကိုလည်းကောင်းဆိုရာတွင် ပိုမို တိကျစေရေးအတွက် အခွန်ကောက်ခံရေးအတွက်ဆိုတဲ့ စကားရပ်ကို မူလဥပဒေအတိုင်းပဲ ထားသင့် ပါတယ်။ ထို့အတူပါပဲ စာမျက်နှာ ၂၄၊ စဉ် ၂၉(က)မှာပါဝင်တဲ့ ညွှန်ကြားရေးမှူးချုပ်သည် စည်းကြပ်မှု အသစ် သို့မဟုတ် ပြင်ဆင်စည်းကြပ်မှုအပါအဝင် စည်းကြပ်မှုတစ်ခုခုကို စည်းကြပ်မှုနှင့်စပ်လျဉ်းတဲ့ သက်ဆိုင်ရာ အခွန်ကာလကုန်ဆုံးပြီး ၆ နှစ်အတွင်း ဆောင်ရွက်ခွင့်ရှိသည်ဟုဆိုရာမှာ ၆ နှစ်ဟူသော စကားရပ်ဟာ ရှည်ကြာလွန်းတဲ့အတွက်ကြောင့် အစိုးရသက်တမ်းတစ်ခုမကုန်ခင် ပြီးနိုင်လောက်အောင် စဉ်းစားဖို့လိုကြောင်း အကြံပြုလိုပါတယ်။ ထို့အတူ စာမျက်နှာ ၂၄၊ စဉ် ၂၉(ခ)မှာရှိတဲ့ ပုဒ်မခွဲ(က)တွင် မည်သို့ပင်ရှိစေကာမူ အောက်ပါစည်းကြပ်မှုတစ်ရပ်ရပ်တွင် စည်းကြပ်မှုနှင့်စပ်လျဉ်းတဲ့ သက်ဆိုင်ရာ အခွန်ကာလကုန်ဆုံးပြီး ၁၂ နှစ်အတွင်း စည်းကြပ်မှုအသစ် သို့မဟုတ် ပြင်ဆင်စည်းကြပ်မှုပြုနိုင်သည် တွင် ၁၂ နှစ်ဟူသော စကားရပ်မှာ ရှည်ကြာလွန်းတဲ့အတွက်ကြောင့် ၁၂ နှစ်ကို ပြန်လည်သုံးသပ်သင့်ပါတယ်။ စာမျက်နှာ ၃၄၊ စဉ် ၄၃(ဂ)မှာ ဤပုဒ်မအရ ပြန်အမ်းငွေ သို့မဟုတ် ခုနှိမ်ခွင့်ကို စည်းကြပ်မှုနှင့်စပ်လျဉ်းတဲ့ သက်ဆိုင်ရာအခွန်ကာလ ကုန်ဆုံးပြီး ၆ နှစ်အတွင်း အခွန်ထမ်းက လျှောက်ထားတောင်းနိုင်ခြင်း သို့မဟုတ် ယင်းကာလအတွင်း ညွှန်ကြားရေးမှူးချုပ်က တွေ့ရှိဆောင်ရွက်ခြင်းဖြစ်မှသာ ခွင့်ပြုနိုင်သည်တွင်လည်း ၆ နှစ်ဟူသော ကာလရှည်ကြာမှုကို ပြန်လည်သုံးသပ်စေချင်ပါတယ်။ စာမျက်နှာ ၄၁၊ စဉ် ၃၇၊ ၅၈(ခ) ၁ မှ ဆိုလျှင် လက်ခံနိုင်စရာရှိပေမယ့် အခြားဥပဒေတစ်ခုခု မရှိသေးဘူးဆိုရင်တော့ မပယ်ဖျက်သင့်ပါဘူး။ ဘာကြောင့်တုန်းဆိုရင် အခွန်မပြေကျန်ငွေတွေကို ကောက်ခံရာမှာ ညွှန်ကြားရေးမှူးချုပ်ရဲ့ လုပ်ပိုင်ခွင့်တွေ၊ အသေးစိတ်အချက်အလက်တွေ၊ လုပ်ထုံးလုပ်နည်းများကို တိကျစွာဖော်ပြထားခြင်း ဖြစ်တဲ့အတွက်ကြောင့် မဖြုတ်သင့်ပါဘူး။ စာမျက်နှာ ၅၈၊ စဉ် ၇၆(က)၊ (ခ)၊ (ဂ)ပါ တ်မှတ်ချက်များ ဖြစ်တဲ့ (က)၊ (ခ)ပါ ၁၂ နှစ်ဟူသော စကားရပ်နဲ့ (ဂ) ပါ ၆ နှစ်ဟူသော စကားရပ်တို့ကိုလည်း တ်မှတ်ချက် များ ရှည်လျားလွန်းသောကြောင့် ပြန်လည်သုံးသပ်သင့်ပါကြောင်း အကြံပြု ဆွေးနွေးလိုက်ရပါတယ်။</speech>
<speech type="speaker">ဆက်လက်ပြီး ဦးဝင်းထွဋ် ဖျာပုံမဲဆန္ဒနယ်ဆွေးနွေးဖို့ဖြစ်ပါတယ်။</speech>
<speech><mp id="174">ဦးဝင်းထွဋ်(ဖျာပုံမဲဆန္ဒနယ်၊ ဧရာဝတီတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနဲ့တကွ အားလုံးကို မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ ဖျာပုံမဲဆန္ဒနယ် ပြည်သူ့လွှတ်တော် ကိုယ်စားလှယ် ဦးဝင်းထွဋ် ဖြစ်ပါတယ်။ ကျွန်တော့အနေနဲ့ ပြည်ထောင်စုလွှတ်တော် ဥပဒေကြမ်းပူးပေါင်းကော်မတီမှ အစီရင်ခံစာတင်သွင်း သည့် အခွန်ဆိုင်ရာ စီမံအုပ်ချုပ်မှု ဥပဒေကြမ်းနဲ့စပ်လျဉ်း၍ အသစ်ဖြည့်စွက်ချက် ၁ ရပ်၊ ပြင်ဆင်ချက် ၂ ရပ် အား တင်သွင်းသွားမှာ ဖြစ်ပါတယ်။ းငယ်တိုးမြှင့်ပေးဖို့ မေတ္တာရပ်ခံအပ်ပါတယ်ခင်ဗျာ။ ယခု ပြည်ထောင်စုလွှတ်တော်သို့ တင်သွင်းသည့် အခွန်ဆိုင်ရာစီမံအုပ်ချုပ်မှုဥပဒေကြမ်းသည် အခွန်ဥပဒေ များပြုပြင်ပြောင်းလဲရေးနဲ့ လိုက်နာဆောင်ရွက်မှု တိုးတက်စေရေးအတွက် အခြေခံအုတ်မြစ် ဖြစ်ပါတယ်။ အခွန်ဥပဒေများဖြစ်သည့် ဝင်ငွေခွန်ဥပဒေ၊ ကုန်သွယ်လုပ်ငန်းခွန် ဥပဒေနဲ့ အထူးကုန်စည်ခွန်ဥပဒေ၊ တာဝန်အပ်နှင်းထားသည့်အခြားအခွန်ဆိုင်ရာ ဥပဒေတစ်ရပ်ရပ် စသည်တို့ရဲ့ အခွန်ဆိုင်ရာစီမံအုပ်ချုပ်မှု ကိစ္စအဝဝကို နိုင်ငံတော်ကိုယ်စား အခွင့်အာဏာအပ်နှင်း ပြဋ္ဌာန်းထားတာကို တွေ့ရှိရပါတယ်။ အခန်းပေါင်း ၁၂ ခန်း၊ ပုဒ်မပေါင်း ၈၆ ခုပါဝင်ပြီးတော့ ယင်းတို့မှာ အဓိကတာဝန်နဲ့ လုပ်ပိုင်ခွင့် များမှာ အရပ်ရပ်ဆိုင်ရာပြဋ္ဌာန်းချက်များ သတ်မှတ်ထုတ်ပြန်ခြင်း၊ မှတ်တမ်းများထိန်းသိမ်းခြင်းနဲ့ သတင်း အချက်အလက်စုဆောင်းခြင်း၊ သတင်းအချက်အလက်တောင်းခံပိုင်ခွင့်၊ အခြေပစ္စည်းများနဲ့ ရရန်ပိုင်ခွင့် များကို ကြည့်ရှုစစ်ဆေးခွင့်၊ စည်းကြပ်မှုများ၊ ပြင်ဆင်စည်းကြပ်မှုများ ပြုလုပ်ခြင်း၊ စီမံအုပ်ချုပ်မှု နည်း လမ်းအရ ပြန်လည် သုံးသပ်ခြင်းနှင့် အယူခံခြင်း၊ အခွန်ပေးဆောင်ရန် တာဝန်နှင့် အခွန်ပေးဆောင်ခြင်းကို သတ်မှတ်ခြင်း၊ အခွန်အရကောက်ခံခြင်း၊ တရားစွဲဆိုခြင်း၊ အကြွေးမကျေမီ ပစ္စည်းကို လက်ဝယ် ထိန်းသိမ်းခြင်း၊ ပစ္စည်းသိမ်းဆည်းခြင်း၊ သိမ်းဆည်းပစ္စည်းရောင်းချခြင်း၊ ဒဏ်ကြေးငွေများချမှတ်ခြင်း၊ ရာဇဝတ်ကြောင်းအရ အရေးယူခြင်း စသည်တို့ပါဝင်ပြီးတော့ အသေးစိတ်ကျယ်ပြန့်စွာ ပြဋ္ဌာန်းထား ပါတယ်။ အဆိုပါ လုပ်ပိုင်ခွင့် အခွင့်အာဏာအားလုံးကို နိုင်ငံ့ဝန်ထမ်းအကြီးအကဲဖြစ်သည့် ညွှန်ကြားရေး မှူးချုပ် တစ်ဦးတည်းကိုသာ လွှဲအပ်ထားပါတယ်။ လုပ်ငန်းတာဝန်နှင့် လုပ်ပိုင်ခွင့်လွှဲအပ်နိုင်ကြောင်း ပြဋ္ဌာန်းထားသော်လည်း ညွှန်ကြားရေးမှူးချုပ်သည်သာ အာဏာပိုင်ဖြစ်ပြီးတော့ မိမိလွှဲအပ်ထားသည့် တာဝန်နှင့် လုပ်ပိုင်ခွင့်ကို မည်သည့်မဆို ပြန်လည်ရုပ်သိမ်းခွင့်ရှိကြောင်း တွေ့ရှိရပါတယ်။ ညွှန်ကြားရေးမှူးချုပ်အနေဖြင့် သတ်မှတ်ချက်၊ ပြဋ္ဌာန်းချက်များကို ထုတ်ပြန်အကြောင်းကြားခြင်း၊ ဖြေလျော့ သတ်မှတ်ပေးခြင်း၊ စည်းကြပ်မှု၊ ပြင်ဆင်စည်းကြပ်မှုများ ပြုလုပ်ခြင်း၊ စီမံအုပ်ချုပ်မှု နည်းလမ်းအရ ပြန်လည်သုံးသပ်ခြင်း စသည့်လုပ်ငန်းများအားလုံးကို တစ်ဦးတည်း၏ အခွင့်အာဏာဖြင့် ဆောင်ရွက် နိုင်ပြီး အကြောင်းအကျိုးဆီလျော်မှုမရှိ၊ အပြန်အလှန်ထိန်းကျောင်းမှုမရှိသော တစ်ဦးတည်းအခွင့်အာဏာ အပ်နှင်းထားမှုဖြစ်ကြောင်း တွေ့ရှိရပါတယ်။ နိုင်ငံ့ဝန်ထမ်းတစ်ဦး၏ အကန့်အသတ်ရှိသော စွမ်းဆောင်ရည်၊ တာဝန်ယူတာဝန်ခံမှုနှင့် ဝန်ထမ်း စည်းမျဉ်းစည်းကမ်းများ၊ ပြည်တွင်းအခွန်များဦးစီးဌာန၏ ဝန်ထမ်းဖွဲ့စည်းပုံ တိုးချဲ့ ဖွဲ့စည်းရန် လျာထား ချက်၊ ဝန်ထမ်းစီမံခန့်ခွဲမှု၊ နိုင်ငံတစ်ဝန်းရှိ အခွန်ရုံးများ၏ စီမံအုပ်ချုပ်မှု၊ ဘတ်ဂျက်သုံးစွဲမှု စသည့် ကြီးမားကျယ်ပြန့်သော လုပ်ငန်းတာဝန်ရယူထားသူ တစ်ဦးတည်းကို အခွန်ဥပဒေများနှင့် အခွန်ထမ်း ပြည်သူအားလုံးအား စီမံအုပ်ချုပ်ရန် အခွင့်အာဏာပေးအပ်ထားခြင်းသည် သင့်လျော်မှုမရှိပါကြောင်း တင်ပြလိုပါတယ်။ သို့ပါ၍ အခွန်စနစ်ပြုပြင်ပြောင်းလဲရေး ရည်မှန်းချက်များ အောင်မြင်ရေးအတွက် အခွန်ဆိုင်ရာ စီမံအုပ်ချုပ်မှု အာဏာပိုင်အဖွဲ့ကော်မရှင်တစ်ရပ် ဖွဲ့စည်းတာဝန်ပေးသင့်ပါကြောင်း အဆိုပြု ပါတယ်။ Power Point သုံးစွဲခွင့်ပြုဖို့ မေတ္တာရပ်ခံအပ်ပါတယ်ခင်ဗျာ။ အသစ်ဖြည့်စွက်ချက်(၁) ဖြစ်ပါတယ်။ အခွန်ဆိုင်ရာစီမံအုပ်ချုပ်မှုကော်မရှင် ဖွဲ့စည်းခြင်းဖြစ်ပါတယ်။ အစိုးရအဖွဲ့ ဟာ ဥက္ကဋ္ဌအပါအဝင် အနည်းဆုံးအဖွဲ့ဝင် ၅ ဦးမှ အများဆုံး ရ ဦးထက်မပိုတဲ့ ကော်မရှင်ကို ဖွဲ့စည်းရမှာဖြစ်ပါတယ်။ ညွှန်ကြားရေးမှူးချုပ်ဟာ ရာထူးအလျောက် ကော်မရှင်ရဲ့ အတွင်းရေးမှူးအဖြစ် ဆောင်ရွက်ရမှာ ဖြစ်ပါတယ်။ ကော်မရှင်ရဲ့သက်တမ်းကို ဖော်ပြထားတာဖြစ်ပါတယ်။ ကော်မရှင်ရဲ့ခံစားခွင့်၊ ကော်မရှင်ခန့်ထားခြင်း၊ နုတ်ထွက်ခြင်း၊ တာဝန်မှရပ်စဲခြင်းနဲ့ အစားထိုးခန့်ထားခြင်းတို့ကို ဖော်ပြထားတာ ဖြစ်ပါတယ်။ ကော်မရှင်ရဲ့ တာဝန်နဲ့ လုပ်ပိုင်ခွင့်များကို ဖော်ပြထားတာ ဖြစ်ပါတယ်။ ဒီနေရာမှာ ကော်မရှင်ဟာ မိမိရဲ့ လုပ်ပိုင်ခွင့်များကို ဤဥပဒေပါ ပြဋ္ဌာန်းချက်များနဲ့ မဆန့်ကျင်လျှင် လွတ်လပ်စွာ ဆောင်ရွက်ခွင့် ရှိသည်။ ကော်မရှင်သည် မိမိ၏လုပ်ငန်းတာဝန်များကို ဆောင်ရွက်ရာတွင် ကော်မတီများနှင့် အဖွဲ့ငယ် များကို လိုအပ်သလိုဖွဲ့စည်း၍ တာဝန်နှင့်လုပ်ပိုင်ခွင့်များ လွှဲအပ်နိုင်သည် အစရှိသည်ဖြင့် ထည့်သွင်းဖော်ပြ ထားပါတယ်။ ပြင်ဆင်ချက်နံပါတ်(၂) ဖြစ်ပါတယ်။ မူလ ဥပဒေ အခန်း(၂) အရပ်ရပ်ဆိုင်ရာ ပြဋ္ဌာန်းချက်များ၊ ပုဒ်မ ၄ ပုဒ်မခွဲ(ခ) ပြဋ္ဌာန်းချက်အား ဥပဒေကြမ်းပူးပေါင်းကော်မတီ၏ သဘောထားမှတ်ချက်တွင် ပယ်ဖျက်ထားသည်ကို အောက်ပါအတိုင်း ပြန်လည်ပြင်ဆင်သင့်ပါတယ်။ ဤဥပဒေအရပြုလုပ်သည့် စည်းကြပ်မှုတစ်ခုခုကို ပယ်ဖျက်ရန် သို့မဟုတ် ပြုပြင်ပြောင်းလဲရန် အခန်း()ပါ ပြဋ္ဌာန်းချက်အရ ဆောင်ရွက်ခြင်းမှအပ မည်သည့်တရားရုံးတွင်မှ တရားစွဲဆိုခြင်းမပြုရ။ ထို့ပြင် ဤဥပဒေအရ သဘောရိုးဖြင့် ဆောင်ရွက်သည့် သို့မဟုတ် ဆောင်ရွက်ရန်ကြံရွယ်သည့် ကိစ္စရပ်တစ်ခုခုအတွက် ကော်မရှင်အဖွဲ့ဝင် သည်လည်းကောင်း၊ ဦးစီးဌာန၏ ဝန်ထမ်းတစ်ဦးဦးသည်လည်းကောင်း၊ တာဝန်ထမ်းဆောင်လျက် ရှိသည့် ကျွမ်းကျင်သူတစ်ဦးဦးသည်လည်းကောင်း၊ ဤဥပဒေအရ တာဝန်ဝတ္တရားများကို ထမ်းဆောင်ရန် ကော်မရှင်မှ တာဝန်ပေးအပ်ထားသူ တစ်ဦးဦးသည်လည်းကောင်း တရားစွဲဆိုခံရခြင်းမရှိစေရ။ အကြောင်း အကျိုးဖော်ပြချက်အနေနဲ့ ဆိုလို့ရှိရင် အခန်း (၆)တွင် စီမံခန့်ခွဲမှုအရ ပြန်လည်သုံးသပ်ခြင်း၊ အခွန်အယူခံ ခုံအဖွဲ့သို့အယူခံခြင်း၊ အခွန်အယူခံခုံအဖွဲ့၏ ဆုံးဖြတ်ချက်ကို ကျေနပ်မှုမရှိလျှင် ပြည်ထောင်စုတရား လွှတ်တော်ချုပ်သို့ အယူခံခွင့်ပြဋ္ဌာန်းပေးပြီးဖြစ်သဖြင့် အခြားအဆင့်တရားရုံးများတွင် တရားစွဲဆိုခြင်းကို ကန့်သတ်ရခြင်းဖြစ်ပါတယ်။ ဒုတိယအချက်အနေဖြင့် တာဝန်ဝတ္တရားများကို ဆောင်ရွက်နေတဲ့ နိုင်ငံ့ဝန်ထမ်းများအား ပုဂ္ဂိုလ်ရေး အရ ကာကွယ်ပေးခြင်းအတွက် ဖော်ပြထားခြင်းဖြစ်ပါတယ်။ နိုင်ငံတကာ ဥပဒေအချို့မှာလည်း အထက်ပါ အကာအကွယ်ပေးတဲ့ ပြဋ္ဌာန်းချက်မျိုးကို ပြဋ္ဌာန်းထားတာကိုတွေ့ရမှာဖြစ်ပါတယ်။ ပြင်ဆင်ချက်နံပါတ်(၃) ဖြစ်ပါတယ်။ မူလဥပဒေပုဒ်မ ၃၉(ခ) ပြဋ္ဌာန်းချက်အား ဥပဒေကြမ်းပူးပေါင်း ကော်မတီရဲ့ သဘောထားမှတ်ချက်တွင် ပယ်ဖျက်ထားသည်ကို တွေ့ရှိရပါတယ်။ အဆိုပါပြဋ္ဌာန်းချက်အား အောက်ပါအတိုင်း ပြင်ဆင်ပြဋ္ဌာန်းသင့်ကြောင်း အဆိုပြုပါတယ်။ ၃၉(ခ) အခွန်အယူခံခုံအဖွဲ့သို့ ဦးစွာ အယူခံလျှောက်ထားခြင်းမပြုဘဲ ပြည်ထောင်စုတရားလွှတ်တော်ချုပ်သို့ အယူခံဝင်ခြင်းမပြုနိုင်။ အောက်ဖော်ပြပါ အခြေအနေတစ်ရပ်ရပ်နှင့် ကိုက်ညီမှုရှိမှသာလျှင် ပြည်ထောင်စုတရားလွှတ်တော်ချုပ်သို့ အယူခံလျှောက်ထားနိုင်သည်။ အဆိုပါအချက်မှာ ပုဒ်မခွဲအနေနဲ့ ၁၊ ၂၊ ၃ တို့ကို ဖော်ပြထားပါတယ်။ ကြောင်းကျိုးဖော်ပြချက်အနေဖြင့် အခွန်အယူခံခုံအဖွဲ့၏ ဆုံးဖြတ်ချက်ကို ကျေနပ်မှုမရှိသော အခွန်ထမ်း အနေဖြင့် ပြည်ထောင်စုတရားလွှတ်တော်ချုပ်သို့ အယူခံလျှောက်ထားခွင့် ရရှိရမှာဖြစ်ပါတယ်။ ပယ်ဖျက်မည် ဆိုပါက အခွန်အယူခံခုံအဖွဲ့၏ ဆုံးဖြတ်ချက်သည်သာ အပြီးအပြတ်ဖြစ်ပြီးတော့ အခွန်ထမ်း၏ တရား ဥပဒေအရ အခွင့်အရေးဆုံးရှုံးသွားမှာဖြစ်ပါသဖြင့် ပြင်ဆင်အဆိုပြု တင်သွင်းရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်ခင်ဗျာ။</speech>
<speech type="speaker">ဒေါက်တာပြည့်ဖြိုး ဧရာဝတီတိုင်းဒေသကြီး မဲဆန္ဒနယ်အမှတ်(၇) မှ ဆွေးနွေးဖို့ဖြစ်ပါတယ်။</speech>
<speech><mp id="841">ဒေါက်တာပြည့်ဖြိုး(မဲဆန္ဒနယ်အမှတ်-၇၊ ဧရာဝတီတိုင်းဒေသကြီး)</mp>လေးစားအပ်ပါတဲ့ ပြည်ထောင်စုလွှတ်တော် နာယကကြီးနဲ့တကွ အားလုံးပဲမင်္ဂလာပါ။ ကျွန်တော်ကတော့ အမျိုးသား လွှတ်တော်ကိုယ်စားလှယ် ဒေါက်တာပြည့်ဖြိုး ဖြစ်ပါတယ်။ ကျွန်တော့အနေနဲ့ အခွန်ဆိုင်ရာစီမံအုပ်ချုပ်မှု ဥပဒေကြမ်းနဲ့စပ်လျဉ်းပြီးတော့ ပြင်ဆင်ဖြည့်စွက်ဆွေးနွေးသွားမှာဖြစ်ပါတယ်။ ကျွန်တော့ကို Power Point အသုံးပြုခွင့်ပြုပါခင်ဗျာ။ ဒီအခွန်ဆိုင်ရာစီမံအုပ်ချုပ်မှုဥပဒေ Tax Administration Act ဟာ တခြားနိုင်ငံတွေမှာ များစွာကျင့်သုံးဆောင်ရွက်နေကြပြီးတော့ ကျွန်တော်တို့နိုင်ငံမှာ ဥပဒေတစ်ခုအနေနဲ့ အခုမှစရမှာဖြစ်သလို ဒီမိုကရေစီနိုင်ငံတော်ကို သွားရာမှာလည်း မဖြစ်မနေ အရေးပါဆောင်ရွက်ရမယ့် ကိစ္စပဲဖြစ်ပါတယ်။ Power Point နောက်တစ်ခုပြပေးပါဦး။ အစိုးရက နိုင်ငံသားတွေကို အကျိုးပြုဖို့အတွက် အခွန်တွေကို ပိုမိုရရှိအောင် ဆောင်ရွက်နိုင်မှာ သာမကဘဲနဲ့ အခွန်ထမ်းတွေအတွက် မျှတမှုရှိဖို့နဲ့ တာဝန်ယူ၊ တာဝန်ခံသွားနိုင်ဖို့အတွက်၊ နောက်ပြီးတော့ အခွန်ထမ်းဆောင်မှုအပေါ် ယုံကြည်မှုရှိဖို့အတွက် ဖော်ဆောင်ပေးရမှာလည်းဖြစ်ပါတယ်။ အခွန်ဆိုင်ရာ စီမံအုပ်ချုပ်မှုမှာ လုံလောက်တဲ့လုပ်ပိုင်ခွင့်တွေရှိရမယ်။ ရှင်းလင်းပြတ်သားတဲ့ ဆောင်ရွက်ရမယ့် အစီအမံတွေ Mission ,Vision တွေလည်း ပြတ်ပြတ်သားသားရှိရမှာဖြစ်ပါတယ်။ နောက်တစ်ခုကတော့ လုံလောက်တဲ့ လူ့စွမ်းအားအရင်းအမြစ်၊ နည်းပညာအရင်းအမြစ်တွေလည်း လိုအပ်ပါတယ်။ တည်ငြိမ်တဲ့ ဥပဒေမူဘောင် အနေနဲ့ ဆောင်ရွက်နိုင်မယ့် Power စွမ်းအင်တွေလည်း လိုအပ်ပါတယ်။ ဒီ Tax Administration ဟာ သူ့ရဲ့ ဆောင်ရွက်မှုတွေအပေါ် တာဝန်ခံပြီးတော့ အခွန်နဲ့ပတ်သက်လို့ ထိန်းကျောင်းဖို့နဲ့ အကဲဖြတ်ဖို့တို့ကို လည်း ဆောင်ရွက်ရမှာဖြစ်ပါတယ်။ ဒါ့အပြင် ကျွန်တော်တို့ Tax Amnesty အခွန်လွတ်ငြိမ်းချမ်းသာခွင့် လုပ်တော့မယ်ဆိုရင် မလုပ်ခင်နဲ့လုပ်ပြီးမှ အင်မတန်အရေးပါတဲ့ ဥပဒေတစ်ခုဖြစ်ပါကြောင်း ဦးစွာ ပြောကြား လိုပါတယ်။ ဒီဥပဒေကြမ်းထဲမှာပါတဲ့ အခန်းတွေထဲမှာ အခန်း(၃) ကနေ အခန်း(၁၁) အထိက အင်မတန် အရေးပါတဲ့အချက်တွေပဲဖြစ်ပါတယ်။ ဒီမှတ်ပုံတင်တာတို့၊ အခွန်ပညာပေးတာတို့၊ အခွန်စုဆောင်းတာတို့ အခွန်နဲ့ပတ်သက်တဲ့ သတင်းအချက်အလက်နဲ့ စာရင်းပြုစုတာတို့၊ အယူခံတာတို့၊ အခွန်အကောက်တာ တို့ စတဲ့အရေးကြီးတဲ့ကိစ္စတွေချည်းပဲ ဖြစ်ပါတယ်။ ဥပဒေကြမ်းမှာပါတဲ့ အခွန်ဆိုင်ရာစီမံအုပ်ချုပ်မှုမှာ အဓိကဦးဆောင်ဦးရွက် ဆောင်ရွက်လုပ်ကိုင် ရမယ့် ညွှန်ကြားရေးမှူးချုပ်ကို တာဝန်တွေစုပုံပေးထားခြင်းဟာ ဥပဒေအရ ကျွန်တော်တို့ အတွင်းပိုင်း Check and Balance က လွတ်ထွက်နေပါတယ်။ ညွှန်ကြားရေးမှူးချုပ်က ကိစ္စရပ်များစွာကို သူတစ်ဦးတည်းဆောင်ရွက်တဲ့အခါမှာ အကောင်းဘက်ကကြည့်ရင်တော့ အခွန်ဆိုင်ရာစီမံအုပ်ချုပ်မှု လုပ်ငန်းတွေ မြန်ဆန်သွက်လက်လာတယ်လို့ ထင်ရပေမယ့် တစ်နိုင်ငံလုံးအတိုင်းအတာအရ Local Tax, National Tax Gozmə qcaosė:88098oosaalos c$:602 op:O5:08$:osqusi qocê: တာဝန်တွေကို သူတစ်ဦးတည်းဆုံးဖြတ်ချက်နဲ့ လွှဲပြောင်းလုပ်ကိုင်ခွင့်ပေးခြင်းသည် Dedication တွေ လုပ်တဲ့အခါ ဆုံးဖြတ်ချက်လွဲချော်မှု Corruption တွေအပါအဝင်ဖြစ်လာနိုင်မှာဖြစ်တဲ့အတွက် အောင်မြင် တဲ့ Tax Administration ဖြစ်လာမှာမဟုတ်ပါဘူး။ ဒါကြောင့် ဥပဒေကြမ်းမှာ ညွှန်ကြားရေးမှူးချုပ် တစ်ဦးတည်း လုပ်ပိုင်ခွင့်တာဝန်ဆောင်ရွက်နေရတဲ့ အနေအထားကို အခွန်ဆိုင်ရာစီမံအုပ်ချုပ်မှုကော်မရှင် ဖွဲ့စည်းထားရှိဆောင်ရွက်ဖို့ အကြံပြု အသစ်ဖြည့်စွက်ချက်ကို အဆိုပြု ဆွေးနွေးသွားမှာ ဖြစ်ပါတယ်။ အခန်း(၃) အခွန်ဆိုင်ရာစီမံအုပ်ချုပ်မှု ကော်မရှင်ဖွဲ့စည်းခြင်း၊ တာဝန်နှင့်လုပ်ပိုင်ခွင့်များ ဖြစ်ပါတယ်။ အပိုဒ် ၅ မှာ ပြည်ထောင်စုအစိုးရအဖွဲ့၏ သဘောတူညီချက်ဖြင့် အခွန်ဆိုင်ရာ စီမံအပ်ချုပ်မှု ကော်မရှင်ကို အောက်ပါအတိုင်း ဖွဲ့စည်းရမည်။ (၁) နိုင်ငံတော်သမ္မတမှ တာဝန်ပေးအပ်သူ ဥက္ကဋ္ဌ၊ (၂) ပြည်ထောင်စု စာရင်းစစ်ချုပ်မှ ညွှန်ကြားရေးမှူးချုပ်တစ်ဦး အဖွဲ့ဝင်၊ (၃) ပြည်ထောင်စုရှေ့နေချုပ်ရုံးမှ ညွှန်ကြားရေး မှူးချုပ်တစ်ဦး အဖွဲ့ဝင်၊ (၄) အကောက်ခွန်ဦးစီးဌာနမှ ညွှန်ကြားရေးမှူးချုပ်တစ်ဦး အဖွဲ့ဝင်၊ (၅) ပြည်တွင်း အခွန်များဦးစီးဌာနမှ ညွှန်ကြားရေးမှူးချုပ်တစ်ဦး အတွင်းရေးမှူးဖြစ်ပါတယ်။ ပုဒ်မ ၅ အရ ဖွဲ့စည်းသော ကော်မရှင်ကို လိုအပ်သလို ပြင်ဆင်ဖွဲ့စည်းနိုင်သည်။ ကော်မရှင် ဥက္ကဋ္ဌသည် ဒုတိယဝန်ကြီးအဆင့် ပုဂ္ဂိုလ်ဖြစ်သည်ဟု မှတ်ယူရမည်။ အပိုဒ် (၈) ကော်မရှင်သည် ပြည်ထောင်စုဝန်ကြီး၏ ကြီးကြပ်ကွပ်ကဲမှုဖြင့် အောက်ပါတို့ကို ထမ်း ရွက်ရန် တာဝန်ရှိသည်။ (က) အခွန်ကောက်ခံမှုအပေါ် တာဝန်ခံခြင်း၊ (ခ) ဤဥပဒေပါ ပြဋ္ဌာန်းချက် များနှင့်အညီ စီမံအုပ်ချုပ်ခြင်းနှင့် ကျင့်သုံးဆောင်ရွက်ခြင်းတို့ဖြစ်ပါတယ်။ ဒီအချက်မှာဆိုရင် မူလ အခန်း(၃)မှာရှိတဲ့ အရပ်ရပ်ဆိုင်ရာ ပြဋ္ဌာန်းချက်ထဲမှာ ညွှန်ကြားရေးမှူးချုပ်နဲ့ ဦးစီးဌာနကို ပေးအပ် ထားတဲ့ အချက်တွေဖြစ်တဲ့အတွက်ကြောင့် မူလအချက်တွေကို ပယ်ဖျက်ရမှာဖြစ်ပါတယ်။ ကော်မရှင်သည် ပြည်ထောင်စုအစိုးရအဖွဲ့၏ သဘောတူညီချက်ဖြင့် သက်ဆိုင်ရာဝန်ကြီးဌာနများ၏ အကူအညီကို သတ်မှတ်ချက်များနှင့်အညီ ရယူနိုင်သည်။ အပိုဒ် (၁၀) ကော်မရှင်သည် လုပ်ငန်း ဆောင်ရွက်မှု အစီရင်ခံစာကို ပြည်ထောင်စုအစိုးရအဖွဲ့သို့ (၆)လ တစ်ကြိမ်တင်သွင်းရမည်လို့ ကျွန်တော့ အနေနဲ့ အသစ်ဖြည့်စွက်ဆွေးနွေးလိုပါတယ်။ နောက်ဆက်တွဲ ကျွန်တော်တို့ အပိုဒ်၊ အပိုဒ်ခွဲတွေမှာလည်းပဲ ညွှန်ကြားရေးမှူးချုပ်နေရာမှာ ကော်မရှင်ကို အစားထိုးဖြည့်ဆည်းရမှာ ဖြစ်ပါတယ်။ Power Point နောက်တစ်ခုပြပေးပါ။ ဒီအချက်ကတော့ လျှို့ဝှက်ကိစ္စအဖြစ်မှတ်ယူစဉ် မူလဥပဒေမှာဆိုရင် အပိုဒ် ရ အပိုဒ်ခွဲ(စ) သက်သေခံအက်ဥပဒေ Evidence Law ထဲမှာဆိုရင် မည်သို့ပင်ပါရှိစေကာမူ မည်သည့်တရားရုံးကမျှ အခွန်ထမ်းနှင့်သက်ဆိုင်သည့် အကြောင်းအရာ အချက်အလက်များကို တင်ပြစေရန်သော်လည်းကောင်း၊ သက်သေအဖြစ် စစ်ဆေးခံရန်သော်လည်းကောင်း၊ ဦးစီးဌာနမှ ဝန်ထမ်း သို့မဟုတ် ကျွမ်းကျင်သူတို့အား ဆင့်ဆိုပိုင်ခွင့် မရှိစေရ။ သို့ရာတွင် ပြည်ထောင်စုအစိုးရက တရားလို သို့မဟုတ် တရားပြိုင်အဖြစ် ပါဝင်သည့် အမှုအတွက် ပြည်ထောင်စုအစိုးရက ဤကိစ္စအတွက် တာဝန်လွှဲအပ်သောအဖွဲ့က သဘောတူညီလျှင် ဆင့်ဆို ပိုင်ခွင့်ရှိသည်ဆိုတဲ့အချက်ကို ဥပဒေကြမ်းပူးပေါင်းကော်မတီရဲ့ သဘောထားမှတ်ချက်ထဲမှာ ပယ်ဖျက်ထားပါတယ်။ ဒီအခွန်ဆိုင်ရာစီမံအုပ်ချုပ်မှုလုပ်ငန်းတွေမှာ လုပ်ပိုင်ခွင့်တွေ သွားလျှော့တဲ့အခါမှာ ကျွန်တော်တို့ Admin ပိုင်းမှာ အားနည်းသွားမှာဖြစ်ပါတယ်။ သူ့အတွက် Sufficient Power တကယ် လုံလောက်တဲ့ စွမ်းအင်ပေးထားဖို့လည်း လိုပါတယ်။ ဒါကြောင့် ကျွန်တော့အနေနဲ့ ပြင်ဆင်လိုတာကတော့ မူလဥပဒေမှာပါရှိတဲ့ ဦးစီးဌာနမှ ဝန်ထမ်း သို့မဟုတ် ကျွမ်းကျင်သူတို့နေရာမှာ အခွန်ဆိုင်ရာစီမံအုပ်ချုပ်မှု နှင့် သက်ဆိုင်သော ဝန်ထမ်း သို့မဟုတ် ကျွမ်းကျင်သူတို့အား အစားထိုးပြင်ဆင် ခြင်းဖြင့် အဆိုပြု ဆွေးနွေး တင်ပြအပ်ပါတယ်။ အားလုံးကျေးဇူးတင်ပါတယ်။</speech>
<speech type="speaker">ဒေါ်ချိုချိုဝင်း မော်လိုက်မဲဆန္ဒနယ်က ဆွေးနွေးဖို့ဖြစ်ပါတယ်။</speech>
<speech><mp id="363">ဒေါ်ချိုချိုဝင်း(မော်လိုက်မဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယက၊ အမျိုးသားလွှတ်တော် ဥက္ကဋ္ဌနှင့်တကွ အားလုံးပဲ မင်္ဂလာပါရှင်။ ကျွန်မ ကတော့ စစ်ကိုင်းတိုင်းဒေသကြီး မော်လိုက်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်ချိုချိုဝင်း ဖြစ်ပါတယ်။ ကျွန်မအနေနဲ့ ပြည်ထောင်စုလွှတ်တော် ဥပဒေကြမ်းပူးပေါင်းကော်မတီက တင်သွင်းလာတဲ့ အခွန်ဆိုင်ရာစီမံအုပ်ချုပ်မှု ဥပဒေမူကြမ်းနဲ့ပတ်သက်ပြီး ပြင်ဆင်ချက် ၁၈ ချက်ကို တင်သွင်းထားပြီး ဖြစ်ပါတယ်။ လေးစားအပ်ပါသောနာယကကြီးရှင်။ အခွန်ဆိုင်ရာစီမံအုပ်ချုပ်မှုဥပဒေဟာ သက်ဆိုင်ရာ ဘဏ္ဍာ နှစ်အလိုက် ပြည်ထောင်စုလွှတ်တော်မှ နှစ်စဉ်ရေးဆွဲရတဲ့ ဝင်ငွေခွန်ဥပဒေ၊ ကုန်သွယ်ခွန်ဥပဒေ၊ အထူး ကုန်စည်ခွန်ဥပဒေတို့နဲ့ပတ်သက်ပြီး လွယ်ကူလျင်မြန်စေရန်နှင့် အခက်ခဲများကို စနစ်တကျ ဖြေရှင်းနိုင်ရန် အခွန်ထမ်းပြည်သူများ အခွန်ကိုစနစ်တကျ ပေးဆောင်နိုင်ရန် ရည်ရွယ်ပြီး အမှန်တကယ် မရှိမဖြစ် လိုအပ်တဲ့ ဥပဒေတရပ်လည်း ဖြစ်ပါတယ်။ နိုင်ငံတကာရင်းနှီးမြှုပ်နှံမှုများအတွက် အခွန်စနစ်ဟာ စနစ် တကျနဲ့ ခိုင်ခိုင်မာမာနဲ့ရှိနေဖို့လည်း လိုအပ်ပါတယ်။ နာယကကြီးရှင့်။ ဥပဒေကြမ်းပူးပေါင်းကော်မတီမှ ပြည်ထောင်စုလွှတ်တော်သို့ တင်သွင်းလာတဲ့ အခွန်ဆိုင်ရာစီမံအုပ်ချုပ်မှုဥပဒေဟာ တိုင်းပြည်ရဲ့ စီးပွားရေးအခြေနေကို တိုက်ရိုက်အကျိုးသက်ရောက်မှု ရှိစေမှာဖြစ်တဲ့အတွက် လွှတ်တော်ကြီးမှ အထူးအလေးထား ဂရုပြု ရေးဆွဲ အတည်ပြုဖို့ လိုအပ်ပါတယ်။ နာယကကြီးရှင့်။ ကျွန်မအနေနဲ့ ဤဥပဒေမူကြမ်းပါအချက်အချို့ကို ပြင်ဆင်ချက်တင်သွင်းတဲ့ နေရာမှာ စကားလုံးအထားအသို မှန်ကန်ရန်၊ စကားလုံးကျစ်လျစ်မှုရှိရန်၊ ဥပဒေစည်းနှောင်အားကောင်း စေရန်၊ တိကျတဲ့ရည်ညွှန်းမှုများဖြစ်စေရန်၊ နှစ်ဦးနှစ်ဖက် မျှတမှုရှိစေရန်၊ ခေတ်စနစ်နဲ့ကိုက်ညီမှုရှိစေရန်၊ နှစ်စဉ်ဘဏ္ဍာနှစ်အလိုက်ရေးဆွဲတဲ့ အခွန်ဥပဒေများနဲ့ လိုက်လျောညီထွေရှိစေရန်၊ ဥပဒေကို အလွဲသုံးစား ပြုနိုင်ခြင်းမှ ကာကွယ်ရန်၊ ဝန်ကြီးဌာနအချင်းချင်း၊ ဦးစီးဌာနအချင်းချင်းကြား ထုတ်ပြန်ထားတဲ့ ဥပဒေ များ အချင်းချင်းလွှမ်းမိုးမှု တစ်ခုနဲ့တစ်ခုလွှမ်းမိုးမှုမရှိစေရန် စတဲ့အချက်တွေပေါ်မှာ စိတ်စေတနာ အခြေခံ ပြီးတော့မှ ပြင်ဆင်ချက်အဆိုကို တင်သွင်းရခြင်းဖြစ်ပါတယ်ရှင့်။ လေးစားအပ်ပါသော နာယကကြီးရှင့်။ နှစ်ပေါင်းများစွာ ချွတ်ခြုံကျနေတဲ့ ကျွန်မတို့ မြန်မာနိုင်ငံရဲ့ စီးပွားရေးအခြေနေကို ပြန်လည်ဦးမော့လာစေရန် အဖက်ဖက်ကကြိုးစားနေတဲ့်စနစ်များကို လည်း ကြိုးစားပမ်းစားပြောင်းလဲနေကြတဲ့အင်မတန်မှ အရေးကြီးလှတဲ့ ယခု အခွန်ဆိုင်ရာ စီမံအုပ်ချုပ်မှုဥပဒေမူကြမ်းကို အထူးအာရုံစိုက်ပြီး အကြံကောင်းဉာဏ်များဖြင့် ဝိုင်းဝန်းအတည်ပြု ပေးကြပါလို့ တိုက်တွန်းရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးမျိုးဝင်း မွန်ပြည်နယ် မဲဆန္ဒနယ်အမှတ်(၈)မှ ဆွေးနွေးဖို့ဖြစ်ပါတယ်။</speech>
<speech><mp id="938">ဦးမျိုးဝင်း(မဲဆန္ဒနယ်အမှတ်-၈၊ မွန်ပြည်နယ်)</mp>လေးစားရတဲ့ ပြည်ထောင်စုလွှတ်တော် နာယကကြီးနဲ့တကွ အားလုံးပဲ မင်္ဂလာပါ။ ကျန်တော်ကတော့ မွန်ပြည်နယ်၊ မဲဆန္ဒနယ်အမှတ်(၈)က ဦးမျိုးဝင်းဖြစ်ပါတယ်။ ကျွန်တော်အခုဆွေးနွေးမယ့် အခွန်ဆိုင်ရာ စီမံအုပ်ချုပ်မှုဥပဒေကြမ်းမှာ အခန်း ၁၂ ခန်းနဲ့ ပုဒ်မ ၈၆ ခုပါပါတယ်။ ဒီဥပဒေကိုတင်သွင်းရတဲ့ ရည်ရွယ်ချက်ကိုကြည့်ရင် အခွန်တွေကို ထိရောက်စွာ ကောက်ခံနိုင်စေဖို့၊ မတူညီတဲ့အခွန် အမျိုးအစားတွေအပေါ်မှာ စီမံအုပ်ချုပ်မှု တစ်ပြေးညီဖြစ်စေဖို့၊ အခွန် ထမ်းတွေနဲ့အခွန် ဦးစီးဌာနတွေရဲ့ အခွင့်အရေး၊ အခွင့်အာဏာနဲ့ တာဝန်တွေကို တိတိကျကျ သတ်မှတ် နိုင်ဖို့နဲ့ အခွန်ကို အခွန်ထမ်းကိုယ်တိုင်စည်းကြပ်တဲ့ စနစ် Self-Accessment System ကို ကူးပြောင်း ဖို့ဆိုတဲ့ ရည်ရွယ်ချက် ၅ ချက်ရှိတယ်လို့ ဆိုထားပါတယ်။ ဒီပုဒ်မ ၈၆ ခုထဲမှာ ပြဋ္ဌာန်းချက်ပေါင်း ၃၀၀ ကျော်ပါရှိပြီးတော့ အဲဒီအထဲကအချက် ၅၀ ကျော်ဟာ ညွှန်ကြားရေးမှူးချုပ်နဲ့ တိုက်ရိုက်ပတ်သက် ဆက်ဆံနေတာကို တွေ့ရပါတယ်။ တစ်နိုင်ငံလုံးရဲ့ ရငွေနဲ့ သက်ဆိုင်တဲ့ ဒီလိုအရေးကြီးတဲ့ အခွန်ဘဏ္ဍာ ရငွေစီမံခန့်ခွဲမှုအာဏာကို ခုလို နိုင်ငံ့ဝန်ထမ်းတစ်ဦးက ဦးဆောင်စီမံ ဆုံးဖြတ်တာမျိုးဟာ မဖြစ်သင့်သလို နိုင်ငံတကာမှာလည်း ဒီအခင်းအကျင်းမျိုးက အင်မတန်ရှားပါတယ်။ ဖြစ်သင့်တာက ဒီစီမံခန့်ခွဲခွင့် အာဏာကို ဒီထက်အဆင့်မြင့်တဲ့ အစိုးရအဖွဲ့ဝင်၊ ဒါမှမဟုတ်အစိုးရက အာဏာအပ်နှင်းထားသူကသာ ဆောင်ရွက်သင့်ပြီးတော့ နိုင်ငံ့ဝန်ထမ်းတစ်ဦးရဲ့ တာဝန်က အဲဒါတွေကို အကောင်အထည်ဖော်ဖို့ ဖြစ်တဲ့ အတွက် စီမံအုပ်ချုပ်မှုအာဏာအစား လုပ်ပိုင်ခွင့်အာဏာကိုသာချပေးရမှာ ဖြစ်ပါတယ်။ Power Point သုံးစွဲခွင့်ပြုပါခင်ဗျာ။ ဒါကြောင့် ဒီဥပဒေကြမ်းမှာ ကျွန်တော့အနေနဲ့ အခွန်ဆိုင်ရာစီမံခန့်ခွဲမှုကော်မရှင် ဖွဲ့စည်းခြင်း၊ လုပ်ပိုင်ခွင့်နှင့် လုပ်ငန်းတာဝန်များဆိုတဲ့ အခန်း ၂ ခန်းကို အသစ်ထပ်မံဖြည့်စွက်ပြီးတော့ စီမံခန့်ခွဲခွင့် ဆိုင်ရာအာဏာနဲ့ လုပ်ငန်းများကို ဆောင်ရွက်စေလိုပါတယ်။ နိုင်ငံတကာမှာလည်း အခွန်စီမံခန့်ခွဲမှုကို ဒီလိုပဲ ဘုတ်အဖွဲ့နဲ့လုပ်ပါတယ်။ ဒီအဖွဲ့ကို အခွန်နဲ့ ဆက်စပ်တဲ့ဌာနဆိုင်ရာက ပုဂ္ဂိုလ်တွေ၊ ပြင်ပမှာရှိတဲ့ ကျွမ်းကျင်ပညာရှင်တွေနဲ့ Government Body တစ်ခုကိုသမ္မတက Appointed လုပ်ထားသူနဲ့ ဦးဆောင် ဖွဲ့စည်းပြီးတော့ ဒီဥပဒေနဲ့အညီ အခွန်ဆိုင်ရာ မူဝါဒတွေ လုပ်ငန်းစဉ်တွေ ချမှတ်စီမံဆောင်ရွက် စေသင့် ပါတယ်။ ဒီ Slide နမူနာမှာ ကျွန်တော် နမူနာ အနည်းအကျဉ်းဖွဲ့ပြထားတာရှိပါတယ်။ ကျွန်တော့ ရှေ့က ကိုယ်စားလှယ်တော်ကြီးတွေလည်း ဒါနဲ့ပတ်သက်ပြီးတော့ ဆွေးနွေးထားတာတွေ ရှိပါတယ်။ ဒါတွေကို ကျွန်တော်တို့ ပြန်လည်ညှိနှိုင်းပြီးတော့ ဆောင်ရွက်သင့်ပါတယ်။ သက်ဆိုင်ရာဌာနတွေရဲ့ အခွန်ကောက်ခံမှုနဲ့ ပြည်သူနဲ့နိုင်ငံအပေါ်အကျိုးသက်ရောက်မှုတွေကို ဒီအဖွဲ့က စဉ်ဆက်မပြတ် ဆက်စပ်လေ့လာပြီးတော့ လိုအပ်ချက်တွေကို ထိန်းညှိရပါမယ်။ အခွန်ကောက်ခံမှု နည်းစနစ်တွေ ကောင်းသည်ထက်ကောင်းအောင် နည်းလမ်းရှာ၊ စီမံချက်ချပြီးတော့ လက်တွေ့မြေပြင်မှာ ပြည်သူရယ်၊ အခွန်ထမ်းရယ်၊ အခွန်ဝန်ထမ်းတွေအကြားမှာ ဘယ်လိုအခက်အခဲတွေ ရင်ဆိုင်နေရလဲ ဆိုတာကို စနစ်တကျ လေ့လာသုံးသပ်ပြီးတော့ အဖွဲ့ကညှိနှိုင်းစီမံပြီးတော့ ဆောင်ရွက်မှသာလျှင် လက်တွေ့ ကျတဲ့ အခွန်စနစ်တစ်ရပ်ကို ဖော်ဆောင်နိုင်မယ်လို့ ယုံကြည်မိပါတယ်။ ထပ်ပြီးတော့ တင်ပြရရင် ဒီဥပဒေဟာ အခွန်ကောက်ခံဖို့ တစ်ခုတည်းအတွက် ရည်ရွယ်တဲ့လုပ်ငန်း စီမံချက်မဟုတ်ဘဲနဲ့ နိုင်ငံတစ်ခုလုံးရဲ့ အဓိက ဝင်ငွေဖြစ်တဲ့ အခွန်ရငွေတစ်ခုလုံးရဲ့ စီမံခန့်ခွဲမှုအာဏာဖြစ်တဲ့အပြင် ရှေ့ကကိုယ်စားလှယ်တော်ကြီး ဦးဝင်းထွဋ် ဆွေးနွေးသွားသလို များပြားလှတဲ့ လုပ်ငန်းဆောင်တာတွေလည်း ပါဝင်နေတဲ့အတွက်ကြောင့် အင်မတန်အရေးကြီးပါတယ်။ ဒီဥပဒေထဲမှာဆိုရင် တာဝန်ရှိသူဟာ အခွန်ကောက်ခံမယ့် ပြဋ္ဌာန်းချက်နဲ့ပတ်သက်ပြီးတော့ အမိန့်၊ ညွှန်ကြားချက် ထုတ်ပြန်တာ၊ Tax Payer ID တွေ သတ်မှတ်တာကအစ အခွန်ကြေညာလွှာ ဘယ်လို သွင်းရမယ်၊ အခွန်ဘယ်လိုကောက်မယ်ဆိုတာအလယ် အခွန်မကျေနပ်ရင် အခွန်မကျေရင် ဥပဒေအရ ပစ္စည်းသိမ်းတာမျိုးလို အစုံစီမံခန့်ခွဲမှုရော၊ လုပ်ငန်းတာဝန်ကိုပါ လုပ်ဆောင်ရမှာဖြစ်တဲ့အပြင် နိုင်ငံခြား နဲ့ဆက်စပ်နေတဲ့ လူတွေဆီကနေကောက်ခံမယ့် ဝင်ငွေခွန်တွေ၊ အခြားအခွန်တွေ၊ သွင်းကုန်လိုင်စင်တို့လို အခွန်တွေကောက်ဖို့ အခွန်ဆိုင်ရာ အငြင်းပွားမှုတွေကိုလည်းပဲ စီမံဖြေရှင်းရမှာ ဖြစ်တဲ့အတွက်ကြောင့် သက်ဆိုင်ရာဌာနတွေဖြစ်တဲ့ အကောက်ခွန် ပြည်ထဲရေး၊ နိုင်ငံခြားရေးရာ တရားရေးစတဲ့ ဝန်ကြီးဌာနတွေ ကိုလည်း ချိတ်ဆက်လုပ်ကိုင်ရမှာဖြစ်တဲ့အတွက် ဒီတာဝန်ခံရမယ့်သူဟာ အဆင့်မြင့်ရာထူးနဲ့ အဖွဲ့အစည်း ရှိဖို့ လိုအပ်ပါတယ်။ ဒါ့အပြင် ကျွန်တော်တို့က ဒီ အဖွဲ့အစည်းအတွက် လိုအပ်တဲ့ သက်တမ်း၊ လုပ်ပိုင်ခွင့် ဒါတွေလည်း သတ်မှတ်ပေးရမှာ ဖြစ်ပါတယ်။ ဒါကြောင့် ဒီစီမံခန့်ခွဲမှုတာဝန်အတွက် အခွန်ဆိုင်ရာ စီမံအုပ်ချုပ်မှုကော်မရှင်ဖွဲ့၊ စည်းကမ်းသတ်မှတ်ချက်နဲ့ လုပ်ငန်းတာဝန်တွေ ချမှတ်လုပ်ဆောင်စေခြင်းဖြင့် ပိုမိုအားကောင်းတဲ့ ရလာဒ် ကို ရရှိလာမှာဖြစ်ပြီး တစ်ဖက်ကလည်းပဲ ဒီတာဝန်ကို ဖြည့်ဆည်းထမ်းဆောင်ပေးရမယ့် ဝန်ထမ်းတွေ အပေါ် အပိုတာဝန်မရှိတော့တဲ့ ညွှန်ကြားရေးမှူးချုပ်အနေနဲ့ ပိုပြီးဖိဖိစီးစီးကြီးကြပ်နိုင်မှာဖြစ်လို့ တာဝန် ကို ပိုမိုထိရောက်စွာ ထမ်းရွက်နိုင်ကြမှာ ဖြစ်ပါတယ်။ နောက်တစ်ချက်က ဒီဥပဒေထဲမှာ ဒီနိုင်ငံထဲမှာ လာရောက်လုပ်ကိုင်နေကြတဲ့ နိုင်ငံခြားသားတွေနဲ့ပတ်သက်တဲ့ သတ်မှတ်ချက်တွေ သူတို့အပေါ်မှာ စည်း ကြပ်မယ့် အခွန်ပုံစံတွေ ပြဋ္ဌာန်းချက်တွေလည်း မတွေ့ရပါဘူး။ ဒီဥပဒေကြမ်းထဲမှာ ထည့်ဆွဲမလား၊ ဝင်ငွေခွန်ဥပဒေထဲမှာပဲ ပြန်ဖြည့်ဆွဲမလား ပြည့်ပြည့်စုံစုံထည့်ပေးဖို့ ကျွန်တော်တို့မှာ လိုနေပါတယ်။ ဥပမာ ပြည်တွင်းမှာ နိုင်ငံခြားသားတစ်ယောက် ရက်ပေါင်းဘယ်လောက် နေထိုင်ပြီးတော့ ဝင်ငွေ ရလမ်းရှိတဲ့ အလုပ်တစ်ခုကိုလုပ်ရင် အခွန်ထမ်းအဖြစ် သတ်မှတ်မယ်။ နောက်ပြီး ဒီမှာအလုပ်လာလုပ်တဲ့ နိုင်ငံခြားသားတွေဟာ ပြည်တွင်းကနေပြန်ထွက်မယ်ဆိုလို့ရှိရင် Tax Clearance Certificate ရပြီးမှ ပြန်ထွက်နိုင်တယ်။ ဒီလိုဆိုတဲ့ဥပဒေမျိုးတွေလည်း ကျွန်တော်တို့က ပြဋ္ဌာန်းဖို့လိုပါတယ်။ ကျွန်တော်တို့က အခွန်တွေကို ကိုယ့်နိုင်ငံသားတွေအပေါ်မှာပဲ နင်းကန်ကြပ်မတ်နေပြီးတော့ ဘဏ်တွေ၊ နိုင်ငံခြားကုမ္ပဏီ နဲ့ ပြည်တွင်းကုမ္ပဏီတွေမှာ အလုပ်လုပ်နေကြတဲ့ နိုင်ငံခြားသား၊ စီးပွားရေးနဲ့ ဥပဒေအကြံပေးတွေ စွမ်းအင် ကဏ္ဍ၊ စက်မှုကဏ္ဍ၊ ဆက်သွယ်ရေးကဏ္ဍတွေနဲ့ ပုဂ္ဂလိကကဏ္ဍတွေမှာ အလုပ်လုပ်နိုင်ကြတဲ့ နိုင်ငံခြား သားတွေဆီကနေ ဝင်ငွေခွန်ကောက်ခံမှုဟာ ဒီနိုင်ငံရဲ့ လက်ရှိဥပဒေအရ အင်မတန်လျော့ရဲနေပါတယ်။ ဒါကြောင့်လည်းပဲ နိုင်ငံခြားသားအများစုဟာ ကျွန်တော်တို့ဆီမှာ အခွန်လွတ်နေကြပါတယ်။ ဒါ့အပြင် ဒီဥပဒေရဲ့ ရည်ရွယ်ချက်က မတူညီတဲ့ အခွန်အမျိုးအစားတွေအပေါ်မှာ တစ်ပြေးညီ သက်ရောက်မှုရှိစေဖို့လို့ ဆိုထားတဲ့အတွက် ဝင်ငွေခွန်၊ ကုန်သွယ်ခွန် Corporate Tax, Withholding Tax, Stamp Duty, Custom Duty, Excise Tax Gozi zpê:02coce. Gjošaondoos:0908 ဆိုတဲ့အကြောင်း ဒီဥပဒေထဲမှာ ပုဒ်မနဲ့ ချိတ်ဆက်ထားတဲ့ ပုဒ်မတွေကိုလည်းပဲ ကျွန်တော်တို့ တိတိကျကျ ထည့်သွင်းဖော်ပြဖို့ လိုပါတယ်။ ဒါကြောင့် ဖြစ်နိုင်ရင် ဒီဥပဒေကြမ်းကို အသေအချာ ထပ်မံဖြည့်စွက် ရေးဆွဲဖို့ လိုအပ်မှာဖြစ်ပါတယ်။ နောက်ဆုံးအချက်က အချို့ရေးသားချက်တွေက အင်မတန်လေးနေပါတယ်။ မြန်မာလိုရေးထား ပေမယ့် တော်ရုံလူဖတ်လို့ နားမလည်နိုင်အောင်ဖြစ်နေတာ တွေ့ရပါတယ်။ ဥပမာအနေနဲ့ ပုဒ်မတစ်ခု တင်ပြထားပါတယ်။ ဥပမာ ပုဒ်မ ၉ ပုဒ်မခွဲ(ဂ)မှာ ဘယ်ဘက်မှာ ရေးထားတာ ညွှန်ကြားရေးမှူးချုပ်သည် လက်ခံရရှိသူ၏ လက်ဝယ်တွင် အခွန်ကျသင့်သော ငွေပေးချေမှုတစ်ရပ်ရပ်ပြုလုပ်သည့် အခွန်ထမ်း မဟုတ်သော ပုဂ္ဂိုလ်တစ်ဦးအတွက် အခွန်ထမ်းမှတ်ပုံတင်အမှတ်တစ်ခု သတ်မှတ်ပေးနိုင်သည်ဆိုပြီးတော့ ဖော်ပြထားပါတယ်။ ကျွန်တော် ၁၀ ခေါက်လောက်ဖတ်ကြည့်ပြီးတော့ ဘေးမှာ ကျွန်တော်သဘောပေါက် သလိုပြန်ရေးထားပါတယ်။ အခွန်ထမ်းမဟုတ်သော ပုဂ္ဂိုလ်တစ်ဦးသည် အခွန်ကျသင့်ငွေတစ်ရပ်ရပ်ကို ပေးချေရန် အကြောင်းရှိလာပါက ညွှန်ကြားရေးမှူးချုပ်သည် တကယ်လို့ ကျွန်တော်တို့က ကော်မရှင်ဖွဲ့ ဖြစ်ခဲ့မယ်ဆိုရင်တော့ အဲဒီ ညွှန်ကြားမှူးချုပ်နေရာမှာ ကျွန်တော်တို့ Substitution တစ်ခု အစားထိုးရမှာ ဖြစ်ပါတယ်။ ထိုသူအား အခွန်ထမ်းမှတ်ပုံတင်အမှတ်တစ်ခုကို သတ်မှတ်ပေးနိုင်သည်ဆိုပြီးတော့ ပြန်ပြီးတော့ ကိုယ်နားလည်သလို ပြန်ထားပါတယ်။ မူလဆိုလိုချင်တဲ့ အဓိပ္ပာယ်ရောက် မရောက်တော့ ကျွန်တော် မသိပါဘူး။ ဒီလိုအဓိပ္ပာယ်ဝေဝါးပြီးတော့ နားလည်ရခက်တဲ့ အရေးအသားမျိုးတွေကိုလည်းပဲ ဒီဥပဒေ ထဲမှာ ပြန်လည်ပြင်ဆင်ဖို့ ရှိနေသေးတယ်ဆိုတာကို ဆွေးနွေးရင်းနဲ့ပဲ နိဂုံးချုပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒေါ်ဝင့်ဝါထွန်း ရှားတောမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="248">ဒေါ်ဝင့်ဝါထွန်း(ရှားတောမဲဆန္ဒနယ်၊ ကယားပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးပဲမင်္ဂလာပါရှင်။ ကျွန်မကတော့ ကယားပြည်နယ် ရှားတောမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်ဝင့်ဝါထွန်းဖြစ်ပါတယ်ရှင့်။ ပြည်ထောင်စုလွှတ်တော် နာယကကြီးရှင်။ ောက်မှုမရှိပါက ထပ်မံတိုးပေးဖို့ရာအတွက် မေတ္တာရပ်ခံတောင်းဆိုလိုပါတယ်။ ကျွန်မအနေနဲ့ ပြည်ထောင်စုလွှတ်တော် ဥပဒေကြမ်းပူးပေါင်းကော်မတီက တင်သွင်းတဲ့ ကျွန်မတို့ အခွန်ဆိုင်ရာစီမံအုပ်ချုပ်မှုဥပဒေကြမ်းနဲ့စပ်လျဉ်းပြီး ဥပဒေကြမ်းတစ်ခုလုံးကို ပြင်ဆင်ချက်၊ ဖြည့်စွက်ချက်၊ ဆွေးနွေးချက်များနဲ့အဆိုတင်သွင်းသွားမှာ ဖြစ်ပါတယ်ရှင်။ ဥပဒေကြမ်း တစ်ခုလုံးကို ပြင်ဆင်ချက်၊ ဖြည့်စွက်ချက်တွေနဲ့ ကျွန်မ အဆိုတင်သွင်းခဲ့တာ ဖြစ်တဲ့အတွက်ကြောင့်မို့လို့ အသေးစိတ်ဆွေးနွေးခြင်းကို မပြုတော့ဘဲ အချို့ပြဋ္ဌာန်းချက်များကိုသာ ကောက်နုတ် ဆွေးနွေးခွင့်ပြုပါရန် လေးစားစွာတင်ပြအပ်ပါတယ်ရှင်။ နာယကကြီးရှင့်။ ယနေ့ကျွန်မတို့ လွှတ်တော်ကြီးမှာပဲ ရင်းနှီးမြှုပ်နှံမှုနှင့် နိုင်ငံခြားစီးပွားဆက်သွယ်ရေး ဝန်ကြီးဌာနကို ဖွဲ့စည်းရန်အတွက် ထောက်ခံအတည်ပြုပေးလိုက်ပြီးဖြစ်ပါတယ်ရှင့်။ ဒီလိုပဲ ကျွန်မတို့ယခု ဆွေးနွေးကြတဲ့ အခွန်ဆိုင်ရာစီမံအုပ်ချုပ်မှုဥပဒေဟာလည်း ကျွန်မတို့နိုင်ငံရဲ့ စီးပွားရေးစနစ် ဖွံ့ဖြိုးတိုးတက်မှု အတွက် အင်မတန်မှအရေးပါတဲ့ ဥပဒေတစ်ရပ်ဖြစ်ပါတယ်။ ကျွန်မတို့ ပြည်ထောင်စုလွှတ်တော်ကြီးမှပဲ လိုအပ်တဲ့ ဥပဒေတွေ၊ နည်းဥပဒေတွေကို ပြုပြင်ပြောင်းလဲပြီးတော့မှ ရေးဆွဲပြီးတော့မှ ကျွန်မတို့ နိုင်ငံ အတွက် Ease of Doing Business ဖြစ်စေရန်အတွက် ကျွန်မတို့ ပြင်ဆင်ပြဋ္ဌာန်းပေးခဲ့တာဖြစ်သလို ဆက်လက်လည်း ကြိုးပမ်းဆောင်ရွက်လျက်ရှိတယ်ဆိုတာကို အားလုံးအသိပဲ ဖြစ်ပါတယ်ရှင်။ နာယကကြီးရှင်။ ကျွန်မတို့စီးပွားရေးအတွက် ရင်းနှီးမြှုပ်နှံကြမယ့် ရင်းနှီးမြှုပ်နှံသူတွေဟာ ပထမ တစ်ဆင့်နဲ့ နိုင်ငံကိုချဉ်းကပ်လာတဲ့အခါမှာ နိုင်ငံရေးစနစ်ကို လေ့လာပါတယ်။ နိုင်ငံရေးစနစ်ပြီးတဲ့အခါမှာ ကျွန်မတို့ စီးပွားရေးမူဝါဒတွေ၊ ငွေကြေးမူဝါဒတွေကို လေ့လာပါတယ်။ ငွေကြေးမူဝါဒထဲမှာ ချိတ်ဆက်နေတဲ့ ပါဝင်နေတဲ့ အခွန်ဆိုင်ရာစီမံခန့်ခွဲမှုတွေ လေ့လာတာဖြစ်ပါတယ်။ ယနေ့ ကျွန်မတို့ကိုတင်သွင်းထားတဲ့ အခွန်ဆိုင်ရာစီမံအုပ်ချုပ်မှုဥပဒေမှာ အရှေ့ကပုဂ္ဂိုလ်များဆွေးနွေးခဲ့သလိုပဲ အင်မတန်မှ အရေးပါလှတဲ့ နည်း ဥပဒေကြမ်းကြီး ဒီဥပဒေကြီးအတည်ပြုသွားတဲ့အခါမှာ ဒီဥပဒေကို စီမံခန့်ခွဲမယ့်ပုဂ္ဂိုလ် တစ်ဦးတစ်ယောက် တည်းရဲ့ လက်ထဲကို ထည့်ပေးထားတဲ့အာဏာတွေဟာ အင်မတန်များနေတယ်ဆိုတာ လေ့လာတွေ့ရှိရ ပါတယ်။ ဒီလိုလေ့လာတွေ့ရှိရတဲ့အထဲက အချို့သောကောက်နုတ်ချက်တွေကို ကျွန်မဖော်ပြလိုပါတယ်။ ပထမအနေနဲ့ ကျွန်မ ပြင်ဆင်ချက်တင်သွင်းထားတဲ့အထဲမှာ ရေးထုံးတွေကို ပြင်ဆင်ချက်တင်သွင်းထားတာ ဖြစ်တဲ့အတွက်ကြောင့်မိုလို့ ကျွန်မတို့ စာမျက်နှာ ၃ မှာရှိတဲ့ ပုဒ်မ ၃ ပုဒ်မ(က)မှာ ဖော်ပြထားတဲ့ စည်းကြပ်မှု ဆိုတဲ့အဓိပ္ပာယ်ဖွင့်ဆိုချက်နဲ့ စည်းကြပ်ခြင်းဆိုတဲ့အဓိပ္ပာယ်ဖွင့်ဆိုချက် တူညီပါသလားဆိုတဲ့ မေးခွန်းကို ပထမဦးဆုံးမေးလိုပါတယ်။ ဘာလို့ဒီမေးခွန်းကိုမေးရသလဲဆိုရင် အထူးကုန်စည်ခွန်ဥပဒေမှာ ပြဋ္ဌာန်း ထားတဲ့ စည်းကြပ်ခြင်းဆိုတဲ့အဓိပ္ပာယ်နဲ့ ယခုအခွန်ဆိုင်ရာစီမံအုပ်ချုပ်မှုဆိုတဲ့ ဥပဒေမှာ ပြဋ္ဌာန်းထားတဲ့ စည်းကြပ်ခြင်းဆိုတဲ့အဓိပ္ပာယ်ဖွင့်ဆိုချက်ဟာ မတူညီတာဖြစ်တဲ့အတွက်ကြောင့်မို့လို့ ဒီမေးခွန်းကို မေးရခြင်း ဖြစ်ပါတယ်။ ထို့အတူပဲ ကျွန်မတို့ ညွှန်ကြားရေးမှူးချုပ်တစ်ယောက်တည်းကို အခွင့်အာဏာပေးအပ်ထားခြင်း ကနေပြီးတော့မှ ဖော်ပြပါပုဒ်မထဲမှာဆိုလို့ရှိရင် Contra ဖြစ်နေတာလေးကို ကျွန်မကောက်နုတ်တင်ပြလို ပါတယ်။ ကျွန်မတို့ စာမျက်နှာ ၅ မှာရှိတဲ့ ပုဒ်မ ၇(က) မှာဆိုလို့ရှိရင် ကျွန်မတို့ ဘာကိုဖော်ပြထား သလဲဆိုတော့ ဦးစီးဌာနရဲ့ ကျွမ်းကျင်သူများရဲ့အကူအညီရယူခြင်းဖြစ်ပါတယ်။ ဦးစီးဌာနရဲ့ လုပ်ငန်းတာဝန် များကို ကောင်းမွန်စွာထမ်းဆောင်နိုင်စေရေးအလို့ငှာ ညွှန်ကြားရေးမှူးချုပ်သည် ဝန်ကြီးဌာန၏ သဘောတူ ညီချက်ဖြင့် သင့်လျော်သည်ဟုယူဆသည့် ကျွမ်းကျင်သူများ၏ အကူအညီကို သတ်မှတ်ချက်များနှင့်အညီ ရယူနိုင်တယ်လို့ ပြဋ္ဌာန်းထားပါတယ်။ သို့သော် ပုဒ်မ ရ ရဲ့ (ဃ)မှာတော့ (င)မှာတော့ ညွှန်ကြားရေးမှူး ချုပ်သည် ပုဒ်မခွဲ(ဃ)အရ တိုင်ကြားခြင်းအပေါ်စိစစ်၍ ဆုံးဖြတ်ချက်ချမှတ်ရမည်ဖြစ်ပြီး အကူအညီ ဆက်လက်ရယူခြင်းနှင့်စပ်လျဉ်း၍ ထိုဆုံးဖြတ်ချက်သည် အပြီးအပြတ်ဖြစ်သည်လို့ ပြဋ္ဌာန်းထားပါတယ်။ အကူအညီရယူရမယ့် ကျွမ်းကျင်သူကိုတော့ ဝန်ကြီးဌာနရဲ့ ဆုံးဖြတ်ချက်နဲ့ရယူပြီးတော့မှ ဒီပုဂ္ဂိုလ်ကို ဆက်ပြီးတော့ အသုံးပြုခြင်းအသုံးမပြုခြင်းကိုကျတော့ ညွှန်ကြားရေးမှူးချုပ်တစ်ယောက်တည်းရဲ့ ဆုံးဖြတ် ချက်က အပြီးအပြတ်ဖြစ်တယ်ဆိုတာ ကျွန်မတို့ ဒီပုဒ်မ ၂ ခုဟာ Contra ဖြစ်နေတယ်လို့ ယူဆပါတယ် ရှင့်။ ထို့အတူပါပဲ ကျွန်မတို့ အခွန်ထမ်းပြည်သူတွေအတွက် ဝန်ထုပ်ဝန်ပိုးဖြစ်စေနိုင်တဲ့ ပုဒ်မကိုလည်း ကျွန်မတင်ပြလိုပါတယ်။ Page ၂၄ မှာရှိတဲ့ ပုဒ်မ ၂၉ ဖြစ်ပါတယ်။ ကျွန်မတို့ Page ၂၄ မှာရှိတဲ့ ပုဒ်မ ၂၉ မှာ ဆိုလို့ရှိရင် စည်းကြပ်မှုနဲ့ပြင်ဆင်စည်းကြပ်မှုအတွက် ကာလစည်းကမ်းသတ်များဆိုပြီးတော့ ရေးထားတာ ဖြစ်ပါတယ်။ ဒီအခါမှာလည်း ကျွန်မအနေနဲ့အဆိုပြုချင်တာက ကျွန်မတို့ ကာလစည်းကမ်းသတ်များ ဆိုတဲ့ဟာရဲ့ အဓိပ္ပာယ်ဖွင့်ဆိုချက်ကို ဖော်ပြပေးဖို့လိုတယ်လို့ ကျွန်မအနေနဲ့အကြံပြုလိုပါတယ်။ ဒီမှာ ကျွန်မတို့ အခွန်ထမ်း ပြည်သူတွေအတွက် ဝန်ထုပ်ဝန်ပိုးဖြစ်စေနိုင်တဲ့ ပုဒ်မကတော့ ပုဒ်မ ၂၉ ပုဒ်မခွဲ(ခ) မှာ ပုဒ်မခွဲ(က)တွင် မည်သို့ပင်ပါရှိစေကာမူ အောက်ပါစည်းကြပ်မှုတစ်ရပ်ရပ်တွင် စည်းကြပ်မှုနှင့်စပ်လျဉ်းသည့် သက်ဆိုင်ရာ အခွန်ကာလပြီးဆုံးပြီး ၁၂ နှစ်အတွင်း စည်းကြပ်မှုအသစ် သို့မဟုတ် ပြင်ဆင်စည်းကြပ်မှု ပြုနိုင်သည်ဆိုတဲ့ အပိုဒ်ဖြစ်ပါတယ်။ ဒီနေရာမှာ ကျွန်မနေနဲ့ အခွန်ထမ်းပြည်သူတွေအတွက် ဝန်ထုပ်ဝန်ပိုး ဖြစ်စေနိုင်တယ် ဆိုတာ ၁၂ နှစ်ဆိုတဲ့ ကာလကိုဆိုလိုတာဖြစ်ပါတယ်။ အခွန်ထမ်းပြည်သူတွေဟာ သူတို့ ထမ်းဆောင်လိုက်တဲ့ အခွန်နဲ့ပတ်သက်တဲ့အချက်အလက်တွေကို အခွန်စည်းကြပ်ပြီးတဲ့ နောင် ၁၂ နှစ် ကာလအထိ ဝန်ထုပ်ဝန်ပိုး တစ်ခုအနေနဲ့ခံစားရမယ်ဆိုရင် ဒါဟာသင့်လျော်မှန်ကန်မှုရှိပါသလား။ ဒါကို ဆွေးနွေးလိုတာ ဖြစ်ပါတယ်ရှင့်။ တတိယအချက်အနေနဲ့ ကျွန်မဆွေးနွေးလိုတာက တရားစီရင်ရေးအရ Conflict ဖြစ်နိုင်တဲ့ အချက်ကို ဆွေးနွေးလိုတာဖြစ်ပါတယ်။ Page ၂၅ မှာရှိတဲ့ ကျွန်မတို့ ပုဒ်မ ၃၃ မှာဆိုလို့ရှိရင် အခွန်ဆိုင်ရာ ဆုံးဖြတ်ချက်များရဲ့ ပုဒ်မ ၃၃ ပုဒ်မခွဲ(က) မှာ မည်သည့်အခွန်ဆိုင်ရာဆုံးဖြတ်ချက်ကိုမှ အခွန်အယူခံခုံအဖွဲ့ သို့မဟုတ် ပြည်ထောင်စုတရားလွှတ်တော်ချုပ်တွင်ဖြစ်စေ၊ အခြားအကြောင်းအရာတစ်ရပ်ရပ်ကို အခြေခံ၍ အခြားသောတရားစီရင်မှု တစ်ခုခုတွင်ဖြစ်စေ အငြင်းပွားခြင်းမပြုရလို့ ရေးထားတာဖြစ်ပါတယ်။ ဒီဥပဒေကို စတင်ရေးဆွဲကတည်းကိုကလည်း ကျွန်မတို့ ပြည်ထောင်စုလွှတ်တော် ဥပဒေကြမ်းပူးပေါင်းကော်မတီက အခြားသောဥပဒေများနဲ့ Conflict မဖြစ်ရန် စိစစ်ပြီးတော့မှ ကျွန်မတို့ လွှတ်တော်ကြီးကို အစီရင်ခံစာ တင်သွင်းခဲ့တယ်လို့ ယုံကြည်ပါတယ်။ သို့သော်လည်း ဒီအချက်နဲ့ပတ်သက်ပြီးတော့မှလည်း Conflict ဖြစ်မဖြစ်ကို ပြန်လည်စိစစ်သင့်ပါကြောင်း ကျွန်မအနေနဲ့ ဆွေးနွေးလိုတာဖြစ်ပါတယ်ရှင့်။ နောက်ဆုံးအနေနဲ့ဆွေးနွေးလိုတာကတော့ ကျွန်မတို့ အခွန်ဆိုင်ရာစီမံအုပ်ချုပ်မှုဥပဒေမှာပါတဲ့ သက်ဆိုင်သူ ပုဂ္ဂိုလ်များအားလုံးဟာ ကျွန်မတို့နိုင်ငံရဲ့ အခွန်ဆိုင်ရာစီမံအုပ်ချုပ်မှုစနစ်ကို ယုံကြည်လေးစား လိုက်နာဖို့လိုပါတယ်။ ဒီလို ယုံကြည်လေးစား လိုက်နာဖို့အတွက်ဆိုလို့ရှိရင် ကျွန်မတို့ ငွေရေးကြေးရေးဆိုင်ရာ အဖွဲ့အစည်းများအပါအဝင် ပါဝင်ပတ်သက်သူ ပုဂ္ဂိုလ်အားလုံးရဲ့ ယုံကြည်မှုကို ရရှိဖို့လိုပါတယ်။ ဒီအခါမှာ ကျွန်မအနေနဲ့ တစ်ခုကိုကောက်နုတ်တင်ပြချင်တာက စာမျက်နှာ ၄၆ မှာရှိတဲ့ ပုဒ်မ ၆၀ ပုဒ်မခွဲ(ဆ) အပိုဒ်ခွဲငယ် (င) ဖြစ်ပါတယ်ရှင့်။ ဒီအပိုဒ်က ဘာကိုရည်ညွှန်းထားသလဲဆိုလို့ရှိရင် ကြွေးမြီရှိသူ တတိယ ပုဂ္ဂိုလ်ရဲ့အပိုဒ် အဓိပ္ပာယ်ဖော်ပြချက်တွေဖြစ်ပါတယ်။ အဲဒီမှာ ပုဒ်မခွဲငယ် (င)မှာဆိုရင် ကြွေးမြီရှိသူ တတိယ ပုဂ္ဂိုလ်သည် ငွေရေးကြေးရေးအဖွဲ့အစည်းတစ်ခုဖြစ်ပါက အခွန်ထမ်းက ယင်းငွေရေးကြေးရေးအဖွဲ့အစည်းတွင် အပ်နှံထားသည့်ငွေပမာဏလို့ ထည့်သွင်းထားတာဖြစ်ပါတယ်။ ဒါကဘာကိုဆိုလိုတာလဲဆိုလို့ရှိရင် အခွန်ထမ်းက မပေးဆောင်နိုင်တဲ့အခါမှာ တတိယပုဂ္ဂိုလ်က ကြွေးမြီရှိတဲ့ ပုဂ္ဂိုလ်အနေနဲ့ ခံယူရပြီးတော့မှ ဒီပုဂ္ဂိုလ်သည် ငွေရေးကြေးရေး။ ကျွန်မကို ပေးဖို့တောင်းဆိုလိုပါတယ်။ ငွေရေးကြေးရေးအဖွဲ့အစည်းတစ်ခုခုသာဖြစ်ခဲ့မယ်ဆိုလို့ရှိရင် ဒီပုဂ္ဂိုလ်ကနေပြီးတော့မှ အခွန်ထမ်း osoenewsOne...so fanno fanccsns.. ဒီအတွက်ကြောင့်မို့လို့လည်း ငွေရေးကြေးရေးဆိုင်ရာအဖွဲ့အစည်းတွေမှာ လက်ရှိကျင့်သုံးနေတဲ့ ဆောင်ရွက် နေတဲ့စနစ်တွေနဲ့ လိုက်လျောညီထွေမှု ရှိ မရှိ၊ ကိုက်ညီမှု ရှိ မရှိကို ပြန်လည်စိစစ် သုံးသပ်သင့်တယ်လို့ မြင်ပါတယ်။ နိဂုံးချုပ်အနေနဲ့ဆွေးနွေးလိုတာကတော့ ကျွန်မတို့အခွန်ဆိုင်ရာစီမံအုပ်ချုပ်မှုဥပဒေဆိုတာ ကျွန်မတို့ နိုင်ငံရဲ့ နိုင်ငံရေးစနစ်တစ်ခုလုံးကို ပြောင်းလဲသွားစေနိုင်တဲ့ ဥပဒေဖြစ်တာဖြစ်တဲ့အတွက်ကြောင့်မို့လို့ ပြည်ထောင်စုလွှတ်တော်ကြီးမှ လေးလေးနက်နက်စဉ်းစားချင့်ချိန်သုံးသပ်ပြီးတော့ အခန်း (၁) ရဲ့ ပုဒ်မ ၁(ခ)မှာ ပါတဲ့ ဤဥပဒေသည် ၂၀၁၉ ခုနှစ်၊ ဧပြီလ ၁ ရက်နေ့တွင် အာဏာသက်ရောက်စေရမည်ဆိုတဲ့ အချက်ကိုလည်း ပြန်လည်စဉ်းစားသင့်ပါကြောင်း ကျွန်မအကြံပြု ဆွေးနွေးရင်းနဲ့ နိဂုံးချုပ်ပါတယ်ရှင်။ ကျေးဇူးအများကြီး တင်ပါတယ်ရှင့်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ လွှတ်တော်ကိုယ်စားလှယ်များရဲ့ ဆွေးနွေးခြင်းအစီအစဉ် ပြီးဆုံးပါပြီ။ အထက်ပါ ဥပဒေကြမ်းကို ယခုလ နောက်ဆုံးပတ်မှာ ဆက်လက်ကျင်းပမယ့် ပြည်ထောင်စု လွှတ်တော်အစည်းအဝေး၌ ဆက်လက်ဆွေးနွေးရန် လျာထားပါတယ်။ လွှတ်တော်ကိုယ်စားလှယ်များရဲ့ ဆွေးနွေးချက်အချို့မှာ အကြံပြု ဆွေးနွေးခြင်းနဲ့ ပြင်ဆင်ချက်အဆိုတင်သွင်း ဆွေးနွေးခြင်းများ ရောထွေ ပါဝင်နေပါတယ်။ ဆွေးနွေးဖို့ အမည်စာရင်းပေးပို့ချိန်မှာ ပြင်ဆင်ချက်အဆိုအဖြစ် တိတိကျကျမပါရှိဘဲ ယခု ဆွေးနွေးချိန်ကျမှပဲ ပြင်ဆင်ချက်အဆိုအဖြစ် ဆွေးနွေးသွားကြတဲ့ ကိုယ်စားလှယ်များအနေနဲ့ ပြန်လည် ပေးပို့ကြဖို့ ဖြစ်ပါတယ်။ ဒီဥပဒေကြမ်းဟာ နိုင်ငံတော်အတွက် အရေးကြီးတဲ့ဥပဒေကြမ်း ဖြစ်ပါတယ်။ ဒါကြောင့် ဥပဒေကြမ်းပူးပေါင်းကော်မတီအနေနဲ့ လိုအပ်ပါက သက်ဆိုင်ရာကော်မတီများ၊ ပြည်ထောင်စု အဆင့်ဌာန၊ အဖွဲ့အစည်းများ၊ ဆွေးနွေးသွားကြတဲ့ လွှတ်တော်ကိုယ်စားလှယ်များနဲ့ ြန်လည် ဆွေးနွေးကြဖို့ အသိပေးမှာကြားလိုပါတယ်။</speech>
</bill>
</section>
<section value="Order">
<title>နိုင်ငံတော်သမ္မတရုံးမှ ပေးပို့ထားသော စစ်ကိုင်းတိုင်းဒေသကြီး၊ တနင်္သာရီတိုင်းဒေသကြီး၊ ရခိုင် ပြည်နယ်နှင့် ကယားပြည်နယ်တို့အတွင်းရှိ ခရိုင်၊ ရပ်ကွက်၊ ကျေးရွာအုပ်စုနှင့် ကျေးရွာများ တိုးချဲ့ပြင်ဆင်ဖွဲ့စည်းခြင်း၊ အမည်ပြောင်းလဲပြင်ဆင်ဖွဲ့စည်းခြင်း၊ နယ်နိမိတ်ဧရိယာတိုးချဲ့ ဖွဲ့စည်းခြင်းနှင့် ပယ်ဖျက်ခြင်းတို့ကို တင်ပြခြင်းနှင့် လွှတ်တော်က မှတ်တမ်းတင်ခြင်း</title>
<speech type="speaker">အစီအစဉ်(၉) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ စစ်ကိုင်းတိုင်းဒေသကြီး၊ တနင်္သာရီတိုင်းဒေသကြီး၊ ရခိုင်ပြည်နယ်နဲ့ ကယားပြည်နယ်တို့အတွင်းရှိ ခရိုင်၊ ရပ်ကွက်၊ ကျေးရွာအုပ်စုနဲ့ ကျေးရွာများ တိုးချဲ့ခြင်း၊ အမည်ပြောင်းလဲခြင်း၊ နယ်နိမိတ်ဧရိယာ ပြင်ဆင် ဖွဲ့စည်းခြင်းနဲ့ ပယ်ဖျက်ခြင်းတို့ကို နိုင်ငံတော်သမ္မတရုံးရဲ့ ၉-၁၁-၂၀၁၈ ရက်စွဲပါစာအမှတ်၊ ၅၀၈(၄၅)/ ၁၂/ သမ္မတရုံးဖြင့် ပြည်ထောင်စုလွှတ်တော်သို့ ပေးပို့ထားပါတယ်။ အဆိုပါ ပြင်ဆင်ဖွဲ့စည်းခြင်းများကို တင်ပြပါမယ် စစ်ကိုင်းတိုင်းဒေသကြီး၊ ကသာခရိုင်ကို ကသာခရိုင်နဲ့ ကောလင်းခရိုင် ဟူ၍ ခရိုင် နှစ်ခရိုင် အဖြစ် တိုးချဲ့ပြင်ဆင်ဖွဲ့စည်းခြင်းနဲ့ ကလေးခရိုင်၊ ကလေးမြို့နယ်တွင် ရပ်ကွက် တစ်ရပ်ကွက် တိုးချဲ့ ဖွဲ့စည်းခြင်း၊ ကျေးရွာအုပ်စု တစ်အုပ်စု ပြင်ဆင်ဖွဲ့စည်းခြင်း ကျေးရွာအုပ်စု တစ်အုပ်စုနဲ့ ကျေးရွာ နှစ်ရွာ ပယ်ဖျက်ခြင်းကိစ္စ၊ - တနင်္သာရီတိုင်းဒေသကြီး၊ မြိတ်ခရိုင်၊ တနင်္သာရီမြို့နယ်၊ သိန်ခွန်းကျေးရွာ အုပ်စုတွင် ကျေးရွာ ၁၀ ရွာတိုးချဲ့ဖွဲ့စည်းခြင်း၊ ကျေးရွာ ၉ ရွာ ပယ်ဖျက်ခြင်း၊ ကျေးရွာအုပ်စု နှစ်အုပ်စု တိုးချဲ့ပြီး ကျေးရွာအုပ်စု တစ်အုပ်စု ပြင်ဆင်ဖွဲ့စည်းခြင်းကိစ္စ၊ ရခိုင်ပြည်နယ်၊ သံတွဲခရိုင်၊ တောင်ကုတ်မြို့နယ်တွင် ကျေးရွာအုပ်စု တစ်အုပ်စု တိုးချဲ့ ဖွဲ့စည်းပြီး ကျေးရွာအုပ်စု တစ်အုပ်စု ဧရိယာပြင်ဆင် ဖွဲ့စည်းခြင်းကိစ္စ၊ စစ်ကိုင်းတိုင်းဒေသကြီးအတွင်း တန့်ဆည်မြို့နယ်တွင် ကျေးရွာတစ်ရွာ ပယ်ဖျက်ခြင်း၊ ကလေးမြို့နယ်တွင် ကျေးရွာတစ်ရွာ တိုးချဲ့ ဖွဲ့စည်းခြင်း၊ ဖောင်းပြင်မြို့နယ်တွင် ကျေးရွာ ၃ ရွာကို စုစည်း၍ စန္ဒားကျေးရွာအဖြစ် အမည်ပြောင်းလဲပြင်ဆင်ဖွဲ့စည်းခြင်း၊ တမူးမြို့နယ်တွင် ကျေးရွာတစ်ရွာ နယ်နိမိတ်ဧရိယာတိုးချဲ့ ဖွဲ့စည်းခြင်းကိစ္စနဲ့ - ကယားပြည်နယ်၊ ဘောလခဲခရိုင်၊ ဘောလခဲမြို့နယ်၊ ဘောလခဲမြို့၊ ရှမ်းပိုင်းရပ်ကွက် ဧရိယာ တိုးချဲ့ ပြင်ဆင်ဖွဲ့စည်းခြင်းကိစ္စတို့ ဖြစ်ပါတယ်။ အထက်ပါ ခရိုင်၊ ရပ်ကွက်၊ ကျေးရွာအုပ်စုနဲ့ ကျေးရွာများ တိုးချဲ့ပြင်ဆင်ဖွဲ့စည်းခြင်း၊ အမည် ပြောင်းလဲပြင်ဆင်ဖွဲ့စည်းခြင်း၊ နယ်နိမိတ်ဧရိယာတိုးချဲ့ ဖွဲ့စည်းခြင်း၊ ပြင်ဆင်ခြင်းတို့နဲ့စပ်လျဉ်းတဲ့ ပေးပို့စာမိတ္တူကို လွှတ်တော်ကိုယ်စားလှယ်များထံ ဖြန့်ဝေထားပါကြောင်းနဲ့ ပြည်ထောင်စုလွှတ်တော် ဆိုင်ရာ ဥပဒေပုဒ်မ ၅၈ အရ လွှတ်တော်က မှတ်တမ်းတင်ကြောင်း ကြေညာပါတယ်။ ပေးပို့စာမိတ္တူကို နောက်ဆက်တွဲဖြင့် ဖော်ပြထားပါသည်။</speech>
</section>
</discussion>
<postface><title>ပြည်ထောင်စုလွှတ်တော် နာယက က အစည်းအဝေး တတိယနေ့ ရပ်နားကြောင်းနှင့် စတုတ္ထနေ့ကျင်းပမည့် နေ့ရက်နှင့် ကြေညာခြင်း</title>
<speech type="speaker">အစီအစဉ်(၁၀) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒသမ ပုံမှန်အစည်းအဝေး တတိယနေ့အစီအစဉ်ကို ရပ်နားပါမယ်။ ဒုတိယအကြိမ် ပြည်ထောင်စုလွှတ်တော် ဒသမပုံမှန်အစည်းအဝေး စတုတ္ထနေ့ကို ၂၀၁၈ ခုနှစ်၊ နိုဝင်ဘာလ ၂၆ ရက်(တနင်္လာနေ့) နံနက် ၁၀ နာရီ ကျင်းပပြုလုပ်မည်ဖြစ်ကြောင်းနှင့် ယနေ့အတွက် အစည်းအဝေး ပြီးဆုံးကြောင်း ကြေညာအပ်ပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">ပြည်ထောင်စုလွှတ်တော်ကိုယ်စားလှယ်များခင်ဗျာ။ ယနေ့မွန်းလွဲ ၁၄၀၀ လွှတ်တော်ဝင်းသဘင်ဆောင်မှာ လွှတ်တော်၊ လူမှုဝန်ထမ်းကယ်ဆယ်ရေးနှင့် ပြန်လည်နေရာချထားရေးဝန်ကြီးဌာနနှင့် UNICEF တို့ ပူးပေါင်းကျင်းပမယ့် ကမ္ဘာ့ကလေးများနေ့ အထိမ်းအမှတ် အခမ်းအနားပြုလုပ်ရန်ရှိပါတယ်။ လွှတ်တော်အသီးသီးသို့ ကြိုတင်ဖိတ်ကြားထားပြီး ဖြစ်ပါတယ်။ လွှတ်တော်ကိုယ်စားလှယ်များ တက်ရောက်နိုင်ပါရန် ထပ်မံဖိတ်ကြားအပ်ပါတယ်ခင်ဗျာ။ အားလုံးထွက်ခွာနိုင်ကြပါပြီ။ ဒုတိယအကြိမ် ပြည်ထောင်စုလွှတ်တော် ဒသမပုံမှန်အစည်းအဝေး တတိယနေ့ အစည်းအဝေးကို မွန်းလွဲ ၁၂:၂၅ နာရီတွင် ရပ်နားပါသည်။</speech>
</postface>
</transcript>
</doc>
