<doc>
<docinfo>
<docno>02-10-06.xml</docno>
<pdf>02-10-06.pdf</pdf>
<term value="02">ဒုတိယအကြိမ်</term>
<session value="10" />
<sittingday value="06" />
<legislature value="union">ပြည်ထောင်စုလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် ဒသမပုံမှန်အစည်းအဝေး ဆဋ္ဌမနေ့မှတ်တမ်း</title>
<date value='03-12-2018'>၁၃၈၀ ပြည့်နှစ်၊ တန်ဆောင်မုန်းလပြည့်ကျော် ၁၁ ရက် (၂၀၁၈ ခုနှစ်၊ ဒီဇင်ဘာလ ၃ ရက်)(တနင်္လာနေ့</date>
</docinfo>
<transcript>
<preface>
<p>နေပြည်တော်ရှိ ပြည်ထောင်စုလွှတ်တော် အစည်းအဝေးခန်းမတွင် ဒုတိယအကြိမ် ပြည်ထောင်စု လွှတ်တော် ဒသမပုံမှန်အစည်းအဝေး ဆဋ္ဌမနေ့ကို နံနက် ၁၀:ဝဝ နာရီင်ကျင်းပပါသည်။ ပြည်ထောင်စုလွှတ်တော် အစည်းအဝေးတွင် နာယကအဖြစ် ပြည်သူ့လွှတ်တော် ဥက္ကဋ္ဌ ဦးတီခွန်မြတ်က ဆောင်ရွက်ပြီး အခမ်းအနားမှူးအဖြစ် ပြည်ထောင်စုလွှတ်တော်ရုံး ညွှန်ကြားရေးမှူးချုပ် ဦးကျော်စိုးက ဆောင်ရွက်ပါသည်။</p>
<title>ပြည်ထောင်စုလွှတ်တော် နာယက နေရာယူခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် ဒသမပုံမှန်အစည်းအဝေးရဲ့ ဆဋ္ဌမနေ့ အစီအစဉ် စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျာ။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="speaker">အားလုံးမင်္ဂလာပါခင်ဗျား။</speech>
<speech type="mc">အားလုံး ထိုင်နိုင်ကြပါပြီခင်ဗျား။ ပြည်ထောင်စုလွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်း ကြေညာခြင်း ၊</speech>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ ဒီကနေ့ကျင်းပတဲ့ ဒုတိယအကြိမ် ပြည်ထောင်စုလွှတ်တော် ဒသမပုံမှန်အစည်းအဝေး ဆဋ္ဌမနေ့မှာ ပြည်ထောင်စုလွှတ်တော် ကိုယ်စားလှယ်များစိစစ်ရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်ထောင်စု လွှတ်တော် ကိုယ်စားလှယ်ဦးရေ စုစုပေါင်း ၆၅ရ ဦးရှိပြီး ဒီကနေ့အစည်းအဝေးကို ၅၆၃ ဦး တက်ရောက် ပါတယ်။ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်းရဲ့ ၈၅.၆၉ ရာခိုင်နှုန်းရှိပြီး သုံးပုံတစ်ပုံထက် ကျော်လွန်တဲ့အတွက် ပြည်ထောင်စုလွှတ်တော်ဆိုင်ရာ ဥပဒေပုဒ်မ ၂၀ နဲ့ နည်းဥပဒေ ၁၂ နည်းဥပဒေခွဲ(ခ)တို့အရ အစည်းအဝေးအထမြောက်ကြောင်းနဲ့ စတင်ကျင်းပကြောင်း ကြေညာပါတယ်။</speech>
<title>ပြည်ထောင်စုလွှတ်တော် ဒသမပုံမှန်အစည်းအဝေး ဆဋ္ဌမနေ့ အစီအစဉ် ကြေညာခြင်း</title>
<speech type="speaker">အစီအစဉ်(၃) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် ဒသမပုံမှန်အစည်းအဝေး ဆဋ္ဌမနေ့ အစီအစဉ်ကို လွှတ်တော်ကိုယ်စားလှယ်များထံ ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်။</speech>
<title>အစည်းအဝေးမတက်ရောက်နိုင်သော ပြည်ထောင်စုလွှတ်တော်ကိုယ်စားလှယ်များအတွက် ခွင့်ပန်ကြားခြင်းနှင့် အစည်းအဝေးတက်ရောက်မှုအခြေအနေကို မှတ်တမ်းတင်ခြင်း</title>
<speech type="speaker">အစီအစဉ်(၄) ဖြစ်ပါတယ်။ ဒီနေ့ အစည်းအဝေးကို မတက်ရောက်နိုင်တဲ့ ပြည်ထောင်စုလွှတ်တော်ကိုယ်စားလှယ်များအတွက် ပြည်ထောင်စုလွှတ်တော်ကိုယ်စားလှယ်များစိစစ်ရေး ကော်မတီက ခွင့်ပန်ကြားဖို့ ဖြစ်ပါတယ်။</speech>
<speech><mp id="1301">ဒေါ်မြတ်သီတာထွန်း(အဖွဲ့ဝင်၊ ကိုယ်စားလှယ်များစိစစ်ရေးကော်မတီ)</mp>လေးစားရပါသော ပြည်ထောင်စုလွှတ်တော် နာယကကြီးရှင်။ ယနေ့ကျင်းပတဲ့ ဒုတိယအကြိမ် ပြည်ထောင်စုလွှတ်တော် ဒသမ ပုံမှန်အစည်းအဝေး ဆဋ္ဌမနေ့ ၃-၁၂-၂၀၁၈ ရက်နေ့မှာ အစည်းအဝေးသို့ တက်ရောက်နိုင်ခြင်းမရှိတဲ့ ပြည်ထောင်စု လွှတ်တော် ကိုယ်စားလှယ်များရဲ့ကိုယ်စား မွန်ပြည်နယ်၊ မဲဆန္ဒနယ်(၅)မှ အမျိုးသားလွှတ်တော်ကိုယ်စားလှယ်၊ ပြည်ထောင်စုလွှတ်တော် ကိုယ်စားလှယ်များစိစစ်ရေးကော်မတီဝင်ဖြစ်သူ ကျွန်မ ဒေါ်မြတ်သီတာထွန်းက ခွင့်ပန်ကြားသွားမှာ ဖြစ်ပါတယ်။ ယနေ့အစည်းအဝေးသို့ တက်ရောက်နိုင်ခြင်းမရှိတဲ့ ပြည်ထောင်စုလွှတ်တော် ကိုယ်စားလှယ်များကတော့- ဦးအာမိုးဆီ ခေါင်လန်ဖူး၊ - ဦးခင်ချို လှိုင်းဘွဲ့၊ - ဦးထွန်းမြအောင်(ခ) ဦးစောထွန်းမြအောင် ဖာပွန်၊ - ဦးကျင့်ရှင်းထန် တီးတိန်၊ - ဦးမျိုးဇော်အောင် ကောလင်း၊ - ဦးဝင်းမြင့်အောင် ဒီပဲယင်း၊ - ဒေါ်ခင်စန်းလှိုင် - ဒေါ်ချိုချိုဝင်း မော်လိုက်၊ - ဦးအောင်ကျော်ဟိန်း တနင်္သာရီ၊ - ဦးအောင်စိုး သရက်ချောင်း၊ - ဦးခင်မောင်သန်း တောင်ငူ၊ - ဦးဌေးမင်းသိန်း ကြို့ပင်ကောက်၊ - ဒေါက်တာမြင့်သိန်း ညောင်လေးပင်၊ - ဦးစောသလေးစော - ဦးဘိုကြီး - ဦးသောင်းဌေးလင်း - ဦးသောင်းအေး - ဦးစော - ဦးခင်မောင်စိုး - ဦးတင်ကိုကိုဦး - ဦးတင်နု (ခ) ဦးတင်နုအောင် - ဦးဘရှိန် - ဦးစစ်နိုင် - သူရဦးသက်ဆွေ - ဦးစိုးသူရထွန်း - ဒေါ်စုစုလွင် - ဦးသိန်းတန် - ဒေါက်တာသန်းဝင်း - ဒေါက်တာမေဝင်းမြင့် - ဦးနေကျော် - ဦးတိုးဝင်း - ဦးမြင့်လွင် - ဒေါက်တာအေးမင်း - ဒေါက်တာစောနိုင် - ဦးဉာဏ်လင်း - ဦးကျော်မြင့် - ဦးတင်ထွန်းနိုင် - ဒေါ်ဇင်မာအောင် - ဦးရဲလွင် - ဦးဌေးဝင်းအောင်(ခ) ဦးပြုံးချို - ဦးနေမျိုးထက် - ဦးမြင့်လွင် ချောက်၊ ပုသိမ်ကြီး၊ ပျော်ဘွယ်၊ ညောင်ဦး၊ ဝမ်းတွင်း၊ ဘီးလင်း၊ မာန်အောင်၊ ကျောက်ဖြူ၊ မင်းပြား၊ ကိုကိုးကျွန်း၊ ကွမ်းခြံကုန်း၊ သုံးခွ၊ လှည်းကူး၊ မြောက်ဥက္ကလာပ၊ မရမ်းကုန်း၊ ဒဂုံမြို့သစ်(အရှေ့ပိုင်း)၊ တာမွေ၊ တွံတေး၊ ခရမ်း၊ တောင်ဥက္ကလာပ၊ ရွှေပြည်သာ၊ တိုက်ကြီး၊ ဆိပ်ကြီးခနောင်တို၊ ရန်ကင်း၊ အလုံ၊ ဒေါပုံ၊ ကျောက်တံတား၊ ပုဇွန်တောင်၊ - ဦးဌေးလွင်(ခ) ဦးဒီလုံး - ဦးစိုင်းခတ္တိယ - ဒေါက်တာစိုင်းမောက်ခမ်း - ဦးတင်အေး - ဦးစိုင်းသီဟကျော် - ဦးစိုင်းထွန်းစိန် - ဦးခွန်အောင်ကျော် - ဦးလင်းဇော်ထွန်း - ဦးစိုင်းထွန်းအောင် - ဒေါ်နန်းမိုး - ဦးစိုင်းဥက္ကာ - ဦးခွန်သန်းထူး - ဦးအောင်မင်း - ဒေါက်တာစံရွှေဝင်း - ဦးခင်မောင်ရီ - ဦးသိန်းထွန်း - ဗိုလ်မှူးချုပ်ရဲနိုင်မျိုး - ဦးဝင်းဇော် - ဦးခင်မောင်မြင့် - ဒေါ်နော်မြစေး - ဒေါ်လွီဇာ - မန်းဝင်းခိုင်သန်း - ဦးစောသန်းထွဋ် - ဦးမာန်သောမောင်း - ဦးမျိုးထပ်(ခ) ဆလိုင်းမျိုးထိုက် - ဦးဂင်ကမ်းလျန် - ဒေါ်ခင်ဆွေလွင် - ဦးကျော်သောင်း နမ့်စန်၊ မိုင်းဆတ်၊ လားရှိုး၊ မက်မန်း၊ မိုင်းရယ်၊ မိုင်းပြင်း၊ ဟိုပုံး၊ မိုင်းဖြတ်၊ မိုင်းယောင်း၊ မန်တုံ၊ လဲချား၊ ဆီဆိုင်၊ ဇလွန်၊ ရေကြည်၊ ဟင်္သာတ၊ သာပေါင်း၊ တပ်မတော်၊ ကချင်-၇၊ ကချင်-၉၊ ကယား-၁၁၊ ကယား-၆၊ ကရင်-၈၊ ကရင်-၂၊ ချင်း-၈၊ ချင်း-၁၂၊ ချင်း-၅၊ ချင်း-၉၊ စစ်ကိုင်း-၂၊ ပဲခူး-၁၊ ပဲခူး-၅၊ - ဦးမောင်မောင်လတ် စစ်ကိုင်း-၉၊ - ဒေါက်တာခင်မောင်ဝင်း တနင်္သာရီ-၁၁၊ - ဦးဝင်းကြိုင် ပဲခူး-၁၀၊ - ဦးအောင်သိန်း ပဲခူး-၁၂၊ - ဒေါက်တာစန်းမောင်မောင် - ဒေါက်တာတင်တင်ဝင်း - ဦးခင်ဝင်း - ဦးတင်အောင်ထွန်း မကွေး-၅၊ - ဦးလင်းတင်ဌေး မွန်-၄၊ - ဒေါက်တာဇော်လင်းထွဋ် - ဦးအေးသာအောင် ရခိုင်-၆၊ - ဦးစိုးဝင်း ရခိုင်-၁၂၊ - ဦးဌေးဦး - ဦးသန်းစိုး(ခ) သန်းစိုး(ဘောဂဗေဒ) ရန်ကုန်-၄၊ - ဦးဘမျိုးသိန်း ရန်ကုန်-၅၊ - ဒေါက်တာဌေးကြွယ် ရန်ကုန်-၁၊ - နော်လှလှစိုး ရန်ကုန်-၁၀၊ - ဒေါက်တာစိုင်းဆိုင်ကျောက်ဆမ် ရှမ်း-၆၊ - ဦးကျော်နီနိုင် ရှမ်း-၁၁ နှင့် - ဦးခွန်သိန်းဖေ တို့ဖြစ်ကြပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြုထားသူ ၄ ဦးရှိပြီး၊ ယနေ့ ခွင့်ပန် ကြားသူ ၉၀ ဦး ဖြစ်တဲ့အတွက် စုစုပေါင်းခွင့်ပန်ကြားသူ ၉၄ ဦးဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနှင့် ယနေ့ခွင့်ပန်ကြားတဲ့ ပြည်ထောင်စုလွှတ်တော်ကိုယ်စားလှယ် ၉၀ ဦးအား ခွင့်အဖြစ် သတ်မှတ်ခွင့်ပြုပေး နိုင်ပါရန် လေးစားစွာတင်ပြအပ်ပါတယ်ရှင်။</speech>
<speech type="speaker">ခွင့်ပန်ကြားသူအားလုံးကို ခွင့်ပြုပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် ဒသမပုံမှန်အစည်းအဝေး ဆဋ္ဌမနေ့ကို တက်ရောက်ခွင့်ရှိတဲ့ လွှတ်တော်ကိုယ်စားလှယ် ၆၅ရ ဦး၊ ယခင်က ခွင့်ပြုထားသူ ၄ ဦး၊ ယနေ့ခွင့်ပန်ကြား၍ ခွင့်ပြုထားသူ ၉၀ ဦး ဖြစ်တဲ့အတွက် ခွင့်ပြု ထားသူ စုစုပေါင်း ၉၄ ဦး ဖြစ်ပြီး ခွင့်မဲ့ပျက်ကွက်သူမရှိပါ။ လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေ တင်ပြချက်ကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">ပြည်ထောင်စုလွှတ်တော်က သဘောတူတဲ့အတွက် ပြည်ထောင်စုလွှတ်တော် ဆိုင်ရာ နည်းဥပဒေ ၄ နည်းဥပဒေခွဲ(ခ)အရ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value="Order">
<title>ရခိုင်ပြည်နယ်၊ စစ်တွေမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးမောင်သိန်းခိုင် ကွယ်လွန် အနိစ္စရောက်ခြင်းအတွက် ဝမ်းနည်းကြောင်း အဆိုတင်သွင်းခြင်းနှင့်</title>
<title>- လွှတ်တော်က အတည်ပြုမှတ်တမ်းတင်ခြင်း</title>
<speech type="speaker">ပြည်ထောင်စုလွှတ်တော်ကိုယ်စားလှယ်များခင်ဗျား။ စစ်တွေမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးမောင်သိန်းခိုင်သည် ၂၀၁၈ ခုနှစ်၊ နိုဝင်ဘာလ ၃၀ ရက် (သောကြာနေ့) ညနေ ၅ နာရီ ၃ရ မိနစ်တွင် ကွယ်လွန်အနိစ္စရောက်ခဲ့ကြောင်း ကြားသိရပြီး ဝမ်းနည်းကြောင်းအဆို တင်သွင်းခွင့်ပြုရန် တင်ပြထားတာရှိပါတယ်။ ဦးမောင်သိန်းခိုင် ကွယ်လွန်ခြင်းအတွက် ဝမ်းနည်းကြောင်း အဆိုတင်သွင်းမည့် ကိုယ်စားလှယ်အား ဖိတ်ခေါ်ပါတယ်။</speech>
<speech><mp id="363">ဒေါ်ခင်စောဝေ(ရသေ့တောင်မဲဆန္ဒနယ်၊ ရခိုင်ပြည်နယ်)</mp>အားလုံးမင်္ဂလာပါရှင်။ ရိုသေလေးစားအပ်ပါတဲ့ ပြည်ထောင်စုလွှတ်တော် နာယကကြီးရှင်။ ကျွန်မက ရခိုင်ပြည်နယ် ရသေ့တောင် မဲဆန္ဒနယ်က ပြည်သူ့လွှတ်တော်ကိုယ်စားလှယ် ဖြစ်ပါတယ်။ ပြည်ထောင်စုလွှတ်တော် နာယကကြီးရဲ့ ခွင့်ပြု ချက်အရ ဝမ်းနည်းကြောင်းအဆို တင်သွင်းသွားမှာ ဖြစ်ပါတယ်။ ရခိုင်ပြည်နယ်၊ စစ်တွေမဲဆန္ဒနယ်မှ ပြည်ထောင်စုလွှတ်တော်ကိုယ်စားလှယ် ဦးမောင်သိန်းခိုင် အသက် (၇၀)နှစ်သည် ၂၀၁၈ ခုနှစ်၊ နိုဝင်ဘာလ ၃၀ ရက် ညနေ ၅ နာရီ ၃ရ မိနစ်တွင် ကွယ်လွန်အနိစ္စရောက် သွားတဲ့အတွက် ယနေ့ကျင်းပတဲ့ ပြည်ထောင်စုလွှတ်တော်သို့ ဤဝမ်းနည်းကြောင်းအဆိုကို တင်သွင်းအပ်ပါ တယ်ရှင်။ အားလုံးကျေးဇူးတင်ပါတယ်။</speech>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ ဝမ်းနည်းကြောင်း အဆိုကို အတည်ပြုမှတ်တမ်းတင်နိုင်ရန် လွှတ်တော်ရဲ့ ဆန္ဒရယူမှာဖြစ်ပါတယ်။ ဝမ်းနည်းကြောင်းအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">လွှတ်တော်က သဘောတူတဲ့အတွက် စစ်တွေမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးမောင်သိန်းခိုင် ကွယ်လွန်အနိစ္စရောက်ခြင်းအတွက် ဝမ်းနည်းကြောင်းအဆိုကို လွှတ်တော်က အတည်ပြုကြောင်းနဲ့ မှတ်တမ်းတင်ကြောင်း ကြေညာပါတယ်။</speech>
<speech type="speaker">ပြည်ထောင်စုလွှတ်တော်ကိုယ်စားလှယ်များခင်ဗျား။ ပြည်ထောင်စုလွှတ်တော် ကိုယ်စားလှယ် ဦးမောင်သိန်းခိုင် ကွယ်လွန်ခြင်းအတွက် ဝမ်းနည်းကြောင်းကို အထိမ်းအမှတ်အဖြစ် မတ်တပ်ရပ်၍ နှစ်မိနစ် ငြိမ်သက်ပြီး မေတ္တာပို့သကြဖို့ဖြစ်ပါတယ်။ အခမ်းအနားမှူးက ပေးဖို့ ဖြစ်ပါတယ်။ ပြည်ထောင်စုလွှတ်တော်ကိုယ်စားလှယ်များ မတ်တပ်ရပ်၍ နှစ်မိနစ် ငြိမ်သက်ပြီး မေတ္တာပို့သ ကြပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<speech type="speaker">ပြည်ထောင်စုလွှတ်တော်ကိုယ်စားလှယ်များခင်ဗျား။ ယခုဆောင်ရွက်ခဲ့တဲ့ ဝမ်းနည်းကြောင်း အဆိုတင်သွင်းခြင်း၊ လွှတ်တော်က အတည်ပြုမှတ်တမ်းတင်ခြင်း၊ နှစ်မိနစ် ငြိမ်သက်၍ မေတ္တာပို့သခြင်းတို့ကို ဓာတ်ပုံများနှင့်အတူ သပ်ရပ်စွာ မှတ်တမ်းပြုစု၍ သက်ဆိုင်သူရဲ့ အမွေခံထံသို့ ပေးပို့ နိုင်ရေးအတွက် သက်ဆိုင်ရာလွှတ်တော်ရုံးနဲ့ ညှိနှိုင်းဆောင်ရွက်ရန် ဖြစ်ပါတယ်။</speech>
<title>ပြည်ထောင်စုအစိုးရအဖွဲ့ရုံးဝန်ကြီးဌာန ပြည်ထောင်စုဝန်ကြီးအဖြစ် ခန့်အပ်တာဝန်ပေးခြင်းခံရသော ပုဂ္ဂိုလ်က ပြည်ထောင်စုလွှတ်တော် နာယက၏ ရှေ့မှောက်၌ ကတိသစ္စာပြုခြင်း</title>
<speech type="speaker">အစီအစဉ်(၅) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်ထောင်စု လွှတ်တော်က သဘောတူညီပြီးဖြစ်တဲ့ ဦးမင်းသူအား နိုင်ငံတော်သမ္မတရုံးရဲ့ ၂၉-၁၁-၂၀၁၈ ရက်စွဲပါ အမိန့်အမှတ် (၄၂/၂၀၁၈)ဖြင့် ပြည်ထောင်စုအစိုးရအဖွဲ့ရုံးဝန်ကြီးဌာန၊ ပြည်ထောင်စုဝန်ကြီးအဖြစ် ခန့်အပ် တာဝန်ပေးပြီး ဖြစ်ပါတယ်။ ယခု ဦးမင်းသူအား နာယက၏ ရှေ့မှောက်၌ ကတိသစ္စာပြုဖို့အတွက် စင်မြင့်ရှေ့ သတ်မှတ် နေရာသို့ ဖိတ်ခေါ်ပါတယ်။ ကတိသစ္စာကို ကျွန်တော်က တိုင်ပေးတဲ့အခါ ဦးမင်းသူက လိုက်ဆိုဖို့ ဖြစ်ပါတယ်။ ကျွန်ုပ်သည်လို့ စ တိုင်ပေးတဲ့မိမိရဲ့ အမည်နဲ့တွဲပြီး ဆိုဖို့ဖြစ်ပါတယ်။ အစည်းအဝေးခန်းမအတွင်းမှာရှိတဲ့ ပုဂ္ဂိုလ်များအားလုံး မတ်တတ်ရပ်ပေးဖို့ ဖြစ်ပါတယ်။ ကတိ သစ္စာပြုခြင်းကို စတင်ပါမယ်။ “ကျွန်ုပ်--------သည် ပြည်ထောင်စုသမ္မတမြန်မာနိုင်ငံတော် နှင့် နိုင်ငံသားများအပေါ် သစ္စာစောင့်သိ ရိုသေပြီး ပြည်ထောင်စု မပြိုကွဲရေး၊ တိုင်းရင်းသားစည်းလုံးညီညွတ်မှု မပြို ကွဲရေး၊ အချုပ်အခြာအာဏာ တည်တံ့ ခိုင်မြဲရေးတို့ကို ထာဝစဉ် ဦးထိပ်ပန်ဆင် ဆောင်ရွက်ပါမည်။ ကျွန်ုပ်သည် ဖွဲ့စည်းပုံအခြေခံဥပဒေနှင့် နိုင်ငံတော်၏ တရားဥပဒေများကို ထိန်းသိမ်းစောင့်ရှောက် ပါမည်။ ကျွန်ုပ် ထမ်းဆောင်ရမည့် တာဝန်ဝတ္တရားများကို ဖြောင့်မတ်မှန်ကန်စွာဖြင့် ကိုယ်စွမ်းရှိသရွေ့ ၊ ဉာဏ်စွမ်း ရှိသရွေ့ အစွမ်းကုန် ထမ်းဆောင်ပါမည်ဟု လေးနက်တည်ကြည်စွာ ကြေညာ၍ ကတိသစ္စာ ပြုပါသည်။</speech>
<speech type="speaker">အားလုံးထိုင်နိုင်ပါပြီ။ ကတိသစ္စာပြုပြီးတဲ့ ပြည်ထောင်စုဝန်ကြီး ပြန်လည် ထွက်ခွာနိုင်ပါပြီ။</speech>
<title>နိုင်ငံတော်သမ္မတထံမှ ပေးပို့ထားသော ကချင်ပြည်နယ်အစိုးရအဖွဲ့ လုံခြုံရေးနှင့်နယ်စပ်ရေးရာဝန်ကြီး ခန့်အပ်တာဝန်ပေးခြင်းကို တင်ပြခြင်းနှင့် လွှတ်တော်က မှတ်တမ်းတင်ခြင်း</title>
<speech type="speaker">အစီအစဉ်(၆) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ကချင် ပြည်နယ်အစိုးရအဖွဲ့ လုံခြုံရေးနှင့်နယ်စပ်ရေးရာဝန်ကြီး ဗိုလ်မှူးကြီးသူရမျိုးတင်ကို စစ်ဘက်မူလတာဝန်များ ပြန်လည်ထမ်းဆောင်စေပြီး ဗိုလ်မှူးကြီးနေလင်းထွန်းအား ခန့်အပ်တာဝန်ပေးခြင်းနဲ့စပ်လျဉ်း၍ ဖွဲ့စည်းပုံ အခြေခံဥပဒေပုဒ်မ ၂၆၂ ပုဒ်မခွဲ(ဋ)နဲ့အညီ နိုင်ငံတော်သမ္မတထံမှ ပြည်ထောင်စုလွှတ်တော် နာယကထံသို့ နိုင်ငံတော်သမ္မတရုံးရဲ့ ၂၈-၁၁-၂၀၁၈ ရက်စွဲပါစာအမှတ်၊ ၁၀၇(၁)/ ၈ သမ္မတရုံးဖြင့် ပေးပို့ထားပါတယ်။ အထက်ပါ လုံခြုံရေးနှင့်နယ်စပ်ရေးရာဝန်ကြီးအဖြစ် ခန့်အပ်တာဝန်ပေးခြင်းကို ပြည်ထောင်စု လွှတ်တော်ဆိုင်ရာ ဥပဒေပုဒ်မ ၂၁ ပုဒ်မခွဲ(ခ)အရ လွှတ်တော်က မှတ်တမ်းတင်ကြောင်း ကြေညာပါတယ်။</speech>
</section>
<section value="Bill">
<bill>
<title>လွှတ်တော်နှစ်ရပ်သဘောကွဲလွဲသော တောင်သူလယ်သမားအခွင့်အရေးကာကွယ်ရေးနှင့် အကျိုးစီးပွား မြှင့်တင်ရေးဥပဒေကို ဒုတိယအကြိမ် ပြင်ဆင်သည့်ဥပဒေကြမ်းနှင့်စပ်လျဉ်း၍ ဥပဒေကြမ်း ပူးပေါင်းကော်မတီ၏ လေ့လာတွေ့ရှိချက်နှင့်သဘောထားမှတ်ချက် အစီရင်ခံစာကို ဖတ်ကြားတင်ပြခြင်း</title>
<speech type="speaker">အစီအစဉ်(၇)ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ တောင်သူ လယ်သမားအခွင့်အရေးကာကွယ်ရေးနှင့် အကျိုးစီးပွားမြှင့်တင်ရေးဥပဒေကို ဒုတိယအကြိမ် ပြင်ဆင်သည့် ဥပဒေကြမ်းကို ပြည်သူ့လွှတ်တော်မှာ စတင်ဆွေးနွေးခဲ့ပြီး လွှတ်တော်နှစ်ရပ်သဘောကွဲလွဲတဲ့ ဥပဒေကြမ်း အဖြစ် ပြည်ထောင်စုလွှတ်တော်၌ ဆွေးနွေးဆုံးဖြတ်နိုင်ဖို့ ၂၇-၁၁-၂၀၁၈ ရက်မှာ ပေးပို့ထားပါတယ်။ အဆိုပါဥပဒေကြမ်းနဲ့စပ်လျဉ်းပြီး ဥပဒေကြမ်းပူးပေါင်းကော်မတီ၏ လေ့လာတွေ့ရှိချက်နဲ့သဘောထား မှတ်ချက်အစီရင်ခံစာကို လွှတ်တော်သို့ ဖတ်ကြားတင်ပြဖို့ ဖိတ်ခေါ်ပါတယ်။</speech>
<speech><mp id="1298">ဒေါ်နွယ်နွယ်အောင်(အဖွဲ့ဝင်၊ ဥပဒေကြမ်းပူးပေါင်းကော်မတီ)</mp>လေးစားအပ်ပါသော ပြည်ထောင်စုလွှတ်တော် နာယက၊ ပြည်ထောင်စုအဆင့်ဝန်ကြီးများ၊ လွှတ်တော်ကိုယ်စားလှယ်များနှင့် ဧည့်သည်တော်များအားလုံး မင်္ဂလာပါရှင်။ ကျွန်မက မွန်ပြည်နယ် မဲဆန္ဒနယ်အမှတ်(၂) မှ အမျိုးသားလွှတ်တော် ကိုယ်စားလှယ်၊ ပြည်ထောင်စုလွှတ်တော် ဥပဒေကြမ်းပူးပေါင်းကော်မတီအဖွဲ့ဝင် ဒေါ်နွယ်နွယ်အောင် ဖြစ်ပါတယ်။ ပြည်ထောင်စုလွှတ်တော် ဥပဒေကြမ်းပူးပေါင်းကော်မတီ၏ တာဝန်ပေးအပ်ချက်အရ လွှတ်တော် နှစ်ရပ်သဘောကွဲလွဲသော တောင်သူလယ်သမားအခွင့်အရေးကာကွယ်ရေးနှင့် အကျိုးစီးပွားမြှင့်တင်ရေး ဥပဒေကို ဒုတိယအကြိမ်ပြင်ဆင်သည့် ဥပဒေကြမ်းနှင့်စပ်လျဉ်းပြီး ပြည်ထောင်စုလွှတ်တော် ဥပဒေကြမ်း ပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာကို ဖတ်ကြားတင်သွင်း သွားမှာဖြစ်ပါတယ်။ လွှတ်တော်နှစ်ရပ်သဘောကွဲလွဲသော တောင်သူလယ်သမား အခွင့်အရေးကာကွယ်ရေးနှင့် အကျိုးစီးပွားမြှင့်တင်ရေးဥပဒေကို ဒုတိယအကြိမ် ပြင်ဆင်သည့် ဥပဒေကြမ်းကို ပြည်သူ့လွှတ်တော်မှာ ၂၃-၅-၂၀၁၈ ရက်နေ့တွင် ဆွေးနွေးအတည်ပြုပြီး အမျိုးသားလွှတ်တော်ကို ပေးပို့ခဲ့ပါတယ်။ အမျိုးသား လွှတ်တော်က ၁၇-၈-၂၀၁၈ ရက်နေ့မှာ ပြင်ဆင်ချက်များဖြင့် ပြန်လည်ပေးပို့တဲ့အခါ ပြည်သူ့လွှတ်တော်က သဘောမတူတဲ့အချက်တွေကို ပြည်ထောင်စုလွှတ်တော်မှာ ဆွေးနွေးဆုံးဖြတ်ရန် ၂၇-၁၁-၂၀၁၈ ရက်နေ့မှာ ပေးပို့ခဲ့ပါတယ်။ ယင်းဥပဒေကြမ်းနှင့်စပ်လျဉ်းပြီး လွှတ်တော်နှစ်ရပ်သဘောကွဲလွဲချက်တွေအပေါ်မှာ ပြည်ထောင်စု လွှတ်တော်မှာ ဆွေးနွေးဆုံးဖြတ်နိုင်ရေး ဥပဒေကြမ်းပူးပေါင်းကော်မတီရဲ့ သဘောထားမှတ်ချက် အစီရင် ခံစာတင်ပြရန် ပြည်ထောင်စုလွှတ်တော် နာယက က၂၇-၁၁-၂၀၁၈ ရက်နေ့မှာ တာဝန်ပေးအပ်ခဲ့ပါတယ်။ ဥပဒေကြမ်းပူးပေါင်းကော်မတီဟာ ၂၉-၁၁-၂၀၁၈ ရက်နေ့မှာ ပြည်သူ့လွှတ်တော် တောင်သူ လယ်သမားနှင့် အလုပ်သမားရေးရာကော်မတီ၊ ပြည်သူ့လွှတ်တော် စိုက်ပျိုးရေး၊ မွေးမြူရေးနှင့် ကျေးလက် လူမှုဘဝ ဖွံ့ဖြိုးတိုးတက်ရေးကော်မတီ၊ အမျိုးသားလွှတ်တော် တောင်သူလယ်သမားရေးရာကော်မတီ၊ အမျိုးသားလွှတ်တော် စိုက်ပျိုးရေး၊ မွေးမြူရေးနှင့် ရေလုပ်ငန်းဖွံ့ဖြိုးတိုးတက်ရေးကော်မတီ၊ ပြည်ထောင်စု လွှတ်တော် ဥပဒေရေးရာနှင့် အထူးကိစ္စရပ်များလေ့လာဆန်းစစ်သုံးသပ်ရေး ကော်မရှင်အဖွဲ့ဝင်များ၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနနှင့် ပြည်ထောင်စုရှေ့နေချုပ်ရုံးတို့မှ တာဝန်ရှိပုဂ္ဂိုလ်များနှင့် အစည်း အဝေးများ ကျင်းပခဲ့ပြီး ဥပဒေကြမ်းပါ သဘောကွဲလွဲချက်များကို လေ့လာစိစစ် ခဲ့ကြပါတယ်။ ဥပဒေကြမ်းပူးပေါင်းကော်မတီရဲ့ လေ့လာတွေ့ရှိချက်ကတော့ ယင်းအစည်းအဝေးမှာ ဆွေးနွေးချက် များအရ ပြည်ထောင်စုလွှတ်တော် ဥပဒေကြမ်းပူးပေါင်းကော်မတီဟာ လွှတ်တော်နှစ်ရပ်သဘော ကွဲလွဲတဲ့ အချက်များနှင့် စပ်လျဉ်းပြီး ဥပဒေကြမ်း၏ အပိုဒ် ၄ ပါ ပုဒ်မ ၄ ပုဒ်မခွဲ (က)၊ အပိုဒ် ၆ ပါ ပုဒ်မ ၅ ပုဒ်မခွဲ (က)၊ (ဃ) နဲ့ (ဌ)၊ အပိုဒ် ၁၃ ပါ ပုဒ်မ ၉ ပုဒ်မခွဲ(ခ) နှင့် အပိုဒ် ၂၁ ပါ ပုဒ်မ ၂၅ တို့ကို ပြည်သူ့ လွှတ်တော်ရဲ့ အတည်ပြုချက်အတိုင်းလည်းကောင်း၊ အပိုဒ် ၂ နှင့် အပိုဒ် ၄ ရဲ့ ခြေဆင်းတို့ကို အမျိုးသားလွှတ်တော်ရဲ့ အတည်ပြုချက်အတိုင်းလည်းကောင်း အမျိုးသားလွှတ်တော်က အတည်ပြုပြဋ္ဌာန်းထားသော ဥပဒေကြမ်း၏ အပိုဒ် ၃ ပါ ပုဒ်မ ၃ ပုဒ်မခွဲ (ဆ)၊ အပိုဒ် ရ ပုဒ်မ ၅ ပုဒ်မခွဲ(ဋ) နှင့် အပိုဒ် ၁၂ ပါ ပုဒ်မ ၈ ပုဒ်မခွဲ(စ) တို့ကို ဥပဒေကြမ်းပူးပေါင်းကော်မတီ၏ ပြင်ဆင်ချက်အတိုင်းလည်းကောင်း အတည်ပြုပြဋ္ဌာန်း သင့်ပါကြောင်း လေ့လာတွေ့ရှိရပါတယ်။ ပြည်ထောင်စုလွှတ်တော်ဆိုင်ရာ နည်းဥပဒေ ၉၈ အရ ဖြည့်စွက်အကြံပြုချက်များကတော့ ၅။ ဥပဒေကြမ်းပူးပေါင်းကော်မတီသည် လွှတ်တော်နှစ်ရပ်သဘောကွဲလွဲတဲ့အချက်များအပြင် လွှတ်တော် နှစ်ရပ်က အတည်ပြုခဲ့တဲ့ ဥပဒေကြမ်းအပေါ်မှာလည်း ထပ်မံလေ့လာစိစစ်တဲ့အခါမှာ ဥပဒေကြမ်းရဲ့ အမည်နှင့် အပိုဒ် ၁၄ ပါ ပုဒ်မ ၉ ပုဒ်မခွဲ(ဆ) တို့ကို ဥပဒေကြမ်းပူးပေါင်းကော်မတီရဲ့ အသစ်ပြင်ဆင်ချက် များအတိုင်း အတည်ပြု ပြဋ္ဌာန်းသင့်ပါကြောင်း လေ့လာတွေ့ရှိရပါတယ်။ ဥပဒေကြမ်းကော်မတီက ညှိနှိုင်းသဘောတူညီခဲ့ကြတဲ့ လွှတ်တော်နှစ်ရပ် သဘောကွဲလွဲတဲ့ အပိုဒ်၊ အပိုဒ်ခွဲများကို နောက်ဆက်တွဲပါ ကန့်လန့်ဖြတ်ဇယားများနဲ့ ပြုစုပြီး လွှတ်တော်ကိုယ်စားလှယ် များထံ ဖြန့်ဝေထားပြီးဖြစ်ပါတယ်။ တောင်သူလယ်သမားအခွင့်အရေးကာကွယ်ရေးနှင့် အကျိုးစီးပွားမြှင့်တင်ရေးဥပဒေကို ဒုတိယ အကြိမ်ပြင်ဆင်သည့်ဥပဒေကြမ်းနှင့်စပ်လျဉ်းပြီး ပြည်ထောင်စုလွှတ်တော်ဆိုင်ရာ နည်းဥပဒေ ၈၂ နှင့် အညီ ဥပဒေကြမ်းပူးပေါင်းကော်မတီက အစီရင်ခံစာ ဖတ်ကြားတင်သွင်းအပ်ပါတယ်။ ပြည်ထောင်စု လွှတ်တော် ဥပဒေကြမ်းပူးပေါင်းကော်မတီ။ အားလုံးကို ကျေးဇူးတင်ပါတယ်ရှင်။</speech>
<title>အထက်ပါဥပဒေကြမ်းနှင့်စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ်ရှိပါက အမည်စာရင်းတင်သွင်းနိုင်ကြောင်း ကြေညာခြင်း</title>
<speech type="speaker">အစီအစဉ်(၈) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အထက်ပါ ဥပဒေကြမ်းရဲ့ သဘောကွဲလွဲချက်များနဲ့စပ်လျဉ်းပြီး ဥပဒေကြမ်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာကို လွှတ်တော်ကိုယ်စားလှယ်များထံ ဖြန့်ဝေထားပါတယ်။ အစီရင်ခံစာနှင့် အလတ်စား နောက်ဆက်တွဲဖြင့် ဖော်ပြထားပါတယ်။ ပြည်ထောင်စုလွှတ်တော်ဆိုင်ရာ နည်းဥပဒေ ၈၃ နည်းဥပဒေခွဲ(ဂ)နဲ့အညီ လွှတ်တော်နှစ်ရပ် သဘော ကွဲလွဲတဲ့အချက်များနဲ့ တိုက်ရိုက်သက်ဆိုင်တဲ့ ပြင်ဆင်ချက် အဆိုတင်သွင်းဆွေးနွေးလိုတဲ့ လွှတ်တော် ကိုယ်စားလှယ်ရှိပါက ဆွေးနွေးလိုတဲ့ အပိုဒ်၊ အပိုဒ်ခွဲနဲ့ အကြောင်းအရာကို မှန်ကန်စွာ လက်မှတ်ရေး ထိုးပြီး ၅-၁၂-၂၀၁၈ ရက် (ဗုဒ္ဓဟူးနေ့)မွန်းလွဲတစ်နာရီ နောက်ဆုံးထားပြီး ပြည်ထောင်စုလွှတ်တော်ရုံး ညွှန်ကြားရေးမှူးချုပ်ထံ အမည်စာရင်းတင်သွင်းနိုင်ကြောင်း ကြေညာပါတယ်။</speech>
</bill>
<bill>
<title>လွှတ်တော်နှစ်ရပ်သဘောကွဲလွဲသော အပြည်ပြည်ဆိုင်ရာ ထေရဝါဒဗုဒ္ဓသာသနာပြုတက္ကသိုလ် ဥပဒေကြမ်းနှင့် စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်းနှင့် တစ်ပိုဒ်ချင်းစီအလိုက် အတည်ပြုရန် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၉) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ လွှတ်တော် နှစ်ရပ်သဘောကွဲလွဲတဲ့ အပြည်ပြည်ဆိုင်ရာ ထေရဝါဒဗုဒ္ဓသာသနာပြုတက္ကသိုလ်ဥပဒေကြမ်းနဲ့ စပ်လျဉ်းပြီး ဥပဒေကြမ်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာကို ၂၆-၁၁-၂၀၁၈ ရက်က ကျင်းပပြုလုပ်တဲ့ ပြည်ထောင်စုလွှတ်တော်အစည်းအဝေးမှာ ဖတ်ကြားတင်ပြခဲ့ပြီး ဖြစ်ပါတယ်။ ဒီနေ့မှာ လွှတ်တော်နှစ်ရပ်သဘောကွဲလွဲတဲ့ အပိုဒ် ရ ခုနဲ့စပ်လျဉ်းပြီး အဆိုတင်သွင်းခြင်း၊ လွှတ်တော် ကိုယ်စားလှယ်များက ဆွေးနွေးခြင်းနဲ့ လွှတ်တော်ရဲ့ အဆုံးအဖြတ်ရယူခြင်းတို့ကို တစ်ဆက်တည်း ဆောင်ရွက်သွားမှာ ဖြစ်ပါတယ်။ လွှတ်တော်ရဲ့ အဆုံးအဖြတ်ရယူရာမှာ ပြင်ဆင်ချက်မရှိတဲ့ အပိုဒ်၊ အပိုဒ်ခွဲများအတွက် လွှတ်တော်ရဲ့ သဘောထားမေးမြန်းပြီး အတည်ပြု ဆောင်ရွက်သွားမှာ ဖြစ်ပါတယ်။ ပြင်ဆင်ချက်ရှိတဲ့ အပိုဒ်၊ အပိုဒ်ခွဲများကိုတော့ စက်ခလုတ် အသုံးပြု၍ အဆုံးအဖြတ် ရယူသွားမှာ ဖြစ်ပြီး ထောက်ခံဆန္ဒမဲများပါက ဥပဒေကြမ်းပူးပေါင်းကော်မတီရဲ့ သဘောထားမှတ်ချက်အတိုင်းလည်း ကောင်း၊ ကန့်ကွက်ဆန္ဒမဲများပါက ပြင်ဆင်ချက်အတိုင်းလည်းကောင်း အတည်ပြုမှာဖြစ်ပါတယ်။ လွှတ်တော်နှစ်ရပ်ရဲ့ အတည်ပြုချက်၊ ဥပဒေကြမ်းပူးပေါင်းကော်မတီရဲ့ သဘောထားမှတ်ချက်နဲ့ ဆွေးနွေးလိုတဲ့ လွှတ်တော်ကိုယ်စားလှယ်များရဲ့ သဘောထားပြင်ဆင်ချက်တို့ပါဝင်တဲ့ ဇယားကိုလည်း ဖြန့်ဝေပေးထားပါတယ်။ ပြင်ဆင်ချက်ဇယားကို နောက်ဆက်တွဲဖြင့် ဖော်ပြထားပါသည်။ သဘောကွဲလွဲချက်နဲ့စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော်ကိုယ်စားလှယ်များ အနေနဲ့ မိမိဆွေးနွေးရမယ့်အပိုဒ်မှာ တိုတိုနဲ့လိုရင်း ဆွေးနွေးကြဖို့ ဖြစ်ပါတယ်။ ယခု ဥပဒေကြမ်းပူးပေါင်းကော်မတီက ဥပဒေကြမ်းရဲ့ သဘောကွဲလွဲတဲ့ အပိုဒ် ၂ အပိုဒ်ခွဲ(ခ)မှ စပြီး ပြင်ဆင်ချက်ဇယားအမှတ်စဉ်အလိုက် အဆိုပြု တင်ပြဖို့ ဖြစ်ပါတယ်။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>လေးစား အပ်ပါသော ပြည်ထောင်စုလွှတ်တော်နာယကကြီးနှင့်တကွ အားလုံးပဲမင်္ဂလာပါခင်ဗျာ။ ဥပဒေကြမ်းရဲ့ အပိုဒ် ၂ အပိုဒ်ခွဲ(ခ) ကိုတော့ ဥပဒေကြမ်းပူးပေါင်းကော်မတီရဲ့ ပြင်ဆင်ချက်ဖြစ်တဲ့ “ထေရဝါဒဆိုသည်မှာ ပထမသင်္ဂါယနာမှ ဆဋ္ဌသင်္ဂါယနာအထိ သင်္ဂါယနာခြောက်တန်တင်ထားသော ပါဠိတော် အဋ္ဌကထာ၊ ဋီကာ အစရှိသည့် ဗုဒ္ဓဟောကြားတော်မူခဲ့သည်များကို ပြောင်းလဲမှုမရှိဘဲ သန့်ရှင်းစွာတည်တံ့စေရန် ထိန်းသိမ်း ထားသည့် ပိဋကတ်တော်လာ ဖော်ပြချက်များကိုဆိုသည်”ဆိုတဲ့ ဥပဒေကြမ်းပူးပေါင်းကော်မတီရဲ့ ပြင်ဆင်ချက် အတိုင်း လွှတ်တော်က အတည်ပြုပေးနိုင်ပါရန် တင်ပြအပ်ပါတယ်ခင်ဗျား။</speech>
<speech type="speaker">ဒေါက်တာဝင်းမြင့် ပဲခူးတိုင်းဒေသကြီးမဲဆန္ဒနယ်အမှတ်(၁၁) စတင် ဆွေးနွေးဖို့ဖြစ်ပါတယ်။</speech>
<speech><mp id="1274">ဒေါက်တာဝင်းမြင့်(မဲဆန္ဒနယ်အမှတ်-၁၁၊ ပဲခူးတိုင်းဒေသကြီး)</mp>လေးစားရပါသော ပြည်ထောင်စုလွှတ်တော် နာယကကြီးနှင့်တကွ အားလုံးပဲ မင်္ဂလာအပေါင်းနှင့်ပြည့်စုံပြီး ကောင်းကျိုးလိုရာ ဆန္ဒများပြည့်ဝပါစေကြောင်း ဦးစွာပထမ ဆုတောင်းမေတ္တာပို့သအပ်ပါတယ်။ ကျွန်တော်ကတော့ ပဲခူးတိုင်း ဒေသကြီး မဲဆန္ဒနယ်အမှတ်(၁၁)မှ (မင်းလှ၊ မိုးညို၊ အုတ်ဖို)တို့ရဲ့ အမျိုးသားလွှတ်တော် ကိုယ်စားလှယ် ဖြစ်ပါတယ်။ ဒီပုဒ်မ ၂(ခ) မှာ ပြည်သူ့လွှတ်တော်ရဲ့ အတည်ပြုချက်အတိုင်းကို ကျွန်တော်တို့က ထောက်ခံ ပါတယ်။ ဘာဖြစ်လို့လဲဆိုတော့ အမျိုးသားလွှတ်တော်ရဲ့ အတည်ပြုချက်မှာ ရှေ့ကအယူဝါဒလို့သုံးပြီးတော့ နောက်မှာ ထိန်းသိမ်းထားသည့် ပိဋကတ်တော်လာ အယူဝါဒကိုဆိုပြီးတော့ အယူဝါဒကို ပြန်သုံးထားပါတယ်။ ဗုဒ္ဓရဲ့ဝါဒက ဝိဘဇ္ဇဝါဒဖြစ်ပါတယ်။ နောက်တစ်ခုက ဥပဒေကြမ်းပူးပေါင်းကော်မတီကတော့ ပိဋကတ်တော်လာ ဖော်ပြချက်များကို ဆိုသည် ဆိုပြီးတော့ရေးထားပါတယ်။ အဲဒီတော့ ပိဋကတ်တော်များကိုဆိုလို့ရှိရင် ဖော်ပြချက်တွေက ပါပြီး ဖြစ်ပါတယ်။ ဒါကြောင့်မို့လို့ ရှည်ရှည်ဝေးဝေးထည့်စရာမလိုဘဲနဲ့ ပြည်သူ့လွှတ်တော်ရဲ့ အတည်ပြုချက် အတိုင်း ပိဋကတ်တော်များကိုဆိုသည်ဆိုတာကိုပဲ ကျွန်တော်က ထောက်ခံအတည်ပြု ပါတယ်ခင်ဗျား။</speech>
<speech type="speaker">ဆက်လက်ပြီး ဦးမင်းသိန်း တောင်တွင်းကြီးမဲဆန္ဒနယ်က ဆွေးနွေးဖို့ဖြစ်ပါတယ်။</speech>
<speech><mp id="1456">ဦးမင်းသိန်း(တောင်တွင်းကြီးမဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးရွှင်လန်းချမ်းမြေ့ကြပါစေ။ ကျွန်တော်ကတော့ တောင်တွင်းကြီးမဲဆန္ဒနယ်က ဦးမင်းသိန်းဖြစ်ပါတယ်။ ကျွန်တော်က အပြည်ပြည်ဆိုင်ရာ ထေရဝါဒဗုဒ္ဓ သာသနာပြုတက္ကသိုလ် ဥပဒေကြမ်း အပိုဒ် ၂ အပိုဒ်ခွဲ(ခ) မှာပါဝင်တဲ့ ထေရဝါဒဆိုသည်မှာဆိုတဲ့ အဓိပ္ပာယ် ဖွင့်ဆိုချက်ကို ဆွေးနွေးချင်ပါတယ်။ လေးစားအပ်ပါသောနာယကကြီးခင်ဗျား။ အဘိဓာန်ဆိုတာဟာ စကားလုံး၊ ဝေါဟာရတို့ရဲ့ အသံထွက်၊ စာလုံးပေါင်းသတ်ပုံ၊ အနက်အဓိပ္ပာယ်တို့ကို အလွယ်တကူရှာဖွေလေ့လာဖို့ ပညာရှင်တွေ စုပေါင်းညှိနှိုင်း ဖွင့်ဆိုထားတဲ့ကျမ်းပါ။ ရန်ကုန်မြို့၊ ကမ္ဘာအေး၊ သာသနာရေးဝန်ကြီးဌာန၊ သာသနာရေး ဦးစီးဌာနက ဗုဒ္ဓဒေသနာတော် ဝေါဟာရအဘိဓာန်ကျမ်းကို ၁၉၉၆ ခုနှစ်မှာ အုပ်ရေ ၃၀၀၀၊ ဒုတိယအကြိမ်မှာ ၁၉၉၆ ခုနှစ်မှာပဲ အုပ်ရေ ၃၀၀၀၊ တတိယအကြိမ် ၂၀၀၀ ပြည့်နှစ်မှာ အုပ်ရေ ၃၀၀၀၊ စတုတ္ထအကြိမ် ၂၀၀၃ ခုနှစ်မှာ အုပ်ရေ ၅၀၀၀၊ စုစုပေါင်း အုပ်ရေ ၁၄၀၀၀ ပုံနှိပ်ထုတ်ဝေထားပါတယ်။ အဲဒီပုံနှိပ်ထုတ်ဝေထားတဲ့ အဘိဓာန်ဟာ မြန်မာလိုသာမကဘဲနဲ့ အင်္ဂလိပ်လိုပါပြန်ဆိုထားတဲ့ အဘိဓာန်ဖြစ်ပါတယ်။ မြန်မာနိုင်ငံမှာသာမက ကမ္ဘာကို ပျံ့နှံ့နေတဲ့စာအုပ်ပါ။ ဗုဒ္ဓဘာသာကို လေ့လာလိုတဲ့ နိုင်ငံခြားသားများ ဖတ်ရှုလေ့လာနေရတဲ့ စာအုပ်ပါ။ အဲဒီစာအုပ်ရဲ့ အဘိဓာန်ရဲ့ စာမျက်နှာနံပါတ် ၂၇၄ မှာ ထေရဝါဒဆိုသည်မှာ ရှင်မဟာကဿပစသော မထေရ် အဆက်ဆက်တို့ မူရင်းမပျက် သင်္ဂါယနာတင်လျက် ထိန်းသိမ်းစောင့်ရှောက်ထားအပ်သော ဘုရားစကား ပါဠိတော်အတိုင်း ကျင့်ကြံနေထိုင်သော အယူဝါဒကို ထေရဝါဒဟုခေါ်သည်လို့ မြန်မာလိုရော အင်္ဂလိပ်လိုပါ တိကျစွာဖွင့်ဆိုထားပါတယ်။ ဒါ့ကြောင့်အတိအကျ တင်ပြနိုင်ဖို့အတွက် ကျွန်တော့အား Power Point အသုံးပြုခွင့်ပေးပါခင်ဗျား။ အဲဒီမှာက ကျွန်တော်တို့ ဗုဒ္ဓဒေသနာတော် ဝေါဟာရအဘိဓာန်စာအုပ် ဖြစ်ပါတယ်။ ဒီ ကျွန်တော်တို့ လွှတ်တော်စာကြည့်တိုက်မှာတောင်မရှိလို့မို့လို့ အမျိုးသားစာကြည့်တိုက်ကိုလှမ်းပြီး ကျွန်တော်တောင်းယူရတာ ဖြစ်ပါတယ်။ အဲဒီမှာ အကြိမ်ရေများ ပုံနှိပ်မှတ်တမ်းကိုတွေ့မြင်နိုင်ပါတယ်။ ကမ္ဘာအေး၊ သာသနာရေးဝန်ကြီး ဌာနက ထုတ်ဝေတဲ့စာအုပ်ဖြစ်ပါတယ်။ ထေရဝါဒဝေါဟာရကို အဓိပ္ပာယ်ဖွင့်ဆိုချက် ဖြစ်ပါတယ်။ မြန်မာလိုရော၊ အင်္ဂလိပ်ရော သေချာစွာ ဖတ်ရှုစေချင်ပါတယ်။ ကျေးဇူးတင်ပါတယ်။ ဒါကြောင့် ထေရဝါဒဆိုတဲ့ဝေါဟာရကို အဘိဓာန်ထဲကအတိုင်းသာ ဖွင့်ဆိုသင့်ပါတယ်။ ဒီလို ကွဲကွဲပြားပြားဖွင့်ဆိုနေကြမယ်ဆိုရင် အဘိဓာန်ဆိုတာ ပြုစုနေစရာတောင်မလိုတော့ပါဘူး။ အဘိဓာန်တွေကို ပစ်ပယ်လိုက်ခြင်းဟာ အခုအစဖြစ်သွားရင် နောင်ကျလည်းပစ်ပယ်သွားနိုင်စရာ အနာဂတ်မှာ ဖြစ်သွားနိုင် ပါတယ်။ ဒါကြောင့်ဒီအပြင် ဒီဥပဒေကြမ်းပါဝေါဟာရဟာ အခြားဥပဒေကြမ်းပါ ဝေါဟာရတွေထက်ပိုပြီး သတိထားရမှာပါ။ သာသနာတော်နှင့်သက်ဆိုင်တဲ့ ဝေါဟာရ ဖြစ်နေတဲ့အတွက်ကြောင့် အလေးအနက်ထား စဉ်းစားသင့်ပါတယ်။ ဒါ့ကြောင့် အဘိဓာန်မှာ ပါတဲ့အတိုင်းသာ ဖွင့်ဆိုသင့်ပါကြောင်း ဆွေးနွေးတင်ပြအပ် ပါတယ်။ အားလုံးကိုကျေးဇူးတင်ပါတယ်။</speech>
<speech type="speaker">ဒုတိယဗိုလ်မှူးကြီးခင်မောင်ကြည် တပ်မတော်သားပြည်သူ့လွှတ်တော် ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဒုတိယဗိုလ်မှူးကြီးခင်မောင်ကြည်(တပ်မတော်သား၊ ပြည်သူ့လွှတ်တော်ကိုယ်စားလှယ်)</mp>အားလုံးမင်္ဂလာပါခင်ဗျာ။ ကျွန်တော်ကတော့ တပ်မတော်သား ပြည်သူ့လွှတ်တော်ကိုယ်စားလှယ် ဒုတိယ ဗိုလ်မှူးကြီးခင်မောင်ကြည် ဖြစ်ပါတယ်။ အပြည်ပြည်ဆိုင်ရာ ထေရဝါဒဗုဒ္ဓသာသနာပြု တက္ကသိုလ် ဥပဒေ ကြမ်းပါ ပုဒ်မ ၂ ပုဒ်မခွဲ(ခ)အား ပြင်ဆင်ဖြည့်စွက်ရန် ဆွေးနွေးသွားမှာဖြစ်ပါတယ်။ Power Point သုံးစွဲ ခွင့်ပြုပါခင်ဗျား။ သင်္ဂါယနာ ခြောက်တန်တင်ထားသော ဗုဒ္ဓဟောကြားခဲ့သည့် ပါဠိတော် အဋ္ဌကထာများသည် ပိဋ ကတ်ပါဠိတော်များအဖြစ် ထေရဝါဒဟူ၍ မှတ်ယူခေါ်ဝေါ်နေကြပါတယ်။ ပိဋကတ်ပါဠိတော်များသည် ဗုဒ္ဓ နှုတ်မြွက်ဟောကြားသည့် တရားစကားတော်အတိုင်း ပါဠိဖြင့် အစဉ်အဆက် မှတ်ယူထိန်းသိမ်းထားခြင်း ဖြစ်ပါတယ်။ အဆိုပါ ပါဠိတော်များကို မြတ်စွာဘုရား ပရိနိဗ္ဗာန်ပြုပြီးနောက်ပိုင်းတွင်မှ ရဟန်းရှင်လူ ပုဂ္ဂိုလ်များ၊ ဗုဒ္ဓတရားတော်များ၏ အနက်အဓိပ္ပာယ်၊ အနှစ်သာရ ပိုမိုနားလည်သဘောပေါက်စေရန် ရည်ရွယ်ပြီး သာသနာတော်အတွင်း ရဟန်းတော်မထေရ်မြတ်ကြီးတို့က အဋ္ဌဟူသည် အနက်အဓိပ္ပာယ်၊ ကထာဟူသည် ဖွင့်ဆိုရှင်းပြချက်ဆိုသည့်အတိုင်း “အဋ္ဌကထာ = အနက်အဓိပ္ပာယ်ဖွင့်ဆို ရှင်းပြချက်စကား” ဘုရားဟော ပါဠိတော်များကို အနက်ဖွင့်ဆိုစီရင်ရှင်းပြရာမှ အဋ္ဌကထာ ပါဠိတော်များအဖြစ် ပေါ်ပေါက်လာခြင်း ဖြစ်ပါတယ်။ ပါဠိတော်အဋ္ဌကထာ စကားရပ်နှစ်ခုကို ဆက်လျက်ပူးတွဲဖော်ပြထားခြင်းသည် ပိဋကတ်တော်လာ ဖော်ပြချက်များအဖြစ် အဓိပ္ပာယ်ကောက်ယူမှုအရ တစ်သဘောတည်းဖြစ်သည်ဟု ဥပဒေကြောင်းအရ ကောက်ယူနိုင်သော်လည်း ပါဠိတော်သည် မြတ်စွာဘုရားသက်တော်ထင်ရှားရှိစဉ် ဟောကြားသည့်ရည်ညွှန်းပြီး အဋ္ဌကထာသည် ပါဠိတော်ဟောကြားပြီးနောက် ရဟန်းတော်မထေရ်မြတ်များက ဖွင့်ဆို ရှင်းပြဟောကြားခဲ့သည့်ပါဠိတော်နှင့် အဋ္ဌကထာနှစ်ရပ်သည် ဟောကြားရာရှေ့နောက် ကွဲပြားခြားနားမှု ရှိပါတယ်။ ပါဠိတော်နှင့် အဋ္ဌကထာ ပါဠိတော်များသည် ပါဠိစကားရပ်များဖြင့် သင်္ဂါယနာ တင်ခဲ့သော်လည်း ၎င်းပါဠိစကားရပ်များအား အဓိပ္ပာယ်ဖွင့်ဆို ကောက်ယူမှု၊ လေးနက်ပြတ်သားမှု၊ တိကျမှု တို့သည် ဟောကြားရာသတ်မှတ်ချက်အပေါ်မူတည်၍ ကွဲပြားမှုသည်လည်း မလွဲမသွေ အနည်းငယ် ရှိကောင်းရှိနေမှာ ဖြစ်ပါတယ်။ သို့အတွက်ကြောင့် ဥပဒေကြမ်း ပုဒ်မ ၂ ပုဒ်မခွဲ(ခ)ပါ ပိဋကတ်ပါဠိတော်အဋ္ဌကထာဟူသည့် စကားရပ် နေရာတွင် အဓိပ္ပာယ်ဖွင့်ဆိုချက် ပိုမိုလေးနက်၍ ဟောကြားရာ ြားခြားနားမှု ပိုမိုပေါ်လွင်မှု ရှိစေရန်အတွက် ပါဠိတော်အဋ္ဌကထာ စကားရပ်နှစ်ခုတို့အကြားတွင် “နှင့်”ဟူသော စကားလုံးကို ဖြည့်စွက် လိုခြင်း ဖြစ်ပါတယ်။ ပါဠိတော်အဋ္ဌကထာဟူ၍ ပါဠိတော်စကားလုံး၊ အဋ္ဌကထာစကားလုံး နှစ်ခုတို့သည် သဒ္ဒါနည်း(Grammar)ဖြင့် ဆန်းစစ်လျှင် နာမ်(Noun)စကားလုံး နှစ်ခုဖြစ်နေပြီး ဆက်လျက် ပူးတွဲရေးသား ထားသဖြင့် ရှေ့နာမ် ပါဠိတော်စကားလုံးသည် နာမဝိသေသန(Adjective)ဖြစ်ကာ နောက် နာမ်(Noun) အဋ္ဌကထာကို အထူးပြုပုဒ်အဖြစ် ရပ်တည်နေပါတယ်။ ထို့ကြောင့် ပါဠိတော်စကားလုံးသည် သီးခြားပင်မ မူရင်းနာမ်ပုဒ်(Noun)စကားလုံးတစ်ခုအဖြစ်မှ ဂုဏ်သတ္တိပျောက်ကွယ်ကာ ပါဠိတော်ကို ထေရဝါဒအဖြစ် ရယ်သန်းသုံးစွဲမှု အဓိကယ်မေးမိန် အားနည်းစေပါတယ်။ ပရိယတ္တိသာသနာ၊ ပဋိပတ္တိသာသနာ၊ ပဋိဝေဓသာသနာဟူ၍ သာသနာတော်ကြီး(၃)ရပ်အား ညွှန်းဆိုဖော်ပြရာတွင် ပရိယတ္တိဟူသည် ပိဋကတ်ပါဠိတော်နှင့် အဋ္ဌကထာများဟု ပရိယတ္တိစာပေများတွင် ဖွင့်ဆိုရေးသားသုံးနှုန်းကြပါတယ်။ ထိုသို့ “နှင့်”ဆိုသည့် စကားလုံး ပါဠိတော်နှင့် အဋ္ဌကထာကြားတွင် ထည့်သွင်းဖြည့်စွက်လိုက်ပါက ပရိယတ္တိစာပေအရေးအသားနှင့် ယခုဥပဒေကြမ်းပါအရေးအသားတို့သည် တူညီခြင်း၊ ညီညွတ်ခြင်း (Uniformity and Certainty) ရှိစေကာ ဥပဒေအဓိပ္ပာယ်ဖွင့်ဆိုချက် ခိုင်မာ အားကောင်းစေမှာ ဖြစ်ပါတယ်။ ယခုဥပဒေကြမ်းမှာ “ပါဠိတော်အဋ္ဌကထာ၊ ဋီကာအစရှိသည့် ဗုဒ္ဓဟောကြားတော်မူခဲ့သည့် ပိဋကတ် တော်လာ ဖော်ပြချက်များ”ဟု ဖော်ပြထားရာ ပရိယတ္တိစာပေကျွမ်းကျင်နှံ့စပ်သည့် ရဟန်းတော်၊ လူပုဂ္ဂိုလ် များအနေဖြင့် စာသဘောအရ မှားနေသော်လည်း အနက်အဓိပ္ပာယ်၊ စကားလုံးအထားအသို၊ ပုဒ်ဖြတ် ပုဒ်ရပ် စသည့်သဘောတရားများကို ချက်ချင်းလွယ်ကူစွာ သဘောပေါက်နိုင်မှာဖြစ်ပြီး ပရိယတ္တိစာပေ အားနည်းသည့် သာမန်ရဟန်းရှင်လူပြည်သူများဖတ်ရှုပါက “ပါဠိတော်အဋ္ဌကထာ”ကို အနက်အဓိပ္ပာယ် အကြောင်းအရာ တစ်ခုတည်းအဖြစ်သာ နားလည်သဘောပေါက် မှတ်ယူသွားနိုင်ပါတယ်။ ဥပဒေ၏ အနက်သဘော၊ အဓိပ္ပာယ်လွယ်ကူစွာ နားလည်နိုင်မည့် ဥပဒေတစ်ရပ်ကို ပြဋ္ဌာန်းနိုင်မှသာလျှင် အများ အကျိုးကို ရည်စူးနိုင်ခြင်း၊ အများကနားလည်လက်ခံနိုင်ခြင်းတို့ရှိမှသာ ၎င်းဥပဒေသည်လည်း အပြောင်း အလဲနည်းပါး၍ တည်မြဲခိုင်မာနေမှာဖြစ်ပါတယ်။ ယခုဥပဒေ ပုဒ်မ ၂ ပုဒ်မခွဲ (ခ)ပါ ထေရဝါဒ ဖွင့်ဆိုချက်သည် ပိဋကတ်တော်လာ ဖော်ပြချက်များ ဖြစ်သည့်အတွက် Question of Law ဟု ခေါ်ဆိုနိုင်သည့် ဥပဒေ ကိုးကားရန်လိုသည့် ပြဿနာတစ်ရပ် မဟုတ်ဘဲ Question of Fact ဆိုသည့် အကြောင်းချင်းရာပြဿနာကိုသာ ဦးတည်စဉ်းစား ဆုံးဖြတ် ပေးရမှာဖြစ်ပါတယ်။ ယခုဥပဒေကြမ်းပါ အပြည်ပြည်ဆိုင်ရာထေရဝါဒ ဗုဒ္ဓဘာသာသနာပြုတက္ကသိုလ်သည် ပရိယတ္တိကို အဓိကဖော်ဆောင်မှာဖြစ်သည့်အတွက်ကြောင့်လည်း ပရိယတ္တိရေးထုံးအသုံးအနှုန်းနှင့်အညီ သဒ္ဒါနည်းကျစွာ “နှင့်”ဆိုသည့်စကားရပ်ကို ထည့်သွင်းလိုက်ပါက ဥပဒေ၏အဓိပ္ပာယ်ဖွင့်ဆိုချက် ဒွိဟ ဖြစ်ခြင်းမရှိတော့ဘဲ ထေရဝါဒအဓိပ္ပာယ် ဖွင့်ဆိုမှုတွင် အကြောင်းအချက်၊ အင်္ဂါရပ်များ ပိုမိုတိကျခိုင်မာပြီး ဥပဒေ၏ စည်းနှောင်အားသည်လည်း ခိုင်မာအားကောင်းနိုင်မှာ ဖြစ်ပါတယ်။ နိဂုံးချုပ်အနေဖြင့် တင်ပြလိုတာက ပါဠိတော်နှင့် အဋ္ဌကထာကြားတွင် အနက်အဓိပ္ပာယ် မဖြစ်မနေ ကွဲပြားခြားနေရမှာ လိုအပ်သည့်အတွက် ၎င်းတို့နှစ်ခုအကြား စာအရေးအသားအရ ပုဒ်ဖြတ် သို့မဟုတ် “နှင့်”ကို ထည့်သွင်းရေးသားမှ မှန်ကန်မှာဖြစ်ပါတယ်။ ပါဠိတော်နှင့် အဋ္ဌကထာဟု ကွဲပြားစွာ ရေးသားခြင်း အားဖြင့် အဓိပ္ပာယ်အနှစ်သာရ ပရမတ်အားဖြင့် ပရိယတ္တိကို ဦးတည်သွားသကဲ့သို့ ထေရဝါဒစစ်စစ်ဖြစ်သည့် ပရမတ်မြတ်နိဗ္ဗာန်တရားကို ဦးတည်ရည်ရွယ်မှာဖြစ်သည့်အတွက် ပါဠိတော်နှင့် အဋ္ဌကထာ သို့မဟုတ် ပါဠိတော်၊ အဋ္ဌကထာဟု ပြဋ္ဌာန်းမှသာ မှန်ကန်မည်ဖြစ်ပါကြောင်း လေးစားစွာ တင်ပြအပ်ပါတယ်။ အားလုံးကို ကျေးဇူးတင်ပါတယ်ခင်ဗျား။</speech>
<speech type="speaker">သာသနာရေးနှင့်ယဉ်ကျေးမှုဝန်ကြီးဌာန သဘောထားပြောပါ။</speech>
<speech><agency id="29">ဦးကြည်မင်း(ဒုတိယဝန်ကြီး၊ သာသနာရေးနှင့် ယဉ်ကျေးမှုဝန်ကြီးဌာန)</agency>ကျွန်တော်တို့ ဝန်ကြီးဌာနအနေနဲ့ကတော့ ဥပဒေကြမ်းပူးပေါင်းကော်မတီရဲ့ သဘောထားမှတ်ချက်အတိုင်းပဲ ဖြစ်ပါတယ် ခင်ဗျား။</speech>
<speech type="speaker">ဥပဒေကြမ်းပူးပေါင်းကော်မတီ ဆွေးနွေးဖို့ဖြစ်ပါတယ်။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>လေးစား အပ်ပါသော နာယကကြီးခင်ဗျား။ ဥပဒေကြမ်းပူးပေါင်းကော်မတီရဲ့ ကိုယ်စား ဥပဒေကြမ်းပူးပေါင်းကော်မတီ တွဲဖက်အတွင်းရေးမှူးဖြစ်တဲ့ ကျွန်တော် ဒေါက်တာမြတ်ဉာဏစိုးကနေပြီးတော့ ရှင်းလင်းတင်ပြသွားမှာ ဖြစ်ပါတယ်။ ပထမဦးဆုံး ရှင်းလင်းတင်ပြလိုတာကတော့ တောင်တွင်းကြီးမဲဆန္ဒနယ်က ပြည်သူ့လွှတ်တော် ကိုယ်စားလှယ်တော်ကြီး ဆွေးနွေးထားတဲ့ ဆရာဦးမင်းသိန်း ဆွေးနွေးထားတဲ့ ထေရဝါဒရဲ့ အဘိဓာန်ပါ စကားရပ်ဖြစ်ပါတယ်။ မှန်ပါတယ်ခင်ဗျား။ အဘိဓာန်ထဲမှာတော့ ထေရဝါဒကို ဒီလိုအဆက်ဆက် ဖွင့်ဆို ခဲ့ပေမယ့် ဒီဥပဒေမှာသုံးတဲ့ အဓိပ္ပာယ်ဖွင့်ဆိုခြင်းဟာ ဒီဥပဒေတစ်ရပ်လုံးမှာသုံးဖို့ ဖြစ်ပါတယ်။ အဲဒီတော့ ကျွန်တော်တို့ အကြိမ်ကြိမ်အဖန်ဖန် ညှိနှိုင်းချက်များအရလည်း ဒီဥပဒေကြမ်းကို ပြည်ထောင်စုဝန်ကြီးဌာန တစ်ခုဖြစ်တဲ့ သာသနာရေးနှင့် ယဉ်ကျေးမှုဝန်ကြီးဌာနက ရေးဆွဲတင်ပြလာတယ် ဆိုသော်ညားလည်း နိုင်ငံတော်မှာအမြင့်ဆုံး သံဃအဖွဲ့အစည်းဖြစ်တဲ့ သံဃမဟာနာယက ၄ရ ပါး အစုံညီ အစည်းအဝေးမှာ အကြိမ်ကြိမ် တည်းဖြတ်ပြီးတော့ ဒီလိုမျိုးဆောင်ရွက်ခဲ့တာ ဖြစ်ပါတယ်။ ဒီအတွက်ကြောင့်မို့လို့ ထေရ ဝါဒကို အဘိဓာန်မှာ ဖွင့်ထားတာ အကျဉ်းဖြစ်ပါတယ်။ ပိုပြီးတော့ ထေရဝါဒဗုဒ္ဓတက္ကသိုလ် အပြည်ပြည် ဆိုင်ရာကိုလည်း သွားနိုင်အောင် အကျယ်ဖွင့်ဆိုဖို့ လိုတယ်ဆိုပြီးတော့ ဆရာတော်ကြီးများက ဒီလိုမိန့်ကြား ဆောင်ရွက်ခဲ့ခြင်း ဖြစ်တယ်ဆိုတာကို ပထမဦးစွာ တင်ပြလိုပါတယ်။ ဒုတိယတစ်ချက်ကတော့ ဆရာဒေါက်တာဝင်းမြင့်ရဲ့ ဆွေးနွေးချက် ဖြစ်ပါတယ်။ ကျွန်တော်တို့ အမျိုးသားလွှတ်တော်နဲ့ ပြည်သူ့လွှတ်တော် ဖော်ပြချက် (၂) ခုရှိပါတယ်။ ဖော်ပြချက် (၂) ခုမှာ ပြည်သူ့ လွှတ်တော်တုန်းကတော့ ပိဋကတ်တော်များကို ဆိုသည်ဆိုတဲ့နေရာမှာ ပိဋကတ်တော်ဆိုတာက ဘုရား ဟောထားတဲ့ ဟောကြားထားတဲ့ ဒေသနာတော်တွေ အကုန်လုံးကို ကျွန်တော်တို့က ဝိနည်း၊ အဘိဓမ္မာ၊ သုတ္တံ့ အစရှိသဖြင့် အားလုံးကို စုစည်ထားတာတွေက ပိဋကတ်တော် ဖြစ်ပါတယ်။ ဒါပေမယ့် ပိဋကတ်တော် များကို ညွှန်းဆိုလိုက်ရင် နှောင်းလူများအနေနဲ့ ပိဋကတ်တော်စာအုပ်များကို စာအုပ်ဆိုတဲ့ ညွှန်းဆိုချက်မျိုး ဖြစ်နေမယ်ဆိုတဲ့ ယူဆဖွယ်ရာရှိပါတယ်။ တစ်ဖန် အမျိုးသားလွှတ်တော်က ပြင်ဆင်လိုက်တော့လည်း ပိဋကတ်တော်လာ အယူဝါဒဆိုတော့ ism ဖြစ်သွားပါတယ်။ ဗုဒ္ဓသာသနာ ဗုဒ္ဓဝါဒဆိုတာကတော့ ism မဟုတ်ပါဘူး။ ကျင့်ကြံအားထုတ်ရတာ ဖြစ်ပါတယ်။ ဒါကြောင့်မို့လို့ ပိဋကတ်တော်များမှာ ဖော်ပြထားတဲ့ ဖော်ပြချက်များဆိုမှ ပိုမိုပြီးတော့ လေးနက် ပြည့်စုံမှုရှိမယ်လို့ ပညာရှင်များနဲ့ တိုင်ပင်ပြီးတော့ သံဃမဟာနာယကအဖွဲ့ ဆရာတော်ကြီးများကိုလည်း တင်ပြလျှောက်ထားပြီးတော့ အတည်ပြုခဲ့တာ ဖြစ်ပါတယ်။ ဒုတိယဗိုလ်မှူးကြီးခင်မောင်ကြည်ရဲ့ ဆွေးနွေးချက်ကတော့ မှန်ပါတယ်။ ဒါကတော့ Typing Error ဖြစ်ပါတယ်။ ပါဠိတော် အဋ္ဌကထာ၊ ဋီကာ ပါဠိတော် အဋ္ဌကထာကြားထဲမှာ ဘာပုဒ်ဖြတ်မှမပါဘဲနဲ့ ဒီလိုမျိုးဆောင်ရွက်ခဲ့ခြင်း ဖြစ်ပါတယ်။ အကယ်၍ ဒုတိယဗိုလ်မှူးကြီး ခင်မောင်ကြည် အဆိုပြုသလို “နှင့်”ကို ထည့်သွင်းမယ်ဆိုရင်လည်း ကျွန်တော်တို့က ပါဠိတော်၊ အဋ္ဌကထာနှင့် ဋီကာ ဒါမှသာ ဥပဒေ ရေးထုံးအရ မှန်ကန်ပါ့မယ်။ သို့သော် ခုနက ဗိုလ်မှူးကြီး ဆွေးနွေးသွားသလိုပါပဲ ကျွန်တော်တို့ဟာ ဒီဥပဒေကြမ်းကို သုံးသပ်တဲ့အခါမှာ Question Of Law မဟုတ်ပါဘူး။ Fact ကိုပဲ ကျွန်တော်တို့ ကြည့်ရမှာပါ။ ဒီအတွက် ပိုမိုလေးနက်ခိုင်မာမှုရှိအောင် သီးခြားစီဖြစ်တဲ့ ပါဠိတော်၊ အဋ္ဌကထာ၊ ဋီကာ ဒီလိုသုံး မှသာ မှန်ကန်မှာ ဖြစ်တဲ့အတွက်ကြောင့်မို့လို့ ဗိုလ်မှူးကြီးရဲ့ ဆွေးနွေးတဲ့ နှစ်ချက်အနက်မှာ ပုဒ်ဖြတ် ထည့်သွင်းခြင်းမှာ သင့်မြတ်မှန်ကန်မှုရှိပါကြောင်းနှင့် ဗိုလ်မှူးကြီး ခင်မောင်ကြည်နဲ့ ထည့်သွင်း ဆွေးနွေး ချက်ကို သဘောတူပြီးတော့ ကျန်တာကိုတော့ ကျွန်တော်တို့ ဥပဒေကြမ်းပူးပေါင်းကော်မတီအနေနဲ့ သာသနာရေးဝန်ကြီးဌာနမှ တာဝန်ရှိပုဂ္ဂိုလ်များမှတစ်ဆင့် နိုင်ငံတော်သံဃမဟာနာယကအဖွဲ့ ဆရာတော်ကြီး များထံ လျှောက်ထားတင်ပြပြီးဖြစ်တဲ့ ပိဋကတ်တော်လာ ဖော်ပြချက်များဆိုတဲ့ ပြင်ဆင်ချက်ကိုသာ လွှတ်တော်ကြီးက အတည်ပြုပေးနိုင်ပါရန် လေးစားစွာ တင်ပြအပ်ပါတယ်ခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျား။ လွှတ်တော်ကိုယ်စားလှယ်များရဲ့ ဆွေးနွေးချက်များအရ တစ်ဦးက ပြည်သူ့လွှတ်တော်ရဲ့ အတည်ပြုချက်အတိုင်း လည်းကောင်း၊ တစ်ဦးက ပြင်ဆင်ချက် အဆိုတင်သွင်း၍ လည်းကောင်း၊ ကျန်တစ်ဦးရဲ့ ပြင်ဆင်ချက်အဆိုကို ဥပဒေကြမ်းပူးပေါင်း ကော်မတီက ပြန်လည်သဘောတူ၍လည်းကောင်း ဆွေးနွေးသွားတာ တွေ့ရပါတယ်။ ပထမအဆင့်အနေနဲ့ ဥပဒေကြမ်းပူးပေါင်းကော်မတီရဲ့ ပြင်ဆင်ချက်နဲ့ ပြည်သူ့လွှတ်တော်ရဲ့ အတည်ပြုချက်အတိုင်း အဆိုတင်သွင်းထားတဲ့ ဒေါက်တာဝင်းမြင့်အဆိုတို့အပေါ်မှာ ဦးစွာအဆုံးအဖြတ် ရယူမှာဖြစ်ပါတယ်။ ထောက်ခံဆန္ဒမဲများရင် ဥပဒေကြမ်းပူးပေါင်းကော်မတီရဲ့ ပြင်ဆင်ချက်က အတည်ဖြစ်ပြီး ကန့်ကွက်ဆန္ဒမဲများရင် ဒေါက်တာဝင်းမြင့်ရဲ့ အဆိုက အတည်ဖြစ်မှာ ဖြစ်ပါတယ်။ ဒုတိယအဆင့်အနေနဲ့ ပထမအဆင့်မှာ အတည်ဖြစ်ခဲ့တဲ့ အဆိုနဲ့ ဦးမင်းသိန်းရဲ့ ပြင်ဆင်ချက်အဆို တို့ကို ဆက်လက် အဆုံးအဖြတ်ရယူသွားမှာ ဖြစ်ပါတယ်။ ပထမအဆင့်ကိုဆောင်ရွက်ပါ့မယ်။ အဆိုမှာ ဥပဒေကြမ်း၏ အပိုဒ် ၂ အပိုဒ်ခွဲ(ခ) သည် ဥပဒေကြမ်း ပူးပေါင်းကော်မတီ၏ ပြင်ဆင်ချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ သဘောတူမတူ လွှတ်တော်ရဲ့ ဆန္ဒရယူပါ့မယ်။ ဆန္ဒမဲပေးကြဖို့အသင့်ရှိစေလိုပါတယ်။ ဆန္ဒမဲ ပေးနိုင်ကြ ပါပြီ။ လွှတ်တော်ကိုယ်စားလှယ်များ စက်ခလုတ်အသုံးပြု၍ ဆန္ဒမဲပေးကြပါသည်။</speech>
<speech type="speaker">အဆိုကို ထောက်ခံမဲ(၅၀၄)မဲ၊ ကန့်ကွက်မဲ(၁၃)မဲ၊ ကြားနေမဲ(၆)မဲ ဖြစ်ပါတယ်။</speech>
<speech type="speaker">ထောက်ခံဆန္ဒမဲများတဲ့အတွက် ဥပဒေကြမ်းပူးပေါင်းကော်မတီ၏ ပြင်ဆင်ချက်က အတည်ဖြစ်ကြောင်း ကြေညာပါတယ်။</speech>
<speech type="speaker">ဆက်လက်ပြီး ဒုတိယအဆင့်အနေနဲ့ ပထမအဆင့်အတည်ဖြစ်တဲ့ ဥပဒေကြမ်း ပူးပေါင်းကော်မတီရဲ့ ပြင်ဆင်ချက်အဆိုနဲ့ ဦးမင်းသိန်းရဲ့ ပြင်ဆင်ချက်အဆိုတို့ကို မဲခွဲဆုံးဖြတ်သွားမှာ ဖြစ်ပါတယ်။ အဆိုမှာ ဥပဒေကြမ်း၏ အပိုဒ် ၂ အပိုဒ်ခွဲ(ခ) သည် ဥပဒေကြမ်းပူးပေါင်းကော်မတီ၏ ပြင်ဆင် ချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို သဘောတူမတူ လွှတ်တော်ရဲ့ ဆန္ဒရယူပါ့မယ်။ ဆန္ဒမဲပေးကြဖို့အသင့်ရှိစေလိုပါတယ်။ ဆန္ဒမဲပေးနိုင်ကြပါပြီ။ လွှတ်တော်ကိုယ်စားလှယ်များ စက်ခလုတ်အသုံးပြု၍ ဆန္ဒမဲပေးကြပါသည်။</speech>
<speech type="speaker">အဆိုထောက်ခံမဲ(၅၀၆)မဲ၊ ကန့်ကွက်မဲ(၁၅)မဲ၊ ကြားနေမဲ(၄)မဲ ဖြစ်ပါတယ်။</speech>
<speech type="speaker">ထောက်ခံဆန္ဒမဲများတဲ့အတွက် ဥပဒေကြမ်းပူးပေါင်းကော်မတီ၏ ပြင်ဆင်ချက် အတိုင်း အတည်ဖြစ်ကြောင်း ကြေညာပါတယ်။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>လေးစား အပ်ပါသော နာယကကြီးခင်ဗျား။ ဆက်လက်ပြီးတော့ ကန့်လန့်ဖြတ်ဇယားရဲ့ စာမျက်နှာ(၂)၊ အမှတ်စဉ် (၂)ကို အဆိုကို ဆက်လက်တင်သွင်းသွားမှာ ဖြစ်ပါတယ်။ ဒီနေရာမှာ အပိုဒ် ၁၃ နဲ့ အပိုဒ် ၂၃ တို့မှာ ဖြစ်ပါတယ်။ အချက်ကတော့ ၂ ချက်ပဲ ဖြစ်ပါတယ်။ တစ်ခုကတော့ သင့်လျော်သော ပုဂ္ဂိုလ်များ၊ ပုဂ္ဂိုလ်များ ဆိုတဲ့နေရာမှာ ရဟန်းပုဂ္ဂိုလ်၊ လူပုဂ္ဂိုလ် ၂ ရပ်လုံး အကျုံးဝင်ပြီး ဖြစ်ပါတယ်။ ဒီအတွက်ကြောင့်မို့လို့ ပြည်သူ့လွှတ်တော်ရဲ့ အတည်ပြုချက်အတိုင်း ဆက်လက်အတည်ပြုပေးဖို့ဖြစ်ပါတယ်။ နောက်တစ်ခါ ပထမ ဒီဥပဒေကြမ်းကို လွှတ်တော်များကို တင်သွင်းလာစဉ်အခါတုန်းက သာသနာရေးနှင့် ယဉ်ကျေးမှုဝန်ကြီး ဌာနမှာ ဒုတိယဝန်ကြီး ခန့်အပ်တာဝန်ပေးအပ်ရခြင်း မရှိသေးတဲ့အတွက်ကြောင့်မို့လို့ အမျိုးသားလွှတ်တော် ကနေပြီးတော့ ပယ်ဖျက်ခဲ့တာဖြစ်ပါတယ်။ ခုချိန်မှာတော့ သာသနာရေးနှင့်ယဉ်ကျေးမှုဝန်ကြီးဌာနမှာ ဒုတိယဝန်ကြီးတစ်ဦး တာဝန်ပေးအပ်ပြီး ဖြစ်တဲ့အတွက်ကြောင့်မို့လို့ ပြည်သူ့လွှတ်တော်ရဲ့ အတည်ပြုချက်အတိုင်း ပြည်ထောင်စုလွှတ်တော်မှ အတည်ပြု ပေးနိုင်ပါရန် လေးစားစွာ တင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ယင်းအပိုဒ်နဲ့ စပ်လျဉ်းပြီး ဒေါက်တာဝင်းမြင့် ပဲခူးတိုင်းဒေသကြီးမဲဆန္ဒနယ် အမှတ်(၁၁)ကလည်း ဥပဒေကြမ်းပူးပေါင်းကော်မတီရဲ့ သဘောထားမှတ်ချက် အတိုင်း ထောက်ခံထားပါတယ်။ ဒါကြောင့် အဆိုမှာ ဥပဒေကြမ်း၏ အပိုဒ် ၁၃ ခြေဆင်း၊ အပိုဒ်ခွဲ(ဃ)နှင့် အပိုဒ် ၂၃ တို့သည် ပြည်သူ့လွှတ်တော်၏ အတည်ပြုချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီးခင်ဗျား။ ဆက်လက်ပြီးတော့ ဥပဒေကြမ်းရဲ့အပိုဒ် ၁၈ အပိုဒ်ခွဲ(ဂ)ကိုတော့ ပြည်သူ့လွှတ်တော်ရဲ့ အတည်ပြုချက်ဖြစ်တဲ့ “အင်္ဂလိပ်ဘာသာကျွမ်းကျင်ရမည်”ဆိုသည့် ပြဋ္ဌာန်းချက်အတိုင်း လွှတ်တော်က အတည်ပြုပေးနိုင်ပါရန် အဆိုပြု တင်ပြအပ်ပါတယ်ခင်ဗျား။</speech>
<speech type="speaker">ဦးကျော်နိုင် ရန်ကုန်တိုင်းဒေသကြီး မဲဆန္ဒနယ်အမှတ်(၁၂) ဆွေးနွေးဖို့ဖြစ်ပါတယ်။</speech>
<speech><mp id="1328">ဦးကျော်နိုင်(မဲဆန္ဒနယ်အမှတ်-၁၂၊ ရန်ကုန်တိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော်နာယကကြီး အမှူးပြု၍ ကြွရောက်လာကြပါသော အမျိုးသားလွှတ်တော် ဥက္ကဋ္ဌ ကြီး၊ ပြည်ထောင်စုအဆင့် အဖွဲ့အစည်းဝင်များနှင့် ပြည်ထောင်စုလွှတ်တော်ကိုယ်စားလှယ်များအားလုံး မင်္ဂလာပါခင်ဗျာ။ ကျွန်တော်ယခုဆွေးနွေးမယ့် အပြည်ပြည်ဆိုင်ရာထေရဝါဒဗုဒ္ဓသာသနာပြုတက္ကသိုလ် ဥပဒေကြမ်းမှာ အပြည်ပြည်ဆိုင်ရာ ဗုဒ္ဓတက္ကသိုလ်တစ်ခု၏ အဆင့်နှင့် လျော်ညီစွာပါရှိရမည့် ဂုဏ်အင်္ဂါ အရည်အချင်းတစ်ရပ် မပါရှိကြောင်း တွေ့ရှိရပါတယ်။ ဒီအချက်ကို ထည့်သွင်းရေးဆွဲဖို့ တာဝန်ရှိတဲ့ သာသနာရေးနှင့်ယဉ်ကျေးမှုဝန်ကြီးဌာနမှ ပညာရှင်များဟာ သိမြင်ပါလျက်နှင့် အကြောင်းကြောင်းသော အကြောင်းကြောင့် တမင်ပဲ ချန်ရစ်ခဲ့တာလား။ ဒါမှမဟုတ် ပညာရှိသတိဖြစ်ခဲဆိုသလို မေ့လျော့ကျန်ရစ် ခဲ့တာလားဆိုတာကို မကွဲပြားပေမယ့် ကျွန်တော်ကတော့ အမျိုးသားလွှတ်တော်မှာ အထူးအလေးအနက် ထားပြီးတော့ ပြင်ဆင်ဖြည့်စွက် ဆွေးနွေးတင်သွင်းခဲ့တဲ့အတွက် အမျိုးသားလွှတ်တော်မှာ ကန့်ကွက်သူ မရှိ အတည်ပြုခဲ့ပြီးဖြစ်ပါတယ်။ နာယကကြီးခင်ဗျား။ Power Point ဖြင့် တင်ပြခွင့်ပြုပါရန် လေးစားစွာ ပန်ကြားအပ်ပါသည် ခင်ဗျား။ ဒီနေရာမှာ သာမန်တက္ကသိုလ်တစ်ခုခုရဲ့ ပါမောက္ခချုပ်ဆိုလျှင် အင်္ဂလိပ်စာကျွမ်းကျင်ရုံနဲ့ လုံလောက် ပေမယ့် အပြည်ပြည်ဆိုင်ရာဗုဒ္ဓတက္ကသိုလ်ကြီးရဲ့ ပါမောက္ခချုပ်နဲ့ သင်ကြားရေးဒုတိယပါမောက္ခချုပ်ရဲ့ ဂုဏ်အရည်အချင်းနဲ့လျော်ညီဖို့ဆိုရင် အင်္ဂလိပ်စာကျွမ်းကျင်ရုံနဲ့ လုံးဝမလုံလောက်၊ ထေရဝါဒဗုဒ္ဓတက္ကသိုလ်ရဲ့ မူလကျမ်းရင်း၊ မူလစာပေ၊ မူရင်းဘာသာဖြစ်တဲ့ ပါဠိဘာသာနဲ့ နိုင်ငံတကာသုံး အင်္ဂလိပ်ဘာသာ အပြန် အလှန် ကျွမ်းကျင်ရမှာဖြစ်ပါတယ်။ ဒီဇယားကတော့ ဝန်ကြီးဌာနက တင်သွင်းခဲ့တဲ့ အခုလိုမပြည့်မစုံမလုံမလောက်တဲ့ အင်္ဂလိပ်ဘာသာ ကျွမ်းကျင်ရမည်ဆိုတဲ့ မူလအဆိုပြု ပြဋ္ဌာန်းချက်ကို ပြည်သူ့လွှတ်တော်နဲ့ အမျိုးသားလွှတ်တော် ဥပဒေကြမ်း ကော်မတီတို့က အတည်ပြုခဲ့ပေမယ့် ကျွန်တော်တို့ အမျိုးသားလွှတ်တော်မှာ ထောက်ပြဆွေးနွေးခွင့်ရခဲ့တဲ့ အတွက် အမျိုးသားလွှတ်တော်မှာ ပါဠိဘာသာနဲ့ အင်္ဂလိပ်ဘာသာ အပြန်အလှန်ကျွမ်းကျင်ရမယ်လို့ အတည် ပြုခဲ့ပြီးဖြစ်ပါတယ်။ ပြောင်းလဲဖြည့်စွက်အတည်ပြုခဲ့ပြီးဖြစ်ပါတယ်။ လေးစားရပါသော နာယကကြီးခင်ဗျား။ ယခုဇယားမှာဆိုရင်တော့ ဥပဒေကြမ်းပူးပေါင်းကော်မတီ သည် အမျိုးသားလွှတ်တော်မှာ ဝေဖန်ပြောင်းလဲ ဖြည့်စွက်ဆွေးနွေးခဲ့တဲ့ ကျွန်တော်တို့ လွှတ်တော် ကိုယ်စားလှယ်များကို လုံးဝတွေ့ဆုံကြားနာ ဆွေးနွေးခြင်းမပြုတော့ဘဲနဲ့ ဝန်ကြီးဌာနရဲ့ မူလအဆိုပြုချက် အတိုင်းသာ မပြည့်မစုံ မလုံမလောက်တဲ့ အင်္ဂလိပ်ဘာသာ ကျွမ်းကျင်ရမည်ဆိုတဲ့ ပြဋ္ဌာန်းချက်ကိုသာ အတည်ပြုထားကြောင်း တွေ့ရမှာဖြစ်ပါတယ်။ ပြီးတော့ င်းဘဲနဲ့ မဲခွဲဆုံးဖြတ်တော့မှာပဲ ဖြစ်ပါတယ်။ မဲခွဲတဲ့နေရာမှာလည်း အမျိုးသားလွှတ်တော်နဲ့ ပြည်သူ့လွှတ်တော်မမျှတသော လူဦးရေရှိနေတာ ဖြစ်တဲ့အတွက် ကျွန်တော်တို့ရဲ့ ဆွေးနွေးထောက်ပြချက်များသည် ခိုင်လုံမှုရှိကြောင်း တင်ပြနိုင်ဖို့အတွက် ပြည့်စုံလုံလောက်သော ်ပြုပေးနိုင်ပါရန် ပြည်ထောင်စုလွှတ်တော် နာယကကြီးထံမှာ လေးစားစွာ ပန်ကြားအပ်ပါတယ်ခင်ဗျား။</speech>
<speech type="speaker">သာသနာရေးနှင့်ယဉ်ကျေးမှုဝန်ကြီးဌာန သဘောထားပြောပါ။</speech>
<speech><mp id="1328">ဦးကျော်နိုင်(မဲဆန္ဒနယ်အမှတ်-၁၂၊ ရန်ကုန်တိုင်းဒေသကြီး)</mp>နာယကကြီးခင်ဗျား။ ကျွန်တော်ဆွေးနွေးလို့ မပြီးသေးပါဘူး။ ကျွန်တော် အထောက်အထားတင်ပြဖို့ ကျန်ပါသေးတယ်။ အထောက် အထားမတင်ပြရသေးပါဘူး။ ခွင့်ပြုပေးပါခင်ဗျား။ လေးစားရပါသော နာယကကြီးခင်ဗျား။ အခုဆိုရင် ဥပဒေကြမ်းပူးပေါင်းကော်မတီနဲ့ ပြည်ထောင်စု လွှတ်တော်ကြီးတစ်ရပ်လုံးကို ကျွန်တော့ရဲ့ ရှင်းလင်းတင်ပြချက်၊ ဆွေးနွေးတင်ပြမှာဖြစ်ပြီး ခိုင်လုံတဲ့ သာဓက အချို့ကို တင်ပြလိုပါတယ်။ နာယကကြီးခင်ဗျား။ သာဓကအားဖြင့် တင်ပြရမယ်ဆိုရင် ကမ္ဘာအနှံ့ကျယ်ပြန့်တဲ့ ခရစ်ယာန် ဘာသာမှာ သာသနာပြုပုဂ္ဂိုလ် သင်းအုပ်ဆရာတော်များသည် သမ္မာကျမ်းစာရဲ့ မူရင်းဘာသာများဖြစ်တဲ့ ဟီဘရူးဘာသာနဲ့ရှေးဟောင်းရောမစာပေဖြစ်တဲ့ လက်တင်ဘာသာတို့ကို ပိုင်နိုင်ကျွမ်းကျင်ရမယ်လို့ လေ့လာ မှတ်သားဖူးပါတယ်။ မူရင်းဘာသာစကားမှ မြန်မာဘာသာသို့ ပြန်ဆိုခြင်း၊ မူရင်းဘာသာစကားမှ အင်္ဂလိပ် ဘာသာသို့ပြန်ဆိုခြင်း၊ မူရင်းဘာသာစကားမှ တိုင်းရင်းသားဘာသာစကားသို့ ပြန်ဆိုခြင်းဖြင့် မူရင်းကျမ်းစာ များကို မူရင်းအတိုင်းလေ့လာသင်ယူနိုင်ပြီး ကမ္ဘာအနှံ့ပြန့်ပွားစေနိုင်ကြောင်း လေ့လာသိရှိရပါတယ်။ နာယကကြီးခင်ဗျား။ ယခုထေရဝါဒဗုဒ္ဓတက္ကသိုလ်မှာလည်း ပါဠိဘာသာ၊ ပါဠိစာပေဟာဖြင့် မူရင်း ကျမ်း၊ မူရင်းဘာသာစကားဖြစ်ကြောင်းကို တစ်ကမ္ဘာလုံးက လက်ခံထားပြီးဖြစ်ပါတယ်။ မြန်မာ စာပေ သမိုင်းမှာ ထင်ရှားတဲ့ ရာဇကုမာရ်ကျောက်စာကို မွန်၊ ပျူ၊ မြန်မာ၊ ပါဠိ လေးဘာသာဖြင့် ရေးထိုးထားခြင်း ဖြစ်ပါတယ်။ အဲဒီခေတ်က သာသနာပြုပုဂ္ဂိုလ်များဟာ ဘာသာစကားလေးမျိုး အပြန်အလှန် ကျွမ်းကျင် ကြောင်း သိရှိနိုင်ပါတယ်။ ယနေ့ခေတ်မှာတော့ ကမ္ဘာအရပ်ရပ်မှာ ထေရဝါဒဗုဒ္ဓဘာသာကို အလေးထား လေ့လာလိုသူ သုတေသီများ၊ သာသနာပြုပုဂ္ဂိုလ်များဟာဖြင့် ပါဠိဘာသာနဲ့ ကမ္ဘာသုံးအင်္ဂလိပ်စကားကို ကျွမ်းကျင်စွာ သုံးစွဲလာကြတာ တွေ့ရတာဖြစ်ပါတယ်။ နာယကကြီးခင်ဗျား။ ယခုသက်ရှိထင်ရှား သာသနာ့တာဝန်ကို ထမ်းဆောင်နေဆဲ သက်တော်ရှည် ဆရာတော်ကြီးများဟာဖြင့် ပါဠိ၊ အင်္ဂလိပ် အပြန်အလှန် ကျွမ်းကျင်ကြတာကို ကိုယ်တွေ့သိရှိ ယုံကြည်ပြီး ဖြစ်ပေမယ့် နောင်အရှည်တည်တံ့ပြီး ဆရာတော်ကြီးများ၏ တပည့်၊ သားမြေးများ ဆက်လက်တာဝန် ယူကြချိန်မှာပါ ပြည့်စုံစေနိုင်ဖို့ ဥပဒေပြုခြင်း၊ ပြင်ခြင်း၊ ဖြည့်စွက်ခြင်းဖြင့်မဏ္ဍိုင်ကြီး ၃ ရပ်ကို ထိန်းညှိ ရမယ့်တာဝန်ရှိတဲ့ လွှတ်တော်ကိုယ်စားလှယ်ရဲ့ တာဝန်ကို ကျေပွန်စွာထမ်းဆောင်နေခြင်းသာဖြစ်ကြောင်း ရိုသေလေးစားစွာ တင်ပြအပ်ပါတယ်။ နိဂုံးချုပ်အနေနဲ့ ကျွန်တော်တို့ရဲ့ တိုင်းပြည်ရဲ့ ပညာရေးနိမ့်ကျနေတယ်၊ ဆရာ၊ ဆရာမတွေရဲ့ အရည်အသွေးနိမ့်ကျနေတယ်၊ တက္ကသိုလ်များရဲ့ အရည်အသွေးဟာ နိုင်ငံတကာက အသိအမှတ်ပြုနိုင်မှု လိုအပ်နေတယ်ဆိုတဲ့ အခြေအနေမှာ အပြည်ပြည်ဆိုင်ရာနိုင်ငံတကာက လေးစားကြည်ညိုခြင်းကို ရရှိတဲ့ ကမ္ဘာ့အဆင့်မီ ဗုဒ္ဓသာသနာပြု တက္ကသိုလ်ကြီးအရှည်အခံ့ တည်တံ့စေဖို့ရည်ရွယ်ပြီးတော့ Power Point (1) ပြန်ပြပေးပါ။ ရည်ရွယ်ပြီးတော့ ထေရဝါဒဗုဒ္ဓသာသနာပြုတက္ကသိုလ်ကြီးရဲ့ အဓိပတိထိပ်ခေါင်ဖြစ်တဲ့ တက္ကသိုလ် ပါမောက္ခချုပ်နှင့် ဒုတိယပါမောက္ခချုပ်(သင်ကြား)တို့သည် နောင်အရှည်သဖြင့်မှာ အင်္ဂလိပ်စာကျွမ်းရုံနှင့် မပြီး ပါဠိဘာသာနှင့် အင်္ဂလိပ်ဘာသာ အပြန်အလှန်ကျွမ်းကျင်ရမယ်ဆိုတဲ့အချက်ကို ဥပဒေမှာ ထည့်သွင်းမှ ဖြစ်တဲ့အကြောင်း တင်ပြအပ်ပါတယ်ခင်ဗျား။</speech>
<speech type="speaker">သာသနာရေးနှင့်ယဉ်ကျေးမှုဝန်ကြီးဌာန သဘောထားပြောပါ။</speech>
<speech><agency id="29">ဦးကြည်မင်း(ဒုတိယဝန်ကြီး၊ သာသနာရေးနှင့် ယဉ်ကျေးမှုဝန်ကြီးဌာန)</agency>လေးစားအပ် ပါသော ပြည်ထောင်စုလွှတ်တော် နာယကကြီးခင်ဗျား။ အခုကျွန်တော်တို့ ဆွေးနွေးကြတဲ့ အင်္ဂလိပ်စာနဲ့ ပါဠိဘာသာကျွမ်းကျင်ရမယ်ဆိုတဲ့ အပိုင်းနဲ့ပတ်သက်လို့ တင်ပြလိုပါတယ်။ အဲဒီမှာ ကျွန်တော်တို့က ဥပဒေရဲ့ အပိုဒ် ၁၈ မှာ တက္ကသိုလ်ပါမောက္ခနဲ့ ဒုတိယပါမောက္ခ(သင်ကြား)တို့ရဲ့ ဂုဏ်အင်္ဂါအရည်အချင်း သတ်မှတ်ချက်ပဲ ဖြစ်ပါတယ်ခင်ဗျား။ အဲဒီတက္ကသိုလ်များရဲ့ ပါမောက္ခချုပ်နဲ့ ဒုတိယပါမောက္ခချုပ်များ ဆိုတာက ဆရာတော်ကြီးများပဲ ဖြစ်ပါတယ်ခင်ဗျား။ ဆရာတော်ကြီးများဖြစ်တဲ့အတွက်ကြောင့်မို့လို့ ကျွန်တော်တို့ ပါဠိဘာသာဆိုတာ ကျွမ်းကျင်မှုဟာ အလိုလိုကျွမ်းကျင်မှုတစ်ရပ်ဖြစ်တဲ့အတွက်ကြောင့်မို့လို့ ဒါကိုတော့ ကျွန်တော်တို့ ထည့်သွင်းဖော်ပြဖို့ မလိုတော့ပါဘူးခင်ဗျား။ ကျွန်တော်တို့ရဲ့ ထေရဝါဒဗုဒ္ဓသာသနာဟာ ကမ္ဘာ ပေါ်မှာလည်း ကျွန်တော်တို့က အခုလို ကျယ်ကျယ်ပြန့်ပြန့် ဆောင်ရွက်နိုင်ဖို့အတွက်က လာရောက် ပြီးတော့ သင်ကြားပို့ချသော ပြည်ပနိုင်ငံခြားသားများလည်း ရှိတဲ့အတွက်ကြောင့်မို့လို့ ပါဠိဘာသာအပြင် အခုသင်ကြားကို တာဝန်ယူမယ့် ပါမောက္ခချုပ်တို့၊ ဒုတိယပါမောက္ခချုပ်တို့ဟာ အင်္ဂလိပ်ဘာသာကိုလည်းပဲ ကျွမ်းကျင်ဖို့ လိုအပ်ပါတယ်ခင်ဗျ။ ဒါကြောင့်မို့လို့ ပါဠိဘာသာကို ကျွမ်းကျင်ပြီးသားဖြစ်တယ်။ ဒုတိယပါမောက္ခချုပ်များအဆင့်ကို ရောက်ရှိလာသူများဟာ ပါဠိဘာသာကို ကျွမ်းကျင်ပြီးသားဖြစ်တဲ့အတွက်ကြောင့်မို့လို့ ပါဠိဘာသာ ကျွမ်းကျင် ပြီးသားဆိုတဲ့ဟာကို ထည့်ရန်မလိုတဲ့အတွက်ကြောင့်မို့လို့ အင်္ဂလိပ်စာဘာသာ ကျွမ်းကျင်ရမယ်ဆိုတဲ့ ဒါထည့်ထားခြင်းဖြစ်ပါတယ်။ ဒါကြောင့်မို့လို့ ကျွန်တော့အနေနဲ့ တင်ပြလိုတာကတော့ ကျွန်တော်တို့ ဥပဒေကြမ်းပူးပေါင်းကော်မတီရဲ့ သဘောထားမှတ်ချက်အတိုင်းဖြစ်ပါကြောင်း တင်ပြလိုပါတယ်ခင်ဗျား။ လေးစားပါတယ်ခင်ဗျား။</speech>
<speech type="speaker">ဥပဒေကြမ်းပူးပေါင်းကော်မတီရဲ့ သဘောထားပြောပါ။ ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)။ နာယကကြီးခင်ဗျား။ ဒီဆွေးနွေးချက်ဟာဆိုရင် အပိုဒ် ၁၈ ပါဂုဏ်အင်္ဂါအရည်အချင်းသတ်မှတ်ချက်များ ဖြစ်ပါတယ်။ တက္ကသိုလ်ပါမောက္ခချုပ်နှင့် ဒုတိယပါမောက္ခချုပ်(သင်ကြား) ဆရာတော်များရဲ့ ဂုဏ်အင်္ဂါ အရည်အချင်းသတ်မှတ်ချက် (၈) ချက်ရှိပါတယ်။ (၈) ချက်မှာ အပိုင်း (၆) ပိုင်းပါပါတယ်ခင်ဗျား။ ပထမဦးဆုံး အချက်ကတော့ သက်တော် ၅၀၊ သိက္ခာတော် ၃၀၊ သက်တော်ဖြစ်ပါတယ်။ (၂) အချက်ကတော့ ပညာ အရည်အချင်း သတ်မှတ်ချက်ဖြစ်ပါတယ်။ ပါရဂူဘွဲ့ရရှိရမယ်ဆိုတာ ဖြစ်ပါတယ်။ (၃) အချက်ကတော့ ဘာသာစကား (Language) ကိုရည်ညွှန်းတာဖြစ်ပါတယ်။ ဒါကတော့ အပိုဒ်ခွဲ(ဂ)၊ (ဃ) နဲ့ (င) ဖြစ်ပါတယ်။ (စ) မှာကကျတော့ ပြည့်စုံထိုက်တဲ့ ဂုဏ်ပုဒ်တွေကို ဖော်ညွှန်းထားတာဖြစ်ပါတယ်။ (ဆ) မှာတော့ တိုင်းရင်းသား ဖြစ်ပြီးတော့ ရဟန်းရှင်လူပြည်သူများရဲ့ ရိုသေလေးစားထိုက်သူဆိုတာကို ဖော်ပြထားပါတယ်။ နောက်ဆုံး တစ်ချက်ကတော့ တက္ကသိုလ်ရဲ့ စီမံခန့်ခွဲရေးနဲ့သင်ကြားရေး အပိုင်း(၂)ပိုင်းလုံးကို ဆောင်ရွက်နိုင်ရမယ်လို့ ဒီလိုမျိုးဖော်ပြထားတာဖြစ်ပါတယ်။ အဲဒီတော့ ခုနကအလေးအနက် တင်ပြခဲ့သလိုပါပဲ။ Language က ၂ ခု တည်းမဟုတ်ပါဘူးခင်ဗျား။ ၃ ခုပါ။ (ဂ) မှာက အင်္ဂလိပ်ဘာသာကျွမ်းကျင်ရမည်လို့ ဖော်ပြထားပါတယ်။ (ဃ) မှာတော့ အောက်ဖော်ပြပါ ပရိယတ္တိစာမေးပွဲများအနက် အနည်းဆုံး ၃ ခုအောင်မြင်ရမည်ဆိုပြီးတော့ သာသနဓဇဓမ္မာစရိယ သို့မဟုတ် သာသနတက္ကသီလ မဟာဓမ္မာစရိယ၊(၂) သာသနဓဇသီရိပဝရဓမ္မာစရိယ သို့မဟုတ် ပါဠိပါရဂူ ပါပြီးသားပါ။ (၃) ပရိယတ္တိသာသနဟိတဓမ္မာစရိယ၊ သကျသီဟ၊(၄) စေတီယင်္ဂဏ ပရိယတ္တိဓမ္မာစရိယဂဏဝါစကဆိုတာ ပါဠိကို ညွှန်းဆိုတာဖြစ်ပါတယ်။ ပြန်လည်တင်ပြရမယ်ဆိုရင်တော့ (ဂ)ဟာ Language အင်္ဂလိပ် ဖြစ်ပါတယ်။ (ဃ) ကပါဠိဖြစ်ပါတယ်။ အလေးအနက်ပြု တင်ပြလိုတာကတော့ (င)မှာ ရဟန်းရှင်လူတို့ လေးစားထိုက်သော ကျမ်းစာအုပ်ကို ရေးသားပြုစုဖူးသော ဆရာတော်ဖြစ်ရမည်။ မြန်မာစာပါခင်ဗျား။ အဲဒီတော့ အင်္ဂလိပ်ဘာသာနဲ့ ပါဠိဘာသာ အပြန်အလှန် ကျွမ်းကျင်ရုံနဲ့ မလုံလောက်ပါဘူး။ အင်္ဂလိပ်ဘာသာ၊ ပါဠိဘာသာ၊ မြန်မာဘာသာ အကုန် လုံးကို ခြုံငုံပြီးတော့ ကျွမ်းကျင်ပိုင်နိုင်ရမယ်ဆိုတဲ့ ပြဋ္ဌာန်းချက်များ ဖော်ပြပါရှိပြီး ဖြစ်ပါတယ်။ ဒီအတွက် အင်္ဂလိပ်ဘာသာနှင့် ပါဠိဘာသာ အပြန်အလှန် ကျွမ်းကျင်ရမည်လို့ ပိုင်းဖြတ်ပြီးတော့ ပြဋ္ဌာန်းလိုက်မယ် ဆိုရင် မူလရည်ရွယ်ခဲ့တဲ့ အင်္ဂလိပ်ဘာသာတစ်ပိုင်း၊ ပါဠိဘာသာတစ်ပိုင်း၊ မြန်မာဘာသာတစ်ပိုင်း ဒီဥပဒေရဲ့ အာနိသင် ပျက်ပြယ်သွားမှာ ဖြစ်ပါတယ်။ ဒါကြောင့်မို့လို့ မူလတင်ပြချက်အတိုင်း ပြည်သူ့လွှတ်တော်ရဲ့ အတည်ပြုချက်အတိုင်းပဲ ပြည်ထောင်စုလွှတ်တော်က ဆက်လက်အတည်ပြုသင့်ပါကြောင်း လေးစားစွာ တင်ပြအစီရင်ခံအပ်ပါတယ်ခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၁၈ အပိုဒ်ခွဲ (ဂ)သည် ပြည်သူ့လွှတ်တော်၏ အတည်ပြုချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို သဘောတူမတူ လွှတ်တော်ရဲ့ ဆန္ဒရယူပါ့မယ်။ ဆန္ဒမဲပေးကြဖို့အသင့်ရှိစေလိုပါတယ်။ ဆန္ဒမဲပေးနိုင်ကြပါပြီ။ လွှတ်တော်ကိုယ်စားလှယ်များ စက်ခလုတ်အသုံးပြု၍ ဆန္ဒမဲပေးကြပါသည်။</speech>
<speech type="speaker">အဆိုထောက်ခံမဲ(၄၈၈)မဲ၊ ကန့်ကွက်မဲ(၃၁)မဲ၊ ကြားနေမဲ(၃)မဲ ဖြစ်ပါတယ်။</speech>
<speech type="speaker">ထောက်ခံဆန္ဒမဲများတဲ့အတွက် ပြည်သူ့လွှတ်တော်၏ အတည်ပြုချက်အတိုင်း အဆိုအတည်ဖြစ်ကြောင်း ကြေညာပါတယ်။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>ဆက်လက်ပြီးတော့ ဥပဒေကြမ်းရဲ့ အပိုဒ် ၁၈ အပိုဒ်ခွဲ(င)ကိုတော့ ပြည်သူ့လွှတ်တော်ရဲ့ အတည်ပြုချက် အတိုင်း ပြည်ထောင်စုလွှတ်တော်က အတည်ပြုပေးနိုင်ပါရန် အဆိုပြု တင်ပြအပ်ပါတယ်ခင်ဗျား။</speech>
<speech type="speaker">ဒေါက်တာဝင်းမြင့် ပဲခူးတိုင်းဒေသကြီး မဲဆန္ဒနယ်အမှတ်(၁၁) ဆွေးနွေးဖို့ဖြစ်ပါတယ်။</speech>
<speech><mp id="1274">ဒေါက်တာဝင်းမြင့်(မဲဆန္ဒနယ်အမှတ်-၁၁၊ ပဲခူးတိုင်းဒေသကြီး)</mp>လေးစားရပါသော ပြည်ထောင်စုလွှတ်တော် နာယကကြီးခင်ဗျား။ ဥပဒေရဲ့ ပုဒ်မ ၁၈(င)မှာ ပြည်သူ့လွှတ်တော်က ရဟန်းရှင်လူ လို့သုံးပြီး အမျိုးသားလွှတ်တော်က ရဟန်းပညာရှိ၊ လူပညာရှိတို့ လေးစားထိုက်သောလို့ သုံးနှုန်းထား ပါတယ်။ ဒီနေရာမှာ ကျွန်တော်တင်ပြချင်တာကတော့ လောကီမှာပဲဖြစ်ဖြစ်၊ လောကုတ္တရာမှာပဲဖြစ်ဖြစ် ပညာရပ်နယ်ပယ်ဘာသာတစ်ခုနဲ့ ပတ်သက်လို့ရှိရင် တတ်သိပညာရှင်တွေရဲ့ အကြံပေးထောက်ခံ အတည် ပြုချက်က အင်မတန်မှ အရေးကြီးလှပါတယ်။ လောကုတ္တရာမှာလည်း ပဋိယတ်၊ ပဋိပတ် နှံ့စပ်တဲ့ စာပေ ကျမ်းဂန်တတ်ကျွမ်းတဲ့ ရဟန်းသံဃာတော်တွေရဲ့ ထောက်ခံအတည်ပြုဖို့ကလည်း လိုအပ်လှပါတယ်။ ဥပမာအားဖြင့် ရဟန်းသံဃာတော်တစ်ပါးဟာ ကျမ်းစာအုပ် ၁၀ အုပ်၊ ၁၅ အုပ် ပြုစုနေပါစေ။ ရဟန်းပညာရှိ၊ လူပညာရှိတွေရဲ့ ထောက်ခံမှုမရှိလို့ရှိရင် တစ်ကျမ်းမှမကောင်းနိုင်လို့ရှိရင် အဂ္ဂမဟာ ပဏ္ဍိတ မရပါဘူး။ တကယ်လို့ ဒီ ၁၀ ကျမ်း၊ ၁၅ ကျမ်းတည်းရေးပြီး တစ်ခုကတော့ ရဟန်းပညာရှိတွေ၊ လူပညာရှိတွေ ကြိုက်နှစ်သက်တယ်၊ ချီးကျူးတယ်ဆိုလို့ရှိရင် ကျွန်တော်တို့ အဂ္ဂမဟာပဏ္ဍိတရပြီး တစ်ကျမ်းကျော်တယ်လို့ ရဟန်းလောကမှာ ခေါ်ပါတယ်။ တချို့ကျတော့ ကျမ်းစာအုပ်တစ်အုပ်တည်းကို ပြုစုပြီးတော့ ကြိုက်နှစ်သက်သွားလို့ရှိရင်လည်း ဒီတစ်အုပ်တည်းနဲ့ တစ်ကျမ်းကျော်ပြီးတော့ အဂ္ဂမဟာ ပဏ္ဍိတ ရသွားပါတယ်။ ဥပမာအားဖြင့် ကျွန်တော်တို့ မြန်မာသက္ကရာဇ် ၁၂၆၀ ပတ်ဝန်းကျင်လောက်က မြန်မာနိုင်ငံမှာ အဘိဓမ္မာနဲ့ ပတ်သက်လို့ အရှင်အရိယာဝံသက ဋီကာကျော်၊ လယ်တီဆရာတော်ဘုရား ကြီးက ဋီကာမော်ဆိုပြီး တိုက်ပွဲတွေ ဖြစ်ပြီးတဲ့နောက်ပိုင်းမှာ ကျွန်တော်တို့ မိုးညိုမြို့ ဝေဇယန္တာ စာသင် တိုက်က အရှင်ဏာဂိန္တာသာမိကလည်း အဘိဓမ္မာနဲ့ပတ်သက်သို့ မဟာအတုလဋီကာ ဆိုပြီးတော့ ပါဠိလို ကျွန်တော်တို့ လက်သုံးလုံးလောက်ရှိတဲ့ ကျမ်းကို ရေးသားခဲ့ပါတယ်။ ဒါတစ်အုပ်တည်းနဲ့သူက အဂ္ဂ မဟာပဏ္ဍိတ ရရှိခဲ့ပါတယ်။ ဒီစာအုပ်ကလည်း အခှိုပါတယ်။ ဒီစာအုပ်က ပါဠိလိုရေးထားတဲ့အတွက်ကြောင့် ကျွန်တော်တို့ သာမန်လူတွေ မဖတ်နိုင်သလို တချို့ ရဟန်းသံဃာများပင် နားမလည်ပါဘူး။ သို့သော်လည်း ရဟန်းပညာရှိတွေက ကြိုက်နှစ်သက်တဲ့ အတွက် ကြောင့် အဂ္ဂမဟာပဏ္ဍိတ ရရှိခဲ့ပါတယ်။ နောက်တခါ ပညာရှိတွေရဲ့ ဆိုရိုးစကားရှိပါတယ်။ လူ ၁၀၀ ဘယ်လောက်ပဲ ချီးကျူးနေပါစေတဲ့ ပညာရှိ သူတော်ကောင်းတစ်ယောက် ကဲ့ရဲ့ ရှုတ်ချရင် အင်မတန် ကြောက်ဖွယ်ကောင်းပါတယ်တဲ့။ လူ ၁၀၀ ဘယ်လောက်ကဲ့ရဲ့ ရှုတ်ချနေပါစေ ပညာရှိသူတော်ကောင်း တစ်ယောက် ချီးမွမ်းခံရတာ အကောင်းဆုံးဖြစ်ပါတယ်တဲ့။ ဥပမာအားဖြင့် ကျွန်တော်တို့ ဆရာကြီးဦးရွှေအောင် ရေးသွားတဲ့စာတွေကို တချို့ဆရာတော်တွေက စာမျက်နှာတိုင်းကို ရွှေချထားသင့်တယ်လို့ ဆိုပါတယ်။ ကွယ်လွန်သွားတဲ့ စာရေးဆရာကြီး ဦးအောင်သင်းဆိုရင် ဆရာကြီး ဦးရွှေအောင်ရေးတဲ့ ဒေဝေဒဋ္ဌဆောင်းပါး တစ်ပုဒ်ကိုဖတ်လိုက်တာထက် သူရေးထားတဲ့ဆောင်းပါး ၁၀၀၀ လောက်ကို ရေထဲမျှောပစ်ချင်လိုက် ပါတယ်ဆိုတဲ့အထိ ပညာရှိအချင်းချင်း ချီးကျူးတာရှိပါတယ်။ ဆရာကြီးဦးရွှေအောင်ရဲ့ စာပေတွေနဲ့ ပတ်သက်လို့ ပရိတ်ကြီးနိဿယသစ်လို ကျမ်းပြုစုတဲ့အကျော် သပြေကန်ဆရာတော် အရှင်ဝါသေဋ္ဌာဘိဝံသ ကိုယ်တိုင်ကနေ ချီးကျူးခဲ့တာမျိုး ရှိပါတယ်။ ဒါကြောင့်မို့လို့ ကျွန်တော်တို့က မိုးပြာဂိုဏ်းလို ဟောပြောရေးသားချက်တွေကို ကျွန်တော်တို့က ဆိုလို့ရှိရင် ဒါတွေကြိုက်နှစ်သက်သွားလို့ရှိရင် ကျွန်တော်တို့က ဆရာတစ်ပါးလွဲချော်ရင် ဒကာအများ ငရဲပေါ်နိုင်ပါတယ်။ ဒါကြောင့်မို့လို့ ကျွန်တော်တို့ အရပ်သိ ဇာတ်သိလောက်နဲ့ ကြိုက်လို့လည်းမဖြစ်သလို မကြိုက်လို့လည်း မဖြစ်ပါဘူး။ ဒါကြောင့်မို့လို့ ပညာရှိ သူတော်ကောင်းတို့ရဲ့ ထောက်ခံအားပေးမှု ကြိုက် နှစ်သက်မှုဟာ လိုအပ်ပါတယ်။ ယခုကျွန်တော်တို့ ပြည်ထောင်စုလွှတ်တော်ကြီးမှာ ဥပဒေတွေ ပြဋ္ဌာန်း နေတဲ့ ဒါကိုက သက်ဆိုင်ရာ ပညာရှင်တွေအားလုံး ဆုပေါင်းဆွေးနွေးပြီးတော့ လုပ်ရတဲ့အတွက်ကြောင့် ကျွန်တော်တို့ ဒီနေရာမှာ ရဟန်းပညာရှိ၊ လူပညာရှိတို့ လေးစားထိုက်သော ကျမ်းစာအုပ်ကို ပြုစုပြီးသော ဆရာတော်ဖြစ်ရမည်ဆိုတဲ့ အမျိုးသားလွှတ်တော်ရဲ့ အတည်ပြုချက်ကို ကျွန်တော်က ထောက်ခံဆွေးနွေး ရခြင်းဖြစ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">သာသနာရေးနှင့်ယဉ်ကျေးမှုဝန်ကြီးဌာန သဘောထားပြောပါ။</speech>
<speech><agency id="29">ဦးကြည်မင်း(ဒုတိယဝန်ကြီး၊ သာသနာရေးနှင့် ယဉ်ကျေးမှုဝန်ကြီးဌာန)</agency>လေးစားအပ် ပါသော ပြည်ထောင်စုလွှတ်တော် နာယကကြီးခင်ဗျား။ အခုကျွန်တော်တို့ ဥပဒေကြမ်းပါ ရဟန်းရှင်လူနဲ့ ရဟန်းပညာရှိ၊ လူပညာရှိ နှစ်ပိုင်းကွဲလွဲနေတာ တွေ့ရပါတယ်။ အဲဒီမှာ ကျွန်တော်တို့ လေ့လာကြည့်မယ် ဆိုရင်တော့ လွှတ်တော်ကိုယ်စားလှယ်ကြီး ဒေါက်တာဝင်းမြင့် ဆွေးနွေးသွားတာကတော့ ရဟန်းပညာရှိ၊ လူပညာရှိဆိုတဲ့ဟာကတော့ မမှန်ကန်ဘူးလားဆိုတော့ မှန်ကန်မှုရှိပါတယ်။ သို့သော်လည်းပဲ ဥပဒေ တစ်ရပ်ကို ကျွန်တော်တို့ ရေးသားတဲ့အခါမှာတော့ ကျစ်လျစ်သိပ်သည်းဖို့ အများကြီးလိုအပ်ကြောင်းကို လည်းပဲ ထည့်သွင်းစဉ်းစားဖို့လိုပါတယ်။ ဒါကြောင့်မို့လို့ အခုဒီမှာ တင်ပြထားတဲ့အတိုင်းပဲ ရဟန်းရှင်လူ ဆိုတဲ့အပိုင်းက ကျွန်တော်တို့ လူပညာရှင်ရော၊ ရဟန်းပညာရှိရော ကျန်သော ဒီဘာသာရပ်ဆိုင်ရာ ကျွမ်းကျင် သူများရော အားလုံးအားလုံးနဲ့ သက်ဆိုင်သော စကားရပ် ဖြစ်တဲ့အတွက်ကြောင့်မို့လို့ ရဟန်းပညာရှိ လူပညာရှိအစားကို ကျွန်တော်တို့ ရဟန်းရှင်လူဆိုတဲ့ စကားလုံးကသာလျှင် ပိုမိုကျစ်လျစ် အဓိပ္ပာယ် သက်ရောက်မှုရှိပါကြောင်း လေးစားစွာတင်ပြအပ်ပါတယ်ခင်ဗျား။</speech>
<speech type="speaker">ဥပဒေကြမ်းပူးပေါင်းကော်မတီ သဘောထားပြောပါ။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီးခင်ဗျား။ ဒီအပိုင်းနဲ့ ပတ်သက်လို့ကတော့ ဥပဒေရဲ့ ရေးထုံးဖြစ်ပါတယ်။ ဥပဒေတစ်ရပ်လုံးမှာ ကျန်တဲ့နေရာတွေမှာလည်း ရဟန်းရှင်လူလို့ပဲ သုံးစွဲထားတာဖြစ်ပါတယ်။ အဲဒီတော့ ဒီတစ်နေရာမှာ ကွက်ပြီးတော့ ဒီတစ်နေရာကျမှ ရဟန်းပညာရှိ၊ လူပညာရှိလို့ ပြင်လိုက်မယ်ဆိုရင် ဥပဒေရဲ့ Consistence ဖြစ်မှုက ပျက်ယွင်းသွားမှာ ဖြစ်ပါတယ်။ ရဟန်းရှင်လူလို့ သုံးနှုန်းထားပေမယ့်လည်း ရဟန်းရှင်လူတို့ လေးစားထိုက်သောဆိုတဲ့အနောက်မှာ ကျမ်းစာအုပ်ကို ရေးသားပြုစုဖူးသော ဆရာတော် ဖြစ်ရမည်ဆိုတာက ပိုပြီးတော့ အဓိကကျပါတယ်။ ဒီအတွက်ကြောင့်မို့လို့ ရဟန်းရှင်လူဆိုတာ ခုနက ဒုတိယဝန်ကြီး ဆွေးနွေး သွားသလိုပါပဲ။ ကျစ်လျစ်မှုလည်း ရှိပါတယ်။ ဥပဒေတစ်ရပ်လုံးမှာလည်း ရဟန်းရှင်လူလို့ပဲ သုံးနှုန်းထား တာဖြစ်တဲ့အတွက် ပြည်သူ့လွှတ်တော်ရဲ့ အတည်ပြုချက်အတိုင်းသာ အတည်ပြုသင့်ပါကြောင်း သဘောထား မှတ်ချက်ပြု တင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၁၈ အပိုဒ်ခွဲ(င) သည် ပြည်သူ့လွှတ်တော်၏ အတည်ပြုချက်အတိုင်း ဤဥပဒေကြမ်း၏ အစိတ်အပိုင်း ဖြစ် သင့်သည်။ ဒီအဆိုကို သဘောတူမတူ လွှတ်တော်ရဲ့ ဆန္ဒရယူပါ့မယ်။ ဆန္ဒမဲပေးကြဖို့အသင့်ရှိစေလို ပါတယ်။ ဆန္ဒမဲပေးနိုင်ကြပါပြီ။ လွှတ်တော်ကိုယ်စားလှယ်များ စက်ခလုတ်အသုံးပြု၍ ဆန္ဒမဲပေးကြပါသည်။</speech>
<speech type="speaker">အဆိုထောက်ခံမဲ(၄၇၇)မဲ၊ ကန့်ကွက်မဲ(၂၉)မဲ၊ ကြားနေမဲ (၂)မဲ ဖြစ်ပါတယ်။</speech>
<speech type="speaker">ထောက်ခံဆန္ဒမဲများတဲ့အတွက် ပြည်သူ့လွှတ်တော်၏ အတည်ပြုချက်အတိုင်း အဆိုအတည်ဖြစ်ကြောင်း ကြေညာပါတယ်။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီးခင်ဗျာ;။ ဆက်လက်ပြီးတော့ အမှတ်စဉ်(၅)ကို တင်ပြထားတာ ဖြစ်ပါတယ်။ ဥပဒေကြမ်းရဲ့ အပိ၌ ၂၊ အပိခဲ(က) ဖြစ်ပါတယ်။ သာမန်ထေရဝါဒ ဗုဒ္ဓဘာသာဝင်ဖြစ်ရံမမက အဘိဓမ္မာအခံပါဒိ လိုအပ်တဲ့အတွက်ကြောင့်မို့လို့ အမျိုးသားလွှတ်တော်ရဲ့ အတည်ပြုချက်ဖြစ်တဲ့ ထေရဝါဒဗုဒ္ဓဘာသာဝင် ဖြစ်ပြီး အဘိဓမ္မာအခြေခံရှိရမည်ဆိုတဲ့ ပြဋ္ဌာန်းချက်ကို လွှတ်တော်က အတည်ပြုပေးနိုင်ပါရန် အဆိုပြု တင်ပြ အပ်ပါတယ်ခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ယင်းအပိုဒ်နဲ့ စပ်လျဉ်းပြီး ဒေါက်တာဝင်းမြင့် ပဲခူးတိုင်းဒေသကြီး မဲဆန္ဒနယ်အမှတ်(၁၁)ကလည်း ဥပဒေကြမ်းပူးပေါင်း ကော်မတီရဲ့ သဘောထားမှတ်ချက်အတိုင်း ထောက်ခံထားပါတယ်။ ဒါကြောင့် အဆိုမှာ ဥပဒေကြမ်း၏ အပိုဒ် ၂၂ အပိုဒ်ခွဲ (က) သည် အမျိုးသားလွှတ်တော်၏ အတည်ပြုချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့် သည်။ ဒီအဆိုကိုအတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှုး၊ဥပဒေကြမ်းပူးပေါင်းကော်မတီ)</mp>နာယကကြီးခင်ဗျား။ ဆက်လက်ပြီးတော့ ဥပဒေကြမ်းရဲ့ အပိုဒ် ၂၈ ရဲ့ ခြေဆင်းနဲ့ အပိုဒ် ၂၈ အပိုဒ်ခွဲ (ခ)တို့ကိုတော့ အရေးအသားကျစ်လျစ်မှုရှိတဲ့ ပြည်သူ့လွှတ်တော်ရဲ့ အတည်ပြုချက်အတိုင်း လွှတ်တော်က ဆက်လက်အတည်ပြုနိုင်ပါရန် အဆိုပြု တင်ပြအပ်ပါတယ်ခင်ဗျား။</speech>
<speech type="speaker">လွှတ်တော်ကိုယ်စားလှယ်များ ခင်ဗျာ။ အဆိုမှာ ဥပဒေကြမ်းရဲ့ အပိုဒ် ၂၈ ခြေဆင်းနဲ့ အပိုဒ်ခွဲ (ခ)တို့သည် ပြည်သူ့လွှတ်တော်၏ အတည်ပြုချက်အတိုင်း ဤဥပဒေကြမ်း၏ အစိတ် အပိုင်း ဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ဥပဒေကြမ်းပူးပေါင်းကော်မတီ)</mp>နာယကကြီးခင်ဗျား။ ဥပဒေကြမ်းရဲ့ အပိုဒ် ၃၂ ကိုတော့ တက္ကသိုလ်သည် အလှူ ရန်ပုံငွေ ပဒေသာပင် ထူထောင်ပြီး နိုင်ငံတော်က အခါအားလျော်စွာချမှတ်ထားသည့် ရန်ပုံငွေဆိုင်ရာ လုပ်ထုံးလုပ်နည်းများနှင့် အညီ ကိစ္စရပ်တစ်ခုစီအတွက် လိုအပ်ချက်နဲ့အညီ ခွဲဝေသုံးစွဲနိုင်သည်ဆိုတဲ့ ဥပဒေကြမ်းပူးပေါင်းကော်မတီရဲ့ ပြင်ဆင်ချက်အတိုင်း လွှတ်တော်က အတည်ပြုပေးနိုင်ပါရန် အဆိုပြု တင်ပြအပ်ပါတယ်ခင်ဗျား။</speech>
<speech type="speaker">ဒေါက်တာဝင်းမြင့် ပဲခူးတိုင်းဒေသကြီး မဲဆန္ဒနယ်အမှတ်(၁၁) ဆွေးနွေးဖို့ဖြစ်ပါတယ်။</speech>
<speech><mp id="1274">ဒေါက်တာဝင်းမြင့်(မဲဆန္ဒနယ်အမှတ်-၁၁၊ ပဲခူးတိုင်းဒေသကြီး)</mp>လေးစားရပါသော ပြည်ထောင်စုလွှတ်တော် နာယကကြီးခင်ဗျား။ ပြည်သူ့လွှတ်တော်က တက္ကသိုလ်သည် အလှူရန်ပုံငွေလို့ ဆိုပြီးတော့ အမျိုးသားလွှတ်တော်ကတော့ တက္ကသိုလ်သည် အလှူခံရရှိသော ရန်ပုံငွေဆိုပြီးတော့ ရေးသား ထားပါတယ်။ အဲဒီမှာ ကျွန်တော်တို့ ဒီအပြည်ပြည်ဆိုင်ရာ ထေရဝါဒဗုဒ္ဓတက္ကသိုလ်မှာဆိုလို့ရှိရင် အလှူရန်ပုံငွေ ဆိုတာ ၂ မျိုးရှိနိုင်ပါတယ်။ မိမိတို့အဖွဲ့အစည်းကနေ မတည်ပြီးတော့ စုဆောင်းထားတဲ့ ရန်ပုံငွေရှိသလို ရဟန်းရှင်လူပြည်သူအများကနေ လှူဒါန်းထားတဲ့ ရန်ပုံငွေလည်း ဖြစ်နိုင်ပါတယ်။ သို့သော်လည်း သူများ လှူပြီးသားငွေက ကိုယ့်စီရောက်လာလို့ရှိရင် ကိုယ်ပိုင်ငွေ ဖြစ်သွားတာမှန်ပေမယ့် ဒီနေရာမှာ အပြည် ပြည်ဆိုင်ရာ ထေရဝါဒဗုဒ္ဓတက္ကသိုလ်ကရရှိတဲ့ငွေကို အလှူ ရန်ပုံငွေကို ပေါ်လွင်ထင်ရှားစေချင်လို့ အလှူခံ ရရှိသော ဆိုတဲ့ဟာလေးထည့်ထားတဲ့ အမျိုးသားလွှတ်တော်ရဲ့ အတည်ပြုချက်ကို ထောက်ခံရခြင်းဖြစ်ပါတယ်။ အားလုံးကို ကျေးဇူး တင်ပါတယ်။</speech>
<speech type="speaker">သာသနာရေးနှင့် ယဉ်ကျေးမှုဝန်ကြီးဌာန သဘောထားပြောပါ။</speech>
<speech><agency id="29">ဦးကြည်မင်း(ဒုတိယဝန်ကြီး၊ သာသနာရေးနှင့် ယဉ်ကျေးမှုဝန်ကြီးဌာန)</agency>လေးစား အပ်ပါသော ပြည်ထောင်စုလွှတ်တော် နာယကကြီးခင်ဗျား။ အခုဆွေးနွေးကြတဲ့ ကျွန်တော်တို့ အလှူခံရရှိ သောဆိုတဲ့ စကားလုံးလေးကို ကျွန်တော်တို့ ထည့်သွင်းသုံးစွဲမယ်ဆိုရင်တော့ ဒါမလိုအပ်တဲ့ စကားရပ် တစ်ခုလို့ ကျွန်တော် သုံးသပ်မိပါတယ်။ ဘာဖြစ်လို့လဲဆိုတော့ ကျွန်တော်တို့ ဖော်ပြတည်းကိုက အလှူ ရန်ပုံငွေဆိုတဲ့အတွက်ကြောင့်မို့လို့ အလှူ ရန်ပုံငွေသည် ပုဂ္ဂလိကသော်လည်းကောင်း၊ အဖွဲ့အစည်းသော် လည်းကောင်း၊ အစိုးရဌာနသော်လည်းကောင်း၊ အခြားအခြားသောအဖွဲ့များမှ လှူဒါန်းသော ငွေများအားလုံး ကိုလည်းပဲ အလှူရန်ပုံငွေဆိုပြီးတော့ ကျွန်တော်တို့က သတ်မှတ်တာရှိပါတယ်ခင်ဗျား။ ဒါကြောင့်မို့လို့ အလှူရန်ပုံငွေ ဆိုတဲ့အခါမှာ ထပ်မံပြီးတော့ အလှူခံရရှိသောဆိုတဲ့ငွေကို ကျွန်တော်တို့ စကားရပ်ကို ထည့်ဝင်သုံးစွဲဖို့ မလိုအပ်ဘူးဆိုတာကို တင်ပြပါတယ်ခင်ဗျား။ လေးစားပါတယ်။</speech>
<speech type="speaker">ဥပဒေကြမ်းပူးပေါင်းကော်မတီရဲ့ သဘောထားပြောပါ။ ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)။ နာယကကြီးခင်ဗျား။ အလှူရန်ပုံငွေ ပဒေသာပင်ဆိုတဲ့အထဲမှာ နိုင်ငံတော်ရဲ့ ရသုံးမှန်းခြေငွေစာရင်း ဘတ်ဂျက်ကနေပြီးတော့ ထောက်ပံ့တဲ့ငွေများလည်းပါရှိမှာ ဖြစ်ပါတယ်။ ဒါကြောင့်မို့လို့ အလှူခံရရှိသောလို့ အထူးပြုလိုက်ရင်တော့ ကျွန်တော်တို့ ဒီကိစ္စနဲ့လွဲချော်သွားမှာ ဖြစ်ပါတယ်။ အဲဒီအတွက်ကြောင့်မို့လို့ ကျစ် လျစ်မှုလည်းရှိတယ်။ ပြည့်စုံမှုလည်းရှိတဲ့ အလှူရန်ပုံငွေပဒေသာပင် ထူထောင်ပြီးဆိုတဲ့ စကားရပ်အတိုင်း သာ လွှတ်တော်က အတည်ပြုသင့်ပါကြောင်း သဘောထားမှတ်ချက်ပြု တင်ပြအပ်ပါတယ်ခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်းရဲ့ အပိုဒ် ၃၂ သည် ဥပဒေကြမ်းပူးပေါင်းကော်မတီ၏ ပြင်ဆင်ချက်အတိုင်း ဤဥပဒေကြမ်းရဲ့ အစိတ်အပိုင်းဖြစ်သင့်သည်။ ဒီအဆိုကို သဘောတူမတူ လွှတ်တော်ရဲ့ ဆန္ဒရယူပါ့မယ်။ ဆန္ဒမဲပေးကြဖို့ အသင့်ရှိစေလိုပါတယ်။ ဆန္ဒမဲ ပေးနိုင်ကြပါပြီ။ လွှတ်တော်ကိုယ်စားလှယ်များ စက်ခလုတ်အသုံးပြု၍ ဆန္ဒမဲပေးကြပါသည်။</speech>
<speech type="speaker">အဆိုထောက်ခံမဲ(၄၈၅)မဲ၊ ကန့်ကွက်မဲ(၁၅)မဲ၊ ကြားနေမဲ(၃)မဲ ဖြစ်ပါတယ်။</speech>
<speech type="speaker">ထောက်ခံဆန္ဒမဲများတဲ့အတွက် ဥပဒေကြမ်းပူးပေါင်းကော်မတီ၏ ပြင်ဆင်ချက် အတိုင်း အဆိုတည်ဖြစ်ကြောင်း ကြေညာပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အထက်ပါဥပဒေကြမ်းနဲ့ စပ်လျဉ်းပြီး ပြည်သူ့လွှတ်တော်နဲ့ အမျိုးသားလွှတ်တော်တို့က အတည်ပြုခဲ့တဲ့ အပိုဒ်၊ အပိုဒ်ခွဲများကို လွှတ်တော်နှစ်ရပ် အတည်ပြုချက်အတိုင်းလည်းကောင်း၊ လွှတ်တော်နှစ်ရပ်သဘောကွဲလွဲတဲ့ အပိုဒ်၊ အပိုဒ်ခွဲများကို ပြည်ထောင်စု လွှတ်တော်၏ အတည်ပြုချက်များအတိုင်းလည်းကောင်း ပြန်လည်ပြင်ဆင်၍ ပြည်ထောင်စုလွှတ်တော် ဆိုင်ရာ ဥပဒေ၊ နည်းဥပဒေများနဲ့အညီ ဆက်လက်ဆောင်ရွက်သွားမည်ဖြစ်ကြောင်း ကြေညာပါတယ်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ အစည်းအဝေးကို ၃၀ မိနစ်ခန့် ခေတ္တ ရပ်နားမှာ ဖြစ်ပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။</speech>
</bill>
<bill>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနဲ့ ဧည့်သည်တော်များခင်ဗျား။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံးထိုင်နိုင်ကြပါပြီ။</speech>
<title>လွှတ်တော်နှစ်ရပ်သဘောကွဲလွဲသော မြန်မာနိုင်ငံမိခင်နှင့်ကလေးစောင့်ရှောက်ရေးအသင်း ဥပဒေကြမ်းနှင့် စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်းနှင့် | တစ်ပိုဒ်ချင်းစီအလိုက် အတည်ပြုရန် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၁၀) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ လွှတ်တော် နှစ်ရပ်သဘောကွဲလွဲတဲ့ မြန်မာနိုင်ငံမိခင်နှင့် ကလေးစောင့်ရှောက်ရေးအသင်းဥပဒေကြမ်းနဲ့ စပ်လျဉ်းပြီး ဥပဒေကြမ်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက်အစီရင်ခံစာကို ၂၆-၁၁-၂၀၁၈ ရက်က ကျင်းပပြုလုပ်တဲ့ ပြည်ထောင်စုလွှတ်တော်အစည်းအဝေးမှာ ဖတ်ကြားတင်ပြခဲ့ပြီး ဖြစ်ပါတယ်။ ဒီနေ့မှာ လွှတ်တော်နှစ်ရပ်သဘောကွဲလွဲတဲ့ အပိုဒ် ၅ ခုနဲ့စပ်လျဉ်းပြီး အဆိုတင်သွင်းခြင်း၊ လွှတ်တော် ကိုယ်စားလှယ်များက ဆွေးနွေးခြင်းနဲ့ လွှတ်တော်ရဲ့ အဆုံးအဖြတ်ရယူခြင်းတို့ကို တစ်ဆက်တည်း ဆောင်ရွက် သွားမှာ ဖြစ်ပါတယ်။ လွှတ်တော်ရဲ့ အဆုံးအဖြတ်ရယူရာမှာ ပြင်ဆင်ချက်မရှိတဲ့ အပိုဒ်၊ အပိုဒ်ခွဲများအတွက် လွှတ်တော်ရဲ့ ပြင်ဆင်ချက်ရှိတဲ့ အပိုဒ်၊ အပိုဒ်ခွဲများကိုတော့ စက်ခလုတ်အသုံးပြု၍ အဆုံးအဖြတ်ရယူသွားမှာ ဖြစ်ပြီး ထောက်ခံဆန္ဒမဲများပါက ဥပဒေကြမ်းပူးပေါင်းကော်မတီရဲ့ သဘောထားမှတ်ချက်အတိုင်းလည်း ကောင်း၊ ကန့်ကွက်ဆန္ဒမဲများပါက ပြင်ဆင်ချက်အတိုင်းလည်းကောင်း အတည်ပြုမှာ ဖြစ်ပါတယ်။ လွှတ်တော်နှစ်ရပ်ရဲ့ အတည်ပြုချက်၊ ဥပဒေကြမ်းပူးပေါင်းကော်မတီရဲ့ သဘောထားမှတ်ချက်နဲ့ ဆွေးနွေးလိုတဲ့ လွှတ်တော်ကိုယ်စားလှယ်များရဲ့ သဘောထားပြင်ဆင်ချက်တို့ပါဝင်တဲ့ ဇယားကိုလည်း ဖြန့်ဝေပေးထားပါတယ်။ ပြင်ဆင်ချက်ဇယားကို နောက်ဆက်တွဲဖြင့် ဖော်ပြထားပါသည်။ သဘောကွဲလွဲချက်နဲ့စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော်ကိုယ်စားလှယ် များအနေနဲ့ မိမိဆွေးနွေးရမယ့်အပိုဒ်မှာ တိုတိုနဲ့လိုရင်း ဆွေးနွေးဖို့ဖြစ်ပါတယ်။ ဥပဒေကြမ်းပူးပေါင်းကော်မတီက ဥပဒေကြမ်းရဲ့ သဘောကွဲလွဲတဲ့ အပိုဒ် ၁၄ အပိုဒ်ခွဲ(က)မှစပြီး ပြင်ဆင်ချက်ဇယား အမှတ်စဉ်အလိုက် အဆိုတင်ပြဖို့ ဖြစ်ပါတယ်။</speech>
<speech><mp id="1246">ဦးဇော်ဝင်း(အဖွဲ့ဝင်၊ ဥပဒေကြမ်းပူးပေါင်းကော်မတီ)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ အားလုံးပဲ မင်္ဂလာပါ။ ကျွန်တော်ကတော့ ပဲခူးတိုင်းဒေသကြီး ထန်းတပင် မြို့နယ် ပြည်သူ့လွှတ်တော် ကိုယ်စားလှယ် ဦးဇော်ဝင်း ဖြစ်ပါတယ်။ ဥပဒေကြမ်းပူးပေါင်းကော်မတီရဲ့ အဖွဲ့ဝင်တစ်ဦးပဲ ဖြစ်ပါတယ်။ ကန့်လန့်ဖြတ်ဇယားရဲ့ အမှတ်စဉ် (၁) ဖြစ်ပါတယ်။ ဤဥပဒေကြမ်းရဲ့ အပိုဒ် ၁၄ အပိုဒ်ခွဲ(က)ကို ပြည်သူ့လွှတ်တော်ရဲ့ အတည်ပြုချက်အတိုင်း ထားရှိရန်အတွက် ဥပဒေကြမ်းပူးပေါင်း ကော်မတီရဲ့ သဘောထားမှတ်ချက်ကို လေးစားစွာ တင်ပြအပ်ပါတယ်။</speech>
<speech type="speaker">ဒေါ်ရွှေရွှေစိန်လတ် ပဲခူးတိုင်းဒေသကြီး မဲဆန္ဒနယ်အမှတ်(၃) ဆွေးနွေးဖို့ဖြစ်ပါတယ်။</speech>
<speech><mp id="1267">ဒေါ်ရွှေရွှေစိန်လတ် (မဲဆန္ဒနယ်အမှတ်-၃၊ ပဲခူးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီး၊ ပြည်ထောင်စုအစိုးရအဖွဲ့ဝင် ဝန်ကြီးများနှင့် ဧည့်သည်တော်များ၊ လွှတ်တော်ကိုယ်စားလှယ်များအားလုံး မင်္ဂလာပါရှင်။ ကျွန်မအနေနဲ့ ဒီဥပဒေကြမ်းရဲ့ အပိုဒ် ၁၄(က) မြို့နယ် အသင်းအလုပ်အမှုဆောင်ဖွဲ့စည်းရေး ကြီးကြပ်မှုကော်မတီနဲ့ ပတ်သက်ပြီးတော့မှ အမျိုးသားလွှတ်တော်ရဲ့ အတည်ပြုချက်ကို အနည်းငယ် ဖြည့်စွက်ပြင်ဆင်သွားမှာ ဖြစ်ပါတယ်။ ဆွေးနွေးရတဲ့ ကျွန်မရဲ့ ကျိုးကြောင်း ဖော်ပြချက်တွေကတော့ ကျွန်မအကျဉ်းချုပ်ပဲ ရှင်းပြမှာဖြစ်ပါတယ်။ အဲဒီတော့ ဒီ ၁၄(က) မှာဆိုလို့ရှိရင် မြို့နယ်အသင်းနှစ်ပတ်လည်အစည်းအဝေး သို့မဟုတ် အထူးအစည်းအဝေးတွင် မြို့နယ်အသင်းအလုပ် အမှုဆောင် ဖွဲ့စည်းရေးကြီးကြပ်မှုကော်မတီတွေကို အသင်းသားများက သက်ဆိုင်ရာ မြို့နယ်အတွင်းရှိ အများပြည်သူ ကြည်ညိုလေးစားခြင်းခံရသည့် အောက်ပါပုဂ္ဂိုလ် ၆ ဦး ပါဝင်သော အဖွဲ့ဖြင့် ဖွဲ့စည်းရမည် ဆိုတဲ့နေရာမှာ ကျွန်မ အောက်ပါပုဂ္ဂိုလ် ၅ ဦးလို့ ပြင်ဆင်ချင်ပါတယ်။ အမျိုးသားလွှတ်တော်ရဲ့ အတည် ပြု ချက်မှာ တင်ပြထားတဲ့ ပုဂ္ဂိုလ် ၆ ဦးကို ၅ ဦးလို့ ပြင်ဆင်ချင်ပါတယ်။ အဲဒီအပြင် နံပါတ်(၁) အငြိမ်းစားကျန်းမာရေးဝန်ထမ်း ၂ ဦးနေရာမှာ ၁ ဦးလို့ ပြင်ဆင်ချင်ပါတယ်။ အငြိမ်းစားပညာရေးဝန်ထမ်း ၁ ဦး၊ စီးပွားရေးလုပ်ငန်းရှင် ၁ ဦး။ နောက် နံပါတ်(၄) မိခင်နှင့်ကလေး ဖွံ့ဖြိုးရေးလုပ်ငန်းများကို ဆောင်ရွက်နေသော အရပ်ဖက်အဖွဲ့အစည်းများမှ ကိုယ်စားလှယ် ၁ ဦးဆိုတဲ့ နေရာမှာ မိခင်နှင့်ကလေးဖွံ့ဖြိုးရေးလုပ်ငန်းများ၊ ပရဟိတလုပ်ငန်းများကို ဆောင်ရွက်နေသော အရပ်ဖက် အဖွဲ့အစည်းများမှ ကိုယ်စားလှယ် ၁ ဦး ဆိုပြီးတော့မှ ထပ်မံပြင်ဆင်ချင်ပါတယ်။ ကျွန်မဆွေးနွေးရတဲ့ အကြောင်းရင်းတွေကတော့ ဒီမြို့နယ်အလုပ်မှုဆောင်၊ မြို့နယ်အသင်းအလုပ်အမှုဆောင် ဖွဲ့စည်းရေး ကြီးကြပ်မှုကော်မတီ အသင်းသားများက သက်ဆိုင်ရာ မြို့နယ်အတွင်းရှိလို့ ပြောတဲ့အတွက်ကြောင့်မို့ အသင်းသားများထဲမှာဆိုတဲ့ လို့အဓိပ္ပာယ်ကောက်ယူစရာ မပါပါဘူး။ ဒါကြောင့်မို့လို့ ကျွန်မအနေနဲ့ မိခင်နှင့် ကလေးဖွံ့ဖြိုးရေးလုပ်ငန်းများနဲ့ ပရဟိတလုပ်ငန်းများကို ဆောင်ရွက်နေတဲ့ အဖွဲ့အစည်းဆိုတာကို ထည့်ချင် ပါတယ်။ အဲဒါဘာကြောင့်လဲဆိုရင် ရည်ရွယ်ချက်ပေါ့။ ဒီဥပဒေရဲ့ ရည်ရွယ်ချက်မှာဆိုလို့ရှိရင် (က)၊ (စ) တွေနဲ့ တော်တော်လေးကို ကိုက်ညီပါတယ်။ ဘာကြောင့်လဲဆိုရင် ဒီမိခင်နဲ့ကလေးအသင်းဟာဆို လို့ရှိရင် ယခင်တုန်းက ဖွဲ့စည်းထားတာကို ကျွန်မတို့က ပယ်ဖျက်ပြီးတော့မှ ကျွန်မတို့ဟာ ဗဟိုချုပ်ကိုင်မှုကို လျော့ကျပြီးတော့မှ ဒေသခံတွေရဲ့ပါဝင်မှုကို ပိုပြီးတော့မှ ပါဝင်ချင်လို့ ဖြစ်ပါတယ်။ အဲဒီအပြင် ကျွန်မတို့ ဒီမြို့နယ်အသင်းအလုပ်အမှုဆောင်ဖွဲ့စည်းရေး ကြီးကြပ်မှုကော်မတီက သူ့ရဲ့ တာဝန်ဝတ္တရားထဲမှာဆိုရင် သူ့ရဲ့ ရွေးချယ်ရမယ့်တာဝန်တွေ ရှိပါတယ်။ အဲဒါကဘာလဲဆို ၃ ချက် ရှိပါတယ်။ သူဟာဆိုလို့ရှိရင် မြို့နယ်အသင်း ဒီအပိုဒ် ၁၃ ပေါ့နော်။ ဒီအပိုဒ် ၁၄(ခ)မှာဆိုရင် မြို့နယ်အသင်းအလုပ် အမှုဆောင်ဖွဲ့စည်းရေး ကြီးကြပ်မှုကော်မတီသည် မြို့နယ်အသင်းနှစ်ပတ်လည် အစည်းအဝေး သို့မဟုတ် အထူးအစည်းအဝေးတွင် မြို့နယ်အသင်း၏ အသင်းသားများထဲမှ ပြည်ထောင်စုနယ်မြေ၊ တိုင်းဒေသကြီး သို့မဟုတ် ပြည်နယ် မိခင်နှင့်ကလေးစောင့်ရှောက်မှု ကြီးကြပ်ရေးအဖွဲ့အတွက် ကိုယ်စားလှယ်လောင်း ၁ ဦး ကိုလည်းကောင်း၊ ခရိုင်မိခင်နှင့်ကလေးစောင့်ရှောက်မှု ကြီးကြပ်ရေးအဖွဲ့အတွက် ကိုယ်စားလှယ် လောင်း ၁ ဦး သို့မဟုတ် ခရိုင်ဖွဲ့စည်းပုံအရ လိုအပ်ပါက ၅ ဦးထက် မပိုသော ကိုယ်စားလှယ်လောင်းများကိုလည်း ကောင်း၊ (၃)၊ မြို့နယ်အသင်းအလုပ်အမှုဆောင်အဖွဲ့အတွက် အဖွဲ့ဝင် ရ ဦးကိုလည်းကောင်း လျှို့ဝှက် ဆန္ဒမဲဖြင့် ရွေးချယ်ရမယ်ဆိုပြီး သီးသန့်ဖော်ပြထားပါတယ်။ ဒါကြောင့်မို့လို့ ဒီမြို့နယ်အသင်း အလုပ်အမှုဆောင်ဖွဲ့စည်းရေး ကြီးကြပ်မှုကော်မတီသည် အသင်း သားဖြစ်စရာမလိုဘဲနဲ့ သူဟာ ဒီအသင်းထဲမှာရှိတဲ့ အရေးကြီးတဲ့ ပြည်ထောင်စုအဆင့်ထိ နောက်ဆုံးအဆင့် ဆိုရင် ဗဟိုကောင်စီအထိ ဥက္ကဋ္ဌက ပြည်ထောင်စုနယ်မြေ၊ တိုင်းဒေသကြီး သို့မဟုတ် ပြည်နယ်နှင့် မိခင်၊ ကလေးစောင့်ရှောက်ရေးအဖွဲ့ ဥက္ကဋ္ဌက အဖွဲ့ဝင်အဖြစ် ပါဝင်တဲ့အတွက်ကြောင့်မို့လို့ ဗဟိုအဆင့်ထိကို သူကနေပြီးတော့မှ မြို့နယ်အဆင့်အောက်ခြေမှာ ကြီးကြပ်ပြီးတော့မှ ရွေးချယ်ရတဲ့အဖွဲ့ ဖြစ်ပါတယ်။ အဲဒီအပြင် ဒီဥပဒေမှာဆိုလို့ရှိရင် ဒီအဖွဲ့တွေရဲ့ အခန်း (၄)၊ အခန်း (၅)၊ အခန်း (၆)၊ အခန်း (၇) မှာ ဖော်ပြထားတဲ့ အသင်းသားဖြစ်ခြင်း၊ အသင်းသားအဖြစ်မှ ရပ်စဲခြင်းမှာသော်လည်းကောင်း၊ နောက်တစ်ခါ အခန်း(၅) တာဝန်နဲ့ လုပ်ပိုင်ခွင့်မှာသော်လည်းကောင်း၊ အခန်း(၆) ဘဏ္ဍာရေးမှာသော်လည်းကောင်း၊ အခန်း(၇) အထွေထွေအခန်းမှာသော်လည်းကောင်း၊ ဒီမြို့နယ်အသင်း အလုပ်အမှုဆောင်ဖွဲ့စည်းရေး ကြီးကြပ်မှုကော်မတီနဲ့ ပတ်သက်ပြီး တစ်လုံးတစ်ပါဒမှ မပါတဲ့အတွက်ကြောင့်မို့လို့ ကျွန်မအနေနဲ့က ဒီမြို့နယ်အသင်း အလုပ်အမှုဆောင်အဖွဲ့အစည်း ကြီးကြပ်မှုကော်မတီက လွတ်လပ်ပြီးတော့မှ၊ မျှတပြီး တော့မှ ကျွန်မတို့ အားလုံးပါဝင်တာဖြစ်တဲ့အတွက်ကြောင့်မို့လို့ ဒီမိခင်နဲ့ကလေးလုပ်ငန်းတွေကို ဒေသခံ မြို့နယ်အဆင့်မှာ တကယ်ပဲ ထိထိရောက်ရောက်ဆောင်ရွက်နေတဲ့ အဖွဲ့တွေက ကိုယ်စားလှယ် ၂ ဦးကိုတော့ ဒီမယ်ပါစေချင်ပါတယ်ဆိုတာကို ကျွန်မအနေနဲ့ ဒါကြောင့်မို့လို့ ပြင်ဆင်ရခြင်းဖြစ်ပါတယ်။ အားလုံး ကျေးဇူးတင်ပါတယ်။</speech>
<speech type="speaker">ကျန်းမာရေးနှင့်အားကစားဝန်ကြီးဌာန သဘောထားပြောပါ။</speech>
<speech><agency id="20">ဒေါက်တာမြလေးစိန်(ဒုတိယဝန်ကြီး၊ ကျန်းမာရေးနှင့်အားကစားဝန်ကြီးဌာန)</agency>လေးစားအပ် ပါသော ပြည်ထောင်စုလွှတ်တော် နာယကကြီးရှင်။ ကျွန်မတို့ ကျန်းမာရေးနှင့်အားကစားဝန်ကြီးဌာန အနေနဲ့ ဥပဒေကြမ်းပူးပေါင်းကော်မတီရဲ့ သဘောထားမှတ်ချက်နဲ့အညီ ဆက်လက်ဆောင်ရွက်သွားမည် ဖြစ်ပါကြောင်း တင်ပြအပ်ပါတယ်။ ကျေးဇူးတင်ပါတယ်။</speech>
<speech type="speaker">ဥပဒေကြမ်းပူးပေါင်းကော်မတီ ဆွေးနွေးဖို့ဖြစ်ပါတယ်။</speech>
<speech><mp id="1246">ဦးဇော်ဝင်း(အဖွဲ့ဝင်၊ ဥပဒေကြမ်းပူးပေါင်းကော်မတီ)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များခင်ဗျား။ ဤဥပဒေကြမ်းရဲ့ ဒါပြည်သူ့လွှတ်တော်ရဲ့ အတည်ပြုချက်အတိုင်းကတော့ အဓိကကတော့ ဘာလဲဆိုတော့ မြို့နယ်အသင်း ဖွဲ့စည်းဖို့အတွက် ကြီးကြပ်မှုကော်မတီဖွဲ့ဖို့အတွက် ရွေးချယ်ရတာဖြစ်ပါတယ်ခင်ဗျား။ ပြည်သူ့လွှတ်တော်ရဲ့ အတည်ပြုချက်မှာပါတဲ့ ဖွဲ့စည်းရမယ့်အထဲမှာတော့ (၁) က အငြိမ်းစားကျန်းမာရေးဝန်ထမ်း ၁ ဦး၊ (၂) က အငြိမ်းစားပညာရေးဝန်ထမ်း ၁ ဦး၊ (၃) က စီးပွားရေးလုပ်ငန်းရှင် ၁ ဦး၊ (၄) က ပရဟိတလုပ်ငန်းများကို ပံ့ပိုးဆောင်ရွက်နေသူ ၁ ဦး၊ (၅) က မိခင်နှင့်ကလေး ဖွံ့ဖြိုးရေးလုပ်ငန်းများကို စိတ်ဝင်စားသူ ၁ ဦးပါ။ အခုဆွေးနွေးသွားတဲ့ ဒီပဲခူးတိုင်းဒေသကြီး မဲဆန္ဒနယ်အမှတ်(၃) ဒေါ်ရွှေရွှေစိန်လတ်ရဲ့ ဆွေးနွေးချက် မှာက ကွဲလွဲချက်က ကျွန်တော်တို့ သိပ်မရှိပါဘူး။ အမှတ်စဉ် (၄) က မိခင်နှင့်ကလေးဖွံ့ဖြိုးရေးလုပ်ငန်း များကို ဆောင်ရွက်နေသော အရပ်ဖက်အဖွဲ့အစည်းများ၊ ပရဟိတအဖွဲ့အစည်းများမှ ကိုယ်စားလှယ် ဆိုတာလေးကိုပဲ ဒါခြုံငုံပြီးရေးထားတာ ဖြစ်ပါတယ်။ ကျွန်တော်တို့က ဘာဖြစ်လို့ ဒီလိုအဖွဲ့အစည်းတွေဖြစ်တုန်းဆိုတော့ မြို့နယ် ၃၃၀ မှာ ကျွန်တော် တို့ အရပ်ဖက်အဖွဲ့အစည်းတွေက နေရာတိုင်းမှာ မရှိပါဘူးခင်ဗျား။ ကျွန်တော်တို့ မြို့နယ်တွေမှာဆိုလည်း ဒီလို အရပ်ဖက်အဖွဲ့အစည်းတွေ ဖွဲ့စည်းထားတာ မရှိပါဘူး။ ဒါကြောင့်မို့လို့ အဲဒီလို မရှိတဲ့မြို့နယ်တွေ မှာဆိုလို့ရှိရင် ကြီးကြပ်တဲ့အဖွဲ့ကို ရွေးချယ်လို့မရရင် မြို့နယ်အလုပ်အမှုဆောင်အဖွဲ့ ဖွဲ့စည်းတဲ့နေရာမှာ အခက်အခဲတွေ ရှိနိုင်တဲ့အတွက်ကြောင့်မို့လို့ ကျွန်တော်တို့က ဒါ မိခင်နှင့်ကလေးရဲ့ ဖွံ့ဖြိုးရေးလုပ်ငန်း များကို စိတ်ဝင်စားသူ၊ ပရဟိတလုပ်ငန်းများကို ပံ့ပိုးဆောင်ရွက်နေသူလို့ ဒီလိုဖော်ပြခြင်းအားဖြင့် အရပ်ဖက် အဖွဲ့အစည်းရှိတဲ့နေရာက လူတွေကလည်း ဒီထဲမှာ ခြုံငုံပြီးပါဝင်လို့ရတယ်။ တကယ်လို့သာ အရပ်ဖက် အဖွဲ့အစည်းလို့ ပြောလိုက်ရင်တော့ အဖွဲ့အစည်းမဟုတ်တဲ့ စိတ်ဝင်စားသူတွေက ပါဝင်လို့မရဘဲ ဖြစ်သွားမှာ စိုးတဲ့အတွက်ကြောင့် ကျွန်တော်တို့ ပြည်သူ့လွှတ်တော်ရဲ့ အတည်ပြုချက်အတိုင်း ထားရှိသင့်ပါကြောင်း ဥပဒေကြမ်းပူးပေါင်းကော်မတီအနေနဲ့ သဘောထားမှတ်ချက် ပြုအပ်ပါတယ်ခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျား။ လွှတ်တော်ကိုယ်စားလှယ်များရဲ့ တင်ပြထားချက်နဲ့ ယခုဆွေးနွေးချက်အရ တစ်ဦးက အမျိုးသားလွှတ်တော်ရဲ့ အတည်ပြုချက် အတိုင်းလည်းကောင်း၊ ကျန်တစ်ဦးက ပြင်ဆင်ချက်အဆို တင်သွင်း၍လည်းကောင်း တင်ပြဆွေးနွေး သွားတာတွေ့ရှိရပါတယ်။ ပထမအဆင့်အနေနဲ့ ဥပဒေကြမ်းပူးပေါင်းကော်မတီရဲ့ သဘောထားမှတ်ချက်နဲ့ ပြည်သူ့လွှတ်တော်ရဲ့ အတည်ပြုချက်နဲ့ ဒေါ်နော်လှလှစိုးရဲ့ အဆိုပြုထားတဲ့ အမျိုးသားလွှတ်တော်ရဲ့ အတည်ပြုချက်တို့ အပေါ် ဦးစွာ အဆုံးအဖြတ်ရယူမှာ ဖြစ်ပါတယ်။ ထောက်ခံမဲများရင် ပြည်သူ့လွှတ်တော်ရဲ့ အတည်ပြုချက်က အတည်ဖြစ်မှာဖြစ်ပြီး ကန့်ကွက်ဆန္ဒမဲများရင် အမျိုးသားလွှတ်တော်ရဲ့ အတည်ပြုချက်က အတည်ဖြစ်မှာ ဖြစ်ပါတယ်။ ဒုတိယအဆင့်အနေနဲ့ ပထမအဆင့် အတည်ပြုချက်ရရှိထားတဲ့ အဆိုနဲ့ ဒေါ်ရွှေရွှေစိန်လတ်ရဲ့ ပြင်ဆင်ချက်အဆိုတို့ကို ဆက်လက်အဆုံးအဖြတ် ယူသွားမှာဖြစ်ပါတယ်။ ပထမအဆင့် ဆောင်ရွက်ပါမယ်။ အဆိုမှာ ဥပဒေကြမ်း၏ အပိုဒ် ၁၄ အပိုဒ်ခွဲ(က) သည် ပြည်သူ့ လွှတ်တော်၏ အတည်ပြုချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို သဘော တူမတူ လွှတ်တော်ရဲ့ ဆန္ဒရယူပါ့မယ်။ ဆန္ဒမဲပေးကြဖို့အသင့်ရှိစေလိုပါတယ်။ ဆန္ဒမဲပေးနိုင်ကြပါပြီ။ လွှတ်တော်ကိုယ်စားလှယ်များ စက်ခလုတ်အသုံးပြု၍ ဆန္ဒမဲပေးကြပါသည်။</speech>
<speech type="speaker">အဆိုကိုထောက်ခံမဲ(၄၄၀)မဲ၊ ကန့်ကွက်မဲ(၂၄)မဲ၊ ကြားနေမဲ(၁)မဲ ဖြစ်ပါတယ်။</speech>
<speech type="speaker">ထောက်ခံဆန္ဒမဲများတဲ့အတွက် ပြည်သူ့လွှတ်တော်၏ အတည်ပြုချက်က အတည်ဖြစ်ကြောင်း ကြေညာပါတယ်။</speech>
<speech type="speaker">ဆက်လက်ပြီး ဒုတိယအဆင့်အနေနဲ့ ပထမအဆင့်အတည်ပြုခဲ့တဲ့ ပြည်သူ့ လွှတ်တော်ရဲ့ အတည်ပြုချက်နဲ့ ဒေါ်ရွှေရွှေစိန်လတ်ရဲ့ ပြင်ဆင်ချက်အဆိုတို့ကို မဲခွဲဆုံးဖြတ်သွားမှာဖြစ်ပါတယ်။ အဆိုမှာ ဥပဒေကြမ်း၏ အပိုဒ် ၁၄ အပိုဒ်ခွဲ(က) သည် ပြည်သူ့လွှတ်တော်၏ အတည်ပြုချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို သဘောတူမတူ လွှတ်တော်ရဲ့ ဆန္ဒ ရယူပါမယ်။ ဆန္ဒမဲပေးကြဖို့ အသင့်ရှိစေလိုပါတယ်။ ဆန္ဒမဲပေးနိုင်ကြပါပြီ။ လွှတ်တော်ကိုယ်စားလှယ်များ စက်ခလုတ်အသုံးပြု၍ ဆန္ဒမဲပေးကြပါသည်။</speech>
<speech type="speaker">အဆိုကိုထောက်ခံမဲ(၄၃၇)မဲ၊ ကန့်ကွက်မဲ(၂၀)မဲ၊ ကြားနေမဲ(၄)မဲ ဖြစ်ပါ </speech>
<speech type="speaker">ထောက်ခံဆန္ဒမဲများတဲ့အတွက် ပြည်သူ့လွှတ်တော်ရဲ့ အတည်ပြုချက်အတိုင်း အတည်ဖြစ်ကြောင်း ကြေညာပါတယ်။</speech>
<speech><mp id="1246">ဦးဇော်ဝင်း(အဖွဲ့ဝင်၊ ဥပဒေကြမ်းပူးပေါင်းကော်မတီ)</mp>ကန့်လန့်ဖြတ်ဇယားရဲ့ အမှတ်စဉ် (၂) ဖြစ်ပါတယ်။ ဤဥပဒေကြမ်းရဲ့ အပိုဒ် ၂၄ အပိုဒ်ခွဲ(င)ကို ဗဟိုကောင်စီ၏ ရုံးအဖွဲ့ကို ဖွဲ့စည်းခြင်း၊ ဝန်ထမ်း များခန့်ထားခြင်းနဲ့ လစာနှုန်းထားများ သတ်မှတ်ခြင်းလို့ ပြည်သူ့လွှတ်တော်ရဲ့ အတည်ပြုချက်အတိုင်း ဥပဒေကြမ်းပူးပေါင်းကော်မတီရဲ့ သဘောထားမှတ်ချက်အပေါ် ပြည်ထောင်စုလွှတ်တော်ကြီးမှ အတည်ပြု ပေးနိုင်ပါရန် လေးစားစွာတင်ပြအပ်ပါတယ်ခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၂၄ အပိုဒ်ခွဲ(င)သည် ပြည်သူ့လွှတ်တော်၏ အတည်ပြုချက်အတိုင်း ဤဥပဒေကြမ်း၏ အစိတ်အပိုင်းဖြစ်သင့် သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="1246">ဦးဇော်ဝင်း(အဖွဲ့ဝင်၊ ဥပဒေကြမ်းပူးပေါင်းကော်မတီ)</mp>အမှတ်စဉ် (၃) ဖြစ်ပါတယ်။ ဤဥပဒေကြမ်းရဲ့ အပိုဒ် ၂ရ အပိုဒ်ခွဲ (င) ဖြစ်တဲ့ ဘဏ္ဍာရေးနှစ်အတွင်း ရငွေသုံးငွေစာရင်းများကို စာရင်း စစ်အား စစ်ဆေးစေခြင်း၊ စာရင်းရှင်းတမ်းကို ရေးဆွဲပြုစုစေခြင်း ပြုရမယ်လို့ အမျိုးသားလွှတ်တော်ရဲ့ အတည်ပြုချက်အတိုင်း ဥပဒေကြမ်းပူးပေါင်းကော်မတီရဲ့ သဘောထားမှတ်ချက်အပေါ် ပြည်ထောင်စု လွှတ်တော်ကြီးမှ အတည်ပြုပေးနိုင်ပါရန် လေးစားစွာ တင်ပြအပ်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၂ရ အပိုဒ်ခွဲ(င)သည် အမျိုးသားလွှတ်တော်၏ အတည်ပြုချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="1246">ဦးဇော်ဝင်း(အဖွဲ့ဝင်၊ ဥပဒေကြမ်းပူးပေါင်းကော်မတီ)</mp>အမှတ်စဉ်(၄) ဖြစ်ပါတယ်။ ဥပဒေကြမ်းပူးပေါင်းကော်မတီရဲ့ ပြင်ဆင်တင်ပြချက်ဖြစ်တဲ့ အပိုဒ် ၂၉ ဗဟိုကောင်စီ ပြည်ထောင်စုနယ်မြေ မိခင်နှင့် ကလေးစောင့်ရှောက်မှု ကြီးကြပ်ရေးအဖွဲ့၊ တိုင်းဒေသကြီး သို့မဟုတ် ပြည်နယ်မိခင်နှင့်ကလေး စောင့်ရှောက်မှုကြီးကြပ်ရေးအဖွဲ့၊ ခရိုင်မိခင်နှင့်ကလေးစောင့်ရှောက်မှုကြီးကြပ်ရေးအဖွဲ့၊ မြို့နယ်အသင်းနှင့် အသင်းခွဲတို့၏ စာရင်းများထားရှိခြင်း၊ စာရင်စစ်ဆေးခြင်းတို့နှင့်စပ်လျဉ်း၍ သက်ဆိုင်ရာစာရင်းစစ်ရုံး၏ စစ်ဆေးခြင်းကို ခံယူရမယ်လို့ ပြင်ဆင်ချက်အပေါ် ပြည်ထောင်စုလွှတ်တော်ကြီးမှ အတည်ပြုပေးနိုင်ပါရန် လေးစားစွာ တင်ပြအပ်ပါတယ်ခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၂၉ သည် ဥပဒေကြမ်းပူးပေါင်းကော်မတီ၏ ပြင်ဆင်ချက်အတိုင်း ဤဥပဒေကြမ်း၏ အစိတ်အပိုင်းဖြစ် သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</speech>
<speech type="speaker">သဘောမတူသူရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="1246">ဦးဇော်ဝင်း(အဖွဲ့ဝင်၊ ဥပဒေကြမ်းပူးပေါင်းကော်မတီ)</mp>ဥပဒေကြမ်းရဲ့ အပိုဒ် ၃၁ ဥပဒေ ကြမ်းပူးပေါင်းကော်မတီရဲ့ ပြင်ဆင်တင်ပြချက်ဖြစ်တဲ့ ဤဥပဒေနှင့်အညီ ဖွဲ့စည်းပြီးသော ဗဟိုကောင်စီ ပြည်ထောင်စုနယ်မြေ မိခင်နှင့်ကလေး စောင့်ရှောက်မှုကြီးကြပ်ရေးအဖွဲ့၊ တိုင်းဒေသကြီး သို့မဟုတ် ပြည်နယ် မိခင်နှင့်ကလေးစောင့်ရှောက်မှုကြီးကြပ်ရေးအဖွဲ့၊ ခရိုင်မိခင်နှင့်ကလေး စောင့်ရှောက်မှုကြီးကြပ်ရေးအဖွဲ့ မြို့နယ်အသင်းနှင့် အသင်းခွဲတို့မှအပ ယင်းတို့အမည်ကိုလည်းကောင်း၊ အလားတူအမည်ကိုလည်းကောင်း၊ သုံးစွဲ၍ တစ်စုံတစ်ရာ ပြုလုပ်လျှင် တည်ဆဲဥပဒေတစ်ရပ်ရပ်ဖြင့် အရေးယူခြင်းခံရမည်လို့ ဒါဥပဒေကြမ်း ပူးပေါင်းကော်မတီရဲ့ ပြင်ဆင်တင်ပြချက်အပေါ် အတည်ပြုပေးနိုင်ပါရန် လေးစားစွာ တင်ပြအပ်ပါတယ် ခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၃၁ သည် ဥပဒေကြမ်းပူးပေါင်းကော်မတီ၏ ပြင်ဆင်ချက်အတိုင်း ဤဥပဒေကြမ်း၏ အစိတ်အပိုင်းဖြစ်သင့် သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အထက်ပါဥပဒေကြမ်းနဲ့ စပ်လျဉ်းပြီး ပြည်သူ့လွှတ်တော်နဲ့ အမျိုးသားလွှတ်တော်တို့က အတည်ပြုခဲ့တဲ့ အပိုဒ်၊ အပိုဒ်ခွဲများကို လွှတ်တော်နှစ်ရပ် အတည်ပြုချက်အတိုင်းလည်းကောင်း၊ လွှတ်တော်နှစ်ရပ်သဘောကွဲလွဲတဲ့ အပိုဒ်၊ အပိုဒ်ခွဲများကို ပြည်ထောင်စု လွှတ်တော်၏ အတည်ပြုချက်များအတိုင်းလည်းကောင်း ပြန်လည်ပြင်ဆင်၍ ပြည်ထောင်စုလွှတ်တော် ဆိုင်ရာ ဥပဒေ၊ နည်းဥပဒေများနဲ့အညီ ဆက်လက်ဆောင်ရွက်သွားမည်ဖြစ်ကြောင်း ကြေညာပါတယ်။</speech>
</bill>
</section>
<section value="Motion">
<motion>
<title>နိုင်ငံတော်သမ္မတထံမှ ပေးပို့ထားသော ပို့ဆောင်ရေးနှင့်ဆက်သွယ်ရေးဝန်ကြီးဌာနက သတင်းအချက်အလက် ဗဟိုဌာနကြီး တည်ဆောက်ခြင်းစီမံကိန်း ဆောင်ရွက်ရန်အတွက် ကိုရီးယားသမ္မတနိုင်ငံ၊ စီးပွားရေး ဖွံ့ဖြိုးတိုးတက်မှု ပူးပေါင်းဆောင်ရွက်ရေးရန်ပုံငွေထံမှ ချေးငွေ အမေရိကန်ဒေါ်လာ ၉၃.၇၇၉ သန်း ရယူရန်ကိစ္စနှင့်စပ်လျဉ်း၍ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက လွှတ်တော်သို့ ရှင်းလင်းတင်ပြခြင်း</title>
<speech type="speaker">အစီအစဉ် (၁၁) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပို့ဆောင်ရေးနှင့်ဆက်သွယ်ရေးဝန်ကြီးဌာနက သတင်းအချက်အလက်ဗဟိုဌာနကြီး တည်ဆောက်ခြင်း စီမံကိန်းဆောင်ရွက်ရန်အတွက် ကိုရီးယားသမ္မတနိုင်ငံ၊ စီးပွားရေးဖွံ့ဖြိုးတိုးတက်မှုပူးပေါင်းဆောင်ရွက်ရေး ရန်ပုံငွေထံမှ ချေးငွေ အမေရိကန်ဒေါ်လာ ၉၃.၇၇၉ သန်း ရယူရန်ကိစ္စနဲ့ စပ်လျဉ်းပြီး ပြည်ထောင်စု လွှတ်တော်ရဲ့ အတည်ပြုချက်ရယူရန် နိုင်ငံတော်သမ္မတထံမှ ပြည်ထောင်စုလွှတ်တော် နာယကထံသို့ နိုင်ငံတော်သမ္မတရုံးရဲ့ ၂၆-၁၁-၂၀၁၈ ရက်စွဲပါ စာအမှတ်၊ ၃(၁)/၁/သမ္မတရုံးဖြင့် ပေးပို့ထားပါတယ်။ အဆိုပါ ပြည်ပချေးငွေရယူရေးနဲ့စပ်လျဉ်းပြီး ဦးစွာ ပို့ဆောင်ရေးနှင့် ဆက်သွယ်ရေးဝန်ကြီးဌာနက ရှင်းလင်းတင်ပြဖို့ ဖြစ်ပါတယ်။</speech>
<speech><agency id="31">ဦးသန့်စင်မောင်(ပြည်ထောင်စုဝန်ကြီး၊ ပို့ဆောင်ရေးနှင့် ဆက်သွယ်ရေးဝန်ကြီးဌာန)</agency>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ် များ၊ ကြွရောက်လာကြသော ပြည်ထောင်စုအစိုးရအဖွဲ့ဝင် ဒုတိယဝန်ကြီးများ၊ ဧည့်သည်တော်များခင်ဗျာ။ ကျွန်တော်ပို့ဆောင်ရေးနှင့် ဆက်သွယ်ရေးဝန်ကြီးဌာန ဦးသန့်စင်မောင်အနေနဲ့ ကျွန်တော်တို့ရဲ့ ကိုရီးယား သမ္မတနိုင်ငံ၊ စီးပွားရေးဖွံ့ဖြိုးတိုးတက်မှု ပူးပေါင်းဆောင်ရွက်ရေးရန်ပုံငွေ(EDCF) ချေးငွေနဲ့ အကောင်အထည် ဖော်ဆောင်ရွက်မယ့် e-Government Integrated Data Center (eGIDC) တည်ဆောက်ခြင်း စီမံကိန်းနဲ့ ပတ်သက်ပြီးတော့ ရှင်းလင်းတင်ပြသွားမှာဖြစ်ပါတယ်။ Power Point သုံးစွဲခွင့်ပြုပါရန် မေတ္တာရပ်ခံပါတယ် ခင်ဗျာ။ ကျွန်တော်တို့က ဒီလို IT နည်းပညာခေတ်ကြီးမှာ နိုင်ငံတစ်ခုရဲ့ ဖွံ့ဖြိုးတိုးတက်မှုအတွက် e-Government စနစ်ဟာ မဖြစ်မနေအကောင်အထည်ဖော်ဖို့ လိုအပ်တယ်ဆိုတဲ့အကြောင်းကို ၂၀၁၆ ခုနှစ်မှာ ပြည်သူ့လွှတ်တော်မှာ ပြည်သူ့လွှတ်တော်ကိုယ်စားလှယ်များကနေပြီးတော့ အဆိုပြုတင်ပြခဲ့တာရှိပါတယ်။ အဲဒီအဆိုပြုတင်ပြချက်နဲ့ အညီ ကျွန်တော်တို့ e-Government Master Plan ကို ၂၀၁၆ ခုနှစ်၊ အောက်တိုဘာလ ၁ ရက်နေ့မှာ Master Plan ကို ပြည်ထောင်စုအစိုးရအဖွဲ့ကိုတင်ပြခဲ့ပါတယ်။ အဲဒီ Master Plan နဲ့အညီ ဦးဆောင်ကော်မတီနဲ့ လုပ်ငန်း ကော်မတီများအသီးသီးကို ဖွဲ့စည်းခဲ့ပါတယ်။ ဒီနေရာမှာလည်းပဲ အခြေခံရုပ်ဝတ္ထုပစ္စည်းတွေ တိုးတက် အောင်လုပ်ဖို့နဲ့ ခုနက လူ့စွမ်းအားအရင်းအမြစ်အပိုင်း ဖွံ့ဖြိုးအောင် တိုးတက်မှုလုပ်ဖို့ကိုလည်းပဲ အများကြီး ဆောင်ရွက်ရမှာ ဖြစ်ပါတယ်။ အရင်တုန်းကလည်းပဲ ၂၀၀၅ ခုနှစ်မှာ ပထမမြန်မာ ICT Development Master Plan agộos on joo gpcops:Ò Second Myanmar ICT Development Master Plan 603 ရေးဆွဲခဲ့တယ်။ ဒါပေမယ့် ဒီလိုပဲ တစ်ဆင့်ဆင့် တစ်ဆင့်ဆင့် တိုးတက်အောင် ဆောင်ရွက်ခဲ့ကြပါတယ်။ အဲဒီနေရာမှာလည်းပဲ ၂၀၁၃ မှာကိုပဲ e-Government ဝန်ဆောင်မှုတွေ ပေးနိုင်ဖို့ရာအတွက် Data Center တစ်ခုတော့ တည်ဆောက်ဖို့လိုတယ်ဆိုတာကို တင်ပြခဲ့ပါတယ်။ ဒါပေမယ့် အဲဒီမှာကျွန်တော်တို့ ကိုရီးယား နိုင်ငံရဲ့ချေးငွေကို ရရှိဖို့ရာအတွက် ညှိနှိုင်းမှုအဆင်မပြေခဲ့ပါဘူး။ အဲဒီမှာ ၂၀၁၆ ခုနှစ်၊ ဇွန်လမှာတော့ ကိုရီးယား နိုင်ငံ EDCF Loan ကို ချေးငွေရယူဖို့ဆိုပြီးတော့ စီးပွားရေးကော်မတီ ကတစ်ဆင့် ပြည်ထောင်စုအစိုးရ အဖွဲ့ကို တင်ပြပြီးတော့ ပြည်ထောင်စုအစိုးရအဖွဲ့ကနေပြီးတော့ စီမံကိန်းအဆိုပြုလွှာ ရရှိခဲ့တာဖြစ်ပါတယ်။ ဒီနေရာမှာ ၂၀၁ရ ဇွန်လကနေ နိုဝင်ဘာလအထိ ကျွန်တော်တို့ Feasibility Study ကို ၆ လကြာ ပြုလုပ်ရပါတယ်။ ပြုလုပ်ပြီးတော့ ကိုရီးယားသမ္မတနိုင်ငံ EXIM Bank နဲ့ ကျွန်တော်တို့ ပို့ဆောင်ရေးနဲ့ ဆက်သွယ်ရေး ဝန်ကြီးဌာနတို့အကြားမှာ ဒီဟာကိုတော့ ပေးမယ်ဆိုပြီးတော့ ၂၀၁ရ နိုဝင်ဘာမှာ လက်မှတ်ရေးထိုးခဲ့ပါတယ်။ ၂၀၁၈ ခုနှစ်၊ ဇန်နဝါရီ ၅ ရက်နေ့မှာကျတော့ ကိုရီးယားသမ္မတနိုင်ငံအစိုးရကနေပြီးတော့ ချေးငွေပေးအပ်မယ် ဖြစ်တဲ့အကြောင်း ကတိကဝတ်ပြုလွှာ(Pledge of EDCF Loan) ကိုပေးပို့ခဲ့တာ ဖြစ်ပါတယ်။ ကျွန်တော်တို့ဟာ အဆင့်ဆင့် ခုနက Development Assistant Cooperation Unit လို့ခေါ်တဲ့ ဖွံ့ဖြိုးတိုးတက်မှုအထောက်အပံ့ ပေးရေး ညှိနှိုင်းမှုအဖွဲ့အဆင့်ဆင့်ကို ကျွန်တော်တို့ ညှိနှိုင်းစဉ်းစားပြီးတော့မှ စီးပွားရေးတွက်ခြေကိုက်မှု အခြေအနေတွေကို စိစစ်ပြီးတော့မှဆောင်ရွက်ခဲ့တယ်ဆိုတဲ့ အကြောင်းကို ရှင်းလင်းတင်ပြတာဖြစ်ပါတယ်။ အတိုးရဲ့အတိုးနှုန်းကတော့ ၀.၀၁ ရာခိုင်နှုန်း သက်သာသော ရာခိုင်နှုန်းဖြစ်ပြီးတော့ အကောင်အထည်ဖော် Gaos@gmausgaduss Osē31cəroogaalos mapa:w8:{€¢, SME- Small and Medium Enterprise တစ်ခုကသာအောင်မြင်သွားလို့ လုပ်မယ်လို့ဆိုရင် ဒီအတိုးနှုန်းဟာ မယူတော့ပါဘူး။ သုညရာခိုင်နှုန်းပဲ ဖြစ်ပါ့မယ်ဆိုပြီးတော့ လုပ်ထားပါတယ်။ ဆိုင်းငံ့ကာလ ၁၅ နှစ်ဖြစ်ပြီးတော့ စုစုပေါင်း ၂၅ နှစ်ဆပ်ပြီး နှစ် ၄၀ အပြီးဆောင်ရွက်ရမှာဖြစ်ပါတယ်။ အဲဒီတုန်းက ၂၀၁၃ ကတည်းက ဒီကိစ္စကို စတင်ပြီးတော့ ညှိနှိုင်းခဲ့တယ်။ အဲဒီတုန်းက ကိုရီးယားပညာရှင်တွေက သန်း ၈၀ လို့ဆိုတယ်။ နောက်ပိုင်း ဒီ DACU နဲ့ အားလုံးအသေးစိတ် Feasibility Study လုပ်တဲ့အခါကျတော့ ၉၃.၇၇၉ သန်းဖြစ်သွားပါတယ်။ အဲဒီတော့ မူလ၂၀၁၆ တုန်းက ပြည်ထောင်စုအစိုးရအဖွဲ့ရဲ့ Cabinet မှာအတည်ပြုခဲ့တဲ့ သန်း ၈၀ ထက် ၁၃ သန်းကျော်သွားတဲ့အတွက်ကြောင့် ထပ်ပြီးတော့ ပြန်လည်ပြီးတော့ စီးပွားရေးကော်မတီမှာ ပြန်လည်စိစစ်ပြီးတော့ အစစ်ခံရပါတယ်။ ပြီးပြီဆိုမှ ကျွန်တော်တို့ ပြည်ထောင်စုအစိုးရအဖွဲ့ကို ၂၀၁၈ သြဂုတ်လမှာကျမှ ထပ်မံပြီးတော့ ပြည်ထောင်စုအစိုးရ အဖွဲ့ကနေပြီးတော့ ပြန်လည်ပြီးတော့ ၉၃.၇၇၉ သန်းကို အတည်ပြုတာဖြစ်ပါတယ်။ ကျွန်တော်ဆိုလို သည်မှာ အကြိမ်ကြိမ်အထပ်ထပ် စိစစ်ပြီးတဲ့အကြောင်းကို တင်ပြခြင်းဖြစ်ပါတယ်။ အဲဒီမှာ စီမံကိန်းရည်ရွယ်ချက်တွေဟာ e-Government ဝန်ဆောင်မှုနှင့် လုပ်ငန်းစဉ်များ ပေါင်းစည်း ဆောင်ရွက်ခြင်းအားဖြင့် အစိုးရရဲ့ စီမံခန့်ခွဲအုပ်ချုပ်မှုစွမ်းဆောင်ရည် ပိုမိုမြင့်မားလာစေရန်၊ အရည်အသွေး မြင့်မားတဲ့ ပြည်သူ့ရေးရာဝန်ဆောင်မှုများနဲ့ နိုင်ငံသားများရဲ့ လူမှုရေး၊ စီးပွားရေး၊ ကျန်းမာရေး၊ ပညာရေး အစရှိတဲ့ ကဏ္ဍအသီးသီးမှာ ICT ရဲ့ နားလည်သဘောပေါက်လာမှု၊ ကျယ်ကျယ် ပြန့်ပြန့်အသုံးပြုလာနိုင်မှု၊ ဖြစ်ပေါ်လာနိုင်တဲ့ Cyber တိုက်ခိုက်မှုများလျော့ပါးလာဖို့၊ သတင်းအချက် အလက်တွေ လုံခြုံမှုရှိလာဖို့၊ Myanmar e-Governance Master Plan golos Road Map opoloos Conceptual Architecture Framework açsəz8 ICT Infrastructure soz osa casos codulosus c$pg sama:qe: တင်ပြလိုတာက ကျွန်တော်တို့သည် ဘယ်လိုပဲဖြစ်ဖြစ် Connectivity သည်ကောင်းလာပြီ၊ တာဝါတွေရှိလာပြီ၊ Fiber Cable တွေလည်း ကီလိုမီတာ ၅၀,၀၀၀ ကျော် တပ်ဆင်ပြီးပြီ၊ အားလုံးဟာ ဒီ Online Services တွေ၊ e-Services တွေအားလုံးသည် ထိုက်သင့်သလောက်တော့ တိုးတက်လာပြီ။ ဒါပေမယ့် အဲဒီအခါမှာ ခုနက 300:97899320 28:32qj£:ąê: G to G (Government to Government)i 320:93əgsaops:$, 8:93:697: အဖွဲ့အစည်းဆက်သွယ်ဖို့ G to B၊ အစိုးရအဖွဲ့အစည်းနဲ့ ပြည်သူလူထုကြားမှာ ဆက်သွယ်ဖို့ G to P စတဲ့ ဒီအဖွဲ့အစည်းတွေ တစ်ခုနဲ့တစ်ခု ဆက်သွယ်ညှိနှိုင်းမှုတွေ အများကြီးလုပ်လာကြတယ်။ လုပ်လာကြတဲ့အခါမှာ 300:ng?$osdaqj£:mcsso:cos? Data Bank cało. Data Center 33600:600:602 sdiq ပြီးတစ်ခု ဆောက်လိုက်တဲ့အခါ အများကြီး ပိုက်ဆံကုန်ပါတယ်။ ဒါကြောင့် အဲဒီ Budget တွေကို အားလုံး poosilceopsaozas osmas Cyber Security cope: nicobo Ple:cos cops:Ò Cost Effective ဖြစ်ဖို့ရာအတွက် တစ်နေရာတည်းမှာ စုစည်းမှဖြစ်မယ်၊ ကမ္ဘာ့နိုင်ငံ အသီးသီးမှာလည်းပဲ Data Center တွေ ဆောက်တယ်၊ ဒါကြောင့် ဒါကိုဆောက်ဖို့လိုအပ်တယ်ဆိုပြီးတော့ ညှိနှိုင်းပြီးတော့ ကျွန်တော်တို့ ဆုံးဖြတ်တာ ဖြစ်ပါတယ်။ အဲဒီတော့ စီမံကိန်းဆိုင်ရာ အချက်အလက်အကျဉ်းချုပ်ကတော့ ခုနကပြောတဲ့အတိုင်းပဲ ဒီ eGID လို့ခေါ်တဲ့ ကျွန်တော်တို့ကတာဝန်ယူပြီးဆောင်ရွက်ရမယ့် ဒီကိုရီးယားအစိုးရရဲ့ ချေးငွေဟာ ၉၃.၇၇၉ သန်း ဖြစ်ပြီးတော့ နိုင်ငံတော်အစိုးရရဲ့ဘတ်ဂျက်က အမေရိကန်ဒေါ်လာ ၁၀.၄၆ရ သန်းနှင့် ညီမျှတဲ့ မြန်မာကျပ်ငွေ ထည့်ဝင်ဆောင်ရွက်ရမှာဖြစ်ပါတယ်။ ၂၀၁၉ ဇန်နဝါရီလမှာ စာချုပ်ချုပ်နိုင်လိမ့်မယ်လို့ ကျွန်တော်တို့ ယူဆ ပါတယ်။ ၂၀၁၉ ဖေဖော်ဝါရီကနေပြီးတော့ ၂၀၂၁ အဓိကကတော့ ၂၀၁၉-၂၀၂၀ ဘတ်ဂျက်နဲ့ ၂၀၂၀-၂၀၂၁ ဘတ်ဂျက်အတွင်းမှာ ပြီးမယ်လို့ ကျွန်တော်တို့ယူဆပါတယ်။ အားလုံး မြန်မာနိုင်ငံအစိုးရရဲ့ အစိုးရအဖွဲ့ဝင် ဝန်ကြီးဌာနတွေအားလုံးအတွက် အကျိုးသက်ရောက်မှာ ဖြစ်ပါတယ်။ ဒီနေရာမှာ ဆောင်ရွက်မယ့်ဟာကတော့ ကျွန်တော်တို့က Backup စနစ်ဆောင်ရမှာ ဖြစ်ပါတယ်။ အဲဒီမှာ eGIDC မှာ Rack အလုံး ၅၀၀ ပါဝင်မှာ ဖြစ်ပါတယ်။ တစ်ခါ Backup System ကတော့ Rack ၁၀၀ ပဲ။ အင်မတန်အရေးကြီးတဲ့၊ လုံခြုံရေးအရ လိုအပ်တဲ့ တကယ်လို့ Disaster တွေဘာတွေဖြစ်လို့ ပျက်စီးသွားရင် ဒါကြီးတစ်ခုလုံး အကုန်လုံးပျက်စီးသွားမယ့် အစား နောက်ထပ်အရေးကြီးတဲ့ အချက်အလက်တွေကိုတော့ စုဆောင်းနိုင်ဖို့ Backup System တစ်ခုကို သန်လျင်မှာ တည်ဆောက်ရမှာ ဖြစ်ပါတယ်။ အဲဒီတော့ တည်ဆောက်ဖို့ရာအတွက်လည်း ကျွန်တော်တို့ အဲဒီမှာတော့ အားလုံးအပြည့်အဝ မတည်ဆောက်နိုင်ဘဲနဲ့ အရေးအကြီးဆုံး Data အချက်အလက်တွေကို Backup System နဲ့ ထားမှာ ဖြစ်ပါတယ်။ ဒီနေရာမှာ ဒီ Data Center ရဲ့ လျှပ်စစ်ဓာတ်အားရရှိမှု၊ UPS System၊ Heating Ventilation System, Air Conditioning System, Firefighting System, Networking System owoce s အားလုံးကို တပ်ဆင်ရမှာဖြစ်ပါတယ်။ တကယ့်ကို အမှားအယွင်းနည်းအောင် လုပ်ရမှာဖြစ်ပြီးတော့ တကယ် သုံးစွဲနိုင်မှု နှုန်းသည် ၉၉.၉၈၂ ရာခိုင်နှုန်း ဖြစ်ရမယ်ဆိုပြီးတော့ ပညာရှင်တွေနဲ့ ကျွန်တော်တို့ ညှိနှိုင်းထား ပါတယ်။ တကယ်လို့ပြတ်တောက်သောနာရီသည် တစ်နှစ်အတွင်းမှာမှ ၁.၆ နာရီ တစ်နာရီနဲ့ ၃၆ မိနစ် ထက်ပိုပြီးတော့ ပြတ်တောက်သွားလို့မရပါဘူး။ အားလုံးပေါင်း စုစုပေါင်းပြတ်တောက်ချိန်သည် ၁ နာရီ ၃၆ မိနစ်ထက်ပိုပြီးတော့ ပြတ်ခွင့်မရှိပါဘူး။ အဲဒါကြောင့်မို့လို့ ကျွန်တော်က Tire 3 လို့ခေါ်ပါတယ်။ ဒီနိုင်ငံမှာ Tire 3 ရှိတဲ့ Data Center ပုဂ္ဂလိက တစ်ခုတော့ဆောက်ထားပါတယ်။ သူကတော့ Rack ၄၀ ပဲ ရှိပါတယ်။ ကျွန်တော်တို့က Rack ၅၀၀ အတွက် တစ်တိုင်းတစ်ပြည်လုံးအတွက် စဉ်းစားပြီးတော့ ဆောင်ရွက်ထားတာ goulosusil 31owscype Sercurity Gopi Network Management System Gopi Server Management System copi Facility Management System op 399:00:018:60s? Control Room cops: cloegs ဖြစ်ပါတယ်။ ဒီနေရာမှာ Cloud Computing Techonologies ကို အသုံးပြုသွားမှာဖြစ်တဲ့အတွက်ကြောင့်မို့ နောက်ပိုင်းကျရင် Hardware အသုံးချမှုတွေကို လျှော့ချသွားနိုင်မှာ ဖြစ်ပါတယ်။ အဲဒီမှာလည်းပဲ လိုအပ်တဲ့ Fiber Cable ကီလိုမီတာ ၂၀၀ ကိုလည်းပဲ ဆက်ကြောင်းနဲ့ တည်ဆောက်သွားမှာဖြစ်ပါတယ်။ မြန်နှုန်းမြင့် ကွန်ရက် Government Special Network ကိုလည်း နေပြည်တော်မှာ တိုးချဲ့တည်ဆောက်သွားမှာ ဖြစ်ပါတယ်။ အဲဒါကြောင့် ကျွန်တော်တို့ရဲ့ အဓိကကတော့ ဘာအကျိုးရှိတာလဲဆိုတော့ ကျွန်တော်တို့က Cost Effective ဖြစ်မယ်။ အစိုးရဝန်ကြီးဌာနတွေ အားလုံးကို တစ်စုတစ်စည်းတည်း စုစည်းနိုင်မယ်။ နောက်ခုနက ဒီ လုံခြုံမှု တစ်ခုတစ်ခုစီမှာ လိုက်တပ်နေမယ့်အစား တစ်နေရာတည်းကနေပြီးတော့ အားလုံးကို သတင်းအချက်အလက် တွေကို စုစည်းနိုင်မှာဖြစ်တယ်။ အဲဒီအခါမှာ နိုင်ငံတော်ရဲ့ လူမှုရေး၊ စီးပွားရေး၊ ပညာရေး၊ ကျန်းမာရေးဆိုတဲ့ ကဏ္ဍအသီးသီး ဖွံ့ဖြိုးတိုးတက်လာမှာဖြစ်ပြီးတော့ နိုင်ငံတော်ရဲ့ စီးပွားဖွံ့ဖြိုးတိုးတက်မှုကို အထောက်အကူ ပြုမှာ ဖြစ်ပါတယ်။ အဲဒီတော့ Data Center ရဲ့ ဝန်ဆောင်မှုတွေ ပေးခြင်းအားဖြင့် နိုင်ငံတော်ရဲ့ဝင်ငွေကိုလည်း တစ်ဖက် တစ်လမ်းက ရရှိမှာဖြစ်ပါတယ်။ အဲဒီမှာ ခုနက ဝန်ဆောင်မှု ၁၆ မျိုးကိုတော့ ကျွန်တော် Power Point မှာ oseloos:olosusCollocation Service o Disaster Recovery Service, Cloud Service, Email Service စသည်ဖြင့် ဝန်ဆောင်မှုလုပ်ငန်းတွေအများကြီး ဒီ ပြန်ပြီးတော့ ရနိုင်တဲ့ဟာရှိပါတယ်။ ဒီနေရာမှာ သူသည် ဒီ ITCS ဒီ သတင်းအချက်အလက်နဲ့ Cyber လုံခြုံရေးဦးစီးဌာနရဲ့ ဒါပထမဆုံး တင်ပြတောင်းခံသော ချေးငွေဖြစ်ပါတယ်။ အဲဒီချေးငွေကလည်းပဲ အားလုံးသာ အပြည့်အဝ Rack အားလုံး ငှားရမယ်ဆိုရင် ဒီဟာသည် ဝင်ငွေဟာ တစ်ဖက်တစ်လမ်း ပြန်ရမှာဖြစ်ပါတယ်။ အခုက ဦးစီးဌာနဖြစ်ပြီး ပိုက်ဆံရှာဖွေတဲ့ဌာန မဟုတ်သော်လည်းပဲ သူ့ရဲ့ ကုန်ကျစရိတ်ကတော့ဖြင့် ဘယ်လိုနည်းနဲ့ဖြစ်ဖြစ် အပြည့်အဝ ရရင် ၁၅ နှစ်နဲ့ကျေမယ်။ အပြည့်အဝမရဘူးဆိုရင်လည်း နှစ် ၃၀ မှ ဒီ သူကပ်လာတဲ့ကာလမှာ အရေးကြီးဆုံး အချက်က ကျန်သော စီးပွားရေးအထောက်အကူပြုတဲ့ ကျန်တဲ့အချက်အလက်တွေကို ရရှိစေမှာဖြစ်တဲ့အကြောင်း ရှင်းလင်းတင်ပြအပ်ပါတယ်။ ဒါကတော့ ဒီ Architecture ဒီ ဗိသုကာဒီဇိုင်းတွေ၊ ပုံတွေဖြစ်တဲ့အတွက်ကြောင့် မြန်မြန်လေးပြန်ကျော်လိုက်ပါ။ ငဲ့ညှာသောအားဖြင့်။ ဒါကျွန်တော်တို့ ဆောက်မယ့်နေရာကတော့ နေပြည်တော်ကောင်စီကနေပြီးတော့ မြေနေရာကို လည်းပဲ ရရှိပြီးဖြစ်ပါတယ်။ အားလုံးလည်းပဲ ကိုရီးယားပညာရှင်တွေကိုလည်းပဲ ပြသပြီးဖြစ်ပါတယ်။ ဒါကြောင့် လေးစားအပ်ပါသော နာယကကြီးခင်ဗျား။ ဒီစီမံကိန်းကို အကောင်အထည်ဖော် ဆောင်ရွက်ခြင်း အားဖြင့် အစိုးရရဲ့ Online ဝန်ဆောင်မှုတွေကို ပြည်သူများကနေပြီးတော့ း၊ နေရာဒေသမရွေး အဆင်ပြေချောမွေ့စွာ ရယူအသုံးပြုလာနိုင်မယ်။ မြန်မာနိုင်ငံအနှံ့အပြားမှာရှိတဲ့ အစိုးရအဖွဲ့အစည်းတွေ၊ စီးပွားရေးလုပ်ငန်းတွေနဲ့ ပြည်သူများအကြားမှာ သတင်းတွေ၊ အချက်အလက်တွေ၊ ဆက်သွယ်စီးဆင်းမှုတွေ လွယ်ကူလျင်မြန်လာမယ်။ e-Government လုပ်ငန်းတွေ ပိုမိုပြီးတော့ အောင်မြင်လာမယ်။ အဲဒီအခါမှာ နိုင်ငံတော်ရဲ့ စီးပွားရေးကို တစ်ဖက်တစ်လမ်းကနေပြီး ဖွံ့ဖြိုးတိုးတက်စေမှာ ဖြစ်တယ်။ သတင်းအချက် အလက်တွေ၊ အစိုးရဌာနတွေရဲ့ အရေးကြီးတဲ့ Data တွေ၊ စာရင်းဇယားတွေကိုလည်းပဲ လုံခြုံစွာ ထိန်းသိမ်း ထားနိုင်မှာဖြစ်တယ်။ ဒါကြောင့် eGIDC လုပ်ငန်းကို ဒါသည် စီးပွားရေးဖွံ့ဖြိုးမှု ပူးပေါင်းဆောင်ရွက်ရေး ကိုရီးယားရဲ့ ရန်ပုံငွေ EDCF Loan ကနေပြီးတော့ အကောင်အထည်ဖော် ဆောင်ရွက်နိုင်ရန်အတွက် ဤ ပြည်ထောင်စုလွှတ်တော်မှ ခွင့်ပြု အတည်ပြုပေးစေလိုပါကြောင်း မေတ္တာရပ်ခံ ရှင်းလင်းတင်ပြအပ်ပါတယ် ခင်ဗျား။</speech>
<speech type="speaker">ဆက်လက်ပြီး စီမံကိန်းနှင့်ဘဏ္ဍာရေးဝန်ကြီးဌာန ရှင်းလင်းတင်ပြဖို့ ဖြစ်ပါတယ်။</speech>
<speech><agency id="27">ဦးမောင်မောင်ဝင်း(ဒုတိယဝန်ကြီး၊ စီမံကိန်းနှင့်ဘဏ္ဍာရေးဝန်ကြီးဌာန)</agency>လေးစားအပ် အဖွဲ့အစည်းဝင်များ၊ ဧည့်သည်တော်များအားလုံးပဲ မင်္ဂလာပါ။ ကျွန်တော်ကတော့ စီမံကိန်းနှင့်ဘဏ္ဍာရေး ဝန်ကြီးဌာနမှ ဒုတိယဝန်ကြီး ဦးမောင်မောင်ဝင်း ဖြစ်ပါတယ်။ ကျွန်တော့အနေနဲ့ ပို့ဆောင်ရေးနဲ့ ဆက်သွယ်ရေး ဝန်ကြီးဌာန၊ သတင်းအချက်အလက်နည်းပညာနှင့် ဆိုက်ဘာလုံခြုံရေးဦးစီးဌာနက သတင်းအချက်အလက် ဗဟိုဌာနကြီး (e-Government Integrated Data Center -eGIDC) တည်ဆောက်ခြင်း စီမံကိန်းအတွက် ကိုရီးယားသမ္မတနိုင်ငံ စီးပွားရေးဖွံ့ဖြိုးတိုးတက်မှုပူးပေါင်းဆောင်ရွက်ရေးရန်ပုံငွေ (Economic Development Cooperation Fund-EDCF) ထံမှချေးငွေ အမေရိကန်ဒေါ်လာ ၉၃.၇၇၉ သန်း ရယူဖို့ကိစ္စရပ်နဲ့ ပတ်သက်ပြီး စီမံကိန်းနှင့် ဘဏ္ဍာရေးဝန်ကြီးဌာနကိုယ်စား ရှင်းလင်းတင်ပြမှာ ဖြစ်ပါတယ်။ နာယကကြီးခင်ဗျား ကိုရီးယားသမ္မတနိုင်ငံ EDCF ချေးငွေကို ကိုရီးယားပို့ကုန်သွင်းကုန်ဘဏ် (Korea EXIM Bank) မှတစ်ဆင့် ရရှိမှာဖြစ်ပြီးတော့ ချေးငွေဆိုင်ရာ စည်းကမ်းသတ်မှတ်ချက်များအရ ဆိုင်းငံ့ကာလ ၁၅ နှစ်၊ ပြန်ဆပ်ကာလ ၂၅ နှစ်၊ စုစုပေါင်းချေးငွေသက်တမ်း ၄၀ နှစ် ဖြစ်ပါတယ်။ အတိုး နှုန်းဟာ တစ်နှစ်ကို ၀.၀၁ ရာခိုင်နှုန်းဖြစ်ပြီးတော့ ဝန်ဆောင်ခ (Service Charges) အဖြစ်နဲ့တော့ ၀.၁ ရာခိုင်နှုန်း ပေးချေရမှာ ဖြစ်ပါတယ်။ အဆိုပါချေးငွေရဲ့ Grant Element ကိုတွက်ချက်ရာမှာ ၇၃.၃၉ ရာခိုင်နှုန်း ရရှိသည့်အတွက် သက်သာမှုရှိသော ချေးငွေ (Concessional Loan) ဖြစ်ပါကြောင်း တင်ပြ အပ်ပါတယ်။ စီမံကိန်းတစ်ခုလုံးအတွက် ဖြစ်မြောက်နိုင်စွမ်း လေ့လာဆန်းစစ်မှု (Feasibility Study) ကို ၂၀၁ရ ခုနှစ်၊ ဇွန်လမှ နိုဝင်ဘာလအထိ ကိုရီးယားသမ္မတနိုင်ငံမှ ကျွမ်းကျင်ပညာရှင်အဖွဲ့နဲ့ သတင်း အချက်အလက် နည်းပညာနှင့် ဆိုက်ဘာလုံခြုံရေးဦးစီးဌာနမှ တာဝန်ရှိသူများဖြင့် ဆောင်ရွက်ခဲ့ကြောင်း၊ စီမံကိန်းကို ၂၀၁၉ ခုနှစ်မှ ၂၀၂၁ ခုနှစ် အထိ ၃ နှစ် အကောင်အထည်ဖော်ဆောင်ရွက်ရန် လျာထားကြောင်း တွေ့ရှိရပါတယ်။ လေးစားအပ်ပါသော နာယကကြီးခင်ဗျာ။ အဆိုပါ သတင်းအချက်အလက်ဗဟိုဌာနကြီး တည်ဆောက်ခြင်း စီမံကိန်းဆောင်ရွက်ခြင်းဖြင့် နိုင်ငံတော်က အရှိန်အဟုန်မြှင့်ပြီးတော့ ဆောင်ရွက်နေတဲ့ e-Government လုပ်ငန်းစဉ်များအတွက် အဓိကအထောက်အကူဖြစ်မှာ ဖြစ်ပါတယ်။ ပြည်သူများအနေနဲ့ အရည်အသွေး မြင့်မားတဲ့ Online Application များကို း၊ နေရာမရွေးအသုံးပြုနိုင်ခြင်း၊ အစိုးရအဖွဲ့အစည်းများ၊ စီးပွားရေးလုပ်ငန်းများနှင့် ပြည်သူလူထုကြားမှာ သတင်းအချက်အလက်များ ပိုမိုသိရှိလာနိုင်ခြင်း၊ အစိုးရ လုပ်ငန်းများ၊ စီးပွားရေးလုပ်ငန်းစုများနဲ့ လူမှုရေးလုပ်ငန်းဆိုင်ရာ အသိအမြင်များ ပိုမိုတိုးတက်လာခြင်းနှင့် သက်သာခြင်းဖြင့် ကုန်ကျစရိတ်များလျှော့ချနိုင်ခြင်းစတဲ့ အကျိုးကျေးဇူးများ ရရှိလာမှာဖြစ်ကြောင်း တွေ့ရှိရပါတယ်။ ချေးငွေရယူရေးကိစ္စအပေါ်မှာ ဖွံ့ဖြိုးမှုအကူအညီများညှိနှိုင်းရေးအဖွဲ့၊ ပြည်ထောင်စုအစိုးရအဖွဲ့ စီးပွားရေးရာကော်မတီတို့မှတစ်ဆင့် ပြည်ထောင်စုအစိုးရအဖွဲ့သို့ တင်ပြခဲ့ပြီး ၈-၈-၂၀၁၈ ရက်နေ့မှာ ကျင်းပပြုလုပ်တဲ့ ပြည်ထောင်စုအစိုးရအဖွဲ့ အစည်းအဝေးအမှတ်စဉ် (၁၄/၂၀၁၈) မှ သဘောတူ အတည် ပြုကြောင်း ဆုံးဖြတ်ခဲ့ပါတယ်။ စီမံကိန်းကို အဓိကတာဝန်ခံ၍ ဆောင်ရွက်မည့်ဌာနမှာ ပို့ဆောင်ရေးနှင့် ဆက်သွယ်ရေးဝန်ကြီးဌာန၊ သတင်းအချက်အလက်နည်းပညာနဲ့ ဆိုက်ဘာလုံခြုံရေးဦးစီးဌာနဖြစ်ပြီးတော့ ၃၁-၃-၂၀၁၈ ရက်နေ့ထိ ယခင်ခေတ်အဆက်ဆက်မှ ပို့ဆောင်ရေးနှင့်ဆက်သွယ်ရေးဝန်ကြီးဌာနက ရယူခဲ့သည့် ပြည်ပကြွေးမြီ စုစုပေါင်းကတော့ အမေရိကန်ဒေါ်လာ ၃.၅၉၁.၈၈၅ သန်း ဖြစ်ပြီးတော့ ပေးဆပ်ရန်လက်ကျန်အဖြစ်နဲ့ အမေရိကန်ဒေါ်လာ ၁,၆၉၁.၆၁၈ သန်း ကျန်ရှိသည်ကို တွေ့ရှိရပါတယ်။ သတင်းအချက်အလက် နည်းပညာနဲ့ ဆိုက်ဘာလုံခြုံရေး ဦးစီးဌာနအနေနဲ့ကတော့ ပြည်ပချေးငွေရယူခြင်းဟာ ပထမဆုံးအကြိမ် ဖြစ်ပါကြောင်း တင်ပြအပ်ပါတယ်။ ချေးငွေကိုအပြည့်အဝ ထုတ်ယူသုံးစွဲပြီးပါက အကြမ်းအားဖြင့် ဆိုင်းငံ့ကာလအတွင်းမှာ တစ်နှစ်ကို အတိုး အမေရိကန်ဒေါ်လာ ၀.၀ဝ၉ သန်းခန့်ပြန်လည်ပေးဆပ်ရမှာဖြစ်ပြီးတော့ ပြန်ဆပ်ကာလအတွင်းမှာတော့ တစ်နှစ်လျှင် အရင်းနဲ့အတိုးပေါင်း အမေရိကန်ဒေါ်လာ ၃.၇၆၀ သန်းခန့်ကို ပြန်လည်ပေးဆပ်ရမှာ ဖြစ်ပါတယ်။ ောက်တဲ့ နှစ်အလိုက် အတိုး၊ အရင်း ပြန်လည်ပေးဆပ်နိုင်ရန်အတွက် ပို့ဆောင်ရေးနဲ့ ဆက်သွယ်ရေး ဝန်ကြီးဌာန၊ သတင်းအချက်အလက်နဲ့ နည်းပညာဝန်ဆောင်မှုလုပ်ငန်းဖြင့် တိုးတက်ရရှိလာတဲ့ ဝင်ငွေများကို သက်ဆိုင်ရာဌာန ဘတ်ဂျက်ကို နှစ်အလိုက်ပေးသွင်းရမှာဖြစ်ပြီးတော့ ချေးငွေ ပေးဆပ်ဖို့ကိုလည်းပဲ နှစ်အလိုက် လျာထားသုံးစွဲရမှာ ဖြစ်ပါတယ်။ ၃၁-၃-၂၀၁၈ ရက်နေ့မှာရှိတဲ့ နိုင်ငံတော်ရဲ့ ပြည်ပကြွေးမြီလက်ကျန် အခြေအနေအရ အမေရိကန် ဒေါ်လာ ၁၀.၂ ဘီလီယံ ခန့်ရှိပြီးတော့ ပြည်ပကြွေးမြီနဲ့ ဂျီဒီပီအချိုးဟာ ၁၅.၄၅ ရာခိုင်နှုန်းခန့် ဖြစ်ပါတယ်။ ကြွေးမြီခံနိုင်ရည်ရှိမှု အတိုင်းအတာအတွင်းရှိပါကြောင်း တင်ပြအပ်ပါတယ်။ နာယကကြီးခင်ဗျား။ ဒီချေးငွေစီမံကိန်းဟာ ၂၀၁၈-၂၀၁၉ ခု၊ ဘဏ္ဍာရေးနှစ် ပြည်ထောင်စုရဲ့ ဘဏ္ဍာ ငွေအရအသုံးဆိုင်ရာဥပဒေ၊ ပြည်သူ့ကြွေးမြီစီမံခန့်ခွဲမှုဥပဒေ၊ ၂၀၁ရ ကာလလတ်ကြွေးမြီ စီမံခန့်ခွဲမှု မဟာ ဗျူဟာ၊ ဖွံ့ဖြိုးမှုအကူအညီဆိုင်ရာ မူဝါဒများနဲ့လည်း ကိုက်ညီမှုရှိတဲ့အပြင် မကြာသေးမီက ထုတ်ပြန်ထားတဲ့ မြန်မာနိုင်ငံရဲ့ ရေရှည်တည်တံ့ခိုင်မြဲပြီးတော့ ဟန်ချက်ညီသော ဖွံ့ဖြိုးတိုးတက်မှုစီမံကိန်း MSDP (၂၀၁၈၂၀၃၀) ၏ မဟာဗျူဟာ ၃.၆ နဲ့လည်း ကိုက်ညီမှုရှိပါကြောင်း တင်ပြအပ်ပါတယ်။ လေးစားအပ်ပါသောနာယကကြီးနဲ့ လွှတ်တော်ကိုယ်စားလှယ်ကြီးများခင်ဗျာ။ သို့ဖြစ်ပါ၍ သတင်း saajadzacundourg : oors (e-Governmental Integrated Data Center-GIDC) osposobe: စီမံကိန်းအတွက် ပို့ဆောင်ရေးနဲ့ဆက်သွယ်ရေးဝန်ကြီးဌာန၊ သတင်းအချက်အလက် နည်းပညာနှင့် ဆိုက်ဘာ လုံခြုံ ရေးဦးစီးဌာနအတွက် ကိုရီးယားသမ္မတနိုင်ငံ စီးပွားရေးဖွံ့ဖြိုးတိုးတက်မှုပူးပေါင်းဆောင်ရွက်ရေး ရန်ပုံငွေ (EDCF)ထံမှ ချေးငွေ အမေရိကန်ဒေါ်လာ ၉၃.၇၇၉ သန်း ရယူနိုင်ရေးကိစ္စကို ပြည်ထောင်စု လွှတ်တော်က ဆွေးနွေးသုံးသပ်၍ အတည်ပြုချက်ရယူပေးနိုင်ပါရန် နာယကကြီးမှတစ်ဆင့် လေးစားစွာ တင်ပြအပ်ပါတယ်ခင်ဗျာ။ အားလုံးကျေးဇူးတင်ပါတယ်။</speech>
<title>အထက်ပါချေးငွေနှင့်စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ်ရှိပါက အမည်စာရင်းတင်သွင်းနိုင်ကြောင်း ကြေညာခြင်း</title>
<speech type="speaker">အစီအစဉ်(၁၂)ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံတော် သမ္မတထံမှ ပေးပို့စာမိတ္တူကို လွှတ်တော်ကိုယ်စားလှယ်များထံ ကြိုတင်ဖြန့်ဝေထားပါတယ်။ ပေးပို့စာမိတ္တူကို နောက်ဆက်တွဲဖြင့် ဖော်ပြထားပါသည်။ အထက်ပါချေးငွေနဲ့စပ်လျဉ်းပြီး လာမယ့်အပတ်မှာ ကျင်းပပြုလုပ်မယ့် ပြည်ထောင်စုလွှတ်တော် အစည်းအဝေး၌ ဆွေးနွေးဆုံးဖြတ်ရန် လျာထားပါတယ်။ ဒါကြောင့် ဆွေးနွေးလိုတဲ့ လွှတ်တော်ကိုယ်စားလှယ် ရှိပါက ၅-၁၂-၂၀၁၈ ရက် (ဗုဒ္ဓဟူးနေ့) ညနေ ၄ နာရီ နောက်ဆုံးထားပြီး ပြည်ထောင်စုလွှတ်တော်ရုံး ညွှန်ကြားရေးမှူးချုပ်ထံ အမည်စာရင်းတင်သွင်းနိုင်ကြောင်း ကြေညာပါတယ်။</speech>
</motion>
<motion>
<title>နိုင်ငံတော်သမ္မတထံမှ ပေးပို့ထားသော အပြည်ပြည်ဆိုင်ရာ ရော်ဘာသုတေသနနှင့်နည်းပညာ ဖွံ့ဖြိုးရေးဘုတ်အဖွဲ့သို့ ဝင်ရောက်ရန်နှင့် နှစ်စဉ်ကြေးထည့်ဝင်ရန်ကိစ္စနှင့်စပ်လျဉ်း၍ ဦးရန်လင်း၊ ကျိုက်လတ်မဲဆန္ဒနယ်က ဆွေးနွေးခြင်း</title>
<speech type="speaker">အစီအစဉ်(၁၃) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံတော်သမ္မတထံမှ ပေးပို့ထားတဲ့ အပြည်ပြည်ဆိုင်ရာ ရော်ဘာသုတေသနနှင့် နည်းပညာဖွံ့ဖြိုးရေး ဘုတ်အဖွဲ့သို့ ဝင်ရောက်ရန်နဲ့နှစ်စဉ်ကြေးထည့်ဝင်ရန် ကိစ္စနဲ့စပ်လျဉ်းပြီး ၂၆-၁၁-၂၀၁၈ ရက်က ကျင်းပ ပြုလုပ်ခဲ့တဲ့ ပြည်ထောင်စုလွှတ်တော်အစည်းအဝေးမှာ သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က လွှတ်တော်သို့ ရှင်းလင်းတင်ပြခဲ့ပြီး ဖြစ်ပါတယ်။ အထက်ပါကိစ္စနဲ့စပ်လျဉ်းပြီး ဦးရန်လင်း ကျိုက်လတ်မဲဆန္ဒနယ်က ဆွေးနွေးဖို့ဖြစ်ပါတယ်။</speech>
<speech><mp id="1621">ဦးရန်လင်း(ကျိုက်လတ်မဲဆန္ဒယ်၊ ဧရာဝတီတိုင်းဒေသကြီး)</mp>လေးစားအပ်ပါတဲ့ ပြည်ထောင်စုလွှတ်တော် နာယကကြီးနဲ့တကွ ယနေ့အခမ်းအနားသို့ ကြွရောက်လာသူ အားလုံးအား မင်္ဂလာ ပါလို့ ဦးစွာဂါဝရပြု နှုတ်ဆက်ပါတယ်။ ကျွန်တော်က ဧရာဝတီတိုင်းဒေသကြီး၊ ကျိုက်လတ်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးရန်လင်းဖြစ်ပါတယ်။ နာယကကြီးခင်ဗျား။ ကျွန်တော်ဒီကနေ့ အပြည်ပြည်ဆိုင်ရာရော်ဘာသုတေသနနှင့် နည်းပညာ ဖွံ့ဖြိုးရေးဘုတ်အဖွဲ့ကို ဝင်ရောက်ဖို့ကိစ္စနဲ့ နှစ်စဉ်ကြေးပေးဖို့ကိစ္စကို ဆွေးနွေးမှာ ဖြစ်ပါတယ်။ ဆွေးနွေးတဲ့ အခါမှာ အချက် ၂ ချက်နဲ့ ဆွေးနွေးမှာဖြစ်ပါတယ်။ နံပါတ် (၁) အချက်က မြန်မာနိုင်ငံရဲ့ လက်ရှိ ရော်ဘာ စိုက်ပျိုးတဲ့အခြေအနေနဲ့ ဘယ်လိုအခက်အခဲတွေ တွေ့နေရသလဲဆိုတာ ဖြစ်ပါတယ်။ ဒုတိယအချက်က တော့ အဲဒီဘုတ်အဖွဲ့ကိုဝင်ရရင် ဘယ်လိုများအကျိုးကျေးဇူးရမလဲ ဆိုတာတွေကို တင်ပြပြီးတော့မှ ထောက်ခံ ဆွေးနွေးမှာဖြစ်ပါတယ်။ ပထမဆုံးအချက်အနေနဲ့ မြန်မာနိုင်ငံမှာ ၂၀၁၅ လောက်က ရော်ဘာစိုက်ဧက ဟက်တာပေါင်း ၂၀၀,၀၀၀ ကျော်လောက်ရှိပါတယ်။ ဧက အားဖြင့်ဆိုရင်တော့ ၅၅၀,၀၀၀ လောက် ရှိပါတယ်။ အခု ၁၀ နှစ် အကြာ ၂၀၁၅-၂၀၁၆ မှာ ဧကပေါင်းဟာ ဟက်တာပေါင်းက ၆၀၀,၀၀၀ ကျော် ဖြစ်လာပါပြီ။ အဲဒီတော့ ထို့အတူပဲ အထွက်ဟာ လွန်ခဲ့သော ၁၀ နှစ်က မက်ထရစ်တန်ချိန် ၆၄,၀၀၀ ထွက်ပေမယ့် အခုမက်ထရစ်တန်ချိန်ပေါင်း ၂၁၀,၀၀၀ ကျော် ထွက်နေတာဖြစ်ပါတယ်။ အဲဒီတော့ ရော်ဘာတွေ နှစ်နဲ့အမျှ တိုးတက်ပြီးတော့မှ ထုတ်လုပ်လာပေမယ့်လို့ မြန်မာနိုင်ငံရဲ့ ရော်ဘာစိုက်ပျိုးရေးဟာ အဓိက အချက် ၂ ချက် မှာ အခက်အခဲရှိနေပါတယ်။ နံပါတ်(၁)က ရော်ဘာရဲ့ ဈေးနှုန်းဟာ ကမ္ဘာ့ဈေးနှုန်းများအတိုင်း ဆိုချင်တာက ကမ္ဘာမှာ ရော်ဘာ ဈေးက အတက်အကျရှိပါတယ်။ အဲဒီအတက်အကျဒဏ်ကို ထုံးစံအတိုင်းပဲ မြန်မာနိုင်ငံကလည်း ခံရပါ တယ်။ ရော်ဘာဈေးနှုန်းကျတဲ့နှစ်တွေမှာ ရော်ဘာသမားများဟာ တော်တော် ဒုက္ခရောက်ပါတယ်။ တော့ ရော်ဘာကို မစိုက်လို့လဲ မဖြစ်ပါဘူး။ ကျွန်တော်တို့ Synthetic Rubber လို့ခေါ်တဲ့ ဓာတုဗေဒ ဓာတ်ခွဲခန်းက ထုတ်လုပ်တဲ့ ရော်ဘာဟာ ဒီ Natural ရော်ဘာလို့ခေါ်တဲ့ သဘာဝရော်ဘာရဲ့ ပျော့ပျောင်းမှု Electricity ကိုမမီပါဘူး။ အဲဒါကြောင့်မို့လို့ ကျွန်တော်တို့ သဘာဝရော်ဘာကို ဆက်လက်စိုက်ပျိုးဖို့ ကတော့ လိုနေဆဲဖြစ်ပါတယ်။ ဒါ နံပါတ် (၁) အချက်ပါ။ နံပါတ်(၂) အချက်က မြန်မာနိုင်ငံက ထုတ်လုပ်လိုက်တဲ့ ရော်ဘာရဲ့ အရည်အသွေး ဖြစ်ပါတယ်။ ကမ္ဘာမှာ အရည်အသွေးအဆင့် ၁၊ အဆင့် ၂၊ အဆင့် ၃ ရှိတဲ့ အထဲမှာ မြန်မာနိုင်ငံရဲ့ ရော်ဘာဟာ အဆင့် ၃ မှာ ရှိပါတယ်။ အဲဒါကြောင့်မိုလို့ရော်ဘာသမားများ ဝင်ငွေနည်းပါတယ်။ မြန်မာနိုင်ငံရဲ့ ရော်ဘာအဆင့်အတန်း တိုးတက်အောင်လုပ်ဖို့လည်း လိုနေပါတယ်။ အဲဒါကြောင့်မို့လို့ ဈေးနှုန်းမတည်ငြိမ်ခြင်းနဲ့ အရည်အသွေး တိုးတက်အောင်လုပ်ဖို့ဆိုတဲ့ အခက်အခဲ ၂ ခုဟာ လက်ရှိ မြန်မာရော်ဘာစိုက်ပျိုးရေးမှာ တွေ့ကြုံနေရတဲ့ အခက်အခဲ ဖြစ်ပါတယ်။ နောက်အခု ဘုတ်အဖွဲ့အကြောင်းကို အနည်းငယ်ပြောလိုပါတယ်။ ဒီဘုတ်အဖွဲ့ဟာ ၁၉၆၀ မှာ စတင်တည်ထောင်ပြီးတော့မှ မလေးရှားနိုင်ငံ ကွာလာလမ်ပူမြို့မှာ အခြေစိုက်ပါတယ်။ ဒီအသင်းကြီးရဲ့ အဓိကတာဝန် ၂ ခုရှိပါတယ်။ တစ်ခုက အသင်းကြီးမှာ တွေ့ကြုံခဲ့ရတဲ့ သူ့ရဲ့ အတွေ့အကြုံတွေနဲ့ ပြဿနာ များကို အသင်းဝင်နိုင်ငံများကို သူကဖြန့်ဝေ ဝေမျှပါတယ်။ အဲဒါအပြင်ကို သုတေသနရန်ပုံငွေတွေကို လည်းပဲ သူကဝေမျှပေးပါတယ်။ ဒီနေရာမှာ ရော်ဘာပင်တစ်ပင် မျိုးကောင်းအသစ်တစ်ခုနေရာဒေသ တစ်ခုမှာ ကိုက် မကိုက် သုတေသနလုပ်ရတာ အနည်းဆုံး ၁၀ နှစ်ခန့်ကြာပါတယ်။ ြင့်ပါ တယ်။ ပိုက်ဆံကုန်ပါတယ်။ ကျွန်တော်တို့ မြန်မာနိုင်ငံမှာ မုဒုံမှာ ရော်ဘာသုတေသန ဌာနရှိပါတယ်။ ဒီတစ်ခုတည်း ကနေ ပြီးတော့မှပဲ အခုကျွန်တော်တို့ ဧရာဝတီတိုင်း၊ နောက် မွန်ပြည်နယ်၊ တနင်္သာရီတိုင်းတွေမှာ ဘယ် တိုင်း၊ ဘယ်ဒေသမှာ ဘယ်ရော်ဘာမျိုးတွေ စိုက်သင့်တယ်ဆိုတဲ့ Recommend တွေပေးပြီးမှ သုတေသန လုပ်ထားတာတွေ ရှိပါတယ်။ သို့သော်လည်းပဲ နိုင်ငံကမဖွံ့ဖြိုးတာနဲ့၊ ရန်ပုံငွေလိုအပ်တာနဲ့ သုတေသန တွေကို လိုအပ်ဆဲဖြစ်ပါတယ်။ နောက် ဒီအသင်းကြီးကို ကြည့်မယ်ဆိုလို့ရှိရင် ဒီအသင်းမှာ အခုလက်ရှိ အခါမှာ ကျွန်တော်တို့ ကမ္ဘာမှာ ရော်ဘာထုတ်လုပ်တဲ့ နိုင်ငံပေါင်း ၉၅ ရာခိုင်နှုန်းဟာ အသင်းဝင် ဖြစ်နေ ပါပြီ။ အဲဒါကြောင့်မို့လို့ ကျွန်တော်တို့ နိုင်ငံအနေနဲ့ အခုမှအသင်းဝင်တာ နောက်များ ကျနေသလားလို့ တောင် ထင်မိပါတယ်။ နောက် ဒီ အသင်းကြီးက ဘာတွေလုပ်ပေးသလဲဆိုရင် အစည်းအဝေးတွေ လုပ်ပါ တယ်။ Seminar ခေါ်တဲ့ နည်းပညာပိုင်းဆိုင်ရာဆွေးနွေးပွဲတွေ လုပ်ပါတယ်။ သုတေသနမှာ သိပ်ပြီး တော့များ ကြီးမားတဲ့ သုတေသနလုပ်ရင် ရန်ပုံငွေလိုရင် မျှဝေထည့်ပေးပါတယ်။ ကောင်းမွန်တဲ့ သုတေ သနပညာရှင် များများပြည့်လို့ရှိရင် သူတို့ကို မြှောက်စားချီးမြှင့်ပါတယ်။ အဲဒါကြောင့်မို့လို့ သုတေသန ထုတ်ခဲ့တဲ့ ဟာတွေကိုလည်းပဲ သုတေသနစာတမ်းတွေ ပေါ်ထွက်လာရေး အတွက်လည်း ကူညီဆောင်ရွက် ပေးပါတယ်။ အဲဒါကြောင့်မိုလို့ ကျွန်တော်တို့နိုင်ငံမှာ လိုအပ်နေတဲ့ ရော်ဘာသုတေသနအတွက်၊ ရော်ဘာဖွံ့ဖြိုး ဖို့အတွက် ထုတ်လုပ်လိုက်တဲ့ ရော်ဘာတွေ အရည်အသွေးကောင်းဖို့အတွက် အဓိက အသက်သွေးကြော ဖြစ်တဲ့ သုတေသနလုပ်ငန်းဟာ ဖွံ့ဖြိုးတိုးတက်လာဖို့ ရှိပါတယ်။ ဒါကြောင့်မို့လို့ ဒီအသင်းကို ဝင်သင့် ပါကြောင်းနဲ့ အသင်းဝင်ခဲ့လို့ရှိရင် နှစ်စဉ်ကြေးကတော့ ပေးရမှာဖြစ်ပါတယ်။ ဒါကြောင့်မိုလို့ အသင်းဝင် ဖို့ရော၊ နှစ်စဉ်ကြေးပေးဖို့ရော ခွင့်ပြုသင့်ပါကြောင်း ပြည်ထောင်စုလွှတ်တော်ကြီးကို တိုက်တွန်းရင်းနဲ့ နိဂုံးချုပ်ပါတယ်။ အားလုံးကို ကျေးဇူးတင်ပါတယ်။</speech>
<title>အထက်ပါကိစ္စနှင့်စပ်လျဉ်း၍ သက်ဆိုင်ရာ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက ပြန်လည်ရှင်းလင်း ဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၁၄) ဖြစ်ပါတယ်။ လွှတ်တော်ကိုယ်စားလှယ်ရဲ့ ဆွေးနွေးချက်နဲ့ စပ်လျဉ်းပြီး သက်ဆိုင်ရာ ပြည်ထောင်စုအဆင့်အဖွဲ့အစည်းဝင်က ပြန်လည်ရှင်းလင်း ဆွေးနွေးဖို့ဖြစ်ပါတယ်။</speech>
<speech><agency id="11">ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>လေးစားအပ်ပါသော ပြည်ထောင်စုလွှတ်တော် နာယကကြီးနှင့် လွှတ်တော်ကိုယ်စားလှယ်များခင်ဗျား။ အပြည်ပြည်ဆိုင်ရာ ရော်ဘာသုတေသနနှင့် နည်းပညာဖွံ့ဖြိုးရေးဘုတ်အဖွဲ့ (International Rubber Research and Development Board-IRRDB)ကို အဖွဲ့ဝင်အဖြစ် မြန်မာနိုင်ငံမှ ဝင်ရောက်ခွင့်ပြုပါရန်နှင့် နှစ်စဉ်ကြေး ထည့်ဝင်ခွင့်ပြုနိုင်ပါရန် ကိစ္စရပ်အပေါ်ပြန်လည် ဆွေးနွေးတင်ပြပါ့မယ်။ အဆိုပါကိစ္စနဲ့ စပ်လျဉ်းပြီး ကျိုက်လက်မြို့နယ် ပြည်သူ့လွှတ်တော်ကိုယ်စားလှယ်ကြီး ဦးရန်လင်းမှ အကြံပြုသုံးသပ် ဆွေးနွေးသွားမှုလည်းရှိပါတယ်။ လွှတ်တော်ကိုယ်စားလှယ်ကြီးကိုလည်းပဲ အထူးကျေးဇူးတင်ရှိပါကြောင်း တင်ပြအပ်ပါတယ်။ နာယကကြီးခင်ဗျား။ မြန်မာနိုင်ငံရဲ့ အမျိုးသားပို့ကုန်မဟာဗျူဟာ National Export Strategy ရဲ့ ဦးစားပေးကဏ္ဍအနက်မှာ ရော်ဘာလုပ်ငန်းဟာ အရေးကြီးတဲ့ ကဏ္ဍတစ်ရပ်အဖြစ်ပါဝင်ပါတယ်။ လွှတ်တော် ကိုယ်စားလှယ်ကြီး ထောက်ပြဆွေးနွေးသလို မိမိတို့မြန်မာနိုင်ငံရဲ့ ရော်ဘာစိုက်ပျိုးထုတ်လုပ်မှုဟာ လက်ရှိ အခြေအနေမှာ စိုက်ဧက ၁၆ သိန်းကျော်ရှိတဲ့အနက် ဧက ၇၇၀,၀၀၀ ခန့်ဟာ အစေးလှီးဧကများဖြစ်ပြီးတော့ တန်ချိန် ၂၄၀,၀၀၀ ခန့်သာ ထုတ်လုပ်နိုင်မှုအခြေအနေရှိပါတယ်။ အထွက်နှုန်းအနေနဲ့လည်း နိုင်ငံတကာနဲ့ ယှဉ်လို့ရှိရင် နည်းပါးနေပြီး တစ်ဧကမှာပျမ်းမျှ ပေါင် ၇၀၀ ၀န်းကျင်သာရှိပါတယ်။ ရော်ဘာပြည်ပတင်ပို့မှု အနေနဲ့လည်းပဲ လက်ရှိမှာ တန်ချိန် ၁၃၀,၀၀၀ ၀န်းကျင်သာရှိပါတယ်။ ထုတ်လုပ်တဲ့ ရော်ဘာအရည် အသွေးအပေါ်မှာ မူတည်ပြီးတော့ ဈေးကွက်ရရှိရေးနဲ့ ထိုက်သင့်တဲ့ဈေးနှုန်း ရရှိရေးတို့ကို ကြိုးပမ်းဆောင်ရွက် နေရဆဲ အခြေအနေဖြစ်ပါတယ်။ အပြည်ပြည်ဆိုင်ရာ ရော်ဘာသုတေသနနဲ့ နည်းပညာဖွံ့ဖြိုးရေးဘုတ်အဖွဲ့ကို ဝင်ရောက်မယ် ဆိုရင် မျိုးပိုင်းဆိုင်ရာ၊ နည်းပညာပိုင်းဆိုင်ရာ၊ သတင်းအချက်အလက်များနဲ့ ရော်ဘာကဏ္ဍ ဖွံ့ဖြိုးတိုးတက်ရေး သုတေသနရလဒ်တွေကို ပိုမိုသိရှိနိုင်မယ့်အပြင် မြန်မာနိုင်ငံရဲ့ ရော်ဘာအရည်အသွေးနဲ့ အထွက်နှုန်း တိုးတက်ရေးအတွက်ကိုလည်းပဲ အကျိုးရှိစွာ အသုံးချသွားနိုင်မှာ ဖြစ်ပါတယ်။ မိမိတို့နိုင်ငံမှာ ဖွဲ့စည်း ဆောင်ရွက်နေတဲ့ မြန်မာနိုင်ငံရော်ဘာစိုက်ပျိုးထုတ်လုပ်သူများ အသင်းအတွက်လည်းပဲ နိုင်ငံတကာ ရော်ဘာသုတေသန အဖွဲ့အစည်းနဲ့ချိတ်ဆက် ပူးပေါင်းဆောင်ရွက်ပေးလာနိုင်မှာ ဖြစ်တဲ့အတွက် မြန်မာ့ ရော်ဘာကဏ္ဍ ဖွံ့ဖြိုးတိုးတက်လာနိုင်မယ့် အခြေအနေများ ဖန်တီးလာနိုင်မှာ ဖြစ်ပါတယ်။ နာယကကြီးခင်ဗျာ။ အသင်းဝင်ရောက်ဖို့နဲ့ နှစ်စဉ်ကြေးထည့်ဝင်ဖို့ကိစ္စနဲ့ ပတ်သက်ပြီး ပြည်ထောင်စု အစိုးရအဖွဲ့ကို လုပ်ထုံးလုပ်နည်းများနဲ့အညီ တင်ပြသဘောတူ ခွင့်ပြုချက်များရရှိပြီး ဖြစ်တဲ့အတွက် မြန်မာနိုင်ငံအနေနဲ့ အပြည်ပြည်ဆိုင်ရာရော်ဘာသုတေသနနဲ့ နည်းပညာဖွံ့ဖြိုးရေးဘုတ်အဖွဲ့ IRRDB သို့ ဝင်ရောက်ခွင့်ပြုနိုင်ရေးနဲ့ နှစ်စဉ်ကြေးထည့်ဝင်ခွင့်ပြုနိုင်ရေးကိစ္စရပ်အပေါ် ပြည်ထောင်စုလွှတ်တော်မှ အတည်ပြုခွင့်ပြုပေးနိုင်ပါရန် လေးစားစွာ တင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ လွှတ်တော်ရဲ့ သဘောထားရယူ ပါမယ်။ အပြည်ပြည်ဆိုင်ရာ ရော်ဘာသုတေသနနှင့် နည်းပညာဖွံ့ဖြိုးရေးဘုတ်အဖွဲ့သို့ ဝင်ရောက်ရန်နှင့် နှစ်စဉ်ကြေးထည့်ဝင်ရန်ကိစ္စတို့နဲ့စပ်လျဉ်းပြီး လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် လွှတ်တော်က အတည်ပြုကြောင်း ကြေညာပါတယ်။</speech>
</motion>
<motion>
<title>နိုင်ငံတော်သမ္မတထံမှ ပေးပို့ထားသော ပို့ဆောင်ရေးနှင့် ဆက်သွယ်ရေးဝန်ကြီးဌာနက မီးရထားလူစီးတွဲ ဝယ်ယူရေးစီမံကိန်းအတွက် တရုတ်ပြည်သူ့သမ္မတနိုင်ငံထံမှ အတိုးမဲ့ချေးငွေယွမ်သန်း ၈၀ ရယူရန်ကိစ္စ နှင့်စပ်လျဉ်း၍ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ပြန်လည်ရှင်းလင်း ဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်း၊</title>
<speech type="speaker">အစီအစဉ်(၁၅) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံ တော်သမ္မတထံမှ ပေးပို့ထားတဲ့ ပို့ဆောင်ရေးနှင့်ဆက်သွယ်ရေးဝန်ကြီးဌာနက မီးရထားလူစီးတွဲသစ်များ ဝယ်ယူရေးစီမံကိန်းအတွက် တရုတ်ပြည်သူ့သမ္မတနိုင်ငံထံမှ အတိုးမဲ့ချေးငွေ ယွမ်သန်း ၈၀ ရယူရန်ကိစ္စနဲ့ စပ်လျဉ်းပြီး လွှတ်တော်ကိုယ်စားလှယ်များရဲ့ ဆွေးနွေးခြင်းအစီအစဉ်ကို ၁၅-၁၁-၂၀၁၈ ရက်က ကျင်းပ ပြုလုပ်တဲ့ ပြည်ထောင်စုလွှတ်တော်အစည်းအဝေးမှာ ဆောင်ရွက်ခဲ့ပြီး ဖြစ်ပါတယ်။ ယခု လွှတ်တော်ကိုယ်စားလှယ်များရဲ့ ဆွေးနွေးချက်များနဲ့စပ်လျဉ်းပြီး ဦးစွာပို့ဆောင်ရေးနှင့် ဆက်သွယ်ရေးဝန်ကြီးဌာနက ပြန်လည်ရှင်းလင်းဆွေးနွေးဖို့ဖြစ်ပါတယ်။</speech>
<speech><agency id="31">ဦးသန့်စင်မောင်(ပြည်ထောင်စုဝန်ကြီး၊ ပို့ဆောင်ရေးနှင့် ဆက်သွယ်ရေးဝန်ကြီးဌာန)</agency>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စား လှယ်များ၊ ပြည်ထောင်စုအစိုးရအဖွဲ့ဝင် ဒုတိယဝန်ကြီးများ၊ ဧည့်သည်တော်များ ကိုယ်စိတ်နှစ်ဖြာ ကျန်းမာ ရွှင်လန်းကြပါစေကြောင်း ဆုတောင်းမေတ္တာပို့သအပ်ပါတယ်။ မီးရထားလူစီးတွဲ ၂၈ တွဲကို တရုတ် ပြည်သူ့သမ္မတနိုင်ငံကနေပြီးတော့ အတိုးမဲ့ချေးငွေ ယွမ်သန်း ၈၀ ရယူခွင့်ပြုရေးအတွက် ထောက်ခံအကြံပြု ထောက်ပြဝေဖန် ဆွေးနွေးသုံးသပ် မေးမြန်းခဲ့ကြတဲ့ ၁၅-၁၁-၂၀၁၈ ရက်နေ့က ပြည်ထောင်စု လွှတ်တော် ကိုယ်စားလှယ် ၁၁ ဦးကိုလည်း ကျေးဇူးတင်ပါကြောင်း၊ အကြံပြုချက်၊ ဝေဖန်ဆွေးနွေးချက် များကိုလည်း လေးစားစွာခံယူပါကြောင်း၊ အခုလို ရှင်းလင်းတင်ပြခွင့်ရတဲ့အတွက်ကြောင့် အများကြီး ကျေးဇူးတင်ပါ ကြောင်း ပြောကြားလိုပါတယ်။ မြန်မာ့မီးရထားရဲ့ဖြစ်စဉ်သမိုင်းကို ရေလည်အောင် ရှင်းပြရမယ်ဆိုရင် စွာ ရှင်းလင်းပေးရမယ် ဖြစ်တဲ့အတွက်ကြောင့် တတ်နိုင်သမျှ အကျဉ်းချုပ် ရှင်းလင်းတင်ပြ သွားမှာ ဖြစ်ပါတယ်။ Power Point သုံးစွဲခွင့်ပြုပါခင်ဗျား။ ပထမဦးစွာ ဆိပ်ဖြူမဲဆန္ဒနယ်က ဦးအောင်သိုက်နဲ့ ရန်ကုန်တိုင်းဒေသကြီး၊ အမျိုးသားလွှတ်တော် ကိုယ်စားလှယ် ဦးသန်းစိုး(ခေါ်)သန်းစိုး (ဘောဂဗေဒ)တို့က ဆွေးနွေးမေးမြန်းခဲ့တဲ့ ချေးငွေတွေအကြောင်းကို ရှင်းလင်းတင်ပြချင်ပါတယ်။ လက်ရှိပြည်ပချေးငွေအခြေအနေများကို Power Point နဲ့တင်ပြခွင့်ပြုပါ ခင်ဗျား။ အဲဒီမှာ အပေါ်ကအနီရောင်ကတော့ ၁၉၈၈ မတိုင်ခင် ၁၉၈၀ က မတိုင်ခင်က တချို့လည်းပါပါတယ်။ ကျွန်တော်တို့ရဲ့ ဒီရထားလုပ်ငန်းဟာ စက်ခေါင်းရော၊ တွဲရော၊ သံလမ်းရော ကျွန်တော်တို့နိုင်ငံမှာ ဘာမှ မလုပ်တတ်ပါဘူး။ အစဉ်အဆက်အရ ရထားလုပ်ငန်းတွေအတွက် ချေးငွေ တွေကိုသာ အသုံးပြုခဲ့ရတာ ဖြစ်ပါတယ်။ အဲဒီတုန်းက သန်းပေါင်း ၅၇၀၊ ၁၉၈၈ မတိုင်ခင်က ကျန်ပါတယ်။ အောက်ကအဝါရောင်ကတော့ လွန်ခဲ့တဲ့အစိုးရလက်ထက်က ချေးတဲ့ချေးငွေ ၇၀ရ သန်းဖြစ်ပါတယ်။ အားလုံးပေါင်း ၁.၂၇၉ ဘီလီယံ ယူအက်စ်ဒေါ်လာ ဖြစ်ပါတယ်။ အဲဒီတော့ ကျွန်တော်တို့ ဒီဘက်ခေတ်မှာတော့ ရန်ကုန်-မန္တလေးလမ်းပိုင်း အတွက် အဆင့်(၁)နဲ့ အဆင့်(၂)အတွက် ၇၀၀ ကျော် ချေးထားပါတယ်။ ဒီနေရာမှာ ဦးသန်းစိုး(ဘောဂဗေဒ) ဆွေးနွေးတဲ့အထဲမှာ သုံးတာနှေးတယ်ဆိုတဲ့အချက် ဖြစ်ပါတယ်။ ကျွန်တော်တို့ ထုတ်ယူခြင်း၊ သုံးစွဲခြင်း မပြုရသေးတာတွေက ရာခိုင်နှုန်းများနေတာဟာ ဘာကြောင့်လဲဆိုတော့ ကျွန်တော်တို့ချေးတာကိုက များသောအားဖြင့် Rolling Stop တွဲနဲ့ စက်ခေါင်းတွေ ဖြစ်ပါတယ်။ အချက်ပြစနစ်ဖြစ်ပါတယ်။ တတ်နိုင်သမျှ ကိုယ်လုပ်နိုင်သလောက်ကို ကိုယ့်ဟာကိုယ် လုပ်ပါတယ်။ အဲဒီအခါမှာ တွဲတွေ၊ စက်ခေါင်းတွေ ဝယ်ခဲ့ရင် သူတို့ဆီကရလာပြီးရင်တောင်မှ ကျွန်တော် တို့ကဒီနေ့ဝယ်လို့ ဒီနေ့မရပါဘူး။ သူတို့ကို တည် ဆောက်ချိန် တစ်နှစ်နီးပါးပေးရပါတယ်။ ပေးလာပြီးတော့ ပြန်ပြီးတော့ ရရှိလာပြီးတဲ့အခါမှာ စမ်းသပ် ခုတ်မောင်းပြီးမှ ကျွန်တော်တို့ ပိုက်ဆံကို ချေးမှာ ဖြစ်ပါတယ်။ ဒါကြောင့် ကျွန်တော်တို့ဟာ ဒီသုံးစွဲမှု ဒီလိုကြန့်ကြာရခြင်းဖြစ်ကြောင်း ရှင်းလင်းတင်ပြအပ်ပါတယ်။ နောက်ဒီမှာ နောက် ဇယားတစ်ခုမှာတော့ ကျွန်တော်တို့ရဲ့ ချေးငွေအခြေအနေကို ခုနတုန်းက ပြည်ထောင်စု စီမံကိန်းနဲ့ဘဏ္ဍာရေးဝန်ကြီးဌာနက ဒုတိယဝန်ကြီးတင်ပြသွားတဲ့အထဲမှာ ကျွန်တော် တို့ဟာ ချေးငွေမှာ ဒီနိုင်ငံရဲ့ ပြင်ပချေးငွေ ၁၀ ဘီလီယံကျော်မှာ ကျွန်တော်တို့က တတိယမြောက် ဝန်ကြီးဌာန ဖြစ်နေပါတယ်။ အဲဒီနေရာမှာ ကျွန်တော်တို့ရဲ့ ချေးငွေဟာ ဒီ ၂၀၁၉-၂၀၂၀ ကနေပြီးတော့ ၂၀၂၆-၂၀၂ရ ထိ ဆပ်ရမယ့် Amount ဟာ အလွန်များနေတယ်ဆိုတဲ့အကြောင်းကို ကျွန်တော်တို့ တွေ့ရှိရမှာဖြစ်ပါတယ်။ အဲ့ဒါတွေကတော့ ဒီအရင် ၁၉၈၈ မတိုင်ခင်က ပဲရစ်ကလပ်ချေးငွေတွေ ၁၉၈၀ မတိုင်ခင်က ချေးငွေ အပါအဝင် အဲဒီဟာတွေကို ဆပ်တဲ့အခါမှာ ဒီ၂၀၁၉-၂၀၂၀ နဲ့ ၂၀၂၇-၂၀၂၈ ကြားမှာ ဆပ်ရမှာဖြစ်ပါတယ်။ ၁၁၉ ဘီလီယံကနေပြီးတော့ ၁၇၄ ဘီလီယံအထိ ဆပ်ရမှာဖြစ်တယ် ဆိုတဲ့အကြောင်းကို ရှင်းလင်းတင်ပြအပ် ပါတယ်။ ဒါဟာ ချေးငွေစာရင်းတွေကိုလည်းပဲ သိသင့်တယ်ဆိုတော့ ကျွန်တော်တို့ အမြဲတမ်းမျက်ခြည် မပြတ် ဆောင်ရွက်နေပြီးတော့ စီမံကိန်းနဲ့ဘဏ္ဍာရေးဝန်ကြီးဌာန၊ ငွေတိုက်နဲ့လည်းပဲ အမြဲတမ်းညှိနှိုင်း ပြီးတော့ ကျွန်တော်တို့ဟာ ပြန်လည်ဆောင်ရွက်ပေးရမယ့်အခြေအနေကို စဉ်းစားတွက်ချက်ပြီးတော့မှ တောင်းခံနေတယ်အိတ်အကြောင်း တင်ပြအပ်ပါတယ်။ နောက်တစ်ခုကတော့ ဦးသန်းစိုး(ဘောဂဗေဒ) ပြောခဲ့တဲ့ EIRR FIRRI EIRRI Benefit Cost Ratio တွေကိုလည်းပဲ တွက်ပြပါဆိုလို့ ကျွန်တော်တို့တွက်ပြခြင်းဖြစ်ပါတယ်။ ဒါတွေက အပေါ်က ၅ ခုစလုံးဟာ ကိုးရီးယားပညာရှင်၊ အိန္ဒိယပညာရှင်၊ ဂျပန်ပညာရှင်တွေက တွက်ချက်သော ဒီ FIRR နဲ့ EIRR တွေ woulosofi FIRR moos Financial Loss and Profit Analysis saq: Cco2f8:com lozodca ကိုက်မှုကို Internal Rate of Return ကို ပြန်ရမှုနှုန်းကိုတွက်တာ ဖြစ်ပါတယ်။ ဒီနေရာမှာ EIRR ကျတော့ ပိုပြီးတော့ကြီးတာ၊ ဘာဖြစ်လို့လဲဆိုတော့ သူ့ရဲ့လူမှုရေးအကျိုးအမြတ်တွေ Social Benefit တွေက ပိုများ လာတဲ့အတွက်ကြောင့်မို့လို့ ထုံးစံအတိုင်း EIRR ဟာ ပိုများတယ်ဆိုတဲ့အကြောင်းကို တွေ့ရမှာဖြစ်ပါတယ်။ အဲ့ဒီတော့ Benefit Cost Ratio မှာလည်းပဲ အမြဲတမ်း ၁ ထက်ကျော်ပြီးတော့မှ စီးပွားရေးတွက်ခြေကိုက်တယ် ဆိုတဲ့အကြောင်း ဒီနေရာမှာတော့ ဒီ Power Point မှာ အနီရောင်ကမမြင်ရဘူးဖြစ်နေလို့ အဲ့ဒီမှာ နံပါတ် ၆ ကတော့ တရုတ်ချေးငွေကတော့ ကျွန်တော်တို့ အတိုးမဲ့ချေးငွေဖြစ်တယ်ဆိုတဲ့အတွက်ကြောင့် FIRR ဟာ ပိုပြီးတော့ ၉ ရာခိုင်နှုန်းအထိ ကောင်းတယ်။ EIRR ကလည်း 10.4 ဖြစ်တယ်ဆိုတဲ့အကြောင်းကို ကျွန်တော် တို့ တွက်ချက်တင်ပြအပ်ပါတယ်ခင်ဗျာ။ နောက် ဒုတိယအချက်ဆွေးနွေးလိုတာကတော့ လှိုင်းဘွဲမဲဆန္ဒနယ်က ဦးခင်ချို ထောက်ပြပြောဆို ခဲ့တဲ့ ရထားလမ်းတွေဖြစ်ပါတယ်။ ကျွန်တော်တို့ ဇယားမှာတင်ပြတဲ့အတိုင်းပဲ ၁၉၈၈ နောက်ပိုင်းမှာ ဖောက်လုပ်ခဲ့တဲ့ လမ်းပိုင်းအသစ်ပေါင်း ၃ရ ခု၊ ခရီးမိုင်ပေါင်း သန်းပေါင်း ၃,၃၅၇.၉၈ အနက်မှ လုံးဝ ဖောက်လုပ်ဖို့ မဖြစ်နိုင်တော့တဲ့ မဖြစ်သင့်တော့တဲ့ လမ်းပိုင်းသစ် ၅ ခုကိုတော့ ဖျက်သိမ်းလိုက်ပါတယ်။ ၅ ခု ကတော့ ဖောက်လက်စတန်းလန်းဖြစ်ပြီးတော့ ဆက်ဖောက်ဖို့မဖြစ်သေးတဲ့အတွက်ကြောင့် စီးပွားရေး တွက်ခြေကိုက် မှုမရှိတော့တဲ့အတွက်ကြောင့်မို့ ရပ်ဆိုင်းထားပါတယ်။ ၆ ခုကတော့ မလွှဲမရှောင်သာ ပြေးဆွဲ ရပါတယ်။ ကျန်တဲ့ ၂၁ က ရှုံးနေသော်လည်းပဲ ရထားလမ်းရယ်လို့ ဖောက်ထားတော့ ကျွန်တော်တို့က ပြေးဆွဲပြီးတော့ နေရပါတာဖြစ်ပါတယ်။ အဲ့ဒီတော့ ၃ရ ခုစလုံးဟာ အားလုံးပေါင်းရင် ရှုံးနိမ့်နေတာ ဖြစ်ပါတယ်။ ဒီနေရာမှာ စီးပွားရေးတွက်ခြေကိုက်တယ်ဆိုတာ ဘာလဲဆိုတော့ ပြည်သူလူထုတွေ၊ ခရီး သည်တွေ၊ ကုန်တင်ပို့သူတွေက ကျေနပ်ပြီးတော့ အသွားအလာလူစီးတွေများလာရင် ဝင်ငွေတွေများလာ ပြီးတော့ တွက်ခြေကိုက်တာပေါ့။ ပြည်သူလူထုတွေအတွက် မလိုသေးတဲ့ မတောင်းဆိုတဲ့ မနှစ်သက်တဲ့လမ်း၊ အဆင့်အတန်းမမီတဲ့လမ်းကို ဖောက်ခဲ့ရင်တော့ တွက်ခြေမကိုက်ဘူး။ ရှုံးတာဖြစ်ပါတယ်။ အစိုးရပဲအရှုံးခံ ရမှာပဲဆိုတာ မဟုတ်ပါဘူး။ အစိုးရကပြည်သူလူထုဆီကရတာပါ။ အကျိုးရှိဆုံးလုပ်ငန်း စီးပွားရေးတွက်ခြေ အကိုက်ဆုံးလုပ်ငန်းတွေကို ရွေးချယ်ပြီးတော့ ကျွန်တော်တို့ ဆောင်ရွက်နေတာဖြစ်ကြောင်း တင်ပြအပ်ပါတယ်။ အခုဇယားမှာ လက်ရှိပြုပြင်နေတဲ့ လမ်းတွေကိုတော့ တင်ပြထားပါတယ်။ အဲဒီမှာ ကျွန်တော်တို့ လမ်း ၅ ခုကိုပဲ အဓိကထားပါတယ်။ အပေါ်မှာ ရန်ကုန်-မန္တလေး၊ မန္တလေး-မြစ်ကြီးနား၊ ပဲခူး-မော်လမြိုင်၊ ရန်ကုန်-ပြည်၊ ရန်ကုန်မြို့ပတ် ဒီ ၅ ခုကိုပဲ အဓိကထားပြီးဆောင်ရွက်နေပါတယ်။ ကျွန်တော်တို့ရဲ့ မီးရထား ကိုယ်ပိုင်ဘတ်ဂျက်နဲ့ အသုံးပြု နေတာက ပဲခူး-မော်လမြိုင်လမ်းကိုတော့ မိမိအစီအစဉ်နဲ့မိမိ ဆောင်ရွက်နေ ပါတယ်။ မန္တလေး-မြစ်ကြီးနားမှာလည်း မိမိအစီအစဉ်ထဲကပါပြီးတော့ ကျန်တဲ့ Button Next Section ကတော့ ကိုးရီးယားနဲ့ညှိနှိုင်းဆွေးနွေးနေပါတယ်။ ရန်ကုန်-ပြည်ကတော့ ADB ကနေပြီးတော့ အကူအညီ ပေးမယ်ဆိုပြီးတော့ စဉ်းစားနေပါတယ်။ စာမချုပ်ရသေးပါဘူး။ ဒီဘက်လွှတ်တော်ကိုလည်း မတင်ပြရသေး ပါဘူး။ ကျန်တဲ့အဲဒီထဲက အလားအလာအရှိဆုံး ၅ ခုကိုတော့ ကျွန်တော်တို့ စဉ်းစားတွက်ချက်ဆဲ ဖြစ်ကြောင်း တင်ပြအပ်ပါတယ်။ ဒီနေရာမှာ ဒီဟာတွေလည်းပဲ ဒီလမ်းပိုင်းတွေဟာ National Transport Master Plan မှာ ဆွေးနွေးထားတဲ့ ကော်ရစ်တာအတိုင်းဆွေးနွေးသွားတာ ဆောင်ရွက်နေတာဖြစ်တဲ့အကြောင်း တင်ပြလိုပါတယ်။ တတိယအချက်ကတော့ ဒေါ်ချိုချို အုတ်တွင်းဆွေးနွေးတင်ပြခဲ့တဲ့ တွဲတွေကိုထပ်ပြင်စရာ လိုသေး သလား။ ရေရှည်စီးပွားရေးတွက်ခြေကိုက်အောင် အသုံးပြုနိုင်သလားဆိုတဲ့ မေးခွန်းကို ကျွန်တော် ရှင်းလင်း qĉolosušill malecossos Semi-knock-donw oso calcossos. DS cases Colosusil 3 Slide နံပါတ် ၈ မှာ ကျွန်တော်တင်ပြထားတာက ၁၉၈၂-၁၉၈၃ ကနေပြီးတော့ ၂၀၁၇-၂၀၁၈ အထိ ၃၅ နှစ် အတွင်းမှာ SKD,CKD စနစ်နဲ့ တည်ဆောက်ခဲ့တဲ့ တွဲစာရင်းတွေကို ဖော်ပြထားတာဖြစ်ပါတယ်။ တစ်နှစ်ကို ပျမ်းမျှ ၂၂ တွဲ ဆောက်နိုင်ပါတယ်။ အဓိပ္ပာယ်က ကျွန်တော်တို့ မလုပ်နိုင်တဲ့ ဝင်ရိုး၊ ဘိုဂီ အဲဒီအပိုင်း တွေကို ကျွန်တော်တို့ ဝယ်ပြီးတော့ ကျန်တာတွေကို spare parts တွေပါ ဝယ်ပေးနိုင်ရင် သံပြားတွေ ဝယ်ပေးနိုင်ခဲ့ရင် ကိုယ့်ဘာသာကိုယ် ဆောက်နိုင်တယ်ဆိုတဲ့အကြောင်းကို တင်ပြပါတယ်။ အဲဒီတော့ဒီ အခုတွဲ ဟာရော စီးပွားရေးတွက်ချေကိုက်သလားဆိုတော့ အခုတွဲတွေကို ကျွန်တော်တို့ ၂၀၁၆ ခုနှစ်ကနေ ပြီးတော့ ရောက်ရှိလာတယ်။ တရုတ်ပြည်မှာ တင်ဒါခေါ်ယူပြီးတော့ ဈေးအနည်းဆုံးဖြစ်တဲ့ Sifang Locomotive and Rolling Stock Co.,Ltd ကနေပြီးတော့ တစ်တွဲကို ၃.၉ သန်းကျော်နဲ့ ဝယ်ယူခဲ့တာ ဖြစ်ပါတယ်။ ၁၈-၁-၂၀၁၆ ကနေပြီး ဒီနေ့အထိ ၃ နှစ်ကျော် ပြေးတဲ့အခါမှာ ကြီးမားတဲ့ ချို့ယွင်းချက် တစ်စုံတစ်ရာ ဘယ်အတွဲမှ မဖြစ်သေးပါဘူး။ အိမ်သာတွေ၊ တံခါးတွေနဲ့ လက်ဆေး ကန်တွေ၊ အမှိုက်ပုံးတွေ အရည်အသွေးတွေ ကောင်းမွန်ပါတယ်။ လေအိတ်ဘိုဂီ တပ်ဆင်ထားတဲ့ အတွက်ကြောင့် သက်သောင့်သက်သာ စီးနင်းပြီးတော့ ခရီးသည်တွေ ကြိုက်နှစ်သက်ကြောင်း တွေ့ရပါတယ်။ နာယကကြီးခင်ဗျာ။ အဲဒီတုန်းက တွဲတွေကို ကျွန်တော်တို့က တွဲ ၆၀ ၀ယ်ခဲ့စဉ်က အရင်တရုတ် ချေးငွေနဲ့ ဝယ်ခဲ့စဉ်က တွဲ ၆၀ က ရိုးရိုးတန်းတွဲတွေချည်းပဲ ဖြစ်တယ်။ ဒါပေမယ့် ရထားပြေးတဲ့အခါမှာ Upper oão os cos? *: 8:004:0ệ cozoslo:cos? Upper oộcacozosqulosusil să se တပ်လိုက်တဲ့အခါကျတော့ ထိုင်ခုံ ဒီပြတင်းပေါက်တွေကလည်း လွဲနေပါတယ်။ ပြတင်းပေါက်တွေက ရိုးရိုးတန်းဆိုတော့ ပြတင်းပေါက်တွေက စိပ်စိပ်လေးပါတယ်။ Upper ကျတော့ ထိုင်ခုံနဲ့တည့်တည့်မှာ ပြတင်းပေါက်တည့်ဖို့ရာအတွက် ထိုင်ခုံ ၁၁ တန်းအစား ၉ တန်းပဲထားနိုင်ပါတယ်။ ဒါ့ကြောင့် ဒေါက်တာ စိုင်းလှသိန်း (ချမ်းမြသာစည်) ရဲ့ ထောက်ပြဝေဖန်တဲ့အချက်က ခြေတင်နဲ့မရဘဲနဲ့ တစ်တွဲနဲ့တစ်တွဲဟာ တချို့ထိုင်ခုံတစ်ခုနဲ့တစ်ခုဟာ ၅ ပေ၊ ၃ လက်မအထိ ကွာခြားသွားပြီးတော့ ထိုင်ခုံခြေတင်လို့မရတဲ့ အဖြစ်မျိုးဖြစ်ရတာကို ရှင်းလင်းတင်ပြအပ်ပါတယ်။ တစ်ဆက်တည်းပဲ တွဲတွေပြုပြင်ထိန်းသိမ်းရေး၊ နောင်မှာ ရောက်ရှိလာမယ့် မြို့ပတ်ရထားတွဲများ ထိန်းသိမ်းပြုပြင်ရေးအတွက် ဂျပန်နိုင်ငံအစိုးရရဲ့ အကူအညီနဲ့ ၄ နှစ် သင်တန်းပေးနေပါတယ်။ အဲဒီအခါမှာ စက်ရုံတွေမှာ အခြေခံကစပြီးတော့ လေ့ကျင့်သင်ကြားပေးနေတာ ဖြစ်ပါတယ်။ ဒါ့အပြင် လူထုဆက်ဆံရေး၊ ဝန်ဆောင်မှုကောင်းမွန်ရေး မြှင့်တင်နိုင်ဖို့အတွက်လည်း ၄ နှစ်တိတိ သင်ကြား လေ့ကျင့်ပေးဖို့ ညှိနှိုင်းထားတယ်။ သင်တန်းတွေ၊ ဆွေးနွေးပွဲတွေ အကြိမ်ကြိမ် ပြုလုပ်နေပေမယ့် အရင်တုန်းက ကျွန်တော်တို့ရဲ့ Monopolistic Position ပေါ့။ ကျွန်တော်တို့အစိုးရ ရထားတစ်ခုပဲ ရှိတယ်။ တစ်ဦးတည်းမောင်ပိုင်စီး လုပ်ထားရတဲ့အခြေအနေမှာ ဈေးကွက်စီးပွားရေးစနစ်နဲ့ တကယ် ယှဉ်ပြိုင်ကြတဲ့အခါကျတော့ ကျွန်တော်တို့သည် Service-minded ဖြစ်ရမယ် ဝန်ဆောင်မှုစိတ်ဓာတ် အပြည့်ရှိရမယ်ဆိုတဲ့ ဝန်ထမ်းတွေရဲ့ စိတ်ဓာတ်ကို ပြောင်းဖို့ရာအတွက် ါတယ်။ ဒီနေရာမှာ လစာ၊ ရိက္ခာ၊ ပင်စင်၊ နောင်ရေး လုံခြုံမှုအတွက် အာမခံနိုင်မှုမရှိသေးတဲ့ ဒီနေ့အခြေအနေမှာ စိတ်ဓာတ် အပြုအမူတွေ ပြောင်းဖို့ရာအတွက် အတော်ကိုကြိုးစားနေရတာ ဖြစ်ပါတယ်။ ဒီနေရာမှာ သင်တန်းလာ ပေးတဲ့ ဂျပန်နိုင်ငံ JR East အရှေ့ပိုင်းမီးရထားကုမ္ပဏီက ဆရာတွေကို မေးကြည့်ပါတယ်။ မေးကြည့်တော့ 1987 Privatization popovsolosul q$18:mos28:06$8:cos Service-minded Cocosos ဝန်ထမ်းတွေရလာဖို့ သူတို့ဟာ နှစ် (၂၀) ကျော် ကြိုးစားခဲ့ရပါတယ်။ မပြုံးတတ်တဲ့ အတွက်ကြောင့်မို့လို့ ပြုံးတတ်အောင်လို့မို့ ပါးစပ်ထဲမှာ ခဲတံကိုက်ပြီးတော့ ပြုံးခိုင်းရပါတယ်တဲ့။ ခေါင်းညွတ်တာ (၃) မျိုးကို လေ့ကျင့်ပေးတော့ ကျွန်တော်တို့မှာလည်းပဲ လေ့ကျင့်တဲ့အခါမှာ ခရီးသည်တွေက ပထမအထင်မှားပြီး အရယ်ခံရပါတယ်။ ဒါကြောင့်ခရီးသည်ရော၊ ပြည်သူလူထုရော၊ ဝန်ထမ်းတွေရော အပြန်အလှန် နားလည် ပူးပေါင်းဆောင်ရွက်ကြရမှာ ဖြစ်ကြောင်း တင်ပြအပ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးနဲ့တကွ လွှတ်တော်ကိုယ်စားလှယ်များ ခင်ဗျား။ သတင်းကောင်း ပေးစရာရှိပါတယ်။ ရန်ကုန်-မန္တလေးနဲ့ ရန်ကုန်-ပြည်ကို ၃၉ တွဲပဲ သုံးထားတာပါ။ ကျန်တဲ့ ၂၁ တွဲကို ကျွန်တော်တို့ဘာသာ ကျွန်တော်တို့ လေအိတ်စနစ်နဲ့ တွဲတွေကို ဆောက်တတ်အောင် ဆိုပြီးတော့ ကျွန်တော်တို့ဘာသာ ဆောက်ပါတယ်။ မနှစ်က ဒီဇင်ဘာကစပြီးတော့ ဆောက်တာ အခု ၂၁ တွဲ ပြီးတော့မှာ ဖြစ်ပါတယ်။ ၂၁ တွဲဒီလထဲပြီးရင် ရှေ့လထဲကျရင် မန္တလေး-မြစ်ကြီးနားမှာ လေအိတ်ရထား တစ်စင်း အစုန်-အဆန် နေ့စဉ်ပြေးဆွဲမှာ ဖြစ်ပါတယ်။ ဒီနေရာမှာ ၂၀၁၈-၂၀၁၉ အတွက် အရင်တုန်းက တွဲ ၅၀ ကိုယ့်ဘာသာကိုယ် ဆောက်ဖို့တင်ပြခဲ့တာ ဘတ်ဂျက်ကလုံးဝ အဖြတ်ခံရတဲ့ အတွက်ကြောင့် ၁၅ တွဲပါပါတယ်။ အဲဒီ ၁၅ တွဲဆောက်ခွင့်ရပါတယ်။ အဲဒီ ၁၅ တွဲအတွက် ကျွန်တော်တို့ Spair parts တွေ ကျွန်တော်တို့ မလုပ်နိုင်တဲ့အပိုင်းတွေကိုပဲ ဝယ်ပြီးတော့ ကျွန်တော်တို့လုပ်တဲ့အခါမှာ စားသောက်တွဲ ၅ တွဲ ထည့်ဆောက်မယ်။ သူတို့ဒီ လွှတ်တော်ကိုယ်စားလှယ်ကြီးများ တောင်းဆိုတဲ့ အထဲမှာ စားသောက်တွဲတွေ ၅ တွဲ ထည့်ဆောက်မယ်။ အဲဒီမှာ ရန်ကုန်-မန္တလေးနဲ့ မန္တလေး-မြစ်ကြီးနားမှာ စားသောက်တွဲ တစ်တွဲစီ ထည့်မယ်။ ကျန်တဲ့ (၁၀)တွဲကိုတော့ မော်လမြိုင်လမ်းမှာ နေ့ချင်းပြန်ရထား တစ်စင်း ပြေးဆွဲနိုင်အောင် စီစဉ်မှာဖြစ်ပါတယ်။ ဒါကြောင့်လက်ရှိ ရထားလမ်းပိုင်းတွေလည်း ပြန်လည် ပြင်ဆင်/ မြှင့်တင်ဆဲကာလမှာ တစ်ဖြည်းဖြည်း တစ်ဖြည်းဖြည်း ကောင်းသည်ထက် ကောင်းအောင် ကြိုးစားနေတာဖြစ်ပါကြောင်း ရှင်းလင်းတင်ပြအပ်ပါတယ်။ နိဂုံးချုပ်အားဖြင့် ဒီအတိုးမဲ့ချေးငွေ ယွမ်သန်း (၈၀)နဲ့ လူစီးတွဲမှာ အထက်တန်း ၁၄ တွဲ၊ ရိုးရိုးတန်း (၁၄)တွဲ ဝယ်ယူရာမှာ ဘာ့ကြောင့်အထက်တန်းနဲ့ ရိုးရိုးတန်း တူနေရတာလဲဆိုတော့ အရင်က ရိုးရိုးတန်း တွေချည်း ဝယ်ယူခဲ့တဲ့အတွက်ကြောင့် အထက်တန်းတွဲအဖြစ်နဲ့ ပြင်ဆင်လိုက်ရတဲ့ ၉တွဲ ပါနေပါတယ်။ ဒါကြောင့် အဲဒီ ၉တွဲကို အထက်တန်းတွဲအစစ် ဖြစ်လာအောင် ရိုးရိုးတန်းတွဲကိုလည်း ရိုးရိုးတန်းတွဲအစစ် ဖြစ်လာအောင် အဲဒီလိုလေးလုပ်လိုက်လို့ရှိရင် ဒီ ၂၈ တွဲဟာ ရိုးရိုးတန်း ၂၃ နဲ့ အထက်တန်း ၅ ဖြစ်သွားမှာဖြစ်ပါတယ်။ အဲဒီအခါမှာ ရန်ကုန်-မန္တလေးမှာ အမြန်ရထား ၃ အဆန်၊ ၄ အစုန်ကိုလည်းပဲ ရိုးရိုးတန်း ၉တွဲ၊ အထက်တန်း ၂ တွဲ၊ စားသောက်တွဲ ၁ တွဲ၊ ဘရိတ်တွဲ ၁ တွဲနဲ့ ပြေးဆွဲနိုင်ရေးအတွက် ဆောင်ရွက်မှာဖြစ် စီးပွားရေးတွက်ခြေကိုက်တယ်ဆိုတဲ့ အကြောင်းကိုတော့ ကျွန်တော်တို့ ခုနတုန်းက တင်ပြပြီး ဖြစ်ပါတယ်။ ကျွန်တော်တို့ ပြင်ဆင်ထိန်းသိမ်းနိုင်ပါတယ်။ လွှတ်တော်ကိုယ်စားလှယ်ကြီးများ တင်ပြတဲ့ အတွက်ကြောင့် ရေရှည်ပြေးဆွဲနိုင်ဖို့လည်း ကျွန်တော်တို့ ဆောင်ရွက်နိုင်ပါတယ်။ ဒါကြောင့် နာယကကြီးနဲ့တကွ လွှတ်တော်ကိုယ်စားလှယ်ကြီးများအနေနဲ့ ပို့ဆောင်ရေးနဲ့ ဆက်သွယ်ရေး ဝန်ကြီးဌာန မြန်မာ့မီးရထားက မီးရထားတွဲများဝယ်ယူရေး တရုတ်ပြည်သူ့သမ္မတနိုင်ငံရဲ့ အတိုးမဲ့ချေးငွေ ယွမ်သန်း ၈၀ ရယူရေးအတွက် ခွင့်ပြုနိုင်ပါရန် လေးစားစွာ ရှင်းလင်းတင်ပြအပ်ပါတယ်ခင်ဗျား။ ကျေးဇူး တင်ပါတယ်။</speech>
<speech type="speaker">ဆက်လက်ပြီး စီမံကိန်းနှင့် ဘဏ္ဍာရေးဝန်ကြီးဌာနက ပြန်လည်ရှင်းလင်း ဆွေးနွေးဖို့ဖြစ်ပါတယ်။</speech>
<speech><agency id="27">ဦးမောင်မောင်ဝင်း(ဒုတိယဝန်ကြီး၊ စီမံကိန်းနှင့် ဘဏ္ဍာရေးဝန်ကြီးဌာန)</agency>လေးစားအပ် ပါသော ပြည်ထောင်စုလွှတ်တော် နာယကနဲ့ လွှတ်တော်ကိုယ်စားလှယ်များ၊ ပြည်ထောင်စုအဆင့် အဖွဲ့အစည်းဝင်များ၊ ဧည့်သည်တော်များအားလုံးပဲ မင်္ဂလာပါ။ ကျွန်တော့အနေနဲ့ တရုတ်ပြည်သူ့သမ္မတ ထံမှ အတိုးမဲ့ချေးငွေ ယွမ်သန်း ၈၀ သန်းဖြင့် ဝယ်ယူမည့် အထက်တန်းလူစီးတန်း၊ အထက်တန်း ရိုးရိုးတန်းတွဲများအတွက် လွှတ်တော်ကိုယ်စားလှယ်ကြီးများရဲ့ အကြံပြု ဆွေးနွေးခဲ့ချက်များအပေါ်မှာ စီမံကိန်းနဲ့ ဘဏ္ဍာရေးဝန်ကြီးဌာနကိုယ်စား ပြန်လည်ရှင်းလင်း ဆွေးနွေးမှာဖြစ်ပါတယ်။ ဆွေးနွေးခဲ့ကြတဲ့ လွှတ်တော်ကိုယ်စားလှယ်အများစုကတော့ ချေးငွေဖြင့် တွဲများဝယ်ယူခြင်းနဲ့ အတူ မြန်မာ့မီးရထားက ဆောင်ရွက်သင့်တဲ့အချက်များကို ထောက်ပြဆွေးနွေးခဲ့ကြပြီးတော့ ပို့ဆောင်ရေးနဲ့ ဆက်သွယ်ရေးဝန်ကြီးဌာနက ပြည်ထောင်စုဝန်ကြီးကလည်းပဲ အကျိုးအကြောင်း ရှင်းလင်းတင်ပြပြီး ဖြစ်ပါတယ်။ ကျွန်တော့အနေနဲ့ ပဲခူးတိုင်းဒေသကြီး၊ အမှတ်(၃) မဲဆန္ဒနယ်က လွှတ်တော်ကိုယ်စားလှယ် ဒေါ်ရွှေရွှေစိန်လတ်နဲ့ မကွေးတိုင်းဒေသကြီး၊ ဆိပ်ဖြူမဲဆန္ဒနယ်မှ လွှတ်တော်ကိုယ်စားလှယ် ဦးအောင်သိုက်တို့ ထောက်ပြဆွေးနွေးခဲ့တဲ့ “ချေးငွေတိုးတက်မှုတွေနဲ့ ပတ်သက်ပြီးတော့ ဆောင်ရွက်မှုများကို အစီရင်ခံ တင်ပြတဲ့အခါ အသေးစိတ်အချက်အလက်များ ထည့်သွင်းတင်ပြရန်” နဲ့စပ်လျဉ်းပြီးတော့ ပြန်လည် ရှင်းလင်းဆွေးနွေးလိုပါတယ်။ ကျွန်တော်တို့ ပြည်ပချေးငွေစီမံကိန်းများ အကောင်အထည်ဖော်ဆောင်ရွက်မှု အခြေအနေများကို သက်ဆိုင်ရာဝန်ကြီးဌာနများအလိုက် ပြည်ထောင်စုလွှတ်တော်ကို ၂၀၁၈ ခုနှစ်၊ မေလမှာ ပထမအကြိမ် အဖြစ်နဲ့ တင်ပြခဲ့ပြီးဖြစ်ပါတယ်။ ဒီနေရာမှာ သက်ဆိုင်ရာဝန်ကြီးဌာနများအနေဖြင့် ချေးငွေဖြင့်ဆောင်ရွက်သည့် စီမံကိန်းများအတွက် အကောင်အထည်ဖော်ဆောင်ရွက်မှု အခြေအနေများကို ယင်းကဲ့သို့ပင် နှစ်စဉ်ရှင်းလင်း တင်ပြသင့်ပါကြောင်း တင်ပြအပ်ပါတယ်။ ပြည်ပကြွေးမြီနဲ့စပ်လျဉ်းပြီးတော့ စီမံကိန်းနှင့်ဘဏ္ဍာရေး ဝန်ကြီးဌာနအနေဖြင့် သက်ဆိုင်ရာဘဏ္ဍာနှစ်အတွင်း ကြွေးမြီဆိုင်ရာ ဆောင်ရွက်ချက်များဖြစ်တဲ့ စာချုပ် အသစ်ချုပ်ဆိုမှုတွေ၊ ချေးငွေထုတ်ယူသုံးစွဲမှုတွေ၊ ပြန်လည်ပေးဆပ်မှုအခြေအနေ စသဖြင့် ၂၀၁၅-၂၀၁၆ ခု၊ ဘဏ္ဍာနှစ်ကစပြီးတော့ အစိုးရ၏ကြွေးမြီဆိုင်ရာ နှစ်ပတ်လည်အစီရင်ခံစာတွေမှာ ထည့်သွင်းပြီးတော့ တင်ပြလျက်ရှိပါတယ်။ ၎င်းအပြင် လွှတ်တော်ကို တင်ပြတဲ့ ကာလလတ်ကြွေးမြီစီမံခန့်ခွဲမှု မဟာဗျူဟာ များမှာလည်းပဲ ပြည်ပချေးငွေအပေါ်မှာ အရင်း၊ အတိုးပြန်လည်ပေးဆပ်ရမယ့် အစီအစဉ်များကို ခန့်မှန်း ရေးဆွဲပြီးတော့ တင်ပြထားပါကြောင်း တင်ပြအပ်ပါတယ်။ ပဲခူးတိုင်းဒေသကြီး၊ အုတ်တွင်းမဲဆန္ဒနယ်မှ လွှတ်တော်ကိုယ်စားလှယ် ဒေါ်ချိုချို ဆွေးနွေးခဲ့တဲ့ အတိုးမဲ့ချေးငွေ ဖြစ်သော်လည်းပဲ တရုတ်နိုင်ငံကပစ္စည်းကို ပြန်လည်ဝယ်ယူရခြင်း ဖြစ်တဲ့အတွက် အရည် အသွေးကောင်းမွန်ရေးနဲ့ ဈေးနှုန်းမှန်ကန်ရေးတွေဟာ အရေးကြီးကြောင်း ဆွေးနွေးချက်ဟာလည်းပဲ အလွန်ပဲမှန်ကန်တဲ့အချက် ဖြစ်ပါတယ်။ သက်ဆိုင်ရာ ဝန်ကြီးဌာနများအနေဖြင့် ချေးငွေနဲ့ ဆက်စပ် ဆောင်ရွက်တဲ့ Contract Agreement များ ချုပ်ဆိုတဲ့နေရာမှာ အသေးစိတ်ဆွေးနွေးပြီးတော့မှ မိမိနိုင်ငံ အတွက် နစ်နာမှုမရှိစေဖို့ ဆောင်ရွက်ကြရမှာဖြစ်ပါတယ်။ စီမံကိန်းနဲ့ဘဏ္ဍာရေးဝန်ကြီးဌာန အနေနဲ့လည်း သင့်လျော်မယ့် သဘောထားမှတ်ချက် အကြံဉာဏ်များပေးခြင်းအားဖြင့် ပူးပေါင်းကူညီဆောင်ရွက်မည် ဖြစ်ပါကြောင်း တင်ပြအပ်ပါတယ်။ ထို့အပြင် မြန်မာ့မီးရထားအနေဖြင့်လည်း ပိုမိုကောင်းမွန်တဲ့ ဝန်ဆောင်မှု များကတစ်ဆင့် ဝင်ငွေများ ပိုမိုတိုးတက်ရရှိအောင် ကြိုးပမ်းပြီးတော့ ချေးငွေကို တာဝန်ယူတာဝန်ခံပြီး တော့ ဒီချေးငွေကို ပြန်လည်ပေးဆပ်နိုင်ဖို့ ဆောင်ရွက်ရမှာဖြစ်ပါတယ်။ လေးစားအပ်ပါသောနာယကကြီးနှင့် လွှတ်တော်ကိုယ်စားလှယ်များခင်ဗျား။ သို့ဖြစ်ပါ၍ ရန်ကုန်မန္တလေးလမ်းပိုင်းမှာ ပြေးဆွဲမယ့် အထက်တန်း လူစီးရထားတွဲသစ် ၁၄ တွဲ၊ ရိုးရိုးတန်းလူစီးရထား တွဲသစ် ၁၄ တွဲ၊ စုစုပေါင်း လူစီးရထားတွဲ ၂၈ တွဲ ဝယ်ယူရေးစီမံကိန်းအတွက် တရုတ်ပြည်သူ့သမ္မတ နိုင်ငံထံက အတိုးမဲ့ချေးငွေ ယွမ်သန်း ၈၀ ရယူရေးကိစ္စအပေါ်မှာ ပြည်ထောင်စုလွှတ်တော်ရဲ့ အတည်ပြုချက် ရယူပေး နိုင်ပါရန် နာယကကြီးမှတစ်ဆင့် လေးစားစွာ တင်ပြအပ်ပါတယ်ခင်ဗျာ။ အားလုံး ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အထက်ပါ ပို့ဆောင်ရေးနှင့် ဆက်သွယ်ရေးဝန်ကြီးဌာနက မီးရထားလူစီးတွဲသစ်များ ဝယ်ယူရေးစီမံကိန်းအတွက် တရုတ်ပြည်သူ့ သမ္မတနိုင်ငံထံမှ အတိုးမဲ့ချေးငွေယွမ်သန်း ၈၀ ရယူရန်ကိစ္စနဲ့စပ်လျဉ်းပြီး လွှတ်တော်ရဲ့ အဆုံးအဖြတ် ယူခြင်းကို စက်ခလုတ်အသုံးပြု၍ ဆန္ဒပြုတဲ့နည်းနဲ့ ဆောင်ရွက်သွားပါ့မယ်။ ထောက်ခံဆန္ဒမဲများရင် သဘောတူအတည်ပြုပြီး ကန့်ကွက်ဆန္ဒမဲများရင် သဘောမတူကြောင်း ကြေညာမှာဖြစ်ပါတယ်။ ဆန္ဒမဲ ပေးကြဖို့ အသင့်ရှိစေလိုပါတယ်။ ဆန္ဒမဲပေးနိုင်ကြပါပြီ။</speech>
<speech type="speaker">ထောက်ခံမဲ (၄၆၅) မဲ၊ ကန့်ကွက်မဲ (၁၂) မဲ၊ ကြားနေမဲ (၇) မဲ ဖြစ်ပါတယ်။ ထောက်ခံဆန္ဒမဲများတဲ့အတွက် ပို့ဆောင်ရေးနှင့် ဆက်သွယ်ရေးဝန်ကြီးဌာနက မီးရထားလူစီး တွဲသစ်များ ဝယ်ယူရေးစီမံကိန်းအတွက် တရုတ်ပြည်သူ့သမ္မတနိုင်ငံထံမှ အတိုးမဲ့ချေးငွေ ယွမ်သန်း ၈၀ ရယူရန်ကိစ္စကို လွှတ်တော်က သဘောတူအတည်ပြုကြောင်း ကြေညာပါတယ်။</speech>
</motion>
</section>
</discussion>
<postface><title>ပြည်ထောင်စုလွှတ်တော် နာယက က အစည်းအဝေး ဆဋ္ဌမနေ့ ရပ်နားကြောင်းနှင့် သတ္တမနေ့ ကျင်းပမည့် နေ့ရက်နှင့် ကြေညာခြင်း</title>
<speech type="speaker">အစီအစဉ်(၁၆) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒသမ ပုံမှန်အစည်းအဝေး ဆဋ္ဌမနေ့ အစီအစဉ်ကို ရပ်နားပါမယ်။ ဒုတိယအကြိမ် ပြည်ထောင်စုလွှတ်တော် ဒသမပုံမှန်အစည်းအဝေးရဲ့ သတ္တမနေ့ကို ၂၀၁၈ ခုနှစ်၊ ဒီဇင်ဘာလ ၆ ရက်(ကြာသပတေးနေ့) နံနက် ၁၀ နာရီ ကျင်းပပြုလုပ်မည် ဖြစ်ကြောင်းနဲ့ ယနေ့အတွက် အစည်းအဝေးပြီးဆုံးကြောင်း ကြေညာပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">ပြည်ထောင်စုလွှတ်တော် ကိုယ်စားလှယ်များအားလုံး ထွက်ခွာနိုင်ပါ ပြီခင်ဗျာ။ ဒုတိယအကြိမ် ပြည်ထောင်စုလွှတ်တော် ဒသမပုံမှန်အစည်းအဝေး ဆဋ္ဌမနေ့ အစည်းအဝေးကို မွန်းလွဲ ၁၃:ဝဝ နာရီတွင် ရပ်နားပါသည်။</speech>
</postface>
</transcript>
</doc>
