<doc>
<docinfo>
<docno>02-09-07.xml</docno>
<pdf>02-09-07.pdf</pdf>
<term value="02">ဒုတိယအကြိမ်</term>
<session value="09" />
<sittingday value="07" />
<legislature value="union">ပြည်ထောင်စုလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် နဝမပုံမှန်အစည်းအဝေး သတ္တမနေ့မှတ်တမ်း</title>
<date>၁၃၈၀ ပြည့်နှစ်၊ ဒုတိယဝါဆိုလပြည့်ကျော် ၁၃ ရက် (၂၀၁၈ ခုနှစ်၊ သြဂုတ်လ ၉ ရက်)(ကြာသပတေးနေ့</date>
</docinfo>
<transcript>
<preface>
<p>နေပြည်တော်ရှိ ပြည်ထောင်စုလွှတ်တော် အစည်းအဝေးခန်းမတွင် ဒုတိယအကြိမ် ပြည်ထောင်စု လွှတ်တော် နဝမပုံမှန်အစည်းအဝေး သတ္တမနေ့ကို နံနက် ၁၀:ဝဝ နာရီင်ကျင်းပပါသည်။ ပြည်ထောင်စုလွှတ်တော် အစည်းအဝေးတွင် နာယကအဖြစ် ပြည်သူ့လွှတ်တော် ဥက္ကဋ္ဌ ဦးတီခွန်မြတ်က ဆောင်ရွက်ပြီး အခမ်းအနားမှူးအဖြစ် ပြည်ထောင်စုလွှတ်တော်ရုံး ညွှန်ကြားရေးမှူးချုပ် ဦးကျော်စိုးက ဆောင်ရွက်ပါသည်။</p>
<title>ပြည်ထောင်စုလွှတ်တော် နာယက နေရာယူခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် နဝမပုံမှန်အစည်းအဝေးရဲ့ သတ္တမနေ့ အစီအစဉ် စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="speaker">အားလုံးမင်္ဂလာပါ။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<title>ပြည်ထောင်စုလွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ ဒီကနေ့ကျင်းပတဲ့ ဒုတိယ အကြိမ် ပြည်ထောင်စုလွှတ်တော် နဝမပုံမှန်အစည်းအဝေး သတ္တမနေ့မှာ ပြည်ထောင်စုလွှတ်တော် ကိုယ်စားလှယ်များစိစစ်ရေးကော်မတီရဲ့ တင်ပြချက်အရ အစည်းအဝေးသို့တက်ရောက်ခွင့်ရှိတဲ့ ပြည်ထောင်စု လွှတ်တော် ကိုယ်စားလှယ်ဦးရေ စုစုပေါင်း ၆၅၃ ဦး ရှိပြီး ဒီကနေ့အစည်းအဝေးကို ၅၇၂ ဦး တက်ရောက် ပါတယ်။ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်းရဲ့ ၈၇.၆၀ ရာခိုင်နှုန်းရှိပြီး သုံးပုံတစ်ပုံထက် ကျော်လွန်တဲ့အတွက် ပြည်ထောင်စုလွှတ်တော်ဆိုင်ရာ ဥပဒေပုဒ်မ ၂၀ နဲ့ နည်းဥပဒေ ၁၂ နည်းဥပဒေခွဲ(ခ) တို့အရ အစည်းအဝေးအထမြောက်ကြောင်းနဲ့ စတင်ကျင်းပကြောင်း ကြေညာပါတယ်။</speech>
<title>ပြည်ထောင်စုလွှတ်တော် နဝမပုံမှန်အစည်းအဝေး သတ္တမနေ့ အစီအစဉ် ကြေညာခြင်း</title>
<speech type="speaker">အစီအစဉ်(၃) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယ အကြိမ် ပြည်ထောင်စုလွှတ်တော် နဝမပုံမှန်အစည်းအဝေး သတ္တမနေ့ အစီအစဉ်ကို လွှတ်တော်ကိုယ်စားလှယ် များထံ ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်။</speech>
<title>အစည်းအဝေးမတက်ရောက်နိုင်သော ပြည်ထောင်စုလွှတ်တော် ကိုယ်စားလှယ်များအတွက် ခွင့်ပန်ကြားခြင်းနှင့် အစည်းအဝေးတက်ရောက်မှုအခြေအနေကို မှတ်တမ်းတင်ခြင်း</title>
<speech type="speaker">အစီအစဉ်(၄) ဖြစ်ပါတယ်။ ဒီကနေ့ အစည်းအဝေးကို မတက်ရောက်နိုင်တဲ့ ပြည်ထောင်စုလွှတ်တော် ကိုယ်စားလှယ်များအတွက် ပြည်ထောင်စုလွှတ်တော် ကိုယ်စားလှယ်များစိစစ်ရေး ကော်မတီက ခွင့်ပန်ကြားရန် ဖြစ်ပါတယ်။</speech>
<speech><mp id="895">စောမှားဖောင်ချာ(အဖွဲ့ဝင်၊ ကိုယ်စားလှယ်များစိစစ်ရေးကော်မတီ)</mp>လေးစားအပ်ပါတဲ့ ပြည်ထောင်စုလွှတ်တော် နာယကကြီးခင်ဗျာ။ ယနေ့ကျင်းပပြုလုပ်တဲ့ ဒုတိယအကြိမ် ပြည်ထောင်စု လွှတ်တော် နဝမပုံမှန်အစည်းအဝေး သတ္တမနေ့ ၉-၈-၂၀၁၈ ရက်နေ့မှာ အစည်းအဝေးသို့ တက်ရောက် နိုင်ခြင်းမရှိတဲ့ ပြည်ထောင်စုလွှတ်တော် ကိုယ်စားလှယ်များရဲ့ ကိုယ်စား ကရင်ပြည်နယ် မဲဆန္ဒနယ် အမှတ်(၁၂)မှ အမျိုးသားလွှတ်တော်ကိုယ်စားလှယ်၊ ပြည်ထောင်စုလွှတ်တော် ကိုယ်စားလှယ်များ စိစစ်ရေး ကော်မတီ အဖွဲ့ဝင်ဖြစ်သူ ကျွန်တော် စောမွှာဖောင်ဘွားက ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက်နိုင်ခြင်းမရှိတဲ့ ပြည်ထောင်စုလွှတ်တော် ကိုယ်စားလှယ်များမှာဦးသန်းလင်းလင်း - ဦးစောတင်ဝင်း ကြာအင်းဆိပ်ကြီး၊ - ဦးမျိုး ချောင်းဦး၊ - ဦးဝင်းမြင့်အောင် ဒီပဲယင်း၊ - ဦးဌေးငွေ မြောင်၊ - ဦးမြင့်သိန်း - ဦးထွန်းထွန်းနိုင် - ဦးအောင်စိုး သရက်ချောင်း၊ - ဦးဉာဏ်ထွန်း ဇီးကုန်း၊ - ဒေါ်မြခွာညိုဦး ရွှေတောင်၊ - ဦးပိုက်ကို ပခုက္ကူ - ဦးမင်းသိန်း တောင်တွင်းကြီး၊ - ဦးရွှေကို ကျောက်ပန်းတောင်း၊ - ဦးကျော်စိုးလင်း ပြည်ကြီးတံခွန်၊ - ဒေါက်တာလှမိုး အောင်မြေသာစံ၊ - ဦးလှဌေးဝင်း - ဒေါ်မာမာခိုင် - ဦးအောင်ကြည်သိန်း - ဦးဘရှိန် - ဦးဦးထွန်းဝင်း - ဦးခင်မောင်ဝင်း - ဦးနေမျိုးထွန်း - ဒေါက်တာဝေဖြိုးအောင် - ဦးစိုးသူရထွန်း - ဦးကျော်ဆွေဝင်း(ခ) ဦးအာလူး - ဒေါ်ဇင်မာအောင် - ဦးအောင်လှိုင်ဝင်း - ဦးလီကျိန်းဖူ(ခ) ဦးမြင့်ဆွေ - ဦးစိုင်းမောင်ပွင့်(ခ) ဦးအောင်ပွင့် - ဦးစိုင်းဆမ် - ဦးဌေးဝင်း - ဦးဇော်မင်းသိန်း - ဦးခင်မောင်လတ် - ဗိုလ်မှူးမျိုးကိုကို - ဦးဝင်းဇော် - ဦးအောင်ကျော်စိုး - ဒေါ်နန်းမိုးမိုးထွေး - ဒေါ်နော်ဆာမူထူး - ဦးစောဘီစံသိန်းမြင့် - ဦးလှဦး - ဦးကိုကိုနိုင် - ဦးအောင်ဝင်း - ဒေါ်ရွှေရွှေစိန်လတ် - ဒေါက်တာစန်းမောင်မောင် ဇေယျာသီရိ၊ သထုံ၊ ချောင်းဆုံ၊ ကျောက်ဖြူ၊ ကျောက်တော်၊ လမ်းမတော်၊ ထန်းတပင်၊ သာကေတ၊ ကွမ်းခြံကုန်း၊ ကော့မှူး၊ ရန်ကင်း၊ မင်္ဂလာဒုံ၊ ကုန်းကြမ်း၊ တန့်ယန်း၊ မိုင်းယန်း၊ တာချီလိတ်၊ လေးမျက်နှာ၊ မြန်အောင်၊ တပ်မတော်၊ ကချင်-၇၊ ကယား -၇၊ ကရင်-၄။ ကရင်-၁၁၊ ကရင်-၉၊ စစ်ကိုင်း-၄။ စစ်ကိုင်း-၈၊ တနင်္သာရီ-၁၊ ပဲခူး-၃။ - ဦးမြမင်းဆွေ မကွေး-၉၊ - ဦးကျော်တုတ် မန္တလေး-၇၊ - ဦးခင်ဇော်ဦး - ဦးလင်းတင်ဌေး မွန်-၄၊ - ဒေါက်တာဇော်လင်းထွဋ် မွန်-၉၊ ဦးမြင့်နိုင် ရခိုင်-၅ နှင့် - ဦးမန်းထွန်းကြိုင် ဧရာဝတီ-၆ တို့ဖြစ်ကြပါတယ်။ ယခင်က ခွင့်ပန်ကြားသဖြင့် လွှတ်တော်ကခွင့်ပြုထားသူ ၃၀ ဦးရှိပြီး၊ ယနေ့ ခွင့်ပန် ကြားသူ ၅၁ ဦး ဖြစ်တဲ့အတွက် စုစုပေါင်းခွင့်ပန်ကြားသူ ၈၁ ဦးဖြစ်ပါတယ်။ ခွင့်မဲ့ပျက်ကွက်သူမရှိပါကြောင်းနှင့် ယနေ့ ခွင့်ပန်ကြားသူ ပြည်ထောင်စုလွှတ်တော်ကိုယ်စားလှယ် ၅၁ ဦးအား ခွင့်အဖြစ် သတ်မှတ်ခွင့်ပြု ပေး နိုင်ပါရန် လေးစားစွာ ပန်ကြားတင်ပြအပ်ပါတယ်ခင်ဗျာ။</speech>
<speech type="speaker">ခွင့်ပန်ကြားသူအားလုံးကို ခွင့်ပြုပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် နဝမပုံမှန်အစည်းအဝေး သတ္တမနေ့ကို တက်ရောက်ခွင့်ရှိတဲ့ လွှတ်တော်ကိုယ်စားလှယ် ၆၅၃ ဦး၊ ယခင်က ခွင့်ပြုထားသူ ၃၀ ဦး၊ ယနေ့ခွင့်ပန်ကြား၍ ခွင့်ပြုထားသူ ၅၁ ဦး ဖြစ်တဲ့အတွက် ခွင့်ပြုထားသူစုစုပေါင်း ၈၁ ဦး ဖြစ်ပြီး ခွင့်မဲ့ပျက်ကွက်သူမရှိပါ။ လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေ တင်ပြချက်ကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">ပြည်ထောင်စုလွှတ်တော်က သဘောတူတဲ့အတွက် ပြည်ထောင်စုလွှတ်တော် ဆိုင်ရာ နည်းဥပဒေ ၄ နည်းဥပဒေခွဲ(ခ)အရ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value="Bill">
<bill>
<title>လွှတ်တော်နှစ်ရပ်သဘောကွဲလွဲသော မြေလွတ်၊ မြေလပ်နှင့် မြေရိုင်းများ စီမံခန့်ခွဲရေးဥပဒေကို ပြင်ဆင်သည့် ဥပဒေကြမ်း(၂၀၁ရ ခုနှစ်)နှင့်စပ်လျဉ်း၍ ဥပဒေကြမ်းပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာကို ဖတ်ကြားတင်ပြခြင်း</title>
<speech type="speaker">အစီအစဉ်(၅) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ မြေလွတ်၊ မြေလပ်နှင့်မြေရိုင်းများ စီမံခန့်ခွဲရေးဥပဒေကို ပြင်ဆင်သည့် ဥပဒေကြမ်း (၂၀၁ရ ခုနှစ်)ကို အမျိုးသား လွှတ်တော်မှာ စတင်ဆွေးနွေးခဲ့ပြီး လွှတ်တော်နှစ်ရပ်သဘောကွဲလွဲတဲ့ ဥပဒေကြမ်းအဖြစ် ပြည်ထောင်စု လွှတ်တော်၌ ဆွေးနွေးဆုံးဖြတ်နိုင်ဖို့ ၆-၈-၂၀၁၈ ရက်မှာ ပေးပို့ထားပါတယ်။ အဆိုပါ ဥပဒေကြမ်းနဲ့စပ်လျဉ်းပြီး ဥပဒေကြမ်းပူးပေါင်းကော်မတီ၏ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာကို လွှတ်တော်သို့ ဖတ်ကြားတင်ပြဖို့ ဖိတ်ခေါ်ပါတယ်။</speech>
<speech><mp id="960">ဦးဇော်ဝင်း (အဖွဲ့ဝင်၊ ဥပဒေကြမ်းပူးပေါင်းကော်မတီ)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ အားလုံးပဲမင်္ဂလာပါခင်ဗျာ။ ကျွန်တော်ကတော့ ပဲခူးတိုင်းဒေသကြီး၊ ထန်းတပင်မဲဆန္ဒနယ် ပြည်ထောင်စုလွှတ်တော်ကိုယ်စားလှယ် ဦးဇော်ဝင်း ဖြစ်ပါတယ်။ ပြည်ထောင်စု လွှတ်တော် ဥပဒေကြမ်းပူးပေါင်းကော်မတီရဲ့ အဖွဲ့ဝင် ဖြစ်ပြီးတော့ ပူးပေါင်းကော်မတီရဲ့ တာဝန်ပေးချက် အရ လွှတ်တော်နှစ်ရပ်သဘောကွဲလွဲသော မြေလွတ်၊ မြေလပ်နှင့် မြေရိုင်းများ စီမံခန့်ခွဲရေးဥပဒေကို ပြင်ဆင်သည့်ဥပဒေကြမ်း(၂၀၁ရ ခုနှစ်) နှင့်စပ်လျဉ်း၍ လေ့လာတွေ့ရှိချက်နှင့် သဘောထားမှတ်ချက်ကို တင်ပြ သွားမှာဖြစ်ပါတယ်။ လွှတ်တော်နှစ်ရပ်သဘောကွဲလွဲတဲ့ မြေလွတ်၊ မြေလပ်နှင့်မြေရိုင်းများ စီမံခန့်ခွဲရေးဥပဒေကို ပြင်ဆင်သည့် ဥပဒေကြမ်း(၂၀၁ရ ခုနှစ်)ကို အမျိုးသားလွှတ်တော်မှာ ၉-၂-၂၀၁၈ ရက်နေ့မှာ ဆွေးနွေးအတည်ပြုခဲ့ ပြီးတော့ ပြည်သူ့လွှတ်တော်ကို ပေးပို့ခဲ့ပါတယ်။ ပြည်သူ့လွှတ်တော်ကနေပြီးတော့ ၁၃-၆-၂၀၁၈ ရက်မှာ ပြင်ဆင်ချက်များနှင့် ပြန်လည်ပေးပို့ခဲ့ရာ အမျိုးသားလွှတ်တော်ကနေပြီးတော့ သဘောမတူတဲ့ အချက် တစ်ချက်ကို ပြည်ထောင်စုလွှတ်တော်မှာ ဆွေးနွေးဆုံးဖြတ်ရန် ၆-၈-၂၀၁၈ ရက်နေ့မှာ ပေးပို့ခဲ့ပါသည်။ ဒီဥပဒေကြမ်းနှင့်စပ်လျဉ်းပြီးတော့ လွှတ်တော်နှစ်ရပ်သဘောကွဲလွဲတဲ့ အချက်အပေါ်မှာ ပြည်ထောင်စု လွှတ်တော်မှာ ဆွေးနွေးဆုံးဖြတ်နိုင်ရေး ဥပဒေကြမ်းပူးပေါင်းကော်မတီရဲ့ သဘောထားမှတ်ချက် အစီရင်ခံစာ တင်ပြရန် ပြည်ထောင်စုလွှတ်တော် နာယက ကနေပြီးတော့ ၆-၈-၂၀၁၈ ရက်နေ့မှာ တာဝန်ပေးအပ်ခဲ့ပါတယ်။ သို့ပါ၍ ဥပဒေကြမ်းပူးပေါင်းကော်မတီကနေပြီးတော့ ၇-၈-၂၀၁၈ ရက်မှာ စိုက်ပျိုးရေး၊ မွေးမြူ ရေးနှင့် ဆည်မြောင်းဝန်ကြီးဌာန၊ ပြည်ထောင်စုရှေ့နေချုပ်ရုံး၊ နောက် ပြည်ထောင်စုလွှတ်တော် ဥပဒေ ရေးရာနှင့် အထူးကိစ္စရပ်များ လေ့လာဆန်းစစ်သုံးသပ်ရေးကော်မရှင် အဖွဲ့ဝင်များနှင့် အစည်းအဝေး ကျင်းပပြုလုပ်ခဲ့ပြီးတော့ ဥပဒေကြမ်းပါ သဘောထားကွဲလွဲချက်ကို လေ့လာစိစစ်ခဲ့ပါတယ်။ အဲဒီအစည်းအဝေးမှာပဲ ဆွေးနွေးချက်တွေအရ ပြည်ထောင်စုလွှတ်တော် ဥပဒေကြမ်းပူးပေါင်း ကော်မတီက လွှတ်တော်နှစ်ရပ် သဘောထားကွဲလွဲတဲ့ အချက်များနှင့်စပ်လျဉ်းပြီးတော့ ပြည်သူ့လွှတ်တော်ရဲ့ အတည်ပြုချက်ဟာ ကျစ်လျစ်မှုရှိခြင်း၊ ပြည့်စုံမှုရှိခြင်း၊ အမျိုးသားလွှတ်တော်ရဲ့ အတည်ပြုချက်က လက်တွေ့အကောင်အထည်ဖော် ဆောင်ရွက်ရာမှာ အခက်အခဲများ အများအပြားရှိနိုင်ခြင်း၊ နိုင်ငံလုံးဆိုင်ရာ ကိုယ်စားပြုတဲ့ ကိုယ်စားလှယ်များကို ရွေးချယ်တဲ့နေရာမှာ လက်တွေ့အကောင်အထည်ဖော် ဆောင်ရွက်နိုင်မယ့် အခြေအနေမရှိခြင်းတို့ကြောင့် ဥပဒေကြမ်းရဲ့ အပိုဒ် ၈ ကို ပြည်သူ့လွှတ်တော်ရဲ့ အတည်ပြုချက်အတိုင်းသာ ဆက်လက်အတည်ပြုသင့်ပါကြောင်း လေ့လာတွေ့ရှိရပါတယ်။ ဥပဒေကြမ်းပူးပေါင်းကော်မတီရဲ့ ညှိနှိုင်းသဘောတူညီခဲ့တဲ့ လွှတ်တော်နှစ်ရပ် သဘောကွဲလွဲတဲ့အပိုဒ်ကို နောက်ဆက်တွဲပါ ကန့်လန့်ဖြတ်ဇယားနှင့် ပြုစုတင်ပြထားပြီးလည်းဖြစ်ပါတယ်။ ကန့်လန့်ဖြတ် ဇယားကို နောက်ဆက်တွဲဖြင့် ဖော်ပြထားပါသည်။ (သို့ပါ၍ လွှတ်တော်နှစ်ရပ်သဘောကွဲလွဲသော မြေလွတ်၊ မြေလပ်နှင့်မြေရိုင်းများ စီမံခန့်ခွဲရေး ဥပဒေကို ပြင်ဆင်သည့်ဥပဒေကြမ်း (၂၀၁ရ ခုနှစ်)နှင့်စပ်လျဉ်း၍ ပြည်ထောင်စုလွှတ်တော်ဆိုင်ရာ နည်းဥပဒေ၈၂ နှင့်အညီ ဥပဒေကြမ်းပူးပေါင်းကော်မတီက အစီရင်ခံစာတင်ပြအပ်ပါတယ်။ ပြည်ထောင်စုလွှတ်တော် ဥပဒေကြမ်းပူးပေါင်းကော်မတီ။ အားလုံး ကျေးဇူးတင်ရှိပါတယ်ခင်ဗျာ။</speech>
<title>အထက်ပါဥပဒေကြမ်းနှင့်စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ်ရှိပါက အမည်စာရင်းတင်သွင်းနိုင်ကြောင်း ကြေညာခြင်း</title>
<speech type="speaker">အစီအစဉ်(၆) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အထက်ပါ ဥပဒေကြမ်းနဲ့စပ်လျဉ်းပြီး ဥပဒေကြမ်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာကို လွှတ်တော်ကိုယ်စားလှယ်များထံ ဖြန့်ဝေထားပါတယ်။ အစီရင်ခံစာအပြည့်အစုံကို နောက်ဆက်တွဲဖြင့် ဖော်ပြထားပါသည်။ ပြည်ထောင်စုလွှတ်တော်ဆိုင်ရာ နည်းဥပဒေ ၈၃ နည်းဥပဒေခွဲ(ဂ)နဲ့အညီ လွှတ်တော်နှစ်ရပ် သဘောကွဲလွဲတဲ့အချက်များနဲ့ တိုက်ရိုက်သက်ဆိုင်တဲ့ ပြင်ဆင်ချက်အဆို တင်သွင်းဆွေးနွေးလိုတဲ့ လွှတ်တော် ကိုယ်စားလှယ်ရှိပါက ဆွေးနွေးလိုတဲ့ အကြောင်းအရာကို ဖော်ပြလက်မှတ်ရေးထိုးပြီး ၁၃-၈-၂၀၁၈ ရက် (တနင်္လာနေ့) ညနေ ၄ နာရီ(၁၆၀၀ နာရီ) နောက်ဆုံးထားပြီး ပြည်ထောင်စုလွှတ်တော်ရုံး ညွှန်ကြားရေးမှူးချုပ်ထံ အမည်စာရင်းတင်သွင်းနိုင်ကြောင်း ကြေညာပါတယ်။</speech>
</bill>
</section>
<section value="Report">
<report>
<title>ပညာရေးဝန်ကြီးဌာန၊ အခြေခံပညာဦးစီးဌာန၏ ၂၀၁၇-၂၀၁၈ ခု၊ ဘဏ္ဍာရေးနှစ် တည်ဆောက်ရေးလုပ်ငန်းများ အကောင်အထည်ဖော် ဆောင်ရွက်နိုင်မှု အခြေအနေ နှင့်စပ်လျဉ်း၍ ပြည်သူ့ငွေစာရင်းပူးပေါင်း ကော်မတီ၏ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာအမှတ်စဉ် (၆/၂၀၁၈)ကို ဖတ်ကြား တင်ပြခြင်းနှင့် လွှတ်တော်က ဆွေးနွေးစဉ်းစားရန် အဆိုတင်သွင်းခြင်း</title>
<speech type="speaker">အစီအစဉ်(၇) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပညာရေး ဝန်ကြီးဌာန၊ အခြေခံပညာဦးစီးဌာနရဲ့ ၂၀၁၇-၂၀၁၈ ခု၊ ဘဏ္ဍာရေးနှစ် တည်ဆောက်ရေးလုပ်ငန်းများ အကောင်အထည်ဖော် ဆောင်ရွက်နိုင်မှု အခြေအနေနဲ့စပ်လျဉ်းပြီး ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာအမှတ်စဉ်(၆/၂၀၁၈)ကို ဖတ်ကြားတင်ပြပြီး လွှတ်တော်က ဆွေးနွေးစဉ်းစားရန် အဆိုတင်သွင်းဖို့ ဖိတ်ခေါ်ပါတယ်။</speech>
<speech><mp id="194">ဦးအောင်မင်း(ဒုတိယဥက္ကဋ္ဌ-၁၊ ပြည်သူ့ငွေစာရင်းပူးပေါင်းကော်မတီ)</mp>ပြည်ထောင်စု လွှတ်တော် နာယက၊ အမျိုးသားလွှတ်တော် ဥက္ကဋ္ဌနဲ့ ပြည်ထောင်စုလွှတ်တော် ကိုယ်စားလှယ်များ၊ ပြည်ထောင်စု အဆင့်အဖွဲ့အစည်းဝင်များနှင့် ဧည့်သည်တော်များအားလုံးကို လေးစားစွာ ဂါရဝပြုပါတယ်။ ကျွန်တော် ဇလွန်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးအောင်မင်း ဖြစ်ပြီး ပြည်သူ့ငွေစာရင်းပူးပေါင်း ကော်မတီရဲ့ တာဝန်ပေးအပ်ချက်အရ အစီရင်ခံစာကို ဖတ်ကြားတင်သွင်းမှာ ဖြစ်ပါတယ်။ ပထမဦးစွာ ယခု အစီရင်ခံစာ ဖြစ်ပေါ်လာပုံကို ရှင်းလင်းတင်ပြလိုပါတယ်။ ပညာရေးဝန်ကြီးဌာနအနေဖြင့် ၂၀၁၇-၂၀၁၈ ဘတ်ဂျက်ခွင့်ပြုချက်ပါ တည်ဆောက်ရေးလုပ်ငန်းများကို ဆောက်လုပ်ရေးဝန်ကြီးဌာနသို့ အပ်နှံဆောင်ရွက် ခြင်းနှင့်စပ်လျဉ်းပြီး ပြည်သူ့ငွေစာရင်းပူးပေါင်းကော်မတီရဲ့ အမှတ်စဉ်(၁၂/၂၀၁၇)ကြိမ်မြောက် အစီရင် ခံစာမှာ တည်ဆဲပါဘဏ္ဍာရေးစည်းမျဉ်းများနှင့်အညီ ဆောင်ရွက်ရေးနဲ့ သတ်မှတ်ကာလအတွင်း ြီးစီးရေးတို့အတွက် ကြိုတင်စီစဉ် ဆောင်ရွက်သွားရန် ထည့်သွင်းအစီရင်ခံခဲ့ပြီး ဖြစ်ပါတယ်။ ဒါကြောင့် လွှတ်တော်အစည်းအဝေးများရပ်နားချိန်မှာ နေပြည်တော်မှာရှိတဲ့ အခြေခံပညာဦးစီး ဌာနနဲ့ အဆောက်အဦဦးစီးဌာနတို့ကို အချက်အလက်များတောင်းခံရယူလေ့လာပြီး ယခုကဲ့သို့ တင်ပြ ရခြင်းဖြစ်ပါတယ်။ ဒီလိုတင်ပြနိုင်ဖို့ အသေးစိတ်အချက်အလက်တွေကို မခြွင်းမချန် စုစည်းပေးတဲ့ အဆောက်အဦဦးစီးဌာနနှင့် အခြေခံပညာဦးစီးဌာနတို့ကို ကျေးဇူးတင်ရှိပါကြောင်း ပြောကြားလိုပါတယ်။ လေးစားအပ်ပါသော နာယကကြီးခင်ဗျာ။ အစီရင်ခံစာရဲ့ အဓိကကျသောအချက်များကိုသာ ကောက်နုတ် တင်ပြမှာဖြစ်တဲ့အတွက် Power Point သုံးစွဲခွင့်ပြုဖို့တင်ပြအပ်ပါတယ်။ အခြေခံပညာဦးစီးဌာနရဲ့ ၂၀၁၇-၂၀၁၈ ခု ဘတ်ဂျက်ခွင့်ပြုချက်ပါ လုပ်ငန်းများရဲ့ ၃၁-၃-၂၀၁၈ ရက်နေ့အထိ ပြီးစီးမှုအခြေအနေ ဖြစ်ပါတယ်။ အခြေခံပညာဦးစီးဌာနဟာ လုပ်ငန်းရပ်ပေါင်း ၂,၅၈၀ ခွင့်ပြုချက်ရရှိခဲ့တဲ့အနက် ၅၆ ခုကို အဆောက်အဦဦးစီးဌာနက ပြန်လည်လွှဲအပ်ပေးခဲ့ပြီး ၂,၅၂၄ ခုကိုသာလျှင် လက်ခံဆောင်ရွက်ခဲ့ခြင်း ဖြစ်ပါတယ်။ အဲဒီ ၂,၅၂၄ ခုအနက် ၂,၄၉၁ ခုကို တင်ဒါစနစ်ဖြင့် ဆောင်ရွက်ခဲ့ပြီး ၃၃ ခုကိုတော့ လမ်းဦးစီး ဌာနက တာဝန်ယူဆောင်ရွက်ခဲ့ပါတယ်။ ဘဏ္ဍာရေးနှစ်ရဲ့ နောက်ဆုံး ၃၁-၃-၂၀၁၈ ရက်နေ့အထိ လုပ်ငန်းရပ် ၆၂၂ ခုကိုသာ ရာနှုန်းပြည့်ပြီးစီးတာဖြစ်တဲ့အတွက် ခွင့်ပြုချက်ပါ လုပ်ငန်းရပ်များရဲ့ ၂၅ ရာခိုင်နှုန်းခန့် ကိုသာ ီးစီးနိုင်ခဲ့ပြီးတော့ ကျန်တဲ့ ၇၅ ရာခိုင်နှုန်းဟာ သတ်မှတ်ကာလအတွင်း ီးစီးနိုင် ခြင်းမရှိခဲ့ပါဘူး။ ဒီလို ၂၀၁၇-၂၀၁၈ ခု ဘဏ္ဍာရေးနှစ်အတွင်း တည်ဆောက်ရေးလုပ်ငန်းတွေ ပြီး စီးခဲ့တာဟာ အခြေခံပညာဦးစီးဌာနတစ်ခုတည်းမဟုတ်ပါဘူး။ ဗဟိုအဖွဲ့အစည်း ၆ ခု၊ ဝန်ကြီးဌာန ၁၉ ခုနဲ့ စည်ပင်သာယာရေးကော်မတီ ၃ ရပ်တို့ရဲ့ ၂၀၁၇-၂၀၁၈ ဘဏ္ဍာရေးနှစ် အတွင်း ဘတ်ဂျက်ခွင့်ပြုချက်ပါ လုပ်ငန်းတွေရဲ့ ပြီးစီးမှုအခြေအနေ ဖြစ်ပါတယ်။ ၃၁-၃-၂၀၁၈ ရက်နေ့အထိ ခွင့်ပြုလုပ်ငန်း ၉,၁၄၂ ခုအနက် ရာခိုင်နှုန်းပြည့် ပြီးစီးခဲ့တာဟာ ၅.၂၅၈ ခုပဲ ရှိပြီးတော့ ၅၇.၅ ရာခိုင်နှုန်းသာလျှင် အမှန်တကယ် ပြီးစီးခဲ့ခြင်းဖြစ်ပါတယ်။ ဒါကြောင့် ဘတ်ဂျက်ခွင့်ပြုချက်ပါ လုပ်ငန်းရပ်တွေကို သတ်မှတ်ထားတဲ့ကာလအတွင်းမှာ ီးစီးအောင် ဆောင်ရွက်နိုင်မှုမရှိခြင်းဟာ ဌာနအများစုမှာ ဖြစ်ပေါ်နေတာဖြစ်ကြောင်း တွေ့ရှိရပါတယ်။ ဒါဟာကျွန်တော်တို့ ဆက်လက်လေ့လာ သုံးသပ် သွားရမယ့်အချက် တစ်ရပ်ပဲဖြစ်ပါတယ်။ ယခုအစီရင်ခံစာမှာတော့ အခြေခံပညာဦးစီးဌာနရဲ့ လုပ်ငန်းရပ် တွေကို အဆောက်အဦးဦးစီးဌာနက တာဝန်ယူဆောင်ရွက်ခဲ့ရာမှာ ပြီးစီးခြင်းနဲ့စပ်လျဉ်းပြီးတော့ တင်ဒါလုပ်ငန်းစဉ်ကနေစပြီး လေ့လာသုံးသပ် တင်ပြသွားမှာဖြစ်ပါတယ်။ တင်ဒါလုပ်ငန်းစဉ် အဆင့်ဆင့်ဖြစ်ပါတယ်။ လုပ်ငန်းစဉ် ၅ ဆင့်ရှိပြီးတော့ တင်ဒါလုပ်ငန်းတွေ မစတင်ခင် တင်ဒါစနစ်ဖြင့် ဆောင်ရွက်ခွင့်ပြုဖို့ သက်ဆိုင်ရာတိုင်းဒေသကြီး/ ပြည်နယ်အစိုးရအဖွဲ့ကို တင်ပြခွင့်ပြုချက်တောင်းခံခဲ့သလို တင်ဒါလုပ်ငန်းတွေ ပြီးစီးပြီးတဲ့အခါမှာလည်း တင်ဒါအောင်မြင်သူရဲ့ အမည်စာရင်းကို အတည်ပြုဖို့အတွက် တိုင်းဒေသကြီး/ပြည်နယ်အစိုးရအဖွဲ့ကို တင်ပြအတည်ပြုချက် ရယူခဲ့တာကို တွေ့ရှိရမှာဖြစ်ပါတယ်။ အတည်ပြုချက်ရယူပြီးတဲ့နောက်မှာတော့ သဘောတူစာချုပ် ချုပ်ဆို လုပ်ငန်းအပ်နှံပြီးတော့ လုပ်ငန်းတွေကို စတင်ဆောင်ရွက်ရမှာ ဖြစ်ပါတယ်။ တင်ဒါလုပ်ငန်းစဉ်တွေကို ပြီးစီးအောင်ဆောင်ရွက်ရမယ့် ာ သတ်မှတ်ချက်ဖြစ်ပါတယ်။ တည်ဆဲညွှန်ကြားချက်တွေအရ တင်ဒါလုပ်ငန်းစဉ်အားလုံးကို ဘဏ္ဍာရေးနှစ်ရဲ့ ပထမ ၃ လပတ်အတွင်းမှာ ပြီးစီးအောင် ဆောင်ရွက်ရမှာ ဖြစ်ပါတယ်။ ဒီညွှန်ကြားချက်ကို ဌာနဆိုင်ရာအားလုံးက သိရှိပြီးသားပါ။ အခုကျွန်တော်တို့ ရောက်ရှိနေတဲ့ ပြည်ထောင်စုလွှတ်တော်ခန်းမအတွင်းမှာ ပြီးခဲ့တဲ့ ပထမအကြိမ် ပြည်ထောင်စုလွှတ်တော် ကာလတုန်းက လွှတ်တော်ကိုယ်စားလှယ် ဦးအေးမောက်ရဲ့ ကြယ်ပွင့်ပြမေးခွန်းကို ထိုစဉ်က ဘဏ္ဍာရေးဝန်ကြီးဌာန ဒုတိယဝန်ကြီးကိုယ်တိုင် ရှင်းလင်းတင်ပြခဲ့တာပါ။ လွှတ်တော်မှတ်တမ်းတွေမှာ ရှိပါတယ်။ လုပ်ငန်းအပ်နှံ သဘောတူစာချုပ် ချုပ်ဆိုခြင်းကိုတော့ တင်ဒါတွေအတည်ပြုပြီး တစ်ပတ်အတွင်း ဆောင်ရွက်ရမယ်လို့ တင်ဒါလမ်းညွှန်ချက်မှာ အတိအကျ ဖော်ပြထားပါတယ်။ လက်တွေ့ဆောင်ရွက်ခဲ့တဲ့ တင်ဒါလုပ်ငန်းစဉ်ပဲ ဖြစ်ပါတယ်။ တိုင်းဒေသကြီး/ ပြည်နယ် တစ်ခုချင်း အလိုက် ရက်စွဲအလိုက် လုပ်ငန်းစဉ်တစ်ခုချင်းကို တင်ပြထားခြင်းဘဲ ဖြစ်ပါတယ်။ ဒီ Slide မှာ တိုင်းဒေသကြီး/ပြည်နယ် ရ ခုအတွက် ဖော်ပြထားပါတယ်။ Next ကျန်တဲ့ တိုင်းဒေသကြီး/ပြည်နယ် ၈ ခုရဲ့ အချက်လက်တွေပဲ ဖြစ်ပါတယ်။ တူညီတဲ့အချက်တွေကတော့ တင်ဒါလုပ်ငန်းစဉ်ရဲ့ အစဖြစ်တဲ့ တင်ဒါခေါ်ယူတဲ့ရက်ကို ၂၀၁ရ ခုနှစ်၊ ဇွန်လနဲ့ ဇူလိုင်လမှသာ စတင်ဆောင်ရွက်နိုင်ခဲ့တာ တွေ့ရပါတယ်။ ပထမ ၃ လပတ်ရဲ့ နောက်ဆုံးလနဲ့ ဒုတိယ ၃ လပတ်ရဲ့ ပထမဆုံးလတွေကျမှသာ တင်ဒါခေါ်ယူဖို့ စတင်ဆောင်ရွက်နိုင်ခဲ့ကြပြီး စာချုပ် ချုပ်ဆိုခြင်းဆိုတဲ့ တင်ဒါလုပ်ငန်းစဉ်ရဲ့ နောက်ဆုံးအဆင့်ကိုတော့ တချို့က သြဂုတ်လ၊ အများစုက နိုဝင်ဘာ၊ ဒီဇင်ဘာလတွေမှာ အပြီးသတ် ဆောင်ရွက်ခဲ့ပြီးတော့ တိုင်းဒေသကြီးနဲ့ ပြည်နယ်အချို့ကတော့ ဖေဖော်ဝါရီ၊ မတ်လမှာ ပြီးဆုံးသွားတာတွေကိုလည်း တွေ့ရှိရမှာဖြစ်ပါတယ်။ ခုနတင်ပြခဲ့တဲ့ ဇယား၂ ခုကို ချုပ်လိုက်တဲ့အခါမှာ တင်ဒါလုပ်ငန်းစဉ် တစ်ဆင့်ချင်းစီအလိုက် ကြာမြင့်တဲ့ စုစည်းဖော်ပြထား ခြင်းပဲ ဖြစ်ပါတယ်။ တင်ဒါလုပ်ငန်းစဉ် အစကနေအဆုံးထိ တိုင်းဒေသကြီး/ ပြည်နယ်များအနေဖြင့် တချို့ တိုင်းဒေသကြီး/ ပြည်နယ်က အနည်းဆုံး ၃ လကနေပြီးတော့မှ အကြာဆုံး ၈ လထိ ာင်ရွက်ခဲ့တာကို ကျွန်တော်တို့ တွေ့ရှိ ခဲ့ရပါတယ်။ Next တင်ဒါလုပ်ငန်းတွေမှာ နှောင့်နှေးကြန့်ကြာမှုတွေရှိနေသလို လုပ်ငန်းတန်ဖိုးပေးချေမှုမှာလည်း နှောင့်နှေးကြန့်ကြာမှုတွေရှိနေတာကို ကောက်နုတ်ဖော်ပြထားခြင်းပဲ ဖြစ်ပါတယ်။ ဒီကောက်နုတ်ချက် မှာတော့ ရာခိုင်နှုန်းပြည့်ပြီးစီးတဲ့ လုပ်ငန်းရဲ့ ၆၂၂ ခုကိုပဲ အခြေခံတင်ပြထားခြင်း ဖြစ်ပေမယ့်လည်း လုပ်ငန်းရဲ့ အားလုံးမှာ လုပ်ငန်းပြီးစီးမှုနဲ့ လိုက်လျောညီထွေဖြစ်အောင် ငွေပေးချေနိုင်မှုမရှိတာကို တွေ့မြင် ရပါတယ်။ အဲဒီတော့ ဒီငွေပေးချေမှုအချက်အလက်တွေအရ မကွေးတိုင်းဒေသကြီး၊ မန္တလေးတိုင်းဒေသကြီးနဲ့ ရန်ကုန်တိုင်းဒေသကြီး ၃ ခုသာလျှင် လုပ်ငန်းပြီးစီးမှုနဲ့ တစ်ပြေးညီ ငွေပေးချေမှုပြုလုပ်နိုင်ခဲ့ပြီး ကျန်တိုင်း ဒေသကြီး၊ ပြည်နယ်တွေကတော့ တစ်ပြေးညီပေးချေနိုင်ခြင်းမရှိတာကို တွေ့ရပါတယ်။ Next လုပ်ငန်းတန်ဖိုးပေးချေခြင်းရဲ့ လုပ်ငန်းစဉ်အဆင့်ဆင့်ကို ဖော်ပြထားခြင်းပဲ ဖြစ်ပါတယ်။ ကန်ထရိုက်တာက ငွေစတင်တောင်းခံချိန်ကနေစပြီးတော့ လုပ်ငန်းတန်ဖိုးငွေ ပေးချေတဲ့အထိ လုပ်ငန်းအဆင့် ၆ ဆင့် ရှိနေတာကို တွေ့ရမှာဖြစ်ပါတယ်။ အဲဒီတော့ ဒီငွေပေးချေခြင်းလုပ်ငန်းစဉ်တွေမှာလည်း တိုင်း ဒေသကြီး/ပြည်နယ်မှာရှိတဲ့ ကြီးကြပ်ရေးအဖွဲ့ကို တင်ပြအတည်ပြုချက်ရယူနေရတာကို တွေ့ရှိရမှာ ဖြစ်ပါတယ်။ တည်ဆဲဘဏ္ဍာရေးစည်းမျဉ်းတွေအရ ပြည်သူ့ဘဏ္ဍာငွေတွေ ထုတ်ယူသုံးစွဲတဲ့နေရာမှာ ငွေထုတ်သူအရာရှိ (Drawing Officer)၊ ကြီးကြပ်သူအရာရှိ (Controlling Officer) တွေကို ရာထူးနဲ့ တကွ ခန့်အပ်တာဝန်ပေးအပ်ထားပြီး ဖြစ်ပါတယ်။ နောက်တစ်ခါ သူတို့လိုက်နာထမ်းဆောင်ရမယ့် လုပ်ငန်းစဉ်တွေ၊ စည်းမျဉ်းတွေကိုလည်း သတ်မှတ်ထားပြီးသားဖြစ်ပါတယ်။ အဲဒီတော့ ဒီ Controller တွေ၊ Controlling Officer 6ozi Drawing Officer gozuns ossosupl ossosioşoa. Gaosegedings ဖြစ်ပြီးတော့ ပျက်ကွက်မှုတွေ စည်းမျဉ်းနဲ့မညီမှုတွေ ဖြစ်ခဲ့မယ်ဆိုလို့ရှိရင်လည်း တည်ဆဲလုပ်ထုံးလုပ်နည်း တွေနဲ့အညီ အရေးယူဆောင်ရွက်ရမယ့် လုပ်ငန်းစဉ်တွေဟာလည်း ပြဋ္ဌာန်းသတ်မှတ်ပြီးသား ဖြစ်ပါတယ်။ Next အရည်အသွေးစံချိန်စံညွှန်းပြည့်မီခြင်းမရှိတဲ့လုပ်ငန်းတွေကို ကောက်နုတ်တင်ပြထားခြင်းပဲ ဖြစ်ပါတယ်။ ပညာရေးဝန်ကြီးက လပ်ငန်းဆောကို မမှာအဖြစ်သာ ကောက်ချက်တင်ပြထားခြင်း ဖြစ်သော်လည်း ဌာနတွေအားလုံးရဲ့ တည်ဆောက်ရေးလုပ်ငန်းတွေမှာ အနည်းနဲ့အများ ဖြစ်ပေါ်နေပါတယ်။ ဒီအချက်အလက်တွေကို ကျွန်တော်တို့အနေနဲ့ စီမံကိန်းစိစစ်ရေးနဲ့တိုးတက်မှုအစီရင်ခံရေးဦးစီးဌာနက ရရှိ ပါတယ်။ ဒီ စိစစ်/တိုး ဦးစီးဌာနအနေနဲ့ ၂၀၁ရ -၂၀၁၈ ဘဏ္ဍာရေးနှစ်ကနေစပြီးတော့ ဘတ်ဂျက်ခွင့်ပြုချက် ပါလုပ်ငန်းတွေနဲ့ပတ်သက်ပြီး ကွင်းဆင်းစစ်ဆေးနေခြင်းပဲ ဖြစ်ပါတယ်။ ၂၀၁၇-၂၀၁၈ ဘဏ္ဍာရေးနှစ် အတွင်းမှာ ခရိုင်ပေါင်း ၂၅ ခရိုင်ကို ကွင်းဆင်းစစ်ဆေးထားပြီးတော့ အစီရင်ခံစာတွေ၊ ဓာတ်ပုံမှတ်တမ်းတွေ၊ စစ်ဆေးတွေ့ရှိချက်တွေကိုလည်း သက်ဆိုင်ရာဝန်ကြီးဌာနတွေကို စ်ပြေးညီ အသိပေးပြီးဖြစ်တယ် လို့ သိရှိရပါတယ်။ ဒါမြန်အောင်မြို့နယ် အ.ထ.က(နေခြည်)မှာရှိတဲ့ Roof Trust ၂ လက်မ Angel Iron နှစ်ချောင်း ပူးပေါင်းဆောင်ရွက်မယ့်နေရာမှာ တစ်ချောင်းတည်းဖြင့် ဆောင်ရွက်ထားတာပဲ ဖြစ်ပါတယ်။ Next ဒါကတော့ လေးမျက်နှာမြို့နယ်မှာရှိတဲ့ ခမောက်စု အ.ထ.ကပါ ။ RC နှစ်ထပ်အဆောက်အဦ မှာ အမိုးလုပ်ငန်းမှာ RC Roof Beam ကို ထွင်းပြီးတော့မှ ဒိုင်းကိုတင်ဖို့ လုပ်ထားတာကို တွေ့ရှိရမှာ ဖြစ်ပါတယ်။ Next ဒါကတော့ မန္တလေးခရိုင် အမရပူရမြို့နယ်ရဲ့ အ.ထ.က(ခွဲ) ကုက္ကိုကျောင်းမှာ Pinth Beam နဲ့ တိုင်ဆက်တဲ့နေရာမှာ သံတိုင်ဆက်တဲ့နေရာမှာ Alignment မညီဘဲနဲ့ လေထဲမှာအစွန်းထွက်နေတာတွေ ဖြစ်နေပါတယ်။ Next ဒါကတော့ ပြည်ထောင်စုနယ်မြေမှာပါပဲ။ ဇေယျာသီရိမြို့နယ် အ.ထ.က (ရေဆင်း)မှာ အရည်အသွေးမပြည့်မီတဲ့ သစ်တွေကို အသုံးပြုထားခြင်းပဲ ဖြစ်ပါတယ်။ Next ဒါကတော့ ဥတ္တရသီရိမြို့နယ် မှာပဲ အ.ထ.က (ငန်းစပ်)မှာ ယက်မကို အုတ်နံရံပေါ်မှာတင်ပြီးတော့ တည်ဆောက်ထားတာကို တွေ့ရှိရမှာ ဖြစ်ပါတယ်။ Next ဒါကတော့ ဒက္ခိဏသီရိမြို့နယ် မူလွန်(ဆည်စု)မှာ ထုတ်တန်းကို နံရံအထိရောက်အောင် သွယ်တန်းခြင်းမရှိဘဲနဲ့ မြားတန်းကနေပြီးမှ ချိတ်ဆွဲထားတာကို တွေ့ရှိရမှာ ဖြစ်ပါတယ်။ Next ဒါ က အ.ထ.က(မိုးဗြဲ)ပါ ။ ရေဆင်းပိုက်တွေကို အောက်ဖက်ထိ ဆက်သွယ်ထားခြင်းမရှိပုံပဲ ဖြစ်ပါတယ်။ ဒီလိုအရည်အသွေး စံချိန်စံနှုန်းမညီတာတွေဟာ မတော်တဆမှားယွင်းမှုတွေ မဟုတ်ပါဘူး။ ကန်ထရိုက်တာတွေရဲ့ မတရားအကျိုးအမြတ်ရရှိအောင် တမင်ရည်ရွယ်ချက်နဲ့ တမင်ရည်ရွယ်ချက်ရှိရှိ လုပ်ဆောင်ခြင်းဖြစ်တယ်လို့ပဲ ကျွန်တော်တို့ သုံးသပ်ပါတယ်။ အရည်အသွေးစံချိန်စံညွှန်းမမီတာတွေနဲ့ ပတ်သက်ပြီးတော့ သဘောတူ စာချုပ်မှာတော့ လုပ်ငန်းအပ်နှံသူ ကျေနပ်သည်အထိ ပြန်လည်ပြင်ဆင်ပေး ရမယ်လို့ဖော်ပြထားပါတယ်။ ဒါပေမယ့်လက်တွေ့မှာ ဒီစည်းကမ်းချက်ကို လိုက်နာမှုအင်မတန်နည်း နေတာကို တွေ့ရပါတယ်။ တစ်ခါပြင်ဆင်လို့ရတဲ့နေရာမှာ ပြင်ဆင်ခိုင်းနိုင်ပေမယ့်လည်း နောက်ကျသွားတဲ့ နေရာ၊ ပြင်ဆင်လို့မရတဲ့နေရာတွေမှာ ဘယ်လိုလုပ်ရမှာလဲဆိုပြီး မေးစရာပေါ်လာပါတယ်။ ဒီအချက်နဲ့ ပတ်သက်လာရင်တော့ လက်ရှိမှာတော့ စာရင်းစစ်ချုပ်ရုံးရဲ့ စစ်ဆေးမှုကိုခံယူတဲ့နေရာမှာ ဒီလိုစံချိန်စံညွှန်း မမီတာနဲ့ပတ်သက်ပြီး စစ်ဆေးတွေ့ရှိခဲ့ရင် အချိုးကျတန်ဖိုးကို တွက်ချက်ပြီးတော့ ပြန်လည်ပေးသွင်း စေတယ်လို့ သိရှိရပါတယ်။ အဲဒီတော့ ဒီလိုအရေးယူမှုလောက်နဲ့တော့ စံချိန်စံညွှန်းမပြည့်မီမှုတွေကို ကာကွယ်တားဆီးနိုင်မှာ မဟုတ်ပါဘူး။ ဒီထက်ပြင်းထန်ထိရောက်တဲ့ နည်းလမ်းတွေ၊ စည်းကမ်းချက်တွေ ပြဋ္ဌာန်းပြီးတော့ ထိထိရောက်ရောက် အရေးယူဆောင်ရွက်နိုင်ဖို့ လိုအပ်တယ်လို့ ကျွန်တော်တို့ သုံးသပ်ရရှိ ပါတယ်။ ဒါပြည်သူ့ငွေစာရင်းပူးပေါင်းကော်မတီရဲ့ သုံးသပ်ချက်များပဲ ဖြစ်ပါတယ်။ လေးစားအပ်ပါသော နာယကကြီးခင်ဗျာ။ ယခုအစီရင်ခံစာသည် အခြေခံပညာဦးစီးဌာနရဲ့ လုပ်ငန်း တွေကို အဆောက်အဦးဦးစီးဌာနက ကြီးကြပ်ဆောင်ရွက်မှုနဲ့ ဆောင်ရွက်ခဲ့တဲ့ လုပ်ငန်းတွေအပေါ်မှာလေ့လာတင်ပြထားခြင်းဖြစ်ပေမယ့်လည်း ဒါဟာ စံနမူနာပြ (Role Model) အနေဖြင့်တင်ပြခြင်းသာ ဖြစ်ပါတယ်။ လက်တွေ့မှာတော့ ဌာနအများစုမှာ ဖြစ်ပေါ်နေတာ ဖြစ်တဲ့အတွက် ကျွန်တော်တို့ ငွေစာရင်းပူးပေါင်း ကော်မတီရဲ့ သုံးသပ်ချက်နဲ့ သဘောထားမှတ်ချက်များသည် ပြည်သူ့ဘဏ္ဍာငွေတွေနဲ့ ဆောင်ရွက်ရတဲ့ လုပ်ငန်းတွေကို တာဝန်ယူအကောင်အထည်ဖော် ဆောင်ရွက်ရတဲ့ ဌာနအားလုံးကို ရည်ညွှန်းပါကြောင်း ဦးစွာရှင်းလင်း တင်ပြလိုပါတယ်။ တင်ဒါလုပ်ငန်းစဉ်နဲ့ လုပ်ငန်းတန်ဖိုးပေးချေမှုတို့တွင် နှောင့်နှေးကြန့်ကြာမှုများရှိခြင်း၊ အဲဒီတော့ တင်ဒါစနစ်နဲ့ပတ်သက်တဲ့ လုပ်ထုံးလုပ်နည်းနဲ့ပတ်သက်လာရင် နိုင်ငံတော်သမ္မတရုံးရဲ့ ညွှန်ကြားချက် အမှတ်(၁/၂၀၁၇)ဟာ အင်မတန်ရှင်းလင်းပါတယ်။ ညွှန်ကြားချက်အတိုင်းတိတိကျကျ လိုက်နာ ဆောင်ရွက် ဖို့လည်း းကြီး ယူစရာမလိုပါဘူး။ ဒါ့ကြောင့် အခုလို်ကြာမှုတွေ ဖြစ်နေရခြင်းသည် ညွှန်ကြားချက်အတိုင်း လိုက်နာဆောင်ရွက်ရခြင်းနဲ့ သက်ဆိုင်မှုမရှိဘူးလို့ ကျွန်တော်တို့ သုံးသပ်ရရှိပါတယ်။ စာချုပ်ပါစည်းကမ်းချက်များ အားနည်းခြင်းနဲ့ စည်းကမ်းချက်များအတိုင်း လိုက်နာဆောင်ရွက်ရန် ကြီးကြပ်မှုအားနည်းခြင်း၊ စာချုပ်မှာ အားနည်းမှုရှိပေမယ့်လည်း လိုက်နာမှုကောင်းအောင် ထိထိရောက်ရောက် ကြပ်မတ်ဆောင်ရွက်နိုင်မယ်ဆိုလို့ရှိရင် ဒီလောက်ဆိုးဝါးမှာမဟုတ်ပါဘူး။ ကန်ထရိုက်တာ ကုမ္ပဏီများအနေ နဲ့လည်း စာချုပ်ပါစည်းကမ်းချက်တွေကို ကြီးကြပ်မှုရှိမှ လိုက်နာရမှာမဟုတ်ပါဘူး။ တကယ်တော့ စာချုပ်မှာ ကိုယ်တိုင်လက်မှတ်ရေးထိုးပြီးကတည်းက မိမိလုပ်ဆောင်ရမယ့် တာဝန်တွေ၊ စာချုပ်ပါ ကတိကဝတ်တွေ၊ တာဝန်ဝတ္တရားသတ်မှတ်ချက်တွေ အရည်အသွေးစံချိန်စံညွှန်း သတ်မှတ်ချက်တွေနဲ့ ကိုက်ညီအောင်လိုက်နာ လုပ်ဆောင်ရမယ့်တာဝန်ဟာ ရှိပြီးသားပဲဖြစ်ပါတယ်။ စီးပွားရေးလုပ်ငန်းတွေမှာ Good Will ဆိုတဲ့ နာမည်ကောင်းသာ တန်ဖိုးသီးသန့်ရှိပါတယ်။ အဲဒီလို တန်ဖိုးသီးသန့်ရှိနေခြင်းဟာ သူ့အလိုလိုဖြစ်လာတာ မဟုတ်ပါဘူး။ ဒါကို ကန်ထရိုက်တာတွေဖြစ်တဲ့ စီးပွားရေးလုပ်တဲ့ ကုမ္ပဏီတွေအနေနဲ့ လေးလေးနက်နက် သိရှိလိုက်နာဖို့ လိုအပ်ပါတယ်။ အရည်အသွေးစံချိန်စံညွှန်းဆိုင်ရာ သတ်မှတ်ချက်များ BP, BQ နဲ့ ဒီဇိုင်းများ၊ အသေးစိတ်လုပ်ငန်း အစီအစဉ်များမရှိခြင်း၊ ဒီအချက်ဟာ အင်မတန်အရေးကြီးပါတယ်။ ဒီအချက်တွေပြည့်စုံရမယ်လို့ တင်ဒါ လမ်းညွှန်မှာ ဖော်ပြထားပါတယ်။ ဒါပေမယ့် လုပ်ငန်းသဘောတူစာချုပ်မှာ ဒီအချက်အလက်တွေနဲ့ ပတ်သက် ပြီးတော့ ဘာမှရည်ညွှန်းထားတာလည်း မရှိပါဘူး။ ဖော်ပြထားတာလည်းမရှိဘူး။ တည်ဆောက်ရေး လုပ်ငန်းခွင်မှာ ဒီအချက်တွေကို ထားရှိရမယ်လို့ စာချုပ်မှာ ဖော်ပြထားခြင်းလည်း မရှိပါဘူး။ စီမံကိန်း စိစစ် ရေးနဲ့ တိုးတက်မှုအစီရင်ခံရေးဦးစီးဌာနရဲ့ စစ်ဆေးတွေ့ရှိချက်တွေအရလည်း တည်ဆောက်ရေးလုပ်ငန်းခွင် 60365 BP, BQ 6031 Detail Drawing Gozi Work Program 6ozi Work Plan Goz spodmogą Working Drawing ပဲရှိတယ်။ နောက်တစ်ခါ ဆိုက်အင်ဂျင်နီယာတွေ မရှိကြောင်းဖော်ပြထားပြီးသား ဖြစ်ပါတယ်။ အဲဒီတော့ ဆိုက်တွေမှာ၊ လုပ်ငန်းခွင်တွေမှာရှိတဲ့ Working Drawing တွေဆိုတာလည်း တကယ်တော့ ပညာရေးဝန်ကြီးဌာနက တင်ဒါစာရွက်စာတမ်းတွေ ဖြန့်ဝေတဲ့အခါမှာ ကိုးကားနိုင်ဖို့ ဖြန့်ဝေ ပေးတဲ့ Drawing တွေပဲ ဖြစ်ပါတယ်။ ဒါကို Copier ကူးပြီးတော့ လုပ်ငန်းတွေမှာ ထားခြင်းပဲဖြစ်ပါတယ်။ Sc BP, BQ Gozi Detail Drawing Goze. Work Plan, Work Program Gozogpoệ qocą:Gopal စံချိန်စံညွှန်းနဲ့ အရည်အသွေးကို ကျွန်တော်တို့ စံချိန်မီပြီးစီးဖို့၊ သတ်မှတ်တဲ့်းမှာပြီးစီးဖို့ ထိထိ ရောက်ရောက် စိစစ်ကြပ်မတ်နိုင်မှုမရှိပါဘူး။ ဒါဟာအင်မတန်အရေးကြီးတဲ့ အချက်တစ်ချက်ပဲ ဖြစ်ပါတယ်။ Next ဒီနေရာ Work Program လေးတစ်ခုကို ကျွန်တော့အနေနဲ့ နမူနာပြချင်ပါတယ်။ တည်ဆောက်ရေးလုပ်ငန်းတစ်ခုလုံးအတွက် ဘယ်လိုလုပ်ငန်းတွေ အဆင့်ဆင့်ဆောင်ရွက်ရမလဲ။ ဘယ်လို စစ်ဆေးရမလဲ။ ဘယ်လိုငွေပေးချေရမလဲ။ အားလုံးဖော်ပြထားတဲ့ Program လေး တစ်ခုပါ။ တည်ဆောက်ရေးလုပ်ငန်းတွေမှာ ဒီလိုအသေးစိတ် ဆွဲပြီးတော့ တိတိကျကျ ကြပ်မတ် ဆောင်ရွက်နေတာဟာ တကယ်တော့ အခြေခံပညာဦးစီးဌာနမှာပဲ ရှိနေပါတယ်။ ဒါဘာလဲဆိုလို့ရှိရင် အခြေခံပညာဦးစီးဌာနနဲ့ JICA ရဲ့အကူအညီနဲ့ သဘာဝဘေးဒဏ်သင့်တဲ့ကျောင်းတွေ ပြန်လည်တည်ဆောက်တဲ့ လုပ်ငန်းတွေမှာ ဒီလိုတွေဆွဲပြီးတော့ စစ်ဆေးကြပ်မတ်နေတယ်လို့ ကျွန်တော်တို့ သိရှိရ ပါတယ်။ ဒါကြောင့် ဌာနတစ်ခုတည်းမှာပဲ JICA Grant နဲ့လုပ်တဲ့ လုပ်ငန်းတွေကို စိစစ်တော့ စိစစ်မှုက တစ်မျိုး ဘတ်ဂျက်နဲ့လုပ်တဲ့ ပြည်သူ့ဘဏ္ဍာငွေနဲ့လုပ်တဲ့ လုပ်ငန်းတွေမှာ စိစစ်တဲ့အခါမှာ စိစစ်ချက်က တစ်မျိုး ဖြစ်နေတာဟာလည်း ကျွန်တော်တို့ ထိထိရောက်ရောက် စစ်ဆေးကြပ်မတ်နိုင်ဖို့အတွက် လိုအပ် ပါကြောင်း ကျွန်တော်တို့ တွေ့ရှိရခြင်းပဲ ဖြစ်ပါတယ်။ Next ပြည်သူ့ငွေစာရင်းပူးပေါင်းကော်မတီရဲ့ သဘောထားမှတ်ချက်များပဲ ဖြစ်ပါတယ်။ တင်ဒါ လုပ်ငန်းစဉ်နဲ့ လုပ်ငန်းတန်ဖိုးပေးမတင် သက်ဆိုင်ရာဌာနများအနေဖြင့် တည်ဆဲလပ်ထုံးလုပ်နည်း ညွှန်ကြားချက်များနဲ့အညီ တာဝန်ယူ၊ တာဝန်ခံမှုစနစ်နဲ့ လုပ်ကိုင်ဆောင်ရွက်သွားနိုင်ဖို့ ဗဟိုချုပ်ကိုင်မှုတွေ ဖြေလျော့ပေးစေလိုခြင်းပဲ ဖြစ်ပါတယ်။ လုပ်ငန်းတွေကို တင်ဒါစနစ်နဲ့ ဆောင်ရွက်ခြင်းနဲ့ပတ်သက်ပြီးတော့ တိုင်းဒေသကြီး/ပြည်နယ်အစိုးရအဖွဲ့တွေရဲ့ မူဝါဒ၊ လမ်းညွှန်ချက်ရရှိဖို့ တင်ပြခွင့်ပြုချက် တောင်းခံပြီးတဲ့ နောက်ပိုင်းမှာ ဆက်လက်လုပ်ဆောင်ရမယ့် လုပ်ငန်းတွေဟာ လုပ်ရိုးလုပ်စဉ်လုပ်ငန်းတွေပဲ ဖြစ်ပါတယ်။ ဒါ့ကြောင့် ဒီလိုလုပ်ရိုးလုပ်စဉ်လုပ်ငန်းတွေကို တင်ဒါကော်မတီကသာလျှင် တာဝန်ယူ၊ တာဝန်ခံမှုစနစ်ဖြင့် ရွေးချယ်ဆောင်ရွက်ခွင့်ပြုဖို့ပဲ ဖြစ်ပါတယ်။ အလားတူပဲ လုပ်ငန်းတန်ဖိုးပေးချေမှုတွေမှာလည်း သက်ဆိုင်ရာ ဌာနတွေရဲ့ Controlling Officer, Drawing Officer တွေကို လုပ်ပိုင်ခွင့်ပြုဖို့ ဖြစ်ပါတယ်။ ဒီလုပ်ငန်းစဉ် တွေနဲ့ပတ်သက်လို့လည်း တည်ဆဲစည်းမျဉ်း စည်းကမ်းနဲ့ လုပ်ထုံးလုပ်နည်းတွေ ရှိပြီးသားဖြစ်တဲ့အတွက် စည်းမျဉ်းနဲ့ ညီညွတ်မှုမရှိဘဲ လုပ်ဆောင်ခဲ့ရင်လည်း ဌာနဆိုင်ရာလုပ်ထုံးလုပ်နည်းများနဲ့ အရေးယူရမယ့် လုပ်ငန်းစဉ်တွေ ရှိပြီးသားဖြစ်ပါတယ်။ ဒါကြောင့် တင်ဒါအောင်မြင်သူကို အတည်ပြုဖို့နဲ့ လုပ်ငန်းတန်ဖိုး ပေးချေမှုကိစ္စရပ်တွေမှာ အထက် အဖွဲ့အစည်းတွေကို ထပ်မံပြီးတော့ ခွင့်ပြုချက်တင်ပြတောင်းခံနေရမယ့်အစား တာဝန်ယူ၊ တာဝန်ခံစနစ်နဲ့ သက်ဆိုင်ရာတင်ဒါကော်မတီနဲ့ ဌာနဆိုင်ရာတွေကို လုပ်ပိုင်ခွင့်ပေးဖို့ တာဝန်ယူ၊ တာဝန်ခံစနစ်နဲ့ လုပ်ကိုင်ဖို့၊ ပျက်ကွက်မယ်ဆိုလို့ရှိရင်လည်း ထိထိရောက်ရောက်အရေးယူဖို့၊ ကျွန်တော်တို့ ဗဟိုချုပ်ကိုင်မှုကို လျှော့ချ ပေးဖို့ သဘောထားမှတ်ချက်ပြုရခြင်းပဲ ဖြစ်ပါတယ်။ တင်ဒါစိစစ်မှု လုပ်ငန်းစဉ်တွေကို ပြန်လည်သုံးသပ် ပြင်ဆင်ခြင်းပဲဖြစ်ပါတယ်။ တင်ဒါယှဉ်ပြိုင် ရတဲ့ ကုမ္ပဏီတွေကို ရွေးချယ်တဲ့နေရာမှာ မိမိတို့အပ်နှံတဲ့ လုပ်ငန်းတွေကို အရည်အသွေးနဲ့ စံချိန်မီမီ အကောင်အထည်ဖော်ဆောင်ရွက်ပေးနိုင်မယ့် ကန်ထရိုက်တာ ကုမ္ပဏီတွေဖြစ်စေဖို့ သေသေချာချာ စိစစ် ရွေးချယ်ရမှာ ဖြစ်ပါတယ်။ တင်ဒါကော်မတီဟာ မိမိရွေးချယ်မှုအတွက် တာဝန်ခံမှုရှိရန် လိုအပ်သကဲ့သို့ ပွင့်လင်းမြင်သာမှုရှိဖို့လည်း လိုအပ်ပါတယ်။ အရည်အသွေးကောင်းမွန်ပြီး စည်းကမ်းလိုက်နာမှု ကောင်းတဲ့ ကန်ထရိုက်တာများကို ရွေးချယ်ပေးနိုင်မှလည်း ကြီးကြပ်မှုအနည်းဆုံးနဲ့ အရည်အသွေးကောင်းတဲ့ လုပ်ငန်းရပ်တွေ ဖြစ်ပေါ်လာမှာ ဖြစ်ပါတယ်။ ဒါကြောင့် ဘယ်လိုလုပ်ငန်းတွေကို၊ ဘယ်ကန်ထရိုက်ကို ဘာကြောင့် ရွေးချယ်သလဲဆိုတာကို ပွင့်လင်းမြင်သာစွာ ထုတ်ဖော်ပြသဖို့နဲ့ အဲဒီလိုထုတ်ဖော်ပြသနိုင်ဖို့လည်း ခိုင်ခိုင်မာမာ ထိထိရောက်ရောက် ဆောင်ရွက်နိုင်ဖို့ တင်ဒါစိစစ်ရေးလုပ်ငန်းစဉ်တွေကို ပြန်လည်သုံးသပ်ပြီးတော့ ပြုပြင်ဆောင်ရွက်သင့်ကြောင်း သဘောထားမှတ်ချက်ပြုရခြင်းပဲ ဖြစ်ပါတယ်။ စာချုပ်စည်းကမ်းချက်များ ပြင်ဆင်ခြင်းနဲ့ လိုက်နာဆောင်ရွက်နိုင်ရေး ကြပ်မတ်ဆောင်ရွက် ခြင်းပဲ ဖြစ်ပါတယ်။ စာချုပ်ပါစည်းကမ်းချက်များသည် တိကျပြီး စည်းနှောင်အားကောင်းရန် လိုအပ် သကဲ့သို့ လိုက်နာမှုမရှိပါကလည်း ထိရောက်စွာ အရေးယူဆောင်ရွက်နိုင်တဲ့ စည်းကမ်းချက်တွေ ဖြစ်ရ ပါမယ်။ ဒါနဲ့ပတ်သက်လို့ ကျွန်တော်တို့ ပြည်သူ့ငွေစာရင်းပူးပေါင်းကော်မတီက အကြံပြုထားတဲ့ စည်းကမ်းချက်တွေကိုလည်း နောက်ဆက်တွဲနဲ့ ဖော်ပြထားပါတယ်။ လိုအပ်သလိုပြင်ဆင်ဖြည့်စွက်ခြင်း၊ ပိုမိုကောင်းမွန်တဲ့ အချက်အလက်တွေ၊ ထပ်ဆောင်းအကြံပြု ခြင်းတွေ ဆောင်ရွက်ပေးဖို့ တင်ပြအပ်ပါတယ်။ ဒီအစီရင်ခံစာနဲ့အတူ ကျွန်တော်တို့ လက်ရှိကျင့်သုံးနေတဲ့ တည်ဆောက်ရေးလုပ်ငန်းများနဲ့ပတ်သက်တဲ့ ညွှန်ကြားချက်များ လုပ်ထုံးလုပ်နည်းများကိုလည်း စုစည်းပြီးတော့ CD နဲ့ ဖြန့်ဝေပေးထားပါတယ်။ ပြည်ထောင်စုလွှတ်တော် ကိုယ်စားလှယ်များအားလုံး အလေးအနက် လေ့လာသုံးသပ်ပြီး ပြည်သူ့ဘဏ္ဍာ ငွေဖြင့် ဆောင်ရွက်သည့် လုပ်ငန်းရပ်တွေအားလုံးကို အရည်အသွေးကောင်းကောင်း စံချိန်မီမီ ဖြစ်ပေါ်စေနိုင်ဖို့၊ သတ်မှတ်ကာလအတွင်း ီးစီးနိုင်ဖို ဝိုင်းဝန်းသုံးသပ် အကြံပြုပေးနိုင်ရန် ဖြစ်ပါတယ်။ လေးစားအပ်ပါသော နာယကကြီးခင်ဗျာ။ ပြည်သူ့ငွေစာရင်းပူးပေါင်းကော်မတီကိုယ်စား ကျွန်တော် ဖတ်ကြားတင်သွင်းခဲ့သည့် ပညာရေးဝန်ကြီးဌာန အခြေခံပညာဦးစီးဌာန၏ ၂၀၁၇-၂၀၁၈ ခု ဘဏ္ဍာရေးနှစ် ခွင့်ပြုရန်ပုံငွေတွင်ပါဝင်သော တည်ဆောက်ရေးလုပ်ငန်းများ အကောင်အထည်ဖော် ဆောင်ရွက်နိုင်မှုအခြေအနေနှင့်စပ်လျဉ်း၍ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာ အမှတ်စဉ် (၆/၂၀၁၈)ကို ပြည်ထောင်စုလွှတ်တော်ဆိုင်ရာ နည်းဥပဒေပုဒ်မ ၁၀၄(ဂ) အရ ပြည်ထောင်စု လွှတ်တော်က ဆွေးနွေးစဉ်းစားနိုင်ပါရန် အဆိုတင်သွင်းအပ်ပါတယ်။ အားလုံးကို ကျေးဇူးတင်ပါတယ်။ အစီရင်ခံစာအပြည့်အစုံကို နောက်ဆက်တွဲဖြင့် ဖော်ပြထားပါသည်။</speech>
<title>အထက်ပါအစီရင်ခံစာနှင့်စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ် ရှိပါက - အမည်စာရင်းတင်သွင်းနိုင်ကြောင်း ကြေညာခြင်း</title>
<speech type="speaker">အစီအစဉ်(၈) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်သူ့ ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာကို လွှတ်တော် ကိုယ်စားလှယ်များထံ ဖြန့်ဝေထားပါတယ်။ အထက်ပါအစီရင်ခံစာနဲ့စပ်လျဉ်းပြီး ပြည်ထောင်စုလွှတ်တော်ဆိုင်ရာနည်းဥပဒေ ၁၀၄ နည်းဥပဒေခွဲ (ဃ)၊ (င)တို့နဲ့အညီ ဆွေးနွေးလိုတဲ့ လွှတ်တော်ကိုယ်စားလှယ်များရှိပါက ၁၃-၈-၂၀၁၈ ရက်(တနင်္လာနေ့) ညနေ ၄ နာရီ (၁၆၀၀ နာရီ) နောက်ဆုံးထား၍ ပြည်ထောင်စုလွှတ်တော်ရုံး ညွှန်ကြားရေးမှူးချုပ်ထံ အမည်စာရင်း တင်သွင်းနိုင်ကြောင်း ကြေညာပါတယ်။</speech>
</report>
</section>
<section value="Motion">
<motion>
<title>နိုင်ငံတော်သမ္မတထံမှ ပေးပို့ထားသော စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၏ စီမံကိန်း | လုပ်ငန်းများဆောင်ရွက်ရန်အတွက် အီတလီနိုင်ငံမှ အတိုးမဲ့ချေးငွေ ယူရိုသန်း ၃၀ ရယူရန် ကိစ္စနှင့်စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ် (၉) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံတော် သမ္မတထံမှ ပေးပို့ထားတဲ့ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက တာဝန်ယူဆောင်ရွက်မယ့် Gossosod 33:02:Ceo speil:203: Sodo sosses:2869: Bonde: (National Electrification Project) အကောင်အထည်ဖော်ဆောင်ရွက်နိုင်ဖို့အတွက် အီတလီနိုင်ငံမှ အတိုးမဲ့ချေးငွေ ယူရို ၃၀ သန်း ရယူရန်ကိစ္စနဲ့ စပ်လျဉ်းပြီး ၁-၈-၂၀၁၈ ရက်က ကျင်းပပြုလုပ်ခဲ့တဲ့ ပြည်ထောင်စုလွှတ်တော် အစည်းအဝေးမှာ သက်ဆိုင်ရာ ပြည်ထောင်စုအဖွဲ့အစည်းဝင်များက လွှတ်တော်သို့ ရှင်းလင်းတင်ပြခဲ့ပြီး ဖြစ်ပါတယ်။ အထက်ပါကိစ္စနဲ့စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော်ကိုယ်စားလှယ် ၁၅ ဦး ရှိပါတယ်။ ကိုယ်စားလှယ်တစ်ဦးချင်းအနေနဲ့ သတ်မှတ်ချိန် ၆ မိနစ်အတွင်း ဆွေးနွေးဖို့ဖြစ်ပါတယ်။ ဦးစွာ ဦးအောင်သိုက် ဆိပ်ဖြူမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="264">ဦးအောင်သိုက်(ဆိပ်ဖြူမဲဆန္ဒနယ်၊ မကွေးတိုင်းဒေသကြီး)</mp>လေးစားရပါသော နာယကကြီးနဲ့ အားလုံးမင်္ဂလာပါ။ ကျွန်တော်ကတော့ မကွေးတိုင်းဒေသကြီး၊ ဆိပ်ဖြူမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးအောင်သိုက်ဖြစ်ပါတယ်။ နာယကကြီးခင်ဗျား။ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန စီမံကိန်းလုပ်ငန်းများ ဆောင်ရွက်ရန်အတွက် အီတလီနိုင်ငံမှ အတိုးမဲ့ချေးငွေဖြင့် မဟာဓာတ်အားလိုင်းပြင်ပ အမျိုးသားလျှပ်စစ် ဓာတ်အားရရှိရေးစီမံကိန်း အကောင်အထည်ဖော်ဆောင်ရွက်ရန် အီတလီနိုင်ငံမှ အတိုးမဲ့ချေးယူငွေ ယူရို သန်း ၃၀ ချေးယူရန်အတွက် ထောက်ခံဆွေးနွေးသွားမှာဖြစ်ပါတယ်။ မြန်မာနိုင်ငံမှာ ကျေးရွာပေါင်း ၆၃,၈၉၉ ရှိသည့်အနက် မီးလင်းပြီးတဲ့ကျေးရွာပေါင်းဟာ ၂၄,၂၉၀ ခန့်သာရှိပြီး ကျန်ရှိနေသောကျေးရွာ ၃၉,၆၀၉ ခန့်မှာ လျှပ်စစ်မီးမရရှိသေးကြောင်းသိရှိရပါတယ်။ ယခု အီတလီနိုင်ငံမှ ချေးငွေကတော့ အီတလီအစိုးရအနေဖြင့် မြန်မာနိုင်ငံတစ်နိုင်ငံလုံး လျှပ်စစ်မီးရရှိရေး ဆောင်ရွက်ချက်များကို ကူညီပံ့ပိုးပေးရန်မှာ မဟာဓာတ်အားလိုင်းနဲ့ဝေးကွာတဲ့ ရွာတွေကို အကြိုလျှပ်စစ်မီး ရရှိရေးစနစ်နဲ့ ဆောင်ရွက်ရန်၊ အစိုးရနဲ့ ပြည်သူ၊ ပုဂ္ဂလိကအခန်းကဏ္ဍတို့ ပူးပေါင်းဆောင်ရွက်မှုမြှင့်တင်ရန်၊ ပြည်သူအချိုးကျထည့်ဝင်သည့် စနစ်ဖြင့် ပိုမိုကောင်းမွန်စွာ လျှပ်စစ်မီးလင်းရေး ဆောင်ရွက်ရန်နှင့် ကျေးလက်နေပြည်သူများရဲ့ လူမှုဘဝဖွံ့ဖြိုးတိုးတက်လာစေရန် ရည်ရွယ်ပြီး ချေးငွေကို ပေးအပ်ခြင်း ဖြစ်တယ်လို့ သိရပါတယ်။ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန အနေဖြင့် ယခု အီတလီနိုင်ငံချေးငွေကို လျှပ်စစ်မီး လက်လှမ်းမီမှုနည်းပါးတဲ့ လမ်းပန်းဆက်သွယ်ရေးခက်ခဲသော ချင်းပြည်နယ်အထိ စစ်ကိုင်းတိုင်း ဒေသကြီး အတွင်းရှိ ကျေးရွာပေါင်း ၁,၀၁၉ ရွာကို တစ်အိမ်သုံး ဆိုလာစနစ်၊ အသေးစား ဓာတ်အားလိုင်း စနစ်များနဲ့ မီးလင်းရေးလုပ်ငန်းများ ဆောင်ရွက်ပေးမှာဖြစ်ပြီး အိမ်ခြေပေါင်း ၉၆,၅၀၀ ခန့်ကို အကျိုးပြု စေရန် မျှော်မှန်းထားကြောင်း သိရှိရပါတယ်။ တစ်အိမ်လုံးဆိုလာစနစ်ဧရိယာ ရွေးချယ်တဲ့နေရာမှာ နောင် ၁၀ နှစ်၊ ၁၅ နှစ်အတွင်း မဟာဓာတ်အားလိုင်း မရောက်ရှိနိုင်တဲ့ ကျေးရွာများ၊ မဟာဓာတ်အားလိုင်းနဲ့ ၁၀ မိုင် အထက် ဝေးကွာသော ဒေသများ၊ ဝေးလံခေါင်ဖျားသော ဒေသများမှာရှိတဲ့ ကျေးရွာများရဲ့ အိမ်ခြေနဲ့ လူနေ ထူထပ်မှု၊ ပြည်သူမှ ၁၀ ရာခိုင်နှုန်းထည့်ဝင်နိုင်သော ကျေးရွာများကို ရွေးချယ်ဆောင်ရွက်ပြီး အသေးစား ဓာတ်အားပေးစနစ် (Mini-Grids) အတွက် စီမံကိန်းဧရိယာ ရွေးချယ်တဲ့နေရာမှာ မြေပြင်အခြေအနေ အရ နောင် ၁၀ နှစ်၊ ၁၅ နှစ် အတွင်းမှာ မဟာဓာတ်အားလိုင်း လျှပ်စစ်မီး မရရှိနိုင်တဲ့ ကျေးရွာများ၊ ပြည်သူ ၂၀ ရာခိုင်နှုန်း ထည့်ဝင်နိုင်တဲ့ ကျေးရွာများ၊ ဓာတ်အားခပေးဆောင်ရန်ဆန္ဒရှိတဲ့ ကျေးရွာများ၊ လျှပ်စစ် မီးလင်းရေးအတွက်သာမက အသေးစားကုန်ထုတ်လုပ်မှု လုပ်ငန်းများပါ ဆောင်ရွက်လိုတဲ့ ကျေးရွာများ၊ အိမ်ခြေ ၅၀ ခန့် အနည်းဆုံးရှိပြီး နေအိမ်များ တစ်စုတစ်ဝေးတည်း တည်ရှိနေသောကျေးရွာများ၊ အသင်းအဖွဲ့နဲ့ ပူးပေါင်းဆောင်ရွက်လိုတဲ့ ကျေးရွာများ၊ ပြန်လည်ဖွံ့ဖြိုးမြဲ စွမ်းအင်အရင်းအမြစ်ရရှိနိုင်တဲ့ ကျေးရွာများ စတဲ့ အခြေခံအချက်အလက်များကို အခြေခံပြီးတော့ ဆောင်ရွက်သွားမှာဖြစ်ကြောင်း သိရှိရတဲ့အတွက် ဝေးလံသော ဒေသများ၊ လမ်းပန်းဆက်သွယ်ရေး ခက်ခဲတဲ့ပြည်သူများ မကြာသောကာလမှာ မီးလင်းတော့မှာကိုတွေးပြီး စိတ်ကူးယဉ်ကြမှာတော့ အမှန်ပါပဲ။ ဒါပေမယ့် စီမံကိန်းလုပ်ငန်း အကောင်အထည်ဖော်ဖို့အတွက်ကတော့ အလွန်အရေးကြီးပါတယ်။ တင်ဒါခေါ်ယူတဲ့နေရာမှာလည်း ကျွန်တော်တို့ ပစ္စည်းသတ်သတ်၊ လုပ်ငန်းသတ်သတ် ခေါ်ယူဖို့လိုအပ် ပါတယ်။ နိုင်ငံတကာ ကျွမ်းကျင်တဲ့ ပညာရှင်များ၊ ဌာနများကလည်း ပါဝင်တဲ့အဖွဲ့မှ စနစ်တကျ စိစစ်ပြီး တင်ဒါများကို ရွေးချယ်ဖို့လိုအပ်ပါတယ်။ တပ်ဆင်ပြီးတဲ့ည်းပဲ Third Party အဖွဲ့မှ အရည်အသွေး တပ်ဆင်ပြီးစီးမှုအခြေအနေများကို ကြပ်ကြပ်မတ်မတ် ကျွန်တော်တို့ စစ်ဆေးဖို့တော့ လိုအပ်ပါတယ်။ လုပ်ငန်းများ ရေရှည်တည်တံ့ခိုင်မြဲရေးအတွက် ကျေးရွာမီးလင်းရေးအဖွဲ့မှ စနစ်တကျ ဖွဲ့စည်းဖို့ လိုအပ်တဲ့အပြင် ချို့ယွင်းပျက်စီးမှု နည်းနိုင်သမျှနည်းရန် အရည်အသွေးမီ အကြမ်းခံတဲ့ပစ္စည်းများ ဖြစ်ဖို့လည်းလိုအပ်ပါတယ်။ ကုမ္ပဏီများကလည်း တာဝန်ခံမှု၊ တာဝန်ယူမှု ရှိရပါမယ်။ နာယကကြီးခင်ဗျာ။ အီတလီနိုင်ငံ Soft Loan ချေးငွေနဲ့ ချေးငွေဆိုင်ရာစည်းကမ်းချက်များမှာ ဆိုင်းငံကာလ ၁၈ နှစ်၊ ပြန်ဆပ်ကာလ ၁၀နှစ်၊ စုစုပေါင်း ချေးသက်တမ်း ၂၅ နှစ်ဖြစ်ပြီး အတိုးပေးရန် မလိုအပ်ဘဲ အရင်းငွေကို တစ်နှစ်လျှင် (၂)ကြိမ်နှုန်းဖြင့် စုစုပေါင်း (၂၀)ကြိမ် ပေးဆပ်ရမှာဖြစ်ပါတယ်။ အဆိုပါချေးငွေ Grant Element ကို တွက်ချက်ရာမှာ ၇၆ ရာခိုင်နှုန်း ချေးသည့်အတွက် သက်သာမှုရှိသော ငွေဖြစ်ကြောင်း စီမံကိန်းနှင့်ဘဏ္ဍာရေးဝန်ကြီးဌာနမှ တင်ပြထားသည်ကို တွေ့ရှိရပါတယ်။ အီတလီနိုင်ငံမှ အတိုးမဲ့ချေးငွေဖြင့် ဆောင်ရွက်မည့်ကျေးလက်မီးလင်းရေးလုပ်ငန်းများကို ၂၀၁၈-၂၀၁၉ မှ ၂၀၂၀-၂၀၂၁ အထိ ဆောင်ရွက်သွားရန် လျာထားကြောင်း သိရှိရပါတယ်။ လျာထားသည့်အတိုင်း အပြည့်အဝ အကောင် အထည်ဖော်ဖို့လိုအပ်ပါတယ်။ လျာထားချက်များအောင်မြင်လျှင် ကျန်းမာရေး ဆေးပေးခန်းများ၊ စာသင်ကျောင်းများ၊ အများ ပြည်သူပိုင်အဆောက်အဦများ လျှပ်စစ်မီး သွယ်တန်းပေးနိုင်ခြင်းဖြင့် နောင် ၁၀ နှစ်၊ ၁၅ နှစ်အတွင်း မဟာဓာတ်အားလိုင်း မရောက်ရှိနိုင်သော ချင်းပြည်နယ် အနီးတစ်ဝိုက်တွင်နေထိုင်သော ကျေးလက်နေ ပြည်သူများ အကျိုးပြုနိုင်မည့်အပြင် ၂၀၃၀ ပြည့်နှစ်တွင် တစ်နိုင်ငံလုံး လျှပ်စစ်ဓာတ်အားရရှိရေး ရည်မှန်းချက် ပြည့်မီရန် တစ်ဖက်တစ်လမ်းမှ ကူညီဖြည့်ဆည်းပေးနိုင်ခြင်း၊ ဆက်သွယ်ရေးလုပ်ငန်းများ ကောင်းမွန် လာခြင်းတို့ကြောင့် သတင်းအချက်အလက်များ ်တစ်ပြေးညီရှိခြင်း၊ အသေးစား ကုန်ထုတ်လုပ်ငန်းများ ဆောင်ရွက်လာနိုင်သည့်အတွက် ဝင်ငွေရရှိဖို့ အခွင့်အလမ်းများ တိုးပွားလာခြင်း၊ လူနေမှုဘဝ အဆင့်အတန်း မြင့်မားလာခြင်းတို့ကြောင့် စီမံကိန်းတွင် ပါဝင်ပတ်သက်ခွင့်ရသည့် မိတ်ဖက်ကုမ္ပဏီများ၊ ဝန်ထမ်းများ၊ ကျေးရွာနေပြည်သူများ၏ စွမ်းဆောင်ရည် မြှင့်တင်ပေးနိုင်ခြင်း စသည့် အကျိုးကျေးဇူးများလည်း ရရှိနိုင်မှာ ဖြစ်ပါတယ်။ နာယကကြီးခင်ဗျာ။ နိဂုံးချုပ်အနေနဲ့ စီမံကိန်းအောင်မြင်လာမယ်ဆိုရင် ကျွန်တော်တို့။ ဆွေးနွေးရန်သတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<speech type="speaker">ဆက်လက်ပြီး ဦးဥက္ကာမင်း တနင်္သာရီတိုင်းဒေသကြီး မဲဆန္ဒနယ်(၈) ဆွေးနွေးဖို့ဖြစ်ပါတယ်။</speech>
<speech><mp id="985">ဦးဥက္ကာမင်း(မဲဆန္ဒနယ်အမှတ်-၈၊ တနင်္သာရီတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးပဲမင်္ဂလာပါ။ ကျွန်တော်ကတော့ တနင်္သာရီတိုင်း ဒေသကြီး မဲဆန္ဒနယ်အမှတ်(၈)က ဦးဥက္ကာမင်း ဖြစ်ပါတယ်။ အီတလီနိုင်ငံက ချေးငွေရယူတဲ့ကိစ္စနဲ့ ပတ်သက်ပြီးတော့ ဆွေးနွေးသွားမှာ ဖြစ်ပါတယ်။ နာယကကြီးခင်ဗျား။ အီတလီနိုင်ငံမှ အတိုးမဲ့ချေးယူငွေ ယူရိုသန်း ၃၀ ကိုရယူပြီးတော့ ကမ္ဘာ့ဘဏ် ချေးငွေနဲ့ဆောင်ရွက်လျက်ရှိတဲ့ အမျိုးသားလျှပ်စစ်ဓာတ်အားရရှိရေးစီမံကိန်း NEP ရဲ့အောက်မှာ အကောင် အထည်ဖော်ဆောင်ရွက်သွားမယ့် စီမံကိန်းဖြစ်ပါတယ်။ ဆိုလိုတာကတော့ ဒီလုပ်ငန်းသည် အသစ်မဟုတ်ဘဲနဲ့ ယခင့်ယခင်လည်း ကျွန်တော်တို့ တနင်္သာရီတိုင်း စတဲ့ဝေးလံခေါင်းဖျားတဲ့ဒေသတွေမှာ လုပ်ခဲ့ပြီးတဲ့ လုပ်ငန်းတစ်ခုဖြစ်ပါတယ်။ အခုလုပ်ငန်းကတော့ ကျွန်တော်တို့ စီမံကိန်းဧရိယာအဖြစ် ချင်းပြည်နယ်နဲ့ စစ်ကိုင်းတိုင်းဒေသကြီး၊ နာဂဒေသတို့မှာ ကျွန်တော်တို့ ကျေးရွာတွေမှာ ဆောင်ရွက်မယ့် အစီအစဉ် ဖြစ်ပါတယ်။ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက ကျွန်တော်တို့ ကိုယ်စားလှယ်တော်ကြီး တွေထံကို ဖြန့်ဝေထားတဲ့ အစိုးရရဲ့ အတိုးမဲ့ချေးငွေ ပူးပေါင်းထည့်ဝင်မယ့် အမျိုးသားလျှပ်စစ်ဓာတ်အား ရရှိရေးစီမံကိန်း အစီအစဉ်တင်ပြချက်ကို ယေဘုယျခြုံကြည့်မယ်ဆိုရင်တော့ အရမ်းကောင်းပါတယ်။ အားလုံးကောင်းပါတယ်။ ဒါပေမယ့်လည်း ဒီအစီရင်ခံစာအတိုင်း အစီအစဉ်တင်ပြချက်အတိုင်း အောက်ခြေမှာ တကယ်လုပ်လား မလုပ်လားဆိုတဲ့ဟာကိုတော့ ကျွန်တော်တို့ တနင်္သာရီတိုင်းမှာပေးခဲ့တဲ့ စီမံကိန်းမှာရှိခဲ့တဲ့ အားနည်းချက်တွေကို ကျွန်တော့အနေနဲ့ မျှဝေပြီးတော့ ထောက်ပြအကြံပြု ဆွေးနွေးသွားမှာ ဖြစ်ပါတယ်။ နာယကကြီးခင်ဗျား။ ကျွန်တော့အား Power Point ဖြင့် တင်ပြခွင့်ပြုပါရန် လေးစားစွာ ပန်ကြားအပ် ပါတယ်ခင်ဗျား။ ဒါကတော့ ကျွန်တော်တို့ တနင်္သာရီတိုင်းမှာရှိတဲ့ လျှပ်စစ်မီးဈေးနှုန်း ဖြစ်ပါတယ်။ ထားဝယ်ခရိုင် ၄ မြို့နယ်ကတော့ ကျွန်တော်တို့ သဘာဝဓာတ်ငွေ့ အနည်းအကျဉ်းကူထားတဲ့အတွက် မီတာခက ၁ ယူနစ်ကို ၂၀၀ ကျပ်နဲ့ရရှိနေပါတယ်။ ပုလောမြို့နယ်မှာတော့ ၄၁၅ ကျပ်နဲ့ တနင်္သာရီမြို့နယ် မှာ ၄၉၀၊ မြိတ်မှာတော့ ၄၀၅ ကျပ်၊ ကျွန်းစုမြို့ပေါ် ၄ ရပ်ကွက်နဲ့ ရွာလေးနည်းနည်းပါးပါးလေးမှာတော့ ၂၅၀ နဲ့ရရှိပြီးတော့ ရွာဘက်တွေမှာတော့ တစ်ရွာနဲ့ တစ်ရွာမတူဘဲနဲ့ ၁ ယူနစ်ကို ၆၀၀၊ ၈၀၀၊ ၁,၀၀၀၊ ၁,၀၀၀ ကျော်အထိ ပေးနေရတာကို တွေ့ရှိရပါတယ်။ ဘုတ်ပြင်းမှာရော ၄၂၀၊ ကော့သောင်းမှာလည်း ၄၇၀ ကျပ်နဲ့ ပေးနေရပါတယ်။ ဒါကတော့ ၂၀၁၆-၂၀၁ရခုနှစ်မှာ တနင်္သာရီတိုင်းမှာရှိတဲ့ မြို့နယ် ၉ မြို့နယ်မှာ ရှိတဲ့ ကျေးရွာပေါင်း ၂၈၈ ရွာမှာ ယူနစ်ပေါင်း ၂၀,၉၂၈ ယူနစ်ကို ကျွန်တော်တို့ဒီ NEP Plan အောက် ကနေ ကျွန်တော်တို့ တပ်ဆင်ပြီးဖြစ်ပါတယ်။ ကျွန်တော့ရဲ့ မဲဆန္ဒနယ် ကျွန်းစုမြို့နယ်မှာဆိုလည်း ကျေးရွာ အုပ်စု ၉ အုပ်စုမှာ ရှိတဲ့ ကျေးရွာပေါင်း ၃၂ ရွာမှာ တစ်အိမ် သုံး Solar စနစ် ၂,၇၂၁ စုံ ကိုတပ်ဆင်ပြီးတော့ အများပိုင်အဆောက်အအုံအတွက် မီးလင်းရေး Solar စနစ်ကို ၂၄၂ စုံကို တပ်ဆင်ဆောင်ရွက်ခဲ့ပြီး ဖြစ်ပါတယ်။ ကျွန်တော်တို့ဒေသမှာရှိတဲ့ အခက်အခဲတွေ၊ အားနည်းချက်တွေကို ကျန်တဲ့ကိုယ်စားလှယ် တော်ကြီးတွေကို သိစေဖို့အတွက် တင်ပြခြင်း ဖြစ်ပါတယ်။ ဒါကတော့ ကျွန်တော်တို့ဒေသမှာရှိခဲ့တဲ့ ဒီအားနည်းချက်တွေပေါ့နော် ဒီဘက်ခြမ်း ကျွန်တော် Slide ပြထားတာကတော Solar ပါလာတယ်။ ဒါပေမယ် အောက်မောင်မယ် သံတိင်မပါလာဘူး။ အတွက် ကျွန်တော်တို့ ခြေလုံးတွေနဲ့တပ်ဆင်ထားတာ ဖြစ်ပါတယ်။ အဲဒီတော့ ကုမ္ပဏီ တာဝန်ရှိတဲ့သူကို ကျွန်တော်တို့ကခေါ်ပြီးတော့ နေပြည်တော်ကနေ တာဝန်ရှိတဲ့လူတွေ၊ ကုမ္ပဏီကတာဝန်ရှိတဲ့လူတွေ ခေါ်ပြီးတော့ တိုင်းဒေသကြီး ဝန်ကြီးတွေနဲ့ ဒေသခံပြည်သူတို့ရဲ့ တင်ပြချက်ပြဿနာတွေ ကျွန်တော်တို့ ဝင်ရောက်စစ်ဆေးတဲ့ ပုံဖြစ်ပါတယ်။ Next Slider ဒါခုနက ပြောခဲ့သလိုပဲ ဒေါက်တိုင်ရတဲ့ အိမ်ရှိတယ် မရတဲ့အိမ်ရှိတယ်။ မရတဲ့အိမ်ကျတော့ ကျွန်တော်တို့ သစ်သားတိုင်နဲ့ လုပ်ထားတာတွေ့ရပါတယ်။ ဒါတော့ ဒေသခံတွေက သူတို့ရဲ့ အခက်အခဲကို တင်ပြတယ်။ ကုမ္ပဏီတာဝန်ရှိတဲ့ လူတွေကို ဒေသခံပြည်သူတွေရဲ့ ရှေ့မှာပဲ သူတို့ရဲ့ ကိုယ်စား ကျွန်တော်တို့ကမေးတယ်။ ဆွေးနွေးပေးတယ် ဖြစ်ပါတယ်။ Next Slide ဒါကတော့ ကျွန်တော်တို့ဒေသမှာပေးတဲ့ လမ်းမီး Solar တိုင်ပုံစံနဲ့ ကျွန်တော်တို့ဒီ ဖုန်းနဲ့ အင်ဘာတာနဲ့ ချိတ်ဆက်ပြီးတော့ အသုံးပြုတဲ့ပုံစံဖြစ်ပါတယ်။ Next Slide ပြပေးပါဦး။ အဓိက အကြံပြုချက်ကတော့ ကျွန်တော်တို့ အကြံပြုချက်အပေါ်မှာရှိတဲ့ ၃ ချောင်းကတော့ ကျွန်တော်တို့ ဒီအထဲမှာ ပါပြီးသားဖြစ်ပါတယ်။ ဒါပေမယ့်လည်း တကယ့် တကယ်ဒီအထဲကအတိုင်း လုပ်လားဆိုရင် ကျေးရွာ ကော်မတီ ဖွဲ့စည်းခြင်းဆိုတဲ့နေရာမှာ အမျိုးသမီး ၃ ဦးဖွဲ့ရမယ်။ ဘယ်သူတွေပါရမလဲ။ အမှန်တကယ် စိတ်ပါဝင်စားသူတွေ ပါရမယ်ဆိုပြီးတော့ ရေးထားတာ ဖြစ်ပါတယ်။ ကျွန်တော်တို့ စဉ်းစား ရမှာ ကျွန်တော်တို့က ကျေးလက်ဒေသမှာ သွားလုပ်တာပါ။ တစ်နေ့လုပ်မှ တစ်နေ့စားရတဲ့ လူတွေဖြစ်တဲ့ အတွက် ကျွန်တော်တို့က အမှန်တကယ် ဒီကျေးရွာကော်မတီ ဖွဲ့စည်းတဲ့အမှန်တကယ်ပါချင် ရဲ့လား။ အဲဒီလိုမျိုး ကျွန်တော်တို့ ပြန်ရွေးချယ်ဖို့လိုပါတယ်။ ပြီးတော့ စီမံကိန်းနဲ့ပတ်သက်တဲ့ သင်တန်းတွေ တက်ဖို့ဆိုတာ အမှန်တကယ်ဖြစ်နိုင်ရဲ့လား။ မဖြစ်နိုင်ဘူးလား။ ကုမ္ပဏီကနေပြီး သွားပြီးတော့ သင်တန်းသွားပေး မှာလား။ မြို့ပေါ်တက်ပြီး ကျွန်တော်တို့လာရမှာလား။ ဒါတွေစဉ်းစားဖို့ဖြစ်ပါတယ်။ ပြီးတော့ သင်တန်း တက်လာပြီးတော့ ရရှိတဲ့အတွေ့အကြုံ၊ ကျေးရွာမှာမီးလင်းရေးစနစ်ကို ပြန်လည်ရှင်းပြဖို့လိုပါတယ်။ ပြီးတော့ ကျေးရွာရယူလိုတဲ့ မဂ္ဂါဝပ်ပေါ့။ ကျွန်တော်တို့ မီးလင်းရေးစနစ်တွေကို စစ်တမ်းကောက်တဲ့ဟာတွေ၊ ပုံစံဖြည့်တဲ့ဟာတွေ သုံးစွဲလိုတဲ့ မဂ္ဂါဝပ်အလိုက်ကို ဘယ်လိုဆက်စပ်ပြင်ဆင် အသုံးပြုနိုင်လဲ ဥပမာကျွန်တော်တို့မှာ လာပြောသွားတယ်။ TV ဖွင့်နိုင်တယ်တဲ့။ တကယ့် တကယ် Solar ရတဲ့် TV ဖွင့်လို့မရဘူး။ ဘာဖြစ်လို့လဲဆိုတော့ ကုမ္မဏီတာဝန်ရှိတွေက ဘာပြန်ဖြေလည်းဆိုတော့ ကျွန်တော်တို့ LED TV ဒါမှမဟုတ် LCD TV မှ ရတယ်တဲ့။ အဲဒီတော့ ကျွန်တော်တို့ဒေသမှာ ဆင်းရဲပါတယ်ဆိုမှ ကျွန်တော်တို့ LED TV က ဘယ်ကရှိမှာတုန်း။ ကျွန်တော်တို့မှာ ပုံး TV ပဲ ရှိတယ်။ ပြီးတော့ ဒေသခံ ပြည်သူတွေကို နားလည်အောင် ဒေသခံနားလည်တဲ့စကားလုံးနဲ့ နားလည်အောင်ရှင်းပြရမှာ ဖြစ်ပါတယ်။ ကျွန်တော်တို့က TV က ပုံရတယ်။ မှန်ပြားရတယ်။ မှန်ပုံရတယ်။ အဲဒီလို ရှင်းပြနိုင်ဖို့အတွက်ကို လိုပါတယ်။ ပြီးတော့ ကျေးရွာမှာတပ်ဆင်တဲ့အခါမှာလည်း ပစ္စည်းအစုံအလင်ပါဖို့ လိုပါတယ်။ ကျွန်တော်တို့ Solar ပြားပါတယ်။ မီးတိုင်မပါဘူး။ မီးတိုင်ပါတယ် မီးသီးမပါဘူး ဆိုတဲ့ဟာတွေကလည်း ကျွန်တော်တို့ ဖြစ်ပါတယ်။ အဲဒီလိုဖြစ်တဲ့အတွက် တစ်ခါတစ်ခါပြန်ပြီး ပစ္စည်းစုံဖို့အတွက်ကို ၃ လ ဒါမှမဟုတ် ၆ လ အထိကြာပါတယ်။ ပြီးတော့ အဲဒီလိုတပ်ဆင်ပြီးတဲ့ဘယ်လိုသုံးစွဲရမလဲ နောက်မှာပါတဲ့ အင်ဘာတာမီးထဲမှာ မီးအားကုန်တဲ့အထိသုံးရမလား။ သုံးလို့မရဘူးလား။ ဘက်ထရီအားသွင်းမယ်ဆို ဘယ်လိုမျိုးသုံးရမလဲ၊ ဘယ်လိုအားသွင်းရမလဲ၊ ဘယ်လိုသုံးစွဲရမလဲ ဆိုတဲ့ဟာကိုလည်း ကျွန်တော်တို့ သိထားဖို့အတွက် အသိပညာပေးရှင်းလင်းဖို့ လိုပါတယ်။ ပြီးတော့ကျေးရွာအုပ်စုအလိုက် ပြုပြင်ရေး သင်တန်းပေးဖို့လိုပါတယ်။ မဟုတ်ဘူးဆိုရင် ကျွန်တော်တို့က တစ်ခါပျက်သွားရင် ကုမ္ပဏီတစ်ခါလာ ရမယ်။ မြို့ပေါ်တက်ပြီးတော့ ကျေးလက်ဦးစီးဌာနကို အကြောင်းကြားရမယ်။ ကျွန်တော်တို့ ၆ လ လောက်ကြာမှ အဲဒီပုံကို ပြင်လိုရပါလိမ့်မယ်ဆိုတော့ ဒါတွေက ကျွန်တော်တို့အတွက် အခက်အခဲတွေပါ။ ပြီးတော့ ကျေးရွာကတင်ပြလာတဲ့ အခက်အခဲပြဿနာတွေကို ကျေးလက်ဒေသဖွံ့ဖြိုးရေးဦးစီးဌာနကနေ ပြီးတော့ ကုမ္ပဏီကို အကြောင်းကြားပြီးတော့ အမြန်ဆုံးဆောင်ရွက်ပေးနိုင်ဖို့လည်း အဓိကလိုပါတယ်။ နောက်ဆုံးအချက် ပြောချင်တာကတော့ ကျွန်တော်တို့ အသေးစားဓာတ်အားပေးစနစ်ပါ။ ဒီထဲမှာ ရေးထားတာကတော့ အသေးစားဓာတ်အားပေးစနစ်မှာ ဓာတ်အားပေးခ ၃၅၀ ကနေ ၅၀၀ အထိ ကျတယ် ဆိုပြီးတော့ ဒီအထဲမှာ ရေးထားပါတယ်။ အဲဒါဆို ကျွန်တော်တို့က Solar အသေးစားဓာတ်အားပေး စက်ကို တပ်စရာမလိုတော့ဘူး။ မီးစက်သာချပေးလိုက်ပါတော့။ ဆင်းရဲတာကိုး။ ကျွန်တော်တို့ ဆင်းရဲလို့ Solar ပြားသုံးပါတယ်ဆိုမှ ကျွန်တော်တို့က ၃၅၀ နဲ့ ၁ ယူနစ်ကို ၅၀၀ ကြားမှာ ပေးရမယ်ဆိုတော့ ဒါကြီးက ဒီဓာတ်အားခကို ပြန်လည်သုံးသပ်ဖို့အတွက် လိုအပ်မယ်လို့ ကျွန်တော့အနေနဲ့ အကြံပြုလိုပါတယ်။ အားလုံးကို ကျေးဇူးတင်ပါတယ်ခင်ဗျား။</speech>
<speech type="speaker">ဦးခင်ချို လှိုင်းဘွဲမဲဆန္ဒနယ်ဆွေးနွေးဖို့ဖြစ်ပါတယ်။</speech>
<speech><mp id="255">ဦးခင်ချို (လှိုင်းဘွဲမဲဆန္ဒနယ်၊ ကရင်ပြည်နယ်)</mp>အားလုံးမင်္ဂလာပါ။ ကျွန်တော်ကတော့ ကရင်ပြည်နယ်၊ လှိုင်းဘွဲမဲဆန္ဒနယ်က ပြည်ထောင်စုလွှတ်တော်ကိုယ်စားလှယ် ဦးခင်ချိုဖြစ်ပါတယ်။ ကျွန်တော် ဆွေးနွေးတင်ပြမယ့် အကြောင်းအရာက စိုက်/မွေး/ ဆည်မြောင်းဝန်ကြီးဌာနက ဖွံ့ဖြိုးမှုအနိမ့်ဆုံး ဖြစ်တဲ့ ချင်းပြည်နယ်နှင့် စစ်ကိုင်းတိုင်းဒေသကြီး၊ နာဂဒေသအပါအဝင် မဟာဓာတ်အားလိုင်းကနေ ပြီးတော့ ၁၀ မိုင်နှင့်အထက်ကွာဝေးတဲ့ ကျေးရွာပေါင်း ၁,၀၁၉ ကနေ အိမ်ခြေပေါင်း ၉၆,၅၀၀ ကို တစ်အိမ်သုံး Solar စနစ်နဲ့ အသေးစားလျှပ်စစ်ဓာတ်အားစနစ် မီးလင်းရေးလုပ်ငန်းဆောင်ရွက်နိုင်ဖို့ အတွက် အီတလီနိုင်ငံကနေ ယူရိုသန်း ၃၀ ကို ဆိုင်းငံ့ကာလ ၁၈ နှစ်၊ ပြန်ဆပ်ကာလ ၁၀ နှစ်၊ စုစုပေါင်း သက်တမ်း ၂၈ နှစ်အတွက် အတိုးမဲ့ချေးငွေအနေနဲ့ ချေးယူမယ့်ကိစ္စနဲ့ပတ်သက်ပြီးတော့ ဆွေးနွေးတင်ပြမှာ ဖြစ်ပါတယ်။ ဒီစီမံကိန်းဟာ ပြည်နယ်နှင့် တိုင်းဒေသကြီး ၁၄ ခုမှာ ဖွံ့ဖြိုးမှုအနိမ့်ကျဆုံးနဲ့ လမ်းပန်း ဆက်သွယ်ရေး အခက်ခဲဆုံးဖြစ်တဲ့ ပြည်နယ်နှင့်အတူ နယ်နိမိတ်ချင်းနီးစပ်တဲ့ စစ်ကိုင်းတိုင်း ဒေသကြီးက ဖွံ့ဖြိုးမှုအနိမ့်ဆုံး နာဂဒေသတွေရဲ့ ဖွံ့ဖြိုးမှုအတွက် ရည်ရွယ်ဆောင်ရွက်မှာ ဖြစ်တဲ့အတွက် ကြောင့် ကြိုဆို ရမယ့်လုပ်ငန်း ဖြစ်ပါတယ်။ ပြည်ပကြွေးမြီအနေနဲ့ပတ်သက်လို့ ၃၁-၃-၂၀၁ရ ရက်နေ့မှာ ကျန်ရှိတဲ့ ကြွေးမြီလက်ကျန် USD ၉,၁၄၈.၈၂၁ မှာ ယခုချေးတဲ့ အီတလီနိုင်ငံရဲ့ ချေးငွေလက်ကျန် မရှိတာကို တွေ့ရပါတယ်။ ဒီစီမံကိန်းလုပ်ငန်း ဆောင်ရွက်ဖို့အတွက် ၂၀၁၄ ခုနှစ်မှာ ကိုလံဘီယာတက္ကသိုလ်ကနေ စီမံကိန်းဖြစ်မြောက်နိုင်စွမ်းအတွက် လေ့လာပြီးတော့ သုတေသနပြု ဆောင်ရွက်ထားပြီး ဖြစ်ကြောင်း လည်းပဲ သိရပါတယ်။ အိမ်ခြေ ၅၀ အနည်းဆုံးရှိတဲ့ကျေးရွာတွေမှာ ပြည်သူတွေက Solar စနစ်အတွက် ကုန်ကျစရိတ်ရဲ့ ၁၀ ရာခိုင်နှုန်းနှင့် အသေးစားဓာတ်အားစနစ်အတွက် ၂၀ ရာခိုင်နှုန်း ထည့်ဝင်နိုင်တဲ့ ရွာတွေဖြစ်ရမှာ ဖြစ်ပြီးတော့ NEP စီမံကိန်း ဆောင်ရွက်ပြီးနှင့် ဆောင်ရွက်ဆဲနေရာတွေမှာ ဆောင်ရွက်ပေးမှာ မဟုတ် ကြောင်းလည်း သိရပါတယ်။ ဒီ NEP စီမံကိန်းနှင့်ပတ်သက်လို့ Solar စနစ်ဆောင်ရွက်ရမည့် မြို့နယ်နှင့် ကျေးရွာအရေအတွက်၊ အသေးစားလျှပ်စစ်ဓာတ်အားဆိုရာမှာ ဘယ်လိုဓာတ်အားအမျိုးအစား စနစ်မျိုးတွေ ဆောင်ရွက်ရမှာဖြစ်ကြောင်း၊ ဆောင်ရွက်မည့် မြို့နယ်အလိုက် ကျေးရွာအရေအတွက် တင်ပြပေးသင့်ကြောင်း အကြံပြုလိုပါတယ်။ ဒီချေးငွေနှင့်ဆောင်ရွက်မည့်ဒေသဟာ တောင်တန်းဒေသဖြစ်တဲ့အတွက် အများ အားဖြင့် အအေးပိုင်းဒေသတွေဖြစ်လို့ နေရောင်ခြည်ပြည့်ပြည့်ဝဝ မရနိုင်ဘဲ နေရောင်ခြည်ဓာတ်အား နည်းတဲ့ အနေအထားတွေ ရှိတဲ့အတွက်ကြောင့် Solar စနစ်ကျင့်သုံးမယ်ဆိုရင် အမှန်တကယ် အဆင်ပြေ နိုင်ခြင်း ရှိ မရှိနဲ့ လျှပ်စစ်ဓာတ်အား တစ်နှစ်ပတ်လုံး အပြည့်အဝရရှိနိုင်တဲ့ အနေအထား စုဆောင်းနိုင် စွမ်းအား ရှိ မရှိ သေသေချာချာ ဆန်းစစ်လေ့လာပြီးမှ Solar စနစ်ဆောင်ရွက်ပေးမည့်ဒေသ၊ ကျေးရွာတွေ ရွေးချယ်သတ်မှတ်ပေးသင့်တယ်လို့ ယူဆပါတယ်။ NEP Eönså:329 Solar oşos Casapeozoopçoequal 666023269. 3 Watt 8:00: တစ်လုံး၊ 1.5 Watt မီးလုံးတစ်လုံး၊ DC သုံးတဲ့ Flat TV နဲ့ မီးသုံးစွဲမှု ၂ နာရီကျော်သုံးရတဲ့ 30 Watt အား Solar အတွက်ဆိုရင် ကျပ် ၁၉,၀၀၀ ကို ၂ ရစ်၊ မီးလုံးနဲ့ TV ၄ နာရီလောက်သုံးစွဲရတဲ့ 60 Watt အားဆိုရင် ကျပ် ၅၀,၀၀၀ ကို ၂ ရစ်နှုန်း၊ မီးလုံးနဲ့ TV ကို ၅ နာရီခန့်သုံးစွဲလို့ရတဲ့ 100 Watt အားဆိုလို့ရှိရင် solar ကို ၁၅၀,၀၀၀ နှုန်းနဲ့ ၂ ရစ်ခွဲပြီးတော့ ပေးသွင်းရမှာဖြစ်ကြောင်း သိရှိရပါတယ်။ NEP စီမံကိန်းနှင့်ပတ်သက်လို့ ကျေးရွာမီးလင်းရေး Solar စနစ်ကို ကျေးလက်ဦးစီးဌာနနှင့် ကမ္ဘာ့ ဘဏ်တို့ ပူးပေါင်းဆောင်ရွက်ပေးတဲ့ အစီအစဉ်အရ ကျွန်တော့ လှိုင်းဘွဲမြို့နယ်မှာ ၂၀၁၆-၂၀၁ရ နှစ်မှာ ကျေးရွာ ၁၁ ရွာနှင့် ၂၀၁၇-၂၀၁၈ မှာ ကျေးရွာ ၉ ရွာ ဆောင်ရွက်ပေးခဲ့တဲ့ အတွေ့အကြုံအရ ၂၀၁၅-၂၀၁၆ ကစပြီးတော့ ကျေးရွာပြည်သူတွေကနေ ထည့်ဝင်ငွေကောက်ခံပြီးတော့ သက်ဆိုင်ရာ Bank Account မှာ ပေးသွင်းထားခဲ့ပြီးတော့ တကယ့်လုပ်ငန်းအကောင်အထည်ဖော်တဲ့အခါမှာ ၂၀၁၇-၂၀၁၈ လောက်မှာမှ အကောင်အထည်ဖော်တဲ့အတွက် ၂ နှစ်လောက်ကြန့်ကြာတဲ့အခါမှာ ပြည်သူတွေရဲ့ မကျေနပ်တဲ့ အသံတွေ ထွက်ပေါ်လာတာ ကြားရပါတယ်။ ပြည်သူတွေထည့်ဝင်ရတဲ့ ၁၀ ရာခိုင်နှုန်းနှင့် ထည့်ဝင်ရတဲ့ Solar တွေရဲ့တန်ဖိုးကို တွက်မယ်ဆိုလို့ရှိရင်လည်းပဲ 30 Watt အားဆိုရင် ၁၉၀,၀၀၀ လောက်ကျပြီးတော့ 60 Watt အားဆိုရင် ၅၀၀,၀၀၀ လောက်နဲ့၊ 100 Watt အားဆိုရင် ၁,၅၀၀,၀၀၀ လောက် ဖြစ်နေတဲ့အတွက် ကြောင့် ပြင်ပမှာရောင်းနေတဲ့ ဈေးတွေထက်ကို ဈေးနှုန်းကြီးမြင့်တယ်ဆိုတဲ့ စကားသံတွေလည်း ထွက်လာ ပါတယ်။ ပြီးတော့ 30 Watt အားဆိုလို့ရှိရင်လည်း အမှန်တကယ်အသုံးချနိုင်တဲ့ အနေအထားမျိုးမရှိလို့ ပြည်သူတွေက သိပ်ပြီးတော့မကြိုက်နှစ်သက်တာကို တွေ့ရပါတယ်။ ကျွန်တော်တို့ ကိုယ်စားလှယ်တွေအနေနဲ့လည်းပဲ ပညာရှင်တွေနဲ့ ဌာနဆိုင်ရာတာဝန်ရှိတွေနဲ့အတူ အကြိမ်ကြိမ် နယ်ဆင်းပြီးတော့ ရှင်းလင်းဆောင်ရွက်ပေးတာတွေ ရှိပါတယ်။ ဒါကြောင့်လည်း လုပ်ငန်း အတွေ့အကြုံရှိတဲ့ မြို့နယ်တွေရဲ့ တွေ့ကြုံရဖူးတဲ့ အခက်အခဲပြဿနာတွေကို မေးမြန်းစုဆောင်းပြီးတော့ အကောင်းဆုံးအခြေအနေဖြစ်လာအောင် စီစဉ်ဆောင်ရွက်သင့်တယ်လို့ အကြံပြုလိုပါတယ်။ အသေးစား လိုင်းအားစနစ်ကို ချင်းပြည်နယ်မှာ အိမ်ခြေ ၆,၅၀၀ အတွက် ၂၀၁၈-၂၀၁၉ မှာ ဆောင်ရွက်ပေးမှာဖြစ်လို့ စီမံကိန်းရန်ပုံငွေကနေ ၆၀ ရာခိုင်နှုန်း၊ ရင်းနှီးမြှုပ်နှံသူနဲ့ ပြည်သူကနေ ၂၀ ရာခိုင်နှုန်းစီ ထည့်ဝင်ရမှာ ဖြစ်ပြီးတော့ သတ်မှတ်စာချုပ်ပါ သက်တမ်းကာလ ၆ နှစ်၊ ၁၅ နှစ်ထိ ကုန်ဆုံးမယ်ဆိုရင် သက်ဆိုင်ရာ ကျေးရွာပိုင်အဖြစ်နဲ့ အပ်နှံပေးရမှာဖြစ်ကြောင်း သိရပါတယ်။ မီတာခကိုတော့ ကျပ် ၃၅၀ နဲ့ ၅၀၀ ကြား အတွင်းသာ ကောက်ခံရမှာဖြစ်ပါတယ်။ အသေးစားဓာတ်အားပေးလုပ်ငန်းဆိုရာမှာ ရေအားလျှပ်စစ်၊ လောင်စာဆီသုံးလျှပ်စစ်နဲ့ ပြည့်ဖြိုးမြဲ လျှပ်စစ်ဓာတ်အား Solar စနစ်တွေ ဆောင်ရွက်ရမှာဖြစ်တဲ့အတွက် ဘယ်လိုအသေးစား ဓာတ်အားလုပ်ငန်း ဖြစ်တယ်ဆိုတာကို ရှင်းလင်းချပြသင့်ပါတယ်။ ဒီနေရာမှာ နိုင်ငံတော်က ၆၀ ရာခိုင်နှုန်းရင်းနှီးမတည် ထည့်ဝင်မှာ ဖြစ်တဲ့အတွက်ကြောင့် ရင်းနှီးမြှုပ်နှံသူအတွက်ပဲ အကျိုးအမြတ်ဖြစ်ပြီးတော့ နိုင်ငံနဲ့ပြည်သူအတွက် အကျိုး မရှိနိုင်တဲ့ အခြေအနေမျိုးမဖြစ်အောင်လည်းပဲ စဉ်းစားဆောင်ရွက်ဖို့လိုမှာဖြစ်ကြောင်း အကြံပြုလိုပါတယ်။ အသေးစားလျှပ်စစ်ဓာတ်အားပေးစနစ် ဆောင်ရွက်ခွင့်ပြုတဲ့ အခါမှာလည်းပဲ ပုဂ္ဂလိကဓာတ်အားပေး လုပ်ကိုင်ဖူးသူတွေရဲ့ အတွေ့အကြုံနဲ့ ကြုံတွေ့နိုင်တဲ့အခက်အခဲ ပြဿနာတွေကိုလည်းပဲ အကြံဉာဏ်များ ရယူသင့်ပါကြောင်းနဲ့ လုပ်ငန်းဆောင်ရွက်ပေးမည့်နေရာတွေဟာ ဆင်းရဲနွမ်းပါးပြီးတော့ ဖွံ့ဖြိုးမှုအနိမ့်ကျဆုံး နေရာတွေဖြစ်တဲ့အတွက်ကြောင့် လျှပ်စစ်ဓာတ်အားခနှုန်းထား မြင့်မားနေမည်ဆိုရင် ပြည်သူတွေအတွက် အကျိုးသက်ရောက်မှုမရှိနိုင်ကြောင်းနဲ့ နိုင်ငံတော်နဲ့ ရင်းနှီးမြှုပ်နှံသူအတွက်လည်းပဲ အခက်အခဲ ဝန်ထုပ် ဝန်ပိုး ဖြစ်လာနိုင်တဲ့အတွက် သေချာစွာစိစစ်လေ့လာပြီးမှ ဆောင်ရွက်သင့်ပါကြောင်း တင်ပြရင်း နိဂုံးချုပ် အပ်ပါတယ်။ အားလုံး ကျေးဇူးတင်ပါတယ်။</speech>
<speech type="speaker">ဒေါ်ချိုချိုဝင်း မော်လိုက်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="363">ဒေါ်ချိုချိုဝင်း(မော်လိုက်မဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယက၊ ပြည်သူ့လွှတ်တော် ဥက္ကဋ္ဌနှင့်တကွ အားလုံးပဲ မင်္ဂလာပါရှင်။ ကျွန်မကတော့ စစ်ကိုင်းတိုင်းဒေသကြီး၊ မော်လိုက်မဲဆန္ဒနယ်မှ ပြည်ထောင်စုလွှတ်တော်ကိုယ်စားလှယ် ဒေါ်ချိုချိုဝင်း ဖြစ်ပါတယ်ရှင်။ ကျွန်မအနေနဲ့ နိုင်ငံတော်သမ္မတမှပေးပို့သော ကျေးလက်ဒေသဖွံ့ဖြိုးတိုးတက်ရေးဦးစီး ဌာနရဲ့ ကျေးလက်ဒေသများ လျှပ်စစ်မီးရရှိရေး စီမံကိန်းများအတွက် အီတလီနိုင်ငံမှ ယူရို သန်း ၃၀ အတိုးမဲ့ချေးငွေရယူရန်ကိစ္စနဲ့ပတ်သက်ပြီး ကျေးလက်နေပြည်သူများ အမှန်တကယ်မီးရရှိရေးနှင့် နိုင်ငံတော် ချေးငွေများအား အကျိုးရှိစွာ သုံးစွဲနိုင်ရေးတို့ကို ရှေးရှုပြီး ဆွေးနွေးသွားမှာ ဖြစ်ပါတယ်ရှင်။ လေးစားအပ်ပါသော နာယကကြီးရှင့်။ စီမံကိန်းမှာဆိုလို့ရှိရင် အပိုင်း (၂) ပိုင်း ပါဝင်တာကို တွေ့ရှိ ရပါတယ်။ တစ်အိမ်သုံးဆိုလာစနစ်နဲ့ အသေးစားဓာတ်အားပေးစနစ် စီမံကိန်းတို့ဖြစ်ပါတယ်ရှင့်။ နာယကကြီးရှင့်။ Power Point အသုံးပြုခွင့်ပြုပါရှင့်။ ဒါကတော့ စီမံကိန်းရဲ့ မျှော်မှန်းထားတဲ့ အကျိုးပြုဧရိယာနဲ့ ပတ်သက်ပြီးတော့မှ ဖော်ပြထားတာ ဖြစ်ပါတယ်ရှင့်။ Next Slider မရတဲ့အိမ်ကျတော့ ကျွန်တော်တို့ သစ်သားတိုင်နဲ့ လုပ်ထားတာတွေ့ရပါတယ်။ ဒီနေရာမှာ ဆိုလို့ရှိရင် စာသင်ကျောင်းတွေ၊ ဘာသာရေးအဆောက်အဦ၊ ကျန်းမာရေးဆေးပေးခန်း လမ်းမြေပါရှိပါတယ်။ နာယကကြီးရှင့်။ ပညာရေးဝန်ကြီးဌာနမှာဆိုလို့ရှိရင် ကျောင်းများမှာဆိုရင် ကျောင်းသားဦးရေနဲ့ တွက်ချက်ပြီးတော့မှ ကျောင်းများရဲ့ လိုအပ်ချက်များကို ဝယ်ယူနိုင်ရန်ဆိုပြီးတော့မှ နှစ်စဉ် နိုင်ငံတော် ဘတ်ဂျက်ကနေ ထောက်ပံ့ပေးလျက်ရှိပါတယ်။ အထက်တန်းကျောင်းများ၊ အလယ်တန်းကျောင်းများမှာ ဆိုလို့ရှိရင်လည်း တကယ်ကိုယ်ပိုင်လျှပ်စစ်မီးစက်တွေဆိုလို့ရှိရင် ကိုယ်ပိုင်ရှိနေတာကို တွေ့ရှိရပါတယ်ရှင့်။ ဒါကြောင့်မို့လို့ ဒီမူလတန်း၊ အလယ်တန်း၊ အထက်တန်းကျောင်းများနဲ့ ပတ်သက်ပြီးတော့မှလည်း စိစိစစ်စစ် ဆောင်ရွက်သင့်တယ်လို့ အကြံပြုချင်ပါတယ်ရှင့်။ ဘုန်းတော်ကြီးကျောင်းများနဲ့ပတ်သက်ပြီး ပြောမယ်ဆိုလို့ရှိရင် ကျေးရွာများဟာဆိုလို့ရှိရင် ဆင်းရဲသည်ဖြစ်စေ၊ ချမ်းသာသည်ဖြစ်စေ ဒေသမရွေး ဘုန်းကြီးကျောင်းများဟာဆိုလို့ရှိရင် အင်မတန်မှ ခံ့ညားထယ်ဝါပြီးတော့မှ ပြည့်စုံကြတာကို တွေ့ရှိရ ကျန်းမာရေးဆေးပေးခန်းတချို့မှာတော့ လိုအပ်ကောင်း လိုအပ်နိုင်မှာဖြစ်ပါတယ်ရှင့်။ ဒီနေရာမှာတော့ နဂိုရှိပြီးသား Project Management Office က ဆက်လက်ပြီးတော့ တာဝန်ယူ ဆောင်ရွက်မှာဖြစ်တယ်လို့ ဖော်ပြထားတဲ့အတွက်ကြောင့် ဝန်ထမ်းစရိတ်သက်သာနိုင်တာကို တွေ့ရှိရ olosugil Next Sliden ဒီဟာကတော့ နောင် ၁၀ နှစ်၊ ၁၅ နှစ်အတွင်း မဟာဓာတ်အားလိုင်းကနေပြီးတော့မှ လျှပ်စစ်မီး မရရှိနိုင်တဲ့ ကျေးရွာများကို ဦးစားပေးဆောင်ရွက်သွားမှာဖြစ်တယ်လို့ ဖော်ပြထားပါတယ်။ ယခုချေးငွေနဲ့ ဝယ်ယူမယ့် ဆိုလာမီးသီး၊ ဆိုလာပြား၊ ဘက်ထရီများနဲ့ အသေးစားလျှပ်စစ် ဓာတ်အားပေးစက်များဟာဆိုလို့ရှိရင် နောင် ၁၀ နှစ်၊ ၁၅ နှစ်အထိ တာရှည်ခံနိုင်ပါ့မလားဆိုတာကို ထည့်သွင်းစဉ်းစားရမှာ ဖြစ်ပါတယ်ရှင့်။ တစ်အိမ်သုံးဆိုလာမှာဆိုလို့ရှိရင်လည်း ပြည်သူကနေပြီးတော့မှ 10 Percent ထည့်ဝင်ရမယ်။ ၁၀ရာခိုင်နှုန်း ထည့်ဝင်ရမယ်လို့ ဆိုထားတာကို တွေ့ရှိရပါတယ်။ ကျေးဇူးပြု၍ Slide နံပါတ် 7 ကိုဖော်ပေးပါရှင့်။ ဒီမှာဆိုလို့ရှိရင် အသေးစားဓာတ်အားပေး စနစ်မှာဆိုလို့ရှိရင် အရှေ့မှာ ကိုယ်စားလှယ်တွေလည်း ပြောသွားပြီးဖြစ်ပါတယ်။ သုံးစွဲမယ့်ပြည်သူဟာဆိုလို့ရှိရင် ၂၀ ရာခိုင်နှုန်း ရင်းနှီးမြှုပ်နှံမှု ထည့်ဝင်ရမယ်လို့ ပါရှိပါတယ်။ နောက် ဓာတ်အားခဟာဆိုလို့ရှိရင် ၃၅၀ ကနေပြီးတော့မှ ၅၀၀ ကျပ်အထိ ပေးဆောင်ရမယ် လို့ပါရှိတယ်။ ဒါကိုကြည့်မယ်ဆိုလို့ရှိရင် ကျွန်မတို့ဟာ ပုဂ္ဂလိကမီးပေးတဲ့ လုပ်ငန်းရှင်များကို ပေးဆောင် ထားတဲ့ ဓာတ်အားခနဲ့ ဘာမှမကွာခြားဘူး အတူတူပဲဖြစ်နေတယ်ဆိုတာ တွေ့ရှိရပါတယ်။ အဲဒါဆိုတဲ့ အခါကျတော့ ပြည်သူတွေဟာဆိုလို့ရှိရင် အရင်းအနှီးလည်းထည့်ရတယ်။ မီတာခကိုလည်း ဈေးကြီးကြီးနဲ့ ပေးရတယ်ဆိုတဲ့ အတွက်ကြောင့်မိုလို့ ပြည်သူများဟာ သက်သာမှုမရှိဘဲ နစ်နာ နေတယ်ဆိုတာကို တွေ့ရှိရပါတယ်။ Slide နံပါတ် 5။ ဒီမှာဆိုလို့ရှိရင် သုံးစွဲသူကနေပြီးတော့မှ 10 Percent ထည့်ဝင်ရမယ် ဆိုတဲ့ အခါကျတော့ ကျွန်မတို့ ဒီထည့်ဝင်ထားတဲ့ငွေတွေကို ကြည့်မယ်ဆိုလို့ရှိရင် ၁၉,၀၀၀၊ ၅၀,၀၀၀၊ ၁၅၀,၀၀၀ လို့ပါရှိပါတယ်။ အဲဒီအခါကျတော့ သူ့ရဲ့ မူရင်း တန်ဖိုးဟာဆိုလို့ရှိရင် ၁၉၀,၀၀၀၊ ၅၀,၀၀၀၊ ၁,၅၀၀,၀၀၀ ဖြစ်နေပါတယ်။ ဖြစ်နေတဲ့အခါကျတော့ ဒီဝန်ကြီးဌာနဖော်ပြထားတဲ့ ဓာတ်အား သုံးစွဲနိုင်မှုဟာဆိုလို့ရှိရင် တကယ်မူလ တန်ဖိုးရဲ့ ဓာတ်အားသုံးစွဲနိုင်မှုနဲ့ဆိုရင် အဆပေါင်းများစွာ ကွာခြား နေတာကို တွေ့ရှိရပါတယ်ရှင့်။ နာယကကြီးရှင့်။ ဒီနေရာမှာ ကျွန်မဒီ ၅၀၀,၀၀၀ တန် Solar ဆိုလို့ရှိရင် ကျွန်မတို့ မြို့ပေါ်မှာ တောင်မှ လျှပ်စစ်မီးကို အလျှံပယ်သုံးစွဲနိုင်တဲ့ အနေအထားရှိပါတယ်။ ပိုပိုလျှံလျှံ သုံးစွဲနိုင်တယ်ဆိုရင် ၁,၅၀၀,၀၀၀ တန်ဆိုလို့ရှိရင် ကျွန်မတို့က Air-Con လည်း ဖွင့်လို့ရမယ်။ နောက် ရေတောင်မှတင်လို့ ရပါတယ်။ ၁,၅၀၀,၀၀၀ တောင်မှမကုန်ပါဘူး။ ကျွန်မတို့ဆီမှာဆိုရင် ၁,၀၀၀,၀၀၀ လောက် သုံးနိုင်မယ် ဆိုရင် ကျွန်မတို့ဟာ ရေတောင်မှတင်လို့ရတဲ့ အနေအထားမှာရှိပါတယ်ရှင့်။ နောက် Solar ဈေးကွက်ဟာ ဆိုလို့ရှိရင်လည်း ကျွန်မတို့ မြန်မာနိုင်ငံမှာ တကယ့်ကို Free Market ကြီးပါ။ ကြိုက်တဲ့ကြိုက်တဲ့ ဈေးနှုန်းနဲ့ ကြိုက်တဲ့အရည်အသွေးကို ရွေးချယ်ပြီးတော့မှ းဝယ်ယူနိုင်တဲ့ အနေအထားမှာ ရှိနေပါတယ်။ ဒါကြောင့်မို့လို့ ဒေသခံပြည်သူတွေအတွက်ပေါ့နော် အမှန်တကယ်စေတနာနဲ့ လုပ်မယ်ဆိုလို့ ရှိရင်တော့ ကျွန်မတို့ တကယ်အကျိုးရှိမယ့် ထိရောက်တဲ့ သုံးစွဲမှု ဖြစ်ဖို့လိုပါတယ်။ Next Slider ဒါတော့ ဒေသခံတွေက သူတို့ရဲ့ အခက်အခဲကို တင်ပြတယ်။ ဌာနကို အကြောင်းကြားလို့ရပါတယ် ဆိုပြီးတော့မှပါရှိပါတယ်။ ဒါပေမယ့် ကျွန်မတို့ တကယ်မြေပြင် အနေအထားမှာ ကျေးလက်နေ ပြည်သူများအနေနဲ့ ဒီပစ္စည်းတွေ ပျက်စီးသွားတဲ့အပေါ်မှာဆိုလို့ရှိရင် အစိုးရဌာနများရဲ့ အဆင့်ဆင့် ဆောင်ရွက်မှုများရှိနေတဲ့ အတွက်ကြောင့်မို့လို့ ခက်ခဲတဲ့၊ မလွယ်ကူတဲ့ကိစ္စ ဖြစ်နေပါတယ်။ ဒါကြောင့်မို့လို့ ပြည်သူတွေကို ရှင်းရှင်းလင်းလင်း ပြည်သူကိုချပြရန် လိုအပ်ပါတယ်လို့ ပြောချင်ပါတယ်ရှင့်။ လေးစားအပ်ပါသော နာယကကြီးရှင့်။ နိဂုံးချုပ်အနေနဲ့ ပြောချင်တာကတော့ နိုင်ငံတော်ဆိုလို့ ရှိရင် ပြည်သူတွေရဲ့ဘဝကို ဖွံ့ဖြိုးတိုးတက်ဖို့ကို ရည်ရွယ်ပြီးတော့မှ ဆောင်ရွက်ပေးနေတဲ့အပေါ်မှာ ပြည်သူ များအတွက် ဝန်ထုပ်ဝန်ပိုးမဖြစ်ရန် လိုအပ်ပါတယ်။ ယခင်လုပ်ဆောင်မှုများရဲ့ မအောင်မြင်မှုများ အတိုင်းသာ ပုံတူကူးပြီးတော့မှ ဆောင်ရွက်နေမယ်ဆိုလို့ရှိရင် တိုင်းပြည်ဟာ “သမင်မွေးရင်းကျားစားရင်း” ဖြစ်နေဦးမှာပဲဆိုတာကို သတိထားသင့်ပါကြောင်း ပြောကြားရင်း နိဂုံးချုပ်အပ်ပါတယ်ရှင့်။ ကျေးဇူးတင် ပါတယ်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ အစည်းအဝေးကို မိနစ် ၃၀ ခန့် ခေတ္တ ရပ်နားပါမယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျာ။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။</speech>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များခင်ဗျား။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျား။ ။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="speaker">ဦးဝှေ့တင်း ချင်းပြည်နယ် မဲဆန္ဒနယ်အမှတ်(၁၁)ဆွေးနွေးဖို့ဖြစ်ပါတယ်။</speech>
<speech><mp id="858">ဦးဝှေ့တင်း(မဲဆန္ဒနယ်အမှတ်-၁၁၊ ချင်းပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနဲ့တကွ လွှတ်တော်တစ်ရပ်လုံး မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော် ကတော့ ချင်းပြည်နယ်မဲဆန္ဒနယ်အမှတ်(၁၁)မှ အမျိုးသားလွှတ်တော်ကိုယ်စားလှယ် ဦးဝှေ့တင်း ဖြစ်ပါတယ်။ ဒီကနေ့ ပြည်ထောင်စုလွှတ်တော်မှာ နိုင်ငံတော်သမ္မတထံမှ ပေးပို့ထားသော စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၏ စီမံကိန်းလုပ်ငန်းများဆောင်ရွက်ရန်အတွက် အီတလီနိုင်ငံမှ အတိုးမဲ့ချေးငွေ ယူရို ၃၀ သန်းချေးယူရန် ကိစ္စနှင့်စပ်လျဉ်း၍ ထောက်ခံဆွေးနွေးသွားမှာဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနသည် အခုအီတလီနိုင်ငံမှ အတိုးမဲ့ချေးငွေ ယူရို ၃၀ သန်းဖြင့် မဟာဓာတ်အား လိုင်းပြင်ပ အမျိုးသားလျှပ်စစ်ဓာတ်အားရရှိရေးစီမံကိန်း NEP အကောင်အထည်ဖော်ဆောင်ရွက်ရန်ရှိပြီး ကမ္ဘာ့ဘဏ်ချေးငွေဖြင့် ဆောင်ရွက်လျက်ရှိသည့် အမျိုးသားလျှပ်စစ်ဓာတ်အားရရှိရေးစီမံကိန်း NEP အောက်တွင် အကောင်အထည်ဖော်မည်ဟု သိရှိရပါတယ်။ နိုင်ငံတော်သမ္မတအနေဖြင့် ဖွံ့ဖြိုးတိုးတက်မှု နှေးကွေးသောဒေသ၊ လမ်းပန်းဆက်သွယ်ရေးခက်ခဲသောဒေသ၊ ချင်းပြည်နယ်နှင့် စစ်ကိုင်းတိုင်းဒေသကြီး နာဂဒေသအပါအဝင် ကျေးရွာများသို့ အိမ်သုံး Solar စနစ်ဆောင်ရွက်ပေးခြင်းနှင့် အသေးစားဓာတ်အား စနစ်ဖြင့် မီးလင်းရေးဆောင်ရွက်ပေးမည့်အစီအစဉ် ဆောင်ကျဉ်းပေးသည့်အတွက် မီးရရှိမည့် ကျေးရွာလူထု ကိုယ်စား နိုင်ငံတော်သမ္မတကြီးအား အထူးပင်ကျေးဇူးတင်ရှိပါကြောင်း ပြောကြားလိုပါတယ်။ လေးစားအပ်ပါသော နာယကကြီးခင်ဗျာ။ ကျွန်တော်တို့ မြန်မာနိုင်ငံမှာ ကျေးရွာပေါင်း ၆၃,၈၉၉ ရွာ ရှိသည့်အနက် မီးလင်းပြီးကျေးရွာပေါင်း ၂၄,၂၉၀ ရွာ ရှိပြီး မီးမလင်းသည့် ကျေးရွာပေါင်း ၃၉,၆၀၉ ရွာရှိသည်ဟု အကြမ်းအားဖြင့် သိရှိရပါတယ်။ ၂၀၃၀ ခုနှစ်မှာတော့ တစ်နိုင်ငံလုံး ကျေးရွာတိုင်းမီးလင်း နိုင်ရေး ရည်မှန်းချက်ထားရှိသည်မှာလည်း အလွန်ကောင်းမွန်လှပါတယ်။ ချင်းပြည်နယ်နဲ့ စစ်ကိုင်းတိုင်းဒေသကြီး နာဂဒေသအပါအဝင် ကျေးရွာပေါင်း ၁,၀၁၉ ရွာအနက် အိမ်ခြေပေါင်း ၁၈၆,၅၀၀ ကို မီးလင်းနိုင်ရေး အတွက် အခု အီတလီနိုင်ငံမှ ယူရို ၃၀ သန်းချေးယူရာ အတိုးမဲ့ဖြစ်သော်ငြားလည်း တစ်ချိန်ချိန်မှာ ပြန်လည် ပေးဆပ်ရမှာဖြစ်ပါတယ်။ တိုင်းပြည်တစ်ပြည် ဘက်ပေါင်းစုံဖွံ့ဖြိုးတိုးတက်ရေးအတွက် တစ်နိုင်ငံလုံး လျှပ်စစ်မီးလွှမ်းခြုံ ရရှိနိုင်မှသာလျှင် လျှပ်စစ်မီးဖြင့် ဆက်စပ်လုပ်ငန်းများလည်း ဖွံ့ဖြိုးတိုးတက်လာမှာ ဖြစ်ပါတယ်။ ဥပမာအားဖြင့် မိမိတို့ချင်းပြည်နယ် မြို့ရွာများ၏ လျှပ်စစ်မီးရရှိမှုအပေါ်မူတည်၍ ဆွေးနွေး တင်ပြပေးသွားချင်ပါတယ်။ ကျွန်တော်တို့ ချင်းပြည်နယ်သည် မြန်မာနိုင်ငံ၏ အဆင်းရဲဆုံးပြည်နယ်အဆင့်တွင် ရပ်တည်နေဆဲ ပင်ဖြစ်ပါတယ်။ ပထဝီမြေအနေအထားအရ တောင်ကုန်းတောင်တန်းပေါများပြီး လမ်းပန်းဆက်သွယ်ရေး ကြမ်းတမ်းခက်ခဲတယ်။ တစ်ရွာနှင့် တစ်ရွာ ဝေးကွာပြီးတည်ရှိတယ်။ မြို့နယ်တစ်မြို့နယ်၏ အနီးဝန်းကျင် ၁၀ မိုင်အတွင်းမှာ ကျေးရွာတွေ ရှိမနေပါဘူး။ မြို့နဲ့အလှမ်းဝေးတဲ့ နေရာတွေမှာ ကျေးရွာပေါင်း မြောက်မြားစွာ တည်ရှိပါတယ်။ ချင်းပြည်နယ်တစ်ခုလုံး ကျေးရွာပေါင်း ၁,၃၆၀ ကျော်ရှိပါတယ်။ ပြောချင်တာကတော့ နိုင်ငံတော်အစိုးရမှ ဝေးလံခေါင်သီသော ကျေးလက်ကျေးရွာများအတွက် အိမ်သုံး Solar စနစ် မီးလင်းရေးမှာ စုစုပေါင်းစီမံကိန်းကာလ ၃ နှစ်အတွင်း ချင်းပြည်နယ်ရှိ ကျေးရွာပေါင်း ၆၃၅ ရွာ မီးလင်းမှာ ဖြစ်ပါတယ်။ အသေးစားဓာတ်အားစနစ်မှ အိမ်ခြေပေါင်း ၅,၀၈၅ ကိုပေးနိုင်မည်ဟု ဖော်ပြထားပါတယ်။ ကျန်ရှိနေသော ကျေးရွာများအတွက်လည်း ဘဏ္ဍာနှစ်အလိုက် မဖြစ်မနေလျာထားဖို့ တောင်းဆိုပါတယ်။ ဘာကြောင့် ဒီလိုတင်ရသလဲဆိုရင် နောက်ကျကျန်ရစ်ထားခဲ့တဲ့ခေတ်၊ မသိကျိုးကျွန်ပြုခံခဲ့တဲ့ခေတ်၊ ခေတ်အဆက်ဆက် ကျွန်တော်တို့ ချင်းပြည်နယ်ပြည်သူတွေ ခံခဲ့ရပေါင်းများပါပြီ။ လမ်းပန်းဆက်သွယ်ရေးခက်ခဲလို့ အစိုးရ လူကြီးမင်းများ အရောက်အပေါက်နည်းပါတယ်။ မရောက်ဖူးတော့ အနေအထားကိုလည်းမသိဘူး။ ဒီလိုနဲ့ပဲ နေရင်းနေရင်းနဲ့ ပြည်နယ်၏ ဖွံ့ဖြိုးတိုးတက်မှု နှောင့်နှေးခဲ့ရပါတယ်။ သို့သော် ဒီဘက်ပြည်သူ့အစိုးရ ခေတ်မှာ ချင်းပြည်နယ်သည် အရင်ထက်စာရင် ဖြည်းဖြည်းချင်း တိုးတက်မှုအရိပ်ပမာရှိလာသည့်အတွက် အရိပ်ပမာမီးလင်းစဖြစ်လာပါပြီ။ သို့အတွက် တာဝန်ရှိအစိုးရ လူကြီးမင်းများကိုလည်း ကျေးဇူးတင် ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနလက်အောက်ရှိ ကျေးလက်ဖွံ့ဖြိုးရေးဦးစီးဌာနမှ ယခုလက်ရှိ ကျွန်တော်တို့ ပလက်ဝမြို့နယ်အတွင်း အချို့ကျေးရွာတွေမှာ အိမ်သုံး Solar မီးတပ်ဆင်ပေးတဲ့ အနေအထားကို တွေ့တော့ ဝမ်းသာပါတယ်။ ဒီနေရာမှာ အနည်းငယ်တင်ပြချင်တာကတော့ တာဝန်ရှိဝန်ထမ်း သို့မဟုတ် ကုမ္ပဏီမှ တာဝန်ယူတဲ့ နေရာမှာ သယ်ယူပို့ဆောင်ရေးအပိုင်းမှာ အခက်အခဲရှိကြောင်း ရွာသူ၊ ရွာသားများ၏ အသံကို နားထောင်၍ သိရှိခဲ့ရပါတယ်။ တာဝန်ခံ၊ တာဝန်ယူမှုအနေဖြင့် ကုမ္ပဏီ သို့မဟုတ် အကျိုးတူ ပူးပေါင်းဆောင်ရွက်သူများကို သက်ဆိုင်ရာဝန်ကြီးဌာနမှ စနစ်တကျ ကိုင်တွယ်ဆောင်ရွက်ပေးဖို့ လိုအပ်မှာ ဖြစ်ကြောင်း ပြောကြားလိုပါတယ်။ နောင် ၁၀ နှစ်၊ ၁၅ နှစ်အတွင်း မဟာဓာတ်အားလိုင်း လျှပ်စစ်မီး မရရှိနိုင်သော ချင်းပြည်နယ်၊ စစ်ကိုင်းတိုင်းဒေသကြီး၊ နာဂဒေသအပါအဝင် ကျေးလက်နေပြည်သူများ အတွက် စီးပွားရေး၊ ပညာရေး၊ ကျန်းမာရေး၊ လမ်းပန်းဆက်သွယ်ရေးများကို တိုးတက်ကောင်းမွန်လာ စေခြင်း၊ ဆက်သွယ်ရေးစနစ် ကောင်းမွန်လာခြင်းကြောင့် သတင်းအချက်အလက်များ စ်ပြေးညီ ရရှိနိုင်ခြင်း၊ အသေးစားကုန်ထုတ်လုပ်ငန်းများ ဆောင်ရွက်လာနိုင်သည့်အတွက် ဝင်ငွေရရှိမှု အခွင့် အလမ်းများ တိုးပွားလာနိုင်ခြင်း၊ လူမှုစီးပွားဘဝဖွံ့ဖြိုးတိုးတက်လာခြင်းနှင့်အတူ လူမှုအဆင့်အတန်း များလည်း မြင့်မားလာခြင်း စသည့်အကျိုးကျေးဇူးများလည်း များစွာရရှိမှာဖြစ်တဲ့အတွက် အထူးပင် ကျေးဇူးတင်ကြောင်း ပြောကြားလိုပါတယ်။ အထူးသဖြင့် မိမိတို့ ချင်းပြည်နယ်အတွင်းရှိ နှစ်ပေါင်း ၁၄၀ ကျော်တိုင်တိုင်ရှိပြီဖြစ်သော ကျွန်တော့ရဲ့ မဲဆန္ဒနယ်ဖြစ်သော ပလက်ဝမြို့ မဟာဓာတ်အားလိုင်း လျှပ်စစ် မီးရရှိရေးကို မိဘပြည်သူများ မျှော်လင့်နေလျက်ရှိပါကြောင်းနှင့် နီးလျက်နဲ့ ဝေးခဲ့ရပါတယ်။ သို့ဖြစ်ပါ၍ နိုင်ငံတော်သမ္မတထံမှ ပေးပို့ထားသော စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၏ စီမံကိန်း လုပ်ငန်းများဆောင်ရွက်ရန်အတွက် အီတလီနိုင်ငံမှ အတိုးမဲ့ချေးငွေ ယူရို ၃၀ သန်း ရယူရန်ကိစ္စကို ထောက်ခံ ပါကြောင်း ဆွေးနွေးရင်း နိဂုံးချုပ်ပါတယ်။ အားလုံးကို ကျေးဇူးတင်ပါတယ်ခင်ဗျာ။</speech>
<speech type="speaker">ဦးရန်လင်း ကျိုက်လတ်မဲဆန္ဒနယ်က ဆွေးနွေးဖို့ဖြစ်ပါတယ်။</speech>
<speech><mp id="163">ဦးရန်လင်း(ကျိုက်လတ်မဲဆန္ဒနယ်၊ ဧရာဝတီတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနဲ့တကွ ယနေ့အခမ်းအနားကို ကြွရောက်လာကြသူအားလုံး မင်္ဂလာပါလို့ ဦးစွာနှုတ်ခွန်းဆက် ဂါရဝပြုပါတယ်။ ကျွန်တော်က ဧရာဝတီတိုင်းဒေသကြီး ကျိုက်လတ်မဲဆန္ဒနယ်က ပြည်ထောင်စုလွှတ်တော်ကိုယ်စားလှယ် ဦးရန်လင်း ဖြစ်ပါတယ်။ ဒီနေ့ ကျွန်တော် အီတလီအစိုးရရဲ့ အတိုးမဲ့ ချေးငွေကို ရယူနိုင်ဖို့အတွက် တင်ပြလာတဲ့ ချေးငွေကိစ္စနဲ့ပတ်သက်ပြီးတော့ ဆွေးနွေးလိုပါတယ်။ ဆွေးနွေး တဲ့အခါမှာ ထောက်ခံရတဲ့အကြောင်းရင်းများကို ဦးစွာဖော်ပြလိုပါတယ်။ နံပါတ်(၁)အကြောင်းကတော့ ရရှိတဲ့ချေးငွေဟာ အတိုးမရှိတဲ့ ချေးငွေဖြစ်ပါတယ်။ ကျွန်တော်တို့ ဖွံ့ဖြိုးဆဲနိုင်ငံများ၊ ကျွန်တော်တို့ ဘတ်ဂျက်လိုငွေပြနေတဲ့ နိုင်ငံများအတွက် ဒါဟာ အင်မတန်အသုံးတည့်တဲ့ ချေးငွေဖြစ်ပါတယ်။ အဲဒီတော့ ဒီချေးငွေကို နိုင်ငံရဲ့ လိုအပ်နေတဲ့ လျှပ်စစ်ကဏ္ဍမှာ သုံးမယ်ဆိုတဲ့အတွက် သုံးစွဲတဲ့အကြောင်းအရာ မှန်ကန်မှုအတွက် ဒါကို ဒီအကြောင်းကြောင့် ထောက်ခံလိုပါတယ်။ အဲဒီတော့ တစ်ခါသုံးစွဲတဲ့နေရာ မှန်တဲ့အတွက်ကြောင့်လည်း ထောက်ခံလိုပါတယ်။ နေရာဟာ ချင်းပြည်နယ်နဲ့ သူနဲ့ ဆက်စပ်နေတဲ့ ဒေသတွေဖြစ်ပါတယ်။ ဆက်စပ်နေတဲ့ ဒေသတွေဟာ နာဂဒေသတွေ၊ နောက်စစ်ကိုင်းတိုင်းက ဝေးကွာတဲ့ မြောက်ပိုင်းကနေရာတွေ ဖြစ်ပါတယ်။ အဲဒီတော့ အဲဒီနေရာတွေမှာ ဘယ်သူမှ သွားရေးလာရေး ခက်လို့ မလုပ်တဲ့၊ စီမံကိန်းကောင်းကောင်းမရှိတဲ့ နေရာတွေမှာ ရွေးချယ်ပြီးတော့ မီးလင်းအောင်လုပ် ပေးမှာဖြစ်တဲ့အတွက် ဒါကိုရွေးချယ်တဲ့ နေရာအရလည်း ထောက်ခံလိုပါတယ်။ နောက်ဒီဟာရဲ့ ရတဲ့အကျိုး ကျေးဇူးထဲမှာ နေအိမ်တွေသာမကဘဲနဲ့ ကျောင်းတွေ၊ ဘုန်းကြီးကျောင်း၊ ဘာသာရေးအဆောက်အအုံတွေ၊ လမ်းတွေပါ ၁၀၀ ရာခိုင်နှုန်း အခမဲ့နဲ့ လုပ်ပေးမယ်ဆိုတဲ့အတွက် ဒါကိုလည်းပဲ ဒီငွေချေးယူရခြင်းအတွက် ထောက်ခံရတဲ့အကြောင်းရင်း ဖြစ်ပါတယ်။ နောက်တစ်ခါ နောက်ထောက်ခံရတဲ့ အကြောင်းရင်းကတော့ ဒီလုပ်ငန်းတစ်ခုလုံးကို Internal Audit လို့ခေါ်တဲ့ ကန်တော်တို့ အတင်းစစ်ဆေးရေးအဖွဲ့ စာရင်းစစ်ပြီးတဲ့အခါမာ External Audit လို့ခေါ်တဲ့ ပြင်ပစာရင်းစစ်အဖွဲ့နဲ့ စစ်ဆေးမယ်လို့ ဖော်ပြထားတာ အင်မတန် ထောက်ခံစရာကောင်းတဲ့ အချက်ဖြစ်ပါတယ်။ တခြားစီမံကိန်းတွေမှာ ရှိကောင်းရှိမယ်။ ဒီလိုဖော်ပြထားတာ မတွေ့ရပါဘူး။ ဒါဟာ ကြိုဆိုသင့်တဲ့ အကြောင်းတစ်ရပ်ဖြစ်လို့ ထောက်ခံပါတယ်။ နောက်ဆုံးတစ်ချက်ကတော့ ဒီစီမံကိန်းကာလအတွင်းမှာ အဲဒီရွာတွေမှာ ဒီမီးပေးရေးနဲ့ပတ်သက်တဲ့ Mechanic သင်တန်းတွေ ပေးပြီးတော့မှ ထားခဲ့ မယ်ဆိုတဲ့ အချက်ကိုလည်းပဲ ထောက်ခံ လိုပါတယ်။ ဒါကြောင့်မို့လို့ ဒီစီမံကန်းကြီး အချက် ၅ ချက်နဲ့ ထောက်ခံကြောင်း တင်ပြလိုပါတယ်။ နောက်တစ်ခါ ပြုပြင်စရာ၊ အကြံပြုစရာ အချက်အချို့ ရှိပါတယ်။ ဒီထဲမှာ သတ်မှတ်ထားသော အချက်နဲ့ညီညွတ်တဲ့ လူဦးရေထူထပ်မှု၊ သိပ်သည်းမှုကို အဓိကထားပြီးတော့ ရွေးချယ်မယ်ဆိုတဲ့ အချက် တစ်ချက်ပါပါတယ်။ များသောအားဖြင့် ချင်းပြည်နယ်တွေ၊ နာဂပြည်နယ်တွေမှာ ရွာတွေဟာ လူဦးရေ နည်းပါတယ်။ အဲဒီတော့ ရွာငယ်တွေကို မပေးတော့ဘူးလား နံပါတ်(၁)။ အဲဒီရွာငယ်တွေဟာ ၁၀ ရာခိုင်နှုန်း၊ ၂၀ ရာခိုင်နှုန်းထည့်ဖို့ အခက်အခဲရှိပါတယ်။ ဒါကြောင့်မို့လို့ ဆင်းရဲမှု၊ ဝင်ငွေရမှုအချိုး Level တစ်ခုကို သတ်မှတ်ပြီးတော့ ဘယ်လိုအိမ်မျိုးကိုတော့ ငါတို့ အလကားဆောက်ပေးမယ်ဆိုတဲ့ ဟာမျိုးလေးလည်း ထည့်သွင်းစဉ်းစားဖို့လိုတယ်လို့ တင်ပြလိုပါတယ်။ ဒီကျောင်းတွေ၊ လမ်းတွေ၊ လမ်းတွေမှာတော့ မီးထိန်ထိန် လင်းပြီးတော့၊ ကျောင်းတွေမှာ မီးထိန်ထိန်လင်းပြီးတော့ အိမ်တွေကတော့ မှိတ်တုတ်မှိတ်တုတ် ဖြစ်နေမယ့် အခြေအနေမျိုးက လွတ်ကင်းအောင် ဖြစ်ပါတယ်။ နောက်နိဂုံးချုပ်အနေနဲ့ ဒီချေးငွေနဲ့ပတ်သက်လို့ ဖွံ့ဖြိုးမှုနည်းတဲ့၊ လမ်းပန်းခက်ခဲတဲ့ နေရာတွေကို ရွေးချယ်ထားတာဖြစ်တဲ့အတွက် အခြားသော မီးပေးစနစ်များထက် ကုန်ကျစရိတ်များနိုင်တယ်ဆိုတာကို ကျွန်တော်တို့ လက်ခံနိုင်ဖို့ လိုပါတယ်။ နောက်တစ်ချက်က ဒီနိဂုံးချုပ်အနေနဲ့ပေါ့နော်။ ကျွန်တော်တို့ ကုလသမဂ္ဂက ချမှတ်ထားတဲ့ စဉ်ဆက်မပြတ်ဖွံ့ဖြိုးတိုးတက်ရေး (SDG)လို့ခေါ်တဲ့ ဒီစီမံကိန်းနဲ့ပတ်သက်လို့ ဒီအချက်ကို ကျွန်တော်တို့ နိုင်ငံတိုင်းက ဖြည့်ဆည်းနေပါတယ်။ အဲဒီလို ဖြည့်ဆည်းရာမှာ ဒီချေးငွေဟာ အထောက်အပံ့တစ်ရပ် ဖြစ်လာနိုင်ကောင်းတဲ့အတွက် ဒီချေးငွေကို အတိုးမဲ့ချေးပေးတဲ့ အီတလီအစိုးရကို လည်းပဲ ကျေးဇူးတင်ကြောင်း ဒီနေရာကနေပြီးတော့ ပြောကြားရင်း နိဂုံးချုပ်ပါတယ်။ အားလုံးကို ကျေးဇူး တင်ပါတယ်။</speech>
<speech type="speaker">ဦးစိန်ဝင်း မအူပင်မဲဆန္ဒနယ်ဆွေးနွေးဖို့ဖြစ်ပါတယ်။</speech>
<speech><mp id="178">ဦးစိန်ဝင်း(မအူပင်မဲဆန္ဒနယ်၊ ဧရာဝတီတိုင်းဒေသကြီး)</mp>လေးစားအပ်ပါသော နာယကကြီးနှင့်တကွ အားလုံးမင်္ဂလာပါ။ ကျွန်တော်က မအူပင်မဲဆန္ဒနယ်မှ ဦးစိန်ဝင်း ဖြစ်ပါတယ်။ စိုက်/မွေး/ဆည်ဝန်ကြီးဌာန စီမံကိန်းအတွက် အာရှဖွံ့ဖြိုးရေးဘဏ်မှ အမေရိကန်ဒေါ်လာ ယူရို သန်း ၃၀ အတိုးမဲ့ချေးယူခြင်းနှင့်ပတ်သက်၍ ထောက်ခံဆွေးနွေးသွားမှာ ဖြစ်ပါတယ်။ အီတလီအစိုးရရဲ့ အတိုးမဲ့ချေးငွေ ပူးပေါင်းထည့်ဝင်မည့် အမျိုးသားလျှပ်စစ်ဓာတ်အားရရှိရေး စီမံကိန်းမှ ယခုစီမံကိန်းအရ ကျေးလက်ကိုအခြေခံသည့် အတွက်သဘောတူထောက်ခံပါတယ်။ ယခုယူရို သန်း ၃၀ မှာ အိမ်သုံးဆိုလာစနစ်နှင့် အသေးစား ဓာတ်အားပေးစနစ်အတွက် ကျေးရွာပေါင်း ၁,၀၀၀ ကျော်၊ အိမ်ခြေပေါင်း ၉,၀၀၀ ကျော် မီးလင်းရေး ဆောင်ရွက်ရမည်ဖြစ်ကြောင်း သိရှိရပါတယ်။ ကျေးရွာ ရွေးချယ်မှု သတ်မှတ်စံနှုန်းများ၊ အသေးစား ဓာတ်အားပေးစနစ်နှင့် အိမ်သုံး Solar စနစ်များ၊ နည်းပညာ၊ နည်းစနစ် များကို ဒေသကျေးရွာ အရင်းအမြစ်ပေါ်မှာ အခြေခံပြီးတော့ နည်းစနစ်များကိုက်ညီစွာ စနစ်တကျ စီမံခန့်ခွဲဖို့ လိုအပ်ပါကြောင်းတင်ပြလိုပါတယ်။ နာယကကြီးခင်ဗျာ။ မီးလင်းရေးကော်မတီ ဖွဲ့စည်းတဲ့အခါမှာလည်း ဖွဲ့စည်းမယ့်ပုံစံအတိုင်း စနစ်တကျ ဒေသခံလူထုကိုယ်စားပြု ခေါင်းဆောင်များဖြင့် မှန်ကန်စွာ ဖွဲ့စည်းဆောင်ရွက်ဖို့ အကြံပြု လိုပါတယ်။ အသေးစား ဓာတ်အားပေးစနစ်ကို ဖြစ်နိုင်ခြေရှိသော နေရာများတွင် ဦးစားပေး ဆောင်ရွက် စေလိုပါတယ်။ ၎င်းမှတစ်ဆင့် စာသင်ကျောင်း၊ ကျန်းမာရေးဆေးပေးခန်းနှင့် တစ်ရွာလျှင် ကုန်ထုတ်လုပ်မှု တစ်ခုရနိုင်သည်အထိ မျှော်မှန်းပြီးတော့ ဆောင်ရွက်စေလိုပါတယ်။ အခြားသော ဘာသာရေး အဆောက်အဦများ၊ စာသင်ကျောင်းများ မီးရရှိရေးကိုလည်း ဆောက်ရွက်သင့်ပါတယ်။ တစ်အိမ်သုံး Solar စနစ်နှင့် ပတ်သက်၍ အရည်အသွေးကောင်းသော ကမ္ဘာစံချိန်စံညွှန်းနှင့်အညီ ဦးစားပေး တပ်ဆင်ပေးစေလိုပါတယ်။ ပြင်ဆင် ထိန်းသိမ်းရေးနှင့်ပတ်သက်၍ ၎င်းစီမံကိန်းဧရိယာတွင် အသိပညာပေးဟောပြောမှုများ၊ လက်ကမ်းစာစောင်များ၊ ပြုလုပ်ဆောင်ရွက်ပေးစေလိုပါတယ်။ ပြုပြင်ရေးစခန်များလည်း လိုအပ်တဲ့နေရာမှာ ဖွင့်ထားသင့်ပါကြောင်း အကြံပြုလိုပါတယ်။ စီမံကိန်းမန်နေဂျာများ၊ စီမံကိန်းတာဝန်ခံများ၊ လုပ်ထုံးလုပ်နည်းများ၊ စီမံကိန်း ဝန်ထမ်း ဖွဲ့စည်းမှုနှင့် ပမာဏအရေအတွက် စနစ်တကျ ရေးဆွဲအကောင်အထည်ဖော် ဆောင်ရွက်စေလိုပါတယ်။ တာဝန်ယူမှု၊ တာဝန်ခံမှု အားကောင်းအောင် ဆောင်ရွက်စေလိုပါတယ်။ ပြည်သူများ တက်ကြွစွာ ပါဝင်လာ စေရန် ပွင့်လင်းမြင်သာစွာ ဆွေးနွေး၊ ဟောပြော ပါဝင်ဆောင်ရွက်စေလိုပါကြောင်း တင်ပြအပ်ပါတယ်။ လေးစားအပ်ပါသော နာယကကြီးခင်ဗျား။ ဤစီမံကိန်းကြောင့် စီးပွားရေး၊ ပညာရေး၊ ကျန်းမာရေး၊ အသိပညာ၊ သတင်းအချက်အလက် ပြန့်ပွားရေးတိုးပွားလာသည့်အပြင် အသေးစား ကုန်ထုတ်လုပ်ငန်းများ ဆောင်ရွက်နိုင်သည့်အတွက် ကျေးရွာလူမှုစီးပွားဘဝ ဖွံ့ဖြိုးလာမည်ဖြစ်၍ ကျေးရွာကို အခြေခံသော စီမံကိန်းဖြစ်သည့်အတွက် ပိုမိုအားပေး ဆောင်ရွက်သင့်ပါကြောင်း၊ အခြားပြည်နယ်များအထိ ကျယ်ကျယ် ပြန့်ပြန့် ဆောင်ရွက်နိုင်ဖို့လည်း ပိုမိုကြိုးစားဆောင်ရွက်ပေးပါလို့ ကျွန်တော် တိုက်တွန်းရင်း ထောက်ခံ တင်ပြအပ်ပါတယ်။ အားလုံးကို လေးစားတန်ဖိုးထားပါတယ်။</speech>
<speech type="speaker">ဦးလားလ်မင်းထန် ချင်းပြည်နယ် မဲဆန္ဒနယ်အမှတ်(၁၀)ဆွေးနွေးဖို့ဖြစ်ပါတယ်။</speech>
<speech><mp id="857">ဦးလားလ်မင်းထန်(မဲဆန္ဒနယ်အမှတ်-၁၁၊ ချင်းပြည်နယ်)</mp>လေးစားအပ်ပါသော လွှတ်တော်နာယကကြီးနှင့်တကွ ပြည်ထောင်စုအဆင့် အဖွဲ့အစည်းဝင်များ၊ ပြည်ထောင်စုလွှတ်တော် ကိုယ်စားလှယ်များအားလုံး မင်္ဂလာပါ။ ကျွန်တော်ကတော့ ချင်းပြည်နယ်၊ မဲဆန္ဒနယ်အမှတ်(၁၀)မှ အမျိုးသားလွှတ်တော်ကိုယ်စားလှယ် ဦးလားလ်မင်းထန်ဖြစ်ပါတယ်။ နာယကကြီးခင်ဗျား။ နိုင်ငံတော်သမ္မတထံမှ ပေးပို့သော စိုက်ပျိုးရေး၊ မွေးမြူရေးနှင့် ဆည်မြောင်း ဝန်ကြီးဌာန၏ စီမံကိန်းလုပ်ငန်းဆောင်ရွက်ရန်အတွက် အီတလီနိုင်ငံမှ ချင်းပြည်နယ်နှင့် စစ်ကိုင်းတိုင်း အတွင်းရှိ ကျေးရွာများ မီးလင်းရေးအတွက် ယူရိုသန်း ၃၀ ချေးယူရန် ကိစ္စနှင့်စပ်လျဉ်း၍ ကျွန်တော် ထောက်ခံအကြံပြု ဆွေးနွေးသွားမှာ ဖြစ်ပါတယ်။ မြန်မာနိုင်ငံမှာ ကျေးရွာပေါင်း ၆၃,၈၉၉ ရွာအနက် မီးလင်းသော ကျေးရွာဆိုလို့ရှိရင် ၂၄,၂၉၀ ရွာဖြစ်ပြီးတော့မှ မီးမလင်းသေးတဲ့ကျေးရွာဟာ ဆိုလို့ရှိရင် ၃၉,၆၀၉ ရွာ ရှိပါတယ်။ ၂၀၃၀ မှာ တစ်နိုင်ငံလုံး မီးလင်းရေးအတွက် အဆိုပါချေးငွေဖြင့် ၃ နှစ်အတွင်း ချင်းပြည်နယ်နှင့် စစ်ကိုင်းတိုင်းဒေသကြီးအတွင်းရှိ မဟာဓာတ်အားလိုင်းနဲ့ ပြင်ပတွင်ကျရောက်သော ကျေးရွာ ၁,၀၁၉ ရွာရှိ အိမ်ခြေပေါင်း ၉၆,၅၀၀ အား အိမ်သုံး Solar စနစ်နဲ့ အသေးစားဓာတ်အား စနစ်တို့ဖြင့် ကျေးလက်မီးလင်းရေးအတွက် လုပ်ဆောင်ပေးမယ်ဆိုတာကို သိရသဖြင့် ကြိုဆိုထောက်ခံပါကြောင်း ရှေးဦးစွာပြောကြားလိုပါတယ်။ ဒီချေးငွေကိစ္စနဲ့ပတ်သက်၍ ကျွန်တော့ရဲ့ မဲဆန္ဒနယ်ကို အခြေပြုပြီးတော့မှ ဆွေးနွေးသွားမှာဖြစ်ပါတယ်။ ၂၀၁၄ သန်းခေါင်စာရင်းအရ ကျွန်တော့မဲဆန္ဒနယ်မှာ အလင်းရောင်ရရှိရေးအတွက် လျှပ်စစ်မီး အသုံးပြုတာက ၁၁ ရာခိုင်နှုန်းသာ ရှိတယ်ဆိုတာကို တွေ့ရပါတယ်။ ကျန်တဲ့ ၈၉ ရာခိုင်နှုန်းဟာ လျှပ်စစ် မီးမရဘဲနဲ့ အမှောင်ထုထဲမှာ ရှိနေတယ်ဆိုတာကို ပေါ်လွင်ပါတယ်။ ယခုချေးငွေ ယူရိုသန်း ၃၀ ဖြင့် ဒီကျေးလက်မီးလင်းရေးလုပ်မယ့် လုပ်ငန်းစီမံကိန်းမှာ Solar စနစ်ဖြင့် လုပ်ဆောင်ပေးရမှာက ၈၅ ရာခိုင် နှုန်းခန့်ရှိပြီးတော့မှ အသေးစားဓာတ်အားပေးစနစ်ဖြင့် ၁၅ ရာခိုင်နှုန်း အကောင်အထည်ဖော်မယ် ဆိုတာကို လေ့လာတွေ့ရှိရပါတယ်။ ဒီနေရာမှာ ကျွန်တော် အကြံပြုချင်တာက ကျွန်တော်တို့ ချင်းပြည်နယ်မှာ မိုးရာသီ ၄ လအတွင်းမှာဆိုလို့ရှိရင် မိုးရွာချိန်များပြီးတော့မှ တိမ်တွေကတအားဖုံးပါတယ်။ နေရောင်ခြည်မရတဲ့ နေ့က ၇၀ ရာခိုင်နှုန်းခန့်ရှိပါတယ်။ အဲဒီတော့ မိုးရာသီအတွက် Solar က သိပ်အဆင်မပြေဘူး ဖြစ်နေ ပါတယ်။ နောက်ကျွန်တော့မဲဆန္ဒနယ်မှာ ကျေးရွာပေါင်းက ၁၄၆ ရွာ ရှိပါတယ်။ အဲဒီ ၁၄၆ ရွာထဲမှာ ၂၀၁၃ ကနေ ယနေ့အထိ ရွာပေါင်း ၁၉ ရွာလောက်ကို ဒီ အရင်က Solar စနစ်နဲ့ လုပ်ငန်းချပေးဖူးတာတွေ ရှိပါတယ်။ ကျေးလက်ဦးစီးဌာနကရော၊ န.တ.လ ဦးစီးဌာနကရော ဒီလိုကျေးလက်မီးလင်းရေးအတွက် လုပ်ပေးခဲ့ဖူးပါတယ်။ သို့သော်လည်း နည်းစနစ်မကျလို့လား။ ဒါမှမဟုတ်လို့ရှိရင်လည်း အရည်အသွေး ပြည့်မီတဲ့ ပစ္စည်းမရလို့လားတော့မသိဘူး။ လေးငါးနှစ် ကြာလာသည်နှင့်အမျှ အဲဒီ Solar မီးတွေက ပျက်စီးနေတာကို တွေ့ရပါတယ်။ ယခု အီတလီချေးငွေဖြင့် လုပ်ဆောင်ပေးမယ့်ဟာလည်း ပိုမိုကောင်းမွန်သော Solar စနစ်ဖြင့်သာ စနစ်တကျလုပ်ပေးစေချင်ပါတယ်။ ဒါမှမဟုတ်ဘူးဆိုလို့ရှိရင်တော့ ကျွန်တော်တို့ရဲ့ အခု အီတလီချေးငွေက ဆိုင်းငံ့ကာလက ၁၈ နှစ်၊ ပြန်ဆပ်ကာလက ၁၀ နှစ်ဆိုတော့ စုစုပေါင်း ၂၈ နှစ်ကြာတဲ့အကြွေးတောင်မကျေသေးခင်မှာ ဒီ ဆိုလာ ပျက်စီးသွားမှာကိုလည်း စိုးရိမ်ပါတယ်။ ကျွန်တော်တို့ ချင်းပြည်နယ်မှာ တောင်ကုန်း၊ တောင်တန်းများမှ ဆင်းသက်လာသော ရေစီးအလွန်သန်တဲ့ ချောင်းတွေအလွန်ပေါပါတယ်။ ဒါကြောင့်မို့လို့ အိမ်သုံး Solar စနစ်ထက် ဝန်ကြီးရှင်းပြသွားသလို အိမ်ခြေ ၅၀ အထက်ရှိသောရွာများကို အသေးစားစနစ်ဖြင့် လုပ်ဆောင်ပေးနိုင်ပါက ပိုပြီးတော့မှ အဆင်ပြေမယ်လို့ ယူဆရပါတယ်။ နာယကကြီးခင်ဗျာ။ ကျွန်တော်တို့ ချင်းပြည်နယ်မှာ ကိုယ့်အားကိုယ်ကိုး စနစ်ဖြင့်သော်လည်းကောင်း၊ NGO အဖွဲ့အစည်းများကသော်လည်းကောင်း အသေးစားရေအားလျှပ်စစ် လုပ်ပေးနေတာကို တွေ့ရပါတယ်။ တော်တော်လေးတော့အဆင်ပြေပါတယ်။ ၂၄ နာရီမီးရတဲ့အပြင် ထမင်းဟင်းချက်ဖို့လည်း သုံးနေတဲ့ ရွာတွေ ရှိပါတယ်။ တစ်ချိန်တည်းမှာပဲ မီးသွေး၊ ထင်းဖြင့် ထမင်းဟင်းချက်တာကိုလည်း ကာကွယ်ပေးရာ ရောက်ပါတယ်။ သဘာဝပတ်ဝန်းကျင် ထိန်းသိမ်းရာကိုလည်း ရောက်ပါတယ်။ ၂၀၁၄ သန်းခေါင်စာရင်း အရ ချင်းပြည်နယ်တွင် အစားအသောက် ချက်ပြုတ်ရာတွင် သစ်သားကိုအခြေခံပြီးမှ လောင်စာဆီအဖြစ် အသုံးပြုတာဟာ ၉၈.၅ ရာခိုင်နှုန်း ရှိပါတယ်။ ဒါကြောင့်မို့လို့ တစ်နေ့တခြား သစ်တောပြုန်းတီးမှုလည်း ပိုပိုဖြစ်လာပါတယ်။ ထို့အတွက်ကြောင့်မို့လို့ အသေးစားရေအားလျှပ်စစ်ကို ဖြစ်နိုင်ရင်တော့ ပိုပြီးမှ ဦးစားပေးလုပ်ဆောင်ပေးမယ်ဆိုလို့ရှိရင်တော့ ရေရှည်အတွက် Solar ထက်ပိုပြီးတော့မှ အကျိုးကျေးဇူး ရမယ်လို့ ကျွန်တော်တစ်ပါတည်း တင်ပြချင်ပါတယ်။ နာယကကြီးခင်ဗျာ။ ခုန ဆွေးနွေးသွားတဲ့ မော်လိုက်က လွှတ်တော်ကိုယ်စားလှယ်ကလည်း ပြောပြီးပြီ။ ပြီးတော့ တနင်္သာရီတိုင်းဒေသကြီးကလည်း ပြောပြီးပြီ။ လက်ရှိမီတာခဟာ ဒီအသေးစားနဲ့ ထုတ်လုပ်မယ့် လက်ရှိမီတာခဟာဆိုလို့ရှိရင် တစ်ယူနစ်ကို ၃၅၀ မှ ၅၀၀ ကျပ်ဆိုတာကတော့ ကျေးလက်နေ ဝင်ငွေနည်းတဲ့ပြည်သူအတွက် အင်မတန်မှများတဲ့ ဓာတ်အားခဖြစ်ပါတယ်။ ဒါကြောင့်မို့လို့ ဒီမန္တလေးလို၊ ရန်ကုန်လို ဝင်ငွေကောင်းတဲ့ မြို့ကြီးပြကြီးမှာနေတဲ့လူတွေတောင်မှ လျှပ်စစ် တစ်ယူနစ်ကို ၃၅ ကျပ်နဲ့ သုံးနေတဲ့ဝင်ငွေနည်းပါးတဲ့ အင်မတန်မှ အဆင်းရဲဆုံး ပြည်နယ်၊ ဖွံ့ဖြိုးတိုးတက်မှုနည်းပါးတဲ့ ပြည်နယ်တွေက ၃၅၀ နဲ့ သွားကောက်မယ်ဆိုလို့ရှိရင်တော့ ဒီဟာကတော့ နည်းနည်းအဆင်ပြေမှာ မဟုတ်ပါဘူး။ ဒါကြောင့်မို့လို့ လက်ရှိယူနစ်ကောက်တဲ့ည်း ဒါကိုနည်းနည်း ပြန်သုံးသပ်ပေးပါ ဆိုတာကို ဆွေးနွေးရင်းနဲ့ နိဂုံးချုပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးသက်နောင် လဟယ်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="367">ဦးသက်နောင်(လဟယ်မဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစားအပ်တဲ့ လွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များ၊ ပြည်ထောင်စု ဒုဝန်ကြီးများအားလုံး စိတ်ချမ်းသာ ကိုယ်ကျန်းမာပါစေကြောင်း ဦးစွာနှုတ်ခွန်းဆက်သလိုပါတယ်။ ကျွန်တော်ကတော့ နာဂ ကိုယ်ပိုင်အုပ်ချုပ်ခွင့်ရဒေသ လဟယ်မြို့နယ်၊ ပြည်သူ့လွှတ်တော်ကိုယ်စားလှယ် ဦးသက်နောင်ဖြစ်ပြီးတော့ အီတလီနိုင်ငံက ချေးယူမယ့် ယူရို သန်း ၃၀ ချေးယူခြင်းကိစ္စနှင့်ပတ်သက်ပြီးတော့ အပြုသဘောဆောင် အကြံပြု ထောက်ခံဆွေးနွေးသွားမှာ ဖြစ်ပါတယ်။ ကျွန်တော့အရှေ့က ကိုယ်စားလှယ်တော်များကလည်း ပြည့်ပြည့်စုံစုံ ဆွေးနွေးသွားပြီဖြစ်တဲ့အတွက် ကျွန်တော့အနေနဲ့ စီမံကိန်းနဲ့ပတ်သက်ပြီး အကျဉ်းချုပ် တင်ပြသွားမှာ ဖြစ်ပါတယ်။ နာယကကြီးခင်ဗျား။ Power Point အသုံးပြုခွင့်ပြုပါရန် တင်ပြအပ်ပါတယ်။ Next Slide Please ချေးငွေကို ကျွန်တော်တို့ ကြည့်တဲ့အခါမှာ အတိုးမယ့်ချေးငွေဖြစ်ပြီးတော့ ချေးငွေသက်တမ်း ဟာလည်း ၂၈နှစ် ဖြစ်ကြောင်းကို ကျွန်တော်တို့ သိရှိရပါတယ်။ ဖွံ့ဖြိုးမှုနောက်ကျနေတဲ့ ကျွန်တော်တို့လို နိုင်ငံအတွက် ဒီလိုအတိုးမဲ့ ချေးငွေတွေရယူခြင်းဟာ အကောင်အထည်ဖော်ဆောင်ရွက်မယ့် စီမံကိန်း လုပ်ငန်းပေါ်မူတည်ပြီးတော့ ချေးယူသင့် မသင့် ဒါတွေကို သုံးသပ်ကြရမှာ ဖြစ်ပါတယ်။ Next Slide Pleasell (အခုစီမံကိန်းကို လေ့လာကြည့်တဲ့အခါမှာ ပုဂ္ဂလိကလုပ်ငန်းရှင်တွေ ရင်းနှီးလုပ်ဆောင်နိုင်မယ့် အခြေအနေမရှိတာတွေ၊ အကျိုးအမြတ်နည်းတဲ့ ဒီလိုဝေးလံခေါင်ဖျားတဲ့ နယ်စပ်ဒေသတွေ ဖွံ့ဖြိုးတိုးတက်ရေး အတွက် စီမံကိန်းရေးဆွဲထားကြောင်းနဲ့ အမှန်တကယ် လိုအပ်ချက်တွေအပေါ်မှာ မူတည်ပြီးတော့ မဖြစ်မနေ ချေးယူသင့် အကောင်အထည်ဖော်သင့်တဲ့ စီမံကိန်းဖြစ်ကြောင်းလည်း လေ့လာတွေ့ရှိရပါတယ်။ ဒီလို လုပ်ဆောင်ပေးနိုင်မှသာ မြို့ပြနဲ့ ကျေးလက်ဒေသရဲ့ အထူးသဖြင့် ဝေးလံခေါင်ဖျားတဲ့ နယ်စပ်ဒေသတွေရဲ့ ဖွံ့ဖြိုးမှုကွာဟမှုတွေကို ဟန်ချက်ညီညီထိန်းညှိပေးနိုင်လိမ့်မယ်လို့ သုံးသပ်မိပါတယ်။ ဒါကြောင့် ဒီစီမံကိန်း အတွက် အတိုးမဲ့ချေးငွေရယူပြီး လုပ်ဆောင်ပေးခြင်းက တိုင်းပြည်နဲ့ ပြည်သူအတွက်များစွာ အကျိုးရှိမယ်လို့ ထောက်ခံဆွေးနွေးလိုပါတယ်။ Next Slide Please။ ဒီစီမံကိန်းရဲ့ ရည်ရွယ်ချက်တွေကို ကြည့်တဲ့အခါမှာ ကောင်းမွန်ပြီးတော့ ပြည်သူ့အစိုးရအနေဖြင့် လုပ်သင့်လုပ်ထိုက် ဖြစ်သင့်ဖြစ်ထိုက်တဲ့ လုပ်ငန်းဖြစ်တာမို့ ထိထိရောက်ရောက်တော့ လုပ်ဆောင်ပေးစေ လိုပါတယ်။ ဒီအတွက်လည်း ပြည်သူ့အစိုးရကို ဒေသခံပြည်သူများကိုယ်စား ကျေးဇူးတင်ကြောင်းလည်း cosms:folosuối Next Slide Pleasen ကမ္ဘာ့လူဦးရေနဲ့ စွမ်းအင်လိုအပ်ချက်တွေဟာ နှစ်စဉ်တိုးတက်မြင့်မားလာနေတာကို သိရှိရပါတယ်။ ဒီလိုလျှပ်စစ်စွမ်းအား လိုအပ်ချက်တွေကို ဖြည့်ဆည်းဆောင်ရွက်ကြတဲ့အခါမှာ ကမ္ဘာ့နိုင်ငံအတော်များများ ကတာ မကမ်းမှာ ပြန်လည်သိမ်း ဆောင်ယ် Solar စက်ဖြင့် အများကြီးသုံးစွဲ ပြီးတော့ သုံးစွဲမှုပမာဏဟာလည်း တရိပ်ရိပ်တိုးတက်မြင့်မားလာတာကို ဖော်ပြပါ Graph မှာ လေ့လာခြင်း အားဖြင့်သိရှိနိုင်ပါတယ်။ Next Slide Please။ ဒါကြောင့်လည်း မြန်မာနိုင်ငံအနေဖြင့် စွမ်းအင်လိုအပ်ချက်တွေကို ဖြည့်ဆည်းရာမှာ လာမယ့် ၁၀ နှစ် ကနေ ၁၅ နှစ်အတွင်း မဟာဓာတ်အားလိုင်းမရောက်နိုင်တဲ့ ကျေးရွာဒေသတွေကို Pre-Electrification System ဖြင့် ဖော်ပြပါ လမ်းပြမြေပုံအတိုင်း တိုးမြှင့်ဖော်ဆောင်သွားမယ်လို့လည်း သိရှိရပါတယ်။ တကယ်လို့ ဒီရည်မှန်းချက်အတိုင်းသာ ဆောင်ရွက်နိုင်မယ်ဆိုရင်တော့ မကြာမီကာလအတွင်း နိုင်ငံရဲ့ လူမှုစီးပွားရေးအခြေအနေတွေ များစွာပြောင်းလဲတိုးတက် ကောင်းမွန်လာမှာ မလွဲအသေအချာပဲ ဖြစ်ပါ Sugil Next Slide Pleasell ကျွန်တော်တို့ နာဂဒေသမှာရှိတဲ့ ကျေးရွာ ၂၈၀ ခန့်အနက် ကျေးရွာ ၁၈၉ ရွာကို လာမယ့် ၃ နှစ် အတွင်းမှာ SHS စနစ်ဖြင့် မီးလင်းနိုင်ရန် ဆောင်ရွက်သွားမှာမို့ အားသာချက်တွေ ရှိသလို အားနည်းချက် တွေလည်း များစွာရှိနေမှာ အသေအချာပါ။ အထူးသဖြင့် SHS စနစ်နဲ့ ဒေသခံတွေဟာ အကျွမ်းတဝင် မရှိသေးခြင်း၊ ဝင်ငွေရအခွင့်အလမ်းမရှိတဲ့ တောသူတောင်သားတွေအတွက်တော့ ချမှတ်မူဘောင်အတိုင်းသာ လုပ်ဆောင်မယ်ဆိုရင် ပြည်သူ့ထည့်ဝင်ငွေကိစ္စ၊ နည်းပညာသိရှိနားလည်နိုင်မှုကိစ္စ၊ အပိုပစ္စည်း ရရှိဝယ်ယူ သုံးစွဲနိုင်မယ့်ကိစ္စ စတဲ့အခက်အခဲတွေကို ရင်ဆိုင်ကြရမှာ သေချာပါတယ်။ Next Slide Please။ ဒီပုံကတော့ နာဂဒေသမှာရှိတဲ့ ကျေးရွာတစ်ရွာက ညပိုင်းစာကျက်နေတဲ့ အခြေအနေပဲဖြစ်ပါတယ်။ လျှပ်စစ်မီးမရှိတာကြောင့် ရှိတဲ့စွမ်းအင်တွေကို အသုံးပြုနေကြရပါတယ်။ ဘက်စုံဖွံ့ဖြိုးမှု နောက်ကျခြင်းတွေ အခက်အခဲတွေကြောင့်လည်း နှစ်စဉ်ကျောင်းထွက်မှုနှုန်းဟာ မြင့်မားနေဆဲပါ။ အချို့ကျေးရွာတွေ ယခင် Solar မီးတွေ ရရှိခဲ့ပေမယ့် အထက်ဖော်ပြပါကိစ္စတွေကြောင့် ယခုအခါ အသုံးပြုလို့မရတော့ဘဲ အမှောင် ဘဝကို ပြန်လည်ရောက်နေကြရပါတယ်။ ဒါပေမယ့် အခုတပ်ဆင် အသုံးပြုမယ့် SHS မှာတော့ အာမခံ စနစ်ရှိခြင်း၊ ဝန်ဆောင်မှုပေးနိုင်ခြင်း၊ တာဝန်ယူ၊ တာဝန်ခံမှုရှိခြင်း၊ နည်းပညာပံ့ပိုးပေးမယ့် အစီအစဉ်တွေ ရှိခြင်းဆိုတဲ့ အားသာချက်တွေပါဝင်လာတာကို တွေ့ရှိရပါတယ်။ Next Slide Please ဖော်ပြပါအချက်တွေကတော့ နာဂဒေသ၏လက်ရှိအခက်အခဲတွေကို စီမံကိန်းရလဒ်တွေနဲ့ ချိန်ထိုး ပြထားခြင်းပဲ ဖြစ်ပါတယ်။ အချို့ရလဒ်တွေရရှိဖို့ဆိုရင်တော့ အကောင်အထည်ဖော်ကြမယ့် ဝန်ကြီးဌာန အပြင် အခြားဆက်စပ်ဝန်ကြီးဌာနနဲ့ သက်ဆိုင်ရာအစိုးရအဖွဲ့တွေ ပူးပေါင်းလုပ်ဆောင်ကြမှသာ ရရှိနိုင်မှာ (ooulosofii Next Slide Pleaseli ဒီလိုမှသာ မျှော်မှန်းထားတဲ့စီမံကိန်း ရလဒ်တွေဟာ ဒေသခံတွေ အတွက် အမှန်တကယ်အကျိုး ရှိနိုင်မှာမို့လို့ ပူးပေါင်းဆောင်ရွက်ပေးကြဖို့လည်း တိုက်တွန်းလိုပါတယ်။ Next Slide Please အချို့ရလဒ်တွေရရှိဖို့ဆိုရင်တော့ အကောင်အထည်ဖော်ကြမယ့် ဝန်ကြီးဌာန အပြင် အခြားဆက်စပ်ဝန်ကြီးဌာနနဲ့ သက်ဆိုင်ရာအစိုးရအဖွဲ့တွေ ပူးပေါင်းလုပ်ဆောင်ကြမှသာ ရရှိနိုင်မှာ (ooulosofii Next Slide Pleaseli ပထမအချက်ကတော့ ဝင်ငွေရအခွင့်အလမ်းမရှိတဲ့ တောသူတောင်သားတွေအတွက် ပြည်သူ့ထည့်ဝင်ငွေ ၁၀ ရာခိုင်နှုန်း မထည့်ဝင်နိုင်သေးတဲ့ကျေးရွာတွေကိုလည်း NEP အစီအစဉ်မှာ ဘယ်လိုပါဝင်နိုင်အောင် ထည့်သွင်း စဉ်းစားပေးမလဲဆိုတာကိုလည်း ပြန်လည်သုံးသပ်ပေးစေချင်ပါတယ်။ နောက်တစ်ချက်ကတော့ After Sale Services နဲ့ပတ်သက်ပြီးတော့ ပြည်သူများ နောက်ဆက်တွဲ ဝန်ထုပ်ဝန်ပိုး မဖြစ်ပေါ်လာစေရေးအတွက် သွားလာရန်ခက်ခဲတဲ့ကျေးရွာမှာ လိုအပ်တဲ့ ဝန်ဆောင်မှုကို စ်ပြေးညီ ရရှိနိုင်ရေး၊ လက်လှမ်းမီနိုင်ရေး ဝန်ကြီးဌာနအနေဖြင့် အလေးထား ဆောင်ရွက် ပေးစေလိုပါတယ်။ ဒီအပြင်မှာ ပုံစံ ၆၆/၆ အိမ်ထောင်စုစာရင်း၊ လူဦးရေစာရင်းများကို အခြေခံခြင်းထက် ကျေးရွာအမှန်ရှိ အိမ်ခြေကိုသာ အခြေခံကာ ဆိုလာများတပ်ဆင်ပေးစေလိုပါတယ်။ ဒီအပြင်မှာ ပြည်ထဲရေး အမည်မပေါက်သေးတဲ့ ကျေးရွာတွေအများကြီးရှိပါတယ်။ ဒီရွာတွေကိုလည်း ထည့်သွင်းဆောင်ရွက်ပေး 60 Poloshil Next Slide Pleaseli ဖြစ်နိုင်မယ်ဆိုရင်တော့ ကျေးရွာမီးလင်းရေးကော်မတီအပြင် တစ်အိမ်တစ်ဦး ခေါ်ယူပြီးတော့ ကျွန်တော်တို့ ကျေးရွာ Solar မီးသုံးစွဲရမယ့် ပုံစံတွေ၊ ပြင်/ထိန်း ရမယ့်ပုံစံတွေ၊ ဆောင်ရန်၊ ရှောင်ရန်ကိစ္စ တွေကို ပွင့်ပွင့်လင်းလင်း ရှင်းရှင်းလင်းလင်း ချပြအသိပညာပေးစေလိုပါတယ်။ ဒီအပြင်မှာ ဖြစ်နိုင်ခြေ ရှိတဲ့ နယ်စပ်ဒေသမှာရှိတဲ့ ကျေးရွာကြီးတွေကိုလည်း ကျွန်တော်တို့ Mini-Grids ဒါမှမဟုတ်လည်း မီတာခနည်းတဲ့ ကျွန်တော်တို့ လျှပ်စစ်ဓာတ်အား အသေးစားလေးတွေကိုလည်း အကောင်အထည်ဖော် ဆောင်ရွက်ပေးစေလိုပါတယ်။ အပြင်မှာ သက်ဆိုင်တသက်တော်ကိုယ်စားလှယ်အဖွဲ့ သိုင်းကြိုင်ပင် ပြီးတော့ လုပ်ဆောင်ပေးစေလိုပါတယ်။ သို့မှသာ မလိုလားအပ်တဲ့ ပြဿနာတွေကို ပြည်သူများနဲ့အတူ ကျွန်တော်တို့ ကြိုတင်ညှိနှိုင်းဖြေရှင်းနိုင်မှာမို့လို့ လုပ်ငန်းတွေလည်းပိုပြီးတော့ မြန်ဆန်နိုင်စေမှာ ဖြစ်ပါကြောင်းနဲ့ ချေးငွေရယူခြင်းကို ထောက်ခံပါကြောင်း ပြောကြားရင်း နိဂုံးချုပ်လိုက်ပါတယ်။ အားလုံးကို ကျေးဇူးတင် ပါတယ်။</speech>
<speech type="speaker">ဒေါ်အေးအေးမူ(ခေါ်)ဒေါ်ရှားမီး ကလေးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="340">ဒေါ်အေးအေးမူ(ကလေးမဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါရှင်။ ကျွန်မကတော့ စစ်ကိုင်းတိုင်း ဒေသကြီး ကလေးမဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါ်အေးအေးမူ(ခ) ဒေါ်ရှားမီး ဖြစ်ပါတယ်။ နာယကကြီးရှင်။ ကျွန်မဆွေးနွေးတင်ပြလိုတာကတော့ အမျိုးသားလျှပ်စစ်ဓာတ်အားရရှိရေး စီမံကိန်း (NEP) အောက်တွင်မှ အကောင်အထည်ဖော်မယ့် မဟာဓာတ်အားလိုင်းပြင်ပအမျိုးသား လျှပ်စစ် ဓာတ်အားရရှိရေးအတွက် အီတလီနိုင်ငံမှ အတိုးမဲ့ချေးငွေ ယူရိုသန်း ၃၀ ရရှိမည့်ကိစ္စနဲ့ ပတ်သက်ပြီး တင်ပြ ဆွေးနွေးသွားမှာ ဖြစ်ပါတယ်ရှင်။ နာယကကြီးရှင်။ ကျွန်မတို့ လူ့အဖွဲ့အစည်းကြီး တဟုန်ထိုးတိုးတက်လာနေရခြင်း အခြေခံ အကြောင်းရင်းဟာ လျှပ်စစ်မီး စီးပွားဖြစ်ထွန်းထုတ်လုပ် သုံးစွဲခြင်းကြောင့်သာ ဖြစ်ပါတယ်။ ကျွန်မတို့ တိုင်းပြည်ဟာ လျှပ်စစ်မီးကို ကိုလိုနီအုပ်ချုပ်ရေး မစတင်မီမှာပဲ စတင်သုံးစွဲမှုတွေရှိခဲ့ပေမယ့် ဖွံ့ဖြိုး တိုးတက်မှုကတော့ ဝမ်းနည်းဖွယ်ကောင်းလောက်အောင် နိမ့်ကျနေတာကိုတွေ့ရှိရမှာ ဖြစ်ပါတယ်။ တစ်နိုင်ငံလုံး အတိုင်းအတာမဆိုထားနဲ့ ကျွန်မရဲ့ မဲဆန္ဒနယ် ကလေးမြို့နယ်အခြေအနေကိုပြောရရင် လျှပ်စစ်မီးကို ၂၀၁၅ ခုနှစ်ကျမှ မဟာဓာတ်အားလိုင်းရောက်ရှိလာခဲ့ပြီး အခုမြို့ပေါ်ရပ်ကွက် တချို့နဲ့ ကျေးရွာတစ်ရွာသာ ၂၄ နာရီ မီးရရှိနေသေးတာ ဖြစ်ပါတယ်။ ကျန်ရပ်ကွက်တချို့၌ ကျေးရွာများ မီးမလင်းနိုင်သေးပါ။ ကျွန်မမြို့နယ်မှာ ကျေးရွာပေါင်း ၁၅ရ ရွာရှိတာဖြစ်ပါတယ်။ အဲဒီအထဲက မြစ်သားမြစ် အရှေ့ဘက်ရှိ ကျေးရွာ ၁၉ ရွာဟာ မဟာဓာတ်အားလိုင်း မရောက်ရှိနိုင်တဲ့ကျေးရွာများ ဖြစ်ပါတယ်။ ဒီလိုအခြေအနေမှာ မဟာဓာတ်အားလိုင်းပြင်ပ လျှပ်စစ်ဓာတ်အားရရှိရေးအတွက် အီတလီနိုင်ငံမှ အတိုးမဲ့ ချေးငွေ ယူရိုသန်း ၃၀ ရယူပြီး လျှပ်စစ်ဓာတ်အားရအောင် လုပ်မယ့်စီမံကိန်း ပေါ်ပေါက်လာတာဟာ ကျွန်မမြို့နယ်ပြည်သူများအတွက် မျှော်လင့်ချက်ရောင်ခြည်များ တောက်ပလာမယ့် သဘောဖြစ်လို့ များစွာ အားတက်ရပါတယ်။ နာယကကြီးရှင့်။ ကျွန်မတို့နိုင်ငံမှာ ဆိုလာစနစ်နဲ့ လျှပ်စစ်မီး ပေးနိုင်ရေးအတွက် ကြိုးစားလာခဲ့တာ လွန်ခဲ့တဲ့နှစ်ပေါင်း အတော်ကြာကြာကတည်းက ပြည်တွင်းပြည်ပ တစ်ဦးချင်း၊ တစ်ဖွဲ့ချင်း အလှူရှင်များက တတ်နိုင်သလောက်ကြိုးစားထားခဲ့သလို နိုင်ငံတော်အနေနဲ့လည်း တတ်စွမ်းသမျှ အားစိုက်ပြီး လုပ်ကိုင် ပေးခဲ့တာတွေ တွေ့ရပါတယ်။ ဒါကြောင့် ဆိုလာစနစ်နဲ့ မီးလင်းရေး လုပ်ငန်းစဉ်များဟာ နိုင်ငံတော်ရော၊ ကျေးရွာများပါ အတွေ့အကြုံတချို့ရှိပြီး မစိမ်းတဲ့လုပ်ငန်းဖြစ်ပါတယ်။ ကျွန်မရဲ့ မြို့နယ်ထဲက ကျေးရွာ တစ်ရွာမှာဆိုရင် ပုဂ္ဂလိကလှူဒါန်းမှုနဲ့ တစ်ရွာလုံးမီးလင်းခဲ့ပြီးမှ ထိန်းသိမ်းပြုပြင်မှု အားနည်းခဲ့မှုကြောင့် မီးမလင်းနိုင်တော့တဲ့ အခြေအနေများ ရှိခဲ့သလို နိုင်ငံတော်အစီအစဉ်နဲ့ ဖြန့်ဝေတဲ့ အိမ်သုံး Solar များ ဟာလည်း ပစ္စည်းအရည်အသွေး အားနည်းချက်များနဲ့ ဆက်စပ်ပစ္စည်း လိုအပ်ချက်များ ရှိခဲ့တာကြောင့် အကျိုးခံစားရမှုဟာ အကန့်အသတ်များစွာ ရှိခဲ့ပါတယ်။ ဒီအတွေ့အကြုံ တွေကြောင့် ကျေးရွာများ Solar စနစ်နဲ့ မီးလင်းရေးဆိုတဲ့ကိစ္စဟာ အင်မတန်စိုးရိမ်စိတ်ရှိကြောင်း ပွင့်ပွင့်လင်းလင်း တင်ပြလိုပါတယ်။ နာယကကြီးရှင့်။ တစ်အိမ်သုံးဆိုလာစနစ်မှာ ပြည်သူစနစ်တကျ ထည့်ဝင်မယ့်ပုံစံနဲ့ ပတ်သက်ပြီး အထူး တင်ပြလိုပါတယ်။ နာယကကြီးရှင့်။ အခုချေးယူမယ့် အီတလီချေးငွေ ယူရိုသန်း ၃၀ ရဲ့ အကောင် အထည်ဖော်မယ့် ဆိုလာစနစ်နဲ့ မီးလင်းရေးစီမံကိန်းဟာ အပိုင်း ၂ ပိုင်းပါဝင်တာ သတိထားမိပါတယ်။ တစ်ပိုင်းက တစ်အိမ်ချင်းမီးလင်းရေးစနစ်ဖြစ်ပြီး နောက်တစ်ပိုင်းက အသေးစား ဓာတ်အားပေးစနစ်နဲ့ ဖြန့်ချိမယ့်စနစ်ဆိုပြီး ရှိတာတွေ့ရပါတယ်။ ဒီအပိုင်း ၂ ပိုင်းထဲက တစ်အိမ်သုံး Solar စနစ်အတွက် ပြင်ဆင် ထိန်းသိမ်းမယ့်စနစ်ကို အချက် ၄ ချက်နဲ့ဖော်ပြထားတာတွေ့ရ ပါတယ်။ ပြင်ဆင်ထိန်းသိမ်းရေးစနစ်ဟာ အလွန်ကို အရေးကြီးပါတယ်။ စီမံကိန်းအောင်မြင်ရေး၊ မအောင်မြင်ရေးဟာ ဒီစနစ်ပေါ်မှာ အခြေခံ လိမ့်မယ်လို့ ကျွန်မယူဆပါတယ်။ ဒါ့ကြောင့် ကျွန်မအနေနဲ့ ပြင်ဆင်ထိန်းသိမ်းရေးနဲ့ပတ်သက်ပြီး အကြံပြု တင်ပြလိုတာကတော့ အခုဖော်ပြထားတဲ့ ထိန်းသိမ်းရေး ၄ ချက်ဟာ ကောင်းမွန်ပါတယ်။ ဒါပေမယ့် တစ်ခုထောက်ပြလိုတာက အကောင်အထည်ဖော်မယ့် ကျေးရွာများဟာ လမ်းပန်းဆက်သွယ်ရေး ခက်ခဲပြီး မြို့နဲ့ဝေးကွာတဲ့အစစအရာရာ ချို့တဲ့တဲ့အနေအထားမှာ ဖြစ်တာကြောင့် အာမခံကာလမှာရော အာမခံကာလရဲ့ နောက်ပိုင်းမှာပါ စ်ပြေးညီ ဝန်ဆောင်မှုပေးနိုင်ရေးဟာ စိန်ခေါ်မှုတစ်ရပ် ဖြစ်လာမှာ ဖြစ်တာကြောင့် သက်ဆိုင်ရတာဝန်ရှိသူများက သတိကြီးစွာထားပြီး ဖိဖိစီးစီး ကြပ်မတ်ဖို့ လိုအပ်လိမ့်မယ်လို့ အကြံပြုတင်ပြလိုပါတယ်။ နာယကကြီးရှင့်။ ကျွန်မနိဂုံးချုပ်အနေနဲ့တင်ပြဆွေးနွေးလိုတာကတော့ ကျွန်မတို့တိုင်းပြည်ရဲ့ လျှပ်စစ်ကဏ္ဍတစ်လျှောက်လုံး အားနည်းလာခဲ့ရာက အခုဆိုရင် အရှိန်အဟုန်နဲ့နိုးထလာတဲ့အခြေအနေကို ရလာခဲ့ပါပြီ။ ကျွန်မတို့နိုင်ငံရဲ့ လျှပ်စစ်နဲ့ပတ်သက်တဲ့ အမျိုးသားရေးရည်မှန်းချက်ဖြစ်တဲ့ ၂၀၃၀ ခုနှစ်မှာ တစ်နိုင်ငံလုံးမီးလင်းရေး အောင်မြင်ရေးအတွက် ကဏ္ဍပေါင်းစုံက ကြိုးစားဆောင်ရွက်နေကြပါတယ်။ ဒီထဲကမှ အခုတင်ပြလာတဲ့ အီတလီနိုင်ငံရဲ့ ချေးငွေ ယူရိုသန်း ၃၀ နဲ့အကောင်အထည်ဖော်မယ့် Solar စနစ်နဲ့ မဟာဓာတ်အားလိုင်းပြင်ပရှိ ကျေးရွာများ မီးလင်းရေးစီမံကိန်းမှာ ဘဏ္ဍာရေးဝန်ထုပ်ဝန်ပိုး အနည်းဆုံးနဲ့ အကျိုးသက်ရောက်မှုအများဆုံး ရရှိမယ့် အစီအစဉ်ဖြစ်တာကြောင့် ကျွန်မအနေနဲ့ ထောက်ခံကြောင်း တင်ပြဆွေးနွေးရင်းနိဂုံးချုပ်ပါတယ်ရှင်။</speech>
<speech type="speaker">ဦးစောထွန်းမြအောင် ဖာပွန်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="252">ဦးစောထွန်းမြအောင်(ဖာပွန်မဲဆန္ဒနယ်၊ ကရင်ပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယက၊ ပြည်ထောင်စုဝန်ကြီးများ၊ လွှတ်တော်ကိုယ်စားလှယ်များကို မင်္ဂလာပါလို့ ဦးစွာဂါရဝပြု နှုတ်ခွန်းဆက်သအပ်ပါတယ်။ ကျွန်တော်ကတော့ ကရင်ပြည်နယ် ဖာပွန်မဲဆန္ဒနယ်က ပြည်ထောင်စုလွှတ်တော်ကိုယ်စားလှယ် ဦးစောထွန်းမြအောင် ဖြစ်ပါတယ်။ လေးစားအပ်ပါသော နာယကကြီးခင်ဗျာ။ မဟာဓာတ်အားလိုင်း ဝေးလံခေါင်သီတဲ့ ချင်းပြည်နယ်၊ စစ်ကိုင်းတိုင်း နာဂကိုယ်ပိုင်အုပ်ချုပ်ခွင့်ရဒေသမှာ Solar စနစ်ဖြင့်လည်းကောင်း၊ အသေးစားဓာတ်အားပေး စနစ်ဖြင့်လည်းကောင်း မီးလင်းရေးအတွက် အီတလီအစိုးရထံမှ ယူရိုသန်း ၃၀ကို ၁၈နှစ်၊ ဆိုင်းငံ့ပြန်ဆပ် ၁၀ နှစ် အတိုးမဲ့ချေးယူတဲ့စနစ်ကို ထောက်ခံဆွေးနွေးသွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျာ။ အမျိုးသားစီမံကိန်း အမျိုးသားလျှပ်စစ်စီမံကိန်းရဲ့ ၂၀၁၈-၂၀၁၉ မှ ၂၀၂၀-၂၀၂၁ ထိ ချင်းပြည်နယ်၊ စစ်ကိုင်းတိုင်းနဲ့ နာဂဒေသမှာ ရွာအားဖြင့် ၁,၀၁၉ ရွာ၊ အိမ်ခြေအားဖြင့် ၉၆,၅၀၀ ကျေးလက်မီးလင်းဖို့အတွက် ငွေချေးယူမှာဖြစ်တာကို ကျွန်တော် အပိုင်း (၃) ပိုင်းနဲ့ ထောက်ခံဆွေးနွေးသွားမှာ ဖြစ်ပါတယ်။ ပထမတစ်ပိုင်းကတော့ အတိုးမဲ့ချေးငွေ ဖြစ်သည့်အတွက် ကြောင့် ဒါကပထမဦးဆုံး ထောက်ခံသွားမှာ ဖြစ်ပါတယ်။ ကျွန်တော်တို့ နိုင်ငံတော်မှာ ကျွန်တော်တို့ အစိုးရဆီမှာတောင်မှ ကျွန်တော်တို့ အတိုးမဲ့မရပါဘူး။ ကျသင့်တဲ့အတိုးကို ပေးရပါတယ်။ ထို့အတူ မိသားစုအတွင်းထဲမှာ ငွေချေးတာတောင်မှ ဒါ အနည်းဆုံးတော့ ၁ ကျပ်တိုးတော့ မိသားစုအချင်းချင်းကိုတောင် ပေးရပါတယ်။ အခုဟာက အတိုးမဲ့ဆိုတော့ ဒါကဦးစား ပေးထောက်ခံရမယ့် အပိုင်းဖြစ်ပါတယ်။ ဒုတိယပိုင်းအနေနဲ့ကတော့ ဆိုင်းငံ့ကာလ၊ ဆိုင်းငံ့ကာလက ဒီ ၁၈ နှစ်ကာလ အတောအတွင်းမှာ ဒါကမပေးချေရဘူး။ ၁၈ နှစ်ကျော်ပြီးမှ ၁၀ နှစ်ပေးရမယ်ဆိုတဲ့ အပိုင်း ကလည်း ဒုတိယအနေနဲ့ ထောက်ခံရမှာဖြစ်ပါတယ်။ ဘာဖြစ်လို့ထောက်ခံရလဲဆိုလို့ရှိရင် ခုနက ကျွန်တော် နာဂတောင်မှာ ၅ နှစ် တာဝန်ထမ်းဆောင်ခဲ့ပါတယ်။ ဘာမီးမှမရခဲ့ပါဘူး။ ဒါပေမယ့် ကျွန်တော်တို့က တစ်ဖက်အိန္ဒိယနိုင်ငံ ပန်ဆောင်ကို သွားတဲ့အခါမှာ ကျွန်တော်တို့ ဈေးဝယ်သွားရပါတယ်။ ကျွန်တော်တို့ ရူပီးနဲ့ Ration Money ရပါတယ်။ ရတဲ့အခါမှာ ရွာသားတွေကို မြင်ဖူးတယ်ရှိအောင် ခေါ်သွားတယ်။ ခေါ်သွားပြီးတော့ သွားတဲ့အခါကျမှ သူတို့က အဲဒီပန်ဆောင်ရောက်တဲ့အခါကျမှ အိန္ဒိယက ကျွန်တော်တို့ ဒီကနေပြီးတော့မှ ဒီဘော်ဒါမှာ နှစ်ထပ်ဘတ်စ်ကားကြီးတွေ မီးတွေ၊ လျှပ်စစ်တွေ တစ်မြို့လုံးထိန်လင်း နေတာ တွေ့ရပါတယ်။ ဒါသိပ်အားကျတာပဲ။ ကျွန်တော်တို့ ပန်ဆောင်ဒေသ ဘယ်တော့ဖြစ်မလဲဆိုတာ သူတို့ ဒီလိုနာဂတိုင်းရင်းသားတွေကလည်း လိုချင်ကြတယ်။ အခု အဲဒီရည်မှန်းချက်က ဘာပဲပြောပြော အခု အနှစ် ၃၀ ကျော်မှာ ကျွန်တော်ခံစားချက်ကို ကျွန်တော် ပြန်ခံစားရတယ်။ သူတို့ပြောတဲ့ ခံစားချက်ကို ပေါ့လေ။ ဒါကြောင့်မို့လို့ ကျွန်တော့အနေနဲ့ ဒါကိုတော့ အပြည့်အဝ ဒုတိယအနေနဲ့ ထောက်ခံပါတယ်။ တတိယအချက်အနေနဲ့ နောက်ဆုံးထောက်ခံချင်တာကတော့ ဒီလျှပ်စစ်မီး ခုနကလိုပေါ့ ကျေးရွာ တွေ အလျှံအပယ်ရသွားတဲ့အခါမှာ ဘာဖြစ်လာမလဲဆိုတော့ အနာဂတ်မှာ ကျွန်တော်တို့ ၃ နှစ်၊ ၂ နှစ် တစ်ကြိမ် ဒါကနာဂရိုးရာပွဲတော် ကျွန်တော်တို့ ဇန်နဝါရီလ ၁၅ ရက်နေ့မှာ ဒါအမြဲတမ်းလုပ်တာ လုပ်တဲ့ အခါကျတော့ ကျွန်တော်တို့က မှောင်မှောင်မဲမဲထဲမှာ လုပ်ကြရတာ မီးခုနကလိုပေါ့ ပွဲတော်ကျင်းပတဲ့ နေရာလောက်ပဲ ကျွန်တော်တို့ မီးဖိုပြီးတော့ ထင်းမီးဖိုတွေနဲ့ ခုနကလိုပေါ့ လုပ်ကြပါတယ်။ အဲဒီတော့ အခုလို ခုနက Solar စနစ်ရော၊ အသေးစားရေအားလျှပ်စစ်ရောက ခုနကလိုပေါ့ နာဂတောင်မှာ ရမယ် လို့ရှိရင် ကျွန်တော်တို့ ဘာပဲပြောပြော ဟိုနာဂက ကျွန်တော်တို့ ဒီလဟယ်မြို့နယ်က အစကရှိတဲ့ ရန်ကုန် ကနေပြီးတော့ ဟိုမြောက်ဘက် ကျွန်တော်တို့ နန်းယွန်းတို့၊ ပန်ဆောင်တို့အထိသော်လည်းကောင်း နောက် တစ်ခါ နောင်ရမ်းအင်းဒေသ ကောင်းမွန်တဲ့ ရှုခင်းကောင်းတဲ့ဒေသတွေဟာ တအားကို ခုနကလို ခရီး သွားလာရေးလုပ်ငန်းကို ခုနကလိုပေါ့ အဆင်ပြေသွားမှာပဲ။ နာဂရိုးရာပွဲတော်မှာပဲ ခုနက ဒါခရီးသွား လုပ်ငန်းတွေဟာ တစ်ခါတည်း ပါလာပါတယ်။ ပါလာတဲ့အတွက်ကြောင့် နန်းယွန်းဆိုလို့ရှိရင် ဘာပဲပြောပြော နောင်ရမ်းအင်းဒေသကို Tourism ကိစ္စကိုချဲ့လို့ရတယ်။ နောက်တစ်ခါ ကျွန်တော်တို့ ဟို လေရှီးဆိုလို့ရှိရင်လည်း စာရာမေရိတောင်ဘက်ကို ကျွန်တော်တို့ တောင်တက်အသင်းတွေ၊ Tourism တွေ ချဲ့လို့ရတယ်။ နောက်တစ်ခါ ကျွန်တော်တို့ ရန်ကုန်ဒေသမှာလည်း ကျွန်တော်တို့ ဒီကနေပြီးတော့ ကဲ့ဆန့်စာလျင်တို့၊ ချန်ကော့ဆိုရီတို့ ဒီလိုရှုခင်းလှပတဲ့ နေရာတွေကို အကုန်လုံးချဲ့လို့ရပါတယ်။ ခုနကလိုပေါ့ ကျွန်တော်တို့ ဒီ နန်းယွန်းမှာရှိတဲ့ ချန်ကော့ဆိုရီ ဆိုလို့ရှိရင် တကယ် ဘီဆူးဘီးယားမီးတောင်ကြီး ကျနေတာပဲ။ ဒီ ပတ်ကွိုင်တောင်က တောင်နဲ့မြောက် ပြေးတန်းနေတဲ့ အဲဒီကမှ ရန်နောဆိုရီက တကယ့်ခုနကလိုပေါ့ အမြင့်ကြီး အဲဒီကနေပြီးတော့ ခုနက လိုပေါ့ Tourism လုပ်ငန်းဆို ဒါလုပ်လို့ရှိရင် ခရီးသွားလာရေးလုပ်ငန်း အများကြီးတိုးတက်ပါ့မယ်။ ဒါကြောင့်မို့လို့ နိုင်ငံတော်သမ္မတကနေပြီးတော့ ကျွန်တော်တို့ ပြည်ထောင်စုလွှတ်တော် နာယကထံကို ယူရိုသန်း ၃၀ ချေးယူမယ့်အစီအစဉ်အား ထောက်ခံပါကြောင်း တင်ပြရင်း နိဂုံးချုပ်အပ်ပါတယ်။ ကျေးဇူး တင်ပါတယ်။</speech>
<speech type="speaker">ဦးစိုးအောင်နိုင် ကျုံပျော်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="164">ဦးစိုးအောင်နိုင်(ကျုံပျော်မဲဆန္ဒနယ်၊ ဧရာဝတီတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးကို မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ ဧရာဝတီတိုင်းဒေသကြီး၊ ကျုံပျော်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးစိုးအောင်နိုင် ဖြစ်ပါတယ်။ ကျွန်တော့အနေနဲ့ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက အီတလီအတိုးမဲ့ချေးငွေဖြင့် မဟာဓာတ်အားလိုင်းပြင်ပ အမျိုးသားလျှပ်စစ်ဓာတ်အားရရှိရေးစီမံကိန်း (NEP-IT) အကောင်အထည်ဖော်ဆောင်ရွက်ရန် အီတလီနိုင်ငံမှ အတိုးမဲ့ချေးငွေ ယူရိုသန်း ၃၀ ရယူရန် ကိစ္စကို ဆွေးနွေးသွားမှာဖြစ်ပါတယ်။ ပထမဦးစွာ ဆွေးနွေးလိုတာကတော့ (NEP-IT) စီမံကိန်းကို ၂၀၁၈-၂၀၁၉ ခုနှစ်မှ ၂၀၂၀-၂၀၂၁ အထိ စီမံကိန်းကာလ ၃ နှစ်အတွင်း ချင်းပြည်နယ်၊ စစ်ကိုင်းတိုင်းဒေသကြီးနဲ့ စစ်ကိုင်းတိုင်းဒေသကြီး နာဂဒေသတို့အတွင်း ကျေးရွာပေါင်း ၁,၀၁၉ ရွာရှိ အိမ်ခြေပေါင်း ၆၉,၅၀၀ ကို အိမ်သုံး Solar စနစ်နဲ့ အသေးစားဓာတ်အားစနစ်တို့ဖြင့် ကျေးလက်မီးလင်းရေးဆောင်ရွက်ပေးမှာဖြစ်လို့ ဒေသခံပြည်သူများ အတွက် ဝမ်းမြောက်ဝမ်းသာဖြစ်ရသလို မုဒိတာလည်း ပွားမိပါတယ်။ ဘာကြောင့်လဲဆိုတော့ ကျေးလက် လူမှုဘဝမြှင့်တင်နိုင်မှု၊ လျှပ်စစ်မီးနှင့် လမ်းပန်းဆက်သွယ်ရေးက အဓိကဖြစ်နေလို့ပါ။ ချေးငွေရဲ့ အနေအထားကို လေ့လာကြည့်တဲ့အခါ ချေးငွေအမျိုးအစားက အတိုးမဲ့ချေးငွေဖြစ်ပြီး ပမာဏက ယူရိုသန်း ၃၀၊ ဆိုင်းငံ့ကာလ ၁၈ နှစ်၊ ပြန်လည်ပေးဆပ်ကာလ ၁၀ နှစ်ဖြစ်တဲ့အတွက် နိုင်ငံတော်ဖွံ့ဖြိုးရေးအတွက် ချေးယူသင့်တာကြောင့် ကြိုဆိုထောက်ခံပါတယ်။ သို့သော်လည်း ချေးငွေ ရယူပြီး လုပ်ငန်းအကောင် အထည်ဖော်ဆောင်ရွက်မှုအပေါ် အနည်းငယ်ဆွေးနွေးလိုပါတယ်။ ချေးငွေနဲ့ လုပ်ငန်း အကောင်အထည် ဖော်ရမှာဖြစ်လို့ ထုတ်ချေးပေမယ့် နိုင်ငံအပေါ်ကိုလည်း ကျေးဇူးတင်မိပါတယ်။ သို့သော် ၎င်းချေးငွေ လုပ်ငန်းအပေါ်မှာ ထုတ်ချေးပေးမည့်နိုင်ငံက မည်ကဲ့သို့သော စည်းမျဉ်းစည်းကမ်း တွေ၊ မူဘောင်တွေ ထားရှိဆောင်ရွက်ရမလဲဆိုတာ ပွင့်လင်းစွာသိထားဖို့တော့ လိုအပ်မယ်လို့ ထင်ပါတယ်။ လုပ်ငန်းသဘောသဘာဝအရ စည်းမျဉ်းစည်းကမ်းတွေ၊ မူဘောင်တွေ ရှိမယ်ဆိုတာကို နားလည် လက်ခံပါတယ်။ သို့သော်လည်း လိုအပ်သည်ထက် ပိုမိုတင်းကြပ်မှုတွေကြောင့် မြေပြင်မှာလက်တွေ့ အကောင်အထည်ဖော်တဲ့အခါ မလိုအပ်ဘဲ နှောင့်နှေးကြန့်ကြာမှုတွေ ဖြစ်လာနိုင်လို့ပါ။ ပြောရရင် ကျွန်တော်တို့ ပြည်ထောင်စုလွှတ်တော်က ထောက်ခံအတည်ပြုလိုက်တဲ့ JICA Two Steps Loan ချေးငွေကို မြန်မာ့လယ်ယာကဏ္ဍအဆင့်မြှင့်တင်ဖို့ ချေးယူခြင်းဖြစ်ပါတယ်။ သို့သော် ၎င်းချေးငွေကို အသုံးပြုပြီး လယ်ယာကဏ္ဍမည်မျှအဆင့်မြှင့်တင်ပြီးပြီလဲ။ တောင်သူဘယ်လောက် ချေးငွေရပြီးပြီလဲ။ တောင်သူများ ချေးငွေရယူနိုင်မှု လုပ်ငန်းစဉ်များ လွယ်ကူရဲ့ လား။ မြန်ဆန်ရဲ့ လားဆိုတာ ဘာမှမသိရ ပါဘူး။ နောက်တစ်ခုကတော့ World Bank နဲ့ ပူးပေါင်းဆောင်ရွက်နေတဲ့ NEP Solar ဖြန့်ဖြူးမှုကို တင်ပြလိုပါတယ်။ NEPICP-2 ဆောင်ရွက်နိုင်ရန်အတွက် ကျွန်တော့မြို့နယ်ရဲ့ အတွေ့အကြုံနဲ့ယှဉ်ပြီး တင်ပြလိုပါတယ်။ NEP Solar မီးတပ်ဆင်နိုင်ရန် ကျေးရွာများကို ကွင်းဆင်းပြီး စာရင်းကောက် ယူတာက ၂၅-၁၂-၂၀၁၆ ရက်နေ့ကဖြစ်ပြီး ပစ္စည်းများရောက်ရှိလာတဲ့နေကတော့ ၁၃-၄-၂၀၁၈ ရက်နေ့မှ ဖြစ်ပါတယ်။ ှစ်ခွဲခန့်ကြာပြီးမှ ပစ္စည်းများရောက်လာချိန်မှာတော့ မြေပြင်မှာ အခက်အခဲတွေ တွေ့ရပါတယ်။ ကျေးရွာကော်မတီများနဲ့ မြို့နယ်ကျေးလက်ဦးစီးဌာနတို့မှာ များစွာအခက်ကြုံကြရပါတယ်။ စာရင်းပေးထားတဲ့ ပြည်သူတွေကလည်း ြင့်လို့ မစောင့်နိုင်တော့ဘဲ ပြင်ပဈေးကွက်မှာ နောက်တစ်ခုက ဝပ် ၆၀ တပ်ဆင်မယ့်သူက ကျပ် ၅၀,၀၀၀ နဲ့ ဝပ် ၁၀၀ တပ်ဆင်မယ့်သူက ကျပ် ၁၀၀,၀၀၀ ထည့်ဝင်ရပြီး မီးသုံးစွဲခွင့်သတ်မှတ်ချက်တွေလည်း ပါရှိတဲ့အတွက် သုံးစွဲမယ့်ပြည်သူတွေ အခက်တွေ့ကြရပါတယ်။ ဈေးနှုန်းကလည်း ပြင်ပဈေးကွက်ထက် ပိုများတယ်လို့ ပြောကြပါတယ်။ ပစ္စည်းများ ရေရှည်အသုံးပြုနိုင်ရေးအတွက် စည်းမျဉ်းစည်းကမ်းများ ချမှတ်ပေးတာကို နားလည်လက်ခံ ပါတယ်။ သို့သော်လည်း အရည်အသွေး၊ စံချိန်စံညွှန်းနဲ့ လုပ်ငန်းသဘောသဘာဝကို ပြည်သူများ နားလည်ဘောပေါက်အောင် ကြိုတင်ပြီး ရှင်းပြထားဖို့နဲ့ တွင်း လုပ်ငန်းကို အောင်မြင်အောင် အကောင်အထည်ဖော် ဆောင်ရွက်ဖို့ကိုလည်း အကြံပြုလိုပါတယ်။ ကုမ္ပဏီများဘက်ကလည်း တာဝန်ယူမှု၊ တာဝန်ခံမှု ရှိဖို့လိုအပ်သလို အချို့ကျေးရွာတွေမှာ တပ်ဆင်ပြီး လပိုင်း၊ နှစ်ပိုင်းအတွင်းမှာ ပျက်စီးသွားပြီး ပြင်ဆင်ဖို့ အခက်အခဲတွေ့နေတာတွေလည်း ရှိနေပါတယ်။ နောက်တစ်ချက်ကတော့ NEP မူဘောင်အရ အိမ်ခြေ ၅၀ အထက် ကျေးရွာများသာ ချထား ပေးတဲ့မူကလည်း အမှန်တကယ်လိုအပ်တဲ့ ပြည်သူတွေမှာ အိမ်ခြေ ၅၀ မပြည့်တာကြောင့် မသုံးစွဲကြ ရတာကို စဉ်းစားသင့်ပါတယ်။ အိမ်ခြေ ၅၀ မကျော်တဲ့ကျေးရွာမှာနေကြတဲ့ ပြည်သူတွေက မပြေလည်တဲ့ သူတွေက များပါတယ်။ အမှန်တကယ်လည်း လိုအပ်သူတွေ ဖြစ်ကြပါတယ်။ သို့သော် အိမ်ခြေ ၅၀ မကျော်လို့ ဒီအခွင့်အရေးမရကြဘူးဆိုတာဟာ မျှတမှုမရှိပါဘူး။ ဒါကြောင့် အဲဒီမူကိုလည်း ဖြစ်နိုင်ရင် ဖြေလျှော့စဉ်းစားပေးဖို့ အကြံပြုလိုပါတယ်။ နောက်တစ်ချက်အကြံပြုလိုတာကတော့ ဝန်ကြီးဌာနအနေဖြင့် ယခုကဲ့သို့သော ချေးငွေမျိုးအပြင် ကျေးလက်ဒေသများရဲ့ အခြားလိုအပ်ချက်တွေကိုလည်း တိုးမြှင့်ဆောင်ရွက်ပေးစေလိုပါတယ်။ ဥပမာ အနေနဲ့ ကျေးလက်ဒေသတွေမှာ သောက်သုံးရေအခက်အခဲတွေဖြစ်ပေါ်နေပါတယ်။ ဌာနအနေဖြင့် နှစ်စဉ် ဆောင်ရွက်ပေးနေသော်လည်း ဘတ်ဂျက်ရရှိမှုအရ လိုအပ်ချက်တွေ များစွာရှိနေပါသေးတယ်။ နောက် တစ်ချက်ကတော့ လမ်းပန်းဆက်သွယ်ရေးပဲဖြစ်ပါတယ်။ ဆောက်လုပ်ရေးဝန်ကြီးဌာန ကျေးလက်လမ်း gale:09:090867:2:8:9$3əce@ę cud:op: A Class, B Class, C Class 3a20©26:8: Gaosègos နေသော်လည်း C Class အဆင့်သတ်မှတ်တဲ့ လမ်းတွေဟာ ပြည်သူများနဲ့ ထိတွေ့မှုအများဆုံးနဲ့ အလိုအပ် ဆုံးလမ်းတွေဖြစ်ပါတယ်။ ဒါ့အပြင် အဲဒီအဆင့် ၃ ဆင့်ထဲမှာမပါတဲ့ ကျေးရွာအတွင်းက လမ်းတွေဟာ လည်း လိုအပ်ချက်တွေများစွာရှိနေပြီး ပြည်သူတွေရဲ့ အဓိကလိုအပ်ချက်တွေပဲ ဖြစ်ပါတယ်။ ကျေးလက်နေ ပြည်သူများရဲ့ လူမှုဘဝကိုမြှင့်တင်နိုင်စေရန် ၎င်းလိုအပ်ချက်တွေကိုလည်း ဦးစားပေးဆောင်ရွက်သင့် တယ်လို့ အကြံပြုလိုပါတယ်။ ဒါကြောင့် နိဂုံးချုပ်အနေနဲ့ ပြောလိုတာကတော့ တိုင်းပြည်ရဲ့ လိုအပ်ချက်အရ ကျေးရွာလူနေမှု ဘဝမြင့်မားတိုးတက်စေရန်အတွက် အခုလိုချေးငွေယူပြီး ဆောင်ရွက်မယ့်ကိစ္စကို ကျွန်တော့အနေနဲ့ ကြိုဆိုထောက်ခံပါတယ်။ မြေပြင်မှာလည်း လုပ်ငန်းများကို လက်တွေ့အကောင်အထည်ဖော်တဲ့အခါမှာ နှောင့်နှေးကြန့်ကြာမှုမရှိစေဘဲ တိတိကျကျ မှန်မှန်ကန်ကန်နဲ့ ပြည်သူများရဲ့ လိုအပ်ချက်ကို ထိရောက် မှန်ကန်စွာ အကောင်အထည်ဖော်ဆောင်ရွက်နိုင်ပါစေလို့ အကြံပြု တိုက်တွန်းရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဗိုလ်မှူးတင်လင်း တပ်မတော်သား ပြည်သူ့လွှတ်တော်ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဗိုလ်မှူးတင်လင်း(တပ်မတော်သား၊ ပြည်သူ့လွှတ်တော်ကိုယ်စားလှယ်)</mp>ကျွန်တော်ကတော့ တပ်မတော်သား ပြည်သူ့လွှတ်တော်ကိုယ်စားလှယ် ဗိုလ်မှူးတင်လင်း ဖြစ်ပါတယ်။ ကျွန်တော့အနေနဲ့ အီတလီနိုင်ငံမှ အတိုးမဲ့ချေးငွေဖြင့် မဟာဓာတ်အားလိုင်းပြင်ပ အမျိုးသားလျှပ်စစ် ဓာတ်အားရရှိရေး စီမံကိန်း (NEP-IT) အကောင်အထည်ဖော်ဆောင်ရွက်ရန် ယူရိုသန်း ၃၀ ရမည့်ကိစ္စနှင့်စပ်လျဉ်းပြီး ဆွေးနွေးသွားမှာဖြစ်ပါတယ်။ Power Point ဖြင့်တင်ပြခွင့်ပြုပါခင်ဗျား။ နာယကကြီးခင်ဗျား။ အခု အီတလီနိုင်ငံမှရယူမယ့် ချေးငွေ ယူရိုသန်း ၃၀ ဟာ အတိုးမဲ့ချေးငွေ ဖြစ်ပြီး ဆိုင်းငံ့ကာလ ၁၈ နှစ်နဲ့ ပြန်လည်ပေးဆပ်ရမည့်ကာလမှာ ၁၀ နှစ် ဖြစ်လို့ ရယူသင့်တဲ့ချေးငွေ ဖြစ်ကြောင်း တွေ့ရှိရပါတယ်။ ပြည်ပကြွေးမြီ အခြေအနေကိုကြည့်ရင် ၂၀၁၈ ခုနှစ်၊ မတ်လ ၃၁ ရက်နေ့ အထိ ပြည်ပကြွေးမြီနှင့် ဂျီဒီပီအချိုးမှာ ၁၅.၄၅ ရာခိုင်နှုန်း ဖြစ်ကြောင်း တွေ့ရှိရပါတယ်။ ကမ္ဘာ့ဘဏ်နဲ့ အပြည်ပြည်ဆိုင်ရာ ငွေရေးကြေးရေး ရန်ပုံငွေအဖွဲ့တို့က သတ်မှတ်ထားတဲ့နိုင်ငံရဲ့ မူဝါဒနဲ့ အဖွဲ့အစည်း ဆိုင်ရာမူဘောင်ကို တိုင်းတာတဲ့ Score အရ အလယ်အလတ်ဝင်ငွေရှိတဲ့ နိုင်ငံအတွက် စံသတ်မှတ် ချက်မှာ ပြည်ပချေးငွေနှင့် ဂျီဒီပီအချိုး ၃၀ ရာခိုင်နှုန်းထက် မကျော်လွန်သင့်ကြောင်း ဖော်ပြထားချက် နဲ့လည်းကိုက်ညီတာကြောင့် ချေးငွေရယူရန် သင့်လျော်မှုရှိတာကိုလည်း တွေ့ရှိရပါတယ်။ နိုင်ငံတော်မှာ တင်ရှိနေတဲ့ ပြည်ပကြွေးမြီအခြေအနေကို ပြည်သူလူထုသိရှိရန်အတွက် အသိပေးသင့်ကြောင်း အကြံပြု လိုပါတယ်။ အခုဆောင်ရွက်မယ့် မဟာဓာတ်အားလိုင်းပြင်ပ အမျိုးသားလျှပ်စစ်ဓာတ်အားရရှိရေး စီမံကိန်းဟာ ကမ္ဘာ့ဘဏ်ချေးငွေ အမေရိကန်ဒေါ်လာ သန်း ၄၀၀ နဲ့ဆောင်ရွက်လျက်ရှိတဲ့ အမျိုးသားလျှပ်စစ်ဓာတ်အား ရရှိရေးစီမံကိန်း (NEP) အောက်ကနေ အကောင်အထည်ဖော် ဆောင်ရွက်မှာဖြစ်ကြောင်း ဖော်ပြထား တာတွေ့ရှိရပါတယ်။ အမျိုးသားလျှပ်စစ်ဓာတ်အားရရှိရေးစီမံကိန်း ဆောင်ရွက်ရန် ကမ္ဘာ့ဘဏ်မှ အမေရိကန် ဒေါ်လာ သန်း ၄၀၀ ချေးယူရရှိရေးအတွက် ပထမအကြိမ်ပြည်ထောင်စုလွှတ်တော် (၁၂) ကြိမ်မြောက်ပုံမှန် အစည်းအဝေးမှာ တင်ပြဆွေးနွေးခဲ့ကြပြီး ယခုစီမံကိန်းတစ်ခုလုံးအတွက် ဖြစ်မြောက်နိုင်စွမ်း လေ့လာ ဆန်းစစ်မှုတို့အား Least- Cost Geospatial Electrification Planning Result ကို ၂၀၁၄ ခုနှစ်၊ ဇူလိုင်လမှာလည်းကောင်း၊ Roadmap and Investment Prospectus ကို ၂၀၁၄ ခုနှစ်၊ စက်တင်ဘာလ မှာလည်းကောင်း ဆောင်ရွက်ခဲ့တာကိုလည်း လေ့လာသိရှိရပြီး တင်ပြပါအတိုင်း သုံးစွဲဆောင်ရွက်ခဲ့ပါတယ်။ ယခုအီတလီနိုင်ငံမှ အတိုးမဲ့ချေးငွေ ယူရိုသန်း ၃၀ ကိုတော့ လျှပ်စစ်မီးလက်လှမ်းမီမှုနည်းပါးတဲ့၊ လမ်းပန်းဆက်သွယ်ရေးခက်ခဲတဲ့ ချင်းပြည်နယ်၊ စစ်ကိုင်းတိုင်းဒေသကြီးနဲ့ စစ်ကိုင်းတိုင်းဒေသကြီး နာဂ ဒေသတို့မှာ စီမံကိန်းကာလ ၂၀၁၈-၂၀၁၉ ခုနှစ် နဲ့ ၂၀၂၀-၂၀၂၁ ခုနှစ်အထိ ၃ နှစ် ဆောင်ရွက်မှာဖြစ်ကြောင်း ဖော်ပြထားပါတယ်။ ဒီဒေသတွေဟာ ဖွံ့ဖြိုးမှုနည်းပါးတဲ့ဒေသတွေဖြစ်တဲ့အတွက် အမှန်တကယ် ဆောင်ရွက် ပေးသင့်သော ဒေသများဖြစ်တာကိုလည်း တွေ့ရှိရပါတယ်။ တင်ပြပါဒေသများမှာရရှိတဲ့ ချေးငွေနဲ့ တစ်အိမ်သုံး Solar စနစ်၊ အသေးစားဓာတ်အားလိုင်းစနစ် များနဲ့ ခန့်မှန်းကျေးရွာ ၁,၀၁၉ ရွာမှာ မီးလင်းရေးလုပ်ငန်းများဆောင်ရွက်ခြင်းဖြင့် အိမ်ခြေ ၉၆,၅၀၀ ခန့်ကို အကျိုးပြုစေမှာဖြစ်တယ်လို့ ဖော်ပြထားပြီး အီတလီ အစိုးရအနေနဲ့ ချေးငွေထုတ်ပေးရခြင်းမှာလည်း မြန်မာနိုင်ငံရဲ့ တစ်နိုင်ငံလုံးလျှပ်စစ်မီးရရှိရေး ဆောင်ရွက်ချက်များအတွက် ကူညီပံ့ပိုးဖို့၊ မဟာဓာတ်အား €:$.60:mpoo of:2poozys salongiod8:49697:0$8 (Pre-Electrification System) 8. ဆောင်ရွက်စေဖို့၊ အစိုးရ၊ ပြည်သူလူထုနှင့် ပုဂ္ဂလိကအခန်းကဏ္ဍတို့ ပူးပေါင်းဆောင်ရွက်မှုမြင့်စေဖို့၊ ပြည်သူ အချိုးကျ ထည့်ဝင်မှုစနစ်နဲ့ ပိုမိုကောင်းမွန်တဲ့ လျှပ်စစ်မီးလင်းရေးဆောင်ရွက်ဖို့နဲ့ ကျေးလက်နေပြည်သူ များရဲ့ လူမှုစီးပွားဘဝ တိုးတက်လာစေရန် ရည်ရွယ်ပြီး ချေးငွေပေးအပ်တာဖြစ်လို့ ရရှိလာတဲ့ချေးငွေကို အလေအလွင့်မရှိစေဘဲ စီမံကိန်းဝင် ဒေသခံပြည်သူများအတွက် အကျိုးရှိရှိ၊ ထိထိရောက်ရောက် စေတနာထည့်ပေါင်းပြီး ဆောင်ရွက်ပေးသင့်ပါကြောင်း အကြံပြု အပ်ပါတယ်။ တစ်အိမ်သုံးဆိုလာစနစ်အတွက် စီမံကိန်းဧရိယာရွေးချယ်ရန် သတ်မှတ်စံနှုန်းများမှာ တင်ပြပါ အတိုင်း ဖော်ပြထားတာ ဖြစ်ပါတယ်။ အခုစီမံကိန်း ဆောင်ရွက်မည့်ဒေသများဟာ ဝေးလံခေါင်သီခြင်း၊ ဖွံ့ဖြိုးမှုနောက်ကျခြင်းများရှိတာကြောင့် ပြည်သူကထည့်ဝင်ရမယ့် ၁၀ ရာခိုင်နှုန်းခန့် ထည့်ဝင်နိုင်ခြင်း မရှိတဲ့ ကျေးရွာတွေအတွက် ဘယ်လိုဖြေလျှော့ပေးနိုင်မလဲဆိုတာကိုလည်း ထည့်သွင်းစဉ်းစားသင့်ကြောင်း အကြံပြုလိုပါတယ်။ ဒါ့အပြင် ပြည်သူကထည့်ဝင်ရမည့် ကျသင့်ငွေကို မြို့နယ်သို့ပစ္စည်းရောက်ရှိချိန်မှာ ပထမအရစ်၊ ကျေးရွာသို့ပစ္စည်းရောက်ရှိချိန်မှာ ဒုတိယအရစ် ပေးသွင်းရမှာဖြစ်လို့ ငွေပေးသွင်းပြီးချိန် လုပ်ငန်းမပြီးမြောက်ပါက အထင်အမြင်လွဲမှားမှုများ ရှိနိုင်တာကြောင့် လုပ်ငန်းများဆောင်ရွက်ရာမှာ ကြန့်ကြာမှုမရှိဘဲ လျင်မြန်စွာဆောင်ရွက်ပေးနိုင်ရေး စီမံထားသင့်ပါကြောင်း အကြံပြုအပ်ပါတယ်။ အသေးစားဓာတ်အားပေးစနစ် လည်ပတ်ရန်နဲ့ ပြင်ဆင်ထိန်းသိမ်းရန်အတွက် ရင်းနှီးမြှုပ်နှံသူက ကျေးရွာတစ်ရွာလျင် ဝန်ထမ်းတစ်ဦးခန့်အပ်ပြီး Prepaid စနစ်နဲ့ ကြိုတင်ငွေကောက်ခံခြင်းဖြင့် လုပ်ငန်း ဆောင်ရွက်မှာဖြစ်ပြီး နည်းပညာအကူအညီပေးရန်အတွက် အီတလီအစိုးရက ကမ္ဘာ့ဘဏ်သို့ သီးခြား ရန်ပုံငွေ အမေရိကန်ဒေါ်လာ ၁.၀၅ သန်း ထောက်ပံ့ပေးသွားမှာဖြစ်လို့ စီမံကိန်းလုပ်ငန်းကို စနစ်တကျ ဆောင်ရွက်ထားကြောင်း တွေ့ရှိရပါတယ်။ စီမံကိန်းဧရိယာရွေးချယ်ရန် သတ်မှတ်စံနှုန်းများထဲမှ တင်ပြပါ အတိုင်းပါရှိတဲ့အနက် လျှပ်စစ်မီးရရှိတဲ့အတွက် အသေးစားကုန်ထုတ်လုပ်မှု လုပ်ငန်းများဖွံ့ဖြိုးလာပြီး ဒေသတွင်းဖွံ့ဖြိုးတိုးတက်မှုရှိလာနိုင်ပေမယ့် ပြည်သူထည့်ဝင်ငွေ ၂၀ ရာခိုင်နှုန်းနဲ့ ဓာတ်အားခနှုန်းထား များကို ပြန်လည်သုံးသပ်သင့်ပါကြောင်း တင်ပြအပ်ပါတယ်။ စီမံကိန်းဝင်ဒေသရှိ ကျေးရွာများမှာ လူမှုရေး၊ စီးပွားရေး ဖွံ့ဖြိုးမှုနောက်ကျနေခြင်းတို့ကြောင့် ဒေသခံပြည်သူများအတွက် ထည့်သွင်းစဉ်းစားသင့်ပါတယ်။ ယခင်ဆောင်ရွက်ပေးခဲ့တဲ့ ဆိုလာစနစ်များမှာ တစ်နှစ်မပြည့်ခင်မှာပဲ ချို့ယွင်းမှုများရှိတာကြောင့် ပထမအကြိမ် ပြည်ထောင်စုလွှတ်တော်မှာ အမေရိကန်ဒေါ်လာ သန်း ၄၀၀ ချေးယူခွင့်ရရှိရေး တင်ပြစဉ် ကိုယ်စားလှယ်အချို့က တင်ပြမှုရှိတာကို အစည်းအဝေးမှတ်တမ်းမှာ ဖတ်ရှုခဲ့ရပါတယ်။ ဒါ့ကြောင့် တင်ဒါ ရွေးချယ်ရာတွင်လည်း သတ်မှတ်စံချိန်စံညွှန်းများနဲ့ကိုက်ညီစေပြီး ပွင့်လင်းမြင်သာမှုရှိစေရန် လိုအပ်ပါ တယ်။ ဒါ့အပြင်တင်ဒါအောင်တဲ့ ကုမ္ပဏီအနေနဲ့ အရည်အသွေးကောင်းမွန်တဲ့ပစ္စည်းများ တင်သွင်းမှု ရှိ မရှိ ကိုလည်း သေချာစွာစစ်ဆေးဆောင်ရွက်သွားရန်လည်းလိုအပ်ကြောင်း တင်ပြလိုပါတယ်။ နိဂုံးချုပ်အနေနဲ့ ယခုအဆိုပြု တင်ပြတဲ့ စီမံကိန်းကိုဆောင်ရွက်ပေးခြင်းဖြင့် လျှပ်စစ်မီးရရှိလာခြင်း၊ ကျန်းမာရေးဆေးပေးခန်း၊ ကျောင်းများ စတဲ့အများပြည်သူပိုင် အဆောက်အဦများအတွက် လျှပ်စစ် မီးများသွယ်တန်းပေးနိုင်ခြင်း၊ လမ်းမီးများသွယ်တန်းပေးနိုင်ခြင်းတို့ကြောင့် နောင် ၁၀ နှစ်၊ ၁၅ နှစ်အတွင်း မဟာဓာတ်အားလိုင်းမရောက်ရှိနိုင်တဲ့ ချင်းပြည်နယ်နှင့်အနီးတစ်ဝိုက်မှာ နေထိုင်ကြတဲ့ ကျေးလက်နေ ပြည်သူလူထုအား အကျိုးပြုနိုင်မှုရှိတာကြောင့် ၂၀၃၀ ပြည့်နှစ်မှာ တစ်နိုင်ငံလုံး လျှပ်စစ်ဓာတ်အားရရှိရေး ရည်မှန်းချက် ပြည့်မီစေရန် တစ်ဖက်တစ်လမ်းမှ ကူညီဖြည့်ဆည်းပေးနိုင်မှာ ဖြစ်ပါတယ်။ ဒါ့အပြင် လျှပ်စစ်ဓာတ်အားရရှိပြီးဆက်သွယ်ရေးစနစ် ကောင်းမွန်လာခြင်း၊ သတင်းအချက်အလက်များ ် တစ်ပြေးညီရရှိလာနိုင်ခြင်း၊ အသေးစားကုန်ထုတ်လုပ်ငန်းများ ဆောင်ရွက်လာနိုင်တာကြောင့် ဝင်ငွေရရှိမှု အခွင့်အလမ်းများတိုးပွားလာပြီး ကျေးရွာနေပြည်သူများရဲ့ လူမှုစီးပွားဘဝနဲ့ လူနေမှုအဆင့်အတန်း တိုးတက် မြင့်မားလာခြင်း စတဲ့ထပ်ဆင့်အကျိုးကျေးဇူးများပါ ရရှိမှာဖြစ်တာကြောင့် အီတလီရဲ့ အတိုးမဲ့ချေးငွေကို အလေအလွင့်မရှိစေဘဲ စီမံကိန်းဝင် ဒေသခံပြည်သူများအတွက် အမှန်တကယ်အကျိုးရှိအောင် ဆောင်ရွက် ပေးပါရန် တိုက်တွန်းရင်း နိဂုံးချုပ်အပ်ပါတယ်ခင်ဗျာ။ အားလုံးကိုကျေးဇူးတင်ပါတယ်။</speech>
<speech type="speaker">ဦးစိုင်းသီဟကျော် မိုင်းရယ်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="408">ဦးစိုင်းသီဟကျော်(မိုင်းရယ်မဲဆန္ဒနယ်၊ ရှမ်းပြည်နယ်)</mp>အားလုံးပဲ မင်္ဂလာပါခင်ဗျား။ ကျွန်တော်ကတော့ ရှမ်းပြည်နယ်မြောက်ပိုင်း၊ မိုင်းရယ်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးစိုင်းသီဟကျော် ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ မြန်မာနိုင်ငံအတွင်းရှိ ကျေးရွာပေါင်း ၆၃,၈၉၉ ရွာမှာ ၇၀ ရာခိုင်နှုန်း၊ မီးလင်းပြီးကျေးရွာ ၂၄,၂၉၀ ရွာရှိပြီးတော့ ကျေးရွာပေါင်း ၃၉,၆၀၉ ရွာ မီးလင်းရန်ကျန်ရှိနေကြောင်း သိရှိရပါတယ်။ တစ်နိုင်ငံလုံး လျှပ်စစ်ဓာတ်အားရရှိရန် ကျန်ရှိ နေတဲ့ ကျေးရွာများအနက်မှ နောင် ၁၀ နှစ်နဲ့ ၁၀နှစ်အထက်မှာ မဟာဓာတ်အားလိုင်းမရရှိနိုင်သေးတဲ့ ဒေသ များအနက်မှ ဝေးလံခေါင်သီတဲ့ ချင်းပြည်နယ်နဲ့ စစ်ကိုင်းတိုင်း နာဂဒေသတို့အတွက် တစ်အိမ်သုံး Solar ဓာတ်အားစနစ်နဲ့ အသေးစားဓာတ်အားလိုင်းများ သွယ်တန်းပေးရန် နိုင်ငံတော်အစိုးရ စိုက်ပျိုးရေး၊ မွေးမြူရေးနဲ့ ဆည်မြောင်းဝန်ကြီးဌာန အီတလီနိုင်ငံမှ အတိုးမဲ့ချေးယူငွေ ယူရို သန်း ၃၀ ရယူဆောင်ရွက် ပေးမယ့် အစီအစဉ်ကို ထောက်ခံအပ်ပါတယ်။ အီတလီနိုင်ငံမှ အတိုးမဲ့ချေးငွေဖြင့် မဟာဓာတ်အားလိုင်းပြင်ပ အမျိုးသားလျှပ်စစ်ဓာတ်အား ရရှိရေးစီမံကိန်း NEPE တို့ ပူးပေါင်းဆောင်ရွက်မယ့် ကျေးလက်မီးလင်းရေးနဲ့စပ်လျဉ်းပြီး ချေးငွေ အမျိုးအစားကတော့ အတိုးမဲ့ဖြစ်ခြင်း၊ ဆိုင်းငံ့ကာလ ၁၈ နှစ်၊ ပြန်ဆပ်ကာလ ၁၀ နှစ်၊ စုစုပေါင်းချေးငွေ သက်တမ်းကာလမှာ ၂၈ နှစ် အတိုးနှုန်းမှာ သုညရာခိုင်နှုန်းဖြစ်ပြီး နောက်ကျကြေး ၀.၁ ပေးချေရန်ဖြစ်ခြင်း၊ နှစ်ရှည်ချေးငွေဖြစ်ခြင်း၊ ကြွေးမြီခံနိုင်ဝန်အတွင်း ဖြစ်ခြင်းတို့ကြောင့် ချေးယူသင့်တဲ့ ချေးငွေဖြစ်ကြောင်း သုံးသပ်အပ်ပါတယ်။ ချင်းပြည်နယ်နဲ့အနီးတဝိုက်ရှိ ဝေးလံခေါင်ဖျားဒေသများမှာ နေထိုင်တဲ့၊ ဝင်ငွေနည်းပါးတဲ့ ကျေးလက်နေပြည်သူများကို အကျိုးပြုမည်ဖြစ်ခြင်း၊ ကျေးလက်နေအိမ်ထောင်စုများအတွက် တစ်အိမ်သုံး Solar စနစ် အသေးစားဓာတ်အားစနစ်တို့ဖြင့် ကျေးလက်မီးလင်းရေးလုပ်ငန်းများကို ဆောင်ရွက်ပေး ခြင်းဖြင့် ကျေးလက်နေပြည်သူလူထု အကျိုးပြုနိုင်မယ်ဖြစ်ခြင်းတို့ကြောင့် အဆိုပါ ချေးငွေအစီအစဉ်ကို ထောက်ခံရခြင်းလည်း ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ နိုင်ငံတော်ဘဏ္ဍာရန်ပုံငွေနဲ့ တစ်နိုင်ငံလုံးကျေးလက်ဒေသများအထိ လျှပ်စစ်ဓာတ်အားဖြန့်ဖြူးဆောင်ရွက်ပေးရန် ငွေကြေးလုံလောက်မှု မရှိတဲ့အတွက် ယခုလိုနိုင်ငံတကာမှ ချေးငွေရယူဆောင်ရွက်နေရခြင်းဟာ ကန့်ကွက်ရန်မရှိသော်လည်း နောင်တစ်ချိန်မှာ ပြန်လည်ပေးဆပ်ရမယ့် ငွေကြေးများဖြစ်တဲ့အတွက် ချေးငွေရယူဆောင်ရွက်ရာမှာ ပြည်ထောင်စုလွှတ်တော်က ပြဋ္ဌာန်းထားတဲ့ ဘဏ္ဍာငွေအရအသုံးဆိုင်ရာဥပဒေပါ ပြဋ္ဌာန်းချက်များ၊ ဘဏ္ဍာရေးစည်းမျဉ်းများ၊ တင်ဒါစည်းမျဉ်းစည်းကမ်းများနဲ့အညီ ဆောင်ရွက်သွားရန်လိုအပ်မည် ဖြစ်ပါတယ်။ ပွင့်လင်းမြင်သာမှု၊ တာဝန်ယူတာဝန်ခံမှု အကျိုးထိရောက်မှုရှိရန် လိုအပ်မှာဖြစ်ပါတယ်။ နာယကကြီးခင်ဗျား။ ပြည်ထောင်စုရဲ့ ဘဏ္ဍာငွေအရအသုံးဆိုင်ရာဥပဒေမှာ ပြည်ထောင်စုအဆင့် အဖွဲ့အစည်းဝင်များ၊ ဝန်ကြီးဌာနနဲ့ ဦးစီးဌာနများသည် ပြည်ထောင်စုဘဏ္ဍာငွေအစီအစဉ်ဖြင့် လုပ်ငန်း များကိုဆောင်ရွက်ကြရသည်။ ထိုသို့ဆောင်ရွက်ရာတွင် ရသောငွေများကို ပြည်ထောင်စု၏ဘဏ္ဍာရန်ပုံငွေ သို့ ပေးသွင်း၍ ထုတ်ပေးရန်ရှိတဲ့သုံးငွေများကို ပြည်ထောင်စုရဲ့ ဘဏ္ဍာရန်ပုံငွေမှ ထုတ်ယူသုံးစွဲရမယ်လို့ ဖော်ပြထားပါတယ်။ အီတလီအတိုးမဲ့ချေးငွေရယူဆောင်ရွက်မယ့် လုပ်ငန်းစီမံကိန်းကာလကို ၂၀၁၈ ၂၀၁၉ ဘဏ္ဍာနှစ်မှ ၂၀၂၀-၂၀၂၂ ဘဏ္ဍာရေးနှစ်အထိ ဆောင်ရွက်ရန်နဲ့ ၂၀၁၈-၂၀၁၉ ဘဏ္ဍာရေးနှစ်မှာ ယူရို ၁၀ သန်းသုံးစွဲရန် ဖော်ပြထားသော်လည်း ပြည်ထောင်စုလွှတ်တော်သို့တင်ပြထားတဲ့ ၂၀၁၈-၂၀၁၉ ဘဏ္ဍာရေးနှစ်၊ ဘဏ္ဍာငွေအရအသုံးဆိုင်ရာဥပဒေပါ ဖော်ပြထားတာကို မတွေ့ရှိရတဲ့အတွက် ဝန်ကြီးဌာန အနေနဲ့ မည်ကဲ့သို့ဆက်လက်ဆောင်ရွက်သွားမည်ကို ပြန်လည်ရှင်းလင်းပေးစေလိုပါတယ်။ နာယကကြီးခင်ဗျား။ ကျေးလက်မီးလင်းရေးအတွက် စီမံကိန်းကျေးရွာများရွေးချယ်တဲ့နေရာမှာ သက်ဆိုင်ရာပြည်နယ်နဲ့တိုင်းဒေသကြီး ကျေးလက်ဦးစီးဌာနမှ ကျေးရွာများသို့ စီမံကိန်းနဲ့ပတ်သက်ပြီး အသိပေးကြေညာခြင်း၊ စီမံကိန်းမှ ဆောင်ရွက်ရမယ့်စနစ်များ ပြည်သူအချိုးကျထည့်ဝင်ရမယ့်ငွေ ကူညီထောက်ပံ့ငွေများကို ပြည်သူများနားလည်သဘောပေါက်စေရန် ချပြရှင်းလင်းခြင်း၊ စီမံကိန်းမှာ ပါဝင်ဆောင်ရွက်လိုတဲ့ ကျေးရွာများကို သတ်မှတ်ချက်များနဲ့ ညီညွတ်မှသာ ရွေးချယ်ဆောင်ရွက်ခြင်းစတဲ့ အစီအစဉ်များ ချမှတ်ဆောင်ရွက်မည်ဖြစ်ကြောင်း သိရပါတယ်။ မြေပြင်အခြေအနေမှာ စီမံကိန်းဆောင်ရွက်မယ့် စနစ်များ၊ ပြည်သူအချိုးကျ ထည့်ဝင်ရမယ့်ငွေ၊ ကူညီထောက်ပံ့ငွေများကို ပြည်သူများ နားလည်သဘော ပေါက်စေရန် ချပြရှင်းလင်းရာမှာ လိုအပ်ချက်များ၊ အားနည်းချက်များဖြစ်ပေါ်ခဲ့တာကို ကြုံတွေ့ခဲ့ ရပါတယ်။ ယခင်နှစ်က ကျွန်တော့မဲဆန္ဒနယ်အတွင်းရှိ ကျေးရွာများနဲ့ အခြားဒေသတော်တော် များများမှာ ဆိုလာလျှပ်စစ်မီးရယူရန် ဆန္ဒရှိတဲ့ ကျေးလက်ဒေသပြည်သူများထံမှ သတ်မှတ်ကျသင့်နှုန်း ထားငွေများကို ကျေးလက်ဦးစီးဌာနက ကောက်ခံပြီး တစ်နှစ်ကျော်ကြာမြင့်တဲ့အထိ Solar လျှပ်စစ်မီးရရှိရေးအတွက် ပစ္စည်းများဖြန့်ဖြူး တပ်ဆင်ပေးနိုင်ခြင်းမရှိခဲ့တဲ့အတွက် ယင်းကိစ္စနဲ့စပ်လျဉ်းပြီး ၂၅-၇-၂၀၁ရ ရက်မှာ လွှတ်တော်မှတစ်ဆင့် မေးခွန်းမေးမြန်းခဲ့ရပါတယ်။ သို့ဖြစ်တဲ့အတွက် ပြည်သူများနဲ့ ဌာနကြား အထင်အမြင်မှား နားလည်မှုလွဲမှားနိုင်စေတဲ့ ကိစ္စရပ်များထပ်မံမဖြစ်ပေါ်စေရန် ဂရုပြုပြီးတော့ စနစ်တကျ ဆောင်ရွက်သွား သင့်ပါကြောင်း အကြံပြုအပ်ပါတယ်။ ဒီနေရာမှာ အလျဉ်းသင့်လို့တင်ပြလိုတဲ့အချက်ရှိပါတယ်။ အဲ့ဒါကတော့ မငြိမ်းချမ်းသေးတဲ့ ဒေသမှာရှိတဲ့ ရှမ်းပြည်နယ်အတွင်း တချို့ကျေးရွာတွေကို Solar System တပ်ဆင်ဆောင်ရွက်ပေးခဲ့တာ ရှိပါတယ်။ အဲဒီဒေသအတွင်း ပဋိပက္ခတိုက်ပွဲမဖြစ်ပွားရင် ကျေးရွာသားများက ရွာကိုစွန့်ခွာစစ်ရှောင် ထွက်ကြရပါတယ်။ အေးချမ်းလို့ကျေးရွာကို ပြန်လာကြတဲ့အခါ တပ်ဆင်ထားတဲ့ Solar Pannel၊ Solar ဘတ္ထရီစတာတွေ မရှိတော့ပါဘူး။ မငြိမ်းချမ်းခြင်းရဲ့ ရလဒ်တွေပဲဖြစ်ပါတယ်။ အဆိုပါဒေသမျိုးအတွက် သင့်တော်တဲ့လျှပ်စစ်ဓာတ်အားပေးစနစ်တွေကိုလည်း စဉ်းစားဆောင်ရွက်ပေးသင့်ပါကြောင်း တင်ပြလို ပါတယ်။ ဥပမာ ရေအရင်းအမြစ်ရှိတဲ့ ဒေသတွေမှာ ရေအားနဲ့လျှပ်စစ်ထုတ်ယူအသုံးပြုတဲ့ စနစ်မျိုးကို ဆောင်ရွက်ပေးဖို့ ဖြစ်ပါတယ်။ နိဂုံးချုပ်အနေနဲ့ အီတလီအစိုးရရဲ့ အတိုးမဲ့ချေးငွေစီမံကိန်းရဲ့ အကျိုးရလဒ်များအဖြစ် တစ်နိုင်ငံလုံး လျှပ်စစ်ဓာတ်အားရရှိရေး ရည်မှန်းချက်ပြည့်မီစေရန် တစ်ဖက်တစ်လမ်းမှ ကူညီဖြည့်ဆည်းပေးနိုင်ခြင်း၊ ကျေးလက်နေ ပြည်သူများရဲ့ ပညာရေး၊ ကျန်းမာရေး၊ စီးပွားရေးနဲ့ သတင်းအချက်အလက်နည်းပညာများ ဖွံ့ဖြိုးရန် အထောက်အကူဖြစ်ခြင်း၊ ဖျော်ဖြေရေးများကို ကြည့်ရှုနိုင်ခြင်းဖြင့် အသိပညာဗဟုသုတတိုးပွား စေခြင်း၊ ကျေးလက်နေပြည်သူများရဲ့ လူမှုစီးပွားဘဝတိုးတက်ဖွံ့ဖြိုးလာနိုင်ခြင်း စသည်တို့ကြောင့် စိုက်ပျိုးရေး၊ မွေးမြူရေးနဲ့ ဆည်မြောင်းဝန်ကြီးဌာနက အီတလီအစိုးရမှပေးအပ်တဲ့ အတိုးမဲ့ချေးယူငွေ ယူရိုသန်း ၃၀ ချေးယူမည့်အစီအစဉ်အား ပြည်ထောင်စုလွှတ်တော်မှ အတည်ပြု ပေးသင့်ပါကြောင်း ထောက်ခံလိုက်ရ ပါတယ်ခင်ဗျား။</speech>
<speech type="speaker">ဦးမြင့်ကြည် ကသာမဲဆန္ဒနယ် ဆွေးနွေးရန် ဖြစ်ပါတယ်။</speech>
<speech><mp id="342">ဦးမြင့်ကြည်(ကသာမဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော်နာယကကြီးနှင့် ကြွရောက်လာသော ပရိသတ်များအားလုံးမင်္ဂလာပါ။ ကျွန်တော် ကတော့ ကသာမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးမြင့်ကြည်ဖြစ်ပါတယ်။ ဒီကျွန်တော်တို့ မဟာဓာတ်အားလိုင်း ပြင်ပအမျိုးသားလျှပ်စစ်ဓာတ်အား ရရှိရေးစီမံကိန်းနဲ့ပတ်သက်ပြီးတော့မှ အီတလီ အတိုးမဲ့ချေးငွေ ယူရိုသန်း ၃၀ နဲ့ပတ်သက်ပြီး ကျွန်တော် ဲ့ညှာသောအားဖြင့် အကျဉ်းချုပ် လိုရင်း တိုရှင်းဆွေးနွေးသွားမှာ ဖြစ်ပါတယ်။ ကျွန်တော်တို့ ဒီယူရိုချေးငွေ သန်း ၃၀ ကို သုံးတဲ့နေရာမှာ အဓိကကျွန်တော်တို့ ဖွံ့ဖြိုးမှုနောက်ကျတဲ့ ဒေသဖြစ်တဲ့ ချင်းပြည်နယ်၊ နောက်နာဂဒေသ၊ နောက် စစ်ကိုင်းတိုင်းအတွင်းက မဟာဓာတ်အားလိုင်း ပြင်ပကျွန်တော်တို့ တော်တော်လေး ဖွံ့ဖြိုးမှုနောက်ကျနေတဲ့ဒေသကို ဦးစားပေးသုံးစွဲမှာဖြစ်တဲ့အတွက် ဒါအင်မတန်ကောင်းပါတယ်လို့ ကျွန်တော်တို့ ယူဆပါတယ်။ အဲဒီတော့ ယူရိုသန်း ၃၀ မကဘဲနဲ့ သန်း ၃၀၀ လောက်ဆိုရင်တော့ ပိုကောင်းမယ်လို့ ကျွန်တော်ယူဆပါတယ်။ နောက်တစ်ဆက်တည်း တင်ပြချင်တာက ဒီနေရာမှာ ကျွန်တော်တို့နိုင်ငံရဲ့ လျှပ်စစ်ဓာတ်အား အခြေအနေက တော်တော်ကြီးကို ကြိုးစားကျော်ဖြတ်ရမယ့် အခြေအနေဖြစ်ပါတယ်။ လျှပ်စစ်ဓာတ်အားနဲ့ ပတ်သက်ပြီးတော့ ကျွန်တော်တို့ သိသလောက်ဆိုရင် အစိုးရဟာ တစ်နှစ်တစ်နှစ် ကျပ်ငွေဘီလီယံ ၅၀၀ ကနေ ၆၀၀ လောက် အရှုံးခံပြီးတော့ သုံးစွဲနေရတဲ့ အနေအထားမျိုး ဖြစ်ပါတယ်။ နောက်လျှပ်စစ်ဓာတ်အားကလည်း နိုင်ငံတကာနဲ့ယှဉ်လို့ရှိရင် မြန်မာပြည်ဟာ အထူးပင်သက်သောင့်သက်သာနဲ့ သုံးစွဲနိုင်တဲ့ လူဦးရေဟာလည်း ၃၅ ရာခိုင်နှုန်းပေါ့နော်။ ဒီလောက်ပဲ ရှိပါသေးတယ်။ စရိတ်ကလည်း အင်မတန်သက်သာပါတယ်။ Power Slide လေးနဲ့ တင်ပြခွင့်ပြုပါ။ အဲဒီ Slide မှာကြည့်လိုက်လို့ရှိရင် ကျွန်တော်တို့ မြန်မာပြည်သူ ၃၅ ရာခိုင်နှုန်း လျှပ်စစ်ဓာတ်အား၊ ၆၅ ရာခိုင်နှုန်းက မသုံးနိုင်သေးဘူး။ ၃၅ ရာခိုင်နှုန်းက အိမ်သုံးက ၃၅ ကျပ်ကနေ ၅၀၊ စက်မှုသုံးက ၇၅ ကျပ် ကနေ ၁၅၀၊ ထားဝယ်တို့၊ မြိတ်တို့၊ ထိုင်းမီး၊ တရုတ်မီး၊ ဒါတွေကတော့များတယ်။ ပုဂ္ဂလိကတွေ။ ကျွန်တော်တို့နဲ့ မနီးမဝေးရှိတာက တရုတ်တောင်မှ ကျွန်တော်တို့ အိမ်သုံးက ၅၀ ကနေ ၁၀၀ ထိ ဒီလို ရှိပါတယ်။ ဒီလိုအနေအထားတွေကျွန်တော်တို့က ပြောရမယ်ဆိုရင်တော့ ကျွန်တော်တို့ သက်သက်သာသာနဲ့ သုံးနေရပေမယ့် အစိုးရက ကျွန်တော်တို့ တစ်နှစ်တစ်နှစ် ဘီလီယံ ၆၀၀ လောက် ကျွန်တော်တို့ စိုက်ပြီး တော့ပေးနေရပါတယ်။ ကျန်တဲ့ ၆၅ ရာခိုင်နှုန်းမှာ အကုန်လုံးမီးရပြီးတော့မှ မဟာဓာတ်အားလိုင်းရပြီးတော့မှ အဲဒီလိုပဲ စိုက်ပေးနေရမယ်ဆိုရင်တော့ တစ်နှစ်တစ်နှစ် ကျွန်တော်တို့ အကြွေးတွေဟာ ကျွန်တော်ထင်ပါတယ်။ ပ ပပ လောက် ထားမယ် တကယ် အကောက်တော်က ဒီလျှပ်စစ်ဓာတ်အားကို ကျွန်တော်တို့က ရယူတဲ့နေရာမှာ အခုကျွန်တော်တို့ ကူညီပေးထားတဲ့ ကျွန်တော်တို့ Mini Grid Gulagðlil Solar Home quši Mini Grid qurgo Mini Grid m GOSSOSSEC: နည်းပညာလည်းလိုပြီးတော့ ဧရိယာလည်းပိုလိုတယ်။ ပိုလည်းသူက အကုန်အကျများတဲ့ သဘောရှိပါတယ်။ အဲဒီတော့ကျန်တဲ့ လိုအပ်လာလို့ နိုင်ငံတကာလိုပဲ ကျွန်တော်တို့က တိုင်းပြည်အတွက် လိုအပ်တဲ့ လျှပ်စစ် ဓာတ်အား ဖြည့်ဆည်းတဲ့နေရာမှာ ကျွန်တော်တို့ Generation Mix ပေါ့နော်။ Slide 2 ပြပေးပါ။ အဲဒီတော့ ကျွန်တော်တို့ အရင်းအမြစ်အမျိုးအစားအလိုက် တစ်ယူနစ် ကျသင့် ငွေမှာ နေစွမ်းအင်ဆိုတာ အဲဒါ Solar ကို ပြောတာပါ။ ဒါတော်တော်လေး ကျွန်တော်တို့ ကုန်ကျပါတယ်နော်။ ကုန်ကျတော့ ကျွန်တော်တို့ဟာ အတတ်နိုင်ဆုံး NIG တို့၊ ဘာတို့ အပါအဝင်ပေါ့ဗျာ။ ကျွန်တော်တို့ Hydro, Clean Cool ဒါတွေ ကျွန်တော်တို့ သုံးမယ်ဆိုလို့ရှိရင် ဓာတ်အားလည်းပိုပေးလာမယ်။ အထိုက်အလျောက် လည်းပိုမိုလာမယ်။ ပြည်သူတွေကလည်း ဓာတ်အားရလာရင်တော့ ပြည်သူတွေကလည်း အခု ၃၅ ကျပ် မင်းတို့နည်းတယ်ကွာစေ့ ၁၀၀ ယူ၊ ရော့ ၁၅၀ ယူ ဒီလိုပေးကြတယ်လို့ ကျွန်တော်ထင်ပါတယ်နော်။ အဲဒီလိုလေး ကျွန်တော်တို့ ဖန်တီးပေးရမှာပါ။ အဲဒီတော့ ကျွန်တော်တို့ ကိုယ်စားလှယ်ကြီးတွေ တင်ပြ သွားသလို ချင်းပြည်နယ်မှာ Mini Grid နဲ့ ပေးမယ့် ဓာတ်အားခဟာ အတော်လေးကြီးမြင့်နေတာ ဖြစ်ပါတယ်။ ၃၅၀ အခြေခံရှိပါတယ်။ အဲဒီတော့ ဒါလေးကိုလည်း လျှော့ချပေးနိုင်ရင်တော့ ပိုကောင်းမှာပါ။ နောက်ဆုံးတစ်ခု ကျွန်တော်တင်ပြချင်တာက နောက်ဆက်တွဲ(က)ပါ ။ Slide 3 ပြပါ။ နောက်ဆက်တွဲ(က) အမှတ်စဉ် ၃၊ ချင်းပြည်နယ်၊ ချင်းပြည်နယ်၊ ချင်းပြည်နယ်၊ အဲဒီမှာ ကျွန်တော်တို့ အိမ်ခြေ၊ အိမ်ခြေ၊ အိမ်ခြေမှာ နောက်ဆုံးမှာကျွန်တော်တို့ ခန့်မှန်းကုန်ကျငွေ ယူရို ရ သန်း၊ ရ သန်း၊ ရ သန်း အဲဒီမှာ တစ်ခု ကွာသွားတာက အမှတ်စဉ် (၁) မှာ ကျွန်တော်တို့ အိမ်ခြေ ၆,၅၀၀ Mini Grid နဲ့ပေးတဲ့ အိမ်ခြေ ၆,၅၀၀ ပါသွားပါတယ်။ သို့သော်လည်း အိမ်ခြေစုစုပေါင်းက ကျွန်တော်တို့ ၆,၅၀၀ ပိုပြီးတော့ သူကလည်း ယူရို ရ သန်းပါပဲ။ အမှတ်စဉ် ၂ မှာ Mini Grid နဲ့ပေးတဲ့ အိမ်ခြေလုံးဝ မပါပါဘူး။ ၁၄,၅၂၀ ဖြစ်ပါတယ်။ အဲဒါလည်း ယူရို ရ သန်းပါပဲ။ အမှတ်စဉ် ၃ မှာလည်း ချင်းပြည်နယ် အတွက် အိမ်ခြေက ၁၄,၅၄၅ အိမ်ခြေ ၂၀ ပိုပါတယ်။ အဲဒါလည်း ယူရို ရ သန်းပါပဲ။ အဲဒီတော့ ကျွန်တော်တို့ ၁၊ ၂၊ ၃ မှာ ကျွန်တော်တို့ နံပါတ် ၁ မှာ ပိုနေတဲ့အိမ်ခြေ ကျွန်တော်တို့ Mini Grid နဲ့ပေးတဲ့ အိမ်ခြေဟာ ၆,၅၀၀ ပိုပြီးတော့ ယူရို ရ သန်းလည်း ကျွန်တော်တို့ ဒီလိုရထားတာဖြစ်တဲ့အတွက် အားလုံးဟာ ကျွန်တော်တို့ အိမ်ခြေတွေကတော့ ကျွန်တော်တို့ ကွာခြားပြီးတော့မှ နံပါတ် (၁) မှာတော့ ယူရို ရ သန်းပဲ အဲဒါနှုန်းက အတူတူဖြစ်နေတော့ အဲဒီ ဥစ္စာလေးကို ကျွန်တော်လည်း မရှင်းဘူး အဲဒါလေးကို ပြန်ပြီးတော့မှ စဉ်းစားပေးပါလို့ ကျွန်တော် ရှင်းလင်း ပေးပါလို့ပြောရင်းနဲ့ နိဂုံးချုပ်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အထက်ပါချေးငွေနဲ့စပ်လျဉ်းပြီး လွှတ်တော်ကိုယ်စားလှယ်များရဲ့ ဆွေးနွေးချက်များအပေါ် သက်ဆိုင်ရာ ပြည်ထောင်စုအဆင့် အဖွဲ့အစည်း ဝင်များက ပြန်လည်ရှင်းလင်း ဆွေးနွေးခြင်းနဲ့ လွှတ်တော်ရဲ့ အဆုံးအဖြတ်ရယူခြင်းအစီအစဉ်တို့ကို ၁၃-၈-၂၀၁၈ ရက်(တနင်္လာနေ့) ၁၀:ဝဝ နာရီမှာ ကျင်းပမယ့် ပြည်ထောင်စုလွှတ်တော် အစည်းအဝေးမှာ ဆောင်ရွက်ရန်လျာထားပါကြောင်း ကြေညာပါတယ်။</speech>
</motion>
</section>
</discussion>
<postface>
<title>ပြည်ထောင်စုလွှတ်တော် နာယက က အစည်းအဝေး သတ္တမနေ့ ရပ်နားကြောင်းနှင့် အဋ္ဌမနေ့ ကျင်းပမည့်နေ့ရက်နှင့် ကြေညာခြင်း</title>
<speech type="speaker">အစီအစဉ်(၁၀) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နဝမ ပုံမှန်အစည်းအဝေး သတ္တမနေ့ အစီအစဉ်ကို ရပ်နားပါမယ်။ ဒုတိယအကြိမ် ပြည်ထောင်စုလွှတ်တော် နဝမပုံမှန်အစည်းအဝေးရဲ့ အဋ္ဌမနေ့ကို ၂၀၁၈ ခုနှစ်၊ သြဂုတ်လ ၁၃ ရက် (တနင်္လာနေ့) နံနက် ၁၀ နာရီ ကျင်းပပြုလုပ်မည်ဖြစ်ကြောင်းနှင့် ယနေ့ အတွက် အစည်းအဝေးပြီးဆုံးကြောင်း ကြေညာပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ပါပြီခင်ဗျား။ ဒုတိယအကြိမ် ပြည်ထောင်စုလွှတ်တော် နဝမပုံမှန်အစည်းအဝေး သတ္တမနေ့ အစည်းအဝေးကို မွန်းလွဲ ၁၂:၃၅ နာရီတွင် ရပ်နားပါသည်။</speech>
</postface>
</transcript>
</doc>
