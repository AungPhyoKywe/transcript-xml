<doc>
<docinfo>
<docno>02-03-08.xml</docno>
<pdf>02-03-08.pdf</pdf>
<term value="02">ဒုတိယအကြိမ်</term>
<session value="03" />
<sittingday value="08" />
<legislature value="union">ပြည်ထောင်စုလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် တတိယပုံမှန်အစည်းအဝေး အဋ္ဌမနေ့မှတ်တမ်း</title>
<date>၁၃၇၈ ခုနှစ်၊ နတ်တော်လပြည့်ကျော် ၁ ရက် ၊ (၂၀၁၆ ခုနှစ်၊ ဒီဇင်ဘာလ ၁၅ ရက်)(ကြာသပတေးနေ့</date>
</docinfo>
<transcript>
<preface>
<p>နေပြည်တော်ရှိ ပြည်ထောင်စုလွှတ်တော် အစည်းအဝေးခန်းမတွင် ဒုတိယအကြိမ် ပြည်ထောင်စု လွှတ်တော် တတိယပုံမှန်အစည်းအဝေး အဋ္ဌမနေ့ကို နံနက် ၁၀:ဝဝ နာရီင်ကျင်းပပါသည်။ ပြည်ထောင်စုလွှတ်တော် အစည်းအဝေးတွင် နာယကအဖြစ် အမျိုးသားလွှတ်တော် ဥက္ကဋ္ဌ မန်းဝင်းခိုင်သန်းက ဆောင်ရွက်ပြီး အခမ်းအနားမှူးအဖြစ် ပြည်ထောင်စုလွှတ်တော်ရုံး ညွှန်ကြားရေးမှူးချုပ် ဦးကျော်စိုးက ဆောင်ရွက်ပါသည်။</p>
<title>ပြည်ထောင်စုလွှတ်တော် နာယက နေရာယူခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် တတိယပုံမှန်အစည်းအဝေးရဲ့ အဋ္ဌမနေ့ အစီအစဉ် စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="speaker">အားလုံးမင်္ဂလာပါ။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<title>ပြည်ထောင်စုလွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယအကြိမ် ပြည်ထောင်စုလွှတ်တော် တတိယပုံမှန်အစည်းအဝေး အဋ္ဌမနေ့မှာ ပြည်ထောင်စုလွှတ်တော် ကိုယ်စားလှယ်များစိစစ်ရေးကော်မတီရဲ့ တင်ပြချက်အရ အစည်းအဝေးတက်ရောက်ခွင့်ရှိတဲ့ ပြည်ထောင်စု လွှတ်တော်ကိုယ်စားလှယ်ဦးရေ စုစုပေါင်း ၆၄ရ ဦးရှိပြီး ဒီကနေ့အစည်းအဝေးကို ၅၈၃ ဦး တက်ရောက်ပါတယ်။ တက်ရောက်ခွင့်ရှိတဲ့ ကိုယ်စားလှယ်ဦးရေစုစုပေါင်းရဲ့ ၉၀.၁၁ ရာခိုင်နှုန်းရှိပြီး သုံးပုံတစ်ပုံထက်ကျော်လွန်တဲ့ အတွက် ပြည်ထောင်စုလွှတ်တော်ဆိုင်ရာ ဥပဒေပုဒ်မ ၂၀ နဲ့ နည်းဥပဒေ ၁၂ နည်းဥပဒေခွဲ(ခ)တို့အရ အစည်းအဝေး အထမြောက်ကြောင်းနဲ့ စတင်ကျင်းပကြောင်း ကြေညာပါတယ်။</speech>
<title>ပြည်ထောင်စုလွှတ်တော် အဋ္ဌမနေ့ အစည်းအဝေး အစီအစဉ်ကြေညာခြင်း</title>
<speech type="speaker">လွှတ်တော် ကိုယ်စားလှယ်များခင်ဗျာ။ ဒုတိယအကြိမ် ပြည်ထောင်စုလွှတ်တော် တတိယပုံမှန်အစည်းအဝေး အဋ္ဌမနေ့ အစီအစဉ်ကို လွှတ်တော်ကိုယ်စားလှယ်များထံ ဖြန့်ဝေထားတဲ့အတိုင်း ဆက်လက်ဆောင်ရွက်ပါမယ်။</speech>
<title>အစည်းအဝေးမတက်ရောက်နိုင်သော ပြည်ထောင်စုလွှတ်တော် ကိုယ်စားလှယ်များ ခွင့်ပန်ကြားခြင်းနှင့် အစည်းအဝေးတက်ရောက်မှု အခြေအနေကို မှတ်တမ်းတင်ခြင်း</title>
<speech type="speaker">အစီအစဉ်(၄) ဖြစ်ပါတယ်။ ဒီကနေ့ အစည်းအဝေးကို မတက်ရောက်နိုင်တဲ့ ပြည်ထောင်စုလွှတ်တော် ကိုယ်စားလှယ်များအတွက် ပြည်ထောင်စုလွှတ်တော် ကိုယ်စားလှယ်များစိစစ်ရေး ကော်မတီက ခွင့်ပန်ကြားဖို့ ဖြစ်ပါတယ်။</speech>
<speech><mp id="1157">ဦးမင်းဦး(အတွင်းရေးမှူး၊ ကိုယ်စားလှယ်များစိစစ်ရေးကော်မတီ)</mp>လေးစားအပ်ပါတဲ့ ပြည်ထောင်စုလွှတ်တော် နာယကကြီးခင်ဗျား။ ယနေ့ကျင်းပပြုလုပ်တဲ့ ဒုတိယအကြိမ် ပြည်ထောင်စုလွှတ်တော် တတိယပုံမှန်အစည်းအဝေး အဋ္ဌမနေ့ ၁၅-၁၂-၂၀၁၆ ရက်နေ့မှာ အစည်းအဝေးသို့ တက်ရောက်နိုင်ခြင်းမရှိတဲ့ ပြည်ထောင်စုလွှတ်တော် ကိုယ်စားလှယ်များရဲ့ကိုယ်စား ပဲခူးတိုင်းဒေသကြီး မဲဆန္ဒနယ်အမှတ်(၆)မှ အမျိုးသား လွှတ်တော်ကိုယ်စားလှယ်၊ ပြည်ထောင်စုလွှတ်တော် ကိုယ်စားလှယ်များစိစစ်ရေးကော်မတီ အတွင်းရေးမှူး ဖြစ်သူ ကျွန်တော် ဦးမင်းဦးက ခွင့်ပန်ကြားသွားမှာ ဖြစ်ပါတယ်။ ယနေ့အစည်းအဝေးသို့ တက်ရောက်နိုင်ခြင်း မရှိတဲ့ ပြည်ထောင်စုလွှတ်တော်ကိုယ်စားလှယ်များမှာ - - ဦးတင်စိုး ဖားကန့်၊ - ဦးနေလင်းအောင် မင်းတပ်၊ - ဦးနီယာအုပ် ဟားခါး၊ - ဒေါက်တာဝင်းအောင် ခင်ဦး၊ ဦးသက်နောင် လဟယ်၊ - ဒေါ်ခင်စန်းလှိုင် - ဒေါ်အေးအေးမူ(ခ) ရှားမီး ကလေး၊ - ဦးအောင်စိုး သရက်ချောင်း၊ - ဒေါက်တာသန်းအောင်စိုး မင်းလှ၊ - ဦးခင်အေး နတ်တလင်း၊ - ဒေါ်မြခွာညိုဦး - ဦးခင်မောင်ဦး ကျောက်တံခါး၊ - ဒေါ်ခင်သန်းနု မင်းတုန်း၊ - ဦးတိုးရွှေ(ခ)ဒေါက်တာတင်ဌေးအောင် ရေစကြို၊ သန်လျင်၊ မင်္ဂလာတောင်ညွန့်၊ ကိုကိုးကျွန်း၊ - ဒေါက်တာလင်းလင်းကျော် - ဒေါ်မိကွန်ချမ်း - ဦးလွင်ကိုလတ် - ဒေါ်ဖြူဖြူသင်း - သူရဦးသက်ဆွေ - ဒေါက်တာသက်သက်ခိုင် - ဦးကျင်ဝမ်း - ဦးစိုင်းသန့်ဇင် - ဦးတင်အေး - ဒေါ်နန်းခမ်းအေး - ဒေါက်တာစိုးမိုးသူ - ဦးစိန်ဝင်း - ဗိုလ်မှူးချုပ်တင်စိုး ဦးရယ်(ခ)ဦးမြင့်သန်းထွန်း - ဒေါ်ရှားမူ - ဦးစိုင်းသန်းနိုင် - ဦးစောမိုးမြင့်(ခ)ဆင်မြူရယ် - ဦးစောသန်းထွဋ် - ဦးဂင်ကမ်းလျန် - ဦးဇော်မင်း - ဒေါက်တာဝင်းမြင့် - ဦးအောင်ကြည်ညွန့် - ဒေါ်သီရိရတနာ - ဦးစိုးဝင်း - ဦးကျော်ထွေး - ဦးဌေးဦး ဦးကျော်နိုင် - ဦးဇော်မင်းလတ်(ခ) ဟိုပန်၊ သီပေါ၊ မက်မန်း၊ နမ္မတူ၊ မြောင်းမြ၊ မအူပင်၊ တပ်မတော်သား၊ ကယား-၁၊ ကယား-၅၊ ကရင်-၅၊ ကရင်-၁၊ ကရင်-၂၊ ချင်း-၅၊ စစ်ကိုင်း-၆၊ ပဲခူး-၁၁၊ မကွေး-၄၊ မွန်-၁၂၊ ရခိုင်-၁၂၊ ရန်ကုန်-၈၊ ရန်ကုန်-၂၊ ရန်ကုန်-၁၂ နှင့် တို့ဖြစ်ကြပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြုထားသူ ၂၂ ဦး ရှိပြီး၊ ယနေ့ ခွင့်ပန်ကြားသူ ၄၂ ဦး ဖြစ်တဲ့အတွက် စုစုပေါင်းခွင့်ပန်ကြားသူ ၆၄ ဦး ဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနဲ့ ယနေ့ခွင့်ပန်ကြားသူ ပြည်ထောင်စုလွှတ်တော်ကိုယ်စားလှယ် ၄၂ ဦးအား ခွင့်အဖြစ်သတ်မှတ် ခွင့်ပြုပေးနိုင်ပါရန် ပြည်ထောင်စုလွှတ်တော် နာယကကြီးအား လေးစားစွာ ပန်ကြားတင်ပြအပ်ပါတယ် ခင်ဗျား။</speech>
<speech type="speaker">ခွင့်ပန်ကြားသူအားလုံးကို ခွင့်ပြုပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် တတိယပုံမှန်အစည်းအဝေး အဋ္ဌမနေ့ကို တက်ရောက်ခွင့်ရှိတဲ့ လွှတ်တော်ကိုယ်စားလှယ် ၆၄ရ ဦး၊ ယခင်က ခွင့်ပြုထားသူ ၂၂ ဦး၊ ယနေ့ခွင့်ပန်ကြား၍ ခွင့်ပြုထားသူ ၄၂ ဦး ဖြစ်တဲ့အတွက် ခွင့်ပြုထားသူ စုစုပေါင်း ၆၄ ဦး ဖြစ်ပြီး ခွင့်မဲ့ပျက်ကွက်သူမရှိပါ။ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေ တင်ပြချက်ကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">ပြည်ထောင်စုလွှတ်တော်က သဘောတူတဲ့အတွက် လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို ပြည်ထောင်စုလွှတ်တော်ဆိုင်ရာ နည်းဥပဒေ ၄ နည်းဥပဒေခွဲ(ခ) အရ အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value="Order">
<title>နိုင်ငံတော်သမ္မတထံမှ ပေးပို့ထားသော သမ္မတရုံးဝန်ကြီးဌာနနှင့် စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနတို့တွင် ဒုတိယဝန်ကြီးများ ခန့်အပ်တာဝန်ပေးခြင်းကို တင်ပြခြင်းနှင့် လွှတ်တော်က မှတ်တမ်းတင်ခြင်း</title>
<speech type="speaker">အစီအစဉ်(၅) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ သမ္မတရုံး ဝန်ကြီးဌာန ဒုတိယဝန်ကြီးအဖြစ် ဦးမင်းသူ နဲ့ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာန ဒုတိယ ဝန်ကြီးအဖြစ် ဦးလှကျော် တို့အား ခန့်အပ်တာဝန်ပေးခြင်းနဲ့စပ်လျဉ်းပြီး နိုင်ငံတော်သမ္မတထံမှ ပြည်ထောင်စု လွှတ်တော် နာယက ထံသို့ နိုင်ငံတော်သမ္မတရုံးရဲ့ ၁၂-၁၂-၂၀၁၆ ရက်စွဲပါစာအမှတ်၊ ၁၀၇(၁)/၈/ သမ္မတရုံးဖြင့် ပေးပို့ထားပါတယ်။ အထက်ပါ ဒုတိယဝန်ကြီးများ ခန့်အပ်တာဝန်ပေးခြင်းကို ပြည်ထောင်စုလွှတ်တော်ဆိုင်ရာ ဥပဒေ ပုဒ်မ ၂၁ ပုဒ်မခွဲ(ခ)အရ လွှတ်တော်က မှတ်တမ်းတင်ကြောင်း ကြေညာပါတယ်။</speech>
</section>
<section value="Motion">
<motion>
<title>နိုင်ငံတော်သမ္မတထံမှ ပေးပို့ထားသော မဟာမဲခေါင်ဒေသခွဲ အဖွဲ့ဝင်နိုင်ငံများ အကြားမဟာမဲခေါင်ဒေသခွဲ ခရီးသွားလုပ်ငန်းညှိနှိုင်းရေးရုံး ထူထောင်ရေး သဘောတူညီချက်ကို မြန်မာနိုင်ငံမှပါဝင်လက်မှတ်ရေးထိုးရန် | ကိစ္စနှင့်စပ်လျဉ်း၍ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်က လွှတ်တော်သို့ ရှင်းလင်းတင်ပြခြင်း</title>
<speech type="speaker">အစီအစဉ်(၆) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံတော် သမ္မတထံမှပေးပို့ထားတဲ့ မဟာမဲခေါင်ဒေသခွဲ အဖွဲ့ဝင်နိုင်ငံများအကြား မဟာမဲခေါင်ဒေသ ခရီးသွားလုပ်ငန်း ညှိနှိုင်းရေးရုံးထူထောင်ရေး သဘောတူညီချက်ကို မြန်မာနိုင်ငံမှပါဝင် လက်မှတ်ရေးထိုးရန်ကိစ္စနှင့်စပ်လျဉ်းပြီး နိုင်ငံတော်သမ္မတရုံးရဲ့ ၉-၁၂-၂၀၁၆ ရက်စွဲပါစာအမှတ်၊ ၃(၁)/၁/ သမ္မတရုံးဖြင့် ပြည်ထောင်စုလွှတ်တော် နာယကထံသို့ ပေးပို့ထားပါတယ်။ ယင်းကိစ္စနဲ့ စပ်လျဉ်းပြီး သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က လွှတ်တော်သို့ ရှင်းလင်းတင်ပြဖို့ ဖြစ်ပါတယ်။</speech>
<speech><agency id="22">ဦးအုန်းမောင်(ပြည်ထောင်စုဝန်ကြီး၊ ဟိုတယ်နှင့်ခရီးသွားလာရေးဝန်ကြီးဌာန)</agency>လေးစား အပ်ပါသော ပြည်ထောင်စုလွှတ်တော် နာယကကြီးနှင့်တကွ လွှတ်တော် ဥက္ကဋ္ဌများ၊ လွှတ်တော်ကိုယ်စားလှယ် ကြီးများအားလုံး ကိုယ်စိတ်နှစ်ဖြာ ကျန်းမာချမ်းသာပြီး မင်္ဂလာအပေါင်းနဲ့ ပြည့်စုံပါစေကြောင်း ကျွန်တော် ဟိုတယ်နှင့်ခရီးသွားလာရေးဝန်ကြီးဌာန ပြည်ထောင်စုဝန်ကြီး ဦးအုန်းမောင်က ဆုမွန်ကောင်း တောင်းအပ် ပါတယ်။ ကျွန်တော့အနေနဲ့ ဒီကနေ့ ကျင်းပပြုလုပ်တဲ့ ဒုတိယအကြိမ် ပြည်ထောင်စုလွှတ်တော် တတိယ ပုံမှန်အစည်းအဝေး အဋ္ဌမနေ့၌ နိုင်ငံတော်သမ္မတထံမှပေးပို့သော မဟာမဲခေါင်ဒေသခွဲ အဖွဲ့ဝင်နိုင်ငံများ အကြား မဟာမဲခေါင်ဒေသခွဲ ခရီးသွားလုပ်ငန်း ညှိနှိုင်းရေးရုံးထူထောင်ရေး သဘောတူညီချက်ကို မြန်မာ နိုင်ငံက ပါဝင်လက်မှတ်ရေးထိုးရေးကိစ္စနဲ့စပ်လျဉ်း၍ ရှင်းလင်းတင်ပြသွားမှာ ဖြစ်ပါတယ်။ ၂၀၁ရ ခုနှစ် အတွင်း ဗီယက်နမ်နိုင်ငံတွင် ကျင်းပပြုလုပ်မည့် (၆)ကြိမ်မြောက် မဟာမဲခေါင်ဒေသခွဲနိုင်ငံဒေသများ ထိပ်သီးအစည်းအဝေးကာလအတွင်း ခရီးသွားလာရေးဝန်ကြီးများက လက်မှတ်ရေးထိုးမည့် မဟာမဲခေါင် ဒေသခွဲ အဖွဲ့ဝင်နိုင်ငံများအကြား မဟာမဲခေါင်ဒေသခွဲ ခရီးသွားလုပ်ငန်းညှိနှိုင်းရေးရုံးထူထောင်ရေး သဘော တူညီချက်ကို မြန်မာနိုင်ငံမှ ပါဝင်လက်မှတ်ရေးထိုးရန် စီစဉ်ဆောင်ရွက်လျက်ရှိပါတယ်။ မဟာမဲခေါင် ဒေသခွဲအဖြစ် ခရီးသွားလုပ်ငန်းဆိုင်ရာ မဟာဗျူဟာကို အကောင်အထည်ဖော်ဆောင်ရွက်ရာမှာ အထောက် အကူပြုနိုင်ရေး အတွင်းရေးမှူးရုံး တစ်ရုံး၏ လုပ်ငန်းတာဝန်များကို ဆောင်ရွက်ရန် ထိုင်းနိုင်ငံ ဘန်ကောက် မြို့၌ မဟာမဲခေါင်ဒေသခွဲ ခရီးသွားလုပ်ငန်းညှိနှိုင်းရေးရုံးထူထောင်ရေးကိစ္စကို ၂၀၀၅ ခုနှစ်၊ မတ်လ ၂၅ ရက်နေ့တွင် ကမ္ဘောဒီးယားနိုင်ငံ၊ ဆီရမ်ရိမြို့၌ ကျင်းပပြုလုပ်ခဲ့သော (၁၆)ကြိမ်မြောက် မဟာမဲခေါင်ဒေသခွဲ ခရီးသွားလုပ်ငန်းအဖွဲ့အစည်းအဝေး၌ အဖွဲ့ဝင်နိုင်ငံများက သဘောတူဆုံးဖြတ်ခဲ့ကြပါတယ်။ ဆုံးဖြတ်ချက် အရ ရုံးဖွင့်လှစ်တည်ထောင်ကာ အဖွဲ့ဝင်နိုင်ငံများဖြစ်သော ကမ္ဘောဒီးယား၊ တရုတ်၊ လာအို၊ မြန်မာ၊ ထိုင်းနဲ့ ဗီယက်နမ်နိုင်ငံ တို့အကြား ပူးပေါင်းဆောင်ရွက်ရေးလုပ်ငန်းများကို လုပ်ဆောင်ခဲ့ကြပါတယ်။ ယင်းရုံးကို ထိုင်းနိုင်ငံတွင် မှတ်ပုံတင်သည့် အဖွဲ့ဝင် ၆ နိုင်ငံဆိုင်ရာ တရားဝင်အဖွဲ့အစည်းတစ်ရပ် အဖြစ် အဆင့်မြှင့်တင်ရန်အတွက် ၂၀၁၄ ခုနှစ်၊ ဒီဇင်ဘာလ ၁၉ ရက်မှ ၂၀ ရက်အထိ ထိုင်းနိုင်ငံ၊ ဘန်ကောက်မြို့၌ ကျင်းပပြုလုပ်ခဲ့သော (၅)ကြိမ်မြောက် မဟာမဲခေါင်ဒေသခွဲနိုင်ငံများ ထိပ်သီးအစည်း အဝေးတွင် အဖွဲ့ဝင်နိုင်ငံများက သဘောတူခဲ့ကြပါတယ်။ မဟာမဲခေါင်ဒေသခွဲ ခရီးသွားလာရေးလုပ်ငန်း ညှိနှိုင်းရေးရုံးကို အဖွဲ့ဝင် ၆ နိုင်ငံဆိုင်ရာ တရားဝင်အဖွဲ့အစည်းတစ်ရပ်အနေဖြင့် အဆင့်မြှင့်တင်နိုင်ရေး အတွက် ယင်းသဘောတူညီချက်ကို ပါဝင်လက်မှတ်ရေးထိုးခြင်းဖြင့် (က) မဟာမဲခေါင်အဖွဲ့ဝင်နိုင်ငံများ အကြား စီးပွားရေးဖွံ့ဖြိုးတိုးတက်မှုနှင့် သဘာဝပတ်ဝန်းကျင်ရေရှည်တည်တံ့မှုတို့တွင် နိုင်ငံတကာအဖွဲ့ အစည်းများနှင့် ခရီးသွားလုပ်ငန်းများ၏ ပူးပေါင်းပါဝင်မှုကို မြှင့်တင်နိုင်မည်ဖြစ်ပြီး လုပ်ငန်းအစီအစဉ်များ အကောင်အထည်ဖော်ဆောင်ရွက်ရာတွင်လည်း အဖွဲ့ဝင်နိုင်ငံများအကြား ပိုမိုထိရောက်စွာ ပူးပေါင်း ဆောင်ရွက်နိုင်မည်ဖြစ်ခြင်း၊ (ခ) ယင်းရုံးက အဖွဲ့ဝင်နိုင်ငံများအကြား ညှိနှိုင်းရေးမှူးအဖြစ် ဆောင်ရွက်ပြီး အစိုးရ၊ ပုဂ္ဂလိက မိတ်ဖက်အဖွဲ့အစည်းများနှင့် မြို့ပြလူမှုအဖွဲ့အစည်းများအကြား ခရီးသွားလုပ်ငန်းဈေးကွက် ရှာဖွေမြှင့်တင်ရေး၊ ခရီးစဉ်ဒေသများနှင့် ခရီးသွားဆွဲဆောင်နေမှုများ ဖွံ့ဖြိုးရေး၊ စွမ်းရည်ထူထောင်ရေး၊ ရင်းနှီးမြှုပ်နှံမှုတိုးမြှင့်ရေးနှင့် ခရီးသွားလာမှု လွယ်ကူချောမွေ့စေရေးတို့တွင် ပူးပေါင်းဆောင်ရွက်မှု မြှင့်တင် နိုင်ခြင်း၊(ဂ) ခရီးသွားပြပွဲများ၊ ကွန်ဖရင့်များ၊ ဆွေးနွေးပွဲများနှင့် အစည်းအဝေးများတွင် ပိုမိုပူးပေါင်း ဆောင်ရွက်နိုင်ခြင်း၊ မဟာမဲခေါင်ဒေသခွဲ ခရီးသွားလုပ်ငန်းကဏ္ဍ မဟာဗျူဟာလုပ်ငန်းစဉ်များ အကောင် အထည်ဖော်ရာတွင် ထိရောက်စွာ အကောင်အထည်ဖော်နိုင်ခြင်း စသည့်အကျိုးကျေးဇူးများကို ရရှိနိုင်မှာ ဖြစ်ပါတယ်။ သို့ဖြစ်ပါ၍ မြန်မာနိုင်ငံအနေဖြင့် မဟာမဲခေါင်ဒေသခွဲ အဖွဲ့ဝင်နိုင်ငံများအကြား မဟာမဲခေါင်ဒေသခွဲ ခရီးသွားလုပ်ငန်းညှိနှိုင်းရေးရုံး ထူထောင်ရေးသဘောတူညီချက်ကို ပါဝင်လက်မှတ်ရေးထိုးနိုင်ရေးအတွက် ပြည်ထောင်စုလွှတ်တော်ဆိုင်ရာ ဥပဒေပုဒ်မ ၆၁ ပုဒ်မခွဲ(က)၏ နောက်ဆက်တွဲ ဇယား၁ အမှတ်စဉ် ၆ ပါ ပြဋ္ဌာန်းချက်အရ ပြည်ထောင်စုလွှတ်တော်၏ အတည်ပြုချက် ရယူပေးနိုင်ပါရန် ရှင်းလင်းတင်ပြအပ်ပါတယ် ခင်ဗျား။ အားလုံးကို ကျေးဇူးတင်ပါတယ်။ သဘောတူညီချက် အပြည့်အစုံကို နောက်ဆက်တွဲဖြင့် ဖော်ပြထားပါသည်။</speech>
<title>အထက်ပါကိစ္စနှင့်စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ် ရှိပါက အမည်စာရင်းတင်သွင်းနိုင်ကြောင်း ကြေညာခြင်း</title>
<speech type="speaker">အစီအစဉ်(၇) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံတော် သမ္မတထံမှ ပေးပို့စာအပါအဝင် စာချုပ်မိတ္တူကို လွှတ်တော်ကိုယ်စားလှယ်များထံ ဖြန့်ဝေထားပါတယ်။ အထက်ပါကိစ္စနဲ့စပ်လျဉ်းပြီး ဆွေးနွေးလိုတဲ့ လွှတ်တော်ကိုယ်စားလှယ်များရှိပါက ၁၉-၁၂-၂၀၁၆ ရက် (တနင်္လာနေ့) မွန်းလွဲတစ်နာရီ (၁၃၀၀နာရီ) နောက်ဆုံးထား၍ ပြည်ထောင်စုလွှတ်တော်ရုံး ညွှန်ကြားရေးမှူးချုပ် ထံ အမည်စာရင်း တင်သွင်းနိုင်ကြောင်း ကြေညာပါတယ်။</speech>
</motion>
<motion>
<title>နိုင်ငံတော်သမ္မထံမှ ပေးပို့ထားသော လူကုန်ကူးမှု အထူးသဖြင့် အမျိုးသမီးများနှင့် ကလေးသူငယ်များအပေါ် လူကုန်ကူးမှု တိုက်ဖျက်ရေးဆိုင်ရာအာဆီယံ ကွန်ဗင်းရှင်းသို့ မြန်မာနိုင်ငံမှ အတည်ပြုဝင်ရောက်ရန် “ကိစ္စနှင့်စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၈) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံတော် သမ္မတထံမှပေးပို့ထားတဲ့ လူကုန်ကူးမှု အထူးသဖြင့် အမျိုးသမီးများနှင့် ကလေးသူငယ်များအပေါ် လူကုန်ကူးမှုတိုက်ဖျက်ရေးဆိုင်ရာ အာဆီယံကွန်ဗင်းရှင်းသို့ မြန်မာနိုင်ငံမှ အတည်ပြုဝင်ရောက်ရန်ကိစ္စနဲ့ စပ်လျဉ်းပြီး ၇-၁၂-၂၀၁၆ ရက်က ကျင်းပပြုလုပ်တဲ့ ပြည်ထောင်စုလွှတ်တော် တတိယပုံမှန် အစည်းအဝေး ဆဋ္ဌမနေ့မှာ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်က လွှတ်တော်သို့ ရှင်းလင်းတင်ပြခဲ့ပြီး ဖြစ်ပါတယ်။ ယင်းကိစ္စနဲ့စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော်ကိုယ်စားလှယ် ၂၀ ဦး ရှိပါတယ်။ လွှတ်တော်ကိုယ်စားလှယ် တစ်ဦးစီအတွက် သတ်မှတ်ချိန် ၆ မိနစ်အတွင်း ဆွေးနွေးကြဖို့ ဖြစ်ပါတယ်။</speech>
<speech type="speaker">ဦးစွာ ဒေါက်တာစံရွှေဝင်း ရေကြည်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1604">ဒေါက်တာစံရွှေဝင်း(ရေကြည်မဲဆန္ဒနယ်၊ ဧရာဝတီတိုင်းဒေသကြီး)</mp>လေးစားရပါသော ပြည်ထောင်စုလွှတ်တော် နာယကကြီး၊ ပြည်သူ့လွှတ်တော်ဥက္ကဋ္ဌ၊ ပြည်ထောင်စုအဆင့် တာဝန်ရှိပုဂ္ဂိုလ်များနှင့် ပြည်ထောင်စုလွှတ်တော် ကိုယ်စားလှယ်များ၊ ဧည့်သည်တော်များအားလုံး မင်္ဂလာပါခင်ဗျာ။ ကျွန်တော် ကတော့ ဧရာဝတီတိုင်းဒေသကြီး ရေကြည်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ပြည်သူ့လွှတ်တော် ကျန်းမာရေးနှင့် အားကစားဖွံ့ဖြိုးတိုးတက်ရေးကော်မတီ ဥက္ကဋ္ဌ ဒေါက်တာစံရွှေဝင်း ဖြစ်ပါတယ်။ ကျွန်တော့အနေနဲ့ နိုင်ငံတော်သမ္မတရုံးမှ ၁-၁၂-၂၀၁၆ ရက်စွဲပါစာအမှတ်၊ ၃(၁)/၁/သမ္မတရုံး စာဖြင့် ပြည်ထောင်စုလွှတ်တော် နာယကထံ ပေးပို့ထားတဲ့ လူကုန်ကူးမှု အထူးသဖြင့် အမျိုးသမီးများနဲ့ ကလေးများအပေါ် လူကုန်ကူးမှုတိုက်ဖျက်ရေးဆိုင်ရာ အာဆီယံကွန်ဗင်းရှင်းကို မြန်မာနိုင်ငံမှ အတည်ပြု ဝင်ရောက်ရန်ကိစ္စနဲ့ ပတ်သက်၍ အကြံပြုတင်ပြဆွေးနွေးမှာ ဖြစ်ပါတယ်။ နာယကကြီးခင်ဗျာ။ လူကုန်ကူးခြင်းဟာ ကျွန်တော်တို့ ဒေသအတွင်းမှာသာမကဘဲနဲ့ တစ်ကမ္ဘာ လုံးမှာဖြစ်ပျက်နေတဲ့ ကိစ္စရပ်တစ်ခုဖြစ်ပါတယ်။ လေ့လာမှုများအရ တစ်ကမ္ဘာလုံးမှာ တစ်နှစ် တစ်နှစ်ကို လူကုန်ကူးမှုက ရရှိငွေဟာ ဘီလီယံ ၁၅၀ US ရှိတယ်လို့ သိရှိရပါတယ်။ တစ်ဆက်တည်းမှာပဲ လူကုန်ကူးမှုဟာ မူးယစ်ဆေးဝါး ရောင်းဝယ်ဖောက်ကားမှုနဲ့ လက်နက်ရောင်းဝယ်ဖောက်ကားမှုများနဲ့လည်း ဆက်စပ်နေတယ် လို့လည်း သိရှိရပါတယ်။ ကျွန်တော်တို့ အာဆီယံဒေသအတွင်းမှာ ၁၀ နိုင်ငံရှိပြီးတော့ လူဦးရေအားဖြင့် ၆၁၆ သန်းရှိပါတယ်။ အလုပ်လုပ်နိုင်တဲ့ လူဦးရေ ၂၃၂ သန်းရှိပြီးတော့ ရွှေ့ပြောင်းလုပ်သားဟာ အာဆီယံ ဒေသအတွင်းမှာ ၁၄ သန်း ရှိပါတယ်။ ဒီရွှေ့ပြောင်းလုပ်သားများ များပြားခြင်းဟာလည်းပဲ လူကုန်ကူးမှုနဲ့ သွယ်ဝိုက်ပြီးတော့ဆက်စပ်နေတဲ့ ကိစ္စတစ်ရပ်ဖြစ်ပါတယ်။ ကျွန်တော်တို့ မြန်မာနိုင်ငံအနေနဲ့ ခရီးဆုံး နိုင်ငံများ (Destination Countries)များကို လူကုန်ကူးရာမှာ ကျွန်တော်တို့ နိုင်ငံအနေနဲ့ လူကုန်ကူးမှုအတွက် မူလဖြစ်ပွားရာနိုင်ငံ (Source Country) တစ်ခုဖြစ်သလို ကြားခံနိုင်ငံ (Transit Country) တစ်ခုလည်း ဖြစ်တာကို တွေ့ရှိရပါတယ်။ နာယကကြီးခင်ဗျာ။ Power Point ဖြင့် တင်ပြခွင့်ပြုပါရန် မေတ္တာရပ်ခံအပ်ပါတယ်။ ဒီပုံမှာမြင်ရတဲ့ အတိုင်း ကျွန်တော်တို့ ဒေသအတွင်းဟာ အာဆီယံတိုင်းပြည်အတွင်းသာမကဘဲနဲ့ မဲခေါင်မဟာဒေသတစ်ခုလုံးနဲ့ တစ်ကမ္ဘာလုံးပေါ်မှာ ကျွန်တော်တို့ လူကုန်ကူးမှုလုပ်ငန်းများကို ဆောင်ရွက်နေတဲ့အကြောင်းကို တွေ့ရှိရမှာ လေ့လာမှုများအရ ကျွန်တော်တို့နိုင်ငံကနေပြီးတော့ တရုတ်ပြည်သူ့သမ္မတနိုင်ငံကို လူကုန် ကူးတာဟာဆိုရင် ၆၄.၃ ရာခိုင်နှုန်း၊ ထိုင်းနိုင်ငံကို ၁၃.၆ ရာခိုင်နှုန်း၊ မလေးရှားနိုင်ငံကို ၃.ရ ရာခိုင်နှုန်းနဲ့ စင်္ကာပူ၊ အင်ဒိုနီးရှား၊ ကာတာနဲ့ အမေရိကန်နိုင်ငံများကို ၀.၂ ရာခိုင်နှုန်းစီ လူကုန်ကူးမှုလုပ်ငန်းများကို ဆောင်ရွက်နေတယ်ဆိုတဲ့အကြောင်းကို သိရှိရပါတယ်။ လူကုန်ကူးမှုမှာ ဆောင်ရွက်တဲ့အချက် ၁၃ ချက် ဖြစ်ပါတယ်။ သို့သော်လည်း အဓိကအားဖြင့်တော့ ကျွန်တော်တို့က လိင်အမြတ်ထုတ်ခြင်းလုပ်ငန်း၊ အဓမ္မစေခိုင်းခြင်းလုပ်ငန်းနဲ့ Organ Trafficking လို့ခေါ်တဲ့ အင်္ဂါရောင်းဝယ်မှုလုပ်ငန်းများဟာ တစ်ကမ္ဘာ လုံးမှာ ပျံ့နှံနေတဲ့ကိစ္စဖြစ်ပါတယ်။ ဆေးပညာတိုးတက်လာတာနဲ့အမျှ ကိုယ်အင်္ဂါအစားထိုးကုသခြင်းလုပ်ငန်း ဟာလည်း အောင်မြင်တဲ့လုပ်ငန်းတစ်ရပ် ဖြစ်လာတဲ့အတွက်ကြောင့် ဒီအစားထိုးဖို့အတွက် ကိုယ်အင်္ဂါတွေ၊ အစိတ်အပိုင်းတွေ အများကြီးလိုလာပါတယ်။ ဒီလိုလာတဲ့ ကိုယ်အင်္ဂါအစိတ်အပိုင်းတွေအတွက် အများဆုံး ကတော့ ကျွန်တော်တို့ ကုန်ကူးမှုခံရတဲ့ပုဂ္ဂိုလ်များဆီကနေပြီးတော့ ရရှိတယ်ဆိုတဲ့အကြောင်းကိုလည်း သိရှိရပါတယ်။ နာယကကြီးခင်ဗျာ။ ဆက်လက်တင်ပြမယ့် ပုံများကတော့ ကျွန်တော်တို့ ဒီလူကုန်ကူးခြင်းခံရတဲ့ အမျိုးသမီးများ၊ ကလေးများနဲ့ အခြားပုဂ္ဂိုလ်များရဲ့ ခံစားရတဲ့ဒုက္ခတွေကို သိစေလိုတဲ့အတွက် တင်ပြခြင်း ဖြစ်ပါတယ်။ ဒီနောက်ဆုံးပုံကတော့ ကျွန်တော်တို့ ပြန်လည်ရောက်ရှိလာတဲ့ အမျိုးသမီးများကို ပြန်လည် ထူထောင်ရေးကိစ္စတွေမှာ ကူညီဆောင်ရွက်ပေးနေတဲ့ပုံ ဖြစ်ပါတယ်။ အဲဒီတော့ ဒီမှာ ကျွန်တော်တို့အနေနဲ့ ဒီလူကုန်ကူးမှုကိစ္စကို ထဲထဲဝင်ဝင် ဆောင်ရွက်ဖို့အတွက်ကို အာဆီယံကွန်ဗင်းရှင်းမှာ ကျွန်တော်တို့ ပါဝင် လက်မှတ်ရေးထိုးထားတာ ဖြစ်ပါတယ်။ ဒီကွန်ဗင်းရှင်းရဲ့ ရည်ရွယ်ချက်များအဖြစ်နဲ့လည်း လူကုန်ကူးမှု အထူးသဖြင့် အမျိုးသမီးများနဲ့ ကလေးများအပေါ် လူကုန်ကူးမှုတားဆီးတိုက်ဖျက်ရန်နဲ့ လူကုန်ကူးမှု အတွက် ထိရောက်သောပြစ်ဒဏ်များ ချမှတ်ရန်၊ လူ့အခွင့်အရေး အပြည့်အဝဖြင့် ကာကွယ်စောင့်ရှောက် ပေးရန်နဲ့ အဖွဲ့ဝင်နိုင်ငံချင်းချင်း ပူးပေါင်းဆောင်ရွက်ရန်ဆိုပြီးတော့ တင်ပြထားတာဖြစ်ပါတယ်။ ဒီထဲမှာ အခန်း ရ ခန်းနဲ့ ပုဒ်မပေါင်း ၃၁ ခု ပါဝင်ပါတယ်။ ဒီပုဒ်မများမှာလည်း ကျွန်တော်တို့ Protection လို့ခေါ်တဲ့ morzuscoseerpose:1 Prevention caloo als cossos Closem zbe:1 Prosecutions လို့ခေါ်တဲ့ ဥပဒေအရဆောင်ရွက်ခြင်းနဲ့ ကျန်တဲ့ International and Regional Cooperation ဆိုတဲ့ ကိစ္စရပ်များကိုလည်း အားလုံးပူးပေါင်းပါဝင် ဆောင်ရွက်ထားတာဖြစ်ပါတယ်။ ထဲထဲဝင်ဝင်လည်း လေ့လာ ထားတာဖြစ်ပါတယ်။ ဒီအာဆီယံကွန်ဗင်းရှင်းကို အာဆီယံ ၁၀ နိုင်ငံမှ အကြီးအကဲများဟာ ၂၀၁၅ ခုနှစ်၊ နိုဝင်ဘာလ ၂၁ ရက်နေ့မှာ လက်မှတ်ရေးထိုး ထားပြီးဖြစ်တဲ့အပြင် အာဆီယံ ၃ နိုင်ငံမှလည်း အတည်ပြု ဝင်ရောက်ပြီးဖြစ်တဲ့အတွက် မြန်မာနိုင်ငံအနေနဲ့လည်း အတည်ပြုဝင်ရောက်သင့်ကြောင်း တင်ပြအပ်ပါတယ်။ ဆက်လက်ပြီး အကြံပြု ဆွေးနွေးလိုတဲ့ တစ်ချက်ကတော့ ဒီတင်ပြချက်ထဲမှာ ကျွန်တော်တို့ Prevention orops: mozale:1 Protection prope: m zufbe:cp C$003:osmoo vascossos. ကြိုတင်ကာကွယ်ခြင်းနဲ့ ကာကွယ်စောင့်ရှောက်ခြင်းလို့ ပြန်ဆိုသင့်ကြောင်းကိုလည်း ကျွန်တော့အနေနဲ့ အကြံပြုလိုပါတယ်။ တစ်ဆက်တည်းမှာ Public Official ဆိုတဲ့ စာလုံးကိုလည်း ပြည်သူ့ဝန်ထမ်း၊ အစိုးရ ဝန်ထမ်း၊ နိုင်ငံ့ဝန်ထမ်း ဆိုပြီး ၃ မျိုး သုံးစွဲထားတာရှိပါတယ်။ ဒါကိုလည်းပဲ ပြဋ္ဌာန်းချက်မှာပါတဲ့ ပြည်သူ့ ဝန်ထမ်းအဖြစ်နဲ့သာ သတ်မှတ်ပေးဖို့အတွက်လည်း အကြံပြုတင်ပြအပ်ပါတယ်။ လူကုန်ကူးမှုမှာ ပြည်ပ လူကုန်ကူးမှုနဲ့ ပြည်တွင်းလူကုန်ကူးမှုများရှိတဲ့အတွက် ကျွန်တော်တို့ နိုင်ငံအတွင်းမှာဖြစ်ပေါ်နေတဲ့ လူကုန် ကူးမှုများကိုလည်း ထိထိရောက်ရောက် ကိုင်တွယ်ဆောင်ရွက်ဖို့ အကြံပြုတင်ပြလိုကြောင်း ပြောကြားရင်း နိဂုံးချုပ်ပါတယ်။ ကျေးဇူးတင်ပါတယ်။</speech>
<speech type="speaker">ဆက်လက်ပြီး ဒေါက်တာခင်စည်သူ လွိုင်ကော်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1364">ဒေါက်တာခင်စည်သူ (လွိုင်ကော်မဲဆန္ဒနယ်၊ ကယားပြည်နယ်)</mp>လေးစားအပ်ပါသော နာယကကြီးနှင့် အားလုံးကိုမင်္ဂလာပါလို့ နှုတ်ခွန်းဆက်ဂါရဝပြုပါတယ်။ နိုင်ငံတော်သမ္မတထံမှ ပြည်ထောင်စု လွှတ်တော် နာယကသို့ ပေးပို့ထားသော လူကုန်ကူးမှု အထူးသဖြင့်အမျိုးသမီးနှင့် ကလေးသူငယ်များ အပေါ် လူကုန်ကူးမှုတိုက်ဖျက်ရေးဆိုင်ရာ ASEAN Convention သို့ မြန်မာနိုင်ငံမှ အတည်ပြု ဝင်ရောက်ရန် ကျွန်မ ဒေါက်တာခင်စည်သူ လွိုင်ကော်မဲဆန္ဒနယ်၊ ပြည်သူ့လွှတ်တော်ကိုယ်စားလှယ်က ထောက်ခံဆွေးနွေး အကြံပြုသွားမှာဖြစ်ပါတယ်။ နာယကကြီးရှင့်။ လူကုန်ကူးမှုတားဆီးကာကွယ်ရေး ဥပဒေရဲ့ အပိုဒ် ၃ အပိုဒ်ခွဲ(က)အရ အပိုင်း ၃ ပိုင်းနဲ့ အဓိပ္ပာယ်ဖွင့်ဆိုထားပါတယ်ရှင်။ ပထမပိုင်းက လူကုန်ကူးမှုရဲ့သားကောင်ဖြစ်နိုင်သူများကို ရှာဖွေ ခေါ်ယူ၊ သယ်ယူပို့ဆောင်၊ လွှဲပြောင်း၊ လက်ခံ၊ ဝယ်ယူခြင်းစတဲ့ ပြုမူဆောင်ရွက်ချက်ဖြစ်ပါတယ်။ ဒုတိယ အပိုင်းကတော့ ဆွဲဆောင်သိမ်းသွင်း၊ စည်းရုံး၊ အင်အားသုံး၊ ခြိမ်းခြောက်၊ ဖမ်းဆီး၊ ပြန်ပေးဆွဲခြင်းနှင့် လိမ်လည်လှည့်ဖြားခြင်း၊ အာဏာကို အလွဲသုံးစားပြုခြင်း၊ သားကောင်ရဲ့အားနည်းချက်ကို အသုံးပြုခြင်းနှင့် ငွေ သို့မဟုတ် အခြားအကျိုးအမြတ်ပေးပြီးသားကောင်ရဲ့ သဘောတူညီမှုကို ရယူထိန်းချုပ် ကြိုးပမ်းခြင်း ဆိုတဲ့နည်းလမ်း ဖြစ်ပါတယ်။ တတိယအပိုင်းကတော့ ပြည့်တန်ဆာအဖြစ်၊ လိင်ကျေးကျွန်အဖြစ် အသုံးပြုရန်ထိုက်တန်တဲ့ လစာ နှင့် ခံစားခွင့်မပေးဘဲ အလုပ်များကိုစေခိုင်းရန်၊ ကျေးကျွန် သို့မဟုတ် ကျေးကျွန်နှင့် အလားတူသော အခြေအနေ များသို့ သွတ်သွင်းရန်၊ ခန္ဓာကိုယ်အစိတ်အပိုင်းများဖြစ်တဲ့ ကျောက်ကပ်၊ အသည်းနှလုံးတို့ကို ရယူရန်ဆိုတဲ့ ရည်ရွယ်ချက်တွေဖြစ်ပါတယ်။ လူကုန်ကူးမှုရဲ့ အကြောင်းတရားကတော့ ဆင်းရဲနွမ်းပါးခြင်း၊ အလုပ်အကိုင် ရှားပါးခြင်းနှင့် ပညာဗဟုသုတခေါင်းပါးခြင်းတို့ဖြစ်ပါတယ်။ အကျင့်ပျက်ခြစားမှုထိရောက်တဲ့ တရားစီရင်ရေး စနစ်မရှိမှုများဟာ ပြစ်မှုကျူးလွန်သူ ဂိုဏ်းများကို အားကောင်းအောင်မြင်စေနိုင်တဲ့ အခြေအနေများ ပိုမို ဖြစ်ပေါ်စေတဲ့အတွက် အမျိုးသမီးနှင့် ကလေးသူငယ်များအပေါ် ပုံစံမျိုးစုံနဲ့ ခေါင်းပုံဖြတ်မှု မြင့်တက်လာရ ပါတယ်။ လူကုန်ကူးမှုဖြစ်စဉ်တစ်ခုလုံး သို့မဟုတ် အဆင့်ဆင့် နောက်ကွယ်ကကြိုးကိုင်စီမံကြသူတွေကို သိမ်းသွင်းစည်းရုံးသူတွေရှိပါတယ်။ အိမ်နီးနားချင်းတွေလည်း ဖြစ်တတ်ပါတယ်။ နိုင်ငံခြားကိုတရားဝင် သွားရောက်ရန် ခက်ခဲနေသူတွေကို သတင်းအချက်အလက် အမှားများပေးပြီး မက်လုံးများနဲ့ ဒုတိယနိုင်ငံမှာ အလုပ်လုပ်ပြီး ချမ်းသာနိုင်သည်ဆိုကာ သွတ်သွင်းစည်းရုံးတတ်ပါတယ်။ ဒါကြောင့် လူကုန်ကူးခံရတဲ့ လူတွေက ရည်ရွယ်ချက်က ဘုံနန်း၊ ခံစားရတာကငရဲခန်းဆိုတဲ့ ဆောင်ပုဒ်အတိုင်း ဖြစ်လာရပါတယ်။ လူကုန်ကူးမှုဟာ ရာဇဝတ်မှုဖြစ်ပြီး ပါဝင်ပတ်သက်တဲ့ ရာဇဝတ်သားအားလုံးကို ဘယ်လိုနိုင်ငံရဲ့ဥပဒေမှ ခွင့်ပြုမှာမဟုတ်ပါဘူး။ မြန်မာနိုင်ငံရဲ့ ၂၀၀၈ ဖွဲ့စည်းပုံအခြေခံဥပဒေ ပုဒ်မ ၃၅၈ မှာ နိုင်ငံတော်သည် ကျေးကျွန်ပြုမှုနှင့် လူကုန်ကူးမှု များကို တားမြစ်သည်ဟု ပြဋ္ဌာန်းထားပါတယ်။ လူကုန်ကူးမှုများကို အမျိုးသားရေးတာဝန်တစ်ရပ်အနေနဲ့ တားဆီးကာကွယ် နှိမ်နင်းရမှာဖြစ်ပါတယ်။ ဒါကြောင့် ကျူးလွန်သူကို ထိရောက်မြန်ဆန်စွာ စုံစမ်းဖော်ထုတ်ပြီး ဥပဒေနှင့်အညီ ပြစ်ဒဏ်၊ ထိရောက်တဲ့ဥပဒေများချမှတ်ပြီး ထပ်မံမဖြစ်ပွားအောင် တားဆီးကာကွယ်ရန်ဖြစ်ပါတယ်။ လူကုန်ကူးမှုရဲ့ ၈၅ ရာခိုင်နှုန်းက အမျိုးသမီးများဖြစ်ပြီး ၄.၃၈ ရာခိုင်နှုန်းက ကလေးသူငယ်ဖြစ်ကြောင်း social action for women website poussgoos:olosušil အမေရိကန်နိုင်ငံရဲ့နှစ်စဉ်ထုတ်ပြန်တဲ့ အစီရင်ခံစာမှာ Tire watch list အရ မြန်မာနိုင်ငံဟာ ၂၀၀၁ ကနေ ၂၀၁၁ အထိ အဆင့် ၃ မှာ သတ်မှတ်ခံရပါတယ်။ အဓိပ္ပာယ်က ဥပဒေသတ်မှတ်ချက်ကို ပြည့်ဝစွာ လိုက်နာခြင်းမရှိတဲ့အပြင် လူကုန်ကူးမှုတိုက်ဖျက်ရေးအတွက် ကြိုးပမ်းအားထုတ်မှု မရှိတဲ့နိုင်ငံလို့ ခေါ် နှစ်အထိ အဆင်ဆင်သတ်မှတ်ပါတယ်။ အပြည့်အဝ လိုက်နာခြင်းမရှိသော်လည်း လိုက်နာရန် ကြိုးစားဆောင်ရွက်နေတဲ့ နိုင်ငံအဖြစ် သတ်မှတ်ခံ ရပါတယ်။ နာယကကြီးရှင့်။ မြန်မာနိုင်ငံလူကုန်ကူးမှုနှိမ်နှင်းရေးရဲတပ်ဖွဲ့ရဲ့ စစ်တမ်းအရ ၂၀၁၆ ခုနှစ်၊ ဇန်နဝါရီလမှ နိုဝင်ဘာလအထိ မြန်မာနိုင်ငံရဲ့ လူကုန်ကူးမှုထိတွေ့မှုအများဆုံးနိုင်ငံက တရုတ်နိုင်ငံဖြစ်ပြီး ဒုတိယအများဆုံးက ထိုင်းနိုင်ငံဖြစ်ပါတယ်။ လူကုန်ကူးအခံရဆုံးဒေသက ရှမ်းပြည်နယ်ဖြစ်ပြီး၊ ဒုတိယ အများဆုံးက ရန်ကုန်တိုင်း ဖြစ်ပါတယ်။ ချင်းပြည်နယ်နှင့် ကယားပြည်နယ်မှအပ ကျန်ပြည်နယ်နှင့် တိုင်း များမှာ လူကုန်ကူးခြင်းခံရပါတယ်။ လူကုန်ကူးမှုဟာ လုံးဝချုပ်ငြိမ်းပပျောက်ဖို့ မလွယ်လှပေမယ့် လူမဆန်တဲ့ လူကုန်ကူးမှုအသွင်မျိုးစုံ မပေါ်ပေါက်စေဖို့အစိုးရတွင်သာမက ပြည်သူတစ်ရပ်လုံး၊ အဖွဲ့အစည်းများအားလုံးက တက်ညီလက်ညီ စုပေါင်းကာကွယ်ရန်နှင့် လူကုန်ကူးမှုခံရတတ်တဲ့ အခြေအနေ၊ အနေအထားများကို ရှောင်ကျဉ်နိုင်ရန် သတင်းအချက်အလက်များကို ကျောင်းစာ သင်ရိုးညွှန်းတမ်းမှာ ထည့်သွင်းနိုင်ရန် တိုက်တွန်းအကြံပြုရင်း အာဆီယံလူကုန်ကူးမှု အထူးသဖြင့် အမျိုးသမီးများနှင့် ကလေးသူငယ်များအပေါ် လူကုန်ကူးမှုတိုက်ဖျက်ရေးဆိုင်ရာ ASEAN Convention သို့ မြန်မာနိုင်ငံမှ အတည်ပြုဝင်ရောက်နိုင်ရန် ထောက်ခံဆွေးနွေးလိုက်ပါတယ်ရှင်။ အားလုံးကိုကျေးဇူးတင်ပါတယ်။</speech>
<speech type="speaker">နန်းသန်းသန်းလွင် ဘားအံမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1370">ဒေါ်နန်းသန်းသန်းလွင်(ဘားအံမဲဆန္ဒနယ်၊ ကရင်ပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီး၊ ပြည်သူ့လွှတ်တော် ဥက္ကဋ္ဌနှင့်တကွ ပြည်ထောင်စုဝန်ကြီးများ၊ ပြည်ထောင်စုလွှတ်တော် ကိုယ်စားလှယ်များအားလုံး မင်္ဂလာပါရှင်။ ကျွန်မကတော့ ကရင်ပြည်နယ်၊ ဘားအံ မဲဆန္ဒနယ်မှ ပြည်သူ့လွှတ်တော်ကိုယ်စားလှယ် နန်းသန်းသန်းလွင် ဖြစ်ပါတယ်။ ကျွန်မအနေနဲ့ နိုင်ငံတော် သမ္မတထံမှပေးပို့ထားတဲ့ လူကုန်ကူးမှု အထူးသဖြင့် အမျိုးသမီးများနဲ့ကလေးသူငယ်များအပေါ် လူကုန်ကူးမှု တိုက်ဖျက်ရေးဆိုင်ရာ အာဆီယံကွန်ဗင်းရှင်းသို့ မြန်မာနိုင်ငံမှ အတည်ပြု ဝင်ရောက်ရန် ကိစ္စနှင့်စပ်လျဉ်းပြီး ထောက်ခံဆွေးနွေးသွားမှာ ဖြစ်ပါတယ်ရှင်။ နာယကကြီးရှင်။ ဒီလူကုန်ကူးမှုတိုက်ဖျက်ရေးဆိုင်ရာ အာဆီယံကွန်ဗင်းရှင်းကို လေ့လာတဲ့ အခါမှာ အခန်း(၇)ခန်းနဲ့ ပုဒ်မပေါင်း ၃၂ ခု ပါဝင်ပါတယ်။ အရှေ့တောင်အာရှနိုင်ငံများရဲ့ အဖွဲ့အစည်း၊ အာဆီယံအဖွဲ့ဝင်နိုင်ငံများကတော့ ဘရူနိုင်းဒါရုဆလမ်၊ ကမ္ဘောဒီးယားနိုင်ငံ၊ အင်ဒိုနီးရှားသမ္မတနိုင်ငံ၊ လာအိုပြည်သူ့ဒီမိုကရက်တစ်သမ္မတနိုင်ငံ၊ မလေးရှားနိုင်ငံ၊ ပြည်ထောင်စုသမ္မတမြန်မာနိုင်ငံတော်၊ ဖိလစ်ပိုင် နိုင်ငံ၊ စင်ကာပူနိုင်ငံ၊ ထိုင်းနိုင်ငံနဲ့ ဗီယက်နမ်ဆိုရှယ်လစ်သမ္မတနိုင်ငံဆိုပြီးတော့ စုစုပေါင်း ၁၀ နိုင်ငံ ဖြစ်ပါတယ်။ လူပွဲစားများကနေတစ်ဆင့် တင်ပို့ရောင်းချခံခဲ့ရတဲ့ နယ်စပ်ဖြတ်ကျော် လူကုန်ကူးမှုတွေဟာ တရုတ်နိုင်ငံကိုတော့ ၈၀ ရာခိုင်နှုန်း၊ ထိုင်းနိုင်ငံကို ၁၀ ရာခိုင်နှုန်း၊ မလေးရှားနိုင်ငံသို့ ၆ ရာခိုင်နှုန်းနဲ့ ပြည်တွင်းလူကုန်ကူးမှု ၄ ရာခိုင်နှုန်းဖြစ်ကြောင်း မြန်မာနိုင်ငံရဲ့ လူကုန်ကူးမှုတားဆီးကာကွယ်ရေးဗဟို အဖွဲ့က သတင်းထုတ်ပြန်ခဲ့ပါတယ်။ လူကုန်ကူးခံရမှုတွေရဲ့ ပုံစံတွေအရ လူကုန်ကူးမှုတိုက်ဖျက်ရေးဆိုင်ရာ ပထမ ၅ နှစ်စီမံကိန်းမှာ အတင်းအဓမ္မထိမ်းမြားလက်ထပ်မှုသည် ၆၆.ရ ရာခိုင်နှုန်းနဲ့ အများဆုံးဖြစ်ပွား ခဲ့ခြင်းဖြစ်ပြီးတော့ ပြည့်တန်ဆာပြုခြင်း ၁၃.၆ ရာခိုင်နှုန်း၊ လုပ်အားခေါင်းပုံဖြတ်မှု၊ အဓမ္မစေခိုင်းမှု ၁.၄ ရာခိုင်နှုန်း၊ အဓမ္မမွေးစားခြင်း ၀.၃ ရာခိုင်နှုန်းနဲ့ လိင်မှုဆိုင်ရာခေါင်းပုံဖြတ်မှု ၀.၂ ရာခိုင်နှုန်း ဖြစ်ပွားခဲ့ ပါတယ်။ လူကုန်ကူးမှုခံရသူတွေထဲမှာတော့ အမျိုးသမီးပါဝင်မှုဟာ ၈၅ ရာခိုင်နှုန်းရှိပြီး ငယ်ရွယ်တဲ့ အမျိုးသမီးငယ်တွေဟာ လူကုန်ကူးခံရမှုတွေမှာ အများစုကပါဝင်ကြပြီးတော့ ကလေးသူငယ်လူကုန်ကူး ခံရမှုတွေက ၄.၈ ရာခိုင်နှုန်းအထိ ဖြစ်ပွားခဲ့တာကြောင့် အထူးသဖြင့် အမျိုးသမီးများနဲ့ ကလေးသူငယ်များ အပေါ် လူကုန်ကူးမှုတိုက်ဖျက်ရေးဆိုင်ရာ အာဆီယံကွန်ဗင်းရှင်းကို အမျိုးသမီးများနဲ့ ကလေးသူငယ် များအား အထူးပြုတဲ့ လူကုန်ကူးမှုနှိမ်နင်းခြင်းနဲ့ ပြစ်ဒဏ်ပေးခြင်းဆိုင်ရာစာချုပ်နှင့် အာဆီယံပဋိညာဉ် အပေါ်ထားရှိတဲ့ ကတိကဝတ်ကို တည်မြဲစေမှာဖြစ်လို့ ထောက်ခံကြိုဆိုပါတယ်ရှင်။ နာယကကြီးရှင်။ ဤကွန်ဗင်းရှင်းရဲ့ အခန်း ၂ ပြစ်မှုကျူးလွန်ခြင်း ပုဒ်မ ၅ လူကုန်ကူးမှုပြစ်မှု ကျူးလွန်ခြင်း၊ အပိုဒ် ၂ မှာ ပြစ်မှုဖြစ်ပွားတဲ့အခါမှာ အာဆီယံအဖွဲ့ဝင်နိုင်ငံများဟာ ဥပဒေအရနဲ့ လိုအပ်တဲ့ အခြားအရေးယူမှုတွေ၊ ဆောင်ရွက်ချက်တွေကို လိုက်နာကျင့်သုံးရမယ်ဟူ၍လည်းကောင်း၊ အပိုဒ် ၃ မှာ အဖွဲ့ဝင်နိုင်ငံများသည် ဥပဒေအရ သို့မဟုတ် သင့်လျော်သော အခြားအရေးယူမှု၊ ဆောင်ရွက်မှုပုံစံများကို ကျင့်သုံးကြပါတယ်။ ပြစ်မှုကျူးလွန်သူတွေဟာ ကြီးလေးသောအကြောင်းအရာများ ကျူးလွန်ပါက ဥပဒေ အရ သာမန်ထက်ကြီးတဲ့ ပြစ်ဒဏ်များကို ကျခံရမယ်လို့ပါရှိပါတယ်။ ဒီအချက်များဟာလည်း လူကုန်ကူးမှု တိုက်ဖျက်ရေးအတွက် အလွန့်အလွန်ကို သင့်လျော်တဲ့အချက်တွေပဲ ဖြစ်ပါတယ်ရှင်။ လူကုန်ကူးမှုတားဆီး ကာကွယ်ရေးဥပဒေကိုတော့ မြန်မာနိုင်ငံမှာ နိုင်ငံတော်အေးချမ်းသာယာရေးနှင့် ဖွံ့ဖြိုးရေးကောင်စီ ဥပဒေအမှတ်(၅/၂၀၁၅)ဖြင့် ၂၀၁၅ ခုနှစ်၊ စက်တင်ဘာလ ၁၃ ရက်နေ့မှာ ပြဋ္ဌာန်းနိုင်ခဲ့ပေမယ့်လို့ ယခု (၁၁)နှစ် ကြာနေသည်အထိ နည်းဥပဒေမပြဋ္ဌာန်းနိုင်သေးပေမယ်လို့လည်း ကွန်ဗင်းရှင်းအဖွဲ့ဝင်နိုင်ငံ ဖြစ်ပြီးတော့ အာဆီယံဒေသတွေမှာ လူကုန်ကူးမှုတားဆီးကာကွယ်ရေး ပူးပေါင်းဆောင်ရွက်နိုင်သလို၊ ပြည်တွင်းလူကုန်ကူးမှုများဟာလည်း လျော့ပါးသွားမှာလည်း ဖြစ်ပါတယ်။ အခန်း(၅) ပုဒ်မ ၁၆ ရဲ့ တရားဥပဒေပြဋ္ဌာန်းခြင်းနဲ့ တရားစွဲဆိုခြင်း အပိုဒ် ၉ တွေမှာ ဤကွန်ဗင်းရှင်း နဲ့အညီ သတ်မှတ်ထားတဲ့ ပြစ်မှုဆိုင်ရာဖော်ပြချက်များနဲ့ သင့်လျော်တဲ့ တရားရေးဆိုင်ရာနည်းလမ်းများ သို့မဟုတ် တရားဥပဒေစိုးမိုးရေးအပေါ်မှာ ချမှတ်ထားတဲ့ အခြားသော နည်းဥပဒေများကို နိုင်ငံတစ်နိုင်ငံ မှာရှိတဲ့ ပြည်တွင်းဥပဒေများအဖြစ် သတ်မှတ်ရမှာဖြစ်ကြောင်း၊ အဆိုပါပြစ်မှုများကို ကျူးလွန်ပါက တရား စွဲဆိုခံရမည်ဖြစ်ပြီးတော့ တရားဥပဒေနဲ့အညီ ပြစ်ဒဏ်စီရင်ခံရမှာဖြစ်ကြောင်း၊ သတ်မှတ်ထားတဲ့ နည်းဥပဒေ များကိုလည်း ထိခိုက်မယ့်အကြောင်းအရာတွေကိုတော့ ဒီကွန်ဗင်းရှင်းမှာမပါလို့ ဖော်ပြထားချက်အရဆိုရင် မိမိနိုင်ငံရဲ့အတွင်းမှာ စည်းနှောင်အားခိုင်မာသော ပြည်တွင်းဥပဒေတွေ၊ နည်းဥပဒေများရှိနေရန် လိုအပ် ကြောင်းကိုတော့ ထောက်ပြထားတယ်လို့ ယူဆမိပါတယ်။ လူကုန်ကူးခံရသူတွေဟာ ပုံစံအမျိုးမျိုးနဲ့ အိမ်နီးချင်းနိုင်ငံတွေကို သွားရောက်ပြီးတော့ အလုပ်လုပ် ခဲ့ပြီး ဖမ်းဆီးခံကြရပါတယ်။ အထူးသဖြင့် အမျိုးသမီးငယ်များနဲ့ ကလေးသူငယ်များကို နေရင်းဒေသ မိမိရဲ့နိုင်ငံကို ပြန်လည်ရောက်ရှိလာတဲ့အခါမှာ ပံ့ပိုးကူညီပေးဖို့အတွက် နိုင်ငံတော်ဘဏ္ဍာငွေစာရင်းများ ဖွင့်လှစ်သုံးစွဲရန် ဘဏ္ဍာငွေလျာထားချက်များထားရှိရေးအတွက် နှစ်နိုင်ငံလုံးမှာ ပြဋ္ဌာန်းချက်များ ချမှတ် ထားရမယ်လို့ ဖော်ပြထားတဲ့အတွက် ဒီကွန်ဗင်းရှင်းကိုလည်း ထောက်ခံရတဲ့အချက် ဖြစ်ပါတယ်။ နိဂုံးချုပ်အားဖြင့် မြန်မာနိုင်ငံမှာ ဒီကွန်ဗင်းရှင်းကို အတည်ပြုလက်မှတ်ထိုးပါက လူကုန်ကူးမှု တိုက်ဖျက်ခြင်းဆိုင်ရာကိစ္စများကို တက်ကြွစွာ ပါဝင်ဆောင်ရွက်နေကြောင်းနဲ့ မြန်မာနိုင်ငံရဲ့ အမျိုးသမီးငယ် များနဲ့ ကလေးသူငယ်များကို လုံခြုံစွာကာကွယ်စောင့်ရှောက်မှု ပေးနိုင်မည်ဖြစ်ပါကြောင်းဖြင့် ဤစာချုပ်ကို လေးလေးနက်နက် ထောက်ခံလိုက်ရပါတယ်ရှင်။ ကျေးဇူးတင်ပါတယ်။</speech>
<speech type="speaker">ဒေါ်ချိုချို၊ အုတ်တွင်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1438">ဒေါ်ချိုချို (အုတ်တွင်းမဲဆန္ဒနယ်၊ ပဲခူးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါရှင်။ ကျွန်မကတော့ ပဲခူးတိုင်းဒေသကြီး အုတ်တွင်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်ချိုချို ဖြစ်ပါတယ်ရှင်။ ကျွန်မအနေနဲ့ နိုင်ငံတော်သမ္မတထံမှပေးပို့သော လူကုန်ကူးမှု အထူးသဖြင့် အမျိုးသမီးနှင့် ကလေးသူငယ်များအပေါ် လူကုန်ကူးမှုတိုက်ဖျက်ရေးဆိုင်ရာ အာဆီယံကွန်ဗင်းရှင်းသို့ မြန်မာနိုင်ငံမှ အတည်ပြုဝင်ရောက်ရန်ကိစ္စ နှင့်စပ်လျဉ်း၍ ထောက်ခံဆွေးနွေး အကြံပြုမှာ ဖြစ်ပါတယ်။ အဆိုပါ ကွန်ဗင်းရှင်းတွင် အထူးသဖြင့် အမျိုးသမီးများနှင့် ကလေးသူငယ်များအပေါ် လူကုန်ကူးမှု တားဆီးတိုက်ဖျက်ရန်နှင့် လူကုန်ကူးသူများအတွက် ထိရောက်သော ပြစ်ဒဏ်ကျခံစေရန် လူကုန်ကူးခံရ သူများကို လူ့အခွင့်အရေးအပြည့်အဝဖြင့် ကာကွယ်စောင့်ရှောက်ကူညီပေးရန်နှင့် အဖွဲ့ဝင်နိုင်ငံအချင်းချင်း ပူးပေါင်းဆောင်ရွက်မှုမြှင့်တင်ရန်တို့ ဖော်ပြပါရှိတဲ့အတွက် ရည်မှန်းချက်များမှာ လွန်စွာကောင်းလှပါတယ်။ မြန်မာနိုင်ငံမှ အတည်ပြု ပါဝင်ခြင်းဖြင့် အာဆီယံဒေသအတွင်း အမျိုးသမီးနှင့် ကလေးသူငယ်များအပေါ် အထူးသဖြင့် လူကုန်ကူးမှုလျော့နည်းလာခြင်း၊ လူကုန်ကူးခံရသူများတွင် တရားမျှတမှုရရှိခြင်း၊ တရားဥပဒေ စိုးမိုးခြင်းနှင့် ထိုက်သင့်သော တရားစွဲဆိုခြင်းများ ရှိမည့်အပြင် ပြည်ပအလုပ်အကိုင်ရရှိစေရန် အကြောင်း အမျိုးမျိုးကြောင့် အလုပ်သွားလုပ်ကြသည့် မြန်မာနိုင်ငံသားများအတွက်လည်း ပိုမိုအကျိုးကျေးဇူးများ ရရှိလာနိုင်မှာဖြစ်လို့ ကြိုဆိုထောက်ခံပါတယ်။ လူကုန်ကူးမှုတားဆီးကာကွယ်ရေး ဥပဒေအခန်း(၁) ပုဒ်မ ၃(က)တွင် လူကုန်ကူးမှုဆိုသည်ကို အဓိပ္ပာယ်ဖွင့်ဆိုရာတွင် ပုဂ္ဂိုလ်တစ်ဦးဦးသည် အခြားသူတစ်ဦးတစ်ယောက်ကို ထိုသူ၏ သဘောတူညီချက် ရှိသည်ဖြစ်စေ၊ မရှိသည်ဖြစ်စေ ခေါင်းပုံဖြတ်ခြင်းပြုရန်အလို့ငှာ လူများကို သိမ်းသွင်းစုဆောင်းခြင်း သယ်ယူ ပို့ဆောင်ခြင်း၊ လွှဲပြောင်းခြင်း၊ ရောင်းချခြင်း၊ ဝယ်ယူခြင်း၊ ငှားရမ်းခြင်း၊ ငှားယူခြင်း၊ ခိုလှုံခွင့်ပေးခြင်း သို့မဟုတ် လက်ခံခြင်းကို ဆိုလိုပါတယ်။ ထိုသို့ ပြုလုပ်ရာတွင် ခြိမ်းခြောက်ခြင်း၊ အင်အားသုံးခြင်း သို့မဟုတ် အခြားနည်းဖြင့် အနိုင်အထက်ပြုခြင်း၊ သွေးဆောင်ခေါ်ယူခြင်း၊ လိမ်လည်လှည့်ဖြားခြင်း၊ ဘဝရပ်တည်ရန် ခက်ခဲနေသောအခြေအနေကို အလွဲသုံးစားပြုခြင်း၊ တစ်ဦးတစ်ယောက်အပေါ် ချုပ်ကိုင်နိုင်သောသူ၏ သဘောတူညီချက်ရရှိရန် ငွေကြေး သို့မဟုတ် အကျိုးအမြတ်ကိုပေးခြင်း သို့မဟုတ် လက်ခံယူခြင်းတို့ ပါဝင်ပါတယ်။ မြန်မာနိုင်ငံဟာ လူကုန်ကူးမှုတိုက်ဖျက်ရေးလုပ်ငန်းကို ၁၉၉ရ ခုနှစ်မှစ၍ အမျိုးသားရေးတာဝန် တစ်ရပ်အဖြစ် သတ်မှတ်ခဲ့ပြီး ၂၀၀၁ ခုနှစ်တွင် လူကုန်ကူးမှုတိုက်ဖျက်ရေးဆိုင်ရာ ကုလသမဂ္ဂကွန်ဗင်းရှင်း၏ အဖွဲ့ဝင်နိုင်ငံအဖြစ် ဝင်ရောက်ခဲ့ပါတယ်။ ၂၀၁၃ ခုနှစ်၊ ဇန်နဝါရီလ ၂၄ ရက်နေ့တွင် လူကုန်ကူးမှုတားဆီး နှိမ်နင်းရေးရဲတပ်ဖွဲ့ကို မြန်မာ့ရဲတပ်ဖွဲ့မှ ဖွဲ့စည်းခွင့်ပြုခဲ့ပါတယ်။ မြန်မာနိုင်ငံတွင် ၂၀၁၃ ခုနှစ်မှ စတင်၍ လူကုန်ကူးမှုတိုက်ဖျက်ရေးနေ့အဖြစ် နှစ်စဉ် စက်တင်ဘာလ ၁၃ ရက်နေ့ကို သတ်မှတ်ခဲ့ပါတယ်။ လက်ရှိ ပြည်နယ်နှင့် တိုင်းဒေသကြီးအသီးသီးတွင်လည်း လူကုန်ကူးမှုကာကွယ်ရေး ရုံး ၂၀ ကျော်ရှိပြီး လူကုန်ကူးမှု ကာကွယ်ရေးရုံးများဟာ ပြည်ပနိုင်ငံများထံ ရောင်းချခံရသောသူများအား လိုက်လံကယ်တင်ခြင်း၊ သတင်း အချက်အလက်များစုဆောင်းခြင်း၊ ကြိုတင်နှိမ်နင်းကာကွယ်ခြင်းနှင့် အိမ်နီချင်းနိုင်ငံများ၏ ရဲတပ်ဖွဲ့များနှင့် ချိတ်ဆက်ဆောင်ရွက်ခြင်း စသည်တို့ကိုပြုလုပ်နေကြပါတယ်။ ထို့အပြင် လူကုန်ကူးမှုအဖြစ်များတဲ့ ပြည်နယ်နဲ့ တိုင်းဒေသကြီးများအား စီမံချက်များချမှတ်ကာ ဦးစားပေးအဆင့်အနေဖြင့် ပညာပေးခြင်း၊ လိုက်လံ ဟောပြောခြင်းတို့ကို ဆောင်ရွက်နေကြပါတယ်။ လေးစားအပ်ပါသော နာယကကြီးရှင်။ လူကုန်ကူးမှုဖြစ်ရတဲ့ အကြောင်းရင်းများမှာ များသော အားဖြင့် ဆင်းရဲမှု၊ အလုပ်လက်မဲ့ဖြစ်မှုနှင့် အခွင့်အလမ်းများ ကင်းမဲ့မှုများတို့ကြောင့် ဖြစ်ရပါတယ်။ ကမ္ဘာပေါ်ရှိ လူကုန်ကူးခံရသူအများစုမှာ အမျိုးသမီးများဖြစ်ကြပြီး အသက် ၁၈ နှစ်အောက်အရွယ်များလည်း များစွာပါဝင်ကြပါတယ်။ မိန်းကလေးများအနေနှင့် လူကုန်ကူးခံရခြင်းဖြင့် အဓမ္မအကျင့်ခံရခြင်းမှာ ရာနှုန်း များများ ဖြစ်ပေါ်နေပါတော့တယ်။ ကလေးသူငယ်များ လူကုန်ကူးခြင်းခံရခြင်းများမှာတော့ တောင်းရမ်း စေခြင်း၊ မွေးစားခြင်း၊ အရွယ်နှင့်မမျှအောင် အလုပ်စေခိုင်းခံရခြင်းတို့ ဖြစ်ပေါ်စေပါတယ်။ ၂၀၁၁ ခုနှစ်မှ ၂၀၁၆ ခုနှစ်အတွင်း မြန်မာနိုင်ငံရှိ အမျိုးသမီးများနဲ့ ကလေးသူငယ်များ၏ လူကုန်ကူးခံရမှုနှင့် အခင်း ဖြစ်ပွားမှု မှုခင်းအရေအတွက်မှာ ၇၃၁ မှုရှိပါတယ်။ ထိုအမှုများထဲမှ အမျိုးသမီးလူကုန်ကူးခံရသူဦးရေ ၁၂၂၆ ဦးရှိပြီး ၁၈ နှစ်အောက် မိန်းကလေးလူကုန်ကူးခံရသူဦးရေမှာ ၂၀၀၉ ဦးနှင့် ယောက်ျားလေး လူကုန်ကူးခံရသူဦးရေဟာ ၈၆ ဦးရှိပါတယ်။ လူကုန်ကူးမှုအမျိုးအစားများကတော့ အဓမ္မလက်ထက် ထိမ်းမြားမှု၊ ပြည့်တန်ဆာပြုမှု၊ အဓမ္မစေခိုင်းမှုများအပါအဝင် ခါးသီးဖွယ်ရာ အဖြစ်ဆိုးများ ပါဝင်ကြ ပါတယ်။ လေးစားအပ်ပါသော နာယကကြီးရှင့်။ ကျွန်မအနေနှင့် အကြံပြုတင်ပြလိုတာကတော့ လူကုန်ကူးမှု များကို ဖော်ထုတ်ပေးပြီးနောက်တွင်လည်း လူကုန်ကူးမှုကျူးလွန်သူများကို အပြစ်ပေးရန်အတွက် လူကုန် ကူးခံရသူများတွက် သတိပြုရမည့် ပြဿနာများကို ထည့်သွင်းစဉ်းစားရမှာဖြစ်ပါတယ်။ ဒါတွေကတော့ တရားရုံးများကို လူကုန်ကူးခံရသူများ မလာရောက်နိုင်ခြင်း၊ လူကုန်ကူးခံရသူများက တင်ပြမှုကို ပြောင်းလဲခြင်း သို့မဟုတ် ရှေ့နောက်မညီသော သက်သေခံချက်ကိုပေးခြင်း၊ လူကုန်ကူးမှုကို အဓိပ္ပာယ်ဖွင့်ရာတွင် မရှင်းလင်း သဖြင့် ဥပဒေကိုအသုံးပြုရာတွင် ရှုပ်ထွေးမှုဖြစ်ပွားခြင်း၊ နှောင့်နှေးခြင်း၊ တန်ပြန်တိုက်ခိုက်မှုကို ကြောက်ရွံ့ခြင်း စသည်တို့ကို ရင်ဆိုင်နေရတဲ့အတွက်ကြောင့်မို့လို့ လူကုန်ကူးခံရသူများကို နွေးထွေးစွာ ဆက်ဆံပြီး မိမိကိုယ်ကို ယုံကြည်မှုရှိအောင် အကာအကွယ်များလည်းပေးဖို့ရန် လိုအပ်လှပါတယ်။ နာယကကြီးရှင်။ နိဂုံးချုပ်အနေနဲ့ကတော့ လူကုန်ကူးခြင်းဟာ လူ့အခွင့်အရေးချိုးဖောက်မှုနဲ့ လူသားချင်းဆိုင်ရာ ဂုဏ်သိက္ခာကို ထိခိုက်စေသည်ဟု သတ်မှတ်နိုင်သောကြောင့် အာဆီယံကွန်ဗင်းရှင်းသို့ မြန်မာနိုင်ငံမှ အတည်ပြုဝင်ရောက်ရန်ကိစ္စနှင့် စပ်လျဉ်း၍ ထောက်ခံပါတယ်ရှင်။ ကျေးဇူးတင်ပါတယ်ရှင်။</speech>
<speech type="speaker">ဒေါက်တာမေဝင်းမြင့် မရမ်းကုန်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1189">ဒေါက်တာမေဝင်းမြင့် (မရမ်းကုန်းမဲဆန္ဒနယ်၊ ရန်ကုန်တိုင်းဒေသကြီး)</mp>ပြည်ထောင်စု လွှတ်တော် နာယကကြီး၊ ပြည်သူ့လွှတ်တော်ဥက္ကဋ္ဌ၊ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်ကြီးများအားလုံး မင်္ဂလာပါရှင်။ ကျွန်မကတော့ ရန်ကုန်တိုင်းဒေသကြီး မရမ်းကုန်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာမေဝင်းမြင့် ဖြစ်ပါတယ်။ ကျွန်မအနေနဲ့ နိုင်ငံတော်သမ္မတထံမှ ပေးပို့သော လူကုန်ကူးမှု အထူးသဖြင့် အမျိုးသမီးများနှင့် ကလေးသူငယ်များအပေါ် လူကုန်ကူးမှု တိုက်ဖျက်ရေးဆိုင်ရာ အာဆီယံကွန်ဗင်းရှင်းသို့ မြန်မာနိုင်ငံမှ အတည်ပြု ဝင်ရောက်ရန်ကိစ္စအပေါ် ထောက်ခံ ဆွေးနွေးသွားမှာ ဖြစ်ပါတယ်။ လေးစားအပ်ပါသော နာယကကြီးရှင်။ ဒီကွန်ဗင်းရှင်းဟာ လူကုန်ကူးမှုအမျိုးသမီးများနှင့် ကလေး သူငယ်များအပေါ် လူကုန်ကူးမှုကိုတိုက်ဖျက်ဖို့၊ လူကုန်ကူးခံရတာကို ကာကွယ်ပေးဖို့နဲ့ အာဆီယံနိုင်ငံများ အကြား လူကုန်ကူးမှုတိုက်ဖျက်ရေးဆိုင်ရာ ပူးပေါင်းဆောင်ရွက်မှုတွေ တိုးမြှင့်လုပ်ဆောင်ဖို့အတွက် အယ်လင်က အသက်ကယ် အင်တင်ဝင်း ထဲမှာ မဲခေါင်မြစ်ဝှမ်းဒေသလို့ လူသိများနေတဲ့ မြန်မာ၊ ကမ္ဘောဒီးယား၊ လာအို၊ ထိုင်းနှင့် တရုတ်နိုင်ငံတို့ ဆက်စပ်နေတဲ့ဒေသဟာ လူကုန်ကူးမှုအများအပြားဖြစ်နေတဲ့ ဒေသအဖြစ်ထင်ရှားပါတယ်။ အိမ်နီးချင်း နိုင်ငံတွေရဲ့ ဖွံ့ဖြိုးတိုးတက်မှု၊ မညီမျှမှုတွေ၊ နိုင်ငံတွေအကြားမှာ ရှည်လျားတဲ့ နယ်နိမိတ်ချင်း ထိစပ် မှုတွေရှိတဲ့အပြင် နယ်စပ်လုံခြုံရေးအားနည်းချက်တွေကြောင့် ဒီလို လူကုန်ကူးမှုတွေ ဖြစ်ပွားနေရတယ်လို့ အစီရင်ခံစာတွေက ဆိုပါတယ်။ မြန်မာနိုင်ငံသားတွေ အထူးသဖြင့် အမျိုးသမီးနှင့်ကလေးငယ်တွေဟာ အဓိက ထိုင်းနိုင်ငံနှင့် တရုတ်နိုင်ငံတွေဆီ နှစ်စဉ်နှစ်တိုင်း လူကုန်ကူးခံနေရကြောင်း အထောက်အထား များက သက်သေပြနေပါတယ်။ နာယကကြီးရှင့်။ မြန်မာနိုင်ငံအစိုးရအနေနှင့် လူကုန်ကူးမှုတိုက်ဖျက်ရေးကို အားစိုက်လုပ်ဆောင်ခဲ့ ရတာတွေ ရှိခဲ့ပါတယ်။ လူကုန်ကူးမှု အထူးသဖြင့် အမျိုးသမီးနှင့် ကလေးများအား လူကုန်ကူးခြင်းကို တားဆီးနှိမ်နင်း အပြစ်ပေးဖို့ သဘောတူထားတဲ့ နိုင်ငံဖြတ်ကျော်မှုခင်းများ တားဆီးနှိမ်နင်းရေးစာချုပ်ကို မြန်မာနိုင်ငံက ၂၀၀၀ ခုနှစ်မှာ အတည်ပြု လက်မှတ်ရေးထိုးခဲ့ပါတယ်။ ၂၀၀၄ ခုနှစ်မှာလည်း မဲခေါင်ဒေသ နိုင်ငံများအပါအဝင် လက်မှတ်ရေးထိုးထားတဲ့ COMMIT ဝန်ကြီးများအဆင့် နားလည်မှုစာချွန်လွှာ ကိုလည်း လက်မှတ်ရေးထိုးခဲ့ပြီးလည်း ဖြစ်ပါတယ်။ ဒီလိုနိုင်ငံတကာနှင့် ဒေသဆိုင်ရာ လူကုန်ကူးမှု အထူးသဖြင့် အမျိုးသမီးနှင့် ကလေးသူငယ်များ အပေါ် လူကုန်ကူးမှုဆိုင်ရာစာချုပ်တွေ၊ နားလည်မှုစာချွန်လွှာတွေကို အတည်ပြုလက်မှတ်ရေးထိုးခဲ့ခြင်း ဟာ လူကုန်ကူးမှု တိုက်ဖျက်ရေးအပေါ် နိုင်ငံတော်အစိုးရက အလေးထားလုပ်ဆောင်မယ့်အကြောင်း ကတိပြုချက်တွေဖြစ်ပါတယ်။ ဒီလိုကြိုးပမ်းလုပ်ဆောင်ခဲ့သော်လည်း တစ်ဖက်မှာမြန်မာနိုင်ငံအစိုးရရဲ့ လူကုန်ကူးမှုတိုက်ဖျက်ရေးလုပ်ငန်း အကောင်အထည်ဖော်ဆောင်မှုတွေဟာ မျှော်လင့်ထားသလောက် မလုပ်ဆောင်ခဲ့ဘူးဆိုပြီး အမေရိကန်နိုင်ငံဝန်ကြီးဌာနရဲ့ ၂၀၁၆ ခုနှစ် လူကုန်ကူးမှု အစီရင်ခံစာမှာ မြန်မာ နိုင်ငံကို လုပ်ဆောင်မှုစံချိန်နှင့် မကိုက်ညီသော နိုင်ငံအဆင့် (Tier 3)မှာ ထည့်သွင်း သတ်မှတ်ထားတာကို တွေ့ရပါတယ်။ နာယကကြီးရှင့်။ လူကုန်ကူးမှု အထူးသဖြင့် အမျိုးသမီးနှင့် ကလေးသူငယ်များအပေါ် လူကုန် ကူးမှုတွေကို တိုက်ဖျက်ဖို့ဟာ အမျိုးသားရေးတာဝန်ဖြစ်ပါတယ်။ အမျိုးသမီးနှင့် ကလေးသူငယ်များ အပေါ် အကြမ်းဖက်ခြင်း၊ အမြတ်ထုတ်ခြင်းကို ကာကွယ်တားဆီးဖို့က နိုင်ငံတော်အစိုးရရဲ့ တာဝန်ပဲ ဖြစ်ပါတယ်။ မြန်မာနိုင်ငံက အတည်ပြုလက်မှတ်ရေးထိုးထားတဲ့ အမျိုးသမီးအခွင့်အရေးစာချုပ် (CEDAW)၊ ကလေးအခွင့်အရေးစာချုပ် (CRC) နဲ့ မသန်စွမ်းသူများအခွင့်အရေးစာချုပ်(CRPD) တို့မှာလဲ လူကုန်ကူးမှု တားဆီးရေးကို အစိုးရအနေနဲ့ အရေးယူလုပ်ဆောင်ပေးရမယ်လို့ ထည့်သွင်းဖော်ပြထားပါတယ်။ ဒါကြောင့် လူကုန်ကူးမှု အထူးသဖြင့် အမျိုးသမီးနှင့်ကလေးသူငယ်များအပေါ် လူကုန်ကူးမှု တိုက်ဖျက်ရေးဆိုင်ရာ အာဆီယံကွန်ဗင်းရှင်းကို လက်မှတ်ရေးထိုးခြင်းဖြင့် အစိုးရအနေနဲ့ အမျိုးသားရေး တာဝန်ကို အလေးထားလုပ်ဆောင်ကြောင်း ပြသရာရောက်ပါလိမ့်မယ်။ ထို့အပြင် အစိုးရက အတည်ပြု လက်မှတ်ရေးထိုးထားပြီးသားဖြစ်တဲ့ နိုင်ငံတကာလူအခွင့်အရေးစာချုပ်တွေကို လေးစားကြောင်း ထပ်လောင်း သက်သေပြရာလည်း ရောက်ပါလိမ့်မယ်။ နာယကကြီးရှင့်။ ဒီစာချုပ်ရဲ့ ထူးခြားချက်ကတော့ စာချုပ်သက်သက်သာ မဟုတ်ဘဲ ဒီစာချုပ် မှာပါတဲ့ အချက်အလက်တွေကို အကောင်အထည်ဖော်နိုင်ဖို့အတွက် စာချုပ်အဖွဲ့ဝင်တွေ လုပ်ဆောင်ဖို့ လက်မှတ်ရေးထိုးတဲ့ နိုင်ငံတွေရဲ့ အစိုးရတွေဟာ လက်မှတ်ရေးထိုးပြီး လိုက်နာပါမယ်လို့ ကတိပြုတာ အပြင် ဒီပေးထားတဲ့ကတိတွေကို လုပ်ဆောင်ပါ့မယ်လို့ လုပ်ငန်းစဉ်တွေပါပြီးသား ဖြစ်တာကြောင့် အမှန် တကယ်လုပ်ဆောင်ဖို့ လမ်းညွှန်ချက်တွေ ရှိပြီးသားဖြစ်ပါတယ်။ နာယကကြီးရှင့်။ အာဆီယံ ၁၀ နိုင်ငံစလုံးက သဘောတူထားတဲ့ လူကုန်ကူးမှုလုပ်ငန်းစဉ် ၃ ရပ် ကတော့ (၁) အာဆီယံနိုင်ငံများအတွင်း တရားဥပဒေစိုးမိုးရေးနဲ့ နယ်စပ်ထိန်းချုပ်ရေးလုပ်ငန်းများ ပိုမို အားကောင်းအောင် လုပ်ဆောင်ရန်၊ (၂) လူကုန်ကူးသူများကို အပြစ်ပေးအရေးယူမှုကို ပိုမိုကြိုးပမ်း ဆောင်ရွက်ရန်နှင့် (၃) လူကုန်ကူးမှု အထူးသဖြင့် အမျိုးသမီးနှင့်ကလေးသူငယ်များအား လူကုန်ကူးမှု ဖြစ်စေသည့် အကြောင်းရင်းများကို ဖော်ထုတ်၍ အာဆီယံနိုင်ငံများအကြား တာဝန်ခွဲဝေယူ၍ ဒေသတွင်း ပူးပေါင်းဆောင်ရွက်မှုကို ပိုမိုအားကောင်းအောင် လုပ်ဆောင်ရန်တို့ ဖြစ်ပါတယ်။ ဒီလုပ်ငန်းစဉ် (၃)ရပ်ကို ကြည့်ရင် အာဆီယံနိုင်ငံအတွင်း အမျိုးသမီးများနဲ့ ကလေးသူငယ်များအပေါ် လူကုန်ကူးမှုကို အမှန်တကယ် တိုက်ဖျက်မယ့် လုပ်ငန်းစဉ်များဖြစ်သလို မြန်မာနိုင်ငံနဲ့ အာဆီယံနိုင်ငံများအားလုံးပေါ်မှာလည်း အမှန် တကယ် အကျိုးတွေရရှိမှာ ဖြစ်ပါတယ်။ လုပ်ငန်းစဉ်(၁)ဖြစ်တဲ့ အာဆီယံနိုင်ငံများအတွင်း တရားဥပဒေ စိုးမိုးရေးနှင့် နယ်စပ်ထိန်းချုပ်ရေးလုပ်ငန်းများ ပိုမိုအားကောင်းအောင်လုပ်ဆောင်ရန်ဆိုတဲ့ လုပ်ငန်းစဉ် တွေကို အကောင်အထည်ဖော်ခြင်းအားဖြင့် နယ်စပ်ဖြတ်ကျော် လူကုန်ကူးမှုတွေကို တားဆီးနိုင်မှာ ဖြစ်ပါတယ်။ နာယကကြီးရှင့်။ လူ့အခွင့်အရေး ချိုးဖောက်ခံရတဲ့ လူကုန်ကူးခံ အမျိုးသမီးများအပေါ် လူမဆန်စွာ လူကုန်ကူးတဲ့သူတွေကို ဖော်ထုတ်အရေးယူနိုင်ခြင်းမရှိရင် ၎င်းတို့အတွက် အထူးထိခိုက်နစ်နာလှပါတယ်။ တစ်ချိန်ထဲမှာလည်း အပြစ်ပေးအရေးယူခြင်း မခံရတဲ့အတွက် နောက်ထပ်အမျိုးသမီးများနဲ့ ကလေး သူငယ်ပေါင်းမြောက်မြားစွာဟာ မသမာတဲ့ လူကုန်ကူးသူတွေရဲ့ လက်ထဲမှာ အန္တရာယ်တွေ ဆက်လက် ကျရောက်နေမှာပဲဖြစ်ပါတယ်။ ဒါကြောင့်မို့လို့ ဒီစာချုပ်ရဲ့ လုပ်ငန်းစဉ်(၂)မှာ လူကုန်ကူးသူတွေကို အပြစ်ပေး အရေးယူမှုကို ဖော်ဆောင်ခြင်းအားဖြင့် တရားဥပဒေစိုးမိုးရေးကို ပိုမိုအကောင်အထည်ဖော် ဆောင်ရွက် နိုင်မှာလည်း ဖြစ်ပါတယ်။ နိဂုံးချုပ်အနေနဲ့ လူကုန်ကူးခံနေရတဲ့ မြန်မာနိုင်ငံက အမျိုးသမီးတွေနဲ့ ကလေးတွေရဲ့ ဘဝကို ကယ်တင်နိုင်ဖို့ အာဆီယံမူအတိုင်း နိုင်ငံတွေပူးပေါင်းဆောင်ရွက်မှုကို တိုးမြှင့်နိုင်ဖို့နဲ့ လူ့အခွင့်အရေး အထူးသဖြင့် အမျိုးသမီးများနဲ့ ကလေးသူငယ်များရဲ့ အခွင့်အရေးကို ကာကွယ်ပေးလိုတဲ့ နိုင်ငံတစ်ခု အဖြစ် အာဆီယံနိုင်ငံအသင်းတွင် ဂုဏ်ရှိစေဖို့အတွက် စာချုပ်ကို အမြန်ဆုံးလက်မှတ်ရေးထိုးသင့်ပါကြောင်း ထောက်ခံဆွေးနွေး တင်ပြအပ်ပါတယ်။</speech>
<speech type="speaker">ဒေါက်တာမြသောင်း ပဲခူးတိုင်းဒေသကြီး မဲဆန္ဒနယ်အမှတ်(၇) ဆွေးနွေးဖို့ဖြစ်ပါတယ်။</speech>
<speech><mp id="1270">ဒေါက်တာမြသောင်း (မဲဆန္ဒနယ်အမှတ်-၇၊ ပဲခူးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့် ကြွရောက်လာကြတဲ့ ဧည့်သည်တော်များ၊ လွှတ်တော်ကိုယ်စားလှယ်များ ခင်ဗျား။ ကျွန်တော်ကတော့ ပဲခူးတိုင်းဒေသကြီး မဲဆန္ဒနယ်အမှတ်(၇)က အမျိုးသားလွှတ်တော်ကိုယ်စားလှယ် ဒေါက်တာမြသောင်း ဖြစ်ပါတယ်။ ဒီကနေ့ ဆွေးနွေးမယ့် အမျိုးသမီးနှင့် ကလေးသူငယ်များအပေါ် လူကုန် ကူးမှုတိုက်ဖျက်ရေးဆိုင်ရာ အာဆီယံကွန်ဗင်းရှင်းသို့ မြန်မာနိုင်ငံက အတည်ပြု ဝင်ရောက်ရန်ကိစ္စနှင့် မက်က်က်က တကယ် ကျွန်တော်က အမျိုးသားလွှတ်တော်၊ အမျိုးသမီးနှင့် ကလေးသူငယ်အခွင့်အရေးကော်မတီ ဥက္ကဋ္ဌ လည်းဖြစ်တဲ့အတွက် ကျွန်တော်တို့ကော်မတီနှင့် တိုက်ရိုက်သက်ဆိုင်တဲ့အတွက် ဒီဥစ္စာကို ထောက်ခံဆွေးနွေး တာဖြစ်ပါတယ်။ အဲဒီတော့ ကျွန်တော်တို့ ရှေ့ကကိုယ်စားလှယ်များလည်း တင်ပြသွားပြီးဖြစ်တဲ့အတွက် ဒီလူကုန်ကူးခြင်းဆိုတာကတော့ ခုနက အဓိပ္ပာယ် (Definition)တွေ ပြောသွားပြီးဖြစ်ပါတယ်။ အဲဒီတော့ ဒီကနေ့ဖြစ်ပွားနေတဲ့ လူကုန်ကူးမှုပုံစံများမှာ ၁၃ မျိုးထဲက ကျွန်တော်တို့ အဓိက ရ မျိုးက အဖြစ်များ တယ်လို့တွေ့ရပါတယ်။ အဲဒါကတော့ အဓမ္မအလုပ်စေခိုင်းခြင်း၊ ကြွေးမြီဖြင့်အလုပ်စေခိုင်းခြင်း၊ ရွှေ့ပြောင်း အလုပ်သမားများအတွင်းမှာ ကြွေးမြီနှင့်နှောင်ဖွဲ့ခိုင်းစေခြင်း၊ အဓမ္မအိမ်ဖော်လုပ်ကိုင်ခိုင်းခြင်း၊ အဓမ္မ ကလေးများ အလုပ်စေခိုင်းခြင်း၊ ကလေးစစ်သားပြုခြင်း၊ လိင်ကုန်ကူးခြင်း၊ ကလေးများလိင်မှုကိစ္စအတွက် လူကုန်ကူးခြင်းတို့ဖြစ်ပါတယ်။ အဲဒီတော့ ဒီအာဆီယံ အမျိုးသမီးနှင့် ကလေးသူငယ်များအပေါ် လူကုန်ကူးမှုတိုက်ဖျက်ရေး ကွန်ဗင်းရှင်း ပေါ်ပေါက်လာတဲ့အကြောင်းကတော့ သက္ကရာဇ် ၂၀၀၀ ပြည့်နှစ်မှာ ကုလသမဂ္ဂနိုင်ငံဖြတ်ကျော် အုပ်စုဖွဲ့မှုခင်းများတိုက်ဖျက်ရေးဆိုင်ရာညီလာခံမှာ နောက်ဆက်တွဲစာချုပ်ကို ကျွန်တော်တို့ အီတလီနိုင်ငံ၊ ပါလာမိုမြို့မှာ ပြုလုပ်ခဲ့ပါတယ်။ palermo protocol လို့ခေါ်ပါတယ်။ အဲဒီမှာ ကျွန်တော်တို့ အမျိုးသမီး များနှင့် ကလေးသူငယ်များဆိုင်ရာ အထူးပြုတဲ့ လူကုန်ကူးမှုထိန်းသိမ်းရေးနှင့် ပြစ်ဒဏ်ပေးခြင်းဆိုင်ရာ ပြစ်မှုမြောက်စေသော ပြုမူဆောင်ရွက်ချက်များကို ပြဋ္ဌာန်းပါတယ်။ ကျွန်တော်တို့ အဓိကကတော့ ကျွန်တော်တို့ နိုင်ငံကနေပြီးတော့ အိမ်နီးချင်းနိုင်ငံတွေဖြစ်တဲ့ တရုတ်နိုင်ငံ၊ ထိုင်းနိုင်ငံတို့ကို လူကုန်ကူးမှု အများအပြား ပြုလုပ်နေတာကိုတွေ့ရပါတယ်။ အဲဒီတော့ ကျွန်တော်တို့ကော်မတီအနေနဲ့ လူမှုဝန်ထမ်း ဝန်ကြီးဌာနနှင့် ပူးပေါင်းပြီးတော့ အမျိုးသမီးများအကြမ်းဖက်မှုကာကွယ်ရေးဥပဒေ အဲဒါလည်း မကြာခင် ကျွန်တော်တို့ လွှတ်တော်သို့ တင်ပြဆွေးနွေးမှာဖြစ်ပါတယ်။ နောက်တစ်ခုကတော့ ကျွန်တော်တို့ ၁၉၉၃ ခုနှစ်က ရေးဆွဲခဲ့တဲ့ ကလေးသူငယ်များဆိုင်ရာဥပဒေမှာ အခု Up to Date မဖြစ်တဲ့အတွက် ကျွန်တော်တို့ ကလေးသူငယ်အခွင့်အရေး CRC ဥပဒေကို အဲဒါလည်း ရေးဆွဲနေပါတယ်။ အဲဒီတော့ ဒီအထဲမှာလည်း ဒီကလေးသူငယ်များ၊ အမျိုးသမီးများနဲ့ ပတ်သက်ပြီးတော့ အလေးထားပြီးတော့ ရေးဆွဲတာဖြစ်ပါတယ်။ အဲဒီတော့ ခုနက ဒီတင်ပြတဲ့အထဲမှာ ကလေးများနှင့်ပတ်သက်ပြီးတော့ ကလေးအလုပ်သမား ပေါ့။ ကလေးအလုပ်သမားဆိုတာကတော့ ကျွန်တော်တို့ နိုင်ငံတကာမှာ ကလေးတွေအလုပ်လုပ်တာကို ဥပဒေအရခွင့်ပြုပါတယ်။ အသက် ၁၄ နှစ်ပြည့်ပြီးလို့ရှိရင် တစ်ရက်ကို ၄ နာရီ ကျွန်တော်တို့ လုပ်ခွင့် ရှိပါတယ်။ ဒါပေမယ့်လက်တွေ့မှာတော့ အပြင်မှာ တစ်နေကုန်လုပ်ကြရပါတယ်။ ဒါကြောင့်မို့လို့ ဒီကလေးတွေနဲ့ ပတ်သက်ပြီးတော့လည်း အလုပ်အကိုင်နှင့်ပတ်သက်ပြီးတော့ သူတို့ကို အန္တရာယ်ရှိတဲ့ လုပ်ငန်းတွေ၊ နောက်လေးလံတဲ့၊ မနိုင်တဲ့ဝန် ထမ်းရတဲ့လုပ်ငန်းတွေလုပ်လို့ရှိရင် ဒါကျွန်တော်တို့ အရေးယူလို့ ရပါတယ်။ နိုင်ငံတကာဖြတ်ကျော်ပြီးတော့ ကျွန်တော်တို့ ကလေးတွေကို ရောင်းဝယ်တာရှိတယ်။ တချို့ ကျတော့လည်း မိဘများက အလုပ်သွားလုပ်တဲ့အတွက် ကလေးတွေပါသွားပြီးတော့ သူတို့ပါ ကလေး အလုပ်သမားဖြစ်သွားတာတွေ တွေ့ရပါတယ်။ နောက်တစ်ခုကတော့ ကျွန်တော်တို့ အခု Tourism နဲ့အတူ ခေတ်စားလာတဲ့ ကလေးသူငယ်များနဲ့ ကျွန်တော်တို့ ဒီလိင်နဲ့ပတ်သက်တဲ့ အပျော်အပါး ဒါတွေကတော့ ကျွန်တော်တို့ Tourism ကြီးထွားတဲ့ နိုင်ငံတွေမှာ၊ ဖွံ့ဖြိုးတိုးတက်တဲ့နိုင်ငံတွေမှာအဖြစ်များပါတယ်။ ဥပမာအားဖြင့် ထိုင်းနိုင်ငံတို့ ဘာတို့မှာ ဖြစ်ပါတယ်။ ကျွန်တော်တို့ဆီမှာလည်း အခု Tourism လုပ်ငန်းဟာ တိုးတက်လာတဲ့အတွက် ကလေးသူငယ်များ စီးပွားဖြစ်လိင်ကုန်ကူးခံရမှာကို ကြိုတင်ကာကွယ်ဖို့ လိုအပ်ပါတယ်။ ဒါကြောင့်မို့လို့ ကျွန်တော်တို့ မြန်မာ နိုင်ငံခရီးသွားလုပ်ငန်းမှာ ကလေးသူငယ်များ လိင်ပိုင်းဆိုင်ရာအမြတ်ထုတ်မှုနှင့် အခြေအနေတွေကို လေ့လာ ဆန်းစစ်ဖို့အတွက် မနက်ဖြန် ၁၆ ရက်နေ့မှာ ကျွန်တော်တို့ ဟိုတယ်နှင့် ခရီးသွားလာရေးဝန်ကြီးဌာနှင့် NGO များ၊ အမျိုးသမီးနှင့် ကလေးသူငယ်အခွင့်အရေးကော်မတီတို့ ပူးပေါင်းပြီးတော့ ဒီလုပ်ငန်းတွေကို လေ့လာဆန်းစစ်ပြီးတော့ သုတေသနလုပ်ဖို့ အစည်းအဝေး တစ်ခုရှိပါတယ်။ အဲဒီတော့ ကျွန်တော်တို့ အခု နိုင်ငံတော်ကနေပြီးတော့ နိုင်ငံတော်သမ္မတကနေပေးပို့တဲ့ ဒီအာဆီယံနိုင်ငံများမှာ အာဆီယံကွန်ဗင်းရှင်းမှာ မြန်မာနိုင်ငံကနေပြီးတော့ ၂၀၁၅ ခုနှစ်၊ နိုဝင်ဘာလမှာ သဘောတူပြီးဖြစ်ပါတယ်။ ဒါ Ratification လုပ်ဖို့ လိုအပ်နေပါတယ်။ ဒါကြောင့်မို့ ဒီဥစ္စာကို အမြန်ဆုံး နိုင်ငံတော်အစိုးရအနေနဲ့ ဝင်ရောက်လက်မှတ် ရေးထိုးခြင်းကို ထောက်ခံပါကြောင်း ဆွေးနွေးတင်ပြအပ်ပါတယ်။ ကျေးဇူးတင်ပါတယ်။</speech>
<speech type="speaker">ဒေါ်ထုမေ ရခိုင်ပြည်နယ် မဲဆန္ဒနယ်အမှတ်(၁၁) ဆွေးနွေးဖို့ဖြစ်ပါတယ်။</speech>
<speech><mp id="1316">ဒေါ်ထုမေ(မဲဆန္ဒနယ်အမှတ်-၁၁၊ ရခိုင်ပြည်နယ်)</mp>လေးစားရတဲ့ ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါ။ ကျွန်မကတော့ ရခိုင်ပြည်နယ် မဲဆန္ဒနယ်အမှတ်(၁၁)မှ အမျိုးသား လွှတ်တော်ကိုယ်စားလှယ် ဒေါ်ထုမေ ဖြစ်ပါတယ်။ နာယကကြီးရှင့်။ နိုင်ငံတော်သမ္မတမှ ပြည်ထောင်စုလွှတ်တော် နာယက ထံသို့ ပေးပို့ထားတဲ့ လူကုန်ကူးမှု အထူးသဖြင့် အမျိုးသမီးနဲ့ ကလေးသူငယ်များအပေါ် လူကုန်ကူးမှုတိုက်ဖျက်ရေးဆိုင်ရာ အာဆီယံကွန်ဗင်းရှင်းသို့ မြန်မာနိုင်ငံမှ အတည်ပြုဝင်ရောက်ရန်ကိစ္စနဲ့ စပ်လျဉ်းပြီးတော့ မြန်မာပြည်သူ များ အထူးသဖြင့် အမျိုးသမီးများနဲ့ ကလေးသူငယ်များရဲ့ အကျိုးကိုမျှော်ကိုးပြီး ပါဝင်ဆွေးနွေးရခြင်း ဖြစ်ပါတယ်။ လေးစားရတဲ့ နာယကကြီးရှင့်။ လူကုန်ကူးမှုဆိုတာ ခေတ်သစ်ကျေးကျွန်ပြုခြင်း တစ်မျိုးပါပဲ။ လူတစ်ယောက်ကို စိတ်ပိုင်းဆိုင်ရာ၊ ခန္ဓာကိုယ်ပိုင်းဆိုင်ရာ၊ ငွေကြေးပိုင်းဆိုင်ရာ ခေါင်းပုံဖြတ်ပြီး ရာဇဝတ်မှု ကျူးလွန်နေခြင်းဟာ လူသားမျိုးနွယ်တစ်ခုလုံးကို ခြိမ်းခြောက်နေတဲ့အပြင် လူသားတွေ အန္တရာယ်ကျရောက် လျက်ရှိနေတာကို သတိချပ်ရမှာ ဖြစ်ပါတယ်။ အထူးသဖြင့် အမျိုးသမီးများနဲ့ ကလေးငယ်များကို ပြစ်မှတ် ထားပြီး လူကုန်ကူးမှုကျူးလွန်နေကြသူများကို ကျွန်မတို့နိုင်ငံသာမက ဒေသအတွင်း၊ နိုင်ငံများအတွင်း လူကုန်ကူးမှုတိုက်ဖျက်ရေးဆိုင်ရာ အာဆီယံကွန်ဗင်းရှင်းကို အတည်ပြု ပါဝင်ခြင်းဟာ နိုင်ငံသူ၊ နိုင်ငံသား များရဲ့ အသက်အိုးအိမ်ကို ကာကွယ်ခြင်းလို့ ခံယူပါတယ်။ လူကုန်ကူးခြင်းခံရခြင်းဟာ ကျွန်မတို့ နေထိုင်ရာဒေသရဲ့ ဆက်စပ်နေတဲ့နေရာမှာ ဖြစ်နိုင်သလို အထူးသဖြင့် ကျွန်မတို့ နေ့စဉ်အသုံးပြုနေကြတဲ့ ကုန်ပစ္စည်းတွေဟာ လူကုန်ကူးခြင်းခံရတဲ့လူတွေ ပြုလုပ်တဲ့ ကုန်ပစ္စည်းများ ပါဝင်နေကောင်းပါဝင်မှာပါ။ ဒါကြောင့် လူကုန်ကူးခြင်းကို နိုင်ငံအတွင်း၊ ဒေသအတွင်းနဲ့ ကမ္ဘာလုံးဆိုင်ရာအစီအမံများမှာ ပူးပေါင်းပါဝင်ပြီးတော့ ပိုမိုကောင်းမွန်တဲ့ ဥပဒေများချမှတ်ကာ ကဏ္ဍပေါင်းစုံမှ တိုက်ပွဲဝင်ရမှာ ဖြစ်ပါတယ်။ ဖော်ပြပါကွန်ဗင်းရှင်းမှာ ပါဝင်တဲ့အချက်အလက်တွေကတော့ ပြည့်စုံတယ်လို့ ယူဆရပါတယ်။ ဒါပေမယ့်အမျိုးသမီးများနဲ့ ကလေးသူငယ်များအပေါ်မှာ လူကုန်ကူးမှုဖြစ်စေတဲ့ အကြောင်းရင်းများ၊ တွန်းပေးနိုင်တဲ့အခြေအနေများကို စနစ်တကျ လေ့လာသုံးသပ်ခြင်းက ပိုပြီးတော့ အခရာကျတယ်လို့ ယူဆပါတယ်။ ဒါမှသာ ဘယ်လိုတားဆီးမလဲ၊ ဘယ်လိုမူဝါဒတွေ ကျယ်ကျယ်ပြန့်ပြန့် ရှိသလဲဆိုတာ ကျွန်မတို့ စဉ်းစားနိုင်မှာ ဖြစ်ပါတယ်။ ဆင်းရဲခြင်းဟာ လူကုန်ကူးမှုကိုဖြစ်စေတဲ့ အခြေခံအကျဆုံး အချက်အလက်ပါ။ မိသားစုစားဝတ် နေရေး၊ လူမှုဘဝရပ်တည်ရေးအတွက် အခက်အခဲရှိတဲ့အခါမှာ ပိုမိုဆိုးရွားစေပါတယ်။ အရိုးရှင်းဆုံး ထောက်ပြရရင် ဝယ်လိုအားရှိလို့ ရောင်းလိုအားရှိနေတာပါ။ လူကုန်ကူးသူများကနေပြီးတော့ ဈေးကွက် သဖွယ် လုပ်ဆောင်နေတဲ့အရာတွေကို ကျွန်မတို့ သုတေသနပြု ဆောင်ရွက်ရမှာဖြစ်ပါတယ်။ ဒါ့အပြင် ဒေသတစ်ခုနှင့်တစ်ခု မတူညီနိုင်ပေမယ့် စီးပွားရေးတောင့်တင်းမှုမရှိခြင်း၊ နိုင်ငံရေးတည်ငြိမ်မှု အားနည်း ခြင်း၊ လူမှုရေးနှင့် သဘာဝပတ်ဝန်းကျင်ဆိုင်ရာပြဿနာ၊ တရားဥပဒေစိုးမိုးမှုအားနည်းခြင်း၊ အဂတိတရား ပေါများခြင်းတွေကလည်း လူကုန်ကူးမှုကို တွန်းပို့စေတဲ့ အချက်အလက်တွေ ဖြစ်ပါတယ်။ ဒီလိုတွန်းပို့ နေတဲ့အရာတွေကို လျော့ကျသွားအောင်လုပ်ဖို့၊ တားဆီးဖို့၊ ပြုပြင်ထိမ်းသိမ်းဖို့၊ နည်းလမ်းရှာဖို့၊ ပြည်တွင်းမှာ လုပ်ဆောင်နေတဲ့ အချက်အလက်တွေကို လက်တွေ့လုပ်ဆောင်ဖို့ ခိုင်မာတဲ့ မူဝါဒချမှတ် ပြီးတော့ ရေတို ရေရှည်စီမံကိန်းများ ထားရှိဆောင်ရွက်ရမှာ ဖြစ်ပါတယ်။ ဒီနေရာမှာ အလျဉ်းသင့်လို့ လူကုန်ကူးမှုနဲ့ပတ်သက်ပြီး အိမ်နီးချင်းနိုင်ငံများရဲ့ အခန်းကဏ္ဍကို အနည်းငယ် ထည့်သွင်းဆွေးနွေးလိုပါတယ်။ ရေဆိုတာ မြင့်ရာကနေ နိမ့်ရာသို့စီးဆင်းတဲ့ သဘာဝတရား ရှိပါတယ်။ ဒါကြောင့် အိမ်နီးချင်းနိုင်ငံများ အထူးသဖြင့် မြန်မာနိုင်ငံနဲ့ထိစပ်နေတဲ့ နိုင်ငံအနေအထား ကိုလည်း အလေးထား ထည့်သွင်းစဉ်းစားရတဲ့အချက်မှာ ပါဝင်ပါတယ်။ အာဆီယံမဟုတ်တဲ့ အိမ်နီးချင်း နိုင်ငံများနဲ့ လူကုန်ကူးမှုဆိုင်ရာ နားလည်မှုစာချွန်လွှာ ရေးထိုးခြင်း၊ ထိရောက်သော ကိုင်တွယ်ဖြေရှင်း နည်းများကိုလည်း အလွန်အရေးကြီးပါတယ်။ နောက်လူကုန်ကူးမှုနဲ့ ပတ်သက်ဆက်နွယ်နေတဲ့ Smuggling of Migrants အကြောင်းကို အရေးကြီးလို့ ထည့်သွင်းဆွေးနွေးလိုပါတယ်။ Smuggling of migrants ဆိုတာကို နိုင်ငံတစ်နိုင်ငံရဲ့ နိုင်ငံသားမဟုတ်သော လူပုဂ္ဂိုလ် တစ်ဦးကို အဲဒီနိုင်ငံမှာ အခြေချနေထိုင်လို့ရအောင် ငွေကြေး သို့မဟုတ် အခြားတစ်စုံတစ်ရာ အကျိုး အမြတ်များ တိုက်ရိုက်ဖြစ်စေ၊ သွယ်ဝိုက်၍ဖြစ်စေ ရယူပြီးတော့ အကူအညီပေးခြင်းဖြစ်ပါတယ်။ တိုင်းပြည် တစ်ခုအတွင်းသို့ ခိုးသွင်းခြင်း၊ အဆိုပါ ခိုးသွင်းခံရသူသည် ခိုးသွင်းခံရသော တိုင်းပြည်၏ နိုင်ငံသား သို့မဟုတ် တိုင်းပြည်အတွင်း တရားဝင်နေထိုင်ခွင့် မရှိခြင်းနဲ့ ယင်းသို့ခိုးသွင်းရာမှာ ငွေကြေး သို့မဟုတ် တခြားတစ်စုံတစ်ရာ အကျိုးအမြတ်အား တိုက်ရိုက်ဖြစ်စေ၊ သွယ်ဝိုက်၍ဖြစ်စေ ရယူခြင်းဟာ ရာဇဝတ်မှု ဖြစ်ပါတယ်။ ဒါကြောင့်မို့လို့ ကျွန်မတို့မြန်မာနိုင်ငံအနေနဲ့ ဒီ Smuggling of migrants နဲ့ပတ်သက်ပြီးတော့ နိုင်ငံတော်တာဝန်ရှိသူများအနေဖြင့် ဘယ်လိုဆောင်ရွက်ထားတယ်ဆိုတာလည်း ကျွန်မ ပြည်ထောင်စုလွှတ်တော်က မေးမြန်းလိုပါတယ်။ အားလုံးကို ကျေးဇူးတင်ပါတယ်ရှင်။</speech>
<speech type="speaker">ဦးဉာဏ်လင်း ရွှေပြည်သာမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1536">ဦးဉာဏ်လင်း (ရွှေပြည်သာမဲဆန္ဒနယ်၊ ရန်ကုန်တိုင်းဒေသကြီး)</mp>ပြည်ထောင်စု လွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်တော်ကြီးများ ကျန်းမာချမ်းသာ ကြပါစေလို့ ဂါရဝပြု နှုတ်ခွန်းဆက်သအပ်ပါတယ်။ ကျွန်တော်ကတော့ ရန်ကုန်တိုင်းဒေသကြီး ရွှေပြည်သာ မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးဉာဏ်လင်း ဖြစ်ပါတယ်။ ကျွန်တော့အနေနဲ့ နိုင်ငံတော် သမ္မတထံမှ ပေးပို့ထားသော အထူးသဖြင့် အမျိုးသမီးများနှင့် ကလေးသူငယ်များအပေါ် လူကုန်ကူးမှု တိုက်ဖျက်ရေးဆိုင်ရာ ASEAN Convention သို့ မြန်မာနိုင်ငံမှ အတည်ပြုဝင်ရောက်ရန် ကိစ္စနှင့်စပ်လျဉ်း၍ အောက်ပါအတိုင်း ထောက်ခံဆွေးနွေး တင်ပြသွားမှာဖြစ်ပါတယ်။ လူကုန်ကူးမှုနှင့် ပတ်သက်ပြီးတော့ ကမ္ဘာ့ကုလသမဂ္ဂ၊ ကမ္ဘာ့အမျိုးသမီးများ လူကုန်ကူးမှု တိုက်ဖျက်ရေးအဖွဲ့၊ နယ်နိမိတ်ဖြတ်ကျော်၍ ဂိုဏ်းဖွဲ့ပြီးပြုလုပ်သော ပြစ်မှုတို့ကို ဆန့်ကျင်သည့် ကုလ သမဂ္ဂကွန်ဗင်းရှင်း၊ မြန်မာနိုင်ငံ၏လူကုန်ကူးမှုတားဆီးကာကွယ်ရေးဥပဒေ ပုဒ်မ ၃ တို့အရ အဓိပ္ပာယ် ဖွင့်ဆိုချက်တွေ ဖွင့်ဆိုထားပြီးဖြစ်ပါတယ်။ ဒီအဓိပ္ပာယ်ဖွင့်ဆိုချက်တွေရဲ့ အနှစ်သာရကတော့ တူညီကြ ပါတယ်။ ကုလသမဂ္ဂရဲ့ အဓိပ္ပာယ်ဖွင့်ဆိုချက်မှာဆိုလို့ရှိရင် အောက်ပါနည်းများကို အသုံးပြုပြီးတော့ လူများကိုစုဆောင်းခြင်း၊ ပို့ဆောင်ခြင်း၊ လွှဲပြောင်းခြင်း၊ ခိုလှုံခွင့်ပေးခြင်း သို့မဟုတ် လက်ခံခြင်းတို့ ဖြစ်တယ်လို့ ဖွင့်ဆိုထားပါတယ်။ အဲဒီနည်းလမ်းများနှင့် ပတ်သက်ပြီးတော့ ဘယ်လိုနည်းလမ်းတွေလဲ ဆိုတာကို ဆက်ပြီးတော့ ရှင်းပြထားတာကတော့ အင်အားသုံး၊ ခြိမ်းခြောက်၊ အဓမ္မပြု၊ ပြန်ပေးဆွဲ၊ လိမ်လည်၊ အာဏာအလွဲသုံးစားပြု၊ အုပ်ထိန်းသူ သို့မဟုတ် ချုပ်ကိုင် သြဇာလွှမ်းမိုးထားနိုင်သူတို့ကို အကျိုးအမြတ်ပေးခြင်းဖြင့်ဖြစ်စေ၊ လက်ခံခြင်းဖြင့်ဖြစ်စေ၊ ချုပ်ကိုင်ခံရသူအား ခေါင်းပုံဖြတ်ရန် ရည်ရွယ် ချက်ဖြင့် လုပ်ဆောင်သော လုပ်ရပ်အားလုံးကို ဆိုလိုတယ်လို့ ဆက်လက်အဓိပ္ပာယ်ဖွင့်ဆိုထားပါတယ်။ အဲဒီနေရာမှာ အရေးကြီးတဲ့ ခေါင်းပုံဖြတ်သည်ဆိုတဲ့ စကားရပ်နှင့်စပ်လျဉ်း၍ ခေါင်းပုံဖြတ်သည် ဆိုရာတွင် အနည်းဆုံး တစ်ဦးတစ်ယောက်အား ပြည့်တန်ဆာလုပ်ခိုင်းခြင်း သို့မဟုတ် အခြားပုံစံဖြင့် လိင်ပိုင်းဆိုင်ရာ ခေါင်းပုံဖြတ်ခြင်း သို့မဟုတ် ကျေးကျွန်သဖွယ်ပြုခြင်း သို့မဟုတ် ကျွန်ကဲ့သို့လုပ်ရသော အခြေအနေ သို့မဟုတ် ခန္ဓာကိုယ်အတွင်းမှအင်္ဂါများ ဖယ်ရှားပစ်ခံရခြင်း အားလုံးပါဝင်တယ်လို့ ဆက်လက် အဓိပ္ပာယ်ဖွင့်ဆို ရှင်းလင်းထားပါတယ်။ နာယကကြီးခင်ဗျား။ အဲဒီလိုအဓိပ္ပာယ်ဖွင့်ဆိုချက်တွေအရ လူလူချင်းတိရစ္ဆာန်ကဲ့သို့ ဖောက်ဖျက် ကျူးလွန်သော ပြစ်မှုများဖြစ်သဖြင့် ကမ္ဘာ့ကုလသမဂ္ဂ အထွေထွေအတွင်းရေးမှူးချုပ် မစ္စတာ ကိုဖီအာနန်မှ လူကုန်ကူးမှုကျူးလွန်ခြင်းသည် လူ့အခွင့်အရေးချိုးဖောက်မှုများအနက် အဆိုးဝါးဆုံးလုပ်ရပ်တစ်ခု ဖြစ်သည်ဟု မှတ်ချက်ပြုထားပါတယ်။ အဲဒီလိုဆိုးဝါးရက်စက်လှတဲ့ လူကုန်ကူးမှုများဟာ လွန်ခဲ့တဲ့ နှစ်ပေါင်း ၂၀၀ လောက်ကတည်းက ကမ္ဘာ့သမိုင်းမှာ ကွယ်ပျောက်သွားခဲ့ပြီးတော့ ၁၉၉၀ ခုနှစ်ခန့်ကစ၍ ပြန်လည်ပြီးတော့ သက်ဝင်လှုပ်ရှား လာတာ ဖြစ်ပါတယ်။ ဒီအမှုတွေဟာ ကျွန်တော်တို့ ပြည်တွင်းမှာသာမကဘဲနဲ့ ပြည်ပနိုင်ငံများသို့ ပို့ဆောင် ကျူးလွန်ခြင်းများ ပါဝင်နေတဲ့အတွက်ကြောင့် မိမိတစ်နိုင်ငံတည်း ကိုင်တွယ်ဖြေရှင်းရန် ခက်ခဲလှတဲ့ အတွက်ကြောင့် အာဆီယံနိုင်ငံအချင်းချင်း ပူးပေါင်းဖြေရှင်းနိုင်ရန်အလို့ငှာ ယခုကဲ့သို့ နိုင်ငံတော်သမ္မတ ထံမှ ဒီကွန်ဗင်းရှင်းမှာ အတည်ပြု ပါဝင်ရေးအတွက်ကို ပြည်ထောင်စုလွှတ်တော်မှ အတည်ပြု ပေးနိုင်ရန် စာပေးပို့ထားခြင်းဖြစ်တဲ့အတွက်ကြောင့် ဒီကွန်ဗင်းရှင်းနဲ့ပတ်သက်ပြီးတော့ ကျွန်တော်တို့ အတည်ပြုပေး သင့်ပါတယ်လို့ အလေးအနက်ထောက်ခံ ဆွေးနွေးတင်ပြအပ်ပါတယ်။ နာယကကြီးခင်ဗျား။ လူကုန်ကူးမှုသည် အထက်ပါအဓိပ္ပာယ်ဖွင့်ဆိုချက်များအရ လူ့ယဉ်ကျေးမှု သမိုင်းမှာ အဆိုးဝါး၊ အရက်စက်ဆုံးသော လူသားများ အတွေးအခေါ်ဖွံ့ဖြိုးမှု နိမ့်ကျနေသေးတဲ့ ကျေးပိုင်/ ကျွန်ပိုင်ခေတ်ဆီသို့ ပြန်ပြီးတော့ ခေတ်နောက်ပြန်ဆွဲနေတဲ့ စနစ်ဖြစ်တဲ့အတွက်ကြောင့် ကျွန်တော်တို့ နိုင်ငံမှာသာမကဘဲနဲ့ ကမ္ဘာပေါ်မှာရှိတဲ့ မည်သည့်နိုင်ငံ၊ မည်သည့်နေရာမှာမဆို မရှိအောင် ဒီဟာတွေကို တိုက်ဖျက်သွားဖို့ ကျွန်တော်တို့အားလုံးမှာ တာဝန်ရှိပါတယ်။ ဒီကျေပိုင်/ကျွန်ပိုင်စနစ်တွေနဲ့ ပတ်သက်ပြီးတော့ ကျွန်တော်တို့ ကမ္ဘာ့သမိုင်းကြောင်းကို ပြန်ကြည့်မယ်ဆိုရင် ရောမခေတ်မှာ စပါတာကတ် ဦးဆောင်တဲ့ သွေးချောင်းစီးတဲ့ ကျွန်တော်လှန်ရေးတွေ ဖြစ်ပွားခဲ့တယ်။ ကျွန်တော်တို့ ကမ္ဘာသူကမ္ဘာသားတွေဟာ လူသားတွေရဲ့ အသွေးတွေ၊ အသက်တွေ အများကြီးပေးဆပ်ပြီးတော့မှ ဒီကနေ့ ကျွန်စနစ်ကို ကျွန်တော်တို့ ဖြတ်ကျော်လာခဲ့တာဖြစ်ပါတယ်။ ဒါကြောင့်မို့လို့ ဒီစနစ်ဆိုးကို ပြန်သွားဖို့ ကျွန်တော်တို့ လုံးဝမဖြစ်ပါဘူး။ ထို့ပြင် ကျွန်တော်တို့ ကိုလံဘတ်က အမေရိကတိုက်ကို ရှာဖွေတွေ့ရှိပြီးတဲ့နောက်ပိုင်းမှာ အင်္ဂလန်၊ ပြင်သစ်၊ ဂျာမနီ၊ ပေါ်တူဂီ စတဲ့ ဥရောပတိုက်သားအချို့ မြောက်အမေရိကတိုက်ကို ရောက်ရှိလာပြီးတော့ ဒီကပ္ပလီလူမျိုးတွေကို အတင်းအဓမ္မ လက်နက်အားကိုးနဲ့ ဖမ်းဆီးပြီးတော့ ကျွန်ဈေးကွက်တွေမှာ ရောင်းချ ကြတယ်။ သံပူတွေနဲ့သူတို့ရဲ့ ကိုယ်ခန္ဓာမှာအမှတ်တံဆိပ်တွေကပ်ကြတယ်ဆိုတဲ့ အနေအထားတွေကိုလည်းပဲ လွှတ်တော်ကိုယ်စားလှယ်တော်ကြီးများ အားလုံးသိရှိပြီး ဖြစ်ပါတယ်။ အဲဒီးက အတွေးအခေါ် ပညာရှင်တွေကလည်းပဲ ကျွန်တွေကို စကားပြောတတ်သော တိရစ္ဆာန်လို့ပဲ တွေးခေါ်သတ်မှတ်ခဲ့ကြ ပါတယ်။ ဒါကြောင့်မို့လို့ ဒီလိုဆိုးဝါးရက်စက်တဲ့ လူကုန်ကူးတဲ့ ကျွန်စနစ်ဟာ ကျွန်တော်တို့နိုင်ငံမှာ လုံးဝ ပျောက်ကွယ်သွားဖို့ လိုအပ်ပါတယ်။ ဒါကြောင့်မို့လို့လည်းပဲ ကျွန်တော်တို့ ဒီကွန်ဗင်းရှင်းကို ထောက်ခံ ရခြင်းဖြစ်ပါတယ်။ ထို့အပြင် ကျွန်တော်တို့ ဒီကွန်ဗင်းရှင်းကိုဝင်ဖို့အတွက် လိုအပ်တဲ့ ပြစ်မှုဆိုင်ရာဥပဒေ၊ ပြည့်တန်ဆာနှိပ်ကွပ်ရေးအက်ဥပဒေ၊ အဂတိလိုက်စားမှုတိုက်ဖျက်ရေးဥပဒေ၊ တရားမဝင်သော နည်းလမ်းဖြင့် ရရှိသည့် ငွေကြေးနှင့် ပစ္စည်းများ ထိန်းချုပ်ရေးဥပဒေ၊ နိုင်ငံဖြတ်ကျော်မှုခင်းများ တားဆီးနှိမ်နှင်းရေး ဥပဒေ စတဲ့ဥပဒေများကိုလည်းပဲ ကျွန်တော်တို့ နိုင်ငံအတွင်းမှာ ပြည့်ပြည့်စုံစုံ ပြဋ္ဌာန်းပြီးဖြစ်တဲ့ အတွက် ကြောင့် ဒီကွန်ဗင်းရှင်းကို ကျွန်တော်တို့ အတည်ပြု ဝင်ရောက်သင့်ပါတယ်လို့ ထောက်ခံဆွေးနွေးရင်းနဲ့ နိဂုံးချုပ်အပ်ပါတယ်။ အားလုံးကိုကျေးဇူးတင်ပါတယ်။</speech>
<speech type="speaker">ဒေါက်တာဝင်းမြင့်ချစ် ပဲခူးတိုင်းဒေသကြီး မဲဆန္ဒနယ်အမှတ်(၈) ဆွေးနွေးဖို့ဖြစ်ပါတယ်။</speech>
<speech><mp id="1271">ဒေါက်တာဝင်းမြင့်ချစ် (မဲဆန္ဒနယ်အမှတ်-၈၊ ပဲခူးတိုင်းဒေသကြီး)</mp>လေးစားအပ်သော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များအားလုံး၊ ပြည်ထောင်စုအဆင့် အဖွဲ့အစည်းဝင်များအားလုံး မင်္ဂလာပါလို့ ဦးစွာပထမ ဂါရဝပြုနှုတ်ခွန်းဆက်သ လိုက်ပါတယ်။ ကျွန်တော်ကတော့ ပဲခူးတိုင်းဒေသကြီး မဲဆန္ဒနယ်အမှတ်(၈)မှ အမျိုးသားလွှတ်တော် ကိုယ်စားလှယ် ဒေါက်တာဝင်းမြင့်ချစ် ဖြစ်ပါတယ်။ ဒီကနေ့ ကျွန်တော် ဆွေးနွေးရမှာကတော့ နိုင်ငံတော်သမ္မတ ထံမှ ပြည်ထောင်စုလွှတ်တော် နာယကထံသို့ ပေးပို့ထားတဲ့ လူကုန်ကူးမှု အထူးသဖြင့် အမျိုးသမီးများနှင့် ကလေးသူငယ်များအပေါ် လူကုန်ကူးမှုတိုက်ဖျက်ရေးဆိုင်ရာ အာဆီယံကွန်ဗင်းရှင်းသို့ မြန်မာနိုင်ငံမှ အတည်ပြု ဝင်ရောက်နိုင်ရန် ကိစ္စနှင့်စပ်လျဉ်း၍ အကြံပြု ထောက်ခံ တင်ပြဆွေးနွေးသွားမှာ ဖြစ်ပါတယ်။ နာယကကြီးခင်ဗျား။ လူကုန်ကူးခြင်းဟာ လူ့အခွင့်အရေးချိုးဖောက်မှုနဲ့ လူသားခြင်းဆိုင်ရာ ဂုဏ်သိက္ခာထိခိုက်မှုအရာမှာ အလွန်ဆိုးရွားတဲ့ လုပ်ရပ်တစ်ရပ်ဖြစ်ပါတယ်။ မသမာတဲ့ ကုန်သွယ်မှုများ ထဲမှာ လူလူချင်းကို ရောင်းကုန်အဖြစ် ဆောင်ရွက်နေခြင်းဟာ အလွန်စက်ဆုပ်ဖွယ် ဖြစ်ပါတယ်။ အထူး သဖြင့် ထိခိုက်နာကျင်လွယ်သော အမျိုးသမီးများနဲ့ ကလေးသူငယ်များကိုပါ လူကုန်ကူးမှုရဲ့ သားကောင် အဖြစ် လုပ်ဆောင်နေခြင်းဟာ လူ့အဖွဲ့အစည်းရဲ့ တိုးတက်ဖြစ်ထွန်းမှုကို အန္တရာယ်ပြု နေတဲ့ ကိစ္စရပ် တစ်ရပ်လည်း ဖြစ်ပါတယ်။ လူကုန်ကူးမှုကတစ်ဆင့် လိင်ပိုင်းဆိုင်ရာစော်ကားမှု၊ လိင်ပိုင်းဆိုင်ရာ အမြတ် ထုတ်မှုများ ဖြစ်ပေါ်လာရပါတယ်။ တချို့သောနိုင်ငံများမှာ ကလေးများကို လူမှောင်ခိုဂိုဏ်းများက လိုက်လံဝယ်ယူပြီးတော့ ထိုသူတို့ကတစ်ဆင့် ပြည့်တန်ဆာများအဖြစ် အသုံးချမည့်သူများထံ ပြန်လည် ရောင်းချခြင်းများပြုကြပါတယ်။ တစ်ခါတစ်ရံ မိဘအရင်းကိုယ်တိုင်ကကို အလုပ်အကိုင်ကောင်းကောင်း၊ ဝင်ငွေကောင်းကောင်း ရရှိမည်ဟူသော မျှော်လင့်ချက်များဖြင့် ပွဲစားများထံ မိမိရင်သွေးများကို ကိုယ်တိုင် ရောင်းချလိုက်ခြင်းမျိုးလည်း ရှိကြပါတယ်။ ပုံသဏ္ဌာန်ကွဲပြားစွာနဲ့ နှစ်ပေါင်းများစွာ ခေတ်အဆက်ဆက် ဖြစ်ပေါ်နေတဲ့ လူလူချင်းရောင်းဝယ်ကုန်ကူးနေခြင်းဟာ ကျွန်တော်တို့နိုင်ငံမှာ လွန်ခဲ့သော ဆယ်စုနှစ်များ အတွင်း ပိုမိုသိသာထင်ရှားလာပါတယ်။ မှုခင်းသတင်းများမှ မကြာခဏ ကြားသိလာရသလို သတင်း အဖြစ် မသိရသေးတဲ့ ကျေးလက်ဒေသများမှ နောက်ကွယ်ဖြစ်ရပ်များက များစွာရှိနေမှာဖြစ်ပါတယ်။ ဒီဖြစ်ရပ်များဟာ ယဉ်ကျေးမှုအစဉ်အလာ အားကောင်းခဲ့တဲ့ မြန်မာနိုင်ငံအတွက် များစွာအရုပ်ဆိုး အကျည်းတန်စေတဲ့အပြင် လူသားအရင်းအမြစ်များ များစွာဆုံးရှုံး နစ်နာရပါတယ်။ နာယကကြီးခင်ဗျာ။ ယခုလို စိုးရိမ်စရာကောင်းအောင် လူကုန်ကူးမှုဖြစ်နေရခြင်းရဲ့ အဓိကပြဿနာ အရင်းခံများဟာ ဆင်းရဲမွဲတေမှု၊ အလုပ်အကိုင်အခွင့်အလမ်းရှားပါးမှု၊ ဝင်ငွေနည်းပါးမှု၊ ဗဟုသုတ နည်းပါးမှုတို့ကြောင့်ဖြစ်ရသလို တရားမဝင် နယ်စပ်ဖြတ်ကျော်ခြင်းများကို ကောင်းစွာကြပ်မတ် တားဆီး နိုင်ခြင်း မရှိခြင်းသည်လည်း လူကုန်ကူးမှုရဲ့ အဓိကတွန်းအားတစ်ခု ဖြစ်နေပါတယ်။ သို့ဖြစ်ပါ၍ လူကုန် ကူးမှုကိုတိုက်ဖျက်ရာမှာ ဆင်းရဲမွဲတေမှုကိုလျော့ပါးအောင် ဆောင်ရွက်ခြင်းနဲ့အတူ ကျယ်ပြန့်စွာ အသိပညာ ပေးခြင်းတို့ကို အလေးထားလုပ်ဆောင်ရမှာ ဖြစ်သလို တရားမဝင် နယ်စပ်ဖြတ်ကျော်နေခြင်းများ ကိုလည်း သက်ဆိုင်ရာ ဝန်ကြီးဌာနအသီးသီး၊ ဦးစီးဌာနအသီးသီးတို့မှ အဂတိတရားကင်းစင်စွာဖြင့် ကြပ်ကြပ်မတ်မတ် ဆောင်ရွက်ရမှာဖြစ်ပါကြောင်း အကြံပြုလိုပါတယ်။ ဒါ့အပြင် နယ်မြေချင်းဆက်စပ်နေတဲ့ နိုင်ငံအသီးသီးတို့နဲ့ သဘောတူစာချုပ်များ ချုပ်ဆို၍ လူကုန်ကူးခံရသူများကို လူ့အခွင့်အရေး ပြည့်ဝစွာ ကာကွယ်စောင့်ရှောက်ကူညီပေးခြင်း၊ လူကုန်ကူးသူများကို ထိရောက်သော ပြစ်ဒဏ်ကျခံစေရန် ဆောင်ရွက် ခြင်း စသည်တို့မှာ ပူးပေါင်းဆောင်ရွက်မှုများလုပ်ရန်လည်း အလွန်အရေးကြီးလှပါတယ်။ နာယကကြီးခင်ဗျာ။ လူကုန်ကူးမှုတိုက်ဖျက်ခြင်းဆိုင်ရာ အာဆီယံကွန်ဗင်းရှင်းကို လေ့လာကြည့်တဲ့ အခါ အခန်း (၇)ခန်း၊ ပုဒ်မပေါင်း (၃၁)ခု ပါဝင်ပြီးတော့မှ ရည်ရွယ်ချက်တွေ၊ ဝေါဟာရတွေမှ အစပြု ပြီးတော့မှ အမျိုးမျိုးသော ပြစ်မှုကျူးလွန်ခြင်းများ၊ တရားစီရင်ပိုင်ခွင့်များ၊ လူကုန်ကူးမှု ကာကွယ်ခြင်း အစီ အမံများ၊ ပူးပေါင်းဆောင်ရွက်ရန် လုပ်ငန်းစဉ်အဆင့်ဆင့်များ၊ နယ်စပ်ဖြတ်ကျော် ပူးပေါင်းဆောင်ရွက်ခြင်း၊ စာရွက်စာတမ်းများ ထိန်းသိမ်းကြီးကြပ်ခြင်းနဲ့ စစ်ဆေးအတည်ပြုခြင်း၊ လူကုန်ကူးခံရသူများအား အကာ အကွယ်ပေးခြင်း၊ မိခင်နိုင်ငံများသို့ ပြန်ပို့ခြင်း၊ တရားဥပဒေစိုးမိုးရေးအပိုင်းမှ ပူးပေါင်းဆောင်ရွက်ခြင်း စသည်တို့အပြင် နိုင်ငံတကာ ဥပဒေလုပ်ထုံးလုပ်နည်းများဖြင့် ဆက်စပ်ပဋိပက္ခများ ဖြေရှင်းခြင်း တို့ကို ပြည့်ပြည့်စုံစုံ ထည့်သွင်းဖော်ပြထားတာကို တွေ့ရပါတယ်။ ဒါကြောင့် နိဂုံးချုပ်အနေဖြင့် လူကုန်ကူးမှု၊ အထူးသဖြင့် အမျိုးသမီးများနှင့် ကလေးသူငယ် များအပေါ် လူကုန်ကူးတိုက်ဖျက်ရေးဆိုင်ရာ အာဆီယံကွန်ဗင်းရှင်းကို မြန်မာနိုင်ငံမှ အတည်ပြု ဝင်ရောက်ရန် လိုအပ်ပါကြောင်း ထောက်ခံအကြံပြု ဆွေးနွေးတင်ပြရင်း နိဂုံးချုပ်ပါတယ်။ အားလုံးကို အထူးကျေးဇူးတင်ပါတယ်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျာ။ အစည်းအဝေးကို မိနစ် ၃၀ ခန့် ခေတ္တရပ်နားပါမယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။</speech>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များခင်ဗျား။ အစည်းအဝေးပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<speech type="speaker">ဦးဥက္ကာမင်း တနင်္သာရီတိုင်းဒေသကြီး မဲဆန္ဒနယ်အမှတ်(၈) ဆွေးနွေးဖို့ဖြစ်ပါတယ်။</speech>
<speech><mp id="1260">ဦးဥက္ကာမင်း (မဲဆန္ဒနယ်အမှတ်-၈၊ တနင်္သာရီတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးပဲမင်္ဂလာပါ။ ကျွန်တော်ကတော့ တနင်္သာရီ တိုင်းဒေသကြီး မဲဆန္ဒနယ်အမှတ်(၈)မှ အမျိုးသားလွှတ်တော်ကိုယ်စားလှယ် ဦးဥက္ကာမင်း ဖြစ်ပါတယ်။ ယနေ့ ကျွန်တော်ဆွေးနွေးမှာကတော့ နိုင်ငံတော်သမ္မတထံမှ ပြည်ထောင်စုလွှတ်တော် နာယကထံသို့ ပေးပို့လာတဲ့ လူကုန်ကူးမှု အထူးသဖြင့် အမျိုးသမီးများနှင့် ကလေးသူငယ်များအပေါ် လူကုန်ကူးမှု တိုက်ဖျက်ခြင်းဆိုင်ရာ အာဆီယံကွန်ဗင်းရှင်းသို့ မြန်မာနိုင်ငံမှ အတည်ပြုဝင်ရောက်ရန် ကိစ္စနှင့်စပ်လျဉ်း ပြီးတော့ ထောက်ခံအကြံပြု ဆွေးနွေးသွားမှာပဲ ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ ကျွန်တော့ အရှေ့ အရှေ့က ကိုယ်စားလှယ်တွေလည်း အချက်အလက် တော်တော်များများကို ဆွေးနွေးပြီးသားဖြစ်တဲ့အတွက် အချက် အလက် အနည်းငယ်သာ ကျွန်တော့အနေနဲ့ ဆွေးနွေးသွားမှာ ဖြစ်ပါတယ်။ မြန်မာနိုင်ငံအနေနဲ့ အာဆီယံ နိုင်ငံဖြစ်တဲ့အတွက် အဖွဲ့ဝင်နိုင်ငံတို့ရဲ့ တာဝန်ဝတ္တရားတွေကို ကျေပွန်စေရန်လည်းကောင်း၊ မြန်မာနိုင်ငံ မှာလည်း လူကုန်ကူးမှုဆိုင်ရာ အမှုပြဿနာများအတွက်လည်းကောင်း အမြန်ဆုံး အတည်ပြု ဝင်ရောက် သင့်တယ်လို့ ကျွန်တော့အနေနဲ့ ဆွေးနွေးလိုပါတယ်။ အဆိုပါ ကွန်ဗင်းရှင်းကို အတည်ပြုဝင်ရောက်ခြင်း အားဖြင့် မြန်မာနိုင်ငံရဲ့ အကျိုးကျေးဇူးများ များစွာရရှိလာမှာပဲ ဖြစ်ပါတယ်။ ကွန်ဗင်းရှင်းသို့ အတည်ပြု ဝင်ရောက်ပြီးတာနဲ့ မြန်မာနိုင်ငံမှာဖြစ်ပေါ်နေတဲ့ လူကုန်ကူးမှုတွေကတော့ လုံးဝပျောက်ကင်းသွားမှာ မဟုတ်ဘူးဆိုတာတော့ သတိချပ်စေချင်ပါတယ်။ အဲဒီတော့ ကျွန်တော်တို့ ဘာတွေလုပ်ရမလဲဆိုတော့ ကွန်ဗင်းရှင်းကို လိုက်နာဖို့လည်း လိုပါတယ်။ ကျွန်တော်တို့ ထပ်မံပြီးတော့ ကျွန်တော်တို့နိုင်ငံမှာရှိတဲ့ ဥပဒေ တွေနဲ့ ကိုက်ညီဖို့လည်း ပြင်ဆင်ဖို့လိုအပ်ပါတယ်။ လိုက်နာကျင့်ကြံဖို့လည်း လိုအပ်ပါတယ်။ လက်ရှိ မြန်မာ နိုင်ငံမှာ အမျိုးသမီးနဲ့ ကလေးသူငယ်များဟာ လူကုန်ကူးခံရမှုတွေ အများအပြားရှိနေပါတယ်။ ပြည်ထဲရေးဝန်ကြီးဌာနရဲ့ ရရှိထားတဲ့အချက်အလက်အရ ၂၀၁၀ ခုနှစ်မှ ၂၀၁၆ ခုနှစ် နိုဝင်ဘာလ အထိ လူကုန်ကူးမှုဖြင့် အရေးယူဆောင်ရွက်ခဲ့တဲ့ အမှုပေါင်းဟာ ၉၀၄ မှုရှိပါတယ်။ အဲဒီအထဲမှာမှ ကျူးလွန်ခဲ့တဲ့ တရားခံတွေကို ကျား/မ ခွဲကြည့်တဲ့ကျူးလွန်ခဲ့တဲ့ တရားခံအမျိုးသား ၉၈ရ ဦး ရှိပြီးတော့ ကျူးလွန်ခဲ့တဲ့ တရားခံအမျိုးသမီးကတော့ ၁၅၇၆ ဦး ရှိတာကိုတွေ့ရပါတယ်။ အဲဒီတစ်ခုမှာ ကျွန်တော်တို့ ပြန်ပြီးတော့ မြင်ရတဲ့အချက်ကတော့ လူကုန်ကူးမှုခံရတဲ့ အများစုဟာလည်း အမျိုးသမီးတွေ ဖြစ်ပြီးတော့ လူကုန်ကူးမှုကျူးလွန်နေတဲ့သူ အများစုကလည်း အမျိုးသမီးတွေဖြစ်နေတာကို အဆိုပါစာရင်းအရ ကျွန်တော်တို့ တွေ့ရပါတယ်။ လူကုန်ကူးခံရတဲ့နိုင်ငံတွေ ဦးတည်နေတဲ့နိုင်ငံတွေကို ကျွန်တော်တို့ ပြန်ကြည့်တဲ့နံပါတ် ၁ က တရုတ်ပြည်သူ့သမ္မတနိုင်ငံဖြစ်ပြီးတော့ နံပါတ် ၂ ကတော့ ထိုင်းနိုင်ငံဖြစ်ပါတယ်။ အဲဒီ အမှုအမျိုးအစားတွေကို ခွဲကြည့်တဲ့ည်း ပြည့်တန်ဆာအမှုနဲ့ အရေးယူဆောင်ရွက်တဲ့အမှုတွေက ၁၅၁ မှုရှိပြီးတော့ လက်ထပ်ထိမ်းမြားဖို့ ဆိုတဲ့အမှုနဲ့ တရားစီရင် ထားတာတော့ ကျွန်တော်တို့ ၅၆၆ မှု ရှိတာကို တွေ့ရပါတယ်။ အဲဒီတော့ ကလေးသူငယ်များလူကုန်ကူးခြင်းနဲ့ အမျိုးသမီးများ လူကုန်ကူးခြင်းကို အရှေ့ အရှေ့က ကိုယ်စားလှယ်တွေက ဆွေးနွေးသွားခဲ့ပြီး ဖြစ်ပါတယ်။ ဒီကျွန်တော် အမျိုးသမီးတွေ လူကုန်ကူးခံရမှုနဲ့ ပတ်သက်ပြီးတော့ အချက်တစ်ချက်ကိုပဲ ကျွန်တော် ထောက်ပြဆွေးနွေးမှာဖြစ်ပါတယ်။ အဓိကကတော့ ကျွန်တော် အရှေ့မှာပြောပြခဲ့တဲ့အတိုင်း လက်ထပ်ထိမ်းမြားခြင်း ဆိုတဲ့အမှုနဲ့ ကျွန်တော်တို့ အများကြီးရှိပါတယ်။ အဲဒီအမှုတွေမှာ ကျွန်တော်တို့က ဘယ်နိုင်ငံကို ဦးတည်လဲ ဆိုတော့ တရုတ်နိုင်ငံကို ဦးတည်ပါတယ်။ တရုတ်နိုင်ငံမှာ ကျွန်တော်တို့ ဝမ်ချိုင်းပေါ်လစီကြောင့်မို့လို့ တရုတ်နိုင်ငံရဲ့ ယောက်ျားလေး ဦးရေဟာ များပြားလာခြင်းကြောင့် လက်ထပ်ဖို့အမျိုးသမီး၊ သတို့သမီး ရှာဖွေတဲ့နေရာမှာ အခက်အခဲ တော်တော်လေးကို တွေ့နေရပါတယ်။ ခန့်မှန်းရတဲ့အနေအထားအရ ၂၀၂၀ ခုနှစ်အလွန်လောက်မှာ တရုတ်နိုင်ငံရဲ့ အမျိုးသား ၃၅ သန်းဟာ သတို့သမီးမရှာဖွေနိုင်တဲ့အတွက် လူပျို ဘဝအဖြစ် နေထိုင်ရမယ် ဆိုပြီးတော့ ခန့်မှန်းရတဲ့ စာစောင်တွေလည်း တွေ့ရှိရပါတယ်။ ပြီးတော့ တရုတ်ပြည်သူ့သမ္မတနိုင်ငံဟာ လူကုန်ကူးဖို့အတွက် ဈေးကွက်မျိုးစုံရှိတဲ့ နိုင်ငံတစ်ခုလည်း ဖြစ်ပါတယ်။ မြန်မာနိုင်ငံက လူကုန်ကူးခံရသူအများစုဟာ တရုတ်အမျိုးသားများနဲ့ အိမ်ထောင်ပြုရန် ဒါမှမဟုတ် ဂျီနီဗာစာတမ်းမှာပါတဲ့ လူ့ကျင့်ဝတ်ဖောက်ဖျက်မှု၊ ကျွန်အဖြစ် ခိုင်းစေရန်အတွက်လည်း ဖြစ်ပါတယ်။ နောက်ထပ်ခန္ဓာကိုယ် အစိတ်အပိုင်းရောင်းချခြင်း စသည်ဖြင့် ဈေးကွက်ပေါင်းစုံရှိတဲ့နေရာ လည်းဖြစ်ပါတယ်။ ဒါကြောင့် ကျွန်တော်တို့ ဒေသတွင်းက ကလေးသူငယ်တွေနဲ့ အမျိုးသမီးငယ်လေးတွေ အတွက် အနာဂတ်ဘဝဟာ စိုးရိမ်စရာဖြစ်လာပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ လူကုန်ကူးမှုဖြစ်ပေါ်လာတဲ့ အဓိကအကြောင်းရင်းကတော့ ပြည်တွင်းမှာ အလုပ်အကိုင်အခွင့်အလမ်းရှားပါးလာခြင်း၊ ပြည်တွင်းမှာ ရရှိနေတဲ့ အနိမ့်ဆုံးလုပ်ခလစာကလည်း အရမ်းနည်းပါးတယ်။ ပြီးတော့ လူကုန်ကူးခံရသူတွေရဲ့ အသိဉာဏ် ပညာအားနည်းခြင်း၊ ပြီးတော့ နောက်တစ်ခု ကျွန်တော်တို့ ကွန်ဗင်းရှင်းမှာပါတဲ့ ပုဒ်မ ၈။ ပုဒ်မ ၈ မှာပါတဲ့ အဂတိလိုက်စားမှုနဲ့ဆိုင်တဲ့ ကိစ္စတွေကြောင့်မို့လို့ ကျွန်တော်တို့ လူကုန်ကူးခံရတဲ့ အချက်အလက်တွေ ဖြစ်ပါတယ်။ အဆိုပါကွန်ဗင်းရှင်းကို ကျွန်တော်တို့က အတည်ပြု ဝင်ရောက်ပြီးတာနဲ့ ဒေသတွင်းမှာ အဓိက ပြန်လည်ပြင်ဆင်ဖို့ကလည်း ကျွန်တော်တို့ နယ်စပ်ဒေသမှာရှိတဲ့ ဝန်ထမ်းတွေရဲ့ အကျင့်ပျက်ခြစားမှုကိုလည်း ပြန်လည်ပြီးတော့ သုံးသပ်ဆန်းစစ်ဖို့လိုအပ်ပါကြောင်း တင်ပြလိုပါတယ်။ ပြည်တွင်းမှာဖြစ်ပေါ်နေတဲ့ နိုင်ငံဖြတ်ကျော်လူကုန်ကူးမှုတွေကို ဖြေရှင်းဆောင်ရွက်ဖို့အတွက် တစ်နိုင်ငံနဲ့တစ်နိုင်ငံအချင်းချင်း ချိတ်ဆက် ညှိနှိုင်းဆောင်ရွက်ဖို့က အင်မတန်မှ အရေးကြီးပါတယ်။ ဒါကြောင့်မို့လို့ လူကုန်ကူးမှု အထူးသဖြင့် အမျိုးသမီးနဲ့ ကလေးသူငယ်များအပေါ် လူကုန်ကူးမှုတိုက်ဖျက်ခြင်းဆိုင်ရာ အာဆီယံကွန်ဗင်းရှင်းသို့ မြန်မာနိုင်ငံမှ အတည်ပြု ဝင်ရောက်မှုကို ထောက်ခံပါကြောင်း ဆွေးနွေးရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးညီစိန် ရှမ်းပြည်နယ် မဲဆန္ဒနယ်အမှတ်(၅)ဆွေးနွေးဖို့ဖြစ်ပါတယ်။</speech>
<speech><mp id="1333">ဦးညီစိန် (မဲဆန္ဒနယ်အမှတ်-၅၊ ရှမ်းပြည်နယ်)</mp>ရိုသေလေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များအားလုံး ကာယသုခ၊ ဉာဏသုခနှင့် နှစ်ဖြာနှစ် ပြည့်စုံကြပါစေကြောင်း ပတ္ထနာပြု ဆုတောင်း မေတ္တာပို့သရင်း နှုတ်ခွန်းဆက်သ ဂါရဝပြုအပ်ပါတယ်။ နိုင်ငံတော်သမ္မတမှ ပေးပို့ထားသော လူကုန်ကူးမှု အထူးသဖြင့် အမျိုးသမီးနှင့် ကလေးသူငယ်များအပေါ် လူကုန်ကူးမှုတိုက်ဖျက်ရေးဆိုင်ရာ အာဆီယံကွန်ဗင်းရှင်းသို့ မြန်မာနိုင်ငံမှ အတည်ပြုဝင်ရောက်ရန် ကိစ္စနှင့်စပ်လျဉ်း၍ ရှမ်းပြည်နယ် မဲဆန္ဒနယ်အမှတ်(၅) အမျိုးသားလွှတ်တော် ကိုယ်စားလှယ် အမျိုးသားလွှတ်တော် အမျိုးသမီးများနဲ့ ကလေးသူငယ်များ အခွင့်အရေးဆိုင်ရာ ကော်မတီဝင် ကျွန်တော် ဦးညီစိန်မှ ထောက်ခံဆွေးနွေး တင်ပြသွားမှာဖြစ်ပါတယ်။ လေးစားအပ်ပါသော နာယကကြီးခင်ဗျာ။ လူကုန်ကူးမှုတိုက်ဖျက်ရေး အခန်းကဏ္ဍနဲ့ ပတ်သက် လာရင် ခုနက လွှတ်တော်ကိုယ်စားလှယ်များ တင်ပြပြီးသားဖြစ်တဲ့ အတိုင်းပါပဲ။ လုံခြုံမှုအားနည်းတဲ့ ကျွန်တော်တို့နိုင်ငံမှာ ထိခိုက်နစ်နာမှု အခံရဆုံးကတော့ အမျိုးသမီးတွေနဲ့ ကလေးတွေဖြစ်တယ်ဆိုတာ မြန်မာအသိ၊ ကမ္ဘာအသိ ဖြစ်တယ်လို့ ဘယ်သူမှမငြင်းနိုင်ပါဘူး။ ဲ့ညှာသောအားဖြင့် အမျိုးသမီးနဲ့ ကလေးများ လူကုန်ကူးမှုကာကွယ်ရေးကဏ္ဍကို အမျိုးသားရေးရှုထောင့်မှ ဆောင်ကြဉ်းသွားဖို့အတွက် ဆောင်ရန်၊ ရှောင်ရန် ကိစ္စရပ်တွေကို အောက်ပါအချက် ၃ ချက်ဖြင့် တင်ပြဆွေးနွေးအပ်ပါတယ်။ (က) တာဝန်ကျပုဂ္ဂိုလ်များ သစ္စာရှိရေးနဲ့ တာဝန်ကျေပွန်ရေး၊ အမျိုးသမီးများ လူကုန်ကူးခံရမှုကာကွယ်တဲ့ နေရာမှာ တာဝန်ကျဝန်ထမ်းများ သစ္စာရှိရေးနဲ့ တာဝန်ကျေပွန်ရေးဟာ အဓိက အခရာကျပါတယ်။ ခုန တနင်္သာရီတိုင်းဒေသကြီး မဲဆန္ဒနယ်အမှတ်(၈)က ဦးဥက္ကာမင်း တင်ပြသွားသလိုပါပဲ။ ဒါကအကျင့်ပျက် ခြစားမှုအပေါ်မူတည်ပါတယ်။ ကျွန်တော်ကိုယ်တိုင် နယ်စပ်ဒေသလူမှုရေးအသင်းအဖွဲ့တစ်ခုမှာ စေတနာ့ ဝန်ထမ်းအဖြစ် တာဝန်ထမ်းဆောင်ခိုက် ခရိုင်လူကုန်တားအဖွဲ့တွေနဲ့ ပူးပေါင်းပြီးတော့ လူကုန်ကူးမှု ကာကွယ်ရေး ဖြစ်စဉ်တစ်ခုမှာ လူကုန်ကူးမှုကျူးလွန်သူ ချောချောလှလှ အပျိုမလေးတစ်ယောက်ကို တာဝန်ကျဝန်ထမ်း တစ်ဦးကနေပြီးတော့မှ အကာအကွယ်ပေးမိတဲ့အတွက် လူကုန်တားကိစ္စမှာ မအောင် မမြင်ဖြစ်ခဲ့တဲ့ သာဓကရှိခဲ့ပါတယ်။ ဒါကြောင့် တာဝန်ကျပုဂ္ဂိုလ်တွေ အားလုံးဟာ သစ္စာရှိရှိနဲ့ တာဝန် ကျေပွန်ဖို့ အထူးအရေးကြီးတဲ့အတွက် သက်ဆိုင်ရာဌာန အကြီးအကဲများမှ ကြပ်မတ်ဖို့နဲ့ ဆုပေး ဒဏ်ပေး စနစ်ကျင့်သုံးဖို့ လိုအပ်ပါကြောင်း တင်ပြအပ်ပါတယ်။ (ခ) လူကုန်တားဆိုင်ရာ ဥပဒေ၊ နည်းဥပဒေများ ပြန်လည်သုံးသပ်ရေးကိစ္စ ဖြစ်ပါတယ်။ ကျွန်တော် ကိုယ်တိုင် အတွေ့အကြုံတစ်ခုအရ ကျောက်မဲမြို့နယ် တောလက်ကျေးရွာတစ်ရွာမှ ၁၆၊ ၁ရ နှစ်အရွယ် အပျိုမလေးတစ်ယောက်ဟာ လူကုန်ကူးခံရလို့ တရုတ်ပြည် ကွမ်ကျိုးပြည်နယ်သို့ ရောက်ရှိသွားခဲ့ပါတယ်။ မည်သူမည်ဝါ လူကုန်ကူးမှုပြုခဲ့တယ်ဆိုတာကို မည်သို့မျှစုံစမ်းလို့မရပါ။ ၂ နှစ်ကျော်ကာလ ကြာတဲ့အခါ ကျမှ အဲဒီသူငယ်မဟာ ကလေးအမေဘဝနဲ့ သားငယ်ယောက်ျားလေးတစ်ယောက်ပိုးပြီး အမိမြန်မာနိုင်ငံ ထဲသို့ အလည်တစ်ခေါက်ပြန်ရောက်လာခဲ့ပါတယ်။ ပြန်ရောက်တဲ့အခါကျမှ သူမကို သူမရဲ့ အဒေါ် နှစ်ယောက်ကနေပြီးတော့ လူကုန်ကူးမှုပြုထားကြောင်း ဖွင့်ဟလာခဲ့ပါတယ်။ ဒီကိစ္စကို သက်ဆိုင်ရာ တရားရုံးသို့ အမှုတိုင်ကြားတဲ့အခါ ဒီအမှုကိစ္စက နောက်ကြောင်းပြန်ပုံစံဖြစ်လို့ဆိုပြီး တရားရုံးက လက်မခံဘဲ ပယ်ချခဲ့ပါတယ်။ ဓမ္မဓိဋ္ဌာန်ကျကျ သုံးသပ်ကြည့်မယ်ဆိုရင် လူကုန်ကူးမှုကိစ္စမှာ တရားခံကို ချက်ချင်းသိရှိပြီး ချက်ချင်းအရေးယူနိုင်ဖို့ဆိုတာဟာ အင်မတန်မှ ခဲယဉ်းတဲ့ကိစ္စ ဖြစ်ပါတယ်။ ဒါကြောင့် သင့်လျော်ပြီး လိုအပ်တဲ့ရှိနိုင်ဖို့ လူကုန်တားဆိုင်ရာဥပဒေ၊ နည်းဥပဒေတွေကို ပြန်လည် သုံးသပ် အတည်ပြုပေးဖို့ တင်ပြအပ်ပါတယ်။ (ဂ) အမျိုးသမီးရေးရာ ကော်မတီအခန်းကဏ္ဍ။ ဒီအခန်းကဏ္ဍမှာအလျဉ်းသင့်လို့ တင်ပြဆွေးနွေး လိုတာကတော့ အမျိုးသမီးနဲ့ကလေးသူငယ်ဘဝ လုံခြုံစိတ်ချနိုင်ဖို့ဆိုရင် အဆင့်ဆင့်သော အမျိုးသမီး ရေးရာကော်မတီတွေကို ပြင်ဆင်ဖွဲ့စည်းပေးစေလိုပါတယ်။ အဲဒီလို ပြင်ဆင်ဖွဲ့စည်းပါမှ ကလေးသူငယ် များနဲ့ အမျိုးသမီးတွေရဲ့ဘဝကို လုံလုံခြုံခြုံ ကာကွယ်ပေးနိုင်မယ်လို့ ကျွန်တော် ယုံကြည်ပါတယ်။ ကော်မတီ ဖွဲ့စည်းတဲ့နေရာမှာ အုပ်ချုပ်ရေးအကြီးအကဲတွေရဲ့ ကတော်တွေဦးဆောင်တဲ့ ကော်မတီ မဟုတ်ဘဲနဲ့ အမျိုးသမီးထုက လွတ်လပ်စွာ ရွေးကောက်တင်မြှောက်တဲ့ အမျိုးသမီးကော်မတီဖြစ်ခဲ့မယ်ဆိုရင် ပိုပြီး အောင်မြင်လိမ့်မယ်လို့ ယုံကြည်ပါကြောင်းနဲ့ လူကုန်ကူးမှုတိုက်ဖျက်ရေးဆိုင်ရာ အာဆီယံကွန်ဗင်းရှင်းသို့ မြန်မာနိုင်ငံမှ အတည်ပြု ဝင်ရောက်ရန်ကိစ္စအား ရာနှုန်းပြည့်ထောက်ခံပါကြောင်း တင်ပြဆွေးနွေးရင်း နိဂုံးချုပ်အပ်ပါတယ်။ အားလုံးကို လေးစားပါတယ်ခင်ဗျာ။</speech>
<speech type="speaker">ဒေါ်နန်းထွေးသူ ဖားဆောင်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1368">ဒေါ်နန်းထွေးသူ (ဖားဆောင်းမဲဆန္ဒနယ်၊ ကယားပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီးနဲ့တကွ အားလုံးကိုမင်္ဂလာပါလို့ ဦးစွာနှုတ်ခွန်းဆက် ဂါရဝပြု အပ် ပါတယ်ရှင်။ ကျွန်မကတော့ ကယားပြည်နယ် ဖားဆောင်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်နန်းထွေးသူ ဖြစ်ပါတယ်ရှင်။ နာယကကြီးရှင်။ ကျွန်မတို့နိုင်ငံအနေနဲ့ ဒီလိုရည်ရွယ်ချက်ကောင်းနဲ့ အမျိုးသမီးများနှင့် ကလေး သူငယ်များအပေါ် လူကုန်ကူးမှုတိုက်ဖျက်ရေးဆိုင်ရာ အာဆီယံကွန်ဗင်းရှင်းကို မြန်မာနိုင်ငံအနေနဲ့ အတည်ပြုဝင်ရောက် လက်မှတ်ရေးထိုးခြင်းကို မြန်မာနိုင်ငံသားအားလုံးအတွက် ပါဝင်လက်မှတ်ထိုးရေး ကို ထောက်ခံဆွေးနွေးသွားမှာ ဖြစ်ပါတယ်ရှင်။ နိုင်ငံတစ်နိုင်ငံရဲ့ လူကုန်ကူးမှုတိုက်ဖျက်ရေးဟာ သက်ဆိုင်ရာ နိုင်ငံတစ်ခုတည်း ဖြေရှင်းလို့ရတာမဟုတ်ဘဲ နိုင်ငံအများပူးပေါင်းဆောင်ရွက်ရတာကြောင့် အာဆီယံနိုင်ငံ တွေ တစ်နိုင်ငံချင်းဆီနဲ့ လူကုန်ကူးမှုတိုက်ဖျက်ရေးမှာ ပူးပေါင်းဆောင်ရွက်သွားမယ်လို့ လူကုန်ကူးမှု တိုက်ဖျက်ရေးဆိုင်ရာ အမေရိကန်သံအမတ်ကြီးက ပြောခဲ့ပါတယ်။ ကျွန်မတို့နိုင်ငံဟာ Tier Tree ခေါ်တဲ့ လူကုန်ကူးမှုတိုက်ဖျက်ရေးဆောင်ရွက်မှု အားအနည်းဆုံးနိုင်ငံစာရင်းထဲမှာ ထည့်သွင်းခံထားရပါတယ်။ ၂၀၁၄ ခုနှစ်၊ အစီရင်ခံစာထဲမှာတော့ Tier 2 WN စောင့်ကြည့်အဆင့် ၂ မှာ တိုးမြှင့်သတ်မှတ်ခံခဲ့ရပါတယ်။ လူကုန်ကူးခြင်းကို အဓိကအမျိုးသမီးနှင့် ကလေးသူငယ်များအပေါ်မှာ အများဆုံးပစ်မှတ်ထားပြီး လုပ်ဆောင်နေတာကိုလည်း တွေ့နေရပါတယ်။ လူကုန်ကူးရာတွင် နိုင်ငံအတွင်း လူကုန်ကူးမှုနှင့် နယ်စပ် ဖြတ်ကျော်လူကုန်ကူးမှုဟူ၍ ဖြစ်ပါတယ်။ နယ်စပ်ဖြတ်ကျော်လူကုန်ကူးမှုတွင် တရုတ်နိုင်ငံနှင့် ထိုင်းနိုင်ငံ နယ်စပ်ဒေသများ၌ အများဆုံးဖြစ်ပြီး ကျွန်မရဲ့ မဲဆန္ဒနယ်မှ ကိုယ်တွေ့ဖြစ်ရပ်တစ်ခုနဲ့ တင်ပြဆွေးနွေး သွားပါ့မယ်ရှင်။ နာယကကြီးရှင့်။ ကျွန်မမဲဆန္ဒနယ် ဖားဆောင်းမြို့မှ ထိုင်းနိုင်ငံသို့ သွားမယ်ဆိုရင် သံလွင်မြစ် ကိုဖြတ်၍ မယ်စုံမြို့မှတစ်ဆင့် မိုင် ၅၀ ခန့်သာ ကွာဝေးပါတယ်။ ၂၀၀၆ ခုနှစ်တွင် ကျွန်မတို့ ကယား ပြည်နယ်မှ လူမျိုး ၉ မျိုးရှိသည့်အနက် ကယန်းလူမျိုး လို့ခေါ်တဲ့ ပဒေါင်လည်ပင်းရှည် လူမျိုးစုများကို လူကုန်ကူးသူအမျိုးသမီး တစ်ဦးက တစ်ရွာလုံး အရွယ်စုံ၊ အဖိုးအို၊ အဖွားအိုမှအစ နို့တိုက်ကလေးအရွယ် အကုန်လုံးကို ခေါ်ဆောင်လာတာတွေ့ရှိရသဖြင့် မေးမြန်း ကြည့်ရာ တစ်ရွာလုံးက ထိုင်းနိုင်ငံတွင် နေချင်သောကြောင့် ခေါ်သွားပေးတယ်လို့ပြောပါတယ်။ ကျွန်မ အနေနဲ့ ကိုယ်တိုင်တွေ့မြင်ရတဲ့ သူတို့ကို ကြည့်ပြီး လွန်စွာ စိတ်မကောင်း ဖြစ်ခဲ့ရပါတယ်။ နောက် တစ်နေ့တွင် လွိုင်ကော်မှ ထောက်လှမ်းရေးအဖွဲ့က ကယန်းလူမျိုးတွေပါတဲ့ကား ဖြတ်သွားသလား မေးမြန်းစုံစမ်းမှ လူကုန်ကူးခံရခြင်းဖြစ်ကြောင်း သိခဲ့ရပါတယ်။ သို့သော် တစ်ဘက်နိုင်ငံသို့ ရောက်ရှိသွား သောကြောင့် တားဆီးနိုင်လိုက်ခြင်း မရှိတော့ပါ။ ယခုအခါ ထိုင်းနိုင်ငံမှာ ကမ္ဘာလှည့်ခရီးသည်တွေ စိတ် အဝင်စားဆုံးဖြစ်တဲ့ ကျွန်မတို့ ကယန်းတိုင်းရင်းသား လူမျိုးများကို ထိုင်းနိုင်ငံ မယ်ဟောင်ဆောင်ပြည်နယ် ဟိုဖိုးကိတ်ရွာတွင်ထားရှိ၍ ဒေါ်လာ ၅၀၀ နှင့် ကြည့်နိုင်သည့် အရုပ်တစ်ရုပ်လို ပြသခြင်းခံနေရပါတယ်။ ကျွန်မတို့ ကယန်းတိုင်းရင်းသားတွေရဲ့ ရိုးရာယဉ်ကျေးမှုကို လွန်စွာထိခိုက်စေသလို လူ့စွမ်းအား အရင်း အမြစ်များစွာလည်း နစ်နာဆုံးရှုံးစေခဲ့ပါတယ်။ နာယကကြီးရှင်။ လူကုန်ကူးမှု အထူးသဖြင့် အမျိုးသမီးများနှင့် ကလေးသူငယ်များအပေါ် လူကုန် ကူးမှုတိုက်ဖျက်ရေးဆိုင်ရာ အာဆီယံကွန်ဗင်းရှင်းအခန်း(၆)တွင် နိုင်ငံတကာပူးပေါင်းဆောင်ရွက်ရေး ပုဒ်မ ၁၈ ပါ ပြစ်မှုဆိုင်ရာကိစ္စရပ်များတွင် ဥပဒေကြောင်းအရ အပြန်အလှန် အကူအညီပေးရေးဆိုတဲ့ ခေါင်းစဉ်အောက်က နိုင်ငံဖြတ်ကျော်သဘောသဘာဝရှိသည့် လူကုန်ကူးမှုများကို တိုက်ဖျက်ရာတွင် အဖွဲ့ဝင်နိုင်ငံများအနေဖြင့် မိမိတို့၏ သက်ဆိုင်ရာ ပြည်တွင်းဥပဒေများအရ ကွန်ဗင်းရှင်း ပုဒ်မ ၅ ပါပြစ်မှု များနှင့်စပ်လျဉ်း၍ အမှုစုံစမ်းဖော်ထုတ်ခြင်း သို့မဟုတ် အမှုကြားနာစစ်ဆေးမှုများတွင် ဥပဒေကြောင်း အရ အတတ်နိုင်ဆုံး အပြန်အလှန် အကူအညီပေးနိုင်ရမည်ဆိုတဲ့ အချက်များပါဝင်သောကြောင့် ကျွန်မတို့ နိုင်ငံမှ လူကုန်ကူးခံရသူများအတွက် များစွာ အထောက်အကူပြုနိုင်ပါတယ်။ ယခုဆိုရင် ကျွန်မတို့နိုင်ငံအပါအဝင် အာဆီယံခေါင်းဆောင်များသည် လူကုန်ကူးမှုတိုက်ဖျက်ရေး ပထမဆုံးဒေသအတွင်း ဥပဒေမူဘောင်အား လက်မှတ်ရေးထိုးထားခဲ့ကြောင်းကိုလည်း သိရှိခဲ့ရပါတယ်။ လူကုန်ကူးခြင်းသည် လူ့အခွင့်အရေး ချိုးဖောက်မှုနှင့် လူသားချင်းဆိုင်ရာ ဂုဏ်သိက္ခာကို ထိခိုက်စေသည်ဟု သတ်မှတ်ထားသော်လည်း ထိရောက်စွာ လုပ်ဆောင်နိုင်မှု အားနည်းသည်ကိုလည်း တွေ့နေရပါတယ်။ ကွန်ဗင်းရှင်းတွင်ပါဝင်သည့် ဥပဒေပုဒ်မတစ်ခုချင်းစီ၏ အကျိုးသက်ရောက်မှုအားလုံးသည် အများဆုံး လူကုန်ကူးခံရသည့် ကျွန်မတို့နိုင်ငံအတွက် များစွာအထောက်အပံ့ ရရှိမှာဖြစ်ပါတယ်။ အဆိုပါကွန်ဗင်းရှင်း တွင် အထူးသဖြင့် အမျိုးသမီးများနှင့် ကလေးသူငယ်များအပေါ် လူကုန်ကူးမှုတားဆီးတိုက်ဖျက်ရန်နှင့် လူကုန်ကူးသူများအတွက် ထိရောက်သော ပြစ်ဒဏ်ကျခံစေရန် လူကုန်ကူးခံရသူများကိုလည်း လူ့အခွင့် အရေးအပြည့်အဝဖြင့် ကာကွယ်စောင့်ရှောက်ကူညီပေးရန်နှင့် အဖွဲ့ဝင်နိုင်ငံအချင်းချင်း ပူးပေါင်း ဆောင်ရွက်မှုမြှင့်တင်ရန်တို့ ဖော်ပြပါရှိထားသည့်အတွက် လူကုန်ကူးမှုဆိုတဲ့ ခေတ်သစ်ကျွန်စနစ်အောက်မှာ နစ်နာခံခဲ့ကြရသူတွေကို လေးစားစွာဖေးမရင်း နောက်ထပ်လူကုန်ကူးမှုတွေ ထပ်မဖြစ်ပွားရအောင် ကြိုးပမ်း ကာကွယ်ကြဖို့ အဖွဲ့ဝင်နိုင်ငံ ၆ နိုင်ငံမှ အတည်ပြု ဝင်ရောက်ပြီးနောက် ရက်ပေါင်း ၃၀ အကြာတွင် ကွန်ဗင်းရှင်းသည် အသက်ဝင်ပြီးဖြစ်သဖြင့် ကျွန်မတို့နိုင်ငံအနေနဲ့ အမြန်ဆုံး လက်မှတ်ရေးထိုးနိုင်ရန် ထောက်ခံ ဆွေးနွေးအပ်ပါသည်။ အားလုံးကို ကျေးဇူးတင်ပါတယ်ရှင့်။</speech>
<speech type="speaker">ဦးကံဦး စလင်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1462">ဦးကံဦး (စလင်းမဲဆန္ဒနယ်၊မကွေးတိုင်းဒေသကြီး)</mp>ပြည်ထောင်စုလွှတ်တော် နာယကကြီး နှင့် အားလုံးမင်္ဂလာပါလို့ ကျွန်တော် ဆုမွန်ကောင်းတောင်းလိုက်ပါတယ်။ ကျွန်တော် မကွေးတိုင်းဒေသကြီး၊ စလင်းမဲဆန္ဒနယ်၊ ပြည်သူ့လွှတ်တော်ကိုယ်စားလှယ် ဦးကံဦး ဖြစ်ပါတယ်။ လူကုန်ကူးမှု အထူးသဖြင့် အမျိုးသမီးများနှင့် ကလေးသူငယ်များအပေါ် လူကုန်ကူးမှုတိုက်ဖျက်ရေးဆိုင်ရာ အာဆီယံကွန်ဗင်းရှင်းသို့ မြန်မာနိုင်ငံမှ အတည်ပြုဝင်ရောက်ရန်ကိစ္စကို ထောက်ခံဆွေးနွေးသွားမှာဖြစ်ပါတယ်။ အဆိုပါကွန်ဗင်းရှင်းဖော်ပြချက်တွင် အစိုးရ၏ အကျင့်ပျက်ခြစားမှု၊ ဆင်းရဲမွဲတေမှု၊ စီးပွားရေး မတည်ငြိမ်မှု၊ ထိရောက်သောတရားစီရင်မှုစနစ်မရှိမှု၊ ဂိုဏ်းအုပ်စုဖွဲ့ပြစ်မှုများ အမျိုးသမီးများနှင့် ကလေးများ အပေါ် ပုံစံမျိုးစုံဖြင့် ခေါင်းပုံဖြတ် မြင့်တက်ခြင်း စသည့်အချက်များသည် လူကုန်ကူးမှုကို ဖြစ်ပွားစေသည် ဟုဖော်ပြထားပါတယ်။ နာယကကြီးခင်ဗျား။ နိုင်ငံတစ်နိုင်ငံ၏ အစိုးရရဲ့ အကျင့်ပျက်ခြစားမှုသည် ထိုနိုင်ငံ၏ အလုံးစုံ ပျက်သုဉ်းမှုပင် ဖြစ်ပါသည်။ ဆင်းရဲမွဲတေမှုတို့၊ စီးပွားရေးမတည်ငြိမ်မှုတို့သည် အစိုးရအကျင့်ပျက်ခြစား သော နိုင်ငံများတွင် ပိုမိုနက်ရှိုင်းပါသည်။ တရားဥပဒေစိုးမိုးမှု အားကောင်းသောနိုင်ငံများတွင် ပြည်သူ များ၏ ဆင်းရဲမွဲတေမှု၊ စီးပွားရေးမတည်ငြိမ်မှုများဟာ မနက်ရှိုင်းသည့်အတွက် ပြည်သူများ အခြားနိုင်ငံ များသို့ သွားရောက်အလုပ်လုပ်ရလောက်အောင် အခြေအနေများမဆိုးပါ။ လူကုန်ကူးခံရဘဝ မရောက် နိုင်ပါ။ တရားဥပဒေစိုးမိုးသည့်အတွက် လူကုန်ကူးသည့် ရာဇဝတ်ပြစ်မှုကျူးလွန်သည့် အဖွဲ့အစည်းမျိုး မပေါ်ပေါက်နိုင်ပါ။ ယခင်ကာလများက ကျွန်တော်တို့ဒေသများမှာ ဥပဒေတွေကို လေးစားသည့် အစိုးရများလက်ထက် တွင် ပြည်သူတွေရဲ့ ဆင်းရဲမွဲတေမှုများသည် များစွာမနက်ရှိုင်းလှပါ။ ဥပမာ သစ်တော၊ ဝါးတောများကို လည်းပဲ စည်းမဲ့ကမ်းမဲ့မခုတ်ဘူး။ လယ်ယာ၊ သစ်တော၊ ဝါးတော ဆိုသည်မှာ ပြည်သူတွေအတွက် သဘာဝကပေးသော စိုက်ပျိုးရေးခြံကြီးဖြစ်သလို၊ မွေးမြူရေးခြံကြီးလည်း ဖြစ်ပါတယ်။ ပြည်သူတွေရဲ့ စားဝတ်နေရေးကို ဖြည့်ဆည်းပေးသော ခြံကြီးတစ်ခုလည်း ဖြစ်ပါတယ်။ တရားစောင့်သော အစိုးရကနေ ပြည်သူများ၏ စားဝတ်နေရေးကို ဖြည့်ဆည်းပေးသော သစ်တော၊ ဝါးတောများကို ဘယ်သောအခါမှ မဖျက်ဆီးပါဘူး။ ပြည်သူတွေရဲ့ လယ်ယာများကိုလည်းပဲ ဥပဒေမဲ့မသိမ်းဆည်းပါဘူး။ မြစ်ချောင်းများ ကိုလည်းပဲ မြစ်ချောင်းများကြောင့် ဖြစ်ပေါ်လာသော မြေနုကျွန်းမြေများ၊ ကိုင်းမြေများကိုလည်း ပြည်သူ များကို တရားသဖြင့်။</speech>
<speech type="speaker">ကိုယ်စားလှယ်ကြီး ဆွေးနွေးတဲ့အကြောင်းအရာကိုကြည့်ပါ။ လူကုန်ကူးမှု ဆွေးနွေးတာပါ။</speech>
<speech><mp id="1462">ဦးကံဦး (စလင်းမဲဆန္ဒနယ်၊မကွေးတိုင်းဒေသကြီး)</mp>အစိုးရအကျင့်ပျက်ခြစားလာမှု အားကောင်းလာသည့်အခါ မမှန်မကန်ဈေးကွက်များကြောင့် ပြည်သူတွေ၏ ထမင်းအိုးဖြစ်သော သစ်တော၊ ဝါးတောများလည်းပဲ စည်းမဲ့ကမ်းမဲ့ ဖြစ်ကြပါတယ်။ လယ်ယာများကိုလည်းပဲ တရားမဲ့သိမ်းဆည်းပါသည်။ လာဘ်ပေးလာဘ်ယူများ၊ ခြစားလာမှုများ အားကောင်းလာတဲ့အခါမှာ ပြည်သူများရဲ့ ဆင်းရဲမွဲတေမှုသည်။</speech>
<speech type="speaker">ကိုယ်စားလှယ်ကြီး ဆွေးနွေးတဲ့အကြောင်းအရာကိုကြည်ပါ။ ဆွေးနွေးတာ လူကုန်ကူးမှုကို ဆွေးနွေးတာ လူကုန်ကူးမှုနဲ့ပတ်သက်တာ ကွန်ဗင်းရှင်းမှာ လက်မှတ်ထိုးဖို့ကိစ္စ ဆွေးနွေး နေတာ။</speech>
<speech><mp id="1462">ဦးကံဦး (စလင်းမဲဆန္ဒနယ်၊ မကွေးတိုင်းဒေသကြီး)</mp>အထဲမှာပါပါတယ်ခင်ဗျာ။ အာဆီယံ (၁၆)ကြိမ်မြောက်အစည်းအဝေးမှာ အာဆီယံနိုင်ငံများတွင် အမျိုးသမီးများနှင့် ကလေးသူငယ်များ၏ အခွင့်အရေးကာကွယ်ရန်အတွက် သက်ဆိုင်သူနိုင်ငံများ၏ တရားဥပဒေစိုးမိုးရေးကို အထူးဆောင်ရွက်ရန် ဘုံသဘောတူညီချက် မူကြီးလေးရပ်ချမှတ်ပါတယ်။ အမှတ်(၁)မှာ နိုင်ငံ၏အစိုးရအရာရှိများသည် ၄င်း ဖွဲ့စည်းပုံအခြေခံဥပဒေနှင့် တရားဥပဒေများကို လေးစားလိုက်နာရမည်။ ဥပဒေ၏အထက်၌ မည်သူမျှ မရှိရပေ။ အမှတ်(၂)တွင် ဥပဒေများကိုချိုးဖောက်ပါက ပွင့်လင်းမြင်သာစွာ နိုင်ငံတော်ဥပဒေများနှင့်အညီ အရေးယူရမည်။ ဧပြီလတုန်းက ကျွန်တော့မဲဆန္ဒနယ်တွင် ကျွန်တော် ကျေးရွာတစ်ရွာတွင် မြေပြဿနာ တစ်ခုအတွက် ရောက်ခဲ့ပါတယ်။ ၄င်းမြေပြဿနာတွင် မြေပြဿနာကို ၂၀၁၂ ခုနှစ်၊ ပြည်ထောင်စု လွှတ်တော်ဥပဒေများနှင့် ဖြေရှင်းရန်ဟုပြောသည့်အခါ မြို့နယ် ဒု-အုပ်ချုပ်ရေးမှူး တစ်ဦးက ဒီပြဿနာ။ မိုက်ပိတ်သွားပါသည်။</speech>
<speech type="speaker">ကိုယ်စားလှယ်ကြီး ဆွေးနွေးဖို့ရပ်လိုက်ပါတော့နော်။ ဆွေးနွေးဖို့အကြောင်း အရာနဲ့ တခြားစီဖြစ်နေတယ်။</speech>
<speech type="speaker">ဒေါ်ခင်နှင်းသစ် ပန်းတောင်းမဲဆန္ဒနယ်ဆွေးနွေးဖို့ဖြစ်ပါတယ်။</speech>
<speech><mp id="1442">ဒေါ်ခင်နှင်းသစ် (ပန်းတောင်းမဲဆန္ဒနယ်၊ ပဲခူးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါရှင်။ ကျွန်မကတော့ ပန်းတောင်း မဲဆန္ဒနယ်၊ ပြည်သူလွှတ်တော်ကိုယ်စားလှယ် ဒေါ်ခင်နှင်းသစ် ဖြစ်ပါတယ်။ ကျွန်မအနေနဲ့ လူကုန်ကူးမှု အထူးသဖြင့် အမျိုးသမီးများနဲ့ ကလေးသူငယ်များအပေါ် လူကုန်ကူးမှုတိုက်ဖျက်ရေးဆိုင်ရာ အာဆီယံ ကွန်ဗင်းရှင်းသို့ မြန်မာနိုင်ငံမှ အတည်ပြု ဝင်ရောက်သင့်ကြောင်း ထောက်ခံဆွေးနွေးသွားမှာ ဖြစ်ပါတယ်။ နာယကကြီးရှင့်။ မြန်မာနိုင်ငံရဲ့ လူဦးရေထက်ဝက်ကျော်ရှိတဲ့ အမျိုးသမီးထုကိုယ်စားလည်းကောင်း၊ မြန်မာ့ကလေးထုအတွက်လည်းကောင်း ယခုအတည်ပြုဝင်ရောက်မယ့် ကွန်ဗင်းရှင်းအပေါ် နိုင်ငံတော်အစိုးရကို ကျေးဇူးတင်ကြောင်းနဲ့ ကြိုဆိုပါကြောင်း ဦးစွာတင်ပြလိုပါတယ်။ ယနေ့ ကမ္ဘာအရပ်ရပ်မှာရှိနေတဲ့ သန်းပေါင်း များစွာသော အမျိုးသမီးထုမှာ အကြမ်းဖက်မှုအမျိုးမျိုး ကြုံတွေနေရပြီး ဒီအကြမ်းဖက်မှုတွေထဲမှာ လူကုန်ကူးခံရမှုလည်း ပါဝင်နေပါတယ်။ အားနည်းတဲ့အမျိုးသမီးများ လူကုန်ကူးခံရသလို ရုပ်ပိုင်း၊ စိတ်ပိုင်း အားနည်းနေတဲ့ မဖွံ့ဖြိုးသေးတဲ့ကလေးငယ်တွေလည်း ပါဝင်နေပြီး ယင်းမှာအဆိုးရွားဆုံးသော လူ့အခွင့်အရေး ချိုးဖောက်မှု ဖြစ်ပါတယ်။ နာယကကြီးရှင့်။ တင်ပြချက်အား ပါဝါပွိုင့်ထည့်သွင်း တင်ပြခွင့်ပြုပါရှင်။ လူကုန်ကူးမှုပုံစံများမှာ လည်း ယခင်ကလိုမဟုတ်တော့ဘဲ မိန်းမပျိုများအား ကလေးမွေးခိုင်းခြင်း၊ မိန်းကလေးငယ်များကို လိင်လုပ်ငန်း၊ အိမ်ဖော်လုပ်ငန်းအတွက် ရောင်းစားလုပ်ကိုင်ခိုင်းခြင်းတို့ဖြစ်ပြီး လူကုန်ကူးခံရသူအမျိုးသမီးများမှာ ရုပ်ပိုင်း၊ စိတ်ပိုင်း၊ လိင်ပိုင်း၊ မျိုးပွားမှုပိုင်းဆိုင်ရာ နစ်နာဆုံးရှုံးမှုသာမက HIVရောဂါ၊ ကိုယ်ဝန်ဆောင်ချိန် ရှုပ်ထွေး ဝင်ရောက်လာတဲ့ရောဂါ၊ စိတ်ကျရောဂါမှတစ်ဆင့် သေဆုံးနိုင်ချေအထိ ဖြစ်ပွားနိုင်တာတွေကြောင့် တုန်လှုပ် ချောက်ချားဖွယ်ရာ အကျိုးဆက်များရရှိသည်အထိဖြစ်ပါတယ်။ ကလေးသူငယ်များ လူကုန်ကူးရာတွင်လည်း ကိုယ်အင်္ဂါအစိတ်အပိုင်းများကို ခိုးယူခြင်း၊ မွေးကင်းစကလေးငယ်များကို ခိုးယူခြင်း၊ ခေတ်သစ် ကျေးကျွန် အဖြစ်စေခိုင်းခြင်း၊ တောင်းရမ်းစားသောက်ရန်အတွက် ခိုင်းစေခြင်းတို့အဖြစ် ရိုင်းစိုင်းယုတ်မာစွာ လူကုန် ကူးကြခြင်း ဖြစ်ပါတယ်။ နာယကကြီးရှင့်။ အမေရိကန်နိုင်ငံရဲ့ နှစ်စဉ်ထုတ်ပြန်သော အစီရင်ခံစာတွင် အဆင့် ၄ ဆင့် ခွဲခြား သတ်မှတ်ကြောင်းကိုလည်း တင်ပြလိုပါတယ်။ အဆင့်(၁)မှာ လူကုန်ကူးခံရသူများအား တားဆီးကာကွယ်ရေး ဥပဒေ၏ အနိမ့်ဆုံးသတ်မှတ်ချက်များကို အပြည့်အဝလိုက်နာသောနိုင်ငံ၊ အဆင့်(၂)တွင် သတ်မှတ်ချက် များကို အပြည့်အဝလိုက်နာခြင်း မရှိသေးသော်လည်း လိုက်နာရန်ကြိုးစား ဆောင်ရွက်နေသောနိုင်ငံ၊ အဆင့်(၃)တွင် ဥပဒေကိုပြည့်ဝစွာလိုက်နာခြင်း မရှိသည့်အပြင် လူကုန်ကူးမှုတိုက်ဖျက်ရေးအတွက် ကြိုးစား အားထုတ်မှုမရှိသည့် နိုင်ငံဟုလည်းကောင်း စောင့်ကြည့်အဆင့်(၂)မှာ သတ်မှတ်ချက်များကို အပြည့်အဝ လိုက်နာခြင်း မရှိသေးပါ။ ယင်းနိုင်ငံများသည် လူကုန်ကူးမှုခံရသူများ၏ အရေအတွက် သိသိသာသာ တိုးမြင့်လျက်ရှိခြင်း သို့မဟုတ် လူကုန်ကူးခံရသည့် ပုံစံများသည် ပြင်းထန်ဆိုးရွားမှု မြင့်တက်လျက်ရှိခြင်း၊ ယခင်နှစ်များက ဖြစ်ပေါ်ခဲ့သော ပြင်းထန်ဆိုးရွားသော လူကုန်ကူးမှုစနစ်ကို လျှော့ချရန်အတွက် သိသာ ထင်ရှားသည့် ဆောင်ရွက်ချက်မတွေ့ရခြင်း၊ ရှေ့လာမည့်နှစ်များတွင် အရှိန်မြှင့်ဆောင်ရွက်ရမည့် နည်းလမ်း ချမှတ်ဆောင်ရွက်ရန် လိုအပ်ခြင်းလို့ သတ်မှတ်ထားပါတယ်။ မြန်မာနိုင်ငံဟာ ၂၀၁၂ ကစပြီး စောင့်ကြည့်အဆင့်(၂)အဖြစ် သတ်မှတ်ခံခဲ့ရပြီး၊ ဒီယခင် လွန်ခဲ့တဲ့ ၁၀ နှစ်အထိ စောင့်ကြည့်အဆင့်(၃)မှာ သတ်မှတ်ခံခဲ့ရပါတယ်။ ယခု အတည်ပြုဝင်ရောက်မယ့် ကွန်ဗင်းရှင်း အဆင့်(၂)နိုင်ငံများဖြစ်ပြီး ကမ္ဘောဒီးယား၊ လာအို၊ မြန်မာတို့မှာ စောင့်ကြည့်အဆင့်(၂)နိုင်ငံများ ဖြစ်ပါတယ်။ မလေးရှားနဲ့ထိုင်းမှာ အဆင့်(၃)နိုင်ငံများ ဖြစ်ပါတယ်။ နာယကကြီးရှင့်။ ပြည်တွင်းလူကုန်ကူးမှုခံရတဲ့ အခြေအနေများကိုလည်း တင်ပြလိုပါတယ်။ မြန်မာနိုင်ငံမှာ လူကုန်ကူးမှုတိုက်ဖျက်ရေးဆိုင်ရာစီမံကိန်းများ ဆောင်ရွက်နေသည့်ထဲမှ ၂၀၁၄ ခုနှစ်တွင် ၁၂၄ မှု၊ ၂၀၁၅ ခုနှစ်တွင် ၁၃၀ မှု၊ ၂၀၁၆ ခုနှစ်တွင် ၁၁ လအတွင်း ၁၁၉ မှု ဖြစ်နေတာကြောင့် မှုခင်း ကျဆင်းမှုမရှိသေးဘူးဆိုတာ တွေ့မြင်နိုင်ပါတယ်။ ဒါ့အပြင် မှုခင်းဖြစ်ပွားတိုင်း မတိုင်ကြပါဘူး။ ကြောက်လို့၊ ခြိမ်းခြောက်ခံရလို့ကြောင့်လည်းကောင်း၊ အမှုတိုင်ရင်ဘာပြန်ဖြစ်မလဲဆိုတဲ့ လုံခြုံမှုမရှိ ခြင်းတို့ ခံစားရလို့ဖြစ်ပါတယ်။ ဒါကြောင့် ဒီအမှုမျိုးတွေမဖြစ်အောင် ကြိုတင်ကာကွယ်ပေးဖို့ လိုအပ်လှ ပါတယ်ရှင်။ ဒါ့အပြင် မြန်မာနိုင်ငံမှာလူကုန်ကူးခံရမှု ပုံစံ ရ မျိုး ဖြစ်ပွားလျက်ရှိပြီး အသေးစိတ် အချက် အလက်များကို ပါဝါပွိုင့်မှာ ပါဝင်ပါတယ်။ နာယကကြီးရှင့်။ ယနေ့မြန်မာနိုင်ငံဟာ ဖွံ့ဖြိုးမှုအနည်းဆုံးနိုင်ငံအဆင့်၌ ရှိရုံသာမက ဒီမိုကရေစီ ဖြစ်ထွန်းမှုဆီသို့ ဦးတည်ကြိုးစားနေရတဲ့ အသွင်ကူးပြောင်းကာလ ဖြစ်ပါတယ်။ စီးပွားရေး၊ လူမှုရေး စိန်ခေါ်မှုများစွာကို အစိုးရသာမက ပြည်သူအများစု ရင်ဆိုင်နေရဆဲပါတယ်။ ဒီလိုတိုင်းပြည် ကြိုးစားတည်ဆောက်ဆဲကာလမှာ မိသားစုပြဿနာ၊ တိုင်းပြည်ပြဿနာဖြေရှင်းရာမှာ အမျိုးသမီးနဲ့ ကလေး သူငယ်များအပေါ် ပစ်မှတ်မဖြစ်မိစေဖို့၊ သားကောင်မဖြစ်ဖို့ လွန်စွာအရေးကြီးလှသလို ၎င်းတို့ကို လုံခြုံမှု၊ ကာကွယ်မှုတို့ကိုလည်း အပြည့်အဝရရှိအောင် ဆောင်ရွက်ပေးကြရမှာ ဖြစ်ပါတယ်။ ဒါ့အပြင် မိမိနိုင်ငံဟာ တရုတ်နိုင်ငံ၊ ထိုင်းနိုင်ငံတို့နဲ့ အိမ်နီးချင်းဖြစ်တာကြောင့် ယင်းနိုင်ငံများဟာ လူကုန်ကူးမှုလုပ်ငန်းတွင် ရင်းမြစ်နိုင်ငံ၊ တစ်ဆင့်ခံနိုင်ငံ၊ ဦးတည်တင်ပို့ရာနိုင်ငံတို့ ဖြစ်တဲ့အတွက်ကြောင့် တရုတ်နိုင်ငံဟာ ၎င်းတို့ရဲ့ ယဉ်ကျေးမှုအရ သားယောက်ျားလိုချင်မှုကြောင့် ကျား၊ မ အချိုးအစား တစ်ဖက်စောင်းနင်းဖြစ်နေမှုအပေါ် အတင်းအကြပ်လက်ထပ်ရန် အမျိုးအမီးနှင့် တရားမဝင်မွေးစားရန် ကလေးသူငယ်များ လိုအပ်လျက်ရှိနေ တာကြောင့် ပို၍ပင် ဂရုစိုက်စောင့်ရှောက်ရမည့် အခြေအနေများ ဖြစ်ပါတယ်ရှင့်။ လေးစားအပ်ပါသော နာယကကြီးနှင့် ပြည်ထောင်စုလွှတ်တော် ကိုယ်စားလှယ်များရှင့်။ လူကုန် ကူးမှုကာကွယ်တားဆီးရေးအတွက် မြန်မာနိုင်ငံရဲ့ ပြည်တွင်းအခြေအနေအရ လိုအပ်နေခြင်းနဲ့ အဖွဲ့ဝင်နိုင်ငံများ အချင်းချင်းပူးပေါင်းဆောင်ရွက်မှု ပိုမိုတိုးမြှင့်ဆောင်ရွက်နိုင်မှာဖြစ်ခြင်း၊ ပြည်ပရောက် မြန်မာနိုင်ငံသား များအတွက် ပိုမိုအကျိုးကျေးဇူးရရှိနိုင်မှာဖြစ်ခြင်းတို့ကြောင့် အဆိုပါကွန်ဗင်းရှင်းကို အတည်ပြု ဝင်ရောက် နိုင်ပါရန် ပြည်ထောင်စုလွှတ်တော်မှ ထောက်ခံပေးသင့်ပါကြောင်း လေးစားစွာ တင်ပြအပ်ပါတယ်ရှင်။ အားလုံးကို ကျေးဇူးတင်ပါတယ်။</speech>
<speech type="speaker">ဦးလှဦး စစ်ကိုင်းတိုင်းဒေသကြီး မဲဆန္ဒနယ်အမှတ်(၄) ဆွေးနွေးဖို့ဖြစ်ပါတယ်။</speech>
<speech><mp id="1244">ဦးလှဦး (မဲဆန္ဒနယ်အမှတ်-၄၊ စစ်ကိုင်းတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ ပြည်ထောင်စုလွှတ်တော်ကိုယ်စားလှယ်များ၊ ပြည်သူ့လွှတ်တော်ဥက္ကဋ္ဌ နှင့်တကွ ပြည်ထောင်စုဝန်ကြီးများနဲ့ ကြွရောက်ကြတဲ့ ဧည့်သည်တော်များအားလုံး အေးချမ်းသာယာ ရှိကြပါစေလို့ ဂါရဝပြုနှုတ်ခွန်းဆက်သပါတယ်။ ကျွန်တော်က စစ်ကိုင်းတိုင်းဒေသကြီးမဲဆန္ဒနယ်အမှတ် (၄) မှ အမျိုးသားလွှတ်တော်ကိုယ်စားလှယ် ဦးလှဦး ဖြစ်ပါတယ်။ ကျွန်တော်ဆွေးနွေးမှာက နိုင်ငံတော်သမ္မတထံမှ ပြည်ထောင်စုလွှတ်တော် နာယကထံသို့ ပေးပို့ထားတဲ့ လူကုန်ကူးမှု အထူးသဖြင့် အမျိုးသမီးများနှင့် ကလေးသူငယ်များအပေါ် လူကုန်ကူးမှုတိုက်ဖျက်ရေးဆိုင်ရာ အာဆီယံကွန်ဗင်းရှင်းသို့ မြန်မာနိုင်ငံမှ အတည်ပြု ဝင်ရောက်ရန်ကိစ္စအတွက် ထောက်ခံဆွေးနွေးမှာ ဖြစ်ပါတယ်။ လေးစားအပ်ပါသော နာယကကြီးခင်ဗျား။ မြန်မာနိုင်ငံဟာ အာဆီယံ ၁၀ နိုင်ငံထဲမှာ အဖွဲ့ဝင်တစ်နိုင်ငံ ဖြစ်ပါတယ်။ လူကုန်ကူးမှု အထူးသဖြင့် အမျိုးသမီးများနှင့် ကလေးသူငယ်များအပေါ်မှာ လူကုန်ကူးမှု တိုက်ဖျက်ရေးဆိုင်ရာ အာဆီယံကွန်ဗင်းရှင်းကို ၂၁-၁၁-၂၀၁၅ ရက်နေ့က မလေးရှားနိုင်ငံ ကွာလာလမ်ပူ မြို့မှာ ကျင်းပခဲ့တဲ့ (၂၇)ကြိမ်မြောက် အာဆီယံထိပ်သီးအစည်းအဝေးမှာ မြန်မာနိုင်ငံအပါအဝင် အာဆီယံ အဖွဲ့ဝင်နိုင်ငံများရဲ့ နိုင်ငံတော်အကြီးအကဲများက လက်မှတ်ရေးထိုးခဲ့ပြီး ဖြစ်ပါတယ်။ အာဆီယံ(၁၀) နိုင်ငံထဲက စင်္ကာပူ၊ ကမ္ဘောဒီးယားနဲ့ ထိုင်းနိုင်ငံတို့က အာဆီယံကွန်ဗင်းရှင်းကို အတည်ပြုဝင်ရောက်ပြီး ဖြစ်ပါတယ်။ အာဆီယံအဖွဲ့ဝင်နိုင်ငံ (၆)နိုင်ငံမှ အတည်ပြုဝင်ရောက်ပြီးတဲ့နောက်မှာ ရက်ပေါင်း ၃၀ အကြာမှာ ကွန်ဗင်းရှင်းက အာဏာသက်ဝင်မှာဖြစ်ပါတယ်။ မြန်မာနိုင်ငံဟာ အရှေ့တောင်အာရှမှာ ရေမြေတောတောင်သဘာဝ အာဆီယံသယံဇာတ စတဲ့ သဘာဝအရင်းအမြစ်များအား ဘိုးစဉ်ဘောက်ဆက်ကတည်းက ပေါများကြွယ်ဝခဲ့တဲ့ နိုင်ငံဖြစ်ပါတယ်။ ဘိုးဘွားများအမွေအနှစ်အနေနဲ့ ရယူခံစားနိုင်ခွင့်မရှိခဲ့ပါဘူး။ ဖြတ်သန်းလာခဲ့တဲ့ ခေတ်ဆိုး၊ စနစ်ဆိုး များရဲ့ လွှမ်းမိုးဖိနှိပ်မှုနဲ့ ကိုယ်ကျိုးအတ္တဆိုးသမားများကြောင့် ပြည်သူတစ်ရပ်လုံးဟာ ဘဝဆိုးများ ကြုံတွေ နေရပါတယ်။ အသိပညာအဆင့်အတန်းမှာလည်းပဲ မြင့်မားစွာနိမ့်ကျခဲ့ရတာမို့လို့ ဒီနေ့အထိ မျက်မြင် ကိုယ်တွေ့ ခံစားနေရဆဲဖြစ်ပါတယ်။ ပြည်သူတစ်ရပ်လုံးရဲ့ ဥစ္စာဓနဆင်းရဲခြင်း၊ အသိဉာဏ်ပညာ ဆင်းရဲခြင်း၊ လူသားအခွင့်အရေး ဆင်းရဲခြင်းတို့ကြောင့် ပြည်သူတစ်ရပ်လုံးဟာ လူတန်းဝင်မြန်မာရယ်လို့ လူရာမသွင်းခံခဲ့ရတဲ့ မြန်မာနိုင်ငံရဲ့ ဒါအားလုံးသိတဲ့ လက်ရှိအခြေအနေဖြစ်ပါတယ်။ Globalization ဆိုတဲ့ ကမ္ဘာ့လူသားဆန်စွာ တိုးတက်နေတဲ့ အမြင့်မားဆုံးဖြစ်တဲ့ ၂၁ ရာစုရဲ့ လူသားကမ္ဘာကြီးရဲ့ ယဉ်ကျေးမှု အဆင့်အတန်းကလည်းပဲ မြင့်မားလာသည်နှင့်အမျှ ဆုတ်ယုတ်ပျက်စီးမှု အခြေအနေဟာလည်းပဲ တစ်ကမ္ဘာလုံး ပျံ့နှံနေပါတယ်။ လေးစားအပ်ပါသော နာယကကြီးခင်ဗျား။ လူဆိုတဲ့လူသားအဓိပ္ပာယ် မမီလောက်အောင်အထိ ကြောက်စရာကောင်းတဲ့ လူ့ငရဲခန်းများဟာ လူသားဝန်းကျင်မှာ လွှမ်းမိုးနေပါပြီ။ ကျွန်တော်တို့ ၁၀ တန်း တုန်းကသင်ခဲ့ဘူးတဲ့ ကဗျာဆရာကြီး တင်မိုးရဲ့ ကဗျာထဲကလိုပဲ။ လူစိတ်ပျောက်၍ ဖောက်ပြန် သောအခါ က်တင် က်မ တင် ခြိမ်းခြောက်မှုများခံနေရပါတယ်။ လူကိုလူချင်းတန်ဖိုးမထားဘဲ သက်မဲ့ပစ္စည်းလို ရောင်းဝယ်ဖောက်ကားခြင်း၊ ကျေးကျွန်လိုသဘောထားခြင်း၊ ခိုင်းစေခြင်း၊ နှိပ်စက်ညှင်းပန်းခြင်း၊ တိရစ္ဆာန်ကဲ့သို့ဆက်ဆံခြင်း၊ အစား မကျွေးဘဲထားခြင်း၊ လိင်လုပ်သားအဖြစ်အသုံးချခြင်း၊ လွှဲပြောင်းရောင်းချဝယ်ယူခြင်း၊ သားသမီးမွေးဖွားရုံ သက်သက်အသုံးချပြီး မိန်းမများကို လူသဘောမထားဘဲ လူစိတ်ပျောက်တဲ့ပုဂ္ဂိုလ်များက ထင်ရာအသုံးပြု ခြင်း၊ လူ့ခန္ဓာကိုယ်အင်္ဂါအစိတ်အပိုင်းတို့ကို ခွဲထုတ်ရယူရောင်းချခြင်းနဲ့ မြန်မာနိုင်ငံသူနိုင်ငံသားများဟာ အသိပညာနည်းပါးမှုကိုအခြေခံပြီးတော့ နိုင်ငံအတွင်းအလုပ်ရှားပါးမှုကြောင့် နိုင်ငံတကာမှာ ဖော်ပြပါ အတိုင်း ဒုက္ခခံစားနေကြရပါတယ်။ မြန်မာနိုင်ငံရဲ့ အခြေအနေနဲ့ ကမ္ဘာ့အခြေအနေတို့ကြောင့် အရှေ့တောင် အာရှ(၁၀)နိုင်ငံရဲ့ အာဆီယံနိုင်ငံများဟာ အမြန်ဆုံးပဲ အာဆီယံကွန်ဗင်းရှင်းကို အတည်ပြုဝင်ရောက်သင့် ပါတယ်။ ဒီကွန်ဗင်းရှင်းကိုဝင်ရောက်ခြင်းအားဖြင့် မျှဝေတာဝန်ခံခြင်းနှင့် လူကုန်ကူးမှုကာကွယ်ရေး၊ စွဲချက်တင်ရေးနှင့် လူကုန်ကူးခံရသူတို့အတွက် ပြုစုစောင့်ရှောက်ရေးစတဲ့ ဘုံဦးတည်ချက်များ ရရှိမှာဖြစ်ပါတယ်။ အာဆီယံအဖွဲ့ဝင်နိုင်ငံအချင်းချင်း ပူးပေါင်းဆောင်ရွက်ခြင်းကြောင့် လူကုန်ကူးသူများအတွက် ထိရောက်တဲ့ပြစ်ဒဏ်များ ချမှတ်နိုင်ပါမယ်။ လူကုန်ကူးခံရသူများကို လူ့အခွင့်အရေးအပြည့်အဝအားဖြင့် ကာကွယ်စောင့်ရှောက်နိုင်ပါလိမ့်မယ်။ လေးစားအပ်ပါသော နာယကကြီးခင်ဗျား။ လူကုန်ကူးမှုကိုဖြစ်ပွားစေတဲ့ အစိုးရရဲ့ အကျင့်ပျက် ခြစားမှု၊ ဆင်းရဲမွဲတေမှု၊ စီးပွားရေးမတည်ငြိမ်မှု၊ ထိရောက်သောတရားစီရင်ရေးစနစ်မရှိမှု၊ ဂိုဏ်းအုပ်စုဖွဲ့ ပြစ်မှုကျူးလွန်မှု၊ အမျိုးသမီးနဲ့ ကလေးသူငယ်များအပေါ်မှာ ပုံစံအမျိုးမျိုးဖြင့်ခေါင်းပုံဖြတ်မှု စတဲ့ လူမှု လောကရဲ့ အရုပ်ဆိုးအကျည်းတန်မှုဖြစ်ရပ်များက တစ်စထက်တစ်စ ပိုပိုမြင့်မားလာခြင်း အန္တရာယ်မှ လျော့နည်းကင်းဝေး ပပျောက်နိုင်ရေးအတွက် အာဆီယံကွန်ဗင်းရှင်းကို မြန်မာနိုင်ငံက အတည်ပြုဝင်ရောက် ခြင်းဖြင့် လူသားဆိုင်ရာဂုဏ်သိက္ခာကို ပြန်လည်မြှင့်တင်ရမှာ ဖြစ်ပါတယ်။ မြန်မာနိုင်ငံအာဆီယံ ကွန်ဗင်းရှင်းကို အတည်ပြုဝင်ရောက်ခြင်းအားဖြင့် ဂိုဏ်းအုပ်စုဖွဲ့ ပြစ်မှုကျူးလွန်သူများကို အဖွဲ့ဝင် အာဆီယံနိုင်ငံအချင်းချင်း ဝိုင်းဝန်းဖမ်းဆီး အရေးယူအပြစ်ပေးခြင်းဖြင့် ကုစားနိုင်မှာဖြစ်ပါတယ်။ လေးစားအပ်ပါသော နာယကကြီးခင်ဗျား။ လူကုန်ကူးမှု အများအားဖြင့် အထူးသဖြင့် အမျိုး သမီးများနှင့် ကလေးသူငယ်များအပေါ် လူကုန်ကူးမှုတိုက်ဖျက်ရေးဆိုင်ရာ အာဆီယံကွန်ဗင်းရှင်းပါ သဘောတူညီခဲ့ကြတဲ့ အချက်များဖြစ်တဲ့ ခေါင်းပုံဖြတ်အမြတ်ထုတ်ရန်ရည်ရွယ်ချက်ဖြင့် ကလေးများကို စုဆောင်းခြင်း၊ သယ်ယူပို့ဆောင်ခြင်း၊ လွှဲပြောင်းခြင်း၊ ခိုအောင်းခွင့်ပေးခြင်း သို့မဟုတ် လက်ခံထားခြင်း စတဲ့လူကုန်ကူးခံရခြင်းဘေးမှ ကင်းဝေးစေမှာ ဖြစ်ပါတယ်။ ဒါ့အပြင်မြန်မာနိုင်ငံမှာ လူကုန်ကူးခံရသူသည် ပြင်းထန်စွာ ထိခိုက်ဒဏ်ရာဖြစ်ခဲ့လျှင်၊ သေဆုံးခဲ့ လျှင်၊ မိမိကိုယ်ကိုသတ်သေခဲ့လျှင်၊ ကိုယ်အင်္ဂါမသန်စွမ်းအောင်ပြုလုပ်ခဲ့လျှင်၊ စိတ်ကျန်းမာရေးမကောင်း အောင်ပြုလုပ်ခံရလျှင်၊ HIV, AIDS အပါအဝင်အသက်အန္တရာယ်ခြိမ်းခြောက်သော ရောဂါများဖြစ်ပွား ခံရလျှင် အာဆီယံကွန်ဗင်းရှင်းမှာ သဘောတူညီထားတဲ့အတိုင်း ပြစ်မှုကျူးလွန်သူ ဂိုဏ်းအုပ်စုအဖွဲ့တို့အား ဥပဒေအရ သာမန်ထက်ကြီးလေးသော ပြစ်ဒဏ်များချမှတ်နိုင်ရေးအတွက် မြန်မာနိုင်ငံမှာ လက်ရှိ ဥပဒေများကို အာဆီယံကွန်ဗင်းရှင်း သဘောတူညီချက်နှင့်အညီ ပြင်ဆင်ဖြည့်စွက် အသစ်ပြဋ္ဌာန်းသင့်ပါ ကြောင်း အကြံပြုအပ်ပါတယ်။ လေးစားအပ်ပါသော နာယကကြီးခင်ဗျား။ နိဂုံးချုပ်အားဖြင့် ကုလသမဂ္ဂပဋိညာဉ် ပုဒ်မ ၁၀၂ နဲ့ အညီ ကွန်ဗင်းရှင်းကို အာဆီယံအထွေထွေအတွင်းရေးမှူးချုပ်မှ ကုလသမဂ္ဂအထွေထွေ အတွင်းရေးမှူးချုပ် ထံ မှတ်ပုံတင်သွင်းနိုင်ရေးအတွက် မြန်မာနိုင်ငံအနေဖြင့် လူကုန်ကူးမှု အထူးသဖြင့် အမျိုးသမီးများနှင့် ကလေးသူငယ်များအပေါ် လူကုန်ကူးမှုတိုက်ဖျက်ရေးဆိုင်ရာ အာဆီယံကွန်ဗင်းရှင်းသို့ မြန်မာနိုင်ငံမှ အတည်ပြု ဝင်ရောက်နိုင်ရေးကိစ္စအတွက် အထူးတလည်ထောက်ခံအပ်ပါကြောင်း တင်ပြရင်း အားလုံးကို ကျေးဇူးတင်ပါတယ်ခင်ဗျား။</speech>
<speech type="speaker">ဦးစိုင်းပန်ဖ ကယားပြည်နယ် မဲဆန္ဒနယ်အမှတ်(၁၂)ဆွေးနွေးဖို့ဖြစ်ပါတယ်။</speech>
<speech><mp id="1219">ဦးစိုင်းပန်ဖ (မဲဆန္ဒနယ်အမှတ်-၁၂၊ ကယားပြည်နယ်)</mp>လေးစားအပ်တဲ့ ပြည်ထောင်စု လွှတ်တော် နာယကကြီးနှင့်တကွ အားလုံးမင်္ဂလာပါ။ ကျွန်တော်ကတော့ ကယားပြည်နယ်မဲဆန္ဒနယ် အမှတ်(၁၂)က အမျိုးသားလွှတ်တော်ကိုယ်စားလှယ် စိုင်းပန်ဖ ဖြစ်ပါတယ်ခင်ဗျာ။ နိုင်ငံတော်သမ္မတထံမှ ပေးပို့တဲ့ လူကုန်ကူးမှု အထူးသဖြင့် အမျိုးသမီးများနဲ့ ကလေးသူငယ်များအပေါ် လူကုန်ကူးမှုတိုက်ဖျက်ရေး ဆိုင်ရာ အာဆီယံကွန်ဗင်းရှင်းသို့ မြန်မာနိုင်ငံမှ ပါဝင်ရန်ကိစ္စအပေါ် အပြုသဘောဆောင် ထောက်ခံ ဆွေးနွေးသွားမှာ ဖြစ်ပါတယ်။ နာယကကြီးခင်ဗျာ။ ကျွန်တော့ရဲ့ ညီအစ်ကိုတွေလည်း အရှေ့မှာ အချက်အလက် ပြည့်ပြည့်စုံစုံနဲ့ ဆွေးနွေးသွားတဲ့အတွက် ဲ့ညှာသောအားဖြင့် ကျွန်တော် အနည်းငယ်ပဲ ဆွေးနွေးမှာဖြစ်ပါတယ်။ မြန်မာနိုင်ငံဟာ အဓမ္မလုပ်အားခိုင်းစေခြင်းခံရတဲ့ ယောက်ျား၊ မိန်းမနဲ့ ကလေးသူငယ်များထွက်ပေါ်ရာ အရင်းအမြစ်ကနေဆက်စပ်ပြီး လူကုန်ကူးမှုဖြစ်နေတာကို တွေ့ရမှာဖြစ်ပါတယ်။ အမျိုးသမီးများနဲ့ မိန်းကလေးငယ်များကိုလည်း အဓမ္မထိမ်းမြားစေခြင်း၊ လိင်ကုန်ကူးခြင်းများအတွက် စုဆောင်းပြီး မြန်မာ နိုင်ငံမှနေ၍ နယ်စပ်ဖြတ်ကျော်ပြီး တင်ပို့နေမှုလည်းရှိပါတယ်။ လူကုန်ကူးမှုဖြစ်စေတဲ့ နောက်ထပ် အကြောင်းရင်းအနေနဲ့ အစိုးရတွေရဲ့ အကျင့်ပျက်ခြစားမှု၊ တိုင်းပြည်ဆင်းရဲမွဲတေမှု၊ အလုပ်လက်မဲ့ပြဿနာ၊ လက်နက်ကိုင်တွေရဲ့ ကလေးစစ်သားများစုဆောင်းမှု၊ နိုင်ငံငြိမ်းချမ်းရေး မရရှိသေးမှုတွေကြောင့် ဖြစ်ပါတယ်။ မိမိအသက်အရွယ်နဲ့မလိုက်ဘဲ မနိုင်ဝန်ထမ်းရတဲ့အလုပ်တွေ၊ လုပ်အားခနည်းပါးမှု၊ အမ ခိုင်းစေမှုတွေဖြစ်နေတဲ့ ပြည်တွင်းအခြေအနေတွေကိုကြည့်ပြီး လူမှောင်ခိုတွေရဲ့ မျက်စိကျစရာ ဈေးကွက် ဖြစ်လာနေပါတယ်။ လက်တွေ့ဘဝမှာပဲ ကလေးသူငယ်အလုပ်သမားများမှာ နေရာအနှံ့မှာ ပုံစံမျိုးစုံရှိနေတာ တွေ့ရမှာဖြစ်ပါတယ်။ အကြီးစားဖွံ့ဖြိုးတိုးတက်ရေးဆိုင်ရာစီမံကိန်းများ အစရှိတဲ့ အန္တရာယ်ရှိလုပ်ငန်းတွေ မှာလည်း လုပ်ကိုင်နေကြတာ တွေ့ရမှာဖြစ်ပါတယ်။ နာယကကြီးခင်ဗျာ။ ကျွန်တော်တို့နိုင်ငံရဲ့ အခြေခံလိုအပ်ချက် အနေအထားတွေကြောင့် ရေကြည်ရာ မြက်နုရာ ရှာစားရတဲ့သူတွေဟာ လူကောင်းမှန်းမသိ၊ လူဆိုးမှန်းမသိရဘဲ အလုပ်ရှာပေးသူတွေကို ကျေးဇူးတောင်တင်နေကြရပါတယ်။ ဒီလိုအခြေအနေတွေမှာ ကျွန်တော်တို့ ပြည်တွင်းမှာ လူကုန်ကူးမှု တိုက်ဖျက်ရေးအတွက် အတော်အခက်အခဲရှိပါတယ်။ လတ်တလော ာပဲ မလေးရှား ဝန်ကြီးချုပ် နာဂျစ်ရဲ့ ပြောစကားတွေကိုကြည့်ရင် လူကုန်ကူးခံရတဲ့သူတွေရော ကျွန်တော်တို့ နိုင်ငံက အလုပ်သမားတွေအတွက်ပါ ဥပဒေအကာအကွယ်ရဖို့လိုပါတယ်။ မကြာသေးခင်း နိုင်ငံတော် အတိုင်ပင်ခံပုဂ္ဂိုလ်ဟာ ထိုင်းနိုင်ငံကို သွားရောက်ခဲ့ပြီး မြန်မာလုပ်သားတွေ အခြားနိုင်ငံမှာ ဥပဒေအကာ အကွယ်ရဖို့ ဆောင်ရွက်ခဲ့တာ အားလုံးတွေ့ရမှာဖြစ်ပါတယ်။ ဖြစ်ပျက်ခဲ့တဲ့ အကြောင်းအရာတွေကို ကြည့်ရင် မြန်မာနိုင်ငံအနေနဲ့ ကိုယ့်ဆီက အလုပ်သမားတွေ၊ လူကုန်ကူးခံရသူတွေအတွက် အခြား နိုင်ငံမှာ ဥပဒေအကာအကွယ်ရဖို့ အာဆီယံလူကုန်ကူးမှုတိုက်ဖျက်ရေးကွန်ဗင်းရှင်းသို့ ပါဝင်လက်မှတ် ရေးထိုးရန် ကျွန်တော်ထောက်ခံပါတယ်။ နောက်ပြီး ကျွန်တော်တို့ တစ်မျိုးသားလုံးအနေနဲ့ လူကုန်ကူးခံရသူတွေအပေါ် ကိုယ်ချင်းစာနာစိတ် ထားတတ်ဖို့၊ လူကုန်ကူးခံရသူအချင်းချင်း ရင်းနှီးကျွမ်းဝင်ပြီး ကူညီအားပေးနိုင်စေဖို့၊ လူကုန်ကူးခံရပြီး ပြန်ရောက်လာသူများမှ သက်ဆိုင်ရာနဲ့ ပူးပေါင်းပါဝင်စေဖို့၊ ဝိုင်းဝန်းအားပေးပြီး လူကုန်ကူးမှုတိုက်ဖျက်ရေး ဆောင်ရွက်ဖို့ လိုအပ်မှာဖြစ်ပါတယ်။ သက်ဆိုင်ရာဌာနအနေနဲ့ ပြည်တွင်းမှာရှိတဲ့ ကလေး၊ အမျိုးသမီး၊ အလုပ်သမားတွေကိုလည်း ပြည်ပအရင်းရှင်တွေက လုပ်အားအမြတ်မထုတ်နိုင်ဖို့ အိမ်ဖော်အလုပ်သမား ဥပဒေတွေ၊ ကလေးသူငယ်အလုပ်သမားဥပဒေတွေ၊ အလုပ်ရှင်အလုပ်သမားဥပဒေတွေကို သေချာခိုင်မာစွာ ရေးဆွဲပြီး လူကုန်ကူးမှုအမြစ်မတွယ်စေဖို့ ဆောင်ရွက်ရမှာဖြစ်ပါတယ်။ တစ်နိုင်ငံလုံးဆင်းရဲမှု စတဲ့ အခြေခံအကြောင်းတရားတွေရှိခဲ့တာကြောင့် လက်ရှိအစိုးရအနေနဲ့ ချက်ချင်းပျောက်ကွယ်သွားအောင် ဆောင်ရွက်မပေးနိုင်ပေမယ့် တစ်စတစ်စနဲ့ နည်းပါးသွားပြီး နောက်နောင် လူကုန်ကူးမှုတွေ လုံးဝ ပျောက်ကွယ်သွားစေဖို့ နှစ်တို၊ နှစ်လတ်၊ နှစ်ရှည် စီမံချက်များရေးဆွဲပြီး အကောင်အထည်ဖော် သင့်ကြောင်း အကြံပေးရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒေါ်ရွှေရွှေစိန်လတ် ပဲခူးတိုင်းဒေသကြီး မဲဆန္ဒနယ်အမှတ်(၃) ဆွေးနွေးဖို့ဖြစ်ပါတယ်။</speech>
<speech><mp id="1267">ဒေါ်ရွှေရွှေစိန်လတ်(မဲဆန္ဒနယ်အမှတ်-၃၊ ပဲခူးတိုင်းဒေသကြီး)</mp>လေးစားအပ်ပါသော နာယကကြီးနှင့် ပြည်ထောင်စုလွှတ်တော် ကိုယ်စားလှယ်များအားလုံး မင်္ဂလာပါရှင်။ ကျွန်မကတော့ ပဲခူးတိုင်းဒေသကြီး မဲဆန္ဒနယ်အမှတ်(၃) နယ်မြေကိုယ်စားပြု အမျိုးသားလွှတ်တော် ကိုယ်စားလှယ် ဒေါ်ရွှေရွှေစိန်လတ် ဖြစ်ပါတယ်။ ကျွန်မအနေနဲ့ ခုနက ရှေ့ကလည်းအများကြီးပဲ ဆွေးနွေးသွားတာဖြစ်တဲ့ အတွက်ကြောင့်မို့လို့ လိုအပ်တဲ့အချက်လေးတွေကို ထောက်ခံဆွေးနွေးတင်ပြသွားမှာဖြစ်ပါတယ်။ ကျွန်မရဲ့ ဆွေးနွေးချက်မှာ အင်္ဂလိပ်ဘာသာအသုံးအနှုန်း အနည်းငယ်ပါရှိမှာဖြစ်တဲ့အတွက်ကြောင့်မို့လို့ ခွင့်ပြုပေး စေချင်ပါတယ်။ ကျွန်မတို့ ဒီ လူကုန်ကူးမှုဟာဆိုလို့ရှိရင် ဒီနိုင်ငံရဲ့ နိုင်ငံရေး၊ စီးပွားရေး၊ လူမှုရေး အခြေအနေ အားလုံးနဲ့ ဆက်သွယ်နေတာကြောင့်မို့လို့ ထိလွယ်ရှလွယ်တဲ့ ကိစ္စတစ်ခုဖြစ်ပါတယ်။ လက်ရှိဖြစ်ပေါ်နေတဲ့ လူမှုစီးပွားရေးအခြေအနေတွေ၊ ကျားမတန်းတူမညီမျှမှု၊ အုပ်ချုပ်ရေးစနစ်ရဲ့ အားနည်းမှုတွေ၊ အလုပ်သမား အခွင့်အရေးချိုးဖောက်မှုတွေနဲ့ ရွှေ့ပြောင်းအလုပ်သမားတွေရဲ့ အခွင့်အရေးကန့်သတ်မှုတွေ၊ လုပ်အား ခေါင်းပုံဖြတ်မှုတွေ၊ စီးပွားရေးအကျိုးအမြတ်အတွက် ဆောင်ရွက်နေတာတွေကြောင့်မို့လို့ ဒီလုပ်ငန်းစဉ်ဟာ ရှုပ်ထွေးပြီးတော့မှ အမြဲပဲပုံသဏ္ဌာန်ပြောင်းလဲနေတဲ့ Dynamic ကိစ္စတစ်ခုဖြစ်ပါတယ်။ ဒါကြောင့်မို့လို့ ဒီကိစ္စကို ကိုင်တွယ်ဖြေရှင်းတဲ့နေရာမှာ ကျွန်မတို့အနေနဲ့ တစ်နိုင်ငံတည်းဆောင်ရွက်လို့မရဘဲနဲ့ သက်ဆိုင်တဲ့ နိုင်ငံတွေ ပေါင်းပြီးတော့ ဖြေရှင်းကြမှသာ ပိုပြီးတော့မှ လွယ်ကူတယ်၊ အောင်မြင်မှာဖြစ်တဲ့ အတွက်ကြောင့် မို့လို့ ဒီကွန်ဗင်းရှင်းမှာ မြန်မာနိုင်ငံက အတည်ပြု ဝင်ရောက်ဖို့ကို ကျွန်မအနေနဲ့ ထောက်ခံပါတယ်။ အဲဒီအပြင် ကျွန်မတို့နိုင်ငံမှာ ဒီနိုင်ငံတော်အဆင့် အမျိုးသမီးများဖွံ့ဖြိုးတိုးတက်ရေး မဟာဗျူဟာ စီမံကိန်းလည်းရေးဆွဲထားတဲ့အပြင် CEDAW ကိုလည်း အတည်ပြုလက်မှတ်ရေးထိုးတဲ့အတွက်ကြောင့် မို့လို့ ဒီလိုမျိုးနိုင်ငံတော်အဆင့် ဒီစာချုပ်တွေနဲ့လည်း ကိုက်ညီနေတာဖြစ်တဲ့အတွက်ကြောင့် ကျွန်မအနေနဲ့ ထပ်ဆင့်ထောက်ခံပါတယ်။ သို့သော်လည်းပဲ ကျွန်မတို့အနေနဲ့ အတည်ပြု ဝင်ရောက်ပြီးပြီဆိုရင်တော့ မြန်မာနိုင်ငံအနေနဲ့ လိုက်နာဆောင်ရွက်ရမယ့်ကိစ္စရပ်တွေကို ကျွန်မတို့အနေနဲ့ တာဝန်ယူမှု၊ တာဝန်ခံမှု အပြည့်နဲ့ နိုင်ငံတကာနဲ့ ဒီကွန်ဗင်းရှင်းမှာပါဝင်တဲ့ တခြားနိုင်ငံများလိုပဲ တာဝန်ယူနိုင်အောင်လို့ ကျွန်မတို့ အနေနဲ့ ဆောင်ရွက်ရမယ့်ကိစ္စတွေကို အခုကတည်းကစပြီးတော့မှ ကြိုတင်ပြင်ဆင်ထားဖို့ လိုပါတယ်။ အဲဒီအတွက် ကျွန်မအနေနဲ့ ဒီကွန်ဗင်းရှင်းကို ဝင်ရောက်မယ်ဆိုလို့ရှိရင်တော့ ဒီ ASEAN Level မှာ ဒီ Trafficking နဲ့ ပတ်သက်ပြီးတော့မှ ဆောင်ရွက်နေတဲ့ အာဆီယံအဖွဲ့အစည်းတွေဖြစ်တဲ့ ASEAN Intergovernmental Commission on Human Rights(AICHR), ASEAN Committee on the Implementation of the ASEAN Declaration on the Protection and Promotion of the Rights of Migrant Workers(ACMW) Migrant Workers coze vodom (8:comşa အာဆီယံရဲ့ ကြေညာချက်တွေကို ဆောင်ရွက်ပေးနေတဲ့ အာဆီယံကော်မတီတွေ၊ နောက်တစ်ခု Senior Officials meeting on Tansnational Crime(SOMTC) féėgosomaqal:co3d vodovod ပြီးတော့မှ ဆောင်ရွက်နေတဲ့အစိုးရအရာရှိများရဲ့ အစည်းအဝေးတွေ၊ ASEAN Committee on Women (ACW), the Senior Officials Meeting on Social Welfare and Development (SOMSWD), ASEAN Commission on the Promotion and Protection of the Rights of Women of Children(ACWC) အမျိုးသမီးအခွင့်အရေးများ ကလေးတွေရဲ့ အခွင့်အရေးကို တိုးမြှင့်စောင့်ရှောက်ဖို့ အတွက် ASEAN ဆိုင်ရာအဖွဲ့အစည်းတွေနဲ့ ပိုပြီးတော့ တိုးမြှင့်ဆောင်ရွက်ဖို့ လိုအပ်နေပါတယ်။ အဲဒီအပြင် ကျွန်မခုနက ပြောခဲ့သလိုပဲ Political will နိုင်ငံရေးစိတ်ဆန္ဒပြင်းမှုကလည်း အရေးကြီး တဲ့အတွက်ကြောင့်မို့လို့ ကျွန်မတို့ ဒီအဖွဲ့အစည်း ကွန်ဗင်းရှင်းမှာပါဝင်တဲ့အတိုင်း အထူးသဖြင့်ပေါ့ တရား ဥပဒေစိုးမိုးရေးနှင့် ပတ်သက်ပြီးတော့မှ နိုင်ငံတကာနှင့် ပူးပေါင်းဆောင်ရွက်တဲ့ ကိစ္စတွေကို ဆောင်ရွက်တဲ့ အခါမှာ ကျွန်မတို့နိုင်ငံမှာ အားနည်းနေတဲ့ တရားဥပဒေစိုးမိုးရေးကဏ္ဍကို ဒီကွန်ဗင်းရှင်းပါအပိုဒ်တွေကို လိုက်နာ ဆောင်ရွက်ခြင်းအားဖြင့် ကျွန်မတို့ရဲ့ တရားဥပဒေစိုးမိုးရေးကဏ္ဍကိုလည်း တိုးမြင့်စေမှာဖြစ်တယ်။ ဒါကြောင့် မို့လို့ ကျွန်မတို့အနေနဲ့ ဒီကွန်ဗင်းရှင်းမှာပါဝင်တဲ့အတိုင်း ဒီ Trafficking နဲ့ ပတ်သက်ပြီးတော့မှ၊ လူကုန်ကူးမှုနှင့်ပတ်သက်ပြီးတော့မှ ဆောင်ရွက်နေတဲ့အဖွဲ့အစည်းတွေ၊ ပြည်တွင်းအဖွဲ့အစည်းတွေ အားလုံးရဲ့ စွမ်းဆောင်ရည်မြင့်တင်ဖို့၊ အဖွဲ့အစည်းပိုင်းဆိုင်ရာ ကောင်းမွန်တဲ့အုပ်ချုပ်ရေးစနစ်တွေ တည်ဆောက်ဖို့၊ နောက်ခေါင်းဆောင်မှုလုပ်နေတဲ့ ခေါင်းဆောင်မှုအခန်းကဏ္ဍမှာ တာဝန်ယူနေတဲ့ သူတွေနဲ့ စွမ်းဆောင်ရည်မြင့်တက်ဖို့နှင့် ဒီကဏ္ဍတွေမှာ တာဝန်ယူနေသူအားလုံး ရဲအရာရှိများ၊ တရားရေးဆိုင်ရာ ဝန်ထမ်းများ၊ နောက်တစ်ခါမှာ ကျွန်မတို့ Civil Society လူမှုရေးအဖွဲ့အစည်းတွေနဲ့ စီးပွားရေးဆိုင်ရာ အဖွဲ့ အစည်းတွေအားလုံး၊ တာဝန်ရှိနေသူတွေအားလုံး၊ ပါဝင်သူတွေအားလုံးဟာ ဒီကွန်ဗင်းရှင်းနဲ့ ပတ်သက်လို့သော်လည်းကောင်း၊ လူကုန်ကူးမှုနှင့်ပတ်သက်လို့သော်လည်းကောင်း ဒီဗဟုသုတတွေ၊ လေ့လာသင်ယူမှုတွေ စဉ်ဆက်မပြတ် ဆက်လက်လုပ်မှသာ ဒီကွန်ဗင်းရှင်းမှာ ပါဝင်တဲ့အချက်အလက် တွေကို ကျွန်မတို့အနေနဲ့ အများကြီး အကောင်အထည်ဖော်နိုင်မှာ ဖြစ်ပါတယ်။ နောက်အရေးကြီးဆုံးကတော့ တာဝန်ယူမှု၊ တာဝန်ခံမှု အပိုင်းဖြစ်ပါတယ်။ ဒီကွန်ဗင်းရှင်းရဲ့ နောက်ဆုံးအပိုဒ်တွေမှာဆိုလို့ရှိရင် ကျွန်မတို့ဒီမှာ ပူးပေါင်းဆောင်ရွက်မှုအခန်း ပုဒ်မ ၂၃၊ ၂၄၊ ၂၅၊ ၂၆၊ ၂ရ တွေမှာဆိုလို့ရှိရင် ကျွန်မတို့နိုင်ငံကနေပြီးတော့မှ နိုင်ငံတကာအာဆီယံနိုင်ငံ တွေနဲ့ ပူးပေါင်းဆောင်ရွက်ရမယ့် ကိစ္စတွေကို တင်ပြထားပါတယ်။ အဲဒါတွေဆောင်ရွက်တဲ့အခါမှာ ကျွန်မ အနေနဲ့ နည်းနည်းစိုးရိမ်ပူပန်မှု ရှိပါတယ်။ ဘာကြောင့်လဲဆိုတော့ ကျွန်မတို့နိုင်ငံမှာ ဒီအာဆီယံကွန်ဗင်းရှင်း တွေ လက်မှတ်ထိုးထားပါတယ်။ နိုင်ငံတကာစာချုပ်တွေရော ၊ သို့သော်လည်းပဲ ဥပမာ CEDAW လိုမျိုး မှာ ပူးပေါင်းဆောင်ရွက်မှု၊ အကောင်အထည်ဖော်မှုမှာ အားနည်းပါတယ်။ ဒီအားနည်းမှုတွေကို ကျွန်မ ဥပဒေ စိုးမိုးရေးကဏ္ဍတွေကို တိုးမြှင့်လုပ်ဆောင်ဖို့နဲ့ စောင့်ကြည့်စိစစ်ခြင်း၊ ပြန်လည်သုံးသပ်ခြင်းနှင့် အစီရင်ခံစာတင်ပြခြင်း၊ နောက်တစ်ခါမှာ ဒီစာရွက်စာတမ်းတွေ၊ သတင်းအချက်အလက်တွေ၊ မှတ်တမ်းတွေ၊ လူကုန်ကူးမှုနှင့်ပတ်သက်တဲ့ မှတ်တမ်းတွေဟာ အရမ်းကိုပဲ အရေးကြီးပါတယ်။ ဒါကြောင့်မို့လို့ ဒါတွေကို မပေါက်ကြားအောင်လို့ လုံခြုံရေးရှိဖို့အတွက် နည်းစနစ်တွေကို ခေတ်မီ နည်းစနစ်သုံးစွဲဖို့ လိုပါတယ်။ ပုဒ်မ ၂ရ မှာဆိုလို့ရှိရင် ပဋိပက္ခများ ဖြေရှင်းတဲ့အခါမှာ သံတမန်နည်းလမ်း သို့မဟုတ် အခြားသော ငြိမ်းချမ်းသောနည်းလမ်းများဖြင့် ဖြေရှင်းဆောင်ရွက်ရမယ်လို့ ဖော်ပြထားတဲ့ အတွက်ကြောင့်မို့လို့ ကျွန်မတို့ ပြဿနာတွေ၊ ပဋိပက္ခတွေ ဖြစ်လာရင် ဘယ်လိုဖြေရှင်းဆောင်ရွက်မယ်။ ငြိမ်းချမ်းသောနည်းလမ်း၊ သံတမန်နည်းလမ်းနှင့် ဘယ်လိုဆောင်ရွက်မယ်ဆိုတာတွေကို အစီအစဉ်တွေကို ချမှတ်တဲ့အပြင် လိုအပ်တဲ့အရင်းအမြစ်တွေကိုလည်း ပံ့ပိုးနိုင်မှသာ ဒီကွန်ဗင်းရှင်းမှာပါဝင်တဲ့ အချက်အလက် တွေကို အပြည့်အဝအကောင်အထည်ဖော်နိုင်မှာဖြစ်တဲ့အတွက်ကြောင့်မို့လို့ ကျွန်မအနေနဲ့ ဒါကိုထောက်ခံ အကြံပြုပြီးတော့မှ တင်ပြပါတယ်။ နောက်ဆုံးအနေနဲ့ ကျွန်မတို့ ဒီကွန်ဗင်းရှင်းဟာ ကျွန်မတို့နိုင်ငံရဲ့ ဖွံ့ဖြိုးတိုးတက်ရေး၊ နောက် တစ်ခါမှာ ဆင်းရဲမှုလျှော့ချရေးအတွက်လည်း အရမ်းအရေးကြီးသလို လူ့အခွင့်အရေးအတွက်လည်း အရမ်း အရေးကြီးပါတယ်။ အဲဒါကြောင့်မို့လို့ တစ်နိုင်ငံလုံး အားလုံးသက်ဆိုင်နေတဲ့ သူတွေအပါအဝင် ပြည်သူ လူထုက ဒီစာချုပ်ပါအချက်အလက်တွေကို လေ့လာပြီးတော့မှ ကိုယ်တတ်နိုင်တဲ့ဘက်ကနေ ဝိုင်းဝန်းပံ့ပိုး ဆောင်ရွက်ကြပါလို့ ပြောကြားရင်းနဲ့ပဲ နိဂုံးချုပ်ပါတယ်။ အားလုံးကို ကျေးဇူးအများကြီးတင်ပါတယ်။</speech>
<speech type="speaker">ဒေါ်တင်တင်ရီ ကျွန်းစုမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1164">ဒေါ်တင်တင်ရီ (ကျွန်းစုမဲဆန္ဒနယ်၊ တနင်္သာရီတိုင်းဒေသကြီး)</mp>အားလုံးမင်္ဂလာပါရှင်။ ကျွန်မကတော့ တနင်္သာရီတိုင်းဒေသကြီး၊ ကျွန်းစုမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဒေါ်တင်တင်ရီ ဖြစ်ပါတယ်ရှင်။ လေးစားအပ်ပါသော ပြည်ထောင်စုလွှတ်တော် နာယကြီးရှင်။ နိုင်ငံတော် သမ္မတထံမှ ပေးပို့ထားသော လူကုန်ကူးမှု အထူးသဖြင့် အမျိုးသမီးများနှင့် ကလေးသူငယ်များအပေါ် လူကုန်ကူးမှု တိုက်ဖျက်ရေးဆိုင်ရာ အာဆီယံကွန်ဗင်းရှင်းသို့ မြန်မာနိုင်ငံမှ အတည်ပြု ဝင်ရောက်ရန် ကိစ္စနှင့် ပတ်သက်၍ အကြံပြု ထောက်ခံ ဆွေးနွေးသွားမှာဖြစ်ပါတယ်။ ၎င်းကွန်ဗင်းရှင်းသို့ စင်ကာပူ၊ ကမ္ဘောဒီးယား နှင့် ထိုင်းနိုင်ငံတို့သည် အတည်ပြုဝင်ရောက်ခဲ့ပြီး အဖွဲ့ဝင်နိုင်ငံ ၆ နိုင်ငံမှ အတည်ပြုဝင်ရောက်၍ ရက်ပေါင်း ၃၀ အကြာတွင် ဤကွန်ဗင်းရှင်းသည် အာဏာသက်ဝင်မည်ဖြစ်ကြောင်း သိရှိရပါသည်။ ယင်း ကွန်ဗင်းရှင်းသို့ အတည်ပြု ဝင်ရောက်ခြင်းဖြင့် မြန်မာနိုင်ငံမှ နိုင်ငံတကာဒေသတွင်း နိုင်ငံများနှင့် ပူးပေါင်း ဆောင်ရွက်မှု တိုးမြှင့်ခြင်းအခန်းကဏ္ဍကို ပိုမိုပေါ်လွင်စွာ ဖော်ပြနိုင်မည်ဖြစ်ပါသည်။ လူကုန်ကူးခြင်း သည် လူ့အခွင့်အရေးကို ချိုးဖောက်ခြင်းနှင့် လူသားချင်းဆိုင်ရာ ဂုဏ်သိက္ခာကို ထိခိုက်စေပါသည်။ ၎င်းကွန်ဗင်းရှင်း အခန်း(၁) အထွေထွေပြဋ္ဌာန်းချက်များပုဒ်မ အပိုဒ် ၁ တွင် ဒေသတွင်းဥပဒေဆိုင်ရာ လုပ်ငန်းလုပ်ထုံးလုပ်နည်းများ၏ ရည်ရွယ်ချက်များတွင် လူကုန်ကူးမှုနှင့် အထူးသဖြင့် အမျိုးသမီး များနှင့် ကလေးသူငယ်များအပေါ် လူကုန်ကူးမှုတားဆီးရေးတိုက်ဖျက်ရန်နှင့် လူကုန်ကူးသူများအတွက် ထိရောက်သော ပြစ်ဒဏ်ကျခံစေရန်၊ လူကုန်ကူးခံရသူများကို လူ့အခွင့်အရေးအပြည့်အဝကာကွယ် စောင့်ရှောက် ကူညီပေးရန်၊ အထက်ပါရည်ရွယ်ချက်များနှင့် ကိုက်ညီစေရန်၊ အဖွဲ့ဝင်နိုင်ငံအချင်းချင်းပူးပေါင်းဆောင်ရွက် မှုဖြင့် မြှင့်တင်ပေးရန်ဟုပါရှိပြီး လက်တွေ့နယ်ပယ်တွင် လူကုန်ကူးခံရသူများကို ခွဲခြားဆက်ဆံခြင်း မရှိစေရန် အပြည်ပြည်ဆိုင်ရာနှင့် ဒေသဆိုင်ရာ အသိအမှတ်ပြုနည်းလမ်းများနှင့်အညီ တစ်သမတ်တည်း ကျင့်သုံးရမည်ဟုပါရှိသဖြင့် ကြိုဆိုသင့်ပါသည်။ သို့ရာတွင် အာဆီယံနိုင်ငံများအကြား ဥပဒေတစ်ရပ် ဖြစ်လာမည့် ယင်းကော်ပိုရေးရှင်းတွင် ပြစ်မှုကျူးလွန်သူများကိုသာ အရေးယူဆောင်ရွက်ရမည့် ပြဋ္ဌာန်းချက် များပါရှိပြီး ယင်းသဘောတူညီချက်စာချုပ်များကို ချိုးဖောက်သည့် နိုင်ငံများအပေါ် မည်သို့အရေးယူ ဆောင်ရွက်ရမည်ဆိုသည့် ပြဋ္ဌာန်းချက်များပါဝင်သည်ကိုမတွေ့ရှိရပါ။ အာဆီယံပဋိညာဉ်ပါ ပြဋ္ဌာန်းချက် များကို ပြောင်ပြောင်တင်းတင်းချိုးဖောက်၍ မှားယွင်းလုပ်ကြံထားသည့် အချက်အလက်များဖြင့် မိမိတို့ ပြည်တွင်းရေးကို ဝင်ရောက်စွက်ဖက်နေသော ကျင့်ဝတ်မလိုက်နာသည့် အချို့သော အာဆီယံခေါင်းဆောင် မျိုးရှိနေခြင်းကြောင့် ဤကွန်ဗင်းရှင်းသဘောတူညီချက်ကို ချိုးဖောက်သည့်နိုင်ငံကို အရေးယူဆောင်ရွက် ရမည့် ပြဋ္ဌာန်းချက်များကို လိုအပ်ပါကြောင်း ဤကွန်ဗင်းရှင်းကိုလည်း အချည်းအနှီးမဖြစ်စေချင်လို၍ တင်ပြရခြင်းဖြစ်ပါသည်။ အရှေ့တောင်အာရှဒေသရှိ အမျိုးသမီးနှင့် ကလေးသူငယ်များ လူကုန်ကူးခံရသူများမှာ ၂၂၅၀၀၀ ကျော်ခန့်ရှိမည်ဟု ခန့်မှန်းရင်း ကမ္ဘာပေါ်တွင် ကပ်ရောဂါကြီးသဖွယ်ကြောက်မက်ဖွယ်ရာ ကောင်းလှ သည့် တစ်နှစ်လျှင် ယင်းလုပ်ငန်းအပေါ်မှာ ဒေါ်လာ ၃၂ ဘီလီယံအထိ အကျိုးများရရှိနေသည်ကို သိရှိ ရပါသည်။ UNODC ကမ္ဘာလုံးဆိုင်ရာ လူကုန်ကူးမှုအစီရင်ခံစာအရ အရှေ့တောင်အာရှဒေသတွင်းမှာ လူကုန်ကူးခံရသူများသည် အတင်းအဓမ္မစေခိုင်းမှုများတွင် ၆၄ ရာခိုင်နှုန်း၊ လိင်ကုန်ကူးခံရသော လုပ်ငန်း များတွင် ၂၆ ရာခိုင်နှုန်းလုပ်ကိုင်နေရပြီး ၂၀၁၀-၂၀၁၂ ကြား သုတေသနရလဒ်များအရ အမျိုးသား ၂၃ ရာခိုင်နှုန်းထက် အမျိုးသမီး ရရ ရာခိုင်နှုန်းသည် အတင်းအဓမ္မစေခိုင်းမှုများတွင် ဆောင်ရွက်နေရကြောင်း၊ ကလေးသူငယ်များသည် ၃၆ ရာခိုင်နှုန်း လူကုန်ကူးခံရ၍ ၂၀၁၀ တွင် ၁၀ ရာခိုင်နှုန်းခန့်သာ ရှိသော်လည်း ၂၀၁၁ တွင် ၂၁ ရာခိုင်နှုန်းထိ တိုးမြင့်လာကြောင်း သိရှိရပါသည်။ အရှေ့တောင်အာရှဒေသတွင် လူကုန်ကူးမှုကို ဖြစ်ပေါ်စေသည့် အကြောင်းရင်းမှာ စီးပွားရေး ကြပ်တည်းမှု၊ ခိုင်မာသော အသက်မွေးဝမ်းကျောင်းမရှိခြင်း၊ လူမျိုးရေးခွဲခြားခြင်း၊ နိုင်ငံတော်မှ ကာကွယ် ပေးမှုနည်းပါးခြင်းနှင့် အမျိုးသမီးများအပေါ် ခွဲခြားဆက်ဆံသော ဓလေ့တို့ကြောင့်ဖြစ်ပေါ်ကြောင်း လူကုန်ကူးမှုခံရပြီးပါက လုပ်ကိုင်ရသော အလုပ်များမှာ ပြည့်တန်ဆာလုပ်ငန်း၊ အိမ်ဖော်နှင့် ပင်ပန်း ခက်ခဲသော လုပ်ငန်း၊ အငှားမယားအဖြစ် လုပ်ကိုင်ရခြင်း၊ လိင်ကျွန်အဖြစ် ဆက်ဆံစေခိုင်းခံရခြင်း၊ ကလေး သူငယ်များအား စီးပွားဖြစ်တောင်းရမ်းစေခိုင်းခြင်းလုပ်ငန်းများကို လုပ်ကိုင်ရပါသည်။ အရှေ့တောင်အာရှနိုင်ငံများသည် လူကုန်ကူးမှုဖြစ်စဉ်ကို ပြောင်းရွှေ့အလုပ်သမားများဟူ၍ အလေး မထားခြင်းနှင့် တရားစီရင်ရေးမဏ္ဍိုင်တို့တွင် ခြစားမှုများဖြစ်ပေါ်ခြင်းတို့ကြောင့် ထိရောက်စွာ မကာကွယ် နိုင်ကြောင်း၊ စင်ကာပူအမျိုးသားတက္ကသိုလ် လူကုန်ကူးမှုဆိုင်ရာဥပဒေ နှီးနှောဖလှယ်ပွဲ ၂၀၁၁ ခုနှစ် ဆွေးနွေးမှုအရ သိရှိမှတ်သားရပါသည်။ မြန်မာနိုင်ငံတွင် လူကုန်ကူးမှုကို စုံစမ်းဖော်ထုတ်ခြင်း၊ တရားစွဲဆို အရေးယူတိုက်ဖျက်နှိမ်နင်းခြင်း၊ ထိရောက်သော ပြစ်ဒဏ်ကျခံစေခြင်း မြှင့်တင်ရန်၊ လူကုန်ကူးမှုတားဆီး နှိမ်နင်းရေးရဲတပ်ဖွဲ့ဖွဲ့စည်းခြင်း၊ တားဆီးနှိမ်နင်းရေးအထူးတပ်ဖွဲ့များဖွဲ့စည်းခြင်း၊ လူကုန်ကူးမှုတိုက်ဖျက်ရေး ဆိုင်ရာ ဒုတိယ ၅ နှစ် စီမံကိန်းရေးဆွဲအကောင်အထည်ဖော်ခြင်း၊ ပြည်တွင်းဥပဒေ၊ နည်းဥပဒေများ ပြဋ္ဌာန်း၍ ဗဟိုအဖွဲ့များဖွဲ့စည်းကာ နိုင်ငံတကာနိုင်ငံများနှင့် သဘောတူညီချက်များ၌ ပါဝင်အကောင် အထည်ဖော် ဆောင်ရွက်လျက်ရှိကြောင်း သိရှိရပါသည်။ ကျွန်မတို့ရဲ့ မြိတ်ခရိုင်မှာလည်း လူကုန်ကူးတားဆီးနှိမ်နင်းရေးတပ်ဖွဲ့ကို ဝန်ထမ်း ၅ ဦးနှင့် ဖွဲ့စည်းကာ လူကုန်ကူးမှုများကို စုံစမ်းဖော်ထုတ်အရေးယူ ဆောင်ရွက်လျက်ရှိကြောင်း သိရှိခဲ့ရပါသည်။ သို့ပါ၍ အမျိုးသမီးနှင့် ကလေးသူငယ်များအပေါ် လူကုန်ကူးမှုတိုက်ဖျက်ရေးဆိုင်ရာ အာဆီယံကွန်ဗင်းရှင်း သို့ မြန်မာနိုင်ငံမှ အတည်ပြုဝင်ရောက်ရေးကိစ္စကို အလေးနက် အကြံပြု ထောက်ခံအပ်ပါသည်။ အားလုံးကို ကျေးဇူးတင်ပါသည်။</speech>
<title>အထက်ပါကိစ္စနှင့်စပ်လျဉ်း၍ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်က ပြန်လည် ရှင်းလင်းရန်ရှိက ရှင်းလင်းဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၉) ဖြစ်ပါတယ်။ လွှတ်တော်ကိုယ်စားလှယ်များ ဆွေးနွေးလို့ ပြီးပါပြီ။ လွှတ်တော်ကိုယ်စားလှယ်များရဲ့ ဆွေးနွေးချက်များအပေါ် သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က ပြန်လည်ရှင်းလင်းရန်ရှိက ရှင်းလင်းဆွေးနွေးဖို့ဖြစ်ပါတယ်။</speech>
<speech><agency id="21">ဗိုလ်ချုပ်အောင်စိုး(ဒုတိယဝန်ကြီး၊ ပြည်ထဲရေးဝန်ကြီးဌာန)</agency>လေးစားအပ်ပါသော ပြည်ထောင်စု လွှတ်တော် နာယကကြီး၊ ပြည်သူ့လွှတ်တော်ဥက္ကဋ္ဌကြီး၊ ပြည်ထောင်စုလွှတ်တော် ကိုယ်စားလှယ်တော်ကြီးများ၊ ဧည့်သည်တော်များအားလုံး မင်္ဂလာအပေါင်းနဲ့ ပြည့်စုံပါစေလို့ နှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ ပြည်ထဲရေးဝန်ကြီးဌာနမှ ဒုတိယဝန်ကြီးဗိုလ်ချုပ်အောင်စိုး ဖြစ်ပါတယ်။ လူကုန်ကူးမှု အထူးသဖြင့် အမျိုးသမီးများနဲ့ ကလေးသူငယ်များအပေါ် လူကုန်ကူးမှု တိုက်ဖျက်ရေးဆိုင်ရာ အာဆီယံ ကွန်ဗင်းရှင်းသို့ မြန်မာနိုင်ငံမှ အတည်ပြုရေးကိစ္စနဲ့ စပ်လျဉ်း၍ ကျွန်တော်ရှင်းလင်း ဆွေးနွေးသွားမှာ ဖြစ်ပါ အာဆီယံကွန်ဗင်းရှင်းမှာ မြန်မာနိုင်ငံမှအတည်ပြုဝင်ရောက်ရေးအတွက် လွှတ်တော်ကိုယ်စားလှယ်ကြီး များ၏ ထောက်ခံဆွေးနွေးမှုများအပေါ် အထူးပင် ကျေးဇူးတင်ရှိပါကြောင်းကိုလည်း ဦးစွာတင်ပြအပ် ပါတယ်။ လွှတ်တော်ကိုယ်စားလှယ်ကြီးများရဲ့ ဆွေးနွေးချက်မှာ ပါရှိတဲ့အတိုင်းပဲ ၂၀၀၅ ခုကနေ ပြဋ္ဌာန်း ခဲ့တဲ့ လူကုန်ကူးမှုတိုက်ဖျက်ရေးဥပဒေအပေါ်မှာလည်း ပြည်ထဲရေးဝန်ကြီးဌာန မြန်မာနိုင်ငံရဲတပ်ဖွဲ့အနေနဲ့ ပြန်လည်သုံးသပ် ပြင်ဆင်ရေးဆွဲလျက်ရှိပါကြောင်းနဲ့ ထွက်ပေါ်လာတဲ့ ဥပဒေအရ နည်းဥပဒေရေးဆွဲ နိုင်ရေးကိုလည်း ဆက်လက်ဆောင်ရွက်သွားမည်ဖြစ်ကြောင်း ရှင်းလင်းတင်ပြအပ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ ယခုအတည်ပြုဝင်ရောက်မယ့် အာဆီယံကွန်ဗင်းရှင်းအရ အာဆီယံအဖွဲ့ဝင်နိုင်ငံများဟာ မူလဖြစ်ပွားရာ ကြားခံ သို့မဟုတ် ခရီးဆုံး နိုင်ငံတို့နဲ့ မည်သည့်အခြေအနေမျိုးမှာမဆို ၎င်းတို့တွေ မျှဝေတာဝန်ခံခြင်းနဲ့ လူကုန်ကူးမှုကာကွယ်ရေး စွဲချက်တင်ရေးနဲ့ လူကုန်ကူးခံရသူတို့ကို ကာကွယ်စောင့်ရှောက်ရေးစတဲ့ ဗဟိုဦးတည်ချက်တွေကို သဘောတူဆောင်ရွက်သွားကြမှာဖြစ်ပါတယ်။ ဒါ့အပြင် လူကုန်ကူးခံရသူများကိုကိုင်တွယ်တဲ့ ဒေသဆိုင်ရာ စနစ်ကို ချမှတ်ပြီး ထိုစနစ်သည် ဥပဒေအကြောင်းအရာ ချိတ်ဆက်မှုနဲ့ အာဆီယံအဖွဲ့ဝင် နိုင်ငံများအပေါ် အပြန်အလှန်အထောက်အကူ ဖြစ်စေနိုင်မှာလည်း တွေ့ရှိရပါတယ်။ ဒါ့အပြင် နိုင်ငံတိုင်းဟာ မိမိတို့နိုင်ငံ တွေရဲ့ အမျိုးသားအကျိုးစီးပွား national interest နဲ့ ပတ်သက်ပြီး မတူညီသော အမျိုးသားရေးစိန်ခေါ် မှုများအပေါ်မှာ မတူညီသော ဦးစားပေးမှုများနှင့် မတူညီသော နည်းဗျူဟာချမှတ် အကောင်အထည်ဖော် ဆောင်ရွက်လျက်ရှိကြသော်လည်းပဲ ဒီအာဆီယံကွန်ဗင်းရှင်းကို အတည်ပြုဝင်ရောက်ခြင်းအားဖြင့် လူကုန် ကူးမှုအခန်းကဏ္ဍနဲ့ပတ်သက်ပြီး လူကုန်ကူးမှုကိုဆန့်ကျင်တဲ့ ပိုမိုအားကောင်းပြီး ထိရောက်သော ဒေသ ဆိုင်ရာနဲ့ အပြည်ပြည်ဆိုင်ရာ ပူးပေါင်းဆောင်ရွက်မှု ကတိကဝတ်တွေကို ပိုမိုခိုင်မာစေမှာ ဖြစ်တဲ့အပြင် ဂိုဏ်းအုပ်စုဖွဲ့ကျူးလွန်တဲ့ ပြစ်မှုများအပါအဝင် နယ်စပ်ဖြတ်ကျော် လူကုန်ကူးမှုများကိုပါ ပိုမိုပူးပေါင်း တောင်ရက်သင်တနက်အထက်မင် အီမံကင်းစင် အသက်အငယ်0က် ပေးပို့နိုင်ရေးအတွက် ပြည်ထောင်စုလွှတ်တော်မှ အတည်ပြုပေးနိုင်ပါရန် လွှတ်တော်နာယကကြီးမှတစ်ဆင့် လေးစားစွာ တင်ပြအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အထက်ပါကိစ္စနဲ့စပ်လျဉ်းပြီး လွှတ်တော်ရဲ့ အဆုံးအဖြတ်ရယူပါမယ်။ လူကုန်ကူးမှု အထူးသဖြင့် အမျိုးသမီးများနှင့် ကလေးသူငယ်များအပေါ် လူကုန်ကူးမှု တိုက်ဖျက်ရေးဆိုင်ရာ အာဆီယံကွန်ဗင်းရှင်းသို့ မြန်မာနိုင်ငံမှ အတည်ပြုဝင်ရောက်ရန် ကိစ္စနှင့်စပ်လျဉ်း၍ လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူရှိပါသလား ခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် လူကုန်ကူးမှု အထူးသဖြင့် အမျိုးသမီးများ နှင့်ကလေးသူငယ်များအပေါ် လူကုန်ကူးမှုတိုက်ဖျက်ရေးဆိုင်ရာ အာဆီယံကွန်ဗင်းရှင်းသို့ မြန်မာနိုင်ငံမှ အတည်ပြု ဝင်ရောက်ရန်ကိစ္စကို လွှတ်တော်က သဘောတူကြောင်း ကြေညာပါတယ်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ အစည်းအဝေးကို (၁) နာရီခန့် ခေတ္တရပ်နားပါမယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။</speech>
</motion>
<motion>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များ ခင်ဗျား။ အစည်းအဝေးပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<title>နိုင်ငံတော်သမ္မတထံမှ ပေးပို့ထားသော ၂၀၁၆ ခုနှစ်၊ ပြည်ထောင်စု၏ ဘဏ္ဍာငွေ အရအသုံးဆိုင်ရာ ဥပဒေပါ သီးသန့်ရန်ပုံငွေမှ ကျပ်သန်း ၁၆၉၆၉.၂၀၁၃၉ ခွဲဝေသုံးစွဲခဲ့သည့် ကိစ္စရပ်များနှင့်စပ်လျဉ်း၍ သက်ဆိုင်ရာ ပြည်ထောင်စုအဆင့် အဖွဲ့အစည်းဝင်များက ရှင်းလင်းတင်ပြခြင်းနှင့် လွှတ်တော်က မှတ်တမ်းတင်ခြင်း</title>
<speech type="speaker">အစီအစဉ် (၁၀)ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ၂၀၁၆ ခုနှစ်၊ ပြည်ထောင်စု၏ ဘဏ္ဍာငွေအရအသုံးဆိုင်ရာဥပဒေပါ သီးသန့်ရန်ပုံငွေမှ ခွဲဝေသုံးစွဲခဲ့သည့် ကိစ္စရပ်များနဲ့ စပ်လျဉ်းပြီး နိုင်ငံတော်သမ္မတထံမှ ပြည်ထောင်စုလွှတ်တော် နာယက ထံသို့ နိုင်ငံတော် သမ္မတရုံးရဲ့ ၂၃-၁၁-၂၀၁၆ ရက်စွဲပါစာအမှတ်၊ ၃(၁)/၁/သမ္မတရုံးဖြင့် ပေးပို့ထားပြီး မိတ္တူကို ကိုယ်စားလှယ် များထံ ဖြန့်ဝေထားပါတယ်။ ယင်းကိစ္စနဲ့စပ်လျဉ်းပြီး သက်ဆိုင်ရာ ပြည်ထောင်စုအဆင့် အဖွဲ့ အစည်းဝင်များက လွှတ်တော်သို့ ရှင်းလင်းတင်ပြမှာ ဖြစ်ပါတယ်။ ပထမဦးစွာ စစ်ကိုင်းတိုင်းဒေသကြီး၊ မန္တလေးတိုင်းဒေသကြီးနဲ့ ရှမ်းပြည်နယ်အစိုးရအဖွဲ့တို့ ကိုယ်စား စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက ရှင်းလင်းတင်ပြဖို့ ဖြစ်ပါတယ်။</speech>
<speech><agency id="40">ဒေါက်တာအောင်သူ(ပြည်ထောင်စုဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီး ဌာန)</agency>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စု လွှတ်တော်ကိုယ်စားလှယ်များအားလုံးကို မင်္ဂလာပါလို့ ဦးစွာပထမ နှုတ်ခွန်းဆက်သအပ်ပါတယ်။ ကျွန်တော် ကတော့ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန ပြည်ထောင်စုဝန်ကြီး ဒေါက်တာအောင်သူ ဖြစ်ပါတယ်။ ၂၀၁၆ ခုနှစ်၊ ပြည်ထောင်စုဘဏ္ဍာရန်ပုံငွေအရအသုံးဆိုင်ရာ ဥပဒေပါ သီးသန့်ရန်ပုံငွေမှ စစ်ကိုင်းတိုင်းဒေသကြီးအစိုးရအဖွဲ့၊ မန္တလေးတိုင်းဒေသကြီးအစိုးရအဖွဲ့နဲ့ ရှမ်းပြည်နယ်အစိုးရအဖွဲ့တို့ ကနေပြီး ခွဲဝေသုံးစွဲခဲ့တဲ့ငွေနဲ့ ပတ်သက်ပြီး ရှင်းလင်းတင်ပြမှာ ဖြစ်ပါတယ်။ သီးသန့်ရန်ပုံငွေ စုစုပေါင်း ကျပ်သန်းပေါင်း ၁၆,၉၆၉.၂၀၁၃၉ အနက်က စစ်ကိုင်းတိုင်း၊ မန္တလေးတိုင်း၊ ရှမ်းပြည်နယ် အစိုးရအဖွဲ့များမှ သုံးစွဲရန်တင်ပြထားတဲ့ ငွေပမာဏ စုစုပေါင်း ကျပ်သန်း ၇,၀၃၉.၇၀၁၃ သန်းနဲ့ ပတ်သက်ပြီး ရှင်းလင်းသွားမှာ ဖြစ်ပါတယ်။ ရှင်းလင်းချက်မှာ စစ်ကိုင်းတိုင်းဒေသကြီး၊ မုံရွာမြို့နယ် ဥစားကြက်မွေးမြူရေးဇုန် ပြန်လည် ထူထောင်ရေးအတွက် ထောက်ပံ့ငွေကျပ် ၆၆၂.၉၂၂၃ သန်း၊ မိုးသည်းထန်စွာ ရွာသွန်းမှုကြောင့် မန္တလေး တိုင်းဒေသကြီးအတွင်းမှာရှိတဲ့ မြို့နယ် ၁၀ မြို့နယ်မှာ သီးနှံစိုက်ဧကစုစုပေါင်း ၆၂၇၀ ဧက ပျက်စီးခဲ့ပြီး အစားထိုးပြန်လည်စိုက်ပျိုးမည့် ၂၉၂၁ ဧကအတွက် မျိုးစေ့ဖိုးထောက်ပံ့ငွေကျပ် ၃၀.၂ရ သန်း၊ မန္တလေး တိုင်းဒေသကြီးမှာ စိုက်ပျိုးရေရှားပါးခက်ခဲမှုများ လျော့ပါးသက်သာစေရေးအတွက် စက်ရေတွင်းများ တူးဖော်ခြင်းနှင့် ဆည်ရေသောက်စနစ် ပြုပြင်ခြင်းလုပ်ငန်းများ ဆောင်ရွက်ရန် လိုအပ်ပုံငွေကျပ် ၅,၉၄၆.၅ သန်း ကို တင်ပြအတည်ပြု ပေးရန် တင်ပြသွားမှာဖြစ်ပြီး အင်းလေးကန် ရေရှည်တည်တံ့ရေးလုပ်ငန်းများ ထိရောက်စွာ ဆောင်ရွက်နိုင်ရန်အတွက် သောင်တူးစက်ဝယ်ယူမှုအတွက် လိုအပ်ရန်ပုံငွေ ကျပ်သန်း ၄၀၀ ကိုတော့ ခွင့်ပြုမိန့်ခံယူသွားမှာ ဖြစ်ပါတယ်။ အသေးစိတ်အချက်အလက်များကို တင်ပြရမယ်ဆိုရင် စစ်ကိုင်းတိုင်းဒေသကြီး၊ မုံရွာခရိုင်၊ မုံရွာ မြို့နယ် ကြက်မွေးမြူရေးဇုန်မှာ ၂၀၁၆ ခုနှစ်၊ ဧပြီလမှာ ပုံမှန်မဟုတ်တဲ့ ကြက်သေဆုံးမှုဖြစ်ပွားခဲ့တဲ့ နေရာမှာ ရောဂါဖြင့် သေဆုံးတဲ့ကြက်များကို ရန်ကုန်နှင့် မန္တလေး တိရစ္ဆာန်ရောဂါရှာဖွေရေး ဓာတ်ခွဲခန်း များမှာ စမ်းသပ်စစ်ဆေးချက်များအရ ကူးစက်မြန်ပြင်းထန် ကြက်ငှက်တုပ်ကွေးရောဂါ ဖြစ်ပွားကျရောက် နေကြောင်း စစ်ဆေးတွေ့ရှိရပါတယ်။ ထိုသို့ကျရောက်ဖြစ်ပွားမှုမှာ ရောဂါကူးစက်ပျံ့နှံ့မှုကို ကာကွယ်ရန်နှင့် လူသို့ကူးစက်မှုကို တားဆီး ကာကွယ်နိုင်ရန်အတွက် အရေးပေါ်ကာကွယ် ထိန်းချုပ်ရေးစီမံချက်ပါ လုပ်ငန်းစဉ်များအတိုင်း ဒေသ ဆိုင်ရာ အုပ်ချုပ်ရေးအဖွဲ့များ၊ သက်ဆိုင်ရာ မွေးမြူရေးလုပ်ငန်းအဖွဲ့ချုပ်တို့နဲ့ ပေါင်းစပ်ပြီး ပိုင်ရှင်တို့ရဲ့ သဘောတူညီချက်ဖြင့် ကြက်မွေးမြူသူပိုင်ရှင် ၉၈ ဦးတို့ရဲ့ ကြက်ခြံ ၁၇၄ ခြံမှ ကြက်ကောင်ရေ ၈၈,၆၂၂ ကောင် တို့ကို ရှင်းလင်းဖယ်ရှားဆောင်ရွက်ခဲ့ရပါတယ်။ စုစုပေါင်းငွေအားဖြင့် ကျပ်သန်းပေါင်း ၆၆၂.၉၂၂၃၉ ဆုံးရှုံး ခဲ့ကြပါတယ်။ ၂၀၁၅ ခုနှစ်က အဆိုပါမွေးမြူရေးဇုန်မှာ ကြက်ငှက်တုပ်ကွေးရောဂါ ကျရောက်ဖြစ်ပွားခဲ့မှု ဖြစ်စဉ် မှာ ကြက်ငှက်တုပ်ကွေးရောဂါ အရေးပေါ်ကာကွယ်ထိန်းချုပ်ရေး စီမံချက်ပါလုပ်ငန်းစဉ်များအတိုင်း ရှင်းလင်း ဖယ်ရှားဆောင်ရွက်ခဲ့တဲ့နေရာမှာ တိုင်းဒေသကြီးအစိုးရအဖွဲ့အနေနဲ့ ပြည်ထောင်စုအစိုးရအဖွဲ့ထံသို့ တင်ပြ တောင်းခံခဲ့ပြီး ကျပ်သန်း ၆၀၂.၃၃၅ သန်း ကို မွေးမြူရေးလုပ်ငန်းရှင်များထံသို့ ထောက်ပံ့ပေးအပ်ခဲ့ပြီး ဖြစ်ပါတယ်။ ၂၀၁၆ ခုနှစ် မုံရွာကြက်မွေးမြူရေးဇုန်မှာလည်းပဲ ကြက်ငှက်တုပ်ကွေးကူးစက်ရောဂါ ဖြစ်ပွားခြင်း ကိစ္စနဲ့ပတ်သက်ပြီး စစ်ကိုင်းတိုင်းဒေသကြီးအစိုးရအဖွဲ့မှ ပြည်ထောင်စုအစိုးရအဖွဲ့သို့ လုပ်ထုံး လုပ်နည်းနဲ့အညီ စိစစ်တင်ပြခဲ့ပြီး ၈-၉-၂၀၁၆ ရက်နေ့မှာ ကျင်းပတဲ့ ပြည်ထောင်စုအစိုးရအဖွဲ့ အစည်းအဝေး အမှတ်စဉ် (၁၁/၂၀၁၆) သို့ တင်ပြအတည်ပြုချက် ရရှိခဲ့ပြီးဖြစ်ပါတယ်။ ယခုဖြစ်စဉ်မှာ ကြက်မွေးမြူသူများ ပြန်လည်ထူထောင်ရေးလုပ်ငန်းများ ဆောင်ရွက်နိုင်ရန်အတွက် တောင်သူလယ်သမားအခွင့်အရေး ကာကွယ်ရေးနှင့် အကျိုးစီးပွားမြှင့်တင်ရေးနည်းဥပဒေ၊ အခန်း ၈ အပိုဒ် ၂၅ နည်းဥပဒေခွဲ(က)နှင့်(ခ)ပါ သဘာဝဘေးအန္တရာယ် ကျရောက်ခြင်းကြောင့် အများပြည်သူ ကျန်းမာရေးအလို့ငှာ ဖျက်ဆီးသုတ်သင်ခြင်းမှ ပျက်စီးဆုံးရှုံးမှုပမာဏကို စိစစ်တွက်ချက်ပြီး လိုအပ်တဲ့ အကူအညီနဲ့ ထိုက်သင့်သော အထောက်အပံ့များကို နိုင်ငံတော်ဘတ်ဂျက်မှရရှိရန် ဆောင်ရွက်ခြင်းပဲ ဖြစ်ပါတယ်။ ၂၀၁၆-၂၀၁ရ ခု၊ ဘဏ္ဍာရေးနှစ် စစ်ကိုင်းတိုင်းဒေသကြီး အစိုးရအဖွဲ့ရဲ့ ခွင့်ပြုလျာထား ရန်ပုံငွေမှာပါရှိခြင်းမရှိတဲ့ အသုံးစရိတ်ဖြစ်ခြင်း၊ ဘဏ္ဍာရေးနှစ်အတွင်း မသုံးစွဲလျှင်မဖြစ်တဲ့ အထူးကိစ္စရပ် ဖြစ်ခြင်းတို့အတွက် သီးသန့်ရန်ပုံငွေမှ ကျပ်သန်း ၆၆၂.၉၂၂၃၉ သန်းကို ထောက်ပံ့ပေးနိုင်ပါရန် စစ်ကိုင်းတိုင်းဒေသကြီး အစိုးရအဖွဲ့မှ ပြည်ထောင်စုအစိုးရအဖွဲ့ထံ တင်ပြတောင်းခံခဲ့ခြင်းပဲဖြစ်ပါတယ်။ ယခုကဲ့သို့ ထောက်ပံ့ပေးအပ်လိုက်ပါက မွေးမြူသူများ၏ နစ်နာဆုံးရှုံးမှုများကို အထိုက်အလျောက် အထောက်အကူဖြစ်စေမှာ ဖြစ်ပါတယ်။ သို့ဖြစ်တဲ့အတွက် ကြက်မွေးမြူသူ ပိုင်ရှင် ၉၈ ဦးရဲ့ ကြက်ခြံ ၁၇၄ ခြံမှ ကြက်ကောင်ရေ ၈၈,၆၂၂ ကောင်အတွက် ဆုံးရှုံးမှုတန်ဖိုး ငွေကျပ်သန်း ၆၆၂.၉၂၂၃၉ ကို ၃၀-၉-၂၀၁၆ ရက်နေ့မှာ သက်ဆိုင်သူ မွေးမြူရေးလုပ်ငန်းရှင်များအား ထောက်ပံ့ပေးအပ်ခဲ့ပြီးဖြစ်တဲ့အတွက် ပြည်ထောင်စုလွှတ်တော်မှ အတည်ပြု ပေးနိုင်ပါရန် တင်ပြရခြင်းဖြစ်ပါတယ်။ ဆက်လက်ပြီး တင်ပြမှာကတော့ မန္တလေးတိုင်းဒေသကြီးမှာ ၂၀၁၆ ခုနှစ်၊ ဧပြီလနဲ့ မေလများမှာ လေပြင်းတိုက်ခတ်ခြင်း၊ မိုးရွာသွန်းပြီး မိုးသီးကြွေကျခြင်း၊ ဧရာဝတီမြစ်ရေမြင့်တက်တဲ့အတွက် ချောင်းရေ ကြီးခြင်းတို့ကြောင့် သီးနှံပျက်စီးဧကများမှာ ပြန်လည်အစားထိုးစိုက်ပျိုးမည့် ဧရိယာများမှာ မျိုးစေ့ဖိုး ထောက်ပံ့ပေးရမယ့် အခြေအနေနဲ့ပတ်သက်ပြီး မန္တလေးတိုင်းဒေသကြီးအစိုးရအဖွဲ့ရဲ့ ရှင်းလင်းဖြေကြား ချက်ပဲ ဖြစ်ပါတယ်။ ၂၀၁၆-၂၀၁ရ ခုနှစ်၊ ဘဏ္ဍာရေးနှစ်အတွင်းမှာ မန္တလေးတိုင်းဒေသကြီးအတွင်းမှာ လေပြင်း တိုက်ခတ်ခြင်း၊ မိုးရွာသွန်းပြီး မိုးသီးကြွေကျခြင်း၊ ဧရာဝတီမြစ်ရေမြင့်တက်ပြီး ချောင်းရေကြီးခြင်း တို့ကြောင့် သီးနှံပျက်စီးဧကများမှ ပြန်လည်အစားထိုးစိုက်ပျိုးနိုင်မည့် ဧရိယာများအတွက် မျိုးစေ့ဖိုး အနေနဲ့ အမရပူရမြို့နယ်အတွင်းမှာ ပြန်လည်အစားထိုးစိုက်ပျိုးမည့် ၂၀၄ ဧက အတွက် ၁.၆၈၈၁၂၅ သန်း၊ ကျောက်ဆည်မြို့နယ်မှာ ၁,၁၀၈ ဧကအတွက် ကျပ် ၁၂.၄၆၅ သန်း၊ စဉ့်ကိုင်မြို့နယ်မှာ ၂၉၁ ဧကအတွက် ကျပ် ၃.၂၉၇၅ သန်းနဲ့ မြစ်သားမြို့နယ်မှာ ၁၃၁၈ ဧက အတွက် ကျပ် ၁၂.၈၂၈၁၂၅ သန်း၊ စုစုပေါင်း ပြန်လည်အစားထိုးစိုက်ပျိုးမည့် ဧက ၂၉၂၁ ဧကအတွက် ကျပ် ၃၀.၂၇၈၇၅ သန်း ထောက်ပံ့ပေးအပ် သွားမှာဖြစ်ပါတယ်။ အထက်ဖော်ပြပါကိစ္စကို မန္တလေးတိုင်းဒေသကြီး အစိုးရအဖွဲ့မှ ပြည်ထောင်စုအစိုးရအဖွဲ့သို့ လုပ်ထုံးလုပ်နည်းနှင့်အညီ စိစစ်တင်ပြခဲ့ပြီး၊ ၂၀-၁၀-၂၀၁၆ ရက်နေ့မှာ ကျင်းပတဲ့ ပြည်ထောင်စုအစိုးရ အဖွဲ့ အစည်းအဝေးအမှတ်စဉ် (၁၄/၂၀၁၆) မှ သဘောတူခွင့်ပြုခဲ့ပြီးဖြစ်ပါတယ်။ သို့ဖြစ်တဲ့အတွက် အဆိုပါဖြစ်စဉ်အရ သီးနှံပျက်စီးဧကများမှာ ပြန်လည်အစားထိုး စိုက်ပျိုးမည့် ဧရိယာများအတွက် မျိုးစေ့ဖိုးထောက်ပံ့ပေးရန်အတွက် လိုအပ်တဲ့ရန်ပုံငွေ ကျပ် ၃၀.၂၇၈၇၅ သန်းဟာ မန္တလေးတိုင်းဒေသကြီးအစိုးရအဖွဲ့ရဲ့ ၂၀၁၆-၂၀၁ရ ခု ဘဏ္ဍာရေးနှစ် မူလခွင့်ပြုရန်ပုံငွေမှာ ပါဝင်ခဲ့ခြင်း မရှိတဲ့အတွက် သဘာဝဘေးအန္တရာယ်အတွက် အသုံးစရိတ်ဖြစ်ခြင်း၊ ဘဏ္ဍာရေးနှစ်အတွင်း မသုံးစွဲလျှင် မဖြစ်တဲ့ အထူးကိစ္စရပ်ဖြစ်ခြင်းတို့ကြောင့် သီးသန့်ရန်ပုံငွေမှ သုံးစွဲခွင့်အား အတည်ပြုပေးနိုင်ရန် တင်ပြခြင်း ဖြစ်ပါတယ်။ ဆက်လက်ပြီး တင်ပြမှာကတော့ မန္တလေးတိုင်းဒေသကြီးမှာ မူလကတည်းက မိုးနည်းရေရှား ဒေသဖြစ်တဲ့အပြင် ရာသီဥတုဖောက်ပြန်ပြောင်းလဲလာမှုရဲ့ သက်ရောက်မှုများကြောင့် မိုးရွာသွန်းမှု ပိုမိုလျော့နည်းလာတဲ့အတွက်၊ နှစ်စဉ်စိုက်ပျိုးရေနဲ့ သောက်သုံးရေရှားပါးခက်ခဲမှုနဲ့ ကြုံတွေ့ရလျက်ရှိတဲ့ အတွက်၊ အဆိုပါသဘာဝဘေးအန္တရာယ်မှ လျော့ပါးသက်သာစေရေးအတွက် စိုက်ပျိုးရေနဲ့ သောက်သုံးရေ ရရှိရေးလုပ်ငန်းများဖြစ်တဲ့ စက်ရေတွင်း ၉၀၀ တွင်းကို တူးဖော်ခြင်းလုပ်ငန်းနဲ့ တည်ဆောက်ပြီးစီးခဲ့တဲ့ နှစ်ကာလကြာမြင့်ပြီဖြစ်သော ကင်းတားဆည်ရေသောက် ဧရိယာအတွင်းမှာ မြောင်းဆုံး၊ မြောင်းဖျားထိ ထိရောက်စွာရေပေးဝေနိုင်ရေးအတွက် ရေသောက်စနစ် ၄ ခုမှ ရေပေးမြောင်းနှင့် ရေပေးအဆောက်အအုံများ ပြုပြင်ခြင်းလုပ်ငန်း ၈၅ ခုကို ဆောင်ရွက်ရန် လိုအပ်လျက်ရှိတယ်လို့ တင်ပြလာပါတယ်။ စိုက်ပျိုးရေးစက်ရေတွင်း ၉၀၀ တွင်း တူးဖော်ခြင်းအတွက် လိုအပ်ရန်ပုံငွေ ကျပ် ၇၂၀ သန်း၊ ကင်းတားဆည်ရေသောက်ဧရိယာ အတွင်းမှာရှိတဲ့ ရေသောက်စနစ် ၄ ခုမှ ရေပေးမြောင်းနှင့် ရေပေးအဆောက်အုံ ၈၅ ခု ပြုပြင်ခြင်းအတွက် လိုအပ်ရန်ပုံငွေကျပ် ၅,၂၂၆.၅ သန်း၊ စုစုပေါင်း ကျပ် ၅,၉၄၆.၅ သန်း လိုအပ်မှာဖြစ်ပါတယ်။ အဆိုပါလိုအပ်ရန်ပုံငွေမှာ ၂၀၁၆-၂၀၁ရ ခု ဘဏ္ဍာနှစ်၊ ပြည်ထောင်စုငွေလုံးငွေရင်း သာမန်ရန်ပုံ ငွေမှာ လျာထားပါဝင်မှု မရှိသဖြင့်လည်းကောင်း၊ ဒေသတွင်းစိုက်ပျိုးရေနှင့် သောက်သုံးရေရှားပါးခက်ခဲမှု သဘာဝဘေးအန္တရာယ်များအတွက် အသုံးစရိတ်ဖြစ်ခြင်းကြောင့်လည်းကောင်း၊ ယခု ၂၀၁၆-၂၀၁ရ ခု ဘဏ္ဍာရေးနှစ်အတွင်းမှာ ကြိုတင်ဆောင်ရွက်နိုင်ရန် လိုအပ်သောကြောင့်လည်းကောင်း၊ တည်ဆဲဥပဒေများ၊ နည်းဥပဒေများ၊ စည်းမျဉ်းစည်းကမ်းများအရ ခေါင်းစဉ်လွှဲပြောင်းကျခံရန် မဖြစ်နိုင်ခြင်း သို့မဟုတ် ခေါင်းစဉ် လွှဲပြောင်းကျခံရန်အတွက် ရန်ပုံငွေမရှိခြင်းတို့ကြောင့်လည်းကောင်း ပြည်ထောင်စုသီးသန့်ရန်ပုံငွေမှ ကျခံ သုံးစွဲနိုင်ရန်အတွက် သီးသန့်ရန်ပုံငွေဆိုင်ရာ ပြဋ္ဌာန်းချက်များနှင့်အညီ မန္တလေးတိုင်းဒေသကြီးအစိုးရ အဖွဲ့အနေဖြင့် ၂၀-၁၀-၂၀၁၆ ရက်နေ့မှာ ကျင်းပပြုလုပ်တဲ့ ပြည်ထောင်စုအစိုးရအဖွဲ့ အစည်းအဝေးအမှတ်စဉ် (၁၄/၂၀၁၆)သို့ တင်ပြပြီး ထောက်ခံချက်ရယူပြီးတဲ့နောက်မှာ ပြည်ထောင်စုလွှတ်တော်သို့ ဆက်လက် တင်ပြ၍ အတည်ပြုချက်ရရှိရန် စီမံဆောင်ရွက်ခဲ့ခြင်းပဲ ဖြစ်ပါတယ်။ အဆိုပါလုပ်ငန်းကို ဆောင်ရွက်နိုင်ခြင်းအားဖြင့် ဒေသတွင်းမှာ စိုက်ပျိုးရေနဲ့ သောက်သုံးရေ ရှားပါးခက်ခဲမှု၊ သဘာဝဘေးအန္တရာယ်မှ လျော့ပါးသက်သာစေမယ့်အပြင် ပြည်သူတို့ရဲ့ လူမှုစီးပွားဘဝ ဖွံ့ဖြိုးတိုးတက်မှုကို အထောက်အကူပြုနိုင်မှာ ဖြစ်ပါတယ်။ မန္တလေးတိုင်းဒေသကြီးအစိုးရအဖွဲ့ရဲ့ ၂၀၁၆၂၀၁ရ ခု ဘဏ္ဍာရေးနှစ် မူလခွင့်ပြုရန်ပုံငွေမှ ပါဝင်ခဲ့ခြင်းမရှိခြင်း၊ သဘာဝဘေးအန္တရာယ်အတွက် အသုံးစရိတ်ဖြစ်ခြင်း၊ ဘဏ္ဍာရေးနှစ်အတွင်းမှာ မသုံးစွဲလျှင်မဖြစ်တဲ့ အထူးကိစ္စရပ်ဖြစ်ခြင်းတို့ကြောင့် အထက်ဖော်ပြပါ စက်ရေတွင်းတူးရန်နှင့် ရေပေးမြောင်း၊ ရေပေးအဆောက်အအုံပြုပြင်ဆောင်ရွက်ရန် အတွက် သီးသန့်ရန်ပုံငွေမှ ကျပ် ၅၉၄၆.၅ သန်း သုံးစွဲခွင့်ကို အတည်ပြု ပေးနိုင်ရန် တင်ပြခြင်းဖြစ်ပါတယ်။ နောက်ဆုံးအနေနဲ့တင်ပြမှာကတော့ အင်းလေးကန်ရေရှည်တည်တံ့ရေးလုပ်ငန်းများ ထိရောက်စွာ ဆောင်ရွက်နိုင်ရန်အတွက် သောင်တူးစက်ဝယ်ယူမှု အခြေအနေနှင့်ပတ်သက်ပြီး ရှမ်းပြည်နယ်အစိုးရအဖွဲ့မှ တင်ပြချက်ကို ရှင်းလင်းတင်ပြပြီး ခွင့်ပြုမိန့်ရယူမှာဖြစ်ပါတယ်။ ၂၀၁၅ ခုနှစ်၊ အောက်တိုဘာလ ၂ ရက် နေမာ ယခင် နိုင်ငံတော်သမ္မတရဲ့ အင်းလေးဒေသခရီးစဉ်မှာ ဒေသဆိုင်ရာ အပ်ချုပ်ရေးအဖွဲ့အစည်းများ၊ ပြည်သူများမှ အင်းလေးကန်မှာ နှစ်ကာလကြာမြင့်စွာ သဲနုန်းပို့ချပြီး သောင်ထွန်းနေမှုကြောင့် နွေရာသီ ကာလ မတ်၊ ဧပြီလများမှာ ကန်တွင်းရေသိုလှောင်နိုင်မှု လျော့ကျလာမှုနှင့်အတူ ရေလမ်းကြောင်းများ တိမ်ကောလာကြောင်း၊ လက်ရှိမှာ ဆည်မြောင်းနှင့် ရေအသုံးချမှုစီမံခန့်ခွဲရေးဦးစီးဌာနမှ အသုံးပြုလျက် ရှိသော သောင်တူးစက်များမှာ သက်တမ်းကြာပြီး လုပ်ငန်းစွမ်းဆောင်ရည် ကျဆင်းနေပြီဖြစ်သဖြင့် ထိရောက်စွာဆောင်ရွက်နိုင်ရန်အတွက် သောင်တူးစက်တစ်စီးကို ဝယ်ယူဖြည့်ဆည်းပေးရန်လိုအပ်နေကြောင်း တင်ပြမှုအပေါ်မှာ ယခင်နိုင်ငံတော်သမ္မတမှ ခေတ်မီသောင်တူးစက် အသစ်တစ်စီး ဝယ်ယူဖြည့်တင်းရန် လမ်းညွှန်မှာကြားခဲ့ပါတယ်။ ထိုကဲ့သို့ လမ်းညွှန်မှာကြားချက်အရ အမြန်ဆုံးဝယ်ယူနိုင်ရေးအတွက် မြန်မာနိုင်ငံမှာ သောင်တူးစက် တင်သွင်းရောင်းချတဲ့ ကိုယ်စားလှယ်ရုံးများသို့ ဈေးနှုန်းများ စုံစမ်းခဲ့ပြီးတဲ့နောက်မှာ အသက်သာဆုံး ဈေးနှုန်းဖြင့် ရောင်းချနိုင်မည့် နယ်သာလန်နိုင်ငံ Bell Company မှ Bell 250 အမျိုးအစား သောင်တူးစက် တစ်စီးကို မှာယူခဲ့ပြီး သောင်တူးစက်၏ ကျသင့်ငွေတန်ဖိုးဟာ ကျပ်သန်း ၁,၀၀၀ အနက်မှ ကျပ်သန်း ၆၀၀ ကို ရှမ်းပြည်နယ်အစိုးရအဖွဲ့မှကျခံခဲ့ပြီး၊ ကျပ်သန်း ၄၀၀ ကို ယခင်အစိုးရအဖွဲ့ သီးသန့်ရန်ပုံငွေမှ ပေးချေရန် လျာထားခဲ့ပါတယ်။ အဆိုပါကျပ်သန်း ၄၀၀ ကို ပေးချေနိုင်ရန်အတွက် ရှမ်းပြည်နယ် အစိုးရအဖွဲ့အနေဖြင့် ၁၀-၁၁-၂၀၁၆ ရက်နေ့မှာ ကျင်းပပြုလုပ်တဲ့ ပြည်ထောင်စုအစိုးရအဖွဲ့ အစည်းအဝေး အမှတ်စဉ်(၁၅/၂၀၁၆)သို့တင်ပြပြီး သီးသန့်ရန်ပုံငွေမှ တင်ပြတောင်းခံခြင်းပဲ ဖြစ်ပါတယ်။ ပေးချေရန် ကျန်ရှိတဲ့ငွေကြေးကို သက်ဆိုင်ရာကုမ္ပဏီသို့ အပြီးသတ်ပေးချေဆောင်ရွက်ပြီးမှသာလျှင် အဆိုပါ လက်ခံ ရရှိထားတဲ့ စက်ယန္တရားကိုအသုံးပြုပြီး အင်းလေးကန်ရေရှည်တည်တံ့ရေး လုပ်ငန်းများမှာ စတင်အသုံးပြု နိုင်မှာဖြစ်ပါတယ်။ အင်းလေးကန်ရေရှည်တည်တံ့ရေးအတွက် သောင်တူးလုပ်ငန်းများ ဆောင်ရွက်နိုင်ရန် ဝယ်ယူ ဖြည့်ဆည်းပေးခဲ့တဲ့ သောင်တူးစက်ကို အမြန်ဆုံး အသုံးပြု ဆောင်ရွက်နိုင်ခြင်းဖြင့် ဒေသခံပြည်သူများရဲ့ ရေလမ်းခရီး ဆက်သွယ်သွားလာမှုနှင့် ရောင်းဝယ်ဖောက်ကားမှု အဆင်ပြေချောမွေ့ခြင်း၊ နှစ်စဉ်ဝင်ငွေ မြောက်မြားစွာ ရရှိနေတဲ့ ကမ္ဘာလှည့်ခရီးသွားလုပ်ငန်းအတွက် အထောက်အကူဖြစ်စေခြင်း၊ အင်းလေးကန် အတွင်း ရေပိုမိုသိုလှောင်နိုင်ခြင်းဖြင့် မိုးဗြဲဆည်အတွင်းသို့ ရေကူဖြည့်တင်းပေးနိုင်ကာ လောပိတရေအား လျှပ်စစ်စက်ရုံမှ လျှပ်စစ်ဓာတ်အား ပိုမိုထုတ်လုပ်နိုင်မည်ဖြစ်ခြင်းတို့အပြင် ဒေသခံပြည်သူများရဲ့ လူမှု စီးပွားရေးဖွံ့ဖြိုးတိုးတက်မှုကို အထောက်အကူပြုနိုင်မှာဖြစ်တဲ့အတွက် ရှမ်းပြည်နယ်အစိုးရအဖွဲ့က ၂၀၁၆-၂၀၁ရ ခု ဘဏ္ဍာရေးနှစ် မူလခွင့်ပြုရန်ပုံငွေမှာ ပါဝင်ခဲ့ခြင်းမရှိခဲ့တဲ့အတွက်လည်းကောင်း၊ လက်ရှိ ဘဏ္ဍာရေးနှစ်မှာ မသုံးစွဲလျှင်မဖြစ်တဲ့ အထူးကိစ္စရပ်ဖြစ်ခြင်းတို့ကြောင့်လည်းကောင်း သောင်တူးစက်ဖိုး ပေးချေရန်အတွက် သီးသန့်ရန်ပုံငွေမှ ကျပ်သန်း ၄၀၀ ကို ခွင့်ပြုပေးနိုင်ရန်အတွက် ပြည်ထောင်စုလွှတ်တော် သို့ တင်ပြရခြင်းဖြစ်ပါတယ်။ အားလုံးကို ကျေးဇူးတင်ပါတယ်ခင်ဗျာ။</speech>
<speech type="speaker">ဆက်လက်ပြီး ဆောက်လုပ်ရေးဝန်ကြီးဌာနက ရှင်းလင်းတင်ပြဖို့ ဖြစ်ပါတယ်။</speech>
<speech><agency id="23">ဦးခင်မောင်ချို (ပြည်ထောင်စုဝန်ကြီး၊ စက်မှုဝန်ကြီးဌာန)</agency>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များနှင့် ဖိတ်ကြား ထားသော ဧည့်သည်တော်များအားလုံး မင်္ဂလာအပေါင်းနဲ့ ပြည့်စုံကြပါစေလို့ ဆုမွန်ကောင်းတောင်းရင်း နှုတ်ခွန်းဆက်သအပ်ပါတယ်။ ကျွန်တော်ကတော့ စက်မှုဝန်ကြီးဌာန၊ ပြည်ထောင်စုဝန်ကြီး ဦးခင်မောင်ချို ဖြစ်ပါတယ်။ ဆောက်လုပ်ရေးဝန်ကြီးဌာန ပြည်ထောင်စုဝန်ကြီး ဦးဝင်းခိုင် ပြည်ပခရီးသွားရောက်နေစဉ် အတွင်း ဆောက်လုပ်ရေးဝန်ကြီးဌာနမှ ၂၀၁၆-၂၀၁ရ ဘဏ္ဍာရေးနှစ်အတွင်း ပြည်ထောင်စုရန်ပုံငွေမှ အသုံးပြုသော သီးသန့်ရန်ပုံငွေ ကျပ် ၆,၆၉၁ သန်းဖြင့် ဆောင်ရွက်လျက်ရှိတဲ့လုပ်ငန်းများရဲ့ လုပ်ငန်း ဆောင်ရွက်မှုအခြေအနေများကို ဆောက်လုပ်ရေးဝန်ကြီးဌာန ပြည်ထောင်စုဝန်ကြီးကိုယ်စား တင်ပြသွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျား။ Power Point ဖြင့် ရှင်းလင်းတင်ပြခွင့်ပြုပါ။ ၂၀၁၆ ခုနှစ်၊ ဇူလိုင်လနှင့် သြဂုတ်လအတွင်း ဖြစ်ပေါ်ခဲ့တဲ့ ရေကြီးရေလျှံ သဘာဝဘေးဒဏ်များကြောင့် ကရင် ပြည်နယ်၊ စစ်ကိုင်းတိုင်းဒေသကြီး၊ ပဲခူးတိုင်းဒေသကြီး၊ မကွေးတိုင်းဒေသကြီး၊ ရခိုင်ပြည်နယ်၊ ရန်ကုန်တိုင်း ဒေသကြီးနဲ့ ဧရာဝတီတိုင်းဒေသကြီးအတွင်းမှာရှိတဲ့ ဆောက်လုပ်ရေးဝန်ကြီးဌာနပိုင် လမ်း(၁၀) လမ်းပေါ်ရှိ လမ်း/ တံတားများ ပျက်စီးဆုံးရှုံးခဲ့ရပါတယ်။ ပျက်စီးဆုံးရှုံးခဲ့ရတဲ့ လမ်း/တံတားများနဲ့ သဘာဝဘေး အန္တရာယ်မှ ကာကွယ်ရန်အတွက် ထိန်းသိမ်းပြုပြင်ခြင်းလုပ်ငန်းများအား ပြည်ထောင်စုရန်ပုံငွေမှ အသုံး ပြုသော သီးသန့် ရန်ပုံငွေကျပ် ၆,၆၉၁ သန်းနဲ့ ဆောင်ရွက်သွားမှာ ဖြစ်ပါတယ်။ လမ်းဦးစီးဌာနအနေဖြင့် သီးသန့်ရန်ပုံငွေကျပ် ၅,၀၀၀ သန်းဖြင့် ရခိုင်ပြည်နယ်အတွင်းရှိ ရန်ကုန်စစ်တွေလမ်းတွင် ရေကြီးရေလျှံမှုများကြောင့် ပျက်စီးသွားတဲ့ လမ်းတံတားများနဲ့ မိုးရာသီတွင် လမ်း မျက်နှာပြင်ရေကျော်ခြင်းမှ ကာကွယ်ရန် မြေသားတာဘောင်တင်ခြင်းနဲ့ ကွန်ကရစ်လမ်းခင်းခြင်း၊ မိုးရေတိုက်စားမှုနဲ့ လှိုင်းပုတ်မှုဒဏ်ကြောင့် ရေတိုက်စားခြင်းမှကာကွယ်ရန် ကျောက်စီမြေထိန်းနံရံ တည်ဆောက်ခြင်း၊ ရေလွှမ်းမိုးမှုမဖြစ်ပေါ်စေရေး၊ ရေစီးရေလာကောင်းမွန်စေရေးအတွက် Box Culvert များနဲ့ သံကူကွန်ကရစ် တံတားတည်ဆောက်ခြင်း စတဲ့လုပ်ငန်းများအား သီးသန့်ရန်ပုံငွေ ကျပ် ၃,၀၅၆ သန်းနဲ့လည်းကောင်း၊ ရန်ကုန်တိုင်းဒေသကြီးအတွင်းရှိ တိုက်ကြီး-ဥတို-ချောင်းသုံးခွ-အဖျောက်လမ်းနဲ့ ရေတွင်းကုန်း-မြို့ချောင်း-တော်လတီ-ရွာသာလမ်းတို့တွင် ပျက်စီးသွားသော လမ်း/တံတားများအား မူလ အခြေအနေသို့ရောက်ရှိအောင် ပြန်လည်ပြုပြင်ခြင်းလုပ်ငန်းများအား သီးသန့်ရန်ပုံငွေကျပ် ၉၈၉ သန်းနဲ့ လည်းကောင်း၊ ဧရာဝတီတိုင်းဒေသကြီးအတွင်းရှိ ပုသိမ်-ရွှေမြင်တင်-သာပေါင်းလမ်းတွင် လမ်းမျက်နှာ ပြင်ပေါ် ၂ ပေ ၆ လက်မမှ ၃ ပေ ၆ လက်မအထိ ရေကျော်မှုများ ဖြစ်ပေါ်ခဲ့တဲ့အတွက် နှစ်စဉ်ရေကြီး ရေလျှံမှုမှ ကာကွယ်ရန် မြေသားတာဘောင်တင်ခြင်း၊ ကွန်ကရစ်လမ်းခင်းခြင်းနဲ့ ရေစီးရေလာကောင်းမွန် စေရန် Box Culvert များ တည်ဆောက်ခြင်းစတဲ့ လုပ်ငန်းများအား သီးသန့်ရန်ပုံငွေကျပ် ၉၅၅ သန်း နဲ့လည်းကောင်း ဆောင်ရွက်လျက်ရှိရာ ၅ ရာခိုင်နှုန်းခန့် ပြီးစီးနေပြီ ဖြစ်ပါတယ်။ တံတားဦးစီးဌာနအနေဖြင့် သီးသန့်ရန်ပုံငွေကျပ် ၁,၆၉၁ သန်းဖြင့် ၂၀၁၆ ခုနှစ်၊ သြဂုတ်လနှင့် ဇူလိုင်လအတွင်း ရေကြီးရေလျှံမှုကြောင့် ပျက်စီးခဲ့ရတဲ့ ကရင်ပြည်နယ်အတွင်း မြဝတီ-ဝါလေ လမ်းပေါ်ရှိ ၆၀ ပေရှည် ရန်နိုင်လွန်တံတား၊ စစ်ကိုင်းတိုင်းဒေသကြီးအတွင်း မြစ်ကြီးနား-ပန်ဆောင်-လီဒိုလမ်း (ရှင်ဗွေယန်- နန်းယွန်းအပိုင်း)တွင် Box Culvert (၃) စင်းနှင့် ဆင်ကုန်း-ဝန်းသို- ပင်လည်ဘူးလမ်းပေါ်ရှိ Box Culvert (၁) စင်း၊ ပဲခူးတိုင်းဒေသကြီးအတွင်း လက်ပံတန်း-တော်လဿ-ထိန်တော-မိုးညို လမ်းပေါ်ရှိ ၂၄၀ ပေရှည် ငါးပြေမတံတားနဲ့ ကိုးပင်-သာဂရလမ်းပေါ်ရှိ ၄၀ ပေရှည် အမှတ်(၂/၇) တံတား၊ မကွေးတိုင်းဒေသကြီးအတွင်း စလင်း-စေတုတ္တရာလမ်းပေါ်ရှိ ၁၀၀ ပေရှည် ပဇောချောင်းတံတား၊ ရခိုင် ပြည်နယ်အတွင်း ရန်ကုန်-စစ်တွေလမ်းပေါ်ရှိ ၁၃၀ ပေရှည် ရှမ်းတောင်လယ်တံတား၊ ၆၀ ပေရှည် အမှတ် (၁/၁၀၆) တံတားနဲ့ ၅၀ ပေရှည် အမှတ်(၂/၂၀၁၄) တံတားစတဲ့ တံတားစုစုပေါင်း ၁၁ စင်းအား အသစ် တည်ဆောက်ခြင်းလုပ်ငန်းများ ဆောင်ရွက်လျက်ရှိရာ ၈ ရာခိုင်နှုန်းခန့် ပြီးစီးပြီဖြစ်ပါတယ်။ လေးစားအပ်ပါသော နာယကကြီးခင်ဗျား။ ဆောက်လုပ်ရေးဝန်ကြီးဌာနအနေနဲ့ တိုင်းဒေသကြီး/ ပြည်နယ် (၇)ခုအတွင်း သဘာဝဘေးအန္တရာယ် ရေကြီးရေလျှံမှုများကြောင့် ပျက်စီးခဲ့ရတဲ့ ဆောက်လုပ်ရေး ဝန်ကြီးဌာနပိုင် လမ်း/တံတားများအား ခွင့်ပြုရရှိတဲ့ သီးသန့်ရန်ပုံငွေနဲ့ လမ်းပန်းဆက်သွယ်ရေး ပြတ်တောက်မှု မရှိစေရန်၊ ရေရှည်ကောင်းမွန်နိုင်ရန်နှင့် သက်ဆိုင်ရာဘဏ္ဍာနှစ်အတွင်း ီးစီးနိုင်ရန် ကြိုးပမ်း ဆောင်ရွက်လျက်ရှိတဲ့အတွက် သီးသန့်ရန်ပုံငွေဖြင့် ဆောင်ရွက်လျက်ရှိတဲ့ လုပ်ငန်းများအား ပြည်ထောင်စု လွှတ်တော်မှ ခွင့်ပြုပေးနိုင်ပါရန် လေးစားစွာ တင်ပြအပ်ပါတယ်ခင်ဗျား။ အားလုံးကို ကျေးဇူးတင်ပါတယ် ခင်ဗျား။</speech>
<speech type="speaker">မန္တလေးတိုင်းဒေသကြီးအစိုးရအဖွဲ့ကိုယ်စား ပို့ဆောင်ရေးနှင့် ဆက်သွယ်ရေး ဝန်ကြီးဌာနက ရှင်းလင်းတင်ပြဖို့ ဖြစ်ပါတယ်။</speech>
<speech><agency id="31">ဦးကျော်မျိုး(ဒုတိယဝန်ကြီး၊ ပို့ဆောင်ရေးနှင့် ဆက်သွယ်ရေးဝန်ကြီးဌာန)</agency>လေးစား အပ်ပါသော ပြည်ထောင်စုလွှတ်တော် နာယကကြီး၊ ပြည်သူ့လွှတ်တော် ဥက္ကဋ္ဌကြီးနဲ့ လွှတ်တော် ကိုယ်စားလှယ်ကြီးများ၊ ပြည်ထောင်စုအဖွဲ့အစည်းဝင် ပုဂ္ဂိုလ်ကြီးများနဲ့ ဧည့်သည်တော်များအားလုံး ကိုယ်စိတ်နှစ်ဖြာ ကျန်းမာချမ်းသာကြပါစေကြောင်း ဆုမွန်ကောင်း တောင်းအပ်ပါတယ်ခင်ဗျာ။ မန္တလေးတိုင်းဒေသကြီး အစိုးရအဖွဲ့က တင်ပြတောင်းခံထားတဲ့ သီးသန့်ရန်ပုံငွေ ကျပ် ၉.၂၁၅.၁၇၉ သန်းနဲ့ပတ်သက်ပြီးတော့ မန္တလေးတိုင်းဒေသကြီး အစိုးရအဖွဲ့၏ကိုယ်စား ပို့ဆောင်ရေးနှင့် ဆက်သွယ်ရေး ဝန်ကြီးဌာနနှင့်သက်ဆိုင်တဲ့ အရေးပေါ်ကမ်းပြို ကာကွယ်ရေးလုပ်ငန်းများ ဆောင်ရွက်ရန်အတွက် တောင်းခံ ထားတဲ့ သီးသန့်ရန်ပုံငွေကျပ် ၃,၂၃၈.၅ သန်းနဲ့ စပ်လျဉ်းပြီးတော့ ပို့ဆောင်ရေးနဲ့ ဆက်သွယ်ရေးဝန်ကြီး ဌာန၊ ဒုတိယဝန်ကြီး ကျွန်တော် ဦးကျော်မျိုးက ရှင်းလင်းတင်ပြမှာဖြစ်ပါတယ်ခင်ဗျာ။ မန္တလေးတိုင်းဒေသကြီးအတွင်း ၂၀၁၆ ခုနှစ်၊ ဧပြီလနှင့် မေလများမှာ လေပြင်းများတိုက်ခတ်ခြင်း၊ မိုးရွာသွန်းပြီး မိုးသီးများကြွေကျခြင်း၊ ဧရာဝတီမြစ်ရေမြင့်တက်၍ ချောင်းရေကြီးမှုများဖြစ်ပေါ်ခြင်း တို့ကြောင့် မဖြစ်မနေဆောင်ရွက်ရန်လိုအပ်တဲ့ လုပ်ငန်းများအတွက် ကုန်ကျငွေကျပ် ၉.၂၁၅.၂၇၉ သန်းကို မန္တလေးတိုင်းဒေသကြီးအစိုးရအဖွဲ့မှ သီးသန့်ရန်ပုံငွေ တင်ပြတောင်းခံခဲ့ရာ ၂၀၁၆ ခုနှစ်၊ အောက်တိုဘာလ ၂၀ ရက်နေ့က ကျင်းပပြုလုပ်တဲ့ ပြည်ထောင်စုအစိုးရအဖွဲ့အစည်းအဝေးက သီးသန့်ရန်ပုံငွေမှ ကျခံသုံးစွဲ ခွင့်ပြုရန် သဘောတူကြောင်း ဆုံးဖြတ်ခဲ့ပါတယ်။ နာယကကြီးခင်ဗျာ။ ကျွန်တော် Power Point နဲ့ တင်ပြခွင့်ပြုပါရန် ပန်ကြားအပ်ပါတယ်။ အဆိုပါ သီးသန့်ရန်ပုံငွေ တင်ပြတောင်းခံတဲ့ငွေကျပ် ၉,၂၁၅.၂၇၉ သန်းမှာ အရေးပေါ်ကမ်းပြို ကာကွယ်ရေး လုပ်ငန်း ၅ ခု ဆောင်ရွက်ရန်အတွက် စုစုပေါင်း ငွေကျပ် ၃,၂၃၈.၅ သန်းပါရှိပါတယ်။ ပြထားတဲ့အထဲမှာ ကျွန်တော်တို့ လုပ်ငန်းကဏ္ဍ ၄ မျိုးရှိတဲ့အနက်မှာ ပထမလုပ်ငန်းကဏ္ဍ ၃ မျိုးကတော့ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက ရှင်းပြသွားပြီဖြစ်တဲ့အတွက် အမှတ်စဉ်(၄)က အရေးပေါ် ကမ်းပြို ကာကွယ်ရေးလုပ်ငန်း ၅ ခုကတော့ ပို့ဆောင်ရေးနှင့် ဆက်သွယ်ရေးဝန်ကြီးဌာနနဲ့ သက်ဆိုင် ပါတယ်။ ကျွန်တော်တို့က ဆောင်ရွက်မယ့်လုပ်ငန်းက ၅ မျိုးရှိတဲ့နေရာမှာ ကျွန်တော်တို့က စဉ့်ကူးမြို့နယ်၊ မတ္တရာမြို့နယ်၊ မြင်းခြံမြို့နယ်၊ တံတားဦးမြို့နယ်မှ နှစ်နေရာ အဲဒီဟာ အားလုံးအတွက်ကိုလည်း ကျွန်တော်တို့ ကမ်းပြို ကာကွယ်ရေးလုပ်ငန်း အသုံးစရိတ် စုစုပေါင်းကျပ် ၃,၂၃၈.၅ သန်း ဖြစ်ပါတယ်။ ဒီဟာကတော့ ကျွန်တော်တို့ စဉ့်ကူးမြို့နယ် ရွာသာယာကျေးရွာက ကမ်းပြို ကာကွယ်ရေးလုပ်ငန်း ဖြစ်ပါတယ်။ အဲဒီမှာ ကျွန်တော်တို့က ကျောက်ဖြစ်မျောခရစ်တန် ၁၅၀ မီတာ၊ ကျောက်ဖြစ်သောရေကာ ၇၀ မီတာ နှစ်ခု၊ စုစုပေါင်းက ၁၀၁ သန်းဖြစ်ပါတယ်။ ဒီတစ်ခါ မတ္တရာမြို့နယ် မိုင်တိုင်ကျေးရွာ ကမ်းပြို ကာကွယ်ရေးလုပ်ငန်းမှာတော့ ကျွန်တော်တို့ စကီးဘတ်ကတ်အခြေပြု ကျောက်စီတမံ ၆၀၀ မီတာ အတွက် စုစုပေါင်းကျပ်သန်း ၉၀၀ ဖြစ်ပါတယ် ခင်ဗျာ။ နောက်တစ်ခါ မြင်းခြံမြို့နယ် ဆီမီးခုံကျေးရွာ ကမ်းပြို ကာကွယ်ရေးလုပ်ငန်းမှာတော့ စတီးဘတ် ကတ်အခြေပြု ကျောက်စီတမံ သောင်တူးလုပ်ငန်း ကျောက်ဖြစ်သောရေကန် နှစ်နေရာမှာလုပ်မယ့် စုစုပေါင်းက ကျပ်သန်း ၁,၉၃၇.၅ ဖြစ်ပါတယ်။ တံတားဦး မြို့နယ် အင်းဝဒေသ နန်းဦးစေတီအနီး မြစ်ငယ်မြစ်ကမ်းပြို ကာကွယ်ရေးလုပ်ငန်းကို ကျွန်တော်တို့က စကီးဘတ်ကတ် အခြေပြု ကျောက်စီတမံ ၁၅၀ မီတာအတွက် ကျသင့်အသုံးစရိတ်က ကျပ်သန်း ၁၅၀ ဖြစ်ပါတယ်ခင်ဗျာ။ တံတားဦး နောက်တစ်နေရာအနေနဲ့ ကျွန်တော်တို့ ပုလဲပါးကျေးရွာအုပ်စု ဥသျှစ်ဖို ကျေးရွာ ကမ်းပြို ကာကွယ်ရေးလုပ်ငန်းမှာတော့ စကီးဘတ်ကတ်အခြေပြု ကျောက်စီတမံ ၁၅၀ မီတာ အတွက် စုစုပေါင်းအသုံးစရိတ် ကျပ်သန်း ၁၅၀ ဖြစ်ပါတယ်ခင်ဗျာ။ ဒီဟာတွေဟာဆို ကျွန်တော်တို့က မန္တလေးတိုင်းဒေသကြီး အစိုးရအဖွဲ့ကနေပြီးတော့ လမ်းညွှန်တဲ့ အတွက်ကို ကျွန်တော်တို့ မန္တလေးတိုင်းဒေသကြီး ရေအရင်းအမြစ်နဲ့ မြစ်ချောင်းများဖွံ့ဖြိုးမှုဦးစီးဌာနမှ အဲဒီနေရာတွေမှာ ကျွန်တော်တို့က ၂၀၁၅ ခုနှစ်၊ အောက်တိုဘာလကနေ ၂၀၁၆ ခုနှစ်၊ မေလအထိ ကွင်းဆင်းစစ်ဆေးတိုင်းတာပြီး ဆောင်ရွက်ရမည့် အစီအမံများနဲ့ ခန့်မှန်းကုန်ကျစရိတ်ကို တွက်ချက်ခဲ့ခြင်း ဖြစ်ပါတယ်။ လေးစားရသော နာယကကြီးနဲ့ လွှတ်တော်ကိုယ်စားလှယ်များခင်ဗျာ။ သီးသန့်ရန်ပုံငွေ တင်ပြ တောင်းခံရာမှာ ပါဝင်သော ကမ်းပြို ကာကွယ်ရေးလုပ်ငန်း (၅)ခုဟာဆိုရင် ဘဏ္ဍာနှစ်အတွင်း မဖြစ်မနေ ဆောင်ရွက်ပေးရန် လိုအပ်သည့်လုပ်ငန်းများဖြစ်ပြီး အဆိုပါလုပ်ငန်းများအား ဆောင်ရွက်ပေး မှုကြောင့် စိုက်ပျိုးမြေနှင့် လူနေအိမ်များ မြစ်ရေတိုက်စားမှုမှကာကွယ်နိုင်ပြီး ပြည်သူလူထုအတွက် အကျိုးကျေးဇူး များစွာရရှိသောလုပ်ငန်းများဖြစ်ပါတယ်။ သို့ဖြစ်၍ မန္တလေးတိုင်းဒေသကြီးအစိုးရအဖွဲ့မှ တင်ပြတောင်းခံ ထားတဲ့ သီးသန့်ရန်ပုံငွေကျပ် ၉,၂၁၅.၂၇၉ သန်းမှာပါဝင်တဲ့ ကမ်းပြို ကာကွယ်ရေးလုပ်ငန်း (၅)မျိုးအတွက် အသုံးစရိတ် ကျပ် ၃,၂၃၈.၅ သန်းကို ပြည်ထောင်စုလွှတ်တော်မှ အတည်ပြု ပေးနိုင်ပါရန် လေးစားစွာ တင်ပြအပ်ပါတယ်ခင်ဗျာ။</speech>
<speech type="speaker">စီမံကိန်းနှင့်ဘဏ္ဍာရေးဝန်ကြီးဌာနက ရှင်းလင်းရန်ရှိက ရှင်းလင်းတင်ပြဖို့ ဖြစ်ပါတယ်။</speech>
<speech><agency id="27">ဦးမောင်မောင်ဝင်း(ဒုတိယဝန်ကြီး၊ စီမံကိန်းနှင့်ဘဏ္ဍာရေးဝန်ကြီးဌာန)</agency>လေးစားအပ် ပါသော ပြည်ထောင်စုလွှတ်တော် နာယကကြီးနှင့် ပြည်သူ့လွှတ်တော် ဥက္ကဋ္ဌတို့ အမှူးပြုသော လွှတ်တော် ကိုယ်စားလှယ်ကြီးများ၊ ဖိတ်ကြားထားသော ပြည်ထောင်စုအဆင့် ပုဂ္ဂိုလ်များနှင့် ဧည့်သည်တော်များ အားလုံး ကိုယ်စိတ်နှစ်ဖြာ ကျန်းမာချမ်းသာကြပါစေရန် ဆုမွန်ကောင်းတောင်းရင်း ဂါရဝပြုနှုတ်ခွန်း ဆက်သအပ်ပါတယ်။ ကျွန်တော်ကတော့ စီမံ/ဘဏ္ဍာဒုတိယဝန်ကြီး ဦးမောင်မောင်ဝင်း ဖြစ်ပါတယ်။ သီးသန့်ရန်ပုံငွေက ကျခံသုံးစွဲမှုများနှင့်စပ်လျဉ်းပြီး စီမံကိန်းနှင့် ဘဏ္ဍာရေးဝန်ကြီးဌာနကိုယ်စား ရှင်းလင်း ဆွေးနွေး တင်ပြမှာဖြစ်ပါတယ်။ လေးစားအပ်ပါသော နာယကကြီးခင်ဗျား။ သီးသန့်ရန်ပုံငွေမှ လွှဲပြောင်းကျခံသုံးစွဲခြင်းကို ၂၀၁၆ ခုနှစ်၊ ပြည်ထောင်စုရဲ့ ဘဏ္ဍာငွေအရအသုံးဆိုင်ရာဥပဒေအပိုင်း(၄) သီးသန့်ရန်ပုံငွေပုဒ်မ ၂ရ ပုဒ်မခွဲ(က) ပုဒ်မခွဲငယ် (၁) မှာ ကြိုတင်မမျှော်မှန်းနိုင်တဲ့ သဘာဝဘေးအန္တရာယ်များအတွက် အသုံးစရိတ်ဖြစ်ခြင်းဟု လည်းကောင်း၊ ပုဒ်မခွဲ(ခ)မှာ သီးသန့်ရန်ပုံငွေမှ ကျခံသုံးစွဲခြင်းကို ပြည်ထောင်စုအစိုးရအဖွဲ့ရဲ့ ဆုံးဖြတ် ချက်အရသာ ခွင့်ပြုရမည်ဟုလည်းကောင်း၊ ပုဒ်မခွဲ(ဂ)မှာ ပြည်ထောင်စုအစိုးရအဖွဲ့သည် သီးသန့်ရန်ပုံ ငွေမှ ကျခံသုံးစွဲသည့်ကိစ္စရပ်များကို ကိစ္စတစ်ရပ်ချင်း ကျိုးကြောင်းဖော်ပြချက်များနဲ့အတူ အနီးကပ်ဆုံး ကျင်းပသော ပြည်ထောင်စုလွှတ်တော်အစည်းအဝေးသို့ တင်ပြရမည်ဟုလည်းကောင်း၊ ၂၀၁၆ ခုနှစ်၊ ပြည်ထောင်စုရဲ့ ဘဏ္ဍာငွေအရအသုံးဆိုင်ရာဥပဒေကို ပြင်ဆင်သည့်ဥပဒေပုဒ်မ ၂ရ ပုဒ်မခွဲ(က) ပုဒ်မခွဲငယ် (၂) မှာ ဘဏ္ဍာရေးနှစ်အတွင်း မသုံးစွဲလျှင်မဖြစ်သည့် အထူးကိစ္စရပ်ဖြစ်ပါက ပြည်ထောင်စုအစိုးရအဖွဲ့ရဲ့ ထောက်ခံချက်အရ ပြည်ထောင်စုလွှတ်တော်၏ အတည်ပြုချက်ဖြင့် ခွင့်ပြုသော အသုံးစရိတ်ဖြစ်ခြင်း ဟုလည်းကောင်း ပြဋ္ဌာန်းထားပါတယ်။ သီးသန့်ရန်ပုံငွေမှ ကျခံသုံးစွဲရာတွင် ဘဏ္ဍာရေးလုပ်ထုံးလုပ်နည်း နဲ့အညီ အောက်ဖော်ပြပါအတိုင်း ဆောင်ရွက်ရပါမယ်။ (က) သက်ဆိုင်ရာ ပြည်ထောင်စုဝန်ကြီးဌာနများနဲ့ တိုင်းဒေသကြီး/ပြည်နယ်အစိုးရအဖွဲ့များဟာ နေရာဒေသ လုပ်ငန်းအမျိုးအစားတို့ မထပ်စေရေးအတွက်ကို ဦးစွာညှိနှိုင်းရပါမယ်။ (ခ) လုပ်ငန်းအမျိုးအစား ခန့်မှန်းကုန်ကျစရိတ် ကျခံသုံးစွဲမယ့် ငွေစာရင်းတို့ကို ညှိနှိုင်းပြီးလို့ရှိရင် ရန်ပုံငွေသုံးစွဲခွင့်တောင်းခံမှုကို လုပ်ထုံးလုပ်နည်းနဲ့အညီ သက်ဆိုင်ရာ ပြည်ထောင်စုဝန်ကြီးဌာန၊ တိုင်းဒေသကြီး ပြည်နယ်အစိုးရအဖွဲ့ များက တင်ပြရန်ဖြစ်ပါတယ်။ (ဂ) သီးသန့်ရန်ပုံငွေမှ ကျခံသုံးစွဲသည့် ကိစ္စရပ် ၂ ရပ်အနက် မည်သည့် အချက်နဲ့ ကိုက်ညီသည်ကိုဖော်ပြလျက် စီမံကိန်းနှင့်ဘဏ္ဍာရေးဝန်ကြီးဌာနရဲ့ သဘောထားရယူရပါမယ်။ (ဃ) စီမံကိန်းနှင့်ဘဏ္ဍာရေးဝန်ကြီးဌာနရဲ့ သဘောထားမှတ်ချက်ရရှိပါက (၁) ပြည်ထောင်စုဝန်ကြီးဌာန က တင်ပြသည့် ကိစ္စရပ်ဖြစ်လျှင် သက်ဆိုင်ရာ ပြည်ထောင်စုဝန်ကြီးဌာနက စီးပွားရေးရာကော်မတီသို့ တင်ပြဆောင်ရွက်ရပါမယ်။ (၂) တိုင်းဒေသကြီး ပြည်နယ်အစိုးရအဖွဲ့က တင်ပြသည့် ကိစ္စရပ်ဖြစ်လျှင် သက်ဆိုင်ရာတိုင်းဒေသကြီး/ပြည်နယ်အစိုးရအဖွဲ့က ပြည်ထောင်စုအစိုးရအဖွဲ့ရုံးသို့ တင်ပြပြီး ပြည်ထောင်စု အစိုးရအဖွဲ့ရုံးမှ သဘောတူပါက စီးပွားရေးရာကော်မတီသို့ လွှဲပြောင်းပေးမှာဖြစ်ပါတယ်။ (င) စီးပွားရေးရာကော်မတီက နိုင်ငံတော် သမ္မတထံတင်ပြခွင့်ပြုချကရယူပြီးတဲ့အခါ (၁) သဘာဝ ဘေးအန္တရာယ်အတွက် အသုံးစရိတ်ဖြစ်ပါက ပြည်ထောင်စုအစိုးရအဖွဲ့ အစည်းအဝေးသို့ ဆက်လက် တင်ပြ၍ အတည်ပြုချက်၊ ခွင့်ပြုချက် ရယူဆောင်ရွက်ရန် ဖြစ်ပါတယ်။ (၂) ဘဏ္ဍာရေးနှစ်အတွင်း မသုံးစွဲ လျှင်မဖြစ်သည့် အထူးကိစ္စရပ်ဖြစ်ပါက ပြည်ထောင်စုအစိုးရအဖွဲ့သို့တင်ပြ၍ ထောက်ခံချက်ရယူပြီး ပြည်ထောင်စုလွှတ်တော်သို့ တင်ပြအတည်ပြုချက် ရယူဆောင်ရွက်ရန်ဖြစ်ပါတယ်။ (စ) စီမံကိန်းနှင့် ဘဏ္ဍာရေးဝန်ကြီးဌာန ရသုံးခန့်မှန်းခြေငွေစာရင်းဦးစီးဌာနသို့ ဆက်သွယ်ဆောင်ရွက်ရာတွင် အသုံးစရိတ် သုံးစွဲမည့် လုပ်ငန်းစီမံကိန်းနှင့် အသေးစိတ်တွက်ချက်မှု ငွေရပ်သာမက မည်သည့်အသုံးစရိတ် ခေါင်းစဉ်မှ ကျခံသုံးစွဲမည်ကို သင့်လျော်သည့် အသုံးစရိတ်နှင့်တကွ ဖော်ပြရန်ဖြစ်ပါတယ်။ သီးသန့်ရန်ပုံငွေကနေ သုံးစွဲခွင့်ပြုရန် အစိုးရအဖွဲ့၏ခွင့်ပြုချက်၊ ပြည်ထောင်စုလွှတ်တော်၏ အတည်ပြုချက်တို့ ရရှိပြီးတဲ့အခါမှာ ပြည်ထောင်စုဝန်ကြီးဌာနများဟာ စီမံကိန်းနှင့် ဘဏ္ဍာရေးဝန်ကြီး ဌာနသို့ဆက်သွယ်၍ ခွင့်ပြုမိန့်ဖြင့် ဆက်လက်ဆောင်ရွက်ရန်ဖြစ်ပါတယ်။ တိုင်းဒေသကြီး/ပြည်နယ် အစိုးရအဖွဲ့များဟာ ပြည်ထောင်စုဘဏ္ဍာရန်ပုံငွေမှ တိုင်းဒေသကြီး/ပြည်နယ် ဘဏ္ဍာရန်ပုံငွေစာရင်းသို့ လွှဲပြောင်းပေးနိုင်ရန်အတွက် သက်ဆိုင်ရာ တိုင်းဒေသကြီး/ပြည်နယ်အစိုးရအဖွဲ့ရဲ့ ငွေထုတ်စာရင်းအမှတ် နံပါတ်နဲ့တကွ အမည်စာရင်းကိုဖော်ပြပြီး စီမံကိန်းနှင့်ဘဏ္ဍာရေးဝန်ကြီးဌာနသို့ ဆက်သွယ်ဆောင်ရွက်ရန် ဖြစ်ပါတယ်။ သီးသန့်ရန်ပုံငွေကနေ သုံးစွဲတဲ့ကိစ္စရပ်များအတွက် သက်ဆိုင်ရာပြည်ထောင်စုဝန်ကြီးဌာန၊ တိုင်း ဒေသကြီး/ပြည်နယ်အစိုးရအဖွဲ့များအနေနဲ့ ငွေကြေးသုံးစွဲမှုများကို စနစ်တကျထားရှိရန်နဲ့ သုံးစွဲမှု အခြေအနေကို ပြည်ထောင်စုအစိုးရအဖွဲ့သို့ ပြေးညီ ပြန်လည်တင်ပြရမှာဖြစ်ပါတယ်။ သီးသန့် ရန်ပုံငွေမှကျခံသုံးစွဲခွင့် ရရှိထားတဲ့ကိစ္စရပ်များကို အကြောင်းအမျိုးမျိုးကြောင့် သက်ဆိုင်ရာဘဏ္ဍာရေး နှစ်အတွင်း အကုန်အစင်အသုံးမပြုနိုင်ပါက အခြားသောကိစ္စရပ်များသို့ လွှဲပြောင်းသုံးစွဲခြင်း မပြုရဘဲ သက်ဆိုင်ရာ ဘဏ္ဍာရေးနှစ်မကုန်ဆုံးမီ စီမံကိန်းနှင့်ဘဏ္ဍာရေးဝန်ကြီးဌာနသို့ ပြန်လည်အပ်နှံရမှာ ဖြစ်ပါတယ်။ သီးသန့်ရန်ပုံငွေမှ ရယူသုံးစွဲသည့် လမှစ၍ လစဉ်အမှန်ရငွေသုံးငွေစာရင်းများနှင့် သက်ဆိုင်ရာ စာရင်းများမှာ ဖော်ပြရမှာဖြစ်ပြီး ပြုပြင်ပြီးခန့်မှန်းခြေစာရင်း RE မှာလည်း အရအသုံး ဖော်ပြပေးရမှာ ဖြစ်ပါတယ်။ ပြုပြင်ပြီးခန့်မှန်းခြေ RE ထက်ကျော်လွန်မှ ရရှိပါက ရှေ့ပြေးအမှန်စာရင်း PA မှာ လည်းကောင်း၊ အမှန်စာရင်း Actual မှာလည်းကောင်း စာရင်းဖော်ပြတင်သွင်းရမှာ ဖြစ်ပါတယ်။ ၂၀၁၆-၂၀၁ရ ဘဏ္ဍာရေးနှစ်အတွင်း ၂၀၁၆ ခုနှစ်၊ နိုဝင်ဘာလကုန်ထိ ပြည်ထောင်စုအစိုးရအဖွဲ့ ဆုံးဖြတ်ချက်ဖြင့် ပြည်ထောင်စုဝန်ကြီးဌာနများ၊ တိုင်းဒေသကြီး/ ပြည်နယ်အစိုးရအဖွဲ့များသို့ သီးသန့် ရန်ပုံငွေမှ ၄၀.၉၈၀ ဘီလီယံ ခွင့်ပြုထားပြီး ဖြစ်ပါကြောင်းနှင့် ကျန်ရှိငွေ ၅၉.၀၁၉ ဘီလီယံ ကျန်ရှိ ပါကြောင်း တင်ပြအပ်ပါတယ်။ ကျေးဇူးတင်ပါတယ်။</speech>
<speech type="speaker">သက်ဆိုင်ရာ ပြည်ထောင်စုအဆင့် အဖွဲ့အစည်းဝင်များ ရှင်းလင်းတင်ပြလို့ ပြီးပါပြီ။ ရှင်းလင်းတင်ပြချက်နဲ့ စပ်လျဉ်းပြီး ပြည်သူ့ငွေစာရင်းပူးပေါင်းကော်မတီက ဆွေးနွေးရန်ရှိက ဆွေးနွေးဖို့ ဖိတ်ခေါ်ပါတယ်။</speech>
<speech><mp id="1434">ဦးအောင်မင်း(ဒုတိယဥက္ကဋ္ဌ-၂၊ ပြည်သူ့ငွေစာရင်းပူးပေါင်းကော်မတီ)</mp>လေးစားအပ် ပါသော နာယကကြီးခင်ဗျား။ သီးသန့်ရန်ပုံငွေက သုံးစွဲခြင်းနဲ့ပတ်သက်ပြီးတော့ ၂၀၁၆ ခုနှစ်၊ ပြည်ထောင်စု ၏ ဘဏ္ဍာငွေအရအသုံးဆိုင်ရာဥပဒေ ဒါဇန်နဝါရီလမှာ မူလပြဋ္ဌာန်းတဲ့ ၂၀၁၆ ခုနှစ်၊ ပြည်ထောင်စု လွှတ်တော်ဥပဒေအမှတ်-၂၁ ဇန်နဝါရီလ ၂၅ ရက်နေ့မှာ ပြဋ္ဌာန်းခဲ့ပါတယ်။ အဲဒီပြဋ္ဌာန်းချက်အရ သီးသန့် ရန်ပုံငွေသုံးစွဲတဲ့အခါမှာ လိုက်နာရမယ့် စည်းမျဉ်းစည်းကမ်းကတော့ ပုဒ်မ ၂၇(က) နိုင်ငံတော်သမ္မတ၊ ပြည်ထောင်စုအစိုးရအဖွဲ့၊ ပြည်ထောင်စုလွှတ်တော်၊ ပြည်သူ့လွှတ်တော်၊ အမျိုးသားလွှတ်တော်၊ ပြည်ထောင်စုတရားလွှတ်တော်ချုပ်၊ နိုင်ငံတော်ဖွဲ့စည်းပုံအခြေခံဥပဒေဆိုင်ရာခုံရုံး၊ ပြည်ထောင်စုရွေးကောက်ပွဲ ကော်မရှင်၊ ပြည်ထောင်စုရှေ့နေချုပ်၊ ပြည်ထောင်စုစာရင်းစစ်ချုပ်၊ ပြည်ထောင်စုရာထူးဝန်အဖွဲ့၊ ပြည်ထောင်စု ဝန်ကြီးဌာနများနှင့် ဦးစီးဌာနများ၊ နိုင်ငံတော်ပိုင်စီးပွားရေးအဖွဲ့အစည်းများနှင့် တိုင်းဒေသကြီး သို့မဟုတ် ပြည်နယ်အစိုးရအဖွဲ့များသည် ဇယား ၄ စာတိုင် ၄ တွင် ဖော်ပြထားသော သီးသန့်ရန်ပုံငွေမှ ကျခံသုံးစွဲခြင်း ကို အောက်ပါစည်းကမ်းချက်များနှင့်အညီသာလျှင် ဆောင်ရွက်ခွင့်ရှိသည်။ (၁) ကြိုတင်မမျှော်မှန်းနိုင်သော သဘာဝဘေးအန္တရာယ်များအတွက် အသုံးစရိတ်ဖြစ်ခြင်း၊ (၂) ဘဏ္ဍာရေးနှစ်အတွင်း မသုံးစွဲလျှင်မဖြစ်သည့် အထူးကိစ္စရပ်ဖြစ်ခြင်း၊ (၃) တည်ဆဲဥပဒေများ၊ နည်းဥပဒေများ၊ စည်းမျဉ်းများ၊ စည်းကမ်းများအရ ခေါင်းစဉ်လွှဲပြောင်းကျခံရုံမဖြစ်နိုင်ခြင်း သို့မဟုတ် ခေါင်းစဉ် လွှဲပြောင်းကျခံရန်အတွက် ရန်ပုံငွေမရှိခြင်း၊ (ခ) သီးသန့်ရန်ပုံငွေမှ ကျခံသုံးစွဲခြင်းကို ပြည်ထောင်စုအစိုးရ အဖွဲ့၏ဆုံးဖြတ်ချက်အရသာခွင့်ပြုရမည်။ (ဂ) ပြည်ထောင်စုအစိုးရအဖွဲ့သည် သီးသန့်ရန်ပုံငွေမှ ကျခံသုံးစွဲ သည့်ကိစ္စရပ်များကို ကိစ္စတစ်ရပ်ချင်း ကျိုးကြောင်းဖော်ပြချက်များနှင့်အတူ အနီးကပ်ဆုံး ကျင်းပသော ပြည်ထောင်စုလွှတ်တော် အစည်းအဝေးသို့ တင်ပြရမည်။ ဒါဟာပြီးခဲ့တဲ့ ဇန်နဝါရီလ ၂၅ ရက်နေ့မှာပြထားခဲ့တဲ့ ပြည်ထောင်စုလွှတ်တော်ဥပဒေအမှတ်-၂၁ ဖြင့် ပြဋ္ဌာန်းခဲ့ပြီး ၂၀၁၆ ခုနှစ်၊ ပြည်ထောင်စု၏ဘဏ္ဍာငွေအရအသုံးဆိုင်ရာ ဥပဒေမှာပြဋ္ဌာန်းချက် ဖြစ်ပါတယ်။ ကျွန်တော်တို့ ဒုတိယအကြိမ် ပြည်ထောင်စုလွှတ်တော်အနေနဲ့ ၂၀၁၆ ခုနှစ်၊ ပြည်ထောင်စု၏ ဘဏ္ဍာငွေ အရအသုံးဆိုင်ရာဥပဒေကို ပြင်ဆင်သည့်ဥပဒေကို သြဂုတ်လ ၃၁ ရက် ရက်စွဲနဲ့ ၂၀၁၆ ခုနှစ်၊ ပြည်ထောင်စု လွှတ်တော်ဥပဒေအမှတ်-၃ရ ဖြင့် ပြန်လည်ပြင်ဆင်တဲ့ဥပဒေ ထုတ်ပြန်ထားခဲ့ပါတယ်။ အဲဒီပြင်ဆင်ချက်ဥပဒေမှာ သီးသန့်ရန်ပုံငွေသုံးစွဲရေးနဲ့ပတ်သက်ပြီးတော့ စာပိုဒ် (၄) ၂၀၁၆ ခုနှစ်၊ ပြည်ထောင်စု၏ဘဏ္ဍာငွေအရအသုံးဆိုင်ရာ ဥပဒေပုဒ်မ ၂ရ ပုဒ်မခွဲ(က)တွင် (က)ပုဒ်မခွဲငယ် (၂) ကို အောက်ပါအတိုင်းအစားထိုးရမည်။ (၂) ဘဏ္ဍာရေးနှစ်အတွင်း မသုံးစွဲလျှင်မဖြစ်သည့် အထူးကိစ္စရပ် ဖြစ်ပါက ပြည်ထောင်စုအစိုးအဖွဲ့၏ ထောက်ခံချက်အရ ပြည်ထောင်စုလွှတ်တော်၏ အတည်ပြုချက်ဖြင့် ခွင့်ပြုသော အသုံးစရိတ်ဖြစ်ခြင်း၊ (ခ) ပုဒ်မခွဲငယ်(၃)ကို ပယ်ဖျက်ရမည်။ ဒီလိုပြင်ဆင်ချက်ဥပဒေအရ သီးသန့်ရန်ပုံငွေကသုံးစွဲတဲ့ အသုံးမှာ ပြည်ထောင်စုအစိုးရအဖွဲ့အနေဖြင့် ကိစ္စရပ်နှစ်ခုကိုသာ သုံးနိုင်မှာ ဖြစ်ပါတယ်။ အဲဒီလိုသုံးနိုင်တဲ့နံပါတ် (၁) ကြိုတင်မမျှော်မှန်းနိုင်သော သဘာဝဘေးအန္တရာယ်များ အတွက် အသုံးစရိတ်များကိုတော့ ပြည်ထောင်စုအစိုးရအဖွဲ့၏ ဆုံးဖြတ်ချက်အရသာ ခွင့်ပြုရမှာဖြစ်ပြီး ဘဏ္ဍာရေးနှစ်အတွင်းတွင် မသုံးစွဲလျှင်မဖြစ်သည့် အထူးကိစ္စရပ်ဖြစ်ပါက ဒီပြင်ဆင်ချက်ဥပဒေအရ ပြည်ထောင်စုအစိုးရအဖွဲ့၏ ထောက်ခံချက်အရ ပြည်ထောင်စုလွှတ်တော်၏ အတည်ပြုချက်ဖြင့် ခွင့်ပြု သောအသုံးစရိတ် ဖြစ်ရပါမယ်။ ဒါကြောင့်အခုတင်ပြလာတဲ့အသုံးစရိတ်များသည် ဒီပြဋ္ဌာန်းချက်များနဲ့ကိုက်ညီမှု ရှိ မရှိ စိစစ်ပြီးမှ သာလျှင် အတည်ပြုသင့်ပါကြောင်း၊ မှတ်တမ်းတင်သင့်ပါကြောင်း ဖြည့်စွက်တင်ပြအပ်ပါတယ်။ ကျေးဇူး တင်ပါတယ်။</speech>
<speech type="speaker">ကိုယ်စားလှယ်ကြီး ဘယ်ကိစ္စကိုလည်း အကုန်လုံးလား။ အခုဆိုလိုတာက ငွေစာရင်းပူးပေါင်းကော်မတီက ကိစ္စအကုန်လုံးကို စိစစ်ခိုင်းတာလား။ ဘယ်ကိစ္စကိုစိစစ်ခိုင်းတာလဲ။ ခုနက ဘယ်ဟာက အရေးပေါ်ကိစ္စလဲ၊ ဘယ်ဟာကအရေးမပေါ်ကိစ္စလည်း အဲဒါလေး နည်းနည်း ရှင်းလင်း ပေးပါ။</speech>
<speech><mp id="1434">ဦးအောင်မင်း(ဒုတိယဥက္ကဋ္ဌ-၂၊ ပြည်သူ့ငွေစာရင်းပူးပေါင်းကော်မတီ)</mp>ပြည်ထောင်စုရဲ့ နိုင်ငံတော်သမ္မတရုံး၏ နိုဝင်ဘာလ ၂၃ ရက် ရက်စွဲပါ သဝဏ်လွှာအရ ပေးပို့လာတဲ့ သီးသန့်ရန်ပုံငွေမှ သုံးစွဲခြင်းကိစ္စရပ် (၄) ခု ရှိပါတယ်ခင်ဗျာ။ (က) ဆောက်လုပ်ရေးဝန်ကြီးဌာနရဲ့ ၂၀၁၆ ခုနှစ်၊ ဇူလိုင်လနှင့် သြဂုတ်လအတွင်း တိုင်းဒေသကြီး/ပြည်နယ် ရ ခုတွင် ရေကြီးရေလျှံ သဘာဝဘေးအန္တရာယ်ကြောင့် ပျက်စီးခဲ့သည့် လမ်းများနှင့် တံတားများ ပြုပြင်ခြင်း ကျပ်သန်းပေါင်း ၆,၆၉၁ သန်း၊ (ခ) စစ်ကိုင်းတိုင်း ဒေသကြီးအစိုးရအဖွဲ့ စစ်ကိုင်းတိုင်းဒေသကြီး၊ မုံရွာမြို့နယ် ဥစားကြက်မွေးမြူရေးဇုန်တွင် ၃-၄-၂၀၁၆ ရက်မှ ၁၈-၅-၂၀၁၆ ရက်အထိ ကြက်ငှက်တုပ်ကွေးရောဂါဖြစ်ပွားမှုကြောင့် နစ်နာဆုံးရှုံးခဲ့သည့် ပိုင်ရှင် ၉၈ ဦးတို့အား ထောက်ပံ့ခြင်း၊ ကျပ်သန်းပေါင်း ၆၆၂.၉၂၂၃၉ သန်း၊ (ဂ) မန္တလေးတိုင်းဒေသကြီး အစိုးရအဖွဲ့၊ မန္တလေးတိုင်းဒေသကြီးအတွင်း ၂၀၁၆ ခုနှစ်၊ ဧပြီလနှင့်မေလများတွင် လေပြင်းတိုက်ခတ်ခြင်း၊ မိုးရွာ သွန်းပြီး မိုးသီးများကြွေကျခြင်း၊ ဧရာဝတီမြစ်ရေမြင့်တက်၍ ချောင်းရေကြီးမှုများ ဖြစ်ပေါ်ခြင်းတို့ကြောင့် မဖြစ်မနေဆောင်ရွက်ရန်လိုအပ်သည့် လုပ်ငန်းများဆောင်ရွက်ခြင်း ကျပ်သန်း ၉,၂၁၅.၂၇၉ သန်း၊ (ဃ) ရှမ်းပြည်နယ်အစိုးရအဖွဲ့၊ အင်းလေးကန်ရေရှည်တည်တံ့ရေး လုပ်ငန်းများ၌ တွင်ကျယ်စွာ ဆောင်ရွက်နိုင်ရန် UMG Co., Ltd. gous people couscop:00. Bell 250 Dredging Pump 3əqil:3309:3302. ပေးချေရန်ကျန်ရှိသည့် စက်ဖိုးကို ပေးချေခြင်း ကျပ်သန်း ၄၀၀။ ဤကိစ္စရပ် ၄ ခုမှာ သြဂုတ်လ ၃၁ ရက်နေ့ မတိုင်ခင်က သုံးစွဲခဲ့သော အသုံးစရိတ်များဖြစ်ပါက ကျွန်တော်တို့ ၂၀၁၆ ခုနှစ်၊ ပြည်ထောင်စုဘဏ္ဍာငွေ အရအသုံးဆိုင်ရာဥပဒေကို ပြင်ဆင်သည့်ဥပဒေနဲ့ အကျုံးမဝင်ပါဘူးခင်ဗျား။ တကယ်လို့ ဒီအသုံးစရိတ်များအထဲက အမှတ်စဉ်(ခ)နဲ့ အမှတ်စဉ်(ဃ) အသုံးစရိတ်များသည် ကြိုတင်မမျှော်မှန်းနိုင်သော သဘာဝဘေးအန္တရာယ်များအတွက် အသုံးစရိတ်ဖြစ် မဖြစ်ဆိုတာကို ပြန်လည် စိစစ်ဖို့ လိုအပ်ပါကြောင်းနဲ့ တကယ်လို့ ဒီအသုံးစရိတ်များသည် သြဂုတ်လ ၃၁ ရက်နောက်ပိုင်းမှသာ သုံးစွဲမည့်အသုံးစရိတ်များဖြစ်ပါက ကျွန်တော်တို့ဟာ ဒုတိယအကြိမ် ပြည်ထောင်စုလွှတ်တော်ကနေပြီးမှ ပြင်ဆင်ထားတဲ့ ၂၀၁၆ ခုနှစ်၊ ပြည်ထောင်စု၏ ဘဏ္ဍာငွေအရအသုံးဆိုင်ရာ ဥပဒေကိုပြင်ဆင်သည့် ဥပဒေ အရ ပြန်လည်စိစစ်ရန်လိုအပ်မည်ဖြစ်ကြောင်း တင်ပြအပ်ပါတယ်။ ကျေးဇူးတင်ပါတယ်။</speech>
<speech type="speaker">(ခ) နဲ့ (ဂ)၊ (ခ) ၊ (ဃ) ခုန ကျွန်တော်တို့ ပြင်ဆင်တဲ့ ဥပဒေက ၁၀ လ ပိုင်းနော်။</speech>
<speech><mp id="1434">ဦးအောင်မင်း(ဒုတိယဥက္ကဋ္ဌ-၂၊ ပြည်သူ့ငွေစာရင်းပူးပေါင်းကော်မတီ)</mp>၂၀၁၆ ခုနှစ်၊ သြဂုတ်လ ၃၁ ရက်နေ့ ရက်စွဲဖြင့် ထုတ်ပြန်သည့် ၂၀၁၆ ခုနှစ်၊ ပြည်ထောင်စုလွှတ်တော် ဥပဒေအမှတ် ၃ရ ဖြစ်ပါတယ်ခင်ဗျာ။</speech>
<speech type="speaker">ဒီမှာ သမ္မတရဲ့ တင်ပြချက်အရ ခုန ကိုယ်စားလှယ်ကြီးပြောတဲ့ အထဲ ကမှ(ခ)ကတော့ ၁၈-၅-၂၀၁၆ ဆိုပြီးတော့ ဒါကျွန်တော်တို့ အခုတင်တဲ့ ဥပဒေနဲ့တော့ အကျုံးမဝင်တဲ့ အနေအထားတွေ့ရပါတယ်။ တစ်ချက်ရှိတာက (ဃ)မှာက အင်းလေးကန်ရေရှည် တည်တံ့ရေးလုပ်ငန်းများ တွင်ကျယ်စွာဆောင်ရွက်နိုင်ရန် UMG Co.Ltd. မှဝယ်ယူခဲ့သည့် သောင်တူးစက် Bell 250 Dredging Pump အမျိုးအစားအတွက် ပေးချေရန်ကျန်ရှိခြင်း၊ ဒါကတော့ ရက်စွဲလည်းမပါတော့ ဒီတစ်ခုပဲ ညီ မညီ စစ်ရမှာလို့ နာယကအနေနဲ့ ကျွန်တော်ယူဆပါတယ်။ အဲဒါနဲ့ပတ်သက်လို့ကတော့ အခုနက စီမံ/ဘဏ္ဍာ ဝန်ကြီးက နည်းနည်းရှင်းပြသွားပါတယ်။</speech>
<speech><mp id="1434">ဦးအောင်မင်း(ဒုတိယဥက္ကဋ္ဌ-၂၊ ပြည်သူ့ငွေစာရင်းပူးပေါင်းကော်မတီ)</mp>နာယကကြီး ခင်ဗျား။ တစ်ခုဖြည့်စွက်ပါရစေ။ အမှတ်စဉ်(ခ) စစ်ကိုင်းတိုင်းဒေသကြီးအစိုးရအဖွဲ့ရဲ့ အသုံးစရိတ်ဟာ ၃-၄-၂၀၁၆ နဲ့ ၁၈-၅-၂၀၁၆ ရက်အတွင်းမှာ ဖြစ်ပွားတဲ့ ကြက်၊ ငှက်တုပ်ကွေးရောဂါဖြစ်ပွားမှုကြောင့်လို့ ဆိုထားပေမယ့်လည်း အခုနက ပြည်ထောင်စုဝန်ကြီးရဲ့ ရှင်းလင်းတင်ပြချက်မှာ ၈-၉-၂၀၁၆ ရက်နေ့မှာ ကျင်းပပြုလုပ်တဲ့ အစိုးရအဖွဲ့ကို တင်ပြထားတာဖြစ်တဲ့အတွက် စက်တင်ဘာလထဲမှာ ဖြစ်နေပါသည် ခင်ဗျား။ အဲဒါကြောင့် ကျွန်တော် တင်ပြရခြင်းဖြစ်ပါတယ်ခင်ဗျား။</speech>
<speech type="speaker">အဲဒီဟာကလေ အခုနကတုန်းက သဘာဝဘေးအန္တရာယ်ဆိုရင် လွှတ်တော်ရဲ့ ဆုံးဖြတ်ချက်မလိုဘူးလေ။ နာယကပြောတာ အဲဒါပါ။ ဒီဟာက သဘာဝဘေးအန္တရာယ်သဘောမျိုး ဖြစ်သွားတာမို့။ ဆိုတဲ့အခါကျတော့ ဒီလွှတ်တော်ရဲ့ ဆုံးဖြတ်ချက်ယူဖို့မလိုဘူး။ ဥက္ကဋ္ဌ အမြင်ကတော့ (ဃ) တစ်ခုတော့ ဒါဆုံးဖြတ်ချက်လိုမယ်လို့ ယူဆတယ်။ အဲဒါနဲ့ပတ်သက်လို့ စီမံ/ဘဏ္ဍာက အနည်းငယ် ရှင်းပြပေးပါ။</speech>
<speech><agency id="27">ဦးမောင်မောင်ဝင်း(ဒုတိယဝန်ကြီး၊ စီမံကိန်းနှင့်ဘဏ္ဍာရေးဝန်ကြီးဌာန)</agency>ဟုတ်ကဲ့။ နာယကကြီးခင်ဗျား။ ဒီ (ဃ)နဲ့ပတ်သက်လို့ ရှမ်းပြည်နယ်အစိုးရအဖွဲ့က ဒီသီးသန့်ရန်ပုံငွေကနေ တောင်ခံ ပြီးတော့သုံးစွဲရမယ့် သန်း ၄၀၀ ဟာ ကျွန်တော်တို့ ယခု ၂၀၁၆-၂၀၁ရ ဘဏ္ဍာရေးနှစ်ရဲ့ သီးသန့်ရန်ပုံငွေ ထဲက သုံးစွဲရမည့် အသုံးစရိတ် ဖြစ်နေပါတယ်။ စောစောက ကျွန်တော်တို့ PAC က တင်ပြသလို ဒီပြင်ဆင်တဲ့ ဥပဒေပြဋ္ဌာန်းခဲ့တဲ့ သြဂုတ်လ ၃၁ ရက်နေ့ နောက်ပိုင်းကျ ဒီငွေကိုသုံးစွဲရမယ့် ကိစ္စမျိုးဆိုလို့ရှိရင်တော့ ကျွန်တော်တို့ ပြည်ထောင်စုအစိုးရအဖွဲ့ရဲ့ ထောက်ခံချက်နဲ့ ပြည်ထောင်စုလွှတ်တော်ရဲ့ အတည်ပြုချက် ရယူပြီးမှ သုံးစွဲနိုင်မှာဖြစ်ပါကြောင်း တင်ပြအပ်ပါတယ်ခင်ဗျား။ ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အထက်ပါ ၂၀၁၆ ခုနှစ်၊ ပြည်ထောင်စု၏ ဘဏ္ဍာငွေအရအသုံးဆိုင်ရာ ဥပဒေပါ သီးသန့်ရန်ပုံငွေမှ ဆောက်လုပ်ရေးဝန်ကြီးဌာန ဆိုင်ရာလုပ်ငန်း (၁)ခု၊ စစ်ကိုင်းတိုင်းဒေသကြီးအစိုးရအဖွဲ့ဆိုင်ရာ လုပ်ငန်း(၁)ခု၊ မန္တလေးတိုင်းဒေသကြီး အစိုးရအဖွဲ့ ဆိုင်ရာလုပ်ငန်း (၁)ခုနဲ့ ရှမ်းပြည်နယ်အစိုးရအဖွဲ့ဆိုင်ရာလုပ်ငန်း (၁)ခု၊ စုစုပေါင်း လုပ်ငန်း (၄)ခုအတွက် စုစုပေါင်း ကျပ်သန်း ၁၆,၉၆၉.၂၀၁၃၉ (ကျပ် သန်းတစ်သောင်းခြောက်ထောင်ကိုးရာ ခြောက်ဆယ့်ကိုး ဒသမနှစ်သုညတစ်သုံးကိုး) ခွဲဝေသုံးစွဲထားမှုအနက်မှ ရှမ်းပြည်နယ်အစိုးရအဖွဲ့ အသုံးပြု ငွေကျပ်သန်း ၄၀၀ ခွဲဝေသုံးစွဲထားမှုကို ပြန်လည်စိစစ်တင်ပြရန်နဲ့ ကျန်ရှိတဲ့ လုပ်ငန်း ၃ ခု အတွက် ကျပ်သန်း ၁၆,၅၆၉.၂၀၁၃၉ သန်း ခွဲဝေသုံးစွဲမှုကို လွှတ်တော်က မှတ်တမ်းတင်ကြောင်း ကြေညာပါတယ်။</speech>
</motion>
</section>
</discussion>
<postface><title>ပြည်ထောင်စုလွှတ်တော် နာယက က အစည်းအဝေး အဋ္ဌမနေ့ ရပ်နားကြောင်းနှင့် နဝမနေ့ ကျင်းပမည့် နေ့ရက်နှင့် ကြေညာခြင်း</title>
<speech type="speaker">အစီအစဉ်(၁၁) ဖြစ်ပါတယ်။ လွှတ်တော်ကိုယ်စားလှယ်များ ခင်ဗျား။ တတိယပုံမှန် အစည်းအဝေး အဋ္ဌမနေ့ အစီအစဉ်ကို ရပ်နားပါမယ်။ ဒုတိယအကြိမ် ပြည်ထောင်စု လွှတ်တော် တတိယပုံမှန်အစည်းအဝေးရဲ့ နဝမနေ့ကို ၂၀၁၆ ခုနှစ်၊ ဒီဇင်ဘာလ ၁၆ ရက် (သောကြာနေ့) နံနက် ၁၀၀၀ နာရီ ကျင်းပပြုလုပ်မည်ဖြစ်ကြောင်းနှင့် ယနေ့အတွက် အစည်းအဝေး ပြီးဆုံးကြောင်း ကြေညာပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။ ဒုတိယအကြိမ် ပြည်ထောင်စုလွှတ်တော် တတိယပုံမှန်အစည်းအဝေး အဋ္ဌမနေ့ အစည်းအဝေးကို မွန်းလွဲ ၁၄:ဝ၅ နာရီ ရပ်နားပါသည်။</speech>
</postface>
</transcript>
</doc>
