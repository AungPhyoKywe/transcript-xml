<doc>
<docinfo>
<docno>02-14-08.xml</docno>
<pdf>02-14-08.pdf</pdf>
<term value="02">ဒုတိယအကြိမ်</term>
<session value="14" />
<sittingday value="08" />
<legislature value="union">ပြည်ထောင်စုလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် (၁၄)ကြိမ်မြောက်ပုံမှန်အစည်းအဝေး အဋ္ဌမနေ့မှတ်တမ်း</title>
<date>၁၃၈၁ ခုနှစ်၊ တန်ဆောင်မုန်းလပြည့်ကျော် ၁၅ ရက် (၂၀၁၉ ခုနှစ်၊ နိုဝင်ဘာလ ၂၆ ရက်)(အင်္ဂါနေ့</date>
</docinfo>
<transcript>
<preface>
<p>နေပြည်တော်ရှိ ပြည်ထောင်စုလွှတ်တော် အစည်းအဝေးခန်းမတွင် ဒုတိယအကြိမ် ပြည်ထောင်စု လွှတ်တော် (၁၄)ကြိမ်မြောက်ပုံမှန်အစည်းအဝေး အဋ္ဌမနေ့ကို နံနက် ၁၀:ဝဝ နာရီင်ကျင်းပ ပါသည်။ ပြည်ထောင်စုလွှတ်တော် အစည်းအဝေးတွင် နာယကအဖြစ် ပြည်သူ့လွှတ်တော် ဥက္ကဋ္ဌ ဦးတီခွန်မြတ်က ဆောင်ရွက်ပြီး အခမ်းအနားမှူးအဖြစ် ပြည်ထောင်စုလွှတ်တော်ရုံး ညွှန်ကြားရေးမှူးချုပ် ဦးကျော်စိုးက ဆောင်ရွက်ပါသည်။</p>
<title>ပြည်ထောင်စုလွှတ်တော် နာယက နေရာယူခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် (၁၄)ကြိမ်မြောက် ပုံမှန်အစည်းအဝေးရဲ့ အဋ္ဌမနေ့အစီအစဉ် စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="speaker">အားလုံးမင်္ဂလာပါခင်ဗျား။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<title>ပြည်ထောင်စုလွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယအကြိမ် ပြည်ထောင်စုလွှတ်တော် (၁၄)ကြိမ်မြောက် ပုံမှန်အစည်းအဝေး အဋ္ဌမနေ့မှာ ပြည်ထောင်စု လွှတ်တော်ကိုယ်စားလှယ်များ စိစစ်ရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်ထောင်စုလွှတ်တော် ကိုယ်စားလှယ်ဦးရေ စုစုပေါင်း ၆၅၅ ဦး ရှိပြီး ဒီကနေ့ အစည်းအဝေးကို ၅၉၆ ဦး တက်ရောက်ပါတယ်။ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်းရဲ့ ၉၀.၉၉ ရာခိုင်နှုန်းရှိပြီး သုံးပုံ တစ်ပုံထက်ကျော်လွန်တဲ့အတွက် ပြည်ထောင်စုလွှတ်တော်ဆိုင်ရာ ဥပဒေပုဒ်မ ၂၀ နဲ့ နည်းဥပဒေ ၁၂ နည်းဥပဒေခွဲ(ခ)တို့အရ အစည်းအဝေးအထမြောက်ကြောင်းနဲ့ စတင်ကျင်းပကြောင်း ကြေညာပါတယ်။</speech>
<title>ပြည်ထောင်စုလွှတ်တော် (၁၄)ကြိမ်မြောက်ပုံမှန်အစည်းအဝေး အဋ္ဌမနေ့ အစီအစဉ် ကြေညာခြင်း</title>
<speech type="speaker">အစီအစဉ်(၃) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယ အကြိမ် ပြည်ထောင်စုလွှတ်တော် (၁၄) ကြိမ်မြောက်ပုံမှန်အစည်းအဝေး အဋ္ဌမနေ့ အစီအစဉ်ကို လွှတ်တော် ကိုယ်စားလှယ်များထံ ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်။</speech>
<title>အစည်းအဝေးမတက်ရောက်နိုင်သော ပြည်ထောင်စုလွှတ်တော် ကိုယ်စားလှယ်များအတွက် | ခွင့်ပန်ကြားခြင်းနှင့် အစည်းအဝေးတက်ရောက်မှုအခြေအနေကို မှတ်တမ်းတင်ခြင်း</title>
<speech type="speaker">အစီအစဉ်(၄) ဖြစ်ပါတယ်။ ဒီကနေ့ အစည်းအဝေးကို မတက်ရောက်နိုင်တဲ့ ပြည်ထောင်စုလွှတ်တော် ကိုယ်စားလှယ်များအတွက် ပြည်ထောင်စုလွှတ်တော်ကိုယ်စားလှယ်များစိစစ်ရေး ကော်မတီက ခွင့်ပန်ကြားဖို့ ဖြစ်ပါတယ်။</speech>
<speech><mp id="931">ဒေါ်သီရိရတနာ(အဖွဲ့ဝင်၊ ကိုယ်စားလှယ်များစိစစ်ရေးကော်မတီ)</mp>လေးစားအပ်ပါသော ပြည်ထောင်စုလွှတ်တော် နာယကကြီးရှင်။ ယနေ့ ကျင်းပပြုလုပ်တဲ့ ဒုတိယအကြိမ် ပြည်ထောင်စုလွှတ်တော် (၁၄)ကြိမ်မြောက်ပုံမှန်အစည်းအဝေး အဋ္ဌမနေ့ ၂၆-၁၁-၂၀၁၉ ရက်နေ့မှာ အစည်းအဝေးသို့ တက်ရောက် နိုင်ခြင်းမရှိတဲ့ ပြည်ထောင်စုလွှတ်တော် ကိုယ်စားလှယ်များရဲ့ ကိုယ်စား မွန်ပြည်နယ် မဲဆန္ဒနယ်အမှတ်(၁၂)မှ အမျိုးသားလွှတ်တော်ကိုယ်စားလှယ်၊ ပြည်ထောင်စုလွှတ်တော် ကိုယ်စားလှယ်များစိစစ်ရေးကော်မတီ အဖွဲ့ဝင် ဖြစ်သူ ကျွန်မ ဒေါ်သီရိရတနာက ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက် နိုင်ခြင်းမရှိတဲ့ ပြည်ထောင်စုလွှတ်တော်ကိုယ်စားလှယ်များကတော့- ဦးလာမာလေး - ဦးစောဗစ်တာခလိုက် သံတောင်ကြီး၊ - ဦးပါထန်း မတူပီ၊ - ဦးမြင့်ထွန်း တန့်ဆည်၊ - ဦးအောင်စိုး သရက်ချောင်း၊ - ဦးကျော်မျိုးမင်း - ဦးကံမြင့် သရက်၊ - ဒေါက်တာမောင်သင်း မိတ္ထီလာ၊ - ဦးလှဌေးဝင်း ဇေယျာသီရိ၊ - ဦးရွှေကို ကျောက်ပန်းတောင်း၊ - ဦးသောင်းအေး ပျော်ဘွယ်၊ - ဦးနိုင်ထူးအောင် နွားထိုးကြီး၊ - ဦးဦးထွန်းမောင် ပုဏ္ဏားကျွန်း၊ - ဦးစစ်နိုင် မင်းပြား၊ - ဒေါ်ခင်စောဝေ ဗိုလ်တစ်ထောင်၊ ကွမ်းခြံကုန်း၊ ကိုကိုးကျွန်း၊ နမ့်ဆန်၊ မိုင်းဖြတ်၊ နမ့်ခမ်း၊ မက်မန်း၊ မိုင်းပျဉ်း၊ - ဒေါ်မြင့်မြင့်စိုး(ခ) ဒေါ်မေစိုး - ဦးစိုးသူရထွန်း - သူရဦးသက်ဆွေ - ဒေါက်တာသက်သက်ခိုင် - ဦးဝင်းထူး - ဦးလင်းဇော်ထွန်း - ဦးထွန်းကျော် - ဦးတင်အေး - ဦးစိုင်းထွန်းစိန် - ဒေါ်နန်းခင်စော - ဦးစိုင်းခတ္တိယ - ဒေါက်တာစိုင်းမောက်ခမ်း - ဦးခွန်အောင်ကျော် ဦးသိန်းထွန်း - ဦးဇော်သိန်း - ဗိုလ်မှူးချုပ်အောင်သီဟ - ဒုတိယဗိုလ်မှူးကြီးဇော်ထွန်းဦး - ဦးယောနာ - ဦးရှေးရယ်ရှုမောင် - ဒေါ်နော်မြစေး - ဒေါ်နန်းနီနီအေး - ဦးရန်အောရ် - ဒေါ်ခင်ဆွေလွင် - ဦးဇုန်လှယ်ထန်း - ဦးကျော်သောင်း - ဦးထွန်းလင်း - ဒေါက်တာမိုးမြင့်အောင် - ဦးမောင်မောင်ဆွေ - ဦးနိုင်သီဟ ကွန်ဟိန်း၊ မိုင်းဆတ်၊ လားရှိုး၊ ဟိုပုန်း၊ ကျောင်းကုန်း၊ ဝါးခယ်မ၊ တပ်မတော်၊ တပ်မတော်၊ ကချင်-၅၊ ကယား-၂ ကယား-၁၁၊ ကရင်-၆၊ ချင်း-၂ ချင်း-၄၊ စစ်ကိုင်း-၁၊ တနင်္သာရီ-၃၊ ပဲခူး-၂။ မန္တလေး-၉၊ မွန်-၇၊ - ဦးအေးသာအောင် ရခိုင်-၆၊ - နော်လှလှစိုး ရန်ကုန်-၁၀၊ - ဦးရဲမြင့်စိုး ရန်ကုန်-၇၊ - ဦးညီစိန် ရှမ်း-၅၊ - ဦးစိုင်းလုံစံခတ် ရှမ်း-၇၊ - ဦးဇော်မင်းလတ်(ခ) ဦးကိုလတ် ရှမ်း-၁၊ - ဦးကြည်ဝင်း ဧရာဝတီ-၁၂ နှင့် - ဒေါ်မေသန်းနွဲ့ ဧရာဝတီ-၁၁ တို့ဖြစ်ပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြုထားသူ ရ ဦးရှိပြီး၊ ယနေ့ ခွင့်ပန်ကြားသူ ၅၂ ဦး ဖြစ်တဲ့အတွက် စုစုပေါင်းခွင့်ပန်ကြားသူ ၅၉ ဦးဖြစ်ပါတယ်။ ခွင့်မဲ့ပျက်ကွက်သူ မရှိပါ ကြောင်းနှင့် ယနေ့ ခွင့်ပန်ကြားတဲ့ ပြည်ထောင်စုလွှတ်တော်ကိုယ်စားလှယ် ၅၂ ဦးအား ခွင့်အဖြစ် သတ်မှတ် ခွင့်ပြုပေးနိုင်ပါရန် လေးစားစွာဖြင့် တင်ပြအပ်ပါတယ်ရှင် ။</speech>
<speech type="speaker">ခွင့်ပန်ကြားသူ အားလုံးကို ခွင့်ပြုပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် (၁၄)ကြိမ်မြောက်ပုံမှန်အစည်းအဝေး အဋ္ဌမနေ့ကို တက်ရောက်ခွင့်ရှိတဲ့ လွှတ်တော်ကိုယ်စားလှယ် ၆၅၅ ဦး၊ ယခင်က ခွင့်ပြုထားသူ ရ ဦး၊ ယနေ့ခွင့်ပန်ကြား၍ ခွင့်ပြုထားသူ ၅၂ ဦးဖြစ်တဲ့အတွက် ခွင့်ပြုထားသူ စုစုပေါင်း ၅၉ ဦး ဖြစ်ပြီး ခွင့်မဲ့ပျက်ကွက်သူ မရှိပါ။ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">ပြည်ထောင်စုလွှတ်တော်က သဘောတူတဲ့အတွက် ပြည်ထောင်စုလွှတ်တော် ဆိုင်ရာ နည်းဥပဒေ ၄ နည်းဥပဒေခွဲ(ခ)အရ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value="Bill">
<bill>
<title>ဦးစိုင်းသန်းနိုင်၊ ကရင်ပြည်နယ် မဲဆန္ဒနယ်အမှတ်(၅)အပါအဝင် ပြည်ထောင်စုလွှတ်တော်ကိုယ်စားလှယ် ၁၄၅ ဦး တင်ပြထားသော ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သည့် ဥပဒေမူကြမ်းနှင့် စပ်လျဉ်း၍ လေ့လာစိစစ်ရေးပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာကို လွှတ်တော်သို့ ဖတ်ကြားတင်ပြခြင်း</title>
<speech type="speaker">အစီအစဉ်(၅) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဦးစိုင်းသန်းနိုင်၊ ကရင်ပြည်နယ် မဲဆန္ဒနယ်အမှတ်(၅)အပါအဝင် ပြည်ထောင်စုလွှတ်တော် ကိုယ်စားလှယ် ၁၄၅ ဦး တင်ပြ ထားတဲ့ ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သည့် ဥပဒေမူကြမ်းနဲ့ စပ်လျဉ်းပြီး ၂၀-၉-၂၀၁၉ ရက်က ကျင်းပပြုလုပ်တဲ့ ပြည်ထောင်စုလွှတ်တော် (၁၃)ကြိမ်မြောက် ပုံမှန်အစည်းအဝေး (၂၆)ရက်မြောက်နေ့မှာ လွှတ်တော်သို့ အသိပေးတင်ပြခြင်းနဲ့ ယင်းဥပဒေမူကြမ်းကို လေ့လာစိစစ်နိုင်ဖို့အတွက် ပြည်သူ့လွှတ်တော်နဲ့ အမျိုးသားလွှတ်တော်တို့က ဥပဒေကြမ်းကော်မတီဝင်များပါဝင်တဲ့ ပူးပေါင်းကော်မတီဖွဲ့စည်းခြင်းတို့ကို ဆောင်ရွက်ခဲ့ပြီး ဖြစ်ပါတယ်။ ယခု ဥပဒေမူကြမ်းနဲ့စပ်လျဉ်းပြီး လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာကို လွှတ်တော်သို့ ဖတ်ကြားတင်ပြဖို့ ပူးပေါင်းကော်မတီဝင်တစ်ဦးအား ဖိတ်ခေါ်ပါတယ်။</speech>
<speech><mp id="992">ဒေါက်တာမြတ်ဉာဏစိုး(အတွင်းရေးမှူး၊ လေ့လာစိစစ်ရေးပူးပေါင်းကော်မတီ)</mp>လေးစား အပ်ပါသော ပြည်ထောင်စုလွှတ်တော် နာယကကြီး၊ အမျိုးသားလွှတ်တော် ဥက္ကဋ္ဌကြီးနဲ့တကွ ပြည်ထောင်စု လွှတ်တော် ကိုယ်စားလှယ်ကြီးများအားလုံး၊ ယနေ့အစည်းအဝေးကို ကြွရောက်လာတဲ့ ပြည်ထောင်စု အဆင့် အဖွဲ့အစည်းဝင်များနဲ့ လေ့လာသူများအားလုံးကို မင်္ဂလာပါလို့ ရှေးဦးစွာ နှုတ်ခွန်းဆက်သအပ် ပါတယ်။ ကျွန်တော်တို့ လေ့လာစိစစ်ရေးပူးပေါင်းကော်မတီ(၇၅/၂၀၁၉)ရဲ့ လေ့လာတွေ့ရှိချက်နဲ့ သဘောထား မှတ်ချက်အစီရင်ခံစာကို ပူးပေါင်းကော်မတီရဲ့ ကိုယ်စား ကော်မတီအတွင်းရေးမှူးဖြစ်တဲ့ ကျွန်တော် ဒေါက်တာမြတ်ဉာဏစိုးကနေပြီးတော့ တင်ပြသွားမှာဖြစ်ပါတယ်။ နာယကကြီးခင်ဗျာ။ Power Point အသုံးပြုခွင့်ပြုပါရန်နှင့် အစီရင်ခံစာ အပြည့်အစုံကို လွှတ်တော် ကိုယ်စားလှယ်များထံ ဖြန့်ဝေထားပြီးဖြစ်တဲ့အတွက်ကြောင့်မို့လို့ အချက်အလက်အချို့ကိုသာ ကောက်နုတ် တင်ပြခွင့်ပြုရန် တင်ပြအပ်ပါတယ်။ ပထမဦးဆုံး ကျွန်တော်တို့တင်ပြရမယ့် Power Point ကတော့ ဥပဒေမူကြမ်းကို လွှတ်တော်ကို တင်သွင်းခဲ့တဲ့ အခြေအနေဖြစ်ပါတယ်။ ဦးစိုင်းသန်းနိုင် ကရင်ပြည်နယ် မဲဆန္ဒနယ်အမှတ် (၅) အမျိုးသားလွှတ်တော်ကိုယ်စားလှယ် အပါအဝင် ပြည်ထောင်စုလွှတ်တော်ကိုယ်စားလှယ် ၁၄၅ ဦးက Power Point မှာဖော်ပြထားတဲ့ ရက်စွဲ တွေမှာ လွှတ်တော်ကို တင်သွင်းခဲ့ပြီးတော့ နာယကကြီးကလည်း အသိပေးကြေညာခဲ့တယ်ဆိုတာ ခုနက နာယကကြီးရဲ့ လမ်းညွှန်အမှာစကားမှာလည်း ပါခဲ့ပြီး ဖြစ်ပါတယ်။ ဆက်လက်ပြီးတော့ တင်ပြရရင်တော့ ကျွန်တော်တို့ဒီ ဥပဒေမူကြမ်းအပေါ်မှာ လေ့လာစိစစ် သုံးသပ် နိုင်ဖို့အတွက် ပြည်သူ့လွှတ်တော်နဲ့ အမျိုးသားလွှတ်တော်က ဥပဒေကြမ်းကော်မတီဝင်တွေ အားလုံး အယောက် ၃၀ လုံးပါဝင်တဲ့ လေ့လာစိစစ်ရေးပူးပေါင်းကော်မတီကို ပြည်ထောင်စုလွှတ်တော်ရုံးရဲ့ အမိန့်ကြော်ငြာစာအမှတ် (၇၅/၂၀၁၉) နဲ့ ဖွဲ့စည်းခဲ့တာ ဖြစ်ပါတယ်။ ဒါရှေးဦးဖွဲ့စည်းခဲ့တဲ့ (၆၉/၂၀၁၉)၊ (၇၄/၂၀၁၉) လေ့လာစိစစ်ရေးပူးပေါင်းကော်မတီများကလည်း ဒီလုပ်ငန်းစဉ်များကိုပဲ ကျွန်တော်တို့ဒါ အတူတကွ သီးခြားစီဆောင်ရွက်ခဲ့တာ ဖြစ်ပါတယ်။ အဲဒီတော့ ကျွန်တော်တို့ပူးပေါင်းကော်မတီရဲ့ လေ့လာ စိစစ်တွေ့ရှိချက်တွေကို တင်သွင်းရမယ်ဆိုရင်တော့ ကျောင်းကုန်းမဲဆန္ဒနယ်က ဆရာဦးသိန်းထွန်းအပါအဝင် တင်သွင်းထားတဲ့ ဥပဒေကြမ်းတစ်ခု၊ နောက်တစ်ခါ မိတ္ထီလာမဲဆန္ဒနယ်က ဆရာဒေါက်တာမောင်သင်း အပါအဝင် တင်သွင်းထားတဲ့ ဥပဒေမူကြမ်းတစ်ခု၊ ပြည်သူ့လွှတ်တော် ကိုယ်စားလှယ် ဗိုလ်မှူးချုပ်မောင်မောင် အပါအဝင် တပ်မတော်သားလွှတ်တော်ကိုယ်စားလှယ်တွေ တင်သွင်းထားတဲ့ ဥပဒေမူကြမ်းကတစ်ခု၊ နောက်တစ်ခါ တပ်မတော်သားအမျိုးသား လွှတ်တော်ကိုယ်စားလှယ် ဗိုလ်မှူးချုပ်အောင်စန်းချစ် အပါအဝင် ပြည်ထောင်စုလွှတ်တော်ကိုယ်စားလှယ်တွေ တင်သွင်းထားတဲ့ ဥပဒေကြမ်းကတစ်ခုဆိုပြီးတော့ Power Point မှာ ဖော်ပြထားတဲ့အတိုင်း ကျွန်တော်တို့ တင်သွင်းထားတာကို တွေ့ရှိရမှာ ဖြစ်ပါတယ်။ ဆက်လက်ပြီး တင်ပြရမယ်ဆိုရင်တော့ အခုအခါမှာတော့ ဆရာဦးစိုင်းသန်းနိုင် ကရင်ပြည်နယ် မဲဆန္ဒနယ်အမှတ်(၅) အမျိုးသားလွှတ်တော်ကိုယ်စားလှယ် အပါအဝင် ပြည်ထောင်စုလွှတ်တော် ၁၄၅ ဦး ကတော့ ၂၀-၉-၂၀၁၉ ရက်နေ့မှာ ဒုတိယအကြိမ် ပြင်ဆင်တဲ့ ဥပဒေမူကြမ်းတစ်ရပ်ကို သီးခြားတင်သွင်း လာတာဖြစ်ပါတယ်။ ဒီပြင်ဆင်တဲ့ ဥပဒေမူကြမ်းမှာ ပြင်ဆင်ဖို့ ပြင်ဆင်လိုတဲ့ အပိုဒ်၊ အပိုဒ်ခွဲတွေကတော့ Power Point မှာ တင်ပြထားတဲ့ အတိုင်းပဲ ဖြစ်ပါတယ်။ ဆက်လက်ပြီးတော့ တင်ပြရရင်တော့ ဖွဲ့စည်းပုံ အခြေခံဥပဒေကို ဒုတိယအကြိမ် ပြင်ဆင်တဲ့ ဥပဒေမူကြမ်း စုစုပေါင်း ၅ ခု ကျွန်တော်တို့ ပြည်ထောင်စု လွှတ်တော်ကြီးမှာ ရောက်ရှိနေပြီဖြစ်ပါတယ်။ ဒီဥပဒေမူကြမ်း ၅ ခုစလုံးဟာ ဖွဲ့စည်းပုံအခြေခံဥပဒေ (၂၀၀၈ ခုနှစ်)တစ်ခုလုံးပေါ်မှာ ပြင်ဆင်ခြင်းမျိုးမဟုတ်ဘဲနဲ့ ပြဋ္ဌာန်းချက်အချို့ကိုသာ ပြင်ဆင်ဆောင်ရွက်ရန် တင်ပြထားတယ်ဆိုတာကို ဒီမူကြမ်းတွေမှာ ဖော်ပြပါရှိတဲ့ ပြင်ဆင်လိုတဲ့ ပုဒ်မ၊ ပုဒ်မခွဲတွေအရ ကျွန်တော်တို့ ဒါကို လေ့လာတွေ့ရှိနိုင်ပါတယ်။ ဆက်လက်ပြီးတင်ပြရရင် ကျွန်တော်တို့ ပြည်ထောင်စုလွှတ်တော်ကြီးက လွှတ်တော်အတွင်းမှာ ရှိတဲ့နိုင်ငံရေးပါတီ အစုအဖွဲ့ အသီးသီး တစ်သီးပုဂ္ဂလိက ကိုယ်စားလှယ်များအချိုးကျပါဝင်တဲ့ ဖွဲ့စည်းပုံ အခြေခံဥပဒေ (၂၀၀၈ ခုနှစ်) ပြင်ဆင်ရေးပူးပေါင်းကော်မတီ တစ်ရပ်ကိုလည်း ဖွဲ့စည်းပေးခဲ့ပြီး ဖြစ်ပါတယ်။ ဒီကော်မတီက တင်ပြလာတဲ့အခါမှာတော့ ဖွဲ့စည်းပုံအခြေခံဥပဒေ (၂၀၀၈ ခုနှစ်) တစ်ခုလုံးအပေါ်မှာ သုံးသပ်ပြင်ဆင်ထားတဲ့ ဆောင်ရွက်ချက်တွေ ပါဝင်လာမှာဖြစ်ပါတယ်။ ဒါကြောင့်မို့လို့ ဒီပြင်ဆင်ရေး ပူးပေါင်းကော်မတီက ဥပဒေမူကြမ်းကို လွှတ်တော်ကို ဥပဒေ၊ နည်းဥပဒေတွေနဲ့အညီ တင်သွင်းလာတဲ့အခါမှာ လက်ရှိ လွှတ်တော်မှာရောက်ရှိနေတဲ့ ဒုတိယအကြိမ်ပြင်ဆင်တဲ့ ဥပဒေမူကြမ်း ၅ ခုနဲ့ သီးခြားစီ တစ်ပြိုင်တည်း ယှဉ်တွဲပြီးတော့ ကျွန်တော်တို့ လေ့လာစိစစ်ရေး ပူးပေါင်းကော်မတီက အတူတကွ လေ့လာသုံးသပ်ရေး လုပ်ငန်းစဉ်များ ဆောင်ရွက်မယ်ဆိုရင် ပိုပြီးတော့ စနစ်ကျနမှုလည်းရှိပါမယ်။ လွှတ်တော်ရဲ့ ည်း ထိရောက်စွာ အသုံးချနိုင်မှာ ဖြစ်ပါတယ်။ ပြီးတဲ့အခါကျရင်လည်းပူးပေါင်းကော်မတီက အစီရင်ခံတင်ပြပြီးတဲ့ အခါမှာ ဒီဥပဒေမူကြမ်းတွေအားလုံးကို လွှတ်တော်မှာ ဆက်လက်ဆွေးနွေးပြီးတော့ အဆုံးအဖြတ်ရယူ မယ်ဆိုရင် ပိုမိုပြီးတော့ လျော်ကန်သင့်မြတ်မယ်ဆိုတာ ကျွန်တော်တို့ ပူးပေါင်းကော်မတီဝင် အများစုကနေ ပြီးတော့ ဒီသဘောထားကို ရရှိပါတယ်။ လွှတ်တော်ဆိုင်ရာ နည်းဥပဒေအရ အကြံပြုချက်သီးခြား တင်ပြထားတဲ့ ပူးပေါင်းကော်မတီဝင် ဒေါ်နန်းနီနီအေး၊ ဗိုလ်မှူးချုပ်မောင်မောင်၊ ဗိုလ်မှူးချုပ်တင့်လွင်တို့ကတော့ ဒီဥပဒေမူကြမ်းကို ဖွဲ့စည်းပုံ အခြေခံဥပဒေအခန်း(၁၂)ပါ ပြဋ္ဌာန်းချက်တွေ၊ လွှတ်တော်ဆိုင်ရာဥပဒေ၊ နည်းဥပဒေနဲ့အညီ လွှတ်တော်မှာ ဆက်လက်ဆွေးနွေး ဆောင်ရွက်သင့်တယ်လို့ သီးခြားအကြံပြုတင်ပြ ထားတာရှိပါတယ်ခင်ဗျာ။ လေးစားအပ်ပါတဲ့ နာယကကြီးခင်ဗျာ။ ကျွန်တော်တို့ကော်မတီရဲ့ သဘောထားမှတ်ချက်ကို တင်ပြပါမယ်။ သို့ဖြစ်တဲ့အတွက်ကြောင့်မို့လို့ ဦးစိုင်းသန်းနိုင် ကရင်ပြည်နယ် မဲဆန္ဒနယ်အမှတ်(၅) အမျိုးသား လွှတ်တော်ကိုယ်စားလှယ် အပါအဝင် ပြည်ထောင်စုလွှတ်တော်ကိုယ်စားလှယ် ၁၄၅ ဦးက လက်မှတ် ရေးထိုးတင်ပြလာတဲ့ ယခုဥပဒေမူကြမ်း၊ ရှေးဦးတင်သွင်းထားတဲ့ ဒုတိယအကြိမ်ပြင်ဆင်တဲ့ ဥပဒေမူကြမ်း ၄ ခု၊ ပေါင်းလိုက်ရင် စုစုပေါင်း ကျွန်တော်တို့ ဥပဒေမူကြမ်း ၅ ခု ရှိနေပါပြီ။ အဲဒီဥပဒေမူကြမ်း ၅ ခုနဲ့ ပြည်ထောင်စု လွှတ်တော်က ဖွဲ့စည်းတာဝန်ပေးအပ်ထားတဲ့ ပြင်ဆင်ရေးပူးပေါင်းကော်မတီက ဖွဲ့စည်းပုံအခြေခံဥပဒေ (၂၀၀၈ ခုနှစ်) တစ်ခုလုံးအပေါ်မှာ သုံးသပ်လေ့လာပြီး ပြုစုရေးဆွဲပြီးတော့ လွှတ်တော်ကို တင်သွင်းလာမယ့် ပြင်ဆင်တဲ့ ဥပဒေမူကြမ်းတို့ကို တစ်ပြိုင်တည်း ယှဉ်တွဲပြီးတော့ ပြည့်စုံတဲ့ပြင်ဆင်တဲ့ ဥပဒေမူကြမ်းများ အဖြစ် လွှတ်တော်သို့ တင်သွင်းနိုင်ရေးအတွက် ဆောင်ရွက်သင့်ပါကြောင်းနဲ့ ကျွန်တော်တို့ လေ့လာစိစစ်ရေး ပူးပေါင်းကော်မတီရဲ့ အစီရင်ခံစာကို လွှတ်တော်ကြီးက ဆုံးဖြတ်အတည်ပြုပေးနိုင်ပါရန် လေးစားစွာ တင်ပြ အပ်ပါတယ်။ အားလုံးကို အထူးပဲ ကျေးဇူးတင်ရှိပါတယ်ခင်ဗျာ။</speech>
<title>အထက်ပါအစီရင်ခံစာနှင့်စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ် ရှိပါက အမည်စာရင်းတင်သွင်းနိုင်ကြောင်း ကြေညာခြင်း</title>
<speech type="speaker">အစီအစဉ်(၆) ဖြစ်ပါတယ်။ လွှတ်တော်ကိုယ်စားလှယ်များ ခင်ဗျား။ လေ့လာ စိစစ်ရေးပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာကို လွှတ်တော် ကိုယ်စားလှယ်များထံ ဖြန့်ဝေထားပါတယ်။ အစီရင်ခံစာအပြည့်အစုံကို နောက်ဆက်တွဲဖြင့် ဖော်ပြထားပါသည်။ အဆိုပါအစီရင်ခံစာအပေါ် ဆွေးနွေးလိုတဲ့ လွှတ်တော် ကိုယ်စားလှယ်ရှိပါက ၂၈-၁၁-၂၀၁၉ ရက် (ကြာသပတေးနေ့)ညနေ ၄ နာရီ နောက်ဆုံးထား၍ ပြည်ထောင်စုလွှတ်တော်ရုံး ညွှန်ကြားရေးမှူးချုပ်ထံ အမည်စာရင်း ပေးပို့နိုင်ကြောင်း ကြေညာပါတယ်။</speech>
</bill>
</section>
<section value="Motion">
<motion>
<title>နိုင်ငံတော်သမ္မတထံမှ ပေးပို့ထားသော အငယ်ဆုံးအသက်ပြဋ္ဌာန်းချက်အမှတ် - ၁၃၈ (၁၉၇၃)ကို မြန်မာနိုင်ငံက လက်ခံကျင့်သုံးနိုင်ရန် အတည်ပြုပါဝင်နိုင်ရေးကိစ္စနှင့်စပ်လျဉ်း၍ အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အားဝန်ကြီးဌာနက လွှတ်တော်သို့ ရှင်းလင်းတင်ပြခြင်း</title>
<speech type="speaker">အစီအစဉ်(၇) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အငယ်ဆုံး အသက်ပြဋ္ဌာန်းချက်အမှတ်-၁၃၈(၁၉၇၃)ကို မြန်မာနိုင်ငံက လက်ခံကျင့်သုံးနိုင်ရန် အတည်ပြုပါဝင်နိုင်ရေး ကိစ္စနဲ့စပ်လျဉ်းပြီး ပြည်ထောင်စုလွှတ်တော်ရဲ့ အတည်ပြုချက်ရယူပေးနိုင်ပါရန် နိုင်ငံတော်သမ္မတထံမှ ပြည်ထောင်စုလွှတ်တော် နာယကထံသို့ နိုင်ငံတော်သမ္မတရုံးရဲ့ ၂၀-၁၁-၂၀၁၉ ရက်စွဲပါစာအမှတ်၊ ၃(၁)/ ၁/သမ္မတရုံးဖြင့် ပေးပို့ထားပါတယ်။ အဆိုပါကိစ္စနဲ့စပ်လျဉ်းပြီး အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အားဦးစီးဌာနက ရှင်းလင်းတင်ပြဖို့ ဖြစ်ပါတယ်။</speech>
<speech><agency id="25">ဦးသိန်းဆွေ(ပြည်ထောင်စုဝန်ကြီး၊ အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အား ဝန်ကြီးဌာန)</agency>လေးစားအပ်ပါသော ပြည်ထောင်စုလွှတ်တော် နာယကကြီးနှင့် လွှတ်တော် ကိုယ်စားလှယ်ကြီးများအားလုံး မင်္ဂလာပါလို့ နှုတ်ခွန်းဆက်သ ဂါရဝပြုပါတယ်။ ကျွန်တော်ကတော့ အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အားဝန်ကြီးဌာန ပြည်ထောင်စုဝန်ကြီး ဦးသိန်းဆွေ ဖြစ်ပါတယ်။ ဒီနေ့ ပြည်ထောင်စုလွှတ်တော် အစည်းအဝေးမှာ အပြည်ပြည်ဆိုင်ရာအလုပ်သမားရေးရာ အဖွဲ့ (ILO)က သတ်မှတ်ပြဋ္ဌာန်းထားတဲ့ အငယ်ဆုံးအသက် ပြဋ္ဌာန်းချက်အမှတ်-၁၃၈(၁၉၇၃) (Minimum Age Convention No.138,1973)ကို မြန်မာနိုင်ငံက လက်ခံကျင့်သုံးနိုင်ရေးနှင့် စပ်လျဉ်းပြီး ပြည်ထောင်စု လွှတ်တော်က အတည်ပြုပေးနိုင်ဖို့အတွက် တင်ပြသွားမှာ ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ Power Point အသုံးပြုခွင့်ပေးဖို့ မေတ္တာရပ်ခံအပ်ပါတယ်။ မြန်မာနိုင်ငံဟာ အပြည်ပြည်ဆိုင်ရာ အလုပ်သမားရေးရာအဖွဲ့ဖြစ်တဲ့ International Labour Organization(ILO)အဖွဲ့ကို အဖွဲ့ဝင်နိုင်ငံအဖြစ် ၁၉၄၈ ခုနှစ်၊ မေလ ၁၈ ရက်နေ့မှာ ဝင်ရောက်ခဲ့ပါတယ်။ လက်ရှိILO အဖွဲ့ဝင်နိုင်ငံ ၁၈ရ နိုင်ငံရှိပါတယ်။ မြန်မာနိုင်ငံအနေနဲ့ ILO ပြဋ္ဌာန်းချက် ၁၈ ခုကို လိုက်နာအကောင်အထည်ဖော် ဆောင်ရွက်လျက်ရှိပြီး ယင်းပြဋ္ဌာန်းချက်များနဲ့ ညီညွတ်တဲ့ ပြည်တွင်း ဥပဒေများကိုလည်းပဲ ပြဋ္ဌာန်းအကောင်အထည်ဖော် ဆောင်ရွက်လျက်ရှိပါတယ်။ ၁၉၇၃ ခုနှစ်၊ ဇွန်လမှာ ကျင်းပခဲ့တဲ့ (၅၈)ကြိမ်မြောက် အပြည်ပြည်ဆိုင်ရာ အလုပ်သမားရေးရာညီလာခံမှာ အငယ်ဆုံးအသက် ပြဋ္ဌာန်းချက်အမှတ်-၁၃၈(၁၉၇၃)ကို အတည်ပြုချမှတ်ခဲ့ပြီး ၁၉၇၆ ခုနှစ်မှာ အာဏာတည်ခဲ့ပါတယ်။ အဆိုပါ ပြဋ္ဌာန်းချက်အမှတ်-၁၃၈ ဟာ ILO ရဲ့ အဓိကပြဋ္ဌာန်းချက် ၈ ခုမှာ တစ်ခုအပါအဝင်ဖြစ်ပါတယ်။ မြန်မာနိုင်ငံဟာ ILO ရဲ့ အဓိကပြဋ္ဌာန်းချက် ၈ ခုအနက် ၃ ခုဖြစ်တဲ့ အဓမ္မခိုင်းစေမှုပြဋ္ဌာန်းချက် အမှတ်-၂၉၊ လွတ်လပ်စွာအသင်းအဖွဲ့ ဖွဲ့စည်းခြင်းနှင့် စုရုံးလုပ်ဆောင်ခွင့်ဆိုင်ရာပြဋ္ဌာန်းချက်အမှတ်-၈ရ နဲ့ ကလေးသူငယ်များအား အဆိုးရွားဆုံးပုံစံဖြင့် ခိုင်းစေခြင်းဆိုင်ရာပြဋ္ဌာန်းချက်အမှတ်-၁၈၂ တို့ကို လက်ခံ ကျင့်သုံးပြီးဖြစ်လို့ ဒီပြဋ္ဌာန်းချက်ဟာ ၄ ခုမြောက်အနေနဲ့ လက်ခံကျင့်သုံးရမှာ ဖြစ်ပါတယ်။ ၂၀၁၉ ခုနှစ်ဟာ အပြည်ပြည်ဆိုင်ရာအလုပ်သမားရေးရာအဖွဲ့ရဲ့ နှစ် (၁၀၀)ပြည့် အထိမ်းအမှတ်နေ့ဖြစ်တဲ့အတွက် အဖွဲ့ဝင် နိုင်ငံတိုင်းမှာ ရာပြည့်နှစ် အထိမ်းအမှတ်အခမ်းအနားများ၊ ဖိုရမ်များ ကျင်းပဆောင်ရွက်ရန်နှင့် အဖွဲ့ဝင်နိုင်ငံများ အနေနဲ့ အလုပ်ရှင်၊ အလုပ်သမား ကိုယ်စားလှယ်များနဲ့ ညှိနှိုင်းဆွေးနွေးပြီး ပြဋ္ဌာန်းချက် အနည်းဆုံး ၁ ခုကို လက်ခံကျင့်သုံးရန် တိုက်တွန်းထားပါတယ်။ ဒါကြောင့် မြန်မာနိုင်ငံအနေနဲ့ ILO အဖွဲ့ဝင်နိုင်ငံ ၁၈ရ နိုင်ငံအနက် ၁၆ နိုင်ငံသာ လက်ခံကျင့်သုံးရန် ကျန်ရှိပြီး မြန်မာနိုင်ငံမှအပ ကျန်အာဆီယံနိုင်ငံအားလုံး လက်ခံကျင့်သုံးထားတဲ့ အခြေခံပြဋ္ဌာန်းချက်ဖြစ်တဲ့ အငယ်ဆုံးအသက်ပြဋ္ဌာန်းချက်အမှတ်-၁၃၈ ကို ILO ရာပြည့်နှစ်မှာ လက်ခံကျင့်သုံးဖို့ လျာထားပါတယ်။ အဆိုပါ ပြဋ္ဌာန်းချက်ကို လက်ခံကျင့်သုံးနိုင်ရေးအတွက် (၁၃)ကြိမ်မြောက် အမျိုးသားအဆင့် သုံးပွင့်ဆိုင်ဆွေးနွေးပွဲမှာ အလုပ်ရှင်၊ အလုပ်သမား ကိုယ်စားလှယ်များနဲ့ အကျေအလည် ဆွေးနွေးညှိနှိုင်းပြီး ရာပြည့်အထိမ်းအမှတ် အဖြစ် လက်ခံကျင့်သုံးနိုင်ရေး လိုအပ်သည်များ ဆောင်ရွက်မည်ဖြစ်ကြောင်း (၁၀၈)ကြိမ်မြောက် အပြည်ပြည် ဆိုင်ရာအလုပ်သမားညီလာခံမှာ ကြေညာခဲ့ပြီးဖြစ်ပါတယ်။ အဆိုပါပြဋ္ဌာန်းချက်မှာ အပိုဒ် ၁၈ ခုပါဝင်ပြီး ကလေးအလုပ်သမားများ ပပျောက်ရေးကို ထိရောက်စွာ ဆောင်ရွက်နိုင်ရန်၊ စီးပွားရေးတိုးတက်စေရန်၊ လူငယ်များရဲ့ ရုပ်ပိုင်းနှင့် စိတ်ပိုင်းဆိုင်ရာ ပြည့်ဝစွာ တိုးတက်မှုနဲ့အညီ အလုပ်အကိုင် အခွင့်အလမ်းရရှိရန် ရည်ရွယ်ပြဋ္ဌာန်းထားခြင်း ဖြစ်ပါတယ်။ ပြဋ္ဌာန်းချက်ကို လက်ခံကျင့်သုံးခြင်းဖြင့် အောက်ပါအကျိုးကျေးဇူးများ ရရှိနိုင်မှာဖြစ်ပါတယ်။ အလုပ်လုပ်ကိုင်နိုင်တဲ့ အငယ်ဆုံးအသက်ကို ၁၅ နှစ်ထက်မငယ်ရဟု သတ်မှတ်ထားသော်လည်း စီးပွားရေးနှင့် ပညာရေးဝန်ဆောင်မှု လုံလောက်စွာ ဖွံ့ဖြိုးမှုမရှိသေးသော အဖွဲ့ဝင်နိုင်ငံများအတွက် ကနဦးတွင် အငယ်ဆုံးအသက်ကို ၁၄ နှစ် သတ်မှတ် နိုင်ပါတယ်။ ဘေးအန္တရာယ်ကင်းရှင်းရေးနှင့် ကျန်းမာရေး သို့မဟုတ် အကျင့်စာရိတ္တကို ထိခိုက်စေသည့် သဘောသဘာဝရှိတဲ့ လုပ်ငန်းများအတွက် ၁၈ နှစ် သတ်မှတ်နိုင်ပါတယ်။ ဘေးအန္တရာယ်ကင်းရှင်းရေးနဲ့ ကျန်းမာရေး သို့မဟုတ် အကျင့်စာရိတ္တကို မထိခိုက်နိုင်ရန် ကာကွယ် ပေးထားခြင်း၊ အသက်မွေးဝမ်းကျောင်း ပညာကို သင်ကြားခွင့်ရရှိမယ်ဆိုလို့ရှိရင် ၁၆ နှစ်ပြည့်ပြီးသူများကို အလုပ်လုပ်ကိုင်ခွင့်ပြုနိုင်ပါတယ်။ ကျန်းမာရေး သို့မဟုတ် ဖွံ့ဖြိုးမှုအန္တရာယ်မဖြစ်စေတဲ့၊ ကျောင်းတက်ရောက် မှုကို မထိခိုက်စေတဲ့ သက်ဆိုင်ရာအာဏာပိုင်မှ ခွင့်ပြုထားတဲ့ အသက်မွေးဝမ်းကျောင်းသင်တန်း သို့မဟုတ် သင်တန်းအစီအစဉ်များ ပါဝင်မတိ မလိက်စက်ပါပါတ်လပ်ငန်းများတင် အသက် နှစ်ရက် အထိကို ပြည်တွင်းဥပဒေများ သို့မဟုတ် နည်းဥပဒေများတွင် ပြဋ္ဌာန်းပြီး အလုပ်လုပ်ကိုင်ခွင့်ပြုနိုင်ပါတယ်။ စီးပွားရေးနှင့် ပညာရေးဝန်ဆောင်မှုများ လုံလောက်စွာ ဖွံ့ဖြိုးမှုမရှိသေးသော အဖွဲ့ဝင်နိုင်ငံများ အတွက် ပေါ့ပါးတဲ့လုပ်ငန်းများတွင် အသက် ၁၃ နှစ်မှ ၁၅ နှစ်အစား အသက် ၁၂ နှစ်မှ ၁၄ နှစ်အထိ အလုပ်လုပ်ကိုင် နိုင်ရန် ခွင့်ပြုနိုင်မှာလည်း ဖြစ်ပါတယ်။ နိုင်ငံရဲ့ စီးပွားရေးဖွံ့ဖြိုးတိုးတက်မှု အခြေအနေပေါ် မူတည်ပြီး အလုပ်လုပ်ကိုင်နိုင်တဲ့ အနိမ့်ဆုံးအသက်ကိုလည်း သတ်မှတ်သွားနိုင်မှာ ဖြစ်ပါတယ်။ ယင်းနှင့် ဆက်သွယ်မှုရှိတဲ့ ကလေးသူငယ်များအား အဆိုးရွားဆုံးပုံစံဖြင့် ခိုင်းစေခြင်းဆိုင်ရာ ပြဋ္ဌာန်းချက်အမှတ်-၁၈၂ ကို လက်ခံကျင့်သုံးတဲ့အတွက် အကောင်အထည်ဖော်ဆောင်ရွက်ရာမှာ ဝန်ကြီး ဌာနအပေါ် အထူးတလည် ဝန်ထုပ်ဝန်ပိုးများ မဖြစ်စေနိုင်ပါဘူး။ လေးစားအပ်ပါတဲ့ ပြည်ထောင်စုလွှတ်တော် နာယကကြီးနဲ့ လွှတ်တော်ကိုယ်စားလှယ်ကြီးများ ခင်ဗျာ။ အငယ်ဆုံးအသက်ပြဋ္ဌာန်းချက်အမှတ်-၁၃၈ ကို လက်ခံကျင့်သုံးရေးနဲ့ပတ်သက်ပြီးတော့မှ သက်ဆိုင်ရာ ဝန်ကြီးဌာနများကို သဘောထားမှတ်ချက်များ တောင်းခံခဲ့ပါတယ်။ ဝန်ကြီးဌာနအားလုံးက လက်ခံကျင့်သုံး သင့်ကြောင်း ပြန်ကြားခဲ့တဲ့အတွက် သက်ဆိုင်ရာ လုပ်ထုံးလုပ်နည်းများနှင့်အညီ နိုင်ငံခြားရေးရာမူဝါဒ ကော်မတီနဲ့ ပြည်ထောင်စုအစိုးရအဖွဲ့သို့ ဆက်လက်တင်ပြပြီးတော့မှ အတည်ပြုချက်ရယူပြီးလည်း ဖြစ်ပါတယ်။ ပြဋ္ဌာန်းချက်အမှတ်-၁၃၈ ဟာ ကျန်အာဆီယံနိုင်ငံများအားလုံးမှာ အတည်ပြုလက်ခံ ကျင့်သုံးလျက်ရှိ သလို မြန်မာနိုင်ငံအနေနဲ့လည်းပဲ ILO နှစ် (၁၀၀)ပြည့် အထိမ်းအမှတ်မှာ အဆိုပါပြဋ္ဌာန်းချက်ကို လက်ခံ ကျင့်သုံးမယ်ဆိုလို့ရှိရင် ILO နဲ့ မြန်မာနိုင်ငံတို့ ပူးပေါင်းဆောင်ရွက်မှုအတွက် ပိုမိုအကျိုးရှိတဲ့ မှတ်တမ်း ကောင်းတစ်ခု ရရှိနိုင်မှာဖြစ်ပါတယ်။ လေးစားအပ်ပါတဲ့ ပြည်ထောင်စုလွှတ်တော် နာယကကြီးနဲ့ လွှတ်တော်ကိုယ်စားလှယ်ကြီးများ ခင်ဗျာ။ မြန်မာနိုင်ငံအနေနဲ့ လက်ရှိတွင် ပြဋ္ဌာန်းချက်အမှတ်-၁၃၈ ကို လက်ခံကျင့်သုံးထားခြင်း မရှိသေး သော်လည်းပဲ ၁၉၅၁ ခုနှစ်၊ အလုပ်ရုံများအက်ဥပဒေနှင့် ၂၀၁၆ ခုနှစ်၊ ဆိုင်များနှင့် အလုပ်ဌာနများ ဥပဒေ တို့တွင် ILO ပြဋ္ဌာန်းချက်များနှင့်အညီ ကလေးအလုပ်သမားများ အလုပ်လုပ်နိုင်သော အနိမ့်ဆုံးအသက်ကို ၁၄ နှစ်ဟု ပြင်ဆင်ပြဋ္ဌာန်းထားပြီး အလုပ်ရုံ၊ စက်ရုံများနှင့် ဆိုင်တဲ့ အလုပ်ဌာနများမှ လိုက်နာ ဆောင်ရွက် နိုင်ရေး စစ်ဆေးကြပ်မတ်ဆောင်ရွက်လျက်ရှိတဲ့အပြင် ဒုတိယသမ္မတ(၁) ဦးဆောင်ပြီးတော့မှ မြန်မာနိုင်ငံ ကလေးအလုပ်သမားပပျောက်ရေးဆိုင်ရာ အမျိုးသားကော်မတီဖွဲ့စည်းပြီး ကလေးအလုပ်သမားပပျောက်ရေး ဆိုင်ရာ အမျိုးသားအဆင့်လုပ်ငန်းစီမံချက်(၂၀၁၉-၂၀၂၃)ကိုလည်း အကောင်အထည်ဖော် ဆောင်ရွက်လျက် ရှိတာမို့ ဤပြဋ္ဌာန်းချက်ကို အကောင်အထည်ဖော်ရာမှာ အထောက်အကူပြုစေမှာ ဖြစ်ပါတယ်။ ဒါကြောင့်မို့လို့ အပြည်ပြည်ဆိုင်ရာအလုပ်သမားရေးရာအဖွဲ့ (ILO) က ပြဋ္ဌာန်းသတ်မှတ်ထားတဲ့ အငယ်ဆုံးအသက်ပြဋ္ဌာန်းချက်အမှတ်-၁၃၈ ကို မြန်မာနိုင်ငံမှာ လက်ခံကျင့်သုံးနိုင်ရေးအတွက် ပြည်ထောင်စု လွှတ်တော်က အတည်ပြုပေးနိုင်ပါရန် နာယကကြီးမှတစ်ဆင့် လေးစားစွာ တင်ပြအပ်ပါတယ်ခင်ဗျာ။ အားလုံးကို ကျေးဇူးတင်ပါတယ်။ အထက်ပါကိစ္စနှင့်စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ်ရှိပါက အမည်စာရင်း တင်သွင်းနိုင်ကြောင်း ကြေညာခြင်း ၊</speech>
<speech type="speaker">အစီအစဉ်(၈) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံတော် သမ္မတထံမှ ပေးပို့စာမိတ္တူကို လွှတ်တော်ကိုယ်စားလှယ်များထံ ကြိုတင်ဖြန့်ဝေထားပါတယ်။ ပေးပို့စာမိတ္တူကို နောက်ဆက်တွဲဖြင့် ဖော်ပြထားပါသည်။ အထက်ပါကိစ္စနဲ့စပ်လျဉ်းပြီး လွှတ်တော်ကိုယ်စားလှယ်များရဲ့ ဆွေးနွေးခြင်းအစီအစဉ်ကို နောက် တစ်ပတ်မှာ ဆောင်ရွက်ဖို့ လျာထားပါတယ်။ ဒါကြောင့် ဆွေးနွေးလိုတဲ့ လွှတ်တော်ကိုယ်စားလှယ်ရှိပါက ၂၈-၁၁-၂၀၁၉ ရက် (ကြာသပတေးနေ့) ညနေ ၄ နာရီ နောက်ဆုံးထားပြီး ပြည်ထောင်စုလွှတ်တော်ရုံး ညွှန်ကြားရေးမှူးချုပ်ထံ အမည်စာရင်းတင်သွင်းနိုင်ကြောင်း ကြေညာပါတယ်။</speech>
</motion>
<motion>
<title>စက်မှုဝန်ကြီးဌာနနှင့်စီမံကိန်းနှင့် ဘဏ္ဍာရေးဝန်ကြီးဌာနတို့ကို ပူးပေါင်း၍ စီမံကိန်း၊ ဘဏ္ဍာရေးနှင့် စက်မှုဝန်ကြီးဌာနအဖြစ် ပြင်ဆင်သတ်မှတ်ဖွဲ့စည်းရေး ကိစ္စနှင့်စပ်လျဉ်း၍ စီမံကိန်းနှင့် ဘဏ္ဍာရေးဝန်ကြီးဌာနက ပြန်လည်ရှင်းလင်းဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၉) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ စက်မှု ဝန်ကြီးဌာနနှင့် စီမံကိန်းနှင့် ဘဏ္ဍာရေးဝန်ကြီးဌာနတို့ကိုပူးပေါင်းပြီး စီမံကိန်း၊ ဘဏ္ဍာရေးနှင့် စက်မှုဝန်ကြီး ဌာနအဖြစ် ပြင်ဆင်သတ်မှတ် ဖွဲ့စည်းရေးကိစ္စနှင့်စပ်လျဉ်းပြီး ၂၀-၁၁-၂၀၁၉ ရက်က ကျင်းပပြုလုပ်ခဲ့တဲ့ ပြည်ထောင်စုလွှတ်တော် အစည်းအဝေးမှာ လွှတ်တော်ကိုယ်စားလှယ်များရဲ့ ဆွေးနွေးခြင်းအစီအစဉ်ကို ဆောင်ရွက်ခဲ့ပြီးဖြစ်ပါတယ်။ ယခု လွှတ်တော်ကိုယ်စားလှယ်များရဲ့ ဆွေးနွေးချက်များနဲ့ စပ်လျဉ်းပြီး စီမံကိန်းနှင့် ဘဏ္ဍာရေးဝန်ကြီးဌာနက ပြန်လည်ရှင်းလင်း ဆွေးနွေးဖို့ဖြစ်ပါတယ်။</speech>
<speech><agency id="27">ဦးစိုးဝင်း(ပြည်ထောင်စုဝန်ကြီး၊ စီမံကန်းနှင့် ဘဏ္ဍာရေးဝန်ကြီးဌာန)</agency>လေးစားအပ်ပါသော ပြည်ထောင်စုလွှတ်တော် နာယကကြီး၊ အမျိုးသားလွှတ်တော် ဥက္ကဋ္ဌကြီးနဲ့တကွ တက်ရောက်လာကြသော လွှတ်တော်ကိုယ်စားလှယ်ကြီးများ၊ ဧည့်သည်တော်ကြီးများအားလုံး ကိုယ်စိတ်နှစ်ပါး ကျန်းမာချမ်းသာ ကြပါစေလို့ ဆုမွန်ကောင်းတောင်းရင်း နှုတ်ခွန်းဆက်သပါတယ်။ ကျွန်တော်ကတော့ စက်မှုဝန်ကြီးဌာနနှင့် စီမံကိန်းနှင့် ဘဏ္ဍာရေးဝန်ကြီးဌာန ပြည်ထောင်စုဝန်ကြီး ဦးစိုးဝင်း ဖြစ်ပါတယ်။ ကျွန်တော့အနေနဲ့ စက်မှု ဝန်ကြီးဌာနနဲ့ စီမံကိန်းနှင့် ဘဏ္ဍာရေးဝန်ကြီးဌာနတို့ကို ပူးပေါင်း၍ စီမံကိန်း၊ ဘဏ္ဍာရေးနှင့် စက်မှုဝန်ကြီး ဌာနအဖြစ် ပြင်ဆင်သတ်မှတ် ဖွဲ့စည်းရေးနဲ့စပ်လျဉ်းပြီးတော့ ပြည်ထောင်စုလွှတ်တော်သို့ ရှင်းလင်းဆွေးနွေး တင်ပြသွားမှာ ဖြစ်ပါတယ်။ ရှေးဦးစွာ စီမံကိန်း၊ ဘဏ္ဍာရေးနှင့် စက်မှုဝန်ကြီးဌာနအဖြစ် ပြင်ဆင်သတ်မှတ် ဖွဲ့စည်းရေးနှင့် စပ်လျဉ်း၍ ဘက်စုံထောင့်စုံမှ အပြုသဘော ဝိုင်းဝန်းဆွေးနွေးခဲ့ကြတဲ့ လွှတ်တော်ကိုယ်စားလှယ်ကြီးများ အားလုံးကို အထူးကျေးဇူးတင်ရှိပါကြောင်း ပြောကြားလိုပါတယ်။ နာယကကြီးခင်ဗျား။ ကမ္ဘာ့နိုင်ငံအသီးသီးမှာ အစိုးရများနဲ့ နိုင်ငံတော်နဲ့ နိုင်ငံသားတို့ ကောင်းကျိုး စီးပွားကို အကောင်းဆုံး၊ အထိရောက်ဆုံး ဆောင်ရွက်နိုင်ရေးအတွက် မူဝါဒများချမှတ်ပြီး ယင်းမူဝါဒများကို အကောင်အထည်ဖော်ရာတွင် အဓိကအခန်းကဏ္ဍမှ တာဝန်ယူကြရမည့် ဝန်ကြီးဌာနများကိုလည်း လုပ်ငန်း ဆောင်ရွက်မှု အမျိုးအစားအလိုက် ဖွဲ့စည်းလေ့ရှိပြီး လုပ်ငန်းဆောင်ရွက်မှု ပိုမိုထိရောက် အားကောင်း စေရေးအတွက် လိုအပ်လျှင်လိုအပ်သလို ရွေး ပြင်ဆင်ပေါင်းစပ် ဖွဲ့စည်းကြရပါတယ်။ ကမ္ဘာ့ နိုင်ငံများအလားတူ ကျွန်တော်တို့ရဲ့ မြန်မာနိုင်ငံမှာလည်း ခေတ်အဆက်ဆက်အစိုးရများအနေနဲ့ နိုင်ငံတော် စီးပွားရေးစနစ်၊ ကျင့်သုံးသည့်မူဝါဒ၊ အနာဂတ်ရည်မှန်းချက်တို့အပေါ် အခြေခံပြီး လိုအပ်လျှင်လိုအပ်သလို ပြင်ဆင်ဖြည့်စွက် ဖွဲ့စည်းခဲ့ကြပါတယ်။ လွတ်လပ်ရေးရပြီးနောက် စက်မှုလက်မှုလုပ်ငန်းများ ဖွံ့ဖြိုးတိုးတက်ရေး နှင့် ကူးသန်းရောင်းဝယ်ရေးလုပ်ငန်းများ ဖွံ့ဖြိုးတိုးတက်စေရေးအတွက် ပေါင်းစပ်ညှိနှိုင်းရန် ရည်ရွယ်ပြီး စက်မှုလက်မှုနှင့် ကူးသန်းရောင်းဝယ်ရေးဝန်ကြီးဌာနအဖြစ် စတင်ဖွဲ့စည်းခဲ့ပါတယ်။ နောက်ပိုင်းမှာတော့ စက်မှု လက်မှုနှင့် သတ္တုတွင်းဝန်ကြီးဌာန အဖြစ်လည်းကောင်း၊ စက်မှုလက်မှုနှင့် အလုပ်သမားဝန်ကြီးဌာနအဖြစ် လည်းကောင်း ပြင်ဆင်ဖွဲ့စည်းခဲ့ပါတယ်။ ၁၉၅၂ ခုနှစ်မှာတော့ စက်မှုလက်မှုဝန်ကြီးဌာနအဖြစ် ပြင်ဆင် ဖွဲ့စည်းခဲ့ပြီး ၁၉၇၂ ခုနှစ်မှာ စက်မှုဝန်ကြီးဌာနအဖြစ်သို့ ပြောင်းလဲဖွဲ့စည်းခဲ့ပြန်ပါတယ်။ အဲဒီနောက် ၁၉၇၅ ခုနှစ်မှာတော့ အမှတ်(၁) စက်မှုဝန်ကြီးဌာနနှင့် အမှတ်(၂) စက်မှုဝန်ကြီးဌာနတို့အဖြစ် ပြင်ဆင် ဖွဲ့စည်းခဲ့ပါတယ်။ ဒါ့အပြင် ၂၀၁၁ ခုနှစ်မှာတော့ အမှတ်(၁) စက်မှုဝန်ကြီးဌာနနှင့် အမှတ်(၂) စက်မှုဝန်ကြီး ဌာနတို့ နှစ်ခုကို ပူးပေါင်းပြီး စက်မှုဝန်ကြီးဌာနအဖြစ် ပြင်ဆင်ဖွဲ့စည်းခဲ့ပြန်ပါတယ်။ နာယကကြီးခင်ဗျာ။ ယခုအခါ နိုင်ငံတော်ကကျင့်သုံးလျက်ရှိတဲ့ ဈေးကွက်စီးပွားရေးစနစ် ပိုမို အားကောင်းလာစေရေးနှင့် နိုင်ငံတော်က ရေးဆွဲဖော်ဆောင်လျက်ရှိတဲ့ မြန်မာနိုင်ငံရဲ့ ရေရှည်တည်တံ့ခိုင်မြဲပြီး ဟန်ချက်ညီ ဖွံ့ဖြိုးတိုးတက်မှုစီမံကိန်း (Myanmar Sustainable Development Plan- MSDP)ကို အောင်မြင်စွာ အကောင်အထည်ဖော်နိုင်ရေးအတွက် ပိုမိုအထောက်အကူဖြစ်စေနိုင်မယ့် အစိုးရအဖွဲ့အစည်းများ စုဖွဲ့နိုင်ရေး ဟာ မဖြစ်မနေလိုအပ်လာပါတယ်။ နိုင်ငံတော်စီးပွားရေး တိုးတက်ကောင်းမွန်ရေးနဲ့ အလုပ်အကိုင် အခွင့်အလမ်းများစွာ ဖန်တီးနိုင်ရေးတို့အတွက် အရေးပါလှတဲ့ စက်မှုဝန်ကြီးဌာနလက်အောက်မှာရှိတဲ့ နိုင်ငံပိုင်စက်ရုံအလုပ်ရုံများကို ထိထိရောက်ရောက် အောင်အောင်မြင်မြင် အကျိုးရှိရှိစီမံခန့်ခွဲနိုင်ပြီး ပြည်တွင်း စက်မှုလက်မှုလုပ်ငန်းများ ထုတ်လုပ်မှုစွမ်းအား မြှင့်တင်ရေးကို ထိထိမိမိ ပံ့ပိုးဆောင်ရွက်ပေးနိုင်မယ့် ဝန်ကြီး ဌာန ပေါင်းစည်းစုဖွဲ့မှုတစ်ရပ် မဖြစ်မနေ အရေးတကြီးလိုအပ်လျက်ရှိပါတယ်။ ဒီလိုပေါင်းစည်းစုဖွဲ့မှုဟာ လက်ရှိမှာရှိနေတဲ့ ဝန်ကြီးဌာနတစ်ခုကို ဖျက်သိမ်းခြင်းမဟုတ်ဘဲ နိုင်ငံတော်ရဲ့ ရည်မှန်းချက်များ မြန်ဆန် ထိရောက်စွာ အကောင်အထည်ဖော်နိုင်ရေးအတွက် ဝန်ကြီးဌာနနှစ်ခုကို အတူတကွ ပေါင်းစည်းခြင်းသာ ဖြစ်ပါတယ်။ နာယကကြီးခင်ဗျား။ ကိုယ်စားလှယ်တော်ကြီးအချို့ ဆွေးနွေးသွားခဲ့တဲ့အထဲမှာ ဝန်ကြီးဌာန နှစ်ခု သဘောသဘာဝချင်းမတူတဲ့ အချက်များပါရှိတာကို တွေ့ရှိရပါတယ်။ စက်မှုဝန်ကြီးဌာနအနေနဲ့ ကုန်ထုတ်လုပ်မှု၊ နည်းပညာဖွံ့ဖြိုးတိုးတက်မှုနဲ့ တီထွင်ဆန်းသစ်မှုတို့ကို တာဝန်ယူရတယ်ဆိုပေမယ့် ဒီအပိုင်းတွေမှာ ယခု လက်ရှိလည်ပတ်နေတဲ့ နိုင်ငံပိုင်စက်မှုလုပ်ငန်းတွေအနေနဲ့ အောင်မြင်စွာဆောင်ရွက်နိုင်မှု အားနည်းတာကို အားလုံးအသိပဲဖြစ်ပါတယ်။ လက်ရှိစက်ရုံပေါင်း ၁၁၂ ရုံမှာ အများစုဟာ အရှုံးပေါ်နေတာဖြစ်တဲ့အတွက် ကုန်ထုတ်လုပ်မှုတိုးတက်ရေး၊ နည်းပညာဖွံ့ဖြိုးတိုးတက်ရေးနဲ့ တီထွင်ဆန်းသစ်မှုတိုးတက်ရေးဆိုတဲ့ ရည်ရွယ်ချက်တွေကို ယခုလက်ရှိ စက်ရုံများရဲ့ အခြေအနေနဲ့ ရှေ့ဆက်အကောင်အထည်ဖော် ဆောင်ရွက် နိုင်ဖို့ အလွန်ခက်ခဲနိုင်ကြောင်း အားလုံးသိတဲ့အတိုင်း ဖြစ်ပါတယ်။ ဒါကြောင့် လက်ရှိနိုင်ငံပိုင်စက်ရုံများ အခန်းကဏ္ဍနဲ့ ၎င်းစက်ရုံများကို အခြေခံတဲ့ ကုန်ထုတ်လုပ်မှု စနစ်ပုံစံကို ပြောင်းလဲရမှာဖြစ်တဲ့အတွက် ကူးပြောင်းရေးလုပ်ငန်းစဉ်ဟာ အလွန်အရေးပါပါတယ်။ လက်ရှိ စက်မှုဝန်ကြီးဌာန၊ လက်ရှိဖွဲ့စည်းပုံ၊ လက်ရှိစနစ်များနဲ့ စက်မှုကဏ္ဍဖွံ့ဖြိုးတိုးတက်ရေးကို အကောင်အထည် ဖော်နိုင်မှာမဟုတ်ဘဲ ပုဂ္ဂလိကကဏ္ဍသို့ မဟာဗျူဟာကျစွာ ကူးပြောင်းနိုင်ရေး အစီအစဉ်ကပဲ မြန်မာ နိုင်ငံရဲ့ စက်မှုကဏ္ဍဖွံ့ ဖြိုးတိုးတက်ရေး လုပ်ငန်းစဉ်များကို အကောင်အထည်ဖော်နိုင်မှာ ဖြစ်ပါတယ်။ အသွင်ကူးပြောင်းရေး လုပ်ငန်းစဉ်ကို ဆောင်ရွက်တဲ့အခါမှာ စက်မှုဝန်ကြီးဌာနလက်အောက်မှာရှိတဲ့ Öv Eug28:ąp:ac saqquswoop: (State Asset Management Corporation-SAMCO)m cgclype: ရယူစီမံခန့်ခွဲမှာဖြစ်ပါတယ်။ နိုင်ငံပိုင်မြေများနဲ့ စက်ရုံများစတဲ့ ပုံသေပစ္စည်းများကို ပုဂ္ဂလိကသို့ လွှဲပြောင်းရေး လုပ်ငန်းများအတွက် လိုအပ်တဲ့ လေ့လာဆန်းစစ်မှုများကို စီမံကိန်းနှင့် ဘဏ္ဍာရေးဝန်ကြီးဌာနမှာရှိတဲ့ Financial Management ngjå:07zpopoe. Muszapènp:csê:69:39. (Central Transformation Unit) တို့က အဓိကတာဝန်ယူ ဆောင်ရွက်မှာဖြစ်ပါတယ်။ PPP စာချုပ်စာတမ်းများ စီမံခန့်ခွဲရာမှာ PPP Center က အဓိကအခန်းကဏ္ဍမှ ဆောင်ရွက်သွားမှာဖြစ်ပါတယ်။ နာယကကြီးခင်ဗျာ။ စက်မှုဝန်ကြီးဌာနမှာရှိတဲ့ ဝန်ထမ်းများ အခက်အခဲမရှိစေဖို့၊ စိတ်ဓာတ်မကျစေဖို့၊ အကောင်းဆုံး Change Management နဲ့ဆောင်ရွက်ရမယ်ဆိုတဲ့ ကိုယ်စားလှယ်တော်ကြီးများရဲ့ အကြံ ပေးချက်ကို လေးစားစွာ လက်ခံပါတယ်။ စက်မှုဝန်ကြီးဌာနနဲ့ စီမံကိန်းနှင့် ဘဏ္ဍာရေးဝန်ကြီးဌာနတို့ နှစ်ခု ပေါင်းပြီး စီမံကိန်း၊ ဘဏ္ဍာရေးနှင့် စက်မှုဝန်ကြီးဌာနအဖြစ် ဖွဲ့စည်းပြီးတဲ့အခါမှာ စက်မှုဝန်ကြီးဌာန လက်အောက်မှာရှိတဲ့ စက်ရုံ၊ အလုပ်ရုံနဲ့ ဦးစီးဌာနလုပ်ငန်းအသီးသီးမှာ လက်ရှိတာဝန်ထမ်းဆောင်နေကြတဲ့ ဝန်ထမ်းများကို သက်ဆိုင်ရာဝန်ထမ်းတစ်ဦးစီရဲ့ သဘောဆန္ဒအလျောက် ရွေးချယ်ခွင့်ပေးပြီး စီမံခန့်ခွဲ သွားမှာဖြစ်တဲ့အတွက် သက်ဆိုင်ရာနိုင်ငံ့ဝန်ထမ်းများအနေနဲ့ မိမိတို့ရဲ့ ကျွမ်းကျင်မှု၊ အတွေ့အကြုံ၊ နေထိုင်ရာဒေသများအပေါ် အခြေခံပြီး တာဝန်ထမ်းဆောင်လိုတဲ့ဌာန၊ နေရာဒေသတို့ကို မိမိတို့ သဘော ဆန္ဒအလျောက် ပိုမိုရွေးချယ်ခွင့်ရရှိနိုင်မှာဖြစ်ပါတယ်။ ရွေးချယ်စရာနည်းလမ်းတွေကတော့ ဝန်ကြီးဌာန အသစ်ရဲ့ လက်အောက်မှာရှိတဲ့ ဦးစီးဌာနအသီးသီးမှာ သက်ဆိုင်ရာဝန်ထမ်းရဲ့ သဘောဆန္ဒအလျောက် ပြောင်းရွှေ့တာဝန်ထမ်းဆောင်ခွင့်ပေးခြင်း၊ အခြားဝန်ကြီးဌာနများသို့ ပြောင်းရွှေ့တာဝန်ထမ်းဆောင်ခွင့် ပေးခြင်း၊ နိုင်ငံ့ဝန်ထမ်းအဖြစ်မှနုတ်ထွက်ပြီး ပုဂ္ဂလိကစက်ရုံ၊ အလုပ်ရုံများသို့ အပြီးအပိုင်ပြောင်းရွှေ့ခွင့်ပြုခြင်း၊ နိုင်ငံ့ဝန်ထမ်းအဖြစ်မှ မနုတ်ထွက်သေးဘဲ ပုဂ္ဂလိကနဲ့ စက်ရုံ၊ အလုပ်ရုံများသို့ ပြင်ပဝန်ထမ်းအဖြစ် တာဝန် ထမ်းဆောင်ခွင့်ပေးခြင်း၊ လျော်ကြေးပင်စင်ခံစားခွင့်ပြုခြင်း စသည်တို့ကို နိုင်ငံ့ဝန်ထမ်းနည်းဥပဒေနဲ့အညီ ဆောင်ရွက်သွားမှာဖြစ်ပါတယ်။ ဝန်ကြီးဌာန နှစ်ခု ပေါင်းစပ်တဲ့အခါ လက်ရှိဖွဲ့စည်းပုံကိုလည်း ပြုပြင်စရာများရှိသည့်အတိုင်း ပြုပြင် ပြောင်းလဲရမှာဖြစ်ပါတယ်။ ဖွဲ့စည်းပုံဟန်ချက်ညီမှသာ ကောင်းမွန်တဲ့ Institutional Strengthening ကို ရရှိမှာဖြစ်ပါတယ်။ Institutional Strengthening ကိုရရှိမှသာ ကူးပြောင်းရေးလုပ်ငန်းစဉ်မှာ အောင်မြင်မှာ ဖြစ်ပြီး အဲဒီကူးပြောင်းရေးလုပ်ငန်းစဉ် အောင်မြင်မှသာ ပုဂ္ဂလိကပါဝင်ဦးဆောင်တဲ့ စက်မှုဖွံ့ဖြိုးတိုးတက်ရေး အောင်မြင်နိုင်မှာ ဖြစ်ပါတယ်။ ပုဂ္ဂလိကကဏ္ဍ ပါဝင်ဦးဆောင်တဲ့ စက်မှုဖွံ့ဖြိုးရေး၊ တိုးတက်ရေး အောင်မြင်မှသာ ကောင်းမွန်တဲ့ အလုပ်အကိုင် အခွင့်အလမ်း Quality Job Opportunitiy များ ပေါ်ပေါက်လာနိုင်ပြီး တီထွင် ဆန်းသစ်မှုတိုးတက်ပြီး Fourth Industrial Revolution သို့ လျှောက်လှမ်းနိုင်မှာဖြစ်ပါတယ်။ သို့ပါ၍ စက်မှုဝန်ကြီးဌာနအနေနဲ့ စီမံကိန်းနှင့် ဘဏ္ဍာရေးဝန်ကြီးဌာနတို့ကို ပူးပေါင်းပြီး စီမံကိန်း၊ ဘဏ္ဍာရေးနှင့် စက်မှုဝန်ကြီးဌာနအဖြစ် ပေါင်းစပ်ဖွဲ့စည်းခြင်းကြောင့် စက်မှုဝန်ကြီးဌာနမှာ တာဝန်ထမ်းဆောင် နေကြတဲ့ ဝန်ထမ်းပေါင်း ၂၃၀၀၀ ကျော်နှင့် ၎င်းတို့၏ မိသားစုအတွက် အလုပ်အကိုင်နဲ့ ဝင်ငွေဆုံးရှုံးမှာ မဟုတ်တဲ့အပြင် ပုဂ္ဂလိက ဦးဆောင်တဲ့ စက်မှုဖွံ့ဖြိုးတိုးတက်မှုမှတစ်ဆင့် ၅၂ သန်းသော ပြည်သူများရဲ့ အကျိုးစီးပွားကို ရယူဆောင်ရွက်ပေးနိုင်မယ့် အခြေခံကျတဲ့ ပေါင်းစည်းမှုဖြစ်တဲ့အတွက် ပြည်ထောင်စု လွှတ်တော်ကြီးမှ အတည်ပြုပေးနိုင်ပါရန် နာယကကြီးမှတစ်ဆင့် လေးစားစွာ တင်ပြအပ်ပါတယ်ခင်ဗျား။ ကျေးဇူးတင်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အထက်ပါကိစ္စနဲ့စပ်လျဉ်းပြီး လွှတ်တော်ရဲ့ အဆုံးအဖြတ်ရယူခြင်းကို စက်ခလုတ်အသုံးပြု၍ ဆန္ဒပြုတဲ့နည်းလမ်းနဲ့ ဆောင်ရွက်ပါ့မယ်။ ထောက်ခံဆန္ဒမဲ များရင် သဘောတူအတည်ပြုပြီး ကန့်ကွက်ဆန္ဒမဲများရင် သဘောမတူကြောင်း ကြေညာမှာ ဖြစ်ပါတယ်။ ဆန္ဒမဲပေးကြဖို့ အသင့်ရှိစေလိုပါတယ်။ ဆန္ဒမဲပေးနိုင်ကြပါပြီ။</speech>
<speech type="speaker">ထောက်ခံမဲ (၃၄၉)မဲ၊ ကန့်ကွက်မဲ (၂၂)မဲ၊ ကြားနေမဲ (၂)မဲ ဖြစ်ပါတယ်။</speech>
<speech type="speaker">ထောက်ခံဆန္ဒမဲများတဲ့အတွက် စက်မှုဝန်ကြီးဌာနနှင့် စီမံကိန်းနှင့် ဘဏ္ဍာရေး ဝန်ကြီးဌာနတို့ကိုပူးပေါင်းပြီး စီမံကိန်း၊ ဘဏ္ဍာရေးနှင့် စက်မှုဝန်ကြီးဌာနအဖြစ် ပြင်ဆင်သတ်မှတ်ဖွဲ့စည်းရေး ကိစ္စကို လွှတ်တော်က သဘောတူအတည်ပြုကြောင်း ကြေညာပါတယ်။</speech>
</motion>
<motion>
<title>နိုင်ငံတော်သမ္မတထံမှ ပေးပို့ထားသော ကမ္ဘာ့အကောက်ခွန်အဖွဲ့က ပြန်လည် သုံးသပ်ထားသော အပြည်ပြည်ဆိုင်ရာ ကျိုတိုသဘောတူစာချုပ်(WCO-Revised Kyoto Convention)တွင် မြန်မာနိုင်ငံမှ အဖွဲ့ဝင်နိုင်ငံအဖြစ် ဝင်ရောက်နိုင်ရေးကိစ္စနှင့်စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၁၀) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ကမ္ဘာ့ အကောက်ခွန်အဖွဲ့က ပြန်လည်သုံးသပ်ထားတဲ့ အပြည်ပြည်ဆိုင်ရာ ကျိုတိုသဘောတူစာချုပ်(wCO- Revised Kyoto Convention)တွင် မြန်မာနိုင်ငံမှ အဖွဲ့ဝင်နိုင်ငံအဖြစ် ဝင်ရောက်နိုင်ရေးကိစ္စနဲ့စပ်လျဉ်းပြီး ၂၀-၁၁-၂၀၁၉ ရက်က ကျင်းပပြုလုပ်ခဲ့တဲ့ ပြည်ထောင်စုလွှတ်တော် အစည်းအဝေးမှာ သက်ဆိုင်ရာ ပြည်ထောင်စုအဆင့်အဖွဲ့ အစည်းဝင်က လွှတ်တော်သို့ ရှင်းလင်းတင်ပြခဲ့ပြီး ဖြစ်ပါတယ်။ အထက်ပါကိစ္စနဲ့စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော်ကိုယ်စားလှယ် ၃ ဦး ရှိပါတယ်။ တစ်ဦးချင်းအနေနဲ့ ၆ မိနစ်အတွင်း ဆွေးနွေးဖို့ဖြစ်ပါတယ်။</speech>
<speech type="speaker">ဦးမျိုးဇော်အောင် ကောလင်းမဲဆန္ဒနယ် စတင်ဆွေးနွေးဖို့ဖြစ်ပါတယ်။</speech>
<speech><mp id="343">ဦးမျိုးဇော်အောင်(ကောလင်းမဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးပဲမင်္ဂလာပါ။ ကျွန်တော်ကတော့ ကောလင်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးမျိုးဇော်အောင် ဖြစ်ပါတယ်။ ကျွန်တော့အနေနဲ့ နိုင်ငံတော်သမ္မတထံမှ ပေးပို့ထားသော ကမ္ဘာ့အကောက်ခွန်အဖွဲ့က ပြန်လည်သုံးသပ်ထားသော အပြည်ပြည်ဆိုင်ရာ ကျိုတိုသဘောတူ စာချုပ်(wCO-Revised Kyoto Convention)တွင် မြန်မာနိုင်ငံမှ အဖွဲ့ဝင်နိုင်ငံအဖြစ် ဝင်ရောက်နိုင်ရေး ကိစ္စနဲ့စပ်လျဉ်းပြီးတော့မှ ထောက်ခံဆွေးနွေးသွားမှာ ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ ပထမဦးဆုံးအနေနဲ့ နိုင်ငံတကာ ကောင်းမွန်သော အလေ့အထတွေကို ထင်ဟပ်စေတဲ့ ဒီလိုစာချုပ်မျိုးကို ဝင်ရောက်ဖို့ရာကြိုးစားမှုကို ဂုဏ်ယူ ကြိုဆိုပါတယ်ဆိုတဲ့အကြောင်း အကောက်ခွန်ဦးစီးဌာနကိုကော သက်ဆိုင်ရာ ဝန်ကြီးဌာနကိုပါ ဂါရဝထား ပြီးတော့မှ ပြောကြားအပ်ပါတယ်။ ဒီမိုကရေစီလူ့အသိုင်းအဝိုင်းတစ်ခု တည်ဆောက်ရာမှာ ကောင်းမွန်သော အုပ်ချုပ်မှု၊ သန့်ရှင်းသောအုပ်ချုပ်မှု လိုအပ်ပါတယ်။ ကောင်းမွန်သောအုပ်ချုပ်မှုဖြစ်ဖို့ စနစ်ဆိုင်ရာစီမံခန့်ခွဲမှု (System Management) m3367:O:Olosul qoộ:28 $28:6039$mnosmjecupe: Standard Operating Procedures တွေ မှန်ကန်ဖို့လိုပါတယ်။ စာချုပ်ရဲ့ General Annex မှာပါတဲ့ စံချိန်စံညွှန်း (Standard) တွေနဲ့ (Transitional Standard) တွေဟာ မိမိနိုင်ငံရဲ့ အ ကောက်ခွန်ဆိုင်ရာ လုပ်ထုံးလုပ်နည်း တွေကို အကောင်းဖက်ကို ဦးတည်ပြီးဆွဲခေါ်သွားနိုင်မှာ ဖြစ်ပါတယ်။ နိုင်ငံတကာကုန်သွယ်ရေးကို ပိုမို လွယ်ကူအောင် ဆောင်ရွက်ထားပြီး ကုန်သွယ်ဖက်နိုင်ငံအများစုကလည်း အဖွဲ့ဝင်ထားတဲ့အတွက် ကုန်သွယ်ရေးဆိုင်ရာ စီးပွားရေးအကျိုးအမြတ်ရရှိရုံမက နိုင်ငံတကာစံချိန်စံညွှန်းတွေကို လိုက်နာမှာဖြစ်တဲ့ အတွက် နိုင်ငံရေးဂုဏ်သိက္ခာကိုလည်း တက်စေမှာဖြစ်ပါတယ်။ ရိုးရှင်းလွယ်ကူပြီးတော့မှ ဟန်ချက်ညီတဲ့ အကောက်ခွန် ဆိုင်ရာ လုပ်ထုံးလုပ်နည်းတွေဟာ ကုန်သွယ်ရေးအဖွဲ့အစည်းတွေ၊ ကုန်သည်တွေကိုလည်း တိုက်ရိုက် အကျိုးကျေးဇူး ရရှိစေမှာဖြစ်ပါတယ်။ ကုန်စည်တွေကို စစ်ဆေးမယ်ဆိုရင် ချက်ချင်းစစ်ဆေးဖို့၊ ထုတ်ယူခွင့်ပြုရမယ့် ကုန်စည်တွေကို ချက်ချင်း ထုတ်ယူခွင့်ပြုဖို့တွေ ပါလာတော့ ယခင်တုန်းကဖြစ်ခဲ့သလို ကုန်ပစ္စည်းထုတ်ယူဖို့ လမ်းကြောင်းရှာရတာတွေ ကင်းလာပြီးတော့မှ ကုန်သည်တွေရဲ့ ယုံကြည်မှုလည်းရလာကာ နိုင်ငံတော်အခွန်လည်း မှန်မှန်ကန်ကန် ဝင်လာမှာဖြစ်ပါတယ်။ စာချုပ်ဝင်ရောက်မယ်ဆိုရင် လက်ရှိဥပဒေနဲ့ လုပ်ထုံးလုပ်နည်းတွေဟာ Kyoto Convention မှာပါတဲ့ ပြဋ္ဌာန်းချက်တွေနဲ့ ဘယ်နေရာတွေမှာ ကိုက်ညီသလဲ၊ ဘယ်နေရာတွေမှာ ကွဲလွဲနေ သလဲ၊ ဘာတွေထပ်လိုအပ်နေသလဲဆိုတဲ့ Situational Analysis ပြုလုပ်ရမှာ ဖြစ်ပါတယ်။ ပြီးလို့ရှိရင် ပြည်တွင်း ဥပဒေလုပ်ထုံးလုပ်နည်းတွေကို Kyoto Convention မှာပါတဲ့ ပြဋ္ဌာန်းချက်တွေနဲ့ညီတဲ့ ဥပဒေဖြစ်ဖို့ ဘာဥပဒေ တွေလိုသလဲ၊ ဘာမူဝါဒတွေလိုသလဲ၊ ဘယ်လိုလုပ်ထုံးလုပ်နည်းတွေ လိုသလဲဆိုတဲ့ Gap Analysis လည်း ပြုလုပ်ရမှာဖြစ်ပါတယ်။ ဒါပြီးရင်တော့ ဆောင်ရွက်ရမယ့် Action Plan နဲ့ Timeline ကို ရေးဆွဲရမှာ ဒါတွေကို ADB ရဲ့ အကူအညီနဲ့ အကောက်ခွန်ဦးစီးဌာနက ဆောင်ရွက်ပြီးဖြစ်တယ်လို့ ဒုဝန်ကြီးရဲ့ တင်ပြချက်မှာ လေ့လာရပါတယ်။ ပြန်လည်သုံးသပ်ထားတဲ့ စာချုပ်အရ ထူးခြားချက်တွေက တော့ ကုန်စည်တွေကို ကန့်သတ်နိုင်တဲ့ နိုင်ငံရဲ့ အချုပ်အခြာအာဏာကို ထိပါးခြင်း ပြုမထားပါဘူး။ General Annex မှာပါတဲ့ ပြဋ္ဌာန်းချက်တွေကို ချန်လှပ်ခွင့် Reservation ပြုလုပ်ခွင့် မပေးထားပါဘူး။ ICT နည်းပညာတွေကို လိုအပ်တဲ့နေရာတွေမှာ အသုံးပြုဖို့ ဖော်ပြထားပါတယ်။ စီမံခန့်ခွဲမှုကော်မတီရဲ့ အခန်းကဏ္ဍတွေကို ဖော်ပြထားပါတယ်။ Standard တွေနဲ့ Transitional Standard တွေကို အကောင်အထည်ဖော်ရာမှာ းမှုတွေကိုလည်း ဖော်ပြထားပါတယ်။ း မလုံလောက်လို့ရှိရင် အထွေထွေအတွင်းရေးမှူးချုပ်ဆီ စာရေးပြီး တော့မှ အကြောင်းကြားပြီး ်းနိုင်ပါသေးတယ်။ စာချုပ်ပါအရေးကြီးဆုံးအချက်ကတော့ စာချုပ်ပါအချက်တွေကို အကောင်အထည်ဖော်ရာမှာ ပြည်တွင်းဥပဒေပြုမှု National Legislation နဲ့ ဖော်ပြအကောင်အထည်ဖော်ရမှာ ဖြစ်ပါတယ်။ ဒီစာချုပ်က မဖြစ် မနေဝင်ရောက်ရမယ့် စာချုပ်ဖြစ်သလို ပြည်တွင်းလုပ်ထုံးလုပ်နည်းတွေကိုလည်း နိုင်ငံတကာ အလေ့အကျင့်ကောင်းများနှင့်အညီ မဖြစ်မနေ ပြုပြင်ရမှာဖြစ်ပါတယ်။ ဒါပေမယ့် ကျွန်တော်တို့ ဥပဒေပြုသူတွေအနေနဲ့ Situational Analysis နဲ့ Gap Analysis တို့ရဲ့ အဖြေတွေကိုတော့ အတိအကျ မသိရသေးပါဘူး။ သိတဲ့အခါဆိုလို့ရှိရင်တော့ ဘယ်လို Legislation တွေပိုပြီး လိုအပ်သလဲဆိုတာကို ပိုပြီးသိနိုင်မှာဖြစ်ပါတယ်။ နိဂုံးချုပ်အနေနဲ့ကတော့ မြန်မာနိုင်ငံရဲ့ စီးပွားရေးဖွံ့ဖြိုးတိုးတက်မှုနဲ့ ကောင်းမွန်သောအုပ်ချုပ်မှုတို့ကို အထောက်အကူဖြစ်စေနမယ့် (WCO-Revised Kyoto Convention)ကို မြန်မာနိုင်ငံက ဝင်ရောက်မှုကို ကြိုဆိုထောက်ခံပါကြောင်း ပြောကြားရင်း နိဂုံးချုပ်အပ်ပါတယ်။ ကျေးဇူးတင်ပါတယ်။</speech>
<speech type="speaker">ဦးဆန်းမြင့် ဧရာဝတီတိုင်းဒေသကြီး မဲဆန္ဒနယ်အမှတ်(၃) ဆွေးနွေးဖို့ဖြစ်ပါတယ်။</speech>
<speech><mp id="837">ဦးဆန်းမြင့်(မဲဆန္ဒနယ်အမှတ်-၃၊ ဧရာဝတီတိုင်းဒေသကြီး)</mp>လေးစားအပ်တဲ့ ပြည်ထောင်စု လွှတ်တော်နာယက၊ ပြည်ထောင်စုလွှတ်တော် ကိုယ်စားလှယ်များနှင့်တကွ အားလုံးမင်္ဂလာပါ။ ကျွန်တော် ကတော့ ပြည်ထောင်စုလွှတ်တော်ကိုယ်စားလှယ် ဦးဆန်းမြင့် ဖြစ်ပါတယ်။ ကမ္ဘာ့အကောက်ခွန်အဖွဲ့က Geoplam:108003:09 3a gargasacop miongonopopql8 (WCO-Revised Kyoto Convention) မှာ မြန်မာနိုင်ငံမှ အဖွဲ့ဝင်နိုင်ငံအဖြစ် ဝင်ရောက်နိုင်ရေးကိစ္စအပေါ် ထောက်ခံအကြံပြု ဆွေးနွေးမှာ ဖြစ်ပါတယ်။ som taĉapii INTERNATIONAL CONVENTION ON THE SIMPUFICATION AND HARMONIZATION OF CUSTOMS PROCEDURES , Article 1 for the purposes of the Convention wo Sub Section A to K အထိ ဖော်ပြထားပါတယ်။ ဖော်ပြပါအပြည်ပြည်ဆိုင်ရာ ကျိုတိုသဘောတူစာချုပ်ဟာ အကောက်ခွန် အဖွဲ့အစည်းတစ်ခုလုံးကို ကာကွယ်ခြင်း၊ ထိရောက်သော အကောက်ခွန်ကြီးကြပ်မှုများ ဆောင်ရွက် နိုင်ခြင်း၊ အပြည်ပြည်ဆိုင်ရာကုန်သွယ်မှု လွယ်ကူချောမွေ့စေရန်အတွက် ပြီးပြည့်စုံသော အကောက်အခွန် လုပ်ထုံးလုပ်နည်းများကို စီမံဆောင်ရွက်ပေးနိုင်ခြင်းတို့ကို ရည်ရွယ်ပါတယ်။ Article 2 နဲ့ Article 3 က Scope of Convention opustlö: Article 4 m Structure of the Convention de collgo03:0wng GY 602. qulos afil Article 10 . Article 11 m Application of the Convention ausge: Article 12 m Acceptance of the Provisions and Reservations of cošljooo:olosušil Article 13 က Implementation of the Provisions ကိကိ တ် ကာလသာဆောင်ရပါတယ်။ နာယကကြီးခင်ဗျာ။ ပြန်လည်သုံးသပ်ထားသော အပြည်ပြည်ဆိုင်ရာ ကျိုတိုသဘောတူစာချုပ်ဟာ ၁၉၇၃ ခုနှစ်မှ ၁၉၇၄ ခုနှစ်မှာ ကမ္ဘာ့အကောက်ခွန်အဖွဲ့ အကောင်အထည်ဖော်ဆောင်ရွက်တဲ့ ရိုးရှင်းပြီး စည်းဝါးညီညွတ်တဲ့ အကောက်ခွန်လုပ်ငန်းစဉ်များ၊ အလေ့အကျင့်များနဲ့ ကုန်သွယ်မှုလွယ်ကူချောမွေ့ စေရန် ဆောင်ရွက်နိုင်တဲ့ နိုင်ငံတကာသဘောတူစာချုပ်ဖြစ်ကြောင်း လေ့လာတွေ့ရှိရပါတယ်။ (WCO-Revised Kyoto Convention)ą səémsaaş: (Body of the Convention), 326086096şundarso ap: (General Annex): 18:30:uedasdogąp: (Specific Annex) of cl cloEclosušli zagoesEcop:0) 336.goog နောက်ဆက်တွဲများအား လိုက်နာရန်တာဝန်ရှိပါတယ်။ သီးခြားနောက်ဆက်တွဲများကိုတော့ တစ်ခု သို့မဟုတ် တစ်ခုထက်ပိုပြီး လက်ခံနိုင်ပါတယ်။ Body of the Convention မှာ အဓိပ္ပာယ်ဖွင့်ဆိုချက် လုပ်ငန်းတာဝန်နဲ့ ဖွဲ့စည်းပုံသဘောတူညီချက်ကို စီမံဆောင်ရွက်ခြင်း၊ အဖွဲ့ဝင်နိုင်ငံအတည်ပြုခြင်းနဲ့ သဘောတူညီချက် တရားဝင်သက်ရောက်ခြင်းဟူ၍ အဓိကအခန်း (၅) ခန်း ပါဝင်ပါတယ်။ General Annex အပိုင်းမှာ အပိုင်း (၁၀)ခန်း ပါဝင်ပြီးတော့ ပြဋ္ဌာန်းချက်၊ ာင်ရွက်ရမယ့် ပြဋ္ဌာန်းချက်နဲ့ အကြံပြုချက်ပြဋ္ဌာန်းချက်များလည်း ပါဝင်ပါတယ်။ ပြန်လည်သုံးသပ်ထားသော အပြည်ပြည် ဆိုင်ရာ ကျိုတိုသဘောတူစာချုပ် (WCO-Revised Kyoto Convention)ကို လိုက်နာဆောင်ရွက်ခြင်း အားဖြင့် အကောက်ခွန်လုပ်ငန်းစဉ်များကို နိုင်ငံတကာအဆင့်အတန်းနဲ့အညီ စည်းဝါးညီဆောင်ရွက်နိုင်ခြင်း၊ ကုန်သွယ်မှုညှိနှိုင်းဆောင်ရွက်ရာမှာ အကျိုးအမြတ်များရရှိနိုင်ခြင်း၊ အပြည်ပြည်ဆိုင်ရာအကောက်ခွန် စံနှုန်း အဖြစ် အသိအမှတ်ပြုခံရခြင်းစတဲ့ အကျိုးကျေးဇူးများ ရရှိနိုင်ပါတယ်။ အဖွဲ့ဝင်အဖြစ် ဝင်ရောက်တဲ့အတွက် ကမ္ဘာ့အကောက်ခွန်အဖွဲ့ရဲ့ ပြဋ္ဌာန်းချက်များကို လိုက်နာဆောင်ရွက်နိုင်မှာဖြစ်တဲ့အပြင် မြန်မာ့အကောက်ခွန် လုပ်ငန်း လုပ်ထုံးလုပ်နည်းများအပေါ် ယုံကြည်မှုပိုမိုလာမှာ ဖြစ်ပါတယ်။ လုပ်ငန်းဆောင်ရွက်ရာမှာလည်း နိုင်ငံတကာအဆင့်အတန်းနဲ့အညီ ဆောင်ရွက်နိုင်မယ့် အကျိုး ကျေးဇူးများ ရရှိမှာဖြစ်ပါတယ်။ ကျွန်တော်တို့ မြန်မာနိုင်ငံဟာ ကမ္ဘာ့အကောက်ခွန်အဖွဲ့ (World Customs Organization-wcO)နဲ့ ကမ္ဘာ့ကုန်သွယ်ရေးအဖွဲ့ (World Trade Organization- WTO)တို့ရဲ့ အဖွဲ့ဝင်နိုင်ငံ ဖြစ်တာနဲ့အညီ ပြဋ္ဌာန်းထားတဲ့ ကုန်သွယ်မှုဆိုင်ရာနဲ့ အကောက်ခွန်ဆိုင်ရာ အကောင်အထည်ဖော်ရမယ့် အချက်များကို လိုက်နာဆောင်ရွက်နေတဲ့အတွက် ကမ္ဘာ့အကောက်ခွန်အဖွဲ့က ပြန်လည်သုံးသပ်ထားတဲ့ အပြည်ပြည်ဆိုင်ရာကျိုတိုသဘောတူစာချုပ် (WCO- Revised Kyoto Convention)မှာ နောက်မှအတည်ပြု ပါဝင်ခြင်း (Accession) နည်းလမ်းနဲ့ အဖွဲ့ဝင်နိုင်ငံအဖြစ် ဝင်ရောက်နိုင်ရေးကိစ္စအပေါ် ထောက်ခံပါကြောင်း အကြံပြုတင်ပြအပ်ပါတယ်။ အားလုံး ကျေးဇူးတင်ပါတယ်။</speech>
<speech type="speaker">ဦးဘိုကြီး ချောက်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="258">ဦးဘိုကြီး(ချောက်မဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ အားလုံးကို မင်္ဂလာပါလို့ နှုတ်ခွန်းဆက်သ ဂါရဝပြုအပ်ပါတယ်။ ကျွန်တော် ကတော့ မကွေးတိုင်းဒေသကြီး၊ ချောက်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဘိုကြီး ဖြစ်ပါတယ်။ နိုင်ငံတော်သမ္မတထံမှ ပေးပို့ထားသော ကမ္ဘာ့အကောက်ခွန်အဖွဲ့က ပြန်လည်သုံးသပ်ထားသော အပြည်ပြည် ဆိုင်ရာ ကျိုတိုသဘောတူစာချုပ်(WCO- Revised Kyoto Convention)တွင် မြန်မာနိုင်ငံမှ အဖွဲ့ဝင်နိုင်ငံ အဖြစ် ဝင်ရောက်နိုင်ရေးကိစ္စနဲ့စပ်လျဉ်း၍ ထောက်ခံဆွေးနွေး တင်ပြသွားမှာဖြစ်ပါတယ်။ အမည်အပြည့်အစုံမှာ အကောက်ခွန်လုပ်ထုံးလုပ်နည်းများ ဘက်စုံညီညွတ်ရေးနဲ့ ရှင်းလင်း လွယ်ကူ စေရေးခေါင်တင် ဝင်ဆင်ပြီး International Convention on the Simplification and Harmonization of Customs Procedures (as amended) géolosušil peng miongos? တူညီချက်က ကမ္ဘာ့အကောက်ခွန်အဖွဲ့ရဲ့ ကြိုးပမ်းအားထုတ်မှုဖြင့် ပြန်လည်သုံးသပ်ပြင်ဆင်ထားတဲ့ ကျိုတို သဘောတူညီချက်ဟာ ၂၀၀၆ ခုနှစ်၊ ဖေဖော်ဝါရီလ ၃ ရက်နေ့မှ စတင်အသက်ဝင်ခဲ့ပါတယ်။ ကမ္ဘာ့အကောက်ခွန် အဖွဲ့ရဲ့ ထုတ်ပြန်ချက်အရ သဘောတူညီချက် နိုင်ငံပေါင်း ၁၂၀ က ဝင်ရောက်ပြီးဖြစ်ကြောင်း သိရှိရ ပါတယ်။ ရရှိလာမယ့် အကျိုးကျေးဇူးတွေကတော့ အပြည်ပြည်ဆိုင်ရာ ကုန်သွယ်ရေးစေ့စပ်ညှိနှိုင်းမှုကိစ္စ များတွင် အောင်မြင်စွာဆောင်ရွက်နိုင်ရန် အထောက်အကူဖြစ်စေပါတယ်။ နိုင်ငံခြားတိုက်ရိုက် ရင်းနှီးမြှုပ်နှံမှု (FDI) များလည်း ပိုမိုဝင်ရောက်လာမယ်ဖြစ်ပါတယ်။ ကုန်သွယ်မှု ချောမွေ့လွယ်ကူစေရေးအတွက် ဆောင်ရွက် ရမည့် လုပ်ထုံးလုပ်နည်းများနှင့် အကောက်ခွန်ကြီးကြပ်မှုကို ပိုမိုထိရောက်အောင် ဆောင်ရွက်ရမည့် လုပ်ထုံး လုပ်နည်းများကိုလည်း ဟန်ချက်ညီညီ ပြဋ္ဌာန်းထားကြောင်း တွေ့ရှိရပါတယ်။ အဆိုပါပြဋ္ဌာန်းချက်များကို ကျင့်သုံးခြင်းဖြင့် ကုန်ပစ္စည်းတင်သွင်းတင်ပို့မှုနှင့် ခရီးသွားလာမှုတွေမှာ ် စရိတ်စကများ လျော့ကျ လာစေသည့်အတွက် ကုန်သွယ်မှုပမာဏကြီးထွားလာပြီး နိုင်ငံရဲ့ အခွန်ဘဏ္ဍာကို ပိုမိုရရှိလာမှာ ဖြစ်ပါတယ်။ ပြည်တွင်းနဲ့ နိုင်ငံတကာဈေးကွက်များသို့ ပစ္စည်းရောက်ရှိမှု ပိုမိုမြန်ဆန်လာတဲ့အတွက် ယှဉ်ပြိုင်ရောင်းဝယ် နိုင်စွမ်းလည်း ပိုမိုမြင့်မားလာမှာဖြစ်ပါတယ်။ အဆိုပါပြဋ္ဌာန်းချက်များကို လိုက်နာကျင့်သုံးခြင်းဖြင့် မြန်မာ နိုင်ငံ၏ အကောက်ခွန်လုပ်ထုံးလုပ်နည်းများသည် နိုင်ငံတကာအဆင့်မီ မြင့်မားတိုးတက်လာမည် ဖြစ်ပါတယ်။ ဒါ့အပြင် အာဆီယံရည်မှန်းချက်ပန်းတိုင်ကတော့ အာဆီယံပဋိညာဉ်စာတမ်းအရ နိုင်ငံရေး၊ လုံခြုံရေး အသိုက်အဝန်း၊ စီးပွားရေးအသိုက်အဝန်းနှင့် လူမှုယဉ်ကျေးမှုအသိုက်အဝန်းတို့ တည်ထောင်ရန် ဖြစ်ပါတယ်။ လက်ရှိမှာ နိုင်ငံရေး၊ လုံခြုံရေးအသိုက်အဝန်းဟာ ဒေသအတွင်း အောင်မြင်မှုများစွာရရှိထားပြီး လူမှု ယဉ်ကျေးမှု အသိုက်အဝန်းကလည်း အဆင့်တစ်ဆင့်အထိ ပူးပေါင်းဆောင်ရွက်မှုများ ရှိနေပြီဖြစ်ပါတယ်။ အာဆီယံစီးပွားရေးအသိုက်အဝန်းသည် အောင်မြင်သည့်အဆင့်သို့ မရောက်ရှိသေးပါ။ စီးပွားရေးအသိုက် အဝန်းအောင်မြင်ဖြစ်ထွန်းရန်အတွက် မရှိမဖြစ် အလွန်အရေးပါတဲ့အချက်ကကတော့ ဒေသတွင်းကုန်သွယ်မှု အနှောင့်အယှက်အဟန့်အတားများကို ဖယ်ရှားရန်ဖြစ်ပါတယ်။ ကုန်သွယ်မှု၏ အဓိကအတားအဆီးမှာ မတူညီသော ပြဋ္ဌာန်းချက်များ ဖြစ်ပါတယ်။ ဒီအတားအဆီးတွေကို ကျော်လွှားနိုင်ရန်အတွက် ကွဲပြားသော နိုင်ငံများမှ ဥပဒေများကို တူညီအောင် ပေါင်းစပ်ခြင်းနဲ့ တစ်ပြေးညီအောင် ဆောင်ရွက်ခြင်း စသည့် နည်းလမ်းများကို လိုက်နာကျင့်သုံးရမှာဖြစ်ပါတယ်။ အဓိကအားဖြင့် နိုင်ငံတကာ လက်ခံကျင့်သုံးနေတဲ့ ဥပဒေများက တစ်ပြေးညီဖြစ်စေရန် နည်းလမ်းများကို ကျင့်သုံးရမည်ဖြစ်ပါတယ်။ နည်းလမ်းများမှာ နိုင်ငံအချင်းချင်း အပြန်အလှန်သဘောတူစာချုပ်များ ချုပ်ဆိုခြင်း၊ နိုင်ငံတကာလက်ခံထားသည့် စံပြ ဥပဒေများကို လေးစားအသုံးပြုခြင်းနှင့် နိုင်ငံတကာ Convention တို့တွင် အဖွဲ့ဝင်အဖြစ် ပါဝင်ခြင်းတို့ ဖြစ်ပါတယ်။ ယခု Convention ကလည်း ကူးသန်းရောင်းဝယ်ရေးနှင့် ဆက်နွယ်ပြီး အာဆီယံနိုင်ငံများ ဟာ အဖွဲ့ဝင်နိုင်ငံဖြစ်နေပြီဖြစ်တာကြောင့် အာဆီယံဖွံ့ဖြိုးရေး အသိုက်အဝန်းကို အထောက်အကူ ဖြစ်နိုင် ပါတယ်။ အဖွဲ့ဝင်မဖြစ်သေးတဲ့ နိုင်ငံတွေကတော့ ဘရူနိုင်း၊ မြန်မာနဲ့ စင်ကာပူတို့ ဖြစ်ပါတယ်။ ယခု မြန်မာနိုင်ငံမှာ နိုင်ငံခြားရင်းနှီးမြှုပ်နှံမှုပြုတဲ့ နိုင်ငံများစာရင်းအရ အများဆုံး ၁၀ နိုင်ငံအနက်မှ ၈ နိုင်ငံက ယင်း အဖွဲ့ဝင်နိုင်ငံဖြစ်တာကိုလည်း တွေ့ရပါတယ်။ နိုင်ငံတော်က အလေးထား ဆောင်ရွက်နေတဲ့ ကမ္ဘာ့ဘဏ်၏ စီးပွားရေးလုပ်ငန်းများ လုပ်ကိုင်ရန် လွယ်ကူမှု Ease of Doing Business တိုးတက်ရေးတွင် ပါဝင်တဲ့ အညွှန်းကိန်း ၁၀ ခုအနက် ၁ ခုဖြစ်တဲ့ Trading Across Borders Indicator အညွှန်းကိန်းတွင် အ ကောက်ခွန် အဓိကပါဝင်နေတာဖြစ်ပါတယ်။ မြန်မာနိုင်ငံမှာ အများဆုံးရင်းနှီးမြှုပ်နှံတဲ့ နိုင်ငံကတော့ စင်ကာပူနိုင်ငံ ဖြစ်ပါတယ်။ စင်ကာပူဟာ အရှေ့တောင်အာရှမှာ စီးပွားရေးဖွံ့ဖြိုးမှု အကောင်းဆုံးနိုင်ငံဖြစ်သော်လည်း အဖွဲ့ဝင်နိုင်ငံမဖြစ်သေးတဲ့ အချက်ကတော့ နိုင်ငံတကာသင်္ဘောကြီးများ အဝင်အထွက်နည်းခြင်းကြောင့် လို့ ယူဆပါတယ်။ နိုင်ငံတကာ Convention တွေဟာ ကျွမ်းကျင်သူများက စနစ်တကျလေ့လာပြီး ရေးဆွဲ ထားခြင်းဖြစ်လို့ ဒီ Convention ဟာလည်း ပြည့်စုံကောင်းမွန်တဲ့၊ တရားမျှတတဲ့ Convention ဖြစ်တယ် ဆိုတာ ယုံကြည်ပါတယ်။ ဒါပေမယ့် ကိုယ့်နိုင်ငံနဲ့ ကိုက်ညီဖို့ အလွန်အရေးကြီးပါတယ်။ ကိုယ့်နိုင်ငံမှာ ဒီ Convention တွေနဲ့ ကိုက်ညီတဲ့ ဥပဒေမူဘောင်တွေ ရှိ မရှိ၊ သက်ဝင်ဆောင်ရွက်နိုင်ခြင်း ရှိ မရှိတွေကို အဓိက ထားပြီး လေ့လာဖို့ လိုအပ်ပါတယ်။ ဒီ Convention ရဲ့ Article ၁၂(အပိုဒ် ၁၂) မှာ အထွေထွေ နောက်ဆက်တွဲ General Annex များကို အဖွဲ့ဝင်အားလုံးက လိုက်နာရန်တာဝန်ရှိကြောင်း ဖော်ပြပါတယ်။ ဒီနောက်ဆက်တွဲ မှာ အခန်း ၁၀ ခန်း ရှိပြီး စံသတ်မှတ်ချက် ၁၂၁ ချက် ရှိတာကိုတွေ့ရပါတယ်။ ဒါကြောင့် အနည်းဆုံး ဒီစံနှုန်း တွေကို လိုက်နာနိုင်မှသာ အဖွဲ့ဝင်နိုင်ငံ ဖြစ်သင့် မဖြစ်သင့် ဆုံးဖြတ်သင့်ပါတယ်။ သီးခြားနောက်ဆက်တွဲ တွေမှာ A မှ K အထိ ပါဝင်ပါတယ်။ ဒါကြောင့် ဒီ Convention ဝင်ရေးအတွက် မူသဘောအရ ထောက်ခံပါကြောင်းနဲ့ မိမိနိုင်ငံ၏ ဥပဒေ မူဘောင်၊ လက်ရှိအခြေအနေများနဲ့ ကိုက်ညီစေဖို့ အသေးစိတ် လေ့လာသုံးသပ်ပြီးဖြစ်ပါက ဝင်သင့်ပါကြောင်း အကြံပြုဆွေးနွေးအပ်ပါတယ်။</speech>
<title>အထက်ပါကိစ္စနှင့်စပ်လျဉ်း၍ စီမံကိန်းနှင့် ဘဏ္ဍာရေးဝန်ကြီးဌာနက ပြန်လည်ရှင်းလင်း ဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၁၁)ဖြစ်ပါတယ်။ လွှတ်တော်ကိုယ်စားလှယ်များရဲ့ ဆွေးနွေးချက် နဲ့စပ်လျဉ်းပြီး စီမံကန်းနှင့် ဘဏ္ဍာရေးဝန်ကြီးဌာနက ပြန်လည်ရှင်းလင်း ဆွေးနွေးဖို့ဖြစ်ပါတယ်။</speech>
<speech><agency id="27">ဦးမောင်မောင်ဝင်း(ဒုတိယဝန်ကြီး၊ စီမံကိန်းနှင့် ဘဏ္ဍာရေးဝန်ကြီးဌာန)</agency>လေးစားအပ် ပါသော ပြည်ထောင်စုလွှတ်တော် နာယကကြီး၊ အမျိုးသားလွှတ်တော်ဥက္ကဋ္ဌကြီးနဲ့ လွှတ်တော်ကိုယ်စားလှယ် ကြီးများ၊ ဖိတ်ကြားထားသော ပြည်ထောင်စုအဆင့် အဖွဲ့အစည်းဝင် ပြည်ထောင်စုဝန်ကြီးများ၊ ဧည့်သည် တော်များအားလုံး ကိုယ်စိတ်နှစ်ဖြာ ကျန်းမာချမ်းသာပြီး မင်္ဂလာအပေါင်းနှင့် ပြည့်စုံကြပါစေရန် ဆုမွန် ကောင်းတောင်းရင်း နှုတ်ခွန်းဆက်သအပ်ပါတယ်။ ကျွန်တော်ကတော့ စီမံကိန်းနှင့် ဘဏ္ဍာရေးဝန်ကြီး ဌာနမှ ဒုတိယဝန်ကြီး ဦးမောင်မောင်ဝင်း ဖြစ်ပါတယ်။ နာယကကြီးခင်ဗျာ။ ကမ္ဘာ့အကောက်အခွန်အဖွဲ့ရဲ့ ပြန်လည်သုံးသပ်ထားတဲ့ အပြည်ပြည်ဆိုင်ရာ ကျိုတိုသဘောတူစာချုပ် (WCO-Revised Kyoto Convention) သို့ မြန်မာနိုင်ငံမှ အဖွဲ့ဝင်နိုင်ငံအဖြစ် ဝင်ရောက်နိုင်ရေးကိစ္စနှင့်စပ်လျဉ်းပြီး ၂၀၁၉ ခုနှစ်၊ နိုဝင်ဘာလ ၂၀ ရက်မှာ ကျင်းပပြုလုပ်တဲ့ ဒုတိယအကြိမ် ပြည်ထောင်စုလွှတ်တော် (၁၄) ကြိမ်မြောက်ပုံမှန်အစည်းအဝေး သတ္တမနေ့မှာ စီမံကိန်းနှင့် ဘဏ္ဍာရေး ဝန်ကြီးဌာနမှ လွှတ်တော်သို့ ရှင်းလင်းတင်ပြခဲ့ပါတယ်။ ယနေ့အစည်းအဝေးမှာ လွှတ်တော်ကိုယ်စားလှယ်များ ဖြစ်ကြတဲ့ ဦးမျိုးဇော်အောင်၊ ဦးဆန်းမြင့်နဲ့ ဦးဘိုကြီးတို့က ထောက်ခံဆွေးနွေးခဲ့ကြပါတယ်။ ဆွေးနွေးပေး ကြတဲ့ လွှတ်တော်ကိုယ်စားလှယ်ကြီးများကို ကျေးဇူးတင်ကြောင်း ပြောကြားလိုပါတယ်။ လေးစားအပ်ပါသော နာယကကြီးခင်ဗျာ။ မြန်မာနိုင်ငံအနေနဲ့ ပုံမှန်ကုန်သွယ်ရေးဖြစ်တဲ့ (Normal Trade)၊ နယ်စပ်ကုန်သွယ်ရေး (Border Trade) တို့မှာ နိုင်ငံတကာနဲ့လည်းကောင်း၊ အိမ်နီးချင်းနိုင်ငံများနဲ့ ဆိုင်ရာ သဘောတူစာချုပ် (WCO-Revised Kyoto Convention) မှာ ပါဝင်ဆောင်ရွက်ခြင်းအားဖြင့် နိုင်ငံ တကာ အလေ့အကျင့်ကောင်းများဖြစ်တဲ့ အပြည်ပြည်ဆိုင်ရာ အကောက်ခွန်စံနှုန်းများနှင့်အညီ အကောင် အထည်ဖော် ဆောင်ရွက်နိုင်ခြင်းအတွက် အသိအမှတ်ပြုခံရမှာဖြစ်ပါတယ်။ ကမ္ဘာ့အကောက်ခွန်အဖွဲ့က ထပ်မံ ပြီးတော့ ချမှတ်မယ့် စံနှုန်းများကို ဆုံးဖြတ်ရာမှာလည်းပဲပါဝင်ပြီးတော့ ဆောင်ရွက်နိုင်မှာဖြစ်ပါတယ်။ ကုန်သွယ်မှုလွယ်ကူချောမွေ့စေရေးအတွက်ကို များစွာအထောက်အကူ ဖြစ်စေမှာဖြစ်သလို တရားမဝင် ကုန်သွယ်မှုတွေ လျော့နည်းကျဆင်းအောင် ဆောင်ရွက်ရာမှာလည်းပဲ အထောက်အကူပြုနိုင်မှာ ဖြစ်ပါတယ်။ ကုန်သွယ်မှုညှိနှိုင်းဆောင်ရွက်ရာမှာ အကျိုးအမြတ်များ ရရှိနိုင်စေ မှာလည်းဖြစ်ပါတယ်။ အထက်ပါအကျိုးကျေးဇူးများ ရရှိနိုင်စေမယ့်အပြင် ၎င်းတို့နဲ့ဆက်စပ်ပြီးတော့မှ လူ့စွမ်းအားအရင်း အမြစ်များ ဖွံ့ဖြိုးတိုးတက်အောင် ဆောင်ရွက်နိုင်ခြင်း၊ ကုန်ပစ္စည်းစစ်ဆေးမှု၊ ကုန်ပစ္စည်းထုတ်ယူမှုများ မှာလည်းပဲ ပိုမိုပြီးတော့ မြန်ဆန်ချောမွေ့လာနိုင်ခြင်း၊ ကုန်သွယ်မှုအတားအဆီးများကို ဖယ်ရှားရာမှာ အထောက်အကူပြုနိုင်ခြင်း၊ နိုင်ငံတော်အတွက် အခွန်ဝင်ငွေပိုမိုရရှိနိုင်ခြင်း၊ နိုင်ငံခြားရင်းနှီးမြှုပ်နှံမှုများ တိုးတက်လာစေခြင်း စတဲ့ဆက်စပ်အကျိုးကျေးဇူးများကိုလည်းပဲ ခံစားရမှာဖြစ်ပါတယ်။ ထို့အပြင် ကမ္ဘာ့ အကောက်ခွန်အဖွဲ့ချုပ် (WCO) ရဲ့ Recommendation တွေကို လိုက်နာခြင်းဖြစ်တဲ့အတွက်ကြောင့် နိုင်ငံ တကာက မြန်မာ့အကောက်ခွန်ရဲ့ လုပ်ထုံးလုပ်နည်းများအပေါ်မှာ ပိုမိုယုံကြည်မှုရှိလာမှာဖြစ်ပြီးတော့ လုပ်ငန်း ဆောင်ရွက်မှုများမှာလည်းပဲ နိုင်ငံတကာအဆင့်အတန်းနဲ့အညီ ဆောင်ရွက်နိုင်တယ်ဆိုတဲ့ ဂုဏ်သတင်းကို လည်းပဲ ပိုင်ဆိုင်လာမှာ ဖြစ်ပါတယ်။ လွှတ်တော်ကိုယ်စားလှယ်ကြီး ဦးမျိုးဇော်အောင် ဆွေးနွေးတင်ပြခဲ့တဲ့အတိုင်းပဲ ကျွန်တော်တို့အနေနဲ့ Situational Analysis g. Gap Analysis op:0p ADB $28:02ɔsamsapop: 9078:60v? cao@gos ခဲ့ပါတယ်။ Out Shut များလည်း ပြုလုပ်ပြီးတော့ ဆွေးနွေး သုံးသပ်ခဲ့ပါတယ်။ ကျွန်တော်တို့နိုင်ငံအတွက် သတ်မှတ်ထားတဲ့ အတွင်းမှာ ဆက်လက်ပြီးတော့ အကောင်အထည်ဖော်ဆောင်ရွက်ဖို့ရာအတွက် ကြီးမားတဲ့အခက်အခဲများမရှိနိုင်ကြောင်း တွေ့ရှိရပါတယ်။ ယခုလည်းပဲ တချို့ အချက်တွေဟာ ပြီးနေတဲ့ အချက်တွေဖြစ်ပါတယ်။ ဒါကြောင့်မို့လို့ ကျွန်တော်တို့လိုအပ်တဲ့ လုပ်ငန်းအဖွဲ့တွေဖွဲ့ပြီးတော့ သတ်မှတ်ထားတဲ့ အတွင်းမှာ Timeline များ ဖော်ထုတ်ပြီးတော့ ဆက်လက်ဆောင်ရွက်သွားမှာ ဖြစ်ပါတယ်။ လေးစားအပ်ပါသော နာယကကြီးနဲ့ လွှတ်တော်ကိုယ်စားလှယ်များခင်ဗျာ။ ပြန်လည်သုံးသပ် ထားတဲ့ အပြည်ပြည်ဆိုင်ရာ ကျိုတိုသဘောတူစာချုပ် (WCO- Revised Kyoto Convention) ကို မြန်မာ နိုင်ငံက အဖွဲ့ဝင်နိုင်ငံအဖြစ်နဲ့ ဝင်ရောက်နိုင်ဖို့အတွက် ပြည်ထောင်စုလွှတ်တော်ရဲ့ အတည်ပြုချက် ရရှိပြီးတဲ့ အခါမှာ Instrument of Accession Letter ကို နိုင်ငံခြားရေးဝန်ကြီးဌာန ပြည်ထောင်စုဝန်ကြီး လက်မှတ် ရေးထိုးပြီးတော့ ဘယ်လ်ဂျီယန်နိုင်ငံ မြန်မာသံရုံးကတစ်ဆင့် ကမ္ဘာ့အကောက်ခွန်အဖွဲ့ကို ပေးပို့သွားမှာ ဖြစ်ပါတယ်။ သို့ဖြစ်ပါ၍ ကမ္ဘာ့အကောက်ခွန်အဖွဲ့က ပြန်လည်သုံးသပ်ထားတဲ့ အပြည်ပြည်ဆိုင်ရာ ကျိုတို သဘောတူစာချုပ် (WCO- Revised Kyoto Convention)သို့ မြန်မာနိုင်ငံမှ အဖွဲ့ဝင်နိုင်ငံအဖြစ် ဝင်ရောက် နိုင်ရေးကိစ္စကို ပြည်ထောင်စုလွှတ်တော်က အတည်ပြုပေးပါရန် ပြည်ထောင်စုလွှတ်တော်ဆိုင်ရာနည်းဥပဒေ ၉၁ နည်းဥပဒေခွဲ(က)နဲ့အညီ လေးစားစွာ တင်သွင်းအပ်ပါတယ်ခင်ဗျာ။ အားလုံး ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ယခု လွှတ်တော်ရဲ့ အဆုံးအဖြတ် ရယူပါမယ်။ အထက်ပါကိစ္စနဲ့စပ်လျဉ်းပြီး လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် ကမ္ဘာ့အကောက်ခွန်အဖွဲ့ က ပြန်လည် သုံးသပ်ထားတဲ့ အပြည်ပြည်ဆိုင်ရာကျိုတိုသဘောတူစာချုပ်(WCO Revised Kyoto Convention)တွင် မြန်မာနိုင်ငံမှ အဖွဲ့ဝင်နိုင်ငံအဖြစ် ဝင်ရောက်နိုင်ရေးကိစ္စကို လွှတ်တော်က အတည်ပြုကြောင်း ကြေညာပါတယ်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ အစည်းအဝေးကို ၃၀ မိနစ်ခန့် ခေတ္တ ရပ်နားမှာ ဖြစ်ပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။</speech>
</motion>
</section>
<section value="Bill">
<bill>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များခင်ဗျား။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<title>ဗိုလ်မှူးချုပ်မောင်မောင် တပ်မတော်သားပြည်သူ့လွှတ်တော်ကိုယ်စားလှယ် အပါအဝင် ပြည်ထောင်စု လွှတ်တော်ကိုယ်စားလှယ် ၁၄၄ ဦး ပေးပို့တင်ပြထားသည့် ဖွဲ့စည်းပုံအခြေခံဥပဒေကို ဒုတိယအကြိမ် ပြင်ဆင်သည့် ဥပဒေမူကြမ်းနှင့် စပ်လျဉ်း၍ လေ့လာစိစစ်ရေးပူးပေါင်းကော်မတီ၏အစီရင်ခံစာအပေါ် လွှတ်တော်ကိုယ်စားလှယ်များက ဆက်လက်ဆွေးနွေးခြင်း</title>
<speech type="speaker">အစီအစဉ်(၁၂)ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဗိုလ်မှူးချုပ် မောင်မောင် တပ်မတော်သား ပြည်သူ့လွှတ်တော်ကိုယ်စားလှယ် အပါအဝင် ပြည်ထောင်စုလွှတ်တော် ကိုယ်စားလှယ် ၁၄၄ ဦး ပေးပို့တင်ပြထားတဲ့ ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သည့် ဥပဒေမူကြမ်းနဲ့စပ်လျဉ်းပြီး ကျန်ရှိတဲ့လွှတ်တော်ကိုယ်စားလှယ်များရဲ့ ဆွေးနွေးခြင်းအစီအစဉ်ကို ဆက်လက် ဆောင်ရွက်မှာ ဖြစ်ပါတယ်။</speech>
<speech type="speaker">ဗိုလ်မှူးသောင်းထိုက်စိုး တပ်မတော်သား ပြည်သူ့လွှတ်တော်ကိုယ်စားလှယ် စတင်ဆွေးနွေးဖို့ဖြစ်ပါတယ်။</speech>
<speech><mp id="000">ဗိုလ်မှူးသောင်းထိုက်စိုး(တပ်မတော်သားပြည်သူ့လွှတ်တော်ကိုယ်စားလှယ်)</mp>အားလုံး မင်္ဂလာပါခင်ဗျာ။ ကျွန်တော်ကတော့ ဗိုလ်မှူးသောင်းထိုက်စိုးဖြစ်ပါတယ်။ ကျွန်တော့အနေနဲ့ ဖွဲ့စည်းပုံ အခြေခံဥပဒေကို ဒုတိယအကြိမ်ပြင်ဆင်သည့် ဥပဒေမူကြမ်းနှင့်စပ်လျဉ်းပြီး ဥပဒေမူကြမ်း လေ့လာစိစစ်ရေး ပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာကို ကန့်ကွက်ဆွေးနွေး သွားမှာ ဖြစ်ပါတယ်။ Power Point သုံးစွဲခွင့်ပြုပါ။ လေးစားအပ်ပါသော နာယကကြီးခင်ဗျာ။ ဖွဲ့စည်းပုံအခြေခံဥပဒေပြင်ဆင်ရေးကို ပြဋ္ဌာန်းချက်များနဲ့ အညီ လွှတ်တော်ကိုယ်စားလှယ် ၂၀ ရာခိုင်နှုန်းက လက်မှတ်ရေးထိုးပြီး ဒုတိယအကြိမ်ပြင်ဆင်သည့် ဥပဒေ မူကြမ်း (၃)ရပ်ကို တင်သွင်းခဲ့ပြီးဖြစ်ပါတယ်။ ခေတ်စနစ်နဲ့ ကိုက်ညီတဲ့ ဥပဒေ၊ နည်းဥပဒေ၊ လုပ်ထုံးလုပ်နည်း များနဲ့အညီ ဆွေးနွေးဆုံးဖြတ်ရမယ့် ပြင်ဆင်ချက်များ၊ ဖြည့်စွက်ချက်များဖြစ်နေတာကို အတွေးအခေါ် ရှိသူတိုင်း၊ အမြင်ပြည့်စုံသူတိုင်း သိရှိကြပြီးဖြစ်ပါလိမ့်မယ်။ နိုင်ငံရဲ့ လုံခြုံရေး၊ အမျိုးသားရင်ကြားစေ့ရေး၊ တိုင်းရင်းသားစည်းလုံးညီညွတ်ရေးနဲ့ နိုင်ငံဖွံ့ဖြိုးတိုးတက်ရေးတို့ကို အကောင်အထည်ဖော်နိုင်ဖို့ မရှိမဖြစ် လိုအပ်တဲ့ ဥပဒေမူကြမ်းများဖြစ်ကြောင်း တွေ့ရမှာဖြစ်ပါတယ်။ ယခင်တင်သွင်းခဲ့သော ဥပဒေမူကြမ်း (၂)ရပ်နဲ့ ယခုတင်သွင်းထားတဲ့ ဥပဒေမူကြမ်းတွေဟာ ဥပဒေ မူကြမ်း လေ့လာစိစစ်ရေးပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက်အရ ဆက်လက် ဆွေးနွေးဖို့ နှောင့်နှေးကြန့်ကြာမှုတွေ ဖြစ်စေခဲ့ပါတယ်။ အမြန်လမ်းပေါ်မှာ ဥပဒေနဲ့အညီ သတ်မှတ်မိုင်နှုန်းနဲ့ မောင်းနှင်နေတဲ့ကားတစ်စီးကို စည်းကမ်းမဲ့ ဖြတ်ကူးသွားလာနေတဲ့ ဆိုင်ကယ်နဲ့ လူတစ်စုကြောင့် အန္တရာယ်တစ်စုံတစ်ရာ မဖြစ်စေရေး ရုတ်ချည်းရပ်တန့်ရသလို၊ ပြေးနေတဲ့မြင်း ဇက်ကြိုး အဆွဲခံရပြီး ပတတ်ရပ်သလို ရပ်တန့်ရနေခြင်းမျိုး ဖြစ်နေပါတယ်။ ဘာကြောင့်လဲ၊ ဘာအတွက်လဲ မေးစရာ ရှိလာပါတယ်။ ဆန်းစစ်ကြည့်တော့ ဖွဲ့စည်းပုံအခြေခံဥပဒေပြင်ဆင်ရေး လုပ်ငန်းစဉ်ကို ဖွဲ့စည်းပုံအခြေခံဥပဒေပါ ပြဋ္ဌာန်းချက်လမ်းကြောင်းအတိုင်းမဟုတ်ဘဲ ဆုံးဖြတ်ရွေးချယ်လိုက်တဲ့ လမ်းကြောင်းအသစ်တစ်ခုနဲ့ ၄၅ ဦးပါ ပူးပေါင်းကော်မတီတစ်ရပ်ကို ကန့်ကွက်မှုများကြားက မဲအသာစီးရယူပြီး လုပ်ငန်းစဉ်များအတွင်း တစ်ပါတည်းပေါင်းထည့်ခဲ့လို့ ပေါ်ပေါက်ခဲ့ခြင်းဖြစ်ပါတယ်။ လုပ်ငန်းစဉ်အပေါ် အားမရတာ၊ အယုံအကြည် မရှိတာကြောင့် ကိုယ်စားလှယ် ၃ ဦး နုတ်ထွက်ခဲ့ပြီး ဖြစ်ပါတယ်။ ဖွဲ့စည်းစဉ်ကနေ ယနေ့အထိ အစည်း အဝေး အကြိမ်ပေါင်းများစွာ ဆောင်ရွက်ခဲ့ပြီး ပြီးစီးမယ့်မှန်းဆဖို့ခက်ခဲကြောင်းလည်း သိရ ပါတယ်။ နာယကကြီးခင်ဗျား။ ဒါတွေကို ရှုမြင်သုံးသပ်ပြီး ဖောက်ပြီးသားလမ်းက သွားပါသွားပါလို့ အစီရင် ခံစာတိုင်းမှာ အကြိမ်ကြိမ်တိုက်တွန်း ဆွေးနွေးခဲ့ပါတယ်။ လမ်းလည်းပြ၊ အတူလည်းဆွဲခေါ်နေတာကို ငါ့လမ်းပဲငါသွားမယ်လို့ မျက်စိမှိတ် ဇွတ်ဆုံးဖြတ်ရင်၊ ဆုံးဖြတ်ချက်ကိုမပြင်ရင် ဘယ်သူတွေနစ်နာမလဲ ဆိုတာ စဉ်းစားတွေးခေါ်သူတိုင်း သိရှိနားလည်မယ်လို့ ယုံကြည်ပါတယ်။ ယခုလို ဒီမိုကရေစီလျှောက်လှမ်း ရာမှာ ဖွဲ့စည်းပုံအခြေခံဥပဒေ(၂၀၀၈ ခုနှစ်)ဟာ အနှောင့်အယှက် အဟန့်အတားဖြစ်နေတယ်ဆိုရင် ဘယ်အချက်တွေက အနှောင့်အယှက် အဟန့်အတားဖြစ်နေတာလဲ အရင်ဆုံးဖြေရှင်းလိုက်ရင် အဖြေပေါ် မှာပါ။ မလိုအပ်ဘဲ တစ်အုပ်လုံးအဖြေရှာနေရင်တော့ ဟန်ပြပဲဖြစ်မှာပါလို့ ဆွေးနွေးလိုပါတယ်။ ပွင့်ပွင့်လင်းလင်းပြောရရင် အစပိုင်းမှာ ဖွဲ့စည်းပုံအခြေခံဥပဒေပြင်ဆင်ရေးကို တပ်မတော်က ကန့်လန့်တိုက်နေတယ်လို့ ပြောတယ်။ တပ်မတော်ကပြင်မယ်ဆိုတော့လည်း နေ့ရွှေ့ညရွှေ့ဖြစ်နေတယ်။ ပွင့်လင်းမြင်သာမှုရှိမယ်ဆိုရင် တချို့ပါတီအဖွဲ့ အစည်းတွေ ပြင်ဆင်တာကို ရဲရဲတင်းတင်းလုပ်၊ ပါတီ အဖွဲ့အစည်းအလိုက် အရေးကြီးဆုံးဖြတ်ချက်တွေ ရွေးချယ်တင်ပြရင် မြန်မြန်ပြီးစီးမှာ မဟုတ်ဘူးလား။ ၂၀ ရာခိုင်နှုန်း လက်မှတ်ရေးထိုးပြီး ယခုလိုတင်သွင်းတဲ့ ဥပဒေမူကြမ်းတွေကိုလည်း အပိုင်းလိုက်ခွဲတင်၊ တိုင်းရင်းသားတွေ ပြင်ဆင်လိုတဲ့အချက်တွေကိုလည်း ညှိနှိုင်းပြင်ဆင်၊ ဒါမှ All Inclusive ဖြစ်မှာပါ။ ကော်မတီက ဦးစီးပြီးလုပ်နေတဲ့ ပြင်ဆင်လိုသောအချက်တွေက ဘာပြင်ချင်မှန်းမသိ လျှို့ဝှက်နေရအောင် ပွင့်လင်းမြင်သာမှုမရှိတာကိုလည်း များစွာအံ့ဩမိပါတယ်။ နာယကကြီးခင်ဗျာ။ အမှန်တကယ် ပြင်ချင်တယ်ဆိုရင် ပြင်လို့ရပါတယ်။ လမ်းအသစ်ထွင်စရာ မလိုဘဲ အခန်း(၁၂)ပါ ပြင်ဆင်ရေးအတိုင်း ဂုဏ်သိက္ခာရှိစွာ လျှောက်လှမ်းရမယ့် လမ်းကြောင်းဖြစ်ကြောင်း ထောက်ပြဆွေးနွေးလိုပါတယ်။ လမ်းသစ်ဖောက်ဖို့ လေ့လာဆန်းစစ်ခြင်းအပိုင်းမှ မပြီးသေးဘဲ သွားဖို့ နေနေသာသာ ဘယ်းပြုလို့ ရနိုင်မှန်းတောင် မသိပါဘူး။ မကောင်းတာကိုဖယ်၊ လိုတာကိုဖြည့်၊ ကောင်းတာကို မူရင်းအတိုင်းထားကြဖို့ ရဲရဲဝံ့ဝံ့၊ ညီညီညာညာ ဥပဒေပြဋ္ဌာန်းချက်များနဲ့အညီသာ ဆောင်ရွက် ကြဖို့ တိုက်တွန်းလိုပါတယ်။ န် ရောဂါမပျောက်ဘဲ အန္တရာယ်ရှိလာမှာ ဖြစ်သလို ခုတ်ရာတခြား ရှရာတလွဲဖြစ် နေမှာမလွဲပါဘူး။ ဖွဲ့စည်းပုံအခြေခံဥပဒေကို ပြင်ဆင်ရန်အချက်များရှိသလို ကိုယ်စားလှယ် ၂၀ ရာခိုင်နှုန်းကျော်ပါလျက် ပြဋ္ဌာန်းချက်အတိုင်း မဆောင်ရွက်တဲ့ သဘောဖြစ်ကြောင်း ထောက်ပြဆွေးနွေး လိုပါတယ်။ ပြင်ဆင်ရန်တင်ပြထားတဲ့ ဥပဒေမူကြမ်းများဟာ ခေတ်စနစ်နဲ့ကိုက်ညီအောင် တင်ပြထားတဲ့အပြင် တိုင်းရင်းသားပြည်သူလူထုတွေရဲ့ လိုအပ်ချက်တွေကို ဖော်ဆောင်ပေးရာလည်း ရောက်ပါတယ်။ ဒါကို အစီရင်ခံစာမှာပါတဲ့အတိုင်း အရေးကြီးအဆိုပြုပြီး များရာဆန္ဒမဲနဲ့ ရယူဖွဲ့စည်းထားတဲ့ ၄၅ ဦးကော်မတီရဲ့ လုပ်ငန်းစဉ်နဲ့အတူ တစ်ပြိုင်တည်းဆွေးနွေးမယ်ဆိုရင် မပြီးသေးတဲ့ပန်းချီကားတစ်ချပ်လို ခပ်ဝါးဝါးဖြစ်နေ မယ်ဆိုတာ ကိုယ်စားလှယ်အားလုံး သတိချပ်ဖို့လိုပါတယ်။ ဒီလိုဆောင်ရွက်တာကို သုံးသပ်ကြည့်ရင် ထမင်းခူးခပ်ပေးထားပြီး အသင့်စားလို့ရနေတာကို လက်မခံဘဲ အခုမှစပါး စစိုက်နေလို့ စောင့်ပြီးမှစားရမယ့် အခြေအနေမျိုး ဖြစ်နေတယ်ဆိုတာ ဝေဖန်ပိုင်းခြား ဆင်ခြင်သုံးသပ်ကြည့်ရင် သိနိုင်ပါတယ်။ တွေရဲ့ အခွင့်အရေးနဲ့ လွှတ်တော်ကိုယ်စားလှယ်တွေရဲ့ အခွင့်အရေးကို ကန့်သတ်ချုပ်ချယ်ပြီး ငါတကောကောဖို့ ်တော့ပါဘူး။ ပူးပေါင်းကော်မတီရဲ့ အစီရင်ခံစာတွေကို သုံးသပ်ကြည့်ရင် ဖွဲ့စည်းပုံအခြေခံ ဥပဒေပုဒ်မ တစ်ခုချင်းစီကို ဘယ်လိုမူဝါဒ၊ ဘယ်လို Time Plan တွေနဲ့ ဆွေးနွေးကြတယ်ဆိုတာ ပြည်ထောင်စု လွှတ်တော်ကို ဂဃနဏ တင်ပြထားတာ မတွေ့ရပါဘူး။ ယခင် ၄၅ ဦးကော်မတီထဲ ထည့်ဆွေးနွေးမယ်။ အခုတော့ တစ်ပြိုင်တည်း သီးခြားစီဆွေးနွေးမယ်။ နောက်ထပ် ဘာအစီအစဉ်တွေ ထပ်လာဦးမလဲဆိုတာ တွေးစရာဖြစ်လာပါတယ်။ ဘာတွေဆက်လုပ်ကြမှာလဲ။ နာယကကြီးခင်ဗျာ။ ဒါကြောင့် နိုင်ငံရဲ့ အမျိုးသားအကျိုးစီးပွားကိုရှေးရှုပြီး မိမိတို့လျှောက်လှမ်းမယ့် နိုင်ငံရေးလမ်းကြောင်းမှာ ခေတ်စနစ်နဲ့ကိုက်ညီတဲ့ ပြင်ဆင်ခြင်း၊ ဖြည့်စွက်ခြင်းတွေကို ဥပဒေ၊ လုပ်ထုံး လုပ်နည်းများနဲ့အညီသာ လုပ်ဆောင်ရမှာဖြစ်လို့ အစီရင်ခံစာကို ကန့်ကွက်ပါကြောင်းနှင့် ပြင်ဆင်ချက် ဥပဒေမူကြမ်းအား ပြည်ထောင်စုလွှတ်တော်တွင် ဆက်လက်ဆွေးနွေးသင့်ပါကြောင်း ဆွေးနွေးရင်း နိဂုံးချုပ် လိုက်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဆက်လက်ပြီး ဦးစိုးသိန်း ကယားပြည်နယ် မဲဆန္ဒနယ်အမှတ်(၉) ဆွေးနွေးဖို့ဖြစ်ပါတယ်။</speech>
<speech><mp id="891">ဦးစိုးသိန်း(မဲဆန္ဒနယ်အမှတ်-၉၊ ကယားပြည်နယ်)</mp>လေးစားအပ်ပါသော နာယကကြီးနှင့် အမျိုးသားလွှတ်တော် ဥက္ကဋ္ဌကြီး၊ ပြည်ထောင်စုလွှတ်တော် ကိုယ်စားလှယ်များအားလုံး မင်္ဂလာပါ။ ကျွန်တော် ကတော့ ကယားပြည်နယ် အမျိုးသားလွှတ်တော်ကိုယ်စားလှယ် ဦးစိုးသိန်း ဖြစ်ပါတယ်။ လေးစားအပ်ပါသော နာယကကြီးခင်ဗျာ။ ဒီ Issue ကို ဆွေးနွေးခဲ့တာလည်း အကြိမ်မနည်းတော့ ပါဘူး။ တိုတိုနဲ့လိုရင်း တင်ပြပါမယ်။ နာယကကြီးခင်ဗျာ။ လွှတ်တော်ကိုယ်စားလှယ်များရဲ့ အဓိပ္ပာယ်ဖွင့်ဆိုချက်ရယ်၊ လွှတ်တော်ဆိုင်ရာ နည်းဥပဒေပုဒ်မ ၉ """"တာဝန်များ""""၊ ပုဒ်မ ၁၀ """"လုပ်ပိုင်ခွင့်များ""""၊ ပုဒ်မ ၁၁ """"ကျင့်ဝတ်နှင့် စည်းကမ်းများ"""" ပုဒ်မ ၁၂ """"ရပိုင်ခွင့်နှင့် အခွင့်အရေးများ"""" ကို ကျွန်တော်တို့အားလုံး လိုက်နာဖို့လိုအပ်ပါမယ်။ နာယကကြီးခင်ဗျာ။ ထို့အတူ နည်းဥပဒေပုဒ်မ ၅(ဂ)၊ ၉(က) အရ ကတိသစ္စာပြုချက်နဲ့အညီလည်း လိုက်နာဖို့လိုမယ်လို့ ကျွန်တော်မြင်ပါတယ်။ နာယကကြီးခင်ဗျာ။ ဒီတော့ တည်ဆဲဥပဒေများ၊ အထူးသဖြင့် ဖွဲ့စည်းပုံအခြေခံဥပဒေကို လိုက်နာ ကြရမှာက ကျွန်တော်တို့အားလုံးရဲ့ Novel Duty ဖြစ်တယ်လို့ ခံယူပါတယ်။ လေးစားအပ်ပါသော နာယကကြီးခင်ဗျာ။ ပြင်ဆင်လိုတဲ့ပုဒ်မကိုကြည့်ရင် ၃,၇၆၅ အပေါင်း အခု ထပ်ထပ်တိုးနေတာပေါ့။ ဆိုရင် ကိုယ်စားလှယ်များစွာက ၆ မိနစ်စီနဲ့ ဆွေးနွေးဖို့ ခက်ခဲလိမ့်မယ်လို့ ကျွန်တော် တင်ပြလိုပါတယ်။ ဒီတော့ ပြင်ရင်တော့ လွယ်တာကစပြင်ရအောင် ဆိုတဲ့မူကိုလည်း ကျွန်တော် စဉ်းစားမိ ပါတယ်။ လေးစားအပ်ပါသော နာယကကြီးခင်ဗျာ။ ဒါကြောင့် ၂၀၀၈ ဖွဲ့စည်းပုံအခြေခံဥပဒေပါ အခန်း(၁၂) အတိုင်း ဆောင်ရွက်ပေးပါရန် အလေးအနက် တောင်းဆိုတင်ပြအပ်ပါတယ်။ ကျေးဇူးတင်ပါတယ်။</speech>
<speech type="speaker">ဗိုလ်မှူးကြီးမောင်ဆန်း တပ်မတော်သား ပြည်သူ့လွှတ်တော်ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဗိုလ်မှူးကြီးမောင်ဆန်း(တပ်မတော်သားပြည်သူ့လွှတ်တော်ကိုယ်စားလှယ်)</mp>အားလုံးမင်္ဂလာပါ ခင်ဗျား။ ကျွန်တော်ကတော့ ဗိုလ်မှူးကြီးမောင်ဆန်း ဖြစ်ပါတယ်။ ဗိုလ်မှူးချုပ်မောင်မောင် အပါအဝင် လွှတ်တော်ကိုယ်စားလှယ် ၁၄၄ ဦးက ဖွဲ့စည်းပုံအခြေခံဥပဒေနှင့် ပြည်ထောင်စုလွှတ်တော်ဆိုင်ရာ နည်းဥပဒေများအရ တင်ပြလာတဲ့ ဖွဲ့စည်းပုံအခြေခံဥပဒေကို လွှတ်တော်သို့ အသိပေးတင်ပြခဲ့မှုအပေါ် ဥပဒေကြမ်းအား လေ့လာစိစစ်ရေးပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာအပေါ် ဆွေးနွေးသွားမှာဖြစ်ပါတယ်။ Power Point သုံးစွဲခွင့်ပြုပါ။ နာယကကြီးခင်ဗျား။ ဗိုလ်မှူးချုပ်မောင်မောင်အပါအဝင် လွှတ်တော်ကိုယ်စားလှယ် ၁၄၄ ဦးက ဖွဲ့စည်းပုံအခြေခံဥပဒေနှင့်အညီ တင်ပြလာတဲ့ဥပဒေကြမ်းကို ဥပဒေကြမ်းလေ့လာစိစစ်ရေးပူးပေါင်း ကော်မတီက ဥပဒေကြမ်းဟာ ဖွဲ့စည်းပုံအခြေခံဥပဒေ(၂၀၀၈ ခုနှစ်) တစ်ခုလုံးအပေါ်မှာ ပြင်ဆင်ခြင်းမဟုတ်ဘဲ ပြဋ္ဌာန်းချက် တချို့ကိုသာ ပြင်ဆင်ခြင်းဖြစ်လို့ ဖွဲ့စည်းပုံအခြေခံဥပဒေပြင်ဆင်ရေး ၄၅ ဦးကော်မတီရဲ့ အစီရင်ခံစာနှင့် အတူ တစ်ပြိုင်တည်း တင်သွင်းမယ်ဆိုတာကို လုံးဝ လုံးဝ ကန့်ကွက်ပါတယ်။ ဖွဲ့စည်းပုံအခြေခံဥပဒေ ပုဒ်မ ၄၃၃ အရ ဥပဒေပြဋ္ဌာန်းချက်တစ်ရပ်ရပ်ကို ပြင်ဆင်ရန်လိုအပ်ပါက ပြင်ဆင်နိုင်တယ်လို့ ပြဋ္ဌာန်း ထားပါတယ်။ ဖွဲ့စည်းပုံအခြေခံဥပဒေတစ်ရပ်လုံးကို ပြင်ဆင်ရမယ်လို့ မပါရှိပါဘူး။ ဖွဲ့စည်းပုံအခြေခံဥပဒေ နဲ့အညီ တင်ပြလာတဲ့ဥပဒေကြမ်းကို ဖွဲ့စည်းပုံအခြေခံဥပဒေ ပုဒ်မ ၄၃၅ ပါ ပြဋ္ဌာန်းချက်များအတိုင်းသာ ပြင်ဆင်ရမယ်ဆိုတာ ဥပဒေပညာရှင်မဟုတ်တဲ့သူတွေတောင်သိပါတယ်။ ဒါဆိုနာယကလို ဥပဒေပညာရှင် ကြီးက ပိုမိုပြီးတော့သိလိမ့်မယ်လို့ ကျွန်တော်ယုံကြည်ပါတယ်။ ယခုတိုင်းဒေသကြီးနဲ့ ပြည်နယ်ဝန်ကြီးချုပ်များအတွက် အသစ်ထပ်မံဖြည့်စွက်မယ့် ဥပဒေကြမ်း ကတော့ ဖွဲ့စည်းပုံအခြေခံဥပဒေ (၂၀၀၈ ခုနှစ်) ပုဒ်မ ၂၆၁ ပုဒ်မခွဲ(က)၏ ပုဒ်မခွဲငယ်(၅) အဖြစ် Power Point မှာ ဖော်ပြထားတဲ့အတိုင်း ဖြည့်စွက်သွားမှာ ဖြစ်ပါတယ်။ နာယကကြီးခင်ဗျား။ ယခုဖြည့်စွက်တဲ့ ဥပဒေကြမ်းဟာ တိုင်းဒေသကြီးနှင့် ပြည်နယ်များ၏ ကံကြမ္မာကို ဖန်တီးနိုင်တဲ့ ဖွံ့ဖြိုးတိုးတက်ရေး၊ အုပ်ချုပ်ရေးနှင့် လုံခြုံရေးကိစ္စရပ် အဝဝတို့ကို အနီးကပ် အရေးကြီးဆုံး တာဝန်ထမ်းဆောင်မည့် ပုဂ္ဂိုလ်များကို သေချာစွာ စိစစ်ရွေးချယ်နိုင်ရန်အတွက် လိုအပ်တဲ့ အရည်အချင်း သတ်မှတ်ချက်များကို ပြည့်စုံတိကျစေရန် ဖြည့်စွက်ရခြင်းပဲ ဖြစ်ပါတယ်။ တိုင်းဒေသကြီးနှင့် ပြည်နယ် ဝန်ကြီးချုပ်တို့ဟာ အရည်အချင်း၊ အရည်အသွေး ပြည့်ဝရုံသာမက နိုင်ငံတော်နှင့် နိုင်ငံသားတို့အပေါ် သစ္စာစောင့်သိရန်လည်း အထူးလိုအပ်ပါတယ်။ ပြည်သူများကလည်း ၎င်းတို့၏ ဝန်ကြီးချုပ်ကို လုံးဝဥဿုံ အနာဂတ်ကိုပုံ၍ ယုံကြည်အားထားနိုင်ရေးအတွက် ပြည်ပနိုင်ငံများရဲ့ ဩဇာခံ၊ လက်အောက်ခံများ မဖြစ်ရန် အထူးလိုအပ်ပါတယ်။ ဒါ့အပြင် ဝန်ကြီးချုပ်သာမက ဝန်ကြီးချုပ်ရဲ့ မိသားစုဝင်များပါ နိုင်ငံတော် နှင့်နိုင်ငံသားတို့အပေါ် သစ္စာစောင့်သိရမည့်သူများဖြစ်ဖို့ စိစစ်ကြပ်မတ်ရန် အထူးလိုအပ်မှာဖြစ်ပါတယ်။ လက်ရှိအစိုးရအဖွဲ့မှာ နိုင်ငံတကာမှပုဂ္ဂိုလ်များကို အကြံပေးအဖြစ် ခန့်အပ်ထားမှုတွေဟာ နိုင်ငံ တော်ရဲ့ အချုပ်အခြာအာဏာ၊ နိုင်ငံတော်ရဲ့ လျှို့ဝှက်ချက်၊ နိုင်ငံတော်ရဲ့ လုံခြုံရေးနှင့် လုံခြုံရေးဆိုင်ရာ သတင်းကျိုးပေါက်မှုများ မရှိစေရေးအတွက် အထူးအလေးထားရန် လိုအပ်ပါတယ်။ ဒါ့အပြင် တချို့သော ပြည်ပအဖွဲ့အစည်းများက ၎င်းတို့ကိုယ်ကျိုးစီးပွားအတွက် ရည်ရွယ်ချက်ရှိရှိဖြင့် စိမ့်ဝင်သူလျှိုများကို အတတ်ပညာရှင်များ၊ နည်းပညာရှင်များအဖြစ် နိုင်ငံအတွင်းဝင်ရောက်စေကာ အရေးကြီးအချက်အလက် များကိုရယူစေပြီး မြန်မာ့နိုင်ငံရေးမှာ ဝင်ရောက်စွက်ဖက် လွှမ်းမိုးချုပ်ကိုင်နိုင်ရေး ကြိုးစားလာခဲ့ကြတာ အားလုံးအသိပဲဖြစ်ပါတယ်။ ဒါ့အပြင် မြန်မာနိုင်ငံမှာ နိုင်ငံခြားသားကိုမှ အထင်ကြီးသူများ၊ အားကိုး အားထားပြုသူများကို မြင်တွေ့နေရတဲ့အပြင် အမျိုးဂုဏ်၊ ဇာတိဂုဏ်ကို ထိန်းသိမ်းလိုတဲ့ အမျိုးသားရေး စိတ်ဓာတ်နည်းပါးလာမှုက အနာဂတ်မျိုးဆက်သစ်များနဲ့ နိုင်ငံတော်ကြီးအတွက် ရင်လေးဖွယ်ရာ ဖြစ်ပါတယ်။ ဒီအတွက်ကြောင့် ယခု ဗိုလ်မှူးချုပ်မောင်မောင် တင်ပြလာတဲ့ဥပဒေကြမ်းကို ပြည်ထောင်စုလွှတ်တော်က ဖွဲ့စည်းပုံအခြေခံဥပဒေနှင့်အညီ ဆွေးနွေးဆုံးဖြတ် အတည်ပြုပေးရန် လိုအပ်ပါတယ်။ နာယကကြီးခင်ဗျာ။ ကျွန်တော်တို့ ပြည်တွင်းရေးကို နိုင်ငံခြားမှဝင်ရောက်စွက်ဖက်ခြင်း မပြုနိုင်ရေး အတွက် ၁၉၄ရ ခုနှစ်၊ ဖွဲ့စည်းအုပ်ချုပ်ပုံအခြေခံဥပဒေ ပုဒ်မ ၇၄ မှာ လွှတ်တော်အမတ်များအတွက် Power Point မှာဖော်ပြထားတဲ့အတိုင်း ပြဋ္ဌာန်းထားရှိခဲ့ပါတယ်။ ဒီဥပဒေဟာ မိမိတို့နိုင်ငံအတွက် လွတ်လပ်ရေးရရှိချိန်မှာကျင့်သုံးမယ့် ပါလီမန်ဒီမိုကရေစီစနစ်အတွက်ရည်ရွယ်ပြီး ဗိုလ်ချုပ်အောင်ဆန်း ကိုယ်တိုင် ရေးဆွဲကျင့်သုံးခဲ့တဲ့ အခြေခံဥပဒေဖြစ်ပါတယ်။ ၁၉၄ရ ခုနှစ်၊ ဖွဲ့စည်းအုပ်ချုပ်ပုံအခြေခံဥပဒေမှာ လွှတ်တော်အမတ်များကို နိုင်ငံခြားအစိုးရရဲ့ ကျေးဇူးသစ္စာစောင့်သိသူ၊ နိုင်ငံခြားအစိုးရရဲ့ လက်အောက်ခံဖြစ်သူ၊ နိုင်ငံခြားသားမဖြစ်စေရဟု စသဖြင့် ကန့်သတ်မှုတွေကိုအခြေတည်ပြီး ဖွဲ့စည်းပုံအခြေခံဥပဒေ(၂၀၀၈ ခုနှစ်) ပုဒ်မ ၅၉(စ)ကို ရေးဆွဲအတည် ပြုခဲ့တာဖြစ်ပါတယ်။ ယခုတိုင်းဒေသကြီးနှင့် ပြည်နယ်ဝန်ကြီးချုပ်များကိုလည်း နိုင်ငံတော်နှင့် နိုင်ငံသားများ အပေါ် သစ္စာစောင့်သိရိုသေပြီး နိုင်ငံခြားဆက်စပ်မှု၊ နိုင်ငံခြားလွှမ်မိုးမှုများ မရှိစေရေးအတွက် ၎င်းတို့၏ အရည်အချင်း ကန့်သတ်ချက်များအား ဖွဲ့စည်းပုံအခြေခံဥပဒေ(၂၀၀၈ ခုနှစ်)တွင် ထပ်မံဖြည့်စွက်ရခြင်း ဖြစ်ပါတယ်။ သို့မှသာ ဖွဲ့စည်းပုံအခြေခံဥပဒေဟာ နိုင်ငံတော်တာဝန်ကို ထမ်းဆောင်ကြမယ့် အဆင့်မြင့်ဆုံး ပုဂ္ဂိုလ်များရဲ့ အရည်အချင်း၊ ကန့်သတ်ချက်များဟာ ရှေ့နောက်လိုက်လျောညီထွေ ဖြစ်မှာဖြစ်ပါတယ်။ နိဂုံးချုပ်အနေဖြင့် ဗိုလ်မှူးချုပ်မောင်မောင်အပါအဝင် လွှတ်တော်ကိုယ်စားလှယ် ၁၄၄ ဦးက လက်မှတ်ရေးထိုးတင်ပြခဲ့တဲ့ ဒုတိယအကြိမ်ပြင်ဆင်သည့် ဥပဒေမူကြမ်းကို ဖွဲ့စည်းပုံအခြေခံဥပဒေ အခန်း(၁၂)ပါ ပြဋ္ဌာန်းချက်များနှင့်အညီ ဆက်လက်ဆွေးနွေး အတည်ပြုသင့်ကြောင်း အလေးထားတိုက်တွန်း ဆွေးနွေးအပ်ပါသည်။ အားလုံးကို ကျေးဇူးတင်ပါတယ်။</speech>
<speech type="speaker">ဦးအောင်မျိုးလတ် မန္တလေးတိုင်းဒေသကြီး မဲဆန္ဒနယ်အမှတ်(၅) ဆွေးနွေးဖို့ဖြစ်ပါတယ်။</speech>
<speech><mp id="923">ဦးအောင်မျိုးလတ်(မဲဆန္ဒနယ်အမှတ်-၅၊ မန္တလေးတိုင်းဒေသကြီး)</mp>လေးစားရပါသော ပြည်ထောင်စုလွှတ်တော် နာယကကြီး ပြည်ထောင်စုအဆင့် အဖွဲ့အည်းဝင်များ ပြည်ထောင်စုလွှတ်တော် ကိုယ်စားလှယ်များအားလုံး မင်္ဂလာပါ။ ကျွန်တော်က မန္တလေးတိုင်းဒေသကြီး မဲဆန္ဒနယ်အမှတ်(၅) မှ အမျိုးသားလွှတ်တော်ကိုယ်စားလှယ် ဦးအောင်မျိုးလတ် ဖြစ်ပါတယ်။ ကျွန်တော့အနေနဲ့ ပြည်ထောင်စု သမ္မတမြန်မာနိုင်ငံတော် ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သည့် ဥပဒေမူကြမ်းနှင့် စပ်လျဉ်း၍ ဖွဲ့စည်းပုံအခြေခံဥပဒေ ဒုတိယအကြိမ်ပြင်ဆင်သည့် ဥပဒေမူကြမ်း လေ့လာစိစစ်ရေးပူးပေါင်း ကော်မတီ(၆၉/၂၀၁၉)၏ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာကို ထောက်ခံအကြံပြု ဆွေးနွေးသွားမှာ ဖြစ်ပါတယ်။ လေးစားရပါသော နာယကကြီးခင်ဗျာ။ ကျွန်တော်တို့ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ ၂၀၀၈ ပြင်ဆင်ခြင်းကို ပထမအကြိမ် လွှတ်တော်သက်တမ်းအတွင်း ပြည်ထောင်စု လွှတ်တော် ဆဋ္ဌမပုံမှန်အစည်းအဝေး (၂၂)ရက်မြောက်နေ့မှာ ဝက်လက်မဲဆန္ဒနယ် ပြည်သူ့လွှတ်တော် ကိုယ်စားလှယ် သူရဦးအေးမြင့်မှ ဖွဲ့စည်းပုံအခြေခံပြင်ဆင်ရေးကော်မတီ သို့မဟုတ် ကော်မရှင်တစ်ရပ် ဖွဲ့စည်းဆောင်ရွက်နိုင်ဖို့ အဆိုတစ်ရပ် တင်သွင်းပြီးတော့ အတည်ပြုခဲ့ပါတယ်။ ဖွဲ့စည်းပုံအခြေခံဥပဒေ လေ့လာသုံးသပ်ရေးကော်မတီကို ၁၀၉ ဦးနဲ့ဖွဲ့စည်းပြီး အကြံပြုချက်ပေါင်း ၄၄၂၂၁ ချက် ရရှိခဲ့ပါတယ်။ ထိုကော်မတီရဲ့ အစီရင်ခံစာကို ဆက်လက်ဆောင်ရွက်နိုင်ဖို့အတွက် ပထမအကြိမ် ဖွဲ့စည်းပုံအခြေခံဥပဒေ ပြင်ဆင်နိုင်ရေး အကောင်အထည်ဖော်မှုကော်မတီကို ၃၁ ဦးနှင့် လေ့လာသူ ၉ ဦး ဖွဲ့စည်းပြီးတော့ အားလုံး ပူးပေါင်းဆောင်ရွက်မှုနှင့် ပေါ်ထွက်လာတဲ့ ဥပဒေမူကြမ်းတစ်ရပ်ကိုမှ ပုဒ်မ ၄၃၃၊ ၄၃၄၊ ၄၃၅ နှင့်အညီ ဆောင်ရွက်ခဲ့ပါတယ်။ Power Point အသုံးပြုခွင့်ပြုပါခင်ဗျာ။ ယခင်ပထမအကြိမ် ဖွဲ့စည်းပုံအခြေခံဥပဒေပြင်ဆင်နိုင်ရေး အကောင်အထည်ဖော်မှုကော်မတီ ဖွဲ့စည်း တာဝန်ပေးလိုက်တဲ့အထဲမှာမှ ယခုလက်ရှိ လွှတ်တော်သက်တမ်းအထိ ပါဝင်ဆောင်ရွက်နေတဲ့ ပုဂ္ဂိုလ်များ ဆိုရင် Power Point မှာပြထားတဲ့ လွှတ်တော်နာယကကြီးအပါအဝင် နိုင်ငံရေးပါတီများမှ ဦးအောင်ကြည်ညွန့်၊ ဦးဇုန်လှယ်ထန်း၊ ဦးခွန်မောင်သောင်းနှင့် တပ်မတော်သားကိုယ်စားလှယ်များ ဗိုလ်မှူးချုပ်မောင်မောင်၊ ဗိုလ်မှူးချုပ်တင်ဆန်းနိုင်တို့ဆိုလျှင် ယခုလက်ရှိ လွှတ်တော်သက်တမ်းအထိ ပါဝင်ဆောင်ရွက်နေဆဲ ဖြစ်ပါတယ်။ လက်ရှိ ဒုတိယအကြိမ် လွှတ်တော်သက်တမ်းမှာ ဖွဲ့စည်းပုံအခြေခံဥပဒေပြင်ဆင် ဆောင်ရွက်ခြင်းကို ပထမအကြိမ် လွှတ်တော်သက်တမ်းကဲ့သို့ ဥပဒေနဲ့အညီ ဆောင်ရွက်နေသော်လည်း ရည်ရွယ်ချက်ရှိရှိ အပြိုင်တင်သွင်း ဆောင်ရွက်ခြင်းများ ဖြစ်ပေါ်လာပါတယ်။ ပထမအကြိမ် လွှတ်တော်သက်တမ်းမှာ ဖွဲ့စည်းပုံ အခြေခံဥပဒေ ပြင်ဆင်ဆောင်ရွက်စဉ်တုန်းက ယခုကဲ့သို့ အပြိုင်တင်သွင်း ဆောင်ရွက်ခြင်းများ ဖြစ်ပေါ် ခဲ့ခြင်းမရှိတာကိုလည်း လေ့လာတွေ့ရှိရပါတယ်။ ယခုဆွေးနွေးနေတဲ့ အစီရင်ခံစာအထိ ပြည်ထောင်စု လွှတ်တော်မှာ ရောက်ရှိလာတဲ့ ဒုတိယအကြိမ်ပြင်ဆင်တဲ့ ဥပဒေမူကြမ်း ၃ ခု ရောက်ရှိနေပြီး ဥပဒေမူကြမ်း များမှာပါရှိတဲ့ ပြင်ဆင်ချက်များသည် ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ (၂၀၀၈ ခုနှစ်) တစ်ခုလုံးအပေါ် ပြင်ဆင်ခြင်းမျိုးမဟုတ်ဘဲ ပြဋ္ဌာန်းချက်တချို့ကိုသာ ပြင်ဆင်ရန်တင်ပြထားကြောင်း လေ့လာတွေ့ရှိရပါတယ်။ လေးစားရပါသော နာယကကြီးခင်ဗျာ။ ကျွန်တော်တို့မြန်မာနိုင်ငံကြီး ငြိမ်းချမ်းစွာဖွံ့ဖြိုးတိုးတက်ရေး အတွက် ဒီမိုကရေစီဖက်ဒရယ် ပြည်ထောင်စုနိုင်ငံ ထူထောင်ဖို့ အမှန်တကယ်လိုလားတယ်ဆိုရင် ဖွဲ့စည်းပုံ အခြေခံဥပဒေ (၂၀၀၈) မှ ဥပဒေအစိတ်အပိုင်းအချို့ကိုသာ ပြင်ဆင်ပြီဆိုရင် တိုင်းပြည်ငြိမ်းချမ်းဖွံ့ဖြိုး တိုးတက်ရေး ထိရောက်စွာ အောင်မြင်ဆောင်ရွက်နိုင်ဖို့အတွက် ြင့်စွာ အခက်အခဲများ ဖြစ်ပေါ် နေမှာ ဖြစ်ပါတယ်။ ဖွဲ့စည်းပုံအခြေခံဥပဒေ (၂၀၀၈) ပြင်ဆင်ရေးရဲ့ အဓိကရည်ရွယ်ချက်တွေဖြစ်တဲ့ ဒီမိုကရေစီ စံချိန်စံညွှန်းများနှင့် ညီညွတ်ခြင်းရှိအောင်၊ ပြည်တွင်းငြိမ်းချမ်းရေး ဖြစ်ပေါ်တိုးတက်မှုများရရှိအောင် ဥပဒေအရ ရှေ့နောက်ချိတ်ဆက်ညီညွတ်မှုရှိပြီး ဖွဲ့စည်းပုံအခြေခံဥပဒေ မျှတမှု၊ ခိုင်မာမှု အစရှိတဲ့ စည်းနှောင်မှု အားကောင်းရန်၊ နိုင်ငံသားများနှင့် အဖွဲ့အစည်းများအားလုံး တန်းတူညီမျှမှုရှိစေရန်၊ စစ်မှန်တဲ့ ဒီမိုကရေစီ ဖက်ဒရယ်ပြည်ထောင်စု ထူထောင်နိုင်ရန် စသည်တို့ကို အောင်မြင်စွာ ဆောင်ရွက်နိုင်ဖို့ဆိုရင် (၂၀၀၈) ဖွဲ့စည်းပုံ အခြေခံဥပဒေတစ်ခုလုံးကို သုံးသပ်ပြင်ဆင် ဆောင်ရွက်ရမှာဖြစ်ပါတယ်။ ထိုသို့ဆောင်ရွက်ဖို့အတွက် ပြည်ထောင်စုလွှတ်တော်မှ ပူးပေါင်းကော်မတီတစ်ရပ်ဖွဲ့စည်းပြီး အခြေခံဥပဒေတစ်ရပ်လုံး ပြင်ဆင်သည့် ဥပဒေမူကြမ်းကို ပြည်ထောင်စုလွှတ်တော်သို့ တင်သွင်းနိုင်ရန် ဆောင်ရွက်နေပြီ ဖြစ်ပါတယ်။ လေးစားရပါသော နာယကကြီးခင်ဗျာ။ ၂၀၀၈ ဖွဲ့စည်းပုံအခြေခံဥပဒေ ပြင်ဆင်တဲ့နေရာမှာလည်း အသွင်သဏ္ဌာန်အရ ပြင်ဆင်ခြင်းမျိုးဖြစ်တဲ့ ရှေ့နောက်ချိတ်ဆက်မှုမရှိတဲ့ တစ်စိတ်တစ်ပိုင်း ပြင်ဆင်ခြင်း မျိုးသည် ယခုလက်ရှိဖြစ်ပေါ်နေသော တိုင်းပြည်၏ အခြေအနေ၊ တိုင်းပြည်၏အကျိုးစီးပွားနှင့် ပြည်သူလူထု ၏ဆန္ဒကို မျက်ကွယ်ပြုနေတဲ့အပြင် ယခင်ကမအောင်မြင်ခဲ့တဲ့ နိုင်ငံရေးစနစ် တစ်စုတစ်ဖွဲ့တစ်ပါတီရဲ့ အကျိုးစီးပွားကိုသာ ရည်ရွယ်ပြင်ဆင်ခြင်းမျိုးတွေကိုလည်း လက်ရှိအခြေအနေ ှာ မဖြစ်သင့် တော့ဘဲ အနှစ်သာရရှိတဲ့ ဖွဲ့စည်းပုံအခြေခံဥပဒေ ပြင်ဆင်ခြင်းမျိုးဖြစ်တဲ့ ပြည်ထောင်စုရဲ့ အကျိုးစီးပွားကို သာ အဓိကထား ပြင်ဆင်ရမှာ ဖြစ်ပါတယ်။ ဒါမှသာ နိုင်ငံသူ၊ နိုင်ငံသားများ ကြိုးစားအကောင်အထည်ဖော် နေတဲ့ ဖြစ်ချင်တဲ့ နိုင်ငံတော်ရဲ့ မူဝါဒတွေဖြစ်တဲ့ တရားဥပဒေစိုးမိုးရေးနဲ့ ပြည်သူလူထုဘဝ၊ လူမှုစီးပွားဘဝ ဖွံ့ဖြိုးတိုးတက်ရေး၊ အမျိုးသားပြန်လည်သင့်မြတ်ရေးကိုအခြေခံတဲ့ ပြည်တွင်းငြိမ်းချမ်းရေး၊ တိုင်းရင်းသား စည်းလုံးညီညွတ်ရေးကို ခိုင်မာစေမယ့် ဒီမိုကရေစီဖက်ဒရယ်ပြည်ထောင်စုတည်ဆောက်ရေးတို့ကို တိုးတက်မှု ရရှိအောင် ဆောင်ရွက်နိုင်မှာ ဖြစ်ပါတယ်။ ဒါမှသာ အစီရင်ခံစာမှာပါရှိတဲ့ ပြည်ထောင်စုလွှတ်တော် အတွင်းရှိ နိုင်ငံရေးပါတီ၊ အစုအဖွဲ့ အသီးသီး၊ တစ်သီးပုဂ္ဂလကိုယ်စားလှယ်များ အချိုးကျပါဝင်တဲ့ ဖွဲ့စည်းပုံအခြေခံ ဥပဒေ (၂၀၀၈) ပြင်ဆင်ပူပေါင်းရေးကော်မတီကို လွှတ်တော်သို့ တင်သွင်းရန် တာဝန်ပေးထားသော၊ ဖွဲ့စည်းပုံ အခြေခံဥပဒေ(၂၀၀၈)တစ်ခုလုံးအပေါ် သုံးသပ်ပြင်ဆင်ထားသော ပြင်ဆင်ချက်များတွင် တပ်မတော်သား ပြည်သူ့လွှတ်တော်ကိုယ်စားလှယ် ဗိုလ်မှူးချုပ်မောင်မောင်အပါအဝင် ၁၄၄ ဦးမှ တင်သွင်းသော ဥပဒေ မူကြမ်းကို တစ်ပြိုင်တည်းယှဉ်တွဲ၍ ပြည့်စုံသောဥပဒေမူကြမ်းတစ်ရပ်အဖြစ် လွှတ်တော်သို့ တင်သွင်းနိုင်ရေး ဆောင်ရွက်သင့်ကြောင်း လေ့လာစိစစ်ပူးပေါင်းရေးကော်မတီ၏ အစီရင်ခံစာကို ထောက်ခံအကြံပြု ဆွေးနွေး လိုက်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">မိုက်ပေးပါ။</speech>
<speech><mp id="000">ဗိုလ်မှူးချုပ်မောင်မောင်(တပ်မတော်သား ပြည်သူ့လွှတ်တော်ကိုယ်စားလှယ်)</mp>နာယကကြီးခင်ဗျာ။ လွှတ်တော်ဆိုင်ရာ နည်းဥပဒေ ပုဒ်မ ၁၉(ည)၊ (ဋ)တို့အရ ဒီဆွေးနွေးချက်ကို ကန့်ကွက်ပါတယ်။ ကျွန်တော်တို့ ဒီဖွဲ့စည်းပုံအခြေခံဥပဒေပြင်ဆင်ရေး ၄၅ ဦးကော်မတီရဲ့ လုပ်ဆောင်ချက်ဟာ ယခင်အပတ် လွှတ်တော် သက်တမ်းက ဆောင်ရွက်ခဲ့တဲ့ကိစ္စနှင့် တူသယောင်ရှိပေမယ့် လုံးလုံးမတူပါဘူး။ ပြီးတော့လည်း ဒီကိစ္စဟာ ပြီးခဲ့တဲ့ လွှတ်တော်သက်တမ်းက ဆွေးနွေးပြီးပြတ်ပြီးခဲ့တဲ့ ကိစ္စတစ်ရပ်ဖြစ်ပါတယ်။ နောက်ပြီးတော့လည်း လက်ရှိဆွေးနွေးဆဲကိစ္စတွေနဲ့ တိုက်ရိုက်မပတ်သက်ပါဘူး။ ဒါကြောင့်မို့လို့ ဒါဟာကို ဒီဆွေးနွေးချက်ကို ကန့်ကွက်ကြောင်းတင်ပြပါတယ်ခင်ဗျာ။</speech>
<speech type="speaker">ကောင်းပါပြီ။ ဆွေးနွေးမှုအပိုင်း ဘယ်ပိုင်းကို ကန့်ကွက်ချင်တာလဲ။</speech>
<speech><mp id="000">ဗိုလ်မှူးချုပ်မောင်မောင်(တပ်မတော်သား ပြည်သူ့လွှတ်တော်ကိုယ်စားလှယ်)</mp>အခုကျွန်တော် တို့ ဒီမှာ အခုလက်ရှိ ပြီးခဲ့တဲ့လွှတ်တော်သက်တမ်းမှာ ကျွန်တော်တို့ ဒီလို၊ ဒီလို ကျွန်တော်တို့ ပါဝင် ဆွေးနွေးသွားပါတယ်ဆိုတဲ့ ကိစ္စတွေဟာ ဒီကိစ္စနှင့်မဆိုင်ပါဘူး။ အခုပြီးခဲ့တဲ့သက်တမ်းမှာ ဆောင်ရွက် ခဲ့ပြီးဖြစ်ပါတယ်။ အခု လက်ရှိ ကျွန်တော်တို့ ၄၅ ဦးဟာ ၄၅ ဦးနဲ့ပဲ ဆိုင်ပါတယ်။ နောက်ပြီးတော့ ကျွန်တော်တို့ ၄၅ ဦးနဲ့တောင် မဆိုင်သေးပါဘူး။ အခုလက်ရှိက ကျွန်တော်တို့ လေ့လာစိစစ်ရေးပူးပေါင်းဝင် ၃၀ ဦးက ဆောင်ရွက်တဲ့ အစီရင်ခံစာပေါ်မှာ ဆွေးနွေးနေတာဖြစ်ပါတယ်။ ဒါကြောင့်မို့လို့ ဒါဟာ ပြီးခဲ့တဲ့သက်တမ်း တုန်းက ဒီကိုယ်စားလှယ်တွေပါခဲ့ပါတယ်။ ယခင်တုန်းကတော့ ဘာမှမပြောဘူး။ အခုမှ ပြောတယ်ဆိုတဲ့ ပုံစံမျိုး ဆွေးနွေးတာ ဒါမဆိုင်တဲ့ကိစ္စကို ပြောနေတာဖြစ်တဲ့အတွက် ကန့်ကွက်ပါတယ်ခင်ဗျာ။</speech>
<speech type="speaker">ကောင်းပါပြီ။ ဒီကိစ္စဟာဆိုလို့ရှိရင် ပထမအကြိမ်မှာ ဆောင်ရွက်ခဲ့တဲ့ ဆောင်ရွက်မှုအပိုင်းကို ဖော်ပြထားခြင်းပဲ ဖြစ်ပါတယ်။ အဲဒီအတွက်ကြောင့် ဒီဆွေးနွေးမှုကိုလည်း ထိခိုက် စရာအကြောင်းမရှိပါဘူး။ ဒါကြောင့် ဒါကိုတော့ အထူးအလေးထားပြီးမှ ပယ်ဖျက်ဖို့ လိုအပ်မယ်မဟုတ် ပါဘူး။</speech>
<speech type="speaker">ဗိုလ်မှူးဇင်မျိုးလတ် တပ်မတော်သား ပြည်သူ့လွှတ်တော်ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဗိုလ်မှူးဇင်မျိုးလတ် (တပ်မတော်သားပြည်သူ့လွှတ်တော်ကိုယ်စားလှယ်)</mp>အားလုံး မင်္ဂလာပါ။ ကျွန်တော်ကတော့ ဗိုလ်မှူးဇင်မျိုးလတ် ဖြစ်ပါတယ်။ ဗိုလ်မှူးချုပ်မောင်မောင်အပါအဝင် ကိုယ်စားလှယ် ၁၄၄ ဦးက ဖွဲ့စည်းပုံအခြေခံဥပဒေအခန်း(၁၂)နှင့်အညီ ဖွဲ့စည်းပုံအခြေခံဥပဒေကိုပြင်ဆင်ရန် ဥပဒေမူကြမ်း တစ်ရပ်ကို တင်ပြခဲ့ခြင်းနဲ့ပတ်သက်ပြီးတော့ ကော်မတီရဲ့ သဘောထားမှတ်ချက် အစီရင်ခံစာအပေါ်မှာ ကန့်ကွက် ဆွေးနွေးသွားမှာ ဖြစ်ပါတယ်။ Power point သုံးစွဲခွင့်ပြုပါ။ ဒီမိုကရေစီနိုင်ငံဖြစ်လာစေဖို့ တပ်မတော်အစိုးရအနေနဲ့ မူဝါဒလမ်းစဉ် (၇)ရပ်ချမှတ်ခဲ့ပြီး ဖွဲ့စည်းပုံ အခြေခံဥပဒေကို တိုင်းရင်းသားများ၊ အလွှာအသီးသီး၊ အစုအဖွဲ့ အသီးသီးမှ ကိုယ်စားလှယ် ၁၀၈၈ ဦး ပါဝင်ဆွေးနွေးခဲ့ပြီး ဒေါက်တာထွန်းရှင်၊ ဒေါက်တာတင်အောင်အေး၊ ဦးအောင်တိုးနဲ့ နာယကကြီးအပါအဝင် ဥပဒေပညာရှင်အများစုပါဝင်တဲ့ ကော်မတီဝင် ၅၄ ဦးက အသက်အရွယ်အရလည်းကောင်း၊ ဗဟုသုတအရ ပေါင်းစုံမှ အပြန်ပြန်အလှန်လှန် ဝေဖန်သုံးသပ်ပြီးတော့ ရေးဆွဲခဲ့တဲ့ (၂၀၀၈ ခုနှစ်) ဖွဲ့စည်းပုံအခြေခံဥပဒေ ဖြစ်ပါတယ်။ တပ်မတော်အစိုးရအနေနဲ့ ဒီမိုကရေစီလျှောက်လှမ်းနိုင်ဖို့ အခုလွှတ်တော်အဆောက်အအုံကြီး တွေကို တည်ဆောက်ပေးခဲ့သလို ကိုယ်စားလှယ်များအနေနဲ့လည်း (၂၀၀၈ ခုနှစ် ဖွဲ့စည်းပုံအခြေခံဥပဒေ အရ ကတိသစ္စာပြုပြီး ပြည်သူ့ကိုယ်စားလှယ်များအဖြစ် နိုင်ငံ့အရေး၊ ပြည်သူ့အရေးများကို ဆောင်ရွက် နေနိုင်ကြတာ ဖြစ်ပါတယ်။ ဖွဲ့စည်းပုံအခြေခံဥပဒေ ပြင်ဆင်ရေးနဲ့ပတ်သက်ပြီး ပြည်ထောင်စုလွှတ်တော်ကို တင်ပြထားတာ ဥပဒေကြမ်း ၅ ခု ရှိပါတယ်။ အရင်တင်သွင်းပြီး ဥပဒေမူကြမ်း ၂ ခုနဲ့ အခုတင်သွင်းတဲ့ ဥပဒေမူကြမ်းတွေ အပေါ်မှာ လေ့လာစိစစ်ရေးပူးပေါင်းကော်မတီရဲ့ သဘောထားမှတ်ချက်တွေဟာ ဦးသိန်းထွန်းနဲ့ ဒေါက်တာ မောင်သင်းတို့တင်သွင်းတဲ့ ဥပဒေမူကြမ်းကို ၄၅ ဦး ပြင်ဆင်ရေးပူးပေါင်းကော်မတီရဲ့ လုပ်ငန်းစဉ်ထဲမှာ ထည့်သွင်းဆောင်ရွက်ရန်လို့ တင်ပြခဲ့ပါတယ်။ အခု ဗိုလ်မှူးချုပ်မောင်မောင်အပါအဝင် ကိုယ်စားလှယ် ၁၄၄ ဦး တင်သွင်းသော ဥပဒေမူကြမ်းအစီရင်ခံစာကိုတော့ သီးခြားစီ တစ်ပြိုင်တည်းယှဉ်တွဲ၍ ပြည့်စုံ မှန်ကန်စွာစုစည်းကာ ပြင်ဆင်သည့်ဥပဒေမူကြမ်းများအဖြစ် လွှတ်တော်သို့ တင်သွင်းနိုင်ရေးအတွက် ဆောင်ရွက်သင့်ပါကြောင်းလို့ တင်ပြထားတဲ့အတွက် လေ့လာစိစစ်ရေးပူးပေါင်းကော်မတီရဲ့ အစီရင်ခံစာဟာ အမျိုးမျိုးဖြစ်နေပြီး ဘယ်ဥပဒေမူကြမ်းကို ဘယ်လိုဆောင်ရွက်မယ်ဆိုတာ မေးခွန်းထုတ်စရာ ဖြစ်နေပါတယ်။ ၄၅ ဦး ပြင်ဆင်ရေးပူးပေါင်းကော်မတီကို တပ်မတော်သားများ၊ နိုင်ငံရေးပါတီ ၁၄ ခုနဲ့ ဖွဲ့စည်းခဲ့ရာမှာ ဥပဒေပညာသင်ယူခဲ့ဖူးသူ ၉ ဦးသာ ပါဝင်ဖွဲ့စည်းခဲ့ပါတယ်။ ပါတီ ၁၄ ခု ပါဝင်ပေမယ့် ပါတီအရေအတွက် အပေါ်မူတည်၍ ရာခိုင်နှုန်းသတ်မှတ်ခြင်းမဟုတ်ဘဲ ကိုယ်စားလှယ်အရေအတွက်ပေါ် မူတည်ပြီး ရာခိုင်နှုန်း သတ်မှတ်ခြင်းဖြစ်တဲ့အတွက် အချိုးညီမျှမှုအပေါ် ထိခိုက်မှုရှိခဲ့ပါတယ်။ အလားတူ ၄၅ ဦး ကော်မတီ ဖွဲ့စည်း ရာမှာ တိုင်းရင်းသားအားလုံး ပူးပေါင်းဆောင်ရွက်ရေး(All Inclusive)ဆိုပေမယ့် ယခုအခါ ရခိုင်အမျိုးသား ပါတီမှ အယုံအကြည်မရှိလို့ နုတ်ထွက်သွားပြီး အမျိုးသားညီညွတ်သော ဒီမိုကရက်တစ်ပါတီကလည်း လက်ညှိုးထောင်ခေါင်းညိမ့် မလုပ်လိုတဲ့အတွက် နုတ်ထွက်ခဲ့သလို တိုင်းရင်းသားပါတီကော်မတီဝင် တစ်ဦး ကလည်း အစည်းအဝေးတက်ရောက်ခြင်း မရှိတာကို တွေ့ရှိရမှာဖြစ်ပါတယ်။ ဆွေးနွေးဆုံးဖြတ်ရာမှာ ဘုံသဘောတူညီချက်ရအောင် ဆောင်ရွက်မယ်ဆိုပေမယ့် လက်တွေ့မှာ ရည်မှန်းချက်နဲ့ လွဲချော်နေတာကို တွေ့မြင်ရပါတယ်။ ဒါကြောင့်မို့လို့ တိုင်းရင်းသားများ တောင့်တနေတဲ့ပြင်ဆင်ချက်တွေ ဘယ်နှစ်ချက် ပါတယ်ဆိုတာ တိုင်းရင်းသားကိုယ်စားလှယ်များ အသိပဲဖြစ်ပါတယ်။ ဖွဲ့စည်းပုံပြင်ဆင်ရာမှာ အခန်း(၁၂)ပါအတိုင်း လွှတ်တော်ကိုယ်စားလှယ် ၂၀ ရာခိုင်နှုန်းကျော်က ထောက်ခံတင်ပြရမှာ ဖြစ်ပါတယ်။ လက်ရှိပြင်ဆင်ရေးပူးပေါင်းကော်မတီရဲ့ ပြင်ဆင်မှုအဆင့်တွေကတော့ Power Point မှာ တင်ပြထားတဲ့ ၃၇၆၅ ချက်ကို ဆွေးနွေးဆဲကာလ ဖြစ်ပါတယ်။ ဒါ့အပြင် ပြည်သူတွေဆီ ကနေ ပေးပို့တင်ပြလာတဲ့ အကြံပြုစာတွေအပေါ်မှာလည်း ထည့်သွင်းစဉ်းစား ဆွေးနွေးကြရမှာဖြစ်ပါတယ်။ အခုလိုအဆင့်ဆင့် ညှိနှိုင်းဆွေးနွေး ဆုံးဖြတ်မှုတွေကနေမှတစ်ဆင့် ဥပဒေကြမ်းရုပ်လုံးပေါ်လာမှသာ ထောက်ခံတဲ့လွှတ်တော်ကိုယ်စားလှယ် ၂၀ ရာခိုင်နှုန်းကျော်က လက်မှတ်ရေးထိုးပြီး လွှတ်တော်ကို တင်သွင်း ရမှာဖြစ်ပါတယ်။ လုပ်ငန်းစဉ်များအရ အခုမှ အစပိုင်းအဆင့် အခြေအနေမှာသာရှိပြီး ဘယ်ာလမှာပြီးမလဲဆိုတာ အတိအကျ မသိနိုင်သေးပါဘူး။ ဒါ့ကြောင့် လွှတ်တော်သို့ တင်သွင်းရန် အသင့်ဖြစ်နေတဲ့ ဥပဒေမူကြမ်းဟာ ဘယ်တင်သွင်းမယ်မှန်းမသိတဲ့ ဥပဒေမူကြမ်းကို စောင့်ဆိုင်း နေရခြင်းဟာ အရွယ်ရောက်ပြီးသား အပျို၊ လူပျိုတစ်ဦးက အိမ်ထောင်ပြုဖို့အတွက် ဘယ်ဆီဘယ်ဝယ် ရောက်နေမှန်းမသိတဲ့ ဗိုက်ထဲကကလေးကို စောင့်နေရသလိုဖြစ်နေပါတယ်။ အဆင့်မတူတာကိုလည်း တွေ့ရမှာဖြစ်ပါတယ်။ ပါတီအသီးသီးရဲ့ ပြင်ဆင်ရန် တင်ပြထားချက်တွေကတော့ Power Point မှာ တင်ပြထားတဲ့အတိုင်း အမျိုးသားဒီမိုကရေစီအဖွဲ့ချုပ်က ၁၁၄ ချက်၊ ရခိုင်အမျိုးသားပါတီက ၈၅၈ ချက်နှင့် တင်ပြပါအတိုင်း ၃၇၆၅ ချက် ရှိတာကို တွေ့ရမှာဖြစ်ပါတယ်။ အလားတူ လွှတ်တော်အတွင်း ပါတီအသီးသီးရဲ့ အင်အားတွေကို လေ့လာကြည့်ရင်လည်း တင်ပြပါအတိုင်း ရာခိုင်နှုန်းများရှိပါတယ်။ တပ်မတော်နဲ့ အမျိုးသားဒီမိုကရေစီ အဖွဲ့ချုပ်က ပြင်ဆင်ချက်ဥပဒေကြမ်း တင်သွင်းနိုင်တဲ့အင်အားရှိတာ တွေ့ရပါတယ်။ ဒါ့ကြောင့် ဖွဲ့စည်းပုံအခြေခံဥပဒေကို စိတ်ရင်းစေတနာမှန်မှန် ပြင်ဆင်ချင်ရင် အမျိုးသားဒီမို တက SS 0 9 8 SS ASSAS အစုအဖွဲ့အနေနဲ့ ၂၅.၂ရ ရာခိုင်နှုန်း ရှိတဲ့အတွက် မိမိတို့ပြင်ဆင်လိုတဲ့အချက်တွေကို ဘယ်သူက ဥပဒေမူကြမ်း ရေးဆွဲပြီး လွှတ်တော်ကို တင်ပြနိုင်တဲ့ အခွင့်အရေးရှိနေတာကို သိသာထင်ရှားလျက်ရှိပါတယ်။ တပ်မတော် အနေနဲ့ ဖွဲ့စည်းပုံအခြေခံဥပဒေကို ပြင်ဆင်ထိုက်တဲ့ပြင်ဆင်ဖို့ ဆောင်ရွက်နေသလို ပြင်ဆင်ရေး အတွက် ကန့်လန့်တိုက်တော မရှိဘူးဆိုတာ တွေ့ရမှာဖြစ်ပါတယ်။ နာယကကြီးခင်ဗျား။ နိဂုံးချုပ်အနေနဲ့ လက်ရှိအခြေအနေမှာ စိတ်ရင်းစေတနာအမှန်နဲ့ ရိုးသားစွာ အမှန်တကယ်ပြင်ချင်တဲ့ ဆန္ဒရှိတယ်ဆိုရင် မိမိတို့လက်ဝယ်မှာ ပြင်ဆင်နိုင်တဲ့ ကိုယ်စားလှယ်အရေအတွက် လည်းရှိတယ်။ ပြင်ဆင်ရမယ့်အချက်တွေလည်း ရှိပြီးသားဖြစ်တဲ့ အခွင့်အရေးကို ပိုင်ဆိုင်ထားပေမယ့် တကယ်လုပ်ချင်ရင် အဟုတ်ဖြစ်တဲ့ကိစ္စမှာ ဖွဲ့စည်းပုံကိုအကြောင်းပြ၊ ဟန်ရေးပြနေတာကို ပြည်သူတွေသိရှိဖို့ ပွင့်လင်းမြင်သာစွာ တင်ပြရခြင်း ဖြစ်ပါတယ်။ သို့ဖြစ်ပါ၍ ဖွဲ့စည်းပုံအခြေခံဥပဒေပြင်ဆင်နိုင်ရေးအတွက် တင်ပြနိုင်ခွင့်ရရှိနေတဲ့ တပ်မတော်သားလွှတ်တော်ကိုယ်စားလှယ်များအစုအဖွဲ့မှ ဗိုလ်မှူးချုပ်မောင်မောင် အပါအဝင် ကိုယ်စားလှယ် ၁၄၄ ဦးက နိုင်ငံတော်နှင့် နိုင်ငံသားများအကျိုးအတွက် ဥပဒေနှင့်အညီ တင်သွင်း လာတဲ့ ဥပဒေမူကြမ်းအား မူနဲ့အညီ ဆက်လက်ဆောင်ရွက်ဖို့ လိုအပ်ပါကြောင်းနှင့် အစီရင်ခံစာအား ကန့်ကွက်ပါကြောင်း ဆွေးနွေးရင်း နိဂုံးချုပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">မိုက်ပေးပါ။</speech>
<speech><mp id="910">ဦးအောင်ကြည်ညွန့်(မဲဆန္ဒနယ်အမှတ်-၄၊ မကွေးတိုင်းဒေသကြီး)</mp>စောစောက တင်ပြ သလိုပဲ ဆွေးနွေးချက်တွေကို ကျွန်တော်တို့ နားထောင်ကြည့်တဲ့အခါမှာ နည်းဥပဒေအပိုဒ် ၁၉ မှာရှိတဲ့ အစည်းအဝေးမှာလိုက်နာရမယ့် စည်းကမ်းချက်များရဲ့ အပိုဒ်(စ)ကို သတိချပ်ထိန်းကျောင်းပေးဖို့ လိုအပ် တယ်ဆိုတဲ့အကြောင်းကို နာယကကြီးကနေတစ်ဆင့် ကျွန်တော် တင်ပြကန့်ကွက်ပါတယ်။ (စ)မှာ လွှတ်တော် ပရဝဏ်အတွင်းတွင်ဖြစ်စေ၊ လွှတ်တော်တွင်ဖြစ်စေ၊ လွှတ်တော်ပူးပေါင်းကော်မတီတွင်ဖြစ်စေ၊ ပြောကြား ဆွေးနွေးချက်များကို ထိပါးပုတ်ခတ် ပြောဆိုခြင်းသော်လည်းကောင်း၊ ယင်းအစည်းအဝေးများတွင် ဆောင်ရွက်သည့်ကိစ္စရပ်များကို မဖွယ်မရာ အသုံးအနှုန်းနဲ့ ပြောကြားခြင်းသော်လည်းကောင်း မပြုရလို့ တားမြစ်ထားတာရှိပါတယ်။ ကျွန်တော်တို့အတတ်နိုင်ဆုံး၊ အဖြစ်နိုင်ဆုံး ပူးပေါင်းပါဝင်နိုင်ဖို့ရန်အတွက် ကြိုးစားစီစဉ် ဆောင်ရွက်တဲ့နေရာမှာ သဝေထိုးပြီးဆောင်ရွက်နေတယ်၊ မဖွယ်မရာ ဆိုတဲ့စကားလုံးတွေ၊ မဖွယ်မရာသုံးတဲ့ စကားလုံးတွေဟာ ကျွန်တော်တို့ လွှတ်တော်ထဲမှာ ဆွေးနွေးဖို့ မသင့်တော်တဲ့အတွက် အဲဒါနဲ့ပတ်သက်လို့ ထိန်းသိမ်းပေးဖို့ရာ နာယကကြီးကနေတစ်ဆင့် လွှတ်တော်ကြီးကို တင်ပြအပ်ပါတယ်။</speech>
<speech type="speaker">ကောင်းပါပြီ။ ကျန်တဲ့လွှတ်တော်ကိုယ်စားလှယ်များ ဆွေးနွေးတဲ့အစည်းအဝေးမှာ လိုက်နာရမယ့် စည်းကမ်းများအတိုင်းပဲ ဆွေးနွေးကြဖို့ ပြောကြားလိုပါတယ်။ တစ်ချက် ဆွေးနွေးလိုက် တစ်ချက်ထောက်ပြလိုက်နဲ့ ဒီလိုဆိုလို့ရှိရင် ရှေ့ဘယ်လိုမှ ရောက်နိုင်မှာမဟုတ်ပါဘူး။ လုပ်ငန်း လည်းအဆင်ပြေအောင် အားလုံးရဲ့တင်ပြမှုကိုလည်း ဝိုင်းဝန်းစဉ်းစားနိုင်အောင် ဆိုပြီးတော့မှ ဒါအစော တုန်းက တင်ပြသလို အစည်းအဝေးမှာလိုက်နာရမယ့် စည်းကမ်းများအတိုင်းပဲ အားလုံးဆွေးနွေးဖို့ ပြောကြား လိုပါတယ်။</speech>
<speech type="speaker">ဦးမောင်မြင့် မင်းကင်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="359">ဦးမောင်မြင့်(မင်းကင်းမဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစားအပ်တဲ့ နာယကကြီး နဲ့တကွ အားလုံးမင်္ဂလာပါခင်ဗျာ။ ကျွန်တော်က မင်းကင်းမဲဆန္ဒနယ်မှ ဦးမောင်မြင့် ဖြစ်ပြီးတော့မှ ဥပဒေ မူကြမ်း လေ့လာစိစစ်ရေးပူးပေါင်းကော်မတီ (၆၉/၂၀၁၉)ရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာကို ဝေဖန်သုံးသပ် တင်ပြသွားမှာဖြစ်ပါတယ်။ Power Point သုံးစွဲခွင့်ပြုပါရန် တင်ပြအပ်ပါတယ်။ အစီရင်ခံစာမှာဖော်ပြထားတဲ့ ကော်မတီ၏ သဘောထားမှတ်ချက်ကတော့ ဗိုလ်မှူးချုပ်မောင်မောင်နဲ့ တပ်မတော်သားကိုယ်စားလှယ် ၁၄၄ ဦး လက်မှတ်ရေးထိုး တင်ပြထားတဲ့ ဥပဒေမူကြမ်းကို ယခင် တင်သွင်းခဲ့တဲ့ ဥပဒေမူကြမ်း နှစ်ယောက်လိုပဲ ပြည်ထောင်စုလွှတ်တော်က ဖွဲ့စည်းတာဝန်ပေးအပ်ထားတဲ့ ပြင်ဆင်ရေးပူးပေါင်းကော်မတီက တစ်ပြိုင်တည်းယှဉ်တွဲ၍ ပြည့်စုံသော ပြင်ဆင်သည့်ဥပဒေမူကြမ်း တစ်ရပ်အဖြစ် လွှတ်တော်သို့ တင်သွင်းနိုင်ရေးအတွက် ဆောင်ရွက်မယ်ဆိုတာကို လေ့လာတွေ့ရှိရပါတယ်။ အဲဒီပြင်ဆင်ရေးပူးပေါင်းကော်မတီဆိုတာကလည်း မူလကတော့ ၄၅ ဦး ကော်မတီလို့ လူသိများခဲ့ပေမယ့် အခုတော့ ကော်မတီရဲ့ လုပ်ဆောင်ချက်တွေကို မကျေနပ်တဲ့သူ၊ သဘောထားမမျှတဲ့သူတွေ နုတ်ထွက် ကုန်ကြတဲ့အတွက်ကြောင့် ဘယ်နှယောက်ကျန်သလဲဆိုတာ ကျွန်တော် သတိမထားမိပါဘူး။ ဒါပေမယ့် တစ်ခုပဲ မှတ်ချက်ပြုချင်တာကတော့ ပြင်ဆင်ရေးပူးပေါင်းကော်မတီဟာ တစ်ခြမ်းပဲ့ သွားပြီ ဆိုတာပါပဲ။ ကျွန်တော် အဲဒီကော်မတီအနားကို မသိဘူးပါဘူး။ သူတို့ဘာတွေလုပ်နေကြလဲ မသိပါဘူး။ သို့သော် ကော်မတီမှာ Majority ရဲ့ Influence လုပ်တာသိပ်များလို့ ကိုယ်ထင်ရာကိုယ်စိုင်းနေလို့ Minority တွေက ကော်မတီကို ကျောခိုင်းသွားတယ်ဆိုတာ ရှင်းနေပါတယ်။ ဒီမိုကရေစီကိုသွားတဲ့နေရာမှာ Majority ရဲ့ အဆုံးအဖြတ်ကိုချည်း Priortise မလုပ်ဘဲနဲ့ Minority ရဲ့ဆန္ဒကိုလည်း ထည့်သွင်းစဉ်းစားသင့် ပါတယ်။ ဒီမိုကရေစီကို တလွဲပုံဖော်ပြီးလုပ်ရင် အမှန်တရားနဲ့ ပိုမိုဝေးကွာစေပါလိမ့်မယ်။ ဖွဲ့စည်းပုံအခြေခံဥပဒေ အခန်း(၁၂)မှာပါတဲ့ ပုဒ်မ ၄၃၃၊ ၄၃၄ နဲ့ နည်းဥပဒေ ၁၃၃ တို့အရ တရားဝင် တင်သွင်းတဲ့ ဥပဒေမူကြမ်းကို ဒီအကွဲအပြဲဖြစ်နေတဲ့ ကော်မတီအောက် သွတ်သွင်းခံရတာကတော့ တော်တော်လေး Awkward ဖြစ်ပါတယ်။ သို့သော်လည်း ဘာပဲဖြစ်ဖြစ် အဲဒီကော်မတီက မမျှော်မှန်းနိုင်တဲ့ ကာလတစ်ခုမှာ တင်သွင်းလာမယ့် ဥပဒေမူကြမ်းကို ကျွန်တော်တို့ ကိုယ်စားလှယ်တွေက အခန်း (၁၂)နဲ့ အညီ ဆောင်ရွက်ဖို့အတွက် အသင့်စောင့်ဆိုင်းနေပါတယ်။ အဲဒီတင်သွင်းလာမယ့် ဥပဒေမူကြမ်းမှာလည်း လွှတ်တော်မှာ (၅)ကြိမ်တိုင်တိုင် ဥပဒေနဲ့အညီ ကျွန်တော်တို့ပါတီနဲ့ တပ်မတော်ကတင်သွင်းတဲ့ ဥပဒေကြမ်း ပါအချက်တွေကိုလည်း ထည့်သွင်းပေးဖို့အတွက် ကျွန်တော်တို့ မျှော်လင့်ပါတယ်။ ဒီနေရာမှာ တစ်ခုတင်ပြချင်တာကတော့ ဥပဒေမူကြမ်းလေ့လာစိစစ်ရေးပူးပေါင်းကော်မတီက တင်သွင်းလာမယ့် ပြင်ဆင်သည့် ဥပဒေမူကြမ်းဆိုတာကြီးက ဘယ်သောကာလမှာ ထွက်ပေါ်လာမယ် ဆိုတာ ကျွန်တော်တို့ မသိပါဘူး။ အဓိက အားနည်းချက်ကတော့ ပူးပေါင်းကော်မတီက သူ့ရဲ့ Timeline ကို တရားဝင်ထုတ်ပြန်နိုင်ခြင်း မရှိတာပါပဲ။ ကျွန်တော် ဝေဖန်တင်ပြလိုတာကတော့ ပူးပေါင်းကော်မတီဟာ သူ့အလုပ်သူ လုပ်ကောင်းလုပ်ပါလိမ့်မယ်။ ဒါပေမယ့် ဘယ်ရက်မှာ ပြည်ထောင်စုလွှတ်တော်ကို အပြီး တင်ပြမယ်ဆိုတဲ့ Target မရှိတဲ့အတွက် ကျွန်တော်တို့က ကမ္ဘာဦးလူတွေ နေနဲ့ လကို မျှော်နေရသလို ဖြစ်နေပါတယ်။ လုပ်ငန်းရဲ့ နူးညံ့သိမ်မွေ့မှု၊ ခက်ခဲရှုပ်ထွေးမှုတွေကို ကျွန်တော်တို့အားလုံးက နားလည် ကြပါတယ်။ ဒါပေမယ့် နားမလည်တာကတော့ လုပ်ငန်းစဉ်ရဲ့ Timeline ကို မထုတ်ပြန်နိုင်တဲ့ ကိစ္စပဲ ဖြစ်ပါတယ်။ ဒါကြောင့် Timeline ကိုထုတ်ပြန်ပေးဖို့လည်း ကျွန်တော်က တိုက်တွန်းချင်ပါတယ်။ နိဂုံးချုပ်အနေနဲ့ကတော့ အခန်း(၁၂)ကိုကျော်လွန်ပြီးတော့မှ လွှတ်တော်ပြင်ပကနေ လူထုအားနဲ့ ပြင်မယ်ဆိုပြီးတော့မှ ကြုံးဝါးနေတဲ့လူတွေလည်း တွေ့ရပါတယ်။ လွှတ်တော်ထဲကနေ ပြီးတော့မှ အခန်း(၁၂) ကို ကျော်လွန်ပြီးတော့မှ အတွင်းအပြင်ပေါင်းပြီး လုပ်ဆောင်ချင်သူတွေလည်း ရှိနိုင်ပါတယ်။ ၂၁ ရာစု ပင်လုံကတစ်ဆင့် ဖိအားပေးပြီးတော့မှ အခြေခံဥပဒေကို ပြင်ဆင်သူတွေလည်းရှိပါတယ်။ ဒါကြောင့်လည်း ဒီလွှတ်တော်ကြီးမှာပဲ ကျွန်တော်က လွှတ်တော်ဆိုတာ ၂၁ ရာစုပင်လုံရဲ့ အမိုးအောက်မှာ အဖီချထားတဲ့ တဲမဟုတ်ဘူးဆိုပြီးတော့မှ ကျွန်တော် နာနာကျည်းကျည်း ပြောခဲ့ဖူးပါတယ်။ အဲဒီသူတွေအားလုံးကို ဖွဲ့စည်းပုံအခြေခံဥပဒေ အခန်း(၁၂)ကို ကျော်လွန်ပြီးတော့မှ လုပ်ဆောင်ဖို့အတွက် မစဉ်းစားပါနဲ့ဆိုတဲ့ အချက်ပဲ ဖြစ်ပါတယ်။ ကျွန်တော်တို့ ဖွဲ့စည်းပုံအခြေခံဥပဒေကို ပြင်ဆင်လိုတဲ့ Political will ရှိပါတယ်။ ဒါပေမယ့် ဖြတ်လမ်းနည်းနဲ့ စည်းကျော်ဘောင်ကျော်ပြင်တာတွေတော့ အားမပေးပါဘူး။ ကျွန်တော်တို့ ပြင်နိုင်တာတွေ ပြင်သင့်တာတွေကို အခန်း(၁၂)နဲ့အညီ စနစ်တကျ ပြင်ဆင်ကြပါစို့လို့ တင်ပြရင်းနဲ့ နိဂုံးချုပ် ပါတယ်ခင်ဗျာ။ ကျေးဇူးတင်ပါတယ်။</speech>
<speech type="speaker">ဗိုလ်ကြီးဒေါ်သန်းသန်းဝင်း တပ်မတော်သား အမျိုးသားလွှတ်တော်ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဗိုလ်ကြီးဒေါ်သန်းသန်းဝင်း(တပ်မတော်သားအမျိုးသားလွှတ်တော်ကိုယ်စားလှယ်)</mp>ပြည်ထောင်စုလွှတ်တော် နာယကကြီးနှင့် အားလုံးမင်္ဂလာပါရှင်။ ကျွန်မကတော့ တပ်မတော်သားအမျိုးသား လွှတ်တော်ကိုယ်စားလှယ် ဗိုလ်ကြီးဒေါ်သန်းသန်းဝင်း ဖြစ်ပါတယ်။ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်တဲ့ ဥပဒေမူကြမ်းအပေါ် ဖွဲ့စည်းပုံအခြေခံဥပဒေကို ဒုတိယ အကြိမ်ပြင်ဆင်တဲ့ ဥပဒေမူကြမ်းလေ့လာစိစစ်ရေးပူးပေါင်းကော်မတီရဲ့ လေ့လာတွေ့ရှိချက်နှင့် သဘောထား မှတ်ချက်အစီရင်ခံစာကို ဆွေးနွေးသွားမှာဖြစ်ပါတယ်။ Power Point သုံးစွဲခွင့်ပြုပါရှင်။ ၁၀-၉-၂၀၁၉ ရက်နေ့က တပ်မတော်သားပြည်သူ့လွှတ်တော်ကိုယ်စားလှယ် ဗိုလ်မှူးချုပ်မောင်မောင် အပါအဝင် တပ်မတော်သားလွှတ်တော်ကိုယ်စားလှယ် ၁၄၄ ဦးတို့က ဖွဲ့စည်းပုံအခြေခံဥပဒေကို ဒုတိယအကြိမ် ပြင်ဆင်တဲ့ဥပဒေမူကြမ်းကို ဖွဲ့စည်းပုံအခြေခံဥပဒေ ပုဒ်မ ၄၃၃၊ ပုဒ်မ ၄၃၅ နဲ့ ပြည်ထောင်စုလွှတ်တော် ဆိုင်ရာနည်းဥပဒေ ၁၃၃ တို့နဲ့အညီ တင်သွင်းခဲ့ပါတယ်။ ပြည်ထောင်စုလွှတ်တော် နာယကကြီးမှ အဆိုပါဥပဒေမူကြမ်းနှင့်စပ်လျဉ်း၍ အသေးစိတ်လေ့လာ စိစစ်နိုင်ရန် ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သည့် ဥပဒေမူကြမ်းလေ့လာစိစစ်ရေးပူးပေါင်း ကော်မတီကို ပြည်ထောင်စုလွှတ်တော်ဆိုင်ရာနည်းဥပဒေ ၁၃၅ နဲ့အညီ ဖွဲ့စည်းတာဝန်ပေးခဲ့ပြီး ကော်မတီရဲ့ တာဝန်နဲ့ လုပ်ပိုင်ခွင့်များကတော့ Power Point မှာ တင်ပြထားတဲ့အတိုင်း ဖြစ်ပါတယ်။ အစီရင်ခံစာမှာ ကော်မတီအနေနဲ့ “တပ်မတော်သားပြည်သူ့လွှတ်တော်ကိုယ်စားလှယ် ဗိုလ်မှူးချုပ် မောင်မောင် အပါအဝင် တပ်မတော်သားလွှတ်တော်ကိုယ်စားလှယ် ၁၄၄ ဦးက လက်မှတ်ရေးထိုးတင်ပြ လာတဲ့ ဥပဒေမူကြမ်း၊ ရှေးဦးတင်သွင်းထားတဲ့ ဒုတိယအကြိမ်ပြင်ဆင်သည့် ဥပဒေမူကြမ်း နှစ်ရပ်နဲ့ ပြည်ထောင်စုလွှတ်တော်က ဖွဲ့စည်းတာဝန်ပေးအပ်ထားတဲ့ ပြင်ဆင်ရေးပူးပေါင်းကော်မတီက ဖွဲ့စည်းပုံ အခြေခံဥပဒေ(၂၀၀၈ ခုနှစ်) တစ်ခုလုံးအပေါ်မှာ လေ့လာသုံးသပ်ပြီး ပြုစုရေးဆွဲ လွှတ်တော်သို့ တင်သွင်း လာမည့် ပြင်ဆင်သည့် ဥပဒေမူကြမ်းတို့ကို တစ်ပြိုင်တည်းယှဉ်တွဲ၍ ပြည့်စုံသော ပြင်ဆင်သည့် ဥပဒေ မူကြမ်းတစ်ရပ်အဖြစ် လွှတ်တော်သို့ တင်သွင်းနိုင်ရေးအတွက် ဆောင်ရွက်သင့်ပါကြောင်း”လို့ သဘောထား မက်ခက်ခဲပါတယ်။ တပ်မတော်သားလွှတ်တော်ကိုယ်စားလှယ်တွေ တင်သွင်းခဲ့တဲ့ ဒုတိယအကြိမ် ဖွဲ့စည်းပုံအခြေခံ ဥပဒေပြင်ဆင်ရေးဥပဒေမူကြမ်းဟာ လက်ရှိအခြေအနေအရ နိုင်ငံတော်နဲ့ နိုင်ငံသားတွေရဲ့ အကျိုးစီးပွားကို ကာကွယ်ပေးဖို့ ဘယ်လောက်တောင်လိုအပ်နေတယ်ဆိုတာ ၂၀-၁၁-၂၀၁၉ ရက်နေ့က ဆွေးနွေးသွားတဲ့ တပ်မတော်သားလွှတ်တော်ကိုယ်စားလှယ်တွေရဲ့ ဆွေးနွေးချက်တွေမှာလည်း ပါပြီးသားဖြစ်ပါတယ်။ ဒီလို အရေးကြီးတဲ့ ဥပဒေမူကြမ်းကို ကော်မတီအနေနဲ့ သေသေချာချာ လေ့လာစိစစ်ဖို့ လိုအပ်သလို ဘယ်မယ်ဆိုတာ မသေချာတဲ့ လုပ်ငန်းစဉ်တွေနဲ့ ရောထွေးနေတာတွေ မပြုလုပ်ဖို့ ပြောကြားလိုပါတယ်။ ဥပဒေနဲ့အညီ တင်သွင်းခဲ့တဲ့ ပြင်ဆင်ရေးဥပဒေမူကြမ်းကို ဥပဒေနဲ့အညီ အစီရင်ခံစာ တင်သွင်း၊ ဆွေးနွေး ဆုံးဖြတ်ခဲ့ရင် မဝေးတော့တဲ့ အနာဂတ်မှာ လက်တွေ့ အသုံးချ ဆောင်ရွက်နိုင်မှာဖြစ်လို့ အခုလို်ကြာနေမှာမဟုတ်ကြောင်း တင်ပြလိုပါတယ်။ နာယကကြီးရှင်။ “မြန်မာနိုင်ငံမှာဖြစ်နေတဲ့ ပြဿနာအားလုံးဟာ (၂၀၀၈) ဖွဲ့စည်းပုံအခြေခံဥပဒေကြီးကို မပြင်နိုင်သေးလို့ ဖြစ်နေရတယ်။ အဲလိုမပြင်နိုင်အောင် တပ်မတော်သားလွှတ်တော်ကိုယ်စားလှယ်တွေက ကန့်ကွက်နေတယ်”ဆိုပြီး ဝါဒဖြန့်ခဲ့ကြတာ၊ ခုချိန်ထိလည်း ဝါဒဖြန့်နေဆဲဖြစ်တာတွေကို အားလုံးအသိပဲ ဖြစ်ပါတယ်။ တပ်မတော်သားလွှတ်တော်ကိုယ်စားလှယ်တွေ အနေနဲ့ ဖွဲ့စည်းပုံအခြေခံဥပဒေ ပြင်ဆင် တာကို ဘယ်လိုနည်းနဲ့မှ မကန့်ကွက်ခဲ့သလို ကန့်ကွက်စရာအကြောင်းလည်း မရှိဘူးဆိုတာ အားလုံးကို အသိပေးပြီးသား ဖြစ်ပါတယ်။ ဖွဲ့စည်းပုံအခြေခံဥပဒေနဲ့ ညီညွတ်ခြင်းမရှိတဲ့ ပြင်ဆင်ရေး ဆောင်ရွက်ချက် လုပ်ထုံးလုပ်နည်းတွေကိုသာ တပ်မတော်သားလွှတ်တော်ကိုယ်စားလှယ်တွေက ထောက်ပြဆွေးနွေး ကန့်ကွက် နေကြတာဖြစ်ပါတယ်။ ဖွဲ့စည်းပုံအခြေခံဥပဒေကို ကာကွယ်တယ်ဆိုတာဟာ ဥပဒေစာအုပ်ကြီးကို ကာကွယ် နေတာမဟုတ်ပါဘူး။ စာအုပ်ထဲမှာပါတဲ့ ပြဋ္ဌာန်းဥပဒေတွေနဲ့ အညီ ဆောင်ရွက်လာအောင်၊ ဥပဒေနဲ့ ဆန့်ကျင်သွေဖည်မှုမရှိအောင် ထောက်ပြဆွေးနွေး ကန့်ကွက်နေရတာဖြစ်ကြောင်း အားလုံးသိရှိနားလည်ဖို့ လိုအပ်ပါတယ်။ တပ်မတော်သားလွှတ်တော် ကိုယ်စားလှယ်တွေအနေနဲ့ တစ်ဘက်က ဖွဲ့စည်းပုံအခြေခံဥပဒေကို ကာကွယ်စောင့်ရှောက်နေသလို တစ်ဘက်ကလည်း ပြည်သူတွေရဲ့ အကျိုးစီးပွားကို ကာကွယ်ဖို့၊ ပြည်ပက ဝင်ရောက်ခြယ်လှယ်နေတာတွေကို တားဆီးနိုင်ဖို့အတွက် ခုလိုဥပဒေမူကြမ်းကို တင်သွင်းခဲ့တာဖြစ်ပါတယ်။ မြန်မြန်ဆန်ဆန် ဖြည့်ဆည်းပေးရမယ့် ခေတ်စနစ်ရဲ့ လိုအပ်ချက်တွေကို တပ်မတော်သားလွှတ်တော် ကိုယ်စားလှယ်တွေက တောင်းဆိုတော့လည်း ပူးပေါင်းကော်မတီက ပုဒ်မ ၄၃၅ နဲ့အညီ ဆက်လက် မဆောင်ရွက်စေဘဲ ဟိုဟာနဲ့မှ ပေါင်းလုပ်မယ် ဒီဟာနဲ့မှ သီးခြားယှဉ်တွဲဖော်ပြမယ်ဆိုတာတွေဟာ မေးခွန်း ထုတ်စရာတွေ ဖြစ်နေပါတယ်။ ဖွဲ့စည်းပုံအခြေခံဥပဒေ (၂၀၀၈ ခုနှစ်) တစ်ခုလုံးအပေါ်မှာ လေ့လာ သုံးသပ်ပြုစုရေးဆွဲနေတယ်ဆိုတဲ့ All inclusive ဆိုတဲ့ ကော်မတီကြီးက လွှတ်တော်ကိုတင်သွင်းလာမယ့် ဥပဒေမူကြမ်းကြီးဆိုတာက “တစ်နေ့နေ့တော့ ဖြစ်လာမှာပါ။ သို့သော်ဘယ်နေ့မှန်းမသိ” ဆိုတဲ့စကားလို မရေမရာဖြစ်နေလို့ ကိုယ်စားလှယ်တွေအနေနဲ့ကလည်း ဖွဲ့စည်းပုံအခြေခံဥပဒေပြင်ဆင်ရေးအတွက် တိတိကျကျ သတ်မှတ်ပေးပါလို့ ထုတ်ဖော်ပြောဆိုလာကြတာ အားလုံးအသိပဲဖြစ်ပါတယ်။ ဖန်တရာ တိုင်အောင်ပြောခဲ့ပြီးသား စကားတွေကို ထပ်ပြီးပြောရဦးမယ်ဆိုရင်တော့ ဥပဒေပြု မဏ္ဍိုင်ဖြစ်တဲ့ လွှတ်တော်ကြီးမှာ လွှတ်တော်ကိုယ်စားလှယ်အားလုံးဟာ တာဝန်ဝတ္တရားတွေကို ဖြောင့်မတ် မှန်ကန်စွာ ဆောင်ရွက်ပါမယ်လို့ ကတိသစ္စာပြုထားကြတာဖြစ်လို့ ဥပဒေကို စံနမူနာပြအနေနဲ့ လေးစား လိုက်နာစောင့်ထိန်းကြဖို့ လိုအပ်ပါတယ်။ နာယကကြီးအနေနဲ့လည်း ဖွဲ့စည်းပုံအခြေခံဥပဒေအရ ပြည်ထောင်စုလွှတ်တော် နာယကသည် ဖွဲ့စည်းပုံအခြေခံဥပဒေအရသော်လည်းကောင်း၊ ဥပဒေတစ်ရပ်ရပ်အရသော်လည်းကောင်း သတ်မှတ်ထားသည့် တာဝန်နှင့် လုပ်ပိုင်ခွင့်များကို ဆောင်ရွက်ရမည်လို့ ပြဋ္ဌာန်းထားသလို ပြည်ထောင်စုလွှတ်တော်ဆိုင်ရာ နည်းဥပဒေအရ လွှတ်တော်လုပ်ငန်းများသည် ဖွဲ့စည်းပုံအခြေခံဥပဒေ၊ လွှတ်တော်ဆိုင်ရာဥပဒေ၊ နည်း ဥပဒေများနဲ့ ကိုက်ညီမှုရှိစေရန် ကြပ်မတ်ရမှာဖြစ်လို့ ပြဌာန်းချက်များကို အတိအကျလိုက်နာပြီး ထိန်းသိမ်း ဆောင်ရွက်ပေးနိုင်ဖို့ တင်ပြအပ်ပါတယ်။ နိဂုံးချုပ်အနေနဲ့ ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်တဲ့ ဥပဒေမူကြမ်းကို နိုင်ငံတော်နဲ့ နိုင်ငံသားများရဲ့ အကျိုးစီးပွားအတွက် ဆောလျင်စွာ ပြင်ဆင်နိုင်ရေးကို ဖွဲ့စည်းပုံအခြေခံဥပဒေ၊ ပြည်ထောင်စု လွှတ်တော်ဆိုင်ရာဥပဒေ၊ ပြည်ထောင်စုလွှတ်တော်ဆိုင်ရာနည်းဥပဒေများနှင့်အညီသာ ဆောင်ရွက်ကြပါရန် နာယကကြီးနှင့်တကွ လွှတ်တော်ကိုယ်စားလှယ်များအား တိုက်တွန်းပါကြောင်းနှင့် ဖွဲ့စည်းပုံအခြေခံ ဥပဒေကို ဒုတိယအကြိမ်ပြင်ဆင်သည့် ဥပဒေမူကြမ်းလေ့လာစိစစ်ရေးပူးပေါင်းကော်မတီရဲ့ အစီရင်ခံစာကို ကန့်ကွက်ပါကြောင်း ထောက်ပြဆွေးနွေးရင်း နိဂုံးချုပ်ပါတယ်။ ကျေးဇူးတင်ပါတယ်။</speech>
<speech type="speaker">ဦးတင်ထွေး ဝေါမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="210">ဦးတင်ထွေး(ဝေါမဲဆန္ဒနယ်၊ ပဲခူးတိုင်းဒေသကြီး)</mp>လေးစားအပ်တဲ့ ပြည်ထောင်စု လွှတ်တော် နာယကကြီးနဲ့ ပြည်ထောင်စုလွှတ်တော် ကိုယ်စားလှယ်များအားလုံးမင်္ဂလာပါလို့ ကျွန်တော်နှုတ်ခွန်း ဆက်သအပ်ပါတယ်။ ကျွန်တော်ကတော့ ပဲခူးတိုင်းဒေသကြီး၊ ဝေါမဲဆန္ဒနယ်မှ ပြည်ထောင်စုလွှတ်တော် ကိုယ်စားလှယ် ဦးတင်ထွေးဖြစ်ပါတယ်။ ဗိုလ်မှူးချုပ်မောင်မောင်ပါ ၁၄၄ ဦးက ဖွဲ့စည်းပုံအခြေခံဥပဒေ ၂၀၀၈ ကို အသစ်ရေးဆွဲပြင်ဆင်ဖို့နဲ့ ပတ်သက်ပြီးတော့ ဥပဒေကြမ်းပူးပေါင်းကော်မတီအနေနဲ့ ပြင်ဆင် သည့် ဥပဒေကြမ်းကို စိစစ်လေ့လာတဲ့အချက်အပေါ်မှာ ကျွန်တော် ထောက်ခံဆွေးနွေးသွားမှာ ဖြစ်ပါတယ်။ လေးစားအပ်တဲ့ နာယကကြီးနဲ့ လွှတ်တော်ကိုယ်စားလှယ်များခင်ဗျာ။ ဗိုလ်မှူးချုပ်မောင်မောင်ပါ ၁၄၄ ဦး ပြင်ဆင်ရန် အဆိုမတင်မီမှာ ပြည်ထောင်စုလွှတ်တော်ကိုယ်စားလှယ် ဦးသိန်းထွန်းပါ ၁၄၃ ဦးနဲ့ ဒေါက်တာမောင်သင်းပါ ၁၄၅ ဦးတို့က ၁၉-၂-၂၀၁၉ နဲ့ ၂၉-၅-၂၀၁၉ ရက်နေ့များမှာ ဖွဲ့စည်းပုံအခြေခံ ဥပဒေကို ဒုတိယအကြိမ် ပြင်ဆင်တဲ့ ဥပဒေကြမ်းအား ပြည်ထောင်စုလွှတ်တော် နာယကမှတစ်ဆင့် ပြည်ထောင်စုလွှတ်တော်ကို တင်သွင်းခဲ့ပါတယ်။ ဒီလိုမတင်သွင်းခင်မှာ ပြည်ထောင်စုလွှတ်တော်ကိုယ်စားလှယ် ဦးအောင်ကြည်ညွန့်ကနေပြီး ဖွဲ့စည်းပုံအခြေခံဥပဒေ အဆောတလျင် ပြင်ဆင်နိုင်ရေးအတွက် ပူးပေါင်း ကော်မတီတစ်ရပ် ဖွဲ့စည်းဆောင်ရွက်ဖို့ ပြင်ဆင်ရန်တိုက်တွန်းတဲ့ အဆိုကို ပြည်ထောင်စုလွှတ်တော်ကို တင်ခဲ့ပါတယ်။ ဒီအဆိုဟာ ပြင်ဆင်ရန် တင်သွင်းတဲ့ ပြင်ဆင်ချက်မူကြမ်းမဟုတ်တဲ့အတွက် ဖွဲ့စည်းပုံ အခြေခံဥပဒေနဲ့ ပြည်ထောင်စုလွှတ်တော်ဆိုင်ရာနည်းဥပဒေများကို မဆန့်ကျင်လို့ ပြည်ထောင်စုလွှတ်တော် ကြီးက အတည်ပြုခဲ့ပြီးတော့ ၄၅ ဦး ကော်မတီကို ဖွဲ့ခဲ့ပေးတာဖြစ်ပါတယ်။ လေးစားအပ်တဲ့ နာယကကြီးခင်ဗျာ။ ဒါကြောင့် ဥပဒေကြမ်းလေ့လာစိစစ်ရေးပူးပေါင်းကော်မတီ အနေနဲ့ ဦးသိန်းထွန်းပါ ၁၄၃ ဦးနဲ့ ဒေါက်တာမောင်သင်းပါ ၁၄၅ ဦးတို့ တင်သွင်းရန် အဆိုပြုတဲ့ ဥပဒေကြမ်းကို ပြည်ထောင်စုလွှတ်တော်ကနေပြီးတော့ ဖွဲ့စည်းထားတဲ့ ၄၅ ဦးပါ ပြင်ဆင်ရေးပူးပေါင်း ကော်မတီကို ပြည့်စုံသည့် ပြင်ဆင်မည့် ဥပဒေကြမ်းတစ်ရပ်အဖြစ် လွှတ်တော်သို့ တင်သွင်းနိုင်ရန် ပူးပေါင်းကော်မတီ၏ တင်ပြအစီရင်ခံချက်အပေါ် လွှတ်တော်က အတည်ပြုခဲ့တာပဲဖြစ်ပါတယ်။ ဒါကြောင့် ဥပဒေကြမ်းလေ့လာစိစစ်ရေးပူးပေါင်းကော်မတီက ဗိုလ်မှူးချုပ်မောင်မောင်ပါ ၁၄၄ ဦးတင်သွင်းတဲ့ အဆို ပြုလွှာနဲ့ ဥပဒေကြမ်းကို ၂၀၀၈ ဖွဲ့စည်းပုံအခြေခံဥပဒေ ပြင်ဆင်ရေးပူးပေါင်းကော်မတီမှ တစ်ပြိုင်တည်း ယှဉ်တွဲ၍ ဥပဒေကြမ်းတစ်ရပ်အဖြစ် ဆောင်ရွက်မှု တင်ပြလာခြင်းဖြစ်ပါတယ်။ လေးစားအပ်တဲ့ နာယကကြီးခင်ဗျာ။ ပိုမိုပြည့်စုံပြီး ကျင့်သုံးတဲ့စနစ်နဲ့ ကိုက်ညီတဲ့အပြင် ရှေ့နောက် ညီညွတ်တဲ့ ပြင်ဆင်မှုများဖြစ်လာဖို့အတွက် ကျွန်တော်တို့အနေနဲ့ ဒါကို လေးလေးနက်နက် ထောက်ခံ ခြင်းဖြစ်ပါတယ်။ လေ့လာစိစစ်ရေးအဖွဲ့ရဲ့ အစီရင်ခံစာအပေါ်မှာ မလိုလားဘူး။ ကိစ္စတစ်ရပ်တည်းကိုပဲ ကန့်ကွက်ခြင်း အကြိမ်ကြိမ်ပြုနေတယ်ဆိုရင် ဒါဟာပြည်ထောင်စုလွှတ်တော်ရဲ့ ဆုံးဖြတ်ချက်များအပေါ်မှာ ဆန့်ကျင်သွေဖည်ရာရောက်ပြီးတော့ ပြည်ထောင်စုလွှတ်တော်ရဲ့ ဥပဒေကို ကျွန်တော်တို့ ဖောက်ဖျက်ရာလည်း ရောက်နေတာဖြစ်ပါတယ်။ လေးစားအပ်တဲ့ လွှတ်တော်ကိုယ်စားလှယ်ကြီးများခင်ဗျာ။ ဦးသိန်းထွန်းနဲ့ ဒေါက်တာမောင်သင်း တို့ရဲ့ ပြင်ဆင်မှုအဆိုလွှာများနဲ့ပတ်သက်ပြီးတော့ ပြည်ထောင်စုလွှတ်တော်ရဲ့ ဆုံးဖြတ်ချက်အပေါ်မှာ ကျေနပ်မှုမရှိလို့ ပြည်ထောင်စုလွှတ်တော်ကိုယ်စားလှယ် ဒေါ်နန်းနီနီအေးပါ ၂၅ ဦးနဲ့ ဒေါက်တာစိုင်းဆိုင် ကျောက်ဆမ်ပါ ၂၅ ဦးတို့က ဖွဲ့စည်းပုံအခြေခံဥပဒေခုံရုံးကို တင်သွင်းလွှာအမှတ်(၁)နဲ့ အမှတ်(၂)တို့ဖြင့် တင်သွင်းတဲ့အခါမှာ ခုံရုံးက ကျယ်ကျယ်ပြန့်ပြန့် သုံးသပ်ပြီးတော့ တင်သွင်းလွှာများကို ပလပ်ခဲ့တာက လွှတ်တော်ကိုယ်စားလှယ်ကြီးများအားလုံး အသိပဲဖြစ်ပါတယ်။ လေးစားအပ်တဲ့ နာယကကြီးခင်ဗျာ။ ယခုပြည်ထောင်စုလွှတ်တော်ကြီးမှ ဖွဲ့စည်းထားတဲ့ ပြင်ဆင်ရေးပူးပေါင်းကော်မတီရဲ့ လုပ်ငန်းများဟာ အတော်ကို ခရီးရောက်နေပြီဖြစ်ပါတယ်။ ဒါကို လေ့လာတဲ့ လွှတ်တော်ကိုယ်စားလှယ်များ အားလုံးအသိပဲဖြစ်ပါတယ်။ ဖွဲ့စည်းပုံအခြေခံဥပဒေဆိုတာ နိုင်ငံတော်၊ နိုင်ငံသားများအတွက် အရေးကြီးဆုံးသော ပင်မဥပဒေတစ်ရပ်ဖြစ်သလို နိုင်ငံတော်နဲ့ နိုင်ငံသား များအတွက် အသုံးပြုတဲ့ဥပဒေများပေါက်ဖွားရာ အခြေခံအကျဆုံးသော ပင်မဥပဒေတစ်ရပ်ကြီးလည်း ဖြစ်ပါတယ်။ ဒါကြောင့် နိုင်ငံသားများနဲ့ အနာဂတ်မျိုးဆက်သစ်များရဲ့ အကျိုးကို ရှေးရှုပြီးတော့ရေးဆွဲတဲ့ ဥပဒေတစ်ရပ် ဖြစ်ဖို့ များစွာလိုအပ်ပါတယ်။ ဥပဒေဆိုတာ သစ်ပင်တစ်ပင်ကို ရစ်ပတ်ချည်နှောင်ထားတဲ့ ကြိုးတစ်ချောင်းလို အပင်နဲ့ လိုက်ဖက်ညီမယ့်ပုံစံမျိုးနဲ့ ရစ်ပတ်ချည်နှောင်ထားမယ်ဆိုရင် ဒီသစ်ပင်ဟာ မကြီးထွား၊ မဖွံ့ဖြိုးနိုင်သလို ကျင့်သုံးတဲ့စနစ်နဲ့ မကိုက်ညီတဲ့ဥပဒေတစ်ရပ်ကို ပြဋ္ဌာန်းမိမယ်ဆိုရင်လည်း ဒီတိုင်းပြည်ဟာ ဖွံ့ဖြိုးတိုးတက်မှာမဟုတ်ပါဘူး။ နိုင်ငံတစ်နိုင်ငံတိုးတက်ဖို့၊ ဖွံ့ဖြိုးဖို့၊ ခေတ်မီပြီးကမ္ဘာနဲ့ ရင်ပေါင်တန်းနိုင်ဖို့၊ တရားဥပဒေစိုးမိုးပြီး ငြိမ်းချမ်းသာယာဖို့၊ နိုင်ငံသားများရဲ့ အခွင့်အရေးများ ပြည့်ပြည့်ဝဝခံစားဖို့ ဆိုရင် မိမိတို့နိုင်ငံက ကျင့်သုံးနေတဲ့စနစ်အပေါ်မှာ အခြေခံပြီး ပြည်ထောင်စုကိုယ်စားလှယ်များ အချိုးကျပါဝင်တဲ့ ကော်မတီက စုပေါင်းရေးဆွဲတာဟာ အလွန်ပဲသင့်မြတ်လှတယ်လို့ ကျွန်တော် ဆွေးနွေး လိုပါတယ်။ ဒီလိုရေးဆွဲရာမှာလည်းပဲ မိမိတို့တစ်စုတစ်ဖွဲ့အာဏာရရှိရေး၊ ဦးဆောင်မှုပေးရေးကို ဦးတည် မရေးဆွဲဘဲ ဒါမှမဟုတ် နိုင်ငံတော်နဲ့ နိုင်ငံသားများရဲ့ မျက်နှာနဲ့ ပုဂ္ဂိုလ်ရဲ့ စွမ်းဆောင်ရည်ကို မကြည့်ဘဲနဲ့ အာဃာတတရားတွေ ရှေ့ထားပြီးတော့ ဥပဒေပြင်ဆင်ရေးကို နိုင်ငံရေးလက်နက်အဖြစ် အသုံးပြုမယ် ဆိုရင်တော့ ကျွန်တော်တို့ တိုင်းပြည်ရဲ့ အနာဂတ်ဟာ မတွေးဝံ့စရာမရှိဘူးလို့ ကျွန်တော် ပြောချင်ပါတယ်။ လေးစားအပ်တဲ့ နာယကကြီးနဲ့ ကိုယ်စားလှယ်တော်များခင်ဗျာ။ ကျွန်တော်တို့ အများစုဟာ ပြည်သူကရွေးချယ်တင်မြှောက်ထားတဲ့ အရွေးချယ်ခံကိုယ်စားလှယ်များဖြစ်ပါတယ်။ နိုင်ငံတော်နဲ့ နိုင်ငံသား တို့ရဲ့ အကျိုးဖြစ်နိုင်ရေးကို အစဉ်ရင်ဝယ်ထားသင့်ပါတယ်။ ကျွန်တော်တို့ နိုင်ငံရဲ့ နာကြည်းဖွယ်ရာ ကောင်းလှတဲ့ အတိတ်သမိုင်းကို မမေ့သင့်ပါဘူး။ သံဝေဂယူရမယ့် ရောက်နေပြီဖြစ်ပါတယ်။ နိုင်ငံရဲ့ မျိုးဆက်သစ်များအပေါ် ငဲ့ညာသင့်ပြီး မိမိတို့အနေနဲ့ စိတ်ကောင်းစေတနာကောင်းထားပြီး ပြင်ဆင်ဖြည့်စွက်သင့်သည်များကို ဝိုင်းဝန်းဆန်းစစ်ပြီး ရေရှည်တည်တံ့ကောင်းမွန်ရေးအတွက် အခြေခံ ဥပဒေကောင်းတစ်ရပ်ဖြစ်ဖို့ ဥပဒေလေ့လာစိစစ်ရေးပူးပေါင်းအဖွဲ့ရဲ့ အစီရင်ခံစာအပေါ်မှာ လေးလေး နက်နက် ထောက်ခံအပ်ပါတယ်ခင်ဗျာ။ အားလုံးကို ကျေးဇူးတင်ပါတယ်။</speech>
<speech type="speaker">ဗိုလ်ကြီးဒေါ်သဇင်လှိုင် တပ်မတော်သား အမျိုးသားလွှတ်တော်ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဗိုလ်ကြီးဒေါ်သဇင်လှိုင်(တပ်မတော်သားအမျိုးသားလွှတ်တော်ကိုယ်စားလှယ်)</mp>ပြည်ထောင်စု လွှတ်တော်နာယကကြီးနဲ့ အားလုံးပဲမင်္ဂလာပါ။ ကျွန်မကတော့ တပ်မတော်သားအမျိုးသားလွှတ်တော် ကိုယ်စားလှယ် ဗိုလ်ကြီးဒေါ်သဇင်လှိုင် ဖြစ်ပါတယ်။ ကျွန်မအနေနဲ့ ဗိုလ်မှူးချုပ်မောင်မောင်အပါအဝင် ကိုယ်စားလှယ် ၁၄၄ ဦးက တင်သွင်းခဲ့တဲ့ ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်တဲ့ ဥပဒေမူကြမ်းနဲ့ စပ်လျဉ်းပြီး ဥပဒေမူကြမ်း လေ့လာစိစစ်ရေးပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထား မှတ်ချက်အစီရင်ခံစာအပေါ် ဆွေးနွေးသွားမှာ ဖြစ်ပါတယ်။ Power Point ဖြင့် တင်ပြခွင့်ပြုပါ။ အစီရင်ခံစာအရ ဥပဒေမူကြမ်းကို ဖွဲ့စည်းပုံအခြေခံဥပဒေ အခန်း(၁၂) ပုဒ်မ ၄၃၃၊ ပုဒ်မ ၄၃၅ နဲ့ ပြည်ထောင်စုလွှတ်တော်ဆိုင်ရာနည်းဥပဒေ ၃၃၃ တိုနဲ့အညီ တင်သွင်းခဲ့တာကို တွေ့ရမှာဖြစ်ပါတယ်။ ဒီလိုဥပဒေ၊ နည်းဥပဒေတွေနဲ့ ညီညွတ်လို့လည်း နာယကကြီးအနေနဲ့ ဥပဒေမူကြမ်းလေ့လာစိစစ်ရေးပူးပေါင်း ကော်မတီကို လေ့လာတင်ပြဖို့ တာဝန်ပေးအပ်ခဲ့တာကိုလည်း တွေ့ရပါတယ်။ အခုလို တင်ပြသူရော၊ နာယကကြီးပါ ဥပဒေပြဋ္ဌာန်းချက်တွေနဲ့အညီ ဆောင်ရွက်ခဲ့တာမို့ ဥပဒေ မူကြမ်း လေ့လာစိစစ်ရေးပူးပေါင်းကော်မတီအနေနဲ့လည်း ဆက်လက်ပြီးတော့ ဖွဲ့စည်းပုံအခြေခံဥပဒေပါ ပြဋ္ဌာန်းချက်များအတိုင်း ဆောင်ရွက်နိုင်ဖို့ သဘောထားမှတ်ချက် တင်သွင်းရမှာပဲဖြစ်ပါတယ်။ ဒီလိုတင်သွင်း ရာမှာလည်း ကော်မတီအနေနဲ့ ဥပဒေမူကြမ်းအပေါ်မှာစိစစ်ပြီးရင် အဲ့ဒီစိစစ်ချက်တွေကို ဥပဒေပြဋ္ဌာန်းချက် တွေနဲ့အညီ ပြည်ထောင်စုလွှတ်တော်မှာ တင်ပြ၊ ကိုယ်စားလှယ်တွေ ကဆွေးနွေး ဒီလိုပဲ ဆောင်ရွက်သွား ရမှာပါ။ အခုတော့ ဥပဒေမူကြမ်းနဲ့ပတ်သက်ပြီး ဥပဒေပြဋ္ဌာန်းချက်တွေနဲ့အညီ လမ်းကြောင်းမှန်အတိုင်း ဆွေးနွေးရမယ့်အစား မလိုအပ်ဘဲ ဆွေးနွေးနေကြရတာဟာ ပြည်သူလူထုနဲ့ လွှတ်တော်အတွက် အလဟဿဖြစ်နေရတာ အင်မတန်မှနှမြောဖို့ ကောင်းလှပါတယ်။ နာယကကြီးရှင် အစီရင်ခံစာရဲ့ အပိုဒ် ၈ အရ ၄၅ ဦးကော်မတီက တင်သွင်းလာမယ့် ဥပဒေမူကြမ်းနဲ့ လက်ရှိလွှတ်တော်ကို တင်သွင်းရောက်ရှိပြီးဖြစ်တဲ့ ဥပဒေမူကြမ်း ၃ ခုကို သီးခြားစီ တစ်ပြိုင်တည်း အဆုံးအဖြတ် ရယူမယ်ဆိုရင်တော့ ပိုမိုလျော်ကန်သင့်မြတ်ပါလိမ့်မယ်လို့ လေ့လာစိစစ်ရေးပူးပေါင်း ကော်မတီဝင်အများစုရဲ့ လေ့လာတွေ့ရှိချက်ဟာ နားရွက်ကိုပတ်ကိုင်နေသလိုများ ဖြစ်မနေဘူးလားလို့ မေးမယ်ဆိုရင် ကျွန်မကို အဆိုးမြင်နဲ့ မြင်နေကြမှာ သိပါတယ်။ ကျွန်မတို့ တပ်မတော်သားကိုယ်စားလှယ်တွေအနေနဲ့ ၄၅ ဦး ကော်မတီ ဖွဲ့စည်းဆောင်ရွက်ခြင်းနဲ့ အဲဒီကော်မတီရဲ့ လုပ်ငန်းစဉ်တွေဟာ ဖွဲ့စည်းပုံအခြေခံဥပဒေ အခန်း(၁၂) နှင့် ကိုက်ညီခြင်းမရှိတာကြောင့် ကော်မတီဖွဲ့စည်းဖို့ အဆိုတင်သွင်းကတည်းက ကန့်ကွက်ခဲ့ပြီးဖြစ်ပါတယ်။ ကန့်ကွက်တယ်ဆိုတာကလည်း ဖွဲ့စည်းပုံအခြေခံဥပဒေပြင်ဆင်ခြင်းကို ကန့်ကွက်ခဲ့တာမဟုတ်ဘဲ ထပ်ပြောပါမယ်။ ဖွဲ့စည်းပုံအခြေခံဥပဒေ ပြင်ဆင်ခြင်းကို ကန့်ကွက်တာလုံးဝမဟုတ်ဘဲ ပြင်ဆင်ဖို့ဆောင်ရွက်နေကြတဲ့ ကော်မတီရဲ့ ဆောင်ရွက်ချက် တွေဟာ သတ်မှတ်ဥပဒေလုပ်ငန်းစဉ်များနဲ့ မညီတဲ့ ဆောင်ရွက်မှုတွေချည်းဖြစ်နေလို့ ကန့်ကွက်ခဲ့ခြင်း ဖြစ်တယ်ဆိုတာကိုလည်း ပြောပြီးရင်းပြောပြန် ပြောနေရပါတယ်။ ဒါ့အပြင် မိတ္ထီလာမဲဆန္ဒနယ်က ဒေါက်တာမောင်သင်း၊ ကျောင်းကုန်းမဲဆန္ဒနယ်က ဦးသိန်းထွန်း တို့က ဥပဒေနဲ့အညီတင်သွင်းခဲ့တဲ့ ဥပဒေမူကြမ်းတွေရဲ့ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာအပေါ်မှာလည်း ပြည်ထောင်စုလွှတ်တော်ကိုယ်စားလှယ်များအတွင်း ဆွေးနွေးကြသူများအနက် အများစုက ကန့်ကွက်ဆွေးနွေးခဲ့ကြပြီးလည်း ဖြစ်ပါတယ်။ ကျွန်မတို့အနေနဲ့ အခုလိုဖွဲ့စည်းပုံအခြေခံ ဥပဒေနဲ့ လွှတ်တော်ဆိုင်ရာ ဥပဒေ၊ နည်းဥပဒေတွေကို ထပ်ခါထပ်ခါ ကျော်လွန်လုပ်ဆောင်နေမှုတွေကို မပြုသင့် မပြုအပ်၊ မလုပ်သင့်၊ မလုပ်အပ်လို့ တိုင်းရင်းသား ပြည်သူလူထုတွေရဲ့ စောင့်ကြည့်နေမှုကို အလေးထားဂရုပြုရင်း ထောက်ပြဆွေးနွေးနေရခြင်းဖြစ်ကြောင်း တင်ပြအပ်ပါတယ်။ နာယကကြီးရှင်။ နိဂုံးချုပ်အနေနဲ့ ဥပဒေပြုလွှတ်တော်ဟာ ဥပဒေကိုလေးစားလိုက်နာပြီး ဥပဒေ ပြုကြရမှာ ဖြစ်သလို ဥပဒေနဲ့မညီတဲ့ လုပ်ရပ်တွေကြောင့် ပြည်သူလူထုရဲ့ ယုံကြည်မှုကို ပျက်ပြားစေပြီး ပြည်သူလူထုရဲ့ အကျိုးစီးပွားကို မထိခိုက်စေရေးအတွက် လေ့လာစိစစ်ရေးပူးပေါင်းကော်မတီရဲ့ အစီရင်ခံစာကို ကန့်ကွက်ပါကြောင်းနဲ့ ယခုတင်သွင်းခဲ့တဲ့ဥပဒေမူကြမ်းကို ဥပဒေပြဋ္ဌာန်းချက်များနဲ့ အညီသာ ပြင်ဆင်နိုင်ရေးဆောင်ရွက်ပေးပါရန် နာယကကြီးနဲ့တကွ လွှတ်တော်ကိုယ်စားလှယ်များအားလုံးကို လေးလေးနက်နက် တိုက်တွန်းပါကြောင်း ဆွေးနွေးရင်း နိဂုံးချုပ်လိုက်ပါတယ်။ အားလုံးကို ကျေးဇူးတင် ပါတယ်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ လွှတ်တော်ကိုယ်စားလှယ်များ နေ့လယ်စာ စားသုံးနိုင်ရန်အတွက် အစည်းအဝေးကို တစ်နာရီခန့် ခေတ္တရပ်နားမှာ ဖြစ်ပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။</speech>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနဲ့ ဧည့်သည်တော်များခင်ဗျာ။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<speech type="speaker">အစီအစဉ်ကို ဆက်လက်မဆောင်ရွက်မီ အနည်းငယ်ပြောကြားလိုပါတယ်။ လွှတ်တော်ကိုယ်စားလှယ်များခင်ဗျာ။ လွှတ်တော်နာယကအနေနဲ့ လွှတ်တော်စည်းကမ်းသေဝပ်စေရန် လွှတ်တော်ဆိုင်ရာဥပဒေ၊ နည်းဥပဒေများနဲ့အညီ ကြီးကြပ်ကွပ်ကဲလျက်ရှိတယ်ဆိုတာကို ဦးဆုံး ပြောကြား လိုပါတယ်။ လွှတ်တော်အစည်းအဝေးများမှာ ဆွေးနွေးသွားတဲ့ တချို့ လွှတ်တော်ကိုယ်စားလှယ်များဟာ လွှတ်တော်အစည်းအဝေးများအတွင်း ဆွေးနွေးပိုင်ခွင့်ထက် ကျော်လွန်ပြီး ဆွေးနွေးနေတာကို တွေ့ရှိရ ပါတယ်။ လွှတ်တော်နာယက တာဝန်ထမ်းဆောင်နေသူ မိမိကိုပင် ပုဂ္ဂလဓိဋ္ဌာန်အားဖြင့် စွပ်စွဲပုတ်ခတ် ပြောဆိုတာကို တွေ့ရှိရပါတယ်။ ဒီလိုပုဂ္ဂိုလ်တစ်ဦးဦး၊ အဖွဲ့အစည်းတစ်ခုခုကို စွပ်စွဲပုတ်ခတ် ပြောဆိုခြင်းမပြုဖို့ သတိပေးလိုပါတယ်။ လွှတ်တော်ကိုယ်စားလှယ်များရဲ့ ဂုဏ်သိက္ခာနဲ့ လျော်ညီစွာ ပြုမူပြောဆို ဆွေးနွေးကြဖို့ အထူးသတိပေးလိုပါတယ်။</speech>
<speech type="speaker">ဦးခင်မောင်သီ လွိုင်လင်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="414">ဦးခင်မောင်သီ(လွိုင်လင်မဲဆန္ဒနယ်၊ ရှမ်းပြည်နယ်)</mp>လေးစားအပ်ပါသော ပြည်ထောင်စု လွှတ်တော်နာယကနှင့် ပြည်ထောင်စုလွှတ်တော် ကိုယ်စားလှယ်များ၊ ဖိတ်ကြားထားသော ဧည့်သည်တော် များအားလုံး မင်္ဂလာပါလို့ နှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ ရှမ်းပြည်နယ် (တောင်ပိုင်း) လွိုင်လင်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးခင်မောင်သီဖြစ်ပါတယ်။ ပြည်ထောင်စု သမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ(၂၀၀၈)ကို ဒုတိယအကြိမ်ပြင်ဆင်တဲ့ ဥပဒေမူကြမ်းနှင့် စပ်လျဉ်း၍ ဖွဲ့စည်းပုံအခြေခံဥပဒေကို ဒုတိယအကြိမ် ပြင်ဆင်သည့် ဥပဒေမူကြမ်း လေ့လာစိစစ်ရေး ပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာအပေါ် ဆွေးနွေးသွားမှာ ဖြစ်ပါတယ်။ ဖွဲ့စည်းပုံအခြေခံဥပဒေ (၂၀၀၈) ကို ဒုတိယအကြိမ် ပြင်ဆင်တဲ့ ဥပဒေမူကြမ်းကို တပ်မတော်သား ပြည်သူ့လွှတ်တော်ကိုယ်စားလှယ် ဗိုလ်မှူးချုပ်မောင်မောင်အပါအဝင် တပ်မတော်သား လွှတ်တော် ကိုယ်စားလှယ် ၁၄၄ ဦးက လက်မှတ်ရေးထိုး၍ ၁၇-၉-၂၀၁၉ ရက်နေ့တွင် ပြည်ထောင်စုလွှတ်တော်သို့ တင်သွင်းခဲ့ပါတယ်။ ကြိုဆိုပါကြောင်းနဲ့ ထောက်ခံပါကြောင်း တင်ပြအပ်ပါတယ်။ အဆိုပါဥပဒေကြမ်း အပေါ်မှာ ဥပဒေကြမ်းလေ့လာစိစစ်ရေးပူးပေါင်းကော်မတီရဲ့ အစီရင်ခံစာတင်ပြသည်မှာ ပြည်ထောင်စု လွှတ်တော်က ဖွဲ့စည်းတာဝန်ပေးအပ်ထားတဲ့ ပြင်ဆင်ရေးပူးပေါင်းကော်မတီက ဖွဲ့စည်းပုံအခြေခံဥပဒေ (၂၀၀၈ ခုနှစ်) တစ်ခုလုံးအပေါ် သုံးသပ်လေ့လာပြီး ပြုစုရေးဆွဲ၍ လွှတ်တော်သို့တင်သွင်းလာမည့် ပြင်ဆင်မည့် ဥပဒေမူကြမ်းတို့ကို တစ်ပြိုင်တည်း ယှဉ်တွဲ၍ ပြည့်စုံသော ပြင်ဆင်သည့် ဥပဒေမူကြမ်း တစ်ရပ်အဖြစ် လွှတ်တော်သို့ တင်သွင်းနိုင်ရေးအတွက် ဆောင်ရွက်သင့်ပါကြောင်းနှင့် လွှတ်တော်၏ ဆုံးဖြတ် အတည်ပြု ပေးနိုင်ပါရန် ၂၀၁၉ ခုနှစ်၊ နိုဝင်ဘာလ ၁၃ ရက်နေ့တွင် ပြည်ထောင်စုလွှတ်တော်သို့ အစီရင်ခံ တင်ပြထားတာ တွေ့ရှိရပါတယ်။ အလားတူ ဖွဲ့စည်းပုံအခြေခံဥပဒေ (၂၀၀၈ ခုနှစ်)ကို ဒုတိယအကြိမ် ပြင်ဆင်တဲ့ ဥပဒေမူကြမ်းနဲ့ စပ်လျဉ်း၍ ဖွဲ့စည်းပုံအခြေခံဥပဒေ (၂၀၀၈ ခုနှစ်)ကို ဒုတိယအကြိမ်ပြင်ဆင်သည့် ဥပဒေမူကြမ်း တစ်ရပ်ကို ဦးသိန်းထွန်း ကျောင်းကုန်းမဲဆန္ဒနယ် အပါအဝင် ပြည်ထောင်စုလွှတ်တော် ကိုယ်စားလှယ် ၁၄၃ ဦး လက်မှတ်ရေးထိုး၍ ၁၉-၂-၂၀၁၉ ရက်နေ့တွင်လည်းကောင်း၊ ဒေါက်တာမောင်သင်း မိတ္ထီလာမဲဆန္ဒနယ် အပါအဝင် ပြည်ထောင်စုလွှတ်တော်ကိုယ်စားလှယ် ၁၄၅ ဦးက လက်မှတ်ရေးထိုး၍ ၁၉-၅-၂၀၁၉ ရက်နေ့ တွင်လည်းကောင်း အသီးသီးတင်ပြခဲ့ပြီး ဥပဒေမူကြမ်းလေ့လာစိစစ်ရေး ပူးပေါင်းကော်မတီအနေဖြင့် ပြည်ထောင်စုလွှတ်တော်က ဖွဲ့စည်းတာဝန်ပေးအပ်ထားတဲ့ ပြင်ဆင်ရေးပူးပေါင်းကော်မတီက ဖွဲ့စည်းပုံ အခြေခံဥပဒေ (၂၀၀၈ ခုနှစ်) တစ်ခုလုံးအပေါ် သုံးသပ်လေ့လာပြီး ပြုစုရေးဆွဲ၍ လွှတ်တော်သို့ တင်သွင်း လာမည့် ပြင်ဆင်သည့် ဥပဒေကြမ်းနဲ့အတူ လွှတ်တော်သို့ တင်သွင်းနိုင်ရေး ဆောင်ရွက်သင့်ကြောင်း တင်ပြထားတာကို တွေ့ရှိရပါတယ်။ ဖွဲ့စည်းပုံအခြေခံဥပဒေ (၂၀၀၈ ခုနှစ်)ကို ပြင်ဆင်ရေးနဲ့ပတ်သက်၍ ဖွဲ့စည်းပုံအခြေခံဥပဒေ အခန်း(၁၂) ပြည်ထောင်စုလွှတ်တော်ဆိုင်ရာ ဥပဒေ၊ နည်းဥပဒေတို့တွင် အတိအလင်း ပြဋ္ဌာန်းထားပြီးဖြစ်ပါတယ်။ ဖွဲ့စည်းပုံအခြေခံဥပဒေ (၂၀၀၈ ခုနှစ်) ကို ဒုတိယအကြိမ်ပြင်ဆင်တဲ့ ဥပဒေ မူကြမ်းကို တပ်မတော်သား ပြည်သူ့လွှတ်တော်ကိုယ်စားလှယ် ဗိုလ်မှူးချုပ်မောင်မောင်အပါအဝင် တပ်မတော်သားလွှတ်တော်ကိုယ်စားလှယ် ၁၄၄ ဦးက လက်မှတ်ရေးထိုး၍ ဖွဲ့စည်းပုံအခြေခံဥပဒေ၊ ပြည်ထောင်စုလွှတ်တော်ဆိုင်ရာ ဥပဒေ၊ နည်းဥပဒေတို့နဲ့အညီ တင်သွင်းခဲ့ခြင်းဖြစ်တယ်ဆိုတာမှာ အငြင်းပွားဖွယ် တစ်စုံတစ်ရာ မတွေ့ရှိရပါကြောင်း တင်ပြပါတယ်။ ဥပဒေကို လေးစားလိုက်နာရမယ့် ဥပဒေပြုအဖွဲ့အစည်းများအနေဖြင့် မည်သည့်ဆောင်ရွက်မှုကိစ္စ အဝဝကိုမဆို ဥပဒေနှင့်အညီသာ ဆောင်ရွက်ရမှာဖြစ်ပြီး အဖွဲ့အစည်းတစ်ခု၏ အယူအဆ၊ ပုဂ္ဂိုလ်တစ်ဦး တစ်ယောက်၏ အယူအဆသည် မည်မျှပင် မှန်ကန်နေစေကာမူ ဥပဒေပြဋ္ဌာန်းချက်တစ်ရပ်သည် အဖွဲ့အစည်းတစ်ခု၏ အယူအဆ၊ ပုဂ္ဂိုလ်တစ်ဦးတစ်ယောက်၏ အယူအဆဖြင့် ပေါ်ပေါက်လာခြင်း မဟုတ်ဘဲ ဥပဒေပြုအဖွဲ့ အစည်းများဖြင့် အကြိမ်ကြိမ်၊ အဆင့်ဆင့်ဆွေးနွေးခြင်း၊ ပြည်သူလူထုထံ ချပြ၍ ပြည်သူလူထု၏ သဘောထားရယူခြင်းတို့ကို ဆောင်ရွက်ပြီးမှသာ သင့်လျော်သော မိမိနိုင်ငံ၏ လူမျိုးရေး၊ နိုင်ငံရေး၊ ဘာသာရေး၊ ယဉ်ကျေးမှုဓလေ့ထုံးတမ်းများနှင့် ကိုက်ညီကာ ပြည်သူ့အကျိုး၊ နိုင်ငံ့အကျိုး ရေးဆွဲပြဋ္ဌာန်းထားခြင်းသာ ဖြစ်ပါတယ်။ ထိုသို့ဥပဒေပြုအဖွဲ့အစည်းများက ရေးဆွဲအတည်ပြု၍ ထုတ်ပြန် ထားတဲ့ ဥပဒေ၊ နည်းဥပဒေများကို ပြည်သူလူထုက မဖြစ်မနေ လေးစားလိုက်နာရမှာ ဖြစ်ပါတယ်။ ထိုနည်းတူ ဥပဒေအဖွဲ့အစည်းများ အနေဖြင့်လည်း ဥပဒေကို လေးစားလိုက်နာရမှာ ဖြစ်ပါသဖြင့် ယခုတင်သွင်းတဲ့ ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်တဲ့ ဥပဒေမူကြမ်းကိုလည်း ဖွဲ့စည်းပုံအခြေခံဥပဒေ အခန်း(၁၂) ပြည်ထောင်စုလွှတ်တော်ဆိုင်ရာ ဥပဒေ၊ နည်းဥပဒေများနဲ့အညီသာ ဆောင်ရွက်သင့်ပါကြောင်း ဆွေးနွေးတင်ပြအပ်ပါတယ်။ ကျွန်တော့ရဲ့ ဆွေးနွေးတင်ပြချက်ကိုလည်း ဒီမှာပဲ နိဂုံးချုပ်ပါတယ်။ အားလုံးကို ကျေးဇူးတင်ပါတယ်ခင်ဗျာ။</speech>
<speech type="speaker">ဗိုလ်မှူးကြီးမျိုးမင်းအောင် တပ်မတော်သား အမျိုးသားလွှတ်တော် ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဗိုလ်မှူးကြီးမျိုးမင်းအောင်(တပ်မတော်သားအမျိုးသားလွှတ်တော်ကိုယ်စားလှယ်)</mp>အားလုံး မင်္ဂလာပါ။ ကျွန်တော်ကတော့ တပ်မတော်သားကိုယ်စားလှယ် ဗိုလ်မှူးကြီးမျိုးမင်းအောင် ဖြစ်ပါတယ်။ ဥပဒေမူကြမ်း လေ့လာစိစစ်ရေးပူးပေါင်းကော်မတီ (၆၉/၂၀၁၉)၏ လေ့လာတွေ့ရှိချက်နှင့် သဘောထား မှတ်ချက် အစီရင်ခံစာကို ဆွေးနွေးမှာ ဖြစ်ပါတယ်။ နာယကကြီးခင်ဗျာ။ အခု ဗိုလ်မှူးချုပ်မောင်မောင် တင်ပြတဲ့ ဥပဒေမူကြမ်းကို ဖွဲ့စည်းပုံအခြေခံ ဥပဒေ အခန်း(၁၂)ပါ ပြဋ္ဌာန်းချက်များ၊ လွှတ်တော်ဆိုင်ရာဥပဒေ၊ နည်းဥပဒေများနဲ့အညီ လွှတ်တော်မှာ ဆက်လက်ဆွေးနွေး ဆောင်ရွက်ရမယ်ဆိုတာကို ဥပဒေကြောင်းအရ အားလုံးသိပြီး ဖြစ်ကြပါတယ်။ ဒါကို မျက်ကွယ်ပြုပြီး ကော်မတီရဲ့ အစီရင်ခံစာမှာ သဘောထားမှတ်ချက်တွင် အခုတင်သွင်းခဲ့တဲ့ ဥပဒေမူကြမ်း၊ အရင်တင်သွင်းထားတဲ့ ဒုတိယအကြိမ်ပြင်ဆင်တဲ့ ဥပဒေမူကြမ်းနှစ်ရပ်၊ ဒါတွေကို ပြည်ထောင်စုလွှတ်တော်က ဖွဲ့စည်းတာဝန်ပေးအပ်ထားပါတယ်ဆိုတဲ့ ၄၅ ဦးပါ ပြင်ဆင်ရေးပူးပေါင်းကော်မတီက ဖွဲ့စည်းပုံအခြေခံ ဥပဒေ (၂၀၀၈ ခုနှစ်) တစ်ခုလုံးအပေါ် သုံးသပ်လေ့လာပြုစုရေးဆွဲပြီး လွှတ်တော်ကို တင်သွင်းတဲ့အခါ ကျမှ တစ်ပြိုင်တည်းယှဉ်တွဲပြီးတော့ ပြည့်စုံသောပြင်ဆင်တဲ့ ဥပဒေမူကြမ်းတစ်ရပ်အဖြစ် လွှတ်တော်သို့ တင်သွင်းသင့်ကြောင်း သဘောထားမှတ်ချက်ကို သဘောမတူတဲ့အတွက် ကန့်ကွက်ဆွေးနွေးမှာဖြစ်ပါတယ်။ (၂၀၀၈ ခုနှစ်) ဖွဲ့စည်းပုံအခြေခံဥပဒေ ပြင်ဆင်ရေးပူးပေါင်းကော်မတီကို ဒုဥက္ကဋ္ဌတစ်ဦးအပါ လွှတ်တော်ကိုယ်စားလှယ် (၄၅) ဦးနဲ့ ဖွဲ့စည်းခဲ့ကြပါတယ်။ စတင်ဖွဲ့စည်းကတည်းက ဖွဲ့စည်းပုံအခြေခံ ဝပဒေစစ်ဆင်ရေး အခင်း (၁၂) မက်အကောက် တပ်မတော်သား လက်နက်ကိုယ်စားလှယ်များကက်ကက် ခဲ့ပြီးဖြစ်ပါတယ်။ ပြီးတော့လည်း ၄၅ ဦးနဲ့ ဆက်လက်ဆောင်ရွက်နေရာကနေ (၁၃) ကြိမ်မြောက် ပုံမှန် အစည်းအဝေးကာလအတွင်းမှာ အဖွဲ့ဝင်(၃)ဦးတို့ဟာ ယင်းတို့ရဲ့ သဘောဆန္ဒအလျောက် ကော်မတီအဖွဲ့ဝင် အဖြစ်ကနေ နုတ်ထွက်ခွင့်ပြုလိုက်လို့ နုတ်ထွက်သွားကြတာ ရှိပါတယ်။ ဒါကို အဖွဲ့ဝင်အင်အား လျော့နည်း သွားခဲ့ပေမယ့်လည်း ကော်မတီဝင်တွေ ဘာ့ကြောင့်နုတ်ထွက်သွားကြတာလဲ ဆိုတာကို သုံးသပ်ခြင်းမရှိဘဲ ဆက်ပြီးဆောင်ရွက်နေတာ တွေ့ရပါတယ်။ တကယ်တမ်း ကော်မတီဝင်တွေ လျော့နည်းသွားရင် ကော်မတီရဲ့ အစည်းအဝေးတွေကို ဆက်လက်ဆောင်ရွက်ဖို့ သင့်မသင့်၊ လျော့နည်းအင်အားတွေ ထပ်မံဖြည့်စွက်ဖို့ လို မလို။ ထပ်ဖြည့်မယ်ဆိုလို့ရှိရင်လည်း ဘယ်လိုပညာရှင်၊ ဘယ်လိုတိုင်းရင်းသား၊ ဘယ်လိုပုဂ္ဂိုလ်မျိုးကို တာဝန်ပေးမယ် စသည်ဖြင့် ၄၅ ဦးကော်မတီအတွင်းမှာ ဝိုင်းဝန်းစဉ်းစားကြပြီးတော့ အကောင်းဆုံး အနေအထားနဲ့ ဆက်လက်ဆောင်ရွက်နိုင်ရန် အဖြေလည်းမရှာ၊ စဉ်းလဲမစဉ်းစား ဆောင်ရွက်နေတာ တွေ့နေရပါတယ်။ အခုတော့ အင်မတန်အရေးကြီးတဲ့ ဖွဲ့စည်းပုံအခြေခံဥပဒေ ပြင်ဆင်ရေးကိစ္စမှာ ကျန်ရင် ကျန်တဲ့အင်အားနဲ့ပဲ ဆက်လုပ်နေတာဟာ အရေအတွက်မရှိတော့ အရည်အချင်းလိုအပ်နေတဲ့ပုံစံ ဖြစ်နေ ပါတယ်။ ဒီလိုသာဆက်လုပ်နေလို့ကတော့ ပြည်သူလူထုအတွက် အကျိုးသက်ရောက်တဲ့ ဥပဒေပြင်ဆင်မှုတွေ ဖြစ်မလာနိုင်ဘူးလို့ မြေကြီးလက်ခတ်မလွဲ သုံးသပ်လို့ရတယ်ဆိုတာကို ရိုးသားစွာ တင်ပြလိုပါတယ်။ လက်ရှိအခြေအနေက ပြည်ထောင်စုလွှတ်တော်နဲ့ ၄၅ ဦး ကော်မတီတို့ရဲ့ ပွင့်လင်းမြင်သာမှု အားနည်းတဲ့ပုံစံဖြစ်နေတာကို တွေ့နေရလို့ ထောက်ပြနေရခြင်းဖြစ်ပါတယ်။ မေးစရာရှိပါသေးတယ်။ ဖွဲ့စည်းပုံအခြေခံဥပဒေ ပြင်ဆင်ရေးပူးပေါင်းကော်မတီရဲ့ ဖွဲ့စည်းမိန့် အပိုဒ် (၄)(ပ) မှာ “ပူးပေါင်းကော်မတီ ပြင်ဆင်ဖွဲ့စည်းတာ၊ ကော်မတီအဖွဲ့ဝင်တွေ ပြောင်းလဲခန့်အပ်တာ စသည်ဖြင့်ပြင်ဆင်ရန် လိုအပ်တဲ့အခါမှာ ပြည်ထောင်စုလွှတ်တော်ရဲ့ အတည်ပြုချက်ရယူဆောင်ရွက်ရမယ်”လို့ အတိအလင်းဖော်ပြထားပြီး ဖြစ်ပါတယ်။ ဒါကိုလည်း သတ်မှတ်ချက်အတိုင်း ဆောင်ရွက်ဖို့ ဘာလို့မလိုက်နာကြရတာလဲလို့ မေးချင်တာပါ။ နာယကကြီးခင်ဗျာ။ ၄၅ ဦးကော်မတီအစည်းအဝေးတွေမှာ နုတ်ထွက်ထားတဲ့ ကော်မတီဝင် ၃ ဦး အတွက် မစဉ်းစားခဲ့တဲ့အပြင် လီဆူအမျိုးသားဖွံ့ဖြိုးတိုးတက်ရေးပါတီက ကော်မတီဝင် ၁ ဦး လပေါင်းများစွာ အစည်းအဝေး မတက်ရောက်နိုင်တဲ့ အခြေအနေပေါ်မှာ မူတည်ပြီးတော့လည်း ထည့်သွင်းစဉ်းစားမှု မပြုတာကိုလည်း ဖြည့်စွက်အသိပေးလိုပါတယ်။ တပ်မတော်သားလွှတ်တော်ကိုယ်စားလှယ် ၈ ဦးမှအပ အစည်းအဝေးတိုင်းမှာ အကြောင်းအမျိုးမျိုးကြောင့် ခွင့်ယူပျက်ကွက်သူများလည်း ရှိပါတယ်။ ဒါကြောင့် မတူညီမှုများအတွက် မဲခွဲဆုံးဖြတ်ပြီဆိုရင် ဖြစ်သင့်တဲ့ ဆုံးဖြတ်ချက်များအတွက် မဲရရှိမှု နစ်နာမှုရှိနေတယ်လို့ ပြောဆိုထောက်ပြနေကြတာကို ကြားသိနေရပါတယ်။ အခုဆို တပ်မတော်သားကိုယ်စားလှယ် ၈ ဦး အပါ အဝင်မှ စုစုပေါင်းကော်မတီဝင် ၃၀၊ ၃၅ ဦးဝန်းကျင်လောက်သာ အစည်းအဝေးတက်ရောက်နေတာဖြစ်တဲ့ အတွက် ၄၅ ဦးအင်အားရဲ့ သုံးပုံနှစ်ပုံခန့် တက်ရောက်နေတာဖြစ်ပါတယ်။ ဒါဆိုရင် ပြည်ထောင်စု လွှတ်တော်ရဲ့ ကိုယ်စားပြုမှု၊ အများပါဝင်လွှမ်းခြုံနိုင်မှုဆိုတာ မရှိသလိုဖြစ်နေပြီလို့ ပြောလိုပါတယ်။ ထပ်မံတင်ပြထားတဲ့ ဥပဒေကြမ်း သုံးခုကို ဥပဒေကြမ်းပူးပေါင်းကော်မတီရဲ့ အစီရင်ခံစာများတွင် ပြင်ဆင်ရေးပူးပေါင်းကော်မတီ၏ လုပ်ငန်းစဉ်များတွင် တစ်ပါတည်းထည့်သွင်း ဆောင်ရွက်စေသင့်ကြောင်း၊ ကော်မတီက ဆက်လက်ဆောင်ရွက်မယ့် ဥပဒေမူကြမ်းရေးဆွဲရေး လုပ်ငန်းစဉ်များတွင် တစ်ပေါင်းတည်း ထည့်သွင်း စိစစ်ဆောင်ရွက်သင့်ကြောင်း၊ ကော်မတီက ဖွဲ့စည်းပုံဥပဒေတစ်ခုလုံးမှာ ပြင်ဆင်သည့် ဥပဒေမူကြမ်းနှင့် တစ်ပြိုင်တည်းယှဉ်တွဲ တင်သွင်းသင့်ကြောင်းလို့ ဖော်ပြထားပါတယ်။ အဲဒီလို ဥပဒေ ကြောင်းအရမဟုတ်တဲ့၊ လေးလေးနက်နက်မရှိတဲ့ ဆောင်ရွက်သင့်တယ် ဆိုတာလောက်နဲ့ပဲ လွယ်လင့်တကူ ဆောင်ရွက်နေတာမျိုး ဖြစ်နေပါတယ်။ အဲ့ဒီလိုသာ တစ်ပြိုင်တည်း ယှဉ်တွဲတင်ဖို့ လုပ်နေမယ်ဆိုရင် တိုင်းရင်းသားပြည်သူလူထု တစ်ရပ်လုံးအတွက် အရေးကြီးပြင်ဆင်လိုတဲ့ ဥပဒေကြမ်းတွေဟာ ဘယ်ဖြစ်လာမယ်ဆိုတာ မခန့်မှန်းနိုင်တော့ပါဘူး။ ဥပမာ ရောဂါတစ်ခု စဖြစ်လာရင် သိသိချင်း ကုသင့် ပါတယ်။ နောက်မှကုမယ်ဆိုပြီး လျစ်လျူရှုထားလိုက်ရင် ထပ်တိုးလာတဲ့ ရောဂါတွေနဲ့ပေါင်းပြီး ဟန်ချက် ပျက်ပြီးတော့ အသက်အန္တရာယ်ပါ ကြုံရနိုင်တယ်ဆိုတာ ကိုယ်စားလှယ်တော်ကြီးများလည်း သိကြမှာပါ။ သွေးတိုးရောဂါဖြစ်လို့ရှိရင် ရောဂါရှိမှန်းသိတာနဲ့ စကုသင့်တယ်။ နောက်ဆက်တွဲ နှလုံးရောဂါ၊ ကျောက်ကပ် ရောဂါတွေပေါင်းလာမှ ကုရရင်၊ အခန့်မသင့်လို့ သွားခဲ့ရင် အသက်အန္တရာယ်ပါ ဖြစ်နိုင်တယ် ဆိုတာကို ကိုယ်စားလှယ်တော်ကြီးများလည်း သိကြမှာပါ။ ရောဂါအားလုံး ဖြစ်လာမှ တစ်ပြိုင်တည်း ယှဉ်တွဲပြီး ကုမယ်ဆိုရင်တော့ အပ်နဲ့ထွင်းရမယ့်ကိစ္စကို ပုဆိန်နဲ့ပေါက်ရတော့မယ့် အဖြစ်မျိုးကြုံပြီး အခက်တွေ့ကြမှာပါ။ တကယ်လို့ လွှတ်တော်ကိုယ်စားလှယ်ကြီးတွေလည်း ဒီလိုမျိုး ကြုံတွေ့လာခဲ့ရင် အသက်သာအန္တရာယ်အဖြစ်ခံပြီးတော့ နောက်မှပဲ တစ်ပြိုင်တည်းယှဉ်တွဲ ကုကြတော့မှာလားဆိုတာ စဉ်းစားကြစေလိုပါတယ်။ ချက်ချင်းကုမှရမယ့် အခြေအနေမျိုး ဖြစ်နေတာကို တခြားစစ်ဆေးချက်တွေ အဖြေစုံလင်စွာရမှ ကုမယ်ဆိုရင် အသက်ဉာဏ်စောင့်တယ် ပြောရမလား၊ အသက်ကို စောင့်ဖို့ ဉာဏ်မရှိ ဘူးလို့ပဲ ပြောရမလားဖြစ်သွားမှာပါ။ ဖွဲ့စည်းပုံအခြေခံဥပဒေ ပြင်ဆင်ရေးပူးပေါင်းကော်မတီ အစည်းအဝေးတွေမှာ နိုင်ငံရေးပါတီအစု အဖွဲ့များက ပြင်ဆင်ရန် အကြံပြုချက် ၃,၇၆၅ ချက်ဆိုတော့ အမြောက်အမြားရှိနေတာပါ။ အဲ့ဒီ ပုဒ်မ၊ ပုဒ်မခွဲတွေ တစ်ခုခြင်းစီအလိုက်ကို ဆုံးဖြတ်တဲ့နေရာမှာ ပြင်ဆင်ရေးပူးပေါင်းကော်မတီအစည်းအဝေးတွေ လောက်နဲ့ပဲ များရာ၊ အားသာရာ ဆန္ဒမဲများနဲ့ ဆုံးဖြတ်ကြတယ်လို့ ကြားသိရတဲ့အတွက် မျှတမှုတွေ ပြည်သူလူထုအတွက် ထိရောက်မှုရှိပါ့မလားလို့ စဉ်းစားနေမိပါတယ်။ ရေများရေနိုင်၊ မီးများမီးနိုင်သာ ဖြစ်ပြီးတော့ အနည်းစုရဲ့ဆန္ဒကို ဒီမိုကရေစီစံနှုန်းအရ အသိအမှတ်ပြုမှုမရှိဘဲ အတည်ပြုနေကြတော့ မှာလားလို့ မေးလိုပါတယ်။ ဖွဲ့စည်းပုံအခြေခံဥပဒေ ပူးပေါင်းကော်မတီ အစည်းအဝေးတွေကိုကြည့်ရင် ၉ လခန့်အတွင်း (၆၀)ကြိမ်အထိ ဆောင်ရွက်ပြီးပါပြီ။ ပြည်သူလူထု ဆောလျင်စွာလိုလားတဲ့ ပြင်ဆင်ချက်တွေ နောက်ထပ် ဘယ်လောက်ကြာဦးမလဲဆိုတာ မသိနိုင်သေးပါဘူး။ နိဂုံးချုပ်အနေနဲ့ တင်ပြရရင် အခုတင်ပြထားတဲ့ ဥပဒေမူကြမ်းကို ပြည်သူလူထုအတွက် ကြန့်ကြာမှု မရှိစေရေးနဲ့ ဆောလျင်စွာ အကျိုးသက်ရောက်မှုရရှိစေရေး၊ ဖွဲ့စည်းပုံအခြေခံဥပဒေအခန်း (၁၂)ပါ ပြဋ္ဌာန်း ချက်များနဲ့ လွှတ်တော်ဆိုင်ရာဥပဒေ၊ နည်းဥပဒေများနဲ့အညီ အတည်ပြုနိုင်ရေး ဆွေးနွေးဆောင်ရွက် ပေးပါလို့ တင်ပြလိုပါတယ်။ ပြင်ဆင်ရေးပူးပေါင်းကော်မတီက ပြင်ဆင်တဲ့ဥပဒေကြမ်းနဲ့ကျမှ တစ်ပြိုင်တည်း ယှဉ်တွဲတင်သွင်းမယ်ဆိုရင်တော့ လွန်စွာမှ ကြန့်ကြာနိုင်တာဖြစ်တဲ့အတွက် ခေတ္တရပ်တန့်ထားဖို့နဲ့ ကော်မတီရဲ့ သဘောထားမှတ်ချက်ကို ကန့်ကွက်ပါကြောင်း ထောက်ပြဆွေးနွေးရင်း နိဂုံးချုပ်ပါတယ်။ အားလုံးကို ကျေးဇူးတင်ပါတယ် ။</speech>
<speech type="speaker">ဦးခင်မောင်မြင့် ရပ်စောက်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="411">ဦးခင်မောင်မြင့်(ရပ်စောက်မဲဆန္ဒနယ်၊ ရှမ်းပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့် ပြည်ထောင်စုလွှတ်တော် ကိုယ်စားလှယ်များ၊ ဧည့်သည်တော်များအားလုံး မင်္ဂလာပါခင်ဗျာ။ ကျွန်တော်ကတော့ ရှမ်းပြည်နယ်(တောင်ပိုင်း) ရပ်စောက်မဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးခင်မောင်မြင့်ဖြစ်ပါတယ်။ ကျွန်တော့အနေနဲ့ ၁၅-၁၁-၂၀၁၉ ရက်နေ့တွင် တင်သွင်းခဲ့သည့် ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သည့် ဥပဒေကြမ်း လေ့လာစိစစ်ရေး ပူးပေါင်းကော်မတီ (၆၉/၂၀၁၉)၏ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာအပေါ် ဆွေးနွေးသွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျာ။ အစီရင်ခံစာ၏ အပိုဒ် ၁ နှင့် အပိုဒ် ၅ မှာ တပ်မတော်သား ပြည်သူ့လွှတ်တော်ကိုယ်စားလှယ် ဗိုလ်မှူးချုပ်မောင်မောင် အပါအဝင် တပ်မတော်သားလွှတ်တော် ကိုယ်စားလှယ် ၁၄၄ ဦးက ဖွဲ့စည်းပုံအခြေခံဥပဒေပုဒ်မ ၄၃၃၊ ပုဒ်မ ၄၃၅ နှင့် ပြည်ထောင်စုလွှတ်တော် ဆိုင်ရာ နည်းဥပဒေ ၁၃၃ တို့အရ ၁၀-၉-၂၀၁၉ ရက်စွဲဖြင့် လက်မှတ်ရေးထိုးခဲ့ပြီး ၁၇-၉-၂၀၁၉ ရက်နေ့တွင် ပြည်ထောင်စုလွှတ်တော်သို့ တင်သွင်းလာသည့် ဖွဲ့စည်းပုံအခြေခံဥပဒေ ဒုတိယအကြိမ် ပြင်ဆင်သည့် ဥပဒေမူကြမ်းတွင် ပုဒ်မ ၂၃၂ ပုဒ်မခွဲ(က) ပုဒ်မခွဲငယ်(၄) ၏ နောက်တွင် ပုဒ်မခွဲငယ်(၅) နှင့် ပုဒ်မ ၂၆၁ ပုဒ်မခွဲ(က) ပုဒ်မခွဲငယ်(၄)၏ နောက်တွင် ပုဒ်မခွဲငယ်(၅)ကို အသစ်ဖြည့်စွက် တင်ပြလာကြောင်း တွေ့ရှိရပါတယ်။ ၎င်းအသစ်ဖြည့်စွက်ချက်များသည် နိုင်ငံတော်နှင့် နိုင်ငံသားများ၏ အခြေအနေ၊ လိုအပ်ချက်များအရ အမျိုးသားရေးအမြင်ဖြင့် ကြိုတင်ကာကွယ်တားဆီးနိုင်ရေးအတွက် နိုင်ငံတကာ နှင့် ဆက်သွယ်ဆောင်ရွက်နေသော ပြည်ထောင်စုဝန်ကြီးများနှင့် ပြည်နယ်ဝန်ကြီးချုပ်များ မိမိနိုင်ငံနှင့် မိမိလူမျိုး ဖွံ့ဖြိုးတိုးတက်ရေး ရေရှည်အကျိုးစီးပွားဖြစ်ထွန်းစေရန် ဆောင်ရွက်ရာတွင် အရည်အသွေး၊ အရည် အချင်းများ တာဝန်ယူ၊ တာဝန်ခံ ဆောင်ရွက်နိုင်ရေး၊ နိုင်ငံတော်နှင့် နိုင်ငံသားများအပေါ် သစ္စာစောင့်သိ စေရန်၊ ပြည်ပနိုင်ငံ၊ ပြည်ပအဖွဲ့အစည်းများ၏ အနှောင်အဖွဲ့ကင်းစေရန်၊ ပြည်ပဩဇာခံမဖြစ်စေရန်အတွက် သတင်းအချက်အလက်နှင့် လျှို့ဝှက်ချက်များ မပေါက်ကြားစေရေးကို အခြေအနေ၊ လိုအပ်ချက်များ နှင့်အညီ ဖြည့်စွက်ခြင်းဖြစ်ကြောင်း လေ့လာသိရှိ သုံးသပ်ရပါတယ်။ နာယကကြီးခင်ဗျာ။ ပြည်ထောင်စုလွှတ်တော် ဖွဲ့စည်းပုံအခြေခံဥပဒေကို ဒုတိယအကြိမ် ပြင်ဆင်သည့် ဥပဒေမူကြမ်းလေ့လာစိစစ်ရေးပူးပေါင်းကော်မတီက ဦးသိန်းထွန်း ကျောင်းကုန်းမဲဆန္ဒနယ်၊ ဒေါက်တာမောင်သင်း မိတ္ထီလာမဲဆန္ဒနယ်၊ ဗိုလ်မှူးချုပ်မောင်မောင် တပ်မတော်သားလွှတ်တော်ကိုယ်စားလှယ်၊ ၎င်းတို့တင်သွင်း သော စုစုပေါင်းမူကြမ်း ၃ ခုတွင်ပါဝင်သည့် ပြင်ဆင်ချက်များကို ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ(၂၀၀၈ ခုနှစ် တစ်ခုလုံးအပေါ် ပြင်ဆင်ခြင်းမဟုတ်ဘဲ ပြဋ္ဌာန်းချက်အချို့သာ ပြင်ဆင် ဆောင်ရွက်ရန် တင်ပြထားသောကြောင့် ဖွဲ့စည်းပုံအခြေခံဥပဒေ(၂၀၀၈ ခုနှစ်) ပြင်ဆင်ရေးပူးပေါင်း ကော်မတီ ၄၅ ဦး၏ဥပဒေကြမ်း လွှတ်တော်သို့ ဥပဒေ၊ နည်းဥပဒေနှင့်အညီ တင်သွင်းလာသည့် သီးခြားစီတစ်ပြိုင်တည်း ယှဉ်တွဲလျက်ဆွေးနွေးပြီး အဆုံးအဖြတ်ရယူ ဆောင်ရွက်မည်ဖြစ်ကြောင်း အစီရင် ခံစာမှာ တွေ့ရှိရပါတယ်။ လေ့လာစိစစ်ရေးပူးပေါင်းကော်မတီ ၄ ဦး ကလည်း ဤဥပဒေမူကြမ်းကို ဖွဲ့စည်းပုံ အခြေခံဥပဒေ အခန်း(၁၂)ပါ ပြဋ္ဌာန်းချက်များ၊ လွှတ်တော်ဆိုင်ရာ ဥပဒေ၊ နည်းဥပဒေများနှင့်အညီ ဆက်လက်ဆွေးနွေးသင့်ကြောင်း အကြံပြုတင်ပြခဲ့ပါတယ်။ လေးစားအပ်ပါသော နာယကကြီးခင်ဗျာ။ (၂၀၀၈ ခုနှစ်) ဖွဲ့စည်းပုံအခြေခံဥပဒေ ပြဋ္ဌာန်းချက် များတွင် ပြင်ဆင်ခြင်းများ၌ ပြဋ္ဌာန်းချက်အချို့ကို မပြင်ဆင်ရဘူး၊ ဖွဲ့စည်းပုံအခြေခံဥပဒေ(၂၀၀၈ ခုနှစ်) တစ်ခုလုံးမှ ပြင်ဆင်ရမည်လို့ မပါရှိပါဘူး။ ဖွဲ့စည်းပုံအခြေခံဥပဒေ ပုဒ်မ ၄၃၅ အရ လွှတ်တော်ကိုယ်စားလှယ် ၂၀ ရာခိုင်နှုန်းက လက်မှတ်ထိုးတင်ပြလာရင် အဆိုပါမူကြမ်းကို လွှတ်တော်က လက်ခံဆွေးနွေးပေးရမှာ ဖြစ်ပါတယ်။ ယခု လွှတ်တော်သို့ ရောက်ရှိနေသော ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သည့် ဥပဒေမူကြမ်း ၃ ခုသည် တစ်ခုနှင့်တစ်ခု ဆက်စပ်မှုအပြည့်အဝရှိနေပြီး တိုင်းဒေသကြီး၊ ပြည်နယ်များ၏ တိုင်းရင်းသားများအတွက် အခွင့်အရေးများ ဦးစားပေးဆောင်ရွက်ရန် တိုင်းရင်းသားများ အထူးမျှော်လင့် တောင့်တနေသော ပုဒ်မများလည်းပါရှိပါတယ်။ လက်ရှိအစိုးရ၏ ဖက်ဒရယ်ပြည်ထောင်စု တည်ဆောက်ရေး မူနှင့်လည်း ကိုက်ညီနေကြောင်း တွေ့ရှိရပါတယ်။ အစီရင်ခံစာပါအတိုင်း ပြင်ဆင်လိုသည့် ဥပဒေမူကြမ်း ၃ ခုကို ဖွဲ့စည်းပုံအခြေခံဥပဒေ(၂၀၀၈ ခုနှစ်) ပြင်ဆင်ရေးပူးပေါင်းကော်မတီ ၄၅ ဦး၏ ဥပဒေမူကြမ်း တင်သွင်းလာသည့် သီးခြားစီ တစ်ပြိုင်တည်း ယှဉ်တွဲလျက် ဆောင်ရွက်စေခြင်းသည် လုပ်နည်းလုပ်ဟန်မကျ၊ ဥပဒေ၊ နည်းဥပဒေများ နဲ့လည်း မညီ၊ (၂၀၀၈ ခုနှစ်) ဖွဲ့စည်းပုံအခြေခံဥပဒေပါ ပြဋ္ဌာန်းချက်များကို မျက်ကွယ်ပြုသကဲ့သို့ဖြစ်နေပြီး ပြင်ဆင်နိုင်ရေးအတွက် စွာ ကြာမြင့်သွားနိုင်ပါတယ်။ ယခုအစိုးရသက်တမ်း ကုန်သည်အထိ ပြီးစီးအောင် ဆောင်ရွက်နိုင်ဖွယ်မရှိပါဘူးလို့ ရိုးသားစွာထင်မြင်မိပါတယ်။ ဒါကြောင့် ဤဥပဒေကြမ်းကို (၂၀၀၈ ခုနှစ်) ဖွဲ့စည်းပုံအခြေခံဥပဒေ အခန်း(၁၂) ပြဋ္ဌာန်းချက် ဥပဒေများနှင့်အညီသာ ဆက်လက် ဆွေးနွေး သင့်ပါတယ်။ ဤဥပဒေကြမ်းများကို ဆောလျင်စွာပြင်ဆင်နိုင်ပါက တွင်း၌ပင် တိုင်းရင်းသား များ၏ အခွင့်အရေးကို များစွာအကောင်အထည်ဖော် ဆောင်ရွက်နိုင်မှာဖြစ်ပါတယ်။ လေးစားအပ်ပါသော နာယကကြီးခင်ဗျာ။ တပ်မတော်သား ပြည်သူ့လွှတ်တော်ကိုယ်စားလှယ် ဗိုလ်မှူးချုပ်မောင်မောင်အပါအဝင် တပ်မတော်သား လွှတ်တော်ကိုယ်စားလှယ် ၁၄၄ ဦးက တင်ပြလာသော ဖွဲ့စည်းပုံအခြေခံဥပဒေ ဒုတိယအကြိမ်ပြင်ဆင်သည့်ဥပဒေကြမ်းကို (၂၀၀၈ ခုနှစ်) ဖွဲ့စည်းပုံအခြေခံဥပဒေ အခန်း(၁၂)ပါ ပြဋ္ဌာန်းချက်များ၊ ပြည်ထောင်စုလွှတ်တော်ဆိုင်ရာ ဥပဒေ၊ နည်းဥပဒေများနှင့်အညီ ပြည်ထောင်စုလွှတ်တော်မှာ ဆက်လက်ဆွေးနွေး ဆုံးဖြတ်သင့်ပါကြောင်းနှင့် လေ့လာစိစစ်ရေးပူးပေါင်း ကော်မတီ၏ အစီရင်ခံစာပါ တစ်ပြိုင်တည်း ယှဉ်တွဲ၍ ပြင်ဆင်စေခြင်းသည် အပေါ်ယံအမြင်သဘောအရ လက်ခံသင့်သော်လည်း သေချာလေးနက်စွာတွေးကြည့်ပါက ဖွဲ့စည်းပုံအခြေခံဥပဒေပြင်ဆင်ရေးကို မလိုအပ်ဘဲ ားသလိုဖြစ်နေပြီး စွာကြာမြင့်နိုင်ခြင်း၊ ပြင်ဆင်ရေးအဆင့်များကို နှောင့်နှေးကြန့်ကြာ စေခြင်းအတွက် အစီရင်ခံစာကို လုံးဝကန့်ကွက်ပါကြောင်း တင်ပြရင်း နိဂုံးချုပ်အပ်ပါတယ်ခင်ဗျာ။ အားလုံးကို ကျေးဇူးတင်ပါတယ်။</speech>
<speech type="speaker">ဗိုလ်ကြီးဒေါ်ဝင်းသီရိဆွေ တပ်မတော်သားအမျိုးသားလွှတ်တော်ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဗိုလ်ကြီးဒေါ်ဝင်းသီရိဆွေ(တပ်မတော်သားအမျိုးသားလွှတ်တော်ကိုယ်စားလှယ်)</mp>လေးစား အပ်ပါသော ပြည်ထောင်စုလွှတ်တော် နာယကကြီးနဲ့တကွ အားလုံးပဲမင်္ဂလာပါရှင်။ ကျွန်မကတော့ တပ်မတော်သား အမျိုးသားလွှတ်တော်ကိုယ်စားလှယ် ဗိုလ်ကြီးဒေါ်ဝင်းသီရိဆွေ ဖြစ်ပါတယ်။ ဖွဲ့စည်းပုံ အခြေခံဥပဒေကို ဒုတိယအကြိမ်ပြင်ဆင်တဲ့ ဥပဒေမူကြမ်းနဲ့စပ်လျဉ်းပြီး လေ့လာစိစစ်ရေးပူးပေါင်းကော်မတီရဲ့ အစီရင်ခံစာ အပိုဒ် ၈ ပါ သဘောထားမှတ်ချက်အပေါ် ဆွေးနွေးသွားမှာ ဖြစ်ပါတယ်။ Power Point သုံးစွဲ ခွင့်ပြုပါရှင်။ ၁၀-၉-၂၀၁၉ ရက်နေ့မှာ တပ်မတော်သားပြည်သူ့လွှတ်တော်ကိုယ်စားလှယ် ဗိုလ်မှူးချုပ်မောင်မောင် အပါအဝင် တပ်မတော်သားလွှတ်တော်ကိုယ်စားလှယ် ၁၄၄ ဦးက ဖွဲ့စည်းပုံအခြေခံဥပဒေပုဒ်မ ၄၃၃၊ ၄၃၅ နဲ့ ပြည်ထောင်စုလွှတ်တော်ဆိုင်ရာနည်းဥပဒေ ၁၃၃ တို့နဲ့အညီ ဖွဲ့စည်းပုံအခြေခံဥပဒေကို ဒုတိယအကြိမ် ပြင်ဆင်တဲ့ ဥပဒေမူကြမ်းကို တင်သွင်းခဲ့ပါတယ်။ အခုဥပဒေမူကြမ်းကို တင်သွင်းလာတဲ့ဦးသိန်းထွန်း၊ ကျောင်းကုန်းမဲဆန္ဒနယ်က တင်ပြခဲ့တဲ့ ဥပဒေမူကြမ်းနဲ့ ဒေါက်တာမောင်သင်း၊ မိတ္ထီလာမဲဆန္ဒနယ်က တင်ပြခဲ့တဲ့ ဥပဒေမူကြမ်းတို့ အပါအဝင်ဆိုရင် စုစုပေါင်းသုံးခုရှိနေပြီဖြစ်ပါတယ်။ နာယကကြီးရှင်။ အခုဆိုရင်ဥပဒေမူကြမ်းသုံးခုကို ဖွဲ့စည်းပုံအခြေခံဥပဒေ အခန်း(၁၂)ပါ ပြဋ္ဌာန်းချက် များနဲ့အညီ တင်သွင်းလာတာမို့ ပြည်ထောင်စုလွှတ်တော်ကြီးမှာ ဥပဒေပြဋ္ဌာန်းချက်များအရ ဆက်လက် ဆွေးနွေးဆောင်ရွက်ကြရမှာဖြစ်ပါတယ်။ အခုတော့ ကော်မတီရဲ့ သဘောထားမှတ်ချက်ပါ အပိုဒ် ၈ မှာ ဥပဒေမူကြမ်းသုံးရပ်နဲ့ ဖွဲ့စည်းပုံအခြေခံဥပဒေ (၂၀၀၈ ခုနှစ်) တစ်ခုလုံးအပေါ် ပြင်ဆင်တဲ့ဥပဒေမူကြမ်း တွေကို တစ်ပြိုင်တည်း လွှတ်တော်သို့ တင်သွင်းနိုင်ရေး ဆောင်ရွက်သင့်ဟု ထပ်မံဖော်ပြထားခြင်းက ပြင်ဆင်ရေးပူးပေါင်းကော်မတီရဲ့ ရည်ရွယ်ချက်တွေ၊ လားရာတွေဟာ ဘယ်ကိုဦးတည်နေတာပါလဲ ဆိုတာ မေးခွန်းထုတ် စရာမလိုတော့အောင် ကြိုသိနေရပြီဖြစ်ပါတယ်။ နဂိုကတည်းက ဒီလို ဥပဒေမူကြမ်း ပြင်ဆင်တာတွေကို ဖွဲ့စည်းပုံအခြေခံဥပဒေအခန်း(၁၂) အတိုင်းသာ ဆောင်ရွက်ခဲ့မယ်ဆိုရင် အခုချိန်ဆို တော်တော်လေး ခရီးပေါက်နေပြီလို့ ပြောရမှာပါ။ ဖွဲ့စည်းပုံအခြေခံဥပဒေ (၂၀၀၈ ခုနှစ်) တစ်ခုလုံး အပေါ် ပြင်ဆင်မယ်ဆိုတဲ့ ၄၅ ဦးကော်မတီရဲ့ လုပ်ဆောင်မှုတွေဟာလည်း ဘာရလဒ်မှ မထွက်လာတဲ့အပြင် င်ဆင်ဖို့ လိုအပ်လို့တင်ပြလာတဲ့ ဥပဒေမူကြမ်းတွေကိုလည်း ဥပက္ခာပြုဆောင်ရွက်နေကြတာ ဟာ ဖွဲ့စည်းပုံအခြေခံဥပဒေပြင်ဆင်ရေးကို ကြန့်ကြာအောင် လုပ်နေတာများလား၊ ပြင်ဆင်ရေးကို အကြောင်း ပြပြီး ပြည်သူတွေကိုလှည့်စားနေတာများလား၊ အကြောင်းရင်းတွေက ဘာတွေလဲဆိုတာ အားလုံးအတွက် စဉ်းစားစရာတွေဖြစ်နေပါတယ်။ ဒီလိုသာဆက် သွားနေမယ်ဆိုရင် အခု လွှတ်တော်သက်တမ်းမှာတောင် ပြီးစီးနိုင်ပါ့မလား။ မပြီးရင် နောက်လွှတ်တော်သက်တမ်းမှာရောပြီးမှာလား။ ဘယ်တော့ပြီးမှာလဲ။ လွယ်နေတာကို ခက်အောင်လုပ်နေတာများလား။ ဟန်ပြလားဆိုပြီး ဇဝေဇဝါဖြစ်ကြရပါတယ်။ မြင်သာအောင်ပြောရမယ်ဆိုရင် ဖွဲ့စည်းပုံအခြေခံဥပဒေ (၂၀၀၈ ခုနှစ်) ပြင်ဆင်ရေးပူးပေါင်း ကော်မတီက ဆက်လက်ဆောင်ရွက်မယ့် ဥပဒေမူကြမ်းရေးဆွဲရေး လုပ်ငန်းစဉ်တွေမှာ သက်ဆိုင်ရာ ပြည်ထောင်စုအစိုးရ အဖွဲ့ဝင်များ၊ ဌာနများ စတဲ့အဖွဲ့အစည်း (၉)ဖွဲ့ထံမှ အကြံဉာဏ်များရယူနိုင်ရေး အစီအမံများ စီစဉ် ဆောင်ရွက်ရမယ့် အဆင့်ကိုတောင် မရောက်ရှိသေးဘဲ၊ ပြင်ဆင်ရေးပူးပေါင်းကော်မတီရဲ့ ဥပဒေမူကြမ်း တစ်ရပ်အဖြစ် တင်ပြနိုင်ရေးမှာ အဆင့်များစွာ ကျန်ရှိနေသေးတာမို့ ထောက်ပြနေရတာ ဖြစ်ပါတယ်။ ကြန့်ကြာနေတာတွေဟာ အဆင့်လိုက်လုပ်ဆောင်မှုတွေ နှေးကွေးနေတာလား။ တမင် ား တာလား၊ အရေးကြီးပြင်ဆင်ဖို့ လိုအပ်လို့တင်ပြထားတဲ့ ဥပဒေမူကြမ်း သုံးခုကိုလည်း နှေးကွေးနေပါတယ် ဆိုတဲ့အထဲ ပေါင်းထည့်နေရခြင်းဟာလည်း ပြည်သူလူထုအပေါ်ထားတဲ့ သဘောထားမှန်ပါရဲ့လား ဆိုတာ တွေကို ပြည်ထောင်စုလွှတ်တော် ကိုယ်စားလှယ်တော်ကြီးများ အားလုံးသတိပြုမိကြမယ်လို့ ယူဆပါတယ်။ နာယကကြီးရှင့်။ ၁၅-၇-၂၀၁၉ ရက်နေ့က ပြည်ထောင်စုလွှတ်တော်မှာ တင်သွင်းလာတဲ့ ဖွဲ့စည်းပုံ အခြေခံဥပဒေ (၂၀၀၈ ခုနှစ်)အပေါ် ၄၅ ဦးပါ ပြင်ဆင်ရေးပူးပေါင်းကော်မတီရှိ နိုင်ငံရေးပါတီ၊ အစုအဖွဲ့ အသီးသီးနဲ့ တစ်သီးပုဂ္ဂလကိုယ်စားလှယ်တွေက တင်ပြခဲ့တဲ့ အခန်းအလိုက် ပြင်ဆင်၊ ဖြည့်စွက်၊ ပယ်ဖျက်ရန် အကြံပြုချက်များဆိုတဲ့ နောက်ဆက်တွဲဇယားတွေကို လေ့လာကြည့်တဲ့အခါမှာလည်း အကြောင်းအရာ တစ်ခုတည်းကို အကြံပြုချက်ပေါင်းများစွာရှိနေတာကို တွေ့ကြရမှာပါ။ ဒါတွေကို အတည်ပြုမယ့် အကြံပြု ပုဒ်မတစ်ခုဖြစ်လာဖို့ဆိုတာ ဘယ်ာင် ားကြဦးမှာလဲ။ ပြင်ဆင်တဲ့ဥပဒေတွေ က ဘယ်လောက်ကြာမှ အသက်ဝင်လာမှာလဲ။ ဒါတွေကို လွှတ်တော်ကိုယ်စားလှယ်ကြီးများက တစ်ဦးချင်း ရဲရဲဝံ့ဝံ့ ပြန်လည်သုံးသပ်သင့်ပြီလို့ ထင်ပါတယ်။ အခုဒီအတိုင်းသာဆက်သွားနေမယ်ဆိုရင် လက်ရှိလွှတ်တော် သက်တမ်း ကာလမှာတောင် မပြီးနိုင်သေးဘူးဆိုရင် လာမယ့်လွှတ်တော်သက်တမ်းရောက်မှ ဆက်ပြီး ဆွေးနွေးရမယ့်သဘောဖြစ်နေပြီ။ ပြီးသွားရင်တောင် ဒီဥပဒေတွေဟာ ၂၀၂၅ အစိုးရ သက်တမ်းကျမှ အသက် ဝင်လာမယ့် အနေအထား ဖြစ်နေတဲ့အတွက်ကြောင့် နိုင်ငံသားတွေအတွက် အကျိုးခံစားမှု အသီးအပွင့် တွေက အဘက်ဘက်က နှောင့်နှေးကြန့်ကြာသွားမှာဖြစ်သလို နိုင်ငံတော်ရဲ့ အခြေအနေဟာလည်း နိုင်ငံ တကာရဲ့ နောက်ကို ရောက်ပြီးရင်းရောက်သွားတော့မယ်ဆိုတာ ာင်းသေးခင် သတိပေးလိုပါတယ်။ မြင်သာအောင် ဥပမာပေးရဦးမယ်ဆိုရင် ဦးသိန်းထွန်း၊ ကျောင်းကုန်းမဲဆန္ဒနယ်က တင်သွင်းခဲ့တဲ့ ဥပဒေမူကြမ်းပါ ပုဒ်မ ၂၆၁ ကို ဦးစွာ ဆွေးနွေးလိုက်ကြမယ်ဆိုရင် တိုင်းဒေသကြီး၊ ပြည်နယ်ဝန်ကြီးချုပ် တွေကို တိုင်းဒေသကြီး သို့မဟုတ် ပြည်နယ်လွှတ်တော်က ခန့်အပ်နိုင်မယ့် အချက်တွေကို အတည်ပြု လိုက်ကြမယ်ဆိုရင် လာမယ့်ရွေးကောက်ပွဲအပြီး အနိုင်ရတဲ့ ပါတီရဲ့ အစိုးရအဖွဲ့ကို ဖွဲ့စည်းရာမှာ အလွယ်တကူပဲ ဖွဲ့စည်းသွားနိုင်မှာဖြစ်ပြီး၊ တိုင်းဒေသကြီးနဲ့ ပြည်နယ်တွေအတွက် လုပ်ပိုင်ခွင့်အခွင့်အလမ်းတွေ ၂၀၂၁ ခုနှစ် ကစပြီး ရသွားကြတော့မှာပါ။ အလားတူပဲ ဒေါက်တာမောင်သင်း မိတ္ထီလာမဲဆန္ဒနယ် တင်သွင်းလာတဲ့ ဥပဒေမူကြမ်းပါ ပုဒ်မ ၂၄၈ အရ နိုင်ငံတော်သမ္မတက တိုင်းဒေသကြီး သို့မဟုတ် ပြည်နယ် ဝန်ကြီးချုပ်နဲ့ ညှိနှိုင်းပြီးတော့ ဝန်ကြီးဌာနတွေနဲ့ ဝန်ကြီးဦးရေတွေကို သတ်မှတ်နိုင်တဲ့အချက်တွေ၊ ဗိုလ်မှုးချုပ်မောင်မောင် တင်သွင်းခဲ့တဲ့ ဥပဒေမူကြမ်းပါ ပုဒ်မ ၂၃၂(က)အရ ပြည်ထောင်စုဝန်ကြီးတွေရဲ့ အရည်အချင်းသတ်မှတ်ချက် ကိစ္စတွေမှာ ပြည်ပနိုင်ငံတွေက ဝင်ရောက်စွက်ဖက်ခြင်းမပြုနိုင်စေရေး ပြင်ဆင်ထားတဲ့အချက်တွေကို လက်ရှိ ကာလမှာ အလေးအနက်ထားခဲ့ကြလို့ ဥပဒေပြုနိုင်မယ်ဆိုရင် လာမယ့်အစိုးရ သက်တမ်းကာလမှာ သက်ဆိုင်ရာ တိုင်းဒေသကြီးနဲ့ ပြည်နယ်တွေမှာရှိတဲ့ တိုင်းရင်းသားအစုအဖွဲ့တွေအတွက် လုပ်ပိုင်ခွင့် အခွင့်အလမ်းတွေ ပိုမိုလျင်မြန်စွာ ရရှိလာနိုင်မှာပဲဖြစ်ပါတယ်။ ဒါကြောင့် ပြင်ဆင်တဲ့အခါမှာလည်း လတ်တလော လိုအပ်ချက်တွေက ဘာတွေလဲ။ ဘယ်အချက်ကို first priority ထားရမှာလဲ။ ဒါတွေကို ဦးစားပေး ပြင်ဆင် ရမှာပါ။ အခု ဒီအစိုးရသက်တမ်းမှာ အလေးအနက်မထားခဲ့ရင်တော့ နောက်သက်တမ်းကျမှပဲ ဆွေးနွေး ရမယ်ဆိုရင် ၂၀၂၅ နောက်ပိုင်းမှပဲ တိုင်ရင်းသား တွေက ဒီအခွင့်အလမ်းတွေကို ရရှိတော့မှာ ဖြစ်တယ်လို့ မြင်သာအောင် တင်ပြရနေခြင်းဖြစ်ပါတယ်။ ဒါ့အပြင် ပြည်သူလူထုရဲ့ မျှော်လင့်စောင့်စားမှုတွေ ယုံကြည်မှု တွေဟာလည်း လက်ရှိအစိုးရအပေါ် ဆန့်ကျင်ဘက် အသွင်သဏ္ဌာန်ကို နေ့ချင်းညချင်း ရောက်ရှိသွားနိုင် တယ်ဆိုတာ သတိပေးလိုပါတယ်။ ဒါ့ကြောင့် ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်တဲ့ ဥပဒေမူကြမ်းကို ဆောလျင်စွာ ပြင်ဆင်နိုင်ပါလျက် “ပြည်ပန်းညို ချိုပါလျှက်၊ ဆားခတ်မှပျက်” ဆိုသလိုမဖြစ်ရအောင် အဘက်ဘက်မှ နှောင့်နှေးကြန့်ကြာနေမှုတွေမဖြစ်ရအောင် ပြင်ဆင်ရေးပူးပေါင်းကော်မတီရဲ့ ရည်ရွယ်ချက်တွေ၊ လားရာ တွေဟာ ဘယ်ကိုဦးတည်နေပြီဆိုတာကို ဖွဲ့စည်းပုံအခြေခံဥပဒေပြင်ဆင်ရေး လိုလားသူတိုင်းအနေနဲ့ ချင့်ချိန် စဉ်းစားဖို့လိုနေပြီဆိုတာ တင်ပြရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဗိုလ်မှူးကြီးစိုးမိုးအောင် တပ်မတော်သား အမျိုးသားလွှတ်တော် ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဗိုလ်မှူးကြီးစိုးမိုးအောင်(တပ်မတော်သားအမျိုးသားလွှတ်တော်ကိုယ်စားလှယ်)</mp>ပြည်ထောင်စု လွှတ်တော် နာယကကြီးနဲ့တကွ လွှတ်တော်ကိုယ်စားလှယ်များအားလုံး မင်္ဂလာပါလို့ ဦးစွာနှုတ်ခွန်း ဆက်သပါတယ်။ ကျွန်တော်ကတော့ တပ်မတော်သား လွှတ်တော်ကိုယ်စားလှယ် ဗိုလ်မှူးကြီး စိုးမိုးအောင် ဖြစ်ပါတယ်။ ကျွန်တော့အနေနဲ့ ဖွဲ့စည်းပုံအခြေခံဥပဒေကို ဒုတိယအကြိမ် ပြင်ဆင်တဲ့ ဥပဒေမူကြမ်းနဲ့ စပ်လျဉ်းပြီး လေ့လာစိစစ်ရေးပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင် ခံစာများကို ဆွေးနွေးသွားမှာ ဖြစ်ပါတယ်။ Power Point သုံးစွဲခွင့် ပြုပါခင်ဗျား။ ၂၀၀၈ ခုနှစ် ဖွဲ့စည်းပုံအခြေခံဥပဒေ ပြင်ဆင်နိုင်မယ့် နည်းလမ်းများကို အခန်း (၁၂) မှာ အတိအလင်း ပြဋ္ဌာန်းထားပြီး ဖြစ်ပါတယ်။ အခု ကော်မတီရဲ့ အစီရင်ခံစာမှာ ဖော်ပြထားတဲ့ လေ့လာသုံးသပ်ချက်များ ကိုကြည့်ရင် ဖွဲ့စည်းပုံအခြေခံဥပဒေအခန်း (၁၂)ကို လိုက်နာခြင်းမရှိတဲ့အတွက် လေ့လာစိစစ်ရေးပူးပေါင်း ကော်မတီရဲ့ အစီရင်ခံစာကို ကန့်ကွက်ကြောင်း ဦးစွာ ပြောကြားလိုပါတယ်။ နာယကကြီးခင်ဗျာ။ ကျွန်တော်တို့ ပြည်ထောင်စုလွှတ်တော် ကိုယ်စားလှယ်တွေဟာ ဖွဲ့စည်းပုံ အခြေခံဥပဒေ(၂၀၀၈ခုနှစ်) ဇယား (၄) ပါအတိုင်း နိုင်ငံတော်ဖွဲ့စည်းပုံအခြေခံဥပဒေကို ထိန်းသိမ်းကာကွယ် စောင့်ရှောက်ပြီး နိုင်ငံတော်၏ ဥပဒေများကို လိုက်နာပါမယ်လို့ ကတိသစ္စာပြုထားတဲ့လူများ ဖြစ်ပါတယ်။ ဒါ့အပြင် လွှတ်တော်ကိုယ်စားလှယ်တွေဟာ ဥပဒေပြုရေးကို အဓိက ဆောင်ရွက်နေရသူများလည်း ဖြစ်ပါတယ်။ ဒါကြောင့် လွှတ်တော်ကိုယ်စားလှယ်များရဲ့ လုပ်ဆောင်မှုတွေဟာ ဥပဒေနဲ့အညီ ဆောင်ရွက်ရန် အရေးကြီး ကြောင်း ပြောကြားလိုပါတယ်။ ဖွဲ့စည်းပုံအခြေခံဥပဒေ (၂၀၀၈ ခုနှစ်) အခန်း(၁၂)မှာ ဖွဲ့စည်းပုံအခြေခံဥပဒေ ပြင်ဆင်ခြင်း ကိစ္စရပ် များကို ဖော်ပြထားချက်အရ ပုဒ်မ ၄၃၃ မှာ ပြင်ဆင်ဖို့ တင်တဲ့အဆိုကို ဥပဒေမူကြမ်းအဖြစ် တင်ရမယ်။ ဥပဒေမူကြမ်းမှာ အခြားအဆိုများ မပါရှိစေရလို့ အတိအလင်း ဖော်ပြထားပါတယ်။ ပုဒ်မ ၄၃၄ မှာဒီလို ပြင်ဆင်မယ့် ဥပဒေမူကြမ်းကို ပြည်ထောင်စုလွှတ်တော်မှာ တင်သွင်းရမယ်။ ပုဒ်မ ၄၃၅ အရတော့ ဒီဥပဒေမူကြမ်းကို ပြည်ထောင်စုလွှတ်တော်မှာရှိတဲ့ ကိုယ်စားလှယ်များရဲ့ စုစုပေါင်း ၂၀ ရာခိုင်နှုန်းက တင်ပြလာပြီဆိုရင် အဆိုပါပြင်ဆင်ချက် ဥပဒေမူကြမ်းကို ပြည်ထောင်စုလွှတ်တော်က လက်ခံဆွေးနွေး ရမယ်လို့ ဖော်ပြ ပြဋ္ဌာန်းထားပါတယ်။ ပုဒ်မ ၄၃၆ ကတော့ ကိုယ်စားလှယ် ၇၅ ရာခိုင်နှုန်းကျော် သဘော တူညီပြီး ပြည်လုံးကျွတ်ဆန္ဒခံယူပွဲဖြင့် ပြင်ဆင်ရမည့် ပုဒ်မ၊ ပြည်လုံးကျွတ် ဆန္ဒခံယူပွဲ မလုပ်ဘဲ ပြင်လို့ရတဲ့ ပုဒ်မဆိုပြီးဖော်ပြထားတာ တွေ့ရပါတယ်။ ဒီဥပဒေတွေဟာ ဖွဲ့စည်းပုံအခြေခံဥပဒေ ပြဋ္ဌာန်းချက်အရပ်ရပ်ကို ပြင်ဆင်ချင်ပြီဆိုရင် အဆင့်ဆင့်လုပ်ရမယ့် ဥပဒေ၊ နည်းဥပဒေများပဲ ဖြစ်ပါတယ်။ ယခု ဗိုလ်မှူးချုပ်မောင်မောင် အပါအဝင် တပ်မတော်သားကိုယ်စားလှယ် ၁၄၄ ဦး လက်မှတ် ရေးထိုး တင်ပြထားတဲ့ ဥပဒေမူကြမ်းက ဖွဲ့စည်းပုံအခြေခံဥပဒေနဲ့အညီ တင်သွင်းတာဖြစ်လို့ ဖွဲ့စည်းပုံ အခြေခံဥပဒေရဲ့ အခန်း (၁၂)၊ ပုဒ်မ ၄၃၃ မှ ပုဒ်မ ၄၃၆ အတိုင်း၊ ပြည်ထောင်စုလွှတ်တော်နည်းဥပဒေ အခန်း (၁၈) မှ နည်းဥပဒေ ၁၃၃ မှ ၁၃၉ အတိုင်း ဆောင်ရွက်ရမှာ ဖြစ်ပါတယ်။ ဥပမာအားဖြင့် ပြည်ထောင်စုလွှတ်တော်ရဲ့ ဥပဒေကြမ်းပူးပေါင်းကော်မတီရဲ့ လေ့လာတွေ့ရှိချက်အနေနဲ့ ဥပဒေကြမ်းရဲ့ အခန်း၊ နိဒါန်း၊ ပုဒ်မပေါင်း ဘယ်လောက်၊ နောက်ဆက်တွဲ ဘယ်နှစ်ခု စသည်ဖြင့် လေ့လာတွေ့ရှိခြင်းများ ပါဝင်ရမှာဖြစ်ပြီး သဘောထားမှတ်ချက်မှာလည်း အစီရင်ခံစာပါ ကိစ္စများနှင့် စပ်လျဉ်းပြီး လွှတ်တော်မှ သုံးသပ်ဆွေးနွေးရန်၊ ဥပဒေကြမ်းတို့၏ နှိုင်းယှဉ်ချက်ဇယားများ ပါဝင်တင်ပြရမှာ ဖြစ်သော်လည်း လေ့လာစိစစ်ရေးပူးပေါင်းကော်မတီရဲ့ ပြင်ဆင်ရန် ဥပဒေမူကြမ်း တင်သွင်းခြင်းဆိုင်ရာ နည်းဥပဒေများနဲ့ မကိုက်ညီတဲ့လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာကိုသာ တင်သွင်းထားတာတွေ့ရပြီး ပြင်ဆင်ရေးပူးပေါင်းကော်မတီမှ ပြုစုရေးဆွဲမယ့် ဥပဒေကြမ်းတွေနဲ့အတူ တစ်ပြိုင်တည်းယှဉ်တွဲပြီး ဆောင်ရွက်သင့်ကြောင်းစတဲ့ အစီရင်ခံစာကိုသာ ပြီးခဲ့တဲ့ အစီရင်ခံစာများနည်းတူ ပုံစံကူး တင်သွင်း လာကြောင်း တွေ့ရှိရပါတယ်။ ဖွဲ့စည်းပုံအခြေခံဥပဒေ ပြင်ဆင်ဖို့အတွက် ဥပဒေမူကြမ်း ပြင်ဆင်ရေးနဲ့ မသက်ဆိုင်တဲ့ အခြား ရည်ရွယ်ချက် ၁ ခုကို ဆောင်ရွက်ဖို့ဆိုရင် ဖော်ပြပါအစီရင်ခံစာကို လွှတ်တော်အတွင်း တင်သွင်းပြီး အဆုံးအဖြတ်ရယူခြင်းဟာ ဖွဲ့စည်းပုံအခြေခံဥပဒေ ပြင်ဆင်ခြင်းဆိုင်ရာ နည်းဥပဒေ အခန်း (၁၈) နဲ့ ညီညွတ်မှု မရှိကြောင်း တွေ့ရှိရပါတယ်။ နောင်တစ်ချိန်မှာ လွှတ်တော်အတွင်း အင်အားအများစုရှိတဲ့ အဖွဲ့ များက ကိုယ်ဆောင်ရွက်ချင်တဲ့ကိစ္စကို မဲခွဲဆုံးဖြတ်၊ အဆောတလျင်ဆောင်ရွက်၊ မဆောင်ရွက်လိုတာကို အစီရင်ခံစာသဘောထား မှတ်ချက်များ လိုသလိုရေးပြီး လမ်းလွဲဆောင်ရွက်လာပါက ဥပဒေပြုရေးမဏ္ဍိုင် အတွက် ရင်လေးစရာ ဖြစ်တယ်ဆိုတာ ဥပဒေပြုရေးကို နားလည်သူတိုင်း သိနေကြမှာ ဖြစ်ပါတယ်။ အခုတင်သွင်းတဲ့ဥပဒေမူကြမ်းမှာ ဖြည့်စွက်လိုတဲ့ပုဒ်မများကတော့ ၁၉၄ရ ခုနှစ် ဖွဲ့စည်းပုံအခြေခံ ဥပဒေပုဒ်မ ၄၉ နိုင်ငံတော်သမ္မတရဲ့ အရည်အချင်းများ၊ ပုဒ်မ ၇၄ ပုဒ်မခွဲ (၁) လွှတ်တော် ကိုယ်စားလှယ်အဖြစ် အရွေးချယ်ခံနိုင်မယ့် အရည်အချင်းသတ်မှတ်ချက်များ၊ ပုဒ်မ ၁၄၂ ပုဒ်မခွဲ (၁) နိုင်ငံတော် တရားဝန်ကြီးချုပ်၏ အရည်အချင်းသတ်မှတ်ချက်များ စတဲ့သတ်မှတ်ချက်များကို လေ့လာရင် ယခုတင်သွင်းတဲ့ ဥပဒေမူကြမ်းကဲ့သို့ သတ်မှတ်ပြဋ္ဌာန်းထားတာတွေကို လေ့လာတွေ့ရှိရမှာ ဖြစ်ပါတယ်။ နာယကကြီးခင်ဗျာ။ ဖွဲ့စည်းပုံအခြေခံဥပဒေ (၂၀၀၈ ခုနှစ်) ပြင်ဆင်ခြင်းဥပဒေ တစ်ခုလုံးအပေါ် ပြင်ဆင်ခြင်း၊ ပန်းခက်အချို့ သော ပြင်ဆင်ခြင်း စသည်ဖြင့် ခွဲခြားဖော်ပြ၍ ဥပဒေပြင်ဆင်ရန် ကန့်သတ် ထားခြင်းမရှိဘဲ ဖွဲ့စည်းပုံအခြေခံဥပဒေ (၂၀၀၈ ခုနှစ်) ကို ပြင်ဆင်တဲ့ဥပဒေမူကြမ်းကို ဖွဲ့စည်းပုံအခြေခံ ဥပဒေ အခန်း (၁၂) ပါ ပြဋ္ဌာန်းချက်များနဲ့အညီ ပြည်ထောင်စုလွှတ်တော်သို့ တင်ပြလာလျှင် ပြည်ထောင်စု လွှတ်တော်ဆိုင်ရာ နည်းဥပဒေတို့နှင့်အညီ ပြည်ထောင်စုလွှတ်တော်သို့ တင်သွင်းရမှာဖြစ်ပါတယ်။ ဒီနေရာမှာ သီးခြားစီ၊ တစ်ပြိုင်တည်း၊ ယှဉ်တွဲလျက် စသည်ဖြင့် မည်သို့ပင် စကားပရိယာယ် ဝေါဟာရတွေ သုံးသုံး မလိုအပ်ဘဲ ူနေတဲ့ သဘောသာဖြစ်ကြောင်း တွေ့ရှိရပါတယ်။ ဦးသိန်းထွန်း ကျောင်းကုန်းမဲဆန္ဒနယ်နဲ့ ဒေါက်တာမောင်သင်း မိတ္ထီလာမဲဆန္ဒနယ်တို့ရဲ့ ရှေးဦးစွာ တင်ပြခဲ့တဲ့ ဥပဒေမူကြမ်း ၂ ခုစလုံးကို ဖွဲ့စည်းပုံအခြေခံဥပဒေ (၂၀၀၈)ခုနှစ် ပြင်ဆင်ရေးပူးပေါင်း ကော်မတီရဲ့ လုပ်ငန်းစဉ်ထဲမှာ မထည့်ဘဲနဲ့ သတ်မှတ်ထားတဲ့ ဥပဒေပြဋ္ဌာန်းမှု နည်းလမ်းအတိုင်းသာ ကျွန်တော်တို့ ဆွေးနွေးပေးမယ်ဆိုလို့ရှိရင် တိုင်းရင်းသားပြည်သူလူထုတွေ ဒီနေ့ တော်တော်ကို ခရီး ရောက်နေပြီလို့ တင်ပြချင်ပါတယ်။ နိဂုံးချုပ်အားဖြင့် ၂၀၁၉ ခုနှစ်၊ ဇန်နဝါရီလ ၂၉ ရက်နေ့မှာ ဖွဲ့စည်းပုံအခြေခံ ဥပဒေကို ပြင်ဆင်ရေး အရေးကြီးအဆိုကို တင်ခဲ့ကြပါတယ်။ စတင်ကတည်းက ဥပဒေနဲ့မညီတဲ့အတွက် ကန့်ကွက်ခဲ့ကြပါတယ်။ ဒါပေမဲ့လည်း ၂၀၁၉ ခုနှစ်၊ ဖေဖေါ်ဝါရီလ ၁၉ ရက်နေ့မှာ ပြင်ဆင်ရေးပူးပေါင်းကော်မတီကို မဲအသာစီးနဲ့ ဖွဲ့စည်းဆောင်ရွက်ခဲ့တာကိုလည်း စိတ်မချမ်းသာစရာ တွေ့ကြုံခဲ့ရပါတယ်။ တကယ်တော့ ပြင်ဆင်ရေးလို့ အမည်တပ်ထားတာဖြစ်တဲ့အတွက် ဖွဲ့စည်းပုံအခြေခံဥပဒေ အခန်း(၁၂) အတိုင်းသာ ဆောင်ရွက်ဖို့ပဲ ဖြစ်တယ်ဆိုတာ ဥပဒေ၊ နည်းဥပဒေများအရ သိကိုသိရမှာဖြစ်ပြီး ဆောင်ရွက် ပေးရမှာဖြစ်ပါတယ်။ ဦးသိန်းထွန်း ကျောင်းကုန်းမဲဆန္ဒနယ် တင်သွင်းတဲ့ ဖွဲ့စည်းပုံအခြေခံဥပဒေမူကြမ်း၊ မိတ္ထီလာ မဲဆန္ဒနယ်မှ ဒေါက်တာမောင်သင်းတင်သွင်းတဲ့ ဖွဲ့စည်းပုံအခြေခံဥပဒေမူကြမ်းနဲ့ ယခု ဗိုလ်မှူးချုပ်မောင်မောင် အပါအဝင် တပ်မတော်သားကိုယ်စားလှယ် ၁၄၄ ဦး လက်မှတ်ရေးထိုး တင်ပြလာတဲ့ ဥပဒေမူကြမ်း စုစုပေါင်း ဥပဒေကြမ်း ၃ ခုစလုံးကို ဖွဲ့စည်းပုံပြင်ဆင်ရေးပူးပေါင်းကော်မတီရဲ့ ဖွဲ့စည်းပုံအခြေခံဥပဒေ မူကြမ်းတစ်ခုလုံးရေးဆွဲပြီး ပြည်ထောင်စုလွှတ်တော်သို့ တင်ပြလာသည့် ောင့်ဆိုင်းနေစရာ လုံးဝမလိုအပ်တဲ့အတွက် ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ (၂၀၀၈ ခုနှစ်) အခန်း (၁၂) ပုဒ်မ ၄၃၃၊ ၄၃၄၊ ၄၃၅၊ ၄၃၆ နဲ့ ပြည်ထောင်စုလွှတ်တော်ဆိုင်ရာ ဥပဒေ၊ နည်းဥပဒေများတွင် ပြဋ္ဌာန်းထားတဲ့ ပြဋ္ဌာန်းချက်များအတိုင်း ဆက်လက်ဆောင်ရွက်ပေးရန်သာ လိုအပ်ပါကြောင်း ပြောကြားရင်း နိဂုံးချုပ်ပါတယ်။ အားလုံး ကျေးဇူးတင်ပါတယ်။</speech>
<speech type="speaker">ဦးဇော်ဟိန်း တနင်္သာရီတိုင်းဒေသကြီး မဲဆန္ဒနယ်အမှတ်(၇) ဆွေးနွေးဖို့ဖြစ်ပါတယ်။</speech>
<speech><mp id="984">ဦးဇော်ဟိန်း(မဲဆန္ဒနယ်အမှတ်-၇၊ တနင်္သာရီတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနဲ့တကွ လွှတ်တော်ကြီးတစ်ရပ်လုံး မင်္ဂလာအပေါင်းနဲ့ ပြည့်စုံကြ ပါစေကြောင်း ဦးစွာပထမဂါရဝပြု နှုတ်ခွန်းဆက်အပ်ပါတယ်။ ကျွန်တော်ကတော့ တနင်္သာရီတိုင်းဒေသကြီး၊ မဲဆန္ဒနယ်အမှတ်(၇)မှ အမျိုးသားလွှတ်တော်ကိုယ်စားလှယ် ဦးဇော်ဟိန်း ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးနဲ့တကွ လွှတ်တော်ကိုယ်စားလှယ် ကြီးများခင်ဗျာ။ ၂၀၀၈ ဖွဲ့စည်းပုံအခြေခံဥပဒေ ပြင်ဆင်ရာမှာ ဖွဲ့စည်းပုံအခြေခံဥပဒေပုဒ်မ ၄၃၆ ကို ပြင်ဆင်နိုင်မှသာလျှင် ဒါဟာဖွဲ့စည်းပုံအခြေခံဥပဒေကို ပြင်ဆင်နိုင်မှာ ဖြစ်ပါတယ်။ နာယကကြီးခင်ဗျာ။ ပထမအကြိမ် လွှတ်တော်သက်တမ်းရဲ့ ဆဋ္ဌမပုံမှန်အစည်းအဝေး(၂၂) ရက် မြောက်နေ့မှာ ဝက်လက်မဲဆန္ဒနယ်က ပြည်သူ့လွှတ်တော်ကိုယ်စားလှယ် သူရအေးမြင့်ဟာ ပထမ သက်တမ်းတုန်းက ဖွဲ့စည်းပုံပြင်ဆင်ရေးအတွင်း လွှတ်တော်ကြီးမှာ အရေးကြီးအဆို တင်ခဲ့ရာမှာ ဘာပြဿနာ မှမရှိခဲ့ပါဘူး။ အဲဒီးက NLD ပါတီကိုယ်စားလှယ်များဟာ ဖွဲ့စည်းပုံပြင်ဆင်ရေးအတွင်း အခြား အစုအဖွဲ့ ကိုယ်စားလှယ်များနဲ့အတူ သိက္ခာရှိရှိ ပူးပေါင်းပါဝင်ခဲ့ကြပါတယ်။ အဲဒီးက ဖွဲ့စည်းပုံ ပြင်ဆင်ရေးမှာ အကြံပြုသူပေါင်း ၁၀၉ ဦးနဲ့ ပူးပေါင်းကော်မတီကို ဖွဲ့စည်းခဲ့ပါတယ်။ ပူးပေါင်းကော်မတီက ထွက်လာတဲ့အကြံပြုချက်ပေါင်း ၄၄၂၂၁ ချက်ရှိပါတယ်။ ပြီးတော့ ဖွဲ့စည်းပုံအခြေခံဥပဒေ အကောင်အထည် ဖော်ရေးအဖွဲ့ကို ၃၁ ဦးနဲ့ ထပ်ဖွဲ့ပြီး လေ့လာသူ ရ ဦးနဲ့ ဖွဲ့စည်းခဲ့ပါတယ်။ ပထမ သက်တမ်းတုန်းကတော့ ဖွဲ့စည်းပုံပြင်ဆင်ရေးကို ယခုလွှတ်တော် ဒုတိယသက်တမ်းလိုမျိုး အစုအဖွဲ့ တစ်ခုတည်းကနေပြီးတော့ ဥပဒေမူကြမ်းကို ထပ်ခါတလဲလဲ တင်ပြခဲ့ခြင်းမရှိပါဘူး။ နာယကကြီးခင်ဗျာ။ ဒုတိယအကြိမ် ပြည်ထောင်စုလွှတ်တော်(၁၁)ကြိမ်မြောက်ပုံမှန်အစည်းအဝေး တတိယမြောက်နေ့မှာ မကွေးတိုင်းဒေသကြီး မဲဆန္ဒနယ်အမှတ်(၄)မှ အမျိုးသားလွှတ်တော်ကိုယ်စားလှယ် ဦးအောင်ကြည်ညွန့်က ဖွဲ့စည်းပုံအခြေခံဥပဒေပြင်ဆင်ရေး(၂၀၀၈)ကို ဆောလျင်စွာ ပြင်ဆင်နိုင်ရေး ထပ်ပြီးတော့ တင်ပြချင်ပါတယ်။ ဖွဲ့စည်းပုံအခြေခံဥပဒေပြင်ဆင်ရေး(၂၀၀၈)ကို ဆောလျင်စွာ ပြင်ဆင်နိုင်ရေး ပူးပေါင်းကော်မတီကို ဖွဲ့စည်းပေးရန် ပြည်ထောင်စုလွှတ်တော်အား တိုက်တွန်းကြောင်း အရေးကြီး အဆို တင်ခဲ့ပါတယ်။ အဆိုကို ပြည်ထောင်စုလွှတ်တော်ရဲ့ အဆုံးအဖြတ်ရယူပြီး ဖွဲ့စည်းပုံပြင်ဆင်ရေး အတွင်း လေ့လာစိစစ်ရေးပူးပေါင်းကော်မတီတစ်ရပ်ကို အစုအဖွဲ့ပေါင်းစုံပါဝင်တဲ့ ပြည်ထောင်စု လွှတ်တော်ကိုယ်စားလှယ်များနဲ့ ဖွဲ့စည်းခဲ့ပါတယ်။ ပြည်ထောင်စုလွှတ်တော်ကိုယ်စားလှယ်အစုအဖွဲ့ ပေါင်းစုံပါဝင်တဲ့ ပူးပေါင်းကော်မတီဟာ ပုဒ်မပေါင်း ၃၇၅၅ ချက်ကို ပြုစုခဲ့ပါတယ်။ ပူးပေါင်းကော်မတီ ဟာ ဖွဲ့စည်းပုံအခြေခံဥပဒေ တစ်ရပ်လုံးအပေါ်မှာ လေ့လာသုံးသပ်ပြီးတော့ ဖွဲ့စည်းပုံပြင်ဆင်ရေး အခန်း (၁၂) ပါ ပြဋ္ဌာန်းချက်များနှင့်အညီ လွှတ်တော်ကို တင်ပြသွားမှာဖြစ်ကြောင်း သိရှိရပါတယ်။ ဒါ့အပြင် ဦးသိန်းထွန်း ကျောင်းကုန်းမဲဆန္ဒနယ်အပါအဝင် ပြည်ထောင်စုလွှတ်တော်ကိုယ်စားလှယ် ၁၄၃ ဦးကလည်း လက်မှတ်ရေးထိုးပြီး ဖွဲ့စည်းပုံအခြေခံဥပဒေပြင်ဆင်ရေးဥပဒေမူကြမ်းတစ်ရပ်ကို ၁၉-၂-၂၀၁၉ ရက်နေ့မှာ လွှတ်တော်ကို တင်ပြခဲ့ပါတယ်။ အလားတူစွာ ဒေါက်တာမောင်သင်း မိတ္ထီလာ မဲဆန္ဒနယ်အပါအဝင် ပြည်ထောင်စုလွှတ်တော်ကိုယ်စားလှယ် ၁၄၅ ဦး ကလည်း ဖွဲ့စည်းပုံပြင်ဆင်ရေး ဥပဒေမူကြမ်းကို ၂၉-၅-၂၀၁၉ ရက်နေ့မှာ လွှတ်တော်သို့တင်ပြခဲ့ပါတယ်။ အလားတူစွာ တပ်မတော်သား လွှတ်တော်ကိုယ်စားလှယ် ဗိုလ်မှူးချုပ်မောင်မောင်အပါအဝင် တပ်မတော်သား ပြည်သူ့လွှတ်တော် ကိုယ်စားလှယ် ၁၄၄ ဦးကလည်း ဖွဲ့စည်းပုံအခြေခံဥပဒေပြင်ဆင်ရေးမူကြမ်း တစ်ရပ်ကို ၁၇-၉-၂၀၁၉ ရက်နေ့မှာ လွှတ်တော်ကို တင်ပြခဲ့ပါတယ်။ နာယကကြီးခင်ဗျာ။ ရှေ့ကတင်ပြခဲ့တဲ့ အစုအဖွဲ့ ၃ ခုမှ တင်ပြလာတဲ့ ဥပဒေကြမ်း ၃ ခုဟာ ဖွဲ့စည်းပုံတစ်ရပ်လုံးကို ပြင်ဆင်တာမဟုတ်ဘဲနဲ့ အခြေခံဥပဒေရပ်ပြဋ္ဌာန်းခြင်း အချို့အစိတ်အပိုင်း အချို့သာပြင်ဆင်လိုကြောင်း လေ့လာမိပါတယ်။ နာယကကြီးခင်ဗျာ။ ဖွဲ့စည်းပုံအခြေခံဥပဒေကို ဟိုတစ်ကွက် ဒီတစ်ကွက်ဖောက်ပြီးတော့ အပေါက်ဖောက်သလို ပြင်ဆင်မယ့်အစား ဥပဒေကြမ်းတစ်ရပ်လုံးကို ယှဉ်တွဲပြီးတော့ လေ့လာစိစစ် သုံးသပ်ခြင်းကသာလျှင် စနစ်ကျစွာ သုံးသပ်ပြင်ဆင်နိုင်မှာ ဖြစ်ပါတယ်။ နာယကကြီးခင်ဗျာ။ လွှတ်တော်ကဆုံးဖြတ်ထားတဲ့ ဖွဲ့စည်းပုံလေ့လာစိစစ်ရေးပူးပေါင်းကော်မတီ အဖွဲ့ကို ဥပဒေနဲ့ မညီညွတ်ဘူးလို့ ပြောဆိုနေတာဟာလည်း လွှတ်တော်ကြီးရဲ့ အဆုံးအဖြတ်ကို မလေးစားရာရောက်ပါတယ်။ ပထမလွှတ်တော်သက်တမ်းနဲ့ ဒုတိယလွှတ်တော်သက်တမ်းတို့ဟာ ၂၀၀၈ ဖွဲ့စည်းပုံအခြေခံဥပဒေတစ်ခုတည်းပဲ ဖြစ်ပါတယ်။ ပထမလွှတ်တော်သက်တမ်း ကိစ္စတုန်းက အတိတ် မေ့ပြီးတော့ မသိချင်ယောင်ဆောင်လို့ရတဲ့ ကိစ္စလည်း မဟုတ်ပါဘူး။ လွှတ်တော်မှတ်တမ်းတွေရှိပါတယ်။ နာယကကြီးခင်ဗျာ။ ၂၀၀၈ ဖွဲ့စည်းပုံအခြေခံဥပဒေပုဒ်မ ၂၆၁ ကို ယခုလွှတ်တော်သက်တမ်းမှာ ပြင်ဆင်နိုင်ခဲ့လျှင် ဖွဲ့စည်းပုံအခြေခံဥပဒေပုဒ်မ ၂၆၄ (ဂ) အရ သမ္မတရဲ့သက်တမ်းဟာ ဝန်ကြီးချုပ်ရဲ့ သက်တမ်းနဲ့ အတူတူဖြစ်တဲ့ အတွက်ကြောင့် ယခုသက်တမ်းမှာလည်း ၂၆၁ ကို ပြင်ဆင်နိုင်ခဲ့လျှင် ၂၀၂၀ မှ လာမယ့် လွှတ်တော်သက်တမ်းကျမှ အသက်ဝင်မှာဖြစ်ပါတယ်။ ၂၀၂၀ မှ ပြင်နိုင်ခဲ့လျှင် ၂၀၂၅ လွှတ်တော် သက်တမ်းမှ အကျိုးသက်ရောက်နိုင်မှာဖြစ်ပါတယ်။ ဒါကြောင့်မို့လို့ တိုင်းရင်းသားတွေ လိုလားနေတဲ့ ပုဒ်မ ၂၆၁ ကို ပြင်ဆင်နိုင်ရေးတွင် ပြည်ထောင်စုလွှတ်တော် ကိုယ်စားလှယ်များကလည်း ပူးပေါင်းပါဝင် ပေးဖို့ တိုက်တွန်းလိုပါတယ်။ ဦးသိန်းထွန်း ကျောင်းကုန်းမဲဆန္ဒနယ်အပါအဝင် ပြည်ထောင်စုလွှတ်တော် ကိုယ်စားလှယ် ၁၄၃ ဦး တင်သွင်းတဲ့ ဥပဒေကြမ်း၊ ဒေါက်တာမောင်သင်း မိတ္ထီလာမဲဆန္ဒနယ်အပါအဝင် ပြည်ထောင်စုလွှတ်တော် ကိုယ်စားလှယ် ၁၄၅ ဦး တင်သွင်းတဲ့ ဥပဒေကြမ်းအပေါ် ဖွဲ့စည်းပုံ ပြင်ဆင်ရေး လုပ်ငန်းတွေ အပြိုင်ဖြစ် လာတဲ့အတွက်ကြောင့် နာယကရဲ့ လုပ်ပိုင်ခွင့်အရ လွှတ်တော်ဥပဒေ၊ နည်းဥပဒေ ပုဒ်မ ၈(ပ)အရ လွှတ်တော်ကြီးရဲ့ အဆုံးအဖြတ်ကို ရယူထားပြီးကိစ္စလည်း ဖြစ်ပါတယ်။ ဖွဲ့စည်းပုံပြင်ဆင်ရေး ဥပဒေ မူကြမ်းကို ထပ်ခါထပ်ခါ တင်သွင်းလာတဲ့ကိစ္စမှာ ပူးပေါင်းကော်မတီနဲ့အတူ လေ့လာဖို့ လွှတ်တော်ကြီး ကလည်း ဆုံးဖြတ်ထားပြီးတဲ့ကိစ္စလည်း ဖြစ်ပါတယ်။ ပြည်ထောင်စုလွှတ်တော် နည်းဥပဒေပုဒ်မ ၁၉(ည)မှာ ဆွေးနွေးပြီးပြတ်ခဲ့ပြီးသော ကိစ္စတစ်ခုကို ထပ်မံတင်ပြခြင်း မပြုရဘူးလို့ ပြဋ္ဌာန်းထားတဲ့အတွက်ကြောင့် ယခုလိုထပ်ခါထပ်ခါတင်ပြတာဟာ လွှတ်တော်ဆိုင်ရာဥပဒေနဲ့ ကိုက်ညီခြင်းမရှိတဲ့အတွက်ကြောင့် ပူးပေါင်း ကော်မတီရဲ့ အစီရင်ခံစာသာလျှင် ပိုမိုသင့်လျော်ပြီးတော့ တရားမျှတမှုရှိပြီးတော့ ပိုမိုဆီလျော်တဲ့အတွက်ကြောင့် လေ့လာစိစစ်ရေးပူးပေါင်းကော်မတီရဲ့ အစီရင်ခံစာအပေါ်မှာ ထောက်ခံဆွေးနွေးအပ်ပါတယ်။ အားလုံးကျေးဇူး တင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ လွှတ်တော်ကိုယ်စားလှယ်များရဲ့ ဆွေးနွေးခြင်းအစီအစဉ်ပြီးပါပြီ။ ကျန်ရှိတဲ့ အစီအစဉ်များကို ၂၈-၁၁-၂၀၁၉ ရက်မှာ ကျင်းပပြုလုပ်မယ့် ပြည်ထောင်စုလွှတ်တော် အစည်းအဝေး၌ ဆောင်ရွက်ရန်လျာထားပါကြောင်း ကြေညာပါတယ်။</speech>
</bill>
</section>
</discussion>
<postface><title>ပြည်ထောင်စုလွှတ်တော် နာယက က အစည်းအဝေး အဋ္ဌမနေ့ ရပ်နားကြောင်းနှင့် နဝမနေ့ ကျင်းပမည့် နေ့ရက်နှင့်ကြေညာခြင်း</title>
<speech type="speaker">အစီအစဉ်(၁၃)ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ (၁၄)ကြိမ် မြောက်ပုံမှန် အစည်းအဝေး အဋ္ဌမနေ့ အစီအစဉ်ကို ရပ်နားပါမယ်။ အစည်းအဝေး နဝမနေ့ကို ၂၀၁၉ ခုနှစ်၊ နိုဝင်ဘာလ ၂၈ ရက် (ကြာသပတေးနေ့) နံနက် ၁၀ နာရီ ကျင်းပပြုလုပ်မည်ဖြစ်ကြောင်းနှင့် ယနေ့အတွက် အစည်းအဝေးပြီးဆုံးကြောင်း ကြေညာပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">ပြည်ထောင်စုလွှတ်တော် ကိုယ်စားလှယ်များအားလုံး ထွက်ခွာနိုင် ကြပါပြီ ခင်ဗျား။ ဒုတိယအကြိမ် ပြည်ထောင်စုလွှတ်တော် (၁၄)ကြိမ်မြောက်ပုံမှန်အစည်းအဝေး အဋ္ဌမနေ့ အစည်း အဝေးကို မွန်းလွဲ ၁၄:၁၅ နာရီတွင် ရပ်နားပါသည်။</speech>
</postface>
</transcript>
</doc>
