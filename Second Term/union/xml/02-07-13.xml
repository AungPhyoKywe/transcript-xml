<doc>
<docinfo>
<docno>02-07-13.xml</docno>
<pdf>02-07-13.pdf</pdf>
<term value="02">ဒုတိယအကြိမ်</term>
<session value="07" />
<sittingday value="13" />
<legislature value="union">ပြည်ထောင်စုလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် သတ္တမပုံမှန်အစည်းအဝေး (၁၃)ရက်မြောက်နေ့မှတ်တမ်း</title>
<date value='08-03-2018'>၁၃၇၉ ခုနှစ်၊ တပေါင်းလပြည့်ကျော် ရ ရက် (၂၀၁၈ ခုနှစ်၊ မတ်လ ၈ ရက်)(အင်္ဂါနေ့</date>
</docinfo>
<transcript>
<preface>
<p>နေပြည်တော်ရှိ ပြည်ထောင်စုလွှတ်တော် အစည်းအဝေးခန်းမတွင် ဒုတိယအကြိမ် ပြည်ထောင်စု လွှတ်တော် သတ္တမပုံမှန်အစည်းအဝေး (၁၃)ရက်မြောက်နေ့ကို နံနက် ၁၀:ဝဝ နာရီင်ကျင်းပ ပါသည်။ ပြည်ထောင်စုလွှတ်တော် အစည်းအဝေးတွင် နာယကအဖြစ် အမျိုးသားလွှတ်တော် ဥက္ကဋ္ဌ မန်းဝင်းခိုင်သန်းက ဆောင်ရွက်ပြီး အခမ်းအနားမှူးအဖြစ် ပြည်ထောင်စုလွှတ်တော်ရုံး ညွှန်ကြားရေးမှူးချုပ် ဦးကျော်စိုးက ဆောင်ရွက်ပါသည်။</p>
<title>ပြည်ထောင်စုလွှတ်တော် နာယက နေရာယူခြင်း</title>
<speech type="mc">လေးစားအပ်ပါသော ပြည်ထောင်စုလွှတ်တော် ကိုယ်စားလှယ်များ ခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် သတ္တမပုံမှန်အစည်းအဝေးရဲ့ (၁၃)ရက်မြောက်နေ့ အစီအစဉ်စတင်ပါတော့မယ်။ ယနေ့ အစည်းအဝေးကို ရခိုင်ပြည်နယ်အမျိုးသားဒီမိုကရေစီအဖွဲ့ချုပ် လူငယ်အဖွဲ့ဝင် ၃၂၃ ဦးအပါအဝင် နိုင်ငံသားပြည်သူ ၃၄၆ ဦး လာရောက်လေ့လာလျက်ရှိကြောင်း တင်ပြအပ်ပါတယ်။ ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="speaker">အားလုံးမင်္ဂလာပါ။</speech>
<speech type="mc">အားလုံး ထိုင်နိုင်ကြပါပြီခင်ဗျား။ ပြည်ထောင်စုလွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်း ကြေညာခြင်း ၊</speech>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ ဒီကနေ့ကျင်းပတဲ့ ဒုတိယအကြိမ် ပြည်ထောင်စုလွှတ်တော် သတ္တမပုံမှန်အစည်းအဝေး (၁၃)ရက်မြောက်နေ့မှာ ပြည်ထောင်စု လွှတ်တော်ကိုယ်စားလှယ်များစိစစ်ရေး ကော်မတီရဲ့ တင်ပြချက်အရ အစည်းအဝေး တက်ရောက်ခွင့်ရှိတဲ့ ပြည်ထောင်စုလွှတ်တော် ကိုယ်စားလှယ်ဦးရေ စုစုပေါင်း ၆၅၆ ဦး ရှိပြီး ဒီကနေ့ အစည်းအဝေးကို ၅၅၃ ဦး တက်ရောက်ပါတယ်။ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်းရဲ့ ၈၄.၃၀ ရာခိုင်နှုန်းရှိပြီး သုံးပုံ တစ်ပုံထက် ကျော်လွန်တဲ့အတွက် ပြည်ထောင်စုလွှတ်တော်ဆိုင်ရာ ဥပဒေပုဒ်မ ၂၀ နဲ့ နည်းဥပဒေ ၁၂ နည်းဥပဒေခွဲ(ခ) တို့အရ အစည်းအဝေးအထမြောက်ကြောင်းနဲ့ စတင်ကျင်းပကြောင်း ကြေညာပါတယ်။</speech>
<title>သတ္တမပုံမှန်အစည်းအဝေး (၁၃)ရက်မြောက်နေ့ အစီအစဉ် ကြေညာခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် သတ္တမပုံမှန် အစည်းအဝေး (၁၃)ရက်မြောက်နေ့ အစီအစဉ်ကို လွှတ်တော်ကိုယ်စားလှယ်များထံ ဖြန့်ဝေ ထားတဲ့အတိုင်း ဆက်လက်ဆောင်ရွက်ပါမယ်။</speech>
<title>အစည်းအဝေးမတက်ရောက်နိုင်သော ပြည်ထောင်စုလွှတ်တော် ကိုယ်စားလှယ်များ ခွင့်ပန်ကြားခြင်းနှင့် အစည်းအဝေးတက်ရောက်မှုအခြေအနေကို မှတ်တမ်းတင်ခြင်း၊</title>
<speech type="speaker">အစီအစဉ်(၄) ဖြစ်ပါတယ်။ ဒီကနေ့အစည်းအဝေးကို မတက်ရောက်နိုင်တဲ့ ပြည်ထောင်စုလွှတ်တော် ကိုယ်စားလှယ်များအတွက် ပြည်ထောင်စုလွှတ်တော် ကိုယ်စားလှယ်များစိစစ်ရေး ကော်မတီက ခွင့်ပန်ကြားဖို့ ဖြစ်ပါတယ်။</speech>
<speech><mp id="1161">ဦးခင်မောင်သိန်း(အဖွဲ့ဝင်၊ ကိုယ်စားလှယ်များစိစစ်ရေးကော်မတီ)</mp>လေးစားအပ်ပါတဲ့ ပြည်ထောင်စုလွှတ်တော် နာယကကြီးခင်ဗျာ။ ယနေ့ကျင်းပပြုလုပ်တဲ့ ဒုတိယအကြိမ် ပြည်ထောင်စုလွှတ်တော် သတ္တမပုံမှန်အစည်းအဝေး (၁၃)ရက်မြောက်နေ့ ၈-၃-၂၀၁၈ ရက်နေ့မှာ အစည်းအဝေးသို့ တက်ရောက် နိုင်ခြင်းမရှိတဲ့ ပြည်ထောင်စုလွှတ်တော် ကိုယ်စားလှယ်များရဲ့ကိုယ်စား စစ်ကိုင်းတိုင်းဒေသကြီး၊ စစ်ကိုင်း မဲဆန္ဒနယ်မှ ပြည်သူ့လွှတ်တော်ကိုယ်စားလှယ်၊ ပြည်ထောင်စုလွှတ်တော် ကိုယ်စားလှယ်များ စိစစ်ရေး ကော်မတီ အဖွဲ့ဝင်ဖြစ်သူ ကျွန်တော် ဦးခင်မောင်သိန်းက ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက်နိုင်ခြင်းမရှိတဲ့ ပြည်ထောင်စုလွှတ်တော် ကိုယ်စားလှယ်များကတော့- ဦးအောင်သိန်း ဗန်းမော်၊ - ဦးမိုး ပူတာအို၊ - ဦးချင်းဖေလင်း - ဦးပဲ့ဒူ ဖရူဆို၊ - ဦးခမ်ခန့်ထန် တွန်းဇံ၊ - ဦးဝင်းမြင့်အောင် ဒီပဲယင်း၊ - ဦးမောင်မြင့် မင်းကင်း၊ - ဦးအောင်စိုး သရက်ချောင်း၊ - ဦးတင်ထွေး - ဒေါက်တာသန်းအောင်စိုး မင်းလှ၊ - ဦးစော ညောင်ဦး၊ - ဦးကျော်စိုးလင်း ပြည်ကြီးတံခွန်၊ ကျောက်ဆည်၊ တပ်ကုန်း၊ မြစ်သား၊ - ဒေါက်တာတင်အောင် - ဦးကျော်တင့် - ဒေါက်တာလင်းလင်းကျော် - ဒေါက်တာအောင်ထွန်းခိုင် - ဦးမောင်သိန်းခိုင် - ဦးစစ်နိုင် - ဦးဌေးဝင်းအောင်(ခ) ဦးပြုံးချို - သူရဦးသက်ဆွေ - ဦးအောင်ဝင်း - ဦးကျော်ဆွေဝင်း(ခ) ဦးအာလူး - ဒေါက်တာသန်းဝင်း - ဦးစိုးသူရထွန်း - ဦးနေမျိုးထက် - ဒေါ်ဇင်မာအောင် - ဦးထွန်းအောင်(ခ) ဦးထွန်းထွန်းဟိန် - ဦးလီကျိန်းဖူ(ခ) ဦးမြင့်ဆွေ - ဦးလင်းဇော်ထွန်း - ဦးစိုင်းထွန်းစိန် - ဦးစိုင်းဘသိန်း - ဦးရန်လင်း - ဦးအေးဝင်း - ဒေါ်သန္တာ - ဦးနိုင်ကိုကို - ဒေါက်တာဒေါ်ခင်မကြီး - ဒေါ်လွီဇာ - ဒေါ်နော်မြစေး - ဦးစောလှားဖောင် - ဒေါ်နန်းနီနီအေး မင်းပြား၊ ဒေါပုံ၊ ကိုကိုးကျွန်း၊ မှော်ဘီ၊ ကော့မှူး၊ မြောက်ဥက္ကလာပ၊ ကွမ်းခြံကုန်း၊ ကျောက်တံတား၊ ရန်ကင်း၊ နောင်ချို၊ ကုန်းကြမ်း၊ မိုင်းဖြတ်၊ မိုင်းပြင်း၊ လင်းခေး၊ ကျိုက်လတ်၊ အိမ်မဲ၊ ကချင်-၁၂၊ ကချင်-၈၊ ကယား-၆၊ ကယား-၁၁၊ ကရင်-၁၂၊ ကရင်-၆၊ - ဦးဘွဲ့ခန်း - ဦးဂင်ကမ်းလျန် ချင်း -၅၊ - ဒေါ်ကျိန်ငိုက်မန် ချင်း-၇၊ - ဦးဝင်းအောင် စစ်ကိုင်း-၃၊ - ဦးဇော်မင်း စစ်ကိုင်း-၆၊ - ဦးမောင်မောင်လတ် စစ်ကိုင်း-၉၊ - ဦးမင်းဦး ပဲခူး-၆၊ - ဒေါက်တာဦးမြသောင်း ပဲခူး-၇၊ - ဒေါက်တာတင်တင်ဝင်း - ဦးဝင်းကြိုင် ပဲခူး-၁၀၊ - ဒေါ်သန်းသန်းအေး မကွေး-၇၊ - ဦးခင်အောင်မြင့် မန္တလေး-၈၊ - ဦးမောင်မောင်ဆွေ မန္တလေး-၉၊ - ဒေါ်လှဌေး(ခ) ဒေါ်အုန်းကြည် - ဒေါ်သီရိရတနာ မွန်-၁၂၊ - ဒေါ်မြတ်သီတာထွန်း မွန်-၅၊ - ဦးကျော်သန်း ရခိုင်-၁၀၊ - ဦးဌေးဦး ရန်ကုန်-၂၊ - နော်လှလှစိုး ရန်ကုန်-၁၀၊ - ဦးဌေးကြွယ် ရန်ကုန်-၁၊ - ဒေါ်မမလေး ရှမ်း-၈၊ - ဒေါ်မေသန်းနွဲ့ ဧရာဝတီ-၁၁၊ - ဦးသိမ်းဆွေ ဧရာဝတီ-၁၀ နှင့် - ဦးကြည်ဝင်း ဧရာဝတီ-၁၂ တို့ဖြစ်ကြပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြုထားသူ ၃ရ ဦးရှိပြီး ယနေ့ခွင့်ပန် ကြားသူ ၆၄ ဦး ဖြစ်တဲ့အတွက် စုစုပေါင်းခွင့်ပန်ကြားသူ ၁၀၁ ဦး ဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနှင့် ယနေ့ခွင့်ပန်ကြားတဲ့ ပြည်ထောင်စုလွှတ်တော်ကိုယ်စားလှယ် ၆၄ ဦးအား ခွင့်အဖြစ် သတ်မှတ်ခွင့်ပြုပေးနိုင်ပါရန် လေးစားစွာ တင်ပြအပ်ပါတယ်ခင်ဗျာ။</speech>
<speech type="speaker">ခွင့်ပန်ကြားသူအားလုံးကို ခွင့်ပြုပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် သတ္တမပုံမှန်အစည်းအဝေး (၁၃)ရက်မြောက်နေ့ကို တက်ရောက်ခွင့်ရှိတဲ့ လွှတ်တော်ကိုယ်စားလှယ် ၆၅၆ ဦး၊ ယခင်က ခွင့်ပြုထားသူ ၃ရ ဦး၊ ယနေ့ခွင့်ပန်ကြား၍ ခွင့်ပြုထားသူ ၆၄ ဦး ဖြစ်တဲ့အတွက် ခွင့်ပြုထားသူ စုစုပေါင်း ၁၀၁ ဦးဖြစ်ပြီး ခွင့်မဲ့ပျက်ကွက်သူမရှိပါ။ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">ပြည်ထောင်စုလွှတ်တော်က သဘောတူတဲ့အတွက် ပြည်ထောင်စုလွှတ်တော် ဆိုင်ရာ နည်းဥပဒေ ၄ နည်းဥပဒေခွဲ(ခ)အရ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value="Report">
<report>
<title>ပြည်ထောင်စုအစိုးရအဖွဲ့မှ ပေးပို့သော ၂၀၁၇-၂၀၁၈ ခု၊ ဘဏ္ဍာရေးနှစ် ပထမ ၆ လပတ် အခွန်ကောက်ခံရရှိမှု အခြေအနေအစီရင်ခံစာနှင့်စပ်လျဉ်း၍ ပြည်သူ့ငွေစာရင်းပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာ(၄/၂၀၁၈)အပါအဝင် လွှတ်တော်ကိုယ်စားလှယ်များ၏ | ဆွေးနွေးချက်များအပေါ် ပြည်ထောင်စုအဆင့်အဖွဲ့အစည်းဝင်များက ပြန်လည် ရှင်းလင်းဆွေးနွေးခြင်း၊</title>
<speech type="speaker">အစီအစဉ်(၅) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်ထောင်စု အစိုးရအဖွဲ့မှ ပေးပို့သော ၂၀၁၇-၂၀၁၈ခု၊ ဘဏ္ဍာရေးနှစ် ပထမ ၆ လပတ် အခွန်ကောက်ခံရရှိမှု အခြေ အနေအစီရင်ခံစာနဲ့ ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာတို့အပေါ် လွှတ်တော်ကိုယ်စားလှယ်များက ဆွေးနွေးခြင်းအစီအစဉ်ကို ပြီးခဲ့တဲ့ ပြည်ထောင်စု လွှတ်တော် အစည်းအဝေးမှာ ဆောင်ရွက်ခဲ့ပြီးဖြစ်ပါတယ်။ ယခု ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက် အစီရင် ခံစာအပါအဝင် လွှတ်တော်ကိုယ်စားလှယ်များရဲ့ ဆွေးနွေးချက်များအပေါ် သက်ဆိုင်ရာ ပြည်ထောင်စုအဆင့် အဖွဲ့အစည်းဝင်များက ပြန်လည်ရှင်းလင်း ဆွေးနွေးခြင်းအစီအစဉ် ဆောင်ရွက်မှာဖြစ်ပါတယ်။</speech>
<speech type="speaker">ဦးစွာ သယံဇာတနှင့် သဘာဝပတ်ဝန်းကျင် ထိန်းသိမ်းရေးဝန်ကြီးဌာန ရှင်းလင်း ဆွေးနွေးဖို့ဖြစ်ပါတယ်။</speech>
<speech><agency id="26">ဦးအုန်းဝင်း(ပြည်ထောင်စုဝန်ကြီး၊ သယံဇာတနှင့်သဘာဝပတ်ဝန်းကျင် ထိန်းသိမ်းရေးဝန်ကြီး ဌာန)</agency>လေးစားအပ်ပါသော ပြည်ထောင်စုလွှတ်တော် နာယကကြီး၊ ပြည်သူ့လွှတ်တော် ဥက္ကဋ္ဌကြီး၊ ပြည်ထောင်စုလွှတ်တော် ကိုယ်စားလှယ်တော်များ၊ ပြည်ထောင်စုဝန်ကြီးများ၊ ဧည့်သည်တော်များအားလုံး ကိုယ်စိတ်နှစ်ဖြာ ကျန်းမာချမ်းသာပါစေကြောင်း ဆုတောင်းမေတ္တာပို့ပြီး နှုတ်ခွန်းဆက်သအပ်ပါတယ် ခင်ဗျာ။ ကျွန်တော်ကတော့ သယံဇာတနှင့် သဘာဝပတ်ဝန်းကျင် ထိန်းသိမ်းရေးဝန်ကြီးဌာန ပြည်ထောင်စု ဝန်ကြီး ဦးအုန်းဝင်း ဖြစ်ပါတယ်။ ကျွန်တော့အနေနဲ့ ကျွန်တော့ ဝန်ကြီးဌာနရဲ့ ၂၀၁၇-၁၈ ဘဏ္ဍာနှစ် ပထမ(၆)လပတ် အခွန်ငွေ လျာထားချက်အပေါ်မှာ အခွန်ကောက်ခံရရှိမှု အခြေအနေကို ရှင်းလင်းတင်ပြသွားမှာ ဖြစ်ပါတယ်။ ကျွန်တော့အား Power Point တင်ပြခွင့်ပြုပါခင်ဗျာ။ ပထမဦးစွာ သစ်တောကဏ္ဍကို ကျွန်တော် ရှင်းလင်း တင်ပြပါ့မယ်။ သစ်တောကဏ္ဍမှာ သစ်တောခွန်အနေအားဖြင့် ၂၀၁၇-၁၈ မှာ လျာထားငွေဟာ ပထမ ၆ လ မှာ သန်းပေါင်း ၅၈၉.၇၄၈ ဖြစ်ပါတယ်။ အဲဒီအပေါ်မှာ ကျွန်တော်တို့ရရှိတာကတော့ Power Point မှာ တင်ပြပါအတိုင်း ၁,၈၁၁.၅၄၆ သန်းရရှိပါတယ်။ တစ်သီးပုဂ္ဂလအနေနဲ့ ရရှိတာကတော့ ကျွန်တော်တို့ လျာထားတဲ့ ၃၇၆.၈၁၀ သန်းအပေါ်မှာ ၇၆၅.၆၈၆ သန်းရရှိခဲ့ပါတယ်။ ဒါကြောင့်မို့လို့ စုစုပေါင်း သစ်တော ကဏ္ဍမှာလျာထားငွေ ၉၆၆.၅၅၈ သန်းအပေါ်မှာ ၂,၅၇၇.၂၃၂ သန်းရရှိတဲ့အတွက်ကြောင့်မို့ ပထမ ၆ လ ပတ်လျာထားချက်အပေါ်မှာ အခွန်အကောက်ရရှိတဲ့ ရာနှုန်းအားဖြင့် ၂၆၆.၆၄ ရာခိုင်နှုန်းဖြစ်ပါတယ်။ ဒီလို လျာထားချက် ပိုမိုရရှိခြင်းကတော့ မြန်မာ့သစ်လုပ်ငန်းမှ အခွန်ငွေများရရှိခြင်းနဲ့ ဖမ်းဆီးရမိတဲ့ သစ်များကို လေလံတင်ရောင်းချခြင်းကြောင့် ဖြစ်ပါတယ်။ ဆက်လက်ပြီး ကျွန်တော် သတ္တုကဏ္ဍကို တင်ပြသွားပါမယ်ခင်ဗျာ။ သတ္တုကဏ္ဍမှာ ဓာတ်သတ္တုခွန်နဲ့ ရတနာခွန်အတွက် ပထမ ၆ လ လျာထားတာကတော့ ကျပ်သန်းပေါင်း ၁၃,၅၇၀ ဖြစ်ပါတယ်။ ရရှိတာ ကတော့ ၁၉,၉၄၂.၅၃ သန်း ဖြစ်ပါတယ်။ အဲဒီမှာ မုတ်ကောင်ဝတ်ဆံသွင်း အခွန်ကနေပြီးတော့ အခွန် ရရှိငွေဟာ ပထမ ၆ လပတ်မှာတော့ သန်းပေါင်း ၃၂၀ လျာထားပါတယ်။ သို့သော်လည်းပဲ ၅၂၅.၆၈ သန်း ရရှိပါတယ်။ သို့သော်လည်းပဲ စုစုပေါင်းသတ္တုကဏ္ဍအနေနဲ့ ပြောမယ်ဆိုရင် ပထမ ၆ လပတ် လျာထားငွေမှာ ၁၃,၈၉၀ သန်းရရှိတဲ့အတွက်ကြောင့်မို့ လျာထားတဲ့အပေါ်မှာ ၂၀,၁၉၅.၂၁၆ ရရှိခဲ့ပါတယ်။ ဒါကြောင့်မို့လို့ ပထမ ၆ လပတ် လျာထားချက်အပေါ်မှာ အခွန်ကောက်ခံမှုဟာ ရာနှုန်းအားဖြင့် ၁၄၅.၃၉ ဖြစ်ပါတယ်။ ဒီလို လျာထားချက် ပိုမိုရရှိခြင်းကတော့ ဓာတ်သတ္တုများမှကောက်ခံရှိတဲ့အခွန်များအပြင် ကျောက်စိမ်းကျောက်မျက် ထုတ်လုပ်မှုဟာ ခန့်မှန်းသည်ထက် အရည်အသွေးကောင်းမွန်ခြင်းကြောင့် ဖြစ်ပါတယ်။ သို့ဖြစ်ပါ၍ ဝန်ကြီးဌာနတစ်ခုလုံးအနေနဲ့ ပထမ ၆ လပတ် လျာထားချက်သန်းပေါင်း ၁၄.၈၅၆ ၅၅၈ သန်း အပေါ်မှာ ကျပ်သန်းပေါင်း ၂,၂၇၂.၄၈၈ ရရှိပါသဖြင့် ပထမ ၆ လ လျာထားချက်အပေါ်မှာ ၁၅၃.၂၈ ရာခိုင် နှုန်း ဆောင်ရွက်နိုင်ပါကြောင်း လေးစားစွာ တင်ပြအပ်ပါတယ်ခင်ဗျာ။</speech>
<speech type="speaker">ဆက်လက်ပြီး စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန ရှင်းလင်း ဆွေးနွေးဖို့ဖြစ်ပါတယ်။</speech>
<speech><agency id="11">ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာန)</agency>လေးစားအပ်ပါသော ပြည်ထောင်စုလွှတ်တော် နာယကကြီးနဲ့ လွှတ်တော်ကိုယ်စားလှယ်များခင်ဗျာ။ ပြည်ထောင်စုအစိုးရအဖွဲ့ကပေးပို့တဲ့ ၂၀၁၇-၂၀၁၈ ဘဏ္ဍာရေးနှစ် ပထမ ၆ လပတ် အခွန်ကောက်ခံရရှိမှု အခြေအနေအစီရင်ခံစာနဲ့ ၎င်းအပေါ် ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထား မှတ်ချက်အစီရင်ခံစာတို့အပေါ် လွှတ်တော်ကိုယ်စားလှယ်ကြီးများရဲ့ ဆွေးနွေးမှုများနဲ့ စိုက်ပျိုးရေး၊ မွေးမြူရေးနဲ့ ဆည်မြောင်းဝန်ကြီးဌာနနဲ့စပ်လျဉ်းပြီး ဆွေးနွေးချက်အပေါ် ပြန်လည်ရှင်းလင်း ဆွေးနွေးတင်ပြအပ်ပါတယ်။ ပြည်ထောင်စုဝန်ကြီးဌာန၊ အဖွဲ့အစည်းတွေရဲ့ ၂၀၁၇-၂၀၁၈ ဘဏ္ဍာရေးနှစ် ပထမ ၆ လပတ် အခွန်ရငွေနဲ့ ပတ်သက်ပြီး စိုက်ပျိုးရေး၊ မွေးမြူရေးနဲ့ ဆည်မြောင်းဝန်ကြီးဌာန ငါးလုပ်ငန်းဦးစီးဌာနအနေနဲ့ မူလခန့်မှန်းခြေ စာရင်းအရ ကောက်ခံဖို့လျာထားငွေ ကျပ်သန်းပေါင်း ၁,၅၀၃.၈ ဖြစ်ပြီးတော့ ပထမ ၆ လပတ် ကောက်ခံ ရရှိမှုကတော့ ကျပ်သန်းပေါင်း ၂,၂၀၀.၄၅၈ ဘီလီယံ ဖြစ်တဲ့အတွက် ရာခိုင်နှုန်းအားဖြင့် ၁၄၆.၃၃ ရာခိုင်နှုန်း အကောင်အထည်ဖော် ဆောင်ရွက်နိုင်မှုရှိခဲ့ပါတယ်။ အင်းတွေ လေလံတင်ရောင်းချရာမှာ သတ်မှတ်ဈေးထက်ပိုမိုရရှိခြင်း၊ မြန်မာ့ပင်လယ်ငါးဖမ်းလုပ်ငန်း ကနေ ငါးစိုခွန်၊ လှေခွန်၊ ကိရိယာခွန်၊ ရေလုပ်သားမှတ်ပုံတင်ကြေးနဲ့ ငါးမွေးကန်လိုင်စင်များ ပြုစုကာ ကောက်ခံရရှိခြင်းနဲ့ တင်ဒါခွန်များ၊ ဒဏ်ကြေးများပြုစုကာ ကောက်ခံရရှိခြင်းတို့ကြောင့် ပိုမိုရရှိခဲ့ခြင်း ဖြစ်ကြောင်း တင်ပြအပ်ပါတယ်။ နာယကကြီးခင်ဗျာ။ ကချင်ပြည်နယ် မဲဆန္ဒနယ်အမှတ်(၁၁)မှ လွှတ်တော်ကိုယ်စားလှယ်ကြီး ဒေါက်တာခွန်ဝင်းသောင်းအနေနဲ့ မြန်မာ့ရေလုပ်ငန်းကဏ္ဍ၊ ပင်လယ်ငါးပြည်ပတင်ပို့မှု နိုင်ငံတကာစံနှုန်း များနဲ့အညီ စစ်ဆေးနိုင်ရေးနဲ့ အခွန်ဘဏ္ဍာငွေများ တိုးတက်ရရှိရေး ငါးကဲ့လှေ၊ ငါးဖမ်းလှေ၊ ပြည်ပပို့ လှေမှန်သမျှ Check Point တွေမှာ စစ်ဆေးခံနိုင်ရေးကိစ္စနဲ့ စပ်လျဉ်းပြီး အကြံပြုထောက်ပြ ဆွေးနွေး သွားဖို့ရှိပါတယ်။ နာယကကြီးခင်ဗျာ။ မြန်မာ့ပင်လယ်ငါးလုပ်ငန်းရေပြင်မှ ရေထွက်ပစ္စည်းတွေကို ပြည်ပကို FOB စနစ်နဲ့ တင်ပို့ရောင်းချရာမှာ တနင်္သာရီတိုင်းဒေသကြီး မြိတ်မြို့စစ်ဆေးရေးစခန်းနဲ့ ကော့သောင်းမြို့ စစ်ဆေးရေး စခန်းတွေမှာ စစ်ဆေးမှုခံယူစေပါတယ်။ ပြည်ပတင်ပို့တဲ့ ငါးသည်လိုင်စင်ရယူစေခြင်း၊ တရားဝင်ဖမ်းဆီး ရရှိတဲ့ ရေထွက်ပစ္စည်းဖြစ်ကြောင်း အသိအမှတ်ပြုလက်မှတ် Catch Certificate များ ရယူစေခြင်းတို့ဖြင့် စနစ်တကျ စိစစ်ဆောင်ရွက်ပေးလျက်ရှိကြောင်း တင်ပြအပ်ပါတယ်။ ရန်ကုန်တိုင်းဒေသကြီးမှာတော့ Normal Trade စနစ်နဲ့ တင်ပို့ခြင်းသာရှိပြီး Catch Certificate ကို ၂၀၁၀ ခုနှစ်၊ ဧပြီလ ၄ ရက်နေ့ကစပြီး စနစ်တကျ စီမံဆောင်ရွက်လျက်ရှိကြောင်း တင်ပြအပ်ပါတယ်။ စစ်ဆေးရေးစခန်း Check Point တွေမှာလည်းပဲ သက်ဆိုင်ရာ ဝန်ကြီးဌာနအဖွဲ့အစည်းတွေက အဖွဲ့ဝင်များအဖြစ်ပါရှိတဲ့ One Stop Service အဖွဲ့တွေနဲ့ စစ်ဆေးဆောင်ရွက် လျက်ရှိပါတယ်။ နာယကကြီးခင်ဗျာ။ စစ်ဆေးရေးအဖွဲ့က စစ်ဆေးတဲ့အခါမှာ ငါးသည်ရေယာဉ်နဲ့ ပတ်သက်တဲ့ အချက်အလက်တွေကို သက်ဆိုင်ရာ ကုမ္ပဏီလုပ်ငန်းရှင်တွေက ကြိုတင်တင်ပြစေပြီးတော့ စစ်ဆေးမှတ်တမ်း ရယူထားပါတယ်။ ဒီလိုမှတ်တမ်းရယူထားပြီးတော့ အဖွဲ့ရဲ့ သဘောတူဆုံးဖြတ်ချက်နဲ့ ငါးသည်ရေယာဉ် ဖွင့်ဖောက်ပြီး ကြိုတင်ပေးပို့ထားတဲ့ အချက်အလက်တွေနဲ့ ကိုက်ညီမှု၊ မှန်ကန်မှု ရှိ မရှိ စစ်ဆေးဆောင်ရွက် ရပါတယ်။ ဒီလိုစစ်ဆေးလို့ ကွဲလွဲမှုရှိတယ်ဆိုရင် အဖွဲ့ရဲ့အတည်ပြုဆုံးဖြတ်ချက်နဲ့ သံသယရှိတယ်လို့ သတ်မှတ် ပြီးတော့ လှေတစ်စီးလုံးကို အသေးစိတ် စစ်ဆေးရမှာဖြစ်ပါတယ်။ ဒီလိုစစ်ဆေးဖို့အတွက် ငါးများလုံလောက်စွာ အတင်အချပြုလုပ်နိုင်တဲ့ ငါးချဆိပ်ခံတံတား၊ ငါးလတ်ဆတ်မှုနဲ့ အရည်အသွေး မလျော့ကျစေဖို့ လိုအပ်တဲ့ ရေခဲနဲ့ လုပ်သားအင်အားများ ပိုမိုအသုံးပြုနိုင်မယ့် ဆိပ်ခံတံတားများကို ပြောင်းရွှေ့စစ်ဆေး ဆောင်ရွက် သွားရမှာဖြစ်ပါတယ်။ လက်ရှိအခြေအနေမှာ Check Point တွေမှာ ငါးဖမ်းငါးသည်ရေယာဉ်တွေကို စစ်ဆေးဆောင်ရွက် 60:EŞOD33l0€ cl:Wc:caosodosposo MMCS -Myanmar Mornitoring Control and Serverance အကောင်အထည်ဖော်နိုင်ဖို့အတွက် ငါးဖမ်းငါးသည်ရေယာဉ်တွေမှာ ရေယာဉ်စောင့်ကြည့်ထိန်းချုပ်ရေး စနစ် Vasel Mornitoring System-VMS တပ်ဆင်ရေးကို မိမိတို့ငါးလုပ်ငန်းဦးစီးဌာနအနေနဲ့ မကြာမီ ညွှန်ကြားချက်များထုတ်ပြန်ပြီး ဆောင်ရွက်သွားနိုင်မှာဖြစ်တဲ့အတွက် စစ်ဆေးဆောင်ရွက်မှုများ ပိုမိုပီပြင် ထိရောက်စွာ ဆောင်ရွက်လာနိုင်တော့မယ့် အခြေအနေဖြစ်ပါကြောင်း ပြန်လည်ရှင်းလင်း တင်ပြအပ် ပါတယ်။ ကျေးဇူးတင်ပါတယ်။</speech>
<speech type="speaker">ပို့ဆောင်ရေးနှင့် ဆက်သွယ်ရေးဝန်ကြီးဌာန ရှင်းလင်းဆွေးနွေးဖို့ဖြစ်ပါတယ်။</speech>
<speech><agency id="31">ဦးသာဦး(ဒုတိယဝန်ကြီး၊ ပို့ဆောင်ရေးနှင့်ဆက်သွယ်ရေးဝန်ကြီးဌာန)</agency>လေးစားအပ် ပါသော ပြည်ထောင်စုလွှတ်တော် နာယကကြီးနှင့် လွှတ်တော်ကိုယ်စားလှယ်များခင်ဗျာ။ ပို့ဆောင်ရေးနှင့် ဆက်သွယ်ရေးဝန်ကြီးဌာန ဒုတိယဝန်ကြီး ကျွန်တော် ဦးသာဦးမှ ပြည်ထောင်စုအစိုးရအဖွဲ့မှ ပေးပို့သော ၂၀၁၇-၂၀၁၈ ခု ဘဏ္ဍာနှစ် ပထမ ၆ လပတ် အခွန်ကောက်ခံရရှိမှုအခြေအနေ အစီရင်ခံစာနှင့်စပ်လျဉ်း၍ ပြည်သူ့ငွေစာရင်းပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာ(၄/၂၀၁၈) အပါအဝင် လွှတ်တော်ကိုယ်စားလှယ်များ၏ ဆွေးနွေးချက်များအပေါ် ပြန်လည်ရှင်းလင်း ဆွေးနွေးသွားမှာ ဖြစ်ပါတယ်။ ရှေးဦးစွာ ဧရာဝတီတိုင်းဒေသကြီး ဖျာပုံမဲဆန္ဒနယ်မှ ဦးဝင်းထွဋ်က ပြည်သူ့ငွေစာရင်းပူးပေါင်း ကော်မတီ အစီရင်ခံစာပါ နှစ်အလိုက် မော်တော်ယာဉ်တင်သွင်းမှု အခွန်ကောက်ခံရရှိမှုဇယားကို နှိုင်းယှဉ် ဆွေးနွေးသွားတာကို တွေ့ရပါတယ်။ ပို့ဆောင်ရေးနဲ့ ဆက်သွယ်ရေးဝန်ကြီးဌာန ကုန်းလမ်းပို့ဆောင်ရေး ညွှန်ကြားမှုဦးစီးဌာနအနေနဲ့ ပြည်ပကတင်သွင်းတဲ့ မော်တော်ယာဉ်များအပေါ် ပြည်ပမှတင်သွင်းယာဉ် မှတ်ပုံတင်ခကို ကောက်ခံလျက်ရှိရာမှာ ၂၀၁၆-၂၀၁ရ ခု၊ ဘဏ္ဍာရေးနှစ်မှာ ပြည်ပမှတင်သွင်းယာဉ် ၁၃၃,၆၆၃ စီးရှိပြီးတော့ ကောက်ခံရရှိတဲ့ကျပ်ငွေ ၂၉၈.ရ ဘီလီယံရရှိခဲ့ပါတယ်။ ၂၀၁၇-၂၀၁၈ ဘဏ္ဍာရေးနှစ် ၂၀၁၈ ခုနှစ်၊ ဖေဖော်ဝါရီလအထိ ပြည်ပမှတင်သွင်းယာဉ် ၉၀,၈၉၈ စီးရေသာရှိပြီးတော့ ကောက်ခံရရှိတဲ့ အခွန်ရငွေမှာ ကျပ်ငွေ ၁၇၇.၅၆၆ ဘီလီယံ ရရှိခဲ့ပါတယ်။ လွှတ်တော်ကိုယ်စားလှယ်ကြီး ဆွေးနွေးသွားတဲ့အတိုင်းပဲ အခွန်ကောက်ခံရရှိမှု လျော့နည်းလာ ရခြင်းမှာ မော်တော်ယာဉ်တင်သွင်းသည့် မူဝါဒအရ ၂၀၁ရ ခုနှစ်မှစ၍ လူစီးယာဉ်များအား ဘယ်မောင်းသာ တင်သွင်းခွင့်ပြုခဲ့ပြီးတော့ ၂၀၁၈ ခုနှစ်တွင် ယာဉ်အားလုံး ဘယ်မောင်းယာဉ်များကိုသာ တင်သွင်းခွင့်ပြု ခဲ့ပါသဖြင့် ပြည်ပမှတင်သွင်းသည့် မော်တော်ယာဉ်စီးရေ လျော့နည်းလာခြင်းကြောင့်လည်းကောင်း၊ စက်မှု ဇုန်ထုတ်ယာဉ်များကို စက်မှုဝန်ကြီးဌာနမှ ခွင့်ပြုချက်ယာယီ ရပ်ဆိုင်းထားခြင်းနှင့် မှတ်ပုံတင်ခွင့်မပြု ရှိနေသော်လည်း ဝယ်ယူသူနည်းပါးခြင်းကြောင့်လည်းကောင်း၊ ၂၀၁၇-၂၀၁၈ ဘဏ္ဍာနှစ်ထက် အခွန်ငွေ ကောက်ခံရရှိမှု လျော့နည်းလာမည်ဖြစ်ပါကြောင်း ရှင်းလင်းတင်ပြအပ်ပါတယ်။ ဆက်လက်ပြီးတော့ ပထမ ၆ လပတ်မှာ အခွန်အခလျော့နည်းခြင်းကိစ္စနဲ့ပတ်သက်ပြီး တင်ပြလို ပါတယ်။ ၂၀၁၇-၂၀၁၈ ဘဏ္ဍာရေးနှစ် ပထမ ၆ လပတ် ဧပြီလမှ စက်တင်ဘာလအထိ ပြည်ထောင်စုအခွန် ရငွေစာရင်း စာရင်းချုပ်ရဲ့ အမှတ်စဉ်(၄)၊ (၁၀) ဆက်သွယ်ရေးဝန်ဆောင်မှုလုပ်ငန်း လုပ်ကိုင်ခြင်းကြောင့် ကောက်ခံသည့်အခွန်အခမှာ မူလခန့်မှန်းခြေ ပထမ ၆ လပတ် လျာထားချက်မှာကျပ် ၄၃၆,၆၅၈ သန်း ဖြစ်ပြီးတော့ ပထမ ၆ လပတ်အတွက် ကောက်ခံရငွေမှာ ကျပ် ၂၁၁,၇၇၉.၆၅ သန်းဖြစ်တဲ့အတွက် ရည်မှန်းချက် ရဲ့ ၆၄.၅ ရာခိုင်နှုန်းသာရရှိခဲ့ပါတယ်။ ၂၀၁၇-၂၀၁၈ ဘဏ္ဍာရေးနှစ် ပထမ ၆ လပတ်အတွင်းမှာ ၁,၈၀၀ မဂ္ဂါဟက် လှိုင်းနှုန်းစဉ်အတွက် လှိုင်းနှုန်းသုံးစွဲခရရှိမယ်လို့ ခန့်မှန်းထားပေမယ့် အော်ပရေတာ ၄ ခုဖြစ်တဲ့ မြန်မာ့ဆက်သွယ်ရေးလုပ်ငန်း၊ တယ်လီနောမြန်မာလီမိတက်၊ အော်ရီဒူးမြန်မာလီမိတက်နဲ့ တယ်လီကွန်း အင်တာနေရှင်နယ်မြန်မာလီမိတက်တို့က ပထမ ၆ လပတ်အတွင်းမှာ လျှောက်ထားလာခြင်းမရှိတဲ့အတွက် အခွန်လျော့နည်းခြင်းဖြစ်ပါတယ်။ ဒါပေမယ့် အဲဒီအော်ပရေတာ ၄ ခုက အခုနောက်ပိုင်းမှာ ၁,၈၀၀ မဂ္ဂါဟက် လှိုင်းနှုန်းစဉ်ကို ဒီဒုတိယ ၆ လပတ်အတွင်းမှာ လျှောက်ထားခဲ့တဲ့အတွက် လျာထားငွေများကို ဒုတိယ ၆ လ ပတ်အတွင်းမှာရရှိမယ်ဖြစ်တဲ့အတွက် ၂၀၁၇-၂၀၁၈ ဘဏ္ဍာရေးနှစ်အတွက် လျာထားချက်အတိုင်း အပြည့်အဝ ရရှိမည်ဖြစ်ပါကြောင်း လေးစားစွာ တင်ပြအပ်ပါတယ်ခင်ဗျာ။</speech>
<speech type="speaker">လျှပ်စစ်နှင့် စွမ်းအင်ဝန်ကြီးဌာန ရှင်းလင်းဆွေးနွေးဖို့ဖြစ်ပါတယ်။</speech>
<speech><agency id="17">ဒေါက်တာထွန်းနိုင်(ဒုတိယဝန်ကြီး၊ လျှပ်စစ်နှင့်စွမ်းအင်ဝန်ကြီးဌာန)</agency>လေးစားအပ် ပါသော ပြည်ထောင်စုလွှတ်တော် နာယကကြီး၊ ပြည်သူ့လွှတ်တော်ဥက္ကဋ္ဌ၊ လွှတ်တော်ကိုယ်စားလှယ်များ၊ ပြည်ထောင်စုအစိုးရအဖွဲ့ဝင် ကိုယ်စားလှယ်များ၊ ဧည့်သည်တော်များအားလုံး မင်္ဂလာအပေါင်းနဲ့ ပြည့်စုံ ပါစေလို့ ဦးစွာ နှုတ်ခွန်းဆက်သအပ်ပါတယ်။ ကျွန်တော်ကတော့ လျှပ်စစ်နှင့် စွမ်းအင်ဝန်ကြီးဌာနက ဒုတိယဝန်ကြီး ဒေါက်တာထွန်းနိုင် ဖြစ်ပါတယ်။ ၂၀၁၇-၂၀၁၈ ဘဏ္ဍာရေးနှစ် ဧပြီလမှ စက်တင်ဘာလအထိ ပထမ ၆ လအတွက် ပြည်ထောင်စု၏ အခွန်အကောက် ကောက်ခံနိုင်မှုမှာ မူလျာထားချက်ထက်လျော့နည်းရတဲ့ အကြောင်းရင်းကိစ္စကို ရှင်းလင်း တင်ပြသွားမှာဖြစ်ပါတယ်။ ရေနံနဲ့ သဘာဝဓာတ်ငွေ့ထုတ်ယူတဲ့အတွက်ကြောင့် ကောက်ခံရရှိတဲ့အခွန်ဟာ ၂၀၁၇-၂၀၁၈ ဘဏ္ဍာရေးနှစ် ပထမ ၆ လအတွက် လျာထားချက်က ကျပ်သန်းပေါင်း ၁၃၉,၃၁၁.၅၄၃ လျာထားခဲ့ပြီး အမှန်ကောက်ခံရရှိမှုမှာ ကျပ်သန်းပေါင်း ၁၃၂,၄၇၅.၂၈၀ ရရှိခဲ့တဲ့အတွက်ကြောင့် အကောင် အထည်ဖော်နိုင်မှုမှာ ၉၅.၀၉ ရာခိုင်နှုန်း ပထမ ၆ လအတွက် ဖြစ်ပေါ်ခဲ့ပါတယ်။ ၁၀၀ ရာခိုင်နှုန်း မပြည့်မီ ခဲ့တဲ့ အကြောင်းရင်းလေးကို ရှင်းလင်းတင်ပြသွားမှာ ဖြစ်ပါတယ်။ ရဲတံခွန်သဘာဝဓာတ်ငွေ့တွင်းဟာ ကမ်းလွန်သဘာဝဓာတ်ငွေ့တွင်း ဖြစ်ပါတယ်။ ကမ်းလွန် ပင်လယ်ပြင်မှာ သဘာဝဓာတ်ငွေ့ကို ထုတ်လုပ်တဲ့တစ်ပါတည်း ရေနံစိမ်းတစ်မျိုးဖြစ်တဲ့ လေဆီ လို့ခေါ်တဲ့ Condensate ဆီထွက်ရှိပါတယ်။ အဆိုပါထွက်ရှိတဲ့ လေဆီကို ကျွန်တော်တို့က သိုလှောင်ကန် ထဲမှာ သိုလှောင်ပါတယ်။ သိုလှောင်ပြီးတဲ့အခါကျမှ ကျွန်တော်တို့ တင်ဒါခေါ်ပြီး ရောင်းချတာဖြစ်ပါတယ်။ အဆိုပါ တင်ဒါခေါ်ပြီးရောင်းချတဲ့ပုံစံကတော့ တင်ဒါအောင်မြင်တဲ့သူက သင်္ဘောတစ်စီးစာပမာဏ လာရောက် သယ်ဆောင်နိုင်တဲ့ပမာဏကို ရှိတဲ့ကျွန်တော်တို့ တင်ဒါခေါ်ဆိုပြီး ရောင်းချတာဖြစ်ပါတယ်။ အတင်းတက်လိုက် ကျမှ တင်ဒါခေါ်နိုင်ခဲ့တွက်အကြောင့် ၈ လပိုင်းနဲ့ ၉ လပိုင်းမှာ လေဆီများအပေါ်ကနေပြီးတော့ Royalty Tax အဖြစ် ရရှိမယ့်ဟာတွေဟာ ၁၀ လပိုင်းကျမှ တင်ဒါခေါ်ပြီး ရောင်းချနိုင်တဲ့အတွက်ကြောင့် ဝင်ငွေဟာ ၁၀ လပိုင်းထဲကို ရောက်ရှိသွားတဲ့အတွက်ကြောင့် ပထမ ၆ လထဲမှာ အမှန်ဝင်ငွေ ရရှိမှုစာရင်း မပေါ်ပေါက် ခဲ့တဲ့အတွက်ကြောင့် လျော့နည်းခြင်းဖြစ်ပါကြောင်း တင်ပြအပ်ပါတယ်။ ဒုတိယတစ်ချက်ကတော့ ရေအရင်းအမြစ်မှ လျှပ်စစ်ဓာတ်အားထုတ်လုပ်ခြင်းအတွက် အခမဲ့ရရှိတဲ့ ဓာတ်အားခအခွန်ဖြစ်ပါတယ်။ ၂၀၁၇-၂၀၁၈ ဘဏ္ဍာနှစ် ပထမ ၆ လအတွက် လျာထားချက်ကတော့ ကျပ်သန်းပေါင်း ၅.၂၁၃ လျာထားခဲ့တာဖြစ်ပြီး အမှန်ရရှိငွေမှာ ကျပ်သန်းပေါင်း ၄.၇၀၉ ဖြစ်ပါတယ်။ အကောင်အထည်ဖော်နိုင်မှု ရာခိုင်နှုန်းက ၉၀.၃၃ ရာခိုင်နှုန်းဖြစ်ပါတယ်။ လျာထားချက်ထက် လျော့နည်း ရတဲ့အကြောင်းရင်းဟာ အဓိက နှစ်ချက်ရှိပါတယ်။ ပထမတစ်ချက်ကတော့ ကျွန်တော်တို့ ဒီ ပထမ ၆ လ ပတ်အတွင်းမှာ မြန်မာနိုင်ငံမှာရှိတဲ့ ရေအားလျှပ်စစ်ဓာတ်အားပေးစက်ရုံတိုင်းနေရာမှာ မိုးရွာသွန်းမှုဟာ ပုံမှန်ထက်ပိုပြီး အခြေအနေကောင်းမွန်ခဲ့ပါတယ်။ ဒီအတွက်ကြောင့် နိုင်ငံပိုင်ရေအားလျှပ်စစ်ဓာတ်အားပေး စက်ရုံတွေမှာ ရေအဝင်ကောင်းပြီးတော့ နိုင်ငံပိုင်ဓာတ်အားပေးစက်ရုံတွေကနေ ရေအားလျှပ်စစ်ဓာတ်အား ထုတ်ဝေမှု ပိုမိုအားကောင်းခဲ့ပါတယ်။ အကယ်၍ Royal ရေအားလျှပ်စစ်တွေကနေပြီးတော့ အခမဲ့လျှပ်စစ် ဓာတ်အား အခွန်ရရှိတယ်ဆိုတာဟာ တကယ်တမ်းက နိုင်ငံခြားရင်းနှီးမြှုပ်နှံမှုများနဲ့ ဆောင်ရွက်တဲ့ ရေအား လျှပ်စစ်ဓာတ်အားပေးစက်ရုံတွေကနေ မိမိတို့နိုင်ငံက လျှပ်စစ်ဓာတ်အား ပိုမိုဝယ်ယူခဲ့ပါက ပိုမိုရရှိတဲ့အခွန်အခါ ဖြစ်ပါတယ်။ မိမိတို့နိုင်ငံပိုင် ရေအားလျှပ်စစ်ဓာတ်အားပေး စက်ရုံတွေကနေပြီးတော့ ရေတွေဝင်နေတဲ့နိုင်ငံပိုင်ဓာတ်အားပေးစက်ရုံတွေကနေ လျှပ်စစ်ဓာတ်အားပိုမိုထုတ်ရင် ကုန်ကျစရိတ်ပိုမိုသက်သာတဲ့အတွက်ကြောင့် ပြည်ပရင်းနှီးမြှုပ်နှံမှုနဲ့ ဆောင်ရွက်တဲ့ JV စနစ်တွေကနေ ရေအားလျှပ်စစ်စက်ရုံတွေကနေ ကျွန်တော်တို့ ဓာတ်အားကိုပိုပြီးတော့ လျှော့ဝယ်ခြင်းအားဖြင့် ဓာတ်အားဝယ်ယူစရိတ်မှာ ပိုမိုသက်သာသွားတာ ဖြစ်ပါတယ်။ ဝယ်ယူစရိတ် ပိုမိုသက်သာသွားတဲ့အခါမှာ ကျွန်တော်တို့ အခမဲ့ရေအားလျှပ်စစ်ဓာတ်အားကနေ ရရှိတဲ့ အခွန်ကတော့ အနည်းငယ်လျော့နည်းသွားတာ ဖြစ်ပါတယ်။ ဒါကပထမတစ်ချက် ဖြစ်ပါတယ်။ ဒုတိယတစ်ချက်ကတော့ ရွှေလီဓာတ်အားပေးစက်ရုံကနေပြီးတော့ ၉ လပိုင်းမှာ ရရှိရမယ့် Royalty Tax ဟာလည်း Bank Transaction ပေးမယ့် အခြေအနေအရ ၁၀ လပိုင်းလဆန်းတွေကျမှ ဝင်ရောက် လာတဲ့အတွက်ကြောင့် ပထမ ၆ လပတ်အတွင်းမှာ ဝင်ငွေစာရင်းမဝင်ခဲ့တဲ့အတွက်ကြောင့် နောက်ကျနေတဲ့ အတွက်ကြောင့်ပဲ ဒါလျော့နည်းခြင်းဖြစ်ပါတယ်။ အဓိကအားဖြင့်တော့ တစ်နှစ်ပတ်လုံးအနေနဲ့ ချုပ်လိုက် မယ်ဆိုရင်တော့ ကျွန်တော်တို့ ဝင်ငွေအမှန်တကယ် ကျဆင်းခြင်းမရှိဘဲနဲ့ ပေးသွင်းတဲ့ အခြေအနေတွေအရ စာရင်းချုပ်တဲ့အတွက်ကြောင့် ဒါလျော့နည်းခြင်းဖြစ်ပါတယ် ဆိုတာလေးကို ရှင်းလင်း တင်ပြအပ်ပါတယ်ခင်ဗျာ။ ကျေးဇူးတင်ပါတယ်။</speech>
<speech type="speaker">စီးပွားရေးနှင့် ကူးသန်းရောင်းဝယ်ရေးဝန်ကြီးဌာန ရှင်းလင်းဆွေးနွေးဖို့ဖြစ်ပါတယ်။</speech>
<speech><agency id="13">ဦးအောင်ထူး(ဒုတိယဝန်ကြီး၊ စီးပွားရေးနှင့်ကူးသန်းရောင်းဝယ်ရေးဝန်ကြီးဌာန)</agency>လေးစား အပ်ပါသော ပြည်ထောင်စုလွှတ်တော် နာယကကြီးနှင့် ပြည်သူ့လွှတ်တော်ဥက္ကဋ္ဌကြီး၊ တက်ရောက်လာကြသော လွှတ်တော်ကိုယ်စားလှယ်ကြီးများ၊ ဧည့်သည်တော်ကြီးများ စိတ်ကျန်းမာခြင်း၊ ကိုယ်၏ကျန်းမာခြင်းနှင့် ပြည့်စုံကြပါစေကြောင်း ဆုမွန်ကောင်းတောင်းအပ်ပါတယ်။ ၂၀၁၇-၂၀၁၈ ဘဏ္ဍာရေးနှစ်၊ ပထမ ၆ လပတ် အခွန်အကောက်ရရှိမှုအခြေအနေ အစီရင်ခံစာနှင့်စပ်လျဉ်းပြီး ပြည်သူ့ငွေစာရင်းပူးပေါင်းကော်မတီ၏ လေ့လာ တွေ့ရှိချက်နှင့် သဘောထားမှတ်ချက် အစီရင်ခံစာအပါအဝင် လွှတ်တော်ကိုယ်စားလှယ်များရဲ့ ဆွေးနွေးအကြံ ပြုချက်များနှင့်ပတ်သက်၍ ကျွန်တော် စီးပွားရေးနှင့် ကူးသန်းရောင်းဝယ်ရေးဝန်ကြီးဌာန ဒုတိယဝန်ကြီး ဦးအောင်ထူးမှ ရှင်းလင်းဖြေကြားသွားမှာ ဖြစ်ပါတယ်။ ပြည်သူ့ငွေစာရင်းပူးပေါင်းကော်မတီရဲ့ အစီရင်ခံစာအပိုဒ် ၁၃(က)ပါ သဘောထားမှတ်ချက်နှင့် ဧရာဝတီတိုင်းဒေသကြီး ဖျာပုံမဲဆန္ဒနယ် လွှတ်တော်ကိုယ်စားလှယ် ဦးဝင်းထွဋ်ရဲ့ အကြံပြု ဆွေးနွေးချက် များဖြစ်တဲ့ သွင်းကုန်ဖြေလျှော့ပေးမှုနဲ့ မော်တော်ယာဉ်ဆိုင်ရာ မူဝါဒတို့ကြောင့် သွင်းကုန်အတွက် လိုင်စင်ခများ လျော့နည်းကျဆင်းနေခြင်းအပေါ် ဖြည့်ဆည်းရရှိရန်လိုအပ်ကြောင်း အကြံပြုဆွေးနွေးချက်ဟာ ကောင်းမွန်တဲ့ အကြံပြုချက်ဖြစ်လို့ ထောက်ခံကြိုဆိုပါကြောင်း ဦးစွာ ပြောကြားလိုပါတယ်။ စီပွားရေးနှင့် ကူးသန်းရောင်းဝယ်ရေးဝန်ကြီးဌာနအနေနဲ့ ပြည်ပကုန်သွယ်မှုများ ပိုမိုလျင်မြန် တိုးတက်လာနိုင်ရန်ရည်ရွယ်၍ ကုန်သွယ်မှုဆိုင်ရာ ဖြေလျော့မှုများကို ဆောင်ရွက်ခဲ့ရာမှာ ယခင်က ကုန်စည် အားလုံးကို ပို့ကုန်၊ သွင်းကုန် လိုင်စင်လျှောက်ထားရယူပြီးမှသာ တင်ပို့/တင်သွင်းခွင့် ပြုခဲ့သော်လည်း ၂၀၁၄ ခုနှစ်မှစတင်၍ ကမ္ဘာ့ကုန်သွယ်ရေးအဖွဲ့ (WTO)ရဲ့ သွင်းကုန်လိုင်စင် သဘောတူညီချက် (Import Licensing Agreement) နှင့် နိုင်ငံတကာကျင့်သုံးမှုများနှင့်အညီ လိုင်စင်လျှောက်ထားရန်လိုအပ်သော mộuga:05q: (Negative List) of Myanmar Customs Tariff sacolapsac@og sypal Wosposợop Myanmar Customs Tariff 2017 Version 3əq mp$ou. 3aqil: cole: 00,0GT i god အနက် ကုန်စည်အမျိုး ၄,၈၁၈ မျိုး၊ ၄၀ ရာခိုင်နှုန်းခန့်တွင်သာ သွင်းကုန်လိုင်စင်လျှောက်ထားရန် လိုအပ်တဲ့ ကုန်စည်များအဖြစ် လျှော့ချသတ်မှတ်နိုင်ခဲ့ပါတယ်။ ယင်းသို့ဖြေလျှော့ပေးခဲ့သော်လည်းပဲ တစ်ဖက်မှာ ကုန်သွယ်မှုတိုးတက်လာတဲ့အတွက် သွင်းကုန် လိုင်စင်ခများဟာ လျှော့ချသွားခြင်းမရှိဘဲ ၂၀၁၇-၂၀၁၈ ဘဏ္ဍာရေးနှစ် ပထမ ၆ လပတ်အတွက် သွင်းကုန် အတွက် လိုင်စင်ခကျပ်သန်းပေါင်း ၂,၀၀၀ လျာထားခဲ့သော်လည်း အမှန်ရရှိငွေမှာ ကျပ်သန်းပေါင်း ၄,၀၃၅၂၃ရ ဖြစ်တဲ့ ပထမ ၆ လပတ်တွင် ရည်မှန်းချက်ရဲ့ ၂၀၁.၇၆ ရာခိုင်နှုန်းကို ရရှိခဲ့ပါကြောင်း တင်ပြ အပ်ပါတယ်။ ၂၀၁၈ ခုနှစ်အတွက် ပြည်ပမှတင်သွင်းသည့် မော်တော်ယာဉ်များဆိုင်ရာမူဝါဒဟာ အများ ပြည်သူများ ဘေးအန္တရာယ်ပိုမိုကင်းရှင်းစေရန်၊ ကုန်သွယ်မှုလိုငွေပြမှု လျှော့ချလျော့နည်းစေရန်၊ သဘာဝ ပတ်ဝန်းကျင်ထိခိုက်မှုလျော့နည်းစေရန်၊ ပြည်တွင်းမော်တော်ယာဉ် ထုတ်လုပ်သည့်လုပ်ငန်းများ ပိုမိုဖြစ်ထွန်း စေရန်၊ အလုပ်အကိုင်အခွင့်အလမ်းများ ပိုမိုရရှိစေရန်နဲ့ အဆင့်မြင့်နည်းပညာများရရှိရေးကို အထောက် အကူပြုနိုင်စေရန် စတဲ့ရည်ရွယ်ချက်များနှင့် ဆောင်ရွက်ခဲ့ခြင်း ဖြစ်ပါတယ်။ ဒီနေရာမှာ အလေးအနက်ထား တင်ပြလိုတဲ့အချက်က အမျိုးသားယာဉ်အန္တရာယ်၊ လမ်းအန္တရာယ် ကင်းရှင်းရေးကောင်စီအနေနဲ့ မြန်မာနိုင်ငံရဲ့ ကျင့်သုံးလျက်ရှိသော လက်ယာကပ်မောင်းစနစ်နှင့် ကိုက်ညီတဲ့ လက်ဝဲစတီယာရင်ယာဉ်များကို နောင်တွင်အပြည့်အဝ အသုံးပြုနိုင်ရေးရည်မှန်း၍ ယာဉ်တင်သွင်းခွင့်ဆိုင်ရာ မူဝါဒများ ဆောင်ရွက်သွားရန် ဆုံးဖြတ်ထားခဲ့ပါတယ်။ ဒီဆုံးဖြတ်ချက်နှင့်အညီ ပြည်ပမှ မော်တော်ယာဉ် တင်သွင်းမှု မူဝါဒကို တစ်ဆင့်ချင်းဆီ လိုက်လျောညီထွေဖြစ်အောင် ပြင်ဆင်ဆောင်ရွက်ခဲ့ခြင်း ဖြစ်ပါတယ်။ လွှတ်တော်ကိုယ်စားလှယ်ကြီး အမေးရှိခဲ့သလို မူဝါဒရဲ့ရည်ရွယ်ချက်တွေကို မည်မျှအကောင် အထည်ဖော် ဆောင်ရွက်နိုင်ခြင်း ရှိ မရှိ ဆိုတာကိုလည်း မိမိတို့ဝန်ကြီးဌာနအနေနဲ့ မျက်ခြည်မပြတ် စောင့်ကြည့် သုံးသပ်လျက်ရှိပါကြောင်း တင်ပြအပ်ပါတယ်။ လေးစားအပ်ပါသော နာယကကြီးခင်ဗျား။ ဆက်လက်၍ စစ်ကိုင်းတိုင်းဒေသကြီး၊ ပုလဲမဲဆန္ဒနယ် လွှတ်တော်ကိုယ်စားလှယ် ဒေါ်ခင်စန်းလှိုင်ရဲ့ အကြံပြု ဆွေးနွေးသွားချက်များနှင့်ပတ်သက်၍ မြန်မာနိုင်ငံရဲ့ ပြည်ပကုန်သွယ်မှုအခြေအနေကို တင်ပြလိုပါတယ်။ ပြည်တွင်း၊ ပြည်ပကုန်သွယ်မှု ပမာဏတိုးတက်ခြင်းဟာ တိုင်းပြည်ရဲ့ စီးပွားရေးတိုးတက်မှုကို တွန်းအားပေးနိုင်တဲ့အတွက် စီးပွားရေးနှင့် ကူးသန်းရောင်းဝယ်ရေး ဝန်ကြီးဌာနအနေဖြင့် ကုန်သွယ်မှုပမာဏတိုးတက်ရေးကို အဓိကရည်မှန်းချက်ထား ဆောင်ရွက်လျက် ရှိပါတယ်။ မြန်မာနိုင်ငံရဲ့ ပြည်ပကုန်သွယ်ရေးကို နှိုင်းယှဉ်လေ့လာကြည့်ရာမှာ ၂၀၁၆-၂၀၁ရ ဘဏ္ဍာနှစ်ပထမ ၆ လအတွင်း ကုန်သွယ်မှုပမာဏ အမေရိကန်ဒေါ်လာ ၁၃,၂၀၀ သန်း ရှိခဲ့ပြီး ၂၀၁၇-၂၀၁၈ ဘဏ္ဍာနှစ် ပထမ ၆ လအတွင်း အမေရိကန်ဒေါ်လာ ၁၆,၃၀၈ သန်း ဆောင်ရွက်နိုင်ခဲ့တဲ့အတွက် ၂၀၁၇-၂၀၁၈ ဘဏ္ဍာ နှစ်တွင် ယခင်နှစ်ကာလအတွက် အမေရိကန်ဒေါ်လာသန်းပေါင်း ၃,၁၀၀ ကျော် တိုးတက်ဆောင်ရွက် နိုင်ခဲ့တယ်ဆိုတာ တွေ့ရမှာဖြစ်ပါတယ်။ ထို့အပြင် ၂၀၁ရ ခုနှစ်၊ ဧပြီလ ၁ ရက်နေ့မှ ၂၀၁၈ ခုနှစ်၊ ဖေဖော်ဝါရီလ ၂၃ ရက်နေ့အထိ ယခင်နှစ် ကာလတွေနဲ့ နှိုင်းယှဉ်ရာမှာ ယခင်နှစ်က ကုန်သွယ်မှုပမာဏ အမေရိကန်ဒေါ်လာ ၂၅,၅၈၅ သန်းရှိခဲ့ပြီး ယခုနှစ်မှာ အမေရိကန်ဒေါ်လာ ၂၉,၅၀၂ သန်း ဆောင်ရွက်နိုင်ခဲ့တဲ့အတွက် ယခင်နှစ်ထက် အမေရိကန် ဒေါ်လာသန်းပေါင်း ၄,၀၀၀ နီးပါး ပိုမိုဆောင်ရွက်နိုင်ခဲ့ပါတယ်။ လက်ရှိအနေအထားအရ ၂၀၁၇-၂၀၁၈ ဘဏ္ဍာရေးနှစ် စုစုပေါင်းပြည်ပကုန်သွယ်မှုဟာ ယခင်နှစ်က စံချိန်ချိုးခဲ့တဲ့ ပြည်ပကုန်သွယ်မှုပမာဏထက် ကျော်လွန်သွားဖွယ်ရာရှိပါကြောင်းလည်း တင်ပြအပ်ပါတယ်။ ကျေးဇူးတင်ပါတယ်။</speech>
<speech type="speaker">နေပြည်တော်ကောင်စီ ရှင်းလင်းဆွေးနွေးဖို့ဖြစ်ပါတယ်။</speech>
<speech><agency id="40">ဦးတင်ထွဋ်(ကောင်စီဝင်၊ နေပြည်တော်ကောင်စီ)</agency>လေးစားအပ်ပါသော ပြည်ထောင်စု လွှတ်တော်နာယက၊ ပြည်သူ့လွှတ်တော်ဥက္ကဋ္ဌနဲ့ ပြည်ထောင်စုလွှတ်တော်ကိုယ်စားလှယ်များ၊ ပြည်ထောင်စု ဝန်ကြီး၊ ဒုတိယဝန်ကြီးများနဲ့ ဧည့်သည်တော်များ မင်္ဂလာပါ။ ကျွန်တော်တို့ နေပြည်တော်ကောင်စီအနေနဲ့ ကတော့ အခွန်အကောက်အဖြစ် ရေခွန်တစ်မျိုးတည်းသာ ကောက်ခံလျက်ရှိပြီးတော့ ၂၀၁၇-၂၀၁၈ ဘဏ္ဍာရေးနှစ်ရဲ့ ပထမ ၆ လပတ် လျာထားချက်မှာ ကျပ်သန်းပေါင်း ၃၁.၀၂၈ သန်းဖြစ်ပြီး ကောက်ခံ ရရှိမှုမှာ ကျပ် ၁၅.၁၆၃ သန်း ဖြစ်ပါတယ်။ ရာခိုင်နှုန်းအားဖြင့် ၄၉ ရာခိုင်နှုန်းရှိပြီးတော့ ဒီလျာထားချက်ကို ပြည့်မီဖို့အတွက်အဆင့်ဆင့် ကျွန်တော်တို့ ကောက်ခံပြီးတော့ ဆောင်ရွက်လျက်ရှိပါတယ်။ ကောက်ခံတဲ့နေရာမှာ မြို့နယ်၊ ရပ်ကွက်၊ ကျေးရွာအုပ်စုအသီးသီး ရေခွန်ကြွေးကျန် ကောက်ခံရေးအဖွဲ့များ ဖွဲ့စည်းပြီးတော့ သက်ဆိုင်ရာ လက်တွေ့ကျကျ ရေခွန်ပေးဆောင်သင့်တဲ့လူတွေကို ပြေစာများနဲ့အမည်ပေါက် နာမည်ကိုက်ညီခြင်းများ၊ နောက်တစ်ခါ ဆည်ရေများရှိတဲ့ လယ်မြေများမှာ ပြေစာတွေ ထွက်နေတာ ရှိတာတွေ၊ ရေခွန်ကောက်ခံရန် မလိုတဲ့နေရာတွေမှာ ယာမြေတွေမှာ ထွက်တာတွေကို စာရင်းကိုက်ညှိ ပြီးတော့ တစ်ပြေးညီ ကျွန်တော်တို့ အောက်ခြေအထိဆင်းပြီးတော့ ဆောင်ရွက်လျက်ရှိပါကြောင်းနဲ့ လျာထားချက်ပြည့်မီရေးအတွက် ဆောင်ရွက်မှာဖြစ်ပါကြောင်း တင်ပြအပ်ပါတယ်။ ကျေးဇူးတင်ပါတယ်။</speech>
<speech type="speaker">စီမံကိန်းနှင့် ဘဏ္ဍာရေးဝန်ကြီးဌာန ပြန်လည်ရှင်းလင်း ဆွေးနွေးဖို့ဖြစ်ပါတယ်။</speech>
<speech><agency id="27">ဦးမောင်မောင်ဝင်း(ဒုတိယဝန်ကြီး၊ စီမံကိန်းနှင့်ဘဏ္ဍာရေးဝန်ကြီးဌာန)</agency>လေးစားအပ် ပါသော ပြည်ထောင်စုလွှတ်တော်နာယက၊ ပြည်သူ့လွှတ်တော်ဥက္ကဋ္ဌ၊ လွှတ်တော်ကိုယ်စားလှယ်ကြီးများ၊ ဖိတ်ကြားထားသော ပြည်ထောင်စုအဆင့်အဖွဲ့အစည်းဝင်များ၊ ဧည့်သည်တော်များအားလုံး ကိုယ်စိတ်နှစ်ဖြာ ကျန်းမာချမ်းသာပြီး မင်္ဂလာအပေါင်းနှင့်ပြည့်စုံပါစေကြောင်း ဆုမွန်ကောင်းတောင်းရင်း နှုတ်ခွန်းဆက်သ အပ်ပါတယ်။ ကျွန်တော်ကတော့ စီမံကိန်းနှင့်ဘဏ္ဍာရေးဝန်ကြီးဌာနက ဒုတိယဝန်ကြီး ဦးမောင်မောင်ဝင်း ဖြစ်ပါတယ်။ လေးစားအပ်ပါသော နာယကကြီးနှင့် လွှတ်တော်ကိုယ်စားလှယ်များ ခင်ဗျာ။ ၂၀၁၇-၂၀၁၈ ဘဏ္ဍာရေးနှစ်၊ ပြည်ထောင်စုဝန်ကြီးဌာန၊ အဖွဲ့အစည်းများရဲ့ ပထမ ၆ လပတ် အခွန်ရငွေ စာရင်းများနှင့် စပ်လျဉ်းတဲ့ ပြည်ထောင်စုလွှတ်တော်၊ ပြည်သူ့ငွေစာရင်းပူးပေါင်းကော်မတီရဲ့ အစီရင်ခံစာ (၄/၂၀၁၈) ပါ သဘောထားမှတ်ချက်များနှင့် ပြည်ထောင်စုလွှတ်တော်ကိုယ်စားလှယ်များရဲ့ ဆွေးနွေးချက်များအပေါ်မှာ ပြန်လည်ရှင်းလင်းတင်ပြမှာဖြစ်ပါတယ်။ ပြည်ထောင်စုလွှတ်တော်၊ ပြည်သူ့ငွေစာရင်းပူးပေါင်းကော်မတီရဲ့ အစီရင်ခံစာပါ သဘောထားမှတ်ချက်များနှင့် လွှတ်တော်ကိုယ်စားလှယ်များရဲ့ ဆွေးနွေးချက်များအရ အခွန် အကောက်များ လျာထားတဲ့အတိုင်း အပြည့်အဝရရှိရေး၊ အခွန်ယဉ်ကျေးမှုတိုးတက်ရေး၊ အခွန်တိမ်းရှောင်မှု များဖော်ထုတ်ရေး၊ အခွန်ပညာပေးရေး၊ အခွန်ဝန်ထမ်းများ အဂတိလိုက်စားမှုမရှိရေး စသည့်အချက်များကို အကြံပြုဆွေးနွေးကြတာကို တွေ့ရပါတယ်။ အစီရင်ခံစာ(၄/၂၀၁၈)မှာပါတဲ့ သဘောထားမှတ်ချက် အပိုဒ် ၁၃ အရ အခွန်ရငွေတိုးတက်ရရှိရေး ယခုထက်ပိုမို အရှိန်မြှင့်တင်ဆောင်ရွက်ရန် သဘောထားမှတ်ချက်ပြု ထားပါတယ်။ အဆိုပါသဘောထားမှတ်ချက်ကို ကျွန်တော်တို့ကလည်းပဲ အပြည့်အဝသဘောတူပါကြောင်း တင်ပြအပ်ပါတယ်။ အစီရင်ခံစာ အပိုဒ် ၁၄ အရ တည်ဆဲ အခွန်မူဝါဒများနှင့် ကိုက်ညီတဲ့ သွယ်ဝိုက်ခွန်များဖြစ်တဲ့ ကုန်သွယ်လုပ်ငန်းခွန်နှင့် အထူးကုန်စည်ခွန်များကိုလည်းကောင်း၊ တိုက်ရိုက်ခွန်ဖြစ်တဲ့ ဝင်ငွေခွန်ကို လည်းကောင်း၊ အထူးအလေးထားပြီး ဖိဖိစီးစီး ဆက်လက်ကောက်ခံသွားမှာ ဖြစ်ပါတယ်။ ပြည်တွင်း အခွန်များဦးစီးဌာနအနေဖြင့် အခွန်ဆိုင်ရာ ပြုပြင်ပြောင်းလဲမှု တစ်ရပ်အဖြစ်နဲ့ ပြည်သူများပါဝင်တဲ့ အခွန် စနစ် (All Inclusive Tax System) ဖြစ်လာစေရေးအတွက် တိုက်ရိုက်ခွန်ကို အလေးထားကောက်ခံတဲ့ စနစ်ကနေ သွယ်ဝိုက်ခွန်ကို အလေးထားပြီး ကောက်ခံတဲ့စနစ်ကိုပြောင်းလဲရန် အခွန်ဆိုင်ရာမဟာဗျူဟာများ ချမှတ်အကောင်အထည်ဖော် ဆောင်ရွက်လျက်ရှိပါတယ်။ အဆိုပါအခွန်ဆိုင်ရာ မဟာဗျူဟာအရ လက်ရှိ ကုန်သွယ်လုပ်ငန်းခွန် ကောက်ခံခြင်းအစား တန်ဖိုးဖြည့်အခွန် (Value Added Tax)စနစ်ကို ပြောင်းလဲ ကျင့်သုံးရမှာဖြစ်ပါတယ်။ ဒီလိုတန်ဖိုးဖြည့်အခွန် (Value Added Tax) စနစ်ကို မကျင့်သုံးနိုင်မီ ကာလ အတွင်းမှာ လက်ရှိကုန်သွယ်လုပ်ငန်းခွန်မှာပါတဲ့ အထူးကုန်စည်များနဲ့ပတ်သက်ပြီးတော့ သီးခြားအခွန် တစ်ရပ်အဖြစ်နဲ့ကောက်ခံဖို့ အထူးကုန်စည်ခွန်ဥပဒေကိုလည်းပဲ ၂၀၁၆-၂၀၁ရ ဘဏ္ဍာနှစ်ကစပြီးတော့ အကျိုးသက်ရောက်မှုရှိတဲ့ ဥပဒေအဖြစ်နဲ့ ပြဋ္ဌာန်းခဲ့ပြီးဖြစ်ပါတယ်။ အထူးကုန်စည်ဖြစ်တဲ့ အရက်ထုတ်လုပ် ရောင်းချသူများနှင့် ပတ်သက်ပြီးတော့ ထုတ်လုပ်မှုပမာဏ အတိုင်းကို မှန်ကန်တိကျတဲ့ ထုတ်လုပ်မှုစာရင်း များရရှိပြီးတော့ အခွန်ကောက်နိုင်ရန်အတွက် Flow Meter များ တပ်ဆင်ခြင်းများကိုလည်း အရက်ချက်စက်ရုံများသို့ ကွင်းဆင်းစစ်ဆေးကြပ်မတ်ပြီး ဆောင်ရွက်လျက် ရှိပါတယ်။ ပြည်သူပြည်သားများကို ကျန်းမာရေး ထိခိုက်စေတဲ့ အထူးကုန်စည်ခွန်များဖြစ်တဲ့ အရက်၊ စီးကရက်၊ ဆေးပေါ့လိပ် ထုတ်လုပ်ရောင်းချသူတို့ အပေါ်မှာလည်း အလွှာအလိုက် နှုန်းထားများ သတ်မှတ် ပြီးတော့ အခွန်စည်းကြပ်လျက်ရှိပြီး ရောင်းချတဲ့အခါမှာလည်း အခွန်အမှတ်တံဆိပ်များ ကပ်နှိပ်ရောင်းချ စေပြီး လိုက်နာဆောင်ရွက်မှုမရှိတဲ့ လုပ်ငန်းရှင်များကို အထူးကုန်စည်ခွန်ဥပဒေ ပုဒ်မ ၂၂ အရ ပျက်ကွက်မှုများ အတွက် ဒဏ်တပ်ရိုက်ခြင်း၊ အခွန်မပေးဆောင်သည့် အထူးကုန်စည်များကို ရရှိပိုင်ဆိုင်ခြင်းအတွက်လည်း ကုန်စည်တန်ဖိုးရဲ့ ၁၀၀ ရာခိုင်နှုန်း ပေးဆောင်စေခြင်းအပြင် ကုန်စည်အား ပြည်သူ့ဘဏ္ဍာအဖြစ် သိမ်းဆည်း အရေးယူခြင်းများကိုလည်း ဆောင်ရွက်လျက်ရှိပါတယ်။ ပြည်ထောင်စုလွှတ်တော်က အတည်ပြု ပြဋ္ဌာန်းပေးထားတဲ့ အထူးကုန်စည် အမျိုးအစားအလိုက် သတ်မှတ်အခွန်နှုန်းများနှင့်အညီ ဥပဒေပြဋ္ဌာန်းချက်များအတိုင်း အခွန်တိုးတက် ကောက်ခံရရှိရေး ဆောင်ရွက်ခဲ့တဲ့အတွက် ယခုနှစ် ပထမ ၆ လမှာ အထူးကုန်စည်ခွန် ကောက်ခံရရှိမှု ကျပ် ၄၅၉ ဘီလီယံ အထိ ရရှိခဲ့တာကိုတွေ့ရပြီး ယခင်နှစ်အလားတူကာလနှင့် နှိုင်းယှဉ်လို့ရှိရင် ကျပ် ၁၀၁ ဘီလီယံ တိုးလာတာ ဖြစ်ပါတယ်။ အစီရင်ခံစာ အပိုဒ် ၁၅ အရ အခွန်ထမ်းဆောင်မှု အလေ့အထပြန့်ပွား တိုးတက်စေရေးအတွက် ပညာပေးလုပ်ငန်းများ ဆောင်ရွက်လျက်ရှိရာမှာ တံဆိပ်ခေါင်းခွန် ထမ်းဆောင်ခြင်းကြောင့် ပြည်သူများရရှိ ခံစားနိုင်မယ့် အခွင့်အရေးများကို ပြည်သူများပိုမိုသိရှိစေရန် ပညာပေးမှုများ ကျယ်ပြန့်စွာ ဆက်လက် ဆောင်ရွက်လျက်ရှိပါတယ်။ ပြည်တွင်းအခွန်များဦးစီးဌာနအနေနဲ့ ၁-၈-၂၀၁ရ ရက်စွဲပါ မြန်မာနိုင်ငံ တံဆိပ်ခေါင်းအက်ဥပဒေကို ပြင်ဆင်တဲ့ဥပဒေ(၂၀၁၇)ကိုလည်း ပြည်ထောင်စုလွှတ်တော်ဥပဒေအမှတ် ၁၉ ဖြင့် ပြင်ဆင်ပြီး ပြဋ္ဌာန်းပေးခဲ့ပါတယ်။ တံဆိပ်ခေါင်းခွန်ပြင်ဆင်တဲ့ ဥပဒေအရမရွှေ့မပြောင်းနိုင်တဲ့ပစ္စည်းများ လွှဲပြောင်းခြင်းဆိုင်ရာ နှုန်းထားများပြင်ဆင်ခဲ့ခြင်း၊ အပိုတံဆိပ်ခေါင်းကျသင့်စေမှုကို နိုင်ငံအဝှမ်း တစ်ပြေးညီ နှုန်းထားများ ပြင်ဆင်သတ်မှတ်ခြင်း၊ အာမခံစာချုပ်၊ အစုရှယ်ယာလွှဲပြောင်းစာချုပ်၊ ငှားရမ်းရန်သဘောတူ စာချုပ်များ၊ နှုန်းထားများကိုပြင်ဆင်ပြီးတော့ ဖြေလျော့မှုများ ဆောင်ရွက်ပေးခဲ့ပါတယ်။ ပြည်သူများအနေနဲ့လည်း တံဆိပ်ခေါင်းများ လွတ်လပ်စွာဝယ်ယူနိုင်ရေးအတွက် လိုင်စင်ရတံဆိပ်ခေါင်း ရောင်းချသူ ၃၅၃ ဦးကိုတိုးမြှင့်ခန့်ထားခဲ့ပြီး ဆောင်ရွက်လျက်ရှိပါတယ်။ အစီရင်ခံစာ အပိုဒ် ၁၆ အရ အခွန်ငွေများ တိုးတက်ရရှိရေးအတွက် အရှိန်မြှင့်ဆောင်ရွက်သကဲ့သို့ အခွန်ကျေပွန်စွာ ထမ်းဆောင်သူ များကို အလေးထားပြီးတော့ ၎င်းတို့ရဲ့ အခွင့်အရေးကို ကာကွယ်ပေးနိုင်ရန် အခွန်တိမ်းရှောင်မှု၊ အခွန်ငွေ ထိန်ချန်မှု၊ ကုန်စည်များတရားမဝင်တင်သွင်းခြင်းနှင့် ထုတ်လုပ်ရောင်းဝယ် ဖောက်ကားခြင်းတို့ကိုလည်း ထိထိရောက်ရောက် ကာကွယ်တားဆီးရေးများကို လုပ်ငန်းစဉ်များ ချမှတ်ဆောင်ရွက်သွားမှာ ဖြစ်ပါတယ်။ ၂၀၁၇-၂၀၁၈ ဘဏ္ဍာနှစ်အတွက် ကောက်ခံရရှိမယ့် အခွန်အကောက် ၂၁ မျိုးကို တာဝန်ယူပြီးတော့ ကောက်ခံကြမယ့် ပြည်ထောင်စုဝန်ကြီးဌာန ၈ ခုနှင့် နေပြည်တော်ကောင်စီတို့အနေနဲ့ မကြာခင် ဘဏ္ဍာ ရေးနှစ် ကုန်ဆုံးတော့မှာ ဖြစ်တဲ့အတွက် မိမိတို့တာဝန်ယူ ကောက်ခံကြရမည့် အခွန်အကောက်များကို ပြုပြင်ပြီးခန့်မှန်းခြေမှာ လျာထားတဲ့အတိုင်း အပြည့်အဝကောက်ခံရရှိရေးအတွက် ဥပဒေပြဋ္ဌာန်းချက်များနှင့် အညီ အားသွန်ကြိုးပမ်း ဆောင်ရွက်လျက်ရှိပါတယ်။ စီမံကိန်းနှင့် ဘဏ္ဍာရေးဝန်ကြီးဌာနအနေနဲ့လည်း အခွန်အရပ်ရပ်ကောက်ခံရန် လျာထားချက်ကို အနည်းဆုံးကောက်ခံရမယ့် လျာထားချက်အဖြစ်နဲ့ သတ်မှတ် ပြီးတော့ ရသင့်ရထိုက်သည့်အခွန်ငွေများ လွတ်ကင်းမှုမရှိစေဘဲ အပြည့်အဝကောက်ခံရရှိနိုင်ရန် ရည်မှန်းချက် ချမှတ်ဆောင်ရွက်နေပါကြောင်း ပြည်ထောင်စုလွှတ်တော်မှတစ်ဆင့် ပြည်သူများသိရှိနိုင်ပါရန် အသိပေး တင်ပြအပ်ပါတယ်။ တစ်ဖက်မှာလည်း ဒီရည်မှန်းချက်များကို ပြီးမြောက်အောင်မြင်စေဖို့အတွက် ပြည်သူ့ ကိုယ်စားလှယ်များဖြစ်ကြတဲ့ လွှတ်တော်ကိုယ်စားလှယ်ကြီးများအနေနဲ့လည်း မိမိတို့တိုင်းဒေသကြီး၊ ပြည်နယ်၊ မြို့နယ်၊ မဲဆန္ဒနယ်မြေဒေသအတွင်းမှာ အခွန်ကောက်ခံခြင်းလုပ်ငန်းများ ထိရောက်အောင်မြင်စေရန် အတွက် ဝိုင်းဝန်းပံ့ပိုး ကူညီပေးကြပါရန်လည်း ပန်ကြားအပ်ပါတယ်။ လေးစားအပ်ပါသော နာယကကြီးခင်ဗျာ။ ဆက်လက်ပြီး လွှတ်တော်ကိုယ်စားလှယ်ကြီးများရဲ့ ဆွေးနွေးချက်များအပေါ် စုစည်းပြီးတော့ ပြန်လည်ရှင်းလင်း ဆွေးနွေးပါမယ်။ ပြည်တွင်းအခွန်များဦးစီးဌာန အနေဖြင့် နိုင်ငံတော်အတွက် ရသင့်ရထိုက်တဲ့ အခွန်ပမာဏကို အမြင့်မားဆုံးရရှိရန်အတွက် ဥပဒေ၊ စည်းမျဉ်း များနှင့်အညီ အခွန်ကောက်ခံရရှိရေး ဆောင်ရွက်ရန်၊ အခွန်အခြေ (Tax Base) ကိုချဲ့ထွင်ရန်၊ အခွန်ထမ်း များမှ အခွန်ထမ်းဆောင်ရမည့်တာဝန်များကို နားလည်လက်ခံလာပြီးတော့ မိမိတို့ သဘောဆန္ဒအလျောက် လိုက်နာဆောင်ရွက်လာစေရန်၊ အခွန်စီမံခန့်ခွဲမှုများကို ခေတ်မီအောင်ဆောင်ရွက်ရန်ဆိုတဲ့ မဟာဗျူဟာ ရည်မှန်းချက်များကို ချမှတ်ဆောင်ရွက်လျက်ရှိပါတယ်။ စွမ်းဆောင်ရည်မြင့်မားသော အခွန်စနစ်တစ်ရပ် တည်ထောင်နိုင်ဖို့အတွက် ပြည်တွင်းအခွန်များဦးစီးဌာနအနေနဲ့ “ကျွန်ုပ်တို့ဌာနသည် အလွန်ထိရောက် ကောင်းမွန်သော အခွန်စီမံခန့်ခွဲမှုလုပ်ငန်းများကို ရိုးသားဖြောင့်မတ်စွာဖြင့် ဆောင်ရွက်သည့် နိုင်ငံတကာ အသိအမှတ်ပြု ခေတ်မီအဖွဲ့အစည်းတစ်ခုဖြစ်ရမည်” ဟူသော မျှော်မှန်းချက် (vision) ကိုလည်း ထားရှိ ပြီးတော့ ဆောင်ရွက်လျက်ရှိပါတယ်။ ထို့အပြင် အခွန်ဆိုင်ရာပြုပြင် ပြောင်းလဲရေးအစီအစဉ်များ (Tax Reform Program)များကိုလည်း ၂၀၁၂-၂၀၁၃ ဘဏ္ဍာရေးနှစ်က စပြီးတော့ ၂၀၂၁-၂၀၂၂ ဘဏ္ဍာရေး နှစ်အထိ စဉ်ဆက်မပြတ်ဆောင်ရွက်သွားဖို့ စီမံချက်ချမှတ်ထားပြီးလည်းဖြစ်ပါတယ်။ ဒီလို ဆောင်ရွက်တဲ့ နေရာမှာ IMF World Bank၊ အမေရိကန်၊ OTA အစရှိတဲ့ အဖွဲ့အစည်းများမှ ကျွမ်းကျင်ပညာရှင်များ အကူအညီဖြင့် ၂၀၁၂ ခုနှစ် မှ စပြီးတော့ဆောင်ရွက်ခဲ့ရာမှာ ပထမအဆင့်အနေနဲ့ အခွန်ရုံးက စည်းကြပ်တဲ့ စနစ်(Office Assessment System)ကနေပြီးတော့ အခွန်ထမ်းကိုယ်တိုင် ကျသင့်အခွန်ကို တွက်ချက် ပြီးတော့ အခွန်ပေးဆောင်တဲ့စနစ်ဖြစ်တဲ့(Self - Assessment System)ကို ကူးပြောင်းနိုင်ရန်အတွက် zazę ood: (8:qp:3@opazla: (Large Taxpayer Office) que sawufsacos sazșood:op: ဆိုင်ရာအခွန်ရုံး (Medium Taxpayer Office)များကိုတိုးချဲ့ဖွဲ့စည်းခြင်း၊ အခွန်ဥပဒေများကို ခေတ်နှင့် လျော်ညီတဲ့ ဥပဒေများဖြစ်ရန်ပြင်ဆင်ခြင်းတို့ကို ဆောင်ရွက်ခဲ့ပါတယ်။ ၁-၄-၂၀၁၄ ခုနှစ်မှ စတင်ပြီးတော့ LTO ရုံးမှာ နိုင်ငံတော်ကို အခွန်အများဆုံးပေးဆောင်နေတဲ့ အခွန်ထမ်းကြီး ၇၀၀ ဦးခန့်နဲ့ အခွန် ထမ်းကိုယ်တိုင် ကျသင့်အခွန်များကိုတွက်ချက် ပေးဆောင်ခြင်းစနစ်ကို စတင်ကျင့်သုံးပြီးတော့ အကောင် အထည်ဖော် ဆောင်ရွက်နိုင်ခဲ့ပြီပါတယ်။ ယခု ၂၀၁၇-၂၀၁၈ ဘဏ္ဍာနှစ်မှစပြီးတော့ MTO (1) ရုံးမှာ လည်းပဲ အလယ်အလတ်အဆင့် အခွန်ထမ်း ၇၀၀ ဦးခန့်နဲ့ စပြီးတော့ ဒီ Self - Assessment System ကို ဆောင်ရွက်နိုင်ခဲ့နေဖြစ်ပါတယ်။ ဆက်လက်ပြီး ကျွန်တော်တို့ MTO (2)၊ MTO (3) စသည်ဖြင့် ဖွင့်လှစ် 33: :così sposao:qpcos? 3əzșood:cogąp:ol clocos Small Taxpayer Office (STO) များအထိ ဖွင့်လှစ်ဆောင်ရွက်ပြီးခဲ့လို့ရှိရင်တော့ ဒီ OAS စနစ်က ပပျောက်သွားပြီးတော့ ကျွန်တော်တို့ SAS စနစ်နဲ့ပဲ ဆောင်ရွက်သွားနိုင်မှာဖြစ်ပါတယ်။ အခွန်ဝန်ထမ်းနှင့် အခွန်ထမ်းတို့ တစ်ဦးချင်း တွေ့ဆုံညှိနှိုင်းမှု များလည်း ထိုအခါမှာ ရှိနိုင်တော့မည်မဟုတ်ဘဲနဲ့ ပွင့်လင်းမြင်သာပြီးတော့ ရှင်းလင်းပြတ်သားတဲ့ လုပ်ထုံး လုပ်နည်းများနှင့်အညီ တိကျတဲ့အခွန်ကောက်ခံမှုစနစ် ဖြစ်ပေါ်လာပြီးတော့ အဂတိလိုက်စားမှုနှင့် လာဘ်ပေး လာဘ်ယူမှုများလည်း လျော့နည်းပပျောက်သွားနိုင်မှာ ဖြစ်ပါတယ်။ လေးစားအပ်ပါသော နာယကကြီးခင်ဗျာ။ ရသင့်ရထိုက်တဲ့ ကုန်သွယ်ခွန်များ ဆုံးရှုံးမှုမရှိစေဖို့ အတွက် ၂၀၁၄ ခုနှစ်က စပြီးတော့ ကျွန်တော်တို့ စားသောက်ဆိုင်၊ ဟိုတယ်၊ မိုတယ်၊ အင်း နှင့် တည်းခိုခန်း များအပေါ်မှာ ပြေစာပေါ်မှာ အခွန်အမှတ်တံဆိပ်ကပ်နှိပ်ခြင်း အစီအစဉ်ကို စတင်ပြီးဆောင်ရွက်ခဲ့ပါတယ်။ လိုက်နာမှုမရှိတဲ့အခွန်ထမ်းများအပေါ်မှာ ဒဏ်တပ်ရိုက်ခြင်း၊ သတင်းပေးတိုင်ကြားတဲ့လူကို ဆုငွေချီးမြှင့်ခြင်း များကိုလည်း ဆောင်ရွက်ခဲ့ပါတယ်။ ၂၀၁၇-၂၀၁၈ ပထမ ၆ လမှာ ဒဏ်တပ်ရိုက်တဲ့ အမှုပေါင်း ၄၀၃ မှု၊ ရှိပြီးတော့ ဒဏ်တပ်ရိုက်မှုကနေ ရရှိသည့်အခွန်အနေဖြင့် ၉၃.၀၉ သန်း ရရှိခဲ့ပါတယ်။ ယခု ၂၀၁၈ ဇန်နဝါရီလအထိဆိုလို့ရှိရင် အမှု ၆၂၀ မှု အပေါ်မှာ ဒဏ်တပ်ရိုက်မှုကနေ ၁၅၀.၅၁ သန်း ရရှိပြီးဖြစ်ပါတယ်။ သတင်းပေးတိုင်ကြားသူများကိုလည်း ဆုငွေချီးမြှင့်မှုအနေနဲ့ ၅.၀၅ သန်းကို ယခုဘဏ္ဍာရေးနှစ်မှာ ချီးမြှင့်ပေးနိုင်ခဲ့ပြီးဖြစ်ပါတယ်။ အလားတူ အထူးကုန်စည်ခွန်ဖြစ်တဲ့ အရက်၊ ဘီယာ၊ ဝိုင် နဲ့ စီးကရက်၊ ဆေးပေါ့လိပ်တို့ အပေါ်မှာလည်း အခွန်အမှတ်တံဆိပ်တွေကို ရောင်းချတဲ့တန်ဖိုးအလိုက် အခွန်အမှတ်တံဆိပ် ကပ်နှိပ်စေခြင်းကို ၂၀၁၆ ကစပြီးတော့ ဆောင်ရွက်ခဲ့ပါတယ်။ လိုက်နာမှုမရှိတဲ့ လုပ်ငန်းရှင်များအပေါ်မှာ ဒဏ်တပ်ရိုက်ခြင်း၊ ဆုငွေချီးမြှင့်ခြင်းများ၊ ဒီသတင်းပေးများကို ဆုငွေချီးမြှင့်ခြင်းများကိုလည်း ဆောင်ရွက်ခဲ့ ပါကြောင်း တင်ပြအပ်ပါတယ်။ ၁-၆-၂၀၁ရ က စပြီးတော့ ရွှေဆိုင်များက ရွှေထည်လက်ဝတ်ရတနာ ရောင်းချမှုအပေါ်မှာ ၁ ရာခိုင်နှုန်းကောက်ခံပြီးတော့ အခွန်အမှတ်တံဆိပ် ကပ်နှိပ်ခြင်းများကိုလည်းကောင်း၊ ၁-၈-၂၀၁ရ က စပြီးတော့ ရုပ်သံလွှင့်မီဒီယာများကို အခွန်အမှတ်တံဆိပ်ကပ်နှိပ်စေခြင်း အစီအစဉ်များ ကိုလည်းကောင်း စတင်ဆောင်ရွက်ခဲ့ပြီးတော့ ကုန်သွယ်လုပ်ငန်းခွန်များ တစ်နှစ်ထက်တစ်နှစ် တိုးတက် ရရှိစေရန် စည်းရုံးရေးနည်းလမ်း၊ အုပ်ချုပ်ရေးနည်းလမ်းမျိုးစုံဖြင့် ကြိုးပမ်းဆောင်ရွက်လျက်ရှိကြောင်း တင်ပြအပ်ပါတယ်။ နာယကကြီးခင်ဗျာ။ စက်သုံးဆီဆိုင်များနှင့်ပတ်သက်ပြီးတော့ စာရင်းအရ တစ်နိုင်ငံလုံး စက်သုံးဆီ အရောင်းဆိုင်ပေါင်း ၂၀၂၈ ဆိုင်ထံကနေပြီးတော့ ကျွန်တော်တို့ စက်သုံးဆီရောင်းတဲ့ အခွန်များ ကောက်လျက် ရှိပါတယ်။ စက်သုံးဆီများကို ပြည်ပမှ တင်သွင်းစဉ်ကတည်းက သွင်းကုန်အပေါ်မှာ ကုန်သွယ်လုပ်ငန်းခွန် ၅ ရာခိုင်နှုန်းကို အကောက်ခွန်ဦးစီးဌာနကနေပြီးတော့ တစ်ပါတည်းကောက်ခံပေးပါတယ်။ ပြည်တွင်းမှာ ပြန်လည်ရောင်းချတဲ့အခါမှာ ရောင်းဈေးတန်ဖိုး ကွာဟမှုအပေါ်မှာသာ ခုနှိမ်ပြီးတော့ ပေးဆောင်ရခြင်းမျိုး ဖြစ်တဲ့အတွက်ကြောင့် ယနေ့အထိ ၆,၃၅၆.၀၆၆ သန်း ကောက်ခံရရှိပြီးဖြစ်ကြောင်း တင်ပြအပ်ပါတယ်။ ဆီဆိုင်လုပ်ငန်းရှင်များကိုလည်း ပြေစာဖြင့်သာ ရောင်းချသွားရန်အတွက် ကြပ်မတ်တွန်းအားပေး ဆောင်ရွက် လျက်ရှိပြီး ယခုအခါမှာ မြို့ကြီးများတွင် လိုက်နာဆောင်ရွက်လျက်ရှိကြသော်လည်း နယ်မြို့များတွင် ကျန်နေသေးကြောင်း တွေ့ရှိရပါတယ်။ နောင်အခါမှာ ဆီဆိုင်များကိုလည်း အရက်ချက်စက်ရုံများကဲ့သို့ ဒီ Flow Meter များ တပ်ဆင်နိုင်တဲ့အခါမှာတော့ ကျွန်တော်တို့ အခွန်အပြည့်အဝ ရရှိလာမယ်လို့ မျှော်မှန်း ပါတယ်။ လျာထားချက်ထက် ရာခိုင်နှုန်းများစွာ ပိုမိုကောက်ခံရရှိခဲ့တဲ့ အခွန်များနဲ့ ပတ်သက်လို့ မြေခွန်၊ ဓာတ်သတ္တုခွန်တို့ကို တွေ့ရှိရပြီးတော့ အကျဉ်းဦးစီးဌာန ကျောက်ထုတ်စခန်းမှ ကောက်ခံရရှိမှုများ၊ အုတ်ဖုတ်လိုင်စင်တို့၊ သဲ၊ ကျောက်စရစ်လိုင်စင်တို့ဆိုတာတွေက ကြိုတင်မျှော်မှန်းမထားနိုင်တဲ့ အတွက်ကြောင့် ဒီဟာ ပိုမိုရရှိခဲ့ခြင်း ဖြစ်တယ်လို့သိရပါတယ်။ နောင်ဘဏ္ဍာရေးနှစ်များမှာတော့ လျာထားချက်များကို နီးစပ်အောင် ခန့်မှန်းလျာထားရန်အတွက် သက်ဆိုင်ရာဝန်ကြီးဌာနများသို့ ညှိနှိုင်းဆောင်ရွက်သွားမှာ ဖြစ်ပါတယ်။ နာယကကြီးခင်ဗျာ။ ပြည်သူများလွယ်လင့်တကူ အခွန်ပေးဆောင်နိုင်ဖို့အတွက် မြန်မာနိုင်ငံတော် ဗဟိုဘဏ်နှင့် ချိတ်ဆက်ပြီးတော့ Online Tax Payment System နဲ့ ဆောင်ရွက်ဖို့လည်း ကြိုးပမ်း ဆောင်ရွက်လျက်ရှိပါတယ်။ ကျွန်တော်တင်ပြခဲ့တဲ့ LTO, MTO ရုံးတွေမှာဆိုလို့ရှိရင် ဒီ ပြင်ပပုဂ္ဂလိကဘဏ် များနှင့် ချိတ်ဆက်ပြီးတော့ ယခုအခါမှာ အခွန်များ ပေးဆောင်နိုင်ကြပြီဖြစ်ပါတယ်။ အခွန်တာဝန်ကျေပွန်တဲ့ အခွန်ထမ်းများကို အသိအမှတ်ပြုသည့်အနေဖြင့်လည်း အခွန်အများဆုံးထမ်းဆောင်တဲ့ အခွန်ထမ်း ၁,၀၀၀ ဦး စာရင်းကိုလည်း နှစ်စဉ်ထုတ်ပြန်ကြေညာပေးပြီးတော့ အခွန်အများဆုံး ထမ်းဆောင်သူများကို နိုင်ငံတော်က ဂုဏ်ပြု လက်မှတ်များ ချီးမြှင့်ပေးခြင်းများကိုလည်း ဆောင်ရွက်ခဲ့ပါတယ်။ ဒီနေရာမှာ Power Point အသုံး ပြုတင်ပြခွင့်ပြုပါရန် တင်ပြအပ်ပါတယ်။ ယခုနှစ်မှာ ကျွန်တော်တို့ တာဝန်ကျေပွန်သည့် အခွန်အများဆုံးထမ်းဆောင်တဲ့ အခွန်ထမ်းများအနက်က ကုန်သွယ်လုပ်ငန်းခွန် အများဆုံးထမ်းဆောင်တဲ့ အခွန်ထမ်း ၁၀ ဦး၊ ဝင်ငွေခွန်အများဆုံး ထမ်းဆောင်တဲ့ အခွန်ထမ်း ၁၀ ဦး၊ စုစုပေါင်း ၂၀ ဦးကို နိုင်ငံတော်သမ္မတကြီးကိုယ်တိုင် နိုင်ငံတော်သမ္မတ အိမ်တော်မှာ ခေါ်ယူ တွေ့ဆုံပြီးတော့ အသိအမှတ်ပြု ဂုဏ်ပြုလက်မှတ် ချီးမြှင့်ခြင်းများကို ဆောင်ရွက်ခဲ့ပါတယ်။ ၆-၃-၂၀၁၈ ရက်နေ့က ဆောင်ရွက်ခဲ့ခြင်းဖြစ်ပါတယ်။ တိုင်းဒေသကြီး၊ ပြည်နယ်အလိုက် ဝင်ငွေခွန်၊ ကုန်သွယ်လုပ်ငန်းခွန် အများဆုံးထမ်းဆောင်သူဦးရေ ၅၀ ဦး စာရင်းကိုလည်း နိုင်ငံပိုင်သတင်းစာများမှာ ထည့်သွင်းဖော်ပြ ကြေညာခဲ့ပါတယ်။ ထို့ပြင် လွှတ်တော်ကိုယ်စားလှယ်ကြီးများ အကြံပြုခဲ့တဲ့အတိုင်း မြို့နယ်အခွန်ဦးစီးဌာနမှူးရုံး များနှင့် အထွေထွေအုပ်ချုပ်ရေးမှူးရုံးများရဲ့ ကြော်ငြာသင်ပုန်းများမှာလည်း မြို့နယ်အတွင်းမှာ အခွန် အများဆုံးထမ်းဆောင်သူ အမည်စာရင်းများကို ထုတ်ပြန်ကြေညာပေးလျက်ရှိပြီး ဆက်လက်လည်း ထုတ်ပြန်ကြေညာပေးမှာဖြစ်ပါတယ်။ ထိုသို့ အခွန်အများဆုံး ပေးဆောင်သူများကို ကြေညာခြင်းများအပြင် အခွန်ရှောင်နေသူများ၊ သို့မဟုတ် အခွန်ထမ်းဆောင်ရန် မေ့လျော့နေသူများကို ကြေညာခြင်းများကိုလည်း ဆောင်ရွက်ခဲ့ပါတယ်။ ဥပမာအားဖြင့် ၂၀၁၆-၂၀၁ရ ဘဏ္ဍာရေးနှစ်တုန်းက အခွန်ပေးဆောင်တဲ့ နိုင်ငံသိ အနုပညာရှင် ၁၉ ယောက်ရဲ့ အခွန်ပေးဆောင်မှုအခြေအနေကို မြန်မာ့အလင်းသတင်းစာက တင်ပြတဲ့အတိုင်း ကျွန်တော်တို့ ထုတ်ပြန်ကြေညာခဲ့ရာမှာ အခွန်ပေးဆောင်ရန်ကျန်ရှိနေတဲ့ အနုပညာရှင်များထဲက ၃၃ ဦး ထပ်မံပြီးတော့ လာရောက်အခွန်ပေးဆောင်ခဲ့ကြတာကို တွေ့ရှိရပါတယ်။ အခွန်ကြွေးကျန်များနဲ့ပတ်သက်ပြီးတော့ ၂၀၁၇-၂၀၁၈ ဘဏ္ဍာနှစ်အစမှာ အခွန်အရပ်ရပ် ကြွေးကျန်စုစုပေါင်း ၁၄၉.၉၃ ဘီလီယံရှိပြီးတော့ ၇၅.၈၉၅ ဘီလီယံ ကောက်ခံရရှိခဲ့တဲ့အတွက်ကြောင့် ရာခိုင်နှုန်းအားဖြင့် ၅၁ ရာခိုင်နှုန်း ကောက်ခံရရှိခဲ့ပြီးဖြစ်ပါတယ်။ အခွန် ကြွေးကျန်များ ကောက်ခံရရှိနိုင်ရေးအတွက် ကျန်ရှိနေတဲ့ အခွန်မပြေ ကျန်ငွေအခွန်ကြွေးများကို ပေးသွင်းရန် အတွက်လည်း နေ့စဉ်ထုတ်သတင်းစာများမှ အသိပေးကြေညာခြင်းနဲ့ ဒေသအလိုက်ကို ဒေသအာဏာပိုင်များ အကူအညီရယူပြီးတော့ စဉ်ဆက်မပြတ် နှိုးဆော်ကောက်ခံခြင်း၊ ကွင်းဆင်းကောက်ခံခြင်းများကိုလည်း ဆောင်ရွက်လျက်ရှိပါတယ်။ အခွန်ထမ်းပြည်သူများ အခွန်ဆိုင်ရာ အသိအမြင်၊ ဗဟုသုတများရရှိစေဖို့အတွက် တစ်နိုင်ငံလုံး အတိုင်းအတာနဲ့ ၂၀၁၇-၂၀၁၈ ဘဏ္ဍာနှစ် ၆ လ ပတ်အတွင်းမှာ အကြိမ်ပေါင်း (၅၄၀)ကြိမ်အထိ ဆောင်ရွက် ပေးခဲ့တဲ့အပြင် အခွန်ထမ်းပြည်သူများ သိရှိလိုတဲ့အချက်များကို မေးမြန်းဆွေးနွေးရန်အတွက် အခွန်ဆိုင်ရာ ဝန်ဆောင်မှုရုံးများကို နေပြည်တော်၊ ရန်ကုန်နှင့် မန္တလေးမြို့များအပါအဝင် တိုင်းဒေသကြီး၊ ပြည်နယ်အခွန် ဦးစီးဌာနမှူးရုံးများတွင် ဖွင့်လှစ်ထားရှိ ဆောင်ရွက်ပေးလျက်ရှိပါတယ်။ ထို့ပြင် မြို့နယ်အခွန်ဦးစီးဌာနမှူးရုံးများမှာလည်း ပြည်သူ့ဆက်ဆံရေးဌာနစိတ်များ ဖွဲ့စည်းပြီး တော့ အခွန်အလိုက် ဝန်ဆောင်မှုများဆောင်ရွက်ပေးလျက်ရှိပါတယ်။ အခွန်ထမ်းပြည်သူများ၏ အခွန်ဆိုင်ရာ အသိအမြင်နဲ့ ဗဟုသုတတိုးပွားစေရေးအတွက် အခွန်ဆိုင်ရာ ကိစ္စရပ်များကို လိုက်နာဆောင်ရွက်နိုင်ရန် အခါအားလျော်စွာ IRD Website က ကြေညာပေးခြင်း၊ ဇာတ်လမ်းတိုများ၊ တွေ့ဆုံမေးမြန်း ဆွေးနွေး ခန်းများကို ရိုက်ကူးပြီးတော့ MRTV, MNTV, MRTV-4, Sky Net အစရှိတဲ့ ရုပ်သံမီဒီယာများကနေ စဉ်ဆက်မပြတ် ထုတ်လွှင့်ပြီးတော့ ပညာပေးဆောင်ရွက်လျက် ရှိတဲ့အပြင် တိုင်းဒေသကြီး၊ ပြည်နယ်၊ မြို့နယ်အလိုက် လွှတ်တော်ကိုယ်စားလှယ်များအပါအဝင် ပြည်သူ များကို အခွန်အကြောင်းသိကောင်းစရာ ဆွေးနွေးပွဲများ စဉ်ဆက်မပြတ် ပြုလုပ်ဆောင်ရွက်လျက်ရှိပါတယ်။ တစ်ဖန် ပြည်တွင်းအခွန်များဦးစီးဌာနရဲ့ အခွန်ဆိုင်ရာပြုပြင်ပြောင်းလဲမှု လုပ်ငန်းစဉ်များနဲ့ ပတ်သက်ပြီး တိုင်းဒေသကြီး၊ ပြည်နယ်အစိုးရအဖွဲ့တွေ လွှတ်တော်ကိုယ်စားလှယ်များထံကို သွားပြီးတော့ တိုင်းဒေသကြီး၊ ပြည်နယ်များအထိ ညွှန်ကြားရေးမှူးချုပ် သို့မဟုတ် ဒုတိယညွှန်ကြားရေးမှူးချုပ်တို့ ကိုယ်တိုင်သွားရောက်ပြီးတော့ ရှင်းလင်းတင်ပြ ဆောင်ရွက်မှုများကိုလည်း ပြုလုပ်ခဲ့ပါတယ်။ နာယကကြီးခင်ဗျာ။ Tax Base ချဲ့ထွင်နိုင်ရေးအတွက် မြို့နယ်၊ တိုင်းဒေသကြီး၊ ပြည်နယ် အလိုက် အထောက်အကူပြု အဖွဲ့များ ဖွဲ့စည်းပြီး အခွန်ပေးဆောင်ထိုက်သူများ မကျန်စေဖို့အတွက် စီမံချက်များ ကိုလည်းချမှတ် ဆောင်ရွက်လျက်ရှိပါတယ်။ အခွန်ထမ်းဆောင်ရန် လွတ်ကင်းနေတဲ့ အခွန်ထမ်းများအား အခွန်စည်းကြပ်မှုများ ဆောင်ရွက်နိုင်ခဲ့ပြီး အခွန်အခြေကို ချဲ့ထွင်နိုင်ခဲ့ပြီဖြစ်ပါတယ်။ ပြည်တွင်းအခွန်များ ဦးစီးဌာနရဲ့ ဖွဲ့စည်းပုံကို ကြည့်မယ်ဆိုလို့ရှိရင် (က)အဆင့်မြို့နယ်၊ (ခ)အဆင့်မြို့နယ်နဲ့ (ဂ)အဆင့်မြို့နယ် တွေကို သတ်မှတ်ထားပြီးတော့ (က)အဆင့်မြို့နယ်မှာ အမှန်တကယ်ခန့်အပ်နိုင်တဲ့ ဝန်ထမ်းအင်အား ၃၀ ဦးခန့်၊ (ခ)အဆင့် မြို့နယ်များမှာ ၁၀ ဦးခန့်နဲ့ (ဂ)အဆင့်မြို့နယ်များဆိုလို့ရှိရင် ၅ ဦး ခန့်သာ ခန့်ထားပြီး ဆောင်ရွက် နိုင်နေတဲ့အတွက်ကြောင့် ရှိတဲ့အင်အားနဲ့ ကျွန်တော်တို့ အခွန်အကောက် လျာထားချက်များကို ပြည့်မီ ကျော်လွန်အောင် ကောက်ခံရရှိနိုင်ရေး ကြိုးပမ်းဆောင်ရွက်လျက်ရှိပါကြောင်း တင်ပြအပ်ပါတယ်။ လေးစားအပ်ပါသော နာယကကြီးခင်ဗျာ။ လက်ရှိစီးပွားရေးလုပ်ငန်းတွေကို မှန်မှန် လုပ်ပြီးတော့ အခွန်တာဝန်ကျေပွန်တဲ့ တရားဝင်မှတ်ပုံတင်ခြင်း မရှိသည့်လုပ်ငန်းများ၊ တရားမဝင် ကုန်ထုတ်လုပ်မှုနဲ့ စည်းမျဉ်းစည်းကမ်း၊ ဥပဒေရှောင်ရှားပြီးတော့ ဆောင်ရွက်နေတဲ့ ထုတ်လုပ်တဲ့ လုပ်ငန်းများကြောင့် ဈေးကွက်အတွင်းမှာ ထိုလုပ်ငန်းများဟာ ယှဉ်ပြိုင်ဆောင်ရွက်နိုင်မှု မရှိဘဲနဲ့ အခွန် ပေးဆောင်လိုစိတ်ကို ပျက်ပြားစေပါတယ်။ တစ်ဘက်ကလည်း ဒီ အခွန်ဆိုင်ရာ လိုက်နာဆောင်ရွက်မှုအတွက် စည်းရုံးဆောင်ရွက်နေရသလို တစ်ဘက်ကလည်း တရားမဝင် မှောင်ခိုလုပ်ငန်းများ၊ အခွန်တိမ်းရှောင်မှု လုပ်ငန်းများအပေါ်မှာ ထိရောက်တဲ့ အရေးယူဆောင်ရွက်မှု အစီအမံများကိုလည်း ချမှတ်ဆောင်ရွက်သွားဖို့ လိုအပ်မှာဖြစ်ပါတယ်။ ဒီနေရာမှာ ကျွန်တော်တို့ အခွန်အကောက်စနစ်တစ်ရပ်အတွက် ဒေါက်တိုင် ၃ ခု လိုအပ်ပါတယ်။ ပထမဒေါက်တိုင်ကတော့ အခွန်ထမ်းပြည်သူများဖြစ်ပါတယ်။ နောက် အခွန်ဝန်ထမ်း များဟာ ဒေါက်တိုင်တစ်ခုဖြစ်ပါတယ်။ အခွန်ဥပဒေပြဋ္ဌာန်းချက်များဟာ ဒေါက်တိုင်တစ်ခုဖြစ်ပါတယ်။ ဒီလိုဒေါက်တိုင် ၃ ခု စလုံး ဟန်ချက်ညီညီ နဲ့ ဖွံ့ဖြိုးတိုးတက်မှသာ အောင်မြင်တဲ့ အခွန်အကောက်စနစ်ကို ရရှိလာမှာဖြစ်ပါတယ်။ နာယကကြီးခင်ဗျာ။ အရေးယူတဲ့ ဝန်ထမ်းများနဲ့ပတ်သက်ပြီးတော့ ဝန်ထမ်းများအနေနဲ့ ကျွန်တော်တို့ ပြုပြင်ပြီးတော့ကြိုးစားလျက်ရှိတဲ့ ဝန်ထမ်းများ အများအပြားရှိသကဲ့သို့ မပြုပြင်သေးသော အကျင့်ဆိုးများ ရှိဆဲဖြစ်သော ဝန်ထမ်းများလည်းရှိနေဆဲ ဖြစ်တာကို ကျွန်တော်တို့ ဝန်ခံရမှာဖြစ်ပါတယ်။ ၎င်းတို့ကိုတော့ ပဲ့ပြင်ဆုံးမတဲ့ နည်းလမ်း၊ စောင့်ကြည့်ကြပ်မတ်သောနည်းလမ်း၊ အရေးယူအပြစ်ပေးသော နည်းလမ်းများဖြင့် ပြုပြင်လျက်ရှိပြီးတော့ ပြုပြင်၍မရပါက နိုင်ငံ့ဝန်ထမ်းဥပဒေ၊ နည်းဥပဒေများနှင့်အညီ ဝန်ထမ်းအဖြစ်မှ ထုတ်ပစ်၊ ထုတ်ပယ်သည်အထိ အရေးယူရမှာဖြစ်ပါတယ်။ ၂၀၁၆-၂၀၁ရ တွင် အရေးယူခံခဲ့ရသည့် ဝန်ထမ်း ပေါင်း ၂၆ ဦး ရှိခဲ့ပြီးတော့ ၂၀၁၇-၂၀၁၈ ပထမ ၆ လပတ်မှာ ၁ရ ဦး ရှိခဲ့ပါတယ်။ နာယကကြီးခင်ဗျာ။ အကောက်ခွန်ရငွေ လျာထားချက်ကျဆင်းလျော့နည်းရခြင်းအပေါ် ရှင်းလင်းချက် တင်ပြတဲ့ အစီရင်ခံစာမှာ ကျွန်တော်တို့ သက်ဆိုင်ရာဌာနက တင်ပြလာချက်အရ ကုန်သွယ်မှုနည်းပါး လာရခြင်းကြောင့်ဆိုပြီးတော့ အစီရင်ခံစာမှာ ဖော်ပြခဲ့ခြင်းဖြစ်ပါတယ်။ သက်ဆိုင်ရာဌာနကို ပြန်လည် စိစစ်ချက်အရ ဆိုလိုတဲ့အချက်မှာ မော်တော်ယာဉ်တင်သွင်းမှု လျော့နည်းခဲ့ရခြင်းကြောင့်ဆိုပြီးတော့ သိရပါတယ်။ ၂၀၁၆-၂၀၁ရ ဘဏ္ဍာရေးနှစ် ပထမ ၆ လပတ်မှာ ယာဉ်စီးရေ ၆၄,၁၉၈ စီး တင်သွင်းခဲ့ပြီး အကောက်ခွန်အနေနဲ့ ကျပ် ၆၁,၄၀၀ သန်းရရှိခဲ့ပါတယ်။ ၂၀၁၇-၂၀၁၈ ဘဏ္ဍာရေးနှစ် ပထမ ၆ လပတ်တွင် ယာဉ်စီးရေ ၄၅,၉၄ရ စီး သာတင်သွင်းနိုင်ခဲ့ပြီးတော့ အကောက်ခွန်ရငွေ ၄၉,၇၀ရ သန်းသာ ရရှိခဲ့သည် ကိုဆိုလိုခြင်းဖြစ်ကြောင်းသိရပါတယ်။ အမှန်ကတော့ ကုန်သွယ်မှုနည်းပါးလာရခြင်းဟု ပြောရမည့်အစား မော်တော်ယာဉ်တင်သွင်းမှု နည်းပါးလာရခြင်းဟု ပြောရမှာဖြစ်ပါတယ်။ ဒါနဲ့ပတ်သက်ပြီးတော့ လွှတ်တော် ကိုယ်စားလှယ်ကြီး ဦးဝင်းထွဋ်၊ ဖျာပုံမဲဆန္ဒနယ်ရဲ့ ဆွေးနွေးချက်မှာလည်း အကျယ်တဝင့် ပါရှိသည်ကိုတွေ့နိုင်ပါတယ်။ အကောက်ခွန်နှုန်းသတ်မှတ်ချက်အရ မော်တော်ယာဉ်အပေါ်မှာ ကျွန်တော်တို့ က ၃၀ ရာခိုင်နှုန်းနှင့် ၄၀ ရာခိုင်နှုန်းအထိ ကောက်ခံခြင်းဖြစ်တဲ့အတွက်ကြောင့် မော်တော်ယာဉ် တင်သွင်းမှု လျော့ကျတာနှင့်အမျှ အကောက်ခွန်ရငွေအပေါ် အဓိကထိခိုက်မှုရှိပါတယ်။ ကျန်ပစ္စည်းများ ကတော့ ကုန်သွယ်မှုပမာဏ တိုးမြင့်လာသော်ငြားလည်းပဲ အကောက်ခွန်နှုန်းတွေဟာ သုည ရာခိုင်နှုန်း ကနေ ၃ ရာခိုင်နှုန်းအထိသာ ဖြစ်တဲ့အတွက်ကြောင့် ကျွန်တော်တို့ အကောက်ခွန်ရငွေကို များစွာတိုးမရ ဘဲနဲ့ သက်ရောက်မှု နည်းပါးလျက်ရှိပါတယ်။ အကောက်ခွန်ဦးစီးဌာနအနေနဲ့ Online စနစ်ဖြင့်ဆောင်ရွက်သော MACCS System ကို ပြောင်းလဲပြီးတော့ ကျင့်သုံးလျက်ရှိပါတယ်။ ဒီနေရာမှာ ကျွန်တော်တို့ အဓိကအားဖြင့်တော့ ယခင်ကျင့်သုံး နေတဲ့ Manual စနစ်ထက်စာရင်တော့ င့်လည်းကောင်း၊ လုပ်ငန်းစဉ်အားဖြင့်လည်းကောင်း ကျွန်တော်တို့အများကြီး လျှော့ချနိုင်ခဲ့ပါတယ်။ ဒီလိုဆောင်ရွက်နိုင်ဖို့အတွက်လည်း ကျွန်တော်တို့ ဂျပန် ကျွမ်းကျင်ပညာရှင်များရဲ့ အကူအညီနဲ့ ၃ နှစ်ကျော်လောက် ာင်ရွက်ခဲ့ရခြင်း ဖြစ်ပါတယ်။ ယခုအခါမှာ ဒီ MACCS စနစ်ကို ရန်ကုန်မြို့သာမက မြဝတီ၊ မူဆယ်များသို့ပါ ဆက်လက်ပြီးတော့ ဆောင်ရွက်နိုင်ရန် ကျွန်တော်တို့ ကြိုးပမ်းဆောင်ရွက်လျက်ရှိပါတယ်။ အကောက်ခွန်တန်ဖိုး သတ်မှတ်တဲ့ ကိစ္စတွေနဲ့ ပတ်သက်ပြီးတော့ ကျွန်တော်တို့ ကျင့်သုံးနေတဲ့စနစ်ကတော့ လက်ရှိ ကမ္ဘာ့ ကုန်သွယ်ရေးအဖွဲ့ရဲ့ စနစ်ဖြစ်တဲ့ WTO စနစ်ကို ကျွန်တော်တို့ ကျင့်သုံးလျက်ရှိပါတယ်။ WTO-Valuation Agreement အကောက်ခွန် တန်ဖိုးသတ်မှတ်ချက် နည်းလမ်းများကို ၁၃-၉-၂၀၁ရ ရက်နေ့မှာ အမိန့်ကြော်ငြာစာထုတ်ပြန်ပြီး အဆိုပါနည်းလမ်းများအတိုင်း လိုက်နာဆောင်ရွက်လျက်ရှိပါကြောင်း တင်ပြအပ်ပါတယ်။ ဒါကို ကျွန်တော်တို့ ကျင့်သုံးပြီးရင် နောက်ပိုင်းမှာ ကျွန်တော်တို့ Post Clearance Audit စနစ်ဖြင့် စစ်ဆေးပြီးတော့ ကုမ္ပဏီ တွေကို သွားရောက်ပြီး စာရင်းစစ်ဆေးတဲ့အခါမှာ တန်ဖိုးလျှော့ပြခဲ့မှုတွေရှိလို့ရှိရင်လည်း ကာကွယ်တားဆီးဖို့ အတွက် စတင်ဆောင်ရွက် လျက်ရှိပြီဖြစ်ပါတယ်။ Form D တို့၊ Form E တို့ဆိုတာကတော့ ကျွန်တော်တို့ Form D, Form E ပြလို့ရှိရင် ကျွန်တော်တို့က အကောက်ခွန် ကင်းလွတ်ခွင့်ပြုရပါတယ်။ ဒါကြောင့်မို့လို့ ဒီနေရာမှာ တန်ဖိုးကိုအဓိကထားပြီး စစ်ရတာမဟုတ်ဘဲနဲ့ ၄င်းတို့ကို အခွန်ကင်းလွတ်ခွင့်ပြုရမယ့် ကိစ္စတွေ အတွက် လိုအပ်ချက်များ၊ သတ်မှတ်ချက်များ ပြည်စုံမှု ရှိမရှိ စိစစ်ရခြင်းဖြစ်ပါတယ်။ ၎င်းတို့ တင်ပြလာလို့ ရှိရင် အကောက်ခွန်ကင်းလွတ်ခွင့်ပြုရပါတယ်။ Form D, Form E မပါလို့ရှိရင်တော့ ကျွန်တော်တို့က ဒါကို အရောင်းအဝယ်စာချုပ်တွေ၊ ကုန်တန်ဖိုးစာရင်းတွေ၊ Packing List တွေကို ကြည့်ပြီးတော့ စစ်ဆေး ပြီးတော့ မှန်ကန်မှု ရှိ မရှိ စစ်ဆေးပြီးတော့ WTO Valuation နည်းလမ်းများဖြင့် တန်ဖိုး သတ်မှတ်ပြီး စည်းကြပ်လျက်ရှိပါကြောင်း တင်ပြအပ်ပါတယ်။ လေးစားအပ်ပါသော နာယကကြီးခင်ဗျာ။ နိဂုံးချုပ်အားဖြင့် ၆ လပတ်အလိုက် အခွန်ကောက်ခံမှု အခြေအနေများကို ပုံမှန်အစီရင်ခံ တင်ပြသွားမှာဖြစ်ပြီးတော့ ပြည်ထောင်စုအစိုးရရဲ့ အခွန်အကောက်ဆိုင်ရာ မူဝါဒများ၊ အခွန်အကောက်ဥပဒေများ၊ ပြည်သူ့ငွေစာရင်းပူးပေါင်းကော်မတီရဲ့ သဘောထားမှတ်ချက်များ၊ လွှတ်တော်ကိုယ်စားလှယ်ကြီးများ၏ ဆွေးနွေးအကြံပြုချက်များ၊ လက်တွေ့မြေပြင်အခြေအနေမှာ တွေ့ကြုံ နေရတဲ့ အချက်များ၊ နိုင်ငံတကာပညာရှင်များရဲ့ သုံးသပ်အကြံပြုချက်များအပေါ်မှာ အခြေခံလျက် နိုင်ငံတော်နှင့် ပြည်သူအတွက်အကျိုးအရှိဆုံး၊ အထိရောက်ဆုံးဖြစ်စေမည့် အခွန်ကောက်ခံမှုစနစ်ကို ဆက်လက်ဖော်ဆောင်နိုင်ရန် ကြိုးပမ်းသွားမည်ဖြစ်ပါကြောင်း လေးစားစွာတင်ပြရင်း နိဂုံးချုပ်အပ်ပါတယ်။</speech>
<title>အထက်ပါအစီရင်ခံစာ(၄/၂၀၁၈)ကို လွှတ်တော်က သဘောတူလက်ခံရန် ပြည်သူ့ငွေစာရင်းပူးပေါင်း ကော်မတီက အဆိုတင်သွင်းခြင်းနှင့် လွှတ်တော်၏ အတည်ပြုချက်ရယူခြင်း</title>
<speech type="speaker">အစီအစဉ်(၆) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်သူ့ ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက်အစီရင်ခံစာ (၄/၂၀၁၈)ကို လွှတ်တော်က သဘောတူလက်ခံရန် အဆိုတင်သွင်းဖို့ ဖြစ်ပါတယ်။</speech>
<speech><mp id="150">ဒေါက်တာစိုင်းဆိုင်ကျောက်ဆမ်(အတွင်းရေးမှူး၊ ပြည်သူ့ငွေစာရင်းပူးပေါင်းကော်မတီ)</mp>လေးစားအပ်ပါသော ပြည်ထောင်စုလွှတ်တော် နာယက၊ ပြည်သူ့လွှတ်တော်ဥက္ကဋ္ဌ၊ ပြည်ထောင်စုလွှတ်တော် ကိုယ်စားလှယ်များနဲ့ ဖိတ်ကြားထားတဲ့ ပြည်ထောင်စုအဆင့် အဖွဲ့အစည်းဝင်များနဲ့ ဧည့်သည်တော်များ ခင်ဗျား။ ကျွန်တော်ကတော့ ရှမ်းပြည်နယ် မဲဆန္ဒနယ်အမှတ်(၆)မှ အမျိုးသားလွှတ်တော်ကိုယ်စားလှယ် ဒေါက်တာစိုင်းဆိုင်ကျောက်ဆမ်ဖြစ်ပါတယ်။ ကျွန်တော့အနေနဲ့ ပြည်သူ့ငွေစာရင်းပူးပေါင်းကော်မတီဥက္ကဋ္ဌရဲ့ တာဝန်ပေးချက်အရ အဆိုတင်သွင်းမှာ ဖြစ်ပါတယ်။ ပြည်ထောင်စုလွှတ်တော် နာယကကြီးခင်ဗျား။ ပြည်ထောင်စုအစိုးရအဖွဲ့မှ ပေးပို့သော ၂၀၁၇-၂၀၁၈ ခု၊ ဘဏ္ဍာရေးနှစ် ပြည်ထောင်စုဝန်ကြီးဌာန၊ အဖွဲ့အစည်းများ၏ ပထမ ၆ လပတ် အခွန်ရငွေစာရင်းနဲ့စပ်လျဉ်း၍ ပြည်သူ့ငွေစာရင်းပူးပေါင်းကော်မတီ၏ လေ့လာတွေ့ရှိချက်နဲ့ သဘောထားမှတ်ချက်အစီရင်ခံစာအမှတ်စဉ် (၄/၂၀၁၈)ကို ပြည်ထောင်စုလွှတ်တော်က သဘောတူလက်ခံပေးပါရန် ပြည်ထောင်စုလွှတ်တော်ဆိုင်ရာ နည်းဥပဒေ ၁၀၄ နည်းဥပဒေခွဲ(င)နဲ့အညီ အဆိုတင်သွင်းအပ်ပါတယ်ခင်ဗျာ။ ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ လွှတ်တော်ရဲ့ အဆုံးအဖြတ်ရယူပါ့မယ်။ ပြည်သူ့ငွေစာရင်းပူးပေါင်းကော်မတီရဲ့ အဆိုကို လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ ။</speech>
<speech type="speaker">သဘောမတူသူမရှိတဲ့အတွက် ပြည်သူ့ငွေစာရင်းပူးပေါင်းကော်မတီရဲ့ လေ့လာ တွေ့ရှိချက်နဲ့ သဘောထားမှတ်ချက်အစီရင်ခံစာ(၄/၂၀၁၈)ကို လွှတ်တော်က သဘောတူအတည်ပြုကြောင်းနဲ့ ပြည်ထောင်စုအစိုးရအဖွဲ့ကပေးပို့တဲ့ ၂၀၁၇-၂၀၁၈ ခု၊ ဘဏ္ဍာရေးနှစ် ပထမ ၆ လပတ် အခွန်ကောက်ခံရရှိမှု အခြေအနေ အစီရင်ခံစာကို လွှတ်တော်က မှတ်တမ်းတင်ကြောင်း ကြေညာပါတယ်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ အစည်းအဝေးကို မိနစ် ၃၀ ခန့် ခေတ္တ ရပ်နားပါမယ်။</speech>
<speech type="mc">ပြည်ထောင်စုလွှတ်တော်နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။</speech>
</report>
</section>
<section value="Bill">
<bill>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနဲ့ ဧည့်သည်တော်များခင်ဗျာ။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<title>၂၀၁၈ ခုနှစ်၊ ပြည်ထောင်စု၏ အခွန်အကောက်ဥပဒေကြမ်းနှင့်စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၇) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ၂၀၁၈ ခုနှစ်၊ ပြည်ထောင်စု၏အခွန်အကောက်ဥပဒေကြမ်းကို ၁၃-၂-၂၀၁၈ ရက်တွင် ကျင်းပပြုလုပ်တဲ့ ပြည်ထောင်စု လွှတ်တော်အစည်းအဝေးမှာ ပြည်ထောင်စုအစိုးရအဖွဲ့ကိုယ်စား သက်ဆိုင်ရာပြည်ထောင်စုအဆင့် အဖွဲ့ အစည်းဝင်က လွှတ်တော်သို့တင်သွင်းခဲ့ပြီး ၂၈-၂-၂၀၁၈ ရက်တွင် ကျင်းပပြုလုပ်ခဲ့တဲ့ ပြည်ထောင်စုလွှတ်တော် အစည်းအဝေးမှာ ဥပဒေကြမ်းပူးပေါင်းကော်မတီက လေ့လာတွေ့ရှိချက်နဲ့ သဘောထားမှတ်ချက် အစီရင် ခံစာကို ဖတ်ကြားတင်ပြခဲ့ပြီး ဖြစ်ပါတယ်။ ယင်းဥပဒေကြမ်းနဲ့စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော်ကိုယ်စားလှယ် ၂၈ ဦးရှိပါတယ်။ ပြင်ဆင်ချက်မပါတဲ့ လွှတ်တော်ကိုယ်စားလှယ်များအား အရင်ဆွေးနွေးစေပြီး ပြင်ဆင်ချက် ပါရှိတဲ့ လွှတ်တော်ကိုယ်စားလှယ်များရဲ့ ဆွေးနွေးခြင်းကိုလည်း တစ်ဆက်တည်းဆောင်ရွက်သွားမှာဖြစ်ပါတယ်။ ဆွေးနွေးမယ့် ကိုယ်စားလှယ်တစ်ဦးချင်းအနေနဲ့ သတ်မှတ်ချိန် ၆ မိနစ်အတွင်း ဆွေးနွေးဖို့နဲ့ ပြင်ဆင်ချက်အဆိုများကို ရှင်းရှင်းလင်းလင်း တင်သွင်းဆွေးနွေးကြဖို့ ဖြစ်ပါတယ်။ ဦးစွာ ဦးစိုးသိန်း ကယားပြည်နယ်မဲဆန္ဒနယ်အမှတ်(၉) ဆွေးနွေးဖို့ဖြစ်ပါတယ်။</speech>
<speech><mp id="252">ဦးစိုးသိန်း(မဲဆန္ဒနယ်အမှတ်-၉၊ ကယားပြည်နယ်)</mp>လေးစားအပ်ပါသော ပြည်ထောင်စု လွှတ်တော်နာယကကြီး၊ ပြည်သူ့လွှတ်တော်ဥက္ကကြီးနှင့် ပြည်ထောင်စုလွှတ်တော် ကိုယ်စားလှယ်များခင်ဗျား။ ကျွန်တော်ကတော့ ကယားပြည်နယ်၊ အမျိုးသားလွှတ်တော်ကိုယ်စားလှယ် ဦးစိုးသိန်း ဖြစ်ပါတယ်။ နာယကကြီးခင်ဗျား။ အင်္ဂလိပ်ဘာသာအသုံးအနှုန်း သုံးစွဲခွင့်ပြုပါရန် လေးစားစွာ တင်ပြအပ်ပါတယ်။ နာယကကြီးခင်ဗျား။ ၂၀၁၈ ခုနှစ်၊ ပြည်ထောင်စုအခွန်အကောက်ဥပဒေမူကြမ်းကို အပြုသဘောဖြင့် အကြံပြုသုံးသပ်ဆွေးနွေးသွားမှာဖြစ်ပါတယ်။ အစိုးရရဲ့ ငွေကြေးမူဝါဒအပိုင်းမှာ အခွန်ကောက်ခံရရှိငွေတွေနဲ့ အရအသုံးဘတ်ဂျက်ကို ရေရှည်မှာအခြေတည်လိုကြောင်း သိရှိလက်ခံထားပါတယ်။ ဒီအတွက်ကြောင့် ၂၀၁၁ ခုနှစ်က ယနေ့တိုင် အခွန်အကောက်ရငွေများ တစ်စတစ်စ ပိုလာကြောင်းစာရင်းဇယားများအရ မြင်တွေ့နေရပါတယ်။ GDP to Tax Ratio လည်း ၁၀ ရာခိုင်နှုန်းနီးပါးသို့ ရောက်လာခဲ့ပါတယ်။ သို့အတွက် သက်ဆိုင်ရာဝန်ကြီးဌာနများနဲ့ အခွန်ဝန်ထမ်းများကို အသိအမှတ်ပြုကြောင်း တင်ပြလိုပါတယ်။ နာယကကြီးခင်ဗျား။ အခွန်ဥပဒေတွေကို သုံးသပ်ရာမှာ အခွန်အမျိုးအစားအလိုက် သဘော သဘာဝနှင့် အခွန်ကောက်ခံရခြင်းရဲ့ ရည်ရွယ်ချက်ကို ဘက်ပေါင်းစုံမှ ထည့်သွင်းစဉ်းစားမှသာ ပြည့်စုံမှာ ဖြစ်ပါတယ်။ အခွန်ကောက်ခံရာမှာ Tax Base ချဲ့ထွင်ရန်၊ ကုန်ထုတ်လုပ်မှုကို အားပေးရန်နှင့် ပြည်သူများ ဝန်ထုပ်ဝန်ပိုးမကျစေရန် တစ်ဖက်မှ စဉ်းစားရန်လိုသလို တစ်ဖက်မှလည်း ပြည်သူတစ်ဦးချင်းအနေဖြင့် အခွန်ထမ်းဆောင်လိုစိတ် အခွန်ဆောင်ရွက်မှု၊ ထမ်းဆောင်လိုမှုအပေါ် ဂုဏ်ယူစိတ်များ ငယ်စဉ်ကပင် ကိန်းအောင်းစေရန်၊ အသိပညာပေးဆောင်ရွက်ရန် အခုထက်ပိုမိုကြိုးစား ကြိုးပမ်းကြရမှာဖြစ်ပါတယ်။ ဒေသဆိုင်ရာလိုအပ်ချက်အပေါ် လွှတ်တော်ကိုယ်စားလှယ်များ တင်ပြတောင်းခံနေတဲ့ လမ်း၊ တံတား၊ 6a0::Gao:ņi copê:1 q8088:00. Social needs or basic necessities for infrastructure . လုံခြုံရေး၊ တရားဥပဒေစိုးမိုးရေးလိုအပ်ချက်တွေကို အကောင်အထည်ဖော်ပေးနိုင်ဖို့ အစိုးရအနေနဲ့ အခွန် အကောက်ရရှိငွေများအဖြစ်သာ ဆောင်ရွက်ပေးနိုင်သည်ကို အခွန်ထမ်းပြည်သူများခံယူရန် Awareness ပေးရန်လိုအပ်ပါတယ်။ နာယကကြီးခင်ဗျား။ ဝင်ငွေခွန်နှင့်ပတ်သက်၍ တင်ပြပါမယ်။ တိုက်ရိုက်အခွန်ဖြစ်ပါတယ်။ အခန်း(၇) ပုဒ်မ ၁၉ (က)၊ (ခ)၊ (ဂ) လစာအပေါ် အခွန်ကျသင့်မှုအတွက် ယခင်နှစ် တစ်နှစ်ဝင်ငွေ ကျပ် ၄၈ သိန်း မှ ယခုနှစ်ကျပ် သိန်း ၆၀ သို့ တိုးမြှင့်ခဲ့သည်ကိုတွေ့ရပါတယ်။ တစ်ဖက်မှာ စဉ်းစားသင့်သည်မှာ နိုင်ငံသားပီပီ နိုင်ငံ့တာဝန်ကို ခွဲဝေယူတတ်သည့် စိတ်ဓာတ်မြင့်မားလာစေရေး၊ အခွန်ပေးဆောင်သည့် ယဉ်ကျေးမှုကို တိုးတက်ဖြစ်ထွန်းလာစေရေးအတွက် စည်းရုံးဆောင်ရွက်နေချိန်မှာ သန်းပေါင်းများစွာသော ဝန်ထမ်းထု၏ အခွန်ယဉ်ကျေးမှုရေချိန်လျော့ပါးသွားနိုင်သလို နိုင်ငံတော်အတွက်ရရှိမယ့် များပြားတဲ့အခွန်ပမာဏလည်း လျော့နည်းသွားမှာဖြစ်ပါတယ်။ ဒါကြောင့် လက်ရှိအတိုင်း ဆက်လက်အခွန်ထမ်းဆောင်ပေးသင့်ပါတယ်။ ရှိပြီးသား Tax Base ကို မကျဉ်းသင့်ပါဘူး။ နာယကကြီးခင်ဗျား။ အထူးကုန်စည်ခွန်နှင့်စပ်လျဉ်း၍ တင်ပြပါမယ်။ အခန်း(၅)၊ ပုဒ်မ ၁၁ (က)၊ (ခ) ယခင်နှစ်နှုန်းထား တစ်လိပ်လျှင်ပြား ၅၀ ကျပ်မှ ယခုနှစ်နှုန်းထား ၂၅ ပြားသို့ လျှော့ချခဲ့ခြင်းကို ပြန်လည်သုံးသပ်သင့်ပါတယ်။ ယနေ့ကမ္ဘာ့နိုင်ငံအားလုံးမှာ ပြည်သူများရဲ့ ကျန်းမာရေးကို ထိခိုက်ပျက်ပြား စေမည့် ကုန်စည်များဖြစ်သော စီးကရက်၊ ဆေးလိပ်၊ အရက်ကဲ့သို့သော ကုန်စည်များ၏ ထုတ်လုပ်မှုကဏ္ဍ၊ တင်သွင်းမှုကဏ္ဍများ လျော့ပါးစေရေးအတွက် ယင်းကုန်စည်များကို မြင့်မားသော အခွန်နှုန်းဖြင့် ကောက်ခံပြီး ထိန်းချုပ်ကန့်သတ်ထားတာဖြစ်ပါတယ်။ စီးပွားရေးအကျိုးထက် ပြည်သူလူထု၏ ကျန်းမာရေး၊ လူမှုရေးအကျိုးများကို ရှေးရှုရည်ရွယ်ကောက်ခံသည့် အခွန်တစ်ရပ်ဖြစ်ပါတယ်။ လက်ရှိကမ္ဘာ့ကျန်းမာရေး အဖွဲ့၊ အစိုးရရဲ့ ကျန်းမာရေးနှင့်အားကစားဝန်ကြီးဌာနတို့ရဲ့ မူဝါဒနှင့် ယခုဆေးပေါ့လိပ်ကုန်စည်အခွန်၊ အခွန်နှုန်းထား လျှော့ချခြင်းအခွန်မူဝါဒတို့ဟာ မူဝါဒထိပ်တိုက်တွေ့ဆုံမှု Policy Contradict ဖြစ်နေပါတယ်။ ဒါကြောင့်မို့လို့ မည်သည့်မူဝါဒ၊ Policy, Priority ကို ဦးစားပေးသည်ဆိုသည်ကို မေးခွန်းထုတ်စရာ ဖြစ်နေပါတယ်။ ယနေ့အစိုးရအနေဖြင့်လည်း SMEs တွေ အလေးထားကူညီပေးလျက်ရှိရာ ကျန်းမာရေး မထိခိုက်စေသော၊ သဘာဝပတ်ဝန်းကျင်မထိခိုက်စေသော ကုန်ထုတ်လုပ်ငန်းများသို့ တစ်ဖြေးဖြေး ပြောင်းလဲ သွားနိုင်ရန် အားပေးအားမြှောက်သာ ပြုသင့်ပါတယ်။ နာယကကြီးခင်ဗျား။ အခန်း(၈) ကန့်သတ်ချက်များဖြင့် အခွန်ကင်းလွတ်ခွင့်ပုဒ်မ(၃၃) ကို တင်ပြပါမယ်။ တိုင်းပြည်၏လိုအပ်ချက်အရ ဆောင်ရွက်ရခြင်းဖြစ်သော်လည်း ပုံမှန်တာဝန်ကျေပွန်စွာ ထမ်းဆောင်နေသော အခွန်ထမ်းများ၊ ပုံမှန်အခွန်ထမ်းဆောင်လိုစိတ် ပျက်ပြားစေနိုင်သည့် အခွန်နှုန်းထား ကွာဟချက်မဖြစ်စေဖို့ သတိပြုသင့်ပါတယ်။ ၃ ရာခိုင်နှုန်း၊ ၅ ရာခိုင်နှုန်း၊ ရ ရာခိုင်နှုန်း စသည့်သတ်မှတ်ချက် များအနေနဲ့ ငွေကြေးပမာဏ အနည်းအများအပေါ်အခြေပြုပြီး အခွန်နှုန်းထား ခွဲခြားသတ်မှတ်ပေးနိုင်ပါက အခွန်ပိုမိုရရှိနိုင်မှာဖြစ်ပါတယ်။ ဆေးမြီးတို သို့မဟုတ် ဆေးခါးကြီး တိုက်ကျွေးရသဖြင့်လည်း သေချာသော နည်းလမ်း ဟုတ် မဟုတ် ပြောရန်ခက်ပါတယ်။ လွှတ်တော်နှစ်ရပ်မှ သက်ဆိုင်သည့်ကော်မတီအားလုံး၊ ဘဏ်များနှင့် ငွေရေးကြေးရေးကော်မတီအပါအဝင် ဗဟိုဘဏ်၊ ပြည်ထဲရေးဝန်ကြီးဌာန၊ ငွေကြေးခဝါချမှု တိုက်ဖျက်ရေးအားလုံး ပါဝင်ညှိနှိုင်းသင့်တယ်လို့ သုံးသပ်တင်ပြအပ်ပါတယ်။ နာယကကြီးခင်ဗျား။ အင်ဒိုနီးရှားနိုင်ငံ အတွေ့အကြုံအားကိုးပြီး လေ့လာအကောင်အထည်ဖော် ပါကလည်း မိမိနိုင်ငံရဲ့ အခြေအနေ လွှမ်းမိုးမှုများကို သတိပြုသင့်ပါတယ်။ Power Point အသုံးပြုခွင့်ပြုဖို့ တင်ပြအပ်ပါတယ်။ နံပါတ်(၁) လှည့်ပတ်သုံးစွဲနေတဲ့ပမာဏ (Money circulation) အနေနဲ့ မြန်မာနိုင်ငံတော် ဗဟိုဘဏ်မှ ထုတ်ဝေတာကတော့ Money Supply ပမာဏထက် အမှန်တကယ် လှည့်ပတ်နေသော ငွေသားပမာဏ (Circulation of money) များပြားနေခြင်း၊ အချို့သော ဆောက်လုပ်ရေး လုပ်ငန်းရှင် များနှင့်လည်း တိုင်းရင်းသားအမည်ခံကာ ပြည်ပနိုင်ငံများမှ ငွေမဲများကို ငွေဖြူများအသွင် လာရောက် လိုက်ကိုင်နေခြင်း၊ Wahhabi ငွေကြေးအကူအညီများဖြင့် လုပ်ငန်းရှင်အချို့၏ နောက်ကွယ်မှပံ့ပိုးနေခြင်း၊ Wahhabi ဆိုတာကတော့ ဆော်ဒီအာရေးဘီးယားမှာရှိတဲ့ Oil Money တွေရဲ့ ထောက်ပံ့တဲ့ပိုက်ဆံတွေ ဖြစ်ပါတယ်။ (၄) မူးယစ်ဆေးဝါးရောင်းဝယ်ဖောက်ကားမှု ငွေများရှိနေခြင်း၊ နိုင်ငံတကာ ငွေကြေးခဝါချမှု ရှုထောင့်မှ စဉ်းစားရန်လိုခြင်း၊ ရင်းနှီးမြှုပ်နှံမှုကော်မရှင်ဥပဒေအရ ဆောင်လုပ်ရေးကဏ္ဍ ရင်းနှီးမြှုပ်နှံ အပေါ် အခွန်သက်သာခွင့်များ လက်ရှိရရှိနေခြင်းဖြစ်ပါတယ်။ နာယကကြီးခင်ဗျား။ ဒါကြောင့်မို့လို့ အဖက်ဖက်မှ ီးတော့ ကြောင်းကျိုးသုံးသပ် ထုတ်ဖော် ပြီးတော့ အသင့်တော်ဆုံးနည်းလမ်းကို ချမှတ်ဆောင်ရွက်သင့်ပါကြောင်း လေးစားစွာ အကြံပြုတင်ပြအပ် ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဆက်လက်ပြီး ဦးထွန်းထွန်းဦး မန္တလေးတိုင်းဒေသကြီး မဲဆန္ဒနယ်အမှတ်(၂) ဆွေးနွေးဖို့ဖြစ်ပါတယ်။</speech>
<speech><mp id="1288">ဦးထွန်းထွန်းဦး(မဲဆန္ဒနယ်အမှတ်-၂၊ မန္တလေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနဲ့တကွ အားလုံးပဲမင်္ဂလာပါခင်ဗျာ။ ကျွန်တော့အား Power Point အသုံးပြု တင်ပြခွင့်ပေးပါရန် ပန်ကြားအပ်ပါတယ်။ ကျွန်တော်က ၂၀၁၈ ခုနှစ်၊ ပြည်ထောင်စု၏ အခွန်အကောက်ဥပဒေ မူလဥပဒေကြမ်းပါ အခန်း(၇) ဝင်ငွေခွန်ခေါင်းစဉ်ရဲ့ ပုဒ်မ ၁၉ ပုဒ်မခွဲ(က)၊ (ခ)၊ (ဂ)တို့မှာ ပါတဲ့ နှစ်တစ်နှစ်အတွင်းမှာ ဝင်ငွေကျပ် ၄၈ သိန်း ဆိုတဲ့ နေရာမှာ ၈၄ သိန်းလို့ ပြင်ဆင်ပြောင်းလဲ သတ်မှတ်စေချင်ပါတယ်။ နိုင်ငံမှာ အမြင့်ဆုံးအရပ်ဖက် နိုင်ငံ့ဝန်ထမ်းဖြစ်တဲ့ အမြဲတမ်းအတွင်းဝန်ရာထူးရဲ့ လစာနဲ့ ချီးမြှင့်ငွေဟာ တစ်လ ရ သိန်း၊ တစ်နှစ်ကို ၈၄ သိန်း ဝင်ငွေရှိသော်ငြားလည်း မိသားစုရဲ့ စားဝတ်နေရေး၊ ကျန်းမာရေး၊ ပညာရေး မိမိအဆင့်နဲ့လျော်ညီတဲ့ သွားလာနေထိုင်ရေးတို့အတွက် ဒီဝင်ငွေနဲ့လောက်ငှအောင် မနည်းကြိုးစား နေထိုင်နေရပါတယ်။ သူ့ထက် ဝင်ငွေလျော့နည်းတဲ့ ဝန်ထမ်းအဆင့်အနေနဲ့ ပြည်သူတွေအတွက်ဆိုရင် ပိုလို့ပင်ခက်ခဲပါတယ်။ သူတို့ကို ကင်းလွတ်ခွင့်ပေးပြီးတော့ အခြားကောက်ခံသင့်တဲ့ ဝင်ငွေခွန်နှုန်းထားများကို ဇယားမှာဖော်ပြ ထားပါတယ်။ ဒုတိယအနေနဲ့ကတော့ ပုဒ်မ ၂၃ ပုဒ်မခွဲ(က)နဲ့ (ခ)မှာပါတဲ့ အမြတ်ငွေအပေါ် ၂၅ ရာခိုင်နှုန်းဖြင့် ဝင်ငွေခွန်ကြီးကြပ်ရမည်ဆိုတာကိုလည်း ၁၅ ရာခိုင်နှုန်းသို့ လျှော့ချသတ်မှတ်သင့်ပါတယ်။ အမြတ်ခွန် နှုန်းထားက များနေတော့ အများစုကအမြတ်ငွေကို အမှန်အတိုင်း မဖော်ပြကြတော့ဘဲ လျှော့ပြီးဖော်ပြကြ ပါတယ်။ အမြတ်ကိုလျှော့ပြတော့ အခွန်ဆောင်ပြီး ငွေနည်းသွားတဲ့အတွက်ကြောင့် ရင်းနှီးမြှုပ်နှံမှုအပိုင်း မှာလည်း တရားဝင်ပြန်လည်ထည့်သွင်းနိုင်တဲ့ ပမာဏနည်းသွားပါတယ်။ ဥပမာ- ငွေတစ်သောင်းရင်းသူဟာ ၁၀ ရာခိုင်နှုန်းမြတ်ရင် ရတဲ့အမြတ်တစ်ထောင်ကို အမြတ်ခွန်က ၂၅ ရာခိုင်နှုန်းဆိုတော့ ၂၅၀ ဆောင်ရ မှာကို လျှော့ဆောင်ချင်တော့ အမြတ် ၅၀၀ ကိုပဲဖော်ပြပြီးတော့ ၁၂၅ ပဲဆောင်ပါတယ်။ ဒီတော့ သူရင်းနှီး မြှုပ်နှံမှုထဲထပ်ထည့်ဖို့က ၃၇၅ ပဲ တရားဝင်ရှိသွားပြီးတော့ ပိုနေတဲ့ ၅၀၀ ဟာ ဘေးကိုရောက်သွားပါတယ်။ အဲဒီအတွက် သူ့ရဲ့ လုပ်ငန်းအပေါ်မှာ တရားဝင်ထပ်ပိုး ရင်းနှီးမြှုပ်နှံမှုမပြုနိုင်တော့ပါဘူး။ ဒါကြောင့်မို့လို့ အခွန်ထမ်းပြည်သူတွေ မိမိရဲ့ ဝင်ငွေအမှန်ကို ဖော်ပြပြီးတော့ ဥပဒေနဲ့အညီ သိက္ခာရှိစွာ ထမ်းဆောင်နိုင်ဖို့ အတွက် သင့်တင့်မျှတတဲ့ ၁၅ ရာခိုင်နှုန်းကိုပဲ ပြဋ္ဌာန်းပေးသင့်ပါတယ်။ နောက်လာမယ့် Tax Amnesty နဲ့ ပတ်သက်တဲ့ကိစ္စတွေဆိုရင် နဂိုကအခွန်ရှောင်ခဲ့တဲ့ တကယ့်ဓနရှင်ကြီးကို ပ,စားပေးသလိုဖြစ်နေပြီးတော့ မှန်မှန်ကန်ကန် အခွန်ထမ်းဆောင်ခဲ့တဲ့ ပြည်သူတွေကို မမျှတဘူးဆိုတဲ့အမြင်ကို ဖြစ်သွားစေနိုင်ပြီးတော့ ဖြစ်တည်စ အခွန်ယဉ်ကျေးမှုကိုလည်း ပျက်သွားစေနိုင်ပါတယ်။ ဒါကြောင့် ပုဒ်မ ၁၉ နဲ့ ပုဒ်မ ၂၃ တို့ရဲ့ အခွန်နှုန်းထားတွေကို တရားဝင်အခွန်ထမ်းဆောင်နေတဲ့ ပြည်သူများရာစုကြီးကို အထောက်အကူပြုနိုင်ဖို့ အတွက် လျှော့ချသတ်မှတ်ပေးသင့်ပါတယ်။ ဆက်လက်ပြီးတော့ ပုဒ်မ ၂၅ ကို ဆွေးနွေးပါ့မယ်။ ဥပဒေကြမ်းပူးပေါင်းကော်မတီက ဒီ ၂၅ ကို အစား ထိုးပြီးတော့ ကန့်သတ်ချက်ဖြင့် အခွန်သက်သာခွင့်ပြုခြင်းဆိုတဲ့ အခန်းသစ်တစ်ခန်း သီးခြားအသစ်ပြဋ္ဌာန်းဖို့ အကြံပြု တင်ပြထားတာကို သဘောတူပါတယ်။ သို့ပေမယ့်လို့ ဥပဒေကြမ်းပူးပေါင်းကော်မတီက တင်ပြ ထားတဲ့ အမျိုးအစား ၃ မျိုး ခွဲခြားတင်ပြထားတာကတော့ ရောထွေးနေသလို ဖြစ်နေပါတယ်။ ကျွန်တော့ အနေနဲ့ကတော့ အလုပ်အကိုင် အခွင့်အလမ်းဖန်တီးပေးနိုင်သော ရင်းနှီးမြှုပ်နှံမှုဆိုင်ရာ အမျိုးအစားနဲ့ စုဆောင်းငွေအမျိုးအစားလို့ ၂ မျိုးပဲ ခွဲခြားပြဋ္ဌာန်းပေးစေလိုပါတယ်။ ဒါမှသာ နိုင်ငံတော်ရဲ့ စီးပွားရေး ဖွံ့ဖြိုးတိုးတက်မှုအတွက် အထောက်အကူဖြစ်စေမှာ ဖြစ်ပါတယ်။ အဲဒီတော့ ပုဒ်မ ၃၄(က)နဲ့ (ခ)ဟာ ပုံပါ အတိုင်း ၂ မျိုးဖြစ်သွားပြီးတော့ အခွန် ၂ မျိုးနဲ့ပဲ ခွဲခြားကောက်စေလိုပါတယ်။ ဒီနေရာမှာ မြေနဲ့ယာဉ်တွေကို လုပ်ငန်းသုံးနဲ့ လုပ်ငန်းသုံးမဟုတ်တာကို အခွန်နှုန်းထားခွဲခြား ပြီးတော့ ကောက်ခံရမှာ ဖြစ်ပါတယ်။ အဆိုပါ တင်ပြထားတဲ့ ပုဒ်မ ၃၄(ခ)မှာ စုဆောင်းငွေအမျိုးအစားတွေ အတွက် အခွန်ကို ၈ ရာခိုင်နှုန်းနဲ့ ၁၀ ရာခိုင်နှုန်းလို့ တိုးမြှင့်ကောက်ခံဖို့ အကြံပြုရတဲ့အကြောင်းရင်းကလည်း လက်ရှိဘဏ်တိုးနှုန်းတွေနဲ့ များစွာကွာဟမသွားဖို့ ဖြစ်ပါတယ်။ ယခင်အစိုးရလက်ထက်မှာ ယခုလိုပဲ အခွန်သက်သာခွင့်တွေ ပေးခဲ့ဖူးတော့ ဘဏ်တွေထဲက ငွေတွေထုတ်ပြီး အိမ်၊ ခြံ၊ မြေဘက်မှာ ဝင်ကစားကြတော့ အိမ်၊ ခြံ၊ မြေဈေးကွက်တွေရော၊ ဘဏ်တွေရော ကမောက်ကမဖြစ်သွားခဲ့ဖူးပါတယ်။ Power Point သိမ်းလို့ရပါပြီခင်ဗျား။ လေးစားအပ်ပါသော နာယကကြီးခင်ဗျာ။ အခုလို Tax Amnesty ပေးတဲ့အတွက် ဖြစ်ပေါ်လာနိုင်မယ့် ဆိုးကျိုးများအတွက် ဖြေရှင်းနိုင်မယ့် ထွက်ပေါက်နဲ့ အရန် အစီအမံများကိုလည်း ပြုလုပ်ပြင်ဆင်ထားဖို့ အထူးလိုအပ်ပါလိမ့်မယ်။ ငွေကြေးခဝါချမှုတိုက်ဖျက်ရေး ဥပဒေရဲ့ စည်းဘောင်ကို ကျော်လွန် လွှမ်းမိုးသွားခြင်း မဖြစ်အောင်လည်း အထူးသတိပြုရမှာဖြစ်ပါတယ်။ ဒီဥပဒေအတိုင်းဟာ တစ်လျှောက်လုံး နည်းအမျိုးမျိုးနဲ့ အခွန်ရှောင်လာကြတဲ့ ခရိုနီကြီးတွေအတွက် ထွက်ပေါက်မဖြစ်သွားအောင် ခဝါချလိုတဲ့ ငွေမ်သမားတွေအတွက် အထူးအခွင့်အရေးဖြစ်မသွားအောင် အသေအချာ စီမံဆောင်ရွက်ဖို့လိုအပ်ပါတယ်။ လေးစားအပ်ပါသော ပြည်ထောင်စုလွှတ်တော် ကိုယ်စားလှယ်များခင်ဗျာ။ ကျွန်တော်တို့ဟာ ပြည်သူတွေကရွေးချယ်ပေးထားတဲ့ ပြည်သူ့ကိုယ်စားလှယ်တွေပါ။ ပြည်သူရဲ့ အကျိုးစီးပွားကိုပဲ အဓိက ထားပြီး ကျွန်တော်တို့ ရှေးရှုရပါလိမ့်မယ်။ ဒါကြောင့် ဒီအခွန်အကောက်ဥပဒေကို ပြည်သူတို့ စိုးရိမ် ကြောင့်ကြမှုမရှိစေရန်နဲ့ ပြည်သူများနစ်နာမှုမရှိစေရန်အတွက် ကောင်းမွန်တဲ့အစီအမံများကို ကြိုတင် ပြင်ဆင်ပြီးတော့ ပြည်သူတွေအတွက် သင့်တင့်ညီညွတ်မျှတတဲ့ အခွန်နှုန်းထားတွေအဖြစ် ပြင်ဆင်ပြဋ္ဌာန်း ပေးကြပါလို့ တိုက်တွန်းနှိုးဆော်ရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးအောင်ကျော်ကျော်ဦး လှိုင်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1563">ဦးအောင်ကျော်ကျော်ဦး(လှိုင်မဲဆန္ဒနယ်၊ ရန်ကုန်တိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးပဲမင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ ရန်ကုန်တိုင်းဒေသကြီး လှိုင်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအောင်ကျော်ကျော်ဦး ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ ၂၀၁၈ ခုနှစ်၊ ပြည်ထောင်စု အခွန်အကောက်ဥပဒေကြမ်းနဲ့စပ်လျဉ်းပြီး အခန်း ရ အပိုဒ် ၂၅ မှာ ပြဋ္ဌာန်းထားတဲ့ အခွန်လွတ်ငြိမ်း ချမ်းသာခွင့် (Tax Amnesty)အကြောင်းကို ဆွေးနွေးသွားမှာ ဖြစ်ပါတယ်။ ဝင်ငွေရလမ်းမဖော်ပြနိုင်တဲ့ စည်းကြပ်မှုကနေ ကင်းလွတ်နေတဲ့ ဝင်ငွေတွေကို အခွန်လွတ်ငြိမ်းချမ်းသာခွင့်၊ အခွန်သက်သာခွင့်ပေးရာမှာ အကျိုးအပြစ်၊ အဆိုးအကောင်း များစွာရှိပါတယ်။ ကောင်းကျိုးတွေကတော့ အခွန်တိုးလာမယ်။ နည်းမှန် လမ်းမှန်နဲ့ ဆောင်ရွက်နိုင်ရင် အခွန်အခြေခံ (Tax Base)ကို ထည့်နိုင်မယ်။ ငွေကြေးစီးဆင်းမှု (Cash Flow) ပိုကောင်းလာမယ်။ ရင်းနှီးမြှုပ်နှံမှု အလုပ်အကိုင် အခွင့်အလမ်း တိုးလာနိုင်ပါတယ်။ ဆိုးကျိုးတွေကတော့ အခွန်ယဉ်ကျေးမှု(Tax Culture) ဖြစ်သွားနိုင်ပါတယ်။ ဥပဒေနဲ့အညီ ဝင်ငွေခွန်ပုံမှန်ပေးဆောင်နေတဲ့ အခွန်ထမ်းကြီးများ၊ ဝန်ထမ်းများအပေါ်မှာ မျှတမှု မရှိဘဲနဲ့ အခွန်တိမ်းရှောင်သူတွေကို များစွာမျက်နှာသာပေးသလို ဖြစ်သွားနိုင်ပါတယ်။ တည်ငြိမ်မှုပျက်ပြား သွားစေနိုင်ပါတယ်။ ဥပဒေလိုက်နာရေး၊ အခွန်ပေးဆောင်ရေး၊ အခွန်ပေးဆောင်သူများ အသိအမှတ်ပြုရေး၊ အခွန်ဥပဒေနဲ့ လုပ်ထုံးလုပ်နည်းများ ရှင်းလင်းလွယ်ကူရေး ဆောင်ရွက်နေချိန်မှာ အခွန်လျော့နည်း ပေးဆောင်သူတွေကို အထူးနည်းပါးတဲ့နှုန်းနဲ့ ပေးဆောင်ခွင့်ပြုတာဟာ အခွန်ဥပဒေလိုက်နာသူများနဲ့ အခွန်ပုံမှန်ပေးဆောင်သူများကို စိတ်ပျက်အားလျော့စေပါတယ်။ အခွန်လျော့နည်းပေးဆောင်ဖို့ လမ်းပြ သလိုလည်း ဖြစ်သွားနိုင်ပါတယ်။ ဒါကြောင့် ဒီ Tax Amnesty မှာ ကျွန်တော်တို့ ကောင်းကျိုးဆိုးကျိုးတွေ ရှိပါတယ်။ လုပ်သင့်လား၊ မလုပ်သင့်လား ဆွေးနွေးရင်တော့ လုပ်သင့်တယ်လို့ ယူဆပါတယ်။ ဘာကြောင့်လဲ ဆိုတော့ မြန်မာနိုင်ငံရဲ့ Tax to GDP ratio ဟာ ၁၀ ရာခိုင်နှုန်းတောင်မရှိပါဘူး။ အာဆီယံနိုင်ငံထဲမှာ အနိမ့်ဆုံး ဖြစ်ပါတယ်။ မြန်မာနိုင်ငံရဲ့ တရားမဝင်စီးပွားရေးဟာ တရားဝင် GDP ရဲ့ ထက်ဝက်ကျော်ရှိပါတယ်။ ဒါတွေ အားလုံး ပြန်တည့်မတ်နိုင်တဲ့ အခွင့်အလမ်းဖြစ်နေတဲ့အတွက် လုပ်သင့်တယ်လို့ ယူဆပါတယ်။ လေးစားအပ်ပါသော နာယကကြီးခင်ဗျာ။ အခွန်လွတ်ငြိမ်းချမ်းသာခွင့်၊ သက်သာခွင့်ပြုရတဲ့ အဓိက ရည်ရွယ်ချက်ကတော့ နိုင်ငံစီးပွားရေးတိုးတက်ကောင်းမွန်စေဖို့အတွက် ပုန်းနေတဲ့ အရင်းအနှီးတွေကို ထွက်လာစေဖို့ဖြစ်ပါတယ်။ ဒါပေမယ့် ရည်ရွယ်ချက်အောင်မြင်ဖို့ ဒီအပိုဒ်လေးတစ်ပုဒ် ပြဋ္ဌာန်းရုံနဲ့ မလုံလောက်ပါဘူး။ သီးခြားဥပဒေတစ်ရပ် ပြဋ္ဌာန်းဆောင်ရွက်သင့်တယ်လို့ အကြံပြုလိုပါတယ်။ အခွန် လွတ်ငြိမ်းချမ်းသာခွင့်ပြုတာဟာ ဒါပထမဆုံး မဟုတ်ပါဘူး။ ၁၉၉၀ မှာတစ်ကြိမ်၊ ၁၉၉၄ မှာတစ်ကြိမ်၊ ၂၀၁၄ ကနေ ၂၀၁ရ နှစ်ထိ ၄ နှစ်ဆက်တိုက်တစ်ကြိမ် ခွင့်ပြုခဲ့တာဖြစ်ပါတယ်။ ဒါပေမယ့် ကျေနပ်လောက်တဲ့ ရလဒ်မရရှိခဲ့ပါဘူး။ ရည်ရွယ်ချက် ပေါက်မြောက်အောင်မြင်ဖို့ဆိုရင် ရှင်းလင်းတဲ့ ရည်ရွယ်ချက် လုပ်ငန်းစဉ်တွေရှိရ ပါမယ်။ လျော့နည်းကြေညာခဲ့တဲ့ ဝင်ငွေတွေကိုကြေညာပြီး ဒဏ်ကြေးကင်းလွတ်ခွင့်ပြုတာ၊ အခွန်လျော့နည်း စည်းကြပ်တာ၊ ကောက်ခံတာ၊ နောက်ကြောင်းပြန် စုံစမ်းအရေးယူခြင်းမပြုတာ စတဲ့ထူးခြားတဲ့ အခွင့်အရေး တွေပေးတဲ့ အခွန်လွတ်ငြိမ်းချမ်းသာခွင့် အစီအစဉ် (Tax Amnesty Program) ကို သြစတြေးလျ၊ ဘယ်လ်ဂျီယံ၊ ကနေဒါ၊ ဂျာမနီ၊ ရုရှား၊ အမေရိကန်နိုင်ငံများအပြင် အာဆီယံနိုင်ငံနဲ့ အင်ဒိုနီးရှားစတဲ့ နိုင်ငံအသီးသီးမှာ လုပ်ဆောင်ခဲ့တဲ့ နမူနာတွေ အများအပြားရှိပါတယ်။ အင်ဒိုနီးရှားမှာ ၂၀၁ရ ခုနှစ်က အခွန်လွတ်ငြိမ်း ချမ်းသာခွင့်အစီအစဉ် ဆောင်ရွက်ခဲ့ရာမှာ အစီအစဉ်မှာပါဝင်သူ တစ်သန်းရှိခဲ့ပြီးတော့ ပိုင်ဆိုင်မှုအမေရိကန် ဒေါ်လာ ၃၆၆ ဘီလီယံ ကြေညာခဲ့လို့ အောင်မြင်ခဲ့တယ်လို့ ဆိုရပါမယ်။ အင်ဒိုနီးရှားလုပ်ငန်းရှင်အများစု ပါဝင်ကြေညာခဲ့သလို ပါဝင်သူ ၂ သိန်းလောက်က တစ်ခါမှ အခွန်မကြေညာဘူးတဲ့ လူတွေဖြစ်လို့ အခွန်အခြေခံ (Tax Base)ကို ချဲ့ထွင်နိုင်တဲ့ သဘောဖြစ်ခဲ့ပါတယ်။ ကြေညာခဲ့တဲ့အခွန် အမေရိကန်ဒေါ်လာ ၃၆၆ ဘီလီယံဟာ အင်ဒိုနီးရှားဂျီဒီပီရဲ့ ၄၀ ရာခိုင်နှုန်းတောင် ရှိပါတယ်။ ကြေညာခဲ့တဲ့အထဲမှာ ၇၅ ရာခိုင်နှုန်းဟာ ပြည်တွင်းမှာ တစ်နည်းနည်းနဲ့ ရှိနေပြီးသားငွေတွေ ဖြစ်ပါတယ်။ ပြည်ပမှာရှိနေတဲ့ ငွေတွေအများစုကတော့ စင်ကာပူမှာ အများဆုံးလို့ဆိုပါတယ်။ ဒီနှစ်ချက်က ကျွန်တော်တို့ မြန်မာနိုင်ငံနဲ့ အတော်လေး နီးစပ်ပါတယ်။ အင်ဒိုနီးရှားဟာ Tax Amnesty Law 2016 ကို ဥပဒေလုပ်ထုံးလုပ်နည်းများအပါအဝင် သီးခြားရေးဆွဲပြီးတော့ အတည်ပြုခဲ့တာဖြစ်ပါတယ်။ နှစ်စဉ်ထုတ်ပြန် နေကျ ဥပဒေတစ်ခုတည်းမှာ ပုဒ်မတစ်ခုအနေနဲ့ရောပြီးတော့ အဆိုပြုခဲ့တာမဟုတ်ပါဘူး။ ဒါကြောင့် ဒီနမူနာ တွေကိုရယူပြီး တိုင်းပြည်အတွက်အရေးကြီးတဲ့ Tax Amnesty Law ကို သီးခြားရေးဆွဲ ပြဋ္ဌာန်းသင့် ပါကြောင်း အကြံပြု ဆွေးနွေးအပ်ပါတယ်။ နောက်ထပ်အကြံပြုလိုတာကတော့ တစ်ဖက်မှာ ၃ ရာခိုင်နှုန်း ကနေ ၅ ရာခိုင်နှုန်း၊ တခြားတစ်ဘက်မှာ ဝ ရာခိုင်နှုန်းကနေ ၂၅ ရာခိုင်နှုန်းဆိုတဲ့ မတူညီတဲ့၊ မမျှတတဲ့ အခွန် နှုန်းထားနှစ်ခုကို ဘဏ္ဍာရေးနှစ်တစ်ခုတည်းမှာ ပြဋ္ဌာန်းကောက်ခံမယ့်အစား ၂၀၁၈ ခုနှစ်၊ ဘဏ္ဍာရေးနှစ် တစ်ခုလုံးကို နှုန်းထားတစ်ခုတည်းနဲ့ ကောက်ခံသင့်ပါကြောင်း အကြံပြု ဆွေးနွေးလိုပါတယ်။ အားလုံးကျေးဇူး တင်ပါတယ်ခင်ဗျာ။</speech>
<speech type="speaker">ဒေါက်တာစိန်မြအေး ဒလမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1553">ဒေါက်တာစိန်မြအေး(ဒလမဲဆန္ဒနယ်၊ ရန်ကုန်တိုင်းဒေသကြီး)</mp>လေးစားအပ်ပါသော နာယကကြီးနှင့်တကွ အားလုံးမင်္ဂလာပါလို့ နှုတ်ခွန်းဆက်သလိုက်ပါတယ်။ ကျွန်တော်ကတော့ ဒလမဲဆန္ဒနယ်က ပြည်သူ့လွှတ်တော်ကိုယ်စားလှယ် ဒေါက်တာစိန်မြအေး ဖြစ်ပါတယ်။ လေးစားအပ်ပါသော နာယကကြီးခင်ဗျာ။ ၂၀၁၈ ခုနှစ် အခွန်အကောက် ဥပဒေကြမ်းနဲ့ ပတ်သက်ပြီး အပိုဒ် ၂၅ နဲ့ ချိတ်တွယ်နေတဲ့ အခန်း(၈) အပိုဒ် ၃၃၊ အပိုဒ် ၃၄ တို့နဲ့ ပတ်သက်ပြီး ပြင်ဆင်သင့် ပြင်ဆင် ထိုက်တာတွေ အကြံပြုဆွေးနွေးတင်ပြသွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျာ။ အပိုဒ် ၃၃ နဲ့ ၃၄ ဟာ နိုင်ငံတော်ရဲ့ စီးပွားရေး ဖွံ့ဖြိုး တိုးတက်မှုကို အထောက်အကူဖြစ်စေဖို့၊ ယခင်က အကြောင်းအမျိုးမျိုးကြောင့် လွတ်ကင်းခဲ့တဲ့ ဝင်ငွေ တွေကို သတ်မှတ်ချိန်ကာလအတွင်း ထမ်းဆောင်စေဖို့ အခွင့်အလမ်း ဖော်ထုတ်ပေးတဲ့ အပိုဒ်တွေ၊ ပုဒ်မ တွေဖြစ်တယ်လို့ နားလည်ရပါတယ်။ ဒါပေမယ့် ရည်ရွယ်ချက်အတိုင်း အပြည့်အဝဖြစ်ပါ့မလားလို့လည်း စိုးရိမ်မိပါတယ်။ စားဝတ်နေရေးအဆင့်အတန်းတွေ မြင့်မားလာဖို့ အစိုးရများအား အလုပ်အကိုင် ဖန်တီး ပေးနိုင်တဲ့ မူဝါဒတွေ ချမှတ်ကြရပါတယ်။ ဥပဒေတွေပြဋ္ဌာန်းရပါတယ်။ ဒီအပိုဒ် ၃၃၊ ၃၄ ကို ဆန်းစစ် ကြည့်မယ်ဆိုရင် ကန့်သတ်ချက်နဲ့ အခွန်သက်သာခွင့် ပြုထားတာကိုတွေ့ရပါတယ်။ ဝမ်းသာစရာ အင်မတန် ကောင်းပါတယ်။ ကန့်ကွက်စရာမရှိသော်လည်းပဲ အလုပ်အကိုင်အခွင့်အလမ်း ဖန်တီးပေးနိုင်မှုစံနဲ့ ချိန်ထိုး ကြည့်လိုက်တဲ့အခါ အဆင်မပြေတာတွေကို တွေ့ရှိရပါတယ်။ လေးစားအပ်ပါသော နာယကကြီးခင်ဗျာ။ ဒါကြောင့် ကျွန်တော့အနေနဲ့ အခန်း (၈) အပိုဒ် ၃၄ မှာ သတ်မှတ်ထားတဲ့ အပိုဒ်ခွဲ (က)၊ (ခ)၊ (ဂ) ပါ ငွေကြေးအမျိုးအစား ၃ မျိုးအား နံပါတ်(၁) အလုပ်အကိုင် အခွင့်အလမ်း ဖန်တီးပေးမှုကို အားပေးသည့် ငွေကြေးအမျိုးအစားနှင့် နံပါတ် (၂) စုဆောင်းငွေကြေး အမျိုး အစားဟူ၍ခွဲခြားပြီး နှစ်မျိုးကိုသာ သတ်မှတ်သင့်ကြောင်း အကြံပြုလိုပါတယ်။ လေးစားအပ်ပါသော နာယကကြီးခင်ဗျာ။ ဥပဒေကြမ်းပါ အပိုဒ် ၃၄ (က)၊ (ခ)၊ (ဂ)ပါ ငွေကြေးအမျိုး အစားများကို လေ့လာကြည့်တဲ့အခါမှာ အပိုဒ် ၃၄(က)မှာ ပြည်တွင်းနေ နိုင်ငံသားနှင့် ပြည်ပနေ နိုင်ငံသား၏ ပြည်ပမှ ဝင်ငွေရလမ်းတစ်ခုခု သို့မဟုတ် စီးပွားရေးလုပ်ငန်းတစ်ခုခုကို ဆောင်ရွက်ခဲ့သော်လည်း အကြောင်း အမျိုးမျိုးကြောင့် အခွန်ဆောင်ရန် လစ်ဟင်းခဲ့သော သို့မဟုတ် လျော့နည်းပေးဆောင်ခဲ့သော ဝင်ငွေများလို့ ဖော်ပြထားပါတယ်။ ပြည်ပငွေတွေကိုတကယ်ကြည့်ရင် ပြည်ပမှာစီးပွားရေးလုပ်နေတဲ့ သူတွေရဲ့ အခြေ အနေကို လူတွေဟာငွေတွေရဲ့ အခြေအနေတွေကို စောင့်ကြည့်နေတာဖြစ်လို့ အင်တိုက်အားတိုက်ဝင်လာဖို့ ခက်ပါတယ်။ ဒါပေမယ့် လခအများကြီးရထားတဲ့သူတွေရဲ့ ငွေတွေကတော့ ဘဏ်တွေကနေတစ်ဆင့် ရောက်လာနိုင်ပါတယ်။ ၃၄(ခ)မှာ ဘဏ်၌အပ်နှံထားသော ငွေကြေးအစုရှယ်ယာ ထည့်ဝင်ငွေကြေးလို့ တွေ့ရ ပါတယ်။ ဘဏ်၌အပ်နှံထားသော ငွေကြေးဆိုတာ အလုပ်အကိုင်အခွင့်အလမ်း ဖန်တီးပေးနိုင်မှု အနည်းဆုံးသော ငွေမျိုးအစားဖြစ်နေတာကို တွေ့ရပါတယ်။ ဒီဘဏ်အပ်ငွေတွေဟာ အလုပ်အကိုင် အခွင့်အလမ်းကိုအားပေးတဲ့ ငွေကြေးအမျိုးအစားမဟုတ်ဘဲ စုဆောင်းငွေအမျိုးအစား ငွေကြေးဖြစ်နေတာကို တွေ့ရပါတယ်။ အစုရှယ်ယာ ထည့်ဝင်ငွေကြေးကတော့ အလုပ်အကိုင် အခွင့်အလမ်းဖန်တီးပေးနိုင်တဲ့ ငွေအမျိုးအစားဖြစ်ပါတယ်။ ၃၄(ဂ)မှာပါတဲ့ မြေ၊ အဆောက်အအုံ၊ မရွှေ့မပြောင်းနိုင်သော ပစ္စည်း၊ ရွှေနဲ့ အဖိုးတန် ပစ္စည်းများ၊ ယာဉ်၊ ရွှေ့ပြောင်းနိုင်သောပစ္စည်း ဝယ်ယူခြင်း၊ တည်ဆောက်ခြင်း၊ ရယူခြင်း၊ ရင်းနှီးမြှုပ်နှံခြင်းအတွက် အသုံးပြုသော ငွေကြေးများဆိုပြီး အမျိုးအစားစုံလင်စွာ တွေ့ရှိရပါတယ်။ ဒါတွေကို ခွဲခြမ်းစိတ်ဖြာ ကြည့်တဲ့အခါမှာလည်း အလုပ်အကိုင် အခွင့်အလမ်း ဖန်တီးပေးနိုင်တဲ့ ငွေကြေးအမျိုးအစားရော၊ စုဆောင်းငွေ အမျိုးအစားရော နှစ်ခုစလုံးရောနေတာ တွေ့ပါတယ်။ ဒါကြောင့်မို့လို့ နံပါတ်(၁) အလုပ်အကိုင် အခွင့်အလမ်း ဖန်တီးပေးနိုင်တဲ့ ငွေကြေးကို ပထမ ၆ လ ၃ ရာခိုင်နှုန်း၊ ဒုတိယ ၆ လ ၅ ရာခိုင်နှုန်းသာ သတ်မှတ်သင့်ပြီး အဲဒီအမျိုးအစားကတော့ အစုရှယ်ယာ ထည့်ဝင်သည့် လုပ်ငန်းများမှာ ရင်းနှီးမြှုပ်နှံသည့်ငွေ၊ စက်ရုံ၊ အလုပ်ရုံနှင့် အဆောက်အဦများ ဆောက်လုပ် သည့်ငွေ၊ အဆောက်အဦပါသည့် မြေ၊ အဆောက်အဦများ၊ မရွှေ့မပြောင်းနိုင်သည့် ပစ္စည်းများ၊ စီးပွားရေးနဲ့ သက်ဆိုင်သော ထိတွေ့ကိုင်တွယ်၍ ရသောပစ္စည်များ၊ ထိတွေ့ကိုင်တွယ်၍ မရသောပစ္စည်းများ၊ ဝယ်ယူခြင်း၊ တည်ဆောက်ခြင်း၊ ရယူခြင်းတို့အတွက် သုံးပြုသည့်ငွေ၊ ပြည်ပမှ ဝင်ငွေရလမ်းတစ်ခုခု သို့မဟုတ် စီးပွားရေး လုပ်ငန်းတစ်ခုခုကို ဆောင်ရွက်ခဲ့သော်လည်း အကြောင်းအမျိုးမျိုးကြောင့် အခွန်ပေးဆောင်ရန် လစ်ဟင်း ခဲ့သော သို့မဟုတ် လျော့နည်းပေးဆောင်ခဲ့သော ငွေတွေဖြစ်ထိုက်ပါတယ်။ အလုပ်အကိုင်မဖန်တီးနိုင်တဲ့ စုဆောင်းငွေအမျိုးအစားကိုတော့ ပထမ ၆ လ ၅ ရာခိုင်နှုန်း၊ ဒုတိယ ၆ လ ရ ရာခိုင်နှုန်းသတ်မှတ်သင့်ပြီး ဥပမာတင်ပြရမယ်ဆိုရင် ဘဏ်၌ အပ်နှံငွေ၊ လက်ဝယ်ရှိငွေ၊ ရွှေနဲ့ အဖိုးတန် ပစ္စည်းများ၊ အဆောက်အဦမပါ မြေကွက်အလွတ်များ၊ စီးပွားရေးနဲ့မသက်ဆိုင်သော၊ ထိတွေ့ကိုင်တွယ်၍ရသောပစ္စည်းများ၊ ထိတွေ့ကိုင်တွယ်၍ မရသောပစ္စည်းများ ဝယ်ယူခြင်း၊ ရယူခြင်းအတွက် အသုံးပြုငွေ၊ လုပ်ငန်းသုံးမဟုတ်သော ယာဉ်ကဲ့သို့ ရွှေ့ပြောင်းနိုင်သည့်ပစ္စည်းများ ဝယ်ယူသည့်ငွေတို့ဖြစ်ပါတယ်။ အဲဒီအချက်တွေကြောင့် ဥပဒေရဲ့ ရည်ရွယ်ချက် ဖြစ်တဲ့ စီးပွားရေးများနိုးထပြီး အလုပ်အကိုင်အခွင့်အလမ်းများ ပေါများလာစေရေးကို အထောက်အကူ ဖြစ်စေဖို့ ကန့်သတ်ချက်ဖြင့် အခွန်သက်သာခွင့်ပေးတဲ့အခါမှာ အပိုဒ် ၃၃ နဲ့ ၃၄ ကို ပြင်ဆင်ခွင့်ရမယ်ဆိုရင် နံပါတ်(၁) အလုပ်အကိုင် အခွင့်အလမ်းများကို ဖန်တီးပေးနိုင်သော ငွေကြေးများ၊ ပထမ ၆ လ ၃ ရာခိုင်နှုန်း နှင့် ဒုတိယ ၆ လ ၅ ရာခိုင်နှုန်းသတ်မှတ်ပြီး နံပါတ်(၂) စုဆောင်းငွေကြေးအမျိုးအစား ငွေကြေးများကိုတော့ ပထမ ၆ လ ၅ ရာခိုင်နှုန်းနှင့် ဒုတိယ ၆ လ ရ ရာခိုင်နှုန်း သတ်မှတ်သင့်ကြောင်း အကြံပြုအပ်ပါတယ်။ ရ ရာခိုင်နှုန်းနှင့် ၁၀ ရာခိုင်နှုန်းကို ဥပဒေမူကြမ်းမှာ ဖော်ပြထားတာကို ပယ်ဖျက်သင့်ပါတယ်။ လေးစားအပ်သော နာယကကြီးခင်ဗျာ။ ဒါမှသာ စီးပွားရေးလုပ်ငန်းလှုပ်နှိုးရန် ရည်ရွယ်ချက်များ အောင်မြင်ပြီး ဥပဒေရဲ့ရည်ရွယ်ချက်များ အောင်မြင်မှာဖြစ်ပါတယ်။ ပြည်သူများရဲ့ စားဝတ်နေရေးမြင့်မားမှုကို အထောက်အကူပြုရန် အလုပ်အကိုင်အခွင့်အလမ်းများ ပေါများမှုဖြစ်စေတဲ့ ငွေကြေးများဝင်လာစေရန် ဆန္ဒပြုရင်း နိဂုံးချုပ်အပ်ပါတယ်ခင်ဗျာ။ အားလုံးကို ကျေးဇူးတင်ပါတယ်။</speech>
<speech type="speaker">ဒေါ်ဖြူဖြူသင်း မင်္ဂလာတောင်ညွန့်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1188">ဒေါ်ဖြူဖြူသင်း(မင်္ဂလာတောင်ညွန့်မဲဆန္ဒနယ်၊ ရန်ကုန်တိုင်းဒေသကြီး)</mp>လေးစား ကျွန်မအနေနဲ့ ၂၀၁၈ ခုနှစ်၊ ပြည်ထောင်စုအခွန်အကောက်ဥပဒေကြမ်းနှင့် စပ်လျဉ်းပြီးတော့ ပြင်ဆင်ချက်နဲ့ ဆွေးနွေးသွားမှာ ဖြစ်ပါတယ်။ ဒီဥပဒေရဲ့ အဓိကကတော့ Tax Amnesty ဖြစ်တဲ့ အခန်း ၈အဖြစ် အခန်း ၁ ခန်းကို အသစ်ဖြည့်စွက် ပြဋ္ဌာန်းထားတာဖြစ်ပါတယ်။ ပုဒ်မ ၃၃ ဖြစ်တဲ့ ကန့်သတ်ချက်ဖြင့် အခွန်သက်သာမှုပြုခြင်းရဲ့ ရည်ရွယ်ချက် ကတော့ နိုင်ငံတော်အတွက် စီးပွားရေးဖွံ့ဖြိုးတိုးတက်စေရန်၊ စီးပွားရေးပြန်လည်တည်ဆောက်ရေးနှင့် ဖွံ့ဖြိုးတိုးတက်ရေးကို အရှိန်အဟုန်မြှင့်တင်ရန်၊ နိုင်ငံသားတွေပူးပေါင်းပါဝင်ရန် အစရှိသဖြင့် ရည်ရွယ်ချက် တွေနဲ့ အသစ်ဖြည့်စွက်ခဲ့ပါတယ်။ ဒီလိုပဲ ကျွန်မတို့ တခြားကမ္ဘာ့နိုင်ငံများဖြစ်တဲ့ အမေရိကန်နိုင်ငံအပါအဝင် နိုင်ငံအချို့မှာလည်း Tax Amnesty ကို လုပ်လေ့လုပ်ထ ရှိခဲ့ပါတယ်။ မြန်မာနိုင်ငံမှာလည်း Tax နဲ့ ပတ်သက်ပြီးတော့ ရှိနေခဲ့ပေမယ့် အခွန်နဲ့ပတ်သက်ပြီးတော့ ပြည်တွင်း မှာရှိတဲ့ ပြည်သူတွေအနေနဲ့လည်း အကြောင်းအမျိုးမျိုးကြောင့် မဆောင်ခဲ့တဲ့အခွန်ဆိုတာလည်း ရှိနေတာ ဖြစ်တဲ့အတွက် အခုဥပဒေအရဆိုရင် တရားဝင်ဖြစ်သွားနိုင်သလို အခွန်မဆောင်ဘဲနဲ့ အခွန်ရှောင်နေသူ တွေပါ တရားဝင်ဖြစ်သွားမှာဖြစ်တဲ့အတွက် Tax Amnesty နဲ့ ပတ်သက်ပြီးတော့ ကောင်းကျိုးတွေရှိသလို ဆိုးကျိုးတွေလည်း ရှိလာနိုင်ပါတယ်။ အခွန်ရှောင်တဲ့အလေ့အကျင့်တွေ ဖြစ်မလာနိုင်ဘူးလို့လည်း ပြောလို့မရပါဘူး။ အခွန်ဆောင်တဲ့ လူတွေက ၃၀ ရာခိုင်နှုန်း၊ အခွန်ရှောင်တဲ့လူတွေက ၃ ရာခိုင်နှုန်း၊ အခွန်ရှောင်တဲ့လူတွေ ပိုမိုများပြား မလာအောင်လည်း ဒီဥပဒေပြဋ္ဌာန်းပြီးတာနဲ့ တစ်ဆက်တစ်စပ်တည်း စီမံဆောင်ရွက်ရမှာလည်း ဖြစ်ပါတယ်။ ဒါပေမယ့် တခြားနိုင်ငံတွေမှာတော့ ဒီ Tax System နဲ့ ပတ်သက်ပြီးတော့ အလွန်ကောင်းမွန်နေတာကို တွေ့ရသလိုပဲ Implement လုပ်တဲ့အပိုင်းမှာလည်း ကောင်းမွန်နေတာကို တွေ့ရပါတယ်။ ကျွန်မတို့ဆီမှာကတော့ မြန်မာနိုင်ငံမှာ Implement အပိုင်း အလွန်အားနည်းတာကို တွေ့ရမှာပါ။ အခုချိန်ထိ ကျွန်မတို့ အပေါ်ပိုင်းကနေပြီးတော့ မူဝါဒတွေ၊ ဥပဒေတွေ ဘယ်လောက်ကောင်းအောင် ချမှတ် ထားပေမယ့်လည်း အခွန်ဆောင်ချင်ရင်တောင်မှ မလွယ်ကူတဲ့ကိစ္စတွေ၊ အခုခွန်နဲ့ပတ်သက်ပြီးတော့ ညှိနှိုင်းဆောင်ရွက်မှုတွေ ရှိနေဆဲပဲဖြစ်ပါတယ်။ Corruption တွေ ရှိနေတယ်ဆိုတာဟာ အောက်ခြေမှာ ရှိတဲ့ ပြည်သူအများခံစားနေရတာပါ။ ဒါကြောင့် ဒီဥပဒေထုတ်ပြန်ပြီးတာနဲ့ တစ်ပြိုင်နက်တည်း ဥပဒေကို အကောင်အထည်ဖော်တဲ့အပိုင်းကိုပါ ရှင်းလင်းစွာရှိဖို့ လိုပါတယ်။ တစ်ဆက်တစ်စပ်တည်း အခွန်ရှောင်တဲ့ ကိစ္စရပ်တွေကိုပါ တစ်ပြိုင်နက်တည်း ဥပဒေနဲ့အညီ ဆောင်ရွက်ဖို့လိုပါတယ်။ ဒါမှမဟုတ်လို့ရှိရင် ဘယ်လောက်ပဲ အခွန်နှုန်းလျှော့လျှော့ အစိုးရရည်မှန်းချက် ပြည့်မီနိုင်မှာမဟုတ်ပါဘူး။ ကျွန်မအနေနဲ့ ပုဒ်မ ၃၃(က)၊ (ခ)နဲ့ ပုဒ်မ ၃၄(က)၊ (ခ)၊ (ဂ)တို့ကို ပြင်ဆင်ချက်နဲ့ ဆွေးနွေးသွားမှာ ဖြစ်ပါတယ်။ ဒီဥပဒေဟာဆိုရင် ဥပဒေကြမ်းပူးပေါင်းရဲ့ သဘောထားမှတ်ချက်အတိုင်းဆိုရင် အလွန်ကို ရှုပ်ထွေးတယ်ဆိုတာ သွားတွေ့ရမှာပါ။ ကျွန်မတို့ ၃ ခုရွေးပြီးတော့ ရွေးချယ်ထားတာဖြစ်ပါတယ်။ ပုဒ်မ ၃၃၊ ၃၄(က)မှာဆိုလို့ရှိရင် ပုဒ်မ ၃၃(က)နဲ့ 3 percent ကနေ 5 percent ပထမ ၆ လမှာ၊ ပုဒ်မ ၃၄(ခ)မှာ ဆိုလို့ ရှိရင်လည်း ပထမ ၆ လမှာ ၅ ရာခိုင်နှုန်းနဲ့ ဒုတိယ ၆ လမှာ ရ ရာခိုင်နှုန်း အစရှိသဖြင့် ရှုပ်ရှုပ်ထွေးထွေးနဲ့ ပြဋ္ဌာန်းထားတာကို တွေ့ရပါတယ်။ ဒါကြောင့်မို့လို့ ကျွန်မအနေနဲ့ကတော့ ရှင်းရှင်းလင်းလင်းဖြစ်အောင် ရှေ့ကလွှတ်တော်ကိုယ်စားလှယ် တစ်ယောက်လည်း ဆွေးနွေးသွားတာရှိပါတယ်။ ကျွန်မတို့ အမှန်တကယ် Investment လုပ်ဆောင်တဲ့ သူတွေကိုတော့ ပထမ ၆ လမှာ ၃ ရာခိုင်နှုန်းနဲ့ ဒုတိယ ၆ လမှာ ၅ ရာခိုင်နှုန်းအထိ ထားရှိပြီးတော့ စုဆောင်းငွေအပါအဝင် အခြားသောကဏ္ဍမှာရှိတဲ့ ငွေတွေကိုတော့ ပထမ ၆ လမှာ ၅ ရာခိုင် နှုန်းနဲ့ ဒုတိယ ၆ လမှာ ရ ရာခိုင်နှုန်းဆိုပြီးတော့ ရှင်းရှင်းလင်းလင်း ထားသင့်ပါတယ်။ ဒါမှလည်း ချမှတ်ထားတဲ့ ဥပဒေ ရည်ရွယ်ချက်အတိုင်း ဆောင်ရွက်နိုင်မှာဖြစ်ပါတယ်။ ဥပဒေဟာ ရှင်းလင်းပြတ်သားပြီးတော့ အခွန်စည်းကြပ် ဆောင်ရွက်တဲ့နေရာမှာလည်း လွယ်ကူစေတဲ့ ရည်ရွယ်ချက်နဲ့ ပြင်ဆင်ရခြင်းဖြစ်ပါတယ်။ ကျွန်မတို့ Tax Amnesty ပေးတဲ့အခါမှာလည်း ဥပဒေပြဋ္ဌာန်း ထားတဲ့ ပုဒ်မ ၃၄ ပါ ပြဋ္ဌာန်းချက်အတိုင်း တရားမဝင်သောနည်းလမ်းဖြင့် ရရှိသည့်ပစ္စည်းများ ပိုင်ဆိုင်ခြင်း၊ ရောင်းဝယ်ခြင်းကို အရေးယူတဲ့ဥပဒေအရလည်းကောင်း၊ ငွေကြေးခဝါချမှုဥပဒေအရလည်းကောင်း အရေးယူ ခြင်းအား ထိခိုက်မှုမရှိစေရ ဆိုတဲ့ဥပဒေကို ကျွန်မတို့ တိကျမှန်ကန်စွာ လိုက်နာဆောင်ရွက်ဖို့လည်းလိုပါတယ်။ Tax Amnesty ပေးသလိုပဲ နှစ်ပေါင်းများစွာ အခွန်ဆောင်နေတဲ့ နိုင်ငံသားတွေအတွက်ကိုလည်း အခွန်ဆောင်ခြင်းကို စိတ်ပျက်စေတဲ့ကိစ္စတွေ မဖြစ်ပေါ်စေဖို့အတွက် အစိုးရအနေနဲ့ အကောင်းဆုံးစဉ်းစား ပြီးတော့ အကောင်းဆုံးဆောင်ရွက်စေချင်ပါတယ်။ တစ်ဆက်တစ်စပ်တည်း ဆွေးနွေးလိုတာကတော့ ကျွန်မတို့ Tax ဥပဒေကို ရှင်းလင်းပြတ်သားပြီးတော့ နိုင်ငံသားတွေအတွက် အကျိုးရှိစေတဲ့ ဥပဒေ စည်းနှောင်မှုရှိတဲ့ ဥပဒေအသစ်ကိုလည်း အမြန်ဆုံး အသစ်ပြဋ္ဌာန်းသင့်ပါကြောင်း ဆွေးနွေးရင်းနဲ့ နိဂုံး ချုပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒေါ်ထုမေ ရခိုင်ပြည်နယ် မဲဆန္ဒနယ်အမှတ်(၁၁)ဆွေးနွေးဖို့ဖြစ်ပါတယ်။</speech>
<speech><mp id="1316">ဒေါ်ထုမေ(မဲဆန္ဒနယ်အမှတ်-၁၁၊ ရခိုင်ပြည်နယ်)</mp>လေးစားရတဲ့ ပြည်ထောင်စုလွှတ်တော် နာယကကြီးနှင့်တကွ အားလုံး မင်္ဂလာပါ။ နာယကကြီးရှင်။ ကျွန်မအနေနဲ့ ၂၀၁၈ ခုနှစ်၊ ပြည်ထောင်စုရဲ့ အခွန်အကောက်ဥပဒေကြမ်းနဲ့ သက်ဆိုင်ပြီးတော့ အခန်း ၅ အထူးကုန်စည်ခွန် အပိုဒ် ၁၁ (က)(၃) အစဉ်(၁) (က)၊ (ခ)၊ (ဂ)၊ (ဃ)နဲ့ အစဉ်(၄)(က)၊ (ခ)တို့ကို ဆွေးနွေးသွားမှာ ဖြစ်ပါတယ်။ နာယကကြီးရှင်။ ပြည်ထောင်စုရဲ့ အခွန်အကောက်ဥပဒေကို လေ့လာကြည့်တဲ့အခါမှာ ၂၀၁၆၊ ၂၀၁၇၊ ၂၀၁၈နဲ့ သက်ဆိုင်ပြီးတော့ အထူးကုန်စည်ခွန်အမျိုးအစားထဲကမှ စီးကရက်အမျိုးမျိုးထဲမှာ ၂၀၁၆ ခုနှစ်တုန်းက စီးကရက်တစ်ဘူးအတွက် ကျပ် ၄၀၀ တန်ဆိုလို့ရှိရင် တလိပ်ကို ၃ ကျပ်နှုန်းနဲ့ တင်ပြ ခဲ့ပါတယ်။ ၂၀၁ရ ဥပဒေပြု ပြဋ္ဌာန်းတဲ့အခါမှာတော့ စီးကရက်တစ်ဘူးအတွက် ၄၀၀ ကျပ်နှုန်းနဲ့ ပြောင်းလဲ သတ်မှတ်ပြီးတော့ ၂၀၁၆ တုန်းက အခွန်စည်းကြပ်မှုမှာ စီးကရက်တစ်လိပ်အတွက် ၄ ကျပ်နှုန်း ဖြစ်သဖြင့် အခွန်နှုန်း ၁၅ ရာခိုင်နှုန်းအစား ၂၀၁ရ ခုနှစ်မှာ အခွန်နှုန်း ၂၀ ရာခိုင်နှုန်းကို ပြုပြင်ပြောင်းလဲ သတ်မှတ် ခဲ့တယ်ဆိုတာ တွေ့ရပါတယ်။ ဒါပေမယ့် ၂၀၁၈ ရောက်တဲ့အခါမှာတော့ တန်ဖိုးပဲပြောင်းသွားပြီးတော့ စီးကရက်တစ်လိပ်ကို ၄ ကျပ်ပဲရှိတယ်။ စီးကရက်တစ်ဘူးအတွက် ၅၀၀ တန်ဆိုလို့ရှိရင်တော့ တစ်လိပ်ကို ၄ ကျပ်၊ အခွန်နှုန်းဖြင့် သတ်မှတ်ထားတဲ့ အခါမှာ ရာခိုင်နှုန်းနဲ့ ကြည့်လိုက်မယ်ဆိုလို့ရှိရင် ၁၆ ရာခိုင်နှုန်းပဲ ရှိလာတယ်။ ဒါကြောင့်မို့လို့ ရောင်းဈေးတိုးလာပေမယ့် အခွန်နှုန်းထားမပြောင်းလဲတဲ့အပြင် အခွန်ရရှိမှု မှာလဲ ကျဆင်းသွားတာ တွေ့ရပါတယ်။ ဒါကြောင့်မို့လို့ ပုဒ်မ ၁၁ (က) (၃)ရဲ့ (က)၊ (ခ)၊ (ဂ)၊ (ဃ)ကို မူလ ဥပဒေပြဋ္ဌာန်းချက်အတိုင်း ထားသင့်ပါကြောင်းအဆိုပြု ဆွေးနွေးအပ်ပါတယ်။ တစ်ဆက်တည်းမှာပဲ ဆေးလိပ် အခွန် အခွန်နှုန်းထားတွေကို ရာခိုင်နှုန်းနဲ့ သတ်မှတ်ခြင်းမရှိဘဲ ကျပ်ငွေဖြင့် ပုံသေသတ်မှတ်ထားသည့်အတွက် ရောင်းဈေးတန်ဖိုးတက်လာပေမယ့် အခွန်တိုးရရှိခြင်း မရှိသည်ကိုတွေ့ရှိပါတယ်။ ရာခိုင်နှုန်းအားဖြင့် ကျဆင်း သွားသည်ကို တွေ့ရမှာဖြစ်ပြီးတော့ ကျပ်ငွေဖြင့် ပုံသေသတ်မှတ်မယ့်အစား ရာခိုင်နှုန်းဖြင့် ပြင်ဆင်သတ်မှတ် မည်ဆိုပါက ဆေးလိပ်တစ်ဘူး များလျှင်များသလို အခွန်ရရှိမှာဖြစ်ပါတယ်။ ဒါ့အပြင် အထူးကုန်စည်ခွန်ပုဒ်မ ၁၁ ပုဒ်မခွဲ(က) ပုဒ်မခွဲငယ်(၃) စဉ်(၄) အထူးကုန်စည်ခွန် အမျိုး အစားရဲ့ ဆေးပေါ့လိပ်နဲ့ပတ်သက်ပြီးတော့ ပြင်ဆင်ပြဋ္ဌာန်းရာမှာ မူလဥပဒေမှာ တစ်လိပ်အတွက် ၅၀ ပြား ဖြစ်ပြီး ပြင်ဆင်ထားတဲ့ ဥပဒေမှာ အခွန်နှုန်းထား ၂၅ ပြားဆိုပြီးတော့ လျော့ကျကောက်ခံသွားတဲ့ဟာကို တွေ့ရ ပါတယ်။ မူလဥပဒေမှာဆိုလို့ရှိရင် ဆေးပေါ့လိပ်တစ်လိပ် ရောင်းဈေး ၁၀ ကျပ်အထိအဆင့်ဖြစ်လျှင် တစ်လိပ်ကို အခွန်နှုန်းထား ၅၀ ပြား သတ်မှတ်ပြီးတော့ ဆယ့်တစ်ကျပ်ထက် အဆင့်ဖြစ်လိုက်လို့ရှိရင်တော့ အခွန် နှုန်းထားတစ်လိပ်လျှင်တစ်ကျပ် သတ်မှတ်ထားတာ ဖြစ်ပါတယ်။ ဒါကြောင့်မို့လို့ အကြံပြု ချင်တာကတော့ ဆေးပေါ့လိပ်အတွက် တန်ဖိုးအဆင့်မြင့် သတ်မှတ်ထားခြင်းမရှိဘဲ အခွန်ကို တစ်လိပ်ကို တစ်ကျပ်နှုန်း ကောက်ခံသင့်ကြောင်း အဆိုပြု ဆွေးနွေးလိုပါတယ်။ နာယကကြီးရှင်။ ဆေးလိပ်နဲ့ ဆေးရွက်ကြီး သုံးစွဲမှုဟာ နိုင်ငံသူနိုင်ငံသားများအတွက် ကောင်းကျိုး မရှိဘဲ ကျန်းမာရေးနဲ့ လူမှုရေးဆိုင်ရာ ဆိုးကျိုးတွေကိုဖြစ်ပေါ်စေပါတယ်။ ဆေးလိပ်ကြောင့်ဖြစ်ပွားခဲ့တဲ့ ကျန်းမာရေးဆိုင်ရာ ပြဿနာများကြောင့် နိုင်ငံရဲ့ ကျန်းမာရေးအသုံးစရိတ်တွေ ပိုမိုလိုအပ်လာပါတယ်။ ဖွံ့ဖြိုးတိုးတက်ရေးအတွက် ကျန်းမာသန်စွမ်းတဲ့ လူ့စွမ်းအားအရင်းအမြစ်များ ပိုင်ဆိုင်ရေးအတွက် ဆေးလိပ်နှင့် ဆေးရွက်ကြီးသုံးစွဲမှုကို ထိရောက်စွာ ထိန်းချုပ်ဖို့လိုအပ်ပါတယ်။ ဒီလိုမျိုး ထိန်းချုပ်နိုင်ဖို့ အတွက်ဆေးလိပ်အမျိုးမျိုး သောက်သုံးမှုအန္တရာယ်ကို ကျယ်ကျယ်ပြန့်ပြန့် အသိပေးဖို့လိုသလို ဆေးလိပ် အမျိုးမျိုးရဲ့ အခွန်နှုန်းထား အဖိုးချိုသာမှုနဲ့ လွယ်လင့်တကူဝယ်ယူ သုံးစွဲမှုမရှိအောင် အထူးကုန်စည်ခွန်နဲ့ သက်ဆိုင်ပြီးတော့ ထိန်းကျောင်းသင့်ပါတယ်။ ဆေးလိပ်ကဲ့သို့ ကျန်းမာရေးဆိုးကျိုးကိုဖြစ်စေတဲ့ အထူး ကုန်စည်ခွန်ပေါ်မှာကောက်ခံထားသောအခွန်ဟာယင်းကုန်စည်သုံးစွဲမှုကြောင့်ဖြစ်ပေါ်လာတဲ့နောက်ဆက်တွဲ ကျန်းမာရေးပြဿနာများကို ကာကွယ်ကုသဖို့အတွက် ထိရောက်တဲ့ပမာဏဖြစ်သင့်ပါတယ်။ ဒါကြောင့် ကျန်းမာရေးနဲ့ အားကစားဝန်ကြီးဌာနအနေဖြင့် ဆေးလိပ်၊ အရက်၊ အချိုရည်စတဲ့ ကုန်စည်တွေအပေါ်မှာ ကျန်းမာရေးအတွက် ရည်စူးပြီးတော့ ထပ်ဆောင်းကောက်ခံသော အခွန်ငွေ (Embedded Tax) ထားရှိခြင်း ဖြင့်ငွေကြေးအရင်းအမြစ်ကို တိုးပွားလာအောင် ကြိုးပမ်းသင့်ကြောင်း အမျိုးသားကျန်းမာရေးစီမံကိန်း ၂၀၁၇-၂၀၂၁ မှာ ထည့်သွင်းအကြံပြုထားတာကို တွေ့ရှိရပါတယ်။ နာယကကြီးရှင်။ ဆေးလိပ်နဲ့ ဆေးရွက်ကြီးသုံးစွဲမှုကြောင့် ကျန်းမာရေးဆိုးကျိုးများကို လျှော့ချနိုင်ဖို့ အတွက်ဆိုလို့ရှိရင်လည်း ယင်းနဲ့သက်ဆိုင်တဲ့ ကျန်းမာရေးအသုံးစရိတ်တွေကို လုံလောက်တဲ့ အခွန်ဘဏ္ဍာ ငွေတွေ ရရှိနိုင်ဖို့အတွက် အထူးကုန်စည်ခွန်ကို ထိရောက်စွာသတ်မှတ်သင့်ကြောင်း အကြံပြုဆွေးနွေးလို ပါတယ်။ နောက်ဆုံးအနေနဲ့ လက်ရှိဈေးကွက်မှာ စီးကရက်၊ ဆေးပေါ့လိပ်များဟာ ဈေးနှုန်းဟာ အနည်းဆုံး ကျပ် ၅၀ ၀န်းကျင်နဲ့ရရှိနိုင်ပြီး အလွှာမရွေး၊ း၊ အရွယ်မရွေး လက်လှမ်းမီသုံးစွဲနိုင်တဲ့ ဈေးအနေ အထားရှိပါတယ်။ နိုင်ငံသားများရဲ့ ကျန်းမာရေးဟာ တိုင်းပြည်အတွက် အရေးကြီးတာဖြစ်တဲ့အတွက်ကြောင့် မို့လို့ အကန့်အသတ်နဲ့ရရှိနိုင်တဲ့ ကျန်းမာရေးကို တိုးမြှင့်နိုင်ဖို့အတွက် လက်ရှိအခွန်နှုန်းထားများကို အထူးသဖြင့် ကျွန်မတင်ပြခဲ့တဲ့ မူလဥပဒေကြမ်းရဲ့ ပုဒ်မ ၁၁(က) (၃) အထူးကုန်စည်ခွန် အမျိုးအစားအောက်က (က)၊ (ခ)၊ (ဂ)၊ (ဃ)ကို မူလဥပဒေအတိုင်းထားရှိပြီးတော့ ဆေးပေါ့လိပ်နဲ့ သက်ဆိုင်တဲ့ဥပဒေမှာတော့ တစ်လိပ်ကို တစ်ကျပ်နှုန်း သတ်မှတ်သင့်ပါကြောင်း အဆိုပြုဆွေးနွေးရင်းနဲ့ နိဂုံးချုပ်အပ်ပါတယ်။ ကျေးဇူးတင်ပါတယ်ရှင်။</speech>
<speech type="speaker">ဒေါက်တာခင်မောင်မောင် ဒဂုံမြို့သစ်(မြောက်ပိုင်း)မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1545">ဒေါက်တာခင်မောင်မောင် ဒဂုံမြို့သစ်(မြောက်ပိုင်း)၊ ရန်ကုန်တိုင်းဒေသကြီး</mp>လေးစား အပ်ပါသော ပြည်ထောင်စုလွှတ်တော် နာယကကြီးနဲ့တကွ ကြွရောက်လာသော ဧည့်သည်များခင်ဗျာ။ ကျွန်တော်ကတော့ ဒဂုံမြို့သစ်(မြောက်ပိုင်း)မဲဆန္ဒနယ်၊ ပြည်သူ့လွှတ်တော်ကိုယ်စားလှယ် ဒေါက်တာ ခင်မောင်မောင် ဖြစ်ပါတယ်။ ကျွန်တော်က ဒီ ၂၀၁၈ ခုနှစ်၊ ပြည်ထောင်စုအခွန်အကောက်ဥပဒေကြမ်းနဲ့ ပတ်သက်ပြီးတော့ အဓိကဆွေးနွေးတာကတော့ Tax Amnesty လို့ခေါ်တဲ့ လွတ်ငြိမ်းချမ်းသာခွင့်ပေးတဲ့ ကိစ္စကို ဆွေးနွေးသွားမှာဖြစ်ပါတယ်။ အကြောင်းအမျိုးမျိုးကြောင့် အခွန်ပေးဆောင်ရန် သို့မဟုတ် လျော့နည်း ပေးဆောင်သော ဝင်ငွေများ တစ်နည်းအားဖြင့် အခွန်တိမ်းရှောင်ထားသည့် ရလမ်းမဖော်ပြနိုင်သည့် ငွေများအဖြစ် မြေ၊ အဆောက်အဦ၊ ရေတို့ကဲ့သို့ ထိတွေ့ကိုင်တွယ်၍ရသောပစ္စည်းများ၊ ထိတွေ့ ကိုင်တွယ်၍ မရသောပစ္စည်းများ၊ အသုံးပြု သော ငွေကြေးနှင့် လက်ဝယ်ရှိ ငွေကြေးများအပေါ် အလွန်သက်သာသော အခွန်နှုန်းဖြင့် စည်းကြပ်ရန်ဖော်ပြထားတာကို တွေ့ရပါတယ်။ ဥပဒေအဆိုပြုထားတာကတော့ ၃ ရာခိုင်နှုန်း ကနေ ၅ ရာခိုင်နှုန်း ကောက်မယ်လို့ ဖော်ပြထားပါတယ်။ တစ်နှစ်အတွင်း အသုံးပြုတဲ့ငွေကြေးအတွက် ဖော်ပြသောနှုန်းထားဖြစ်တဲ့အတွက် အခွန်ကျသင့်စေရမယ်လို့ ဖော်ပြထားပါတယ်။ တစ်နှစ်အတွင်းဆိုတဲ့ ဟာက တိအကျဖော်ပြပြီးတော့ အဲဒီတစ်နှစ်ကျော်လွန်သွားလို့ရှိရင် ဘယ်လိုအရေးယူဆောင်ရွက် မလဲဆိုတာကိုလည်း ဖော်ပြသင့်ပါတယ်။ ဖော်ပြပါအချက်ထက် ပိုပြီးအရေးကြီးတဲ့ အချက်ကတော့ စည်းမျဉ်းနဲ့အညီ ဝင်ငွေခွန်ထမ်းဆောင် ထားတဲ့သူတွေကိုလည်း ကျွန်တော်တို့ ထည့်သွင်းစဉ်းစားရမှာဖြစ်ပါတယ်။ အဲဒီတော့ အခွန်တိမ်းရှောင်တယ် ဆိုတာက ဥပဒေကိုချိုးဖောက်တာပါ။ ကျွန်တော်တို့နိုင်ငံရဲ့ ဖွဲ့စည်းအုပ်ချုပ်ပုံအခြေခံဥပဒေမှာလည်း နိုင်ငံသားများဟာ ဥပဒေနဲ့အညီ အခွန်ပေးဆောင်ဖို့ တာဝန်တွေရှိတယ်လို့ ဖော်ပြထားပါတယ်။ အဲဒီတော့ အခွန်တိမ်းရှောင်ခဲ့တယ်ဆိုတာကပဲ နိုင်ငံတော်ရဲ့ ဥပဒေကို ချိုးဖောက်တာပါ။ တစ်နည်းအားဖြင့်ပြောရရင် တရားဥပဒေစိုးမိုးရေးမှာလည်း ဒါပါပါတယ်။ အခွန်ကို မှန်မှန်ကန်ကန် ပေးဆောင်တတ်အောင် ပြည်သူတွေကို လေ့ကျင့်ပေးဖို့ အစိုးရမှာတာဝန်ရှိပါတယ်။ အဲဒါကြောင့်မို့လို့ အခွန်ရှောင်တဲ့သူကို မျက်နှာသာမပေးမိဖို့ အရေးကြီးပါတယ်။ နိုင်ငံခြားတိုင်းပြည်တွေမှာဆိုလို့ရှိရင် အခွန်ရှောင်တယ်ဆိုလို့ရှိရင် ထောင်ဒဏ်တောင် အပြစ်ပေးပါတယ်။ ကျွန်တော်တို့နိုင်ငံမှာ ထောင်ဒဏ်အပြစ်ပေးတာ မတွေ့ရပါဘူး။ အဲဒီတော့ အခွန်ရှောင်တဲ့ လူကို အပြစ်မပေးတဲ့အပြင် သူ့ကိုသက်ညှာခွင့်ပေးမယ်ဆိုလို့ရှိရင် အခွန်ထမ်းပြည်သူတွေကို ဘယ်လိုလုပ် မှာလဲ။ မှန်မှန်ကန်ကန် အခွန်ထမ်းဆောင်ခဲ့တဲ့သူရဲ့ မျက်နှာကိုလည်း ကြည့်ဖို့လိုပါတယ်။ ပုံမှန်အားဖြင့် သိန်း ၃၀၀ အထက်မှာ ၂၅ ရာခိုင်နှုန်း ကောက်ပါတယ်။ အဲဒီ ၂၅ ရာခိုင်နှုန်း ကောက်တဲ့လူတွေက အခွန် ပေးခဲ့တယ်။ သူကရှောင်နေတယ်။ ရှောင်နေတဲ့လူကိုမှ အခွန် ၃ ရာခိုင်နှုန်းဆိုတော့ ပြောရရင် အခွန်ဆောင်ရင် ၂၅ ရာခိုင်နှုန်း၊ အခွန်ရှောင်ရင် ၃ ရာခိုင်နှုန်းပဲ ပေးရမယ်ဆိုတဲ့ သဘောမျိုး သက်ရောက်နေပါတယ်။ အဲဒါ ကြောင့်မို့လို့ ဒီ Tax Amnesty ကို သေသေချာချာ သုံးသပ်ဖို့လိုပါတယ်။ ကျွန်တော်တို့နိုင်ငံမှာ ဒီအခွန် ရှောင်ထားတဲ့ငွေတွေနဲ့ အိမ်၊ ခြံ၊ မြေတွေ ဝယ်နေပါတယ်။ ဒါပေမယ့် ကင်းလွတ်တယ်ဆိုတာက အခွန် စည်းကြပ်တဲ့သူတွေမှာ တာဝန်ရှိပါတယ်။ အဲဒီတော့ အခွန်စည်းကြပ်တဲ့လူတွေက မစည်းကြပ်နိုင်လို့ ဒီလို လွတ်နေတယ်လို့ပဲ ကျွန်တော့အနေနဲ့ မြင်ပါတယ်။ အဲဒီတော့ ဒီအခွန်စည်းကြပ်တဲ့ကိစ္စနဲ့ အခွန်ရှောင် တဲ့လူနဲ့က တိုက်ပွဲမှာ အခွန်စည်းကြပ်တဲ့လူတွေက အရှုံးပေးလိုက်ပြီးတော့ Amnesty ပေးလိုက်တဲ့ သဘောပါပဲ။ ဒါကို သေချာလေ့လာသင့်တယ်။ အဲဒီတော့ နောက်တစ်ခုက ဟုတ်ပြီ။ ဒီလို Amnesty ပေးလိုက်ခြင်းအားဖြင့် ဘာဖြစ်လာမလဲ။ ဒီငွေတွေဟာ စီးပွားရေးလုပ်ငန်းတွေမှာဝင်ပြီး စီးပွားရေးလုပ်မယ်လို့ ထင်ပါသလား။ အဲဒီလိုထင်ရင်တော့ အဲဒါမမှန်နိုင်ဘူးလို့ ကျွန်တော့အနေနဲ့ မြင်ပါတယ်။ ဘာဖြစ်လို့လဲဆိုတော့ သူကဒီပိုနေတဲ့ငွေ တစ်နည်း အားဖြင့်ပြောရရင် ဖွက်ထားတဲ့ငွေတွေကို စီးပွားရေးလုပ်ငန်းထဲမှာ ထည့်သုံးလိမ့်မယ်လို့ မျှော်လင့်ရင် အင်မတန်မှားတဲ့ အမှားဖြစ်ပါလိမ့်မယ်။ အဲဒီတော့ သူ့ကိုဘာလုပ်ရမလဲဆိုလို့ရှိရင် ကျွန်တော်တို့က အဲဒီလို Amnesty ပေးချင်တယ်ဆိုလို့ရှိရင် ဘယ်လုပ်ငန်းမှာမြှုပ်နှံမှာလဲ။ အဲဒီဥစ္စာကို အသေအချာ သိအောင် လုပ်ပြီးမှသာလျှင် ပေးသင့်ပါတယ်။ အဲဒီတော့ အခု ကျွန်တော်တို့ မြန်မာပြည်မှာ အိမ်၊ ခြံ၊ မြေဈေးကွက်။ အဲဒီတော့ ဈေးတွေအဆမတန်တက်နေတာ အဲဒီငွေမဲတွေနဲ့ဝယ်လို့ အဲဒါတွေတက်နေတာပါ။ အဲဒါကြောင့် မို့လို့ ကျွန်တော်တို့အနေနဲ့ Amnesty ပေးမယ့်ကိစ္စက အင်မတန်စဉ်းစားသင့်ပါတယ်။ နောက်တစ်ခုက အဲဒီလိုပေးလိုက်တဲ့အခါမှာ ကျွန်တော်တို့ နိုင်ငံနဲ့ပြည်ပကနေ တိတ်တဆိတ်ဝင် ရောက်လာနိုင်မယ့် တရားမဝင် ဝင်ရောက်လာမယ့် ငွေတွေကိုလည်း ထည့်သွင်းစဉ်းစားသင့်ပါတယ်။ ဘာသာရေးအရ နောက်ကထောက်ပံ့နေတဲ့ ဘာသာရေးအဖွဲ့အစည်းတွေကို ထောက်ပံ့နေတဲ့ ငွေတွေဝင်လာ နိုင်တယ်။ အိမ်နီးချင်းစီးပွားရေးဖွံ့ဖြိုးတဲ့နိုင်ငံက လုပ်ငန်းရှင်ကြီးတွေက ကျွန်တော်တို့နိုင်ငံရဲ့ ပိုင်ဆိုင်မှု တွေကို လာရောက်ပြီးတော့ သိမ်းပိုက်ဝယ်ယူလာနိုင်တာမျိုးတွေ ဖြစ်နိုင်တဲ့အတွက် ဒီကိစ္စဟာ အသေ အချာတော့ စဉ်းစားဖို့လိုနေပါတယ်လို့ ကျွန်တော်တင်ပြရင်း နိဂုံးချုပ်ပါတယ်။ ကျေးဇူးတင်ပါတယ်။</speech>
<speech type="speaker">ဒေါ်ချိုချို အုတ်တွင်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1438">ဒေါ်ချိုချို (အုတ်တွင်းမဲဆန္ဒနယ်၊ ပဲခူးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော်နာယကကြီးနှင့်တကွ အားလုံးမင်္ဂလာပါရှင်။ ကျွန်မကတော့ အုတ်တွင်းမဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဒေါ်ချိုချိုဖြစ်ပါတယ်။ အခန်း(၆) ကုန်သွယ်လုပ်ငန်းခွန်နဲ့ ပတ်သက်ပြီး ပြုပြင် သင့်သည်များနဲ့ အခန်း(၇) ဝင်ငွေခွန်ပုဒ်မ ၂၅ နဲ့ ဥပဒေကြမ်းကော်မတီက တင်သွင်းတဲ့ ပြင်ဆင်ချက် ဥပဒေအခန်း(၈) ပုဒ်မ ၃၃ တို့ကို ဆွေးနွေးသွားမှာ ဖြစ်ပါတယ်။ နာယကကြီးရှင်။ ကုန်သွယ်လုပ်ငန်းခွန်အခန်းမှာ ကုန်သွယ်လုပ်ငန်းခွန်မကျသင့်စေရလို့ သတ်မှတ် ထားတဲ့ ကုန်စည်ပေါင်း ၈၈ မျိုး ပါဝင်ပါတယ်။ အဲဒီစာရင်းမှာပါဝင်တဲ့ ကုန်စည်အများစုဟာ ပြည်သူ လူထုရဲ့ နေ့စဉ်စားသောက်မှုအတွက် အရေးပါတဲ့ကုန်စည်တွေဖြစ်လို့ ကုန်သွယ်လုပ်ငန်းခွန် မကောက် တာဟာ ဖြစ်သင့်ပါတယ်။ ဒါပေမယ့် အမှတ်စဉ် ၈၃ မှာ ပြည်ပသို့ပျံသန်းတဲ့ခရီးစဉ်တွင် အသုံးပြုရန် ရောင်းချသည့် ဂျက်လေယာဉ်ဆီကို ကုန်သွယ်လုပ်ငန်းခွန် ကင်းလွတ်ခွင့်ပြုတယ်လို့ပါတဲ့အတွက် ပြည်တွင်း ခရီးစဉ်မှာအသုံးပြုမယ့် ဂျက်လေယာဉ်ဆီအပေါ်မှာတော့ ကုန်သွယ်လုပ်ငန်းခွန်ကောက်မယ်ဆိုတဲ့ အဓိပ္ပာယ် ဖြစ်နေပါတယ်။ ဒါဆိုရင် ပြည်တွင်းက လေယာဉ်ခရီးသည်တွေအတွက် စရိတ်ပိုမိုမြင့်မားသွားနိုင်တဲ့အတွက် ဒီအပိုဒ်ကို ပြည်တွင်းပြည်ပခရီးစဉ်တွင် အသုံးပြုရန်ရောင်းချသည့် ဂျက်လေယာဉ်ဆီလို့ ပြင်လိုက်ရင် ပိုကောင်းပါမယ်လို့ အကြံပြုလိုပါတယ်။ ကုန်သွယ်လုပ်ငန်းခွန် အခန်းအပိုဒ် ၁၄ အပိုဒ်ခွဲ(ဃ)မှာ ကုန်သွယ်လုပ်ငန်းခွန် မကျသင့်စေရဆိုတဲ့ ဝန်ဆောင်မှုလုပ်ငန်း ၂၉ ခုကို ဖော်ပြထားပါတယ်။ အဲဒီမှာလည်း အမှတ်စဉ် ၁၉ မှာ ပြည်ပလေကြောင်း ခရီးသည်ပို့ဆောင်ရေးဝန်ဆောင်မှုလုပ်ငန်းကို ကုန်သွယ်လုပ်ငန်းခွန် ကင်းလွတ်ခွင့်ပြုထားပြီး အမှတ်စဉ် ၂၁ မှာ ပြည်တွင်းလေကြောင်းခရီးသည် သယ်ယူပို့ဆောင်ရေး ဝန်ဆောင်မှုလုပ်ငန်းမှအပ အများပြည်သူ ခရီး သယ်ယူပို့ဆောင်ရေးလုပ်ငန်းကို ကုန်သွယ်လုပ်ငန်းခွန် ကင်းလွတ်ခွင့်ပြုထားတာကို တွေ့ရပါတယ်။ ဒီအချက် တွေအရလည်း ပြည်တွင်းလေယာဉ်စီး ခရီးသည်တွေအပေါ် စရိတ်ပိုပြီးကျသင့်စေနိုင်သောကြောင့် အမှတ်စဉ် ၁၉ မှာ ပြည်တွင်းပြည်ပလေကြောင်းခရီးသည် ပို့ဆောင်ရေးဝန်ဆောင်မှုလုပ်ငန်းလို့ ဖြည့်စွက် ပြင်ဆင်ပြီး အမှတ်စဉ် ၂၁ မှာတော့ ပြည်တွင်းလေကြောင်းခရီးသည် သယ်ယူပို့ဆောင်ရေးဝန်ဆောင်မှု လုပ်ငန်းမှအပဆိုတဲ့ စာသားကိုဖြုတ်လိုက်ရင် ပိုမိုသင့်တော်မည် ဖြစ်ပါတယ်။ နာယကကြီးရှင့်။ အပိုဒ် ၁၅ အပိုဒ်ခွဲ(ခ)အရ ကုန်စည်ထုတ်လုပ်ရောင်းချခြင်း၊ ဝန်ဆောင်မှုပေးခြင်း၊ ကုန်သွယ်ခြင်းလုပ်ငန်းတွေကို ဆောင်ရွက်သူတွေဟာ တစ်နှစ်ကို စုစုပေါင်းရောင်းရငွေ ကျပ်သိန်း ၅၀၀ ထက်မကျော်ရင် ကုန်သွယ်လုပ်ငန်းခွန်ပေးစရာမလိုပါဘူး။ ဒါကြောင့် ဒီအချက်ကို ပြည်သူတွေသိအောင် ကျယ်ကျယ်ပြန့်ပြန့် ကြေညာထားဖို့လိုပါလိမ့်မယ်။ ဒါမှသာလုပ်ငန်းတွေကလည်း အစိုးရကို ကုန်သွယ် လုပ်ငန်းခွန်ပေးစရာမလိုဘဲ စားသုံးသူပြည်သူလူထုဆီက အခွန်ကောက်ယူပြီး အမြတ်ထုတ်တာမျိုးကို ကာကွယ်နိုင်ပြီးသား ဖြစ်သွားပါလိမ့်မယ်။ လေးစားအပ်ပါသော နာယကကြီးရှင်။ စီမံကိန်းနှင့် ဘဏ္ဍာရေးဝန်ကြီးဌာနက အဆိုပြုခဲ့တဲ့ မြန်မာ နိုင်ငံ အခွန်အကောက်ဥပဒေကြမ်းရဲ့ ပုဒ်မ ၂၅ နေရာမှာ ဥပဒေကြမ်းကော်မတီက မူလဥပဒေရဲ့ ပြဋ္ဌာန်းချက် မှာပါတဲ့အတိုင်းသာ ပြန်လည်ပြဋ္ဌာန်းဖို့ ပြင်ဆင်ထားပြီး အခန်း ၈ ကို ထပ်မံဖြည့်စွက် တင်ပြထားပါတယ်။ ဤဥပဒေအရဆိုရင် ပြည်ပဘဏ်တွေမှာရှိနေတဲ့ မြန်မာနိုင်ငံသားပိုင်ငွေကြေးတွေ၊ ပြည်တွင်းမှာရှိနေတဲ့ မြန်မာနိုင်ငံသားပိုင်ငွေကြေးတွေဟာ တရားမဝင်ငွေဖြူဖြစ်လာနိုင်ပါလိမ့်မယ်။ ဒီငွေဖြူတွေကို မြန်မာ နိုင်ငံထဲမှာ ရင်းနှီးမြှုပ်နှံကြမယ်ဆိုရင် မြန်မာနိုင်ငံရဲ့စီးပွားရေးတိုးတက်မှုကို အထောက်အကူပြုနိုင် ပါလိမ့်မယ်။ ရင်းနှီးမြှုပ်နှံမှုတွေ တိုးတက်လာရင် တစ်ဘက်ကကြည့်ရင် ပြည်တွင်းကုန်ထုတ်လုပ်မှု တိုးတက်ပြီး မြန်မာနိုင်ငံရဲ့ ဂျီဒီပီကို တိုးတက်စေနိုင်ပါလိမ့်မယ်။ တခြားတစ်ဘက်က ကြည့်ရင်လည်း ပြည်တွင်းမှာ စီးပွားရေးလုပ်ငန်းတွေ တိုးတက်လာတဲ့အတွက် အလုပ်သမားတွေအတွက် အလုပ်အကိုင် အခွင့်အလမ်းတွေ ပွင့်လင်းလာပြီး လူနေမှုအဆင့်အတန်းကို ပိုမိုမြင့်မားလာနိုင်စေမှာ ဖြစ်ပါတယ်။ ဒီနေရာမှာ ဝင်ငွေခွန်ပုဒ်မ ၂၅ ကြောင့် တိုင်းပြည်စီးပွားရေးညွှန်းကိန်းကို ဘယ်အထိ မြင့်တက် စေနိုင်သလဲ။ တောနေတောင်သူလယ်သမားဖြစ်တဲ့ ၇၀ ရာခိုင်နှုန်းသော မရှိဆင်းရဲသားပြည်သူတွေနဲ့ နိုင်ငံ့ဝန်ထမ်းတွေအတွက်ရော အမှန်အကျိုးဖြစ်ထွန်းလာနိုင်မယ့် ပြဋ္ဌာန်းချက်မျိုးလားဆိုတာကိုတော့ မေးခွန်းထုတ်စရာဖြစ်လာပါတယ်။ ဒါ့အပြင် ကျွန်မအနေနဲ့ စိုးရိမ်စရာ အချက်နှစ်ချက်ရှိပြီး ပထမအချက် ကတော့ အခွန်နှုန်းတွေ လျှော့ပေါ့ပေးပေမယ့် ပြည်ပဘဏ်တွေမှာရှိနေတဲ့ မြန်မာနိုင်ငံသားပိုင်ငွေတွေ၊ ပြည်တွင်းမှာရှိနေတဲ့ ငွေမည်းတွေဟာ အင်တိုက်အားတိုက် တရားဝင်ငွေဖြူ ဖြစ်မလာကြဘူးဆိုရင် နိုင်ငံတော် အနေနဲ့ အခွန်လျှော့ပေါ့ ပေးရကျိုးမနပ်ဘူးလို့ ပြောရမှာဖြစ်ပါတယ်။ ဒုတိယအချက်ကတော့ အဲဒီငွေဖြူ ဖြစ်သွားတဲ့ငွေတွေဟာ နိုင်ငံတော်အစိုးရအနေနဲ့ မျှော်လင့်ထားသလို ရင်းနှီးမြှုပ်နှံမှုဘက်ကို ရောက်မလာဘဲ မြေကွက်တွေ၊ တိုက်အိမ်တွေ၊ အဆင့်မြင့်ကွန်ဒိုတိုက်ခန်းတွေ၊ ရွှေစင်ရွှေတုံးနဲ့ အဖိုးတန်ကျောက်မျက်ရတနာ ဝယ်ယူရာမှာ အသုံးပြုသွားကြမယ်ဆိုရင် နိုင်ငံရဲ့ စီးပွားရေးတိုးတက်မှုကို အထောက်အကူပြုမှာ မဟုတ်ဘူး ဆိုတဲ့အချက်ဖြစ်ပါတယ်။ အခြားတစ်ဖက်ကကြည့်ရင်တော့ အခွန်နှုန်းသက်သာစွာနဲ့ ငွေမဲတွေ ငွေဖြူဖြစ်လာ အတွက် အခွန်ရငွေတိုးတက်လာနိုင်စေမှာ ဖြစ်ပါတယ်။ မြန်မာနိုင်ငံမှာ အခွန်ရငွေနဲ့ ဂျီဒီပီအချိုးဟာ အိမ်နီးချင်းနိုင်ငံအများစုထက် နိမ့်ကျနေတာ ဖြစ်ပါတယ်။ အခုတင်သွင်းလာတဲ့ဥပဒေအရ အစိုးရအတွက် အခွန်ရငွေတိုးတက်လာပြီး အခွန်နဲ့ဂျီဒီပီအချိုးကို မြင့်မားလာနိုင်စေမယ်ဆိုရင် အင်မတန်မှ အားတက်စရာ ဖြစ်ပါလိမ့်မယ်။ နိဂုံးချုပ်အားဖြင့် နိုင်ငံအများစုတွင် အခွန်လွတ်ငြိမ်းချမ်းသာခွင့် ဥပဒေပြဋ္ဌာန်းရခြင်းရဲ့ ရည်ရွယ် ချက်မှာ အခွန်ရခြင်းထက် နိုင်ငံရဲ့ ရေရှည်အကျိုးအတွက် ရင်းနှီးမြှုပ်နှံမှုများ ပေါ်ပေါက်လာစေရန် ဖြစ်ပါတယ်။ ၂၀၁၈ ခုနှစ်၊ ပြည်ထောင်စုရဲ့ အခွန်အကောက်ဥပဒေတွင် အကြောင်းအမျိုးမျိုးကြောင့် အခွန် ပေးဆောင်ရန် လစ်ဟင်းခဲ့သော သို့မဟုတ် လျော့နည်းပေးဆောင်ခဲ့သော ဝင်ငွေများအပေါ်တွင် သက်သာသော နှုန်းထားဖြင့် အခွန်ထမ်းဆောင်နိုင်စေရန် ရေးဆွဲထားခြင်းဖြစ်ကြောင်းတွေ့ရှိရပါတယ်။ ဒီလိုငွေကြေး ခဝါချခွင့်မရှိရင် နိုင်ငံတကာဘဏ်တွေဆီကို စီးထွက်သွားရင်သွား ဒါမှမဟုတ်ရင်လည်း ပြည်တွင်းမှာပဲ အခွန်တစ်ပြားမှမဆောင်ဘဲ ဒီငွေတွေကို ငွေမဲအဖြစ် လည်ပတ်နိုင်တာမို့ ခဝါချခွင့်ရသွားတာဟာ တိုင်းပြည် စီးပွားရေးကို သူတို့ငွေနဲ့ Back လုပ်သွားတာမို့ ပြည်သူတွေအပေါ် သွယ်ဝိုက်ပြီး ကောင်းကျိုးပြုနိုင် ပါလိမ့်မယ် ဖြစ်ပါသောကြောင့် ရည်မှန်းချက်အတိုင်း အောင်မြင်စွာ လုပ်ဆောင်သင့်ပါကြောင်း အကြံပြု ဆွေးနွေးလိုက်ရပါတယ်။ ကျေးဇူးတင်ပါတယ်ရှင်။</speech>
<speech type="speaker">ဦးသန်းစိုး(ခေါ်) သန်းစိုး (ဘောဂဗေဒ) ရန်ကုန်တိုင်းဒေသကြီး မဲဆန္ဒနယ် အမှတ်(၄)ဆွေးနွေးဖို့ဖြစ်ပါတယ်။</speech>
<speech><mp id="1320">ဦးသန်းစိုး(ခေါ်)သန်းစိုး(ဘောဂဗေဒ)(မဲဆန္ဒနယ်အမှတ်-၄၊ ရန်ကုန်တိုင်းဒေသကြီး)</mp>လေးစားအပ်ပါသော နာယကကြီးနှင့်တကွ အားလုံးမင်္ဂလာပါ ။ ကျွန်တော် အခွန်နဲ့ပတ်သက်ပြီးတော့ ပုဒ်မ ၂၅ နဲ့ အခန်း(၈)ကို မူဝါဒသဘောတရားနှင့် ပြင်ဆင်ဖြည့်စွက်ချက်တွေကို တစ်ဆက်တည်း ဆွေးနွေး သွားမှာဖြစ်ပါတယ်။ Power Point အသုံးပြုခွင့်ပြုပါခင်ဗျာ။ ကျွန်တော်တို့ဟာ မူဝါဒဘက်ကကြည့်လို့ရှိရင် ဥပဒေတစ်ခုဆိုပေမယ့် ဒါဟာစီးပွားရေး Sector နဲ့ ဘယ်လောက်သက်ရောက်နိုင်သလဲဆိုတဲ့ အပိုင်းတွေ လည်း ကျွန်တော်ကြည့်ရမှာ ဖြစ်ပါတယ်။ အဲဒီတော့ ဒီဥပဒေတစ်ခု ထုတ်ပြန်လိုက်တာနဲ့၊ ဒီပုဒ်မလေးတစ်ခု ထုတ်ပြန်လိုက်တာနဲ့ ကျွန်တော်တို့ 330p::cpulcb:osefill 31emee : Tax Amnesty d. vosaurs(8:Gospa 20631 Procedure, Public Awareness ဒါတွေရှိထားဖို့ လိုအပ်ပါတယ်။ ပြီးတော့မှ အရေးကြီးဆုံးဖြစ်တဲ့ တာဝန်ယူမှု၊ တာဝန်ခံမှုရှိတဲ့ စီမံခန့်ခွဲမှုအဖွဲ့Bureaucrat, Accountability နဲ့ Responsibility ရှိရမှာဖြစ်ပါတယ်။ နောက်ပြီးတော့ Coordination Mechanism ပူးပေါင်းဆောင်ရွက်ရမယ့် ယန္တရား၊ ဥပမာ-ဗဟိုဘဏ်တို့ ပါရမယ်။ ဒီပြည်ထဲရေးဝန်ကြီးဌာနတွေပါရမယ် ဖြစ်ပါတယ်။ နောက်ဆုံးက စီးပွားရေးကဏ္ဍမှာ ဘယ်လောက် Impact ဖြစ်နိုင်မလဲဆိုတဲ့အချက် ဖြစ်ပါတယ်။ ဒါတွေကို အလုံးစုံတွက်ချက် ပြင်ဆင်ပြီးမှသာ ဒီပုဒ်မလေး တစ်ခုနဲ့တော့ မလုံလောက်တဲ့အတွက် ဒီအချက်တွေ အကုန်လုံးပါမှသာ ကျွန်တော်တို့ အောင်မြင်နိုင်မှာ ဖြစ်ပါတယ်။ ဒီရှုထောင့်ကကြည့်မယ်ဆိုရင် ဒီပုဒ်မဟာ၊ ဒီလုပ်ဆောင်ချက်ဟာ ရွှေ့ဆိုင်းဖို့လိုအပ်ပါတယ်။ Goof males coss 2063mqndo aoodwoš sag:cg:330:clown Power Point Golu 8 pdf file mli အဲဒီတော့ ပထမဆုံး တကယ်လို့များဒီဥပဒေဟာ အတည်ဖြစ်ခဲ့ရင် ကျွန်တော့အနေနဲ့ ဆွေးနွေးတဲ့ အချက်တွေ မပါခဲ့ဘူးဆိုရင်လည်း တစ်ခါတည်းပုဒ်မတွေကို ရှင်းလင်းတဲ့အနေနဲ့ ဒီမှာပြင်ဆင်ဖြည့်စွက် ရခြင်းဖြစ်ပါတယ်။ အဲဒီတော့ ပထမပုဒ်မကတော့ ၃၃၊ ၃၄၊ ၃၅၊ ၃၆၊ ၃၇၊ ၃၈၊ ၃၉ ။ နောက်အခန်း (၁၀) မှာရှိတဲ့ ၄၄ ထိ ကျွန်တော် ဆွေးနွေးဖို့ဖြစ်ပါတယ်။ ဒီနေရာမှာ စာလုံးသေးတဲ့အတွက် ကိုယ်စားလှယ်တော်ကြီး များအနေနဲ့ ခက်ခဲမှာဖြစ်ပေမယ့် ကျွန်တော့ရဲ့ Power Point လေးကို လေ့လာလို့ရပါတယ်။ ကျွန်တော့ ဆီမှာလည်းတောင်းလို့ရပါတယ်။ အဲဒီတော့ အရေးကြီးဆုံးက ဘာလဲဆိုတော့ ဒီရလာတဲ့ ပိုက်ဆံတွေကို ဘယ်ကဏ္ဍမှာ ရင်းနှီးမြှုပ်နှံမှာလဲဆိုတဲ့ ပထမ Power Point ကိုပြပါ။ ဒီရလာတဲ့ဟာကို ဘယ်လိုလုပ်မလဲဆိုတာကို ကျွန်တော်တို့ ထည့်ထားရမှာဖြစ်ပါတယ်။ အဲဒီတော့ လယ်ယာကဏ္ဍမှာ ရင်းနှီးမြှုပ်နှံမယ်ဆိုရင် ရာခိုင်နှုန်းဘယ်လောက်။ နောက်ထုတ်လုပ်မှုမှာ ရင်းနှီးမြှုပ်နှံမယ်ဆိုရင် ရာခိုင်နှုန်းဘယ်လောက်။ ပြီးတော့ဝန်ဆောင်မှုမှာ ရင်းနှီးမြှုပ်နှံမယ်ဆိုရင် ရာခိုင်နှုန်း ဘယ်လောက်။ အသေးစားနဲ့ အလတ်စားမှာ ရင်းနှီးမြှုပ်နှံမယ်ဆိုရင် ရာခိုင်နှုန်းဘယ်လောက်ဆိုပြီးတော့ အမျိုးမျိုး၊ နောက်ဆုံးအစိုးရ Bond နဲ့ အစိုးရငွေတိုက်စာချုပ် Capital Market မှာ ရင်းနှီးမြှုပ်နှံမယ် ဆိုရင်ဘယ်လောက်။ ပြီးတော့မှ ဘယ်ကဏ္ဍမှာမှ ရင်းနှီးမြှုပ်နှံမှု မဖော်ပြထားဘဲနဲ့ဆိုရင် ဘဏ်မှာပဲ ဆက်ပြီးတော့ ထားမယ်ဆိုရင် ရင်းနှီးမြှုပ်နှံမှုဘယ်လောက်ဆိုတဲ့ ရာခိုင်နှုန်းကို ဒီနေရာမှာ ကဏ္ဍနဲ့ ရာခိုင်နှုန်းကိုတွဲပြီးတော့ ဒီဥပဒေမှာဖော်ပြ ရမှာဖြစ်ပါတယ်။ နောက် Power Point တစ်ခုပြပါ။ အဲဒီတော့ ဒီလိုလျှော်ဖွတ်တဲ့ဟာတွေနဲ့ ပတ်သက်ပြီးတော့မှ ဒီဥပဒေကြမ်းကော်မတီမှာပါပါတယ်။ သတ်မှတ်ပုံစံအဖြစ် ဝင်ငွေတင်သွင်းလွှာတွင် ဆိုတဲ့နေရာမှာ ခုနကကဏ္ဍအလိုက် ဘယ်လို ရင်းနှီးမြှုပ်နှံ မလဲဆိုတာကို ဒီသတ်မှတ်ပုံစံထဲမှာ တစ်ခါတည်းရေးသွင်းသွားမှသာ တကယ်မှန် မမှန်ကို ကျွန်တော်တို့ သိရမှာဖြစ်ပါတယ်။ အဲဒီကြေညာလွှာမှာ တင်သွင်းမထားမှသာ ကဏ္ဍအလိုက်ကို ကျွန်တော်တို့ သိရမှာ ဖြစ်ပါတယ်။ နာယကကြီးခင်ဗျား။ ကျွန်တော့ကို နစ်ခွဲလောက် ထပ်မံတိုးပေးဖို့ မေတ္တာရပ်ခံပါတယ်။ ကြိုတင်ပြီးတော့။ အဲဒီတော့ ဒီကဏ္ဍအလိုက်ရင်းနှီးမြှုပ်နှံမှုကို သတ်မှတ်ပုံစံထဲမှာ ထည့်ထားမှသာ ကျွန်တော်တို့က လျှော်ဖွတ်တဲ့နေရာမှာ သေသေချာချာ စနစ်တကျပြုလုပ်ပြီးသား ဖြစ်မှာဖြစ်ပါတယ်။ ခုနကလည်း ကိုယ်စားလှယ်တော်ကြီးတွေ အများကြီးဆွေးနွေးပြီးပါပြီ။ အဲဒီတော့ နံပါတ် ၃၈ သတ်မှတ် လျှော်ဖွတ်ထားတဲ့ ငွေကြေးမှန်သမျှကို ကျွန်တော်တို့က ဘယ်မှာသိမ်းဆည်းမှာလဲ။ ဗဟိုဘဏ်မှာ သိမ်းဆည်း မှာလား။ Myanmar Economic Bank မှာ သိမ်းဆည်းမှာလားဆိုတဲ့ သီးခြားခေါင်းစဉ်နဲ့ စာရင်း ဖွင့်လှစ်ထားဖို့ လိုအပ်ပါတယ်။ ဒီလိုမလုပ်လို့ရှိရင် တစ်ဖက်မှာ ကျွန်တော် အကြောင်းပြချက်တွေ ရေးထား ပါတယ်။ တကယ်တော့ ဒီငွေတွေဟာ ထွက်ချင်တဲ့နေရာကထွက်၊ ဝင်ချင်တဲ့နေရာကဝင်တယ်ဆိုတဲ့ ဟာမျိုးတွေအတွက် ကျွန်တော် ဒီမှာအကြောင်းပြချက်တွေကို ကျွန်တော့ရဲ့ ပြင်ဆင်ချက်ထဲမှာ ရေးထား ပါတယ်။ အဲဒီတော့ နောက်ပုဒ်မတစ်ခု။ ပုဒ်မ ၃၉ မှာ ဒီခုနက ပထမပြခဲ့တဲ့ Power Point မှာအတိုင်းပဲ အခန်း(၈)အရ၊ ပုဒ်မ ၂၅ အရ အကောင်အထည်ဖော်မယ်ဆိုရင် ဒီအကောင်အထည်ဖော်တာနဲ့ ပတ်သက် ပြီးတော့မှ ဖြစ်ပေါ်လာတဲ့ Impact တွေကို ပြည်ထောင်စုအစိုးရအဖွဲ့ကို အစီရင်ခံဖို့ ဒီပုဒ်မမှာ ကျွန်တော် ရေးထားပါတယ်။ ပုဒ်မ ၃၉ မှာ။ နောက် Power Point ပြပါ။ နောက်ပြီးတော့ အစီရင်ခံထားတဲ့ ဒီအစီရင်ခံစာကို ပြည်ထောင်စုလွှတ်တော်ကို အစီရင်ခံပေးဖို့ ကျွန်တော်က ဒီပုဒ်မတစ်ခုကို ဖြည့်စွက်ရခြင်း ဒီလိုမှမဟုတ်ဘူးဆိုရင် ငွေလျှော်ဖွတ်လွယ်တဲ့သူနဲ့ တာဝန်ယူဆောင်ရွက်နေတဲ့ ဝန်ကြီးဌာန တို့ရဲ့ “အကျိုးလိုလို့ ညောင်ရေလောင်းခြင်းမျိုး” သဘောသက်ရောက်နိုင်သောကြောင့် ဖြစ်ပါတယ်။ နောက်ဆုံးပုဒ်မတစ်ခုဖြစ်ပါတယ်။ အဲဒါကတော့ ခုနက Power Point ။ Policy Package မှာ ပြောထားတဲ့အတိုင်းပါပဲ။ ဒီပုဒ်မ ၂၅ နဲ့ အခန်း(၈)ကို အကောင်အထည်ဖော်မယ်ဆိုရင် သူ့ရဲ့ သီးခြား အခွန်ကောက်ခံမှုအထူးအဖွဲ့အနေနဲ့ ဖွဲ့စည်းပြီးတော့မှ ခုနက ကျွန်တော်တင်ပြတဲ့ Procedure တွေ၊ လုပ်ထုံးလုပ်နည်းတွေအတိုင်း ဆောင်ရွက်ဖို့၊ ပြီးတော့မှ ဘယ်ဘဏ်မှာ ဘယ်လိုသိမ်းဆည်းမယ်ဆိုတဲ့ ဆောင်ရွက်မှု၊ ပြီးတော့မှ စီးပွားရေးကဏ္ဍအလိုက် ဘယ်လောက်သွားနိုင်မယ်။ ဘယ်လောက်ဝင်နိုင်တယ် ဆိုတဲ့ဆောင်ရွက်ထားမှု အဲဒီလိုလုပ်ခြင်းအားဖြင့် စီးပွားရေးကဏ္ဍမှာ ဘယ်လောက်အထိ အကျိုးအမြတ်တွေ ထွက်လာတယ်ဆိုတာ ခေါင်းစဉ်အတိုင်းပဲ ကျွန်တော် Economic Growth ကို တကယ်ဖြစ် မဖြစ်ကို ကျွန်တော်တို့က ခန့်မှန်းတွက်ချက်ပြီးတော့မှ တင်ပြနိုင်မှာဖြစ်ပါတယ်။ ဒါကြောင့်မို့လို့ ဒီအခွန်ကောက်ခံမှု အထူးအဖွဲ့ ဒီလုပ်ငန်းနဲ့ပတ်သက်ပြီးတော့မှ၊ ဖွဲ့ပြီးတော့မှ ခုနကပြောတဲ့ Policy Package အတိုင်း ဆောင်ရွက်နိုင်မှသာ ဒီလုပ်ငန်းဟာ အောင်မြင်မှာဖြစ်တဲ့အကြောင်း ကျွန်တော်ပြောကြားရင်း နိဂုံးချုပ် ပါတယ်။ အားလုံးကျေးဇူးတင်ပါတယ်။</speech>
<speech type="speaker">ဦးမျိုးဝင်း မွန်ပြည်နယ် မဲဆန္ဒနယ်အမှတ်(၈)ဆွေးနွေးဖို့ဖြစ်ပါတယ်။</speech>
<speech><mp id="1304">ဦးမျိုးဝင်း(မဲဆန္ဒနယ်အမှတ်-၈၊ မွန်ပြည်နယ်)</mp>အားလုံးပဲမင်္ဂလာပါ။ ကျွန်တော် မွန်ပြည်နယ်က ဦးမျိုးဝင်း ဖြစ်ပါတယ်။ ၂၀၁၈ ခုနှစ်၊ အခွန်အကောက်ဥပဒေမူလဥပဒေကြမ်းက ပုဒ်မ ၂၅ ဥပဒေကြမ်းကော်မတီက အသစ်ဖြည့်စွက်လိုက်တဲ့ အခန်း(၈) တစ်ခန်းလုံးက ပုဒ်မအားလုံးကို ယခုဥပဒေမှ ယာယီဖြုတ်ထုတ်နောက်ဆုတ်ပြီး သီးခြားဥပဒေကြမ်းတစ်ရပ်အဖြစ် လွှတ်တော်ကို ပြန်လည်တင်သွင်းသင့် ကြောင်းကို အကျိုးအကြောင်းနဲ့ ဆွေးနွေးပါမယ်။ ဒီအခွန်ကောက်မယ့်ပုံစံဟာ ကမ္ဘာသုံး Tax Amnesty အတိုင်းပဲဖြစ်ပါတယ်။ ဒီ Program ရဲ့ အဓိကရည်ရွယ်ချက်ကိုက အခွန်ရှောင်တွေဆီကနေ အခွန်ငွေရအောင် အမြန်ကောက်မှာဖြစ်လို့ (၁) သူတို့ စဉ်းစားတွေဝေချိန်မရအောင် ိုထားမယ်။ (၂) စီးပွားရေးသမားတွေဖြစ်လို့ အခွန်နှုန်းလျှော့ထားတဲ့ မက်လုံးပေးမယ်။ (၃) ဒီမုန့်ကိုမယူရင် နောက်မှာ တုတ်ပဲရမယ်ဆိုတဲ့သဘောနဲ့ နောက်ကျရင်ချမှတ်မယ့် ပြစ်ဒဏ်တွေကြေညာမယ်။ ဒါအနှစ်ချုပ်သဘောပါပဲ။ တိုင်းပြည်ဘယ်လို တိုးတက်မယ်၊ ဘာညာဆိုတာ အပြောသာရှိတာပါ။ တခဏတာအခွန်ရလိုက်ပေမယ့် ရေရှည်မှာတော့ ဒီလိုအခွင့်အရေး နောက်တစ်ခါလာ ဦးမလားလို့ မျှော်တဲ့အခွန်ရှောင်သူတွေများမလာအောင် အကြိတ်အနယ် ထိန်းနေကြရတာပါ။ တွေးမိပါတယ်။ ဘယ်လိုဖြစ်လို့ ဒီလောက် Impact များတဲ့ Program တစ်ခုကို အတိအကျနဲ့ အတည်ပြုရတဲ့ အခွန်အကောက်ဥပဒေနဲ့ ရောပြီးတင်တာလဲလို့။ ဒီတစ်ခုတည်းကိုက အင်မတန်ဆွေးနွေးရမယ့်ကိစ္စပါ။ ဒီလိုရောပြီးတင်တော့ ကျွန်တော်တို့ Excise Tax တို့လို အခွန်အကောက်တွေဘက်လည်းမလှည့်နိုင်။ ဒီ Tax Amnesty အပေါ်လည်း ကျယ်ကျယ်ပြန့်ပြန့် မဆွေးနွေးနိုင်တော့ပါဘူး။ စိတ်ထဲတောင် တစ်မျိုးခံစားရ ပါတယ်။ ကျွန်တော်နမူနာ နည်းနည်းပြောပါမယ်။ Power Point ကျေးဇူးပြုပြီးတော့ အသုံးပြုခွင့်ပေးပါ။ ဒါကြီးကို ဆွေးနွေးမယ်ဆိုတော့ ပါသင့်တဲ့လုပ်ငန်းစဉ်တွေကို ချရေးမိပါတယ်။ ဒီအခါမေးရမယ့် မေးခွန်းတွေ ထွက်လာပါတယ်။ ဘာကိုရည်ရွယ်ပြီး ဘယ်သူ့အတွက်လုပ်တာလဲ။ ဘာတွေဘယ်လိုလုပ်မှာလဲ။ ဘယ်လိုတိုင်းပြည်အတွက် အကျိုးရလဒ်ထွက်ဖို့ မှန်းထားတာလဲ။ အခွန်ထမ်းဘယ်လောက် တက်လာမလဲ။ တကယ်လို့ ဒါကိုလုပ်လိုက်လို့ ဆိုးဝါးတဲ့အကျိုးဆက်ဖြစ်လာရင် ဘယ်သူတာဝန်ခံမှာလဲ။ လက်ခံနိုင်တဲ့ အဖြေရရင် ဆက်ဆွေးနွေးရမယ့်ဟာတွေ အောက်မှာ (၃)ပိုင်းရှိပါတယ်။ ဥပဒေကြမ်းမတင်ခင် အပိုင်း (A)၊ နောက်အပိုင်း (B)၊ နောက်အနာဂတ်အတွက်အပိုင်း (C)၊ အပိုင်း(A) နဲ့ဆိုင်တာကို အရင်ကြည့်ပါမယ်။ အပိုင်း(A)မှာ လုပ်ရမှာ ၄ ခုရှိပါတယ်။ ပေါ်လစီပိုင်း၊ လုပ်ငန်းစဉ်ပိုင်း၊ လုပ်ငန်းအလိုက်အစီအမံ၊ ဥပဒေကြမ်းရေးဆွဲပြီးတဲ့အပိုင်းဆိုပြီးတော့ ဒီဥပဒေဟာ Short-Term ဖြစ်တာမို့ အသေအချာ ကြိုတင် တွက်ချက်ထားမှ အောင်မြင်မှာဖြစ်ပါတယ်။ ပြည်ပကနေ ငွေဘယ်လိုစီးဝင်လာမယ်။ ပြည်တွင်းက အခွန် ဘယ်လောက်တိုးရမယ်။ ငွေကြေးခဝါချမှုတွေကို ဘယ်လိုကိုင်တွယ်မယ်။ အခွန်ပဲသွင်းပြီး တကယ်ငွေရှိ မရှိ သိအောင်လုပ်မယ့် အစီအစဉ်၊ ဈေးကွက်မထိအောင် ထိန်းညှိရမယ့်အစီအစဉ် မမီမှာစိုးလို့ နောက် Slide နောက် Impact တွေအတွက် ဘယ်လိုစီမံထားလဲ။ လုပ်ငန်းအတွက်အဖွဲ့တွေ၊ အခွန်သတ်မှတ်ကာလ လွန်ချိန်ပြီးရင် ဘာတွေဆက်လုပ်မလဲ။ ဒါ Group (A), Group (B) နဲ့ (C) ရှိပါသေးတယ်။ နစ်နဲ့ ကျွန်တော်တို့ ဒါကိုဘယ်လိုဆွေးနွေးကြမှာလဲ။ ဒီ Tax Amnesty ကို အင်ဒိုနီးရှားမှာ အစိုးရက ၂၀၁၅ လောက်ကတည်းက လုပ်ဖို့စီစဉ်ပါတယ်။ နှစ်ဝက်လောက်ကြိုတင်ပြင်ဆင်ပါတယ်။ လွှတ်တော်ကို ဥပဒေကြမ်း မတင်ခင် အစိုးရနဲ့ လွှတ်တော် အကြိမ်ကြိမ် ညှိနှိုင်းဆွေးနွေးပါတယ်။ ဒီဇင်ဘာထိ အဖြေမထွက်ပါဘူး။ ဒီဇင်ဘာကုန်မှ သူနည်းနည်းလျှော့၊ ငါနည်းနည်းလျှော့ သုံးပတ်လောက်ညှိပြီးမှ မေလမှာ ကျင်းပမယ့် လွှတ်တော်မှာ ဆွေးနွေးဖို့လက်ခံခဲ့ပါတယ်။ လက်ခံပြီးတော့ ဒီအတွက်သီးခြားကော်မတီဖွဲ့ပြီး ပညာရှင် တွေနဲ့ ဆွေးနွေးတယ်။ စုံစမ်းမေးမြန်းတယ်။ ပြီးမှလွှတ်တော်မှာ အကျေအလည်ဆွေးနွေးပြီး ၂၀၁၆ ခုနှစ်၊ ဇွန်လ ၂ရ ရက်နေ့မှာမှ မဲခွဲအတည်ပြုဆုံးဖြတ်ခဲ့ပါတယ်။ အစကနေအဆုံး တစ်နှစ်ခွဲလောက်ကြာခဲ့ပါတယ်။ ဒါအတိုချုပ်ပြောတာပါ။ သူတို့ဘာကြောင့်ဒီလိုလုပ်ခဲ့လဲ။ အဓိကက နောက်ဆက်တွဲအကျိုးဆက်ကို ဘယ်သူမှ မခန့်မှန်းနိုင်လို့ဘဲ ဖြစ်ပါတယ်။ ဒီမတိုင်မီ သူတို့ ၁၉၆၄ နဲ့ ၁၉၈၄ တို့မှာ နှစ်ကြိမ်လုပ်ခဲ့ဖူးပါတယ်။ မအောင် မြင်ခဲ့ဘဲ ငွေဖောင်းပွမှုသာအဖတ်တင်ခဲ့လို့ ဒီလောက် သတိထားနေတာဖြစ်ပါတယ်။ ခုလိုသတိထားပြီး ပ်ဆောင်ခဲ့လို့ အခွန်ထမ်း ၇၅၀,၀၀၀ နီးပါးက အမေရိကန်ဒေါ်လာဘီလီယံ ၃၃၀ လောက် ဝင်ငွေ ကြေညာခဲ့တာဖြစ်ပါတယ်။ ကျွန်တော်တို့နိုင်ငံရော အရင်အစိုးရလက်ထက်က ဟုတ်ဘဲ ငွေပမာဏနဲ့ ခုလိုပဲအခွန်အကောက် ဥပဒေနဲ့ ရောပြီးလုပ်ခဲ့ပါတယ်။ ဇယားမှာပြထားပါတယ်။ ဒီအကျိုးဆက်ကဘာလဲ။ အင်ဒိုလိုဖြစ်ဖို့ဝေးလို့ Graph မှာကြည့်ရင် ဥပဒေမပြဋ္ဌာန်းမီ မတ်လမှာ ဒေါ်လာဈေးက ၁,၀၀၀ ၀န်းကျင်၊ ဥပဒေပြဋ္ဌာန်းပြီး မေလအလွန်မှာ ၁,၂၀၀ ကျော်၊ အဲဒီ စက်တင်ဘာကနေစ အခု ၂ နှစ်ကြာတဲ့အထိ ၁,၃၀၀ ကနေ ပြန်မဆင်းတော့ပါဘူး။ ဒီအတွက် ဘယ်သူတာဝန်ယူ၊ တာဝန်ခံခဲ့လဲ။ တာဝန်ယူဖို့ဝေးလို့ ကိုယ်လုပ်ထား တာမဟုတ်တဲ့အတိုင်း မှိန်းနေကြပါတယ်။ ဒီလိုတာဝန်ယူမှု၊ တာဝန်ခံမှုမရှိတဲ့ အလေ့အထတွေကို ဒီဘက် ခေတ်မှာ အဆက်ဖြတ်ဖို့ လိုနေပါပြီ။ အခုဒီလိုထပ်မဖြစ်စေချင်လို့ ကျယ်ကျယ်ပြန့်ပြန့် ဆွေးနွေးချိန်ရဖို့ ဒီဟာကိုနောက်ဆုတ်ဖို့ တောင်းဆို နေခြင်းဖြစ်ပါတယ်။ အခုကျွန်တော်တို့ဆီမှာ ဒီလောက်အရေးကြီးတဲ့ဟာကို ပုဒ်မတစ်ခု၊ စာကြောင်းရေ ၁၀ ကြောင်းလောက်နဲ့ ဝန်ကြီးဌာနက လွှတ်တော်တင်၊ ဥပဒေကြမ်းကော်မတီက အစည်းအဝေး(၆)ကြိမ်နဲ့ အခန်းတစ်ခုဖြစ်အောင်ရေး၊ ကျွန်တော်တို့ ကိုယ်စားလှယ်တွေက တစ်ဦးကို ၆ မိနစ်နဲ့ ကသောကမျော ဆွေးနွေး၊ အင်ဒိုနဲ့ဆို လမ်းကြိတ်စက်နဲ့ ပြိုင်ကားလို Speed ကကွာလှပါတယ်။ အခုဥပဒေက အဖြစ်သဘော သာရှိပြီး ဒါကိုအကောင်အထည်ဖော်မယ့် အဖွဲ့အစည်းကလည်း ကိုယ့်အလုပ်တောင်ကိုယ်မနိုင်တဲ့ လူဝေဖန် ခံနေရတဲ့ အဖွဲ့ဖြစ်တာကတစ်ကြောင်း၊ တကယ်လို့ ဆိုးကျိုးတွေကြီးကြီးမားမား ဖြစ်လာခဲ့ရင် အတည်ပြု လိုက်တဲ့ ကိုယ့်လွှတ်တော်လည်း တာဝန်မကင်းတာမို့ ပြောဆိုနေရခြင်းဖြစ်ပါတယ်။ မူးယစ်ဆေးဝါး၊ ငွေမဲ၊ အဂတိတရား Panama Papers ထဲက လျှို့ဝှက်အကောင့် လက်ကြီးသမားတွေ၊ မကောင်းတာမှန်သမျှ ရွှေခါးပတ်၊ ငွေခါးပတ် ချန်ပီယံဆုတွေချည်းပဲ ချိတ်နေတဲ့ဒီနိုင်ငံမှာ ခရိုကြီးတွေ၊ သူဌေးကြီးတွေရဲ့ ညည်းတွားသံကြောင့် ဒီလိုအလောတကြီးနဲ့ အခွန်ရှောင်ဆုကြေး ပေးသနားမယ့် အစီ အစဉ်အပေါ် တာဝန်ကျေအခွန်ထမ်းတွေ၊ ၂၀၁၅ မှာ မျှော်လင့်တကြီးနဲ့ မဲပေးခဲ့ကြတဲ့ နင်းပြားပြည်သူ တွေကို စိတ်ဒဏ်ရာမရစေလိုလို့ ဒီလွှတ်တော်ကြီးက အသေအချာတွေးဆပြီး လောလောဆယ် ဒီပုဒ်မတွေကို ပယ်ဖျက်ပြီး နောင်အခါမှ ဥပဒေကြမ်းတစ်ခုအဖြစ် လွှတ်တော်ထဲ တင်သွင်းနိုင်အောင် ကြိုးစားပေးကြပါလို့ တိုက်တွန်းရင်း နိဂုံးချုပ်ပါတယ်။ အားလုံးကျေးဇူးတင်ပါတယ်။</speech>
<speech type="speaker">ဒေါ်အေးမြမြမျိုး ကျောက်တန်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1549">ဒေါ်အေးမြမြမျိုး(ကျောက်တန်းမဲဆန္ဒနယ်၊ ရန်ကုန်တိုင်းဒေသကြီး)</mp>လေးစားရပါသော ပြည်ထောင်စုလွှတ်တော် နာယကကြီးနှင့်တကွ အားလုံးပဲမင်္ဂလာပါရှင်။ ကျွန်မကတော့ ကျောက်တန်း မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်အေးမြမြမျိုး ဖြစ်ပါတယ်။ ကျွန်မအနေနဲ့ အခန်း(၅) အထူးကုန်စည်ခွန်ရဲ့ ပုဒ်မ ၁၁(က)ရဲ့ ဆေးပေါ့လိပ် တစ်လိပ်ရောင်ဈေး ၁၀ ကျပ်ဖြစ်လျှင် အခွန်နှုန်း ၁ လိပ် ၅၀ ပြားမှ ၁ လိပ် ၂၅ ပြား လျှော့ချခြင်းနဲ့ပတ်သက်ပြီးတော့ ကျန်းမာရေးရှုထောင့်ကနေပြီးတော့မှ ပြန်လည် သုံးသပ်ဖို့ ဆွေးနွေးသွားမှာဖြစ်ပါတယ်။ ကျွန်မတို့က ဆေးလိပ်ရဲ့ ဆိုးကျိုးတွေ ဘယ်လောက်ရတယ် ဆေးရွက်ကြီးတွေရဲ့ ဆိုးကျိုးတွေဆိုတာကလည်း သိပြီးသားဖြစ်ပါတယ်။ ပြီးတော့ ပြည်တွင်းဆေးလိပ်မို့လို့ ဒီလိုအခွန်လျှော့ချတယ်ဆိုတဲ့ကိစ္စက သင့်တော်တာတော့ မဟုတ် ပါဘူး။ ကျွန်မတို့ အလုပ်အကိုင် အခွင့်အလမ်းအတွက် တခြားနည်းတွေ စဉ်းစားပေးရမှာဖြစ်ပါတယ်။ ပြည်တွင်းကဆေးလိပ်က တခြားဆေးလိပ်တွေထက် ပိုပြီးကျန်းမာရေးထိခိုက်တာ လျော့လို့လား။ အဲဒီလိုမှ မဟုတ်ဘဲနဲ့ဆိုရင်တော့ ကျွန်မတို့ ဒီလိုအခွန်လျှော့ချတာမျိုးဟာ တော်တော်မဖြစ်သင့်တာပါ။ ကျွန်မတို့ ဒီကျောင်းသားလူငယ်လေးတွေ လက်တစ်ကမ်းအလိုမှာ ဒီဆေးလိပ်တွေရနေတာဟာ ပိုပြီးကြီးကြပ်ရမယ့် အစား ဒီလိုလျော့ပေါ့တာမျိုးက မဖြစ်သင့်တဲ့အတွက် ဒါကိုနဂိုအတိုင်းပဲ ပြန်လည်ပြီးတော့ ပြဋ္ဌာန်းပေးဖို့ အတွက် တင်ပြတာပါ။ နောက်တစ်ခုကတော့ အခန်း(၇)ရဲ့ ဝင်ငွေခွန် ပုဒ်မ ၂၅ ပါ ။ လက်ရှိအခွန်ထမ်းတွေရဲ့ အခွန်ထမ်း ပြည်သူတွေရဲ့ တာဝန်ကျေမှုကို အသိအမှတ်မပြုဘဲနဲ့ အခွန်ရှောင်တိမ်းမှုကို အလေးပေးရာရောက်တဲ့ အတွက် မျှတမှုမရှိတဲ့ ပြည်သူယုံကြည်မှုရှိစေရန် စိုးရိမ်ပူပန်မှုတွေကို ဖြေလျော့ရန်အတွက် ပြန်လည် သုံးသပ်ဖို့အတွက် တင်ပြဆွေးနွေးလိုပါတယ်။ နိုင်ငံတော်အစိုးရအနေနဲ့ အခွန်ထမ်းအုပ်စုတစ်ခု ဒါမှ မဟုတ်ရင် ဝင်ငွေအမျိုးအစားတစ်ခုခုမှာ အကြောင်းကြောင်းကြောင့် စာရင်းမဝင်တဲ့ငွေကြေးတွေကို နိုင်ငံ တော်ရဲ့ တရားဝင်ငွေကြေးစနစ်ထဲပြန်ဝင်လာအောင် အခွန်ငွေတွေရရှိလာအောင် ဆောင်ရွက်တာကို ကြိုဆိုပါတယ်။ မြန်မာနိုင်ငံရဲ့ မြေအောက်စီးပွားရေးဟာ တရားဝင်ဂျီဒီပီရဲ့ ထက်ဝက်ကျော်ရှိနေတယ်ဆိုတဲ့ လေ့လာချက်တွေရှိတဲ့အတွက် ပြန်လည်တည့်မတ်ဖို့ ကြိုးစားတာကိုလည်း ထောက်ခံပါတယ်။ ဒါပေမယ့် မျှတမှုရှိဖို့တော့လိုပါတယ်။ ပြည်သူယုံကြည်မှုတွေရမှလည်း ကျွန်မတို့ အောင်မြင်မှာဖြစ်ပါတယ်။ လူလတ် တန်းစားဆင်းရဲသားများ ရှိစုမဲ့စုငွေလေးနဲ့ ဝယ်ယူစုဆောင်းထားတဲ့ အိမ်၊ ခြံ၊ မြေ ဝယ်ယူခြင်းကို တရားဝင်ပြုလုပ်ပြီးတော့ ငွေပမာဏကို ကန့်သတ်ပြီးတော့မှသာ ခွင့်ပြုသင့်ပါတယ်။ အရင်ပိုင်ဆိုင်မှုတွေ အမည်ပြောင်းမှုမလုပ်နိုင်ခဲ့တဲ့၊ အခွန်လျှော့ပေါ့ပေးဆောင်ခဲ့တဲ့၊ အခွန်မဆောင်ဘဲ ဝယ်ယူခဲ့တဲ့ မော်တော်ယာဉ်၊ တိုက်ခန်း၊ အဆောက်အဦ ပိုင်ဆိုင်မှုအတွက် အထူးနှုန်းပေးဆောင်ပြီးတော့ ပိုင်ဆိုင်မှု မှတ်တမ်းတင် လာနိုင်မှာဆိုတာလည်း ဒါကောင်းတဲ့အချက်အလက်တွေ ဖြစ်ပါတယ်။ သို့သော်လည်းပဲ လူနည်းစုအကျိုးစီးပွားဖြစ်ထွန်းသွားနိုင်မယ်။ အိမ်ခြံမြေဈေးကစားမှုတွေ ဖြစ်ပေါ် လာဖို့၊ ငွေမဲတွေစီးဆင်းလာတာကို တားမြစ်ဖို့အတွက်ကိုတော့ ကန့်သတ်ဖို့လိုပါတယ်။ အသေးစား၊ အလတ်စား စီးပွားရေးလုပ်ငန်းရှင်များတွက် အခွန်နှုန်းထားတွေ၊ အထူးနှုန်းထားတွေ ပါဝင်သင့်ပါတယ်။ ရင်းနှီးမြှုပ်နှံတဲ့သူတွေကိုသာ ပိုပြီးတော့ အခွင့်အရေးပေးတဲ့ ဥပဒေမျိုးပဲဖြစ်သင့်ပါတယ်။ ကျွန်မတို့ အင်ဒိုနီးရှားနိုင်ငံမျိုးမှာ Tax Amnesty လုပ်ခဲ့တာက ဒီ Law တွေ ပြဋ္ဌာန်းခဲ့တာက အသေးစား၊ အလတ်စား စီးပွားရေးလုပ်ငန်းရှင်တွေအတွက်ကို ပြဋ္ဌာန်းထားတာတွေရှိပါတယ်။ အထူးနှုန်းထားနဲ့ သတ်မှတ်ပြဋ္ဌာန်း ပြီးတော့ ဥပဒေ လုပ်ထုံး၊ လုပ်နည်းတွေလည်း သေသေချာချာ ဆွဲထားတာမျိုးဖြစ်ပါတယ်။ ကျွန်မတို့နိုင်ငံမှာ အခု ဒီလောက်အရေးကြီးတဲ့ နိုင်ငံတော် စီးပွားရေးအတွက်ကို အရေးကြီးတဲ့ အခွန်ဥပဒေတစ်ခုပြဋ္ဌာန်းဖို့ဥစ္စာကို နှစ်တစ်နှစ်ရဲ့ နှစ်စဉ်ထုတ်ပြန်တဲ့ ဥပဒေထဲမှာပဲ ပုဒ်မတစ်ခုအနေနဲ့ ဒီလိုပြဋ္ဌာန်းလိုက်တဲ့အတွက်ကြောင့်မို့လို့ မရှင်းလင်းမှုတွေ ပြည်သူတွေရဲ့ စိုးရိမ်ပူပန်မှုတွေ ပိုပြီးတော့ တိုးလာတဲ့အတွက်ကြောင့်မို့လို့ ခုလက်ရှိပြဋ္ဌာန်းလိုက်တဲ့ ပုဒ်မ ၂၅ ကို ပြည်သူလူထုယုံကြည်မှုရအောင် အခွန်ယဉ်ကျေးမှု မပျက်သွားအောင် လုံလောက်တဲီ့းတော့ ကျယ်ပြန့်တဲ့ ဆွေးနွေးတိုင်ပင်ပြီးတော့ နိုင်ငံစီးပွားရေးအတွက် အလွန်ရေးကြီးတဲ့ကိစ္စဖြစ်တဲ့ အတွက်ကြောင့်မို့လို့ ဥပဒေတစ်ခုပြဋ္ဌာန်းသင့်ပါကြောင်း တင်ပြဆွေးနွေးရင်း နိဂုံးချုပ်အပ်ပါတယ်ရှင်။ ကျေးဇူးတင်ပါတယ်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ အစည်းအဝေးကို တစ်နာရီခန့် ခေတ္တ ရပ်နားပါမယ်။</speech>
<speech type="mc">ပြည်ထောင်စုလွှတ်တော်နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။</speech>
<speech type="mc">အစည်းအဝေးပြန်လည်စတင်ခြင်း ၊ လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနဲ့ ဧည့်သည်တော်များခင်ဗျာ။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<speech type="speaker">ဒေါက်တာခွန်ဝင်းသောင်း ကချင်ပြည်နယ် မဲဆန္ဒနယ်အမှတ်(၁၁) ဆက်လက် ဆွေးနွေးဖို့ဖြစ်ပါတယ်။</speech>
<speech><mp id="1208">ဒေါက်တာခွန်ဝင်းသောင်း (မဲဆန္ဒနယ်အမှတ်-၁၁၊ ကချင်ပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါ။ Power Point အသုံးပြုခွင့် တောင်းခံ အပ်ပါတယ်။ အခွန်လွတ်ငြိမ်းချမ်းသာခွင့်လို့ပြောလို့ရတဲ့ ၂၀၁၈ ခုနှစ်၊ ပြည်ထောင်စုအခွန်အကောက် ဥပဒေကြမ်းနဲ့ပတ်သက်လို့ အခန်း(၈) ပုဒ်မ ၃၃ အပိုဒ်ခွဲ(က)၊ (ခ)နဲ့ ပုဒ်မ ၃၄ အပိုဒ်ခွဲ(က)၊ (ခ)၊ (ဂ)တို့ကို ခြုံငုံပြီး အကြံပြု ထောက်ပြ ဆွေးနွေးချင်ပါတယ်။ ဒီအကြောင်းမဆွေးနွေးခင် ဥပဒေကြမ်းပူးပေါင်းကော်မတီရဲ့ ပြင်ဆင်ထားချက်အရ ထောက်ခံကြ သူတွေရှိသလို အလိုမကျသူတွေနဲ့ပတ်သက်ပြီး အမြင်နှစ်ခုအပေါ် တင်ပြချင်ပါတယ်။ လောကမှာ အကောင်းနဲ့ အဆိုး၊ အကျိုးနဲ့အပြစ်၊ အချစ်နဲ့အမုန်း၊ အပြုံးနဲ့အမဲ့ ဆန့်ကျင်ဘက်ရဲ့ တရားများရှိသကဲ့သို့ ပကတိ အခြေအနေကို လက်ခံရပါမယ်။ ဆိုလိုတာက ဒီဥပဒေကိုပြဋ္ဌာန်းရာမှာ နိုင်ငံတော်က ပြည်သူတွေအတွက် ဘာရည်ရွယ်ချက်လဲဆိုတာကို သဘောပေါက်ရင် ဘာလုပ်သင့်တယ်ဆိုတာ အဖြေကအရှင်းလေးပါပဲ။ စိုးရိမ်ပူပန်ကြတဲ့သူတွေရဲ့ အပြောတော့ အဲဒီအခွန်ဥပဒေကြောင့် စည်းကြပ်မှုမှကင်းလွတ်နေတဲ့ ငွေမဲတွေ လှိမ့်ဝင်လာမယ်။ အိမ်ခြံမြေဈေးကွက်ဖောင်းပွမယ်။ ခရိုနီမှောင်ခိုလုပ်ငန်းရှင်တွေပဲ ကြီးပွားပြီး နင်းပြား တွေမှာတော့ သုညကနေဇီးရိုးဖြစ်လို့ အခွန်ဖိစီးမှုဒဏ်ကို ကျောကော့အောင်ခံရမယ်။ ဒါ့အပြင် ငွေဖြူ အဖြစ်နဲ့ မြန်မာပြည်ထဲပြောင်းလဲစီးဝင်လာမယ့် ငွေမဲတွေ ကျပ်ဘီလီယံချီပြီးရှိလာမယ်။ ခရိုနီကြီးတွေ ထပ်မံကြီးထွားပြီး စီးပွားရေးဟန်ချက်ပျက်မယ် စသည်ဖြင့် ဝေဖန်သုံးသပ်မှု အမျိုးမျိုးဖြစ်ပါတယ်။ တစ်စိတ်တစ်ပိုင်းတော့ မှန်ကောင်းမှန်နိုင်ပါတယ်။ အခွန်ဆောင်နှုန်းတွေက ယခင်အခွန်ပုံမှန်ထမ်းဆောင် နေတဲ့ ပြည်သူတွေကို စိတ်ဓာတ်ပျက်ပြားစေတာတို့၊ တရားမျှတမှုမရှိလို့၊ အခွန်ဆောင်ထားပြီးသူတွေကပဲ နစ်နာတယ်လိုလို ခံစားနေကြတယ်လို့လည်း ကြားနေရပါတယ်။ တစ်နည်းအားဖြင့် အခွန်ရှောင်နေတဲ့သူကို အားပေးသလိုဖြစ်တာမျိုးတောင် ဝေဖန်ကြပါသေးတယ်။ ဒါပေမယ့်ဥပဒေကို ကြိုဆိုမျှော်လင့် အကောင်း မြင်ကြသူတွေအနေနဲ့ကတော့ အခြေအနေရ ငွေမဲတွေကို လျှော်ဖွတ်ခွင့်ပေးပြီး ပြည်တွင်းရင်းနှီး မြှုပ်နှံစေတာဟာ တိုင်းပြည်စီးပွားရေး အကြပ်အတည်းဖြစ်ချိန်မှာ အသုံးပြုလေ့ရှိတတ်တာမို့ အားပေး သင့်တယ်။ ဖော်ဆောင်သင့်တယ်လို့ အကြံပြု သူတွေလည်း ရှိပါတယ်။ ၂၀၁၆ ခုနှစ်က အိန္ဒိယမှာ အခွန်ကင်းလွတ်ခွင့်အစီအစဉ်ကြောင့် အစိုးရအတွက် ဒေါ်လာ ၉.၈ ဘီလီယံလောက် ရရှိခဲ့ဖူးပါတယ်။ အလားတူပါပဲ အင်ဒိုနီးရှားက ၂၀၁ရ ခုနှစ်၊ မတ်လ ၃၁ ရက်နေ့အထိ ၉ လကြာ အခွန်သက်သာခွင့်ပေးတဲ့းရရဲ့ ဝင်ငွေခွန်ဟာ ဘီလီယံ ၃၀၀ ကျော်လောက် စုမိခဲ့ ပါတယ်။ မြန်မာပြည်ရဲ့ လက်ရှိအနေအထားအရ ငွေကြေးခဝါချမှု ခွင့်ပြုသင့်တဲ့ ို့ဆိုရင်လည်း မငြင်းလိုက်ပါဘူး။ ရှဉ့်လည်းလျှောက်သာ၊ ပျားလည်းစွဲသာထုံးနှလုံးမူပြီး တိုင်းပြည်အကြပ်အတည်း ဖြစ်နေချိန်မှာ အစိုးရမှာ အခွန်အခတိုးလာကာ ပြည်ပရင်းနှီးမြှုပ်နှံမှု လျော့ပါးနေခိုက် လိုအပ်တဲ့ ဖွံ့ဖြိုးရေး ပန်းရေ ဆက်လက် တက်ယက်ဘီးစက်သင့်ပါတယ်။ (အခုဆွေးနွေးတဲ့ အခန်း(၈) ကန့်သတ်ချက်ဖြင့် သက်သာခွင့်ပြုခြင်းဆိုတဲ့ ခေါင်းစဉ်အောက်က ပုဒ်မ ၃၃ ကို အခုလိုပြင်ဆင်ချင်ပါတယ်။ (က) ပထမ ၆ လအတွင်း ပုဒ်မ ၃၄ ပုဒ်မခွဲ(က)ပါကိစ္စရပ်အတွက် ၅ ရာခိုင်နှုန်း၊ ပုဒ်မ ၃၄ ပုဒ်မခွဲ (ခ)ပါ ကိစ္စရပ်အတွက် ရ ရာခိုင်နှုန်း၊ ပုဒ်မခွဲ (ဂ) ပါ ကိစ္စရပ်အတွက် ၁၀ ရာခိုင်နှုန်း၊ (ခ) ပထမ ၆ လကုန်ပြီးနောက် ဒုတိယ ၆ လ ကာလအတွင်း ပုဒ်မ ၃၄ ပုဒ်မခွဲ(က)ပါကိစ္စရပ်အတွက် ရ ရာခိုင်နှုန်း၊ ပုဒ်မခွဲ(ခ)ပါ ကိစ္စရပ်အတွက် ၁၀ ရာခိုင်နှုန်းနဲ့ ပုဒ်မခွဲ(ဂ)ပါ ကိစ္စရပ်အတွက် ၁၅ ရာခိုင်နှုန်း စသည်ဖြင့် ရ သင့်လျော်မယ့်နှုန်းထားများနဲ့ အခုလိုပြုပြင်ပြီး အခွန်ကင်းလွတ်ခွင့်ပြုတဲ့ ၂၀၁၈ ခုနှစ် အခွန်ဥပဒေကို ပြဋ္ဌာန်းပေးလိုက်ရင် နိုင်ငံတော်ကလက်လှမ်းမမီတဲ့ အခွန်အခတွေကို အနည်းနဲ့အများ ဖြေးဖြေးချင်း စုစည်းပေးလာနိုင်ရာရှိသလို ဒီဥပဒေဟာ ၆ လသက်တမ်း နှစ်ခုသာဖြစ်တဲ့အတွက် အခွန် ရှောင်နေသူကို မျက်နှာသာပေးရာလည်းမရောက်သလို ရာသက်ပန်အခွန်ထမ်းနေခဲ့တဲ့သူတွေကို နောက်လူ တွေနဲ့နှိုင်းယှဉ်ပြီး အခွန်ဆောင်မှုအပေါ် စိတ်ပျက်ရှောင်ရှားလိုစိတ်လည်း ရှိမလာနိုင်တော့ပါဘူး။ ဒါ့အပြင် အခွန်ဆောင်ဦးရေကို တိုးလာစေတဲ့အတွက် ကျဆင်းနေတဲ့ နိုင်ငံ့စီးပွားရေးရဲ့အခြေအနေဟာ ပြန်လည်စီးဝင် လာမယ့် ငွေကြေးတွေကြောင့် ငြိမ်သက်နေတဲ့ ဆောက်လုပ်ရေးလုပ်ငန်းများ၊ အခြား အိမ်၊ ခြံ၊ မြေ၊ ကား စတဲ့ရောင်းမှု၊ ဝယ်မှုတွေ အသက်ဝင်လာပြီး စီးပွားရေးလုပ်ငန်းရှင်များအတွက် မျှော်လင့်ချက်ရောင်ခြည်များ သန်းလာတာနဲ့အမျှ အောက်ခြေလူတန်းစားလုပ်သားများရဲ့ များစွာသောဘဝတွေပါ ရေမြင့်ကြာတင့်ဆိုသလို စားဝတ်နေမှု ပြန်လည်ဝေစည်လာနိုင်မယ်လို့ ယူဆသူတွေလည်းရှိပါတယ်။ စီးပွားရေးမောင်းနှင်အား ကောင်းလာကာ တိုးတက်လာမယ့် ရင်းနှီးမြှုပ်နှံမှုတွေကနေ အလုပ်အကိုင် အခွင့်အလမ်းတွေ ဖန်တီးပေး နိုင်ပြီး နိုင်ငံရဲ့ ဖွံ့ဖြိုးတိုးတက်မှုကို ကျားကန်ပေးနိုင်မှာ ဖြစ်ပါတယ်။ ကိုယ်စားလှယ်များ အကြံပြုတဲ့အတိုင်း ပြင်သည်ဖြစ်စေ၊ မပြင်သည်ဖြစ်စေ ပြည်ထောင်စုအစိုးရ အဖွဲ့ကိုယ်စား စီမံကိန်းနှင့် ဘဏ္ဍာရေးဝန်ကြီးဌာနက ပြည်ထောင်စုလွှတ်တော်ကို တင်သွင်းခဲ့တဲ့ ၂၀၁၈ ခုနှစ်၊ ပြည်ထောင်စုရဲ့ အခွန်သက်သာခွင့်ပြုတဲ့ဒီဥပဒေကို ပြဋ္ဌာန်းသင့်တာနဲ့ပတ်သက်လို့ အချို့အချို့သော အပြစ်တွေ၊ အဆိုးတွေ ဘယ်လိုပဲရှိနေပါစေ တစ်ခါတစ်ခါ မရှူနိုင်၊ မကယ်နိုင်တဲ့ ရောဂါမျိုးဟာ ဆေးမီးတို နဲ့ပဲ အမြစ်ပြတ်ပျောက်ကင်းတတ်သလို ခွေးသေကောင်ပုတ်ဟာ စက်ဆုပ်စရာမှန်ပေမယ့် ရေနစ်မယ့်သူ အဖို့တော့ ကယ်စရာကူစရာအဖြစ် ဖက်တွယ်သင့်တယ်လို့မြင်ပြီး အသက်ဘေးလွတ်အောင် ဖက်တွယ် ကူးခတ်သင့်ရင်လည်း ကူးခတ်ရပါမယ်။ တချို့ကျတော့လည်း ငွေမဲတွေပါဝင်လာနိုင်ဖို့ ခရိုနီအားမပေး ချင်တာနဲ့ မနှစ်မြို့တဲ့သူတွေလည်း ရှိတတ်ပါတယ်။ တကယ်တော့ အခွန်လျှော့မကောက်ရင်လည်း သူတို့ရဲ့ ပေးခြင်းအားဖြင့် အစိုးရကနေပြီး အကျိုးပိုများမယ်လို့ သုံးသပ်ကြသူတွေလည်း ရှိပါတယ်။ ဒီကျိကျိတက်ချမ်းသာနေကြတဲ့ သူဌေးတွေရဲ့ငွေမဲတွေ ခဝါအကြီးအကျယ် ချကြရတော့မှာပဲဆိုတဲ့ အမြင်ထက် ရောဂါဆိုးသက်သာအောင် ကိုယ်လက်အင်္ဂါတစ်ခုခုကို စွန့်လိုက်ရသလိုမျိုး အပြုသဘောနဲ့ အကောင်း မြင်တတ်ရင် တိုင်းပြည်ရဲ့ စီးပွားရေးကဏ္ဍတစ်ခု ပြန်လည်နိုးထလာဖို့ ဒီအခွန်ဥပဒေကြမ်းက အချက် တစ်ချက်အနေနဲ့ အဓိကကျနိုင်မယ်လို့ သဘောထားလိုက်ရုံပါပဲ။ အခွန်နှုန်းထားကြောင့် အခွန်တွေ လျှော့ မသွင်းနိုင်ပါဘူး။ အခွန်ဆောင်သူတွေများလာလို့ နိုင်ငံရေး၊ စီးပွားရေးအကူးအပြောင်းမှာ စီးပွားရေး အောင်မြင်ဖို့ ဥပဒေကအထောက်အကူဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ နောက်ဆုံးအနေနဲ့ ၂၀၁၈ ခုနှစ်၊ ပြည်ထောင်စုရဲ့ အခွန်အကောက်ဥပဒေကြမ်းအဖြစ် အခုလက်ရှိ နိုင်ငံတော်၏ စီးပွားရေးအမြင်အရ မနှစ်မြို့ချင်ခဲ့ဘူးဆိုရင်တောင်မှ အသင့်တော်ဆုံးကို ဆွေးနွေးတိုင်ပင်လို့ မချစ်သော်လည်း အောင့်ကာနမ်းပြီး အပြစ်ပေါ်လည်း ထောက်လှာကမ်းလင့်ရုံသာမက အသစ်ဖော်တွဲ လျှောက်ကာလှမ်းသင့်တဲ့ လမိုက်ညနဲ့ သန်းခေါင်ယံသွားရသူအတွက် မျှော်လင့်အားထားနိုင်မယ့် စီးပွားရေးအဖော်မွန်တစ်ရပ်အဖြစ် ထင်မြင်ယူဆမိပါကြောင်း ဆွေးနွေးရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးဝင်းထွဋ် ဖျာပုံမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1619">ဦးဝင်းထွဋ် (ဖျာပုံမဲဆန္ဒနယ်၊ ဧရာဝတီတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးပဲမင်္ဂလာပါ။ ကျွန်တော်ကတော့ ဖျာပုံမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးဝင်းထွဋ် ဖြစ်ပါတယ်။ ၂၀၁၈ ခုနှစ်၊ ပြည်ထောင်စုအခွန်အကောက် ဥပဒေကြမ်းအပေါ် ဥပဒေကြမ်းပူးပေါင်းကော်မတီရဲ့ သဘောထားမှတ်ချက်ဖြစ်သည့် အခန်း(၈) ကန့်သတ် ချက်ဖြင့် အခွန်သက်သာခွင့်ပြုခြင်းကို ဆွေးနွေးသွားမှာ ဖြစ်ပါတယ်။ အခန်း(၈) ပုဒ်မ ၃၄(က)တွင် ပြည်တွင်းနေ နိုင်ငံသား၊ ပြည်ပနေနိုင်ငံသား၏ ထုတ်ဖော်ကြေညာမည့် ဝင်ငွေကိုသာ ရည်ညွှန်းထားပြီးတော့ အခြားပိုင်ဆိုင်မှုများ ပါဝင်လာခြင်းမရှိပါဘူး။ ဝင်ငွေနှင့် ပိုင်ဆိုင်မှု များကို ပြည်တွင်းသို့ ပြန်လည်လွှဲပြောင်းခြင်း အစီအစဉ်ကို ထည့်သွင်းရေးဆွဲရန် လိုအပ်ပါတယ်။ ယင်းအစီ အစဉ်အတွက် မူဘောင်များ၊ လုပ်ငန်းစဉ်များ၊ နည်းလမ်းများ၊ ပါဝင်ခြင်းမရှိပါဘူး။ ငွေကြေးအမျိုးအစား၊ ဝင်ပေါက်ဖြစ်သည့် ဘဏ္ဍာရေးဆိုင်ရာအဖွဲ့အစည်းများ၊ တိတိကျကျ သတ်မှတ်ထားသည့် ရင်းနှီးမြှုပ်နှံမှုများ စသည်တို့ကို သတ်မှတ်ပြဋ္ဌာန်းထားရန် လိုအပ်ပါတယ်။ ပြည်ပမှ ပြန်လည်လွှဲပြောင်း ဝင်ရောက်မှုများအတွက် စနစ်တကျစီမံမှုများ ဆောင်ရွက်နိုင်မှသာ စီးပွားရေးဖွံ့ဖြိုးမှုကို အထောက်အကူပြုသည့် ရင်းနှီးမြှုပ်နှံမှုများ ဝင်ရောက်လာမှာဖြစ်ပါတယ်။ တရားမဝင်နည်းလမ်းများဖြင့် ရရှိသောငွေကြေးများ ခဝါချဝင်ရောက်လာ ခြင်းကို ကာကွယ်မည့် Mechanism များ၊ စီမံချက်များ ပါဝင်ရန်လည်းလိုအပ်ပါတယ်။ ငွေမဲများဈေးကွက်အတွင်း အတားအဆီးမဲ့ဝင်ရောက်လာပြီး ဈေးကစားခြင်းဖြင့် မက်ခရိုစီးပွားရေး တည်ငြိမ်မှုကို ထိခိုက်စေမှာဖြစ်ပါတယ်။ Tax Amnesty အစီအစဉ်ကို ဒီဇိုင်းပြုလုပ်ရာတွင် မှန်ကန်သော မူဝါဒ၊ ရည်မှန်းချက်၊ လုပ်ငန်းစဉ်၊ နည်းလမ်းများနှင့် အစီအစဉ်၏သက်တမ်း၊ ဥပဒေနဲ့အညီ ဖွဲ့စည်း ထားသည့် အထူးအခွန်အာဏာပိုင်အဖွဲ့၊ အပြည့်အဝလေ့ကျင့်ပေးထားသည့် ကျွမ်းကျင်အခွန်အမှုထမ်းများ၊ အခွန်ထမ်းပြည်သူများကို ကြိုတင်အသိပေးကြေညာခြင်း၊ လုပ်ငန်းလမ်းညွှန်များ ရှင်းလင်းဖြန့်ဝေခြင်းနဲ့ ကျယ်ကျယ်ပြန့်ပြန့် ပါဝင်လာစေခြင်း၊ သတ်မှတ်ကာလကုန်ဆုံးလျှင် ဥပဒေအရ အရေးယူဆောင်ရွက်မည့် အစီအစဉ်များကို တိတိကျကျ ထုတ်ပြန်ထားခြင်း၊ သတင်းအချက်အလက် စီမံခန့်ခွဲမှုစနစ် Data Base Management System ကိုတည်ထောင်ခြင်း စသည့်ဆောင်ရွက်မှုများဖြင့် အောင်မြင်သော Tax Amnesty အစီအစဉ်ကို အကောင်အထည်ဖော်နိုင်မှာဖြစ်ပြီးတော့ ရေရှည်တွင် တရားမျှတမှုကိုအခြေခံသည့် အခွန် စနစ်ကို တည်ဆောက်နိုင်မှာ ဖြစ်ပါတယ်။ အားကောင်းသော ဥပဒေထောက်ကူမှု အဓိကလိုအပ်ပြီးတော့ သို့မှသာ ရည်ရွယ်ချက်များ ပေါက်မြောက်အောင်မြင်နိုင်မှာ ဖြစ်ပါတယ်။ ယခု ၂၀၁၈ ခုနှစ်၊ ပြည်ထောင်စုအခွန်အကောက်ဥပဒေတွင် အခန်းတစ်ခန်းအနေဖြင့် ထည့်သွင်း ပြဋ္ဌာန်းမည့်အစား သီးခြားဥပဒေတစ်ခု Tax Amnesty Law ကို ပြဋ္ဌာန်းဆောင်ရွက်သင့်ပါကြောင်းနှင့် အခန်း ၈ ပါပြဋ္ဌာန်းချက်များကို ပယ်ဖျက်သင့်ပါကြောင်း အဆိုပြု အပ်ပါတယ်။ Tax Amnesty ကို ကမ္ဘာ့ နိုင်ငံအသီးသီးမှာ ပုံစံအမျိုးမျိုးနဲ့ ဆောင်ရွက်ကြပါတယ်။ နိုင်ငံရေး၊ စီးပွားရေး၊ ဘဏ္ဍာရေး လိုအပ်ချက် များကို အလျင်အမြန် တုံ့ပြန်ဆောင်ရွက်နိုင်ရန် နိုင်ငံရေးအရဆုံးဖြတ်မှုမှ ပေါ်ပေါက်လာတဲ့ လုပ်ငန်းစဉ် တစ်ခုလည်းဖြစ်ပါတယ်။ ရည်ရွယ်ချက်များမှာ ပြည်သူများရဲ့ အခွန်လေးစားလိုက်နာမှု ပိုမိုတိုးတက် စေရန်နှင့် အခွန်အခြေပိုမိုကျယ်ပြန့်စေရန်၊ အစိုးရ၏ အခွန်ရငွေ တိုးမြင့်စေရန်၊ နိုင်ငံသာများ၏ ပြည်ပရှိ ပိုင်ဆိုင်မှုများ၊ နိုင်ငံတွင်း ပြန်လည်ဝင်ရောက် ရင်းနှီးမြှုပ်နှံခြင်းဖြင့် စီးပွားရေးဖွံ့ဖြိုးတိုးတက်စေရန်တို့ ဖြစ်ပါတယ်။ အငြင်းပွားဖွယ်ရာများလည်း ရှိပါတယ်။ အခွန်တိမ်းရှောင်သူများသည် အတိတ်မှအခွန်ပြစ်မှုများအတွက် လွတ်ငြိမ်းချမ်းသာခွင့်ဆုလာဘ်ကို ရရှိသည်။ မိမိ၏အခွန်တာဝန်ကို အပြည့်အဝထမ်းဆောင်သော အခွန်ထမ်းများအတွက် မမျှတသော ဆောင်ရွက်မှုဖြစ်သည်။ နိုင်ငံ၏ အခွန်စနစ်အပေါ် အခွန်ထမ်းပြည်သူများ၏ ယုံကြည်မှုကို လျော့ကျ စေသည်။ တရားမဝင်သောနည်းလမ်းဖြင့် ရရှိသည့်ငွေကြေးပစ္စည်းများ လွယ်ကူစွာ ငွေကြေးခဝါချခွင့် ရရှိသွားမည်တို့ဖြစ်ပါတယ်။ ရည်ရွယ်ချက်များ ပေါက်မြောက်အောင်မြင်အောင် ဂရုတစိုက် ဒီဇိုင်းရေးဆွဲ ပြီးတော့ ဥပဒေနဲ့အညီ အကောင်အထည်ဖော်တဲ့ Tax Amnesty အစီအစဉ်သည် ပါဝင်သူအားလုံးအတွက် အကျိုးဖြစ်ထွန်းစေနိုင်ပါတယ်။ အခွန်ရှောင်သူများ၊ အခွန်ထမ်းပြည်သူများနဲ့ အစိုးရတို့အားလုံး ပါဝင် ပါတယ်။ ရေရှည်အတွက် အစိုးရရဲ့ အခွန်စနစ်ပြုပြင်ပြောင်းလဲမှု၊ သတ်မှတ်ကာလကုန်ဆုံးပါက ဥပဒေနဲ့ အညီဆောင်ရွက်ရန် အားစိုက်လုပ်ဆောင်မှုများသည် ပုံမှန်အခွန်ထမ်းများ၏ သံသယနှင့် အငြင်းပွား ဖွယ်ရာများကို လျော့နည်းစေမှာ ဖြစ်ပါတယ်။ မိမိတို့နိုင်ငံတွင် Tax Amnesty အစီအစဉ်သည် အခွန်စနစ်အတွင်း ဝင်ငွေရလမ်းမဖော်ပြနိုင်သော ဝင်ငွေစည်းကြပ်မှုမှ လွတ်ကင်းနေသော ဝင်ငွေခေါင်းစဉ်များဖြင့် အခွန်နှုန်းထားအမျိုးမျိုး ပြောင်းပြီးတော့ ယနေ့တိုင်ဆောင်ရွက်နေဆဲ ဖြစ်ပါတယ်။ ယခင်ဆောင်ရွက်ခဲ့သည့် နှစ်အလိုက် လုပ်ဆောင်မှု ရလဒ် များကို စိစစ်အကဲဖြတ်ရန် လိုအပ်ပါတယ်။ ထုတ်ဖော်ကြေညာခဲ့သည့် စည်းကြပ်မှုမှ လွတ်ကင်းနေသော ဝင်ငွေပမာဏ၊ ပိုမိုတိုးတက်ရရှိသော အခွန်ပမာဏ၊ ပုံမှန်အခွန်စနစ်အတွင်းသို့ ဝင်ရောက်လာသော အခွန် ထမ်းအသစ် အရေအတွက်၊ စုစုပေါင်းအခွန်ထမ်း အရေအတွက်နှင့် အခွန်တိမ်းရှောင်သူ အရေအတွက်၊ ငွေမဲများပြန်လည်ဝင်ရောက်ခဲ့သည့် ရင်းနှီးမြှုပ်နှံမှုကဏ္ဍနှင့် ဝင်ရောက်သည့် ငွေပမာဏ စသည့်အချက် များကို ထုတ်ပြန်ကြေညာခဲ့ခြင်း အလျဉ်းမတွေ့ရှိခဲ့ရပါဘူး။ စီမံ/ဘဏ္ဍာဝန်ကြီးဌာနအနေနဲ့ ပြည်ထောင်စု လွှတ်တော်သို့ အစီရင်ခံတင်ပြသင့်ပါတယ်။ ပြည်သူများ၏ အခွန်လေးစားလိုက်နာမှုနှင့် အခွန်စနစ်အပေါ် ယုံကြည်မှုများကျဆင်းခဲ့ပြီးတော့ အခွန်အခြေ ကျယ်ပြန့်တိုးတက်လာစေခြင်း မရှိတာကိုတွေ့ရပါတယ်။ ဒေသတွင်းကောက်ခံရရှိတဲ့ အခွန်နှင့် ဂျီဒီပီအချိုး အနည်းဆုံးနိုင်ငံအဖြစ် ရပ်တည်နေပါတယ်။ ၂၀၀ရ ခုနှစ်မှ စတင်ခဲ့သည့် အခြေပစ္စည်းဝယ်ယူမှုအပေါ်တွင် ဝင်ငွေခွန်သက်သာခွင့်ပေးခဲ့ခြင်း အကျိုးဆက်ကြောင့် ပြည်တွင်းပြည်ပမှ ငွေမဲများ၊ အိမ်၊ ခြံ၊ မြေ ဈေးကွက်အတွင်းသို့ အလုံးအရင်းဖြင့် ဝင်ရောက်ဈေးကစားရာမှ အိမ်ခြံမြေပူဖောင်း အဆမတန် ကြီးထွားလာခဲ့ရပါတယ်။ ဒေသတွင်းနိုင်ငံများ အနက် အဆောက်အဦတန်ဖိုးနဲ့ ငှားရမ်းခအချိုးအများဆုံး၊ အဆောက်အဦတန်ဖိုးနဲ့ ပျမ်းမျှဝင်ငွေအချိုး အများဆုံးနိုင်ငံအဖြစ် ရပ်တည်နေပါတယ်။ ရင်းနှီးမြှုပ်နှံသူများ အဓိက အခက်အခဲဖြစ်စေတဲ့ ကြီးမြင့်တဲ့ မြေတန်ဖိုးများနဲ့ Supply နဲ့ Demand မမျှတတဲ့ အိမ်ခြံမြေဈေးကွက်ပူဖောင်း လေလျော့လာနေခြင်းသည် ယနေ့ စီးပွားရေးနှေးကွေးမှုကို ဖြစ်ပေါ်စေပြီးတော့ အဓိကတရားခံမှာ မအောင်မြင်သော ယခင်အခွန် ကင်းလွတ်သက်သာခွင့် အစီအစဉ်များဖြစ်ကြောင်း တွေ့ရမှာဖြစ်ပါတယ်။ သို့ပါ၍ အတိတ်ကာလက ဆောင်ရွက်ခဲ့သော အခွန်ကင်းလွတ်သက်သာခွင့် အစီအစဉ်များ၏ ကောင်းကျိုးဆိုးကျိုးများကို ပြန်လည် စိစစ်အကဲဖြတ်၍ ရေရှည်တွင် ဒီမိုကရေစီစနစ်ရဲ့ အခြေခံအုတ်မြစ်တစ်ခုဖြစ်တဲ့ မျှတတဲ့အခွန်စနစ်တစ်ရပ် တည်ဆောက်နိုင်ရေး Tax Amnesty Law တစ်ခုကို သီးသန့်ရေးဆွဲပြဋ္ဌာန်း ဆောင်ရွက်သင့်ပါကြောင်း ဆွေးနွေးရင်းနဲ့ နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်ခင်ဗျ။</speech>
<speech type="speaker">ဒေါက်တာပြည့်ဖြိုး ဧရာဝတီတိုင်းဒေသကြီး မဲဆန္ဒနယ်အမှတ်(၇) ဆွေးနွေးဖို့ဖြစ်ပါတယ်။</speech>
<speech><mp id="1343">ဒေါက်တာပြည့်ဖြိုး(မဲဆန္ဒနယ်အမှတ်-၇၊ ဧရာဝတီတိုင်းဒေသကြီး)</mp>လေးစားအပ်ပါတဲ့ ပြည်ထောင်စုလွှတ်တော် နာယကကြီးနှင့်တကွ အားလုံးပဲမင်္ဂလာပါ။ ကျွန်တော်ကတော့ အမျိုးသားလွှတ်တော် ကိုယ်စားလှယ် ဒေါက်တာပြည့်ဖြိုး ဖြစ်ပါတယ်ခင်ဗျ။ ကျွန်တော့အနေနဲ့ ၂၀၁၈ ခုနှစ်၊ ပြည်ထောင်စုရဲ့ အခွန်အကောက်ဥပဒေကြမ်းနှင့် စပ်လျဉ်းပြီးတော့ အခန်း(၈) ကန့်သတ်ချက်ဖြင့် သက်သာခွင့်ပြုခြင်း အပိုင်းကို ဆွေးနွေးသွားမှာဖြစ်ပါတယ်။ ဥပဒေကြမ်းရဲ့ အခန်း(၈) ခေါင်းစဉ်ပါ အပိုဒ်တွေအရ ပြည်ထောင်စုအခွန်အကောက်ဥပဒေထဲမှာတော့ ဒီ Tax Amnesty ဖြစ်တဲ့ အခွန်လွတ်ငြိမ်းချမ်းသာခွင့်၊ သက်သာခွင့် အဓိပ္ပာယ်သက်ရောက်တဲ့အပိုင်းကို ထည့်သွင်းထားခြင်းပဲဖြစ်ပါတယ်။ ဒီနေရာမှာ Tax Amnesty ပြုလုပ်ရခြင်းရဲ့ အကြောင်းတရား၊ ဖြစ်လာမယ့် ကောင်းခြင်း၊ ဆိုးခြင်း Risk တွေကို ပြည်သူလူထု နားလည်သဘောပေါက် လက်ခံလာဖို့ဆိုတာ အရေးကြီး ပါတယ်။ အဓိကကတော့ လက်ရှိအခြေအနေမှာ အခွန်စနစ်အကြောင်းကို အများစုက နားလည်လိုက်နာဖို့ အားနည်းနေတဲ့ ြစ်နေတာ၊ အခွန်က ကိုယ်နဲ့မဆိုင်သလို ရှိနေကြတဲ့သူတွေရှိနေတာ၊ အထူး သဖြင့် အခွန်ဆောင်လို့ ဖြစ်လာတဲ့ငွေဖြူကို တန်ဖိုးထားမှု အားနည်းတာတွေ ဖြစ်ပါတယ်။ ဒါဟာ Tax Base ကို ချဲ့ထွင်ဖို့အားနည်းချက်လည်း ဖြစ်ပါတယ်။ (အနာဂတ်မှာ Tax Base ကို ချဲ့ထွင်တဲ့အခါမှာ Tax Amnesty ကိုပါ အသုံးချပြီးတော့ တစ်ဆက်တည်း ဆောင်ရွက်သွားသင့်တဲ့ နည်းလမ်းကောင်းတွေလည်း ရှိပါတယ်။ Tax Amnesty တွေရဲ့ အကျိုးတွေ gooo Economic Boost (Gossi (Money Liquidity) eçcm:copuošossi sapunošęs Tax Base 6oz ချဲ့ထွင်လာနိုင်ခြေရှိပါတယ်။ ဒါပေမယ့်လို့ အဲဒီအချက်အလက်တွေရရှိဖို့ ပြင်ဆင်ထားရမယ့် Mechanism Gozl Procedure cozi Tools and Instruments sozussabagoi ouloĉi ojco:onquối Gourd Tax Authorities fogos 83a7d2:8:G?$6036s Capacity 6oz psadącócoz issossomos? Tax Amnesty ကို လတ်တလောကာလမှာ ကျွန်တော်တို့ ဖော်ဆောင်ခဲ့မယ်ဆိုရင်လည်း အကျိုးရလဒ်တွေ ရယူနိုင်မှာမဟုတ်တဲ့အပြင်ကို မသေချာ၊ မရေရာမှုတွေနဲ့ ကျွန်တော်တို့ ပြည်သူတို့ဆီမှလည်း ယုံကြည်မှု ကြိုတင်ပြင်ဆင်မှုတွေမရှိခဲ့ရင် စိုးရိမ်စရာအခြေအနေတွေ ရှိလာမှာဖြစ်ကြောင်း ကျွန်တော့အနေနဲ့ အကြံပြုလိုပါတယ်။ ဥပဒေကြမ်းရဲ့ အခန်း(၈)မှာဆိုရင် ကျွန်တော်တို့ အမျိုးအစား(၁)အနေနဲ့ အတိတ် ကာလက အကြောင်းအမျိုးမျိုးကြောင့် စည်းကြပ်မှုမှလွတ်ကင်းနေသော ဝင်ငွေလား။ ဒါမှမဟုတ် အမှတ် (၂)အနေနဲ့ ကျွန်တော်တို့ Tax Amnesty ပြဋ္ဌာန်းပြီးတော့မှ ကင်းလွတ်အောင်လုပ်မယ့် ဝင်ငွေလား။ (ဒီနေရာမှာ ဥပမာအနေနဲ့ပြောရမယ်ဆိုရင် မော်တော်ကားဝယ်ယူသူတစ်ဦးဟာ ဥပဒေပြဋ္ဌာန်းပြီးတဲ့ူတဲ့အခါမှာ အခွန်မဆောင်ဘဲ စည်းကြပ်မှုမှ လွတ်ကင်းတဲ့သဘောမျိုးနဲ့နေပြီးတော့ သတ်မှတ်ကာလ မကုန်ဆုံးခင်မှ အခွန်သွားရောက်ဆောင်မယ့် ပုံစံမျိုးပါ။ ) နံပါတ်(၃)အနေနဲ့ကတော့ အားလုံးအကျုံးဝင် သလားဆိုတာကို ဥပဒေကြမ်းမှာ သေချာစွာဖော်ပြထားခြင်းမရှိပါဘူး။ စည်းကြပ်မှုမှလွတ်ကင်းတဲ့ သဘော တွေပြုမူပြီးတော့ အခွင့်အရေးတွေယူကြရင် နောင်ကာလမှာ ကျွန်တော်တို့ဟာ Tax Base ဟာ ပိုပြီးတော့ ကျုံ့ လာမယ့်အခြေအနေမှာ ရှိပါတယ်။ တစ်ဖက်က ကျွန်တော်တို့ ကြည့်ပြန်ရင်လည်းပဲ အတိတ်ကာလကဖြစ်ခဲ့တာ၊ အခွန်ရှောင်ခဲ့တာတွေ အတွက် သတ်မှတ်ပြန်ရင် ပုံမှန်အခွန်ထမ်းဆောင်သူ Tax Payers တွေက နစ်နာနေပါတယ် ဆိုပြီးတော့ Complaints Gozesscod: gospodclosušili složcops: Tax Payers 602 $3:00220 cm ပေါက်အောင် ကျွန်တော်တို့ ချပြရမှာဖြစ်ပါတယ်။ ကျွန်တော့ကို Power Point အသုံးပြုခွင့်ပြုပါခင်ဗျ။ ဒီအပေါ်ပိုင်းကတော့ ကျွန်တော်တို့ ဥပဒေကြမ်းရဲ့ သက်ရောက်မယ့် ြစ်ပါတယ်။ ဧပြီလကနေ မတ်လအထိဖြစ်ပါတယ်။ ဒုတိယအပိုင်းကတော့ ကျွန်တော့ရဲ့ အကြံပြုချက်ဖြစ်ပါတယ်။ New Tax Amnesty ဥပဒေအသစ်ကို ပြဋ္ဌာန်းဖို့အတွက် ဒီပြဋ္ဌာန်းတဲ့ကာလကလည်း ကျွန်တော်တို့ ကာလတို ဒါမှမဟုတ် ကာလလတ်သာဖြစ်သင့်ပါတယ်။ ဒီလိုမပြဋ္ဌာန်းခင်မှာလည်း ကျွန်တော်တို့ Preoperation အနေနဲ့ Public Awareness လုပ်ထားဖို့၊ ငွေကြေးခဝါချမှုတွေကာကွယ်မှုနဲ့ အခွန် Authorities တွေကို စွမ်းရည်မြှင့်တင်ပေးတာရယ်၊ နောက်တစ်ခုက ကျွန်တော်တို့ Repatriation Programmes လို့ခေါ်တဲ့ ပြည်ပကနေ ပြန်လည်ဝင်ရောက်မယ့် ဒီအခွန်တွေအတွက် အစီအမံတွေရှိရမှာဖြစ်ပါတယ်။ Post Operation sacée, mais cosso, Tax Base moquesēc dossi Tax Enforcement o အားကောင်းအောင်လုပ်တာနဲ့ အခွန်ရှောင်သူတွေကို ပြစ်ဒဏ်ပေးတာရယ်၊ ဖော်ထုတ်ကြေညာတာရယ်၊ an Donotrition Nonto mem meus on Demontin Intiment တိုင်းပြည်ရင်းနှီးမြှုပ်နှံဖို့အတွက် ဝင်ပြီးတော့ စီးပွားရေးကိုအားကောင်းတဲ့ Injection ဖြစ်စေမယ့် အစီ အမံတွေမျိုးတွေပဲ ဖြစ်ပါတယ်။ ကျွန်တော်တို့ စီးပွားရေးသံသရာမှာဆိုလို့ရှိရင် စီးပွားရေးကျဆင်းခြင်း moci Recession . csomosdal Depression catod 8:43:69:32mpjegaosas: mscusalo: စီးပွားရေးပြန်လည်ဆန်းစစ်ခြင်း Boom ဆိုတဲ့စက်ဝန်းမှာ ကျွန်တော်တို့နိုင်ငံဟာ ရေရှည်တည်ငြိမ်တဲ့ စီးပွားရေးအောင်မြင်မှုရရှိဖို့အတွက် ယခုလို စန်းပွင့်တော့မယ့်ှာ Macroeconomic အတွက် နည်းလမ်းတွေဟာ အခြေမခိုင်မာရင် ကျွန်တော်တို့ ခဏတာပဲရယူနိုင်မှာ ဖြစ်ပါတယ်။ ယခုလို စားသောက် ကုန်စည်တွေဈေးမြင့်၊ ကျွန်တော်တို့ ဇိမ်ခံပစ္စည်းတွေဈေးကျပြီး စီးပွားရေးအိုင်းနေတဲ့ Slumpflation လိုအခြေအနေတွေကို မဆိုးရွားလာအောင် ကျွန်တော်တို့ ဖြေရှင်းဖို့အတွက် Tax Amnesty နည်းလမ်းနဲ့ Injection လုပ်ဖို့ရာဟာလည်း ကောင်းကျိုးတွေရှိနေတဲ့အတွက်ကြောင့် စ်ခုမှာ ပွင့်လင်း မြင်သာအောင်ချပြပြီးတော့ အခွန်စနစ် Enforcement ကောင်းနေအောင် ပြင်ဆင်ပြီး ဆောင်ရွက်ရမှာ ဖြစ်ကြောင်း အကြံပြုလိုပါတယ်။ နိဂုံးချုပ်အနေနဲ့ ကျွန်တော်တို့နိုင်ငံဟာ ယခုCapital Financing လို့ခေါ်တဲ့ တကယ့်ကို အရင်းအနှီးငွေကြေးကြီးဟာ များစွာလိုအပ်နေပြီဆိုတာ ငြင်းလို့မရပါဘူး။ သို့ပေမယ့် ကျွန်တော်တို့ Tax Amnesty လုပ်တဲ့အခါမှာ မျှော်မှန်းထားတဲ့ ကိန်းဂဏန်းတွေ၊ ကြိုတင်ပြင်ဆင်မှုတွေ၊ အကောင်အထည် ဖော်မှုတွေမရှိဘဲ၊ မပီပြင်ဘဲလုပ်ခဲ့ရင် လုပ်သင့်ပါတယ်လို့ ထောက်ခံတိုက်တွန်းတဲ့သူတွေရဲ့ ရည်ရွယ်မှန်းဆ ထားတဲ့ မျှော်မှန်းချက်တို့၊ နောက်တစ်ခုက Domino Effect တို့ဟာ လမ်းတစ်ဝက်မှာ ဖရိုဖရဲဖြစ်သွား ပါလိမ့်မယ်။ ကျွန်တော်တို့ နိုင်ငံရေးပုံရိပ်ကိုလည်း ထိခိုက်တော့မှာဖြစ်ပါတယ်။ သာဓကအနေနဲ့ ကျွန်တော်တို့ ရောဂါတွေကိုဆေးကုတဲ့အခါမှာ အချို့လူမမာတွေဟာ ဆေးမှန်ပေမယ့် Dose မှားတဲ့အတွက်ကြောင့် ရောဂါကြောင့်မသေဘဲနဲ့ ဆေးကြောင့်သေနိုင်တာတွေရှိပါတယ်။ ဒါ့ကြောင့် ကျွန်တော့အနေနဲ့ ကြိုတင် ပြင်ဆင်မှု၊ ပြည်သူကို ပွင့်လင်းမြင်သာစွာချပြမှုနဲ့ စ်ခုမှာ သီးခြား Tax Amnesty ဥပဒေတစ်ခုကို ပြဋ္ဌာန်းဆောင်ရွက်သင့်ပါကြောင်းနဲ့ ယခု Tax Amnesty သဘောပဲဖြစ်တဲ့ အခန်း(၈) ကန့်သတ်ချက်ဖြင့် အခွန်သက်သာခွင့်ပြုခြင်းအပိုင်းကို ပယ်ဖြုတ်သင့်ပါကြောင်း အဆိုပြု ဆွေးနွေးအပ်ပါတယ်ခင်ဗျား။</speech>
<speech type="speaker">ဦးခင်ချို၊ လှိုင်းဘွဲမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1371">ဦးခင်ချို (လှိုင်းဘွဲမဲဆန္ဒနယ်၊ ကရင်ပြည်နယ်)</mp>အားလုံးမင်္ဂလာပါ။ ကျွန်တော့အနေနဲ့ ဥပဒေကြမ်းကော်မတီရဲ့ ပြင်ဆင်ချက်တွေအပေါ်မှာ ထပ်မံပြင်ဆင် ဖြည့်စွက်ခြင်းအနေနဲ့ ပုဒ်မ ၄ ခုနဲ့ ပတ်သက်ပြီးတော့ ဆွေးနွေးတင်ပြမှာ ဖြစ်ပါတယ်။ ပထမအနေနဲ့ ပုဒ်မ ၁၁ (က) ၃ မှာပါတဲ့ စီးကရက်နဲ့ ပတ်သက်တဲ့ အထူးကုန်စည်ခွန်မှာ ဥပဒေကြမ်း ကော်မတီအနေနဲ့ ဒီ ကျပ် ၅၀၀ အထိကို ၄ ကျပ်၊ ကျပ် ၅၀၁ ကျပ်ကနေ ၇၀၀ ထိကို ၉ ကျပ်၊ ၇၀၁ ကျပ် ကနေ ၉၀၀ ထိကို ၁၃ ကျပ်နဲ့ ၉၀၀ အထက်ကို ၁၆ ကျပ်ဆိုပြီးတော့ ပြင်ခဲ့ပါတယ်။ ကျွန်တော့အနေနဲ့ ပြင်ဆင်လိုတာကတော့ ကျပ် ၅၀၀ အထိကို ၅ ကျပ်၊ ၅၀၁ ကျပ်ကနေ ၁,၀၀၀ ထိကို ၁၀ ကျပ်နဲ့ ၁,၀၀၀ အထက်ကို ၁၅ ကျပ်ဆိုပြီးတော့ ပြင်ဆင်လိုပါတယ်။ ဒီလိုပြင်ဆင်လိုရတဲ့ ရည်ရွယ်ချက်ကတော့ ဒီနိုင်ငံရဲ့ ငွေကြေးဖောင်းပွမှုအနေအထား စီးကရက်သောက်သုံးမှု ကျဆင်းရေးဆိုတဲ့ အခွန်ကောက်ခံရတဲ့ ရည်ရွယ် ချက်ကို ပိုမိုထိရောက်အောင်မြင်စေလိုတဲ့ ရည်ရွယ်ချက်နဲ့ အဆင့် ၄ ဆင့်အစားကို ၃ ဆင့်နဲ့ပြင်လိုခြင်းဖြစ်ပါတယ်။ တကယ့်စီးကရက် သောက်သုံးမှုအနေအထားကို လေ့လာကြည့်မယ်ဆိုလို့ရှိရင် ကျပ် ၁,၀၀၀ အောက်ဈေးနှုန်းရှိတဲ့စီးကရက်တွေကို အများဆုံးသောက်သုံးမှုရှိတာကို တွေ့ရမှာဖြစ်ပါတယ်။ ဒါကြောင့်မို့လို့ ပိုမိုထိရောက်လွယ်ကူပြီးတော့ တွက်ချက်ရလွယ်ကူတဲ့ အဆင့် ၃ ဆင့်အနေနဲ့ ပြင်ဆင်လိုခြင်းဖြစ်ပါတယ်။ ဒုတိယအနေနဲ့ ပုဒ်မ ၁၉ (က)၊ (ခ)၊ (ဂ)မှာပါတဲ့ ဒီအချက်ထဲက လစာမှဆိုတဲ့ စကားလုံးတွေကိုလည်း ပြင်ချင်ပါတယ်။ ဒါနဲ့ပတ်သက်လို့ ၂၀၀၈ ဖွဲ့စည်းပုံအခြေခံဥပဒေပုဒ်မ ၃၄၉ ပါပြဋ္ဌာန်းချက်အရ နိုင်ငံသား များသည် အောက်ပါလုပ်ငန်းများကို လုပ်ကိုင်ဆောင်ရွက်ရာတွင် တူညီသောအခွင့်အလမ်းများ ရရှိစေရမည် လို့ဖော်ပြထားပါတယ်။ (က) ပြည်သူ့ဝန်ထမ်းတာဝန်ထမ်းဆောင်မှု၊ (ခ) အလုပ်လုပ်ကိုင်မှု၊ (ဂ) ကုန်သွယ် ရောင်းဝယ်ဖောက်ကားမှု၊ (ဃ) စီးပွားရေးလုပ်ငန်းလုပ်ကိုင်မှု၊ (င) အတတ်ပညာနှင့် အသက်မွေးဝမ်းကျောင်းမှု၊ (စ) ဝိဇ္ဇာပညာ/သိပ္ပံပညာနှင့် နည်းပညာရပ်များ ရှာဖွေဖော်ထုတ်မှုလို့ ဖော်ပြထားပါတယ်။ ဒီအခွန်အကောက် ဥပဒေပြင်ဆင်ချက်အရ ၄၈ သိန်းကနေ သိန်း ၆၀ ထိရတဲ့ဝင်ငွေက လစာတစ်ခုတည်းကိုပဲ ခွင့်ပြု ထားတာဖြစ်တဲ့အတွက်ကြောင့်မို့လို့ ၂၀၀၈ ဖွဲ့စည်းပုံအခြေခံဥပဒေပါ နိုင်ငံသားများရဲ့ မူလရပိုင်ခွင့် အခွင့် အရေးကို ခွဲခြားသတ်မှတ်သလို ဖြစ်နေတဲ့အတွက်ကြောင့်မို့လို့ ဒီအကောက်ခွန်ဆိုင်ရာ ဥပဒေပုဒ်မ ၁၉(က)၊ (ခ)၊ (ဂ)မှာပါတဲ့ လစာမှဆိုတဲ့စကားရပ်နဲ့ ပုဒ်မ ၁၉ (ဂ)မှာပါတဲ့ သို့မဟုတ် အသက်မွေးဝမ်းကျောင်းပညာ လုပ်ငန်း၊ စီးပွားရေးလုပ်ငန်းနဲ့ အခြားရလမ်းများမှ ဝင်ငွေဖြစ်လျှင်ဆိုတဲ့ စကားရပ်ကို ထုတ်ပယ်ခြင်း အားဖြင့် နိုင်ငံသားအားလုံးရဲ့ ၂၀၀၈ ဖွဲ့စည်းပုံအခြေခံဥပဒေပါ နိုင်ငံသားရဲ့ မူလအခွင့်အရေးကို တစ်ပြေးညီ ခံစားခွင့်ရမှာဖြစ်ကြောင်း ရှင်းပြချင်ပါတယ်။ တတိယအချက်အနေနဲ့ ပုဒ်မ ၃၁(က) အသစ်ဖြည့်စွက်ချက်အနေနဲ့ပတ်သက်လို့ ဝင်ငွေခွန်ကင်းလွတ် ခွင့်ပြုခြင်းနဲ့ပတ်သက်လို့ ယခင်ဝင်ငွေခွန်ဥပဒေနဲ့ အမြတ်ခွန်ဥပဒေမှာ ပါပြီးသားတွေဖြစ်တဲ့ မိဘဆွေမျိုး သားချင်းများထံမှ အမွေရရှိခြင်း သို့မဟုတ် မေတ္တာဖြင့်ပေးကမ်းခြင်း၊ နောက်တစ်ချက်ဖြစ်တဲ့ ပြည်တွင်း ဘဏ်မှာ စုဆောင်းငွေအပေါ်ရရှိတဲ့အတိုးများလို့ ဖော်ပြထားပါတယ်။ ဒါနဲ့ပတ်သက်လို့ ရှင်းပြရမယ်ဆိုရင် ယခင်အမြတ်ခွန်ဝင်ငွေဥပဒေမှာ ပြဋ္ဌာန်းချက်တွေအရ ဒီဥပဒေတွေဟာအသစ်လည်းမဟုတ်ပါဘူး အဟောင်းပါပဲ။ ဒါတွေကို ကျွန်တော်တို့ကပြန်ဖြည့်ရတဲ့ ရည်ရွယ်ချက်ကတော့ အမွေဆိုတာက သားစဉ်မြေးဆက် ဆက်ခံ ပိုင်ခွင့်၊ ရပိုင်ခွင့်ရှိတဲ့အရာဖြစ်ပြီးတော့ ဒါကိုဝင်ငွေတစ်ခုလို့ မသတ်မှတ်သင့်တဲ့အပြင် ဒီလိုအမွေဆက်ခံခွင့် ရတဲ့အပေါ်မှာ အခွန်ကောက်ခံမယ်ဆိုရင် နိုင်ငံသားတွေရဲ့ အခွင့်အရေး ရပိုင်ခွင့်တွေအပေါ်မှာ မျှတမှု မရှိဘူးလို့ ယူဆတဲ့အပြင် ပြည်သူပြည်သားတွေနဲ့ နိုင်ငံတော်အစိုးရအပေါ်မှာ ယုံကြည်မှုကို ထိခိုက်လာ နိုင်စရာတွေ ရှိလာနိုင်မှာဖြစ်တဲ့အတွက်ကြောင့် ဒီအပိုဒ်ခွဲ ရ အနေနဲ့ အခွန်ကင်းလွတ်ခွင့်အဖြစ် ထည့်သွင်း လိုခြင်းဖြစ်ပါတယ်။ ဒုတိယအပိုဒ် ၈ ဖြစ်တဲ့ ပြည်တွင်းဘဏ်စုဆောင်းငွေအပေါ် အတိုးနဲ့ပတ်သက်ပြီးတော့ နိုင်ငံတော်က တရားဝင် ၈ ရာခိုင်နှုန်း အတိုးခံစားခွင့်ပေးထားမှုနဲ့ ပတ်သက်လို့ အခွန်ကင်းလွတ်ခွင့်ပြုဖို့ တင်ပြလိုတာ ကတော့ ဘဏ်မှာစုဆောင်းမှုဆိုတာက ပြည်သူတွေကနေပြီးတော့ နိုင်ငံတော်ဘဏ်အပေါ်မှာ ယုံကြည်စိတ်ချမှု ရှိမှ စုဆောင်းငွေဆိုတာ လုပ်ကြမှာဖြစ်ပါတယ်။ ဘဏ်မှာငွေစုဆောင်းကြခြင်းအားဖြင့် နိုင်ငံရဲ့ ငွေစက္ကူ ကိုင်တွယ်သုံးစွဲမှု လျှော့ချနိုင်တာနဲ့အညီ ငွေစက္ကူ ဟောင်းနွမ်းပျက်စီးမှုတွေ သက်သာခြင်း၊ နိုင်ငံသားများရဲ့ လက်ဝယ်ရှိတဲ့ ပိုလျှံငွေတွေကို နိုင်ငံတော်မှလှည့်လည်သုံးစွဲနိုင်ခြင်း၊ နိုင်ငံတော်ရဲ့ဘတ်ဂျက်လိုငွေ ဖြည့်ဆည်း fee Treasury Bill, Treasury Bond qp: cope:qjoogaalg) 3360oodsamle D:1 66cm): ပေါ်လစီ၊ ကြွေးမြီပေါ်လစီများအတွက်လည်း အထောက်အကူပြုနိုင်ခြင်း၊ ပြည်သူပြည်သားများ ငွေစုဆောင်းတဲ့ အလေ့အထကို အားပေးရာရောက်ခြင်း၊ နိုင်ငံသားများရဲ့ စုဆောင်းငွေကို SMEs လို လုပ်ငန်းရှင်များထံသို့ တစ်ဆင့်ပြန်လည် ထုတ်ချေးခြင်းဖြင့် နိုင်ငံတော်အတွက် ထိုက်သင့်တဲ့ဝင်ငွေ ရရှိနိုင်လာခြင်း စတဲ့အကျိုး ရလဒ်တွေ ရလာနိုင်မှာဖြစ်ပါတယ်။ ဘဏ်မှာငွေစုဆောင်းတဲ့သူတွေဟာ အလွှာစုံလူတန်းစားအစုံ ပါဝင်ကြပြီးတော့ ငွေကြေးအမြောက် အမြားချမ်းသာတဲ့ စီးပွားရေးလုပ်ငန်းရှင်တွေကတော့ ဘဏ်မှာငွေသေနဲ့စုဆောင်းဖို့ စိတ်ဝင်စားမှု မရှိကြ ပါဘူး။ ပုံမှန်အားဖြင့် ဘဏ်မှာထားရှိတဲ့ငွေတွေဟာဆိုလို့ရှိရင် အတိုးမရတဲ့ ငွေသွင်းငွေထုတ်လွယ်ကူတဲ့ Current Account တွေပဲ ထားကြတာဖြစ်ပါတယ်။ ဘဏ်စုငွေပေါ်မှာအတိုးငွေကို ၈ ရာခိုင်နှုန်းပေးခြင်းဟာ နိုင်ငံတကာဘဏ်တွေရဲ့ အတိုးနှုန်းနဲ့ယှဉ်မယ်ဆိုရင် များတယ်လို့ထင်ရပါတယ်။ တကယ်တမ်းကျတော့ ဘဏ်မှာငွေစုတဲ့သူတွေဟာ အလိုလိုနေရင်းနဲ့ အရှုံးခံနေကြတဲ့သူတွေ ဖြစ်ပါတယ်။ ဥပမာအနေနဲ့ လွန်ခဲ့တဲ့ ၁၀ နှစ်လောက်က ဘဏ်မှာငွေ ၁ သိန်း စုဆောင်းတဲ့သူဟာ အဲဒီလက်ရှိအနေနဲ့ ဘဏ် ၈ ရာခိုင်နှုန်း အတိုး ၁၀ နှစ်ပြည့်တဲ့အခါမှာ အတိုးအရင်းပေါင်း ၁၈၀,၀၀၀ လောက်ရမှာ ဖြစ်ပါတယ်။ ဒီအနေအထား မှာ ငွေဖောင်းပွမှုရဲ့ အနေအထားအရ ငွေစုဆောင်းနေတဲ့ေ ၁ သိန်းရဲ့ တန်ဖိုးဟာ Purchasing power အနေနဲ့ ရွှေ ၁ ကျပ်သားလောက် ဝယ်လို့ရပေမယ့် လက်ရှိ ၁၀ နှစ်ပြည့်တဲ့အတိုးအရင်း ပေါင်း ၁၈၀,၀၀၀ နဲ့ ဝယ်မယ်ဆိုရင်တောင် ရွှေ ၁ မတ်သားတောင် ဝယ်လို့မရတဲ့အတွက် သူ့မူလတန်ဖိုးရဲ့ ၄ ပုံ ၃ ပုံလောက် အရှုံးဖြစ်ပေါ်နေတာကို တွေ့ရပါတယ်။ ဘဏ်ကပေးတဲ့အတိုးငွေဟာ အခွန်ကင်းလွတ် ခွင့်ပြုသင့်တဲ့ငွေလို့ ယူဆတဲ့အတွက် ပြည်သူတွေရဲ့ ကိုယ်စား တင်ပြရခြင်းဖြစ်ပါတယ်။ ပြည်သူများအနေနဲ့ နိုင်ငံတော်နဲ့ဘဏ်အပေါ်မှာ ယုံကြည်မှုကင်းမဲ့လာရင် ဘဏ်မှာငွေစုဆောင်းတာမျိုး လုပ်ကြတော့မှာမဟုတ်တဲ့ အခါမှာ ပြည်တွင်းငွေကြေးလည်ပတ်မှုတွေများလာပြီး၊ ငွေကြေးဖောင်းပွမှု၊ ကုန်ဈေးနှုန်းကြီးမြင့်မှုစတဲ့ အကျိုးရလဒ်တွေ ရလာနိုင်မှာဖြစ်တဲ့အတွက် ဒါကိုစဉ်းစားနိုင်ဖို့အတွက် တင်ပြရခြင်းဖြစ်ပါတယ်။ စတုတ္ထအချက်အနေနဲ့ ပုဒ်မ ၃၄(ခ)မှာပါတဲ့ ဘဏ်မှာစုဆောင်းငွေပေါ်နဲ့ အစုရှယ်ယာတွေနဲ့ပတ်သက်လို့ ကျွန်တော် ဘဏ်နဲ့ပတ်သက်လို့ ခုနကရှင်းပြပြီးဖြစ်တဲ့အတွက်ကြောင့် အစုရှယ်ယာနဲ့ပတ်သက်ပြီးတော့ပဲ ရှင်းပြမှာဖြစ်ပါတယ်။ အစုရှယ်များနဲ့ပတ်သက်လို့ ကျွန်တော်တို့နိုင်ငံမှာ Stock Share ဆိုတဲ့ လုပ်ငန်းတွေ တွင်တွင်ကျယ်ကျယ် အောင်မြင်တဲ့အနေအထားလဲ မရှိသေးတာကို တွေ့ရမှာဖြစ်ပါတယ်။ ပြည်သူများအနေနဲ့ Stock Share ဈေးကွက်ကို သိရှိနားလည်စိတ်ဝင်စားမှုများအောင် ဆောင်ရွက်နိုင်မှ တိုင်းပြည်ဖွံ့ဖြိုး တိုးတက်ရေးနဲ့ ပြည်သူ့ဘဝမြင့်မားတိုးတက်ရေးကို အားပေးကူညီဖို့ဟာ နိုင်ငံတော်အစိုးရရဲ့ တာဝန်လို့ ယူဆတဲ့အတွက်ကြောင့် Stock Share ကဏ္ဍဖွံ့ဖြိုးတိုးတက်လာဖို့ဟာ ဥပဒေပြုရေးကဏ္ဍနဲ့ အုပ်ချုပ်ရေး ကဏ္ဍတွေရဲ့ တာဝန်တွေ အများကြီးရှိတယ်လို့ ယူဆပါတယ်။ ဒါကြောင့် Share ထည့်ဝင်ငွေနဲ့ ပတ်သက်လို့ ဒီပုဒ်မ ၃၄(က)ပါ အခွင့်အရေးနဲ့ တန်းတူပြုသင့်တယ်လို့ ယူဆတဲ့အတွက်ကြောင့် အဲဒီ ပုဒ်မ(ခ)ကို ထုတ်ပယ် ပြီးတော့ (က)နဲ့ တစ်ပေါင်းတည်းခံစားခွင့်ပြုဖို့ တင်ပြချင်ပါတယ်။ ငွေကြေးခဝါချမှုနဲ့ ပတ်သက်လို့ကတော့ တည်ဆဲဥပဒေနဲ့အညီ ဆောင်ရွက်မှာဖြစ်ကြောင်း တင်ပြရင်းနိဂုံးချုပ်အပ်ပါတယ်။ အားလုံး ကျေးဇူးတင် ပါတယ်။</speech>
<speech type="speaker">ဦးအောင်ဇော်မြင့် အမရပူရမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1481">ဦးအောင်ဇော်မြင့်(အမရပူရမဲဆန္ဒနယ်၊ မန္တလေးတိုင်းဒေသကြီး)</mp>အားလုံးမင်္ဂလာပါခင်ဗျာ။ ကျွန်တော်ကတော့ အမရပူရမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအောင်ဇော်မြင့် ဖြစ်ပါတယ်။ လေးစားအပ်ပါသော နာယကကြီးခင်ဗျား။ ၂၀၁၈ ခုနှစ်၊ ပြည်ထောင်စုအခွန်အကောက်ဥပဒေကြမ်းပါ အချက်များကို ဥပဒေကြမ်းပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာပါ အခန်း(၈) ပုဒ်မ ၃၀ တို့တွင် သတ်မှတ်ထားတဲ့(က)၊ (ခ) အမျိုးအစား ၃ မျိုးအား (က) အလုပ်အကိုင် အခွင့်အလမ်း ဖန်တီးမှုကို အားပေးသည့်ငွေကြေးအမျိုးအစားနှင့် (ခ) စုဆောင်းမှုငွေကြေးအမျိုးအစား ဟူ၍နှစ်မျိုးသာ ခွဲခြားသတ်မှတ်သင့်ကြောင်း ဆွေးနွေးလိုပါတယ်။ ပုဒ်မ ၃၄ မှာ (က) ပြည်တွင်းနေနိုင်ငံသားနှင့် ပြည်ပနေနိုင်ငံသား၏ ပြည်ပမှ ဝင်ငွေရလမ်းတစ်ခုခု သို့မဟုတ် စီးပွားရေးလုပ်ငန်းတစ်ခုခုကို ဆောင်ရွက်ခဲ့သော်လည်း အကြောင်းအမျိုးမျိုးကြောင့် အခွန် ပေးဆောင်ရာ လစ်ဟင်းခဲ့သော သို့မဟုတ် လျော့နည်းခဲ့သော ဝင်ငွေများကို တွေ့ရပါတယ်။ ပြည်ပက ငွေတွေဝင်လာရင်ကောင်းပါတယ်။ လက်တွေ့မှာ မြေပြင်အနေအထားကိုကြည့်ပြီးမှ ဝင်လာမှာမို့ အင်တိုက် အားတိုက်ဝင်လာမယ်လို့ မျှော်လင့်လို့မရပါဘူး။ ယခု (က) အမျိုးအစားနှင့် အခွန်ဆောင်တဲ့လူရဲ့ ငွေများ များစားစားဝင်မလာရင် ဥပဒေရဲ့ ရည်ရွယ်ချက် မရောက်နိုင်တာမို့ တခြားအမျိုးအစားနဲ့တွဲပြီး သတ်မှတ် သင့်ပါတယ်။ (ခ)မှာ ဘဏ်၌အပ်နှံထားသော ငွေကြေးအစုရှယ်ယာထည့်သည့်ငွေကြေးလို့ တွေ့ရပါတယ်။ အစုရှယ်ယာက အလုပ်အကိုင်အခွင့်အလမ်းဖန်တီးမှုကို အားပေးနိုင်ပေမယ် ဘဏ်၌အပ်နှံထားတဲ့ ငွေကြေးကတော့ အလုပ်အကိုင် အခွင့်အလမ်းကို အားမပေးနိုင်ပါဘူး။ (ဂ) မှာ အလုပ်အကိုင် အခွင့်အလမ်း ဖန်တီးနိုင်တဲ့ ငွေကြေးရော၊ အလုပ်အကိုင် အခွင့်အလမ်းမဖန်တီးနိုင်တဲ့ ငွေကြေးရော ရောထွေးနေပါတယ်။ ဥပမာ- အဆောက်အဦပါတဲ့မြေဟာ အလုပ်အကိုင်အခွင့်အလမ်း ဖန်တီးနိုင်တဲ့အမျိုးအစားဖြစ်ပေမယ့် အဆောက်အဦ မပါတဲ့မြေလွတ်ဟာ စုဆောင်းငွေကြေး အမျိုးအစားဖြစ်နေပါတယ်။ ထို့အတူ ရွှေနဲ့ အဖိုးတန်ပစ္စည်းများကလည်းပဲ ဘဏ်အပ်ငွေကဲ့သို့ စုဆောင်းငွေအမျိုးအစား ဖြစ်ပါတယ်။ ယာဉ်မှာလည်း လုပ်ငန်းသုံးယာဉ်နှင့် လုပ်ငန်းသုံးမဟုတ်တဲ့ယာဉ်ဆိုပြီး နှစ်မျိုးရှိပါတယ်။ လုပ်ငန်းသုံးယာဉ်က အလုပ် အကိုင်ဖန်တီးမှုကိုဖြစ်စေပေမယ့် ဇိမ်ခံယာဉ်များကတော့ စုဆောင်းငွေအမျိုးအစားပဲ ဖြစ်ပါမယ်။ ရင်းနှီး မြှုပ်နှံမှုဆိုင်ရာမှာလည်းပဲ စီးပွားရေးလုပ်ငန်းအတွက် ရင်းနှီးမြှုပ်နှံမှုနဲ့ စုဆောင်းငွေကြေးအဖြစ် ရင်းနှီး မြှုပ်နှံခြင်းလို့ ခွဲခြားသင့်ပါတယ်။ သို့ပါ၍ အလုပ်အကိုင်အခွင့်အလမ်းဖန်တီးမှုကို အားပေးသည့်ငွေကြေးများအဖြစ် အစုရှယ်ယာ ထည့်ဝင်သည့်ငွေကြေး၊ လုပ်ငန်းများတွင်ရင်းနှီးသည့်ငွေကြေး၊ စက်ရုံ၊ အလုပ်ရုံ၊ အဆောက်အဦများ ဆောက်လုပ်သည့်ငွေကြေး၊ လုပ်ငန်းသုံးယန္တရားစက်ပစ္စည်းသို့ ဝယ်ယူသည့်ငွေကြေး၊ စီးပွားရေးလုပ်ငန်း များလုပ်ဆောင်ရန် ထည့်ဝင်သည့်ငွေကြေး၊ အဆောက်အဦများ၊ အဆောက်အဦပါမြေများ၊ မရွှေ့ပြောင်း နိုင်သောပစ္စည်းများ၊ စီးပွားရေးနှင့်သက်ဆိုင်သော ထိတွေ့ကိုင်တွယ်၍ရသောပစ္စည်းများ၊ ထိတွေ့ကိုင်တွယ်၍ မရသောပစ္စည်းများ၊ ဝယ်ယူခြင်း၊ တည်ဆောက်ခြင်း၊ ရယူခြင်း ရင်းနှီးမြှုပ်နှံမှုအတွက် အသုံးပြုသည့် ငွေကြေး၊ နိုင်ငံသားများ၏ ပြည်ပမှဝင်ငွေရလမ်းတစ်ခုခု သို့မဟုတ် စီးပွားရေးလုပ်ငန်းတစ်ခုခုကို ဆောင်ရွက်ခဲ့သော်လည်း အကြောင်းအမျိုးမျိုးကြောင့် အခွန်ပေးဆောင်ရာ လစ်ဟင်းခဲ့သော သို့မဟုတ် လျော့နည်းပေးဆောင်ခဲ့သော ဝင်ငွေများလို့သတ်မှတ်ပြီးတော့ ၎င်းတို့အား ပထမ ၆ လအတွက် ၃ ရာခိုင် နှုန်းနဲ့ ဒုတိယ ၆ လအတွက် ၅ ရာခိုင်နှုန်းသို့ သတ်မှတ်သင့်ကြောင်း ဆွေးနွေးလိုပါတယ်။ ဒုတိယအမျိုးအစားအနေနဲ့ စုဆောင်းငွေအမျိုးအစားကို ဘဏ်၌အပ်နှံထားသောငွေကြေး၊ လက်ဝယ်ရှိငွေကြေး၊ ရွှေနှင့် အဖိုးတန်များ၊ အဆောက်အဦမပါ မြေအလွတ်များ၊ စီးပွားရေးလုပ်ငန်းနှင့် မသက်ဆိုင်သည့် ထိတွေ့ကိုင်တွယ်၍ရသောပစ္စည်းများ၊ ထိတွေ့ကိုင်တွယ်၍မရသောပစ္စည်းများ ဝယ်ယူခြင်း၊ ရယူခြင်းအတွက် အသုံးပြုသောငွေကြေးများ၊ လုပ်ငန်း သို့မဟုတ် ယာဉ်ကဲ့သို့ ရွှေ့ပြောင်းနိုင်သည့်ပစ္စည်းများ ဝယ်ယူသည့်ငွေကြေးများကို သတ်မှတ်ပြီး ပထမ ၆ လအတွက် ၅ ရာခိုင်နှုန်းနဲ့ ဒုတိယ ၆ လအတွက် ရ ရာခိုင်နှုန်း သတ်မှတ်သင့်ကြောင်း ဆွေးနွေးလိုပါတယ်။ ကျွန်တော်ဆွေးနွေးတဲ့အတိုင်း ပြင်ဆင်သတ်မှတ်ပါက ပုဒ်မ ၃၃ မှာ ပထမအမျိုးအစားဖြစ်တဲ့ အလုပ်အကိုင် အခွင့်အလမ်းဖန်တီးမှုကို အားပေးသည့်ငွေကြေးအတွက် ပထမ ၆ လအတွက် ၃ ရာခိုင်နှုန်း နှင့် ဒုတိယ ၆ လအတွက် ၅ ရာခိုင်နှုန်းသာ သတ်မှတ်သင့်ပါတယ်။ ဒုတိယအမျိုးအစားဖြစ်တဲ့ စုဆောင်း ငွေကြေးမှာတော့ ပထမ ၆ လအတွက် ၅ ရာခိုင်နှုန်းနှင့် ဒုတိယ ၆ လအတွက် ရ ရာခိုင်နှုန်း သတ်မှတ် သင့်ပါတယ်။ ပုဒ်မ ၃၃ ပါ ရ ရာခိုင်နှုန်းနှင့် ၁၀ ရာခိုင်နှုန်းကိုတော့ ပယ်ဖျက်စေလိုပါတယ်။ ယခုခွင့်ပြုတဲ့ ရ ရာခိုင်နှုန်းနှင့် ၁၀ ရာခိုင်နှုန်းဆိုတာဟာ ရှိတဲ့ငွေပမာဏပေါ်မှာ ပေးဆောင်ရမှာ ဖြစ်ပါတယ်။ ရင်းနှီးငွေ ၁၀၀ ရှိရင် ရ ကျပ်၊ ၁၀ ကျပ် စသည်ဖြင့် ပေးဆောင်ရမှာပါ။ အမြတ်ခွန်ဆိုတာကတော့ ဥပမာရင်းနှီးငွေ ၁၀၀ အပေါ်မှာ အမြတ် ၁၀ ကျပ်ရရင် ၂၅ ရာခိုင်နှုန်းဖြစ်တဲ့ ၂.၅ ကျပ်သာ ပေးဆောင် ရမှာဖြစ်လို့ ရင်းနှီးငွေပေါ်မှာ ပေးဆောင်ရတာမဟုတ်တဲ့အတွက် ငွေပမာဏမများနိုင်ပါဘူး။ မြန်မာ နိုင်ငံမှာ လုပ်ငန်းစုကြီးများ၊ အများပိုင်ကုမ္ပဏီများ ပေါ်ထွက်လာဖို့ရာ ပထမဆုံးလိုအပ်ချက်ဖြစ်နေတာက အခွန်ဆောင်ပြီးကြောင်းပြနိုင်တဲ့ မတည်ရင်းနှီးငွေဖြစ်ပြီး နိုင်ငံခြားသားများအတွက် မည်မျှပင်ကြီးမား တဲ့ ရင်းနှီးမြှုပ်နှံမှုဖြစ်စေ အခွန်ဆောင်ပြီးမပြပဲ ရင်းနှီးမြှုပ်နှံခွင့် ရနေကြတဲ့အတွက်လည်း ဖြစ်ပါတယ်။ မြန်မာနိုင်ငံသား လူငယ်လုပ်ငန်းရှင်အသစ်များ၊ စီးပွားရေးအင်အားစုအသစ်များ ပေါ်ထွက်နိုင်ရေးကလည်း အားပေးရမယ့်အချက်ဖြစ်ပါတယ်။ နောက်တစ်ချက်က ကျွန်တော်တို့နိုင်ငံဟာ နိုင်ငံတကာနဲ့ ယှဉ်ပြိုင်နိုင်တဲ့အဆင့်ကို တက်လှမ်းကြ မယ်လို့အမြင်ရှိရပါမယ်။ ပြည်တွင်းအခြေအနေ တစ်ခုတည်းအပေါ်မှာပဲမူတည်ပြီး စဉ်းစားလုပ်ဆောင် နေရင် ကျွန်တော်တို့နိုင်ငံ စီးပွားရေးကြီးထွားမှုကို အဟန့်အတား ဖြစ်စေနိုင်ပါတယ်။ ပြည်တွင်းရင်းနှီး မြှုပ်နှံမှုများအတွက်သော်လည်းကောင်း၊ ပြည်ပရင်းနှီးမြှုပ်နှံမှုများအတွက် သော်လည်းကောင်း ယနေ့ Globalization ခေတ်မှာ ရင်းနှီးမြှုပ်နှံမှုရွေးချယ်တဲ့အခါမှာ ဘယ်နိုင်ငံလဲဆိုတာကို စဉ်းစားလာပါပြီ။ ဒါကြောင့်မို့လို့ တိုင်းပြည်စီးပွားရေးလှုပ်နှိုးဖို့ ဆောင်ရွက်ခဲ့ရာမှာ အားကောင်းစေဖို့နဲ့ ပေးကားပေး၏မရ မဖြစ်လေအောင် တင်ပြဆွေးနွေးရခြင်း ဖြစ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးရဲထွဋ် စစ်ကိုင်းတိုင်းဒေသကြီး မဲဆန္ဒနယ်အမှတ်(၅) ဆွေးနွေးဖို့ဖြစ်ပါတယ်။</speech>
<speech><mp id="1245">ဦးရဲထွဋ်(မဲဆန္ဒနယ်အမှတ်-၅၊ စစ်ကိုင်းတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ကြွရောက်လာကြသူအားလုံးကို မင်္ဂလာအပေါင်းနှင့် ပြည့်စုံ ကြပါစေလို့ နှုတ်ခွန်းဆက်ရင်း ကျွန်တော် လေးလေးစားစား ဂါရဝပြုအပ်ပါတယ်။ ကျွန်တော်ကတော့ စစ်ကိုင်းတိုင်းဒေသကြီး မဲဆန္ဒနယ်အမှတ်(၅)မှ အမျိုးသားလွှတ်တော်ကိုယ်စားလှယ် ဦးရဲထွဋ် ဖြစ်ပါတယ်။ ကျွန်တော် ဆွေးနွေးမှာကတော့ တခုတည်းပါပဲ။ ပုဒ်မ ၂၅ ပါ။ ကျွန်တော် ဒီ ၂၀၁၈ ခုနှစ်၊ ပြည်ထောင်စု၏ အခွန်အကောက်ဥပဒေကြမ်းနဲ့ ပတ်သက်တဲ့ ပုဒ်မ ၂၅ ကို ဆွေးနွေးမှာပါ။ အဲဒီတော့ ဒီပုဒ်မ ၂၅ မှာ ကျွန်တော်တို့ ပြည်တွင်းနေနိုင်ငံသားတွေ၊ ပြည်ပနိုင်ငံသားတွေ ပြည်ပမှ ဝင်ငွေရလမ်းတစ်ခုခု ဒါမှမဟုတ် စီးပွားရေးလုပ်ငန်းတစ်ခုခုကို ဆောင်ရွက်ခဲ့သော်လည်း အကြောင်း အမျိုးမျိုးကြောင့် အခွန်ပေးဆောင်ရန် လစ်ဟင်းခဲ့တဲ့ သို့မဟုတ် လျော့နည်းပေးဆောင်ခဲ့တဲ့ ဝင်ငွေတွေကို နောက်မြေတွေ၊ အိမ်တွေ၊ ရွှေတွေ၊ စိန်တွေ စတဲ့ Tangible, Intangible ပစ္စည်းတွေကို အခွန်စည်းကြပ် မှုက ကင်းလွတ်တဲ့ပစ္စည်းတွေကို သတ်မှတ်ထားတဲ့ပုံစံနဲ့ သတ်မှတ်ထားတဲ့ကာလအတွင်းမှာ ကျွန်တော်တို့ ပေးဆောင်လို့ရှိရင် ၃ ရာခိုင်နှုန်း၊ ၅ ရာခိုင်နှုန်းပေးဆောင်ရုံနဲ့ ဒီငွေတွေကို ကြိုက်သလိုသုံးလို့ရတယ်။ တရားဝင်ဖြစ်တယ်ဆိုတဲ့ ဒီပုဒ်မကို ကျွန်တော် သဘောမတူပါဘူး။ ကျွန်တော် ကန့်ကွက်ပါတယ်။ ဘာကြောင့်လဲဆိုတော့ ဒီပုဒ်မကို ရေးဆွဲတဲ့သူတွေက ဘယ်လို Idea နဲ့ ရေးတယ်တော့ ကျွန်တော် လည်းမသိပါဘူး။ သို့ပေမယ့် ကျွန်တော်တို့ ဒီဟာသာအတည်ဖြစ်ခဲ့လို့ရှိရင် ကျွန်တော်တို့ တိုင်းပြည်မှာ ဆိုးကျိုးတွေအများကြီးဖြစ်နေတယ်။ ကျွန်တော်တို့ အစိုးရအနေနဲ့၊ နိုင်ငံတော်အနေနဲ့ ရင်းနှီးမြှုပ်နှံမှုတွေ၊ ဖွံ့ဖြိုးရေးလုပ်ငန်းတွေလုပ်ဖို့အတွက် ကျွန်တော်တို့ကို ရန်ပုံငွေတွေ၊ ဘဏ္ဍာငွေတွေ အများကြီးလိုတယ် ဆိုတာကို ကျွန်တော်သဘောပေါက်ပါတယ်။ အဲဒီလိုလိုတဲ့အတွက် ဘယ်သူတွေက Lobby လုပ်ပြီးတော့ ဒီလိုပြဋ္ဌာန်းတယ်ဆိုတာတော့ ကျွန်တော်မသိပါဘူး။ ဒီဟာ ကျွန်တော်တို့နိုင်ငံမှာ ပြင်ပမှာလည်း တော်တော် ဂယက်ရိုက်နေပါတယ်။ ဒါပေမယ့် ကျွန်တော် ကံအားလျော်စွာတွေ့ရတာက ကျွန်တော်တို့ ဥပဒေကြမ်း ပူးပေါင်းအဖွဲ့ ကနေပြီးတော့ ပြင်ဆင်ထားတာလေးတစ်ခုကို တွေ့တဲ့အတွက် ကျွန်တော် ဒါကိုတော့ နည်းနည်းသဘောကျမိပါတယ်။ သို့သော်ဘယ်လိုပဲဖြစ်ဖြစ် မူလဥပဒေကြမ်းအတိုင်းပဲ ဆွေးနွေးမှာပါ။ မူလဥပဒေကြမ်းအတိုင်းသာ အတည်ပြုရင်တော့ ကျွန်တော်တို့ တိုင်းပြည်မှာ အများကြီးဒုက္ခ ရောက်နိုင်တယ်။ ဘာကြောင့်လဲဆိုတော့ ကျွန်တော်တို့ ပြည်သူတွေ အများစုက ဒီနေ့ အားလုံးသိကြတဲ့အတိုင်းပါပဲ။ ကျွန်တော်တို့ ဘယ်လိုပဲပြောပြော ဟိုတစ်ချိန်တုန်းက လက်လှုပ်မှပါးစပ်လှုပ်ရတယ်ဆိုတဲ့ အနေအထား ရှိတယ်။ အခုတချို့ခပ်များများက လက်လှုပ်ရင်တောင် ပါးစပ်မလှုပ်နိုင်တဲ့အနေအထားရှိတယ်။ အဲဒီလို ရှိနေတဲ့ကျွန်တော်တို့က ဒီလူတစ်စုကြောင့် လူနည်းနည်းလေး ခရိုနီတစ်စုကြောင့် သူတို့ဝင်ငွေ တွေကို၊ ငွေမဲတွေကို တရားဝင်ဖြစ်အောင်လုပ်ပေးဖို့အတွက် ကျွန်တော်တို့က ၃ ရာခိုင်နှုန်း၊ ၅ ရာခိုင်နှုန်း ရတာနဲ့ ဒါကို တရားဝင်ဖြစ်အောင်လုပ်ပေးလိုက်မယ်ဆိုရင် ကျွန်တော်တို့က တစ်ခေတ် တစ်ခါတုန်းက ထီလက်မှတ်ဝယ်သလို ဖြစ်နေပါလိမ့်မယ်။ ကျွန်တော်တို့ တစ်ချိန်တုန်းကဆိုရင် ငွေမဲရှိတဲ့ လူတွေ တရားမဝင်ငွေရှိတဲ့လူတွေဟာ ထီလက်မှတ်လိုက်ဝယ်ကြပါတယ်။ ၅ သိန်းဆု၊ ၁၀ သိန်းဆု၊ သိန်း ၅၀ ဆု စသည်ဖြင့် ထီလက်မှတ်ဝယ်ပြီး အဲဒီထီလက်မှတ်ကိုပြပြီးတော့ အကုန်သုံးတယ်။ အဲဒီတော့ ဒီနေ့ ကျွန်တော်တို့ အခုဒီဟာကို တရားဝင်ငွေလုပ်လိုက်ရင် သူတို့မှာရှိတဲ့ ငွေတွေရဲ့ ပမာဏဘယ်လောက်အပ်မယ်ဆိုတာလည်း ကျွန်တော်တို့မှာ ဥပဒေတွေလည်းမရှိဘူး။ စိစစ်မယ့်အဖွဲ့လည်း မရှိဘူး။ ဒီငွေတွေကိုသူတို့ ဥပမာ သန်းနဲ့ချီတဲ့ငွေတွေ အများကြီးရှိနေတဲ့ ဘဏ်တွေထဲမှာလည်းရှိ နေတယ်။ အခွန်စည်းကြပ်မှုက ကင်းလွတ်နေတဲ့ငွေတွေ အခုပုဂ္ဂလိကဘဏ်တွေလည်းရှိတယ်၊ ဘဏ်တွေ ထဲမှာလည်းရှိနေတယ်။ လုပ်ငန်းတွေထဲမှာလည်းရှိနေတယ်။ ခုနက Tangible, Intangible စိန်တွေ၊ ရွှေတွေ ဒါတွေဝယ်ထားတာတွေလည်း အများကြီးရှိတယ်။ မြေဝယ်ထားတာတွေလည်း အများကြီး ရှိတယ်။ အဲဒီတော့ အဲဒီလိုကျွန်တော်တို့ ထိန်းသိမ်းရမလွယ်ပါဘူး။ နောက်ပြီးတော့ ဒီလို အခွန်စည်းကြပ်မှု လုပ်တဲ့နေရာမှာ ကျွန်တော်တို့ အန္တရာယ်တွေအများကြီးရှိပါတယ်။ ငွေမဲတွေ ဝင်လာနိုင်တယ်။ ငွေတွေဝင်လာနိုင်တယ်။ မူးယစ်ဆေးဝါးကိုရောင်းဝယ်ဖောက်ကားရာကနေ ရတဲ့ငွေတွေ ဝင်လာနိုင်တယ်။ နောက်ပြီးတော့ ဘာသာရေးအစွန်းရောက်တွေရဲ့ ငွေတွေအများကြီး ဝင်လာနိုင်တယ်။ အဲဒီအခါမှာ ကျွန်တော်တို့ အိမ်နီးချင်းတိုင်းပြည်တစ်ပြည်ကပဲ ငွေမဲတွေအများကြီးဝင်လာရင် ကျွန်တော်တို့ စီးပွားရေးပြိုလဲသွားပါ လိမ့်မယ်။ ကြိုက်သလိုလုပ်နိုင်တယ်။ ဘာမှထိန်းချုပ်နိုင်တဲ့ဥပဒေ၊ စီးပွားရေးဥပဒေတွေ အသေးစိတ် မရှိဘူး။ Stock Share လုပ်နေတာတောင်မှ ဥပဒေတွေ ပြည့်ပြည့်စုံစုံ မရှိဘူး။ အဲဒီတော့ အဲဒါတွေ သတိ ထားဖို့လိုပါတယ်။ နောက်ပြီးတော့ ကျွန်တော်တို့ တိုင်းပြည်မှာခံရမှာကတော့ ပြည်သူတွေပဲ။ ကုန်ဈေးနှုန်းတွေ တက်မယ်။ ငွေဖောင်းပွမှုတွေဖြစ်ရင် ဒီနေ့တောင်မှ ဒုက္ခရောက်ပြီးတော့ ဆင်းရဲနေတဲ့၊ အလျင်မီအောင် မစားနိုင်တဲ့ ပြည်သူတွေ၊ အလုပ်လက်မဲ့တွေဖြစ်နေတဲ့ ပြည်သူတွေဟာ အဲဒီငွေတွေဖြစ်ပြီးတော့ ဆင်းရဲ ချမ်းသာကွာဟမှုက အရမ်းကြီးမားသွားမယ်။ ကျွန်တော်တို့ မထိန်းချုပ်နိုင်ရင်။ အဲဒါကြောင့်မို့လို့ ကျွန်တော်တို့နိုင်ငံရဲ့ လုံခြုံရေးနဲ့ စီးပွားရေးတည်တံ့ခိုင်မြဲရေးကိုလည်း ထိခိုက်နိုင်ပါတယ်။ အဲဒါကြောင့်မို့လို့ ကျွန်တော်တို့အနေနဲ့ ဒီဟာကိုမလုပ်သင့်ဘူး။ တကယ်လို့ ဥပဒေကြမ်းကော်မတီအကြံပေးတဲ့အတိုင်း ၃၀ ရာခိုင်နှုန်းလုပ်မယ်ဆိုရင်လည်း သေသေချာချာစိစစ်ပြီးမှ လုပ်သင့်တယ်လို့ ကျွန်တော်ပြောရင်း နိဂုံးချုပ် အပ်ပါတယ်။ အားလုံး ကျေးဇူးတင်ပါတယ်။</speech>
<speech type="speaker">ဦးခင်မောင်ဝင်း လမ်းမတော်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="409">ဦးခင်မောင်ဝင်း(လမ်းမတော်မဲဆန္ဒနယ်၊ ရန်ကုန်တိုင်းဒေသကြီး)</mp>လေးစားအပ်တဲ့ ပြည်ထောင်စုလွှတ်တော် နာယကကြီးနဲ့ ပြည်ထောင်စုဝန်ကြီးအဖွဲ့ဝင်များ၊ ပြည်ထောင်စုလွှတ်တော် ကိုယ်စားလှယ်များခင်ဗျာ။ ကျွန်တော် ရန်ကုန်တိုင်းဒေသကြီး လမ်းမတော်မြို့နယ်က ပြည်သူ့လွှတ်တော် ကိုယ်စားလှယ် ဦးခင်မောင်ဝင်း ဖြစ်ပါတယ်။ ကျွန်တော့အနေနဲ့ ပြည်ထောင်စုရဲ့ အခွန်အကောက် ဥပဒေကြမ်းနဲ့စပ်လျဉ်းပြီးတော့ ဥပဒေကြမ်းပူးပေါင်းကော်မတီရဲ့ အစီရင်ခံစာအပေါ် အကြံပြု ဖြည့်စွက် ထောက်ခံဆွေးနွေးသွားမှာ ဖြစ်ပါတယ်။ ဒီလိုဆွေးနွေးတဲ့နေရာမှာ မူပိုင်းနဲ့ အရေးအသား၊ အထားအသို ပြင်ဆင်ခြင်းအားဖြင့် ဒီဥပဒေကို ပြည်သူတွေ အလွယ်တကူနားလည်စေရန် ရည်ရွယ်ပြီးတော့ ဆွေးနွေး ရခြင်းဖြစ်ပါတယ်။ နာယကကြီးခင်ဗျား။ Power Point သုံးစွဲခွင့်ပြုပါရန် လေးစားစွာ တင်ပြအပ်ပါတယ်။ ဒီလို ဆွေးနွေးရာမှာ ပုဒ်မ ၄ ခြေဆင်းက စတင်ပြီးတော့ ဆွေးနွေးမှ ပိုမိုဆီလျော်မှာတွေ့တဲ့အတွက် ပုဒ်မ ၃၄ က စတင်ပြီးတော့ ဆွေးနွေးပါမယ်။ ပုဒ်မ ၃၄ ခြေဆင်းမှာ ပုဒ်မ ၃၃ ရဲ့ ကန့်သတ်ချက်ဖြင့် အခွန်ကျသင့် စေရမည့် ဝင်ငွေနှင့် ပိုင်ဆိုင်မှုများမှာ အောက်ပါအတိုင်းဖြစ်သည်လို့ ဖော်ပြထားပါတယ်။ cooor cocco စိတ်ဝင်စားနေတာ ဘယ်နှစ်အကျုံးဝင်သလဲ၊ ဘယ်နှစ်မပါဘူးလား၊ ဘယ်နှစ်ကစသလဲ ဆိုတဲ့အတွက် ကျွန်တော်တို့ ဒီခြေဆင်းမှာ ကန့်သတ်ချက်ဖြင့် မည်သည့်နှစ်တွင်မဆို အခွန်ကျသင့်စေရန် ဝင်ငွေ ကြေညာလွှာတင်ပြနိုင်သည့် ဝင်ငွေနှင့်ပိုင်ဆိုင်မှုများမှာ အောက်ပါအတိုင်းဖြစ်သည်လို့ ကျွန်တော် ပြင်ဆင် လိုပါတယ်။ ပုဒ်မ ၃၄(က)မှာတော့ ပြည်တွင်းနေနိုင်ငံသားနှင့် ပြည်ပနေနိုင်ငံသား၏ ပြည်ပမှဝင်ငွေရလမ်း တစ်ခုခု သို့မဟုတ် စီးပွားရေးလုပ်ငန်းတစ်ခုခုကို ဆောင်ရွက်ခဲ့သော်လည်းလို့ ဖော်ပြထားပါတယ်။ ဒါအများ စိုးရိမ်တဲ့ ပုဒ်မ ဖြစ်ပါတယ်။ တကယ်တော့ ကျွန်တော်တို့ ဒီပုဒ်မက ဖော်ပြထားတာက နိုင်ငံခြားငွေနဲ့ပဲ ဆိုင်ပါတယ်။ နိုင်ငံခြားမှာရှိတဲ့ငွေတွေ ဘယ်လိုပဲ၊ မည်သည့်အကြောင်းကြောင်းကြောင့် ရရှိထားသည် ဖြစ်စေ၊ ကျွန်တော်တို့ အခွန်ပေးဖို့ရန်အတွက် လစ်ဟင်းနေမယ်။ ဝင်ငွေရလမ်းတစ်ခုရှိသော်လည်း အကြောင်း အမျိုးမျိုးကြောင့် အခွန်မပေးဆောင်ရသေးဘူးဆိုရင် ဒါပေးဆောင်နိုင်ရန်ဖြစ်တဲ့အတွက် ဒီငွေတွေကို ငွေစက္ကူ အနေနဲ့ ယူလာလို့မရနိုင်ပါဘူး။ ဒီငွေတွေဟာ နိုင်ငံတော်ဗဟိုဘဏ်က သတ်မှတ်တဲ့ ဘဏ်တစ်ခုမှာ နိုင်ငံခြားကနေ လွှဲပြောင်းအပ်နှံရမှာဖြစ်တဲ့အတွက် ဝင်ငွေများကို မြန်မာနိုင်ငံတော်ဗဟိုဘဏ်က သတ်မှတ် သောဘဏ်တွင်သာ လွှဲပြောင်းအပ်နှံထားရှိခြင်းလို့ ဖော်ပြထားပါတယ်။ ပုဒ်မ ၃၄(ခ)မှာ နည်းနည်းရှုပ်ထွေးမှုရှိပါတယ်။ ပုဒ်မ ၃၄(ခ)မှာ ဒီမှာ ပြည်တွင်းနေနိုင်ငံသားနှင့် ပြည်ပနေနိုင်ငံသား၏ ပြည်တွင်းမှဝင်ငွေရလမ်းတစ်ခုရှိခဲ့သော်လည်း အကြောင်းအမျိုးမျိုးကြောင့် အခွန် ပေးဆောင်ရန်လစ်ဟင်းခဲ့သော ဝင်ငွေများ သို့မဟုတ် လျော့နည်းပေးဆောင်ခဲ့သဖြင့် ပေးဆောင်ရန် ကျန် ဝင်ငွေများနှင့်ပတ်သက်ပြီးတော့ ကျွန်တော့အနေနဲ့ အဆိုပြုလိုတာကတော့ မြန်မာနိုင်ငံတော်က သတ်မှတ်တဲ့ ဘဏ်မှာအပ်ထားရမယ်။ အစုရှယ်ယာထည့်ဝင်ထားရမယ်။ နောက် (၃)က လက်ဝယ်ထားရှိရေးဆိုတဲ့အပိုင်းမှာ ထည့်ချင်ပါတယ်။ အမှန်ကတော့ ပုဒ်မ ၃၄(ဂ)မှာ လက်ဝယ်ထားရှိခြင်းဆိုတဲ့အပိုင်း ထည့်ထားပါတယ်။ အဲဒီလိုထည့်ထားခြင်းအားဖြင့် ဘာဖြစ်လဲဆိုတော့ ဒီမှာ ပုဒ်မ ၃၄(က)မှာ ငွေသားအဖြစ် ကြေညာလျှင် ပုဒ်မ ၃၃(က)အရ ၃ ရာခိုင်နှုန်း ထမ်းဆောင်ရမည်ဖြစ်ပြီး ဘဏ်တွေအပ်နှံကြောင်း ကြေညာလျှင် ၅ ရာခိုင် နှုန်း ထမ်းဆောင်ရမည်ဖြစ်ရာ ၂ ရာခိုင်နှုန်း ပိုမိုတဲ့အတွက် အခွန်သက်သာနှုန်း မတူတဲ့အတွက် ပုဒ်မ ၃၄ (က)ပါဝင်ငွေကို ဘဏ်ကနေပြန်ထုတ်ပြီးတော့ လက်ဝယ်ပဲထားတာ ပိုသက်သာမလားလို့ဆိုတဲ့ အယူအဆမျိုး သက်ရောက်သွားနိုင်တဲ့အတွက် ဒီလက်ဝယ်ထားရှိခြင်းဆိုတာကို ၃၄(ဂ) ကနေပြီးတော့ ၃၄(ခ) အောက်မှာ အပိုဒ် ၃ အဖြစ် ထည့်ထားပါတယ်။ အဲဒီလို ထည့်ထားခြင်းအားဖြင့် ကျွန်တော်တို့ အောက်မှာ Category ခွဲတဲ့အခါမှာ ပိုပိုပြီး ရှင်းသွားပါလိမ့်မယ်။ ပုဒ်မ ၃၄(ဂ)မှာကတော့ ကျွန်တော်တို့ ခြေဆင်းမှာပါပြီးပါပြီ။ နောက်တစ်နှစ်အတွင်းဆိုတာ မလိုအပ် တော့ပါဘူး။ ကျွန်တော်တို့က မည်သည့်နှစ်တွင်မဆိုလို့ မဖော်ပြတဲ့အတွက် နောက်လက်ဝယ်ရှိငွေသားနဲ့ ပတ်သက်လို့တဲ့ ၃၄(ခ)(၃)ကို ရွှေ့ထားပြီးဖြစ်တဲ့အတွက် ဒီမှာဖော်ပြဖို့မလိုတော့ပါဘူး။ ဒီမှာ ပုဒ်မ ၃၃ ပြန်ပြီးပြရရင် ဝင်ငွေနဲ့ပိုင်ဆိုင်ဖို့အတွက် ဤဥပဒေအကျိုးသက်ရောက်သည့် နေ့မှစ၍ဆိုတာ မရှင်းလင်းဘူး ဖြစ်နေပါတယ်။ အဲဒါကြောင့်မို့လို့ ဝင်ငွေနှင့် ပိုင်ဆိုင်မှုများအတွက် ဝင်ငွေကြေညာလွှာ တင်ပြလာပါက ဤဥပဒေအကျိုးသက်ရောက်သည့် နေ့မှစ၍လို့ စိစစ်လိုပါတယ်။ ဘာဖြစ်လို့လဲဆိုတော့ ဒီဝင်ငွေပိုင်ဆိုင်မှုများအတွက်ဆိုရင် တချို့က အနည်းအကျဉ်းရှိပြီးတော့ စုဆောင်းထားတဲ့ငွေတွေ မကြေညာချင်တာရှိပါတယ်။ တချို့ကလည်း ကြေညာချင်တာရှိပါတယ်။ အဲဒီတော့ မကြေညာချင်တဲ့ ပြည်သူတွေက သူတို့မကြေညာရင်ရော သူတို့ဟာကို ဒီလိုပဲဆောင်ရမှာလားဆိုတာမျိုး မေးလာတဲ့အတွက် ဒါရှင်းအောင်လို့ ဝင်ငွေခွန်ကြေညာလွှာ တင်ပြလာပါကလို့ ဖော်ပြခြင်းဖြစ်ပါတယ်။ ခုနတုန်းက အပေါ်မှာပြင်ခဲ့တဲ့အတွက် ဖြစ်ပေါ်လာတဲ့အကျိုးဆက်ကတော့ ပုဒ်မ ၃၄ အပိုဒ်ခွဲ(က)မှာ ၃ ရာခိုင်နှုန်း၊ ပုဒ်မ ၃၄(ခ) (၁)နဲ့ (၂)မှာ ၅ ရာခိုင်နှုန်း၊ ပုဒ်မ ၃၄ ပုဒ်မခွဲ(ခ) (၃)နဲ့ ပုဒ်မ ၃၄ ပုဒ်မခွဲ(ဂ)တို့မှာ ရ ရာခိုင် နှုန်းဖြစ်သွားပါတယ်။ ဒါကလည်း ပြန်ကြည့်လို့ရှိရင် အင်မတန်ဆီလျော်ပါတယ်။ အလားတူပဲ ပုဒ်မ ၃၃(ခ) မှာလည်း ခုနကအတိုင်းပဲ ၃၄(ခ)အတွက် ၅ ရာခိုင်နှုန်း၊ ပုဒ်မ ၃၄(ခ) (၁)နဲ့ (၂)အတွက် ရ ရာခိုင်နှုန်းနဲ့ ပုဒ်မ ၃၄ ပုဒ်မခွဲ(ခ)(၃)၊ ပုဒ်မ ၃၄ ပုဒ်မခွဲ(ဂ)တို့အတွက် ၁၀ ရာခိုင်နှုန်း ဖြစ်သွားပါတယ်။ နောက်ပုဒ်မ ၃၆ (ဃ)မှာတော့ ဒီမှာဆန္ဒအလျောက် ကြေညာလွှာတင်သွင်းခြင်းအတွက်ဆိုတာ မပြည့်စုံတဲ့အတွက် ဆန္ဒအလျောက် ကြေညာလွှာတင်သွင်းခြင်းနှင့် အခွန်စည်းကြပ်ခြင်းတို့အတွက် ပုဒ်မ ၃၈ ရဲ့ ပြဌာန်းချက် ပုဒ်မခွဲ(က)နဲ့ (ခ)မှာ အထက်နဲ့အောက် ပြောင်းလိုက်တာနဲ့ ပိုမိုပြီးဆီလျော်သွားတာ တွေ့ရပါတယ်။ အဲဒါကြောင့် နိဂုံးချုပ်အနေနဲ့ ကတော့ ဒီဥပဒေကို ထောက်ခံပါတယ်။</speech>
<speech type="speaker">ဒေါ်ရွှေရွှေစိန်လတ် ပဲခူးတိုင်းဒေသကြီး မဲဆန္ဒနယ်အမှတ်(၃) ဆွေးနွေးဖို့ဖြစ်ပါတယ်။</speech>
<speech><mp id="1267">ဒေါ်ရွှေရွှေစိန်လတ်(မဲဆန္ဒနယ်အမှတ်-၃၊ ပဲခူးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့် အားလုံးပဲမင်္ဂလာပါ။ ကျွန်မကတော့ ပဲခူးတိုင်းဒေသကြီး မဲဆန္ဒနယ်အမှတ်(၃)မှ အမျိုးသားလွှတ်တော်ကိုယ်စားလှယ် ဒေါ်ရွှေရွှေစိန်လတ်ပဲ ဖြစ်ပါတယ်။ ကျွန်မအနေနဲ့ ဥပဒေကြမ်းပူးပေါင်းကော်မတီကနေပြီးတော့ သဘောထားမှတ်ချက်ပေးလာတဲ့ ၂၀၁၈ ခုနှစ်၊ ပြည်ထောင်စုရဲ့ အခွန်ကောက်ဥပဒေကြမ်းနဲ့ပတ်သက်ပြီးတော့မှ ပြင်ဆင်၊ ဖြည့်စွက်၊ ပယ်ဖျက်ရန်အချက်များကို ဆွေးနွေး တင်ပြသွားမှာဖြစ်ပါတယ်။ လေးစားအပ်ပါသော နာယကကြီးရှင်။ ကျွန်မအနေနဲ့ အခန်း(၈) အပိုဒ် ၃၃(က)၊ (ခ)၊ ၃၄(ခ)၊ ၃၄(ဂ)နဲ့ ၃၆(ခ)တို့ကို ပြင်ဆင်ဖြည့်စွက်ပြီးတော့မှ ပယ်ဖျက်လိုတဲ့အချက်များကို ဆွေးနွေးသွားပါမယ်။ လေးစားအပ်ပါသော နာယကကြီးရှင်။ ဥပဒေကြမ်းပူးပေါင်းကော်မတီရဲ့ သဘောထားမှတ်ချက် အခန်း(၈)မှ ပြင်ဆင်ထားတဲ့ ပုဒ်မ ၃၃(က)ကို ကျွန်မအနေနဲ့တော့ ပြင်ဆင်ဖြည့်စွက်ချင်ပါတယ်။ ပုဒ်မ ၃၃(က)မှာ ပထမ ၆ လကာလအတွင်း သတ်မှတ်ဝင်ငွေကြေညာလွှာပုံစံဖြင့် တင်ပြလာသော ပုဒ်မ ၃၄ ပုဒ်မခွဲ(က)ပါ ကိစ္စရပ်အတွက် သတ်မှတ်ဝင်ငွေ ကြေညာလွှာစာတင်သွင်းပြီး မြန်မာနိုင်ငံအတွင်းသို့ အမှန် တကယ် ပြန်လည်တင်သွင်းယူလာသည့် ငွေကြေးပမာဏအပေါ် ၃ ရာခိုင်နှုန်း၊ ကြေညာလွှာတင်သွင်း ပါက ၅ ရာခိုင်နှုန်း၊ ပုဒ်မ ၃၄ ပုဒ်မခွဲ(ခ)ပါ ကိစ္စရပ်အတွက် ရ ရာခိုင်နှုန်း၊ ပုဒ်မ ၃၄ ပုဒ်မခွဲ(ဂ)ပါ ကိစ္စရပ်အတွက် ၉ ရာခိုင်နှုန်း ဆိုပြီးတော့မှ ပြင်ဆင်ဖြည့်စွက်ချင်ပါတယ်။ အဲဒါဘာကြောင့်လဲဆိုလို့ရှိရင် ကျွန်မအနေနဲ့ မြန်မာနိုင်ငံအတွင်းကို အမှန်တကယ် ပြန်လည်တင်သွင်းလာတဲ့ ငွေကြေးအပေါ်မှာသာ ကျွန်မတို့ ကင်းလွတ်ခွင့်ပေးစေခြင်းဖြစ်ပါတယ်။ အဲဒါဘာကြောင့်လဲဆိုရင် ဒီအခန်း(၈)ရဲ့ မူလရည်ရွယ်ချက် ဖြစ်တဲ့ ဒီစီးပွားရေးဖွံ့ဖြိုးတိုးတက်ရန်ဆိုတဲ့ ရည်ရွယ်ချက်နဲ့လည်း ကိုက်ညီနိုင်လို့ဖြစ်ပါတယ်။ အဲဒီလိုပါပဲ ဒီ ပုဒ်မ ၃၃(ခ)မှာဆိုလို့ရှိရင် ပထမ ၆ လ ကုန်ဆုံးပြီးနောက် ဒုတိယ ၆ လ ကာလအတွင်း သတ်မှတ်ဝင်ငွေ ကြေညာလွှာပုံစံဖြင့် တင်ပြလာသော ပုဒ်မ ၃၄ ပုဒ်မခွဲ(က)ပါ ကိစ္စရပ်အတွက် သတ်မှတ်ဝင်ငွေကြေညာလွှာ တင်သွင်းပြီး မြန်မာနိုင်ငံအတွင်းသို့ အမှန်တကယ် ပြန်လည်တင်သွင်းယူလာသည့် ငွေကြေးပမာဏ အပေါ် ၅ ရာခိုင်နှုန်း၊ ကြေညာလွှာစာတင်သွင်းပါက ရ ရာခိုင်နှုန်း၊ ပုဒ်မ ၃၄ ပုဒ်မခွဲ(ခ)ပါကိစ္စရပ်အတွက် ၉ ရာခိုင်နှုန်း၊ ပုဒ်မ ၃၄ ပုဒ်မခွဲ(ဂ)ပါ ကိစ္စရပ်အတွက် ၁၀ ရာခိုင်နှုန်း ဆိုပြီးတော့မှ ပြင်ဆင်ဖြည့်စွက်လို ပါတယ်။ ဒါကလည်း ကျွန်မတို့ အကြောင်းကြောင်းကြောင့်ပေါ့နော်။ ကျွန်မတို့ အခွန်မဆောင်နိုင်တဲ့ လူတွေကို ပြည်တွင်းကနိုင်ငံသားတွေ၊ ပြည်ပမှာရှိတဲ့နိုင်ငံသားတွေ သက်သာခွင့်ပေးဖို့နဲ့ ဒီနေရာမှာ အများစုကို ခံစားခွင့်ပေးနိုင်ဖို့အတွက် အခွန်နှုန်းထားတွေကို ယခင်ကိုယ်စားလှယ်ကြီးတွေကလည်း အချို့ကလည်း ဆွေးနွေးခဲ့ပါတယ်။ ဝင်ငွေအလွှာအလိုက် ထပ်ပြီးတော့မှ ဇယားနဲ့ဖော်ပြသင့် မသင့် ကိုလည်း စဉ်းစားပေး ပါလို့ ကျွန်မ ဥပဒေကြမ်းပူးပေါင်းကော်မတီကို တိုက်တွန်းလိုပါတယ်။ နောက် ပုဒ်မ ၃၄ ပုဒ်မခွဲ(ခ)ကိုလည်း ကျွန်မအနေနဲ့ ပြင်ဆင်ဖြည့်စွက်ပြီးတော့ ပယ်ဖျက်လိုပါတယ်။ ကျွန်မပြင်ဆင်လိုတာကတော့ မြန်မာနိုင်ငံရင်းနှီးမြှုပ်နှံမှုဥပဒေအရ ပြည်တွင်းတွင် ရင်းနှီးမြှုပ်နှံသည့်ဝင်ငွေနှင့် ရင်းနှီးမြှုပ်နှံရန် အစုရှယ်ယာထည့်ဝင်သည့် ငွေကြေးဆိုပြီးတော့မှ ပြင်ဆင်ဖြည့်စွက်ပြီးတော့မှ ဘဏ်အပ်နှံ ထားတဲ့ ငွေကြေးဆိုတာကို ပယ်ဖျက်လိုပါတယ်။ ကျိုးကြောင်းဖော်ပြချက်အနေနဲ့ပေါ့။ ဘဏ်အပ်နှံထားတဲ့ ငွေကြေးလို့ဆိုထားရာမှ ပြည်တွင်းဘဏ်၊ ပြည်ပဘဏ်နှစ်ခုလုံး အကျုံးဝင်တဲ့အတွက်ကြောင့်မို့ ဥပဒေရဲ့ သဘောတရားအရ ရှင်းလင်းမှုမရှိပါဘူး။ ဘဏ်တွေမှာအပ်နှံထားတဲ့ငွေတွေကို ကြေညာပြီးတော့မှ အခွန် ဆောင်ရမယ်ဆိုခြင်းဟာ ဒီအခွန်ထမ်းအနေနဲ့ မိမိသဘောနဲ့ကြေညာမှာလား၊ အစိုးရက ဒီပြည်ပဘဏ် တွေမှာရှိတဲ့ ငွေကြေးတွေကို စစ်ဆေးပြီးတော့မှကြေညာမှာလားဆိုတာ မသဲကွဲပါဘူး။ ရှင်းလင်းမှုလည်း မရှိပါဘူး။ ဒါဟာအငြင်းပွားဖွယ်အများကြီး ဖြစ်လာနိုင်ပါတယ်။ နောက်တစ်ခါ ပြည်တွင်းမှာရှိတဲ့၊ နိုင်ငံ အတွင်းမှာရှိတဲ့ ဘဏ်အပ်နှံသူတွေအားလုံးကိုလည်း အပ်နှံထားတဲ့သူတွေက မဖြစ်မနေကြေညာပြီးတော့ အခွန်ဆောင်မှာလား။ ဒါတွေအားလုံးဟာ အပ်နှံထားတဲ့သူတွေက အခွန်ဆောင်ရမလားဆိုတာကိုလည်း ရှင်းလင်းစွာ မဖော်ပြထားတဲ့အတွက်ကြောင့်မို့လို့ ဒါ အငြင်းပွားဖွယ်ကိစ္စဖြစ်နိုင်ပါတယ်။ ဒါကြောင့်မို့လို့ ကျွန်မအနေနဲ့တော့ ပြည်တွင်းမှာ အမှန်တကယ် ရင်းနှီးမြှုပ်နှံတဲ့ ငွေကြေးပေါ်မှာပဲ ဒါအခွန်ကင်းလွတ်ခွင့် ပေးစေလိုပါတယ်။ လေးစားအပ်ပါသော နာယကကြီးရှင်။ ဆက်လက်ပြီးတော့မှ ပုဒ်မ ၃၄(ဃ)မှာ ပြင်ဆင်ဖြည့်စွက် ပြီးတော့မှ အချို့အချက်များကို ပယ်ဖျက်လိုတာကို ဆွေးနွေးသွားမှာ ဖြစ်ပါတယ်။ ပုဒ်မ ၃၄(ဃ)မှာ ကျွန်မအနေနဲ့ ပြင်ဆင်ဖြည့်စွက်ချင်တာကတော့ နှစ်တစ်နှစ်အတွင်း ပြည်တွင်း၌ မြေ၊ အဆောက်အအုံနှင့် ယင်းအဆောက်အအုံ၏ အဓိကအစိတ်အပိုင်းများ အပါအဝင်ဖြစ်သော မရွှေ့မပြောင်းနိုင်သောပစ္စည်း သို့မဟုတ် ယာဉ်ကဲ့သို့သော ရွှေ့ပြောင်းနိုင်သောပစ္စည်းများ ဝယ်ယူခြင်း၊ တည်ဆောက်ခြင်း၊ ရယူခြင်း၊ ရင်းနှီးမြှုပ်နှံခြင်း တို့အတွက်အသုံးပြုသည့် ငွေကြေးများဆိုပြီးတော့မှ ပြင်ဆင်ဖြည့်စွက်လိုပါတယ်။ နှစ်တစ်နှစ်ဆိုတာ ကိုလည်း မည်သည့်နှစ်ကိုရည်ညွှန်းကြောင်း ရှင်းလင်းစွာဖော်ပြပေးစေလိုပါတယ်။ ကျိုးကြောင်းဖော်ပြချက် အနေနဲ့တော့ ဒီပယ်ဖျက်မှာကတော့ ကျွန်မအနေနဲ့ ရွှေနဲ့ အဖိုးတန်ပစ္စည်းများရဲ့ အရည်အသွေးနဲ့ စစ်မှန်မှုကို တန်ဖိုးသင့်ရာမှာ အခက်အခဲဖြစ်နိုင်ပါတယ်။ ကျောက်စိမ်း၊ ပတ္တမြား၊ နီလာ စတဲ့ကျောက်မျက်တွေကို ဘယ်ဌာနကတာဝန်ခံပြီးတော့ တန်ဖိုးဖြတ်မှာလဲ။ အရောင်းအဝယ်ဖြတ်ပိုင်း ဒါမှမဟုတ် စာချုပ်ကိုကြည့်ပြီးတော့ တန်ဖိုးဖြတ်မယ်ဆိုရင်လည်း မသမာမှုတွေဖြစ်လာနိုင်ပါတယ်။ လက်ဝယ်မှာဝယ်ယူထားတဲ့ ရွှေနဲ့ အဖိုးတန် ပစ္စည်းတွေဟာ ရင်းနှီးမြှုပ်နှံမှုအတွင်းကို လက်ရှိဝယ်/ ရောင်းဖို့ရာ မဖြစ်နိုင်တဲ့အတွက်ကြောင့်မို့လို့ အခွန် ကင်းလွတ်ခွင့်ပေးခြင်းမှနေ ပယ်ဖျက်ပေးစေလိုပါတယ်။ ဒါကြောင့်မို့လို့ ကျွန်မက လက်ရှိနောက်တစ်ခါ လက်ဝယ်ရှိငွေကြေးမှာလည်း ကျွန်မပယ်ဖျက်လိုပါတယ်။ ဘာကြောင့်လဲဆိုတော့ ဒီလက်ဝယ်ရှိငွေကြေး တွေကို အခြားတစ်ဦးဆီကို လွှဲပြောင်းယူပြီးတော့မှ အကြိမ်ကြိမ် အလီလီ ငွေဖြူပြုလုပ်ခြင်းတွေ ဖြစ်လာ နိုင်တာကြောင့် ဒါကိုလည်း ပယ်ဖျက်လိုပါတယ်။ နောက်တစ်ခါ ထိတွေ့ကိုင်တွယ်၍ရသောပစ္စည်းများ၊ ထိတွေ့ကိုင်တွယ်၍ မရသော ပစ္စည်းများကလည်း ကျွန်မ ဒါအဓိပ္ပာယ်ဖော်ပြချက်က ကျယ်ပြန့်တယ်။ လိုရင်လိုသလို အများကြီးဆွဲလို့ရတာကြောင့် ဒါကို ပယ်ဖျက်ချင်ပါတယ်။ နောက်တစ်ခါ အထက်ပါပြင်ဆင်ချက်တွေနဲ့ ကိုက်ညီအောင် ပုဒ်မ ၃၆(ခ)မှာ ကြေညာလွှာမှာ ဖော်ပြရမယ့် အခြေပစ္စည်းတန်ဖိုးနဲ့ စပ်လျဉ်း၍ မိမိဆန္ဒအလျောက် မိမိအမှန်တကယ် သုံးစွဲခဲ့သည့် တန်ဖိုးကို ဖော်ပြရမယ်လို့ ပြင်ဆင်လိုပြီးတော့မှ ကျွန်မအနေနဲ့ ဥပဒေကြမ်းရဲ့ပြင်ဆင်ချက်ဖြစ်တဲ့ မိမိအမှန်တကယ် ပိုင်ဆိုင်သည့် လက်ဝယ်ရှိငွေကြေးနှင့် ဘဏ်တွင်အပ်နှံထားသည့် တန်ဖိုးပမာဏဖော်ပြရမယ်ဆိုတာကို ကျွန်မအနေနဲ့ ပယ်ဖျက်လိုပါတယ်။ အဲဒီတော့ ကျွန်မအနေနဲ့ကတော့ ဒီဥပဒေအခန်း(၈)မှာ ပြင်ဆင် ဖြည့်စွက်လိုတဲ့ အပိုဒ်များကို အားလုံးလည်း မျှမျှတတနဲ့ဖြစ်အောင် နောက်တစ်ခါမှာ ကျွန်မတို့ ရည်ရွယ် ဆက်တက်တောက်လျှင် တကယ်ပင်အကင် အတက်ခင်းလက် တွေကို ခုနတုန်းက ဦးသန်းစိုး ပြောပြထားသလိုပဲ ရင်းနှီးမြှုပ်နှံတဲ့လုပ်ငန်းတွေမှ တကယ်ပဲ ရင်းနှီးမြှုပ်နှံတဲ့ ငွေကြေးပေါ်မှာပဲ ကျွန်မတို့ အခွန်လွတ်ငြိမ်းချမ်းသာခွင့် ပေးသင့်ပါတယ်ဆိုတာကို ဆွေးနွေးရင်းနဲ့ နိဂုံးချုပ် ပါတယ်။ ကျေးဇူးအများကြီးတင်ပါတယ်ရှင်။</speech>
<speech type="speaker">ဒုတိယဗိုလ်မှူးကြီးအောင်ကျော်ဇော တပ်မတော်သားအမျိုးသားလွှတ်တော် ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဒုတိယဗိုလ်မှူးကြီးအောင်ကျော်ဇော(တပ်မတော်သား၊ အမျိုးသားလွှတ်တော်ကိုယ်စားလှယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့် အားလုံးပဲမင်္ဂလာပါခင်ဗျာ။ ကျွန်တော် ကတော့ တပ်မတော်သားအမျိုးသားလွှတ်တော်ကိုယ်စားလှယ် ဒုတိယဗိုလ်မှူးကြီးအောင်ကျော်ဇော ဖြစ်ပါတယ်။ ကျွန်တော့အနေနဲ့ ၂၀၁၈ ခုနှစ်၊ ပြည်ထောင်စုရဲ့ အခွန်အကောက်ဥပဒေပါပုဒ်မ ၁၉၊ ပုဒ်မ ၂၃၊ ပုဒ်မ ၂၅ နဲ့ ဥပဒေကြမ်းပူးပေါင်းကော်မတီရဲ့ အစီရင်ခံစာ အခန်း(၈) ပုဒ်မ ၃၃ နဲ့ ပုဒ်မ ၃၄ တို့ကို ဆွေးနွေးတင်ပြ သွားမှာဖြစ်ပါတယ်။ Power Point ဖြင့် တင်ပြခွင့်ပြုနိုင်ပါရန် ပန်ကြားအပ်ပါတယ်ခင်ဗျား။ လေးစားရပါသော နာယကကြီးခင်ဗျာ။ ၂၀၁၈ ခုနှစ်၊ အခွန်အကောက်ဥပဒေ ပုဒ်မ ၂၃(က)မှာ တရားဝင်ဖွဲ့စည်းတည်ထောင်ထားတဲ့ ကုမ္ပဏီများကို ဝင်ငွေခွန်ဥပဒေပုဒ်မ ၆ အရ သက်သာခွင့်များ မနုတ်ပယ်မီ စုစုပေါင်းအသားတင်အမြတ်ဝင်ငွေအပေါ် ၂၅ ရာခိုင်နှုန်းဖြင့် ဝင်ငွေခွန်စည်းကြပ်ရမည်လို့ ဆက်လက် ပြဋ္ဌာန်းထားပါတယ်။ ဒီပြဋ္ဌာန်းချက်ဟာ အသေးစားနဲ့ အလတ်စားလုပ်ငန်းရှင်များအပေါ် လွန်စွာမှ ဝန်ထုပ်ဝန်ပိုးဖြစ်နေတာကို လေ့လာတွေ့ရှိရပါတယ်။ သိသာထင်ရှားတဲ့ ဥပမာတစ်ခုအဖြစ် တင်ပြရမယ် ဆိုရင် ယခုပြဋ္ဌာန်းထားတဲ့ အခွန်အကောက်ဥပဒေအရ ဘဏ္ဍာရေးနှစ်အစမှာ ငွေကျပ်သိန်း ၁,၀၀၀ ရှိတဲ့ နိုင်ငံသားတစ်ဦးဟာ သိန်း ၁,၀၀၀ တန် ကွန်ဒိုတိုက်ခန်း တစ်ခန်းကိုဝယ်ယူပြီး တစ်လ ၁၀ သိန်း နှုန်းနဲ့ အငှား ချထားခဲ့ရင် တစ်နှစ်မှာငှားရမ်းခ ၁၂၀ သိန်း ရရှိမှာဖြစ်ပါတယ်။ အဆိုပါပုဂ္ဂိုလ်အနေနဲ့ ပုဒ်မ ၁၉(ဃ)အရ ငှားရမ်းခရငွေအပေါ် ဝင်ငွေခွန်ဥပဒေပုဒ်မ ၆ အရ သက်သာခွင့်များနုတ်ပယ်ပြီး ကျန်ငွေအပေါ် တစ်ဆယ် ရာခိုင်နှုန်းဖြင့်သာ ဝင်ငွေခွန်သီးခြားပေးဆောင်ရမှာ ဖြစ်တဲ့အတွက် ငှားရမ်းခရငွေအပေါ် အများဆုံး ၁၂ သိန်း သာ ဝင်ငွေခွန်ပေးဆောင်ရမှာဖြစ်ပါတယ်။ တကယ်လို့ ငွေကျပ်သိန်း ၁,၀၀၀ ရှိတဲ့ နိုင်ငံသား တစ်ဦးဟာ မြန်မာနိုင်ငံကုမ္ပဏီများဥပဒေအရ ကုမ္ပဏီထူထောင်ပြီး လုပ်ငန်းများဆောင်ရွက်မယ်ဆိုရင် ဘဏ္ဍာနှစ် ကုန်ဆုံးတဲ့အခါ အသားတင်အမြတ်ဝင်ငွေသိန်း ၁၀၀ ရရှိပါက ၂၅ သိန်း ဝင်ငွေခွန်ပေးဆောင် ရမှာဖြစ်တဲ့အတွက် အသေးစားလုပ်ငန်းရှင်တစ်ယောက်ဟာ အိမ်၊ ခြံ၊ မြေ ရောင်း၊ ဝယ်၊ ငှား လုပ်တဲ့သူထက် နှစ်ဆကျော် ဝင်ငွေခွန် ပိုမိုပေးဆောင်နေရမှာ ဖြစ်ပါတယ်။ ဒါ့အပြင် ငွေကျပ်သိန်း ၁,၀၀၀ ရှိတဲ့ နိုင်ငံသားတစ်ဦးဟာ ဘဏ်တစ်ခုခုမှာ ပုံသေအပ်ငွေ Fixed Deposit ကို ဘဏ္ဍာနှစ်တစ်နှစ် ထားရှိမယ်ဆိုရင် အတိုးနှုန်း ၁၀ ရာခိုင်နှုန်းရရှိမှာဖြစ်တဲ့အတွက် နှစ်တစ်နှစ်မှာ အတိုးငွေသိန်း ၁၀၀ ကျပ်ရရှိမှာဖြစ်ပါတယ်။ အဲဒီအတွက် ဝင်ငွေခွန်ပေးဆောင်ရန် လတ်တလော လိုအပ်မှာ မဟုတ်ပါဘူး။ ဘဏ်အတိုးနှုန်းဆိုတာဟာလည်း အဲဒီနိုင်ငံရဲ့ ငွေကြေးဖောင်းပွမှုနှုန်းကို ကာမိစေရန်လိုအပ် ပါတယ်။ သို့မှသာ ဘဏ်မှာငွေစုဆောင်းသူများရှိပြီး တစ်ဘက်ကလည်း ငွေလိုအပ်နေတဲ့ လုပ်ငန်းရှင်တွေကို ပြန်လည်ထုတ်ချေးပေးနိုင်မှာ ဖြစ်ပါတယ်။ နာယကကြီးခင်ဗျား။ ဝင်ငွေခွန်စည်းကြပ်တဲ့နေရာမှာ အသေးစား၊ အလတ်စားစီးပွားရေး လုပ်ငန်းရှင်တွေ လုပ်သာကိုင်သာရှိအောင် ဖြေလျော့မှုတွေကို ဘက်ပေါင်းစုံက စဉ်းစားပေးဖို့လိုအပ်ပါတယ်။ စီးပွားရေးလုပ်ငန်းရှင်များအနေနဲ့ နိုင်ငံတော်ကို အကောက်ခွန်၊ ကုန်သွယ်လုပ်ငန်းခွန်များကို တစ်ဖက် တစ်လမ်းက ထမ်းဆောင်နေကြတာဖြစ်သလို လုပ်ငန်းဆောင်ရွက်ရန် ဝန်ထမ်းများခန့်အပ်ရမှာဖြစ်လို့ နိုင်ငံသားများအတွက် အလုပ်အကိုင်အခွင့်အလမ်းများလည်း ရရှိစေပြီးဖြစ်ပါတယ်။ ဒါကြောင့် အသေးစား၊ အလတ်စားလုပ်ငန်းရှင်များကို မတည်ရင်းနှီးငွေရဲ့ ၁၀ ရာခိုင်နှုန်းနှင့်ညီမျှတဲ့ အသားတင်အမြတ်ဝင်ငွေကို အခွန်ကင်းလွတ်ခွင့်ပေးပြီး ၁၀ ရာခိုင်နှုန်းထက်ပိုသော အမြတ်ဝင်ငွေအပေါ်တွင်သာ အမြတ်ငွေအနည်း အများအလိုက် သင့်လျော်သောနှုန်းထားသတ်မှတ်ပြီး ဝင်ငွေခွန်ပေးဆောင်စေသင့်ပါတယ်။ သို့မှသာ အသေးစား၊ အလတ်စားလုပ်ငန်းရှင်များလည်း တိုးပွားလာမှာဖြစ်ပါတယ်။ နာယကကြီးခင်ဗျား။ အခွန်အကောက်ဥပဒေရဲ့ ပုဒ်မ ၂၅ ပါ ပြဋ္ဌာန်းချက်ကိုတော့ ကြိုဆိုရမှာ ဖြစ်ပေမယ့် ငွေကြေးခဝါချမှုများနဲ့ တရားမဝင်ငွေမဲများ ငွေဖြူဖြစ်သွားမှာကိုတော့ သတိထားဆောင်ရွက်ရမှာ ဖြစ်ပါတယ်။ ပြည်သူတွေလက်ခံနိုင်တဲ့ နှုန်းထားနဲ့အခွန်ကို လျော့ပေါ့ကောက်ခံခြင်းအားဖြင့် စည်းကြပ် မှုက လွတ်ကင်းတဲ့ အခွန်ဝင်ငွေတွေဟာ နိုင်ငံတော်ဘဏ္ဍာထဲကို စီးဝင်လာမှာဖြစ်ပါတယ်။ သို့သော်လည်း ၆ လ ဆိုတဲ့ ကာလသတ်မှတ်ချက်ဟာ ရုံးလုပ်ထုံးလုပ်နည်းအဆင့်တွေ များလွန်းပြီး အခွန်ယဉ်ကျေးမှုနဲ့ အလှမ်းဝေးတဲ့ ကျွန်တော်တို့ နိုင်ငံသားများအဖို့ နည်းပါးလွန်းတဲ့အတွက် တစ်နှစ်လို့သာ သတ်မှတ်ပေး သင့်ပါတယ်။ မြန်မာနိုင်ငံရဲ့ ဘဏ္ဍာရေးကဏ္ဍမှာ ငွေကြေးစီးဝင်မှုများပြားတဲ့ အိမ်၊ ခြံ၊ မြေ ရောင်းဝယ်ခြင်း အခွန်အခဟာ နည်းပါးနေပြီး ပြည်သူများအနေနဲ့လည်းအိမ်၊ ခြံ၊ မြေ ရောင်း၊ ဝယ်၊ ငှားခြင်းများအတွက် သုံးစွဲနေရတဲ့ ငွေပမာဏဟာ များပြားနေတာကို တွေ့မြင်နေရပါ တယ်။ ဒါတွေကို ပွင့်လင်းမြင်သာစွာ ရာခိုင်နှုန်းနည်းနည်းနဲ့ လူများများအခွန်ပေးဆောင်နိုင်အောင် ဆောင်ရွက်ခြင်းဟာ အခွန်စနစ်အပေါ် ပြည်သူတွေရဲ့ ယုံကြည်မှုကို တိုးတက်လာစေပြီး နိုင်ငံတော်အတွက်လည်း အခွန်အခများ မှန်မှန်ကန်ကန်နဲ့ ပိုမိုရရှိစေမှာဖြစ်ပါတယ်။ လေးစားအပ်ပါသော နာယကကြီးခင်ဗျာ။ ဥပဒေကြမ်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာအခန်း(၈) ပုဒ်မ ၃၃ နှင့် ပုဒ်မ ၃၄ပါ ပြဋ္ဌာန်းချက်များဟာ လက်တွေ့ လိုက်နာဆောင်ရွက်ရန် အားနည်းချက်များရှိနေတာကို တွေ့ရပါတယ်။ ပုဒ်မ ၃၄ ပုဒ်မခွဲ(က)၊ (ခ)နှင့် (ဂ) ပါကိစ္စရပ်များအတွက် အခွန်နှုန်းထားမတူညီတာကြောင့် နိုင်ငံသားတစ်ဦးဟာ ပုဒ်မ ၃၄(ခ)အရ ဘဏ်မှာ အပ်နှံထားတဲ့ ငွေကြေးကိုထုတ်ယူပြီး ပုဒ်မ ၃၄(က)နဲ့ အကျုံးဝင်အောင် စီးပွားရေးလုပ်ငန်းတစ်ခုခုကို ဆောင်ရွက်ခဲ့ပြီး အခွန်ပေးဆောင်ရန်ကျန်ရှိတဲ့ ငွေလို့ဖော်ပြခဲ့ရင် ၃ ရာခိုင်နှုန်းသာ အခွန်ပေးဆောင်ရမှာ ဖြစ်ပြီး ဘဏ်မှာအပ်နှံထားပါတယ်လို့ ကြေညာခဲ့ရင်တော့ ၅ ရာခိုင်နှုန်း ပေးဆောင်ရမှာဖြစ်တဲ့အတွက် ၂ ရာခိုင်နှုန်း ပိုမိုပေးဆောင်ရမှာဖြစ်ပါတယ်။ အလားတူ ပုဒ်မ ၃၄ ပုဒ်မခွဲ(ဂ)အရ လက်ဝယ်ရှိငွေကြေးနဲ့ ရွှေနှင့် အဖိုးတန်ပစ္စည်းများကို ပုဒ်မ ၃၄(က)နဲ့ အကျုံးဝင်အောင် စာရင်းတင်ပြရင် ၃ ရာခိုင်နှုန်းသာ အခွန် ပေးဆောင်ရမှာဖြစ်ပေမယ့် ပုဒ်မ ၃၄(ဂ) အတိုင်း ကြေညာခဲ့ရင်တော့ ရ ရာခိုင်နှုန်းပေးဆောင်ရမှာ ဖြစ်တဲ့ အတွက် အခွန်ပေးဆောင်ရာမှာ မရိုးမဖြောင့်ပြုလုပ်မှုများ ရှိလာနိုင်ပါတယ်။ လေးစားအပ်ပါသော နာယကကြီးခင်ဗျား။ ကျွန်တော်တို့နိုင်ငံမှာ ဘဏ်လုပ်ငန်းစနစ်နဲ့ Stock ဈေးကွက် ယခုမှစတင်ဖွံ့ဖြိုးရန် အားယူနေဆဲကာလမှာ ပုဒ်မ ၃၄(ခ)ပါ ပြဋ္ဌာန်းချက်ကြောင့် ဘဏ်မှာ ငွေစုဆောင်းထားသူများနဲ့ Stock ဈေးကွက်မှာ အစုရှယ်ယာထည့်ဝင်ထားသူများအနေဖြင့် အစိုးရအပေါ် ယုံကြည်မှုလျော့ပါးစေပြီး ဘဏ်လုပ်ငန်းနဲ့ Stock ဈေးကွက်ကို ကြီးမားစွာ ထိခိုက်လာနိုင်တာကိုလည်း သတိချပ်သင့်ပါတယ်။ ပြည်ထောင်စုရဲ့ အခွန်အကောက်ဥပဒေဟာ အခွန်ငွေရရှိရေးသက်သက်ကိုသာ ဦးစားပေးစဉ်းစားခြင်းမျိုး မဖြစ်သင့်ပါဘူး။ ဒါ့အပြင် ဘိုးစဉ်ဘောင်ဆက် ပိုင်ဆိုင်မှုပစ္စည်းတွေကို တန်ဖိုး သင့်ပြီး တစ်နှစ်အတွင်း အပြီးအခွန်ဆောင်မှသာ တရားဝင်ပိုင်ဆိုင်ခွင့်ရှိမယ်ဆိုတဲ့ ပြဋ္ဌာန်းချက်မျိုးလည်း မဖြစ်သင့်ပါဘူး။ ဥပဒေတစ်ရပ်ဟာ မည်မျှပင်ကောင်းမွန်နေစေကာမူ ပြည်သူအများစု လက်တွေ့လိုက်နာ ကျင့်သုံးနိုင်ခြင်းမရှိရင် အကျိုးသက်ရောက်မှုအားနည်းပြီး လိုရာပန်းတိုင်ကို ရောက်ရှိမှာမဟုတ်ပါဘူး။ အမှန်တကယ်ဖြစ်သင့်တာကတော့ ယခုဘဏ္ဍာနှစ်အတွင်း စည်းကြပ်မှုမှလွတ်ကင်းသော ငွေများကို ကောက်ခံတဲ့ အခွန်နှုန်းထားဟာ အသက်သာဆုံးဖြစ်သင့်ပြီး နှစ်အလိုက်တိုးမြှင့် ကောက်ခံသွားသင့်ပါတယ်။ စည်းကြပ်မှုမှ လွတ်ကင်းတဲ့ငွေကို အခွန်သက်သာခွင့်ပေးပြီး၊ လုပ်ငန်းများတရားဝင် ဆောင်ရွက်ခွင့်ပေး ခြင်းကို ပိုင်ဆိုင်မှုအမျိုးအစားမခွဲခြားဘဲ ငွေပမာဏအပေါ်မူတည်ပြီးသာ သတ်မှတ်ကောက်ခံသင့်ကြောင်း အကြံပြုလိုပါတယ်။ သို့မှသာ ငွေကြေးချမ်းသာကြွယ်ဝသူများကို အခွန်ပိုမိုပေးဆောင်စေတာဖြစ်လို့ တရား မျှတစေမှာ ဖြစ်ပါတယ်။ လေးစားအပ်ပါသော နာယကကြီးနှင့် လွှတ်တော်ကိုယ်စားလှယ်များခင်ဗျာ။ နိဂုံးချုပ်အနေဖြင့် တင်ပြလိုတာကတော့ ပြည်ထောင်စုရဲ့ အခွန်အကောက်ဥပဒေဟာ ဆင်းရဲသားပြည်သူလူထုနဲ့ လူလတ် တန်းစားများကို ဝန်ထုပ်ဝန်ပိုးမဖြစ်စေဘဲ အလုပ်အကိုင်အခွင့်အလမ်း ဖွံ့ဖြိုးတိုးတက်စေပြီး လုပ်ငန်းရှင် ငယ်များပေါ်ထွန်းရေးကို အားပေးတဲ့ဥပဒေဖြစ်ရန် အရေးတကြီးလိုအပ်လျက်ရှိကြောင်း တင်ပြလိုပါတယ်။ ဒါကြောင့် တရားဝင်စီးပွားရေးလုပ်ငန်း လုပ်ကိုင်နေသူတွေအတွက် အခွန်အခမျိုးစုံနဲ့ ဖိစီးနေခြင်းမျိုး မဖြစ် စေရန် အဖက်ဖက်မှစဉ်းစားပြီး ပြင်ဆင်ပြဋ္ဌာန်းပေးနိုင်ပါရန် အကြံပြုတင်ပြရင်း ကျွန်တော့ရဲ့ တင်ပြချက်ကို နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒေါ်ခင်စန်းလှိုင် ပုလဲမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1162">ဒေါ်ခင်စန်းလှိုင် (ပုလဲမဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစားအပ်ပါသော နာယကကြီးနှင့်တကွ အားလုံးမင်္ဂလာပါရှင်။ နာယကကြီးရှင်။ ကျွန်မတို့နိုင်ငံမှာ အထူးအခွန်လွတ်ငြိမ်း ချမ်းသာခွင့်ကို လွန်ခဲ့တဲ့ ၁၀ နှစ်ခန့်အတွင်းမှာ နှစ်စဉ်ခွင့်ပြုပေးခဲ့ပြီး ဖြစ်ပါတယ်။ ၂၀၀ရ ကနေ ၂၀၁၂ အတွင်းမှာ ၅ နှစ်ဆက်တိုက် ၈ ရာခိုင်နှုန်းနဲ့ အခွန်အနည်းဆုံးဖြစ်ခဲ့ပြီး ၂၀၁၂ ကနေ ၂၀၁ရ အတွင်း မှာလည်း ၃ ရာခိုင်နှုန်းကနေ ၃၀ ရာခိုင်နှုန်းအကြားမှာ နှစ်စဉ်ခွင့်ပြုခဲ့ပါတယ်။ သို့သော်လည်း အခွန်ရငွေနဲ့ တိုင်းပြည်ရဲ့ စုစုပေါင်းဝင်ငွေအချိုး Tax to GDP Ratio ဟာ တိုးတက်လာမှုမရှိဘဲ ကျဆင်းခဲ့ရတာကို တွေ့ရပါတယ်။ Power Point သုံးစွဲခွင့်ပြုပါရှင်။ နာယကကြီးရှင်။ Tax to GDP Ratio ဟာ ကျွန်မတို့ ဇယားမှာဖော်ပြထားတဲ့အတိုင်းပါပဲ။ ၂၀၀၆ ခုနှစ်မှာ ၄.၃ ရာခိုင်နှုန်းရှိရာကနေ ဆက်တိုက်ကျဆင်းလာခဲ့ပြီး ၂၀၁၂ ခုနှစ်၊ သြဂုတ်လမှာ အခွန်နှုန်း ၃၀ ရာခိုင်နှုန်းကို ပြန်ရောက်တဲ့အခါကျမှ ၆.၆ ရာခိုင်နှုန်းကို ပြန်တက်လာခဲ့ပါတယ်။ ၂၀၁၈-၂၀၁၉ မှာဆိုရင် အခွန်နှုန်း ၃ ရာခိုင်နှုန်းထားလို့ရှိရင် Tax to GDP Ratio အနေနဲ့ ကျ မသွားဘဲ ရှေ့နှစ်တွေမှာ ဆက်လက် တက်လာနိုင်ပါတယ်ဆိုတာကို ခိုင်ခိုင်မာမာ ယုတ္တိရှိစွာနဲ့ တင်ပြနိုင်ဖို့နဲ့ တာဝန်ယူနိုင်ဖို့ရာလိုပါတယ်။ နာယကကြီးရှင်။ အခွန်ဆိုတာ မွေးစအနှီးပိတ်ဝယ်တဲ့သေဆုံးတဲ့င်းဝယ်တဲ့ အထိ အခွန်ကိုပေးဆောင်ရမှာဖြစ်ပါတယ်။ အခွန်ကိုရှောင်လို့မရပါဘူး။ အခုလို မြန်မာနိုင်ငံအတွင်း အခွန် ဆောင်တဲ့ယဉ်ကျေးမှုစနစ် အမြစ်တွယ်လာစေရန်နဲ့ နိုင်ငံသားများ ကျယ်ကျယ်ပြန့်ပြန့် ပူးပေါင်းပါဝင် ဆောင်ရွက်နိုင်စေရန် ကန့်သတ်ချက်နဲ့ အခွန်သက်သာခွင့်ပြုခြင်းကို ကျွန်မတို့ ကြိုဆိုထောက်ခံပါတယ်။ ဒါကြောင့် ကျွန်မအနေနဲ့ ပိုမိုရှင်းလင်းလွယ်ကူပြီး အခွန်ရှောင်မှု၊ အဂတိလိုက်စားမှုများကင်းဝေးစေပြီး စည်းကြပ်မှုမှလွတ်ကင်းနေတဲ့အခွန်များ၊ နှစ်ပေါင်းများစွာ အခွန်ရှောင်တိမ်းငွေများကို တိုင်းပြည်အတွင်း အမှန်တကယ်စီးဝင်လာပြီး တိုင်းပြည်ဖွံ့ဖြိုးတိုးတက်ရေးနဲ့ ပြည်သူလူထုအကျိုးစီးပွားကို မျှော်တွေးပြီး ဆs တစ်ပါတယ်။ ကျွန်မအနေနဲ့ ဥပဒေကြမ်းပူးပေါင်းကော်မတီရဲ့ သဘောထားမှတ်ချက်ပြုထားတဲ့ ပုဒ်မ ၃၃(က) (ခ)နဲ့ ပုဒ်မ ၃၄(က)၊ (ခ)၊ (ဂ)တို့ကို ပြင်ဆင်ချက်နဲ့ အဆိုတင်သွင်းသွားမှာ ဖြစ်ပါတယ်။ Power Point ပြောင်းပေးပါရှင်။ ပုဒ်မ ၃၃(က)ကို ကျွန်မအနေနဲ့ ပြင်ဆင်ချက်နဲ့တင်သွင်းလိုပါတယ်။ ကျွန်မပြင်ဆင် ချက်နဲ့ တင်သွင်းလိုတာကတော့ ပထမ ၆ လကာလအတွင်း သတ်မှတ်ဝင်ငွေအဖြစ် သတ်မှတ်ဝင်ငွေ ကြေညာလွှာပုံစံဖြင့် တင်ပြလာသော ပုဒ်မ ၃၄ ပုဒ်မခွဲ(က)ပါကိစ္စရပ်အတွက် သတ်မှတ်ဝင်ငွေကြေညာလွှာ တင်သွင်းပြီး မြန်မာနိုင်ငံအတွင်းသို့ အမှန်တကယ် ပြန်လည်တင်သွင်းလာသည့် ငွေကြေးပမာဏ အပေါ် ၃ ရာခိုင်နှုန်း၊ ကြေညာလွှာတင်သွင်းမှာက ၅ ရာခိုင်နှုန်း၊ ပုဒ်မ ၃၄(ခ)ပါ ကိစ္စရပ်အတွက် ရ ရာခိုင် နှုန်းနဲ့ ပုဒ်မ ၃၄(ဂ)ပါကိစ္စရပ်အတွက် ၉ ရာခိုင်နှုန်း ဖြစ်ပါတယ်။ ပုဒ်မ၃၃(ခ)ပြပေးပါ။ ပုဒ်မ၃၃(ခ)မှာ ပထမ ၆ လပတ် ကုန်ဆုံးပြီးနောက် ဒုတိယ ၆ လကာလအတွင်း သတ်မှတ်ဝင်ငွေ ကြေညာလွှာပုံစံဖြင့်တင်ပြလာသော ပုဒ်မ ၃၄ ပုဒ်မခွဲ(က)ပါ ကိစ္စရပ်အတွက် သတ်မှတ် ဝင်ငွေ ကြေညာလွှာတင်သွင်းပြီး မြန်မာနိုင်ငံအတွင်းသို့ အမှန်တကယ် ပြန်လည်တင်သွင်းယူလာသည့် ငွေကြေးပမာဏအပေါ် ၅ ရာခိုင်နှုန်း၊ ကြေညာလွှာတင်သွင်းလာပါက ရ ရာခိုင်နှုန်း၊ ပုဒ်မ ၃၄(ခ)ပါကိစ္စရပ် အတွက် ၉ ရာခိုင်နှုန်းနဲ့ ပုဒ်မ ၃၄(ဂ)ပါကိစ္စရပ်အတွက် ၁၀ ရာခိုင်နှုန်း ဖြစ်ပါတယ်။ Power Point ပြောင်းပေးပါရှင့်။ ပုဒ်မ ၃၄(က)ကတော့ ပြည်ပနေနိုင်ငံသားရဲ့ ပြည်တွင်းပြည်ပမှ ဝင်ငွေရလမ်းတစ်ခုခု သို့မဟုတ် စီးပွားရေးလုပ်ငန်းတစ်ခုခုကို ဆောင်ရွက်ခဲ့သော်လည်း အကြောင်းအမျိုးမျိုးကြောင့် အခွန်ပေးဆောင်ရန် လစ်ဟင်းခဲ့သော သို့မဟုတ် လျော့နည်းပေးဆောင်ခဲ့သော ဝင်ငွေများဆိုပြီး ပြင်ဆင်လိုပါတယ်။ ပုဒ်မ ၃၄(ခ)ဖြစ်ပါတယ်။ ပုဒ်မ ၃၄(ခ)ကိုတော့ မြန်မာနိုင်ငံရဲ့ ရင်းနှီးမြှုပ်နှံမှုဥပဒေအရ ပြည်တွင်းတွင် ရင်းနှီးမြှုပ်နှံသည့်ငွေနှင့် ရင်းနှီးမြှုပ်နှံရန် အစုရှယ်ရာထည့်ဝင်သည့်ငွေကြေးဟု ပြင်ဆင်လိုပါတယ်။ ၃၄(ဂ) ဖြစ်ပါတယ်။ ပြည်တွင်း၌ မြေအဆောက်အဦနှင့် ယင်းအဆောက်အဦ၏ အဓိကအစိတ် အပိုင်းများ အပါအဝင်ဖြစ်သော မရွှေ့မပြောင်းနိုင်သောပစ္စည်း သို့မဟုတ် ယာဉ်ကဲ့သို့သော ရွှေ့ပြောင်းနိုင် သောပစ္စည်းများ ဝယ်ယူခြင်း၊ တည်ဆောက်ခြင်း၊ ရယူခြင်း၊ ရင်းနှီးမြှုပ်နှံခြင်းတို့အတွက် အသုံးပြုတဲ့ ငွေကြေးများဟု ပြင်ဆင်လိုပါတယ်။ Power Point ပိတ်လို့ရပါပြီရှင်။ အဲဒီတော့ ကျွန်မအနေနဲ့ ပြင်ဆင်ရမယ့် အကျိုးအကြောင်း ဖော်ပြချက်တွေကိုတော့ ယခုလွှတ်တော်အတွင်းမှာ သတ်ချက်အရ ကျွန်မ အနေနဲ့ တင်ပြနိုင်ခြင်းမရှိပါဘူး။ လေးစားအပ်ပါသော နာယကကြီးရှင်။ ကျွန်မတို့ဒီဥပဒေအကြောင်းကို မူလဆွေးနွေးစဉ်းက ဒီဥပဒေကြမ်းမှာပါဝင်တဲ့ ပုဒ်မ ၂၅ ကို သီးခြားဥပဒေသစ်အဖြစ် နောက် ၆ လလောက် ီးတော့မှ ပြဋ္ဌာန်းပေးပါလို့ ကျွန်မတို့ အစည်းအဝေးပွဲမှာ တင်ပြဆွေးနွေးခဲ့ပါတယ်။ သို့သော်လည်းပဲ ယနေ့တိုင်းပြည်ရဲ့ စီးပွားရေးဖွံ့ဖြိုးတိုးတက်မှုနဲ့ အခွန်တိုးတက်ရရှိစေရန်အတွက် ဒီဥပဒေကို ပြဋ္ဌာန်း ရမယ်ဆိုတာကို ကျွန်မတို့နားလည်ပါတယ်။ ဒါကြောင့်မို့လို့မို့ ဥပဒေကြမ်းမှာ အခန်း ၈ အဖြစ် ပုဒ်မ ၆ ခု ထပ်မံထည့်သွင်းရခြင်းရဲ့ ရည်ရွယ်ချက်ကို ကျွန်မတို့ ရှင်းရှင်းလင်းလင်း မြင်ဖို့ရာတော့လိုပါတယ်။ အခွန် ပေးဆောင်ချင်တဲ့သူတွေအနေနဲ့လည်း ပေးဆောင်ချင်အောင်၊ နိုင်ငံတော်အတွက်လည်း ရသင့်ရထိုက်တာ တွေကို မှန်မှန်ကန်ကန် ထိုက်ထိုက်တန်တန်ရအောင် ဆောင်ရွက်ဖို့ရာလည်းလိုပါတယ်။ ဒါကြောင့်မို့လို့ ကျွန်မအနေနဲ့ ဒီဥပဒေကြမ်းမှာပြဋ္ဌာန်းထားတဲ့ပုဒ်မ ၃၃ နဲ့ ၃၄ မှာပါဝင်တဲ့ အပိုဒ်ခွဲများကို ကျွန်မ အလွှာ ၄ လွှာ ခွဲခြားပြီးတော့မှ ဒီလိုတင်သွင်းရခြင်းဖြစ်ပါတယ်။ ဒါ့ကြောင့်မို့လို့ နိုင်ငံတော်ရဲ့ ရေရှည်အကျိုးစီးပွားအတွက် ဒီအခန်း ၈ မှာပါတဲ့ ပုဒ်မ ၃၃ နဲ့ ၃၄ ကို ပြင်ဆင်ပြဋ္ဌာန်း ပေးနိုင်ပါရန်အတက် ၏လက်တော်ကြီးကနေပြီး တင်ပြအပ်ပါတယ်ရှင်။ ကျေးဇူးတင်ပါတယ်ရှင်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျာ။ အစည်းအဝေးကို ၁၅ မိနစ်ခန့် ခေတ္တ ရပ်နားပါမယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျာ။</speech>
<speech type="mc">အားလုံး ထွက်ခွာနိုင်ကြပါပြီခင်ဗျာ။</speech>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနဲ့ ဧည့်သည် တော်များခင်ဗျာ။ အစည်းအဝေးပြန်လည် စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျာ။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<speech type="speaker">ဦးစိုးသိန်း(ခေါ်) ဦးမောင်စိုး တနင်္သာရီတိုင်းဒေသကြီး၊ မဲဆန္ဒနယ်အမှတ်(၁၀) ဆက်လက်ဆွေးနွေးဖို့ဖြစ်ပါတယ်။</speech>
<speech><mp id="1262">ဦးစိုးသိန်း(ခေါ်) ဦးမောင်စိုး(မဲဆန္ဒနယ်အမှတ်-၁၀၊ တနင်္သာရီတိုင်းဒေသကြီး)</mp>လေးစားအပ် ပါတဲ့ ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်တော်ကြီးများ၊ ပြည်ထောင်စုအဆင့် အဖွဲ့အစည်းဝင်များ ကိုယ်ရောစိတ်ပါ ဘေးရန်ကွာပြီးတော့ မင်္ဂလာပါလို့ နှုတ်ခွန်းဆက် ပါတယ်။ ကျွန်တော်ကတော့ တနင်္သာရီတိုင်းဒေသကြီး၊ မဲဆန္ဒနယ်အမှတ်(၁၀)မှ အမျိုးသားလွှတ်တော် ကိုယ်စားလှယ် ဦးမောင်စိုး ဖြစ်ပါတယ်။ ကျွန်တော် အခုဆွေးနွေးမှာကတော့ ၂၀၀၈ ခုနှစ် ပြည်ထောင်စု၏ အခွန်အကောက်ဥပဒေကြမ်းကို ပြင်ဆင်ချက် ၆ ခုနဲ့ ဆွေးနွေးသွားမှာ ဖြစ်ပါတယ်။ ကျွန်တော့်ကို Power Point သုံးစွဲခွင့်ပြုဖို့ တောင်းခံအပ်ပါတယ်။ ကျွန်တော် ပုဒ်မ ၁၄ ဇယားမှာ ကုန်သွယ်လုပ်ငန်းခွန် မကျသင့်တဲ့ ကုန်စည်အမျိုးအစားကို ပဲကြယ်စေ့ကို ဖြည့်စွက်ထားတာဖြစ်ပါတယ်။ အမှတ်စဉ်(၁၃)မှာ ကျွန်တော် ကန်စွန်းဥ၊ ဝဥ၊ ပိန်းဥကို ဖြည့်စွက်ထားတာ ဖြစ်ပါတယ်။ အမှတ်စဉ်(၂၀)မှာ သင်အူ၊ အင်ဖက်ဆိုတာကို ကျွန်တော် ဖြည့်စွက်ထား တာဖြစ်ပါတယ်။ အမှတ်စဉ်(၂၆)မှာ ချိတ်များဆိုတဲ့ဟာကို ကျွန်တော် ပယ်ဖျက်ထားပြီးတော့ အနီနဲ့ ပြထားတဲ့ အလှမွေးငါး၊ ယင်းတို့နှင့်သက်ဆိုင်သော ရောင်းချသည့်ပစ္စည်းအမျိုးမျိုးဆိုတာကို ကျွန်တော် ဖြည့်စွက်ထားခြင်းဖြစ်ပါတယ်။ အမှတ်စဉ်(၂၉)မှာ အုန်းမှုတ်ခွံ၊ အုန်းမှုတ်ခွံနှင့် ပြုလုပ်သည့်ပစ္စည်း အမျိုးမျိုး ဆိုတာကို ကျွန်တော် ဖြည့်စွက်ထားခြင်းဖြစ်ပါတယ်။ အမှတ်စဉ်(၃၂)မှာ ချိတ်တောင့်ဆိုတဲ့ဟာကို ကျွန်တော် ဖြည့်စွက်ထားခြင်းဖြစ်ပါတယ်။ အမှတ်စဉ်(၃၅)မှာ ကမ်းဇော်ဆီ၊ နေကြာဆီဆိုတာကို ကျွန်တော် ဖြည့်စွက် ထားခြင်းဖြစ်ပါတယ်။ အမှတ်စဉ်(၄၁)မှာ ဒိန်ချဉ်ဆိုတာကို ဖြည့်စွက်ထားခြင်းဖြစ်ပါတယ်။ အမှတ်စဉ်(၅၁) မှာ ကျူဆီ၊ စပါးလင်ဆီဆိုတာကို ဖြည့်စွက်ထားခြင်းဖြစ်ပါတယ်။ အမှတ်စဉ်(၅၈)မှာ ကွမ်းသီးခွံဆိုတာကို ဖြည့်စွက်ထားခြင်းဖြစ်ပါတယ်။ အမှတ်စဉ် ၇၆ မှာ မီးငြိမ်းသတ်ယာဉ်၊ နာရေးယာဉ်၊ ရှာဖွေကယ်ဆယ်ရေး ယာဉ်ဆိုတာကို ဖြည့်စွက်ထားခြင်း ဖြစ်ပါတယ်။ ဒါကျွန်တော် ပုဒ်မ ၁၄(ဃ) ဖြစ်ပါတယ်။ ဒါကကုန်သွယ်လုပ်ငန်းခွန်မကျသင့်တဲ့ ဝန်ဆောင်မှု လုပ်ငန်းအမျိုးအစား ၂ ခုကို ကျွန်တော် ဖြည့်စွက်ထားခြင်းဖြစ်ပါတယ်။ သက်ကြီးရွယ်အိုပြုစု စောင့်ရှောက်ရေး ဝန်ဆောင်မှုလုပ်ငန်းနဲ့ နောက်တစ်ခုက ကျွန်တော်တို့ အများပြည်သူခရီးသည်များအတွက် ဆေးဝါးနှင့် ခေတ္တတည်းခိုဆောင် အခမဲ့ဝန်ဆောင်မှုလုပ်ငန်းကို ကျွန်တော်ဝန်ဆောင်မှုလုပ်ငန်းခွန်မကျသင့်တဲ့ဇယားမှာ ကျွန်တော် ဖြည့်စွက်ထားခြင်းဖြစ်ပါတယ်။ ဒါကကျွန်တော် ပုဒ်မ ၁၉(ဂ)ကို ကျွန်တော် ပြင်ဆင်ထားခြင်း ဖြစ်ပါတယ်။ ပုဒ်မ ၁၉(ဂ)မှာ ကျွန်တော်တို့ အသေးစားနဲ့ အလတ်စား SMEs လုပ်ငန်းတူတွေကို ကျွန်တော်တို့ အခွန်လျှော့ချသင့်ပါတယ်။ ဒါမှအခွန်ဆောင်ချင်လာအောင် ကျွန်တော်တို့ လျှော့ချတာဖြစ်တဲ့အတွက် အခွန်ရာခိုင်နှုန်းတွေကို ပုဒ်မ ၃၊ ၅၊ ၁၀၊ ၁၅၊ ၂၀ ဆိုပြီး ကျွန်တော် ဖြည့်စွက်ထားခြင်း ဖြစ်ပါတယ်။ Next slide il ဒါကကျွန်တော် ပုဒ်မ ၂၅ ကို မူလဥပဒေကို ပြင်ဆင်ထားတာ ဖြစ်ပါတယ်။ မူလဥပဒေကို ပြင်ဆင်ချက်မှာ ကျွန်တော် ရာခိုင်နှုန်းတွေ ပြင်ဆင်ထားခြင်း ဖြစ်ပါတယ်။ ၃ ရာခိုင်နှုန်း၊ ၅ ရာခိုင်နှုန်းနဲ့ ၅ ရာခိုင်နှုန်း၊ ၁၀ ရာခိုင်နှုန်း ကျွန်တော် ပြင်ဆင်ထားခြင်းဖြစ်ပါတယ်။ ဒါ က ပုဒ်မ ၃၁(က) ဖြစ်ပါတယ်။ ဝင်ငွေခွန်ကင်းလွတ်ခွင့်ပြုတဲ့ ဝင်ငွေအမျိုးအစားမှာ ကျွန်တော်တို့ ယဉ်ကျေးမှုအမွေအနှစ်ပစ္စည်း ရရှိမှုအပေါ် နိုင်ငံတော်မှ ချီးမြှင့်ငွေ၊ ချီးမြှင့်ခြင်းအစီအစဉ်အရ ရရှိသည့် စုစုပေါင်းဝင်ငွေ၏ ကျပ်သိန်း ၁၀၀ အထိကို ကျွန်တော်တို့ ဒါဝင်ငွေခွန်ကင်းလွတ်ခွင့် ပြုရမယ့်ဇယားမှာ ကျွန်တော် ထည့်သွင်းထားခြင်း ဖြစ်ပါတယ်။ နောက်သေဆုံး၍ သို့မဟုတ် ဒဏ်ရာရရှိထားတဲ့ လျော်ကြေး ငွေကိုလည်း ကျွန်တော်တို့ ကင်းလွတ်ခွင့်ပြုတဲ့ ဇယားမှာ ကျွန်တော် ဖြည့်စွက်ထားခြင်း ဖြစ်ပါတယ်။ ဒါကကျွန်တော် ပုဒ်မ ၃၃(က)ကို ကျွန်တော်တို့ ရာခိုင်နှုန်းတိုးမြှင့်ပြီးတော့ ပြင်ဆင်ထားခြင်း ဖြစ်ပါတယ်။ ၃ ရာခိုင်နှုန်းကို ၅ ရာခိုင်နှုန်း၊ ၅ ရာခိုင်နှုန်းကို ရ ရာခိုင်နှုန်းနဲ့ ရ ရာခိုင်နှုန်းကို ၁၀ ရာခိုင်နှုန်းနဲ့ ၁၀ ရာခိုင်နှုန်းကို ၁၅ ရာခိုင်နှုန်း ပြင်ဆင်ထားခြင်း ဖြစ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဗိုလ်မှူးမိုးဟန် တပ်မတော်သားအမျိုးသား လွှတ်တော်ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဗိုလ်မှူးမိုးဟန်(တပ်မတော်သား၊ အမျိုးသားလွှတ်တော်ကိုယ်စားလှယ်)</mp>လေးစားရပါသော ပြည်ထောင်စုလွှတ်တော် နာယကကြီး၊ ပြည်ထောင်စုဝန်ကြီးများ၊ လွှတ်တော်ကိုယ်စားလှယ်များ အားလုံး မင်္ဂလာအပေါင်းနဲ့ပြည့်စုံပါစေလို့ ဦးစွာနှုတ်ခွန်းဆက်သအပ်ပါတယ်။ ကျွန်တော်ကတော့ တပ်မတော်သား လွှတ်တော်ကိုယ်စားလှယ် ဗိုလ်မှူးမိုးဟန် ဖြစ်ပါတယ်။ ၂၀၁၈ ခုနှစ်၊ ပြည်ထောင်စု၏ အခွန်အကောက်ဥပဒေကြမ်းမှ ဥပဒေကြမ်းပူးပေါင်းကော်မတီ၏ သဘောထားမှတ်ချက်ဖြစ်သော ပုဒ်မ ၃၃ ကို အကြံပြု ဆွေးနွေးသွားမှာ ဖြစ်ပါတယ်။ Power Point သုံးစွဲ ခွင့်ပြုနိုင်ပါရန် ခွင့်တောင်းခံအပ်ပါတယ်။ ပုဒ်မ ၃၃ ရဲ့ ပြဋ္ဌာန်းချက်အရ စည်းကြပ်မှုမှလွတ်ကင်းနေသော ဝင်ငွေဆိုတာ အခွန်ပေးဆောင်ရခြင်းမရှိသေးသည့် ဝင်ငွေများဖြစ်ပြီး ဥပဒေပြဋ္ဌာန်းပြီးသည့်နေ့မှစ၍ ပထမ ၆ လအတွင်း ၃ ရာခိုင်နှုန်း၊ ၅ ရာခိုင်နှုန်း၊ ရ ရာခိုင်နှုန်း၊ ဒုတိယ ၆ လအတွင်း ၅ ရာခိုင်နှုန်း၊ ရ ရာခိုင်နှုန်း၊ ၁၀ ရာခိုင်နှုန်းပေးဆောင်ခြင်းဖြင့် တရားဝင်အခွန်ထမ်းဆောင်ပြီးသော ငွေကြေးများပိုင်ဆိုင်နိုင်မှာ ဖြစ်ပါတယ်။ စည်းကြပ်မှုမှလွတ်ကင်းနေသော ဝင်ငွေတွေကို ပြန်လည်အခွန်ပေးဆောင်နိုင်စေဖို့ နောက်ဆုံးအခွင့်အရေး ဖြစ်ပြီး နောင်တွင်စည်းကြပ်မှုမှလွတ်ကင်းသောဝင်ငွေဟူသော အသုံးအနှုန်းမရှိတော့ဘဲ အခွန်တိမ်းရှောင်မှု များအတွက် တည်ဆဲဥပဒေနဲ့အညီ ထိရောက်စွာ အရေးယူဆောင်ရွက်သွားမှာဖြစ်ပါတယ်လို့ စီမံကိန်းနှင့် ဘဏ္ဍာရေးဝန်ကြီးဌာန၊ ဒုတိယဝန်ကြီးမှ ပြောဆိုခဲ့တာက စိတ်စေတနာကောင်းပြီး ရည်ရွယ်ချက် ကောင်းမွန်တဲ့အတွက် ကြိုဆိုရမှာဖြစ်ပါတယ်။ သို့သော် ငွေကြေးခဝါချမှုများနဲ့ တရားမဝင်ရရှိသည့်ငွေများ ငွေဖြူဖြစ်သွားမှာကိုတော့ သတိထား ပေးထားပြီး ငွေကြေးလည်ပတ်စီးဆင်းမှု အားကောင်းစေလိုကာ တိုင်းပြည်အတွက် အခွန်ငွေတိုးတက်စေဖို့ ရည်ရွယ်ချက်မှာ ကောင်းမွန်ပါတယ်။ အခွန်ကင်းလွတ်သက်သာခွင့်ကို နိုင်ငံအများအပြားမှာ ကျင့်သုံး လေ့ရှိပါတယ်။ သာဓကအနေဖြင့် အိန္ဒိယနိုင်ငံ ၂၀၁၆-၂၀၁ရ ဘဏ္ဍာနှစ် အခွန်ဥပဒေတွင် စည်းကြပ်မှုမှ လွတ်ကင်းနေသော ငွေကြေးကို ၄၅ ရာခိုင်နှုန်း အခွန်သတ်မှတ်ကာ ဖြေလျော့ပေးခဲ့သော်လည်း အမေရိကန် ဒေါ်လာ ၉.၆ ဘီလီယံသာ ရင်းနှီးမြှုပ်နှံမှုနယ်ပယ်ထဲသို့ စီးဝင်ခဲ့ပြီး ၂ ရာခိုင်နှုန်းမှ ၆ ရာခိုင်နှုန်း အခွန် သတ်မှတ်ကာ ဖြေလျော့ပေးခဲ့တဲ့ အင်ဒိုနီးရှားနိုင်ငံမှာတော့ အမေရိကန်ဒေါ်လာ ၃၃၀ ဘီလီယံ ရင်းနှီးမြှုပ်နှံမှု နယ်ပယ်ထဲသို့စီးဝင်လာခဲ့တာ လေ့လာတွေ့ရှိရပါတယ်။ အပေါ်ယံကြည့်ရင် အောင်မြင်တယ်လို့ဆိုနိုင်ပေမယ့် အင်ဒိုနီးရှားနိုင်ငံ GDP တိုးတက်မှုနှုန်းမှာ ၂၀၁၄ ခုနှစ်မှာ ၅ ရာခိုင်နှုန်း၊ ၂၀၁၅ ခုနှစ်မှာ ၄.၉ ရာခိုင်နှုန်း၊ ၂၀၁၆ ခုနှစ်မှာ ၅ ရာခိုင်နှုန်း၊ ၂၀၁ရ ခုနှစ်မှာ ၅.၂ ရာခိုင်နှုန်းဖြစ်တဲ့အတွက် နိုင်ငံ့စီးပွားရေးထင်သလောက် မတိုးတက်ခဲ့ပါဘူး။ ဒါကြောင့် စည်းကြပ်မှု ကြောင့်လွတ်ကင်းနေသော ငွေကြေးများအတွက် အခွန်ဖြေလျော့ပေးခြင်းက ရင်းနှီးမြှုပ်နှံမှုနယ်ပယ်အတွင်း မည်မျှစီးဝင်လာနိုင်စေပြီး တိုင်းပြည်စီးပွားရေးဖွံ့ဖြိုးတိုးတက်မှုအတွက် မည်မျှအထိ ထိရောက်တဲ့အထောက် အကူ ဖြစ်ပေါ်နိုင်စေသည်တို့ကို ပြန်လည်သုံးသပ်ရန်လိုအပ်ကြောင်း တင်ပြလိုပါတယ်။ ပုဒ်မ ၃၃ အရ စည်းကြပ်မှုကလွတ်ကင်းနေသော ဝင်ငွေပိုင်ဆိုင်ထားသူများအတွက် အခွင့်အရေး တစ်ခုဖြစ်နေပြီး ရာခိုင်နှုန်းအနည်းငယ်သာ ပေးဆောင်ရုံဖြင့် တရားဝင်အခွန်ထမ်းဆောင်ပြီးသော ငွေကြေး အဖြစ် ပြောင်းလဲနိုင်သောကြောင့် နိုင်ငံတော်အတွက် အခွန်အခများ ပိုမိုရရှိလာနိုင်ပါတယ်။ လုပ်ငန်း တစ်ခုချင်း၊ ကုမ္ပဏီတစ်ခုချင်းက ၎င်းတို့ရဲ့ အမြတ်ငွေကို ဝင်ငွေခွန်ထမ်းဆောင်ရမည်ဆိုပါက ၅ ရာခိုင်နှုန်းမှ ၂၅ ရာခိုင်နှုန်း ပေးဆောင်ပြီးမှသာ တရားဝင်အခွန်ထမ်းဆောင်ပြီးသော ငွေကြေးဖြစ်လာနိုင်တဲ့အတွက် အခွန်ထမ်းဆောင်မှု မမျှမတဖြစ်နေကြောင်း တွေ့ရှိရပါတယ်။ ဒီလိုမမျှမတမှုကြောင့် အမှန်တကယ် လုပ်ငန်း လုပ်ကိုင်နေသည့် နိုင်ငံတော်ကို အခွန်ပုံမှန်ထမ်းဆောင်နေသူများအနေဖြင့် အခွန်ထမ်းဆောင်လိုစိတ် လျော့နည်းလာစေပြီး အခွန်ရှောင်လိုမှုများပေါ်ထွက်လာကာ ရရှိလာသောအမြတ်ငွေများကို စည်းကြပ်မှုမှ လွတ်ကင်းနေသော ဝင်ငွေအဖြစ် အခွန်ပေးဆောင်လိုမှုများ များပြားလာနိုင်မည် ဖြစ်ပါတယ်။ ဥပဒေကြမ်း ပုဒ်မ ၃၅ အရ တရားမဝင်သောနည်းလမ်းဖြင့်ရရှိသည့် ပစ္စည်းများပိုင်ဆိုင်ခြင်း၊ ရောင်းဝယ်ခြင်းကို အရေးယူသည့်ဥပဒေအရသော်လည်းကောင်း၊ ငွေကြေးခဝါချမှု တိုက်ဖျက်ရေးဥပဒေ အရလည်းကောင်း အရေးယူခြင်းအား ထိခိုက်မှုမရှိစေရဆိုသည့် အချက်ပါရှိသော်လည်း တာဝန်ရှိဝန်ထမ်း များအနေနဲ့ ဝန်နဲ့အားမမျှသဖြင့် စိစစ်ကြပ်မတ်မှုဖြစ်နိုင်မည်မဟုတ်ဘဲ မသမာမှုများ၊ အဂတိလိုက်စားမှု များပေါ်ပေါက်လာနိုင်ကြောင်း ထင်မြင်ယူဆမိပါတယ်။ ယခင်ပြဋ္ဌာန်းခဲ့သော အခွန်အကောက်ဥပဒေ များကို လေ့လာကြည့်မယ်ဆိုရင် စည်းကြပ်မှုကလွတ်ကင်းနေသော ငွေကြေးနဲ့ပတ်သက်ပြီး အခွန်ကောက်ခံမှု နှုန်းထားမှာ နှစ်စဉ်ဝင်ငွေခွန်ကောက်ခံမှုနှုန်းထားထက် မနည်းကြောင်းတွေ့ရှိရပါတယ်။ နိုင်ငံတစ်ခုရဲ့ အခွန်ကောက်ခံတဲ့ရည်ရွယ်ချက်မှာ နိုင်ငံတော်အစိုးရအသုံးစရိတ်ကာမိစေရန်၊ ဘဏ္ဍာငွေရရှိရေးကိုသာ ဦးတည်ပြီး ကောက်ခံရခြင်းမဟုတ်ပါ။ နိုင်ငံတွင်ညီညွတ်မျှတသော အရအသုံးငွေကြေးစနစ်ဖြစ်ပေါ်စေပြီး ငွေကြေးလည်ပတ်မှုကို မှန်ကန် စေရန်၊ ငွေကြေးဖောင်းပွမှုမပေါ်ပေါက်အောင် ထိန်းညှိပေးရန်၊ ပြည်တွင်းစားသုံးမှု၊ ရင်းနှီးမြှုပ်နှံမှုနဲ့ စုဆောင်းမှုတွေကို အခွန်ကောက်စနစ်က ထိန်းညှိပေးရန်၊ ကုန်ဈေးနှုန်း တည်ငြိမ်မှုအတွက် အထောက်အကူ ဖြစ်စေရန်၊ ဓနအင်အားမျှတစေရန်၊ စီးပွားရေးဖွံ့ဖြိုးတိုးတက်မှုအတွက် အထောက်အကူဖြစ်စေရန်၊ နိုင်ငံတော်၏ စီးပွားရေးရည်မှန်းချက်များ အကောင်အထည်ဖော်ရေးကို အထောက်အကူဖြစ်စေရန်၊ ပြည်တွင်း စက်မှုလုပ်ငန်းများကို အကာအကွယ်ပေးရန် စတဲ့အချက်တွေကို ဖော်ဆောင်ပေးဖို့ဖြစ်ပါတယ်။ ပြည်သူ့ငွေစာရင်းပူးပေါင်းကော်မတီရဲ့ သဘောထားမှတ်ချက် ၄ မှာ အခွန်များတိုးတက်ရရှိရေး အတွက် အရှိန်မြှင့်ဆောင်ရွက်သကဲ့သို့ အခွန်ကျေပွန်စွာထမ်းဆောင်သူများကို အလေးထားပြီး ၎င်းတို့၏ အခွင့်အရေးကို ကာကွယ်ပေးနိုင်ရန် အခွန်တိမ်းရှောင်မှု၊ အခွန်ငွေထိမ်ချန်မှုနဲ့ ကုန်စည်များတရားမဝင် တင်သွင်းခြင်းနဲ့ ထုတ်လုပ်ရောင်းဝယ်ဖောက်ကားမှုတို့ကိုလည်း ထိရောက်စွာ ကာကွယ်တားဆီးနိုင်ရေး ကြိုးပမ်းဆောင်ရွက်သွားရန် သဘောထားမှတ်ချက်ပြုခဲ့ပါတယ်။ အထက်ပါ ကျိုးကြောင်းဖော်ပြချက်များအရ အချုပ်အားဖြင့်ဆွေးနွေးရမယ်ဆိုရင် အခွန်ကောက်ခံ ရတဲ့ရည်ရွယ်ချက်နဲ့ ပြည်သူ့ငွေစာရင်းပူးပေါင်းကော်မတီရဲ့ သဘောထားမှတ်ချက် ၄ အရ အခွန်ထမ်းဆောင် ရာတွင် ညီမျှမှုရှိစေရန်အတွက် စည်းကြပ်မှုမှ လွတ်ကင်းနေသောငွေကြေးကို ထမ်းဆောင်ရမည့် အခွန် နှုန်းထားနှင့် ဝင်ငွေခွန်အပေါ်မှာ ထမ်းဆောင်ရမည့် အခွန်နှုန်းထားများ စတဲ့နယ်ပယ်အသီးသီးမှ ပေးဆောင် ရသည့် အခွန်နှုန်းထားများကို နှိုင်းယှဉ်၍လည်းကောင်း၊ ပြန်လည်သုံးသပ်၍သော်လည်းကောင်း ချင့်ချိန် ပြင်ဆင်ပြဋ္ဌာန်းသင့်ပါကြောင်း ဆွေးနွေးအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးစိုင်းငေါင်ဆိုင်းဟိန်း မောက်မယ်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="438">ဦးစိုင်းငေါင်းဆောင်ဟိန်း(မောက်မယ်မဲဆန္ဒနယ်၊ ရှမ်းပြည်နယ်)</mp>မင်္ဂလာပါခင်ဗျာ။ ကျွန်တော်ကတော့ ရှမ်းပြည်နယ်၊ မောက်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးစိုင်းငေါင်းဆိုင်ဟိန်း ဖြစ်ပါတယ်။ ပြည်ထောင်စုအစိုးရကိုယ်စား စီမံကိန်းနှင့်ဘဏ္ဍာရေးဝန်ကြီးဌာနမှ ပြည်ထောင်စုလွှတ်တော်သို့ တင်သွင်းလာသည့် ၂၀၁၈ ခုနှစ် ပြည်ထောင်စု၏ အခွန်အကောက်ဥပဒေကြမ်းကို အကြံပြု ပြင်ဆင် ဆွေးနွေးသွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျာ။ စီမံကိန်းနှင့် ဘဏ္ဍာရေးဝန်ကြီးဌာန၏ ရည်မှန်းချက်တွင် ပြည်သူ့ဘဏ္ဍာရေးစီမံခန့်ခွဲမှုစနစ်ကို ပီပြင်စွာကျင့်သုံးဆောင်ရွက်နိုင်စေရန် ပွင့်လင်းမြင်သာမှုရှိသည့် ခေတ်မီသော အခွန်ဌာနတစ်ရပ်ဖြစ်လာစေရန်၊ အကောက်ခွန်လုပ်ထုံးလုပ်နည်းများ ခေတ်မီစေရေး ဆောင်ရွက်ရန်စသဖြင့် ရည်မှန်းချက်များ ချမှတ်ထားပြီးဖြစ်ပါတယ်။ ပြည်ထောင်စုအစိုးရက ပြည်ထောင်စု အတွက်ကောက်ခံသည့် အခွန်အကောက်များသည် နိုင်ငံတော်တည်ဆောက်ရေးအတွက် များစွာ အထောက် အပံ့ပေးနိုင်သကဲ့သို့ အခွန်ရှောင်တိမ်းခြင်းကြောင့် နိုင်ငံတော်၏ဘဏ္ဍာငွေကို ဆိုးရွားစွာထိခိုက်စေနိုင်သည် သာမက နိုင်ငံတော်၏ စီးပွားရေး၊ လူမှုရေးနှင့် ဒီမိုကရေစီဖြစ်စဉ်များကိုပါ ထိခိုက်နစ်နာစေနိုင်ပါတယ်။ ကျွန်တော်တို့နိုင်ငံမှာ အခွန်ငွေရှောင်တိမ်းခြင်းကြောင့် နိုင်ငံတော်ဘဏ္ဍာငွေ မည်ရွေ့မည်မျှဆုံးရှုံးရသည်ကို မသိရှိနိုင်သော်လည်း ရသင့်ရထိုက်တဲ့ အခွန်ငွေများကို ပြည်သူလူထုမှ ကျေနပ်စွာထည့်ဝင်နိုင်မည့် အခွန် မူဝါဒမျိုးချမှတ်ပေးနိုင်ရန် လိုအပ်ပါတယ်။ လေးစားအပ်ပါသော နာယကကြီးခင်ဗျာ။ ကျွန်တော့အနေနဲ့ ၂၀၁၈ ပြည်ထောင်စု၏ အခွန်အကောက် ဥပဒေကြမ်းအပိုဒ် ၁၁ အပိုဒ်ခွဲ(က) အပိုဒ်ခွဲငယ်(၃) အမှတ်စဉ် (၂)နှင့် (၃)တွင် ပါဝင်သည့် အထူးကုန်စည် အမျိုးအစားမှ ဆေးရွက်ကြီးနှင့် ဗာဂျီးနီးယားပေါင်းဆေးအပေါ် အခွန်စည်းကြပ်မှု ၆၀ ရာခိုင်နှုန်းကို ၁၀၀ ရာခိုင်နှုန်းသို့ ပြောင်းလဲကောက်ခံသင့်ကြောင့် တင်ပြလိုပါတယ်။ ကျိုးကြောင်းဖော်ပြချက်ကတော့ မူလဥပဒေကြမ်းမှာရော ဥပဒေကြမ်းပူးပေါင်းကော်မတီမှာပါ သဘောတူထားတဲ့ ဤဥပဒေပါ အပိုဒ် ၁၂ မှာ ပြည်တွင်း၌ ထုတ်လုပ်ရောင်းချသည့် ဆေးရွက်ကြီး၊ ဆေးပေါ့လိပ်နှင့် ဆေးပြင်းလိပ် ထုတ်လုပ်ရောင်းချမှု များအတွက် နှစ်တစ်နှစ်အတွင်း ထုတ်လုပ်ရောင်းရငွေ စုစုပေါင်းကျပ်သိန်း ၂၀၀ တိတိထက်မပိုလျှင် အထူးကုန်စည်ခွန်စည်းကြပ်ခြင်းမပြုရလို့ ဖော်ပြထားပြီးဖြစ်ပါတယ်။ အခွန်နှုန်းထားကို ၆၀ ရာခိုင်နှုန်းမှ ၁၀၀ ရာခိုင်နှုန်းသို့ ပြောင်းလဲသတ်မှတ်ပေးခြင်းဖြင့် တစ်ပိုင်တစ်နိုင် စိုက်ပျိုးလုပ်ကိုင်နေသည့် တောင်သူ များအပေါ် ထိခိုက်နစ်နာမှုမရှိစေဘဲ ဆေးလိပ်၊ ဆေးရွက်ကြီး အကြီးအကျယ် ထုတ်လုပ်မှုကိုသာ ကန့်သတ်မှုကို ကူညီရာ ရောက်နေပါတယ်။ ဒုတိယအနေနဲ့ အပိုဒ် ၁၁ အပိုဒ်ခွဲ(က) အပိုဒ်ခွဲငယ်(၃)မှာ ဖော်ပြထားတဲ့ အထူးကုန်စည် အမျိုး အစား အရက်တစ်မျိုးမျိုးမှာ အမှတ်စဉ်(တ) တစ်လီတာတန်ဖိုး ၂၆,၀၀၀ ကျော်အထက်အဆင့်ဖြစ်လျှင် တစ်လီတာတန်ဖိုး၏ ၆၀ ရာခိုင်နှုန်း အခွန်ပေးဆောင်ရန် သတ်မှတ်ထားတာကို ၁၀၀ ရာခိုင်နှုန်း ကောက်ခံရန် တင်ပြလိုပါတယ်။ ဒီအရက်တွေဟာ တန်ဖိုးမြင့်နိုင်ငံခြားကနေ တင်သွင်းလာတဲ့ ပစ္စည်းများဖြစ်တဲ့အတွက် နိုင်ငံတော်မှထိုက်သင့်သည့် အခွန်နှုန်းထားများရရှိသင့်ပါတယ်။ ဒီအမျိုးအစားတွေဟာ ငွေကြေးတတ်နိုင်တဲ့ အသိုင်းအဝိုင်းကသာ သုံးစွဲနိုင်ကြတဲ့အတွက် ထိုက်သင့်တဲ့တန်ဖိုးအပေါ် ပေးဝယ်နိုင်ကြပါတယ်။ မိမိတို့အိမ်နီးချင်းနိုင်ငံတွေကလည်း အရက်ကို အခွန်နှုန်းထားမြှင့်တင်ရောင်းချနေတာ တွေ့မြင်ရတာ ဖြစ်ပါတယ်။ နောက်ဆုံးအနေနဲ့ အထူးကုန်စည်အမျိုးအစားသတ်မှတ်ထားတဲ့ အပိုဒ် ၁၁ အပိုဒ်ခွဲ(က) အပိုဒ်ခွဲငယ် (၃)၊ အမှတ်စဉ် (၁၅) စဉ် (က)၊ (ခ)၊ (ဂ)ပါ မော်တော်ယာဉ်များအပေါ် စည်းကြပ်ကောက်ခံ fo$:003:0p:0EoEosEgogolosušill 2063m8:9 Double Cab 4 Door Pickup 9330 အင်ဂျင်ပါဝါ 1500cc မှ 2000 cc မော်တော်ယာဉ်များကို ၂၀ ရာခိုင်နှုန်း ကောက်ခံရန်တင်ပြထားသည်ကို ကျွန်တော့အနေဖြင့် ၁၀ ရာခိုင်နှုန်းသာ ကောက်ခံသင့်ကြောင်း ပြင်ဆင်တင်ပြလိုပါတယ်။ အမှတ်စဉ်(ခ) အင်ဂျင်ပါဝါ 2000 cc မှ 4000 cc အတွင်း မော်တော်ယာဉ်များအပေါ် ၃၀ ရာခိုင်နှုန်း ကောက်ခံထားတာကိုလည်း ၂၀ ရာခိုင်နှုန်းလို့ လျော့ပြီး ပြင်ဆင်တင်ပြလိုပါတယ်။ အမှတ်စဉ်(ဂ) အင်ဂျင်ပါဝါ 4000 cc နှင့်အထက်ကားများကို ၅၀ ရာခိုင်နှုန်း ကောက်ခံထားတာကိုလည်း ၄၀ ရာခိုင်နှုန်း ပြောင်းလဲကောက်ခံရန် ပြင်ဆင်လိုပါတယ်။ ယနေ့ ၂၀၁၈ Model ယာဉ်တင်သွင်းမှုမူဝါဒအရ 2014 Model အထက် ဘယ်မောင်းမော်တော်ယာဉ်များကိုသာ တင်သွင်းခွင့်ရတော့မှာ ဖြစ်ပါတယ်။ ကျွန်တော်တို့နိုင်ငံရဲ့ လက်ယာကပ်စနစ်အရ ညာကပ်၊ ဘယ်မောင်းကားများသာ အနာဂတ်ကာလမှာ ပေါများလာမှာဖြစ်ပြီး လက်ရှိ အသုံးပြုနေတဲ့ ညာမောင်းကားများနှင့် လိုင်စင်မဲ့ကားများဟာ တစ်ဖြည်းဖြည်းနဲ့ ဖြုတ်သိမ်းသွားရမယ့် အနေအထားဖြစ်ပါတယ်။ ဒီစနစ်ကိုအောင်မြင်ချင်ရင်တော့ မော်တော်ယာဉ်တွေအပေါ်မှာ စည်းကြပ်ထားတဲ့ အခွန်နှုန်းထားများကို လျှော့ချပေးရမှာဖြစ်ပါတယ်။ ယနေ့ပြည်သူလူထုတို့ နေ့စဉ်စားဝတ်နေရေးနဲ့ သွားလာရေး တို့အတွက် မော်တော်ကားဟာ မရှိမဖြစ်အသုံးဝင်တဲ့ ပစ္စည်းဖြစ်တဲ့အတွက် အထူးကုန်စည်တစ်မျိုးအနေဖြင့် အခွန်နှုန်းထားမြင့်မားစွာ သတ်မှတ်ရန်မဖြစ်သင့်ပါ။ ပြည်သူတွေ ကျန်းမာရေး၊ လူမှုရေး၊ စီးပွားရေးကိစ္စ တွေမှာ လိုင်စင်မဲ့ကားတွေကို စီးနင်းနေရခြင်းထက် လိုင်စင်ကားတွေကို ဈေးနှုန်းသက်သက်သာသာနဲ့ စီးနင်းနိုင်ဖို့ဆောင်ရွက်ပေးသင့်ပါတယ်။ လိုင်စင်မဲ့ကားများဟာ တရားဥပဒေစိုးမိုးမှုအတွက် စိုးရိမ်ရတဲ့ အနေအထားမျိုးရှိပါတယ်။ နိုင်ငံသားများအားလုံး စည်းကမ်းတကျ မော်တော်ယာဉ်အသုံးပြုခွင့်ရရှိရေး၊ ကမ္ဘာ့အလယ် နိုင်ငံဂုဏ်သိက္ခာမြင့်မားရေးအတွက် ဒီမော်တော်ယာဉ်များအပေါ်ကောက်ခံတဲ့ အခွန်နှုန်းထား များနဲ့ မော်တော်ယာဉ်မူဝါဒများဟာ များစွာအရေးပါနေတာ တွေ့ရမှာဖြစ်ပါတယ်။ သို့ဖြစ်ပါ၍ ဝန်ကြီးဌာန၏ မူဝါဒဖြစ်သော ပြည်သူကိုဗဟိုပြု၍ အားလုံးပါဝင်နိုင်သော စဉ်ဆက် မပြတ်တိုးတက်သည့် နိုင်ငံတော်တည်ဆောက်ရာတွင် ထိရောက်စွာ အထောက်အကူပြု ရေးအတွက် တင်ပြပါ အခွန်နှုန်းထားများကောက်ခံမှုကို သုံးသပ်ပြင်ဆင်သင့်ပါကြောင်း ဆွေးနွေးတင်ပြရင်း နိဂုံးချုပ်အပ်ပါတယ် ခင်ဗျား။ ကျေးဇူးတင်ပါတယ်။</speech>
<speech type="speaker">ဒေါ်ဝင့်ဝါထွန်း ရှားတောမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1367">ဒေါ်ဝင့်ဝါထွန်း(ရှားတောမဲဆန္ဒနယ်၊ ကယားပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ အားလုံးပဲမင်္ဂလာပါရှင်။ ကျွန်မကတော့ ကယားပြည်နယ် ရှားတော မဲဆန္ဒနယ်မှ ဒေါ်ဝင့်ဝါထွန်းဖြစ်ပါတယ်။ ကျွန်မအနေနဲ့ ၂၀၁၈ ပြည်ထောင်စုရဲ့ အခွန်အကောက်ဥပဒေ ပုဒ်မ ၁ အပိုဒ်(ဂ)မှာရှိတဲ့ (၁)နဲ့ (၂)ကို ကျွန်မ ဆွေးနွေးလိုပါတယ်။ အဓိက ကျွန်မဆွေးနွေးချင်တဲ့ အကြောင်းရင်း ကတော့ ကျွန်မတို့ နိုင်ငံပိုင်လုပ်ငန်းတွေကို ဘဏ္ဍာရေးနှစ်နဲ့အတူ ထားပြီးတော့မှ ကျန်အခွန်ထမ်းတွေ ကိုတော့ ဧပြီလ ၁ ရက်နေ့ကနေပြီးတော့မှ မတ်လ ၃၁ ရက်နေ့အထိ ထားမယ်ဆိုတဲ့ကိစ္စပေါ်မှာ အဓိက ထားပြီး ဆွေးနွေးမှာဖြစ်ပါတယ်။ နာယကကြီးရှင့်။ ကျွန်မတို့ ခြေဥ ပုဒ်မ ၁၀၀(ခ)အရ ကျွန်မတို့ နှစ်စဉ် ပြည်ထောင်စုလွှတ်တော်ကြီးကို ဘဏ္ဍာငွေအရအသုံးဆိုင်ရာဥပဒေ၊ စီမံကိန်းဥပဒေ၊ အခွန်အကောက်ဥပဒေတွေကို ကျွန်မတို့ တင်သွင်းရတာ ဖြစ်ပါတယ်။ ဒီဥပဒေတွေဟာလည်း တစ်ခုနဲ့တစ်ခုဟာချိတ်ဆက်နေသလို ကျွန်မတို့ ဘဏ္ဍာငွေသုံးစွဲတော့မယ် ဆိုလို့ရှိရင်၊ စီမံကိန်းတွေရေးဆွဲတော့မယ်ဆိုလို့ရှိရင် ကျွန်မတို့ ဘဏ္ဍာငွေတွေ ဘယ်လောက်ရှိတယ်။ ဘဏ္ဍာငွေ တွေဘယ်ကရမယ်။ ကျွန်မတို့ ဘဏ္ဍာငွေတွေကို ဘယ်လိုသုံးလဲဆိုတဲ့ အခြေခံအချက်တွေကို ကျွန်မတို့ စဉ်းစားတာဖြစ်ပါတယ်။ ဒီလိုအခြေခံအချက်တွေကို စဉ်းစားတဲ့အခါမှာ ကျွန်မတို့နိုင်ငံရဲ့ ဘတ်ဂျက်ရေးဆွဲတဲ့ ပေါ်လစီကတော့ ကျွန်မတို့ Plan To Budgeting ကို သွားတာဖြစ်တဲ့အတွက်ကြောင့်မို့လို့ ကျွန်မတို့ ရငွေ တွေကိုရရှိနိုင်တဲ့ အခွန်အကောက်ဥပဒေဟာ ကျွန်မတို့ ဘဏ္ဍာရေးဥပဒေရေးဆွဲတဲ့အခါမှာ အင်မတန်မှ အရေးကြီးတဲ့ဥပဒေတစ်ရပ် ဖြစ်တယ်လို့မြင်ပါတယ်။ ဒီလိုဖြစ်တာဖြစ်တဲ့အတွက်ကြောင့်မို့လို့ ကျွန်မတို့ အခုနိုင်ငံပိုင်လုပ်ငန်းတွေကရရှိတဲ့ အခွန်အကောက်တွေကို ဘဏ္ဍာနှစ်နဲ့အညီလုပ်သလို ကျန်အခွန်ထမ်း တွေရဲ့ အခွန်ပေးဆောင်မှုကိုလည်း ဘဏ္ဍာရေးနှစ်နဲ့အညီ ပြုလုပ်သင့်တယ်လို့ ထင်မြင်ယူဆတဲ့အတွက် ကြောင့်မို့လို့ ပြင်ဆင်ချက်အဆို တင်သွင်းရခြင်းဖြစ်ပါတယ်။ ဒီလိုပြင်ဆင်ချက်အဆို တင်သွင်းတဲ့ည်း ကျွန်မတို့ဒီ ၂၀၁၅-၂၀၁၆ ပြည်ထောင်စုစာရင်းစစ်ချုပ်ရဲ့ အစီရင်ခံစာအရဆိုရင် ကျွန်မတို့ အခွန်အကောက်ထဲမှာ ပြည်တွင်းထွက်ကုန်နဲ့ ပြည်သူပြည်သားများ သုံးစွဲမှုအပေါ်မှာ ကောက်ခံတဲ့အခွန်ဟာ ၄၁.၀၃ ရာခိုင်နှုန်းရှိတယ်။ ဝင်ငွေနဲ့ ပိုင်ဆိုင်မှုအပေါ်မှာ ကောက်ခံတဲ့အခွန်ဟာ ၃၆.၈၄ ရာခိုင်နှုန်း ရှိပြီးတော့မှ အခွန်ကောက်ခံမှုမှာ အများဆုံးဖြစ်နေတယ်လို့ ဆိုပါတယ်။ ဒီအခွန်ကောက်ခံမှုက ကျွန်မတို့ ပြည်တွင်း အခွန်များဦးစီးဌာနနဲ့ ကုန်သွယ်လုပ်ငန်းခွန်ရဲ့ ဝင်ငွေခွန်တွေအပေါ်မှာသာ ပိုမိုအားထားနေရကြောင်း တွေ့ရှိနေရတာဖြစ်သလို ဒီအခွန်တွေဟာ အခွန်ထမ်းပြည်သူတွေက အများဆုံးရရှိတယ်ဆိုတာ သိရှိနိုင် ထို့အတူ ကျွန်မတို့နိုင်ငံတစ်နိုင်ငံရဲ့ ဖြစ်ပေါ်တိုးတက်မှု ပကတိအနေအထားတွေကို တိုင်းတာတဲ့အခါ မှာလည်း ကျွန်မတို့အခွန်ရရှိမှုနဲ့ ဂျီဒီပီအချိုးတွေ၊ ကြွေးမြီနဲ့ ဂျီဒီပီအချိုးတွေ၊ ရငွေသုံးငွေပေါ်မှာမူတည်တဲ့ ကျွန်မတို့ လိုငွေနဲ့ ဂျီဒီပီအချိုးတွေအပေါ်မှာ သုံးသပ်ရတာဖြစ်ပါတယ်။ ဒီအခါမှာ ကျွန်မတို့ ဘတ်ဂျက် လိုငွေကို ဂျီဒီပီအချိုး ၅ ရာခိုင်နှုန်းထက်မကျော်လွန်စေရန် ရည်မှန်းချက်ထားပြီးတော့မှ နှစ်အလိုက် ဘဏ္ဍာရေးမူဘောင်တွေရေးဆွဲပြီးတော့မှ အသုံးစရိတ်ဘောင်တွေကို ကျွန်မတို့ ခွဲဝေသတ်မှတ်ရတယ်။ ဘဏ္ဍာရေးတွေကို ပွင့်လင်းမြင်သာစွာသုံးစွဲဖို့အတွက် ကျွန်မတို့ ကြိုးစားနေရတဲ့ ြစ်ပါတယ်။ ကျွန်မတို့ ၂၀၁၈ ခုနှစ်၊ ဧပြီလကနေပြီးတော့မှ စက်တင်ဘာလ ၆ လအထိ ဘတ်ဂျက်မှာဆိုရင် ကျွန်မတို့ ပြည်ထောင်စုရဲ့ အခွန်အကောက်ရငွေနဲ့ ဂျီဒီပီအချိုးဟာ ၈.၄၉ ရာခိုင်နှုန်းဖြစ်ပြီးတော့မှ အခွန်အကောက်ကို လျာထားတဲ့ော့ ကျွန်မတို့ ၂,၇၉၂ ဘီလီယံ လျာထားတယ်ဆိုတာ ကျွန်မတို့မြင်ရပါတယ်။ ဒီ ၂.၇၉၂ ဘီလီယံဆိုတဲ့အထဲမှာ ကျန်အခွန်ထမ်းတွေဆီကနေ ဧပြီလကနေပြီးတော့မှ မတ်လအထိ ကောက်ခံတဲ့ အခွန်လည်း ဒီထဲမှာပါသွားပြီးသား ဖြစ်ပါတယ်။ ဒီအတွက်ကြောင့်မို့လို့ ကျွန်မအနေနဲ့ အကြံပြုချင်တာက ပြုပြင်လို့ရမယ်ဆိုလို့ရှိရင် ဘဏ္ဍာရေး နှစ်နဲ့အညီ ပြုပြင်ပေးဖို့ရာအတွက် တောင်းဆိုချင်ပါတယ်။ ထို့အတူပဲ ကျွန်မတို့ ဥပဒေကြမ်းပူးပေါင်း ကော်မတီကနေပြီးတော့မှလည်း ကျွန်မတို့ ပုဒ်မ ၄၆ အနေနဲ့ အသစ်ဖြည့်စွက်ချက်ထဲမှာ ဖြည့်စွက်ထားချက် အရလည်း ကျွန်မတို့ အောက်တိုဘာလ ၁ ရက်ကနေစပြီးတော့မှ အခွန်အကောက်ဥပဒေကို ပြန်လည် ပြောင်းလဲတဲ့အခါမှာ ဒီဘဏ္ဍာနှစ်နဲ့အညီ ရေးဆွဲနိုင်ဖို့ဆိုတဲ့ အကြံပြုချက်ပေးထားတယ်လို့ ကျွန်မ သုံးသပ်မိတဲ့ အတွက်ကြောင့်မို့လို့ ဒီလိုပြင်ဆင်ချက် တင်သွင်းရခြင်းဖြစ်ပါတယ်။ ဒုတိယပြင်ဆင်ချက်အနေနဲ့ကတော့ ကျွန်မတို့ အခန်း(၈) ပုဒ်မ ၃၃ မှာ ရေးထုံးအရရှေ့နောက် ဆီလျော်ရန်အတွက် အရှိန်အဟုန်မြှင့်တင်စေရန် ဆိုတဲ့နောက်မှာ အတွက်လို့ ဖြည့်စွက်ခဲ့ခြင်းသာလျှင် ဖြစ်ပါတယ်။ တတိယပြင်ဆင်ချက်အနေနဲ့ကတော့ အခန်း(၈) ပုဒ်မ ၃၄(ခ)ကို ပယ်ဖျက်ရန်လို့ တင်သွင်း ခဲ့ခြင်းဖြစ်ပါတယ်။ ဘာလို့ကျွန်မပယ်ဖျက်ရန်လို့ တင်သွင်းခဲ့သလဲဆိုရင် ဘဏ်၌အပ်နှံထားရှိတဲ့ငွေကြေး၊ အစုရှယ်ယာထည့်ဝင်သည့် ငွေကြေးလို့ ဆိုတဲ့အတွက်ကြောင့်မို့လို့ ပြည်တွင်းပြည်ပဘဏ်လားဆိုတာ ဝေခွဲလို့မရပါဘူး။ ကျွန်မတို့ ပြည်ပမှာ ဘာကြောင့်စုဆောင်းရသလဲ။ အဓိကက ယုံကြည်မှုအပေါ်မှာ မရှိသေးတာဖြစ်တဲ့အတွက်ကြောင့်မို့လို့ ကျွန်မတို့ ပြည်ပဘဏ်တွေမှာ အပ်နှံထားတယ်လို့ ကျွန်မအနေနဲ့ သုံးသပ်ရရှိပါတယ်။ ဒီလိုသာဆိုလို့ရှိရင်လည်း ကျွန်မတို့ နှစ်နိုင်ငံချင်း ကျွန်မတို့ Be To Be ဆက်သွယ် ပြီးတော့မှ ပြည်ပဘဏ်တွေမှာ အပ်နှံထားတဲ့ငွေတွေကို ဖော်ထုတ်လို့ရပါတယ်ရှင့်။ အကယ်၍ ကျွန်မတို့ ပြည်တွင်းဘဏ်မှာ စုဆောင်းတယ်၊ အပ်နှံထားတယ် ဆိုလို့ရှိရင်လည်း ကျွန်မတို့မှာ မေးခွန်းတွေ ထုတ်စရာရှိလာပါတယ်။ ဘာကြောင့်မို့လို့ မေးခွန်းတွေထုတ်စရာ ရှိလာလဲ ဆိုလို့ရှိရင် ကျွန်မတို့လက်ရှိမြန်မာနိုင်ငံမှာ လည်ပတ်စီးဆင်းနေတဲ့ ပုဂ္ဂလိကဘဏ်တွေ၊ နိုင်ငံပိုင်ဘဏ်တွေနဲ့ ငွေကြေးစီးဆင်းမှုတွေ၊ လုပ်ငန်းဆောင်ရွက်ချက်တွေ လုပ်ကိုင်ဆောင်ရွက်နေတဲ့ အဖွဲ့အစည်းတွေအားလုံးဟာ ဗဟိုဘဏ်ရဲ့ လက်အောက်ကနေပြီးတော့မှ ကြီးကြပ်မှုတွေ၊ စစ်ဆေးမှုတွေခံယူပြီးတော့မှ သွားရတာ ဖြစ်ပါတယ်။ ထို့အတူ ကျွန်မတို့ ဗဟိုဘဏ်ကနေပြီးတော့မှ ကြီးကြပ်တဲ့ စစ်ဆေးတဲ့ဗဟိုဘဏ်ကိုအစီရင်ခံစာတွေ တင်သွင်းရတာဖြစ်ပါတယ်။ ထို့အတူပဲ ကျွန်မတို့ ဝင်ငွေခွန်ဥပဒေထဲမှာ ဆိုလို့ရှိရင်လည်း ဝင်ငွေခွန်ကနေ စည်းကြပ်နေတယ် ဆိုလို့ရှိရင် ဘယ်လိုမျိုးကျွန်မတို့ လုပ်ကိုင်ဆောင်ရွက်ရမယ်ဆိုတဲ့အချက်တွေ ထည့်သွင်းထားတာရှိပါတယ်။ ဒီအတွက်ကြောင့်မို့လို့ ပြည်တွင်းမှာ အပ်နှံထားတဲ့ငွေကြေးတွေ ဆိုလို့ရှိရင်လည်း ကျွန်မတို့ အကောက်ခွန် ဦးစီးဌာနနဲ့ ဗဟိုဘဏ်နဲ့ချိတ်ဆက်ပြီးတော့မှ ဖော်ဆောင်လို့ရတယ်လို့ မြင်ပါတယ်။ ဒီလိုကျွန်မ ဘာလို့ ပြောသလဲဆိုလို့ရှိရင် ကျွန်မတို့နိုင်ငံမှာ လက်ရှိဘဏ်တွေရဲ့ လည်ပတ်စီးဆင်းမှုကို ဗဟိုဘဏ်ရဲ့ ငွေရေး ကြေးရေးဆိုင်ရာ အစီရင်ခံစာထဲမှာ ဘယ်လိုထည့်သွင်းရေးဆွဲ ထားသလဲဆိုလို့ရှိရင် ကျွန်မတို့ ၇၅ ရာခိုင် နှုန်းအပိုပေါ့။ ကျွန်မတို့ ၇၅ ရာခိုင်နှုန်းပိုတာ ချေးငွေတွေအနေနဲ့ ထုတ်ချေးခွင့်ရတယ်။ ဒါပေမယ့် ကျွန်မတို့ ဘဏ်မှာအသားတင်ထားရမယ့် ၂၀ ရာခိုင်နှုန်း အချိုးရှိတဲ့ဟာတွေမှာ ကျွန်မတို့ အစိုးရကနေပြီးတော့မှ ဝယ်ထားရတဲ့ ငွေတိုက်စာချုပ်တွေရဲ့ ပေါင်းလဒ်ပါမှသာလျှင် ၂၀ ရာခိုင်နှုန်း အချိုးပြည့်တယ်ဆိုတာ သိရှိ တဲ့ အတွက်ဖြစ်သလို အထူးကုန်စည်ခွန်မှာရော၊ ကုန်သွယ်လုပ်ငန်းခွန်မှာရော ရွှေစင်ရွှေတုံးတွေကို ဝယ်ယူတဲ့ နေရာမှာ အကောက်ခွန်ကနေပြီးတော့မှ လွတ်ကင်းထားတာ ဖြစ်တဲ့အတွက်ကြောင့်မို့လို့ ငွေကြေးတွေဟာ ဘဏ်ထဲမှာလည်း ကျွန်မတို့ Statement တွေနဲ့ မထုတ်ဖော်ဘူး။ ထို့အတူ အဲဒီငွေကြေးကိုလည်း ကျွန်မတို့အပြင်ကိုထုတ်ပြီးတော့မှ ရွှေတုံးရွှေခဲတွေကို လက်ဝယ်ပိုင်ဆိုင်လိုက်မယ်ဆိုလို့ရှိရင် ဒီပိုက်ဆံ တွေဟာ ငွေကြေးဈေးကွက်ထဲကို စီးဆင်းသွားပြီးတော့မှ ငွေကြေးဖောင်းပွမှုတွေ ဖြစ်နိုင်တာ ဖြစ်တဲ့ အတွက်ကြောင့်မို့လို့ ပယ်ဖျက်ရန်ဆိုတဲ့အဆိုကို တင်သွင်းရခြင်းဖြစ်ပါတယ်။ ကျွန်မတို့ ဒီဥပဒေကို ပြောင်းချင်တယ်၊ အသက်ဝင်ချင်တယ်ဆိုလို့ရှိရင်တော့ အဓိက Mindset တွေ Change ရပါမယ်။ Mindset 602 Change qe najsvog Behaviour Change osolougil Behaviour Change coqê malonog System တွေ Change ပြီးတော့မှ ဒီဥပဒေကြီး အမှန်တကယ် အောင်မြင်မှာဖြစ်ပါတယ်။ ဒီလိုမှမဟုတ်ဘူး ဆိုရင်တော့ အောင်မြင်မှာမဟုတ်ပါဘူးရှင့်။ နိဂုံးချုပ်အနေနဲ့ဆိုလို့ရှိရင် ကျွန်မပြင်ဆင်ချက်အဆို တင်သွင်း ထားတာကတော့ ပုဒ်မ ၄၅ ဖြစ်ပါတယ်။ ပုဒ်မ ၄၅ မှာ ကျွန်မ ရေးထုံးကိုသာ ပြင်ဆင်ခြင်းဖြစ်ပါတယ်ရှင့်။ ဆွေးနွေးရန် သတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<speech type="speaker">ခွင့်ပြုပါတယ်။</speech>
<speech><mp id="1367">ဒေါ်ဝင့်ဝါထွန်း(ရှားတောမဲဆန္ဒနယ်၊ ကယားပြည်နယ်)</mp>ပုဒ်မ ၄၅ ကိုပြင်ဆင်ရခြင်း အကြောင်းရင်းမှာတော့ ကျွန်မတို့ ရေးထုံးအရ ကျွန်မတို့မှာ Subject လိုအပ်နေတယ်လို့မြင်တာ ဖြစ်တဲ့အတွက်ကြောင့်မို့လို့ ကျွန်မပြင်ဆင်ခဲ့ခြင်း ဖြစ်ပါတယ်။ ဘယ်လိုပြင်ဆင်လိုက်သလဲဆိုလို့ရှိရင် ပုဒ်မ ၄၅ မှာ အခွန်အကောက်လုပ်ငန်းစဉ်များဆိုတဲ့ စကားစုကိုသာ ကျွန်မဖြည့်စွက်ခဲ့ခြင်း ဖြစ်ပါတယ်။ လက်ခံဆွေးနွေးပေးပါရန်နှင့် ကျွန်မတို့ ဥပဒေကြမ်းပူးပေါင်းကော်မတီရဲ့ အကြံပြုချက်ဖြစ်တဲ့ ဒီဥပဒေကြမ်း ကြီးကို ကျွန်မတို့ပြည်သူလူထုနဲ့ ပြည်ထောင်စုလွှတ်တော်ကြီးမှ ကျယ်ကျယ်ပြန့်ပြန့်သိအောင် အသိပညာ ပေးပြီးတော့မှ လုပ်ကိုင်ဆောင်ရွက်ပေးဖို့၊ ဒီလိုလုပ်ကိုင်ဆောင်ရွက်တဲ့အခါမှာလည်း ဒီဥပဒေကြမ်းကြီး အတည်မပြုခင်မှာ လုပ်ကိုင်ဆောင်ရွက်ပေးဖို့ ကျွန်မအနေနဲ့ တောင်းဆိုလိုပါတယ်။ မကြာခင်မှာ မတ်လ ၃၁ ရက် ရောက်တော့မှာဖြစ်တဲ့အတွက်ကြောင့်မို့လို့ လေးလေးနက်နက် စဉ်းစားပေးဖို့ တောင်းဆိုလိုပါ တယ်ရှင့်။ ကျေးဇူးအများကြီးတင်ပါတယ်။</speech>
<speech type="speaker">ဦးရည်မွန်(ခေါ်) မောင်တင်သစ် ပုဗ္ဗသီရိမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1484">ဦးရည်မွန်(ခေါ်) မောင်တင်သစ် (ပုဗ္ဗသီရိမဲဆန္ဒနယ်၊ မန္တလေးတိုင်းဒေသကြီး)</mp>လေးစား အပ်တဲ့ ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါခင်ဗျာ။ ကျွန်တော်က ပုဗ္ဗသီရိ မဲဆန္ဒနယ်က ဦးရည်မွန် ဖြစ်ပါတယ်။ ကျွန်တော့အနေနဲ့ ၂၀၁၈ ခုနှစ်၊ အခွန်အကောက်ဥပဒေကြမ်းနဲ့ ပတ်သက်ပြီးတော့ ဆွေးနွေးတဲ့နေရာမှာ ပထမအချက်ကတော့ ပြည်သူတွေကိုယ်တိုင် လိုလိုလားလားနဲ့ အခွန်ဆောင်လာစေမယ့် တစ်နည်းအားဖြင့်ပြောမယ်ဆိုရင် ပြည်သူသဒ္ဒါတဲ့ အခွန်နှုန်းထားတွေဖြစ်ဖို့၊ ဒုတိယအချက်ကတော့ နိုင်ငံတော်ရဲ့ စီးပွားရေးမူဝါဒအရ အားပေးမြှင့်တင်နေတဲ့ လုပ်ငန်းတွေမှာ ရင်းနှီး မြှုပ်နှံမှုတွေ တိုးပွားလာစေဖို့ ဒီရည်ရွယ်ချက်တွေနဲ့ အရပ်ရပ်သောအခွန်နှုန်းထားတွေကို လျှော့ချဖို့ အတွက် အဆိုပြုသွားမှာ ဖြစ်ပါတယ်။ ကျွန်တော်တို့နိုင်ငံအနေနဲ့ဆိုရင် ခြုည်သူတွေ တာဝန်သိသိ အခွန်ထမ်းဆောင်လာအောင် ဆွဲဆောင်စည်းရုံးနေရတဲ့ ကာလဖြစ်ပါတယ်။ ဒီအခွန်နှုန်းမြင့်မြင့်နဲ့ လူနည်းစုဆီကနေပဲ ကောက်ခံနေမယ့်အစား အခွန်နှုန်းသက်သက်သာသာနဲ့ လူများစုလွှမ်းခြုံတဲ့ အခွန်စနစ်ဖြစ်အောင် ပြုပြင် ပြောင်းလဲသင့်တဲ့ကာလလို့ မြင်ပါတယ်။ ဘာကြောင့်လဲဆိုရင် အခွန်နှုန်းမြင့်တယ်။ တစ်နည်းအားဖြင့် ပြည်သူကမသဒ္ဒါဘူးဆိုရင် အခွန်ရှောင်ကြပါလိမ့်မယ်။ အဲဒီတော့ အခွန်နှုန်းသင့်တင့်မျှတမှသာလျှင် အခွန် ဆောင်တဲ့သူတွေ တိုးပွားလာမှာဖြစ်ပါတယ်။ ဒါကြောင့် ပုံမှန်စည်းကြပ်နေကျ အခွန်နှုန်းထားတွေကိုလည်း ဖြစ်နိုင်သမျှလျှော့ချဖို့အတွက် ကျွန်တော့အနေနဲ့ အကြံပြုသွားပါမယ်။ အဲဒီတော့ ပထမအချက် ပုဒ်မ ၁၉(ဂ)ဇယားပါ ဝင်ငွေအလွှာလိုက် စည်းကြပ်တဲ့ ဝင်ငွေခွန်နှုန်း ထားတွေဖြစ်ပါတယ်။ ဒီမှာ အလွှာ ၆ လွှာခွဲထားပြီးတော့မှ ပထမအလွှာကို ကင်းလွတ်ခွင့်ပြုတယ်။ ဒုတိယအလွှာကနေစပြီးတော့ ၅၊ ၁၀၊ ၁၅၊ ၂၀၊ ၂၅၊ ၅ ရာခိုင်နှုန်းနဲ့ ၂၅ ရာခိုင်နှုန်းအကြား စည်းကြပ် သွားဖို့အတွက် ရည်ရွယ်ထားတာဖြစ်ပါတယ်။ ဒါကိုလည်း ၃၊ ၆၊ ၉၊ ၁၂၊ ၁၅ အနည်းဆုံး ၃ ရာခိုင်နှုန်းနဲ့ အများဆုံး ၁၅ ရာခိုင်နှုန်းသာ လျှော့ချစည်းကြပ်မယ်ဆိုရင် ပြည်သူတွေပိုပြီးတော့ စိတ်ဝင်စားလာလိမ့် မယ်လို့မြင်ပါတယ်။ နောက်ပုဒ်မ ၁၉(ဃ)နဲ့ ပုဒ်မ ၂၂ ဖြစ်ပါတယ်။ ၁၉(ဃ)ကတော့ မြေအဆောက်အဦ အခန်းငှားရမ်းခတွေနဲ့ ပတ်သက်ပါတယ်။ ပုဒ်မ ၂၂ က နိုင်ငံခြားငွေနဲ့ ပြည်ပမှာရတဲ့ ဝင်ငွေတွေအပေါ်က ကောက်ခံတဲ့ အခွန်တွေဖြစ်ပါတယ်။ ဒီအခွန်တွေကိုလည်း ၁၀ ရာခိုင်နှုန်း ကနေပြီးတော့မှ ရ ရာခိုင်နှုန်းသို့ လျှော့ချပေးမယ်ဆိုရင် ပိုပြီးတော့သင့်တော်လိမ့်မယ်လို့ မြင်ပါတယ်။ နောက်ပုဒ်မ ၂၃(က)နဲ့ (ခ) ဒါကတော့ အမြတ်ခွန်နဲ့ပတ်သက်တဲ့ ပုဒ်မ ပါ ။ သက်သာခွင့်တွေ မနုတ် ပယ်မီ စုစုပေါင်း အသားတင် အမြတ်ငွေပေါ်ကနေပြီးတော့ ၂၅ ရာခိုင်နှုန်းစည်းကြပ်မယ်ဆိုတဲ့ နေရာမှာ ၂၀ ရာခိုင်နှုန်းကို လျှော့ချလိုက်မယ်ဆိုရင်တော့ ပြည်သူတွေအတွက် ပိုပြီးတော့ အခွန်ဆောင်ဖို့ စိတ်ပါ ဝင်စားလာလိမ့်မယ်လို့ မြင်ပါတယ်။ အခုတလော လူပြောများနေတဲ့ အခွန်ဆောင်ရင် ၂၅ ရာခိုင်နှုန်း၊ အဆင်မင် က ကက်သက်သက်ပါတယ်။ တကယ်တော့ ရင် ဆိုတာဟာ အမြတ်အပေါ်ကနေပြီး ဆောင်ရတာပါ။ သက်သာခွင့်နဲ့ ခွင့်ပြုမယ့် ၃ ရာခိုင်နှုန်းဆိုတာ ကတော့ စုစုပေါင်းငွေကြေး (Total Amount) ပေါ်ကနေ ဆောင်ရတာဖြစ်တယ်ဆိုတဲ့ ဒီခြားနားချက်ကိုလည်း ကျွန်တော်တို့အနေနဲ့ သတိပြုမိဖို့လိုလိမ့်မယ်လို့ ဆွေးနွေးချင်ပါတယ်။ နောက်ဆုံးအနေနဲ့ကတော့ ကန့်သတ် ချက်နဲ့ အခွန်သက်သာခွင့်ပြုတဲ့ ကိစ္စဖြစ်ပါတယ်။ ရှေ့မှာလည်း လွှတ်တော်ကိုယ်စားလှယ်ကြီးများက အုပ်စု ၃ စုမခွဲဘဲနဲ့ အုပ်စု ၂ စုပဲခွဲဖို့ ပထမအုပ်စုက အလုပ်လုပ်တဲ့ငွေတွေ၊ ဒုတိယအုပ်စုကတော့ အလုပ်မလုပ်ဘဲ အိပ်နေတဲ့ငွေတွေ ဒီလိုခွဲဖို့ အဆိုပြုသွားတာတွေကို ကျွန်တော့အနေနဲ့ သဘောတူပါတယ်။ အထူးသဖြင့် နိုင်ငံတော်ရဲ့ စီးပွားရေးမူဝါဒအရ အားပေးမြှင့်တင်နေတဲ့လုပ်ငန်းတွေမှာ ရင်းနှီးမြှုပ်နှံမယ့် ငွေကြေးတွေနဲ့ ပတ်သက်ရင် အနည်းဆုံးအခွန်နှုန်းထားနဲ့သာ ကောက်ခံသင့်တယ်လို့ ဆွေးနွေးချင်ပါတယ်။ ကျွန်တော့အနေနဲ့ သီးခြားအကြံပြုလိုတာကတော့ ပထမ ၆ လနဲ့ ဒုတိယ ၆ လ ခြားနားချက်ပါ။ ဥပဒေကြမ်းကတော့ (+2%) ၂ ရာခိုင်နှုန်း၊ နောက် ၆ လမှာတိုးပြီးကောက်ခံဖို့ အဆိုပြုထားပေမယ့် ကျွန်တော် ကတော့ (1%) ၁ ရာခိုင်နှုန်းသာတိုးပြီးတော့ ကောက်ခံစေချင်ပါတယ်။ အခုကျွန်တော်တို့ ကြားထဲမှာ ဝိဝါဒဖြစ်နေတာကတော့ Tax Amnesty ကိစ္စက လုပ်သင့် မလုပ်သင့်၊ လုပ်ရင်ဘယ်လိုလုပ်မလဲ။ ဘယ်ချိန်လုပ်မလဲဆိုတဲ့ ကိစ္စဖြစ်ပါတယ်။ တကယ်တော့ ကျွန်တော်တို့မှာ များမရှိပါဘူး။ မကြာခင်မှာ ကျွန်တော်တို့ အစိုးရအနေနဲ့လည်း သူ့ရဲ့ တတိယနှစ်သက်တမ်းကို ဝင်ရောက်တော့မှာ ဖြစ်ပါတယ်။ နိုင်ငံ တကာအတွေ့အကြုံတွေကို ကြည့်မယ်ဆိုရင် ဒီ Tax Amnesty ကြောင့် မျှော်မှန်းသလောက် အခွန်မရတာ ရှိကောင်းရှိပါမယ်။ သို့သော်ဒီကိစ္စကြောင့်နဲ့တော့ တိုင်းပြည်စီးပွားရေး ကမောက်ကမဖြစ်တာ၊ ပြည်သူ တစ်ဦးချင်း ဒုက္ခရောက်ရတာဆိုတဲ့ သတင်းမျိုးတွေတော့ ကျွန်တော်တို့ မကြားရမသိရတဲ့အတွက် လုပ်သင့်လုပ်ထိုက်တဲ့ကိစ္စလို့ ကျွန်တော့အနေနဲ့ ထောက်ခံဆွေးနွေးချင်ပါတယ်။ ဒီနေရာမှာကျွန်တော်တို့ စိုးရိမ်တဲ့ အချက်တချို့တော့ရှိပါတယ်။ ဒါကတော့ Focal Ministry ဖြစ်တဲ့ စီမံကိန်းနဲ့ ဘဏ္ဍာရေးဝန်ကြီးဌာန၊ အခွန်ဦးစီးဌာနအနေနဲ့ ဒီ Amnesty လုပ်ငန်းတွေကို တစ်နှစ် အတွင်းမှာ ပြည့်ပြည့်စုံစုံ အကောင်အထည်ဖော်ဆောင်ရွက်နိုင်ဖို့အတွက် အဆင်သင့်ဖြစ် မဖြစ်၊ ဒီအတွက်ရော ဘာတွေပြင်ဆင်ထားပြီလဲ။ နောက် ဒုတိယအချက်က တကယ်လို့ ငွေကြေးခဝါချမှုနဲ့ပတ်သက်တယ်လို့ သံသယဖြစ်စရာရှိရင် ဘယ်လိုစစ်ဆေးဖော်ထုတ်မလဲ၊ ဒါနဲ့ပတ်သက်လို့ရော ပြင်ဆင်မှုရှိပြီလား ဒီအချက်တွေ ကိုတော့ ကျွန်တော်တို့အနေနဲ့ ပြည်ထောင်စုအစိုးရအဖွဲ့ရဲ့ ပြန်လည်ရှင်းလင်းမှုကို ကျွန်တော်တို့ ရယူချင် ပါတယ်။ နိဂုံးချုပ်အနေနဲ့ကတော့ ဒီဥပဒေကြမ်းရဲ့ အထွေထွေခန်းမှာပါတဲ့ အခွန်အကောက်ခံမှု အထောက် အကူပြု အဖွဲ့ ဖွဲ့နိုင်တယ်ဆိုတဲ့ကိစ္စပါ။ တကယ်တော့ မဖြစ်မနေကို ဖွဲ့သင့်ပါတယ်။ ဖွဲ့တဲ့အခါမှာလည်း လွှတ်တော်ကိုယ်စားလှယ်တွေရဲ့ အကြံပြုချက်နဲ့ ပူးပေါင်းကူညီမှုကို ရယူမယ်ဆိုရင် ပိုပြီးအောင်မြင်လိမ့် မယ်လို့ ဆွေးနွေးရင်းနဲ့ နိဂုံးချုပ်ပါတယ်။ ကျေးဇူးတင်ပါတယ်။</speech>
<speech type="speaker">ဦးကျော်ထွေး ရန်ကုန်တိုင်းဒေသကြီး မဲဆန္ဒနယ်အမှတ်(၈) ဆွေးနွေးဖို့ဖြစ်ပါတယ်။</speech>
<speech><mp id="1324">ဦးကျော်ထွေး(မဲဆန္ဒနယ်အမှတ်-၈၊ ရန်ကုန်တိုင်းဒေသကြီး)</mp>လေးစားရပါသော ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါခင်ဗျား။ ကျွန်တော်ကတော့ ရန်ကုန်တိုင်း ဒေသကြီး၊ မဲဆန္ဒနယ်အမှတ်(၈)မှ အမျိုးသားလွှတ်တော်ကိုယ်စားလှယ် ဦးကျော်ထွေးဖြစ်ပါတယ်။ နာယကကြီးခင်ဗျား။ ၂၀၁၈ ခုနှစ်၊ ပြည်ထောင်စု၏ အခွန်အကောက်ဥပဒေကြမ်းပါ အပိုဒ် ၂၅ ကို အကြံပြုဆွေးနွေးသွားမှာဖြစ်ပါတယ်။ အဲဒီအပိုဒ် ၂၅ မှာ ဘယ်လိုရည်ရွယ်ချက်တွေနဲ့ ဘယ်သူ့အတွက်၊ ဘယ်သူတွေအတွက်ပြဋ္ဌာန်းထားတယ်။ အခွန်ငွေဘယ်လောက်မျှော်မှန်းထားတယ်ဆိုတာ ဖော်ပြထားခြင်း မတွေ့ရပါဘူး။ ဒါပေမယ့်လည်း ပြည်တွင်းနေနိုင်ငံသားနှင့် ပြည်ပနေနိုင်ငံသားတို့၏ပြည်ပမှ စီးပွားရေး လုပ်ငန်းတစ်ခုခုကို ဆောင်ရွက်ခဲ့သော်လည်း အကြောင်းအမျိုးမျိုးကြောင့် အခွန်ပေးဆောင်ရန် လစ်ဟင်း ခဲ့သော သို့မဟုတ် လျော့နည်းပေးဆောင်ခဲ့သော ဝင်ငွေများလို့ အစရှိသဖြင့် ဖော်ပြထားပေမယ့်လည်း တစ်နည်းအားဖြင့်တော့ အခွန်ရှောင်ငွေများကိုသာ ရည်ရွယ်ခြင်းဖြစ်ပါတယ်။ နာယကကြီးခင်ဗျား။ အခွန်ရှောင်တိမ်းခြင်းဟာ ကျွန်တော်တို့မြန်မာပြည်မှာ ရေရှည်အမြစ်တွယ် ခဲ့တဲ့ ပြဿနာကြီးတစ်ခုဖြစ်နေပါတယ်။ အခွန်ရှောင်တိမ်းမှုဖြစ်ပွားရတဲ့ အကြောင်းရင်းများစွာထဲက အဓိက ကျတဲ့ အချက်တချို့ကတော့ အခွန်ရှောင်တိမ်းခြင်းသည် ဂုဏ်သိက္ခာကျဆင်းစေသည့် ရှက်စရာအလုပ်ဟု မယူဆသောကြောင့်သော်လည်းကောင်း၊ လာဘ်စားသည့် အခွန်အကောက်အရာရှိ များနှင့် လိုက်နာရမည့် အခွန်ဥပဒေများအားနည်းခြင်းတို့ကြောင့် လည်းကောင်းလို့တွေ့ရှိရပါတယ်။ အခွန်ရှောင်တိမ်းခြင်းဟာ နိုင်ငံဘဏ္ဍာငွေကို ဆိုးဝါးစွာထိခိုက်စေနိုင်သည်သာမက နိုင်ငံရဲ့စီးပွားရေး၊ လူမှုရေး၊ ဒီမိုကရေစီရေးလမ်းစဉ် များကိုပါ ထိခိုက်စေနိုင်ပါတယ်။ နာယကကြီးခင်ဗျား။ အခွန်ရှောင်တိမ်းမှုကို ကာကွယ်ရန်နည်းလမ်းများစွာထဲက တစ်ခုအဖြစ် တရားဝင်ငွေအဖြစ်ဖော်ပြမရလို့ လုပ်ငန်းတွေလုပ်ကိုင်ခွင့်မရှိဘဲ အိပ်နေတဲ့ငွေတွေကို လုပ်ငန်းခွင် နယ်ပယ်ထဲ ရောက်ရှိစေရေးအတွက် အခွန်လွတ်ငြိမ်းချမ်းသာခွင့်ဆိုင်ရာ ပုဒ်မ ၂၅ ကို အဆိုပြု တာဟာ တိုင်းပြည်ရဲ့ စီးပွားရေးလုပ်ငန်းတွေ လည်ပတ်မှုပိုမိုအားကောင်းပြီး ဖွံ့ဖြိုးတိုးတက်လာစေနိုင်တဲ့ မျှော်လင့်ချက်တွေနဲ့ လို့ယူဆပါတယ်။ ဒါပေမယ့်လည်း ဒီသက်သာခွင့်ကို အခွင့်ကောင်းယူပြီး တိုင်းပြည်စီးပွားတိုးတက်ဖို့နဲ့ အများအကျိုးရှိမယ့် လုပ်ငန်းတွေကို မလုပ်ဆောင်ဘဲ ကိုယ်ကျိုးအတွက်သာ အသုံးပြုသွားမှာကိုတော့ သတိပြုဖို့လိုအပ်ပါတယ်။ ပြီးတော့ ရာခိုင်နှုန်းနည်းငယ်သောအခွန်ငွေသာ တိုင်းပြည်အတွက်ရရှိပြီး ပြည်သူ လူထုတစ်ရပ်လုံးရဲ့ အကျိုးစီးပွားကို မဆောင်ကျဉ်းနိုင်ဘူးဆိုရင် အခွန်ရှောင်သူတွေရဲ့ တရားမဝင်ငွေကြေး တွေကို တရားဝင်ဖြစ်အောင် လုပ်ပေးလိုက်တဲ့ ပုဒ်မတစ်ခုဖြစ်သွားမယ်ဆိုရင် ကျွန်တော်တို့အားလုံး ကြံရာပါတွေအဖြစ် မှတ်တမ်းဝင်သွားနိုင်ပါတယ်။ ဒါကြောင့် လွှတ်တော်က ပြဋ္ဌာန်းလိုက်တဲ့ဥပဒေများက ရည်ရွယ်ခြင်းရအောင် တိကျဖို့လိုပါတယ်။ ဒါကြောင့် ပုဒ်မ ၂၅ ခြေဆင်းမှာ ပါဝင်တဲ့ အသုံးပြုသည့် ငွေကြေး လက်ဝယ်ရှိ ငွေကြေးတို့နှင့်ပတ်သက်၍ဟူသည့် စကားရပ်ရဲ့နောက်မှာ လူအများအလုပ်အကိုင် အခွင့်အလမ်း ရရှိနိုင်သည့်လုပ်ငန်းများတွင် ရင်းနှီးမြှုပ်နှံမည့်သူများအတွက်သာဟူသော စကားရပ်ကို ဖြည့်သွင်းသင့်ကြောင်း အကြံပြုလိုပါတယ်။ နာယကကြီးခင်ဗျား။ အခွန်ရှောင်လိုသူတွေရှိသလို တာဝန်ကျေစွာ အခွန်ထမ်းဆောင်သူတွေ လည်းရှိပါတယ်။ အခွန်ရှောင်သူတွေကို သက်သာခွင့်ပေးသလို အခွန်ထမ်းဆောင်သူတွေကိုလည်း ဂုဏ်ပြုဖို့ လိုအပ်ပါတယ်။ အဲဒီလိုမှမဟုတ်ရင် အခွန်ဆောင်သူနိုင်ငံသားကောင်းတွေစိတ်ထဲမှာ အခွန်ရှောင်တာကမှ ပိုသက်သာသေးတယ်ဆိုတဲ့ အတွေးမျိုးဝင်သွားပြီး အခွန်ရှောင်ကြတဲ့ လမ်းစဉ်ကိုလိုက်ကြရင်ဖြင့် တိုင်းပြည် အနာဂတ်က ဘယ်လိုမှမကောင်းနိုင်ပါဘူး။ ဒါကြောင့် အခွန်ထမ်းဆောင်သူတွေကို စိတ်သက်သာရာရစေဖို့ အတွက် ပုဒ်မ ၂၅ မှာ ပုဒ်မခွဲ(ဃ)အဖြစ် အထက်ပါခံစားခွင့်ကို မှန်ကန်စွာ အခွန်ထမ်းဆောင်ခဲ့တဲ့ အခွန်ထမ်း ပြည်သူများကိုလည်း သက်ဆိုင်ရာကာလအတွင်း အခွင့်အရေးတန်းတူညီမျှ ခံစားနေနိုင်ရစေမည်ဟု ထပ်မံ ဖြည်စွက်သင့်ပါကြောင်းလည်း အကြံပြုလိုပါတယ်။ ဒါမှလည်း ကျွန်တော်တို့ ဥပဒေရဲ့စေတနာမှန် ပေါ်လွင်မှာ ဖြစ်ပါတယ်။ နောက်တိုးအပိုဒ်ဖြစ်ကတော့ (က) ကန့်သတ်ချက်များဖြင့် အခွန်သက်သာခွင့်ပြုခြင်းသည် conco SCOSSSSSSS (ခ)သတ်မှတ်ချိန်အတွင်း ရင်းနှီးမြှုပ်နှံမှုလုပ်ငန်းများကို မဆောင်ရွက်ပါက တရားဝင်ငွေကြေးအဖြစ် သတ်မှတ် ထားခြင်းအား ပယ်ဖျက်ရမည်ဟူသော စကားရပ်ကိုလည်းကောင်း ဖြည့်စွက်ပြဋ္ဌာန်းသင့်ပါကြောင်း အကြံပြုရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးတင်ထွန်းနိုင် ဆိပ်ကြီးခနောင်တိုမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1554">ဦးတင်ထွန်းနိုင်(ဆိပ်ကြီးခနောင်တိုမဲဆန္ဒနယ်၊ ရန်ကုန်တိုင်းဒေသကြီး)</mp>လေးစားရပါတဲ့ နာယကကြီးနဲ့ အားလုံးမင်္ဂလာပါ။ ကျွန်တော်ကတော့ ဆိပ်ကြီးခနောင်တိုမဲဆန္ဒနယ်မှ ဦးတင်ထွန်းနိုင် ဖြစ်ပါတယ်။ နာယကကြီးခင်ဗျာ။ ကျွန်တော့ကို Power Point သုံးစွဲခွင့်ပြုပါ။ လေးစားရတဲ့ နာယကြီးခင်ဗျာ။ ဥပဒေကြမ်းအခန်း (၈)ပါ အခွန်သက်သာခွင့်ပြုတဲ့ ပုဒ်မများနဲ့ သက်ဆိုင်တဲ့ အရေးကြီးတဲ့ မူဝါဒပိုင်းဆိုင်ရာ စဉ်းစားသင့်တဲ့ အချက်တွေကိုသာ ကျွန်တော်ဒီနေ့ ဦးစားပေး အရင်ဆွေးနွေးလိုပါတယ်။ ပထမဦးဆုံးအနေနဲ့ အခုအခွန်သက်သာခွင့်ပြုမယ့် အစီအစဉ်ကို သတ်မှတ် ပုံစံဖြင့် ဝင်ငွေကြေညာလွှာတင်သွင်းရမည်လို့ ဖော်ပြထားပါတယ်။ ဒီကိစ္စဟာ အထူးအခွင့်အရေးပေးတဲ့ ကိစ္စရပ်ဖြစ်တာကြောင့် အခွန်ဦးစီးဌာနအနေနဲ့ လက်ရှိဆောင်ရွက်နေတဲ့ လုပ်ထုံးလုပ်နည်းတွေ၊ စည်းကမ်း သတ်မှတ်မှုတွေနဲ့ မလုံလောက်ဘဲ ဒီပုဒ်မပြဋ္ဌာန်းရခြင်း ရည်ရွယ်ချက်ကို အတိအကျ ထိထိရောက်ရောက် အကောင်အထည်ဖော်နိုင်မယ့် လွယ်ကူရှင်းလင်းတိကျတဲ့ သတ်မှတ်ပုံစံတွေဖြစ်ဖို့ အထူးလိုအပ်ပါတယ်။ ဒါပေမယ့် အခုအဲဒီသတ်မှတ်ပုံစံက ဖြူသလား၊ မဲသလားဆိုတာ မသိရတဲ့အတွက် ကျွန်တော်တို့ စိုးရိမ်မိပါတယ်။ လက်တွေ့မှာ မြေပြင်မှာရှုပ်ထွေးမှုတွေ တကယ့်လက်တွေ့မှာ ပေါ်ပေါက်နိုင်ပါတယ်။ ဒုတိယအချက်အနေနဲ့ကတော့ ဒီသက်သာခွင့်ပုဒ်မနဲ့ သက်ဆိုင်တဲ့ကြေညာလွှာတွေကို မြေပြင်မှာ တကယ် လက်တွေ့စီမံဆောင်ရွက်မယ့် အခွန်ဝန်ထမ်းများရဲ့ အရေအတွက်နဲ့ အရည်အချင်း၊ စွမ်းဆောင်ရည် (Mindset) စတာတွေကိုလည်း စိတ်ပူမိပါတယ်။ သတ်မှတ်ကာလ တစ်နှစ်အတွင်း ရည်ရွယ်မျှော်မှန်းတဲ့အတိုင်း အပြည့်အဝ အကောင်အထည်ဖော်နိုင်ပါ့မလားဆိုတာလည်း စိုးရိမ်မိပါတယ်။ နောက်တစ်ချက်ကတော့ ကျွန်တော်တို့ Exit plan လို့ခေါ်တဲ့ ဥပဒေပြဋ္ဌာန်းပြီးနောက် မြေပြင်မှာ တကယ့်စီမံခန့်ခွဲမယ့် ကိစ္စရပ်တွေ၊ ကြုံတွေ့လာမယ့် ကိစ္စရပ်တွေကို ဘယ်လို စီမံဆောင်ရွက်မလဲဆိုတဲ့ အချက်နဲ့ ပတ်သက်တဲ့ Exit Strategy ကိုလည်း ခုချိန်ထိ ကျွန်တော်တို့ ကောင်းကောင်မွန်မွန် မသိရသေးပါဘူး။ ဥပမာအားဖြင့် ဒီဥပဒေနဲ့ သက်ဆိုင်ခြင်းမရှိစေရလို့ အတိအလင်း ဖော်ပြထားပေမယ့် အများကအခု တစ်စိုက်မတ်မတ်ထောက်ပြပြီးတော့ စိုးရိမ်တကြီးဖြစ်နေတဲ့ ငွေကြေးခဝါချမှုဆိုင်ရာကိစ္စ တွေကို ဘယ်လိုစိစစ်သွားမှာလဲ။ ဘယ်လိုကာကွယ်တားဆီးသွားမယ်ဆိုတဲ့ ပြင်ဆင်ထားရှိမှုမျိုး အခုချိန်ထိ သက်ဆိုင်ရာဝန်ကြီးဌာနများက ပြည်သူသူလူထုစိုးရိမ်နေမှု လျော့နည်းပပျောက်အောင် ရှင်းလင်းပြောကြားခြင်း ရှိမနေပါဘူး။ ဒါကို သေသေချာချာရော ပြင်ဆင်ထားပြီးရဲ့ လားလို့လည်း တွေးစရာဖြစ်နေပါတယ်။ နောက်တစ်ချက်က ကျွန်တော်တို့ ဖြစ်ပေါ်လာနိုင်တဲ့ အကျိုးဆက်တွေကို အသေအချာ တွေးဆပြင်ဆင် ထားပြီးပြီလားဆိုတာလည်း စိုးရိမ်မိပါတယ်။ ဥပမာအားဖြင့် ဘဏ်မှာအပ်နှံထားတဲ့ ငွေကြေးတွေကို အခုလိုမျိုး ဝင်ငွေကြေညာလွှာနဲ့ တင်သွင်းပြီးတဲ့အခါမှာ၊ ငွေဖြူဖြစ်ခွင့်ပေးတဲ့အခါမှာ ဖြစ်နိုင်ခြေက အများကြီးရှိပါတယ်။ ဘဏ်အပ်ငွေမှာ အပ်ထားတဲ့လူက ဒီအပ်ငွေကို အခု သက်သာခွင့်ပြုတဲ့ အစီအစဉ်မှာ ပါဝင်ပြီးတော့ သူ့အနေနဲ့ ကြေညာချင်မှ ကြေညာမှာဖြစ်ပါတယ်။ မကြေညာခဲ့လို့ရှိရင် အခု ကျွန်တော်တို့ ပြင်ဆင်ရေးဆွဲနေတဲ့ ဝင်ငွေခွန်ဥပဒေအသစ် ထွက်လာတာနဲ့ ဒီငွေတွေကို သူတို့အခွင့်အရေးပေးတဲ့ းက မကြေညာခဲ့ဘဲနဲ့ ဝင်ငွေခွန်အသစ်လည်းထွက်လာရော ဒီလိုမျိုး ဝင်ငွေခွန်စည်းကြပ်မှုမှ လွတ်ကင်းနေတဲ့ ငွေဆိုတာမရှိတော့တဲ့အခါကျလို့ရှိရင် ဒီငွေတွေကို ဘဏ်ကနေပြီးတော့ အစုလိုက် အပြုံလိုက် ဆွဲထုတ်နိုင်တဲ့ အခြေအနေမျိုးလည်း ဖြစ်နိုင်ပါတယ်။ ဒါတွေကိုလည်း သေသေချာချာ တွေးတောပြီးတော့ စဉ်းစားပြီးတော့ ပြင်ဆင်ထားသင့်ပါတယ်။ နောက်တစ်ချက်ကတော့ ပုဒ်မ ၃၅(ခ) မှာ ကြေညာလွှာမှာ မိမိဆန္ဒအလျောက် မိမိအမှန်သုံးစွဲရမယ့် တန်ဖိုးကို ကိုယ်တိုင်ဖော်ပြရမယ်လို့ Self-Accessment System ကို သူပြောထားပါတယ်။ ဒါနဲ့ ပတ်သက်ပြီးဖြစ်နိုင်ခြေ ၂ မျိုးရှိပါတယ်။ ပထမတစ်မျိုးကတော့ အိမ်၊ ခြံ၊ မြေလို့ခေါ်တဲ့ အခြေပစ္စည်းတွေ၊ နောက် မော်တော်ကားလိုပစ္စည်းတွေကို ဝင်ငွေကြေညာလွှာမှာ ကိုယ်အမှန်တကယ် သုံးစွဲခဲ့တဲ့၊ ဝယ်ယူခဲ့တဲ့ ပမာဏကို ပိုပြဖို့အတွက် လျှော့ပြဖို့ အလားအလာများပါတယ်။ ဘာကြောင့်လဲဆိုလို့ရှိရင် ကိုယ် ကြေညာလွှာကို ဖော်ပြတဲ့ပမာဏကို မူတည်ပြီးတော့ အခွန်ဆောင်ရမှာ ဖြစ်တဲ့အတွက်မို့လို့ ဒီလိုကိစ္စရပ် တွေမှာ လျှော့ပြပါလိမ့်မယ်။ သို့သော် လက်ဝယ်ရှိငွေကြေးလို့ဆိုတဲ့ ကိစ္စရပ်တွေကျလို့ရှိရင်တော့ လူတွေက ကိုယ့်ဆီမှာရှိနေတဲ့ ပမာဏထက် ပိုပြပြီးတော့ ကိုယ့်ဆီမှာငွေဖြူပမာဏ ပိုမိုရရှိရေးအတွက်ကို ဆောင်ရွက် ကြမှာဖြစ်တဲ့အတွက် ပိုပြမယ့်ကိစ္စတွေရှိပါတယ်။ ဒါကြောင့်မို့လို့ ကျွန်တော်တို့အနေနဲ့ လျှော့ပြမယ့်ကိစ္စနဲ့ ပိုပြမယ့်ကိစ္စတွေကို မိမိဆန္ဒအလျောက် မိမိအမှန်သုံးစွဲခဲ့ရတဲ့ တန်ဖိုးအတိုင်း ကျွန်တော်တို့ ပြရမယ်ဆိုလို့ ရှိရင် ဒီကိစ္စတွေကို ဘယ်လိုစိစစ်ကိုင်တွယ်မှာလဲဆိုတဲ့ မြေပြင်မှာအငြင်းပွားမှုဆိုင်ရာကိစ္စတွေ ဖြစ်ပေါ် လာနိုင်ပါတယ်။ လေးစားရတဲ့ နာယကကြီးခင်ဗျာ။ ဥပဒေကြမ်းနဲ့ ပတ်သက်တဲ့ အခွန်ဆောင်တဲ့ ရာခိုင်နှုန်းတွေကို ဘယ်လိုချင့်ချိန်တွက်ချက်သတ်မှတ်ခဲ့သလဲဆိုတာနဲ့ ပတ်သက်ပြီး ဆက်လက်ဆွေးနွေးလိုပါတယ်။ ရာခိုင်နှုန်း သတ်မှတ်ချက်တွေနဲ့ ပတ်သက်ပြီးတော့ ဒီဥပဒေပြဋ္ဌာန်းရခြင်း ရည်ရွယ်ချက်အရ လက်ရှိ အခွန်နှုန်းထား ထက်လျှော့ပေါ့သက်သာခွင့်ပေးဖို့ လိုအပ်တယ်ဆိုတာကတော့ ထင်ရှားပါတယ်။ ဒါပေမယ့် ဘယ်လောက် အထိလျှော့ပေါ့ပေးဖို့ လိုအပ်သလဲဆိုတဲ့ အချက်ကတော့ အများကြီး ချင့်ချိန်သုံးသပ်ဖို့ လိုအပ်သလို အဖက်ဖက်က စိစစ်တွက်ချက်ဖို့ လိုအပ်ပါတယ်။ နည်းရင်ပြီးရောဆိုပြီးတော့ ကျွန်တော်တို့ ပြီးစလွယ် နံကြားထောက် သတ်မှတ်လိုက်တာမျိုး မဖြစ်ဖို့အရေးကြီးသလို များရင်ပြီးရောဆိုပြီး အာရုံအရ ထပ်တိုး တာမျိုးလည်း မဖြစ်ဖို့ အထူးလိုအပ်ပါတယ်။ ဖြစ်သင့်ဖြစ်ထိုက်တဲ့ အတိုင်းအဆ ပမာဏကို မှန်မှန် ကန်ကန် ခန့်မှန်းသတ်မှတ်နိုင်ဖို့အတွက် လက်ရှိအခွန်နှုန်းထား အခွန်ရှောင်နေတဲ့ ခန့်မှန်းပမာဏ ရာခိုင်နှုန်း အခွန်ရငွေပမာဏအပေါ် သက်ရောက်မှု စတာတွေကို ကျယ်ကျယ်ပြန့်ပြန့် စဉ်းစားသုံးသပ်ဖို့ အထူး လိုအပ်ပါတယ်။ လေးစားရတဲ့ နာယကကြီးခင်ဗျာ။ ကျွန်တော့အနေနဲ့ ပုဒ်မ ၃၃ (က)၊ (ဃ)နဲ့ ပုဒ်မ ၃၄(က)မှာ ဖော်ပြပါရှိတဲ့ အဆိုပြု ရာခိုင်နှုန်းများနဲ့ ကာလစည်းကမ်းသတ်မှတ်ချက်ကို အဓိကဆွေးနွေးလိုပါတယ်။ အခု သက်သာခွင့်ကို ပထမ၊ ဒုတိယ ၆ လ ကာလနှစ်ခုပိုင်းခြားပြီး မတူကွဲပြားတဲ့ ရာခိုင်နှုန်းများနဲ့ အခွန် အရေးပေးထားကြောင်း တွေ့ရရပါတယ်။ အဲဒီရာခိုင်နှုန်းတွေ နည်းတယ်/ များတယ် အသာထားလို့ ပေးထားတဲ့ ှစ်အတောအတွင်းမှာ ပိုနည်းတဲ့ရာခိုင်နှုန်းနဲ့ ဆောင်နိုင်မယ့်အခွင့်အရေးကို လူတိုင်းလိုချင်ကြမှာမို့ ပထမ ၆ လမှာ လူတွေပြုံတိုးပြီးတော့ အလုအယက်ဆောင်ကြမယ်ဆိုတာ သေချာသလို ကျွန်တော်တို့ တိုင်းပြည်အတွက် ရရှိမယ့်အခွန်ငွေဟာလည်း ကျွန်တော်အခု Power Point မှာ နမူနာအနေနဲ့ တင်ပြ ထားသလို ကျပ်ဘီလီယံပေါင်းများစွာ လျော့နည်းရရှိစေမှာဖြစ်ပါတယ်။ နာယကကြီးခင်ဗျာ။ ကျွန်တော့ကို ိုပေးပေးပါလို့ မေတ္တာရပ်ခံလိုပါတယ်။</speech>
<speech type="speaker">၂ မိနစ် ထပ်ပေးမယ်။</speech>
<speech><mp id="1554">ဦးတင်ထွန်းနိုင်(ဆိပ်ကြီးခနောင်တိုမဲဆန္ဒနယ်၊ ရန်ကုန်တိုင်းဒေသကြီး)</mp>အဲဒီတော့ ကျွန်တော် အခု Power Point မှာ တင်ပြထားတဲ့အတိုင်းပဲ ကျွန်တော် နမူနာအနေနဲ့ ငွေကျပ် သန်း ၁၀၀၀၊ သိန်း တစ်သောင်းပေါ့ (၁ ဘီလီယံ) ကျွန်တော် နမူနာအနေနဲ့ ပြထားပါတယ်။ အဲဒီမှာဆိုလို့ရှိရင် ကျွန်တော်တို့ ပထမ ၆ လမှာ ၃ ရာခိုင်နှုန်းဆောင်မယ်။ ဒုတိယ ၆ လမှာ ၅ ရာခိုင်နှုန်း ဆောင်မယ်ဆိုလို့ရှိရင် ပထမ ၆ လ ထဲမှာ နမူနာပြထားတဲ့ သိန်းတစ်ထောင်ထဲက ၅၀ ရာခိုင်နှုန်းအား ၃ ရာခိုင်နှုန်းဆောင်ပြီးတော့ ကျန်တဲ့ ၅၀ ရာခိုင်နှုန်းက ၅ ရာခိုင်နှုန်း ဆောင်ခဲ့လို့ရှိရင် ကျွန်တော်တို့ တိုင်းပြည်ကရမယ့် စုစုပေါင်းအခွန်ရငွေ သည် ကျွန်တော် အဝါကွက်မှာ ပြထားတဲ့အတိုင်း သိန်း ၄၀၀ ရမှာဖြစ်ပါတယ်။ ဒါပေမယ့် တကယ့် လက်တွေ့မှာကျတော့ ပထမ ၆ လမှာ ၃ ရာခိုင်နှုန်း အခွင့်အရေးကို လိုချင်ကြတဲ့အတွက်မို့လို့ အားလုံးက အဲဒီလိုပဲ ပြုံတိုးပြီးတော့ ဒီကာလအပိုင်းအခြားမှာ ဆောင်ကြမှာဖြစ်ပါတယ်။ ဒါကြောင့်မို့လို့ ဖြစ်နိုင်ချေ ရှိတာက ကျွန်တော် အောက်မှာပြထားသော ၆၀/၄၀ သို့မဟုတ် ၇၀/ ၃၀ သို့မဟုတ် ၈၀/၂၀ နဲ့နောက်ဆုံး ဖြစ်နိုင်ခြေက ပထမ ၆ လထဲမှာပဲ အားလုံးက ၃ ရာခိုင်နှုန်း ရအောင်ဆောင်သွားတဲ့ ၁၀၀ နဲ့ ဝ နဲ့ဆိုတဲ့ အခြေ အနေမျိုးဖြစ်နိုင်ပါတယ်။ အဲဒီလိုမျိုးဖြစ်လို့ရှိရင် ကျွန်တော်တို့ စုစုပေါင်းတိုင်းပြည်ကရမယ့် အခွန်ငွေ ဝင်ငွေ အနေနဲ့ပတ်သက်ပြီးတော့ ကျွန်တော် အဝါကွက်မှာ အသေးစိတ်ဖော်ပြထားပါတယ်။ တကယ်လို့များ ၃ ရာခိုင်နှုန်း၊ ၅ ရာခိုင်နှုန်းမဟုတ်ဘဲနဲ့ ကျွန်တော်တို့အနေနဲ့ ပုံသေအတိုးနှုန်း ဆိုပြီးတော့ ၄ ရာခိုင်နှုန်းနဲ့ တစ်နှစ်ပတ်လုံး ကောက်ခံမယ်ဆိုရင်တော့ အစိမ်းကွက်မှာ ပြထားတဲ့အတိုင်း တိုင်းပြည်ကတော့ သိန်း ၄၀၀ ရမှာဖြစ်ပါတယ်။ နမူနာတင်ပြထားတဲ့ ကျပ်သိန်း ၁၀၀၀ အပေါ်မှာ။ ဒါကြောင့်မို့လို့ ကျွန်တော်တို့ အခွန်ငွေရရှိမှုကွာခြားချက်မှာ ကျွန်တော်တင်ပြထားတဲ့ ဥပဒေပါ ပြဋ္ဌာန်းထားတဲ့ ၃ ရာခိုင်နှုန်း၊ ၅ ရာခိုင်နှုန်းခွဲခြားထားတာနဲ့စာလို့ရှိရင် ကျွန်တော်တို့အနေနဲ့ ပုံသေနှုန်း ၄ ရာခိုင်နှုန်းနဲ့ တစ်နှစ်ပတ်လုံး ဒီနှုန်းနဲ့ ကောက်ခံသွားတာမျိုး ဖြစ်သင့်တယ်လို့ ကျွန်တော့အနေနဲ့ ဥပဒေကြမ်းထဲ မှာလည်း အသေးစိတ် ကျွန်တော် ပြင်ဆင်ချက်အနေနဲ့ တင်သွင်းထားတာရှိပါတယ်။ ဆက်လက်ပြီးတော့ ကျွန်တော် နာယကကြီးခင်ဗျာ။ နောက်ဆုံး Slide လေးပါ။ Next Slider အဲဒီတော့ ဒီလိုပုံသေအခွန်နှုန်း သတ်မှတ်ခြင်းဖြင့် ရရှိလာမယ့် အကျိုးကျေးဇူးတွေကတော့ ပြည်သူတွေ အနေနဲ့လည်း ကျွန်တော်တို့ တစ်နှစ်အတောအတွင်းမှာ ပထမ ၆ လ၊ ဒုတိယ ၆ လ မခွဲခြားတော့တဲ့ အတွက်မို့လို့ စိတ်အေးချမ်းသာစွာ ဆောင်နိုင်မှာ ဖြစ်ပါတယ်။ နောက်တစ်ခုက ကိုယ်ဆောင်မယ့် ကြေညာ လွှာကို အရင်ပြီးစေချင်တာ၊ မြန်မြန်ပြီးစေချင်တာ၊ သတ်ချက်ကြောင့်မို့လို့ ဖြစ်ပေါ်လာနိုင်တဲ့ ကျွန်တော်တို့ အဂတိတွေ၊ လာဘ်ပေးလာဘ်ယူမှုကိစ္စတွေလည်း လျော့နည်းသွားနိုင်မှာ ဖြစ်ပါတယ်။ အခွန်ရုံးတွေအနေနဲ့လည်း သတ်မှတ်ကာလ တစ်နှစ်အတောအတွင်းမှာ ဒီကိစ္စရပ်တွေကို နိုင်နင်းစွာ စီမံ ခန့်ခွဲသွားနိုင်မှာဖြစ်ပါတယ်။ နိုင်ငံတော်လည်း အခွန်ရငွေပိုမိုရရှိစေမှာ ဖြစ်တဲ့အတွက်မို့လို့ ကျွန်တော့ အနေနဲ့ကတော့ တစ်နှစ်ပတ်လုံး ခုလိုမျိုး ၆ လ ကာလနှစ်ခု မခွဲခြားဘဲနဲ့ တစ်နှစ်ပတ်လုံး အခွန်နှုန်းထား တစ်ခုနဲ့ပဲ ဒီဥပဒေကို ပြင်ဆင်ပြဋ္ဌာန်းသွားပါလို့ အဆိုပြု ပြဋ္ဌာန်းရင်းနဲ့ပဲ ကျွန်တော့အနေနဲ့ နိဂုံးချုပ်ပါတယ်။ အားလုံးကို ကျေးဇူးတင်ပါတယ်ခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျား။ နိုင်ငံတော်နဲ့ အခွန်ထမ်း ပြည်သူများ အတွက် သင့်တော်တဲ့အခွန်ဥပဒေတစ်ရပ်အဖြစ် ပြဋ္ဌာန်းနိုင်ရေးကိစ္စဟာ အလွန်အရေးကြီးသလို ကျွန်တော်တို့ ပြည်ထောင်စုလွှတ်တော်ရဲ့ အဓိကလုပ်ငန်းတာဝန်လည်း ဖြစ်ပါတယ်။ ဒါကြောင့် ဥပဒေကြမ်းပူးပေါင်း ကော်မတီအနေနဲ့ ပြည်သူ့ငွေစာရင်းပူးပေါင်းကော်မတီနဲ့ပူးပေါင်းပြီး သက်ဆိုင်ရာလွှတ်တော်ကော်မတီ၊ ကော်မရှင်များ၊ ပြည်ထောင်စုအဆင့် ဌာန၊ အဖွဲ့အစည်းများ၊ အစိုးရမဟုတ်တဲ့ ပြည်တွင်းစီးပွားရေးအဖွဲ့ အစည်းများ၊ ဒီနေ့ဆွေးနွေးသွားကြတဲ့ ပြည်ထောင်စုလွှတ်တော်ကိုယ်စားလှယ်များနဲ့ ပြန်လည်ဆွေးနွေး ညှိနှိုင်းပြီး လိုအပ်မယ်ဆိုရင် သဘောထားမှတ်ချက်အစီရင်ခံစာ ထပ်မံတင်သွင်းဖို့ ဆုံးဖြတ်ပါတယ်။ ဒီနေ့ဆွေးနွေးသွားကြတဲ့ လွှတ်တော်ကိုယ်စားလှယ်များအနေနဲ့လည်း တစ်ဦးချင်း ဆွေးနွေးချက်ဟာ အကြံပြုဆွေးနွေးချက်လား၊ ပြင်ဆင်ချက်အဆို တင်သွင်းတာလားဆိုတာ ကွဲကွဲပြားပြား ဖြစ်ဖို့လိုပါတယ်။ ကိုယ်စားလှယ်အချို့ရဲ့ ဆွေးနွေးချက်မှာ လောက်ကြောင်း ဆွေးနွေးသွားတဲ့အတွက် တစ်ဦးချင်း ဆွေးနွေးချက်များနဲ့ ကိုက်ညီအောင် ပြန်လည်စိစစ်ပြီး ပြင်ဆင်ဖြည့်စွက်ဖို့ရှိရင် ၉-၃-၂၀၁၈ ရက် (သောကြာနေ့) ညနေ ၄ နာရီ (၁၆၀၀ နာရီ) နောက်ဆုံးထားပြီး ပြည်ထောင်စုလွှတ်တော်ရုံးနဲ့ ဆက်သွယ်ဆောင်ရွက်ပါ။ ဆွေးနွေးချက်နဲ့ ကိုက်ညီဖို့တော့လိုပါတယ်။ ပြင်ဆင်ချက်အသစ် တောင်းခံခြင်းတော့ မဟုတ်ပါဘူး။ အဆိုပါဥပဒေကြမ်းနဲ့ စပ်လျဉ်းပြီး ဥပဒေကြမ်းပူးပေါင်းကော်မတီရဲ့ အစီရင်ခံစာမှာ ပါဝင်တဲ့ ပြင်ဆင် အဆိုပြုချက်များ၊ လွှတ်တော်ဆိုင်ရာ ဥပဒေ၊ နည်းဥပဒေနဲ့ညီညွတ်တဲ့ လွှတ်တော်ကိုယ်စားလှယ်များရဲ့ ပြင်ဆင်ချက်အဆိုများ နဲ့စပ်လျဉ်းပြီး သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က ပြန်လည် ရှင်းလင်းဆွေးနွေးခြင်း၊ တစ်ပိုဒ်ချင်းစီအလိုက် အဆုံးအဖြတ်ရယူခြင်း၊ ဥပဒေကြမ်းတစ်ရပ်လုံးကို အတည် ပြုခြင်းအစီအစဉ်ကို လာမည့်လွှတ်တော်အစည်းအဝေးများမှာ ဆက်လက်ဆောင်ရွက်သွားမည်ဖြစ်ကြောင်း အသိပေးအပ်ပါတယ်။</speech>
</bill>
</section>
</discussion>
<postface><title>ပြည်ထောင်စုလွှတ်တော် နာယက က အစည်းအဝေး (၁၃)ရက်မြောက်နေ့ ရပ်နားကြောင်းနှင့် (၁၄)ရက်မြောက်နေ့ ကျင်းပမည့် နေ့ရက်နှင့်ကြေညာခြင်း</title>
<speech type="speaker">အစီအစဉ်(၈) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ သတ္တမ ပုံမှန်အစည်းအဝေး (၁၃)ရက်မြောက်နေ့ အစီအစဉ်ကို ရပ်နားပါမယ်။ ဒုတိယအကြိမ် ပြည်ထောင်စုလွှတ်တော် သတ္တမပုံမှန်အစည်းအဝေးရဲ့ (၁၄)ရက်မြောက်နေ့ကို ၂၀၁၈ ခုနှစ်၊ မတ်လ ၁၂ ရက်(တနင်္လာနေ့)နံနက် ၁၀ နာရီ ကျင်းပပြုလုပ်မည်ဖြစ်ကြောင်းနဲ့ ယနေ့အတွက် အစည်းအဝေးပြီးဆုံးကြောင်း ကြေညာပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">ပြည်ထောင်စုလွှတ်တော် ကိုယ်စားလှယ်များ အားလုံးထွက်ခွာနိုင် ပါပြီခင်ဗျား။ ဒုတိယအကြိမ် ပြည်ထောင်စုလွှတ်တော် သတ္တမပုံမှန်အစည်းအဝေး (၁၃)ရက်မြောက်နေ့ အစည်း အဝေးကို မွန်းလွဲ ၁၅:၃၃ နာရီတွင် ရပ်နားပါသည်။</speech>
</postface>
</transcript>
</doc>
