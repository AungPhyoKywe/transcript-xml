<doc>
<docinfo>
<docno>02-13-14.xml</docno>
<pdf>02-13-14.pdf</pdf>
<term value="02">ဒုတိယအကြိမ်</term>
<session value="13" />
<sittingday value="14" />
<legislature value="union">ပြည်ထောင်စုလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် (၁၃)ကြိမ်မြောက်ပုံမှန်အစည်းအဝေး (၁၄)ရက်မြောက်နေ့မှတ်တမ်း</title>
<date>၁၃၈၁ ခုနှစ်၊ ဝါခေါင်လပြည့်ကျော် ၆ ရက် (၂၀၁၉ ခုနှစ်၊ သြဂုတ်လ ၂၁ ရက်)(ဗုဒ္ဓဟူးနေ့</date>
</docinfo>
<transcript>
<preface>
<p>နေပြည်တော်ရှိ ပြည်ထောင်စုလွှတ်တော် အစည်းအဝေးခန်းမတွင် ဒုတိယအကြိမ် ပြည်ထောင်စု လွှတ်တော် (၁၃)ကြိမ်မြောက်ပုံမှန်အစည်းအဝေး (၁၄)ရက်မြောက်နေ့ကို နံနက် ၁၀:ဝဝ နာရီင် ကျင်းပပါသည်။ ပြည်ထောင်စုလွှတ်တော် အစည်းအဝေးတွင် နာယက အဖြစ် ပြည်သူ့လွှတ်တော် ဥက္ကဋ္ဌ ဦးတီခွန်မြတ်က ဆောင်ရွက်ပြီး အခမ်းအနားမှူးအဖြစ် ပြည်ထောင်စုလွှတ်တော်ရုံး ညွှန်ကြားရေးမှူးချုပ် ဦးကျော်စိုးက ဆောင်ရွက်ပါသည်။</p>
<title>ပြည်ထောင်စုလွှတ်တော် နာယက နေရာယူခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် (၁၃)ကြိမ်မြောက် ပုံမှန်အစည်းအဝေးရဲ့ (၁၄)ရက်မြောက်နေ့အစီအစဉ် စတင်ပါ ယနေ့အစည်းအဝေးကို ဦးအောင်မင်း ဇလွန်မဲဆန္ဒနယ် ပြည်သူ့လွှတ်တော်ကိုယ်စားလှယ်၏ ဧည့်သည် ၁၅၈ ဦး၊ ဒေါ်သီရိရတနာ အမျိုးသားလွှတ်တော်ကိုယ်စားလှယ် မွန်ပြည်နယ်မဲဆန္ဒနယ်(၁၂)၏ မိတ်ဆွေများ ၁၉၆ ဦး၊ ရန်ကုန်အနောက်ပိုင်းတက္ကသိုလ် သမိုင်းအထူးပြုဌာနမှ ဆရာ၊ ဆရာမနဲ့ကျောင်းသား၊ ကျောင်းသူ ၁၁၆ ဦး အပါအဝင် စုစုပေါင်းဧည့်သည် ၄၉၆ ဦး လာရောက်လေ့လာလျက်ရှိကြောင်း တင်ပြအပ် ပါတယ်။</speech>
<speech type="mc">ပြည်ထောင်စုလွှတ်တော်နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="speaker">အားလုံးမင်္ဂလာပါခင်ဗျား။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<title>ပြည်ထောင်စုလွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယအကြိမ် ပြည်ထောင်စုလွှတ်တော် (၁၃)ကြိမ်မြောက်ပုံမှန်အစည်းအဝေး (၁၄)ရက်မြောက်နေ့မှာ ပြည်ထောင်စု လွှတ်တော် ကိုယ်စားလှယ်များစိစစ်ရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်ထောင်စုလွှတ်တော် ကိုယ်စားလှယ်ဦးရေ စုစုပေါင်း ၆၅ရ ဦးရှိပြီး ဒီကနေ့ အစည်းအဝေးကို ၅၉၆ ဦး တက်ရောက်ပါတယ်။ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်းရဲ့ ၉၀.၇၂ ရာခိုင်နှုန်းရှိပြီး သုံးပုံ တစ်ပုံထက် ကျော်လွန်တဲ့အတွက် ပြည်ထောင်စုလွှတ်တော်ဆိုင်ရာဥပဒေပုဒ်မ ၂၀ နဲ့ နည်းဥပဒေ ၁၂ နည်းဥပဒေခွဲ(ခ)တို့အရ အစည်းအဝေးအထမြောက်ကြောင်းနဲ့ စတင်ကျင်းပကြောင်း ကြေညာပါတယ်။ ပြည်ထောင်စုလွှတ်တော် (၁၃)ကြိမ်မြောက်ပုံမှန်အစည်းအဝေး (၁၄)ရက်မြောက်နေ့အစီအစဉ် ကြေညာခြင်း ၊</speech>
<speech type="speaker">အစီအစဉ်(၃) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယ အကြိမ် ပြည်ထောင်စုလွှတ်တော် (၁၃)ကြိမ်မြောက် ပုံမှန်အစည်းအဝေး (၁၄)ရက်မြောက်နေ့အစီအစဉ်ကို လွှတ်တော်ကိုယ်စားလှယ်များထံ ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်။</speech>
<title>အစည်းအဝေးမတက်ရောက်နိုင်သော ပြည်ထောင်စုလွှတ်တော် ကိုယ်စားလှယ်များအတွက် ခွင့်ပန်ကြားခြင်းနှင့် အစည်းအဝေးတက်ရောက်မှုအခြေအနေကို မှတ်တမ်းတင်ခြင်း</title>
<speech type="speaker">အစီအစဉ်(၄) ဖြစ်ပါတယ်။ ဒီကနေ့ အစည်းအဝေးကို မတက်ရောက်နိုင်တဲ့ ပြည်ထောင်စုလွှတ်တော် ကိုယ်စားလှယ်များအတွက် ပြည်ထောင်စုလွှတ်တော် ကိုယ်စားလှယ်များစိစစ်ရေး ကော်မတီက ခွင့်ပန်ကြားဖို့ ဖြစ်ပါတယ်။</speech>
<speech><mp id="1249">ဦးမောင်မောင်လတ်(အတွင်းရေးမှူး၊ ကိုယ်စားလှယ်များစိစစ်ရေးကော်မတီ)</mp>လေးစားအပ် ပါသော ပြည်ထောင်စုလွှတ်တော် နာယကကြီးခင်ဗျား။ ယနေ့ကျင်းပပြုလုပ်တဲ့ ဒုတိယအကြိမ် ပြည်ထောင်စု လွှတ်တော် (၁၃)ကြိမ်မြောက် ပုံမှန်အစည်းအဝေး (၁၄)ရက်မြောက်နေ့ ၂၁-၈-၂၀၁၉ ရက်နေ့မှာ အစည်း အဝေးသို့ တက်ရောက်နိုင်ခြင်းမရှိသော ပြည်ထောင်စုလွှတ်တော်ကိုယ်စားလှယ်များရဲ့ ကိုယ်စား စစ်ကိုင်း တိုင်းဒေသကြီး မဲဆန္ဒနယ်အမှတ်(၉)မှ အမျိုးသားလွှတ်တော်ကိုယ်စားလှယ်၊ ပြည်ထောင်စုလွှတ်တော် ကိုယ်စားလှယ်များစိစစ်ရေးကော်မတီအတွင်းရေးမှူးဖြစ်သူ ကျွန်တော် ဦးမောင်မောင်လတ်က ခွင့်ပန်ကြား သွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက်နိုင်ခြင်းမရှိသော ပြည်ထောင်စုလွှတ်တော် ကိုယ်စားလှယ်များမှာ- ဦးဇာနည်မင်း ရွှေကူ၊ - ဦးပဲ့ဒူ ဖရူဆို၊ - ဦးကျော်ဌေး လေရှီး၊ - ဦးစိုးပိုင်ဌေး - ဦးအောင်စိုး သရက်ချောင်း၊ - ဒေါ်တင်တင်ရီ ကျွန်းစု၊ - ဦးဉာဏ်ထွန်း ဇီးကုန်း၊ - ဦးနေထက်ဝင်း ဆင်ပေါင်ဝဲ၊ - ဒေါက်တာမောင်သင်း မိတ္ထီလာ၊ - သတင်း - ဒေါက်တာစိုင်းလှသိန်း ချမ်းမြသာစည်၊ - ဒေါက်တာတင်အောင် ကျောက်ဆည်၊ - ဒေါက်တာအောင်နိုင် သပိတ်ကျင်း၊ - ဦးဖြိုးဇေယျာသော်(ခ) ဇေယျာသော် ဇမ္ဗူသီရိ၊ - ဒေါ်မိကွန်ချမ်း ပေါင်၊ - သူရဦးသက်ဆွေ ကိုကိုးကျွန်း၊ - ဦးဘိုဘိုဦး စမ်းချောင်း၊ - စိုင်းငေါင်းဆိုင်ဟိန်း - နန်းခမ်းအေး နမ္မတူ၊ - ဦးစိန်ဝင်း မအူပင်၊ - ဒုတိယဗိုလ်မှူးကြီးအောင်ကျော်ဦး တပ်မတော်၊ - နော်မြစေး - ဦးမာန်လောမောင်း - ဦးမင်းနိုင် စစ်ကိုင်း-၁၂၊ - ဦးဥက္ကာမင်း တနင်္သာရီ-၈၊ - ဒေါက်တာမိုးမြင့်အောင် ပဲခူး-၂၊ - ဦးအောင်ကြည်ညွန့် - ဦးခင်ဇော်ဦး မွန်-၃၊ - ဦးမျိုးဝင်း မွန်-၈၊ - ဒေါ်မြတ်သီတာထွန်း - ဦးဌေးဦး ရန်ကုန်-၂၊ စိုင်းဝမ်းလှိုင်းခမ်း ရှမ်း-၃၊ - ဒေါ်မေသန်းနွဲ့ ဧရာဝတီ-၁၁ နှင့် - ဦးကြည်ဝင်း ဧရာဝတီ-၁၂ တို့ဖြစ်ကြပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြုထားသူ ၂ရ ဦးရှိပြီး၊ ယနေ့ ခွင့်ပန် ကြားသူ ၃၄ ဦး ဖြစ်တဲ့အတွက် စုစုပေါင်းခွင့်ပန်ကြားသူ ၆၁ ဦးဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနဲ့ ယနေ့ ခွင့်ပန်ကြားတဲ့ ပြည်ထောင်စုလွှတ်တော်ကိုယ်စားလှယ် ၃၄ ဦးအား ခွင့်အဖြစ်သတ်မှတ်ခွင့်ပြုပေး နိုင်ပါရန် လွှတ်တော်သို့ လေးစားစွာဖြင့် တင်ပြအပ်ပါတယ်ခင်ဗျား။ ခင်မင်းသမီးလေးကို ခပ်ပြပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် (၁၃)ကြိမ်မြောက်ပုံမှန်အစည်းအဝေး (၁၄)ရက်မြောက်နေ့ကို တက်ရောက်ခွင့်ရှိတဲ့ လွှတ်တော်ကိုယ်စားလှယ် ၆၅ရ ဦး၊ ယခင်က ခွင့်ပြုထားသူ ၂ရ ဦး၊ ယနေ့ခွင့်ပန်ကြား၍ ခွင့်ပြုထားသူ ၃၄ ဦး ဖြစ်တဲ့အတွက် ခွင့်ပြုထားသူ စုစုပေါင်း ၆၁ ဦးရှိပြီး ခွင့်မဲ့ပျက်ကွက်သူ မရှိပါ။ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">ပြည်ထောင်စုလွှတ်တော်က သဘောတူတဲ့အတွက် ပြည်ထောင်စုလွှတ်တော် ဆိုင်ရာ နည်းဥပဒေ ၄ နည်းဥပဒေခွဲ(ခ)အရ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value="Order">
<title>နိုင်ငံတော်သမ္မတထံမှ ပေးပို့ထားသော ရခိုင်ပြည်နယ်အစိုးရအဖွဲ့တွင် လုံခြုံရေးနှင့်နယ်စပ်ရေးရာဝန်ကြီးဌာန ဝန်ကြီးအဖြစ် ခန့်အပ်တာဝန်ပေးခြင်းကို တင်ပြခြင်းနှင့် လွှတ်တော်က မှတ်တမ်းတင်ခြင်း</title>
<speech type="speaker">အစီအစဉ်(၅) ဖြစ်ပါတယ်။ လွှတ်တော်ကိုယ်စားလှယ်များခင်ဗျာ။ ရခိုင် ပြည်နယ်အစိုးရအဖွဲ့ လုံခြုံရေးနှင့်နယ်စပ်ရေးရာဝန်ကြီး ဗိုလ်မှူးကြီးဖုန်းတင့်ကို စစ်ဘက်မူလတာဝန်များ ပြန်လည်ထမ်းဆောင်စေပြီး ဗိုလ်မှူးကြီးမင်းသန်းအား ခန့်အပ်တာဝန်ပေးခြင်းနဲ့စပ်လျဉ်း၍ ဖွဲ့စည်းပုံ အခြေခံဥပဒေပုဒ်မ ၂၆၂ ပုဒ်မခွဲ(ဋ)နဲ့အညီ နိုင်ငံတော်သမ္မတထံမှ ပြည်ထောင်စုလွှတ်တော် နာယကထံသို့ နိုင်ငံတော်သမ္မတရုံးရဲ့ ၁၆-၈-၂၀၁၉ ရက်စွဲပါစာအမှတ်၊ ၁၀၇(၁)/ ၈/ သမ္မတရုံးဖြင့် ပေးပို့ထားပါတယ်။ အထက်ပါ လုံခြုံရေးနှင့် နယ်စပ်ရေးရာဝန်ကြီးအဖြစ် ခန့်အပ်တာဝန်ပေးခြင်းကို ပြည်ထောင်စု လွှတ်တော်ဆိုင်ရာ ဥပဒေပုဒ်မ ၂၁ ပုဒ်မခွဲ(ခ)အရ လွှတ်တော်က မှတ်တမ်းတင်ကြောင်း ကြေညာပါတယ်။</speech>
</section>
<section value="Bill">
<bill>
<title>၂၀၁၉-၂၀၂၀ ဘဏ္ဍာနှစ်၊ အမျိုးသားစီမံကိန်းဥပဒေကြမ်းနှင့် စပ်လျဉ်း၍ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာကို ဥပဒေကြမ်းပူးပေါင်းကော်မတီက လွှတ်တော်သို့ ဖတ်ကြားတင်ပြခြင်း ။</title>
<speech type="speaker">အစီအစဉ် (၆) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ၂၀၁၉၂၀၂၀ ဘဏ္ဍာနှစ် အမျိုးသားစီမံကိန်းဥပဒေကြမ်းနဲ့ စပ်လျဉ်းပြီး ၁၅-၇-၂၀၁၉ ရက်က ကျင်းပပြုလုပ်ခဲ့တဲ့ ပြည်ထောင်စုလွှတ်တော်အစည်းအဝေးမှာ ပြည်ထောင်စုအစိုးရအဖွဲ့ကိုယ်စား သက်ဆိုင်ရာ ပြည်ထောင်စု အဆင့်အဖွဲ့ အစည်းဝင်က လွှတ်တော်သို့ တင်သွင်းခဲ့ပြီးဖြစ်ပါတယ်။ ယင်းဥပဒေကြမ်းနဲ့ စပ်လျဉ်းပြီး လေ့လာတွေ့ရှိချက်နှင့် သဘောထားမှတ်ချက် အစီရင်ခံစာကို ဥပဒေကြမ်းပူးပေါင်းကော်မတီက ဖတ်ကြားတင်ပြဖို့ ဖိတ်ခေါ်ပါတယ်။</speech>
<speech><mp id="1246">ဦးဇော်ဝင်း(အဖွဲ့ဝင်၊ ဥပဒေကြမ်းပူးပေါင်းကော်မတီ)</mp>လေးစားရပါသော ပြည်ထောင်စု လွှတ်တော် နာယကကြီးနှင့်တကွ အားလုံးပဲ မင်္ဂလာပါခင်ဗျား။ ကျွန်တော်ကတော့ ပဲခူးတိုင်းဒေသကြီး ထန်းတပင်မြို့နယ် ပြည်သူ့လွှတ်တော်ကိုယ်စားလှယ် ဦးဇော်ဝင်း ဖြစ်ပါတယ်။ ဥပဒေကြမ်းပူးပေါင်း ကော်မတီရဲ့ အဖွဲ့ဝင်တစ်ဦးဖြစ်ပြီးတော့ ဥပဒေကြမ်းပူးပေါင်းကော်မတီရဲ့ တာဝန်ပေးချက်အရ ၂၀၁၉-၂၀၂၀ ဘဏ္ဍာရေးနှစ် အမျိုးသားစီမံကိန်းဥပဒေကြမ်းအပေါ်မှာ ပြည်ထောင်စုလွှတ်တော် ဥပဒေကြမ်းပူးပေါင်း ကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက်အစီရင်ခံစာကို ဖတ်ကြားတင်ပြသွားမှာဖြစ်ပါတယ်။ ပြည်ထောင်စုအစိုးရအဖွဲ့ကသာ တင်သွင်းခွင့်ရှိတဲ့ ၂၀၁၉-၂၀၂၀ ဘဏ္ဍာရေးနှစ်၊ အမျိုးသားစီမံကိန်း ဥပဒေကြမ်းနှင့် စပ်လျဉ်းပြီးတော့ ပြည်ထောင်စုလွှတ်တော်ရုံးရဲ့ ၂၄-၄-၂၀၁၉ ရက်စွဲပါ အမိန့်ကြော်ငြာစာ အမှတ်(၃၁/၂၀၁၉)ဖြင့် ဖွဲ့စည်းခဲ့သည့် “၂၀၁၉-၂၀၂၀ ဘဏ္ဍာရေးနှစ် နိုင်ငံတော်ရဲ့ အမျိုးသားစီမံကိန်း ဥပဒေကြမ်း၊ ပြည်ထောင်စု၏ ဘဏ္ဍာငွေအရအသုံးဆိုင်ရာဥပဒေကြမ်းနဲ့ ပြည်ထောင်စုရဲ့ နောက်ထပ်ဘဏ္ဍာငွေ ခွဲဝေသုံးစွဲရေးဥပဒေကြမ်းများ၌ပါဝင်တဲ့ စီမံကိန်းလုပ်ငန်းများနှင့် ရငွေသုံးငွေများ စိစစ်ရေးပူးပေါင်းအဖွဲ့ ” (၂၀)ဖွဲ့က ပြည်ထောင်စုအဆင့်အဖွဲ့အစည်း၊ ဝန်ကြီးဌာနအလိုက် လုပ်ငန်းစီမံကိန်းများအပေါ် လေ့လာ စိစစ်ခဲ့ကြပြီး ဥပဒေကြမ်းပူးပေါင်းကော်မတီနဲ့ ပြည်သူ့ငွေစာရင်းပူးပေါင်းကော်မတီထံကို ပေးပို့ခဲ့ပါတယ်။ ၂၀၁၉-၂၀၂၀ ဘဏ္ဍာနှစ်၊ အမျိုးသားစီမံကိန်းဥပဒေကြမ်းနှင့်စပ်လျဉ်းပြီး စိစစ်ပူးပေါင်းရေးအဖွဲ့များရဲ့ စိစစ်တင်ပြချက်များအပေါ် ဥပဒေကြမ်းပူးပေါင်းကော်မတီ၊ ပြည်သူ့ငွေစာရင်းပူးပေါင်းကော်မတီ၊ စီမံကိန်းနှင့် ဘဏ္ဍာရေးဝန်ကြီးဌာနနှင့် ပြည်ထောင်စုရှေ့နေချုပ်ရုံးတို့မှ တာဝန်ရှိပုဂ္ဂိုလ်များဟာ ၁၅-၈-၂၀၁၉ ရက်နှင့် ၂၀-၈-၂၀၁၉ ရက်နေ့မှာ ညှိနှိုင်းအစည်းအဝေးများ ကျင်းပပြီး လေ့လာစိစစ်ခဲ့ပါသည်။ ၂၀၁၉-၂၀၂၀ ဘဏ္ဍာနှစ်ရဲ့ အမျိုးသားစီမံကိန်းဥပဒေကြမ်းအပေါ် လေ့လာတွေ့ရှိချက်များ။ ၂၀၁၉၂၀၂၀ ဘဏ္ဍာနှစ်ရဲ့ အမျိုးသားစီမံကိန်းဥပဒေကြမ်းမှာ နိဒါန်း၊ အခန်း(၃)ခန်း၊ ပုဒ်မပေါင်း (၁၄) ခု၊ ပူးတွဲ (၁)မှ (၇)အထိ နောက်ဆက်တွဲ (၄)ခုတို့ပါဝင်ကြောင်း လေ့လာတွေ့ရှိရပါတယ်။ ဥပဒေကြမ်းရဲ့ အခန်း(၁)မှာ အမျိုးသားစီမံကိန်း၊ စီမံကိန်းရည်မှန်းချက်၊ ဘဏ္ဍာနှစ် နှစ်ကုန် ခန့်မှန်းခြေ၊ ပုံမှန်ဈေးနှုန်း၊ နှစ်အလိုက် ဈေးနှုန်းနှင့် သက်ဆိုင်ရာ ဌာနနှင့်အဖွဲ့အစည်းများရဲ့ အဓိပ္ပာယ် ဖွင့်ဆိုချက်များ ဖော်ပြထားကြောင်း လေ့လာတွေ့ရှိရပါတယ်။ ဥပဒေကြမ်း၏ အခန်း(၂)မှာတော့ ၂၀၁၉-၂၀၂၀ ဘဏ္ဍာနှစ်၊ အမျိုးသားစီမံကိန်းရဲ့ ရည်မှန်းချက်နှင့် စပ်လျဉ်းပြီးတော့ တစ်မျိုးသားလုံးရဲ့ တိုးတက်မှုနှုန်း၊ ကဏ္ဍအလိုက် တိုးတက်မှုနှုန်း၊ တိုင်းဒေသကြီးနှင့် ပြည်နယ်အလိုက် တိုးတက်မှုနှုန်း၊ စုစုပေါင်းပြည်တွင်းထုတ်လုပ်မှုနှင့် ဝန်ဆောင်မှုတန်ဖိုးတွေမှာ ကဏ္ဍကြီး များအလိုက် ပါဝင်မှုအချိုးအစား၊ နှစ်အလိုက် ဈေးနှုန်းများအရ စုစုပေါင်းစားသုံးမှုတန်ဖိုး၊ နှစ်အလိုက် ဈေးနှုန်းများအရ ပိုင်ဆိုင်မှုအခန်းအလိုက် ရင်းနှီးမြှုပ်နှံရန် လျာထားချက်၊ နှစ်အလိုက် ဈေးနှုန်းများအရ ပြည်ပပို့ကုန်၊ ပြည်ပသွင်းကုန်၊ စုစုပေါင်းကုန်သွယ်မှုပမာဏ ရည်မှန်းချက်များ၊ လူတစ်ဦးရဲ့ ပျမ်းမျှ ထုတ်လုပ်မှုနှင့် ဝန်ဆောင်မှုတန်ဖိုး လျာထားချက်များကို ရာခိုင်နှုန်းများနှင့် ယှဉ်တွဲဖော်ပြထားကြောင်း လေ့လာတွေ့ရှိရပါတယ်။ အခန်း(၃) အထွေထွေအပိုင်းမှာတော့ စီမံကိန်းအကောင်အထည်ဖော်ခြင်းနှင့် စပ်လျဉ်းပြီးတော့ စီမံကိန်းများ အကောင်အထည်ဖော် ဆောင်ရွက်ရာမှာ စီမံကိန်းများအား လေ့လာဆန်းစစ်၍ နိုင်ငံတော်နဲ့ နိုင်ငံသားများ အကျိုးစီးပွားအတွက် အမှန်တကယ် အကျိုးဖြစ်ထွန်းစေမယ့် စီမံကိန်းများကို ဆက်လက် အကောင်အထည်ဖော်ရန်၊ သို့ရာတွင် အကျိုးစီးပွားဖြစ်ထွန်းမှုမရှိတဲ့ စီမံကိန်းများအား ငြင်းပယ်ခြင်း၊ ဆိုင်းငံ့ခြင်း၊ လျှော့၍ခွင့်ပြုခြင်းများ ဆောင်ရွက်ရန်၊ အမျိုးသားစီမံကိန်းကို အကောင်အထည်ဖော်ဆောင်ရွက် ရာမှာ နိုင်ငံတော်ကချမှတ်ထားတဲ့ စီးပွားရေးမူဝါဒများနှင့်အညီ ချိတ်ဆက်ပေါင်းစပ်ဆောင်ရွက်ရန်၊ ဒါ့အပြင် မြန်မာနိုင်ငံရဲ့ ရေရှည်တည်တံ့ခိုင်မြဲပြီး ဟန်ချက်ညီတဲ့ ဖွံ့ဖြိုးတိုးတက်မှုစီမံကိန်းပါပန်းတိုင်များ၊ မဟာ ဗျူဟာများ၊ လုပ်ငန်းစဉ်များနှင့်အညီ ဆောင်ရွက်ရန်၊ နိုင်ငံတော်နှင့် နိုင်ငံသားများအတွက် လက်ငင်း၊ ရေတိုရေရှည် အကျိုးစီးပွား ဖြစ်ထွန်းစေမယ့် ထာဝရရှင်သန်စေမယ့် အမျိုးသားဖွံ့ဖြိုးတိုးတက်ရေးစီမံကိန်း စ်က သားအရင်းအမြစ်မယား စီမံကိမလားအကက်တင်းပြည်မတိ အလေးထားဆောင်ရက်ရင် စီမံကိန်းများ တင်ပြဆောင်ရွက်ရာမှာ သတ်မှတ်ထားတဲ့ အင်္ဂါရပ်များ၊ ဆန်းစစ်ချက်များ ပြည့်စုံမှသာ ဆောင်ရွက်ရန်၊ အမျိုးသားစီမံကိန်းမှာ တိုင်းရင်းသား စည်းလုံးညီညွတ်ရေး၊ အမျိုးသားစည်းလုံးညီညွတ်ရေး၊ ပြည်တွင်းငြိမ်းချမ်းရေးကို ဖော်ဆောင်နိုင်တဲ့စီမံကိန်းများ၊ တရားဥပဒေစိုးမိုးရေးနှင့်တည်ငြိမ်အေးချမ်းရေးကို အထောက်အကူပြုတဲ့ စီမံကိန်းများ၊ မြန်မာနိုင်ငံရဲ့ ရေရှည်တည်တံ့ခိုင်မြဲပြီး ဟန်ချက်ညီတဲ့ ဖွံ့ဖြိုးတိုးတက်မှု စီမံကိန်းမဟာဗျူဟာများကို အကောင်အထည်ဖော် ဆောင်ရွက်မယ့် မဟာဗျူဟာမြောက် စီမံကိန်းများ ပါဝင်ရန်၊ အမျိုးသားစီမံကိန်းမှာ နိုင်ငံပိုင်စီးပွားရေးလုပ်ငန်းများအနက် ပုဂ္ဂလိကလုပ်ပိုင်ခွင့်အဖြစ် လွှဲပြောင်း ပေးသင့်တဲ့ စီးပွားရေးလုပ်ငန်းများကို နှစ်အလိုက်လွှဲပြောင်းပေးမယ့် စီမံကိန်းများအဖြစ် ထည့်သွင်းရေးဆွဲရန်၊ ၂၀၁၉-၂၀၂၀ ဘဏ္ဍာနှစ်အတွင်း ဆောင်ရွက်မည့် လုပ်ငန်းစီမံကိန်းများသည် ဖြစ်မြောက်နိုင်စွမ်း ရှိ မရှိ၊ စီးပွားရေးအရ တွက်ခြေကိုက်မှု ရှိ မရှိ၊ ပြည်သူများ အကျိုးရှိ မရှိ ၊ ဒေသဖွံ့ဖြိုးရေးကို အထောက်အကူပြု မပြု၊ ပတ်ဝန်းကျင် ထိခိုက်မှု ရှိ မရှိ ဒါတွေကိုလေ့လာ ဆန်းစစ်ပြီးတော့မှ ပြည်ထောင်စုအစိုးရအဖွဲ့ရဲ့ သဘောတူညီချက်နဲ့ ကာလတို(၅)နှစ်စီမံကိန်းမှာ ထည့်သွင်းရေးဆွဲပြီးမှ နှစ်စဉ်အမျိုးသားစီမံကိန်းကို ထည့်သွင်းဖော်ပြရန်၊ ပြည်ထောင်စုအစိုးရအဖွဲ့ရဲ့ နိုင်ငံတော်အကျိုးစီးပွားအတွက် အရေးကြီးလိုအပ်ချက်အရ ဆောင်ရွက်ရမယ့် အထူးစီမံကိန်းများနှင့် စီမံကိန်းဘဏ်အတွင်း ထည့်သွင်းစိစစ်အတည်ပြုထားတဲ့ ဗျူဟာ မြောက်စီမံကိန်းများကို ကာလတို (၅)နှစ်စီမံကိန်းများမှာ မပါရှိသော်လည်း နှစ်စဉ်အမျိုးသား စီမံကိန်းမှာ ထည့်သွင်းဖော်ပြရန်၊ လုပ်ငန်းစီမံကိန်းနှင့် လုပ်ငန်းများအတွက် လျာထားခြင်း၊ အကောင်အထည်ဖော် ဆောင်ရွက်ခြင်း၊ စိစစ်သုံးသပ်ခြင်းလုပ်ငန်းများနှင့် စပ်လျဉ်းပြီးတော့ သတ်မှတ်ချက်များနှင့်အညီ မြို့နယ် အဆင့်က စတင်ပြီး စီမံကိန်းနှင့်ဘဏ္ဍာရေးဝန်ကြီးဌာနအပါအဝင် တာဝန်ရှိပုဂ္ဂိုလ်၊ အဖွဲ့အစည်းများနှင့် အပြည့်အဝပူးပေါင်းဆောင်ရွက်ရမည်။ ပူးပေါင်းဆောင်ရွက်ရန် ပျက်ကွက်တဲ့ ပုဂ္ဂိုလ်၊ ဌာန၊ အဖွဲ့အစည်း များကို တည်ဆဲဥပဒေ၊ နည်းဥပဒေ၊ စည်းမျဉ်း၊ စည်းကမ်းများနှင့်အညီ ထိရောက်စွာအရေးယူဆောင်ရွက်ရန်၊ အမျိုးသားစီမံကိန်း ရင်းနှီးမြှုပ်နှံမှုလျာထားချက်တွင်ပါရှိတဲ့ နိုင်ငံပိုင်အခန်းမှ ဆောင်ရွက်မယ့် လုပ်ငန်း စီမံကိန်းများကို အကောင်အထည်ဖော်ဆောင်ရွက်ရာမှာ တည်ဆဲ ဥပဒေ၊ နည်းဥပဒေ၊ စည်းမျဉ်း၊ စည်းကမ်း၊ အမိန့်ကြော်ငြာစာ၊ အမိန့်ညွှန်ကြားချက်နှင့် လုပ်ထုံးလုပ်နည်းများနှင့်အညီ ဆောင်ရွက်ရန်၊ ၂၀၁၉-၂၀၂၀ ဘဏ္ဍာရေးနှစ်၊ အမျိုးသားစီမံကိန်းရဲ့ စုစုပေါင်း ပြည်တွင်းထုတ်လုပ်မှုနှင့် ဝန်ဆောင်မှုတန်ဖိုး (GDP)ကို ၂၀၁၈-၂၀၁၉ ဘဏ္ဍာနှစ်နှင့် နှိုင်းယှဉ်ပြီးတော့ Power Point အတိုင်း ဖော်ပြထားပါတယ်။ ၂၀၁၉-၂၀၂၀ ဘဏ္ဍာနှစ်၊ အမျိုးသားစီမံကိန်းမှာ နှစ်အလိုက်ဈေးနှုန်းများအရ ပြည်တွင်းထုတ်လုပ်မှု၊ တင်တင်မင် တန်သယ်မကန် ပါဝင်အချို့ တက်လပ်မကင်ကို စလင်း၊ ဝန်ဆောင်မှ တန်ဖိုးကို ၂၀.၀ ရာခိုင်နှုန်းနှင့် ကုန်သွယ်မှုတန်ဖိုးမှာတော့ ၂၁.၀ ရာခိုင်နှုန်း အသီးသီးဖော်ပြရန် ရည်မှန်း ထားကြောင်း လေ့လာတွေ့ရှိရပါတယ်။ မေခရိုစီးပွားရေးအခြေအနေများနဲ့ ပတ်သက်လို့တော့ လူဦးရေ၊ စီးပွားရေးတိုးတက်မှုနှုန်း ငွေကြေး ဖောင်းပွမှုနှုန်း၊ နိုင်ငံခြားငွေလဲလှယ်မှုနှုန်း၊ ရင်းနှီးမြှုပ်နှံမှုအခြေအနေ၊ ပြည်ပကုန်သွယ်ရေးအခြေအနေ၊ စုစုပေါင်းကုန်သွယ်မှုတန်ဖိုး၊ ကုန်သွယ်မှုလိုငွေတွေကိုတော့ Power Point မှာ တင်ပြထားတဲ့အတိုင်းပဲ ခန့်မှန်းထားကြောင်း လေ့လာတွေ့ရှိရပါတယ်။ ၂၀၁၉-၂၀၂၀ ဘဏ္ဍာနှစ်အတွင်း ကဏ္ဍအလိုက်ဖွံ့ဖြိုးရေးရည်မှန်းချက်များမှာတော့ ပုံမှန်ဈေးနှုန်း များအရ လယ်ယာကဏ္ဍမှာ ၂.၃ ရာခိုင်နှုန်း၊ သားငါးကဏ္ဍမှာ ၂.၉ ရာခိုင်နှုန်း၊ စွမ်းအင်ကဏ္ဍမှာ ၀.၅ ရာခိုင်နှုန်း၊ သတ္တုနှင့် တွင်းထွက်ပစ္စည်းကိုတော့ ၅.၂ ရာခိုင်နှုန်း၊ စက်မှုလက်မှုကဏ္ဍမှာ ၉.၉ ရာခိုင်နှုန်း၊ လျှပ်စစ်စွမ်းအင်ကဏ္ဍမှာ ၇.၉ ရာခိုင်နှုန်း၊ ဆောက်လုပ်မှုကဏ္ဍမှာ ၉.၀ ရာခိုင်နှုန်း၊ ပို့ဆောင်ရေးကဏ္ဍမှာ ၈.၂ ရာခိုင်နှုန်း၊ ဆက်သွယ်ရေးကဏ္ဍမှာ ၉.၅ ရာခိုင်နှုန်း၊ ငွေရေးကြေးရေးကဏ္ဍမှာ ၁၁.၃ ရာခိုင်နှုန်း၊ လူမှုရေးနှင့် စီမံခန့်ခွဲရေးကဏ္ဍမှာ ၄.၂ ရာခိုင်နှုန်း၊ အခြားဝန်ဆောင်မှုကဏ္ဍမှာ ၁၂.၈ ရာခိုင်နှုန်းနှင့် ကုန်သွယ်မှုကဏ္ဍမှာ ၇.ရ ရာခိုင်နှုန်း အသီးသီးတိုးတက်ရန်နှင့် သစ်တောကဏ္ဍမှာတော့ ၉.၀ ရာခိုင်နှုန်း လျော့နည်းဖြစ်ပေါ်စေရန် ရည်မှန်းထားကြောင်း လေ့လာတွေ့ရှိရပါတယ်။ ဥပဒေကြမ်းပူးပေါင်းကော်မတီအနေနဲ့ စိစစ်ရေးပူးပေါင်းအဖွဲ့များရဲ့ သုံးသပ်အကြံပြုချက်များနဲ့ သဘောထားမှတ်ချက်များကို ဆက်လက်တင်ပြပါမယ်။ စိစစ်ရေးပူးပေါင်းအဖွဲ့ (၈) အနေနဲ့က ပညာရေး ဝန်ကြီးဌာနကိုစိစစ်ခဲ့ရာမှာ အောက်ပါအတိုင်း အကြံပြုထားပါတယ်။ (က) အခြေခံပညာကျောင်းများမှာ အာဟာရနို့တိုက်ကျွေးရေး အစီအစဉ်သည် ယခုနှစ်မှစတင်သော လုပ်ငန်းဖြစ်၍ ရက်လွန်မဖြစ်မီ ို့ဆောင်နိုင်ရေး စီစဉ်ဆောင်ရွက်ရန်၊ ထုတ်လုပ်ရာတွင် သန့်ရှင်းလတ်ဆတ်မှု ရှိ မရှိ စိစစ်ပြီးမှ လက်ခံ ပို့ဆောင်ရန်နှင့် သတ်မှတ်တဲ့ကျောင်းကို အလေအလွင့်ကင်းရှင်းစွာ လိုအပ်တဲ့ ပမာဏရောက်ရှိရန် စနစ် တကျ ကြီးကြပ်ကွပ်ကဲရန်၊ (ခ) ဆောက်လုပ်ရေးလုပ်ငန်းများ တောင်းခံမှုများအပေါ် မြေပြင်အခြေအနေကို ကွင်းဆင်းစစ်ဆေးပြီး အမှန်တကယ်လိုအပ်မှုကိုသာ တောင်းခံရန်၊ (ဂ) ပညာရေးဌာန ဘတ်ဂျက်မှာ အခြေခံ ပညာဦးစီးဌာန ငွေလုံးငွေရင်းအသုံးစရိတ် (ဂ) သင်ထောက်ကူပစ္စည်းများ၊ ဝန်ထမ်းအိမ်ရာ၊ အဆောက် အဦနှင့် ပရိဘောဂစသည်များအတွက် ပိုမိုခွဲဝေပေးရန်၊ (ဃ) အဆင့်မြင့်ပညာဦးစီးဌာနမှ ကျောင်းအလိုက် ဌာနမှဝယ်ယူတဲ့ Lot အလိုက် ပစ္စည်းဝယ်ယူမှုများတဲ့ သယ်ယူခြင်းတို့ကို အခွန်အပါအဝင် ကာလပေါက် ဈေးဖြင့် ဖော်ပြရန်။ စိစစ်ရေးပူးပေါင်းအဖွဲ့(၉)အနေနဲ့ ကျန်းမာရေးနဲ့အားကစားဝန်ကြီးဌာနကို စိစစ်ခဲ့ရာမှာ အောက်ပါ အတိုင်း သုံးသပ်အကြံပြုထားပါတယ်။ (က) ဘဏ္ဍာငွေခွင့်ပြုချက်များပေးပြီး လုပ်ငန်းဆောင်ရွက်မှု၊ ဘဏ္ဍာငွေ သုံးစွဲမှုများနဲ့ နှစ်လည်ဆန်းစစ်ခြင်းအတွက် Midterm Review ဆောင်ရွက်ရန်၊ (ခ) တိုင်းဒေသကြီး သို့မဟုတ် ပြည်နယ်၊ ခရိုင်၊ မြို့နယ်အဆင့် တာဝန်ရှိသူများမှ ဆောက်လုပ်ရေးဆိုင်ရာ ကိစ္စရပ်များအတွက် မြေပြင် အနေအထားကို ကွင်းဆင်းလေ့လာကြည့်ရှုပြီးတော့မှ နေရာဒေသအလိုက် အတည်ပြုထားတဲ့ PAE များကို အခြေခံလျက် ဌာနတိုင်းမှ ဦးစီးဌာနသို့ တိကျတဲ့ တွက်ချက်မှု တစ်ပြေးညီ တင်ပြနိုင်ရန်နဲ့ အရည်အသွေး ပြည့်မီရန်အတွက် ကြီးကြပ်ကွပ်ကဲမှုများ ဆောင်ရွက်ရန်၊ (ဂ) စက်ပစ္စည်းနဲ့ စပ်လျဉ်းပြီးတော့ ဌာနခွဲ၊ ဌာန အလိုက် တိကျတဲ့အခြေခံစာရင်း ကောက်ယူထားရှိပြီးမှ လိုအပ်ချက်များကို တင်ပြတောင်းခံရန်၊ (ဃ) လွှတ်တော်ကတိကဝတ်များကို အခြေခံသတ်မှတ်ချက်များ ပြည့်မီအောင် ကြိုတင်ဆောင်ရွက်ထားပြီး နောင်လာမည့်ဘဏ္ဍာနှစ်များမှာ ဖြည့်ဆည်းဆောင်ရွက်ပေးရန်၊ (င) တင်ဒါလုပ်ငန်းများကို နိုင်ငံတော် သမ္မတရုံးရဲ့ အမိန့်ကြော်ငြာစာအမှတ်(၁/၂၀၁၇)ပါ လမ်းညွှန်ချက်များကို တိကျစွာ လိုက်နာဆောင်ရွက်ရန်။ စိစစ်ရေးပူးပေါင်းအဖွဲ့ (၁၀)အနေနဲ့ သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီး ဌာနကို စိစစ်ခဲ့ရာမှာ အောက်ပါအတိုင်း အကြံပြုထားပါတယ်။ (က) သတ္တုရေးရာကဏ္ဍတွင်လည်း သတ္တု သယံဇာတ ရှာဖွေဖော်ထုတ်ရေး၊ ကျောက်မျက်ကဏ္ဍဖွံ့ဖြိုးရေးနဲ့ ကမ္ဘာ့စံချိန်ဝင် မြန်မာ့ပုလဲကို ပိုမိုထုတ်လုပ် နိုင်ရေးအတွက် စီမံကိန်းများ ရေးဆွဲအကောင်အထည်ဖော်ရန်၊ (ခ) ဇီဝမျိုးစုံမျိုးကွဲနှင့် သဘာဝထိန်းသိမ်းရေး နယ်မြေများ ကာကွယ်စောင့်ရှောက်ခြင်းဆိုင်ရာ လုပ်ငန်းများကို ပိုမိုကျယ်ပြန့်စွာ ဆောင်ရွက်ရန်၊ (ဂ) သစ်တောများ၊ သဘာဝနယ်မြေနှင့် တောရိုင်းတိရစ္ဆာန်များ ကာကွယ်ထိန်းသိမ်းခြင်းလုပ်ငန်းများ အတွက် လိုအပ်ချက်များကို ဖြည့်ဆည်းနိုင်ရေးအတွက် စီစဉ်ဆောင်ရွက်ရန်၊ (ဃ) ရာသီဥတုပြောင်းလဲမှု ဖြစ်စဉ်နဲ့အတူ ပိုမိုအရေးပါတဲ့ မြေအောက်ရေ စနစ်တကျထုတ်ယူသုံးစွဲစီမံဆောင်ရွက်နိုင်ရေး သုတေသနပြု လေ့လာရေး လုပ်ငန်းများကို စီမံဆောင်ရွက်ရန်။ စိစစ်ရေးပူးပေါင်းအဖွဲ့ (၁၂)အနေနဲ့ စက်မှုဝန်ကြီးဌာနကို စိစစ်ခဲ့ရာမှာတော့ အောက်ပါအတိုင်း အကြံပြုထားတာတွေ့ရပါတယ်။ (က) လိုငွေပြဘတ်ဂျက်ဖြစ်တဲ့ နိုင်ငံတော်ဘတ်ဂျက်ရေးဆွဲရာမှာ အမှန် တကယ် သုံးစွဲမယ့် အသုံးစရိတ်ကို အနီးစပ်ဆုံး ခန့်မှန်းတင်ပြ တောင်းခံသင့်ပါတယ်။ ဘတ်ဂျက်ပိုလျှံငွေ မဖြစ်စေရေး လွန်စွာအရေးကြီးတဲ့ အတွက်ကြောင့် လျှပ်စစ်ဓာတ်အားခ တိုးမြှင့်လျာထားချက်အပေါ်မှာ အမှန်နှင့်ကိုက်ညီစေရေး ခန့်မှန်းဆောင်ရွက်ရန်၊ (ခ) ဘဏ္ဍာငွေသုံးစွဲရာမှာ အသုံးစရိတ်တစ်ရပ်ကို အမှန် တကယ်လိုအပ်သည်ထက် ပိုမိုမသုံးစွဲရန်နဲ့ လိုက်နာကျင့်သုံးစေရန်အတွက် တာဝန်ရှိသူ အကြီးအမှူးများမှ ကြိုးပမ်းအားထုတ်ရန်၊ (ဂ) အသုံးပြုမှုနည်းတဲ့ ပစ္စည်းတွေကို ဝယ်ယူရန် လိုအပ်တဲ့အခါမှာ ကုမ္ပဏီက ညွှန်းဆိုတဲ့ ပစ္စည်းနှင့်ဈေးနှုန်းထက် မိမိလုပ်ငန်းနှင့် ကိုက်ညီတဲ့ အရည်အသွေးရှိပြီးတော့ တန်ဖိုးသင့်တဲ့ ပစ္စည်းများကို ဝယ်ယူနိုင်ရေး ကြိုတင်လေ့လာပြီးမှ တောင်းခံစေရန်၊ (ဃ) သင်တန်းအမျိုးအစားများ တိုးချဲ့သင်ကြားရေး၊ သင်တန်းသားဦးရေ ပိုမိုခေါ်ယူရေး၊ ကျွမ်းကျင်မှုအသိအမှတ်ပြု လက်မှတ်အဆင့် (၄) အထိ တိုးချဲ့သင်ကြားရေး၊ ကျွမ်းကျင်သင်တန်းနည်းပြများ ပိုမိုမွေးထုတ်ရေးတို့နဲ့ သင်ထောက်ကူ ပစ္စည်းများ၊ သင်တန်းကျောင်း၏ အခြေခံလိုအပ်ချက်များအတွက် Master Plan အတိုင်း နှစ်အလိုက်လျာထား ဆောင်ရွက်ရန်နှင့် သင်ကြားရေးအတွက် ဘဏ္ဍာငွေပိုမိုသုံးစွဲရန်၊ (င) အမှတ်(၂) အကြီးစားစက်မှုလုပ်ငန်း အောက်မှာရှိတဲ့ အချို့စက်ရုံများဟာ ပုဂ္ဂလိကနှင့် အကျိုးတူဆောင်ရွက်အဆင့်မှာသာ ဆက်လက်ရှိနေ ပြီးတော့ EO၊ ခေါ်ယူမှုများ ထူးခြားမှုမရှိဘဲ ဆက်လက်ရှိနေခြင်းတို့ကြောင့် အကျိုးတူများ ပိုမိုချဲ့ထွင် ထုတ်လုပ်နိုင်စေရန်နဲ့ ရင်းနှီးမြှုပ်နှံမှုများကို ပိုမိုဝင်ရောက်လာစေပြီး အောင်မြင်သော ပုဂ္ဂလိက စီးပွားရေး လုပ်ငန်းများအဖြစ်သို့ ပြောင်းလဲလာနိုင်စေရန်အတွက် ရင်းနှီးမြှုပ်နှံမှု အခက်အခဲများ၊ အတားအဆီး ဖြေလျှော့ဆောင်ရွက်ရန်၊ (စ) မြန်မာ့ဆေးဝါးလုပ်ငန်းအနေနဲ့ အခြားနိုင်ငံပိုင်စီးပွားရေးလုပ်ငန်းများကဲ့သို့ ဆိုးရွားတဲ့ အခြေအနေများ ဖြစ်မလာစေရန် Corporatization ကို ပြောင်းလဲဆောင်ရွက်ရန်၊ (ဆ) အမှတ် (၁) အကြီးစားစက်မှုလုပ်ငန်းနဲ့ Danieli company တို့ ချုပ်ဆိုထားတဲ့ သဘောတူစာချုပ်များကို ပြန်လည် စိစစ်ရန်နှင့် ငွေကြေးအရ နစ်နာဆုံးရှုံးမှုများ၊ ပဋိညာဉ် ပျက်ကွက်မှုကြောင့် ဖြစ်ပေါ်လာနိုင်တဲ့ ထိခိုက် နစ်နာမှုများကို အရေးတကြီး ဖြေရှင်းရန်လိုအပ်တဲ့အတွက်ကြောင့် Danieli company နဲ့ အသေးစိတ် ပြန်လည်ညှိနှိုင်း ဆောင်ရွက်ရန်။ စိစစ်ရေးပူးပေါင်းအဖွဲ့ (၁၄)အနေနဲ့ သာသနာရေးနှင့် ယဉ်ကျေးမှုဝန်ကြီးဌာနနှင့် စီးပွားရေးနှင့် ကူးသန်းရောင်းဝယ်ရေးဝန်ကြီးဌာနတို့ကို စစ်ဆေးခဲ့ရာ အောက်ပါအတိုင်း သုံးသပ်အကြံပြုထားပါတယ်။ သာသနာရေးနှင့်ယဉ်ကျေးမှုဝန်ကြီးဌာနနဲ့ စပ်လျဉ်းပြီးတော့ (၁) အမျိုးသားစာကြည့်တိုက် နေပြည်တော်ရဲ့ e-library လုပ်ငန်းအကောင်အထည်ဖော်ရာမှာ နည်းပညာစနစ်တကျရှိစေရေး၊ စနစ်တကျ ကြပ်မတ် ဆောင်ရွက်ရန်နဲ့ နေပြည်တော်နှင့် ရန်ကုန်အမျိုးသားစာကြည့်တိုက် လှုပ်ရှားဆောင်ရွက်မှုများနဲ့ ဝန်ဆောင်မှု ပေးနိုင်မှုများကို ပိုမိုကျယ်ပြန့်စွာသိရှိပြီးတော့ ချိတ်ဆက်ဆောင်ရွက်နိုင်ရေးအတွက် လူထုအသိပညာ ပေးခြင်း လုပ်ငန်းများကို တိုးမြှင့်ဆောင်ရွက်ရန်၊ (၂) ရှေးဟောင်းသုတေသနနဲ့ ပြတိုက်ဦးစီးဌာနမှ ပြုပြင် ထိန်းသိမ်းခြင်းလုပ်ငန်းနဲ့ ပတ်သက်ပြီးတော့ ပြုပြင်ထိန်းသိမ်းဆောင်ရွက်မယ့် လုပ်ငန်းအသေးစိတ်များကို ဖော်ပြတောင်းခံရန်။ (ခ) စီးပွားရေးနှင့်ကူးသန်းရောင်းဝယ်ရေးဝန်ကြီးဌာနနဲ့ စပ်လျဉ်းပြီးတော့ (၁) ကုန်သွယ်ရေးဦးစီး ဌာနမှ Server Room တို့၏ ကွန်ရက်လုံခြုံရေးအတွက် ICT နည်းပညာမြှင့်တင်ရေးကို ရေရှည်စီမံချက်များ စနစ်တကျ စီမံဆောင်ရွက်ရန်၊ (၂) စီးပွားရေးနှင့်ကူးသန်းရောင်းဝယ်ရေးဝန်ကြီးဌာနရဲ့ မြန်မာနိုင်ငံသားများ ဘဏ်မှာ အစုရှယ်ယာထည့်ဝင်ရင်းနှီးထားရှိမှုမှ အမြတ်ဝေစု ခွဲဝေရရှိမှုငွေသည် ၄ ရာခိုင်နှုန်းသာရရှိတဲ့ အတွက်ကြောင့် တိုးတက်ရရှိရေး ညှိနှိုင်းဆောင်ရွက်သွားရန်နှင့် ရှယ်ယာထည့်ဝင်ထားရှိမှုအခြေအနေအား ပြန်လည်သုံးသပ်စိစစ်ရန်၊ (ဂ) စက်ပစ္စည်း၊ ပရိဘောဂများ ECC မှ သတ်မှတ်ချက်များနဲ့အညီ အရည် အသွေး အမျိုးအစားတူညီစေရန် ဝန်ကြီးဌာနများမှ တစ်ပြေးညီတာဝန်ယူ တင်ဒါခေါ်ယူရန်နှင့် ဘဏ္ဍာငွေအား ပိုမိုစနစ်တကျ စိစစ်သုံးစွဲရန်။ စိစစ်ရေးပူးပေါင်းအဖွဲ့ (၁၅)အနေနဲ့ ပြည်ထဲရေးဝန်ကြီးဌာနနှင့် ပြန်ကြားရေးဝန်ကြီးဌာနတို့ကို စိစစ်ခဲ့ရာတွင် အောက်ပါအတိုင်း သဘောထားမှတ်ချက်ပြုထားပါတယ်။ (က) စီမံကိန်းလုပ်ငန်းများကို ပွင့်လင်းမြင်သာစွာနဲ့ ထိထိရောက်ရောက် အကောင်အထည်ဖော်နိုင်ပြီး နိုင်ငံတော်ဘဏ္ဍာအလေအလွင့် လျော့နည်းသွားမည်ဖြစ်တဲ့အတွက်ကြောင့် ၂၀၁၉-၂၀၂၀ ဘဏ္ဍာနှစ် အမျိုးသားစီမံကိန်းဥပဒေကြမ်း အပိုဒ် ၁၃ တွင် (၂၀၀၈ ခုနှစ်) ဖွဲ့စည်းပုံအခြေခံဥပဒေ၊ တည်ဆဲဥပဒေများနှင့်မဆန့်ကျင်လျှင် ယခင်နှစ်ကအတိုင်း သက်ဆိုင်ရာ မဲဆန္ဒနယ်အသီးသီးမှ လွှတ်တော်ကိုယ်စားလှယ်များ၏ အခန်းကဏ္ဍများကို ထည့်သွင်း ရေးဆွဲပြဋ္ဌာန်းရန်၊ (ခ) မြန်မာနိုင်ငံရဲတပ်ဖွဲ့ အပါအဝင် ဌာနအားလုံးရဲ့ စီမံကိန်းများကို အကောင်အထည် ဖော်ရာမှာ သက်ဆိုင်ရာဌာနများဟာ ဗဟိုချုပ်ကိုင်မှုလျှော့ချပြီး ပွင့်လင်းမြင်သာမှုရှိစွာဖြင့် အသီးသီးသော လွှတ်တော်ကိုယ်စားလှယ်များ၊ အဆင့်ဆင့်သော ဌာနဆိုင်ရာများ၊ ပြည်သူများနဲ့ ယခင်နှစ်ကထက် ပိုမို ပူးပေါင်းဆောင်ရွက်ခြင်းဖြင့် နိုင်ငံတော်ဘဏ္ဍာငွေကို ထိရောက်စွာ အသုံးချရန်။ စိစစ်ရေးပူးပေါင်းအဖွဲ့ (၁၆)အနေနဲ့ ပြည်ထောင်စုရွေးကောက်ပွဲကော်မရှင်ရုံးကို စိစစ်ခဲ့ရာမှာ စစ်ကိုင်းတိုင်းဒေသကြီး၊ ကန့်ဘလူခရိုင်နဲ့ မြို့နယ်ရွေးကောက်ပွဲကော်မရှင်အဖွဲ့ခွဲရုံးရဲ့ မြေနေရာကို လွှတ်တော် ကိုယ်စားလှယ်နဲ့ မြို့မိမြို့ဖများက သင့်တော်တယ်လို့ လျာထားတဲ့ မြေနေရာ၌သာ ဆောက်လုပ်နိုင်ရေး အတွက် ပြန်လည်သုံးသပ်ရန်။ စိစစ်ရေးပူးပေါင်းအဖွဲ့ (၁၈)အနေနဲ့ ပြည်ထောင်စုစာရင်းစစ်ချုပ်ရုံး၊ ပြည်ထောင်စုရာထူးဝန်အဖွဲ့၊ နေပြည်တော်ကောင်စီနဲ့ နေပြည်တော်စည်ပင်သာယာရေးကော်မတီတို့ကို စိစစ်ခဲ့ရာ အောက်ပါအတိုင်း အကြံပြုထားတာတွေ့ရပါတယ်။ (က) စီမံကိန်းလုပ်ငန်းများကို ရွေးချယ်ရာမှာ ၂၀၁၈-၂၀၁၉ ဘဏ္ဍာနှစ်၊ အမျိုးသားစီမံကိန်း ဥပဒေပုဒ်မ ၁၃ ပါ ပြဋ္ဌာန်းချက်များနဲ့အညီ ဒေသခံ လွှတ်တော်ကိုယ်စားလှယ်များ၊ တာဝန်ရှိပုဂ္ဂိုလ်များ၊ အဖွဲ့အစည်းများနဲ့ အပြည့်အဝပူးပေါင်းဆောင်ရွက်ရန်၊ (ခ) နေပြည်တော်ကောင်စီနဲ့ နေပြည်တော်စည်ပင်သာယာရေးကော်မတီတို့ဟာ ငှားရမ်းခရငွေများ၊ အခွန်အခရငွေများနဲ့ အလုပ်အကိုင် အခွင့်အလမ်းများ ပိုမိုတိုးတက်ရရှိစေရေးအတွက် ပြည်တွင်း၊ ပြည်ပဆိုင်ရာအခမ်းအနားများ၊ အားကစား ပြိုင်ပွဲများ၊ ဖျော်ဖြေပွဲများ၊ ခရီးသွားလုပ်ငန်းများ၊ မြှင့်တင်မှုဆိုင်ရာများနဲ့ အခြားသင့်လျော်တဲ့ လုပ်ငန်းများကို စီမံချက်များချမှတ်၍ အကောင်အထည်ဖော်ဆောင်ရွက်ရန်၊ (ဂ) နေပြည်တော်ကောင်စီမှ တည်ဆောက်ရေး လုပ်ငန်းများ ဆောင်ရွက်မည့်အခြေအနေနဲ့ ပတ်သက်ပြီးဆွေးနွေးရာမှာ လုပ်ငန်းတင်ဒါခေါ်ယူ၍ ဆောင်ရွက် မည်ဖြစ်ကြောင်း သိရှိခဲ့ရပါတယ်။ အဆိုပါ တည်ဆောက်ရေးလုပ်ငန်းများကို လုပ်ငန်းတင်ဒါစနစ်ဖြင့် ဆောင်ရွက်မည်ဆိုပါက ပိုလျှံငွေဖြစ်ပေါ်လာမည်ဖြစ်ပြီး ပစ္စည်းတင်ဒါစနစ်ဖြင့် ဆောင်ရွက်မည်ဆိုပါက ပိုလျှံငွေပေါ်ထွက်ခြင်းမရှိကြောင်း စိစစ်တွေ့ရှိရပါသည်။ ထို့ကြောင့် နေပြည်တော်ကောင်စီနှင့် ဆောက်လုပ်ရေးလုပ်ငန်းများအား လုပ်ငန်းတင်ဒါစနစ်ဖြင့် ဆောင်ရွက်ပြီး ပိုလျှံငွေပေါ်ပေါက်လာမည်ဖြစ်သဖြင့် တွက်ချက်တင်ပြတောင်းခံသော နှုန်းထားများနှင့် ပတ်သက်ပြီး ခွင့်ပြုပေးနိုင်ပါကြောင်းနှင့် ပိုလျှံငွေပေါ်ပေါက်ခြင်းမရှိသော ပစ္စည်းတင်ဒါခေါ်ယူသည့် စနစ်ဖြင့် ဆောင်ရွက်ခြင်း မပြုရေးအတွက် ဘဏ္ဍာရေးစည်းမျဉ်းများနှင့်အညီ အထူးကြပ်မတ် ဆောင်ရွက်သွားရန်။ စိစစ်ရေးပူးပေါင်းအဖွဲ့ (၁၉)အနေနဲ့ ဆောက်လုပ်ရေးဝန်ကြီးဌာနကို စိစစ်ခဲ့ရာ အောက်ပါအတိုင်း အကြံပြုထားပါတယ်။ (က) သာမန်ရငွေစာရင်းမှာ ယခင်ဘဏ္ဍာရေးနှစ်များရဲ့ ရငွေစာရင်းများထက် လျှော့၍ လျာထားကြောင်းတွေ့ရှိရသဖြင့် ပြုပြင်ပြီးခန့်မှန်းခြေစာရင်းကို အမှန်စာရင်းနှင့်နီးစပ်စေရန် တိုးမြှင့်လျာထားရန်၊ (ə) g:3p:ondugaszosowoqp:/gdom Computer, Laptop, Desktop, Printer, Coppier, Air Con ဝယ်ယူရေးလျာထားချက်တွေမှာ ယခင်နှစ်များနှင့် နှိုင်းယှဉ်စစ်ဆေးရာမှာ အချို့ပစ္စည်းများဟာ ယခင်နှစ်က ခွင့်ပြုထားပြီးဖြစ်သော်လည်း ထပ်မံတောင်းခံထားကြောင်း စိစစ်တွေ့ရှိရတဲ့အတွက် ဘတ်ဂျက်လျာထား တောင်းခံရာမှာ ရှိရင်းအရေအတွက်၊ ဝယ်ယူမည့်ခုနှစ်၊ အမျိုးအစား၊ မည်သည့်အတွက် ထပ်မံလိုအပ်သည် တို့ကို ကျိုးကြောင်းစုံလင်စွာဖော်ပြရန်၊ (ဂ) တည်ဆောက်ရေးလုပ်ငန်းများ (ငွေလုံးငွေရင်း) အသုံးစရိတ်တွင် မူလစီမံကိန်းတန်ဖိုး ပြောင်းလဲမှုရှိပါက တည်ဆဲဘဏ္ဍာရေးစည်းမျဉ်းနှင့်အညီ လိုအပ်သော ခွင့်ပြုချက်များ ရယူပြီးမှ ရန်ပုံငွေ တင်ပြတောင်းခံရန်၊ (ဃ) လျှပ်စစ်နှင့်စွမ်းအင်ဝန်ကြီးဌာနမှ လျှပ်စစ်မီတာခများ တိုးမြှင့် သတ်မှတ်ခဲ့ရာ ဝန်ကြီးဌာနအသီးသီးသည် ဘတ်ဂျက်လျာထားငွေတွင် လျှပ်စစ်မီတာခများ တိုးမြှင့်သတ်မှတ် ခဲ့ကြောင်း တွေ့ရှိရပါသည်။ တိုးမြှင့်သတ်မှတ်ငွေသည် ယခင်နှစ်ပြုပြင်ပြီးခန့်မှန်းခြေစာရင်းအရ လျှပ်စစ် မီတာဖိုးပေးချေငွေ၏ ၂ ဆမှ ၃ ဆ အတွင်းသာ ရှိသင့်သော်လည်း များစွာကွာခြားနေကြောင်း စိစစ်တွေ့ရှိ ရသဖြင့် အားလုံးတစ်ပြေးညီ နှုန်းထားများဖြင့် တိုးမြှင့်သတ်မှတ်ပေးရန်။ ဥပဒေကြမ်းပူးပေါင်းကော်မတီအနေနဲ့ ပြည်သူ့ငွေစာရင်းပူးပေါင်းကော်မတီရဲ့ စိစစ်လေ့လာတွေ့ရှိချက် များကို ဆက်လက်တင်ပြပါမယ်။ (က) ၂၀၁၉-၂၀၂၀ ဘဏ္ဍာနှစ် အမျိုးသားစီမံကိန်းဥပဒေအရ စုစုပေါင်း ပြည်တွင်းထုတ်လုပ်မှုနှင့် ဝန်ဆောင်မှုတန်ဖိုး (GDP)တို့မှာ တစ်မျိုးသားလုံးရဲ့ စီးပွားရေးဖွံ့ဖြိုးတိုးတက်မှု နှုန်းကို ၇.၀ ရာခိုင်နှုန်းတိုးတက်စေရန် ရည်မှန်းထားကြောင်း တွေ့ရှိရပါတယ်။ (ခ) စီးပွားရေးနဲ့ ဖွံ့ဖြိုး တိုးတက်မှုနှုန်းနှင့် ငွေကြေးဖောင်းပွမှုနှုန်းကိုတော့ Power Point မှာ တင်ပြထားတဲ့အတိုင်းပါပဲ။ ၂၀၁၉-၂၀၂၀ စီမံကိန်း ဘဏ္ဍာရေးနှစ်မှာတော့ GDP တိုးတက်မှုနှုန်းက ၇.၀ ရာခိုင်နှုန်းနဲ့ ငွေကြေး ဖောင်းပွမှုနှုန်းကတော့ ၆.၇၁ ရာခိုင်နှုန်းဖြစ်ပါတယ်။ စီးပွားရေးကဏ္ဍကြီးများအလိုက် ပါဝင်မှုအချိုးအစားနှင့် တိုးတက်မှုနှုန်းနဲ့စပ်လျဉ်းပြီးတော့ ပုံမှန် ဈေးနှုန်းများအရ စုစုပေါင်းပြည်တွင်းထုတ်လုပ်မှုနှင့် ဝန်ဆောင်မှုတန်ဖိုးကို အဓိကစီးပွားရေးကဏ္ဍကြီး များရဲ့ ပါဝင်မှုအချိုးအစားနှင့် ဖွံ့ဖြိုးတိုးတက်မှုနှုန်းများမှာ လယ်ယာကဏ္ဍကြီးနဲ့ နှိုင်းယှဉ်အရေးပါမှုကို လျှော့ချပြီးတော့ စက်မှုနှင့်ဝန်ဆောင်မှုကဏ္ဍ (၂)ရပ်ရဲ့ နှိုင်းယှဉ်အရေးပါမှုကို မြှင့်တင်သွားခြင်းဖြင့် စီးပွားရေး အဆောက်အအုံရဲ့ ပုံသဏ္ဌန်ကို တဖြည်းဖြည်းပြောင်းလဲသွားရန် ရည်မှန်းထားကြောင်း လေ့လာတွေ့ရှိ ရပါတယ်။ ရင်းနှီးမြှုပ်နှံမှုနှင့်စပ်လျဉ်းပြီး အောက်ပါအတိုင်း လေ့လာတွေ့ရှိရကြောင်း တင်ပြအပ်ပါတယ်။ (၁) ၂၀၁၉-၂၀၂၀ ဘဏ္ဍာရေးနှစ်မှာလည်း GDP တန်ဖိုး ကျပ် ၁၁၉,၀၂၃.၄၀၅ ဘီလီယံရဲ့ ၃၁.၅ ရာခိုင်နှုန်းနှင့် ညီမျှတဲ့ ကျပ် ၃၇,၄၉၂,၃၇၃ ဘီလီယံ ရင်းနှီးမြှုပ်နှံထားကြောင်း လေ့လာတွေ့ရှိရပါတယ်။ (၂) ပိုင်ဆိုင်မှု အခန်းအလိုက် ရင်းနှီးမြှုပ်နှံမှုအခြေအနေမှာ နိုင်ငံပိုင်အခန်းရဲ့ အချိုးအစားတိုးတက်မှုရှိပြီး အထူးသဖြင့် ပုဂ္ဂလိက စိတ်ဝင်စားမှုနည်းပါးတဲ့ လျှပ်စစ်မီး၊ လမ်းပန်းဆက်သွယ်ရေး၊ တံတား၊ ဆေးရုံ၊ ကျောင်း၊ ရုံးနှင့် ရေရရှိရေးစတဲ့ ပြည်သူအကျိုးပြုလုပ်ငန်းများမှာ နိုင်ငံပိုင်အခန်းမှ တိုးတက်ရင်းနှီးမြှုပ်နှံ ဆောင်ရွက်လျက် ရှိခြင်းကြောင့်ဖြစ်ကြောင်း လေ့လာတွေ့ရှိရပါတယ်။ (င) ပြည်ပကုန်သွယ်ရေးအခြေအနေနဲ့စပ်လျဉ်းပြီး ၂၀၁၅-၂၀၁၆ မှ ၂၀၁၉-၂၀၂၀ ဘဏ္ဍာနှစ်အထိ ပြည်ပကုန်သွယ်ရေးအခြေအနေမှာ ပို့ကုန်ပိုမိုတိုးမြှင့်လာနိုင်ပြီး ကုန်သွယ်မှုလိုငွေကျရန် စီမံလျာထား လျက်ရှိကြောင်း လေ့လာတွေ့ရှိရပါသည်။ (၂) ၂၀၁၉-၂၀၂၀ ဘဏ္ဍာနှစ်၊ အမျိုးသားစီမံကိန်းပါ အဓိက ပို့ကုန်၊ သွင်းကုန်များနှင့်စပ်လျဉ်းပြီး အဓိကပို့ကုန်များမှာ ချုပ်ပြီးအထည်၊ သဘာဝဓာတ်ငွေ့နှင့် လယ်ယာ ထွက်ကုန်ပစ္စည်းများ၊ သတ္တုတွင်းထွက်ပစ္စည်းများ ဖြစ်ပြီးတော့ သွင်းကုန်တွင် လုပ်ငန်းသုံးကုန်ကြမ်းပစ္စည်း၊ ရင်းနှီးမြှုပ်နှံမှုကုန်ပစ္စည်းများမှာ အဓိကအကျဆုံးဖြစ်ကြောင်း လေ့လာတွေ့ရှိရပါသည်။ (၃) ပို့ကုန်တိုးမြှင့်ရေး အတွက် ပို့ကုန်ပစ္စည်းများအား တန်ဖိုးမြှင့်ထုတ်ကုန်အဖြစ် တိုးမြှင့်ပို့ဆောင်နိုင်ရေး ကူညီဆောင်ရွက်ခြင်း၊ ပို့ကုန်တိုးတက်ရေးအတွက် ကန့်သတ်ချက်များ ဖြေလျော့ရန်နှင့် အခက်အခဲများ ညှိနှိုင်းပေါင်းစပ်ဖြေရှင်းခြင်း၊ လယ်ယာစိုက်ပျိုးရေးနှင့် အသေးစား၊ အလတ်စား၊ စက်မှုလုပ်ငန်းများမှ ထုတ်ကုန်များ ပြည်တွင်းပြည်ပသို့ တိုးချဲ့တင်ပို့နိုင်ရေးအတွက် Trade Financing အစီအစဉ်များရရှိရေး ပူးပေါင်းဆောင်ရွက်ခြင်း စတဲ့ နည်းလမ်းများနှင့် ဆောင်ရွက်ရန်လျာထားကြောင်းလည်း လေ့လာတွေ့ရှိရပါတယ်။ ဥပဒေကြမ်းပူးပေါင်းကော်မတီအနေနဲ့ ပြည်သူ့ငွေစာရင်းပူးပေါင်းကော်မတီ၏ အထူးမှတ်ချက်ပြု စိစစ်လေ့လာတွေ့ရှိချက်ကို ဆက်လက်တင်ပြပါမယ်။ စက်မှုဝန်ကြီးဌာန၊ အမှတ်(၁) အကြီးစားစက်မှုလုပ်ငန်း၊ အမှတ်(၁) သံမဏိစက်ရုံ (မြင်းခြံ)ရဲ့ ဆောက်လုပ်ရေးလုပ်ငန်းအတွက် ကျပ် ၉,၅၀၉.၀၉၀ သန်း တောင်းခံ လာခြင်းနဲ့စပ်လျဉ်းပြီး စိစစ်ရေးပူးပေါင်းအဖွဲ့(၁၂)အနေနဲ့ အောက်ပါအတိုင်းစဉ်းစားသုံးသပ်ပြီး ၂၅ ရာခိုင်နှုန်းကို စိစစ်လျှော့ချ၍ ထောက်ခံတင်ပြခဲ့ခြင်းဖြစ်ကြောင်း လေ့လာတွေ့ရှိရပါတယ်။ (က) အဆိုပါ အသုံးစရိတ်ကို ၂၀၁၇-၂၀၁၈ ခု၊ ဘဏ္ဍာရေးနှစ် အရအသုံးခန့်မှန်းခြေစာရင်းတွင် တောင်းခံခဲ့ရာ စိစစ်ရေး ပူးပေါင်းအဖွဲ့ (၁၂) အနေဖြင့် အောက်ပါအတိုင်းမှတ်ချက်ပြု၍ ၁၀ ရာခိုင်နှုန်း စိစစ်လျှော့ချ၍ ခွင့်ပြုခဲ့ပါတယ်။ သို့ရာတွင် ယင်းတည်ဆောက်ရေးလုပ်ငန်းများမှာ လွှတ်တော်မှ ရပ်ဆိုင်းခဲ့သော စက်ရုံများစာရင်းတွင် ပါဝင်နေသဖြင့် အရအသုံးခန့်မှန်းခြေငွေစာရင်းကို ပြည်ထောင်စုလွှတ်တော်မှ ဆုံးဖြတ်အတည်ပြုချိန်တွင် ခွင့်ပြုခဲ့ခြင်း မရှိပါ။ ပင်းပက်၊ မြင်းခြံသံမဏိစက်ရုံများတွင် ဆောက်လုပ်ရေးလုပ်ငန်းများ (Civil works, Erection Works, Installation Works, လျှပ်စစ်မီးသွယ်တန်းခြင်း၊ ရေပိုက်ဆက်သွယ်ခြင်း) အပေါ် တွက်ချက်မှုမတိကျဘဲ (Drawing ဖြင့်သာတွက်ချက်ခြင်း) များပြားသည့် အသုံးစရိတ်တောင်းခံမှုအပေါ် လုပ်ငန်း တစ်ခုချင်းစီမှာ ၁၀ ရာခိုင်နှုန်းဖြင့် လျှော့ချ၍ လိုအပ်သော BQ တွက်ချက်မှုနှင့်တကွ Supplementry Grant တွင် ပြန်လည်တောင်းခံရန် ညှိနှိုင်းပြီး ဖြတ်တောက်ခဲ့ပါသည်။ မြင်းခြံနှင့် ပင်းပက်သံမဏိစက်ရုံများတွင် ဆောက်လုပ်ရေးနှုန်းထားများ၊ လျှပ်စစ်နှင့် စက်မှုပိုင်းဆိုင်ရာ တပ်ဆင်နှုန်းထားများ စသည်တို့ကို ပြန်လည် စိစစ်လျှော့ချ၍ ကန်ထရိုက်ကုမ္ပဏီဖြင့် စာချုပ်ပြန်လည်ချုပ်ဆိုသင့်ပါသည်။ (ခ) စိစစ်ရေးပူးပေါင်းအဖွဲ့ (၁၂)အနေဖြင့် အဆိုပါ ဆောက်လုပ်ရေးအသုံးစရိတ်များကို ၂၀၁၇-၂၀၁၈ ခု၊ ဘဏ္ဍာရေးနှစ်အတွက် စိစစ်ဆောင်ရွက်စဉ်က ၎င်းအသုံးစရိတ်များဟာ ၂၀၁၆-၂၀၁ရ ဘဏ္ဍာရေးနှစ် ကတည်းက ပြင်ပကုမ္ပဏီများနှင့် ဆောက်လုပ်ပြီးစီးခဲ့သည့် ကြွေးကျန်များဖြစ်ကြောင်း သက်ဆိုင်ရာ အဖွဲ့ အစည်းများက ရှင်းလင်းတင်ပြခဲ့မှု မရှိခြင်း၊ (ဂ) ယခု ၂၀၁၉-၂၀၂၀ ခု၊ ဘဏ္ဍာရေးနှစ်အတွက် ပြန်လည် တင်ပြလာရာတွင် ၎င်းဆောက်လုပ်ရေးလုပ်ငန်းများရဲ့ တည်ဆောက်ပြီးစီးမှု အခြေအနေ မှတ်တမ်းဓာတ်ပုံများ၊ ဌာနတွင်း ဖွဲ့စည်းထားတဲ့ တည်ဆောက်ရေးလုပ်ငန်း စိစစ်ရေးကော်မတီရဲ့ တင်ပြစာများ၊ ကြွေးကျန်ရရန် ရှိသော ပြည်တွင်းကုမ္ပဏီများရဲ့ တင်ပြစာများ၊ နစ်နာမှုများကို ခြုံငုံသုံးသပ်၍ အသုံးစရိတ် ကျပ် ၉,၅၀၉.၀၉၀ သန်းအနက် ကျပ် ၂,၃၇၇.၂၇၃ သန်းကို စိစစ်လျှော့ချဖြတ်တောက်၍ ၇၅ ရာခိုင်နှုန်း ခွင့်ပြုထားခြင်း၊ (ဃ) စိစစ်လျှော့ချငွေ ၂၅ ရာခိုင်နှုန်းနှင့်စပ်လျဉ်း၍ မြေပြင်စစ်ဆေးမှုများ၊ ဌာနတွင်းစစ်ဆေးမှုများ၊ ဆောက်လုပ်ခဲ့စဉ် ဘဏ္ဍာရေးဥပဒေ၊ စည်းမျဉ်းများ ကိုက်ညီမှု ရှိ မရှိ စသည်တို့ကို စစ်ဆေးဆောင်ရွက်၍ ၂၀၁၉-၂၀၂၀ ခု၊ ဘဏ္ဍာရေးနှစ် ပြည်ထောင်စု၏ နောက်ထပ်ဘဏ္ဍာငွေခွဲဝေသုံးစွဲရေး ဥပဒေကြမ်းတွင် ထပ်မံတင်ပြရန် ဆုံးဖြတ်ခဲ့ခြင်း၊ (င) သို့သော် အဆိုပါအသုံးစရိတ်များသည် ၂၀၁၆-၂၀၁ရ ခု၊ ဘဏ္ဍာရေးနှစ် အမျိုးသားစီမံကိန်းဥပဒေနှင့် ဘဏ္ဍာငွေအရအသုံးဆိုင်ရာဥပဒေတွင် ဘတ်ဂျက်ခွင့်ပြုချက်တို့တွင် ပါဝင်ခြင်း မရှိသည့် လုပ်ငန်းများကို ကြိုတင်လုပ်ဆောင်ထားခြင်းဖြစ်ပြီး ထိုသို့ကြိုတင်ဆောင်ရွက်ခဲ့ခြင်းနှင့်စပ်လျဉ်း၍ ပြည်ထောင်စုအစိုးရအဖွဲ့သို့ နောက်ကြောင်းပြန်ခွင့်ပြုချက် တောင်းခံရယူထားခြင်းမရှိသော အသုံးစရိတ် များဖြစ်ခြင်း။ ပြည်သူ့ငွေစာရင်းပူးပေါင်းအနေနဲ့ ယခုကိစ္စရပ်များကို ၂၀၁၈-၂၀၁၉ ခု၊ ဘဏ္ဍာရေးနှစ် ပြည်ထောင်စုရဲ့ ဘဏ္ဍာငွေအရအသုံးဆိုင်ရာ ဥပဒေကြမ်းပါ မြစ်သာဘက်စုံရေလှောင်တမံ စီမံကိန်းကဲ့သို့ ခွင့်ပြုချက်မရမီ ကြိုတင်ဆောင်ရွက်ခဲ့ခြင်းဖြစ်သော်လည်း ထူးခြားတဲ့ကွဲလွဲချက်အနေနဲ့ မြစ်သာဘက်စုံ ရေလှောင်တမံ စီမံကိန်းမှာတော့ စီမံကိန်းခန့်မှန်းခြေ အသုံးစရိတ်ထက် ကျော်လွန်သုံးစွဲဆောင်ရွက်ခဲ့ခြင်း ဖြစ်ပြီးတော့ အမှတ်(၁) သံမဏိစက်ရုံတွင်မူ စက်ရုံတိုးချဲ့တည်ဆောက်ရေးစီမံကိန်းအရ လုပ်ငန်းများ ဆောင်ရွက်ဆဲ ကာလဖြစ်၍ စီမံကိန်းဝင်လုပ်ငန်းတစ်ရပ်ကို စီမံကိန်း၏ ခန့်မှန်းခြေဘောင်အတွင်းမှ ဘတ်ဂျက်ခွင့်ပြုချက် မရမီ ကြိုတင်ဆောင်ရွက်ခဲ့သော လုပ်ငန်းများဖြစ်ကြောင်း လေ့လာတွေ့ရှိရပါတယ်။ သို့ဖြစ်ပါ၍ အမှတ်(၁)သံမဏိစက်ရုံရဲ့ ကြိုတင်ဆောင်ရွက်ခဲ့ပြီးဖြစ်တဲ့ ဆောက်လုပ်ရေးလုပ်ငန်းများ အတွက် ကြွေးကျန်ပေးချေရန် ကျပ် ၉,၅၀၉.၀၉ သန်း တင်ပြတောင်းခံလာခြင်းနှင့်စပ်လျဉ်း၍ အောက်ပါ အတိုင်း ဆောင်ရွက်သွားသင့်ပါကြောင်း သုံးသပ်ရရှိပါတယ်။ (က) ကြိုတင်ဆောင်ရွက်ခဲ့ပြီးဖြစ်သော တည်ဆောက်ရေးလုပ်ငန်းများအနက် စိစစ်ရေးပူးပေါင်း အဖွဲ့(၁၂)မှ စိစစ်ထောက်ခံထားတဲ့ ကျပ် ၇,၁၃၁.၈၁ရ သန်းကို ၂၀၁၉-၂၀၂၀ ခု၊ ဘဏ္ဍာရေးနှစ် ပြည်ထောင်စု၏ အရအသုံးခန့်မှန်းခြေငွေစာရင်းတွင် ထည့်သွင်းလျာထားခွင့်ပြုရန်၊ (ခ) အဆိုပါ ကြိုတင်ဆောင်ရွက်ခဲ့တဲ့ တည်ဆောက်ရေးလုပ်ငန်းများအတွက် ပြည်ထောင်စုလွှတ်တော်ကိုယ်စားလှယ်များ၊ ပြည်ထောင်စုစာရင်း စစ်ချုပ်ရုံးမှ ကိုယ်စားလှယ်များနှင့် သက်ဆိုင်ရာ စက်မှုဝန်ကြီးဌာနမှ တာဝန်ရှိသူများပါဝင်တဲ့ စုံစမ်း စစ်ဆေးရေးအဖွဲ့တစ်ရပ်ဖွဲ့စည်းပြီး အောက်ပါအတိုင်း စစ်ဆေးဆောင်ရွက်သွားရန်၊ (၁) တည်ဆောက်ရေး လုပ်ငန်းများကို ဘတ်ဂျက်ခွင့်ပြုချက်မရှိဘဲ ကြိုတင်ဆောင်ရွက်ခဲ့ရတဲ့ အကြောင်းရင်း၊ (၂) တည်ဆောက် ရေးလုပ်ငန်းများရဲ့ ကုန်ကျစရိတ်များနှင့်စပ်လျဉ်းပြီး ခန့်မှန်းကုန်ကျ စရိတ်များကို စနစ်တကျတွက်ချက် ထားမှု ရှိ မရှိနဲ့ ကာလ၊ ဒေသပေါက်ဈေးအရ သင့်လျော်သည့် ကုန်ကျစရိတ်များ ဟုတ် မဟုတ်၊ (၃) တည်ဆောက်ရေးလုပ်ငန်းများနှင့်စပ်လျဉ်း၍ မြေပြင်စစ်ဆေးမှုများ၊ ဌာနတွင်း စစ်ဆေးမှုများ စနစ်တကျ ဆောင်ရွက်ခဲ့မှု ရှိ မရှိနှင့် လုပ်ငန်းအဆင့်ဆင့်ဆောင်ရွက်ခဲ့ရာမှာ ဘဏ္ဍာရေးစည်းမျဉ်းများနှင့် ကိုက်ညီစွာ ဆောင်ရွက်ထားမှု ရှိ မရှိ၊ (ဂ) အထက်ပါ စုံစမ်းစစ်ဆေးရေးကော်မတီ၏ စစ်ဆေးတွေ့ရှိချက်များအရ အမှန်တကယ် ပေးချေရန်ဖြစ်ပေါ်သည့် အသုံးစရိတ်များကိုသာ ခွင့်ပြုချက်မရမီ ကြိုတင်ဆောင်ရွက်ခဲ့ရခြင်းအတွက် ကျိုးကြောင်းဖော်ပြချက်နှင့်တကွ အနီးကပ်ဆုံးကျင်းပတဲ့ ပြည်ထောင်စုအစိုးရအဖွဲ့ အစည်းအဝေးသို့ တင်ပြခွင့်ပြုချက်တောင်းခံရယူပြီးမှ ထုတ်ယူပေးချေကျခံ သုံးစွဲသွားရန်။ ပြည်ထောင်စုအစိုးရအဖွဲ့က တင်သွင်းတဲ့ ၂၀၁၉-၂၀၂၀ ဘဏ္ဍာနှစ်၊ အမျိုးသားစီမံကိန်းဥပဒေကြမ်းရဲ့ နောက်ဆက်တွဲ(၂) နိုင်ငံပိုင်အခန်းရင်းနှီးမြှုပ်နှံမှုလျာထားချက်များ၊ လုပ်ငန်းများ၊ ဆောက်လုပ်ရေးများ၊ ရုံးသုံးစက်ကိရိယာများ၊ ပရိဘောဂနှင့် ယာဉ်များ၊ အခြားလုပ်ငန်းများ၊ မူကြမ်းပါ အသုံးစရိတ်များကို စိစစ်ရေးပူးပေါင်းအဖွဲ့ (၂၀)ဖွဲ့နှင့် ပြည်သူ့ငွေစာရင်းပူးပေါင်းကော်မတီတို့မှ ပူးပေါင်းစိစစ်ခဲ့ပြီးတော့ Power Point မှာ တင်ပြထားတဲ့အတိုင်းပါပဲ ဆောက်လုပ်ရေးရယ်၊ စက်ပစ္စည်း၊ အခြား၊ ငွေလုံးငွေရင်းရဲ့ စုစုပေါင်း ၂၀၁၉-၂၀၂၀ တင်ပြချက်ကတော့ ကျပ် ၇,၈၂၅,၂၀၅.၆၁၈ သန်းဖြစ်ပြီးတော့ စိစစ်လျှော့ချငွေ စုစုပေါင်း ကျပ် ၃၅၂,၀၅၃.၅၁၄ သန်းဖြစ်ပြီးတော့ စိစစ်ပြီးကျန်ငွေ ကျပ် ၇,၄၇၃,၁၅၂.၁၀၄ သန်း ဖြစ်ကြောင်း တွေ့ရှိရ ပါတယ်။ ဥပဒေကြမ်းပူးပေါင်းအနေနဲ့ ပြည်သူ့ငွေစာရင်းပူးပေါင်းကော်မတီနှင့် စိစစ်ရေးပူးပေါင်းအဖွဲ့ (၂၀) တို့ရဲ့ စိစစ်ချက်များအပေါ်မှာ အခြေခံပြီးတော့ ပြည်ထောင်စုလွှတ်တော်သို့ ပြန်လည်ရှင်းလင်းတင်ပြ သွားရန် သဘောထားမှတ်ချက်ပြုအပ်ပါသည်။ စက်မှုဝန်ကြီးဌာန၊ အမှတ်(၁) အကြီးစားစက်မှုလုပ်ငန်း၊ အမှတ်(၁) သံမဏိစက်ရုံ(မြင်းခြံ)ရဲ့ ၂၀၁၆-၂၀၁ရ ဘဏ္ဍာနှစ်အတွင်းက ကြိုတင်ဆောင်ရွက်ခဲ့ပြီးဖြစ်တဲ့ တည်ဆောက်ရေးလုပ်ငန်းများအတွက် ကျပ် ၉,၅၀၉.၀၉၀ သန်း တောင်းခံလာခြင်းနှင့်စပ်လျဉ်းပြီး အောက်ပါအတိုင်းဆောင်ရွက်သွားသင့်ပါကြောင်း သဘောထားမှတ်ချက်ပြုအပ်ပါတယ်။ (က) တင်ပြတောင်းခံငွေကျပ် ၉,၅၀၉.၀၉၀ သန်းအနက် စိစစ်ရေး ပူးပေါင်းအဖွဲ့မှ စိစစ်ထောက်ခံထားသည့် ကျပ် ၇,၁၃၁.၈၁ သန်းကို ၂၀၁၉-၂၀၂၀ ခု၊ ဘဏ္ဍာရေးနှစ် ပြည်ထောင်စု၏ အရအသုံးခန့်မှန်းခြေငွေစာရင်းတွင် ထည့်သွင်းလျာထားခွင့်ပြုရန်၊ (ခ) အဆိုပါ ကြိုတင် တည်ဆောက်ခဲ့သော လုပ်ငန်းများအတွက် ပြည်ထောင်စုလွှတ်တော်ကိုယ်စားလှယ်များ၊ ပြည်ထောင်စု စာရင်းစစ်ချုပ်ရုံးမှ ကိုယ်စားလှယ်များနှင့် သက်ဆိုင်ရာ စက်မှုဝန်ကြီးဌာနမှ တာဝန်ရှိသူများ ပါဝင်တဲ့ စုံစမ်းစစ်ဆေးရေးကော်မတီတစ်ရပ် ဖွဲ့စည်းပြီး အောက်ဖော်ပြပါ အချက်များကို စစ်ဆေးဆောင်ရွက် သွားရန်၊ (၁) တည်ဆောက်ရေးလုပ်ငန်းများကို ဘတ်ဂျက်ခွင့်ပြုချက်မရှိဘဲ ကြိုတင်ဆောင်ရွက်ခဲ့ရသည့် အကြောင်းရင်းနှင့် ၂၀၁၆-၂၀၁ရ ခု၊ ဘဏ္ဍာရေးနှစ်အတွင်း ရန်ပုံငွေလွှဲပြောင်းသုံးစွဲခွင့်တင်ပြခဲ့သော်လည်း ခွင့်ပြုချက်မရရှိခဲ့ရသည့် အကြောင်းရင်း၊ (၂) တည်ဆောက်ရေးလုပ်ငန်းများ၏ ကုန်ကျစရိတ်များနှင့် စပ်လျဉ်း၍ ခန့်မှန်းကုန်ကျစရိတ်များကို စနစ်တကျတွက်ချက်ထားမှု ရှိ မရှိနှင့် ကာလဒေသပေါက်ဈေး အရ သင့်လျော်သည့် ကုန်ကျစရိတ်များ ဟုတ် မဟုတ်၊ (၃) တည်ဆောက်ရေးလုပ်ငန်းများနှင့်စပ်လျဉ်းပြီး မြေပြင်စစ်ဆေးမှုများ၊ ဌာနတွင်း စစ်ဆေးမှုများကို စနစ်တကျဆောင်ရွက်ခဲ့မှု ရှိ မရှိနှင့် လုပ်ငန်းအဆင့်ဆင့် ဆောင်ရွက်ခဲ့ရာမှာ ဘဏ္ဍာရေးစည်းမျဉ်းများနှင့် ကိုက်ညီစွာ ဆောင်ရွက်ထားမှု ရှိ မရှိ၊ (ဂ) အထက်ပါ စုံစမ်းစစ်ဆေးရေးအဖွဲ့ရဲ့ စစ်ဆေးတွေ့ရှိချက်များအရ အမှန်တကယ်ပေးချေရန် ပေါ်ပေါက်တဲ့ အသုံးစရိတ် များကိုသာ ခွင့်ပြုချက်မရမီ ကြိုတင်ဆောင်ရွက်ခဲ့ခြင်းအတွက် ကျိုးကြောင်းဖော်ပြချက်နှင့်တကွ အနီးကပ်ဆုံး ပြည်ထောင်စုအစိုးရအဖွဲ့ အစည်းအဝေးသို့ တင်ပြခွင့်ပြုချက် တောင်းခံရယူပြီးမှ ထုတ်ယူပေးချေကျခံ သုံးစွဲရန်။ ၂၀၁၉-၂၀၂၀ ခု၊ ဘဏ္ဍာနှစ်၊ အမျိုးသားစီမံကိန်းပါ ရင်းနှီးမြှုပ်နှံမှု ရည်မှန်းချက်များအနက် နိုင်ငံပိုင် အခန်းရဲ့ ရင်းနှီးမြှုပ်နှံမှုများကို ပြည်ထောင်စုအစိုးရအဖွဲ့နှင့် တိုင်းဒေသကြီး သို့မဟုတ် ပြည်နယ်အစိုးရ အဖွဲ့များက တိုက်ရိုက်အကောင်အထည်ဖော် ဆောင်ရွက်သွားနိုင်မှာဖြစ်ပါသည်။ သို့သော် ပုဂ္ဂလိကပိုင် အခန်းရဲ့ ရည်မှန်းချက်အတိုင်း ရင်းနှီးမြှုပ်နှံလာစေရန် ပြည်ထောင်စုအစိုးရအဖွဲ့က မူဝါဒနှင့် လုပ်ငန်းစဉ် များကို ပွင့်လင်းမြင်သာစွာချမှတ်၍ တိုင်းဒေသကြီး၊ ပြည်နယ်အစိုးရအဖွဲ့များနှင့် ပေါင်းစပ်ညှိနှိုင်းပံ့ပိုး ဆောင်ရွက်သွားရန်လိုအပ်ကြောင်း သဘောထားမှတ်ချက်ပြုအပ်ပါတယ်။ ၂၀၁၉-၂၀၂၀ ဘဏ္ဍာနှစ် အမျိုးသားစီမံကိန်းဥပဒေကြမ်းပါ စီမံကိန်းရည်မှန်းချက်များ၊ ရင်းနှီးမြှုပ်နှံမှု လုပ်ငန်းများနှင့်စပ်လျဉ်း၍ စီမံကိန်းလုပ်ငန်းများနှင့် ရငွေသုံးငွေများ စိစစ်ရေးပူးပေါင်းအဖွဲ့ (၈)၊ (၉)၊ (၁၀)၊ (၁၂)၊ (၁၄)၊ (၁၅)၊ (၁၆)၊ (၁၈)နှင့် (၁၉)တို့ရဲ့ သုံးသပ်အကြံပြုချက်များကို သက်ဆိုင်ရာ ဝန်ကြီးဌာန၊ အဖွဲ့ အစည်းများအနေနဲ့ အလေးထား လိုက်နာဆောင်ရွက်ရန်လိုအပ်ကြောင်း သဘောထားမှတ်ချက်ပြုအပ် ပါတယ်။ ၂၀၁၉-၂၀၂၀ ဘဏ္ဍာနှစ် အမျိုးသားစီမံကိန်းဥပဒေကြမ်းရဲ့ အပိုဒ် (၁၃)အား လွှတ်တော်ကိုယ်စားလှယ် များသည် တိုင်ပင်သင့်၊ တိုင်ပင်အပ်သည့် ပုဂ္ဂိုလ်များဖြစ်သည့်အတွက်ကြောင့်လည်းကောင်း၊ ၂၀၁၈-၂၀၁၉ ဘဏ္ဍာနှစ် အမျိုးသားစီမံကိန်းဥပဒေတွင်လည်း ထည့်သွင်းပြဋ္ဌာန်းခဲ့သည်နှင့် တူညီမှုရှိစေရန်အတွက် လည်းကောင်း အောက်ပါအတိုင်း ပြင်ဆင်ပြဋ္ဌာန်းသင့်ပါကြောင်း တင်ပြအပ်ပါတယ်။ သက်ဆိုင်ရာဌာနနှင့် အဖွဲ့ အစည်းများသည် မိမိတို့ဆောင်ရွက်သည့် လုပ်ငန်းစီမံကိန်းနှင့် လုပ်ငန်း များအတွက်လျာထားခြင်း၊ အကောင်အထည်ဖော် ဆောင်ရွက်ခြင်း၊ စိစစ်သုံးသပ်ခြင်း လုပ်ငန်းများနှင့် စပ်လျဉ်း၍ သတ်မှတ်ချက်များနှင့်အညီ မြို့နယ်အဆင့်မှစတင်ပြီး စီမံကိန်းနှင့်ဘဏ္ဍာရေးဝန်ကြီးဌာန အပါအဝင် သက်ဆိုင်ရာ မဲဆန္ဒနယ်အသီးသီးမှ လွှတ်တော်ကိုယ်စားလှယ်များ၊ တာဝန်ရှိပုဂ္ဂိုလ်၊ အဖွဲ့အစည်း များနှင့် အပြည့်အဝ ပူးပေါင်းဆောင်ရွက်ရမည်။ ပူးပေါင်းဆောင်ရွက်ရန် ပျက်ကွက်သည့် ပုဂ္ဂိုလ်၊ ဌာန၊ အဖွဲ့အစည်းများကို တည်ဆဲဥပဒေ၊ နည်းဥပဒေ၊ စည်းမျဉ်း၊ စည်းကမ်းများနှင့်အညီ ထိရောက်စွာ အရေးယူ ဆောင်ရွက်ရမည်။ သို့ဖြစ်ပါ၍ ၂၀၁၉-၂၀၂၀ ဘဏ္ဍာနှစ် အမျိုးသားစီမံကိန်းဥပဒေကြမ်းရဲ့ နောက်ဆက်တွဲ-၂ ပါ နိုင်ငံပိုင် အခန်းဆောင်ရွက်မယ့် လုပ်ငန်းစီမံကိန်းများနဲ့ ရင်းနှီးမြှုပ်နှံမှုလျာထားချက်များအပေါ် စိစစ်ရေးပူးပေါင်း အခြေပြုဆောင်ရွက်ခဲ့တဲ့ အစီရင်ခံစာပါ အကြံပြုချက်များအပေါ် လွှတ်တော်က သုံးသပ်ဆောင်ရွက်ရန်နှင့် ဥပဒေကြမ်းပူးပေါင်းကော်မတီရဲ့ ပြင်ဆင်ချက်ကို လွှတ်တော်က အတည်ပြုပေးနိုင်ပါရန် ပြည်ထောင်စု လွှတ်တော်ဆိုင်ရာနည်းဥပဒေ ၉၉ နှင့်အညီ အစီရင်ခံစာတင်ပြအပ်ပါတယ်။ အားလုံး ကျေးဇူးတင်ပါတယ်။</speech>
<title>အထက်ပါဥပဒေကြမ်းနှင့်စပ်လျဉ်း၍ မူနှင့်အခြေခံသဘောအပါအဝင် စီမံကိန်းလုပ်ငန်းများအပေါ် ဆွေးနွေးလိုသည့် လွှတ်တော်ကိုယ်စားလှယ်ရှိပါက အမည်စာရင်း တင်သွင်းနိုင်ကြောင်း ကြေညာခြင်း</title>
<speech type="speaker">အစီအစဉ်(၇) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ၂၀၁၉၂၀၂၀ ဘဏ္ဍာနှစ် အမျိုးသားစီမံကိန်းဥပဒေကြမ်းအပေါ် လေ့လာတွေ့ရှိချက်နှင့် သဘောထားမှတ်ချက် အစီရင်ခံစာကို လွှတ်တော်ကိုယ်စားလှယ်များထံ ဖြန့်ဝေထားပါတယ်။ အစီရင်ခံစာအပြည့်အစုံကို နောက်ဆက်တွဲဖြင့် ဖော်ပြထားပါသည်။ ဒီအစီရင်ခံစာကို ၂၀၁၉-၂၀၂၀ ဘဏ္ဍာနှစ် အမျိုးသားစီမံကိန်းဥပဒေကြမ်းနဲ့ ပြည်ထောင်စု၏ ဘဏ္ဍာငွေအရအသုံးဆိုင်ရာ ဥပဒေကြမ်းတို့မှာ ပါဝင်တဲ့ စီမံကိန်းလုပ်ငန်းများနဲ့ ရငွေသုံးငွေများ စိစစ်ရေး ပူးပေါင်းအဖွဲ့များရဲ့ စိစစ်တင်ပြချက်ကို အခြေခံပြီး ဥပဒေကြမ်းပူးပေါင်းကော်မတီနဲ့ ပြည်သူ့ငွေစာရင်း ပူးပေါင်းကော်မတီတို့က ပြုစုထားတာဖြစ်ပါတယ်။ အမျိုးသားစီမံကိန်းဥပဒေကြမ်းမှာ ပါရှိတဲ့ သက်ဆိုင်ရာ ပြည်ထောင်စုအဆင့်ဌာန၊ အဖွဲ့အစည်း အသီးသီးရဲ့ စီမံကိန်းလုပ်ငန်းများတန်ဖိုး စုစုပေါင်းဟာ ပြည်ထောင်စုရဲ့ ဘဏ္ဍာငွေအရအသုံးဆိုင်ရာ ဥပဒေကြမ်းမှာ တောင်းခံထားတဲ့ ငွေလုံးငွေရင်း အသုံးစရိတ်စုစုပေါင်းနဲ့ တူညီပါတယ်။ ဒါကြောင့် ၂၀၁၉-၂၀၂၀ ဘဏ္ဍာနှစ် အမျိုးသားစီမံကိန်းဥပဒေကြမ်းနဲ့စပ်လျဉ်းပြီး ပူးပေါင်းကော်မတီရဲ့ အစီရင်ခံစာမှာပါရှိတဲ့ စီမံကိန်းလုပ်ငန်းများအပေါ် ငြင်းပယ်ရန် ဒါမှမဟုတ် လျှော့၍ခွင့်ပြုရန် တင်ပြချက် များဟာ Budget ဥပဒေကြမ်းရဲ့ ငွေလုံးငွေရင်းအပိုင်းအတွက် အကျုံးဝင်တဲ့ ပြင်ဆင်ချက်အဆိုများအဖြစ် သတ်မှတ်ဆောင်ရွက်သွားမှာ ဖြစ်ပါတယ်။ အဆိုပါ ဥပဒေကြမ်းနဲ့ စပ်လျဉ်းပြီး မူနှင့်အခြေခံသဘော ဆွေးနွေးဖို့ဖြစ်စေ၊ ဥပဒေ အကြောင်း အရာအပါအဝင် နောက်ဆက်တွဲ-၂ (က)မှာပါရှိတဲ့ စီမံကိန်းလုပ်ငန်းများကို ငြင်းပယ်ရန် ဒါမှမဟုတ် လျှော့၍ ခွင့်ပြုရန် ပြင်ဆင်ချက်အဆို တင်သွင်းဆွေးနွေးဖို့ဖြစ်စေ အမည်စာရင်းတင်သွင်းလိုတဲ့ လွှတ်တော်ကိုယ်စား လှယ်ရှိပါက သက်ဆိုင်တဲ့ ဌာန၊ အဖွဲ့အစည်းနဲ့ အကြောင်းအရာ၊ ကိန်းဂဏန်းတို့ကို တိတိကျကျ ဖော်ပြ၍ ကိုယ်တိုင်လက်မှတ်ရေးထိုးပြီး ပြည်ထောင်စုလွှတ်တော်ရုံး ညွှန်ကြားရေးမှူးချုပ်ထံ ၂၆-၈-၂၀၁၉ ရက် (တနင်္လာနေ့) ညနေ ၄ နာရီ နောက်ဆုံးထားပေးပို့နိုင်ကြောင်း ကြေညာပါတယ်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိယ်စာ လွှတ်တော်ကိုယ်စားလှယ်များခင်ဗျား။ အစည်းအဝေးကို မိနစ် ၃၀ ခန့် ခေတ္တ ရပ်နားမှာ ဖြစ်ပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။</speech>
</bill>
<bill>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနဲ့ ဧည့်သည်တော်များခင်ဗျား။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<title>၂၀၁၉-၂၀၂၀ ခု၊ ဘဏ္ဍာရေးနှစ် ပြည်ထောင်စု၏ ဘဏ္ဍာငွေအရအသုံးဆိုင်ရာ ဥပဒေကြမ်းနှင့်စပ်လျဉ်း၍ ဥပဒေဆိုင်ရာနှင့် ရငွေသုံးငွေဆိုင်ရာ လေ့လာတွေ့ရှိချက်နှင့်သဘောထားမှတ်ချက်အစီရင်ခံစာများကို ပူးပေါင်းကော်မတီများက လွှတ်တော်သို့ ဖတ်ကြားတင်ပြခြင်း</title>
<speech type="speaker">အစီအစဉ်(၈) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ၂၀၁၉-၂၀၂၀ ခု၊ ဘဏ္ဍာရေးနှစ် ပြည်ထောင်စု၏ ဘဏ္ဍာငွေအရအသုံးဆိုင်ရာ ဥပဒေကြမ်းနဲ့ စပ်လျဉ်းပြီး ၁၅-၇-၂၀၁၉ ရက်က ကျင်းပပြုလုပ်ခဲ့တဲ့ ပြည်ထောင်စုလွှတ်တော်အစည်းအဝေးမှာ ပြည်ထောင်စုအစိုးရ အဖွဲ့ကိုယ်စား သက်ဆိုင်ရာ ပြည်ထောင်စုအဆင့်အဖွဲ့အစည်းဝင်က လွှတ်တော်သို့ တင်သွင်းခဲ့ပြီး ဖြစ်ပါတယ်။ အထက်ပါ ဥပဒေကြမ်းအပေါ် လေ့လာတွေ့ရှိချက်နှင့် သဘောထားမှတ်ချက် အစီရင်ခံစာများကို ပြည်ထောင်စုလွှတ်တော်ဆိုင်ရာ နည်းဥပဒေ ၈၆ နည်းဥပဒေခွဲ(ခ)နဲ့အညီ လွှတ်တော်သို့ ဖတ်ကြားတင်ပြမှာ ဖြစ်ပါတယ်။ ဦးစွာ ဥပဒေကြမ်းပူးပေါင်းကော်မတီက ဥပဒေဆိုင်ရာ လေ့လာတွေ့ရှိချက်အစီရင်ခံစာကို ဖတ်ကြား တင်ပြဖို့ ဖိတ်ခေါ်ပါတယ်။</speech>
<speech><mp id="1599">ဦးနေမျိုးထွန်း(အဖွဲ့ဝင်၊ ဥပဒေကြမ်းပူးပေါင်းကော်မတီ)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့် ပြည်ထောင်စုဝန်ကြီးများ၊ ဒု-ဝန်ကြီးများ၊ ပြည်ထောင်စုအဆင့်အဖွဲ့အစည်း ဝင်များ၊ လွှတ်တော်ကိုယ်စားလှယ်များ၊ ဧည့်သည်တော်များအားလုံး မင်္ဂလာပါခင်ဗျာ။ ကျွန်တော်ကတော့ ရန်ကုန်တိုင်းဒေသကြီး ထန်းတပင်မဲဆန္ဒနယ်က ပြည်သူ့လွှတ်တော်ကိုယ်စားလှယ်၊ ပြည်ထောင်စုလွှတ်တော် ဥပဒေကြမ်းပူးပေါင်းကော်မတီအဖွဲ့ဝင် ဦးနေမျိုးထွန်းဖြစ်ပါတယ်။ ပြည်ထောင်စုလွှတ်တော် ဥပဒေကြမ်း ပူးပေါင်းကော်မတီ၏ တာဝန်ပေးချက်အရ ၂၀၁၉-၂၀၂၀ ဘဏ္ဍာရေးနှစ်၊ ပြည်ထောင်စု၏ ဘဏ္ဍာငွေအရ အသုံးဆိုင်ရာဥပဒေကြမ်းနှင့် စပ်လျဉ်း၍ ပြည်ထောင်စုလွှတ်တော် ဥပဒေကြမ်းပူးပေါင်းကော်မတီ၏ ဥပဒေဆိုင်ရာ သုံးသပ်ချက်၊ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာကို လွှတ်တော်သို့ ဖတ်ကြားသွားမှာ ဖြစ်ပါတယ်ခင်ဗျာ။ လေးစားအပ်ပါသော နာယကကြီးခင်ဗျား။ ကျွန်တော့အား Power Point အသုံးပြုခွင့်ပြုပါရန် တင်ပြအပ်ပါတယ်။ ပြည်ထောင်စုအစိုးရအဖွဲ့က တင်သွင်းသော ၂၀၁၉-၂၀၂၀ ဘဏ္ဍာရေးနှစ်၊ ပြည်ထောင်စု၏ ဘဏ္ဍာငွေအရအသုံးဆိုင်ရာ ဥပဒေကြမ်းနှင့် စပ်လျဉ်း၍ ပြည်ထောင်စုလွှတ်တော်ရုံး၏ ၂၄-၄-၂၀၁၉ ရက် စွဲပါအမိန့်ကြော်ငြာစာအမှတ်(၃၁/၂၀၁၉) ဖြင့် ဖွဲ့စည်းခဲ့သော ၂၀၁၉-၂၀၂၀ ဘဏ္ဍာရေးနှစ်၊ စီမံကိန်း လုပ်ငန်းများနှင့် ရငွေသုံးငွေများ စိစစ်ရေးပူးပေါင်းအဖွဲ့ (၂၀)က သက်ဆိုင်ရာ ဝန်ကြီးဌာနအလိုက် စိစစ်၍ လေ့လာတွေ့ရှိချက်နှင့် သဘောထားမှတ်ချက်များကို ဥပဒေကြမ်းပူးပေါင်းကော်မတီသို့ တင်ပြခဲ့ပါတယ်။ အဆိုပါ စိစစ်ရေးပူးပေါင်းအဖွဲ့၏ လေ့လာတွေ့ရှိချက်နှင့် သဘောထားမှတ်ချက်များအရ ပြည်ထောင်စု လွှတ်တော် ဥပဒေကြမ်းပူးပေါင်းကော်မတီသည် ပြည်ထောင်စုအစိုးရအဖွဲ့က တင်သွင်းသော ၂၀၁၉-၂၀၂၀ ဘဏ္ဍာရေးနှစ်၊ ပြည်ထောင်စု၏ ဘဏ္ဍာငွေအရအသုံးဆိုင်ရာ ဥပဒေကြမ်းနှင့်စပ်လျဉ်း၍ ဥပဒေဆိုင်ရာ သုံးသပ်ချက်၊ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာကို ပြည်ထောင်စုလွှတ်တော်သို့ တင်ပြနိုင်ရေးအတွက် ၁၅-၈-၂၀၁၉ ရက်နေ့နှင့် ၂၀-၈-၂၀၁၉ ရက်နေ့များတွင် ညှိနှိုင်းအစည်းအဝေးများ ကျင်းပ၍ လေ့လာစိစစ်ခဲ့ကြပါတယ်။ လေ့လာစိစစ်ချက်များကို တင်ပြပါမယ်ခင်ဗျား။ ၂၀၁၉-၂၀၂၀ ဘဏ္ဍာရေးနှစ်၊ ပြည်ထောင်စု၏ ဘဏ္ဍာငွေ အရအသုံးဆိုင်ရာ ဥပဒေကြမ်းတွင် အပိုင်း (၈)ပိုင်း ပါဝင်ပြီး စုစုပေါင်း ပုဒ်မ ၄၁ ခုနှင့် ဇယား ၁၈ ခုတို့ ပါဝင်ကြောင်း လေ့လာတွေ့ရှိရပါတယ်။ အပိုင်း(၁)အနေနဲ့ကတော့ အမည်နှင့် စတင်အကျိုး သက်ရောက်သည့် နေ့ရက်၊ အပိုင်း(၂) နိုင်ငံတော်သမ္မတ၊ ပြည်ထောင်စုအစိုးရအဖွဲ့၊ ပြည်ထောင်စုလွှတ်တော်၊ ပြည်သူ့လွှတ်တော်၊ အမျိုးသားလွှတ်တော်၊ ပြည်ထောင်စုတရားလွှတ်တော်ချုပ်၊ နိုင်ငံတော်ဖွဲ့စည်းပုံအခြေခံဥပဒေဆိုင်ရာခုံရုံး၊ ပြည်ထောင်စုရွေးကောက်ပွဲကော်မရှင်၊ ပြည်ထောင်စုရှေ့နေချုပ်၊ ပြည်ထောင်စုစာရင်းစစ်ချုပ်၊ ပြည်ထောင်စု ရာထူးဝန်အဖွဲ့၊ ပြည်ထောင်စုဝန်ကြီးဌာနများနှင့် ဦးစီးဌာနများ၊ အပိုင်း(၃)ကတော့ နိုင်ငံတော်ပိုင်စီးပွားရေး အဖွဲ့အစည်းများ၊ အပိုင်း(၄) အရေးပေါ်ရန်ပုံငွေ၊ အပိုင်း(၅) တပ်မြို့စည်ပင်သာယာရေးအဖွဲ့များ၊ အပိုင်း(၆) နေပြည်တော်ကောင်စီ၊ အပိုင်း(၇) နေပြည်တော်စည်ပင်သာယာရေးကော်မတီ၊ အပိုင်း(၈) မြန်မာနိုင်ငံဗဟိုဘဏ် တို့ဖြစ်ပါတယ်။ (အပိုင်း(၁)ဖြစ်တဲ့ အမည်နှင့် စတင်အကျိုးသက်ရောက်သည့်နေ့ရက်ကိုတော့ ၂၀၁၉-၂၀၂၀ ဘဏ္ဍာ ရေးနှစ်၊ ပြည်ထောင်စု၏ ဘဏ္ဍာငွေအရအသုံးဆိုင်ရာဥပဒေကို ၂၀၁၉-၂၀၂၀ ဘဏ္ဍာရေးနှစ်အတွက် ၂၀၁၉ ခုနှစ်၊ အောက်တိုဘာလ ၁ ရက်နေ့မှ စတင်အကျိုးသက်ရောက်စေရမည်ဟု ဖော်ပြထားပါတယ်။ အပိုင်း(၂) ဖြစ်တဲ့ နိုင်ငံတော်သမ္မတ၊ ပြည်ထောင်စုအစိုးရအဖွဲ့၊ ပြည်ထောင်စုလွှတ်တော်၊ ပြည်သူ့လွှတ်တော်၊ အမျိုးသားလွှတ်တော်၊ ပြည်ထောင်စုတရားလွှတ်တော်ချုပ်၊ နိုင်ငံတော်ဖွဲ့စည်းပုံအခြေခံဥပဒေဆိုင်ရာခုံရုံး၊ ပြည်ထောင်စုရွေးကောက်ပွဲကော်မရှင်၊ ပြည်ထောင်စုရှေ့နေချုပ်၊ ပြည်ထောင်စုစာရင်းစစ်ချုပ်၊ ပြည်ထောင်စု အခန်း(၁)ကတော့ ရငွေများနှင့် သုံးငွေများ၊ အခန်း(၂)က ငွေချေးယူခြင်း၊ အခန်း(၃)က ပြည်ပ အကူအညီရယူခြင်း၊ အခန်း(၄)က ပြည်ထောင်စုဘဏ္ဍာရန်ပုံငွေ အစီအစဉ်ပြင်ပမှ ဆောင်ရွက်သော ပြည်ထောင်စု ဝန်ကြီးဌာနများနှင့် ဦးစီးဌာနများ ဖြစ်ပါတယ်။ အပိုင်း(၃)ကတော့ နိုင်ငံတော်ပိုင် စီးပွားရေးအဖွဲ့အစည်းများ အပိုင်းတွင် အခန်း (၄)ခန်းပါရှိပြီး အခန်း(၁) ရငွေများနှင့် သုံးငွေများ၊ အခန်း(၂) ပြည်ထောင်စု အစိုးရအဖွဲ့၏ လုပ်ပိုင်ခွင့်၊ အခန်း(၃) နိုင်ငံတော်ပိုင်စီးပွားရေးအဖွဲ့အစည်းများ၏ ဘဏ္ဍာရေးဆိုင်ရာ လုပ်ပိုင်ခွင့်၊ အခန်း(၄) ပြည်ထောင်စုဘဏ္ဍာရန်ပုံငွေ အစီအစဉ်ပြင်ပမှ ဆောင်ရွက်သော နိုင်ငံတော်ပိုင် စီးပွားရေးအဖွဲ့အစည်းများ ဖြစ်ပါတယ်။ ဥပဒေကြမ်းရဲ့ အပိုင်း(၄)တွင် အရေးပေါ်ရန်ပုံငွေ တင်ပြသုံးစွဲခြင်းဆိုင်ရာ ပြဋ္ဌာန်းချက်များ၊ အပိုင်း (၅)တွင် တပ်မြို့စည်ပင်သာယာရေးအဖွဲ့များ၏ ရန်ပုံငွေတင်ပြသုံးစွဲခြင်းဆိုင်ရာ ပြဋ္ဌာန်းချက်များ၊ အပိုင်း (၆)တွင် နေပြည်တော်ကောင်စီနှင့် အပိုင်း(၇)တွင် နေပြည်တော်စည်ပင်သာယာရေးကော်မတီတို့၏ ရငွေ၊ သုံးငွေ၊ ထောက်ပံ့ငွေ၊ ချေးငွေဆိုင်ရာ ပြဋ္ဌာန်းချက်များ၊ အပိုင်း(၈)တွင် မြန်မာနိုင်ငံတော်ဗဟိုဘဏ်ရဲ့ ဝင်ငွေနှင့် အထွက်စာရင်း၊ အထွေထွေသီးသန့်ငွေစာရင်း၊ အသားတင်အမြတ်ငွေ၊ နိုင်ငံတော်သို့ ထည့်ဝင်ငွေ ဆိုင်ရာ လုပ်ငန်းများနှင့် ပြည်ထောင်စုအစိုးရအဖွဲ့သို့ ချေးငွေထုတ်ချေးခြင်းဆိုင်ရာ ပြဋ္ဌာန်းချက်များကို ဖော်ပြထားကြောင်း လေ့လာတွေ့ရှိရပါတယ်။ ၂၀၁၈-၂၀၁၉ ခုနှစ်၊ ပြည်ထောင်စု၏ ဘဏ္ဍာငွေအရအသုံးဆိုင်ရာဥပဒေနှင့် ယခု ၂၀၁၉-၂၀၂၀ ဘဏ္ဍာရေးနှစ်၊ ပြည်ထောင်စု၏ ဘဏ္ဍာငွေအရအသုံးဆိုင်ရာ ဥပဒေကြမ်းတွင် ကွာခြားချက် အချက် ၆ ချက် ရှိပါတယ်။ ကွာခြားချက်(၁)အနေနဲ့ကတော့ အပိုင်း(၂)၊ အခန်း(၂)ငွေချေးယူခြင်းအပိုင်း အပိုဒ် ၁၂ တွင် ငွေချေး စာချုပ်များ ချုပ်ဆိုပြီးနောက် အမှန်တကယ် ချေးယူရရှိသည့် ငွေစုစုပေါင်းသည် ယမန်နှစ် ဘဏ္ဍာရေးနှစ်တွင် ကျပ်သန်းပေါင်း ၇၂ သိန်းထက် မပိုရဟု ဖော်ပြထားပြီး ယခုဘဏ္ဍာရေးနှစ်တွင်တော့ ကျပ်သန်းပေါင်း ၉၀ သိန်း ထက်မပိုရဟု ပြင်ဆင်ထားပါတယ်။ ယင်းတွင် ဘဏ္ဍာရေးနှစ်အတွင်း ပြင်ပ ချေးငွေ၌ အမှန်တကယ် ထုတ်ယူသုံးစွဲငွေနှင့် ပြည်တွင်းချေးငွေ့၌ အသားတင်ဖြည့်ဆည်းငွေတို့ အကျုံးဝင် သည်ဟု စကားရပ်တို့ အသစ်ဖြည့်စွက်ထားကြောင်း လေ့လာတွေ့ရှိရပါတယ်။ ကွာခြားချက်(၂)အနေနဲ့က အပိုင်း(၃)မှာ နိုင်ငံတော် ပိုင်စီးပွားရေးအဖွဲ့အစည်းများ အခန်း(၁) ရငွေများနှင့်သုံးငွေများအခန်း အပိုဒ် ၁၉ တွင် နိုင်ငံတော်ပိုင်စီးပွားရေး အဖွဲ့အစည်းများသည် ပြည်ထောင်စု၏ ဘဏ္ဍာရန်ပုံငွေ အစီအစဉ်ဖြင့် လုပ်ငန်း များကို ဆောင်ရွက်ကြရမည်။ ထိုသို့ဆောင်ရွက်၍ရသော ရငွေများကို ပြည်ထောင်စု၏ ဘဏ္ဍာရန်ပုံငွေသို့ ပေးသွင်း၍ ထုတ်ပေးရန်ရှိသော သုံးငွေများကို ပြည်ထောင်စု၏ ဘဏ္ဍာရန်ပုံငွေမှ ထုတ်ယူ သုံးစွဲရမည်ဟု ပြင်ဆင်ဖော်ပြထားပြီး အပိုဒ် ၂၀ အပိုဒ်ခွဲ(ဂ)ဖြင့် ပုဒ်မခွဲ(ခ)ပါ တာဝန်ခံရသည့် ပုဂ္ဂိုလ်အသီးသီးသည် မိမိအပ်နှင်းထားသော မိမိကအပ်နှင်းထားသော၊ လုပ်ပိုင်ခွင့်များကို မိမိလက်အောက်ရှိ လုပ်ငန်းဆိုင်ရာ ပုဂ္ဂိုလ်အသီးသီးအား လွှဲအပ်ဆောင်ရွက်စေနိုင်သည်ဟု အသစ်ဖြည့်စွက်ထားကြောင်း လေ့လာတွေ့ရှိရ ပါသည်။ ကွာခြားချက်(၃)အနေနဲ့ အပိုင်း(၃)၊ အခန်း(၂) ပြည်ထောင်စုအစိုးရ၏ လုပ်ပိုင်ခွင့်အခန်း ယခင်နှစ် ပြဋ္ဌာန်းချက်ဖြစ်သည့် ပုဒ်မ ၂၀၊ ပုဒ်မ ၂၂ ၏ ပုဒ်မခွဲ(င)၊ (ဆ)၊ (ဇ)နှင့် အခန်း (၃) နိုင်ငံပိုင်စီးပွားရေးအဖွဲ့အစည်း များ၏ ဘဏ္ဍာရေးဆိုင်ရာ လုပ်ပိုင်ခွင့်များအခန်း ပုဒ်မ ၂၃ ပုဒ်မခွဲ(ဂ)တို့ကို ယခုနှစ်တွင် ပယ်ဖျက်ထားကြောင်း လေ့လာတွေ့ရှိရပါတယ်။ ကွာခြားချက်(၄)အနေနဲ့ကတော့ အပိုင်း(၄) အရေးပေါ်ရန်ပုံငွေတွင် အပိုဒ် ၂၆ အပိုဒ်ခွဲ (ဃ)၊ (င)နှင့် (စ)တို့ကို အသစ်ဖြည့်စွက်ထားကြောင်း တွေ့ရပါတယ်။ ဖြည့်စွက်ချက်အနေနဲ့ နိုင်ငံတော်သမ္မတ၊ ပြည်ထောင်စုအစိုးရအဖွဲ့၊ ပြည်ထောင်စုလွှတ်တော်၊ ပြည်သူ့လွှတ်တော်၊ အမျိုးသား လွှတ်တော်၊ ပြည်ထောင်စုတရားလွှတ်တော်ချုပ်၊ နိုင်ငံတော်ဖွဲ့စည်းပုံအခြေခံဥပဒေဆိုင်ရာခုံရုံး၊ ပြည်ထောင်စု ရွေးကောက်ပွဲကော်မရှင်၊ ပြည်ထောင်စုရှေ့နေချုပ်၊ ပြည်ထောင်စုစာရင်းစစ်ချုပ်ရုံး၊ ပြည်ထောင်စုရာထူး ဝန်အဖွဲ့၊ ပြည်ထောင်စုဝန်ကြီးဌာနများနှင့် ဦးစီးဌာနများ၊ နိုင်ငံပိုင်စီးပွားရေးအဖွဲ့အစည်းများနှင့် တိုင်းဒေသကြီး သို့မဟုတ် ပြည်နယ်အစိုးရအဖွဲ့များသည် ဇယား(၂)နှင့် ဇယား(၄)အရ အရေးပေါ်ရန်ပုံငွေမှ ကျခံသုံးစွဲခြင်းကို ဘဏ္ဍာရေးနှစ်အတွင်း ကြိုတင်မမျှော်မှန်းနိုင်သည့်ကိစ္စရပ်များနှင့် သဘာဝဘေးအန္တရာယ်ကြောင့် ဖြစ်ပေါ် လာသည့် ကိစ္စရပ်များအတွက်သာလျှင် ဆောင်ရွက်ခွင့်ရှိသည်။ ဤပုဒ်မခွဲပါ အရေးပေါ်ရန်ပုံငွေဟူသော စကားရပ်တွင် စီမံကိန်းနှင့် ဘဏ္ဍာရေးဝန်ကြီးဌာနနှင့် ယှဉ်တွဲဖော်ပြပါ အရေးပေါ်ရန်ပုံငွေနှင့် သက်ဆိုင်ခြင်း မရှိစေရ။ ပုဒ်မခွဲ (ဃ)အရ အရေးပေါ်ရန်ပုံငွေမှ ကျခံသုံးစွဲခြင်းကို ပြည်ထောင်စုဝန်ကြီးဌာန စီမံခန့်ခွဲရေး ကော်မတီ တိုင်းဒေသကြီး သို့မဟုတ် ပြည်နယ်အစိုးရအဖွဲ့၏ ဆုံးဖြတ်ချက်အရသာ ခွင့်ပြုရမည်။ နိုင်ငံတော်သမ္မတ၊ ပြည်ထောင်စုအစိုးရအဖွဲ့၊ ပြည်ထောင်စုလွှတ်တော်၊ ပြည်သူ့လွှတ်တော်၊ အမျိုးသား လွှတ်တော်၊ ပြည်ထောင်စုတရားလွှတ်တော်ချုပ်၊ နိုင်ငံတော်ဖွဲ့စည်းပုံအခြေခံဥပဒေဆိုင်ရာခုံရုံး၊ ပြည်ထောင်စု ရွေးကောက်ပွဲကော်မရှင်၊ ပြည်ထောင်စုရှေ့နေချုပ်၊ ပြည်ထောင်စုစာရင်းစစ်ချုပ်၊ ပြည်ထောင်စုရာထူးဝန် အဖွဲ့၊ ပြည်ထောင်စုဝန်ကြီးဌာနများနှင့် ဦးစီးဌာနများ၊ နိုင်ငံတော်ပိုင်စီးပွားရေး အဖွဲ့အစည်းများနှင့် တိုင်းဒေသကြီး သို့မဟုတ် ပြည်နယ်အစိုးရအဖွဲ့ဝင်များသည် ပုဒ်မခွဲ(ဃ)နှင့် (င)အရ အရေးပေါ်ရန်ပုံငွေမှ ကျခံသုံးစွဲသည့်ကိစ္စရပ်များကို ကိစ္စတစ်ရပ်ချင်း အကျိုးအကြောင်း ဖော်ပြချက်များနှင့်အတူ အနီးဆုံး ကျင်းပသော ပြည်ထောင်စုအစိုးရအဖွဲ့ အစည်းအဝေးသို့ တင်ပြရမည်ဟူသော ကျွန်တော်တို့ ကွာခြားချက် (၆)ရပ်ရှိပါတယ်။ ၂၀၁၈-၂၀၁၉ ခုနှစ်၊ ပြည်ထောင်စု၏ ဘဏ္ဍာငွေအရအသုံးဆိုင်ရာဥပဒေနှင့် ၂၀၁၉-၂၀၂၀ ဘဏ္ဍာ ရေးနှစ်၊ ပြည်ထောင်စု၏ ဘဏ္ဍာငွေအရအသုံးဆိုင်ရာဥပဒေကြမ်း၏ ကွာခြားချက်များကို လွှတ်တော် ကိုယ်စားလှယ်ကြီးများထံ ကန့်လန့်ဖြတ်ဇယားဖြင့် ဖြန့်ဝေထားပြီး ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ ကျွန်တော်တို့ ဥပဒေကြမ်း ပူးပေါင်းကော်မတီ၏ သဘောထားမှတ်ချက်အနေနဲ့ကတော့ ပြည်ထောင်စုလွှတ်တော် ဥပဒေကြမ်းပူးပေါင်း ကော်မတီသည် ၂၀၁၉-၂၀၂၀ ဘဏ္ဍာရေးနှစ်၊ အရအသုံးဆိုင်ရာ အရအသုံးခန့်မှန်းခြေစာရင်းနှင့်စပ်လျဉ်း၍ ပြည်သူ့ငွေစာရင်းပူးပေါင်းကော်မတီ၏ ငွေကြေးဆိုင်ရာသုံးသပ်ချက် အစီရင်ခံစာပါ စိစစ်ပြင်ဆင်ချက် အတိုင်းလည်းကောင်း၊ ၂၀၁၉-၂၀၂၀ ဘဏ္ဍာရေးနှစ်၊ ပြည်ထောင်စု၏ ဘဏ္ဍာငွေအရအသုံးဆိုင်ရာ ဥပဒေကြမ်း၏ အပိုဒ်၊ အပိုဒ်ခွဲများကို အဆိုပြုပြဋ္ဌာန်းချက်အတိုင်းလည်းကောင်း ပြည်ထောင်စုလွှတ်တော်က အတည်ပြုဆောင်ရွက်ပေးနိုင်ပါရန် ပြည်ထောင်စုလွှတ်တော်ဆိုင်ရာ နည်းဥပဒေ ၉၉ အရ လွှတ်တော်သို့ လေးစားစွာအစီရင်ခံ တင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဆက်လက်ပြီး ပြည်သူ့ငွေစာရင်းပူးပေါင်းကော်မတီက ငွေကြေးဆိုင်ရာ လေ့လာတွေ့ရှိချက် အစီရင်ခံစာကို ဖတ်ကြားတင်ပြဖို့ ဖိတ်ခေါ်ပါတယ်။</speech>
<speech><mp id="1434">ဦးအောင်မင်း(ဒုတိယဥက္ကဋ္ဌ-၁၊ ပြည်သူ့ငွေစာရင်းပူးပေါင်းကော်မတီ)</mp>ပြည်ထောင်စု လွှတ်တော်နာယက၊ အမျိုးသားလွှတ်တော်ဥက္ကဋ္ဌနှင့် ပြည်ထောင်စုလွှတ်တော်ကိုယ်စားလှယ်များ၊ ဖိတ်ကြား ထားသော ပြည်ထောင်စုအဆင့်အဖွဲ့အစည်းဝင်များနှင့် လေ့လာသူဧည့်သည်တော်များအားလုံးကို လေးစားစွာ ဂါရဝပြုပါတယ်။ ကျွန်တော်က ဇလွန်မြို့နယ်၊ ပြည်သူ့လွှတ်တော်ကိုယ်စားလှယ် ဦးအောင်မင်းဖြစ်ပြီး ပြည်သူ့ ငွေစာရင်းပူးပေါင်းကော်မတီရဲ့ တာဝန်ပေးအပ်ချက်အရ ၂၀၁၉-၂၀၂၀ ခု ဘဏ္ဍာရေးနှစ် ပြည်ထောင်စု၏ ဘဏ္ဍာငွေအရအသုံးဆိုင်ရာ ဥပဒေကြမ်းအပေါ် ငွေကြေးဆိုင်ရာ သုံးသပ်ချက်အစီရင်ခံစာကို ဖတ်ကြား တင်သွင်းမှာ ဖြစ်ပါတယ်။ လေးစားအပ်ပါသော နာယကကြီးခင်ဗျား။ အစီရင်ခံစာကို ကြိုတင်ဖြန့်ဝေထားပြီးဖြစ်တဲ့အတွက် အရေးကြီးသော အချက်များကိုသာ ကောက်နုတ်တင်ပြခွင့်ပြုပါရန်နှင့် Power Point သုံးစွဲတင်ပြခွင့်ပြု ပါရန် ပန်ကြားအပ်ပါတယ်။ ၂၀၁၉-၂၀၂၀ ခု၊ ဘဏ္ဍာရေးနှစ် ရသုံးမှန်းခြေငွေစာရင်းနှင့်ပတ်သက်ပြီးတော့ ဘဏ္ဍာရေးကော်မရှင်ရဲ့ ထောက်ခံတင်ပြချက်ဖြစ်ပါတယ်။ ပြည်ထောင်စုဘဏ္ဍာရန်ပုံငွေနှင့် ပတ်သက်လာလျှင် ရငွေ ၂၅,၃၁၂ ဘီလီယံ၊ သုံးငွေ ၃၂,၃၃၉ ဘီလီယံဖြစ်ပြီး လိုငွေ ၇,၀၂ရ ဘီလီယံရှိပြီးတော့ လိုငွေနှင့် GDP အချိုးဟာ ၅.၉ ရာခိုင်နှုန်း ဖြစ်ပါတယ်။ တိုင်းဒေသကြီး၊ ပြည်နယ်များအနေနဲ့ကတော့ ရငွေသည် ၃,၃၂၅ ဘီလီယံ၊ သုံးငွေဟာလည်း ၃,၃၂၅ ဘီလီယံ ရငွေ၊ သုံးငွေနဲ့ ညီညွတ်နေတာကို တွေ့ရမှာဖြစ်ပါတယ်။ ဘာကြောင့်ရငွေ၊ သုံးငွေနှင့် မျှနေတဲ့ ဘတ်ဂျက်ဖြစ်ရသလဲဆိုလို့ရှိရင် တိုင်းဒေသကြီး၊ ပြည်နယ်ဘတ်ဂျက်ရဲ့လိုငွေများကို ပြည်ထောင်စု ဘဏ္ဍာရန်ပုံငွေက ဖြည့်ဆည်းပေးနေခြင်းကြောင့်ပဲဖြစ်ပါတယ်။ အခုကျွန်တော်တို့တင်ပြမယ့် ပြည်ထောင်စု ဘဏ္ဍာရန်ပုံငွေစာရင်းမှာ တိုင်းဒေသကြီး၊ ပြည်နယ်များ ရဲ့ဘတ်ဂျက်လိုငွေကို ဖြည့်ဆည်းပေးဖို့ ပြည်ထောင်စုကနေပြီးတော့မှ ဘီလီယံ ၂,၁၁၄ ဘီလီယံ ထောက်ပံ့ ပေးဖို့ ထည့်သွင်းလျာထားပြီးဖြစ်ပါတယ်။ ဘတ်ဂျက်လိုငွေနှင့် GDP အချိုးနဲ့ ပတ်သက်ပြီးတော့ နည်းလမ်းနှစ်မျိုးနဲ့ တွက်ချက်ပြီး နှိုင်းယှဉ် တင်ပြထားခြင်းပဲဖြစ်ပါတယ်။ Accounting Method ဆိုတာ ကျွန်တော်တို့ မြန်မာနိုင်ငံက အခုလက်ရှိ ကျင့်သုံးနေတဲ့ စနစ်ဖြစ်ပြီးတော့ Analytical Method ကတော့ အပြည်ပြည်ဆိုင်ရာ ငွေကြေးရန်ပုံငွေအဖွဲ့ အပါအဝင် နိုင်ငံတကာငွေကြေးဆိုင်ရာ အဖွဲ့ အစည်းတွေက လက်ခံကျင့်သုံးနေတဲ့ စနစ်ပဲဖြစ်ပါတယ်။ ကွာခြားချက်ကတော့ ကျွန်တော်တို့ အဓိကအားဖြင့် ဘတ်ဂျက်လိုငွေနဲ့ GDP အချိုးတွက်ချက်တဲ့အခါမှာ Accounting Methods မှာ ကြွေးမြီနှင့်ပတ်သက်တဲ့ ရငွေရော၊ အသုံးစရိတ် ထည့်သွင်းတွက်ချက်ပေမယ့် Analytical Method မှာတော့ ကြွေးမြီနှင့်ပတ်သက်တဲ့ ရငွေ၊ သုံးငွေတွေကို ထည့်သွင်းတွက်ချက်မှု မပြုပါဘူး။ အဲ့ဒီတော့ အဲဒီလို Analytical Method နဲ့တွက်ချက်မယ်ဆိုလို့ရှိရင် စုစုပေါင်းလိုငွေသည် ကျပ် ၈,၆၇၁ ဘီလီယံဖြစ်ပြီးတော့ လိုငွေနဲ့ GDP အချိုးဟာ ၇.၂၈ ရာခိုင်နှုန်း ဖြစ်သွားမှာဖြစ်ပါတယ်။ ၂၀၁၉-၂၀၂၀ ဘဏ္ဍာရေးနှစ်အတွက် ပြည်ထောင်စုရဲ့ ရငွေများကို အဖွဲ့အစည်းလိုက် ခွဲခြားပြီး တင်ပြ ထားခြင်းပဲ ဖြစ်ပါတယ်။ အခွန်အကောက်က ၇,၈၆၉ ဘီလီယံရပြီးတော့ ရငွေစုစုပေါင်းရဲ့ ၃၁ ရာခိုင်နှုန်း ရှိပါတယ်။ ပြည်ထောင်စုဝန်ကြီးဌာနတွေ၊ ဦးစီးဌာနတွေ၊ ဗဟိုအဖွဲ့ အစည်းတွေရဲ့ ရငွေဟာ ၂,၆၄၃ ဘီလီယံ၊ ဖြစ်ပြီးတော့ ၁၀.၄၄ ရာခိုင်နှုန်းပါ။ အဲဒီတော့ နိုင်ငံတော်ပိုင်စီးပွားရေးအဖွဲ့အစည်းတွေရဲ့ အဖွဲ့အစည်း နှစ်ခုပေါင်းရဲ့ ရငွေမှာ ပါဝင်မှု အချိုးအစားဟာ ၄၁ ရာခိုင်နှုန်းခန့်ရှိပါတယ်။ မြန်မာနိုင်ငံတော်ဗဟိုဘဏ် အနေနဲ့ ၃.၅၁ ရာခိုင်နှုန်းရှိပြီးတော့၊ ပြည်ပအကူအညီရငွေ ၇၀၄ ဘီလီယံ၊ ပြည်ပချေးငွေ ၂,၆၂၅ ဘီလီယံ နှစ်ရပ်ပေါင်း ကျွန်တော်တို့ပြည်ထောင်စုရဲ့ ရငွေစာရင်းမှာ ၁၃ ရာခိုင်နှုန်းအထိ ပါဝင်နေတာကို တွေ့ရှိရမှာ ဖြစ်ပါတယ်။ ဒါကတော့ ရငွေ၊ သုံးငွေတွေရဲ့ဟာကို ရှင်းလင်းခြင်းပဲဖြစ်ပါတယ်။ အဲဒီတော့ ပြည်ထောင်စုဝန်ကြီးဌာန၊ ဦးစီးဌာနများရဲ့ ရငွေတွေမှာ ဗဟိုအဖွဲ့ အစည်းတွေ၊ လူမှုဖူလုံရေး၊ တပ်မြို့စည်ပင်သာယာရေးအဖွဲ့၊ နေပြည်တော်ကောင်စီနဲ့ နေပြည်တော်စည်ပင်သာယာရေးအဖွဲ့ တွေ ပါဝင်ပါတယ်။ နောက် ဒီရငွေမှာ ပြည်ထောင်စုဝန်ကြီးဌာန၊ ဦးစီးဌာနတွေ၊ နိုင်ငံတော်ပိုင်စီးပွားရေးအဖွဲ့အစည်းတွေနဲ့ ဗဟိုဘဏ်တို့ရဲ့ ရငွေ များမှာ ချေးငွေနဲ့အကူအညီရငွေတွေကို ထည့်သွင်းတွက်ချက်ထားခြင်းမရှိပါဘူး။ ဘာကြောင့်လဲဆိုတော့ ကျွန်တော်တို့ နှစ်စဉ်ရရှိနေတဲ့ ပြည်ပချေးငွေနဲ့ အကူညီရငွေတွေကို သီးခြားပေါ်လွင်စေတဲ့အတွက် ဒီဟာ တွေကို ခုနှိမ်ပြီးတော့ တွက်ချက်ထားခြင်းပဲဖြစ်ပါတယ်။ အဖွဲ့ အစည်းအလိုက် ဘဏ္ဍာငွေရှာဖွေပေးတဲ့အဖွဲ့အစည်း ရှာဖွေရရှိမှုနဲ့သုံးစွဲမှုကို နှိုင်းယှဉ်တင်ပြ ထားခြင်းပဲ ဖြစ်ပါတယ်။ ဇယားအရကြည့်မယ်ဆိုရင် အခွန်အကောက်ရရှိမှုဟာ တစ်နိုင်ငံလုံးနှင့် သက်ဆိုင်တဲ့ အတွက် ဒီဟာကိုတော့ ပိုငွေလို့ပဲသတ်မှတ်ပါတယ်။ ဗဟိုအဖွဲ့အစည်းများနှင့် ပြည်ထောင်စုဝန်ကြီးဌာန အဖွဲ့အစည်းတွေဟာ ၄,၆၀၆ ဘီလီယံ ရရှိပြီးတော့ သုံးငွေဟာ ၁၈,၇၈၉ ဘီလီယံပါ။ လိုငွေ ၁၄,၁၈၃ ဘီလီယံ ဖြစ်ပါတယ်။ နိုင်ငံတော်ပိုင်စီးပွားရေး အဖွဲ့ အစည်းများအနေနဲ့ကတော့ ဘဏ္ဍာရန်ပုံငွေအတွင်းမှာရှိတဲ့ အဖွဲ့အစည်းတွေဟာ လိုငွေဘီလီယံ ၁,၀၀၀ ကျော် ဖြစ်ပေါ်နေပြီးတော့ ပြင်ပမှာရှိတဲ့ အဖွဲ့အစည်းတွေကတော့ ပိုငွေ ၂၁ ဘီလီယံ ဖြစ်ပေါ်နေတာကို တွေ့ရမှာဖြစ်ပါတယ်။ ဗဟိုဘဏ်သည် ပိုငွေ ၃၀၅ ဘီလီယံ ဖြစ်ပေါ် ပါတယ်။ အဲဒီတော့ ဒီဟာကိုသုံးသပ်ကြည့်မယ်ဆိုလို့ရှိရင် အခွန်အကောက်ကလွဲရင် ပိုငွေရှာဖွေနိုင်တဲ့ အဖွဲ့အစည်း ဟာ နိုင်ငံပိုင်စီးပွားရေးအဖွဲ့အစည်း၊ ဘဏ္ဍာရန်ပုံငွေပြင်ပမှာရှိတဲ့ အဖွဲ့အစည်းနဲ့ မြန်မာနိုင်ငံတော်ဗဟိုဘဏ်၊ နောက်ကျွန်တော်တို့ ဒီဗဟိုအဖွဲ့အစည်းနဲ့ ပြည်ထောင်စုဝန်ကြီးဌာနတွေမှာ ပေါင်းထည့်ဖော်ပြထားတဲ့ လူမှုဖူလုံရေးအဖွဲ့၊ နောက် တပ်မြို့စည်ပင်သာယာရေးအဖွဲ့ ဒီအချက်လေးတွေပဲရှိပါတယ်။ အဓိကကတော့ ကျွန်တော်တို့ဟာ ဌာနကြီးများသည် လိုငွေဖြစ်ပေါ်နေတာကို တွေ့ရှိရမှာ ဖြစ်ပါတယ်။ ဒါလည်း ဒါကျွန်တော်တို့ လုပ်ငန်းသဘာဝအပေါ် မူတည်ပါတယ်။ ဝန်ကြီးဌာနတွေမှာပါရှိတဲ့ ပညာရေး၊ ကျန်းမာရေး၊ လူမှုဝန်ထမ်း၊ လူ/ကယ်/ပြန်ဆိုတဲ့ ဝန်ကြီးဌာနတွေဟာ ဝင်ငွေရှာဖွေတဲ့ အဖွဲ့အစည်းတွေ မဟုတ်ပါဘူး။ ပြည်သူ့ဝင်ဆောင်မှုလုပ်ငန်းတွေကို သုံးစွဲရတယ်၊ ဆောင်ရွက်ရတဲ့ အဖွဲ့အစည်းတွေ ဖြစ်တဲ့အတွက် တကယ့်နိုင်ငံတွေမှာတော့ ဒါတွေကို General Government ဆိုပြီးတော့ ခေါ်ဝေါ်ပြီးတော့ ဒါတွေသည် ဝင်ငွေရှာဖွေတဲ့ အဖွဲ့ အစည်းတွေမဟုတ်ပါဘူး။ အဲဒီမှာ ဘတ်ဂျက်လိုငွေ ၇,၀၂ရ ဘီလီယံကို ဖြည့်ဆည်းမှ သာလျှင် ကျွန်တော်တို့ရဲ့ရငွေများဟာ သုံးငွေတွေနဲ့ညီညွတ်မျှတသွားမှာ ဖြစ်ပါတယ်။ ဆက်ပြီးတော့ Next အဲဒီတော့ လိုငွေကိုကျွန်တော်တို့ ဘယ်လိုဖြည့်ခဲ့လဲ။ လိုငွေကို ကျွန်တော်တို့က နည်းလမ်းနှစ်ခုနဲ့ဖြည့် ပါတယ်။ နံပါတ်(၁) နည်းလမ်းကတော့ ငွေတိုက်စာချုပ်၊ ငွေတိုက်လက်မှတ်တွေကို အများပြည်သူသို့ လေလံစနစ်ဖြင့် ရောင်းချပြီးတော့ ဖြည့်ဆည်းခြင်းပဲ ဖြစ်ပါတယ်။ အဲဒီလို အများပြည်သူသို့ လေလံစနစ်ဖြင့် ရောင်းချဖြည့်ဆည်းပြီးတော့ ထပ်မံလိုအပ်ချက် ပေါ်ပေါက်မှသာလျှင် ဗဟိုဘဏ်ကနေပြီးမှ ဗဟိုဘဏ်က ငွေချေးတယ်လို့ပဲခေါ်ခေါ် ဗဟိုဘဏ်ကို ၃ လ သက်တမ်းရှိတဲ့ ငွေတိုက်လက်မှတ်တွေရောင်းချပြီးတော့ ဖြည့်ဆည်းခြင်းပဲ ဖြစ်ပါတယ်။ ဒါကြောင့်ဗဟိုဘဏ် ကျွန်တော်တို့ရဲ့ ဘတ်ဂျက်လိုငွေတွေကို ခုန အထက်ကဖော်ပြခဲ့တဲ့ အများ ပြည်သူကို လေလံစနစ်နဲ့ ရောင်းချပြီးဖြည့်ဆည်းတာရယ်၊ ဗဟိုဘဏ်ကို ဖြည့်ဆည်းတဲ့အနေအထားလေးကို နှိုင်းယှဉ်တင်ပြခြင်းပဲဖြစ်ပါတယ်။ ပြီးခဲ့တဲ့ Nexti ပြီးခဲ့တဲ့ ၂၀၁၅-၂၀၁၆ ကနေ ၂၀၁၇-၂၀၁၈ အတွင်းမှာ ဒီဇယားကိုကြည့်မယ်ဆိုလို့ရှိရင် ဘတ်ဂျက် လိုငွေ ၂၀၁၅-၂၀၁၆ ခုမှာ ၃,၀၅၅ ဘီလီယံ လိုငွေဖြည့်ဆည်းတဲ့လေလံတင်ရောင်းချတဲ့စနစ်၊ အများပြည်သူကို လေလံတင်ရောင်းချတဲ့စနစ်နဲ့ ဖြည့်ဆည်းနိုင်မှုဟာ အသားတင် ၂၇၁ ဘီလီယံပဲရှိပါတယ်။ ဒါပေမဲ့ ဗဟိုဘဏ်သို့ရောင်းချပြီး ဖြည့်ဆည်းမှုဟာ ၂,၉၆၆ ဘီလီယံ ဖြည့်ဆည်းခဲ့ရတာ ဖြစ်ပါတယ်။ စုစုပေါင်းလိုငွေဖြည့်ဆည်းမှုရဲ့ ၉၁ ရာခိုင်နှုန်းကျော်ကို ကျွန်တော်တို့ဟာ ဗဟိုဘဏ်ကို ဖြည့်ဆည်းခဲ့ရပါတယ်။ ၂၀၁၇-၂၀၁၈ မှာတော့ ဘတ်ဂျက်လိုငွေဟာ ၂.၃၉၅ ဘီလီယံဖြစ်တယ်။ လေလံစနစ်နဲ့ ရောင်းချတဲ့ အခါမှာ အဲဒီလိုငွေနဲ့ ပတ်သက်ပြီးတော့ ပုဂ္ဂလိကကို လေလံစနစ်နဲ့ အများပြည်သူကို လေလံစနစ်နဲ့ ရောင်းချ မှုက ဖြည့်ဆည်းခြင်းဟာ ၂,၀၄၁ ဘီလီယံ ဖြည့်ဆည်းပြီးတော့ ဗဟိုဘဏ်ကနေ ဖြည့်ဆည်းမှုဟာ ၆၆၃ ဘီလီယံပဲ ရှိပါတယ်။ ဗဟိုဘဏ်ရဲ့ ဖြည့်ဆည်းမှု ရာခိုင်နှုန်းဟာ ၂၉ ရာခိုင်နှုန်းလောက်ပဲရှိပါတယ်။ ဒီနေရာမှာ အများပြည်သူကို လေလံတင်ရောင်းချတာနဲ့ ဗဟိုဘဏ်ကို ရောင်းချပြီး ဖြည့်ဆည်းမှု ကွာခြားချက် ကတော့ အများပြည်သူကို လေလံတင်ပြီးရောင်းချတဲ့အခါမှာ အများပြည်သူတွေနဲ့ မိမိတို့ရဲ့ ပိုလျှံနေတဲ့ ငွေတွေနဲ့ ဝယ်တာဖြစ်တဲ့အတွက် တိုင်းပြည်မှာ လှည့်ပတ်သုံးစွဲနေတဲ့ ငွေကြေးပမာဏကို လျော့ကျစေတာ ဖြစ်ပါတယ်။ ဗဟိုဘဏ်ကို ရောင်းချရတဲ့အခါမျိုးမှာကျတော့ ဗဟိုဘဏ်ဟာ နိုင်ငံတော်အတွင်းမှာ လှည့်ပတ် သုံးစွဲနေတဲ့ ရန်ပုံငွေကို ထပ်ပြီးဖြည့်ရတဲ့သဘော ဖြစ်တဲ့အတွက် ငွေကြေးဖောင်းပွမှုကို တွန်းအားပေး စေတာဖြစ်ပါတယ်။ ဒါကို ကျွန်တော်တို့က ဒီဘက်ကာလတွေမှာ အများပြည်သူကို လေလံစနစ်နဲ့ ရောင်းချမှုကို ပိုမိုဦးစားပေးပြီးတော့ ဆောင်ရွက်နေခြင်းပဲဖြစ်ပါတယ်။ ၂၀၁၉-၂၀၂၀ ခု၊ ဘဏ္ဍာရေးနှစ် ပြည်ထောင်စုရဲ့ ဘဏ္ဍာငွေအရအသုံးဆိုင်ရာဥပဒေကြမ်းရဲ့ ထူးခြားချက် တွေကို ကျွန်တော်ကောက်နုတ်တင်ပြသွားမှာ ဖြစ်ပါတယ်။ (၁)ကတော့ အရေးပေါ်ရန်ပုံငွေကို ခွဲဝေလျာထား ပေးခြင်းပဲ ဖြစ်ပါတယ်။ နောက်ပြီးတော့ အရေးပေါ်ရန်ပုံငွေဆိုင်ရာ ဘဏ္ဍာရေးစည်းမျဉ်းတွေကိုလည်း ဖြေလျှော့ပေးထားတာကို ကျွန်တော်တို့ တွေ့ရပါတယ်။ အသေးစိတ်ကိုတော့ ခုနကဥပဒေကြမ်းကော်မတီက တင်ပြချက်မှာ ဥပဒေတစ်ပိုဒ်ချင်းအလိုက် ရှင်းလင်းတင်ပြပြီးဖြစ်တဲ့အတွက် ကျွန်တော့်အနေနဲ့ အရေး ကြီးတဲ့အချက်တွေကိုပဲ ကောက်နုတ်တင်ပြမှာ ဖြစ်ပါတယ်။ ၂၀၁၁-၂၀၁၂ ကနေပြီးမှ ၂၀၁၈-၂၀၁၉ အထိ အရေးပေါ်ရန်ပုံငွေနဲ့ပတ်သက်ပြီး နှစ်စဉ် ဘီလီယံ ၁၀၀ လျာထားခဲ့ပြီးတော့ အဲဒီဘီလီယံ ၁၀၀ လုံးကို စီမံကိန်းနှင့် ဘဏ္ဍာရေးဝန်ကြီးဌာနထဲမှာပဲ ထိန်းသိမ်းထားပါတယ်။ ပြီးတော့ သုံးစွဲတဲ့အခါမှာ အောက်ပါ စည်းကမ်းချက်အရပဲ သုံးရမှာ ဖြစ်ပါတယ်။ ဘဏ္ဍာရေးနှစ်အတွင်း ပြည်ထောင်စုအစိုးရအဖွဲ့က မသုံးလျှင် မဖြစ်တဲ့ အရေးပေါ်ကိစ္စအတွက် အသုံးစရိတ်ဖြစ်ပါတယ်။ နောက်တစ်ခုက အရအသုံးခန့်မှန်းခြေငွေစာရင်း မှာလည်း လျာထားချက်မပါဝင်တဲ့ အသုံးစရိတ် ဒီကိစ္စအတွက်ပဲ သုံးလို့ရပါတယ်။ သုံးတဲ့အခါမှာလည်း အရေးပေါ်ရန်ပုံငွေ ကျခံသုံးစွဲခြင်းဟာ ပြည်ထောင်စုအစိုးရအဖွဲ့ရဲ့ ခွင့်ပြုချက်အရသာလျှင် ခွင့်ပြုရမှာ ဖြစ်ပါတယ်။ နောက်တစ်ချက်ကတော့ အရေးပေါ်ရန်ပုံငွေက ကျခံသုံးစွဲတဲ့ ကိစ္စရပ်မှန်သမျှကို ကိစ္စရပ် တစ်ခုချင်းအလိုက် အကျိုးအကြောင်းဖော်ပြချက်နဲ့တကွ အနီးကပ်ဆုံးကျင်းပတဲ့ ပြည်ထောင်စုလွှတ်တော် အစည်းအဝေးကို တင်ပြရခြင်းပဲ ဖြစ်ပါတယ်။ အခုလက်ရှိ ကျွန်တော်တို့ အတည်ပြုရမယ့် ၂၀၁၉-၂၀၂၀ ခု ဘဏ္ဍာရေးနှစ်မှာတော့ အရေးပေါ်ရန်ပုံငွေ ကျပ်သန်း ၁၀၀ ဘီလီယံအနက် ၅၀ ဘီလီယံကိုပဲ စီမံကိန်းနဲ့ ဘဏ္ဍာရေးဝန်ကြီးဌာနရဲ့အထဲမှာ လျာထားပြီးတော့ သုံးစွဲတာကတော့ ခုနကအထက်က ကျွန်တော် ဖော်ပြတဲ့ နည်းလမ်းအတိုင်း အဆင့်ဆင့်စည်းကမ်းချက်များနဲ့အညီ သုံးစွဲရမှာ ဖြစ်ပါတယ်။ ကျန်တဲ့ ကျပ် ၅၀ ဘီလီယံကိုတော့ ဗဟိုအဖွဲ့အစည်းများ၊ ပြည်ထောင်စုဝန်ကြီးဌာနများနဲ့ တိုင်းဒေသကြီး၊ ပြည်နယ်အစိုးရများကို ဖော်ပြပါအတိုင်း ခွဲဝေပေးမှာ ဖြစ်ပါတယ်။ အဲဒီလို ခွဲဝေပေးတဲ့အပြင် သုံးစွဲတဲ့ အခါမှာလည်း ကျွန်တော်တို့ ဖြေလျှော့မှုပေးထားတာကို ဆက်လက်တင်ပြပါမယ်။ အဲဒီလို ဗဟိုအဖွဲ့အစည်းများ၊ ပြည်ထောင်စုဝန်ကြီးဌာနများ၊ တိုင်းဒေသကြီး၊ ပြည်နယ်အစိုးရအဖွဲ့ များကို ခွဲဝေပေးတဲ့ အရေးပေါ်ရန်ပုံငွေမှ ကျခံသုံးစွဲတဲ့အခါမှာ သုံးစွဲရနိုင်မယ့် ကိစ္စရပ်ကနှစ်ခု ဖြစ်ပါတယ်။ တစ်ခုက ဘဏ္ဍာရေးနှစ်အတွင်း ကြိုတင်မမျှော်မှန်းနိုင်သော ကိစ္စရပ်များ ဖြစ်ရပါမယ်။ နောက်တစ်ခုကတော့ သဘာဝဘေးအန္တရာယ်ကြောင့် ဖြစ်ပေါ်လာတဲ့ကိစ္စရပ်များအတွက်သာ သုံးစွဲဆောင်ရွက်ခွင့်ရှိပါတယ်။ အဲဒီလိုသုံးစွဲတဲ့နေရာမှာ ပြည်ထောင်စုဝန်ကြီးဌာနတွေမှာဆိုလို့ရှိရင် သက်ဆိုင်ရာဝန်ကြီးဌာန စီမံခန့်ခွဲရေးကော်မတီရဲ့ ဆုံးဖြတ်ချက်၊ တိုင်းဒေသကြီး၊ ပြည်နယ်အစိုးရအဖွဲ့တွေမှာဆိုလို့ရှိရင် သက်ဆိုင်ရာ တိုင်းဒေသကြီး၊ ပြည်နယ်အစိုးရအဖွဲ့များရဲ့ ဆုံးဖြတ်ချက်နဲ့ သုံးစွဲနိုင်ပါတယ်။ အဲဒီလို သုံးစွဲပြီးတဲ့ော့ သုံးစွဲမှုအတွက် ကိစ္စရပ်တိုင်းကို ကိစ္စရပ်တစ်ခုချင်းအလိုက် အကျိုးအကြောင်းဖော်ပြချက်များနဲ့တကွ အနီးကပ်ဆုံးကျင်းပတဲ့ ပြည်ထောင်စုအစိုးရအဖွဲ့အစည်းအဝေးကို တင်ပြရမှာဖြစ်ပါတယ်။ ဒါဟာ အင်မတန် ထူးခြားတဲ့ ဘတ်ဂျက်နဲ့ပတ်သက်တဲ့ ဖြေလျော့ပေးမှုပဲ ဖြစ်ပါတယ်။ အဲဒီတော့ ပြည်ထောင်စုဝန်ကြီးဌာနတွေ၊ တိုင်းဒေသကြီး၊ ပြည်နယ်ဝန်ကြီးဌာနတွေက ဒီဖြေလျော့မှုအရဆိုလို့ရှိရင် မိမိအတွက် ခွဲဝေရရှိတဲ့ အရေးပေါ် ရန်ပုံငွေတွေကို မိမိတို့ရဲ့ဆုံးဖြတ်ချက်နဲ့ လွတ်လပ်စွာ သုံးစွဲနိုင်မှာ ဖြစ်ပါတယ်။ တကယ်လို့ ကိစ္စရပ်တွေရဲ့ ပမာဏ၊ ဖြေရှင်းရတဲ့ပမာဏ၊ သုံးစွဲရတဲ့ပမာဏ ကြီးမားတယ်ဆိုလို့ရှိရင်လည်း ထပ်ပြီးတော့ စီမံကိန်းနဲ့ ဘဏ္ဍာရေးဝန်ကြီးဌာနမှာ နိုင်ငံတော်အတွက် လျာထားတဲ့ အရေးပေါ်ရန်ပုံငွေ ဘီလီယံ ၅၀ ထဲက အကျိုး အကြောင်းဖော်ပြပြီးတော့ ပြည်ထောင်စုအစိုးရအဖွဲ့ကို တင်ပြတောင်းခံခွင့်ရှိတာကို တွေ့ရှိရမှာ ဖြစ်ပါတယ်။ ဒါဟာ ပြည်ထောင်စုဝန်ကြီးဌာနတွေ၊ တိုင်းဒေသကြီးအစိုးရအဖွဲ့တွေရဲ့ တုံ့ပြန်နိုင်စွမ်းကို၊ စွမ်းဆောင်ရည်ကို မြှင့်တင်ပေးလိုက်တဲ့ ဖြေလျော့မှုတစ်ခု ဖြစ်တဲ့အတွက် ဒါဟာ ထူးခြားမှုတစ်ခုအနေနဲ့၊ ကျွန်တော့်အနေနဲ့ ကောက်နုတ်တင်ပြရခြင်းပဲ ဖြစ်ပါတယ်။ ဒုတိယ ထူးခြားချက်ကတော့ နိုင်ငံတော်ပိုင်စီးပွားရေးအဖွဲ့အစည်းများရဲ့ ငွေကြေးစီမံခန့်ခွဲမှုစနစ်ကို ပြောင်းလဲဆောင်ရွက်ခြင်းပဲ ဖြစ်ပါတယ်။ လက်ရှိနိုင်ငံတော်ပိုင် စီးပွားရေးအဖွဲ့ အစည်းတွေနဲ့ အချို့ဟာ ပြည်ထောင်စုဘဏ္ဍာရန်ပုံငွေအတွင်းမှာ ငွေစာရင်း နှစ်ခုထားပြီး ဆောင်ရွက်နေကြတာ ဖြစ်ပါတယ်။ တစ်ခုကတော့ ပြည်ထောင်စုဘဏ္ဍာရန်ပုံငွေစာရင်း SEE Account (UFA-SEE) Account ဖြစ်ပြီးတော့ နောက်တစ်ခုကတော့ ပြည်ထောင်စုဘဏ္ဍာရန်ပုံငွေစာရင်း Other Account (UFA-OA) စာရင်း ဖြစ်ပါတယ်။ (အခုပြောင်းလဲလိုက်တဲ့စနစ်အရတော့ နိုင်ငံတော်ပိုင်စီးပွားရေးအဖွဲ့အစည်းအားလုံးဟာ ပြည်ထောင်စု ဘဏ္ဍာရန်ပုံငွေစာရင်း SEE Account (UFA-SEE) တစ်ခုတည်းကိုသာလျှင် ဖွင့်လှစ်ပြီးတော့ လုပ်ငန်းတွေ ဆောင်ရွက်ရမှာ ဖြစ်ပါတယ်။ ဒါကြောင့် ဒီလိုငွေစာရင်းတစ်ခုတည်းထားရှိဖွင့်လှစ်ပြီးတော့ ဆောင်ရွက်တဲ့ နေရာမှာ ကုန်သွယ်မှုစာရင်းအရ အမြတ်ရရှိမယ်ဆိုလို့ရှိရင် ဝင်ငွေခွန်ပေးဆောင်ရမယ်။ ကျန်တဲ့ငွေအားလုံးဟာ နိုင်ငံတော်ထည့်ဝင်ငွေအဖြစ် ပြည်ထောင်စုဘဏ္ဍာရန်ပုံငွေထဲကို ဝင်ရောက်သွားမှာ ဖြစ်ပါတယ်။ နောက် တစ်ခုကတော့ လက်ရှိဖွင့်လှစ်ဆောင်ရွက်နေတဲ့ (UFA-OA) Account တွေကို ပြည်ထောင်စုစာရင်းစစ်ချုပ်ရုံးရဲ့ စစ်ဆေးမှုခံယူပြီးတော့ စနစ်တကျ ပိတ်သိမ်းဆောင်ရွက်သွားရမှာ ဖြစ်ပါတယ်။ နောက်ထူးခြားချက်တစ်ခုကတော့ ဘတ်ဂျက်လိုငွေနဲ့ ဂျီဒီပီ အချိုးကို ၅.၉ ရာခိုင်နှုန်းအထိ တိုးမြှင့် သုံးစွဲခြင်းပဲ ဖြစ်ပါတယ်။ ပြီးခဲ့တဲ့ ၂၀၁၈-၂၀၁၉ ဘဏ္ဍာရေးနှစ်အထိ ဘတ်ဂျက်လိုငွေနဲ့ ဂျီဒီပီ အချိုးကို ၅ ရာခိုင်နှုန်းအတွင်းမှာ ထိန်းသိမ်းဆောင်ရွက်ခဲ့တာဖြစ်ပါတယ်။ ဒီနှစ်မှာတော့ ၅.၉ ရာခိုင်နှုန်းအထိ တိုးမြှင့် ပြီးတော့ တိုးမြှင့်လိုက်တဲ့အဓိပ္ပာယ်ဟာ ကျွန်တော်တို့က အသုံးစရိတ်တွေကို ပိုမိုတိုးမြှင့်သုံးစွဲသွားခြင်းပဲ ဖြစ်ပါတယ်။ အဲဒီတော့ အဲလိုအသုံးစရိတ်တွေကို တိုးမြှင့်လျာထားတဲ့နေရာမှာ ဒီအသုံးစရိတ်တွေဟာ နိုင်ငံတော်နဲ့ ပြည်သူတွေအတွက် ထိရောက်အကျိုးရှိတဲ့ အသုံးစရိတ်တွေဖြစ်ပေါ်စေဖို့အတွက် (က) ဘဏ္ဍာရေး ကဏ္ဍမှာ အခွန်အကောက်ရငွေတွေ တိုးတက်ရရှိဖို့ ကျွန်တော်တို့ ဆောင်ရွက်မယ်။ ဒီနေရာမှာ အနည်းငယ် ဖြည့်စွက်တင်ပြလိုတာက အခွန်အကောက်ရငွေတွေ တိုးတက်ရရှိစေရန် ဆောင်ရွက်တဲ့နေရာမှာ ကျွန်တော် တို့ဟာ အခွန်နှုန်းထားတိုးမြှင့်ပြီးတော့ အခွန်အကောက်ကို ရှာဖွေမှာ မဟုတ်ပါဘူး။ အဲဒီတော့ ၂၀၁၉-၂၀၂၀ ခုနှစ်အတွက် ပြည်ထောင်စုရဲ့ အခွန်အကောက်ဥပဒေကြမ်းဟာလည်း ကျွန်တော်တို့ လွှတ်တော်ကိုရောက်ရှိပြီး ဖြစ်တဲ့အပြင် သတင်းစာတွေမှာလည်း ကျွန်တော်တို့ ကြေညာထားပြီးသားဖြစ်ပါတယ်။ လူသားတွေကို ကျန်းမာရေးကို ဆုံးများစွာထိခိုက်စေနိုင်တဲ့ စီးကရက်၊ ဆေးလိပ်စတဲ့ ဆေးရွက်ကြီးထွက် ပစ္စည်းတွေနဲ့ အရက်၊ ဘီယာ၊ ဝိုင် အဲသလို ဘေးအန္တရာယ်ကို ထိခိုက်စေတဲ့၊ ကျန်းမာရေးကို ထိခိုက်စေတဲ့ အထူးကုန်စည်များက လွဲလို့ရှိရင် ကျန်တဲ့ဝင်ငွေခွန်၊ ကုန်သွယ်လုပ်ငန်းခွန်၊ အခွန်အခအားလုံးကို ကျွန်တော်တို့ဟာ နှုန်းထားတိုးမြှင့်မှု မရှိဘဲနဲ့ ကောက်ခံသွားမှာ ဖြစ်ပါတယ်။ သို့သော်ဥပဒေအရ ကောက်ခံရရှိဖို့ရရှိသင့်တဲ့ အခွန်အကောက် တွေကိုတော့ ဖိဖိစီးစီးကောက်ခံသွားမယ်ဆိုတာ ဖြစ်ပါတယ်။ အဲဒီတော့ ဖိဖိစီးစီးကောက်ခံတဲ့ နည်းလမ်း ဖြင့်သာလျှင် အခွန်အကောက်ကို တိုးတက်ရရှိအောင် ဆောင်ရွက်သွားမယ်ဆိုတာလေးကို ဒီနေရာမှာ ကျွန်တော်ထပ်ဆင့်ပြီးတော့ ရှင်းလင်းတင်ပြခြင်းပဲဖြစ်ပါတယ်။ နောက်တစ်ခုကတော့ အစိုးရအသုံးစရိတ် တွေကို ထိရောက်စွာ စီမံခန့်ခွဲဖို့ ဖြစ်ပါတယ်။ နောက်လက်ရှိ အခြေအနေမှာ အခြေခံစီးပွားရေးအဆောက်အအုံတွေ ဖွံ့ဖြိုးဖို့၊ ပညာရေး၊ ကျန်းမာရေးနဲ့ လူမှုကာကွယ်စောင့်ရှောက်ရေး အသုံးစရိတ်တွေကို မြှင့်တင်ဆောင်ရွက် သွားမှာ ဖြစ်ပါတယ်။ စီးပွားရေးလုပ်ငန်းတွေနဲ့ ရင်းနှီးမြှုပ်နှံမှု လုပ်ငန်းတွေအတွက် အခြေခံကောင်းတွေ တည်ဆောက်ပေးရန်တို့ကိုလည်း မျှော်မှန်းပြီးတော့ ရည်မှန်းချက်ထားရှိပြီး ဆောင်ရွက်သွားမှာ ဖြစ်ပါတယ်။ နိုင်ငံတော်ရဲ့ ငွေကြေးဖောင်းပွမှုကို ပျမ်းမျှ ၆.၅ ရာခိုင်နှုန်း ခန့်မှန်းထားရှိ ဆောင်ရွက်မှာဖြစ်ပါတယ်။ အဲဒီလို ငွေကြေးဖောင်းပွမှုကို ထိန်းသိမ်းဆောင်ရွက်နိုင်ဖို့အတွက် မြန်မာနိုင်ငံတော်ဗဟိုဘဏ်အနေနဲ့ ပြည်တွင်းဈေးနှုန်း တည်ငြိမ်စေရန်နဲ့ ထိန်းသိမ်းစေရန် သီးသန့်ငွေကြေးပမာဏတစ်ရပ်ကို လုပ်ငန်း ရည်မှန်းချက်အဖြစ် ထားရှိမယ်။ နောက်တစ်ခုကတော့ စုစုပေါင်းငွေကြေးပမာဏကိုလည်း ကြားခံ ရည်မှန်းချက်အဖြစ် ထားရှိပြီးတော့ စီးပွားရေးစနစ်အတွင်းကို ငွေကြေးတွေထည့်သွင်းရန် လိုအပ်တဲ့ အချိန် ချေးယူနိုင်တယ် ဘဏ်တွေက။ ပြီးလို့ရှိရင် ကျွန်တော်တို့ရဲ့ နိုင်ငံတော်ရဲ့ လှည့်လည်သုံးစွဲတဲ့ ငွေထဲကို ထည့်သွင်းပေးမယ်။ တကယ်လို့ နိုင်ငံတော်က လှည့်လည်သုံးစွဲနေတဲ့ ငွေကြေးပမာဏဟာ ပိုလျှံငွေကြေးတွေ ဖြစ်လာပြီးတော့ နုတ်သိမ်းလို့ လိုအပ်တဲ့ော့ ဗဟိုဘဏ်သည် လိုအပ်ပါက အပ်ငွေလေလံစနစ် ဖြစ်တဲ့ (Deposit Auction)ကို ခေါ်ယူပြီးတော့ ဗဟိုဘဏ်မှာပိုတဲ့ငွေတွေကို ဗဟိုဘဏ်မှာ လာအပ်ပါ။ ကျွန်တော်တို့က အတိုးနှုန်းဘယ်လောက်ပေးပါမယ်ဆိုပြီးမှ ဒီလို လေလံခေါ်ယူပြီးတော့ နိုင်ငံအတွင်းမှာ လှည့်လည်သုံးစွဲနေတဲ့ ငွေကြေးကို ထိန်းသိမ်းဆောင်ရွက်ခြင်းဖြင့် ဒီငွေကြေးဖောင်းပွမှုကို ထိန်းသိမ်းဆောင်ရွက် သွားဖို့ ရည်ရွယ်ထားခြင်းပဲ ဖြစ်ပါတယ်။ နောက်ထူးခြားချက်တစ်ခုကတော့ ငွေချေးယူခြင်းပါ။ ဒီငွေချေးယူခြင်း ပြဋ္ဌာန်းချက်က နှစ်စဉ် ပါပါတယ်။ သို့သော် ဒီနှစ်မှာတော့ ကျွန်တော်တို့က ချေးယူနိုင်တဲ့ငွေကို ကျပ်သန်းပေါင်း ၉၀ သိန်း၊ ကျပ် ၉,၀၀၀ ဘီလီယံအထက် မပိုစေရဆိုပြီး အမြင့်ဆုံးချေးယူနိုင်တဲ့ ပမာဏကို ကန့်သတ်ထားခြင်းပဲ ဖြစ်ပါတယ်။ နောက်တစ်ခုကန့်သတ်ချက်ကတော့ ၂၀၁၉-၂၀၂၀ ခု၊ ဘဏ္ဍာရေးနှစ်အတွက် ဘတ်ဂျက်လိုငွေနဲ့ ဂျီဒီပီ အချိုးကို မူတည်ပြီးတော့ မြန်မာနိုင်ငံတော်ဗဟိုဘဏ်မှ ချေးယူခြင်းကို ဘတ်ဂျက်လိုငွေရဲ့ ၂၀ ရာခိုင်နှုန်း ထားရှိဆောင်ရွက်သွားဖို့ ရည်မှန်းထားခြင်းပဲ ဖြစ်ပါတယ်။ ရှေ့ပိုင်းက ကျွန်တော်တင်ပြခဲ့တဲ့အခါမှာ ၂၀၁၇-၂၀၁၈ မှာ ကျွန်တော်တို့က ၂၉ ရာခိုင်နှုန်းခန့်အထိ လျှော့ချပြီးတော့ ဗဟိုဘဏ်ရဲ့ ဖြည့်ဆည်းမှုကို ၂၉ ရာခိုင်နှုန်းလောက်အထိ ကျွန်တော်တို့ လျှော့ချဆောင်ရွက်နိုင်ပါတယ်။ လာမယ့်နှစ်မှာ ကျွန်တော်တို့က ၂၀ ရာခိုင်နှုန်းအထိ လျှော့ချဆောင်ရွက်နိုင်ဖို့အတွက် ရည်မှန်းဆောင်ရွက်သွားမယ်ဆိုတာ ဒါတင်ပြလာခြင်းပဲ ဖြစ်ပါတယ်။ နောက်ထူးခြားချက်တစ်ခုကတော့ ပြည်ထောင်စုအခွန်အကောက်ဥပဒေပါ မုတ်ကောင်ဝတ်ဆံ သွင်းခွန်ကို ဆက်လက်ကောက်ခံဖို့ မပြုတော့ခြင်းပဲ ဖြစ်ပါတယ်။ ၂၀၁၉-၂၀၂၀ အခွန်အကောက်ဥပဒေ ကနေစပြီးတော့ မုတ်ကောင်ဝတ်ဆံသွင်းခွန်ဆိုတာ မရှိတော့ပါဘူး။ အဲဒီတော့ ဒီဟာနဲ့ပတ်သက်ပြီးတော့ အနည်းငယ်ရှင်းလင်းတင်ပြရမယ်ဆိုလို့ရှိရင် ပုလဲမွေးမြူရေးလုပ်ငန်းမှာ ပြည်တွင်းပြည်ပ ရင်းနှီးမြှုပ်နှံမှု တွေကို ဖိတ်ခေါ်ပြီးတော့ အကျိုးတူပူးပေါင်းဆောင်ရွက်တဲ့အခါမှာ ၂၀၁၄-၂၀၁၅ ခုနှစ်အထိ ထုတ်လုပ်မှုကို ခွဲဝေခံစားတဲ့ စနစ်နဲ့ပဲ အကျိုးအမြတ်ကို ခွဲဝေခဲ့ပါတယ်။ အဲဒီလို ခွဲဝေခဲ့တဲ့အခါမှာ ပြည်တွင်းရင်းနှီးမြှုပ်နှံမှု အတွက် နိုင်ငံတော်က ၃၀၊ လုပ်ငန်းရှင် ၇၀၊ ၃၀ အချိုး ၇၀ နဲ့ ခွဲဝေသလို ပြည်ပရင်းနှီးမြှုပ်နှံမှုများ အတွက်ဆိုလို့ရှိရင်တော့ ၂၅:၃၅ အချိုးနဲ့ ခွဲဝေခဲ့ခြင်းပဲ ဖြစ်ပါတယ်။ သို့သော်လည်း ၂၀၁၄ ခုနှစ်မှာ မြန်မာ့ပုလဲလုပ်ငန်းဥပဒေကို ပြင်ဆင်တဲ့ဥပဒေအရ ၂၀၁၅-၂၀၁၆ ခုနှစ် ကနေစပြီးတော့ ပြည်တွင်းလုပ်ငန်းရှင်တွေနဲ့ ပူးပေါင်းဆောင်ရွက်တဲ့လုပ်ငန်းတွေကနေပြီးမှ အရင်လို PSC စနစ်နဲ့ ၃၀ ရာခိုင်နှုန်း ခွဲဝေယူခြင်းအစား မယူတော့ဘဲနဲ့ မုတ်ကောင်တစ်ကောင်ဝတ်ဆံသွင်းလျှင် ကျပ် ၂,၀၀၀ နှုန်းဖြင့် မုတ်ကောင်ဝတ်ဆံသွင်းခွန်အဖြစ် ပေးဆောင်တဲ့စနစ်ကို ပြောင်းလဲကျင့်သုံးခဲ့ခြင်းပဲ ဖြစ်ပါတယ်။ ပြည်ပရင်းနှီးမြှုပ်နှံသူနဲ့ ပူးပေါင်းဆောင်ရွက်တဲ့ လုပ်ငန်းကိုတော့ အရင်အတိုင်းပဲ ၂၅:၇၅ ခွဲဝေခဲ့ခြင်းပဲ ဖြစ်ပါတယ်။ ဒါကြောင့်လည်း မုတ်ကောင်ဝတ်ဆံသွင်းခွန်ဟာ ၂၀၁၆-၂၀၁ရ ဘဏ္ဍာရေးနှစ် ပြည်ထောင်စုရဲ့ အခွန်အကောက်ဥပဒေကနေ စတင်ပြီးတော့ အခွန်အမယ် တစ်ရပ်အနေနဲ့ ပါဝင်လာခြင်းပဲ ဖြစ်ပါတယ်။ ဒါပေမဲ့ ဒီဟာကိုပြန်လည်စိစစ်တဲ့အခါမှာ PSC စနစ်အစား၊ Product Share စနစ်အစား ဝတ်ဆံ သွင်းခွန်ကောက်ခံတဲ့စနစ် ကျင့်သုံးမှုကြောင့် ပုလဲမွေးမြူရေးလုပ်ငန်းကနေ ကောက်ခံရရှိတဲ့အခွန်ငွေသည် အကျိုးအမြတ်ခွဲဝေတဲ့စနစ်နဲ့ ဆောင်ရွက်ပါကရရှိမယ့် အကျိုးအမြတ်ထက် ယှဉ်တွဲပါအတိုင်း နစ်နာနေ ရကြောင်း သက်ဆိုင်ရာဝန်ကြီးဌာနက တင်ပြလာခြင်းပဲ ဖြစ်ပါတယ်။ ၂၀၁၅-၂၀၁၆ မှာ ဝတ်ဆံသွင်းအခွန် တွေနဲ့ ၃၄၅ သန်းခန့် ရရှိခဲ့ပါတယ်။ တကယ်လို့ PSC စနစ်ကိုသာ ဆက်လက်ကျင့်သုံးမယ်ဆိုလို့ရှိ ရင်တော့ ခွဲဝေရရှိမယ့်ငွေဟာ ၁,၅၉၁ သန်း၊ ဒါကြောင့် နိုင်ငံတော်အနေနဲ့ ၁,၂၄၆ သန်း နစ်နာခဲ့သလို ၂၀၁၆-၂၀၁ရ ခုနှစ်မှာလည်း အခွန်အနေနဲ့ ၈၁၉ သန်း ရရှိခဲ့ပေမယ့် ပုလဲထုတ်လုပ်မှုရဲ့ ၃၀ ရာခိုင်နှုန်းကို တန်ဖိုးသင့်ပြီး ရယူမယ်ဆိုလို့ရှိရင် ရနိုင်တဲ့ငွေဟာ (3.221 Billion) သန်းပေါင်း ၃,၂၂၁ ဖြစ်ပါတယ်။ ဒါကြောင့် နစ်နာဆုံးရှုံးမှုဟာ၊ လျော့နည်းရရှိငွေဟာ သန်းပေါင်း ၂,၄၀၀ ရှိပါတယ်။ အဲဒီလိုအချက်တွေကြောင့် Next ဒါကြောင့် ၂၀၁၈ ခုနှစ်မှာ မြန်မာ့ပုလဲလုပ်ငန်းဥပဒေကို ဒုတိယအကြိမ်ပြင်ဆင်တဲ့ ဥပဒေပြဋ္ဌာန်း ခဲ့ပါတယ်။ အဲဒီဥပဒေ ပုဒ်မ ၃၉ မှာ ကျွန်တော်တို့ဖော်ပြပါအတိုင်း ပြင်ဆင်အစားထိုး ပြဋ္ဌာန်းခဲ့ပါတယ်။ ဝန်ကြီးဌာနသည် ပုလဲထုတ်လုပ်ခြင်းလုပ်ငန်းနဲ့ စပ်လျဉ်း၍ မြန်မာ့ပုလဲထုတ်လုပ်ရေးနှင့် ရောင်းဝယ်ရေး လုပ်ငန်းအား ခွင့်ပြုမိန့်ရရှိသူနှင့် ထုတ်လုပ်မှုအပေါ် မျှဝေခံစားသောလုပ်ငန်း သို့မဟုတ် ဝန်ကြီးဌာနမှ သတ်မှတ်သောပူးပေါင်းဆောင်ရွက်မှု နည်းလမ်းဖြင့် လုပ်ငန်းလုပ်ကိုင်ခြင်းအတွက် စာချုပ်များကို ချုပ်ဆို ဆောင်ရွက်ခွင့်ပြုနိုင်သည်ဟု အစားထိုးပြင်ဆင်ခဲ့ပါတယ်။ အဲဒီအစားထိုး ပြင်ဆင်ချက်အရ မုတ်ကောင် ဝတ်ဆံသွင်းအခွန်ကို ကောက်ခံခြင်းမပြုတော့ခြင်းပဲ ဖြစ်ပါတယ်။ အထက်ပါ ဥပဒေပြင်ဆင်ချက်အရ ၂၀၁၈-၂၀၁၉ ကနေစပြီးတော့ ထုတ်လုပ်မှုအပေါ် ခွဲဝေတဲ့ စနစ်ကို ပြန်လည်ကျင့်သုံးခဲ့တယ်။ အကျိုးအမြတ်ခွဲဝေမှုစနစ်ကိုလည်း ပြည်တွင်း၊ ပြည်ပရင်းနှီးမြှုပ်နှံမှု မခွဲခြားတော့ဘဲနဲ့ အရင်းမကျေမီကာလ ရ နှစ်သတ်မှတ်ထားတယ်လို့ သိရှိရပါတယ်။ အဲဒီကာလအတွင်းမှာ ၁၀ ရာခိုင်နှုန်း၊ နိုင်ငံတော်က ၁၀ လုပ်ငန်းရှင်က ၉၀ ရာခိုင်နှုန်း၊ အရင်းကျေပြီး ကာလမှာတော့ ၂၀ အချိုး၊ ၈၀ နဲ့ ခွဲဝေယူမယ်လို့ ဒါသိရှိရပါတယ်။ မြန်မာနိုင်ငံတော်ဗဟိုဘဏ်ရဲ့ ဝင်ငွေသုံးငွေအခြေအနေပါ။ ၂၀၁၆-၂၀၁ရ ကနေပြီးမှ ၂၀၁၉-၂၀၂၀ ပြည့်နှစ်အထိ ဗဟိုဘဏ်ရဲ့ ဝင်ငွေသုံးငွေ အခြေအနေတွေပဲဖြစ်ပါတယ်။ ၂၀၁၆-၂၀၁ရ နဲ့ ၂၀၁၇-၂၀၁၈ တွေဟာ ရှေ့ပြေးအမှန်ကိန်းဂဏန်းတွေဖြစ်ပြီးတော့ ၂၀၁၈-၂၀၁၉ သည် ပြုပြင်ပြီးခန့်မှန်းခြေ နှစ်မကုန် သေးတဲ့အတွက် ကိန်းဂဏန်းအမှန် မရသေးပါဘူး။ မှန်းခြေပဲရှိပါသေးတယ်။ အလားတူပဲ ၂၀၁၉-၂၀၂၀ ဟာ မူလခန့်မှန်းခြေပဲ ရှိပါသေးတယ်။ အဲဒီမှာကြည့်မယ်ဆိုလို့ရှိရင် အရှုံးအမြတ်စာရင်းအရ ၂၀၁၆-၂၀၁ရ ခုနှစ်မှာ ဝင်ငွေ ၆၀၀. ၁ ဘီလီယံ ရရှိခဲ့တယ်။ အမြတ်လေးက ၆၃ ဘီလီယံ ရပါတယ်။ ၂၀၁၆-၂၀၁ရ မှာ ဝင်ငွေ ၇၄၆ ဘီလီယံ၊ အမြတ် ၆၃၅ ဘီလီယံ၊ အလားတူပဲ ၂၀၁၉-၂၀၂၀ မှာ ဝင်ငွေ ၈၈၈ ဘီလီယံ၊ အသုံးစရိတ် ၁၅၁ ဘီလီယံ ဖြစ်တဲ့အတွက် အမြတ်ရရှိငွေသည် ၇၃ရ ဘီလီယံ အမြတ်ရရှိမယ်လို့ ခန့်မှန်း ပြီးတော့ ကျွန်တော်တို့ရဲ့ ၂၀၁၉-၂၀၂၀ ပြည်ထောင်စု ဘဏ္ဍာရန်ပုံငွေစာရင်းမှာ ထည့်သွင်းဖော်ပြထားခြင်းပဲ ဖြစ်ပါတယ်။ ဗဟိုဘဏ်ရဲ့ ဝင်ငွေတွေကို ဘယ်ကရပါသလဲဆိုတာကို ကျွန်တော်တို့ ရှင်းလင်းတင်ပြထားခြင်းပဲ ဖြစ်ပါတယ်။ အထက်က ကျွန်တော်တို့ ဘတ်ဂျက်လိုငွေကို၊ အများပြည်သူကို လေလံစနစ်နဲ့ ရောင်းချပြီးတော့ ဖြည့်ဆည်းပြီးလို့ ဒါတောင်မှ လုံလောက်မှုမရှိသေးဘဲနဲ့ လိုငွေထပ်ပေါ်တဲ့အခါမှာ ကျွန်တော်တို့ဟာ ဗဟိုဘဏ်ကို ၃ လ သက်တမ်းရှိတဲ့ ငွေတိုက်လက်မှတ်တွေ ရောင်းချပြီးတော့ ဖြည့်ဆည်းရပါတယ်။ ၃ လ သက်တမ်းရှိတဲ့ ငွေတိုက်လက်မှတ်တွေအတွက် နိုင်ငံတော်က အတိုးပေးရပါတယ်။ လက်ရှိ slide မှာ ၂၀၁၆-၂၀၁ရ နဲ့ ၂၀၁၇-၂၀၁၈၊ ၂၀၁၈-၂၀၁၉ ဇွန်လအထိ ဗဟိုဘဏ်ကို ကျွန်တော်တို့က ရောင်းချထားတဲ့ ငွေတိုက်စာချုပ်များအတွက် ပေးရတဲ့အတိုးငွေ၊ နောက်တစ်ခုက အဲဒီငွေတိုက်စာချုပ်တွေ၊ ငွေတိုက်လက်မှတ်တွေ လေလံတင်ရောင်းချခြင်းအတွက် ဗဟိုဘဏ်က ကြီးကြပ်ဆောင်ရွက်တာဖြစ်တဲ့အတွက် ကြွေးမြီအုပ်ချုပ်ခ အနေနဲ့ ပေးရမယ့်ငွေ နှစ်ရပ်ပေါင်း နိုင်ငံတော်က ဗဟိုဘဏ်ကို ပေးချေခဲ့ရတဲ့ငွေတွေဟာ ၂၀၁၆-၂၀၁ရ မှာ ၅၁၁ ဘီလီယံရှိပြီး ၂၀၁၇-၂၀၁၈ မှာ ၆၃၂ ဘီလီယံ ရှိပါတယ်။ ၂၀၁၈-၂၀၁၉ နှစ်မကုန်သေးပါဘူး။ ဇွန်လအထိ ၅၀၃ ဘီလီယံရှိပါတယ်။ ခုနကရှေ့ဘက် slide မှာ ပြထားတဲ့ ဗဟိုဘဏ်ရဲ့ ၂၀၁၆-၂၀၁ရ နဲ့ ၂၀၁၇-၂၀၁၈ ရရှိတဲ့ဝင်ငွေနဲ့ ကျွန်တော်တို့နိုင်ငံတော်က ဗဟိုဘဏ်ကို ပေးချေရတဲ့ ဒီအတိုးစရိတ်တွေ၊ စီမံအုပ်ချုပ်မှုစရိတ်တွေ ပေါင်းလိုက်တယ်။ အခုကျွန်တော်တို့ နိုင်ငံတော်က ဗဟိုဘဏ်ကို ပေးချေနေရတဲ့ငွေသည် ဗဟိုဘဏ်ရဲ့ ရငွေစုစုပေါင်းရဲ့ ၈၅ ရာခိုင်နှုန်းရှိတယ်ဆိုတာကို ကျွန်တော်တို့ တွေ့ရှိရမှာဖြစ်ပါတယ်။ အဲဒီတော့ မြန်မာနိုင်ငံတော်ဗဟိုဘဏ်သည် နိုင်ငံတော်ရဲ့ ငွေကြေးဆိုင်ရာမူဝါဒ ချမှတ်သူလည်း ဖြစ်ပါတယ်။ နောက်တစ်ခုက ဘဏ်တွေကိုကြီးကြပ်စီမံခန့်ခွဲဖို့အတွက်ဆိုပြီး Regulatory body သို့မဟုတ် Regulator အဖြစ်ဆောင်ရွက်တဲ့ အဖွဲ့ အစည်းတစ်ရပ်ဖြစ်ပြီးတော့ အကျိုးအမြတ်ကို အဓိကထားပြီး ဆောင်ရွက်တဲ့ စီးပွားရေးအဖွဲ့အစည်းတစ်ရပ် မဟုတ်ပါဘူး။ သာမန်ဘဏ် တစ်ရပ်လည်း မဟုတ်ပါဘူး။ နောက်တစ်ခုကတော့ ဗဟိုဘဏ်ရဲ့ အဓိကဝင်ငွေဟာ ဘတ်ဂျက်လိုငွေ ဖြည့်ဆည်းရန် နိုင်ငံတော်က ဗဟိုဘဏ်သို့ ရောင်းချထားသော ငွေတိုက်လက်မှတ်များအတွက် ပြည်ထောင်စုအစိုးရက ပေးချေနေရတဲ့ အတိုးနဲ့ ကြွေးမြီအုပ်ချုပ်မှုစရိတ်များသာဖြစ်ပြီးတော့ စုစုပေါင်းဝင်ငွေရဲ့ ၈၅ ရာခိုင်နှုန်းခန့် ရှိနေတာကို တွေ့ရှိရမှာ ဖြစ်ပါတယ်။ ဒါကတော့ လျှပ်စစ်နှင့် စွမ်းအင်ဝန်ကြီးဌာနမှာရှိတဲ့ စီးပွားရေးအဖွဲ့ အစည်းများရဲ့ အရှုံးအမြတ် အခြေအနေလေးတွေကို ကောက်နုတ်တင်ပြခြင်းပဲ ဖြစ်ပါတယ်။ တင်ပြရတဲ့ရည်ရွယ်ချက်က ပြီးခဲ့တဲ့ ဇူလိုင်လ ၁ ရက်နေ့ကနေစပြီး လျှပ်စစ်နှုန်းထားခတွေ တိုးမြှင့်ကောက်ခံခဲ့ပါတယ်။ ၂၀၁၉-၂၀၂၀ ဘဏ္ဍာရေး နှစ်အတွက် ဒီဘတ်ဂျက်လျာထားချက်တွေ တက်တဲ့အခါမှာ လျှပ်စစ်နှင့်စွမ်းအင်ဝန်ကြီးဌာန လက်အောက်မှာ ရှိတဲ့ နိုင်ငံတော်ပိုင်စီးပွားရေးအဖွဲ့အစည်းတွေဟာ အမြတ် ၇၃၅ ဘီလီယံနဲ့ ရေးဆွဲတင်ပြလာပါတယ်။ အဲဒီတော့ သာမန်အားဖြင့် ကြည့်မယ်ဆိုရင် လျှပ်စစ်ဓာတ်အားခတွေ တိုးလို့ ဒီလောက်မြတ်တာလားလို့ တွေးထင်စရာရှိပါတယ်။ ဒါကြောင့် လျှပ်စစ်နှင့်စွမ်းအင်ဝန်ကြီးဌာနရဲ့ အမြတ်ကို ကျွန်တော်တို့ ခွဲခြားပြီး ဖော်ပြခြင်းပဲဖြစ်ပါတယ်။ ကဏ္ဍနှစ်ရပ်ကို ပေါင်းစပ်ထားတဲ့ ဝန်ကြီးဌာနဖြစ်ပါတယ်။ လျှပ်စစ်ကဏ္ဍမှာ အပေါ်ပိုင်းမှာဖြစ်ပြီးတော့ အောက်ကတော့ စွမ်းအင်ကဏ္ဍရဲ့ အရှုံးအမြတ်ရှိပါတယ်။ ဒီဇယားကိုကြည့်မယ် ဆိုလို့ရှိရင် ၂၀၁၉-၂၀၂၀ လျှပ်စစ်ကဏ္ဍသည် ၂၀၁၈-၂၀၁၉ ဘဏ္ဍာရေးနှစ်၊ ပြုပြင်ပြီးအထိ နှစ်စဉ်အရှုံးပေါ် နေပါတယ်။ အဓိကကတော့ ဒါအားလုံးလည်း သိရှိပြီးသား ဖြစ်ပါတယ်။ လျှပ်စစ်ဓာတ်အားခတွေနဲ့ ပတ်သက်ပြီးတော့ နိုင်ငံတော်က စိုက်ထုတ်ပြီးတော့ ပေးချေနေခြင်းပဲဖြစ်ပါတယ်။ ၂၀၁၉-၂၀၂၀ မှာတော့ ၃၂ ဘီလီယံ ဒါအမြတ်အနေနဲ့ ဖော်ပြလာခြင်းပဲ ဖြစ်ပါတယ်။ တကယ်လျှပ်စစ်နှင့် စွမ်းအင်ဝန်ကြီးဌာနမှာ တကယ်အမြတ်ရနေတာက စွမ်းအင်ကဏ္ဍပဲ ဖြစ်ပါတယ်။ စွမ်းအင်ကဏ္ဍရဲ့ အရှုံးအမြတ်စာရင်းကိုကြည့်မယ်ဆိုရင် နှစ်စဉ်အမြတ်ရရှိပြီးတော့ ၂၀၁၉-၂၀၂၀ လီ အက်မယ် S်ထဲက ကစ်ပါတယ်။ ၂၀၁၉-၂၀၂၀ ဘဏ္ဍာရေးနှစ်အတွင်းမှာ လျှပ်စစ်နှင့် စွမ်းအင်ဝန်ကြီးဌာနသည် ကျပ် ၇၃၅ ဘီလီယံ အမြတ် ရရှိမယ်လို့ Next ခန့်မှန်းထားတဲ့နေရာမှာ စွမ်းအင်ကဏ္ဍက ရရှိတဲ့အမြတ်ငွေ ၇၀၃ ဘီလီယံ စုစုပေါင်းအမြတ်ငွေရဲ့ ၉၆ ရာခိုင်နှုန်းခန့်ပါဝင်နေတယ်ဆိုတာကို ဒါရှင်းလင်းတင်ပြခြင်းပဲဖြစ်ပါတယ်။ ဒီနေရာနဲ့ ဆက်စပ်ပြီးတော့ လျှပ်စစ်မီးနဲ့ မီတာခတွေကို စိစစ်လျှော့ချခဲ့ခြင်းပဲ ဖြစ်ပါတယ်။ ၂၀၁၉-၂၀၂၀ ဘဏ္ဍာရေးနှစ်၊ စိစစ်တဲ့အခါမှာ ဇူလိုင်လ ၁ ရက်နေ့က လျှပ်စစ်မီတာခတွေ တိုးမြှင့်လာပြီး တဲ့နောက်မှာ အများပြည်သူတွေအနေနဲ့ ဒီလျှပ်စစ်တွေကို ခြိုးခြံချွေတာသုံးစွဲဖို့ သတိမူမိလာကြပြီးတော့ ခြိုးခြံသုံးစွဲ လာကြတာတွေလည်း ကျွန်တော်တို့ တွေ့မြင်ကြားသိနေရပြီ ဖြစ်ပါတယ်။ ဒါဆိုရင် ကျွန်တော်တို့ ပြည်ထောင်စု အစိုးရအဖွဲ့အစည်းတွေကော ဒီဟာနဲ့ပတ်သက်ပြီးတော့ ချွေတာသုံးစွဲဖို့ မလိုအပ်လာဘူးလား။ ဒါကြောင့်လည်း ကျွန်တော်တို့ ပြည်သူ့ငွေစာရင်းပူးပေါင်းကော်မတီသည် ဒါ စိစစ်ရေးပူးပေါင်းအဖွဲ့ (၁၂)၊ နောက်တစ်ခါ စိစစ်ရေးပူးပေါင်းအဖွဲ့ (၆)တို့ရဲ့ စိစစ်တင်ပြချက်တွေအပေါ်မှာ အခြေခံပြီးတော့ လျှပ်စစ်နှင့် စွမ်းအင်ဝန်ကြီး ဌာနက တာဝန်ရှိတဲ့သူတွေ၊ သက်ဆိုင်ရာ ပြည်ထောင်စုအဆင့်အဖွဲ့အစည်းတွေအားလုံးနဲ့ ပြန်လည်ခေါ်ယူ တွေ့ဆုံပြီးတော့ လျှပ်စစ်မီတာခ အသုံးစရိတ်တွေကို ကျွန်တော်တို့ ထပ်မံပြီး၊ စိစစ်ပြီးတော့ လျှော့ချခဲ့ပါတယ်။ ဒါဟာ ကျွန်တော်တို့ ပြည်သူ့ငွေစာရင်းပူးပေါင်းကော်မတီက ခုနကပြောသလို လျှပ်စစ်နှင့် စွမ်းအင်ဝန်ကြီး ဌာနရယ်၊ နောက်တစ်ခါ သက်ဆိုင်ရာ ပြည်ထောင်စုအဆင့်အဖွဲ့အစည်းတွေ၊ ဝန်ကြီးဌာနတွေ၊ ဦးစီးဌာနတွေ အားလုံးခေါ်ယူပြီးတော့၊ စီးပွားရေးလုပ်ငန်းတွေပါ ခေါ်ယူညှိနှိုင်းပြီးတော့ ထပ်မံစိစစ် ဖြတ်တောက်လိုက်တဲ့ လျှပ်စစ် မီတာခကို ကျွန်တော်တို့ ဒါ အားလုံးအများသိရှိနိုင်အောင် ကောက်နုတ်ဖော်ပြခြင်းပဲ ဖြစ်ပါတယ်။ မြန်မာနိုင်ငံရဲ့ ရေနံနှင့် သဘာဝဓာတ်ငွေ့လုပ်ငန်းရဲ့ ၂၀၁၉-၂၀၂၀ ခုနှစ်၊ လုပ်ငန်းဆောင်ရွက်မှု အခြေအနေကို ၂၀၁၈-၂၀၁၉ ပြုပြင်ပြီးခန့်မှန်းခြေနဲ့ နှိုင်းယှဉ်တင်ပြခြင်းပဲ ဖြစ်ပါတယ်။ အဓိကကတော့ ရေနံနှင့် သဘာဝဓာတ်ငွေ့ ထုတ်လုပ်မှုလုပ်ငန်းမှ ရရှိတဲ့ငွေ Slide ရဲ့ အောက်ပိုင်းမှာ ပါပါတယ်။ ၂၀၁၈-၂၀၁၉ မှာ ၂,၇၅၂ ဘီလီယံ ပြုပြင်ပြီးခန့်မှန်းခြေက ရရှိဖို့ မျှော်မှန်းထားပါတယ်။ ၂၀၁၉-၂၀၂၀ မှာတော့ မူလခန့်မှန်းခြေအရ ၂,၃၈၉ ဘီလီယံ ရရှိဖို့ မျှော်မှန်းပြီးတော့ ရေးဆွဲထားပါတယ်။ အဲဒီမှာ ဝင်ငွေ ၂ ရပ် တစ်ခုကတော့ ရေနံနှင့် သဘာဝဓာတ်ငွေ့ ထုတ်လုပ်မှုမှရရှိတဲ့ ဝင်ငွေဖြစ်ပါတယ်။ နောက်တစ်ခု ကတော့ ကျွန်တော်တို့ အများသိကြတဲ့ ပိုက်လိုင်းက ရေနံနဲ့ သဘာဝဓာတ်ငွေ့ သယ်ပို့ခြင်းအတွက်ရရှိတဲ့ ဝင်ငွေဖြစ်ပါတယ်။ ၂၀၁၈-၂၀၁၉ မှာ ၃၈၈ ဘီလီယံလျာထားခဲ့ပြီးတော့ ၂၀၁၉-၂၀၂၀ မှာ ၂၅၅ ဘီလီယံ အထိ ရရှိမှာဖြစ်ပါတယ်။ အဲဒီတော့ ဒီ ၂,၇၅၂ နဲ့ ၂,၃၈၉ ဘီလီယံမှာ မပါသေးဘဲနဲ့လည်း ပိုက်လိုင်းကနေ ရေနံသယ်ပို့ခြင်းအတွက် Transit Fee အဖြစ် စီးပွားရေးနှင့် ကူးသန်းရောင်းဝယ်ရေးဝန်ကြီးဌာန၊ ကုန်သွယ်ရေး ဦးစီးဌာနကလည်း ၂၀၁၉-၂၀၂၀ မှာ ၉.၁၇၂ ဘီလီယံ ရရှိမယ်လို့ မျှော်မှန်းထားတာကိုလည်း ဖော်ပြအပ် ပါတယ်။ အဲဒီလို ရေနံနဲ့ သဘာဝဓာတ်ငွေ့ ထုတ်လုပ်မှုလုပ်ငန်းကရရှိတဲ့ ဝင်ငွေတွေနဲ့ နိုင်ငံတော်အတွက် ရရှိတဲ့ အခွန်ငွေတွေ၊ နိုင်ငံတော်ကို ထည့်ဝင်ငွေတွေကို ကောက်နုတ်ဖော်ပြခြင်းပဲဖြစ်ပါတယ်။ ဖော်ပြထားတဲ့ ဇယားအရ ၂၀၁၈-၂၀၁၉ မှာ စုစုပေါင်း ၁,၆၀ရ ဘီလီယံ ရရှိဖို့ ရည်မှန်းဆောင်ရွက်နေပါတယ်။ အလားတူပဲ ၂၀၁၉-၂၀၂၀ မှာ ၁,၇၇၀ ဘီလီယံ ရရှိဖို့ ရည်မှန်းဆောင်ရွက်နေပါတယ်။ ဒါဆိုရင် ရေနံနဲ့ သဘာဝဓာတ်ငွေ့ လုပ်ငန်းက နိုင်ငံတော်အတွက် ရရှိလာတဲ့ဝင်ငွေအနက် နိုင်ငံတော်ရဲ့ ပြည်ထောင်စု ဘဏ္ဍာရန်ပုံငွေကနေ အများမျှဝေသုံးစွဲနိုင်ဖို့ အခွန်အဖြစ်၊ ထည့်ဝင်ငွေအဖြစ် ကူးပြောင်းရောက်ရှိတဲ့ ငွေရဲ့ ပမာဏကို အားလုံး သတိမူမိလိမ့်မယ်လို့ မျှော်လင့်ပါတယ်။ ဒီနေရာမှာ ထူးခြားချက်တစ်ခုကတော့ နိုင်ငံတော်ထည့်ဝင်ငွေပဲ ဖြစ်ပါတယ်။ ၂၀၁၈-၂၀၁၉ မှာ ၁၇၂ ဘီလီယံပဲ ရှိပေမယ့် ၂၀၁၉-၂၀၂၀ မှာ ၄၈၀ ဘီလီယံအထိ တိုးတက် လျာထားခြင်းပဲ ဖြစ်ပါတယ်။ ဒါဘာနဲ့ ဆက်စပ်နေသလဲဆိုရင် ရှေ့ပိုင်းက ကျွန်တော်တင်ပြခဲ့တဲ့ နိုင်ငံတော်ပိုင် စီးပွားရေးအဖွဲ့အစည်းများရဲ့ ငွေကြေးစီမံခန့်ခွဲမှုစနစ် ပြောင်းလဲလိုက်တဲ့အတွက် သူတို့သည် ပြည်ထောင်စု ဘဏ္ဍာရန်ပုံငွေ SEE Account တစ်ခုတည်းထားရမယ်။ အဲဒီတော့ ထားရှိတဲ့အခါမှာ ရရှိတဲ့ဝင်ငွေ အမြတ် ရရှိမယ်ဆိုရင် အမြတ်ရဲ့ ၂၅ ရာခိုင်နှုန်းကို အခွန်အဖြစ် ပေးသွင်းရမှာ ဖြစ်ပြီးတော့ ကျန်တဲ့ငွေအားလုံးကို နိုင်ငံတော်ထည့်ဝင်ငွေအဖြစ် ပြောင်းလဲသတ်မှတ်မှာဖြစ်တဲ့အတွက် ၂၀၁၈-၂၀၁၉ မှာ နိုင်ငံတော်ရဲ့ထည့်ဝင်ငွေ ပမာဏဟာ ၃ ဆ နီးပါး တိုးတက်မြင့်မားသွားခြင်းပဲ ဖြစ်ပါတယ်။ လက်ရှိစာရင်းနှစ်ခုနဲ့ ထားတဲ့စနစ်မှာတော့ အမြတ်ရဲ့ ၂၅ ရာခိုင်နှုန်းကို အခွန်ပေးပါတယ်။ ပြီးလို့ရှိရင် ၂၀ ရာခိုင်နှုန်းကိုပဲ နိုင်ငံတော်ထည့်ဝင်ငွေအဖြစ် ပေးသွင်းပြီးတော့ ကျန်တဲ့ ၅၅ ရာခိုင်နှုန်းကို ခုနက အထက်က ကျွန်တော်တို့ တင်ပြခဲ့တဲ့ (UFA-OA) ဆိုတဲ့ Other Account ထဲမှာ ထည့်သွင်း ထားရှိခြင်းပဲဖြစ်ပါတယ်။ အခုကတော့ OA Account တွေကို ပိတ်သိမ်းတာ ဖြစ်တဲ့အတွက် ကျွန်တော်တို့ရဲ့ (UFA-SEE Account ထဲကို အားလုံးပေးသွင်းရမှာဖြစ်တဲ့အတွက် နိုင်ငံတော်ထည့်ဝင်ငွေသည် ယခုကဲ့သို့ တိုးတက်ပြီးတော့ ရည်မှန်းထားခြင်းပဲဖြစ်ပါတယ်။ အဲဒီတော့ ရေနံနှင့် သဘာဝဓာတ်ငွေ့လုပ်ငန်းက ဝင်ငွေတွေ ရရှိနေပေမယ့်လည်း ရေနံနှင့် သဘာဝဓာတ်ငွေ့ လုပ်ငန်းရဲ့ ပကတိအခြေအနေလေးတွေကိုပဲ ကျွန်တော် ကောက်နုတ်တင်ပြထားခြင်းပဲ ဖြစ်ပါတယ်။ ကျွန်တော်တို့မှာ ကမ်းလွန်သဘာဝဓာတ်ငွေ့စီမံကိန်း ၄ ခု ရှိပါတယ်။ အဲဒီအနက် ၁၉၉၆ ခုနှစ်မှာ ထုတ်လုပ်မှုစတင်ခဲ့တဲ့ ရတနာစီမံကိန်းနဲ့ ၁၉၉၀ ပြည့်နှစ်မှာ ထုတ်လုပ်မှုစတင်ခဲ့တဲ့ ရဲတံခွန် စီမံကိန်းတို့ဟာ ထုတ်လုပ်မှုနှုန်းတွေ တဖြည်းဖြည်းအကျဘက်ကို ဦးတည်နေပြီးတော့ နောင်လာမယ့် နှစ်များမကြာမီမှာ စီမံကိန်းကာလတွေပြီးဆုံးတော့မယ့် အခြေအနေကိုရောက်ရှိနေပြီဆိုတာ သတိမူမိစေဖို့ တင်ပြရခြင်းပဲ ဖြစ်ပါတယ်။ အလားတူပဲ ကုန်းတွင်းသဘာဝဓာတ်ငွေ့ဟာလည်း ထုတ်လုပ်မှုသက်တမ်း ကြာမြင့်နေပြီဖြစ်တဲ့အတွက် ထုတ်လုပ်မှုတွေ ကျဆင်းနေပြီဖြစ်ပါတယ်။ အဲဒီတော့ ကုန်းတွင်းသဘာဝ ဓာတ်ငွေ့နဲ့ ကျွန်တော်တို့ နှိုင်းယှဉ်ပြီးတင်ပြရမယ်ဆိုလို့ရှိရင် ဒီသဘာဝဓာတ်ငွေ့ကို ကျွန်တော်တို့က အကျိုးရှိအောင် သုံးစွဲနိုင်တာ နှစ်သိပ်မကြာသေးပါဘူး။ ဟိုးကျွန်တော်တို့ ငယ်စဉ်တုန်းက ၁၉၇၀ ပြည့်နှစ် ကာလတွေက ဆိုလို့ရှိရင် ရေနံမြေမှာ ဒီလိုသဘာဝဓာတ်ငွေ့တွေကို လွှတ်ပြီးတော့ မီးရှို့ထားတာပါ။ ဒါ အခုဟာ နည်းပညာဆန်းသစ်လာတယ်၊ လောင်စာတွေ ရှားပါးလာတဲ့အနေအထားမျိုးမှာ သဘာဝဓာတ်ငွေ့ကို အကျိုးရှိအောင် သုံးစွဲနိုင်တဲ့ နည်းလမ်းတွေ ပေါ်ပေါက်လာပြီးတော့ သုံးစွဲနိုင်တဲ့အတွက် ဒါ အကျိုးရှိအောင် သုံးစွဲနိုင်ခြင်းပဲဖြစ်ပါတယ်။ သဘာဝဓာတ်ငွေ့လုပ်ငန်းတွေရဲ့ ဓာတ်ငွေ့ထုတ်လွှတ်မှုပမာဏ သက်တမ်းဟာ ဘယ်လောက်ကြာမြင့်နေပြီလဲဆိုတာ မှန်းဆဖို့ပဲရှိပါတယ်ခင်ဗျား။ ပြည်သူ့ငွေစာရင်းပူးပေါင်းကော်မတီရဲ့ သဘောထားမှတ်ချက်ဖြစ်ပါတယ်။ ဒါကျွန်တော်တို့ ဘာနဲ့ ဆက်စပ်နေသလဲဆိုလို့ရှိရင် ဘတ်ဂျက်လိုငွေနဲ့ GDP အချိုး ၅.၉ ရာခိုင်နှုန်းထိ တိုးမြှင့်ပြီးတော့ အသုံး စရိတ်တွေတိုးမြှင့်သုံးစွဲတာနဲ့ ဆက်စပ်ပြီးတော့ တင်ပြခြင်းပဲဖြစ်ပါတယ်။ နိုင်ငံတော်နဲ့ ပြည်သူအတွက် ထိရောက်တဲ့ အသုံးစရိတ်များဖြစ်စေရေးနဲ့ လျာထားချက်နဲ့အညီ ံးစွဲနိုင်ရေးအတွက် အဆင့်ဆင့်သော တာဝန်ရှိသူများက အလေးထားအကောင်အထည်ဖော် ဆောင်ရွက်ဖို့လိုအပ်ပါတယ်။ နောက်တစ်ခု ကတော့ ကြီးကြပ်သူအရာရှိများ (Controlling Officer) အနေဖြင့်လည်း မိမိတာဝန်ယူရတဲ့ ဌာန၊ အဖွဲ့ အစည်းတွေရဲ့ လုပ်ငန်းဆောင်ရွက်မှု Operation ပိုင်းသာမက ဘဏ္ဍာရေးစီမံခန့်ခွဲမှုနှင့် ဘဏ္ဍာရေး ကြီးကြပ်မှုလုပ်ငန်းတွေကိုလည်း တည်ဆဲဘဏ္ဍာရေးစည်းမျဉ်းစည်းကမ်းများနှင့်အညီ ကြီးကြပ်ကွပ်ကဲ ဆောင်ရွက်သွားဖို့ လိုအပ်ပါကြောင်း သဘောထားမှတ်ချက်ပြုအပ်ခြင်းပဲဖြစ်ပါတယ်။ ဒီနေရာနဲ့ဆက်စပ်ပြီးတော့ ကျွန်တော်တို့ရဲ့ ပြည်ထောင်စုဘဏ္ဍာငွေ အရအသုံးဆိုင်ရာဥပဒေနဲ့ ပတ်သက်ပြီးတော့ တာဝန်ယူမှုနှင့် ဌာနတွင်းကြီးကြပ်မှု ဘယ်လိုအပိုင်းတွေရှိသလဲဆိုတာကို ကောက်နုတ် တင်ပြခြင်းပဲဖြစ်ပါတယ်။ ပြည်ထောင်စုရဲ့ ဘဏ္ဍာငွေအရအသုံးဆိုင်ရာဥပဒေအရ ပြည်ထောင်စုအဆင့် ဌာန၊ အဖွဲ့ အစည်းများ၏ ရငွေစီမံကြီးကြပ်ကောက်ခံခြင်း၊ သုံးငွေစီမံခန့်ခွဲခြင်းတို့အတွက် နိုင်ငံတော် သမ္မတက တာဝန်ခံရမှာဖြစ်ပါတယ်။ နိုင်ငံတော်သမ္မတသည် မိမိအားအပ်နှင်းထားသော လုပ်ပိုင်ခွင့်များကို ပြည်ထောင်စုအဆင့်ဌာန၊ အဖွဲ့များရှိ သက်ဆိုင်ရာအကြီးအမှူးများနှင့် ပြည်ထောင်စုဝန်ကြီးများအား လွှဲအပ်၍ မိမိလက်အောက်ရှိ ဌာနအကြီးအကဲများကို ထပ်ဆင့်လွှဲအပ်ဆောင်ရွက်စေရမည်။ ဒီအပိုဒ်ကို ကြည့်မယ် ဆိုလို့ရှိရင် ကျွန်တော်တို့ အခုပြဋ္ဌာန်းမယ့် ပြည်ထောင်စုရဲ့ ဘဏ္ဍာငွေအရအသုံးဆိုင်ရာဥပဒေကြမ်းမှာ ဥပဒေကြမ်းရဲ့ နောက်ဆက်တွဲဇယားတွေမှာ ငွေသားစာတိုင်၊ စာတိုင်(၃)မှာ အမြဲတမ်းပါပါတယ်။ ဒီဥပဒေနဲ့ ပတ်သက်ရင် တာဝန်ခံသဆိုတဲ့စာတိုင်မှာ နိုင်ငံတော်သမတ သို့မဟုတ် နိုင်ငံတော်သမတက တာဝန်ပေးသ ဆိုပြီးတော့မှ အမြဲတမ်းဖော်ပြထားတာရှိပါတယ်။ ဒီရဲ့ဆိုလိုခြင်းကတော့ နိုင်ငံတော်သမ္မတသည် တာဝန်ကို သက်ဆိုင်ရာ ဌာနအကြီးအမှူးများနဲ့ ပြည်ထောင်စုဝန်ကြီးဌာနတွေကို လွှဲအပ်ဖို့ပဲ ဖြစ်ပါတယ်။ လွှဲအပ်ပြီးတော့ ဌာနအကြီးအကဲတွေ၊ ပြည်ထောင်စုဝန်ကြီးများဟာ မိမိလက်အောက်မှာရှိတဲ့ ဌာနအကြီးအကဲများကို ထပ်ဆင့်ပြီးတော့ အာဏာလွှဲအပ် ဆောင်ရွက်ရမှာဖြစ်ပါတယ်။ ကြီးကြပ်သူအရာရှိများသည် ဘဏ္ဍာငွေ အရအသုံးဆိုင်ရာဥပဒေအရ သက်ဆိုင်ရာ ပြည်ထောင်စုဝန်ကြီးကိုယ်စား မိမိဌာနအဖွဲ့အစည်းအတွက် တာဝန်ရှိသူများဖြစ်ပါတယ်။ ဌာနအဖွဲ့အစည်းတစ်ခုကို စီမံကြီးကြပ်ရန် တာဝန်ပေးအပ်ခြင်းခံရသော ဌာနအကြီးအမှူး/ ဌာန အကြီးအကဲသည် ဘဏ္ဍာရေးစီမံခန့်ခွဲမှု၊ ဘဏ္ဍာရေးကြီးကြပ်မှုများနဲ့ ပတ်သက်ပြီးတော့ တာဝန်ရှိသူ ဖြစ်ပါတယ်။ မိမိလက်အောက်မှာ သီးခြားငွေစာရင်းဌာန ဖွင့်လှစ်ထားစေကာမူ ငွေစာရင်းလုပ်ငန်းတွင် ကြီးကြပ်ကွပ်ကဲမှု မလစ်ဟင်းအောင် ဆောင်ရွက်ရန် တာဝန်ရှိတယ်ဆိုတာကို ဖော်ပြခြင်းပဲဖြစ်ပါတယ်။ ဒီဟာကို အဓိကအားဖြင့်တော့ စီမံကိန်းနှင့်ဘဏ္ဍာရေးဝန်ကြီးဌာနရဲ့ ၁-၄-၂၀၁ရ ရက်စွဲပါအမိန့်ကြော်ငြာစာ အမှတ်(၃၅/၂၀၁၇)ဖြင့် ထုတ်ပြန်တဲ့ မြန်မာနိုင်ငံရဲ့ ဘဏ္ဍာရေးစီမံခန့်ခွဲမှုဆိုင်ရာ စည်းမျဉ်းကနေပြီး ကျွန်တော်တို့ ကောက်နုတ်တင်ပြခြင်းပဲဖြစ်ပါတယ်။ ပြည်သူ့ငွေစာရင်းပူးပေါင်းကော်မတီရဲ့ သဘောထားမှတ်ချက်(၂) ဖြစ်ပါတယ်။ စီးပွားရေးအဖွဲ့အစည်း တွေရဲ့ ငွေကြေးစီမံခန့်ခွဲမှုစနစ် ပြောင်းလဲတဲ့ကိစ္စနဲ့ ဆက်စပ်ပြီးတော့ ကျွန်တော်တို့ရဲ့ သဘောထား မှတ်ချက်ကို တင်ပြခြင်းပဲဖြစ်ပါတယ်။ ငွေကြေးစီမံခန့်ခွဲမှုစနစ် ပြောင်းလဲခြင်းထက် စီးပွားရေးလုပ်ငန်း များအဖြစ် ပီပီပြင်ပြင် အကောင်အထည်ဖော်ဆောင်ရွက်နိုင်မှုက ပိုမိုအဓိကကျပါကြောင်း သုံးသပ်ရရှိ ပါတယ်။ သို့ပါ၍ မြန်မာနိုင်ငံရဲ့ ရေရှည်တည်တံ့ခိုင်မြဲပြီး ဟန်ချက်ညီသော ဖွံ့ဖြိုးတိုးတက်မှု စီမံကိန်း (MSDP)မှာပါတဲ့ Action Plan များအတိုင်း လုပ်ငန်းစွမ်းဆောင်ရည်နဲ့ ယှဉ်ပြိုင်နိုင်စွမ်းမြှင့်တင်နိုင်ဖို့အတွက် စီးပွားရေးအဖွဲ့အစည်းတစ်ရပ်ခြင်းအလိုက်ကို စနစ်တကျလေ့လာသုံးသပ်ပြီးတော့ နိုင်ငံတော်ပိုင် အဖြစ် ဆက်လုပ်မှာလား၊ ပုဂ္ဂလိကပိုင်အဖြစ်ပြောင်းလဲမှာလား၊ အဲဒီတော့ ပုဂ္ဂလိပိုင်အဖြစ်ပြောင်းလဲတဲ့ နေရာ မှာလည်း အများပိုင်ဖြစ်တဲ့ (Public Corporation)အဖြစ်ပြောင်းလဲမှာလား။ ဒါမှမဟုတ် အစိုးရနဲ့ ပုဂ္ဂလိက ပူးပေါင်းဆောင်ရွက်မှုအဖြစ် ပြောင်းလဲမှာလားဆိုတာကို သုံးသပ်စီစဉ် ဆောင်ရွက်သွားဖို့နဲ့ ဘယ်လိုပဲ စီစဉ်ဆောင်ရွက်သွားသွား စီးပွားရေးလုပ်ငန်းတစ်ရပ်ဖြစ်တဲ့အတွက် တာဝန်ယူ၊ တာဝန်ခံမှုစနစ်ကိုတော့ ကျင့်သုံးဆောင်ရွက်ရန်လိုအပ်ကြောင်း သဘောထားမှတ်ချက်ပြုရခြင်းပဲဖြစ်ပါတယ်။ ဝန်ထမ်းအိမ်ရာဆောက်လုပ်မှုနှင့် ပတ်သက်ပြီးတော့ တင်ပြခြင်းပဲဖြစ်ပါတယ်။ ၂၀၁၉-၂၀၂၀ ခု၊ ဘဏ္ဍာရေးနှစ် ငွေလုံးငွေရင်းအသုံးစရိတ်မှာ ဝန်ထမ်းအိမ်ရာတွေ တည်ဆောက်ခြင်းအတွက် ကျပ် ၄၇၅.၉ ဘီလီယံ ခွဲဝေထားတာကို ကျွန်တော်တို့ တွေ့ရှိရပါတယ်။ အဲဒီဲ ကျွန်တော်တို့က အိမ်ရာတွေ အတွက် ၄၇၆ ဘီလီယံခွဲဝေထားပါတယ်။ စက်ရုံ၊ အလုပ်ရုံတွေအတွက် ဘီလီယံ ၅၀ တည်ဆောက်ဖို့၊ နောက်တစ်ခါ ရုံးအဆောက်အဦတွေတည်ဆောက်ဖို့ ၁၁၄ ဘီလီယံ၊ စာသင်ကျောင်းတွေ၊ စာစင်တွေ တည်ဆောက်ဖို့ ၃၇၅ ဘီလီယံ၊ ဆေးရုံ၊ ဆေးခန်းတွေတည်ဆောက်ဖို့ ၁၃၅ ဘီလီယံ၊ အခြားဆောက်လုပ်ရေး လုပ်ငန်းအတွက် ၃၂၂ ဘီလီယံ၊ စုစုပေါင်း ငွေလုံးငွေရင်းအသုံးစရိတ် ခွင့်ပြုငွေ ၇,၈၂၅ ဘီလီယံအနက် တည်ဆောက်ရေးလုပ်ငန်း၊ ဆောက်လုပ်ရေးလုပ်ငန်းတွေအတွက် စုစုပေါင်း ငွေလုံးငွေရင်းလျာထားတာ ၃,၇၁၀ ဘီလီယံခွဲဝေပါတယ်။ ကျန်တဲ့ငွေလုံးငွေရင်းအသုံးစရိတ်တွေဟာ စက်ပစ္စည်းတွေ၊ စက်ယန္တရားတွေ ဝယ်ယူဖို့ ဖြစ်ပါတယ်။ အဲဒီ ၃,၇၁၀ ထဲမှာ အဆောက်အဦတွေ ဆောက်ဖို့အတွက်ပဲ ဒီနှစ်လျာထား တောင်းခံတာဟာ ၁,၄၇၂ ဘီလီယံရှိပါတယ်။ အဲဒီအနက် အိမ်ရာတွေဆောက်ဖို့အတွက် ၄၇၆ ဘီလီယံခန့် လျာထားတာဖြစ်တဲ့အတွက် အဆောက်အဦတွေ ဆောက်ဖို့လျာထားချက်ရဲ့ ၃၂ ရာခိုင်နှုန်းလောက်ကို အိမ်ရာအတွက် လျာထားတာကို တွေ့ရှိရပါတယ်။ အဲဒီတော့ ဝန်ထမ်းအိမ်ရာတည်ဆောက်မှုနဲ့ပတ်သက်ပြီး ကျွန်တော်တို့ လေ့လာကြည့်တဲ့အခါမှာ နိုင်ငံတော်က စီမံချက်တစ်ရပ်အနေနဲ့ချမှတ်ပြီးတော့ နေပြည်တော်၊ ရန်ကုန်မြို့တော်၊ မန္တလေးမြို့တော် တွေနဲ့အပြင် တိုင်းဒေသကြီး၊ ပြည်နယ်တွေမှာရှိတဲ့ မြို့ကြီးများ၊ တိုင်းဒေသကြီး၊ ပြည်နယ်တွေရဲ့ မြို့တော် တင်မကပါဘူး။ မြို့ကြီးတွေမှာပါ ဝန်ထမ်းအငှားအိမ်ရာတွေ စီမံကိန်းချပြီးတော့ ဆောင်ရွက်နေပါတယ်။ ဒါကို တာဝန်ယူ အကောင်အထည်ဖော်တာကတော့ မြို့ပြနှင့် အိမ်ရာဖွံ့ဖြိုးတိုးတက်ရေးဦးစီးဌာနကပဲ ဖြစ်ပါတယ်။ ပြည်ထောင်စုဝန်ကြီးဌာနများအနေနဲ့လည်း ဌာနအစီအစဉ်ဖြင့် ဝန်ထမ်းအိမ်ရာတွေ တည်ဆောက် လျက်ရှိပါတယ်။ ဘယ်လိုတည်ဆောက်လဲ။ ပြည်ထောင်စုဘဏ္ဍာရန်ပုံငွေထဲကနေတောင်းခံပြီး တည်ဆောက် ပါတယ်။ အလားတူပဲ တချို့ပြည်ထောင်စုဝန်ကြီးဌာန၊ အဖွဲ့အစည်းအချို့သည် တိုင်းဒေသကြီး၊ ပြည်နယ် ရန်ပုံငွေကပါ တောင်းခံပြီးတော့ ဝန်ထမ်းအိမ်ရာတွေ တည်ဆောက်နေတာကို ကျွန်တော်တို့ စိစစ်တွေ့ရှိရ ပါတယ်။ ဒါကြောင့်လည်း ကျွန်တော်တို့ ပြည်သူ့ငွေစာရင်းပူးပေါင်းကော်မတီအနေနဲ့ ဒီလိုအိမ်ရာ တည်ဆောက်မှုတွေ စုစည်းပြီးတော့ စနစ်တကျစီမံဆောင်ရွက်သွားဖို့ လိုအပ်လာပါပြီ။ ဘာကြောင့်လဲ ဆိုတော့ ကျွန်တော်တို့ နိုင်ငံအနေနဲ့ ပိုမိုပြီးတော့ ဖွံ့ဖြိုးမှုလိုအပ်တဲ့ အခြေခံအဆောက်အအုံတွေ (Infrastructure) တွေဖြစ်တဲ့ လမ်းပန်းဆက်သွယ်မှုတွေ၊ နောက်တစ်ခုက လျှပ်စစ်နဲ့ တည်ဆောက်မှု လုပ်ငန်းတွေကိုလည်း ဒါဟာဦးစားပေးဆောင်ရွက်နေရတဲ့ အနေအထားမှာရှိတဲ့အတွက် ဒီအိမ်ရာ တည်ဆောက်မှု လုပ်ငန်းတွေကို စုစည်းသုံးသပ်ပြီးတော့ မူဝါဒချမှတ်ပြီး တိတိကျကျဆောင်ရွက်ဖို့ သဘောထားမှတ်ချက်ပြုရခြင်းပဲဖြစ်ပါတယ်။ ဒီသဘောထားမှတ်ချက်က ခုနကျွန်တော်တို့ အထက်ကတင်ပြခဲ့တဲ့ ပုလဲနဲ့ ပုလဲမွေးမြူရေးလုပ်ငန်း ကနေ မုတ်ကောင်ဝတ်ဆံသွင်းအခွန် အဖြစ်ကနေပြီးမှ ထုတ်လုပ်မှုကို ခွဲဝေတဲ့စနစ်ပြောင်းလဲတဲ့ကိစ္စ ရပ်နဲ့ဆက်စပ်ပြီးတော့ ဒီသဘောထားမှတ်ချက် ပေးခြင်းပဲဖြစ်ပါတယ်။ ကျွန်တော် အထက်တင်ပြတဲ့ အခါမှာ မုတ်ကောင်ဝတ်ဆံသွင်းအခွန်ကနေပြီးမှ သာမန်ရငွေအဖြစ် (Product Share)အဖြစ် ပြောင်းလဲမယ့် ပြင်ဆင်ပြဋ္ဌာန်းလိုက်တဲ့ ၂၀၁၈ ခုနှစ်၊ မြန်မာ့ပုလဲလုပ်ငန်းကို ဒုတိယအကြိမ်ပြင်ဆင်တဲ့ ဥပဒေပုဒ်မ ၃၉ မှာ အစားထိုးတဲ့ အပိုဒ်မှာ မုတ်ကောင်ဝတ်ဆံသွင်းအခွန် ဆိုတဲ့စကားလုံး တစ်လုံးမှမပါပါဘူး။ ဒါပေမဲ့ အဲဒီ အပိုဒ်ရဲ့ အဲဒီပြင်ဆင်ချက်ရဲ့ သက်ရောက်မှုက အခွန်ငွေတစ်ရပ်ကနေပြီးမှ သာမန်ရငွေအဖြစ် ပြောင်းလဲ သွားပါတယ်။ ဒါကြောင့် ကျွန်တော်တို့ဟာ နိုင်ငံတော်ကရရှိမယ့် အခွန်အနေနဲ့ပဲဖြစ်ဖြစ်၊ ရငွေအနေနဲ့ပဲ ဖြစ်ဖြစ်၊ ဘဏ္ဍာငွေရရှိမယ့်ကိစ္စရပ်များနဲ့ ပတ်သက်တဲ့ ဥပဒေတွေကို ပြင်ဆင်ကြတော့မယ်ဆိုလို့ရှိရင် မူလပြင်ဆင်ချက် တင်သွင်းစဉ်ကတည်းက ဒီလိုပြင်ဆင်လိုက်ခြင်းအားဖြင့် ရငွေမှာပြောင်းလဲမှု ဘယ်လို ဖြစ်လာနိုင်သလဲ၊ အားသာချက်တွေ ဘယ်လိုရှိလာနိုင်သလဲ။ အားနည်းချက်တွေက ဘယ်လိုရှိသလဲဆိုတာကို ပြည့်ပြည့်စုံစုံ ပွင့်လင်းမြင်သာစွာ ရှင်းလင်းတင်ပြမှသာလျှင် ကျွန်တော်တို့ ပြည်ထောင်စုလွှတ်တော် ကိုယ်စားလှယ်များက မှန်ကန်စွာစဉ်းစားဆွေးနွေးသုံးသပ်ပြီးတော့ ဆုံးဖြတ်နိုင်မှာဖြစ်ပါတယ်။ ဒီအချက်ကို အားနည်းခဲ့တဲ့အတွက် ၂၀၁၄ မှာ အခွန်အဖြစ်ပြောင်းလဲခဲ့ပြီးတော့ အဲဒီဥပဒေပြင်ဆင်ချက်ကိုပဲ ၂၀၁၈ မှာ (Product Share) အဖြစ် ပြန်လည်ပြောင်းလဲရတဲ့အဖြစ်ကို တွေ့ရှိရတာဖြစ်ပါတယ်။ ဒါကြောင့် သဘောထား မှတ်ချက်ကို ထည့်သွင်းတင်ပြရခြင်းပဲဖြစ်ပါတယ်။ ဒါကတော့ အမှတ်(၁)သံမဏိစက်ရုံ(မြင်းခြံ) တည်ဆောက်ရေးလုပ်ငန်းများ။ ဒီကိစ္စနဲ့ပတ်သက်လို့ အမျိုးသားစီမံကိန်းဥပဒေကို တင်ပြစဉ်တုန်းက ဥပဒေကြမ်းပူးပေါင်းကော်မတီက အသေးစိတ်တင်ပြသွားပြီး ဖြစ်တဲ့အတွက် ဒီဟာကိုတော့ ကျွန်တော့အနေနဲ့ ဆက်လက်တင်ပြခြင်းမပြုတော့ပါဘူး။ Next Next, Nextil ဒါရငွေသုံးငွေစိစစ်ခြင်းပဲဖြစ်ပါတယ်။ ၂၀၁၉-၂၀၂၀ ပြည်ထောင်စုရဲ့ အရအသုံးဆိုင်ရာခန့်မှန်းခြေ ငွေစာရင်းအရ ဥပဒေကြမ်းအပေါ်မှာ စိစစ်ရေးပူးပေါင်းအဖွဲ့များနဲ့ ကျွန်တော်တို့ ပြည်သူ့ငွေစာရင်း ပူးပေါင်းကော်မတီတို့ ပူးပေါင်းပြီးတော့ စိစစ်လိုက်တဲ့ ငွေတစ်ရပ်ပဲဖြစ်ပါတယ်။ သာမန်ရငွေမှာ ကျပ် ၁၀၁,၄၄ရ သန်းတိုးမြှင့်လျာထားခဲ့ပြီးတော့ သုံးငွေမှာတော့ ကျပ် ၄၁၈,၀၇၄.၆၄၈ သန်းကို ကျွန်တော်တို့ စိစစ်လျှော့ချခဲ့ခြင်းပဲ ဖြစ်ပါတယ်။ စိစစ်ချက်များအရ သာမန်ရငွေတွင် ကျပ် ၁၀၁,၄၄၇.၀၀၀ သန်း တိုးမြှင့်ခြင်းနှင့် သုံးငွေစိစစ် လျှော့ချမှု ကျပ် ၄၁၈,၀၇၄.၆၄၈ သန်း တို့ကို အတည်ပြုသင့်ပါကြောင်း ပြည်ထောင်စုလွှတ်တော်ဆိုင်ရာ နည်းဥပဒေ ၁၀၄ (က)၊ (ခ)၊ (ဂ)ပါ ပြဋ္ဌာန်းချက်များနှင့်အညီ ပြည်ထောင်စုလွှတ်တော်က ဆွေးနွေး စဉ်းစားနိုင်ပါရန် အစီရင်ခံစာတင်ပြအပ်ပါတယ်။ အားလုံးကို ကျေးဇူးတင်ပါတယ်။ အထက်ပါဥပဒေကြမ်းများနှင့်စပ်လျဉ်း၍ မူနှင့်အခြေခံသဘောအပါအဝင် ရငွေသုံးငွေများအပေါ် ဆွေးနွေး လိုသည့် လွှတ်တော်ကိုယ်စားလှယ်ရှိပါက အမည်စာရင်းတင်သွင်းနိုင်ကြောင်း ကြေညာခြင်း ၊</speech>
<speech type="speaker">အစီအစဉ်(၉) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ၂၀၁၉-၂၀၂၀ ခု၊ ဘဏ္ဍာရေးနှစ် ပြည်ထောင်စု၏ ဘဏ္ဍာငွေအရအသုံးဆိုင်ရာ ဥပဒေကြမ်းအပေါ် ဥပဒေကြမ်းပူးပေါင်း ကော်မတီနဲ့ ပြည်သူ့ငွေစာရင်းပူးပေါင်းကော်မတီတို့ရဲ့ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာ မိတ္တူများကို လွှတ်တော်ကိုယ်စားလှယ်များထံ ဖြန့်ဝေပေးထားပါတယ်။ အစီရင်ခံစာများကို နောက်ဆက်တွဲဖြင့် ဖော်ပြထားပါသည်။ ၂၀၁၉-၂၀၂၀ ဘဏ္ဍာနှစ် အမျိုးသားစီမံကိန်းဥပဒေကြမ်းနဲ့ ပြည်ထောင်စု၏ ဘဏ္ဍာငွေအရအသုံး ဆိုင်ရာ ဥပဒေကြမ်းတို့နဲ့စပ်လျဉ်းပြီး မူနှင့် အခြေခံသဘော ဆွေးနွေးခြင်းနဲ့ စီမံကိန်းလုပ်ငန်းများ၊ Budget ရငွေသုံးငွေများအပါအဝင် ဥပဒေပိုင်းဆိုင်ရာ ပြင်ဆင်ချက် အဆိုတင်သွင်းဆွေးနွေးခြင်းကို ၂၈-၈-၂၀၁၉ ရက် (ဗုဒ္ဓဟူးနေ့) မှာ ဆောင်ရွက်ဖို့ လျာထားပါတယ်။ ဘဏ္ဍာငွေအရအသုံးဆိုင်ရာ ဥပဒေကြမ်းမှာ တောင်းခံထားတဲ့ ငွေလုံးငွေရင်း အသုံးစရိတ်များဟာ အမျိုးသားစီမံကိန်းဥပဒေကြမ်းရဲ့ (နောက်ဆက်တွဲ-၂)မှာပါရှိတဲ့ စီမံကိန်းလုပ်ငန်းတန်ဖိုးများဖြစ်တဲ့အတွက် Budget ရဲ့ ငွေလုံးငွေရင်း အသုံးစရိတ် လျော့ချမှုစုစုပေါင်းနဲ့ စီမံကိန်းလုပ်ငန်းတန်ဖိုးလျော့ချမှု စုစုပေါင်းဟာ အစီရင်ခံစာနှစ်ခုမှာ တူညီနေကြောင်း တွေ့နိုင်ပါတယ်။ ဒါကြောင့် ဆွေးနွေးလိုတဲ့ လွှတ်တော်ကိုယ်စားလှယ်များအနေနဲ့ မူနဲ့အခြေခံသဘော ဆွေးနွေးခြင်းကို အပိုင်းတစ်ပိုင်း၊ စီမံကိန်းလုပ်ငန်းများနဲ့ ငွေလုံးငွေရင်း အသုံးစရိတ်တို့ကို အပိုင်းတစ်ပိုင်း၊ Budget ဥပဒေကြမ်းရဲ့ သာမန်အသုံးစရိတ်ကို အပိုင်းတစ်ပိုင်း လေ့လာစိစစ်ပြီး အတည်ပြုရန်၊ လျော့ပြီးခွင့်ပြုရန်၊ ငြင်းပယ်ရန်တို့ကို ကွဲကွဲပြားပြားဖြစ်အောင် ဆွေးနွေးကြဖို့ လိုအပ်မှာဖြစ်ပါတယ်။ ပြည်ထောင်စုလွှတ်တော်ဆိုင်ရာ နည်းဥပဒေ ၈၈၊ ၈၉၊ ၉၀ တို့နဲ့အညီ ဆွေးနွေးလိုတဲ့ လွှတ်တော် ကိုယ်စားလှယ်ရှိပါက ဆွေးနွေးလိုတဲ့ ဌာန၊ အဖွဲ့အစည်းကို ဖော်ပြဖို့လိုအပ်ပါတယ်။ မူသဘောဆွေးနွေး မယ်ဆိုရင် အကြောင်းအရာ အကျဉ်းချုပ်ဖော်ပြပြီး ပြင်ဆင်ချက်အဆိုတင် သွင်းဆွေးနွေးမယ်ဆိုရင် ပြင်ဆင်လိုတဲ့ အကြောင်းအရာ၊ ကိန်းဂဏန်းတို့ကို တိကျစွာရေးသားဖို့ လိုအပ်မှာဖြစ်ပါတယ်။ ဒီအချက်အလက်တွေပါရှိပြီး လွှတ်တော်ကိုယ်စားလှယ်ကိုယ်တိုင် လက်မှတ်ရေးထိုးထားတဲ့ အကြောင်းကြားစာကို ၂၆-၈-၂၀၁၉ ရက် (တနင်္လာနေ့) ညနေ ၄ နာရီ နောက်ဆုံးထားပြီး ပြည်ထောင်စု လွှတ်တော်ရုံး ညွှန်ကြားရေးမှူးချုပ်ထံ အမည်စာရင်း ပေးပို့ကြဖို့ဖြစ်ကြောင်း ကြေညာပါတယ်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျာ။ နေ့လယ်စာ သုံးဆောင်နိုင်ရန်အတွက် အစည်းအဝေးကို တစ်နာရီခန့် ခေတ္တရပ်နားမှာဖြစ်ပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။</speech>
</bill>
</section>
<section value="Report">
<report>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနဲ့ ဧည့်သည်တော်များခင်ဗျာ။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံးထိုင်နိုင်ကြပါပြီခင်ဗျား။</speech>
<title>ပြည်ထောင်စုစာရင်းစစ်ချုပ်ရုံးမှပေးပို့သော ၂၀၁၇-၂၀၁၈ ဘဏ္ဍာရေးနှစ်၊ ပြည်ထောင်စု၏ဘဏ္ဍာငွေအရအသုံးဆိုင်ရာ ဥပဒေပါ ပြည်ထောင်စု၏ အရအသုံးခန့်မှန်းခြေငွေစာရင်းများနှင့်စပ်လျဉ်းသည့် စစ်ဆေးတွေ့ရှိချက် အစီရင်ခံစာနှင့်စပ်လျဉ်း၍ ပြည်သူ့ငွေစာရင်းပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာ(၁၁/၂၀၁၉)အပါအဝင်လွှတ်တော်ကိုယ်စားလှယ်များ၏ ဆွေးနွေးချက်များအပေါ် ပြည်ထောင်စုအဆင့် အဖွဲ့အစည်းဝင်များက ပြန်လည်ရှင်းလင်းဆွေးနွေးခြင်း</title>
<speech type="speaker">အစီအစဉ်(၁၀)ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်ထောင်စု စာရင်းစစ်ချုပ်ရုံးမှ ပေးပို့တဲ့ ၂၀၁၇-၂၀၁၈ ခု၊ ဘဏ္ဍာရေးနှစ် ပြည်ထောင်စု၏ ဘဏ္ဍာငွေအရအသုံးဆိုင်ရာ ဥပဒေပါ ပြည်ထောင်စုရဲ့ အရအသုံးခန့်မှန်းခြေငွေစာရင်းများနဲ့စပ်လျဉ်းတဲ့ စစ်ဆေးတွေ့ရှိချက် အစီရင်ခံစာ နဲ့စပ်လျဉ်းပြီး ပြည်သူ့ငွေစာရင်း ပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာ (၁၁/၂၀၁၉)အပါအဝင် လွှတ်တော်ကိုယ်စားလှယ်များက ဆွေးနွေးခြင်းအစီအစဉ်ကို ၁၅-၈-၂၀၁၉ ရက်နဲ့ ၁၉-၈-၂၀၁၉ ရက်တို့က ကျင်းပပြုလုပ်ခဲ့တဲ့ ပြည်ထောင်စုလွှတ်တော် အစည်းအဝေးမှာ ဆောင်ရွက်ခဲ့ပြီး ဖြစ်ပါတယ်။ ယခု ပြည်သူ့ငွေစာရင်းပူးပေါင်းကော်မတီရဲ့ အစီရင်ခံစာပါ လေ့လာတွေ့ရှိချက်နှင့် သဘောထား မှတ်ချက်များ အပါအဝင် လွှတ်တော်ကိုယ်စားလှယ်များရဲ့ ဆွေးနွေးချက်တို့နဲ့စပ်လျဉ်းပြီး သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ပြန်လည်ရှင်းလင်း ဆွေးနွေးခြင်းအစီအစဉ် ဆောင်ရွက်မှာ ဖြစ်ပါတယ်။ ဦးစွာ ဟိုတယ်နှင့် ခရီးသွားလာရေးဝန်ကြီးဌာန ပြန်လည်ရှင်းလင်း ဆွေးနွေးဖို့ဖြစ်ပါတယ်။</speech>
<speech><agency id="22">ဦးအုန်းမောင်(ပြည်ထောင်စုဝန်ကြီး၊ ဟိုတယ်နှင့် ခရီးသွားလာရေးဝန်ကြီးဌာန)</agency>လေးစား အပ်ပါသော ပြည်ထောင်စုလွှတ်တော် နာယကကြီးနဲ့တကွ လွှတ်တော်ကိုယ်စားလှယ်များ၊ ဒီကနေ့ ပြည်ထောင်စုလွှတ်တော် အစည်းအဝေးသို့ တက်ရောက်နေကြတဲ့ အားလုံး ကိုယ်စိတ်နှစ်ဖြာ ကျန်းမာ ချမ်းသာပါစေကြောင်း ကျွန်တော် ဟိုတယ်နှင့် ခရီးသွားလာရေးဝန်ကြီးဌာန ပြည်ထောင်စုဝန်ကြီး ဦးအုန်းမောင်က နှုတ်ခွန်းဆက်သအပ်ပါတယ်။ ကျွန်တော့်အနေနဲ့ ဒုတိယအကြိမ် ပြည်သူ့လွှတ်တော် (၁၃) ကြိမ်မြောက် ပုံမှန်အစည်းအဝေး (၁၂)ရက်မြောက်နေ့မှာ လှိုင်းဘွဲ့မြို့နယ် မဲဆန္ဒနယ်နဲ့ ကချင် (၁၁) မဲဆန္ဒနယ်က ပြည်ထောင်စုလွှတ်တော်ကိုယ်စားလှယ်များမှ ဆွေးနွေးချက်နဲ့ အကြံပြုချက်များကို ရှင်းလင်း ဆွေးနွေးသွားမှာ ဖြစ်ပါတယ်။ လှိုင်းဘွဲမဲဆန္ဒနယ်၊ ပြည်ထောင်စုလွှတ်တော်ကိုယ်စားလှယ် ဦးခင်ချိုက ဟိုတယ်နှင့်ခရီးသွားလာရေး ဝန်ကြီးဌာနအနေနဲ့ ဟိုတယ်နှင့်ခရီးသွားလာရေး လုပ်ငန်းလိုင်စင်နှုန်းထား တစ်ဝက်ခန့် လျှော့ပေးခဲ့ ပေမယ့်လည်း လိုင်စင်လုပ်သူအရေအတွက် ပမာဏတိုးမလာဘဲ ယခင်နှစ်ကထက် တဝက်လောက် နည်းပါးသွားခြင်းနဲ့ ပတ်သက်ပြီး ဆွေးနွေးခဲ့ပါတယ်။ ကျွန်တော်တို့ ဝန်ကြီးဌာနကနေ ထုတ်ပေးလျက် ရှိတဲ့လိုင်စင် ၄ မျိုးရဲ့ လိုင်စင်ကြေး၊ သက်တမ်းတိုးကြေး၊ ရက်လွန်ဒဏ်ကြေး ဝန်ဆောင်ခနှုန်းထားများကို ၁-၁၀-၂၀၁၆ ကနေစပြီးတော့မှ ၅၀ ရာခိုင်နှုန်း လျှော့ချပေးခဲ့ရခြင်းမှာ ကျွန်တော်တို့ လိုင်စင်တွေပိုမို လျှောက်ထားလာစေရေးကို အဓိကရည်ရွယ်ချက်မဟုတ်ဘဲနဲ့ အခွန်အကောက်ကြောင့်မို့လို့ လုပ်ငန်း ရှင်တွေ ဝန်ထုပ်ဝန်ပိုးမဖြစ်စေရေးနဲ့ လုပ်သာကိုင်သာရှိစေရေး Ease of Doing Business ကိုရည်ရွယ် ပြီးတော့မှ လိုင်စင်လျှောက်ထားမှုဆိုင်ရာနဲ့ စပ်လျဉ်းပြီးတော့မှ ဖြေလျော့ဆောင်ရွက်ခဲ့ခြင်း ဖြစ်ပါတယ်။ ပြည်တွင်းပြည်ပ ရင်းနှီးမြှုပ်နှံမှုကဏ္ဍတိုးတက်ရေးကိုလည်း အထောက်အကူပြုစေရန် မျှော်မှန်း ဆောင်ရွက်ခြင်း ဖြစ်ပါတယ်။ ၂၀၁၇-၂၀၁၈ ဘဏ္ဍာရေးနှစ်မှာ ဟိုတယ်နဲ့ တည်းခိုရိပ်သာလိုင်စင်အသစ် ပြုလုပ်မှုများအား ယခင်နှစ် ဘဏ္ဍာနှစ်ထက် ၂၄ ခု တိုးတက်လာခဲ့ပါတယ်။ နည်းပညာများ တိုးတက် လာတာနဲ့အမျှ ခရီးသွားဧည့်သည်များဟာ ဟိုတယ်အခန်း Booking ပြုလုပ်ခြင်း၊ ဧည့်လမ်းညွှန်ငှားရမ်းခြင်း ကားငှားရမ်းခြင်းများကို ခရီးသွားကုမ္ပဏီများမှတစ်ဆင့် မပြုလုပ်တော့ဘဲနဲ့ Online မှတိုက်ရိုက် Booking ပြုလုပ်ခြင်း၊ ငှားရမ်းခြင်းများကို ဆောင်ရွက်လျက်ရှိပါတယ်။ အဲဒါကြောင့်မို့လို့ ဧည့်သည်ဝင်ရောက်မှု တိုးတက်လာသော်လည်း ဧည့်သည်များမှာ ခရီးသွားလုပ်ငန်းများရဲ့ ဝန်ဆောင်မှုကို မယူတော့ဘဲနဲ့ မိမိတို့ရဲ့ အစီအစဉ်နဲ့ ခရီးစဉ်ကို စီစဉ်ဆောင်ရွက်လာကြပါသဖြင့် ခရီးသွားလုပ်ငန်း တည်ထောင်ဆောင်ရွက် နေသူများ သိသာစွာ တိုးတက်လာခြင်းမရှိတာကို တွေ့ရပါမယ်။ ဟိုတယ်လုပ်ငန်းလိုင်စင်မှအပ ကျန် ခရီးသွားလုပ်ငန်းလိုင်စင်ပြုလုပ်တဲ့ အရေအတွက် နည်းပါးရခြင်းအကြောင်း ဖြစ်ပါကြောင်း တင်ပြအပ်ပါတယ်။ ဆက်လက်ပြီးတော့မှ ပြည်ထောင်စုလွှတ်တော်ကိုယ်စားလှယ် ကချင်(၁၁) မဲဆန္ဒနယ် ဒေါက်တာ ခွန်ဝင်းသောင်းမှ အကြံပြုချက်နဲ့ပတ်သက်ပြီး ရှင်းလင်းဆွေးနွေးသွားမှာ ဖြစ်ပါတယ်။ ဟိုတယ်နှင့်ခရီး သွားလာရေးဝန်ကြီးဌာနပိုင် ကရဝိတ်ခန်းမရဲ့ မြေနဲ့ အဆောက်အဦကို ဇေကမ္ဘာကုမ္ပဏီလီမိတက်သို့ ၁-၅-၁၉၉၉ ရက်နေ့မှ ၃၀-၄-၂၀၁၉ ရက်နေ့အထိ ၂၀ နှစ် သက်တမ်းအား မြန်မာနိုင်ငံရင်းနှီးမြှုပ်နှံမှု ကော်မရှင်ရဲ့ ခွင့်ပြုချက်နဲ့ သဘောတူစာချုပ် ချုပ်ဆိုငှားရမ်းခဲ့ပါတယ်။ ၃၀-၄-၂၀၁၉ မှာ စာချုပ်သက်တမ်း ကုန်ဆုံးပြီး ပြည့်ပြီးသကာလ ကျွန်တော်တို့ ခေတ်ကာလနဲ့လျော်ညီတဲ့ ငှားရမ်းခနှုန်းထားဖြစ်စေရေးအတွက် တင်ဒါခေါ်ယူဆောင်ရွက်ရေး လုပ်ထုံးလုပ်နည်းများနဲ့အညီ ဆက်လက်ဆောင်ရွက်လျက်ရှိပါကြောင်း ရှင်းလင်း တင်ပြအပ်ပါတယ်။ ကျေးဇူးတင်ပါတယ်ခင်ဗျား။</speech>
<speech type="speaker">ဆက်လက်ပြီး နယ်စပ်ရေးရာဝန်ကြီးဌာန ပြန်လည်ရှင်းလင်းဆွေးနွေးဖို့ဖြစ်ပါတယ်။</speech>
<speech><agency id="12">ဗိုလ်ချုပ်သန်းထွဋ်(ဒုတိယဝန်ကြီး၊ နယ်စပ်ရေးရာဝန်ကြီးဌာန)</agency>လေးစားအပ်ပါတဲ့ ပြည်ထောင်စုလွှတ်တော် နာယကကြီးနှင့်တကွ လွှတ်တော်ကိုယ်စားလှယ်များအားလုံး မင်္ဂလာပါလို့ နှုတ်ခွန်း ဆက်သ ဂါရဝပြုအပ်ပါတယ်။ ပြည်ထောင်စုစာရင်းစစ်ချုပ်ရုံးရဲ့ ၂၀၁၇-၂၀၁၈ ခု၊ ဘဏ္ဍာရေးနှစ် ပြည်ထောင်စု အရအသုံးခန့်မှန်းခြေငွေစာရင်းများနှင့် စပ်လျဉ်းသည့် စစ်ဆေးတွေ့ရှိချက် အစီရင်ခံစာအပေါ် ပြည်သူ့ငွေစာရင်း ပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာအပေါ်ဒေါ်ချိုချို အုတ်တွင်း မဲဆန္ဒနယ်မှ နိုင်ငံတော်သမ္မတရုံး၏ ညွှန်ကြားချက်အမှတ်(၁/၂၀၁၇) တင်ဒါလုပ်ထုံးလုပ်နည်းနှင့်အညီ ဆောင်ရွက်ထားခြင်းမရှိသည့် လုပ်ငန်းများနှင့် စပ်လျဉ်း၍ ဆွေးနွေးချက်အပေါ်မှာ ကျွန်တော်တို့ နယ်စပ် ရေးရာဝန်ကြီးဌာနနှင့် ပတ်သက်တဲ့ အချက် ၂ ချက်ကို ပြန်လည်ရှင်းလင်း တင်ပြသွားမှာဖြစ်ပါတယ်။ နယ်စပ်ရေးရာဝန်ကြီးဌာနအနေဖြင့် နယ်စပ်ဒေသနှင့် တိုင်းရင်းသားလူမျိုးများ ဖွံ့ဖြိုးတိုးတက်ရေး ဦးစီးဌာနမှာ ငွေလုံးငွေရင်းအသုံးစရိတ် မူလခွင့်ပြုငွေဖြင့် စက်ကိရိယာ ၁၃ မျိုး တန်ဖိုးကျပ် ၀.၂၄ ဘီလီယံကို လင်းကုမ္ပဏီနှင့်စာချုပ် (၅)ကြိမ် ချုပ်ဆိုဝယ်ယူခဲ့ခြင်းနှင့် ပညာရေးနှင့် လေ့ကျင့်ရေးဦးစီးဌာနတွင် ပြည်ထောင်စုတိုင်းရင်းသားလူမျိုးများ ဖွံ့ဖြိုးရေးတက္ကသိုလ်(စစ်ကိုင်း) ပါမောက္ခချုပ်နေအိမ် ဆောက်လုပ်ခြင်း လုပ်ငန်းကို အောင်မြင်သံလွင်ကုမ္ပဏီသို့ လုပ်ငန်းအပ်နှံ ဆောင်ရွက်ခဲ့ခြင်းကို တင်ဒါခေါ်ယူမှုမပြုဘဲ ဝန်ကြီး ဌာန စီမံခန့်ခွဲရေးကော်မတီဆုံးဖြတ်ချက်ဖြင့် ဆောင်ရွက်ခဲ့ခြင်းဖြစ်ကြောင်း အစီရင်ခံစာမှာ ဖော်ပြထား ပါတယ်။ နယ်စပ်ရေးရာဝန်ကြီးဌာနအနေနဲ့ကတော့ ကျွန်တော်တို့ ၂၀၁၇-၂၀၁၈ ဘဏ္ဍာရေးနှစ်မှာ ငွေလုံး ငွေရင်းအသုံးစရိတ် ခွင့်ပြုငွေကျပ် ၇၆.၄၃ ဘီလီယံဖြင့် လုပ်ငန်းစုစုပေါင်း ၇၆၃ ခုကို နိုင်ငံတော်သမ္မတရုံးရဲ့ ညွှန်ကြားချက် (၁/၂၀၁၇) နဲ့အညီ ၁၃-၅-၂၀၁ရ ရက်နေ့မှာ တင်ဒါကြော်ငြာ ခေါ်ယူခဲ့ပြီးတော့ ကျွန်တော်တို့ ၂၈-၆-၂၀၁ရ ရက်နေ့မှာ တင်ဒါဖွင့်လှစ်၍ တင်ဒါအောင်တဲ့ကုမ္ပဏီများကိုတော့ (၁/၂၀၁၇)နဲ့အညီ လုပ်ငန်းများ အပ်နှံဆောင်ရွက်ခဲ့ပါတယ်။ သို့ရာတွင် အစီရင်ခံစာပါ လုပ်ငန်း ၂ ခုအနက် အီလက်ထရောနစ်ဆိုင်ရာ စက်ကိရိယာ ၁၃ မျိုး တန်ဖိုး ၀.၂၂၄ ဘီလီယံကို စာချုပ် (၅)ကြိမ် ချုပ်ဆိုဝယ်ယူခဲ့ခြင်းမှာ ဘဏ္ဍာရေးနှစ်စကာလ၌ ဒေါ်လာငွေ လဲလှယ်နှုန်း မြင့်မား၍ အီလက်ထရောနစ်ဆိုင်ရာ စက်ကိရိယာဈေးနှုန်းများ မြင့်မားနေကာ တင်ဒါခေါ်ယူ တဲ့ခွင့်ပြုဘတ်ဂျက် ခွင့်ပြုလျာထားငွေဖြင့် လုံလောက်ခြင်းမရှိပါသဖြင့် ချန်လှပ်ထားခဲ့ပြီး ဘဏ္ဍာရေးနှစ် ကုန်ဆုံးရက် နီးကပ်ချိန်တွင် ဒေါ်လာငွေလဲလှယ်နှုန်း ဝင်ဆံ့မှုရှိသည့် ဝန်ကြီးဌာန စီမံခန့်ခွဲရေးကော်မတီ၏ ဆုံးဖြတ်ချက်ဖြင့် ပစ္စည်းဝယ်ယူရေးကော်မတီ၊ အရည်အသွေး စစ်ဆေးရေး ကော်မတီများဖွဲ့စည်း၍ ပစ္စည်းအမျိုးအစား ခွဲခြားပြီး ၅ မျိုး ယ်ယူခဲ့ခြင်းဖြစ်ပါကြောင်း ရှင်းလင်း တင်ပြအပ်ပါတယ်။ ဒုတိယအချက်ဖြစ်တဲ့ ပညာရေးနဲ့ လေ့ကျင့်ရေးဦးစီးဌာနမှာ ပြည်ထောင်စုတိုင်းရင်းသားလူမျိုးများ ဖွံ့ဖြိုးရေးတက္ကသိုလ်(စစ်ကိုင်း) ပါမောက္ခချုပ်နေအိမ် နှစ်ထပ် ဆောက်လုပ်ခြင်းလုပ်ငန်းကို ကျပ် ၀.၀၆၈ ဘီလီယံကို ဦးစီးဌာန မူလတင်ဒါခေါ်ယူစဉ်က ဒေသတူ၊ အမျိုးအစားတူ မဖြစ်မနေ ဆောင်ရွက်ရန် လိုအပ်တဲ့ အခြားလုပ်ငန်းသို့ ရန်ပုံငွေခေါင်းစဉ် လွှဲပြောင်းသုံးစွဲရန် တင်ပြထားသည့်အတွက် တင်ဒါမှာ ထည့်သွင်းနိုင်ခြင်း မရှိခဲ့ပါဘူး။ ဒါပေမယ့်လည်း ရန်ပုံငွေခွဲ ခေါင်းစဉ်လွှဲပြောင်းဆောင်ရွက်ခွင့်မှာ ခွင့်ပြုမိန့် မရခဲ့သဖြင့် မူလ လုပ်ငန်းအား ပြန်လည်ဆောင်ရွက်ရာ တည်ဆောက်ချိန်နောက်ကျပြီး လုပ်ငန်းတစ်ခုတည်းသာဖြစ်ခြင်း၊ တင်ဒါခေါ်ယူပါက ်ကြာမည် ဖြစ်ခြင်း၊ ြီးစီးနိုင်ရေးအတွက် ဝန်ကြီးဌာန စီမံခန့်ခွဲရေး ကော်မတီဆုံးဖြတ်ချက်ဖြင့် ဦးစီးဌာနတည်ဆောက်ရေးလုပ်ငန်းများတွင် တင်ဒါအောင်မြင် တာဝန်ယူ ဆောင်ရွက်နေပြီး လုပ်ငန်ီးစီးနိုင်သော အောင်မြင်သံလွင်ကုမ္ပဏီနှင့် စာချုပ်ချုပ်ဆို ဆောင်ရွက် ခဲ့ခြင်း ဖြစ်ပါကြောင်း ရှင်းလင်းဖြေကြားအပ်ပါတယ်။ ကျွန်တော်တို့ နယ်စပ်ရေးရာဝန်ကြီးဌာနအနေနဲ့ကတော့ ပြည်ထောင်စုစာရင်းစစ်ချုပ်နဲ့ ပြည်သူ့ ငွေစာရင်းပူးပေါင်းကော်မတီတို့ရဲ့ အကြံပြုချက်များအပေါ် လုပ်ထုံးလုပ်နည်းနှင့်အညီ ဆောင်ရွက်နိုင်ရေး စိစစ်ကြပ်မတ် ဆောင်ရွက်သွားမည်ဖြစ်ပါကြောင်းနှင့် ကျေးဇူးတင်ရှိပါကြောင်း တင်ပြအပ်ပါတယ်။</speech>
<speech type="speaker">ပြန်ကြားရေးဝန်ကြီးဌာန ပြန်လည်ရှင်းလင်း ဆွေးနွေးဖို့ဖြစ်ပါတယ်။</speech>
<speech><agency id="24">ဦးအောင်လှထွန်း (ဒုတိယဝန်ကြီး၊ ပြန်ကြားရေးဝန်ကြီးဌာန)</agency>လေးစားအပ်ပါသော ပြည်ထောင်စုလွှတ်တော် နာယကကြီး၊ အမျိုးသားလွှတ်တော် ဥက္ကဋ္ဌကြီးနဲ့ လွှတ်တော်ကိုယ်စားလှယ်များ၊ ပြည်ထောင်စုအဆင့်ရှိ ပုဂ္ဂိုလ်များ၊ ဖိတ်ကြားထားသော ဧည့်သည်တော်များအားလုံး စိတ်၏ချမ်းသာခြင်း၊ ကိုယ်၏ကျန်းမာခြင်းနဲ့ ပြည့်စုံပါစေကြောင်း ဆုတောင်းမေတ္တာပို့သ ဂါရဝပြုအပ်ပါတယ်ခင်ဗျာ။ ကျွန်တော် ကတော့ ပြန်ကြားရေးဝန်ကြီးဌာန၊ ဒုတိယဝန်ကြီး ဦးအောင်လှထွန်း ဖြစ်ပါတယ်။ ကျွန်တော့အနေနဲ့ ပထမဦးစွာ ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက်အစီရင်ခံစာ (၁၁/၂၀၁၉)နဲ့ပတ်သက်၍ ကချင်ပြည်နယ် မဲဆန္ဒနယ်အမှတ်(၁၁)မှ ဒေါက်တာခွန်ဝင်းသောင်းရဲ့ ဆွေးနွေး အကြံပြုချက်များကို ပြန်လည်ရှင်းလင်း တင်ပြသွားမှာ ဖြစ်ပါတယ်။ ကိုယ်စားလှယ်တော်ကြီးရဲ့ အကြံပြုချက်ကတော့ ပြန်ကြားရေးဝန်ကြီးဌာနအနေနဲ့လည်း အသံ ထုတ်လွှင့်ခြင်းဝန်ဆောင်မှုလုပ်ငန်း ဆောင်ရွက်နေတဲ့ ရေဒီယို FM လုပ်ငန်းရှင်တွေအနေနဲ့ ယခင်အစိုးရ လက်ထက် ထုတ်ပြန်ခဲ့တဲ့ ဥပဒေတွေမှာ လုပ်ငန်းလိုင်စင်ကို ကောင်စီမှာ လျှောက်ထားရမယ်လို့ ပြဋ္ဌာန်း ထားတာမို့ ယနေ့အထိ ကောင်စီမဖွဲ့နိုင်သေးတာကို ရုပ်မြင်သံကြားနှင့် အသံလွှင့်ဦးစီးဌာနအနေဖြင့် အစိုးရထံ မတင်ပြခဲ့ကြလို့ ဘယ်သူကမှ တရားဝင်လိုင်စင်မလျှောက်ကြသေးဘဲ လိုင်စင်ဆောင်ချင်ပေမယ့် မဆောင်ကြခြင်းကြောင့် နိုင်ငံတော်ရဲ့ အခွန်ဘဏ္ဍာနစ်နာနေရခြင်းဟာ ဌာနရဲ့ အားနည်းချက်တစ်ခုလို့ပဲ ဆွေးနွေးတင်ပြခဲ့တာဖြစ်ပါတယ်ခင်ဗျာ။ ပထမဦးစွာ အကြံပြုဆွေးနွေးခဲ့တဲ့ ကချင်ပြည်နယ် မဲဆန္ဒနယ်အမှတ်(၁၁) မှ ဒေါက်တာခွန်ဝင်းသောင်းကို အထူးပင်ကျေးဇူးတင်ရှိပါတယ်။ သို့သော် ကိုယ်စားလှယ်တော်ကြီး တင်ပြသွားသလို ရုပ်မြင်သံကြားနှင့် အသံလွှင့်ကောင်စီ မဖွဲ့စည်းနိုင်သေးလို့ နိုင်ငံတော်အတွက် FM ရေဒီယိုများထံက ရရှိမယ့် အခွန်ဘဏ္ဍာတွေ နစ်နာဆုံးရှုံးနေရခြင်း လုံးဝမရှိပါဘူးလို့ ရှင်းလင်းတင်ပြလိုပါတယ်။ လေးစားအပ်ပါသော နာယကကြီးခင်ဗျား။ ရုပ်မြင်သံကြားနှင့် အသံထုတ်လွှင့်ခြင်းဆိုင်ရာ ဥပဒေကို ၂၀၁၅ ခုနှစ်၊ သြဂုတ်လ ၂၈ ရက်နေ့မှာ ပြည်ထောင်စုလွှတ်တော် ဥပဒေပုဒ်မ (၅၃/၂၀၁၅) ဖြင့် ပြဋ္ဌာန်းခဲ့ပြီး ဖြစ်ပါတယ်။ သို့သော် ယင်းဥပဒေမှာ လိုအပ်ချက်များရှိနေလို့ ယင်းဥပဒေအား ပြင်ဆင်သည့်ဥပဒေကို ၂၀၁၈ ခုနှစ်၊ ဇွန်လ ၂၁ ရက်နေ့မှာ အတည်ပြု ပြဋ္ဌာန်းခဲ့ပါတယ်။ ယင်းဥပဒေပုဒ်မ ရ အရ ရုပ်မြင်သံကြားနှင့် အသံလွှင့်ကောင်စီကို ဖွဲ့စည်းနိုင်ဖို့အတွက် ရှေးဦးစွာ ဥပဒေပုဒ်မ ၁၀၆ ပုဒ်မခွဲ(က)အရ နည်းဥပဒေ ရေးဆွဲ နိုင်ရေးအတွက် ဆက်လက်ဆောင်ရွက်ခဲ့ပါတယ်။ ၂၀၁၅ ခုနှစ်၊ စက်တင်ဘာလမှစတင်၍ ပြန်ကြားရေး ဝန်ကြီးဌာနအနေဖြင့် ညှိနှိုင်းအစည်းအဝေး (၆)ကြိမ်၊ သုံးသပ်ပြင်ဆင်ရေးနှင့် နည်းဥပဒေရေးဆွဲရေး ကော်မတီ အစည်းအဝေး (၃)ကြိမ်ပြုလုပ်ကာ နည်းဥပဒေမူကြမ်း ရေးဆွဲခဲ့ပါတယ်။ နည်းဥပဒေကို လုပ်ထုံးလုပ်နည်း နဲ့အညီ ထုတ်ပြန်နိုင်ရေးအတွက် ၂၀၁၉၊ ဇွန်လ ၉ ရက်နေ့မှာ ပြည်ထောင်စုရှေ့နေချုပ်ရုံးသို့ပေးပို့ကာ သဘောထားမှတ်ချက်ရရှိရေး ဆောင်ရွက်ထားပြီးဖြစ်ပါတယ်။ ပြည်ထောင်စုရှေ့နေချုပ်ရုံး၏ သဘောထား မှတ်ချက်ရရှိတဲ့အခါ လုပ်ထုံးလုပ်နည်းနဲ့အညီ ရုပ်မြင်သံကြားနှင့် အသံလွှင့်ကောင်စီ ဖွဲ့စည်းနိုင်ရေး အတွက် ဆက်လက်ဆောင်ရွက်သွားမှာ ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ ရုပ်မြင်သံကြားနှင့် အသံလွှင့် ကောင်စီဖွဲ့စည်းနိုင်ရေးအတွက် နည်းဥပဒေပြဋ္ဌာန်းနိုင်ရေးကို ဆောင်ရွက်နေဆဲ ဖြစ်သော်လည်း လက်ရှိ ထုတ်လွှင့်နေတဲ့ မြန်မာ့အသံနှင့် ရုပ်မြင်သံကြားရဲ့ FM ရေဒီယိုအပါအဝင် မန္တလေး FM၊ ပဉ္စဝတီ FM ရွှေ FM ပတ္တမြား FM ချယ်ရီ FM နဲ့ FM ပုဂံများအနေဖြင့် နိုင်ငံတစ်ဝန်း တပ်ဆင်ထားတဲ့ FM Station ၁၆၄ ရုံ အတွက် လုပ်ငန်းလိုင်စင်ကြေးများကို ပို့ဆောင်ရေးနှင့် ဆက်သွယ်ရေးဝန်ကြီးဌာန၊ ဆက်သွယ်ရေး ညွှန်ကြားမှုဦးစီးဌာနသို့ ၂၀၁၀ ပြည့်နှစ်၊ ဇူလိုင်လ ၁၂ ရက်နေ့မှစ၍ နှစ်စဉ်မှန်မှန် ပေးသွင်းလျက်ရှိပါတယ်။ သို့ပါ၍ FM ကုမ္ပဏီများမှ ရရန်ရှိတဲ့ နိုင်ငံတော်ရဲ့ အခွန်အခဘဏ္ဍာတွေဟာ ကိုယ်စားလှယ်တော်ကြီး တင်ပြသွားသလို နစ်နာဆုံးရှုံးမှု လုံးဝမရှိပါကြောင်း နာယကကြီးမှတစ်ဆင့် ရှင်းလင်းတင်ပြအပ်ပါတယ် ခင်ဗျာ။ လေးစားအပ်ပါသော နာယကကြီးခင်ဗျာ။ အခုဆက်လက်ပြီး ကျွန်တော့်အနေနဲ့ ပြည်သူ့ငွေစာရင်း ပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက်အစီရင်ခံစာ အမှတ်စဉ်(၁၁/၂၀၁၉) ကောက်နုတ်ချက်ပါ ပြန်ကြားရေးဝန်ကြီးဌာနနဲ့ သက်ဆိုင်တဲ့ အချက် ၃ ချက်ကို ပြန်ကြားရေးဝန်ကြီးဌာန ကိုယ်စား ရှင်းလင်းတင်ပြသွားမှာဖြစ်ပါတယ်။ ပထမအချက်ကတော့ မြန်မာ့အသံနှင့် ရုပ်မြင်သံကြားတို့နဲ့ ပတ်သက်နေပါတယ်။ မြန်မာ့အသံနှင့် ရုပ်မြင်သံကြားမှ ရငွေများလျာထားရာတွင် ကြွေးကျန်များ ထည့်သွင်း လျာထားမှု မရှိခဲ့ခြင်းနဲ့ပတ်သက်၍ သဘောထားမှတ်ချက်ပြုခဲ့မှုအပေါ် ရှင်းလင်းတင်ပြသွားမှာ ဖြစ်ပါတယ်။ ၂၀၁၇-၂၀၁၈ ခု၊ ဘဏ္ဍာရေးနှစ်အတွက် သာမန်ရငွေများ လျာထားရာမှာ မြန်မာ့အသံနှင့် ရုပ်မြင်သံကြား၊ ရုပ်မြင်နှင့် ရေဒီယိုအစီအစဉ်များအကြား ထည့်သွင်းသည့် ကြော်ငြာခရငွေများနှင့် အခြားအထွေထွေ ရငွေများအပြင် ဌာနနှင့် ဆက်စပ်လုပ်ကိုင်လျက်ရှိသည့် ရုပ်သံလွှင့်ကုမ္ပဏီများထံမှ သဘောတူစာချုပ်များ အရ တစ်နှစ်အတွက် ရသင့်သည့် ရငွေများ၊ ၂၀၁၆-၂၀၁ရ ဘဏ္ဍာရေးနှစ်မှ ရရှိရန်ကြွေးကျန်များနှင့် ၂၀၁၇၂၀၁၈ ဘဏ္ဍာရေးနှစ်အတွင်း ၃ လအတွက် ကြွေးကျန်များကိုပါ ထည့်သွင်းတွက်ချက်၍ ကျပ်သန်း ၈,၂၀၀ လျာထားခဲ့ပါတယ်။ ကုမ္ပဏီများက ဌာနသို့ ပေးသွင်းရမည့် ငွေကြေးများအား ပေးသွင်းရန်နောက်ကျပြီး ကြွေးကျန်များကျန်ရှိခြင်း၊ နောက်ကျပေးသွင်းခြင်းကိစ္စနဲ့ ပတ်သက်၍ ၂၀၁၆-၂၀၁ရ ဘဏ္ဍာရေးနှစ်အတွက် ပြည်ထောင်စုစာရင်းစစ်ချုပ်ရုံးမှ ထောက်ညွှန်သတိပေးချက်မှာ ဌာနမှ စာချုပ်ပါစည်းကမ်းနဲ့အညီ ဝန်ကြီး ရုံးသို့ တင်ပြ၍ အရေးယူဆောင်ရွက်ရန်နှင့် သက်ဆိုင်ရာ ကုမ္ပဏီများအား သတ်မှတ်ကာလအတွင်း ငွေပေးသွင်း စေရေး ဆောင်ရွက်ရန်ဟု ဖော်ပြပါရှိပါတယ်။ ပြည်ထောင်စုစာရင်းစစ်ချုပ်ရုံး၏ ထောက်ညွှန်သတိပေးချက်အပေါ် ပြည်ထောင်စုလွှတ်တော် ပြည်သူ့ငွေစာရင်းပူးပေါင်းကော်မတီမှ လေ့လာတွေ့ရှိချက်နှင့် သဘောထားမှတ်ချက်အဖြစ် ပြည်ထောင်စု စာရင်းစစ်ချုပ်ရုံးမှ ထောက်ပြမှသာ အရေးယူဆောင်ရွက်ခြင်းမျိုးမဟုတ်ဘဲ မိမိဌာန၏ တာဝန်အရ တိတိ ကျကျ အရေးယူဆောင်ရွက်ရန် လိုအပ်ကြောင်း ဖော်ပြခဲ့ပါတယ်။ အဲဒါကြောင့် ပေးသွင်းရမည့်ငွေများကို စာချုပ်ပါစည်းကမ်းများအတိုင်း တိကျစွာပေးသွင်းရန်နှင့် ကြွေးကျန်များမဖြစ်ပေါ်ရေး အထူးဂရုပြု လိုက်နာ ဆောင်ရွက်ရန် သက်ဆိုင်ရာကုမ္ပဏီများသို့ ဝန်ကြီးရုံးက အသိပေးအကြောင်းကြားစာပေးပို့ခဲ့ပြီး ဌာနမှလည်း အကြိမ်ကြိမ် သတိပေးနှိုးဆော်ခြင်းများ ပြုလုပ်ခဲ့ပြီးဖြစ်ပါတယ်။ ထို့အပြင် ၂၀၁၄ ခုနှစ်မှာ ချုပ်ဆိုခဲ့တဲ့ ယင်းစာချုပ်ပါ ငွေကြေးပိုင်းဆိုင်ရာ အချက်အလက်များကို ခေတ်နဲ့အညီ ပြန်လည်ပြုပြင် ပြင်ဆင်နိုင်ရန် အတွက် သက်ဆိုင်ရာ ကုမ္ပဏီများနှင့် လုပ်ထုံးလုပ်နည်းများနှင့်အညီ ဆက်သွယ်ညှိနှိုင်းပြီး ၂၀၁၉ ခု၊ ဇွန်လ ၄ ရက်နေ့ပြုလုပ်သည့် ပြန်ကြားရေးဝန်ကြီးဌာန၊ စီမံခန့်ခွဲရေးကော်မတီအစည်းအဝေး အမှတ်စဉ်(၈/၂၀၁၉) တွင် ဆွေးနွေးရာ ငွေပေးသွင်းမှု ပုံမှန်ဖြစ်ရေးတွက် လအလိုက် နောက်ကျပေးသွင်းမှုအတွက် ဒဏ်ကြေး ကောက်ခံခြင်းကို တိုးမြှင့်ဆောင်ရွက်ရန် ဆုံးဖြတ်ခဲ့ကြပါတယ်။ ယခုအခါ စာချုပ်များ၏ ငွေကြေးပေးသွင်းခြင်း ဆိုင်ရာ အချက်များကို ပြင်ဆင်ပြီးဖြစ်ပါသဖြင့် လုပ်ထုံးလုပ်နည်းနှင့်အညီ ဆက်လက်ဆောင်ရွက်သွားမည် ဖြစ်ပါတယ်။ ယခုလို ကုမ္ပဏီများ၏ ငွေကြေးပေးသွင်းမှုကို ပိုမိုစနစ်တကျ ကြီးကြပ်ကိုင်တွယ် ဆောင်ရွက် လျော့နည်းလာပြီ ဖြစ်ပါတယ်။ သို့ပါ၍ ရငွေလျာထားချက်တွင် အမှန်တကယ်ရရှိနိုင်မည့် ရငွေများကို တိကျစွာ အနီးစပ်ဆုံးမှန်ကန်အောင် လျာထားဆောင်ရွက်သွားနိုင်မည် ဖြစ်ပါကြောင်း တင်ပြ အပ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ အခုဆက်လက်ပြီး ဒုတိယ အချက်ဖြစ်တဲ့ မြန်မာ့အသံနှင့် ရုပ်မြင်သံကြားမှ လျာထားတောင်းခံထားသည့် ငွေလုံးငွေရင်းအသုံးစရိတ် များအား ်တပြေးညီ အကောင်အထည်ဖော်နိုင်မှုမရှိ၍ အပြည့်အဝသုံးစွဲမှုမပြုနိုင်ခြင်းအား သဘောထား မှတ်ချက်ပြုခဲ့မှုအပေါ် ရှင်းလင်းတင်ပြသွားမှာ ဖြစ်ပါတယ်။ ရခိုင်ပြည်နယ် တည်ငြိမ်အေးချမ်းမှုနှင့် ဖွံ့ဖြိုးတိုးတက်ရေး အကောင်အထည်ဖော်ရေး ဗဟိုကော်မတီ အစည်းအဝေး(၂/၂၀၁၇)တွင် ရခိုင်ပြည်နယ်တွင် FM Radio များ ယခုထက်ပိုမို ထောက်ပံ့နိုင်ရေးအတွက် ဆောင်ရွက်ရန်လမ်းညွှန်ချက်အရ ပြန်ကြားရေးဝန်ကြီးဌာနအနေဖြင့် FM Radio များ အခမဲ့ဖြန့်ဝေနိုင်ရန် ရခိုင်ပြည်နယ်မြောက်ပိုင်း ဘူးသီးတောင်၊ မောင်တောနှင့် ရသေ့တောင်မြို့နယ်များရှိ အိမ်ထောင်စုစာရင်း များနှင့် လူဦးရေစာရင်းများရရှိရန် အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အားဝန်ကြီးဌာန များနှင့် ညှိနှိုင်းဆောင်ရွက်ခဲ့ပါတယ်။ ထိုသို့ ညှိနှိုင်းမှုအရ FM Radio များ ကျပ်သန်း ၄၀၀ ဖိုး အခမဲ့ ဖြန့်ဝေနိုင်ရန် စီစဉ်ခဲ့ပါတယ်။ ထိုစီမံချက်အတွက် ဖြည့်စွက်ခွင့်ပြုငွေ တောင်းခံစဉ်က ပြန်ကြားရေးဝန်ကြီး ဌာနရှိ ဌာနအသီးသီးမှ ပိုလျှံရန်ပုံငွေများကို အထွေထွေပိုလျှံရန်ပုံငွေသို့ ပြန်လည်အပ်နှံ၍ တောင်းခံမည် ဖြစ်ကြောင်း ဖြည့်စွက်ဘတ်ဂျက် စိစစ်ချိန်တွင် စီမံကိန်းနှင့် ဘဏ္ဍာရေးဝန်ကြီးဌာနသို့ တင်ပြခဲ့ပါတယ်။ ထို့နောက် အထွေအထွေပိုလျှံရန်ပုံငွေသို့ ကျပ်သန်း ၄၃၅.၀၆၆ သန်းကို ပြန်လည်အပ်နှံပြီး FM Radio များ ပြန်လည်ဝယ်ယူနိုင်ရေးအတွက် သုံးစွဲခွင့်ပြုပါရန် ပြန်ကြားရေးဝန်ကြီးဌာန ဝန်ကြီးရုံး၏ ၂၀၁၇၊ နိုဝင်ဘာလ ၁ ရက်နေ့ ရက်စွဲပါစာအမှတ် ၄-၃(၃၁/၂၀၁၇)၁၁၆၉ ဖြင့် စီမံကိန်းနှင့် ဘဏ္ဍာရေးဝန်ကြီးဌာနသို့ ညှိနှိုင်းခဲ့ရာ ဖြည့်စွက်ခွင့်ပြုငွေတင်ပြချိန်တွင် ပိုငွေကျပ်သန်း ၄၃၅.၀၆၆ သန်းအား ပြန်လည်သုံးစွဲခွင့် ပေးမည်ဖြစ်ပါကြောင်း၊ ဌာနအသီးသီး၏ ပိုလျှံငွေများတွင် ဖော်ပြထားခြင်းမပါရှိသဖြင့် အသားတင် ပိုလျှံငွေ အဖြစ် အပ်နှံပြီးဖြစ်ပါ၍ သုံးစွဲခွင့်မပြုပါကြောင်း ၂၀၁၇-၁၂-၂၀ ရက်နေ့မှာ စာအမှတ်၊ စာ-ဘဏ္ဍာ-၄/၁/ရ (၃၆၇၅/၂၀၁၇) ဖြင့် ပြန်လည် ညှိနှိုင်းလာခဲ့ပါတယ်။ ထပ်မံ၍ ပြန်ကြားရေးဝန်ကြီးဌာနအနေဖြင့် ဌာနအသီးသီးမှ ရန်ပုံငွေများကို စိစစ်၍ ငွေကျပ် သန်း ၄၀၀ အား အထွေထွေပိုလျှံရန်ပုံငွေသို့ အပ်နှံပြီး FM Radio များ ဝယ်ယူနိုင်ရေးကို ဆက်လက် ဆောင်ရွက်ခဲ့ပါတယ်။ စီမံကိန်းနှင့် ဘဏ္ဍာရေးဝန်ကြီးဌာနမှ ၂၀၁၈ခုနှစ်၊ ဖေဖော်ဝါရီလ ၁၄ ရက်နေ့မှာ ပြန်လည်ခွင့်ပြုပေးခဲ့ပါတယ်။ ခွင့်ပြုချက်ရလျှင်ရခြင်း FM Radio များအား တင်ဒါစနစ်ဖြင့် ဝယ်ယူနိုင်ရန် ၂၀၁၈ ခု၊ ဖေဖော်ဝါရီလ ၂၂ ရက်နေ့ ကြေးမုံသတင်းစာတွင် ကြေညာ၍ ၂၀၁၈ ခု၊ ဖေဖော်ဝါရီလ ၂၈ ရက် နေ့တွင် တင်ဒါဈေးနှုန်းများ စိစစ်ခဲ့ပါတယ်။ ဈေးနှုန်းတင်သွင်းသည့် ကုမ္ပဏီ ၃ ခုအနက် FM Radio တစ်လုံးလျှင် ၇.၃၄၂ ကျပ်ဖြင့် အလုံးရေ ၅၄,၄၈၀ အတွက် ကျပ်သန်း ၃၉၉.၉၉၂ ဖြင့် တင်ဒါအောင်မြင်သည့် ကုမ္ပဏီနှင့် စာချုပ်ချုပ်ဆို ဝယ်ယူခဲ့ပါတယ်။ သို့သော်လည်း တင်ဒါစိစစ်ချိန်က သတ်မှတ်ရက်အတွင်း ဘတ်ဂျက်နှစ်အမီ တင်သွင်းရန် တင်ဒါ အောင်မြင်သူက ကတိပြုခဲ့သော်လည်း အလုံးရေ ၅,၄၄၈ လုံးကိုသာ းသွင်းနိုင်ခဲ့ပါတယ်။ ယင်းအတွက် ကျသင့်ငွေ ကျပ် ၃၉.၉၉၉ သန်းကိုသာ ပေးချေနိုင်ခဲ့ပြီး ကျန်ရှိသည့် ၄၉,၀၃၂ လုံးအတွက် ကျပ် သန်း ၃၅၉.၉၉၂ သန်းအား ၂၀၁၈ ခု၊ မတ်လ ၃၁ ရက်တွင် ပြန်လည်အပ်နှံခဲ့ခြင်းဖြစ်ပါတယ်။ အတိုင်း ်သွင်းနိုင်ခြင်းမရှိသည့် ထိုကုမ္ပဏီအား နောင်လာမယ့်ဘဏ္ဍာနှစ်များတွင် ပါဝင်ယှဉ်ပြိုင် ခွင့်မပြုတော့ကြောင်း အသိပေးကြေညာပြီး အရေးယူဆောင်ရွက်ခဲ့ပြီး ဖြစ်ပါတယ်။ ၂၀၁၈-၂၀၁၉ ဘဏ္ဍာနှစ်မှာတော့ ကျန်ရှိတဲ့ FM Radio အလုံးရေ ၄၉,၀၃၂ လုံးအတွက် ကျပ်သန်း ၃၅၉.၉၉၂ အား ငွေလုံးငွေရင်းအသုံးစရိတ်တွင် တင်ပြတောင်းခံ၍ ပေးချေခဲ့ပြီးဖြစ်ပါတယ်။ ယခုအခါ FM Radio များအားလုံးရောက်ရှိပြီးဖြစ်၍ ရခိုင်ပြည်နယ်အစိုးရမှတစ်ဆင့် ပြည်သူများသို့ ဖြန့်ဝေခဲ့ပြီး ဖြစ်ပါတယ်။ လုပ်ငန်းဆောင်ရွက်ပြီးစီးမှုကိုလည်း ဝန်ကြီးဌာနအနေဖြင့် နိုင်ငံတော်သမ္မတရုံးသို့ တင်ပြခဲ့ပြီး ဖြစ်ပါတယ်။ သို့ပါ၍ အထက်ပါအခြေအနေများအရ ငွေလုံးငွေရင်းအသုံးစရိတ်များအား အပြည့်အဝသုံးစွဲနိုင်ခြင်း မရှိခြင်း ဖြစ်ကြောင်း တင်ပြအပ်ပါတယ်ခင်ဗျာ။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ တတိယအချက်အနေနဲ့ သတင်းနှင့် စာနယ်ဇင်းလုပ်ငန်းနှင့် ပတ်သက်နေပါတယ်။ ၂၀၁၇၊ ဧပြီလ ၁ ရက်နေ့ရှိ နိုင်ငံတော်သို့ ထည့်ဝင် ပေးသွင်းရန် ကျန်ရှိနေသည့် သတင်းနှင့်စာနယ်ဇင်းလုပ်ငန်းသည် ယခင်နှစ်အဆက်ဆက်ပေးရန် ကျန်ရှိ နေသည့် နိုင်ငံတော်သို့ ထည့်ဝင်ငွေများအနက် မူလပြုပြင်ပြီးခွင့်ပြုငွေများတွင် ထည့်သွင်းလျာထားတောင်းခံမှု မရှိခြင်းအား သဘောထားမှတ်ချက်ပြုခဲ့မှုအပေါ် ရှင်းလင်းတင်ပြသွားမှာ ဖြစ်ပါတယ်။ သတင်းနှင့်စာနယ်ဇင်းလုပ်ငန်းမှ ၂၀၁၇-၂၀၁၈ ဘဏ္ဍာရေးနှစ်၊ ဘတ်ဂျက်တင်ပြစဉ် အမြတ်၏ ၂၀ ရာခိုင်နှုန်းဖြစ်သော နိုင်ငံတော်ထည့်ဝင်ငွေမှာ ကျပ်သန်း ၁၁၅.၃၃၆ သန်း ဖြစ်ပါတယ်။ နှစ်ချုပ်စာရင်း အရ နိုင်ငံတော်ထည့်ဝင်ငွေမှာ ကျပ်သန်း ၃၈၄.၃၇၁ သန်းဖြစ်ပါတယ်။ အဲဒါကြောင့် လိုငွေဟာ ၂၆၉.၀၃၅ သန်း ထပ်မံပေးဆောင်ရမှာ ဖြစ်ပါတယ်။ ၂၀၁၈ ခုနှစ်၊ ဧပြီလမှ စက်တင်ဘာလအထိ ၆ လဘတ်ဂျက်နှင့် ၂၀၁၈၂၀၁၉ ဘဏ္ဍာရေးနှစ် မူလခန့်မှန်းခြေဘတ်ဂျက်စာရင်း ရေးဆွဲတင်ပြချိန်တွင် ၂၀၁၇-၂၀၁၈ ဘဏ္ဍာရေးနှစ်၏ နှစ်ချုပ်အမှန်စာရင်း မထွက်သေးပါသဖြင့် မူလခန့်မှန်းခြေစာရင်းတွင် ထည့်သွင်းရေးဆွဲရန်မမီခဲ့ပါ။ ၂၀၁၈ ခုနှစ်၊ ဧပြီလမှ စက်တင်ဘာလအထိ ၆ လ ဘတ်ဂျက်တွင်လည်း ဖြည့်စွက်တောင်းခံခွင့် မရှိခဲ့ခြင်းကြောင့် ၂၀၁၈-၂၀၁၉ ဘဏ္ဍာရေးနှစ်၊ ဖြည့်စွက်ခွင့်ပြုတောင်းခံချိန်ကျမှသာ တင်ပြတောင်းခံရခြင်း ဖြစ်ပါတယ်။ ပေးဆောင်ရန်ကျန်ရှိသော နိုင်ငံတော်ထည့်ဝင်ငွေ ကျပ်သန်း ၂၆၉.၀၅ သန်းအား ၂၀၁၉ ခုနှစ်၊ ဇွန်လ ၂၈ ရက် နေ့တွင် ဘဏ်၌စာရင်းခုနှိမ် ပေးချေပြီးဖြစ်ပါကြောင်း နာယကကြီးမှတစ်ဆင့် ရှင်းလင်းဖြေကြားတင်ပြအပ် ပါတယ်ခင်ဗျာ။ အားလုံးကို ကျေးဇူးတင်ပါတယ်။</speech>
<speech type="speaker">စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန ပြန်လည်ရှင်းလင်း ဆွေးနွေးဖို့ဖြစ်ပါတယ်။</speech>
<speech><agency id="11">ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>လေးစားအပ်ပါသော ပြည်ထောင်စုလွှတ်တော် နာယကကြီးနှင့် ပြည်ထောင်စုလွှတ်တော် ကိုယ်စားလှယ် ကြီးများခင်ဗျား။ ပြည်ထောင်စုစာရင်းစစ်ချုပ်ရုံးမှ ပေးပို့တဲ့ ၂၀၁၇-၂၀၁၈ ဘဏ္ဍာရေးနှစ်၊ ပြည်ထောင်စုရဲ့ ဘဏ္ဍာငွေအရအသုံးဆိုင်ရာဥပဒေပါ ပြည်ထောင်စုရဲ့ အရအသုံးခန့်မှန်းခြေငွေစာရင်းနှင့် စပ်လျဉ်းတဲ့ စစ်ဆေးတွေ့ရှိချက် အစီရင်ခံစာအပေါ် ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာ(၁၁/၂၀၁၉)ကို ပြည်ထောင်စုလွှတ်တော်သို့ တင်သွင်းခဲ့ပြီးလည်း ဖြစ်ပါတယ်။ ယင်းအစီရင်ခံစာအပေါ် စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနအနေနဲ့ ပြန်လည် ရှင်းလင်းဆွေးနွေးတင်ပြမှာ ဖြစ်ပါတယ်။ နာယကကြီးခင်ဗျား။ ပြည်သူ့ငွေစာရင်းပူးပေါင်းကော်မတီရဲ့အစီရင်ခံစာမှာ အပိုင်း (၆)ပိုင်း ပါရှိတဲ့ အလျောက် ယင်းအပေါ်မှာအခြေခံပြီးတော့ မိမိတို့ဝန်ကြီးဌာနနှင့်စပ်လျဉ်းတဲ့ ကိစ္စရပ်တွေအပေါ် လွှတ်တော် ကိုယ်စားလှယ်ကြီး (၁၇)ဦးမှ အကြံပြုသုံးသပ် ဆွေးနွေးသွားကြပါတယ်။ လွှတ်တော်ကိုယ်စားလှယ်ကြီး များရဲ့ ဆွေးနွေးချက်တွေဟာ မိမိတို့ သုံးသပ်စီမံဆောင်ရွက် သွားအပ်တဲ့အချက်များလည်းဖြစ်တဲ့အတွက် လွှတ်တော်ကိုယ်စားလှယ်ကြီးများကို ကျေးဇူးတင်ရှိပါကြောင်း ဦးစွာတင်ပြအပ်ပါတယ်။ ဆွေးနွေးချက်များ အပေါ် အစီရင်ခံစာအပိုင်းလိုက် ပြန်လည်ဆွေးနွေး တင်ပြမှာဖြစ်တဲ့အတွက် ွေးနွေးတင်ပြခွင့် ပြုနိုင်ပါရန် တင်ပြအပ်ပါတယ်။ နာယကကြီးခင်ဗျား။ ပြည်ထောင်စုစာရင်းစစ်ချုပ်ရုံးရဲ့ အစီရင်ခံစာဟာ ပြီးခဲ့တဲ့ ၂၀၁၇-၂၀၁၈ ဘဏ္ဍာနှစ်အတွင်း ပြည်ထောင်စုရဲ့ ဘဏ္ဍာငွေအရအသုံးဆိုင်ရာဥပဒေပါ အရအသုံးငွေစာရင်းတွေပေါ်မှာ အခြေပြုစစ်ဆေးထားတာဖြစ်သလို ယင်းဘဏ္ဍာငွေ အရအသုံးမှာပါဝင်တဲ့ စီမံကိန်းလုပ်ငန်းများ အကောင် အထည်ဖော်မှုမှာ နိုင်ငံခြားချေးငွေရယူ အကောင်အထည်ဖော်မှုအပိုင်းနှင့်လည်း အဓိက ချိတ်ဆက် ဆက်နွယ် ပါဝင်မှုများ ရှိကြပါတယ်။ Power Point ဖြင့် ရှင်းလင်းတင်ပြခွင့်ပြုနိုင်ပါရန်တင်ပြအပ်ပါတယ်။ နာယကကြီးခင်ဗျာ။ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန ပြည်ပချေးငွေအခြေအနေကို ဆန်းစစ်ကြည့်တဲ့အခါမှာ မိမိဝန်ကြီးဌာနမှာ လက်ရှိအနေအထားအရ ပြည်ပချေးငွေပမာဏဟာ အမေရိကန် ဒေါ်လာသန်း ၂,၀၃၃.၄၀၄ ရှိပြီးဖြစ်ပါတယ်။ အဲဒီချေးငွေကို ဒီမှာထုတ်ယူပြီး ချေးငွေပမာဏကတော့ အမေရိကန်ဒေါ်လာ ၈၉၃.၁၃၅ သန်း ဖြစ်ပါတယ်။ ယင်းအနက် ပေးဆပ်ပြီးတဲ့ငွေဟာ အမေရိကန်ဒေါ်လာ ၁၂၇.၁၃၈ သန်းဖြစ်ပြီး ပေးဆပ်ရန်ကျန်တဲ့ ပမာဏဟာ အမေရိကန် ဒေါ်လာ ၇၆၅.၉၉ရ သန်း ရှိကြောင်း တင်ပြအပ်ပါတယ်။ ဒီချေးငွေတွေကို ပြန်လည်သုံးသပ်တဲ့အခါမှာ ၂၀၁၀-၂၀၁၁ မတိုင်မီကာလမှာ အမေရိကန်ဒေါ်လာ ၅၂.၆၄ရ သန်း၊ ချေးငွေပမာဏရဲ့ ၂.၅၉ ရာခိုင်နှုန်း ပထမအကြိမ် ပြည်ထောင်စု လွှတ်တော်သက်တမ်းကာလ ၂၀၁၀-၂၀၁၁ မှ ၂၀၁၅-၂၀၁၆ ကာလအတွင်း ချေးငွေပမာဏဟာ အမေရိကန် ဒေါ်လာ ၁,၇၅၈.၉၅၅ သန်း၊ စုစုပေါင်းချေးငွေပမာဏရဲ့ ၈၆.၅ ရာခိုင်နှုန်း ရှိခဲ့ပါတယ်။ ယခု ဒုတိယအကြိမ် လွှတ်တော်သက်တမ်း ကာလအတွင်းမှာ အမေရိကန်ဒေါ်လာ ၂၂၁.၈၀၂ သန်း ချေးယူထားခဲ့ပြီးဖြစ်တဲ့ အတွက် စုစုပေါင်းချေးငွေပမာဏရဲ့ ၁၀.၉ ရာခိုင်နှုန်းရှိပါကြောင်း သုံးသပ်တင်ပြအပ်ပါတယ်။ လုပ်ငန်းစီမံကိန်းတွေ အကောင်အထည်ဖော်မှုမှာ ပြည်တွင်းဘတ်ဂျက်အပိုင်းအပြင် ပြည်ပအကူအညီ အထောက်အပံ့တွေနဲ့ ချေးငွေများအပိုင်းတို့ကို ရယူသုံးစွဲရမှုရှိပါတယ်။ ဝန်ကြီးဌာနအနေနဲ့ ယခင် ချေးယူ ရရှိထားခဲ့တဲ့ ချေးငွေတွေအပေါ်မှာ ချေးငွေစာချုပ် ကတိကဝတ်ရှိခဲ့မှုတွေအပေါ် မပျက်ယွင်းစေဘဲ ပြောင်းလဲ နေတဲ့ ငွေကြေးလဲလှယ်မှု နှုန်းထားအပါအဝင် ချေးငွေဆိုင်ရာ ဆက်စပ်ဖြစ်ပေါ်နေတဲ့စိန်ခေါ်မှုများ ရင်ဆိုင် ကြုံတွေ့နေရသော်လည်းပဲ ယင်းချေးငွေတွေကို အမွေဆက်ခံခဲ့ပြီး၊ အကျိုးရှိထိရောက်စွာ စီမံဆောင်ရွက် လျက်ရှိပါကြောင်း တင်ပြအပ်ပါတယ်။ နာယကကြီးခင်ဗျား။ အစီရင်ခံစာအပေါ် လွှတ်တော်ကိုယ်စားလှယ်ကြီးများရဲ့ ဆွေးနွေးချက် များနှင့် စပ်လျဉ်းပြီး ပြန်လည်ရှင်းလင်း ဆွေးနွေးတင်ပြပါ့မယ်။ ဦးစွာ အစီရင်ခံစာအပိုင်း(၁) ပြည်ထောင်စုရဲ့ အရအသုံးခန့်မှန်းခြေငွေစာရင်းအကောင်အထည်ဖော်မှုနှင့်ပတ်သက်ပြီး ပြည်ပချေးငွေမှ ရယူဆောင်ရွက် ခဲ့တဲ့ Farm Project အခြေအနေနဲ့စပ်လျဉ်း၍ လွှတ်တော်ကိုယ်စားလှယ်ကြီး ၃ ဦးမှ ဆွေးနွေးခဲ့ပါတယ်။ ပဲခူးတိုင်းဒေသကြီး၊ အမှတ်(၃)မဲဆန္ဒနယ်မှ အမျိုးသားလွှတ်တော်ကိုယ်စားလှယ် ဒေါ်ရွှေရွှေစိန်လတ်၊ ဧရာဝတီ တိုင်းဒေသကြီး၊ ကျိုက်လတ်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးရန်လင်းနှင့် ပဲခူးတိုင်းဒေသကြီး၊ ပြည်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာဒေါ်ခင်စိုးစိုးကြည်တို့မှ ဆွေးနွေးခဲ့မှုဖြစ်ပါ မြန်မာ့စိုက်ပျိုးရေးကဏ္ဍ ရှင်သန်နိုးကြားမှုမြှင့်တင်ခြင်းစီမံကိန်းလို့ဆိုရမယ့် (FARM Project) အနေနဲ့ စီမံကိန်းစတင်တဲ့ကာလဟာ ၂၀၁၄ ခုနှစ်၊ အောက်တိုဘာလ ၂၂ ရက်ဖြစ်ပြီး စီမံကိန်းပြီးဆုံးမယ့် ကာလဟာ လာမယ့် ၂၀၂၀ ခုနှစ်၊ ဒီဇင်ဘာလ ၃၁ ရက် ဖြစ်ပါတယ်။ စီမံကိန်းရဲ့ ဒီဇိုင်းအရ စိုက်ပျိုး စီးပွားအသိပညာပေးစင်တာများဖြစ်တဲ့ Knowledge Center (KC) ဖွင့်လှစ်ဖို့ ၅၅ခု ပါပါတယ်။ ၂၀၁၄၂၀၁၅ ခုနှစ်မှာ KC ၁၅လုံးနှင့် ၂၀၁၅-၂၀၁၆ မှာ KC ၂၅လုံး စုစုပေါင်းအလုံး ၄၀ တည်ဆောက် ခဲ့ပြီး ဖြစ်ပါတယ်။ လျာထားချက်ရဲ့ ၇၃ ရာခိုင်နှုန်း ဖွင့်လှစ်ပြီး ဖြစ်ပါတယ်။ ၂၀၁၇-၂၀၁၈ ခုနှစ်မှာ Knowledge Center-KC ogco: Osascadɔndyệcydoza ozos cqpooɔ:cwSWS:ù q800:098 28:329 IFAD ချေးငွေရယူတဲ့ IPAD ကနေပြီးတော့ No Objection တဲ့အတွက် မဆောင်ရွက်နိုင်ခဲ့တဲ့ အခြေအနေ ဖြစ်ခဲ့ပါတယ်။ Farm Project ရဲ့ ၂၀၁၇-၂၀၁၈ ဘဏ္ဍာရေးနှစ် Work Plan မှာ အသစ်တည်ဆောက်မယ့် စင်တာတွေမှာ အသုံးပြုမယ့်ပရိဘောဂတွေ၊ မီးစက်နှင့် ဆက်စပ်ပစ္စည်းများ၊ စိုက်ပျိုးရေးသုံးကိရိယာများနှင့် လျှပ်စစ်မီးသွယ်တန်းမှုလုပ်ငန်းများ ဆောင်ရွက်ရန်လျာထားသော်လည်းပဲ (IFAD)မှ No Objection ရရှိခဲ့တဲ့အလျောက် တည်ဆောက်ရေးနှင့် ဝယ်ယူရေးလုပ်ငန်းများ လုပ်ဆောင်နိုင်ခြင်း မရှိခဲ့တဲ့ အခြေအနေဖြစ်ပါတယ်။ ၂၀၁၇-၂၀၁၈ ဘဏ္ဍာရေးနှစ် Work Plan မှာထပ်မံတိုးချဲ့မယ့် စိုက်ပျိုးရေးအသိပညာပေးစင်တာ တွေမှာ ခန့်အပ်တာဝန်ပေးဖို့လျာထားတဲ့ KC မန်နေဂျာတွေအတွက် သင်တန်းပေးခြင်းနှင့် ထပ်မံ တိုးချဲ့မယ့် KC @p:87 gops:ncqpoo:o. Common Interest Group-CIG I KC Board sag.se Village Facilitation Monitoring Group-VFMG sag.Gozor u ED:co:zofGədəêgodique q2003: သော်လည်းပဲ စိုက်ပျိုးစီးပွားအသိပညာပေးစင်တာတွေမှာ ထပ်မံဆောက်လုပ်နိုင်မှု မရှိတဲ့အတွက်ကြောင့် ၄င်းတို့နှင့်ဆက်စပ်ပြီး ဆောင်ရွက်ရမယ့် နည်းပညာပိုင်းဆိုင်ရာ အကြံပေးပုဂ္ဂိုလ်တွေ ငှားရမ်းပြီး သင်တန်း ပေး၍ ဆောင်ရွက်နိုင်မှုမရှိခဲ့ကြောင်း တင်ပြအပ်ပါတယ်။ အဆိုပါစီမံကိန်းပါ စံပြကွက်အရေအတွက် လျော့နည်းအကောင်အထည်ဖော်ခြင်းနှင့် စနစ်တကျ လယ်ယာမတ်တက်ခြင်း၊ တ ည်းရခြင်း အကြောင်းရင်းနှင့် ပက်သက်ပြီး ဆက်လက် ရှင်းလင်း တင်ပြပါ့မယ်။ စီမံကိန်းပြီးဆုံးချိန်မှာ စံပြကွက်လျာထားချက်ဟာ စုစုပေါင်း ၁,၅၀၀ ဖြစ်ပါတယ်။ Project Farm Research Specialist တွေကို ၂၀၁ရ ခုနှစ်၊ အောက်တိုဘာလမှသာ ခန့်ထားနိုင်တဲ့အတွက်ကြောင့် အဲဒီကာလအတွင်း စံပြကွက် ၂၉၁ ကွက်နှင့် ၂၀၁၈-၂၀၁၉ (မီနီဘတ်ဂျက်) ကာလမှာ စံပြကွက် (၁၂၄)ကွက် လျော့နည်း အကောင်အထည်ဖော်ခဲ့ရခြင်း ဖြစ်ပါတယ်။ စီမံကိန်းရဲ့ လုပ်ငန်းစဉ်တစ်ရပ်ဖြစ်တဲ့ စနစ်တကျ လယ်ယာမြေဖော်ထုတ်ခြင်းမှာလည်းပဲ မူလ လျာထားချက် ဧက ၁၀၀၀၀ ဖြစ်သော်လည်း တောင်သူတွေနဲ့ သဘောတူညီမှုရရှိဖို့ ဆောင်ရွက်တဲ့အခါမှာ အခက်အခဲများရှိခဲ့ပါတယ်။ မြေယာပြန်လည်ခွဲဝေမှုအပိုင်းကြောင့် ဖြစ်ပါတယ်။ IFAD ရဲ့ ၂၀၁၉ ခုနှစ်၊ မတ်လမှာလာရောက်တဲ့ mission ရဲ့ သဘောတူအကြံပြုချက်အရ ပြန်လည်လျာထားခဲ့မှု ရှိခဲ့ပြီး စီမံကိန်း ပြီးဆုံးချိန်မှာ ဧက ၂၅၀၀ အကောင်အထည်ဖော်ဆောင်ရွက်သွားရန် ဖြစ်ပါတယ်။ ၂၀၁၈-၂၀၁၉ ဘဏ္ဍာနှစ် မှာတော့ အဆိုပါစနစ်တကျလယ်ယာမြေ ၁,၁၃၄ ဧက ဖော်ထုတ်ပြီးဖြစ်ပါတယ်။ ၂၀၁၈-၂၀၁၉ ဘဏ္ဍာရေးနှစ်မှာ စိုက်ပျိုးစီးပွားအသိပညာပေးစင်တာ (KC) အလုံး ၂၀ အတွက် တပ်ကုန်း၊ ဥတ္တရသီရိ၊ ပျဉ်းမနား၊ လယ်ဝေး၊ ဇေယျာသီရိမြို့နယ်တွေမှာရှိတဲ့ ကျေးရွာတွေမှာ အကောင် အထည်ဖော် ဆောင်ရွက်သွားမှာ ဖြစ်ပါတယ်။ IFAD မှ No Objection လည်း ိုက်တဲ့အတွက် တင်ဒါအောင်မြင်တဲ့ ကုမ္ပဏီများအနေနဲ့ တည်ဆောက်နေပြီ ဖြစ်ပါတယ်။ အဆိုပါ လုပ်ငန်းတွေ ပြီးဆုံး သွားမယ်ဆိုရင်တော့ စိုက်ပျိုးစီးပွားအသိပညာပေးစင်တာ (KC) စုစုပေါင်း အလုံး ၆၀ ဖြစ်ပြီး လျာထား ချက် ၁၀၉ ရာခိုင်နှုန်းကျော် အကောင်အထည်ဖော် ဆောင်ရွက်နိုင်မည်ဖြစ်ပါကြောင်း လက်ရှိအနေအထား ကို ရှင်းလင်းတင်ပြအပ်ပါတယ်။ နာယကကြီးခင်ဗျား။ အစီရင်ခံစာအပိုင်း(၁)ပါ ၂၀၁၇-၂၀၁၈ အထောက်အပံ့ရငွေ နိုင်ငံခြားအဖွဲ့အစည်း များ၏ အကူအညီရရှိမှုကနေ ပိုလျှံငွေပြန်လည်အပ်နှံမှုကိစ္စရပ်နှင့် စပ်လျဉ်းပြီး ပဲခူးတိုင်းဒေသကြီး၊ အမှတ် (၁၁) မဲဆန္ဒနယ်မှ အမျိုးသားလွှတ်တော်ကိုယ်စားလှယ် ဒေါက်တာဝင်းမြင့်နှင့် ကရင်ပြည်နယ်၊ လှိုင်းဘွဲမဲဆန္ဒနယ်၊ ပြည်သူ့လွှတ်တော်ကိုယ်စားလှယ် ဦးခင်ချိုတို့မှ ဆွေးနွေးခဲ့ပါတယ်။ ငါးလုပ်ငန်းဦးစီးဌာနအနေနဲ့ ဒိန်းမတ်-မြန်မာစီမံကိန်းနှင့်စပ်လျဉ်းပြီး MoU အရ ပါရှိတဲ့ စီမံကိန်း ကျေးရွာတွေမှာ ရေခဲစက်တွေတည်ဆောက်ပေးဖို့ ပါရှိပါတယ်။ ၂၀၁၇-၂၀၁၈ ဘဏ္ဍာရေးနှစ် ဘတ်ဂျက် လျာထားစဉ်ကလည်းပဲ ထည့်သွင်းလျာထားခဲ့ပါတယ်။ စီမံကိန်းပါ ၂၀၁၇-၂၀၁၈ ဘဏ္ဍာရေးနှစ် တည်ဆောက်ရေး လုပ်ငန်းမှာ ရေခဲစက်တစ်လုံးကို ကျပ်သန်း ၁၂၀ နဲ့ ကျေးရွာ ၁၀ ရွာမှာ ရေခဲစက် ၁၀ လုံး တည်ဆောက်ဖို့ ရှိခဲ့ပါတယ်။ စီမံကိန်းကျေးရွာတွေမှာ ရေခဲစက်တည်ဆောက်ဖို့အတွက် အကြံပေးပညာရှင်တွေနဲ့ Base Line Consultant တို့က လေ့လာခဲ့တဲ့မှာ ကျေးရွာတွေမှာ ၎င်း မြေနေရာရရှိရန် ညှိနှိုင်း နေရမှုနှင့် အချို့ကျေးရွာ အများစုဟာ လျှပ်စစ်မီး မရရှိခဲ့တဲ့အတွက် တည်ဆောက်နိုင်မှု မရှိခဲ့လို့ မျှော်မှန်း တွက်ဆထားသလို မဆောင်ရွက်နိုင်ဘဲ ပိုလျှံငွေများ ပြန်လည်အပ်နှံခဲ့ရခြင်း ဖြစ်ပါတယ်။ ၂၀၁၈-၂၀၁၉ ဘဏ္ဍာရေးနှစ်မှာ လုပ်ငန်းအစီအမံပြောင်းပြီး ရေထွက်ပစ္စည်းများ သိုလှောင်မယ့် ၂၀၀ လီတာဆန့် ရေခဲပုံးတွေဝယ်ယူပြီး စီမံကိန်းကျေးရွာတွေကို ဖြန့်ဝေနိုင်မှုနဲ့ရေခဲသိုလှောင်ရန် ကွန်တိန်နာ ဟောင်း ၂ လုံးကို လျှပ်စစ်ဆက်စပ်ပစ္စည်းများ တပ်ဆင်ရန် သက်ဆိုင်ရာဌာနများနှင့် ညှိနှိုင်းဆောင်ရွက် ထားပြီးပါတယ်။ ၂၀၁၈-၂၀၁၉ ဘဏ္ဍာရေးနှစ် ကုန်ဆုံးမယ်ဆိုရင်တော့ ထောက်ပံ့ငွေရဲ့ ၄၅ ရာခိုင်နှုန်းခန့် သုံးစွဲနိုင်မှာဖြစ်ကြောင်း တင်ပြအပ်ပါတယ်။ မွေးမြူရေးနှင့် ကုသရေးဦးစီးဌာနနှင့် ဂျပန်အပြည်ပြည်ဆိုင်ရာပူးပေါင်းဆောင်ရွက်ရေးအေဂျင်စီ (JICA)တို့ ပူးပေါင်းပြီး JICA ရဲ့ ထောက်ပံ့ငွေ ဂျပန်ယန်း ၁,၄၁ရ သန်းနဲ့ (Improvement for Foot and Mouth Disease Control in Myanmar) ခွာနာလျှာနာရောဂါ ကာကွယ်ထိန်းချုပ်မှုမြှင့်တင်ရေးစီမံကိန်းကို ၂၀၁၆ ကနေပြီး ၂၀၂၁ အထိ ဆောင်ရွက်မို့ ဖြစ်ပါတယ်။ စီမံကိန်းကို အကောင်အထည်ဖော် ဆောင်ရွက် သွားဖို့ဖြစ်ပါတယ်။ စီမံကိန်းကို အကောင်အထည်ဖော်ဆောင်ရွက်ဖို့ ၂၀၁ရ ဇန်နဝါရီ ၂၆ ရက်နေ့မှာ Consulting Service စာချုပ်သဘောတူညီချက်ကို လက်မှတ်ရေးထိုးပြီးဖြစ်ပါတယ်။ အဆိုပါစီမံကိန်းဟာ JICA က အထောက်အပံ့ပေးတဲ့ Grant စီမံကိန်း ဖြစ်ပါတယ်။ ခွာနာလျှာနာ ကာကွယ်ဆေး ထုတ်လုပ်ရေးစက်ရုံအသစ်တည်ဆောက်ခြင်း၊ ဓာတ်ခွဲခန်းအဟောင်းများ ပြန်လည်ပြုပြင်ခြင်း လုပ်ငန်းများ ဆောင်ရွက်သွားမှာ ဖြစ်ပါတယ်။ စီမံကိန်းစာချုပ်မှာ အခွန်ကင်းလွတ်ခွင့်ကို Main Contractor ကိုသာ ကင်းလွတ်ခွင့်ပြုကြောင်း ပါရှိသော်လည်းပဲ JICA အနေနဲ့ Sub-contractor တွေအတွက် အခွန်ကင်းလွတ်ခွင့်ကိစ္စ တင်ပြလာတဲ့အလျောက် တစ်နှစ်ခန့် ဆွေးနွေးမှုများပြုလုပ်ခဲ့ရပြီး ်ကြာ ခဲ့ရပါတယ်။ တင်ဒါလုပ်ငန်းစဉ်ဟာ တင်ဒါခေါ်ယူတဲ့ြီးဆုံးတဲ့(၆)လခန့် ကြာမြင့်ခဲ့ပါတယ်။ စာချုပ်ချုပ်ဆိုပြီးမှသာ ငွေပေးချေမှုလုပ်ငန်းများ ဆောင်ရွက်ခဲ့ရတဲ့အတွက် ၂၀၁၇-၂၀၁၈ ဘဏ္ဍာရေးနှစ် ပြည်ပအကူအညီရငွေမှာ ထည့်သွင်းလျာထားခဲ့တဲ့ ရန်ပုံငွေတွေကို ပြန်လည်အပ်နှံခဲ့ရခြင်း ဖြစ်ပါတယ်။ နာယကကြီးခင်ဗျား။ အစီရင်ခံစာအပိုင်း(၁) ငွေလုံးငွေရင်းအသုံးစရိတ်နှင့် အကောင်အထည်ဖော်ဖို့ လျာထားတဲ့ ဒါးကမြစ်ရေတင်စီမံကိန်းနှင့် မဒန်းရေလှောင်တမံစီမံကိန်းတို့နှင့် စပ်လျဉ်းပြီး ရန်ကုန်တိုင်း ဒေသကြီး၊ အမှတ်(၅)မဲဆန္ဒနယ် အမျိုးသားလွှတ်တော်ကိုယ်စားလှယ် ဦးဘမျိုးသိန်းက ဆွေးနွေးသွားမှု ရှိပါတယ်။ မဒန်းရေလှောင်တမံကို ၂၀၀၃-၂၀၀၄ ခု ဘဏ္ဍာနှစ်မှာ စတင်ဆောင်ရွက်ခဲ့ပါတယ်။ ယခုအခါ တမံ၊ ရေထုတ်ပြွန်၊ ရေပိုလွှဲ၊ ရေလွှဲဆည်တည်ဆောက်ခြင်း လုပ်ငန်းတွေ ရာနှုန်းပြည့်ပြီးစီးပြီးဖြစ်ပါတယ်။ ဆည်ရေသောက်စနစ်တည်ဆောက်ခြင်းလုပ်ငန်းတွေ အကောင်အထည်ဖော်မှုမှာတော့ ၂၄ ရာခိုင်နှုန်း ဆောင်ရွက် ပြီး ဖြစ်ပါတယ်။ ၂၀၁၇-၂၀၁၈ ခုနှစ်မှာ ဆည်ရေသောက်စနစ်ကို ဆက်လက်ဆောင်ရွက်နိုင်ဖို့အတွက် ၂၀၁၂ ခုနှစ် လယ်ယာမြေဥပဒေအရ တူးမြောင်းဖောက်လုပ်ရာမှာ ပါသွားတဲ့ လယ်ယာမြေတွေအပေါ် သီးနှံနစ်နာကြေးနဲ့ မြေယာလျော်ကြေး ပေးချေရမှာဖြစ်ပါတယ်။ အဆိုပါလုပ်ငန်းတွေအတွက် လုပ်ထုံးလုပ်နည်းအရ လုပ်ငန်းစဉ် အဆင့်ဆင့်ဆောင်ရွက်ခဲ့ရာမှာ ၂၀၁၇-၂၀၁၈ ဘဏ္ဍာရေးနှစ်အကုန်မှာမှ ဗဟိုလယ်ယာမြေစီမံခန့်ခွဲမှု ကော်မတီသို့ တင်ပြထားဆဲအခြေအနေ ရှိခဲ့တဲ့အတွက် လုပ်ငန်းများ အကောင်အထည်ဖော် ဆောင်ရွက် နိုင်ခြင်းမရှိခဲ့တဲ့အတွက် ခွဲဝေရရှိတဲ့ ငွေလုံးငွေရင်းရန်ပုံငွေကို ပြန်လည်အပ်နှံခဲ့ရခြင်းဖြစ်ကြောင်း တင်ပြ အပ်ပါတယ်။ ထို့အတူ ဒါးကမြစ်ရေတင်စီမံကိန်းအနေနဲ့လည်း အသုံးပြုခဲ့သည့်မြေဧရိယာ ၉၅.၇၃ ဧကကို နစ်နာကြေး ပြန်လည်ပေးအပ်နိုင်ဖို့ ၂၀၁၇-၂၀၁၈ ဘဏ္ဍာရေးနှစ်မှာ ရန်ပုံငွေကျပ် ၁၄၃.၅၉၅ သန်း ထည့်သွင်းလျာထားပြီး ပြန်လည်ပေးအပ်ခဲ့သော်လည်းပဲ တောင်သူများဘက်မှ အနေအထားပြောင်းလဲသွားပြီး နစ်နာကြေးရယူ လိုခြင်းမရှိတဲ့အတွက် ရန်ပုံငွေပြန်လည်အပ်နှံခဲ့ရခြင်း ဖြစ်ပါတယ်။ တောင်သူတွေရဲ့ ဆန္ဒအရ တင်ပြချက် အပေါ်မှာလည်း သက်ဆိုင်ရာ ဧရာဝတီတိုင်းဒေသကြီးအစိုးရအဖွဲ့နဲ့ ညှိနှိုင်းပြီး အစိုးရအဖွဲ့ရဲ့ ဆုံးဖြတ်ချက် အရ စီမံကိန်းကို အပြီးတိုင်ဖျက်သိမ်းဖို့ သဘောတူဆုံးဖြတ်ထားပြီး ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ အိန္ဒိယချေးငွေ အမေရိကန် ဒေါ်လာ ၁၉၈.၉၆ သန်းနဲ့ ဆောင်ရွက်နေတဲ့ မြန်မာနိုင်ငံ ဆည်မြောင်းဖွံ့ဖြိုးရေးစီမံကိန်းနဲ့ စပ်လျဉ်းပြီး ချေးငွေလျှော့ချခြင်းနဲ့ ဆောင်ရွက်နေမှု အခြေအနေကိစ္စရပ်တွေအပေါ် ရန်ကုန်တိုင်းဒေသကြီး၊ ဆိပ်ကြီး/ ခနောင်တိုမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးတင်ထွန်းနိုင်မှ သုံးသပ်ဆွေးနွေးသွားပါတယ်။ ယင်းနဲ့စပ်လျဉ်းပြီး အခြေအနေအရပ်ရပ်အပေါ် ပြန်လည်ရှင်းလင်း အသိပေးနိုင်ခွင့်ရတဲ့အတွက် လွှတ်တော် ကိုယ်စားလှယ်ကြီးကိုလည်းပဲ ကျေးဇူးတင်ပါတယ်။ နာယကကြီးခင်ဗျား။ ယခင်အစိုးရလက်ထက် ပထမအကြိမ် လွှတ်တော်သက်တမ်းကာလ၊ နိုင်ငံတော်သမ္မတရဲ့ ၂၀၁၁ ခုနှစ်၊ မေလအတွင်း အိန္ဒိယနိုင်ငံသို့ ချစ်ကြည်ရေးခရီး သွားရောက်ခဲ့တဲ့ ခရီးစဉ်မှာ အိန္ဒိယနိုင်ငံအစိုးရကနေပြီး ချေးငွေအမေရိကန်ဒေါ်လာသန်း ၅၀၀ ပေးဖို့ ညှိနှိုင်းရရှိခဲ့ပါတယ်။ ယင်းအနက် အမေရိကန်ဒေါ်လာ သန်း ၂၀၀ ခန့်ကို စိုက်ပျိုးရေး၊ မွေးမြူရေးနဲ့ ဆည်မြောင်းဝန်ကြီးဌာန အတွက် ဆည်ရေသောက်စနစ် စီမံကိန်း ၁၈ ခုနဲ့ တူးမြောင်းများ ခေတ်မီပြုပြင်မွမ်းမံခြင်း လုပ်ငန်းစီမံကိန်း ၁၆ ခု အကောင်အထည်ဖော်ဆောင်ရွက်ဖို့ လျာထားခဲ့ပါတယ်။ အိန္ဒိယနိုင်ငံချေးငွေ အမေရိကန်ဒေါ်လာ သန်း ၅၀၀ နဲ့ ဆောင်ရွက်မယ့် လုပ်ငန်းတွေအတွက် ချေးငွေလက်မှတ်ရေးထိုးခဲ့ပြီးတဲ့နောက် ဆောင်ရွက်ရမယ့် စီမံကိန်းလုပ်ငန်းကိစ္စရပ်တွေအတွက် နှစ်ဖက် အသေးစိတ် ညှိနှိုင်းခဲ့ရာမှာ ားဖြင့် ၂ နှစ်ခန့် ကြာမြင့်ခဲ့ပါတယ်။ ထိုကာလအတွင်းမှာပဲ တောင်သူများ လျင်မြန်စွာနဲ့ အကျိုးဖြစ်ထွန်းခံစားနိုင်ဖို့အတွက် ချေးငွေနဲ့ မူလက ဆောင်ရွက်ဖို့ လျာထား ခဲ့တဲ့ ဆည်ရေသောက်စနစ်များ တည်ဆောက်ရန် ဆောင်ရွက်ဆဲစီမံကိန်း ၁၈ ခု အနက်ကနေ ၁၆ ခုနဲ့ နှစ်ကာလကြာမြင့်ကတည်းက တည်ဆောက်ပြီးစီးခဲ့တဲ့ ဆည်ရေသောက်စနစ်တွေမှာ စိုက်ပျိုးရေ ပိုမို ထိရောက်စွာ ပေးဝေနိုင်ဖို့ တူးမြောင်းများ ခေတ်မီပြုပြင်မွမ်းမံခြင်းလုပ်ငန်း စီမံကိန်း ၁၆ ခုတို့ကို လုပ်ငန်း ပြင်ဆင်ချေးငွေရယူရေး အိန္ဒိယနိုင်ငံနဲ့ ညှိနှိုင်းဆောင်ရွက်ခဲ့ပါတယ်။ ညှိနှိုင်းစဉ်အတွင်း ပြည်ထောင်စု ရန်ပုံငွေနဲ့ ဆောင်ရွက်နိုင်မယ့် ဆည်ရေသောက်စနစ်လုပ်ငန်းများ အကောင်အထည်ဖော်မှုဟာ ဆောင်ရွက် ပြီးစီးခဲ့ပါတယ်။ လွှတ်တော်ကိုယ်စားလှယ်ကြီး ဆွေးနွေးသကဲ့သို့ နိုင်ငံတော်ဘတ်ဂျက်ဖြင့် ကြိုတင် ဆောင်ရွက်ခဲ့ခြင်းကြောင့် EXIM Bank ချေးငွေ ဆိုင်းငံ့ခဲ့ခြင်းမဟုတ်ပါကြောင်း ရှင်းလင်းတင်ပြအပ်ပါတယ်။ ချေးငွေရယူရေးအပိုင်းမှာလည်းပဲ ညှိနှိုင်းကြတဲ့အခါမှာ အမေရိကန်ဒေါ်လာ ၁၉၈.၉၆ သန်းနဲ့ ဆည်ရေသောက်စနစ် ၁၆ ခုမှာ စနစ်တကျ လယ်ယာမြေဧက ၅၀၈၀၀ ဖော်ထုတ်ခြင်းလုပ်ငန်းနဲ့ ရဲနွယ် ဆည်ရေသောက်စနစ်နဲ့ ကွန်းချောင်းရေလွှဲဆည် ဆည်ရေသောက်စနစ် ၂ ခု တည်ဆောက်ခြင်း လုပ်ငန်းများ အကောင်အထည်ဖော် ဆောင်ရွက်ဖို့ မူလသဘောတူညီခဲ့ကြပါတယ်။ စီမံကိန်းကို ဆောင်ရွက်ဖို့အတွက် ၂၀၁၂ ခုနှစ်၊ စက်တင်ဘာလ ရ ရက်နေ့မှာ ကျင်းပတဲ့ ပထမအကြိမ် ပြည်ထောင်စုလွှတ်တော် စတုတ္ထ ပုံမှန်အစည်းအဝေးမှ ခွင့်ပြုချက်ရရှိခဲ့ပါတယ်။ စီမံကိန်းကို အကောင်အထည်ဖော်ဖို့အတွက် ချေးငွေစာချုပ်ကို မြန်မာ့ နိုင်ငံခြားကုန်သွယ်မှုဘဏ် နှင့် EXIM Bank of India တို့အကြား ၂၀၁၃ ခုနှစ်၊ ဒီဇင်ဘာ ၁၁ ရက်နေ့မှာ လက်မှတ်ရေးထိုးခဲ့ကြ ပါတယ်။ ထိုစဉ်က သဘောတူစာချုပ်မှာ ရဲနွယ်နဲ့ ကွန်းချောင်းဆည်ရေသောက်စနစ် ၂ ခု တည်ဆောက်ဖို့ အမေရိကန်ဒေါ်လာ ၁ သင် သင်ဝက်စီးက ဆယ်ရက် လယ်ယာမြေဧက ၅၀၈၀၀ ဖော်ထုတ်ဖို့ အမေရိကန်ဒေါ်လာ ၅၅.ရရ သန်း၊ လယ်ယာသုံး စက်ကိရိယာများ ဝယ်ယူဖြည့်တင်းဖို့ အမေရိကန်ဒေါ်လာ ၅၀.၁၉ သန်းနဲ့ အတိုင်ပင်ခံစရိတ်ပေးချေဖို့ အမေရိကန်ဒေါ်လာ ၁၉.၈၉ သန်း၊ စုစုပေါင်းချေးငွေပမာဏ အမေရိကန်ဒေါ်လာ ၁၉၈.၉၆ သန်း ပါဝင်ပါတယ်။ ချေးငွေစာချုပ်ရဲ့ အပိုဒ်(၁)အရ စီမံကိန်းစီမံခန့်ခွဲမှု အတိုင်ပင်ခံအတွက် အိန္ဒိယနိုင်ငံ၊ WAPCOS Limited ကို ခန့်အပ်ကြောင်း ဖော်ပြပါရှိတဲ့အတွက် အဲဒီ WAPCOS Limited နဲ့ စီမံကိန်းစီမံခန့်ခွဲမှု အတိုင်ပင်ခံသဘောတူစာချုပ် (Project Management Consultant Agreement-PMC)ကို ၂၀၁၄ ခုနှစ်၊ ဇူလိုင်လ ၂၃ ရက်နေ့မှာ WAPCOS Limited နဲ့ ဆည်မြောင်းနှင့် ရေအသုံးချမှုစီမံခန့်ခွဲရေးဦးစီးဌာန (ယခင်ဆည်မြောင်းဦးစီးဌာန)တို့အကြား နှစ်ဖက် လက်မှတ်ရေးထိုးချုပ်ဆိုခဲ့ကြပါတယ်။ စီမံကိန်းအတိုင်ပင်ခံ WAPCOS Limited အနေနဲ့ ၂၀၁၅ ခုနှစ်၊ အောက်တိုဘာလအတွင်းမှာ စနစ်တကျ လယ်ယာမြေဖော်ထုတ်ခြင်းလုပ်ငန်း၊ ရဲနွယ်နဲ့ ကွန်းချောင်းရေလွှဲဆည်နှင့် ဆည်ရေသောက် စနစ် တည်ဆောက်ခြင်းလုပ်ငန်း၊ စက်ယန္တရားများ ဝယ်ယူဖြည့်တင်းခြင်း လုပ်ငန်းတို့အတွက် အင်ဂျင်နီယာပိုင်းဆိုင်ရာ အသေးစိတ်အစီရင်ခံစာ (Detailed Engineering Report-DER) ကို ရေးဆွဲ တင်ပြလာပါတယ်။ (အင်ဂျင်နီယာပိုင်းဆိုင်ရာ အသေးစိတ်အစီရင်ခံစာအရ ၂၀၁၅ ခုနှစ်၊ နိုဝင်ဘာလမှာ စနစ်တကျ လယ်ယာမြေဖော်ထုတ်လုပ်ငန်းအတွက် အသုံးပြုဖို့ လယ်ယာသုံးစက်ကိရိယာများ ၁၇၀၆ စီး ဝယ်ဖို့အတွက် (Draft Tender Document)ကို EXIM Bank of India ကို ပေးပို့ခဲ့ပါတယ်။ တင်ဒါခေါ်ယူခြင်းကို ၂၀၁၅ နိုဝင်ဘာ ၁ရ ရက်နေ့မှစပြီး အစိုးရသတင်းစာတွေနဲ့ ဝန်ကြီးဌာနရဲ့ Website မှာ ထည့်သွင်းဖော်ပြခဲ့ပြီး တင်ဒါတွေ လုပ်ထုံးလုပ်နည်းများနဲ့အညီ ဆောင်ရွက်ခဲ့ပါတယ်။ သို့သော်လည်း တင်ဒါခေါ်ယူခြင်းလုပ်ငန်းမှာ လယ်ထွန်စက် မြင်းကောင်ရေ 90 HP တွေကို ဝယ်ယူဖို့ လျာထားသော် လည်းပဲ မြင်းကောင်ရေ 60 HP ထုတ်လုပ်တဲ့ အိန္ဒိယကုမ္ပဏီတွေကို တင်ဒါမှာ ပါဝင်စေလိုတဲ့အတွက်ကြောင့် ပြန်လည်စိစစ်မည် ဖြစ်ပါ ကြောင်းနဲ့ ညှိနှိုင်းဆွေးနွေးမှုကို အစိုးရသစ်လက်ထက်ဖြစ်တဲ့ ၂၀၁၆ ခုနှစ်၊ ဧပြီ/ မေလအတွင်းမှာ ပြုလုပ် လိုပါကြောင်း ၂၀၁၆ ဖေဖော်ဝါရီ ၂ ရက်နေ့မှာ အိန္ဒိယသံရုံးမှ အကြောင်းကြားခဲ့ပါတယ်။ ဒါ့ကြောင့် စီမံကိန်းလုပ်ငန်းများ စတင်အကောင်အထည်ဖော်ဆောင်ရွက်ဖို့ နှောင့်နှေးကြန့်ကြာခြင်း ဖြစ်ခဲ့ပါတယ်။ အိန္ဒိယဘက်မှ တင်ဒါခေါ်ယူခြင်းလုပ်ငန်းကို ပယ်ဖျက်ခဲ့လို့ စီမံကိန်းလုပ်ငန်းများ နှောင့်နှေးကြန့်ကြာခဲ့ရတာ ဖြစ်ကြောင်း ရှင်းလင်းအပ်ပါတယ်။ ယခု ဒုတိယအကြိမ် လွှတ်တော်သက်တမ်း ရောက်လာခဲ့တဲ့အခါမှာ ၂၀၁ရ ခုနှစ်၊ ဇူလိုင်လအတွင်း စီမံကိန်းနဲ့ဘဏ္ဍာရေးဝန်ကြီးဌာနမှ အိန္ဒိယချေးငွေနဲ့စပ်လျဉ်းတဲ့ ညှိနှိုင်းမှုများ ပြုလုပ်ခဲ့ပါတယ်။ စနစ်ကျ လယ်ယာမြေများ ဖော်ထုတ်ခြင်းလုပ်ငန်းဟာ စီမံကိန်းဒေသအတွင်းမှာရှိတဲ့ တောင်သူများကိုယ်တိုင် ပါဝင်တဲ့ Participatory Land Use Planning (PLUP) အဖွဲ့နဲ့ ဆောင်ရွက်ရခြင်း ဖြစ်ပါတယ်။ စီမံကိန်း မစတင်မီက တောင်သူများနဲ့ ကွင်းဆင်းလေ့လာစဉ် စနစ်ကျ မြေယာဖော်ထုတ်ရေးအတွက် သဘောတူညီ မှုများ ရရှိခဲ့သော်လည်းပဲ တောင်သူတွေရဲ့ ယင်းတို့ရဲ့ လယ်မြေများ ပွန်းပဲ့မှု ပါဝင်နိုင်မှာဖြစ်တဲ့အတွက် လက်တွေ့မှာ စီမံကိန်းအကောင်အထည်ဖော်မှုတောင်သူတွေအချို့ကနေ သဘောတူညီမှု မရရှိကြောင်း ဖြစ်ပေါ်လာတဲ့အတွက် တောင်သူ ၁၀၀ ရာခိုင်နှုန်း သဘောတူညီမှုနဲ့ အကောင်အထည် ဖော်တဲ့ PLUP အစီအစဉ်က ဆောင်ရွက်နိုင်ရန်မဖြစ်ကြောင်း ကြုံတွေ့ခဲ့ရပါတယ်။ ဒါ့အပြင် ဖော်ထုတ်မယ့်ဒေသ တောင်သူတစ်ဦးချင်းကိုယ်တိုင် သဘောတူညီမှုရရှိလျှင်ပင် လယ်ယာမြေဖော်ထုတ်ရေးလုပ်ငန်း လုပ်ငန်းပြီးစီးပါက မြေယာပြန်လည်ခွဲဝေမယ့် အစီအစဉ်မှာ ယခင် ဧရိယာအတိုင်းမဖြစ်ဘဲ အနည်းငယ် လိုတိုးပိုလျော့ရှိနိုင်ခြင်းတို့ကြောင့် စီမံကိန်းအကောင်အထည်ဖော်မယ့် ကာလအတွင်း အငြင်းပွားဖွယ်များ ပေါ်ပေါက်လာနိုင်ကြောင်းလည်း တွေ့ရှိရပါတယ်။ နိုင်ငံတော်ဖက်မှ တာဝန်ယူပြီး ချေးငွေကို ပြန်လည်ပြန်ဆပ်ပေးရမှာ ဖြစ်တဲ့အတွက်ကြောင့် ဆောင်ရွက်ရန် အခက်အခဲများ ရှိလာတဲ့အတွက် စနစ်ကျ လယ်ယာမြေဖော်ထုတ်ခြင်းလုပ်ငန်းကို လျှော့ချပြီး ဆည်ရေသောက်စနစ် စီမံကိန်း ၂ ခုနဲ့ လယ်ယာသုံးစက်ကိရိယာများ ဝယ်ယူခြင်းလုပ်ငန်းတွေကိုသာ ဆောင်ရွက်သွားမည် ဖြစ်ကြောင်း စီမံ/ဘဏ္ဍာရေးဝန်ကြီးဌာနကို ညှိနှိုင်း အကြောင်းကြားခဲ့ပြီးတဲ့နောက် တစ်ဖက်ကိုလည်း ညှိနှိုင်းခဲ့တဲ့အတွက် အိန္ဒိယဘက်ကလည်း သဘောတူလက်ခံခဲ့ပါတယ်။ နှစ်ဖက်ညှိနှိုင်း သဘောတူညီချက်အရ စနစ်ကျလယ်ယာမြေ ဖော်ထုတ်ခြင်းလုပ်ငန်းတွင် အမေရိကန်ဒေါ်လာ ၅၅.ရရ သန်းကို လျှော့ချပြီး ရဲနွယ်နဲ့ ကွန်းချောင်းဆည်ရေသောက်စနစ် ၂ ခု တည်ဆောက်ခြင်းလုပ်ငန်းအတွက် အမေရိကန်ဒေါ်လာ ၇၇.၄၃ သန်း၊ စီမံကိန်းဒေသရှိ တောင်သူများ အကျိုးရှိစွာ အသုံးပြုနိုင်ဖို့အတွက် လယ်ယာသုံးစက်ကိရိယာများ ဝယ်ယူဖြည့်တင်းခြင်းအတွက် လျာထား ငွေကိုလည်း ၈၁.၃ သန်း လျှော့ချပြီးတော့ အမေရိကန်ဒေါ်လာ ၄၅.၈ရ သန်း၊ WAPCOS Limited ကို အတိုင်ပင်ခံစရိတ်ပေးချေခြင်းအတွက် အမေရိကန်ဒေါ်လာ ၁၂.၃၃ သန်း၊ စုစုပေါင်း အမေရိကန်ဒေါ်လာ ၁၃၅.၆၃ သန်းနဲ့ ချေးငွေပမာဏ လျှော့ချပြီး စာချုပ်ပြင်ဆင်ချုပ်ဆိုဖို့ စီးပွားရေးရာကော်မတီ အစည်းအဝေး အမှတ်စဉ် (၁၀/၂၀၁၈)သို့ တင်ပြခဲ့ရာမှာ အိန္ဒိယနဲ့ ညှိနှိုင်းဆောင်ရွက်ပြီးပါက ပြည်ထောင်စုအစိုးရ အစည်းအဝေး အဖွဲ့သို့ တင်ပြဆောင်ရွက်သွားရန်ဖြစ်ကြောင်း ဆုံးဖြတ်ခဲ့တဲ့အတွက် နိုင်ငံခြားရေး ဝန်ကြီးဌာနမှတစ်ဆင့် အိန္ဒိယဘက်ကို ယနေ့အထိ (၅)ကြိမ်တိုင်တိုင် ညှိနှိုင်းဆောင်ရွက်ခဲ့ပြီး ဖြစ်ပါတယ်။ အိန္ဒိယနိုင်ငံဘက်မှာ ဝန်ကြီးဌာန အပြောင်းအလဲတွေရှိခြင်း၊ ချေးငွေ Guideline အသစ်ထုတ်ပြန်ခြင်း စတာတို့ကြောင့် ပြင်ဆင် လျှော့ချမယ့် ချေးငွေပမာဏနဲ့ ကိုက်ညီတဲ့ အင်ဂျင်နီယာပိုင်းဆိုင်ရာ အသေးစိတ်အစီရင်ခံစာ Detailed Engineering Report အပေါ် အိန္ဒိယနိုင်ငံဖက်မှ အတည်ပြုချက်ကို စောင့်ဆိုင်းလျက်ရှိတဲ့ အခြေအနေ ဖြစ်ပါကြောင်း ရှင်းလင်းတင်ပြအပ်ပါတယ်။ အတိုင်ပင်ခံကုမ္ပဏီဖြစ်တဲ့ WAPCOS Limited ကိုလည်းပဲ အတိုင်ပင်ခံစရိတ် အမေရိကန်ဒေါ်လာ ၆.၉၅၈ သန်း ပေးချေနေရခြင်းနဲ့စပ်လျဉ်းပြီး စီမံကိန်းစီမံခန့်ခွဲမှု အတိုင်ပင်ခံ သဘောတူစာချုပ် နောက်ဆက်တွဲ က-၂ ပါ ဇယားရဲ့ အမှတ်စဉ်(၁) On Award of Work to PMC အတွက် အတိုင်ပင်ခံ စာချုပ်တန်ဖိုးရဲ့ ၂၀ ရာခိုင်နှုန်း (အမေရိကန်ဒေါ်လာ ၃.၉၇၈ သန်း)၊ အမှတ်စဉ် (၂) အင်ဂျင်နီယာပိုင်းဆိုင်ရာ အသေးစိတ် အစီရင်ခံစာ တင်သွင်းခြင်းအတွက် အတိုင်ပင်ခံ စာချုပ်တန်ဖိုးရဲ့ ၁၅ ရာခိုင်နှုန်း (အမေရိကန်ဒေါ်လာ ၂.၉၈၀ သန်း)၊ စုစုပေါင်း အမေရိကန်ဒေါ်လာ ၆.၉၅၈ သန်းကို WAPCOS Limited ကို ပေးချေနေရခြင်း ဖြစ်ပါတယ်။ စာချုပ်ရဲ့ သက်တမ်းဟာ စီမံကိန်းအကောင်အထည်ဖော်မယ့်ကာလ ၂ နှစ်နဲ့ အညီ ချုပ်ဆိုထား သော်လည်းပဲ စီမံကိန်းလုပ်ငန်းများ စတင်နိုင်ခြင်းမရှိတဲ့အတွက် လိုအပ်ချက်အရ ထပ်မံ၍ သက်တမ်း တိုးနေရတဲ့အခြေအနေဖြစ်ပါတယ်။ အိန္ဒိယဘက်က အတည်ပြုပြီးမယ်ဆိုရင် စီမံကိန်းတွေ အကောင်အထည်ဖော် ဆောင်ရွက်သွားနိုင်မှာ ဖြစ်ပါတယ်။ စီမံကိန်းလုပ်ငန်းများ ပြီးဆုံးသွားပါက အတိုင်ပင်ခံကုမ္ပဏီရဲ့ လုပ်ငန်း တာဝန်များ မရှိတော့တဲ့အတွက် ထပ်မံသက်တမ်းတိုးရန် မလိုအပ်တော့ပါကြောင်း တင်ပြအပ်ပါတယ်။ နာယကကြီးခင်ဗျာ။ အဆိုပါ အိန္ဒိယချေးငွေစီမံကိန်း အကောင်အထည်ဖော်ဖို့ နှစ်ဖက်ညှိနှိုင်းမှုများ များစွာ ဆောင်ရွက်ခဲ့ရပါတယ်။ အိန္ဒိယဘက်မှ ချေးငွေဆိုင်ရာ Guideline အသစ်ပြောင်းတာ၊ ၎င်း Guideline သစ်အရချေးငွေရဲ့ ၇၅ ရာခိုင်နှုန်းကို အိန္ဒိယမှ ပစ္စည်းဝယ်ယူရမှာဖြစ်တာ၊ သတ်မှတ်ထားတဲ့ တင်ဒါစည်းမျဉ်း စည်းကမ်းများ ပြောင်းလဲတာနဲ့ အဆင့်မြင့်လယ်ယာမြေ ဖော်ထုတ်ခြင်းလုပ်ငန်းကို လက်ခံဆောင်ရွက်ဖို့ မူလကတောင်သူတွေရဲ့ သဘောတူညီမှု ရခဲ့သော်လည်းပဲ လက်တွေ့အကောင်အထည် ဖော်တဲ့အထက်မှာမိမိတင်ပြခဲ့သလို တောင်သူတွေရဲ့ စိတ်ဆန္ဒသဘောထား ပြောင်းလဲခြင်းတို့ကြောင့် စီမံကိန်း ဆောင်ရွက်ဖို့ နှောင့်နှေးကြန့်ကြားမှုများဖြစ်ခဲ့ပါကြောင်းနဲ့ ချေးငွေပမာဏ အမေရိကန်ဒေါ်လာ ၁၉၈.၉၆ သန်းမှ ၁၃၅.၆၃ သန်းသို့ လျှော့ချအတည်ပြုပြီးပြီဆိုရင် နိုင်ငံခြား ကုန်သွယ်မှုဘဏ်နဲ့ Exim Bank of India တို့အကြား ချေးငွေသဘောတူစာချုပ် ပြန်လည်ချုပ်ဆိုပြီး သတ်မှတ်ကာလများအတိုင်း လုပ်ငန်းများကို စီမံဆောင်ရွက်သွားနိုင်မည်ဖြစ်ကြောင်း ရှင်းလင်းဖြေကြား အပ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ အစီရင်ခံစာအပိုင်း(၄) နိုင်ငံ အဖွဲ့အစည်းအလိုက် ပြည်ပချေးငွေများ ထုတ်ယူသုံးစွဲမှု၊ ပေးဆပ်မှုနဲ့ ပေးဆပ်ရန်ကျန်ရှိမှုမှာ ဝန်ကြီးဌာန အနေနဲ့ တရုတ်ပြည်သူ့သမ္မတနိုင်ငံ EXIM Bank ကနေ ချေးငွေအများဆုံးရယူထားတဲ့ သမဝါယမချေးငွေ များနဲ့ ပတ်သက်ပြီး ထုတ်ချေးဆောင်ရွက်ခြင်း၊ စစ်ဆေးခြင်းများနဲ့ ရမည်းသင်းမြို့နယ် သမဝါယမဦးစီး ဌာန သမဝါယမချေးငွေ အလွဲသုံးစားပြုထားခြင်းကိစ္စတို့ ပါဝင်တဲ့ မကွေးတိုင်းဒေသကြီး၊ အမှတ်(၂) မဲဆန္ဒနယ်မှ အမျိုးသားလွှတ်တော်ကိုယ်စားလှယ် ဦးခင်ဝင်း၊ စစ်ကိုင်းတိုင်းဒေသကြီး၊ ကသာမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးမြင့်ကြည်၊ ပဲခူးတိုင်းဒေသကြီး၊ အုတ်တွင်းမဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဒေါ်ချိုချို၊ ကရင်ပြည်နယ်၊ အမှတ်(၇) မဲဆန္ဒနယ်မှ အမျိုးသားလွှတ်တော် ကိုယ်စားလှယ် နော်ခရစ္စထွန်း (ခေါ်) ဒေါက်တာအားကာမိုးနှင့် မကွေးတိုင်းဒေသကြီး၊ ဂန့်ဂေါမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်ယဉ်မင်းလှိုင်တို့ရဲ့ ဆွေးနွေးချက်များအပေါ် ပြန်လည်ရှင်းလင်း တင်ပြ ပါ့မယ်။ ကျေးလက်နေတောင်သူတွေ ဆင်းရဲနွမ်းပါးမှုလျော့ကျစေမှုနှင့် လိုအပ်တဲ့ စိုက်ပျိုးစရိတ်ချေးငွေ စီစဉ်ပေးနိုင်ဖို့ ပြည်ထောင်စုအစိုးရအဖွဲ့အစည်း (၂၅/၂၀၁၃)နှင့် (၂/၂၀၁၅) ခွင့်ပြုချက်၊ ပထမအကြိမ် ပြည်ထောင်စုလွှတ်တော်ရဲ့ ပထမအကြိမ် သတ္တမပုံမှန်အစည်းအဝေးနှင့် (၁၂)ကြိမ်မြောက် ပုံမှန်အစည်း အဝေးတို့ရဲ့ သဘောတူညီချက်တွေအပေါ် အစိုးရရဲ့ အာမခံနဲ့ တရုတ်ပြည်သူ့သမ္မတနိုင်ငံ EXIM Bank ကနေပြီးတော့ ပထမအကြိမ်ချေးငွေ အမေရိကန်ဒေါ်လာ သန်း ၁၀၀ ကို ၂၀၁၃-၂၀၁၄ ခုနှစ်မှာ လည်းကောင်း၊ ဒုတိယအကြိမ်ချေးငွေ အမေရိကန်ဒေါ်လာသန်း ၃၀၀ ကို ၂၀၁၅ ခုနှစ်မှာ လည်းကောင်း၊ ပျမ်းမျှဒေါ်လာ လဲလှယ်နှုန်း ထိုစဉ်က ၁,၀၉၁ ကျပ်နှုန်းနဲ့ စုစုပေါင်း မြန်မာကျပ် ၄၃၆.၆၁၅ ဘီလီယံကို ချေးငွေရယူခဲ့ ပါတယ်။ အဆိုပါချေးငွေတွေဟာ ငွေသားချည်းရတဲ့ ချေးငွေများ ဖြစ်ပါတယ်။ အတိုးနှုန်းဟာ တနှစ်လျှင် ၄.၅ ရာခိုင်နှုန်း ဖြစ်ပါတယ်။ ချေးငွေဆောင်ရွက်တဲ့အခါမှာ ကုန်ကျရမယ့် အုပ်ချုပ်မှုစရိတ်စကတွေ၊ ကြွေးဆုံး လျာထားချက်တွေ၊ မမျှော်မှန်းနိုင်တဲ့ သဘာဝဘေးဆုံးရှုံးမှုတွေ၊ ငွေကြေးလဲလှယ်မှုနှုန်းထား အတက်အကျ အတွက် လျာထားစရိတ်တွေ ကာဖို့အတွက် တောင်သူလက်ဝယ် ထုတ်ချေးတဲ့ အတိုးနှုန်းကို တစ်နှစ် ၁၈ ရာခိုင်နှုန်း၊ ငွေ ၁၀၀ မှာ တစ်လ ၁ ကျပ်ခွဲနှုန်းနှင့် ထုတ်ချေးခြင်း ဖြစ်ပါတယ်။ အသေးစားအရင်းအနှီးချေးငွေလုပ်ငန်းက တစ်လ အတိုးနှုန်း ၁ ကျပ် ပြား ၅၀ ရယူရာမှာ EXIM Bank မှ ၃၇.၉၂ ပြား၊ ဗဟိုသမဝါယမအသင်းမှ ၅၈.၄၉ ပြား၊ အသင်းစုချုပ်မှ ၅.၂၅ ပြား၊ အသင်းစုမှ ၂၄.၁ရ ပြား အခြေခံသမဝါယမအသင်းမှ ၂၄.၁ရ ပြား အသီးသီးရယူပြီး လုပ်ငန်းများ ဆောင်ရွက်ခဲ့ခြင်းဖြစ်ကြောင်း တင်ပြအပ်ပါတယ်။ EXIM Bank ကို သတ်မှတ်ကာလများအလိုက် ပေးဆပ်ရမယ့် အရင်းအတိုးများကိုလည်းပဲ အသင်းအဆင့်ဆင့်က ဗဟိုသမဝါယမအသင်းကို ၂၀၁၉ ဇူလိုင်လ (၁၁)ကြိမ်မြောက်အထိ ချေးငွေအရင်း အတိုးများအား အပြေအကျေ ပြန်လည်ပေးဆပ်နိုင်တဲ့အတွက် ပြန်လည်ပေးဆပ်ခဲ့မှု ရှိခဲ့ပြီးဖြစ်ပါတယ်။ သို့သော်လည်းပဲ အချို့သောအသင်းသားတွေဟာ ချေးငွေကို ရည်ရွယ်ချက်နှင့်အညီ ချေးယူသော လုပ်ငန်းမှာ သုံးစွဲမှုမရှိဘဲ အခြားကိစ္စရပ်တွေမှာ သုံးစွဲခြင်းတို့ကြောင့် သတ်မှတ်ပေးဆပ်ရမယ့် ကာလများတွေမှာ ပြန်လည် ပေးဆပ်နိုင်မှု မရှိခဲ့ခြင်းလည်း ဖြစ်ပေါ်ခဲ့ပါတယ်။ သမဝါယမအသင်းတွေက ချေးငွေတွေကို ထုတ်ချေးရာမှာ အာမခံပစ္စည်း တစ်စုံတစ်ရာရယူခြင်းမရှိဘဲ ဝိုင်းကြီးချုပ်အဖွဲ့အလိုက် အသင်းသားတစ်ဦးချင်း အချင်းချင်း တာဝန်ယူ၍လည်းကောင်း၊ အသင်းအချင်းချင်း တာဝန်ယူ တာဝန်ခံ၍လည်းကောင်း ဆောင်ရွက်ရခြင်း ဖြစ်ပါတယ်။ အသင်းသားတစ်ဦးချင်း မပေးဆပ်နိုင်ရင် ၎င်းဝိုင်းကြီးချုပ်အဖွဲ့ဝင်များကလည်းကောင်း၊ အကယ်၍ အသင်းတစ်သင်းက ပေးဆပ်နိုင်ခြင်းမရှိရင် သက်ဆိုင်ရာအသင်းအဆင့်ဆင့်မှ တာဝန်ယူ တာဝန်ခံ၍လည်းကောင်း စိုက်ထုတ်ပေးဆပ်ရခြင်း ဖြစ်ပါတယ်။ သို့ဖြစ်တဲ့အတွက် သက်ဆိုင်ရာ အသင်း အဆင့်ဆင့်က မိမိတို့အသင်းအလိုက် ချေးငွေတွေကို စိုက်ထုတ်ပေးဆပ်ခဲ့ကြပြီးတော့ အသင်းသား တောင်သူတွေက လုပ်ငန်းအဆင်ပြေတဲ့သက်ဆိုင်ရာအသင်းတွေကို ပြန်လည်ပေးဆပ်ကြခြင်း ဖြစ်ကြောင်း တင်ပြအပ်ပါတယ်။ ၂၀၁၉ဩဂုတ်လ ၁၄ ရက်နေ့မှာ ကျင်းပပြုလုပ်ခဲ့တဲ့ သမဝါယမအသေးစား ငွေကြေးဝန်ဆောင်မှု ချေးငွေကြီးကြပ်မှု ဗဟိုအဆင့်ကော်မတီ အစည်းအဝေးမှာ ပြန်လည်ပေးဆပ်ခြင်းဆိုင်ရာ အားသာချက်၊ အားနည်းချက်တွေကို သုံးသပ်ပြီး၊ အသင်းသားတွေကို ချေးငွေပေးဆပ်ရာမှာ အဆင်ပြေစေရဖို့အတွက် မူလက ၆ လတစ်ကြိမ် ချေးငွေအရင်းအတိုး အားလုံးပေးဆပ်တဲ့စနစ်ကို ကျင့်သုံးခဲ့ရာကနေ ပထမ ၆ လမှာ ထုတ်ချေးငွေရဲ့ ၁၆ ပုံ ၁ ပုံ အရင်းနှင့် ကျသင့်အတိုးကိုသာ ပေးဆပ်ခွင့်ပြုခြင်းနှင့် တစ်နှစ်ပြည့်ချိန် ဒုတိယ ၆ လမှာ ထုတ်ချေးငွေ အရင်းအတိုးအားလုံး အပြေအကျေ ပေးဆပ်တဲ့စနစ်နဲ့ ဖြေလျှော့ပေးဖို့ ဆုံးဖြတ်ပြီးဖြစ်ပါတယ်။ အသင်းအဆင့်ဆင့်ရဲ့ စာရင်းများစစ်ဆေးခြင်းနှင့်ပတ်သက်ပြီး ၁၉၉၂ သမဝါယမအသင်းဥပဒေ ပုဒ်မ ၁ရ ပုဒ်မခွဲ(ဆ)မှာ အသင်းရဲ့ စာရင်းတွေကို တစ်နှစ်လျှင် အနည်းဆုံးတစ်ကြိမ် စာရင်းကျွမ်းကျင် သူနဲ့ စစ်ဆေးခြင်းနှင့် ပုဒ်မ ၁ရ ပုဒ်မခွဲ(ဇ)မှာ အစိုးရဘဏ်ချေးငွေကိုရယူပြီး လုပ်ငန်းဆောင်ရွက်နေတဲ့ အသင်းဖြစ်မယ်ဆိုရင် ဦးစီးဌာနရဲ့ စာရင်းစစ်ဆေးမှုအား ခံယူခြင်းတို့ကို အသင်းရဲ့ တာဝန်များအဖြစ် ပြဋ္ဌာန်း ထားတဲ့အတွက် သမဝါယမဦးစီးဌာနအဆင့်ဆင့်က သမဝါယမအသင်းအဆင့်ဆင့်အလိုက် ကြီးကြပ်စစ်ဆေး ဆောင်ရွက်လျက်ရှိပါတယ်။ ရမည်းသင်းသမဝါယမဦးစီးဌာနလို ချေးငွေများ ဆုံးရှုံးမှုမရှိစေရေးနှင့် လုပ်ငန်း များအောင်မြင်ဖို့အတွက် အသေးစားငွေကြေးဝန်ဆောင်မှု ချေးငွေလုပ်ငန်းအစီအစဉ်ညွှန်ကြားလွှာ ထုတ်ပြန် ထားပြီးဖြစ်တဲ့အလျောက် အဆိုပါညွှန်ကြားလွှာအတိုင်း အဆင့်ဆင့်ကြီးကြပ် စီမံဆောင်ရွက်လျက် ရှိပါကြောင်း တင်ပြအပ်ပါတယ်။ နာယကကြီးခင်ဗျား။ ဆက်လက်ပြီး အစီရင်ခံစာအပိုင်း(၆)မှာ ရာနှုန်းပြည့် အကောင်အထည် မဖော်နိုင်တဲ့ စီမံကိန်း ၅ ခု နှင့် ၅၀ ရာခိုင်နှုန်းအောက် အကောင်အထည်မဖော်နိုင်တဲ့ စီမံကိန်း ၅ ခုနှင့် စပ်လျဉ်းပြီး ကရင်ပြည်နယ်၊ အမှတ်(၇)မဲဆန္ဒနယ်မှ အမျိုးသားလွှတ်တော်ကိုယ်စားလှယ် နော်ခရစ္စထွန်း (ခေါ်) ဒေါက်တာအာကာမိုးမှ ထောက်ပြဆွေးနွေးခဲ့ပါတယ်။ ၁၀၀ ရာခိုင်နှုန်း ရာနှုန်းပြည့် အကောင်အထည် မဖော်နိုင်တဲ့ စီမံကိန်းတွေဟာ အထက်မှာ မိမိရှင်းလင်းတင်ပြပြီးဖြစ်တဲ့ အိန္ဒိယချေးငွေနဲ့ ဆောင်ရွက်တဲ့ မြန်မာနိုင်ငံဆည်မြောင်းဖွံ့ဖြိုးရေးစီမံကိန်း၊ မြန်မာ့စိုက်ပျိုးရေးကဏ္ဍ ရှင်သန်နိုးကြားမှုမြှင့်တင်ရေး စီမံကိန်း၊ ငါးလုပ်ငန်းဦးစီးဌာနက ရေရှည်တည်တံ့သော ကမ်းရိုးတန်းလုပ်ငန်းစီမံကိန်း၊ မွေးမြူရေးနှင့် ကုသရေး ဦးစီးဌာနမှ ခွာနာလျှာနာရောဂါထိန်းချုပ်မှုစီမံကိန်း ၄ ခုတို့ဖြစ်တဲ့အလျောက် ရှေ့မှာ ကိုယ်စားလှယ်ကြီးများ ဆွေးနွေးမှုမှာလည်းပဲ မိမိရှင်းလင်းတင်ပြထားပြီး ဖြစ်ပါတယ်။ ယင်းအနက် ကျန်ရှိတဲ့ စိုက်ပျိုးရေးဦးစီးဌာနရဲ့ အပူပိုင်းဒေသနှင့် မြစ်ဝကျွန်းပေါ်ဒေသများမှာရှိတဲ့ ကျေးလက်တောင်သူ အဖွဲ့ အစည်းများရဲ့ စားနပ်ရိက္ခာဖူလှုံရေးနှင့် အသက်မွေးဝမ်းကျောင်းလုပ်ငန်းများ ဖွံ့ဖြိုးတိုးတက်ရေးစီမံကိန်းမှာ Action Aid Grant အတွက် Action Aid Myanmar အဖွဲ့ ကနေပြီးတော့မှ စီမံကိန်းကာလအတွင်းမှာ ကျေးလက်ဒေသဖွံ့ဖြိုးဖို့ အမေရိကန်ဒေါ်လာ ၁.၅၉ သန်းကျော်ကို ထောက်ပံ့ ပေးပါတယ်။ အသက်မွေးမှု နည်းပညာသင်တန်းတွေ သဘာဝဘေးအန္တရာယ်ကာကွယ်ရေးနှင့် အရေးပေါ် ကယ်ဆယ်ရေးလုပ်ငန်း၊ ကျေးရွာဖွံ့ဖြိုးရေးလုပ်ငန်း၊ တစ်ပိုင်တစ်နိုင်ဈေးဆိုင်လုပ်ငန်းများ လုပ်ကိုင်နိုင်ဖို့ ရင်းနှီးငွေ မတည်ပေးခြင်း စတဲ့လုပ်ငန်းတွေကို ဆောင်ရွက်ပေးခဲ့ပါတယ်။ အဆိုပါ Action Aid Myanmar အဖွဲ့မှ ထောက်ပံ့ငွေတွေဟာ စိုက်ပျိုးရေးဦးစီးဌာန၊ ငွေစာရင်း Account ကို ဝင်ရောက်ခြင်းမရှိဘဲ အဆိုပါ အဖွဲ့အစည်းကို တိုက်ရိုက်ပေးပို့ခြင်းဖြစ်ပြီး ၎င်းကိုယ်တိုင် ကိုင်တွယ်သုံးစွဲခြင်းဖြစ်တဲ့အတွက် စီမံကိန်းမှ ရထားတဲ့ငွေများကို ပိုလျှံငွေအဖြစ် ပြန်လည်အပ်နှံရခြင်းဖြစ်ပါတယ်။ ထို့အတူ ဆည်မြောင်းနှင့် ရေအသုံးချမှုစီမံခန့်ခွဲရေးဦးစီးဌာနရဲ့ ရေသွင်းစိုက်ပျိုး မှုဧရိယာအပါအဝင် လယ်ယာကဏ္ဍဘက်စုံဖွံ့ဖြိုးတိုးတက်ရေး စီမံကိန်းချေးငွေဖြင့် ဆောင်ရွက်တဲ့ ချောင်းမကြီး ဆည်ရေသောက် စနစ် ပြန်လည်ပြုပြင်အသုံးပြုခြင်းမှာ ကန်ထရိုက်ငှားရမ်းခြင်း၊ ကျွမ်းကျင်ပညာရှင်အဖွဲ့အစည်း ဖွဲ့စည်း ခန့်အပ်နိုင်မှု မရှိသေးခြင်း၊ ADB ရဲ့ Procurement Guideline နှင့် ပတ်ဝန်းကျင် ထိန်းသိမ်းမှုဆိုင်ရာ လုပ်ငန်းစဉ်များအတွက် အစီအစဉ်များပြန်လည်ရေးဆွဲရာမှာ နှောင့်နှေးခြင်း၊ နတ်မောက်ဆည်နှင့် အခြား ဆည်များ ပြန်လည်ပြုပြင်ခြင်းအတွက် ကျွမ်းကျင်ပညာရှင် ခန့်အပ်ဖို့အတွက် လုပ်ငန်းရဲ့ Terms of Reference 67.agapoo ADB şệ AFD oplos: Espoo m336sqofcmpe yc$:@p: အကောင်အထည်ဖော်နိုင်မှု မရှိခြင်းဖြစ်ပါတယ်။ ချောင်းမကြီးဆည်ရေသောက်စနစ် ပြုပြင်ခြင်းလုပ်ငန်း ဆောင်ရွက်ဖို့အတွက် ၂၀၁၉ ခုနှစ်၊ သြဂုတ် လမှာ အပြီးသတ်စာချုပ် ချုပ်ဆိုနိုင်ရေး လျာထားဆောင်ရွက် လျက်ရှိပါတယ်။ စာချုပ် ချုပ်ဆိုပြီးမှသာလျှင် ဆည်ရေသောက်စနစ် ပြုပြင်ခြင်းလုပ်ငန်းများ စတင်ဆောင်ရွက်နိုင်မှာ ဖြစ်ပါတယ်။ တင်ဒါ ရွေးချယ် စိစစ်ရေး လုပ်ငန်းစဉ်များ ယခုဆောင်ရွက်လျက်ရှိပြီး ဖွဲ့စည်းမှုကို ၂၀၁၉ ဒီဇင်ဘာမှာ ဖွဲ့စည်းဆောင်ရွက် နိုင်မှာဖြစ်ကြောင်း တင်ပြအပ်ပါတယ်။ ထို့အတူ စိုက်ပျိုးရေးဦးစီးဌာနရဲ့ အပူပိုင်းဇုန်ဒေသ မြေယာအကဲဖြတ်ရေး စီမံကိန်း LWR /2014/ 075 နှင့်စပ်လျဉ်းပြီး အထောက်အပံ့အဖွဲ့ အစည်းရဲ့ စီမံကိန်းလုပ်ငန်းများဆိုင်ရာ ညှိနှိုင်းမှုနှင့် နိုင်ငံခြားငွေ ရရှိမှု နောက်ကျမှုနှင့်အတူ လုပ်ငန်းအပြည့်အဝ မဆောင်ရွက်နိုင်ခြင်းတို့ကြောင့် သက်ဆိုင်ရာ ဘဏ္ဍာရေး နှစ်အတွင်း သုံးစွဲနိုင်မှုနည်းပါးခြင်းဖြစ်ကြောင်း ရှင်းလင်းတင်ပြအပ်ပါတယ်။ oogaop posyj:69:3:8:gɔşam. Management of nutrient for improve profitability and sustainable of crop production in central Myanmar Sånde:05 6920?:@osqj:69: ngacs နှင့် ပူးပေါင်းဆောင်ရွက်တဲ့ လုပ်ငန်းဖြစ်တဲ့အတွက် ရေဆင်းစိုက်ပျိုးရေးတက္ကသိုလ်ကနေပြီး စမ်းသပ်ကွက်၊ စံပြကွက်များ ဆောင်ရွက်ပြီးမှသာ ဆောင်ရွက်နိုင်မယ့် အခြေအနေဖြစ်တဲ့အလျောက် ပိုငွေများ ပြန်လည် အပ်နှံရခြင်း ဖြစ်ပါတယ်။ စိုက်ပျိုးရေးဦးစီးဌာနရဲ့ လယ်ယာကဏ္ဍ ဖွံ့ဖြိုးတိုးတက်ရေးစီမံကိန်းဖြစ်တဲ့ ADSP နဲ့ ဆောင်ရွက်တဲ့ စီမံကိန်းမှာလည်းပဲ မူလစီမံကိန်းဧရိယာ ၈ ခု ရှိပါတယ်။ တိုင်းတာ စိစစ်မှုပြီးစီးတဲ့ ဧရိယာ ၄ ခုမှာသာ ဆောင်ရွက်ဆဲဖြစ်တဲ့အတွက်ကြောင့် ထိုနေရာမှာ ဆောင်ရွက်မယ့် Knowledge Center og Ø:9PJ 09:55 oszcədvosącąulosufli 30qj.srw06039s Knowledge Center များဆောက်လုပ်မယ့် မြေနေရာဟာ စိုက်ပျိုးရေးဦးစီးဌာနပိုင်မြေမှာ ဆောင်ရွက်ခြင်းဖြစ်သော်လည်းပဲ ဒေသခံတောင်သူနှင့် သက်ဆိုင်ရာ တိုင်းဒေသကြီး လွှတ်တော်ကိုယ်စားလှယ်တို့ရဲ့ ပိုင်ဆိုင်မှုအငြင်းပွားမှု အပေါ် အခြေခံကန့်ကွက်မှုတွေကြောင့် စီမံကိန်းအကောင်အထည်ဖော်မှု ရပ်တန့်ခဲ့ရခြင်း ဖြစ်ကြောင်း တင်ပြအပ်ပါတယ်။ ကျေးလက်ဒေသ ဖွံ့ဖြိုးတိုးတက်ရေးဦးစီးဌာနက မူလက ကမ္ဘာ့ဘဏ်ချေးငွေနဲ့ ဆောင်ရွက်တဲ့ အရေးပေါ် ပြန်လည်ထူထောင်ရေးလုပ်ငန်းများကို ဆောက်လုပ်ရေးဝန်ကြီးဌာနမှ တာဝန်ယူ ဆောင်ရွက် သွားမှာဖြစ်တဲ့အတွက် ပြန်လည်အပ်နှံခဲ့ရပြီး ၂၀၁ရ ဩဂုတ်လ ၃၁ နေ့မှစ၍ ကျေးလက်ဒေသဖွံ့ဖြိုးရေး ဦးစီးဌာနမှ လုပ်ငန်းများအကောင်အထည်ဖော် ဆောင်ရွက်ခြင်းမရှိတော့ပါကြောင်း ရှင်းလင်းတင်ပြအပ် ပါတယ်။ နာယကကြီးခင်ဗျား။ အစီရင်ခံစာအပိုင်း ၆ ပါ ၂၀၁၇-၂၀၁၈ ဘဏ္ဍာရေးနှစ် ကျော်လွန်သုံးစွဲမှုနှင့် စပ်လျဉ်းပြီး ကရင်ပြည်နယ်၊ အမှတ်(၇) မဲဆန္ဒနယ်မှ အမျိုးသားလွှတ်တော်ကိုယ်စားလှယ် နော်ခရစ္စထွန်း (ခေါ်) ဒေါက်တာအာကာမိုးရဲ့ ဆွေးနွေးမှုအပေါ် ပြန်လည်ရှင်းလင်း တင်ပြပါ့မယ်။ ကျေးလက်ဒေသ ဖွံ့ဖြိုးတိုးတက်ရေးဦးစီးဌာနအနေနဲ့ အမျိုးသားလျှပ်စစ်ဓာတ်အား ရရှိရေးစီမံကိန်း NEP Poly Solar Company မှ တင်ဒါအောင်မြင်ခဲ့တဲ့ Lot ၆ ခု အတွက် စုစုပေါင်း စာချုပ်တန်ဖိုးဟာ အမေရိကန်ဒေါ်လာ ၉.၈၅ သန်း ဖြစ်ပါတယ်။ ငွေပေးချေမှု (၅)ကြိမ် ပြုလုပ်ရမှာဖြစ်ပါတယ်။ ပထမအရစ် ၁၅ ရာခိုင်နှုန်း ပေးချေပြီး ဖြစ်ပါတယ်။ ဒုတိယအရစ် ၁၀ ရာခိုင်နှုန်းကို မတ်လအတွင်း ပေးသွားမှာ ဖြစ်ပါတယ်။ တတိယအရစ် ၃၅ ရာခိုင်နှုန်းကိုတော့ ၂၀၁၈ခုနှစ်၊ ဧပြီ၊ မေ အတွင်းမှာ ပစ္စည်းရောက်ရှိမှုအပေါ် မူတည်၍ ပေးချေရမှာ ဖြစ်ပါတယ်။ အဆိုပါငွေကို ၂၀၁၈ ဧပြီ-စက်တင်ဘာ၊ ဘတ်ဂျက်ကာလအတွင်း ထည့်သွင်း လျာထားမှုမရှိခဲ့လို့ ဘဏ္ဍာနှစ်ကျော်လွန်သုံးစွဲခွင့် တင်ပြတောင်းခံခဲ့ခြင်းဖြစ်ပါတယ်။ နာယကကြီးခင်ဗျား။ လုပ်ငန်းများဆောင်ရွက်ရာမှာ တင်ဒါစည်းကမ်းနှင့် ညီညွတ်မှုရှိစေရေး ငွေထုတ်ယူတဲ့ငွေနဲ့ ပေးချေတဲ့ရက် ကွာခြားမှုများနဲ့ စပ်လျဉ်းပြီး ဧရာဝတီတိုင်းဒေသကြီး၊ ကျိုက်လတ် မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးရန်လင်းက ထောက်ပြဆွေးနွေးခဲ့ပါတယ်။ တင်ဒါကိစ္စ များနှင့်စပ်လျဉ်းပြီး နိုင်ငံတော်သမ္မတရုံးရဲ့ ညွှန်ကြားချက်အမှတ်(၁/၂၀၁၇)ပါ လုပ်ထုံးလုပ်နည်းနှင့်အညီ ထိန်းကျောင်းဆောင်ရွက်သွားမယ် ဖြစ်ပါကြောင်းနှင့် ငွေထုတ်ယူတဲ့နေ့နှင့် ငွေပေးချေသည့်ကာလ ငွေပေး ချေတဲ့ရက်ထက် ၆ လကွာခြားမှုအား နောင်မှာ အလားတူကိစ္စတွေ မဖြစ်ပေါ်စေရေးအတွက် ယခုကပင် အထူးဂရုပြု စိစစ်ကြီးကြပ်ဆောင်ရွက်လျက်ရှိပါကြောင်း တင်ပြအပ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ နိဂုံးချုပ်အနေနဲ့ ပြည်ထောင်စု စာရင်းစစ်ချုပ်ရုံးရဲ့ ၂၀၁၇-၂၀၁၈ ဘဏ္ဍာရေးနှစ် စစ်ဆေးတွေ့ရှိချက် အစီရင်ခံစာပါသုံးသပ်ချက်၊ ပြည်သူ့ ငွေစာရင်းပူးပေါင်းကော်မတီရဲ့ အစီရင်ခံစာပါသုံးသပ်အကြံပြုချက်များ၊ လွှတ်တော်ကိုယ်စားလှယ်များရဲ့ ဆွေးနွေးထောက်ပြချက်များကို လက်ရှိအခြေအနေပေါ်မူတည်ပြီး သုံးသပ်ဆောင်ရွက်သွားမှာ ဖြစ်ပါကြောင်း နှင့် ၂၀၁၈-၂၀၁၉ ဘဏ္ဍာနှစ်မှာလည်းပဲ ဌာနတွေအနေနဲ့ ယခုလိုထပ်မံမဖြစ်ပေါ်စေရေးအတွက် အထူး ကြီးကြပ်စီမံဆောင်ရွက်သွားပြီး အကောင်အထည်ဖော်သွားမည်ဖြစ်ပါကြောင်း တင်ပြရင်း တင်ပြဆွေးနွေး ချက်အား နိဂုံးချုပ်ပါတယ်။ အားလုံးကို ကျေးဇူးတင်ပါတယ်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျာ။ အစည်းအဝေးကို မိနစ် ၂၀ ခန့် ခေတ္တ ရပ်နားမှာ ဖြစ်ပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျာ။</speech>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနဲ့ ဧည့်သည်တော်များခင်ဗျာ။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<speech type="speaker">ပို့ဆောင်ရေးနှင့် ဆက်သွယ်ရေးဝန်ကြီးဌာန ပြန်လည်ရှင်းလင်း ဆွေးနွေးဖို့ဖြစ်ပါတယ်။</speech>
<speech><agency id="31">ဦးကျော်မျိုး (ဒုတိယဝန်ကြီး၊ ပို့ဆောင်ရေးနှင့် ဆက်သွယ်ရေးဝန်ကြီးဌာန)</agency>လေးစား အပ်ပါသော ပြည်ထောင်စုလွှတ်တော် နာယကကြီးနှင့်တကွ လွှတ်တော်ကိုယ်စားလှယ်တော်ကြီးများ အားလုံး၊ ပြည်ထောင်စုအဆင့်အဖွဲ့ဝင်များနဲ့ ဧည့်သည်တော်များအားလုံး မင်္ဂလာအပေါင်းနဲ့ ပြည့်စုံကြပါ စေကြောင်း ဆုမွန်ကောင်းတောင်း အပ်ပါတယ်ခင်ဗျာ။ ပြည်ထောင်စုစာရင်းစစ်ချုပ်၏ ၂၀၁၇-၂၀၁၈ ဘဏ္ဍာရေးနှစ် ပြည်ထောင်စု၏ အရအသုံးခန့်မှန်းခြေ ငွေစာရင်းများနဲ့စပ်လျဉ်းတဲ့ စစ်ဆေးတွေ့ရှိချက် အစီရင်ခံစာအပေါ် ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာအမှတ်စဉ်(၁၁/၂၀၁၉)ပါ ပို့ဆောင်ရေးနဲ့ဆက်သွယ်ရေးဝန်ကြီးဌာနနဲ့ သက်ဆိုင်တဲ့ သုံးသပ် အကြံပြုချက်များနှင့် လွှတ်တော်ကိုယ်စားလှယ်တော်ကြီးများ၏ ဆွေနွေးချက်များအပေါ် ပို့ဆောင်ရေး နှင့်ဆက်သွယ်ရေးဝန်ကြီးဌာန ဒုတိယဝန်ကြီး ကျွန်တော် ဦးကျော်မျိုးက ပြန်လည်ရှင်းလင်း ဆွေးနွေးမှာ ဖြစ်ပါတယ်။ ရှေးဦးစွာ အစီရင်ခံစာအမှတ်စဉ်(၁၁/၂၀၁၉)ရဲ့ စာမျက်နှာ ၈၆၊ စာပိုဒ် ၁၄၆ (က)မှာ ဖော်ပြထားတဲ့ ဆက်သွယ်ရေးညွှန်ကြားမှုဦးစီးဌာနရဲ့ ဆက်သွယ်ရေးပစ္စည်း လိုင်စင်ခွန်ကောက်ခံမှုနှုန်းထားများ ခေတ်နဲ့ ဆီလျော်မှုမရှိခြင်းနဲ့ပတ်သက်ပြီးတော့ ကရင်ပြည်နယ်၊ လှိုင်းဘွဲမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးခင်ချို၊ ကချင်ပြည်နယ်မဲဆန္ဒအမှတ်(၁၁)မှ အမျိုးသားလွှတ်တော်ကိုယ်စားလှယ် ဒေါက်တာခွန်ဝင်းသောင်း နှင့် ရန်ကုန်တိုင်းဒေသကြီး ဒလမဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါက်တာစိန်မြအေး တို့၏ ဆွေးနွေးချက်များအပေါ် ပြန်လည်ရှင်းလင်း ဆွေးနွေးမှာဖြစ်ပါတယ်။ ၂၀၁၃ ခုနှစ်၊ ဆက်သွယ်ရေး ဥပဒေအရ သက်ဆိုင်ရာ နည်းဥပဒေများ မထုတ်ပြန်မီကာလမှာ ပို့ဆောင်ရေးနှင့် ဆက်သွယ်ရေးဝန်ကြီး ဌာန၊ ဆက်သွယ်ရေးညွှန်ကြားမှုဦးစီးဌာန ဒီဆက်သွယ်ရေးစက်ပစ္စည်းများအတွက် အခကြေးငွေများကို ကောက်ခံရာမှာ ၁၉၆၀ ခုနှစ်၊ မြန်မာနိုင်ငံကြိုးမဲ့ကြေးနန်း လိုင်စင်ခနှုန်းထား နည်းဥပဒေများအရ လွှင့်အားအလိုက် လိုင်စင်ခွန်များကို ၃-၁၁-၁၉၆၀ ခုနှစ်မှ စတင်ပြီးတော့ ကောက်ခံလာခဲ့ပါတယ်။ ၂၀၁၃ ခုနှစ် ဆက်သွယ်ရေးဥပဒေရဲ့ ပုဒ်မ ၈၁ နဲ့ ၈၈ (က)တို့အရ လှိုင်းနှုန်းစဉ်ဆိုင်ရာ နည်းဥပဒေ များကို ၇-၃-၂၀၁၆ ခုနှစ်မှာ ထုတ်ပြန်ခဲ့ပြီးနောက်ပိုင်းမှာ အဲဒီနည်းဥပဒေများနဲ့အညီ လှိုင်းနှုန်းစဉ် အသုံး ပြုခွင့်လိုင်စင် အမျိုးအစားအလိုက် လိုင်းနှုန်းခွန် အသုံးပြုခွင့် ကနဦးအခကို ကျပ် ၁၈,၀၀၀ မှ ၃၆၀,၀၀၀ အထိလည်းကောင်း၊ နှစ်စဉ်ကြေးကို ကျပ် ၆,၀၀၀ မှ ကျပ် ၂၄ သိန်းအထိ လည်းကောင်း၊ သက်တမ်း တိုးမြှင့်ခြင်းကို အနည်းဆုံး ကျပ် ၆,၀၀၀ မှ အများဆုံးကျပ် ၁၈၀,၀၀၀ ကိုလည်းကောင်း၊ လှိုင်းနှုန်း အသုံးပြုသည့် စက်ပစ္စည်းများအတွက် စက်ပစ္စည်းကြေးအဖြစ် အနည်းဆုံးကျပ် ၆,၀၀၀ မှ အများဆုံး ကျပ် ၆၀,၀၀၀ ကိုလည်းကောင်း၊ အသီသီးသတ်မှတ် ကောက်ခံလျက်ရှိပါပြီ။ ရှေ့ပိုင်းမှာ ပြန်ကြားရေးဝန်ကြီး ဌာနက တင်ပြသွားတဲ့ FM Radio Station တွေအနေနဲ့ အခွန်ပေးဆောင်ထားတဲ့ ဒီနှုန်းထားတွေအရ ပေးဆောင်နေရကြောင်း တင်ပြအပ်ပါတယ်။ ထိုကဲ့သို့ ကောက်ခံတဲ့အပြင် ၁၉၆၀ ခုနှစ်၊ မြန်မာနိုင်ငံ ကြိုးမဲ့ကြေးနန်းလိုင်စင်ခ နှုန်းထား နည်းဥပဒေများအရ လွှင့်အားအလိုက် အခကြေးငွေများကိုပါ ဆက်လက်ကောက်ခံခဲ့ပါတယ်။ အဲဒီလို အပိုဆောင်းကောက်ခံတဲ့ လွှင့်အားအလိုက် အခကြေးငွေများဆိုရင် ခေတ်ကာလနဲ့လျော်ညီမှုမရှိတော့တဲ့ အပြင် ၂၀၁၆ ခုနှစ် လှိုင်းနှုန်းစဉ်ဆိုင်ရာနည်းဥပဒေများအရ ကောက်ခံလျက်ရှိသည့် နှုန်းထားများနဲ့စာရင် ပမာဏအနည်းငယ်မျှသာ ဖြစ်တဲ့အတွက် ၁၁-၇-၂၀၁၉ ခုနှစ်မှာ ကျင်းပပြုလုပ်တဲ့ ပို့ဆောင်ရေးနဲ့ ဆက်သွယ်ရေးဝန်ကြီးဌာန စီမံခန့်ခွဲရေးကော်မတီအစည်းအဝေး ဆုံးဖြတ်ချက်အရ လွှင့်အားအလိုက် အခကြေးငွေများကို ၂၄-၇-၂၀၁၉ ခုနှစ်မှစ၍ ကောက်ခံခြင်းမရှိတော့ပါကြောင်း ရှင်းလင်းပြအပ်ပါတယ်။ လေးစားအပ်ပါသော နာယကကြီးခင်ဗျာ။ အစီရင်ခံစာ အမှတ်စဉ် (၁၁/၂၀၁၉) ရဲ့ စာမျက်နှာ ၁၀၁၊ စာပိုဒ် ၁၈၂ နဲ့ နောက်ဆက်တွဲ(ည)တို့မှ ဖော်ပြထားတဲ့ ပို့ဆောင်ရေးနှင့် ဆက်သွယ်ရေးဝန်ကြီးဌာန၏ ဘတ်ဂျက်ခွင့်ငွေအပေါ် ရာနှုန်းပြည့် လုံးဝအကောင်အထည်ဖော် ဆောင်ရွက်နိုင်မှုမရှိသော စီမံကိန်း ၅ ခုနဲ့ ၅၀ ရာခိုင်နှုန်းအောက်သာ အကောင်အထည်ဖော်နိုင်တဲ့ စီမံကိန်း ၈ ခုတို့နဲ့ပတ်သက်ပြီးတော့ ပဲခူးတိုင်း ဒေသကြီး အုတ်တွင်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်ချိုချိုနဲ့ ရန်ကုန်တိုင်းဒေသကြီး မဲဆန္ဒနယ်အမှတ်(၄)မှ လွှတ်တော်ကိုယ်စားလှယ် ဦးသန်းစိုး (ဘောဂဗေဒ)တို့၏ ဆွေးနွေးချက်များ အပေါ် ပြန်လည်ရှင်းလင်း ဆွေးနွေးမှာဖြစ်ပါတယ်။ အစီရင်ခံစာနောက်ဆက်တွဲ(ည)ပါ ပို့ဆောင်ရေးနဲ့ ဆက်သွယ်ရေးဝန်ကြီးဌာန ရာနှုန်းပြည့်လုံးဝ အကောင်အထည်မဖော်နိုင်တဲ့ လုပ်ငန်းစီမံကိန်း ၅ ခုမှာ မြန်မာ့မီးရထားက ပြည်ပချေးငွေဖြင့်ဆောင်ရွက်တဲ့ စီမံကိန်း ၄ ခုနဲ့ ရေအရင်းအမြစ်နဲ့ မြစ်ချောင်းများ ဖွံ့ဖြိုးတိုးတက်ရေး ဦးစီးဌာနက ပြည်ပအကူအညီဖြင့်ဆောင်ရွက်တဲ့ စီမံကိန်းတစ်ခုတို့ ဖြစ်ပါတယ်။ ရှေးဦးစွာ မြန်မာ့မီးရထားရဲ့ တရုတ်ချေးငွေဖြင့် စက်ခေါင်းနဲ့ လူစီးတွဲဝယ်ယူခြင်းစီမံကိန်းနဲ့ ပတ်သက်ပြီးတော့ ၂၀၁၀ ပြည့်နှစ် တတိယအကြိမ် တရုတ်-မြန်မာ နှစ်နိုင်ငံချစ်ကြည်ရေးအစီအစဉ်နဲ့ စီးပွားရေးနဲ့ နည်း ပညာပူးပေါင်းဆောင်ရွက်ရေး သဘောတူစာချုပ်အရ အတိုးမဲ့ ချေးငွေ ယွမ် သန်း ၅၀ ဖြင့် စက်ခေါင်း ၆ ခေါင်း ဝယ်ယူရန် လျာထားခဲ့သော်လည်း စက်ခေါင်းအဆိုပြုတန်ဖိုးများဟာ မြင့်မားနေတဲ့အတွက် စက်ခေါင်းများ အစား ယွမ် သန်း ၈၀ ဖြင့် လေအိတ်ပါလူစီးတွဲ တွဲသစ် ၂၈ တွဲ ဝယ်ယူရန် ပြောင်းလဲပြင်ဆင်ရေးအတွက် ညှိနှိုင်းဆောင်ရွက်လျက်ရှိသဖြင့် ၂၀၁၇-၂၀၁၈ ဘဏ္ဍာရေးနှစ်မှာ လျာထားငွေကို မသုံးစွဲနိုင်ဘဲ ပြန်လည် အပ်နှံခဲ့ရခြင်း ဖြစ်ပါတယ်။ အဆိုပါ ယွမ် သန်း၈၀ ချေးငွေရယူရေးအတွက် ၃-၁၂-၂၀၁၈ ခုနှစ်မှာ ပြည်ထောင်စုလွှတ်တော်က အတည်ပြုခဲ့သဖြင့် စီမံကိန်းနဲ့ဘဏ္ဍာရေးဝန်ကြီးဌာနနဲ့ တရုတ်နိုင်ငံဖက်အကြား ချေးငွေဆိုင်ရာ စာချွန်လွှာကို ၁၄-၃-၂၀၁၉ ခုနှစ်မှာ လက်မှတ်ရေးထိုးခဲ့ပြီး ဖြစ်ပါတယ်။ ယခုအခါ လူစီးတွဲ ၂၈ တွဲ ဝယ်ယူရေးတင်ဒါ ဖိတ်ခေါ်ခြင်းလုပ်ငန်းကို တရုတ်နိုင်ငံမှာ ဆောင်ရွက်လျက်ရှိပြီး ချေးငွေဆိုင်ရာ နှစ်နိုင်ငံ သဘောတူညီချက် စာချုပ်မူကြမ်းကို မြန်မာနိုင်ငံဆိုင်ရာ တရုတ်သံရုံးသို့ တရားဝင်ညှိနှိုင်းဆက်သွယ် တောင်းခံထားဆဲ ဖြစ်ပါကြောင်း ရှင်းလင်းတင်ပြအပ်ပါတယ်။ ရာနှုန်းပြည့် လုံးဝ အကောင်အထည်မဖော်နိုင်တဲ့ ဒုတိယစီမံကိန်းဖြစ်တဲ့ မြန်မာ့မီးရထားရဲ့ ဂျပန် ချေးငွေဖြင့်ဆောင်ရွက်တဲ့ ရန်ကုန်မြို့ပတ်ရထားလမ်း အဆင့်မြှင့်တင်ခြင်းစီမံကိန်းနဲ့ပတ်သက်ပြီးတော့ တင်ဒါလုပ်ငန်းစဉ်ဖြင့် ရွေးချယ်ခဲ့တဲ့စီမံကိန်းအတိုင်ပင်ခံနဲ့ ၁၇-၁၀-၂၀၁ရ ခုနှစ်မှာ စာချုပ်ချုပ်ဆိုခဲ့ပါတယ်။ စီမံကိန်းရဲ့ လုပ်ငန်းခွဲ ၂ ခုရှိတဲ့အနက် တစ်ခုဖြစ်တဲ့ အချက်ပြဆက်သွယ်ရေးလုပ်ငန်းအတွက် တင်ဒါ ခေါ်ယူခြင်းကို ၃၀-၁-၂၀၁၈ အထိလည်းကောင်း၊ တင်ဒါစိစစ်ရွေးချယ်ခြင်းကို ၁၄-၃-၂၀၁၈ အထိ လည်းကောင်း ဆောင်ရွက်ခဲ့ပြီးနောက် အောင်မြင်တဲ့တင်ဒါရှင်နဲ့ စာချုပ်ချုပ်ဆိုနိုင်ရန်အတွက် ညှိနှိုင်း ဆွေးနွေးမှုများကို ၁၀ လကြာမျှ ဆောင်ရွက်ခဲ့ရသဖြင့် စာချုပ်ကို ၁၃-၃-၂၀၁၉ ခုနှစ်မှသာ ချုပ်ဆိုနိုင်ခဲ့တဲ့ အတွက် ၂၀၁၇-၂၀၁၈ ဘဏ္ဍာရေးနှစ်မှာ ဘတ်ဂျက်လျာထားမှုအား မသုံးစွဲနိုင်ခဲ့ခြင်းဖြစ်ပါတယ်။ ယခု အခါ ၂၀၁၈-၂၀၁၉ ဘဏ္ဍာရေးနှစ်မှာ အဆိုပါစာချုပ်တန်ဖိုးရဲ့ ၁၀ ရာခိုင်နှုန်းကို ပေးချေပြီးဖြစ်ပါကြောင်း ရှင်းလင်းတင်ပြအပ်ပါတယ်။ ရာနှုန်းပြည့်လုံးဝအကောင်အထည်မဖော်နိုင်တဲ့ တတိယစီမံကိန်းဖြစ်တဲ့ မြန်မာ့မီးရထားရဲ့ ဂျပန် ချေးငွေဖြင့် ဆောင်ရွက်တဲ့ ရန်ကုန်-မန္တလေး လမ်းပိုင်း အဆင့်မြှင့်တင်ခြင်းစီမံကိန်းအတွက် တင်ဒါ လုပ်ငန်းစဉ်ဖြင့် ရွေးချယ်ခဲ့တဲ့ စီမံကိန်းအတိုင်ပင်ခံနဲ့ ၂-၁၂-၂၀၁၆ ခုနှစ်မှာ စာချုပ်ချုပ်ဆိုခဲ့ပါတယ်။ စီမံကိန်းရဲ့ လုပ်ငန်းခွဲ ၈ ခု ရှိတဲ့အနက် မြို့ပြအင်ဂျင်နီယာလုပ်ငန်းနဲ့ အချက်ပြဆက်သွယ်ရေးလုပ်ငန်း များအတွက် တင်ဒါ ၃ ခု ခေါ်ယူခြင်းကို ၂၅-၈-၂၀၁ရ ခုနှစ်အထိလည်းကောင်း၊ တင်ဒါစိစစ်ရွေးချယ်ခြင်းကို ၇-၁၁-၂၀၁ရ အထိလည်းကောင်း အသီးသီးဆောင်ရွက်ခဲ့ပါတယ်။ ဒါပေမယ့်လည်း တင်ဒါအောင်မြင်တဲ့ ကုမ္ပဏီများရဲ့ တင်ဒါအဆိုပြုဈေးနှုန်းတွေဟာ ခန့်မှန်းထားတဲ့ ဈေးနှုန်းတွေထက် အလွန်များနေတဲ့အတွက် ဈေးနှုန်းညှိနှိုင်းမှုများကို ောင်ရွက်ခဲ့ရခြင်းများကြောင့် စာချုပ် ၃ ခုကို ၆-၉-၂၀၁၈၊ ၂၈-၉-၂၀၁၈ နဲ့ ၁၃-၃-၂၀၁၉ တို့မှသာ စာချုပ်အသီးသီးကို ချုပ်ဆိုနိုင်ခဲ့သဖြင့် အဆိုပါ လုပ်ငန်းများအတွက် ၂၀၁၇-၂၀၁၈ ဘဏ္ဍာရေးနှစ်၊ ဘတ်ဂျက်လျာထားမှုကို မသုံးစွဲနိုင်ခဲ့ခြင်းဖြစ်ပါကြောင်း ရှင်းလင်းတင်ပြအပ်ပါတယ်။ ရာနှုန်းပြည့် လုံးဝအကောင်အထည်မဖော်နိုင်တဲ့ စတုတ္ထစီမံကိန်းဖြစ်တဲ့ မြန်မာ့မီးရထားရဲ့ ကိုရီးယားချေးငွေဖြင့် ဆောင်ရွက်မယ့် မန္တလေး-မြစ်ကြီးနား ရထားလမ်းပိုင်း အဆင့်မြှင့်တင်ရေး စီမံကိန်းရဲ့ ပထမဦးစားပေး ဂျိုးထောင်-မဲဇာ လမ်းပိုင်းပြုပြင်ရန် ချေးငွေ အမေရိကန်ဒေါ်လာ သန်း ၁၀၀ ခွဲဝေလျာထား၍ ကိုရီးယား EXIM Bank အစီအစဉ်ဖြင့် ၂၀၁၆ ခုနှစ်၊ မေလမှ အောက်တိုဘာလအထိ FS ဆောင်ရွက် ခဲ့ပြီးနောက် စီမံကိန်းကို ပိုမိုအကျိုးထိရောက်မှု ရရှိစေရေးအတွက် ဂျိုးထောင်-မဲဇာ လမ်းပိုင်းအပြင် ဟန်-ကာဒူ လမ်းပိုင်းကိုပါ တစ်ပါတည်း အဆင့်မြှင့်တင်ခြင်းလုပ်ငန်းကို ထည့်သွင်းဆောင်ရွက်ရန် နှစ်ဘက်သဘောတူညီခဲ့ပါတယ်။ အဲဒီနောက် ၎င်းလမ်းပိုင်းအတွက်ပါ FS ကို ၂၀၁ရ ခုနှစ်၊ နိုဝင်ဘာလမှ ၂၀၁၈ ခုနှစ်၊ မေလအထိ ထပ်မံဆောင်ရွက်ခဲ့ရခြင်း၊ စီမံကိန်းအတွက် ချေးငွေပမာဏများသည်လည်း တိုးမြှင့်ပြောင်းလဲလာခြင်း စသည်တို့ကြောင့် လျာထားသည့် ဘဏ္ဍာငွေကို ၂၀၁၇-၂၀၁၈ ဘဏ္ဍာရေးနှစ် အတွင်း မသုံးစွဲနိုင်ခဲ့ခြင်း ဖြစ်ပါတယ်။ ယခုအခါ ချေးငွေကိစ္စရပ်များနဲ့ပတ်သက်ပြီး ဖွံ့ဖြိုးမှုအကူအညီများ ညှိနှိုင်းရေးအဖွဲ့ (DACU)၏ သဘောတူညီချက် ရရှိခဲ့ပြီးဖြစ်၍ ပြည်ထောင်စုအစိုးရအဖွဲ့ စီးပွားရေးရာ ကော်မတီသို့ အတည်ပြုချက်ရရှိရေးအတွက် တင်ပြဆဲဖြစ်ပါကြောင်း ရှင်းလင်းတင်ပြအပ်ပါတယ်။ ရာနှုန်းပြည့် လုံးဝအကောင်အထည်မဖော်နိုင်တဲ့ ပဉ္စမစီမံကိန်းဖြစ်တဲ့ ရေအရင်းအမြစ်နှင့် မြစ်ချောင်းများ ဖွံ့ဖြိုးတိုးတက်ရေးဦးစီးဌာန၏ မန္တလေးဆိပ်ကမ်း အဆင့်မြှင့်တင်ရေးစီမံကိန်းကို အကောင် အထည်ဖော်ရန် ဂျပန်နိုင်ငံအထောက်အပံ့(Grant) ဂျပန်ယန်း ၆,၀၃၃ သန်းအတွက် JICA ၏ Exchange of Notes ကို ၂၂-၃-၂၀၁၈ ခုနှစ်မှာ လက်မှတ်ရေးထိုးနိုင်ခဲ့သော်လည်း မြေယာပိုင်ဆိုင်မှုကိစ္စများ၊ ပတ်ဝန်း ကျင်နှင့် လူမှုရေးပဏာမ စိစစ်ချက်(IEE) အစီရင်ခံစာကို ပတ်ဝန်းကျင်ထိန်းသိမ်းရေးဦးစီးဌာနသို့ တင်ပြ ခဲ့ပြီး ၁၉-၉-၂၀၁၈ ခုနှစ်မှာမှ အတည်ပြုချက်ရရှိခဲ့ပါတယ်။ အဆိုပါ Grant ဆိုင်ရာ လုပ်ထုံးလုပ်နည်းများ မပြီးပြတ်ခြင်းနဲ့ မြေယာကိစ္စများ ညှိနှိုင်းဆဲဖြစ်ခြင်းတို့ကြောင့် Grant Agreement ကို ၃-၁၀-၂၀၁၈ ခုနှစ်မှသာ လက်မှတ်ရေးထိုးနိုင်ခဲ့သဖြင့် တည်ဆောက်ရေးလုပ်ငန်းများကို ၂၀၁၇-၂၀၁၈ ဘဏ္ဍာနှစ် အတွင်း စတင်ဆောင်ရွက်နိုင်ခဲ့ခြင်းမရှိခဲ့ပါကြောင်း ရှင်းလင်းတင်ပြအပ်ပါတယ်။ လေးစားအပ်ပါသော နာယကကြီးခင်ဗျား။ အစီရင်ခံစာ နောက်ဆက်တွဲ(ည)ပါ ပို့ဆောင်ရေးနှင့် ဆက်သွယ်ရေးဝန်ကြီးဌာန၏ ၅၀ ရာခိုင်နှုန်းအောက်သာ သုံးစွဲအကောင်အထည်ဖော်နိုင်တဲ့ လုပ်ငန်း စီမံကိန်း ၈ ခုမှာ ရေအရင်းအမြစ်နှင့် မြစ်ချောင်းများ ဖွံ့ဖြိုးတိုးတက်ရေးဦးစီးဌာနက ချေးငွေဖြင့် ဆောင်ရွက်တဲ့ စီမံကိန်း ၂ ခု၊ မြန်မာ့မီးရထားက နိုင်ငံတော်ဘတ်ဂျက်ဖြင့် ဆောင်ရွက်တဲ့ စီမံကိန်း ၁ ခုနဲ့ ချေးငွေဖြင့် ဆောင်ရွက်တဲ့ စီမံကိန်း ၃ ခု၊ ဆက်သွယ်ရေးညွှန်ကြားမှုဦးစီးဌာနက ချေးငွေဖြင့် ဆောင်ရွက်တဲ့ စီမံကိန်း ၁ ခုနဲ့ မြန်မာ့ဆက်သွယ်ရေးလုပ်ငန်းက ချေးငွေဖြင့် ဆောင်ရွက်တဲ့စီမံကိန်း ၁ ခု တို့ဖြစ်ပါတယ်။ ပထမစီမံကိန်းဖြစ်တဲ့ ရေအရင်းအမြစ်နှင့် မြစ်ချောင်းများ ဖွံ့ဖြိုးတိုးတက်ရေးဦးစီးဌာန ဧရာဝတီ မြစ်ဝှမ်း ဘက်စုံစီမံခန့်ခွဲမှုစီမံကိန်းကို သီးခြားဆွေးနွေးတင်ပြသွားမှာဖြစ်ပါကြောင်း တင်ပြအပ်ပါတယ်။ ဒုတိယစီမံကိန်းဖြစ်တဲ့ ရေအရင်းအမြစ်နှင့် မြစ်ချောင်းများ ဖွံ့ဖြိုးတိုးတက်ရေးဦးစီးဌာနက ကိုရီးယား ချေးငွေဖြင့် ဆောင်ရွက်တဲ့ တွံတေးတူးမြောင်း ဖွံ့ဖြိုးတိုးတက်ရေးစီမံကိန်းဆိုင်ရာ ချေးငွေစာချုပ်ကို ၁၁-၉-၂၀၁ရ ရက်နေ့မှာ လက်မှတ်ရေးထိုးခဲ့သော်လည်း နှစ်နိုင်ငံမူဝါဒများ အပြောင်းအလဲများကြောင့် ချေးငွေစာချုပ်ချုပ်ဆိုရန် အစမှ ပြန်လည်ဆွေးနွေးရခြင်း၊ အကြံပေးဝန်ဆောင်ခများကို စာချုပ်တန်ဖိုးရဲ့ ၉ ရာခိုင်နှုန်းမှ ရ ရာခိုင်နှုန်းသို့ လျှော့ချနိုင်ရေးအတွက် ဆွေးနွေးရခြင်းတို့ကြောင့် လုပ်ငန်းများ ဆောင်ရွက်နိုင်ခဲ့သဖြင့် ၂၀၁၇-၂၀၁၈ ဘဏ္ဍာရေးနှစ်မှာ မြေယာလျော်ကြေးနဲ့ စီမံကိန်းအသုံးစရိတ် အတွက် စုစုပေါင်း ကျပ် ၃,၆၅၁ သန်း ခွင့်ပြုခဲ့သော်လည်း စီမံကိန်းလုပ်ငန်း စီမံခန့်ခွဲမှုရုံးအတွက် ကျပ်သန်း ၄၀ သာ သုံးစွဲနိုင်ခဲ့ပြီး ၁.၀၈ ရာခိုင်နှုန်းသာ အကောင်အထည်ဖော် ဆောင်ရွက်နိုင်ခဲ့ခြင်း ဖြစ်ပါတယ်။ ချေးငွေစာချုပ်ချုပ်ဆိုပြီးနောက်ပိုင်း စီမံကိန်းအတွက် အသေးစိတ်ဒီဇိုင်းနဲ့ လုပ်ငန်းကြီးကြပ်ခြင်း ဆောင်ရွက်မယ့် အကြံပေးအဖွဲ့ ရွေးချယ်ခြင်းလုပ်ငန်းကို ဆက်လက်ဆောင်ရွက်ခဲ့ရာ အခု ဘဏ္ဍာရေးနှစ်ကုန်မှာ အကြံပေး အဖွဲ့ ရွေးချယ်ခြင်းလုပ်ငန်း ပြီးစီးမည်ဖြစ်ပါကြောင်း ရှင်းလင်းတင်ပြအပ်ပါတယ်။ ဒုတိယစီမံကိန်းဖြစ်တဲ့ မြန်မာ့မီးရထားက နိုင်ငံတော်ဘတ်ဂျက်ဖြင့် ဆောင်ရွက်တဲ့ ကြံခင်း-ပခုက္ကူ ရထားလမ်း ဖောက်လုပ်ခြင်းစီမံကိန်းဟာ ပွင့်ဖြူ -ဆင်ဖြူကျွန်းကြား မုန်းချောင်းတံတား အမှတ်(၁)နဲ့ အမှတ်(၂) ကြားရှိ မြေသားတာဘောင်ဟာ ၂၀၁၅ ခုနှစ်၊ ဇူလိုင်လမှာ ရေကြီးရေလျှံမှု သဘာဝဘေးဒဏ်ကြောင့် ရေတိုက်စားခံခဲ့ရသဖြင့် ရထားလမ်းပိုင်း ပြတ်တောက်ခဲ့ပြီးနောက် ရထားလမ်း တစ်ဆက်တည်းဖြစ်စေရန် အဆိုပါ နေရာမှာထပ်တိုးတံတားအသစ်တစ်စင်း တည်ဆောက်ရန်အတွက် ၂၀၁၇-၂၀၁၈ ဘဏ္ဍာရေးနှစ်၊ ငွေလုံးငွေရင်းအသုံးစရိတ်မှာ တင်ပြတောင်းခံခဲ့ရာ ကျပ် ၀.၅၉၅ ဘီလီယံ ခွင့်ပြုခဲ့ပါတယ်။ ကြံခင်းပခုက္ကူ၊ ရထားလမ်းပိုင်းမှာ ခရီးသည်စီးနင်းမှု များပြားတဲ့လမ်းပိုင်းတွေမှာ လူစီးရထားများ ပြေးဆွဲလျက် ရှိပြီး ခရီးသည်စီးနင်းမှု နည်းပါးတဲ့လမ်းပိုင်းတွေကိုတော့ ရပ်ဆိုင်းထားခဲ့ပါတယ်။ မုန်းချောင်းတံတားဟာ ဆိုရင် ရထားပြေးဆွဲမှု ရပ်ဆိုင်းထားတဲ့ လမ်းပိုင်းတစ်ခုဖြစ်တဲ့ ပွင့်ဖြူ -ဆင်ဖြူကျွန်း လမ်းပိုင်းပေါ်မှာ တည်ရှိပြီး အဲဒီလမ်းပိုင်းကို လတ်တလော အသုံးပြုမှုမရှိသဖြင့် မကွေးတိုင်းဒေသကြီးအစိုးရအဖွဲ့ကလည်း မုန်းချောင်းတံတား ထပ်တိုးတည်ဆောက်ခြင်းမပြုရန် ကန့်ကွက်ခဲ့ခြင်းကြောင့် လုပ်ငန်းရပ်ဆိုင်းခဲ့ပြီး ခွင့်ပြုဘဏ္ဍာငွေ ကျပ် ၀.၅၉၅ ဘီလီယံကို ပြန်လည်အပ်နှံခဲ့ရခြင်းဖြစ်ပါကြောင်း ရှင်းလင်းတင်ပြအပ် ပါတယ်။ တတိယစီမံကိန်းဖြစ်တဲ့ မြန်မာ့မီးရထားက ဂျပန်ချေးငွေဖြင့် အကောင်အထည်ဖော်နေတဲ့ ရန်ကုန်မန္တလေး ရထားလမ်း အဆင့်မြှင့်တင်ရေးစီမံကိန်းကို အဆင့် (၁) ရန်ကုန်-တောင်ငူ ရထားလမ်းပိုင်းနဲ့ အဆင့် (၂) တောင်ငူ-မန္တလေး ရထားလမ်းပိုင်းဟု အဆင့် ၂ ဆင့်ခွဲ၍ အကောင်အထည်ဖော် ဆောင်ရွက်သွားမှာ ဖြစ်ပါတယ်။ အဆင့် (၁) ရန်ကုန်-တောင်ငူ လမ်းပိုင်းစီမံကိန်းလုပ်ငန်းအတွက် လုပ်ငန်းခွဲ ၈ ခု ပါရှိတဲ့အနက် လုပ်ငန်းခွဲ ၅ ခုကို အကောင်အထည်ဖော် ဆောင်ရွက်နိုင်ရန် ၂၀၁၇-၂၀၁၈ ဘဏ္ဍာရေးနှစ်အတွင်း စီမံကိန်း အတိုင်ပင်ခံကို ရွေးချယ်ခဲ့ပြီး လစာနဲ့စရိတ်များ ပေးချေရန် နိုင်ငံခြားငွေ သုံးစွဲနိုင်ခဲ့ပြီး ၂၀၁ရ ခုနှစ်၊ ဒီဇင်ဘာလမှာ လုပ်ငန်းခွဲ ၃ ခု အတွက် တင်ဒါများ စိစစ်ရွေးချယ်နိုင်ခဲ့သော်လည်း အဲဒီတင်ဒါတွေရဲ့ ဈေးနှုန်း ညှိနှိုင်းမှုက ာင်ရွက်ခဲ့ရခြင်းကြောင့် ဘဏ္ဍာရေးနှစ်အတွင်း မပြီးပြတ်ခဲ့သဖြင့် နိုင်ငံခြားငွေ သုံးစွဲနိုင်မှု မရှိခဲ့ခြင်းဖြစ်ပါတယ်။ စတုတ္ထလုပ်ငန်းခွဲအတွက် ပစ္စည်းဝယ်ယူခြင်းကို ၂၀၁ရ ခုနှစ်၊ စက်တင်ဘာ လမှာစတင် စာချုပ် ချုပ်ဆိုနိုင်ခဲ့ပြီး ဘဏ္ဍာရေးနှစ်ကုန်ခါနီးမှ ပစ္စည်းများရောက်ရှိသဖြင့် ပစ္စည်းဖိုး ပေးချေ ရန်အတွက် နိုင်ငံခြားငွေများ သုံးစွဲနိုင်ခဲ့သော်လည်း ၎င်းနဲ့ ဆက်စပ်ဆောင်ရွက်ရတဲ့ concrete ဇလီဖားများ ထုတ်လုပ်ရန် လျာထားခဲ့တာက ော့သဖြင့် လျာထားပြည်တွင်းသုံးငွေ သုံးစွဲနိုင်မှုမရှိခြင်းတို့ကြောင့် ယခုကဲ့သို့ လျားထားတဲ့ နိုင်ငံခြားချေးငွေနဲ့ ပြည်တွင်းငွေတွေကို အပြည့်အဝ သုံးစွဲနိုင်ခြင်းမရှိခဲ့ခြင်း ဖြစ်ပါတယ်။ ပထမ လုပ်ငန်းခွဲ ၃ ခုအတွက် စာချုပ်များကို ၂၀၁၈ (၆) လ ဘဏ္ဍာရေး ကာလနဲ့ ၂၀၁၈-၂၀၁၉ ဘဏ္ဍာရေးနှစ်အတွင်း စာချုပ်များ ချုပ်ဆိုနိုင်ခဲ့ပြီး ချေးငွေစတင်သုံးစွဲနိုင်ခဲ့ပါကြောင်း ရှင်းလင်းတင်ပြအပ် ပါတယ်။ စတုတ္ထစီမံကိန်းဖြစ်တဲ့ မြန်မာ့မီးရထားက အိန္ဒိယချေးငွေဖြင့် အကောင်အထည်ဖော်တဲ့ သံပန်း ပြုပြင်ထိန်းသိမ်းရန် စက်ယန္တယားနဲ့ စက်ပစ္စည်းများ ဝယ်ယူခြင်းစီမံကိန်းအရ တင်ဒါ ရ စောင် ခေါ်ယူခဲ့ပြီး ၂၀၁၇-၂၀၁၈ ဘဏ္ဍာရေးနှစ်အတွင်း တင်ဒါ ၅ စောင်ကို စာချုပ်ချုပ်ဆိုနိုင်ရန် လျာထားခဲ့ပါတယ်။ အဆိုပါ စာချုပ်များ ချုပ်ဆိုပြီးပါက စာချုပ်စည်းကမ်းချက်အရ ကြိုတင်ပေးချေငွေ ၁၀ ရာခိုင်နှုန်း ပေးချေရမည်လို့ ဖြစ်သဖြင့် ၂၀၁၇-၂၀၁၈ ဘဏ္ဍာရေးနှစ်မှာ ချေးငွေနဲ့ အခြားအသုံးစရိတ်အပါအဝင် ကျပ် ၃,၁၂၁.၂၁၁ သန်း ကို ထည့်သွင်းလျာထားခဲ့ပါတယ်။ အဲဒီတင်ဒါ ၅ စောင်အတွက် တင်ဒါစိစစ်ရွေးချယ်မှုကို India Exim Bank ရဲ့ သဘောတူညီမှု ၂၀၁ရ ခုနှစ်၊ သြဂုတ်လမှာ ရရှိခဲ့ပြီး တင်ဒါအောင်မြင်တဲ့ ကုမ္ပဏီများနဲ့ ချုပ်ဆိုမယ့် စာချုပ်မူကြမ်းများအပေါ် နိုင်ငံတော်ဗဟိုဘဏ်နဲ့ ဌာနကြီး ၄ ခုတို့၏ သဘောတူညီချက်ရယူ၍ အိန္ဒိယ Exim Bank ရဲ့ ဝန်ကြီးဌာနတို့၏ အတည်ပြုချက် ရယူခြင်းတို့ကို အိန္ဒိယချေးငွေရဲ့ လုပ်ငန်းရှင်များအရ ဆက်လက် ဆောင်ရွက်ခဲ့ရာ ၂၀၁၈ ခုနှစ်၊ မတ်လအလယ်ခန့်တွင် စာချုပ် ၂ စောင်ကိုသာ ချုပ်ဆိုနိုင်ခဲ့ပြီး ကျန် ၃ စောင်မှာ လုပ်ငန်းစဉ်များ ပြီးစီးမှုမရှိ၍ စာချုပ်ချုပ်ဆိုနိုင်ခြင်း မရှိခဲ့ပါ။ ချုပ်ဆိုပြီးတဲ့ စာချုပ် ၂ စောင်ကိုလည်း ချေးငွေ လုပ်ငန်းစဉ်အရ အိန္ဒိယ Exim Bank ရဲ့ စာချုပ်အတည်ပြုချက် ထပ်မံတောင်းခံရပြီး ၂၀၁၇-၂၀၁၈ ဘဏ္ဍာရေးနှစ်အတွင်း အတည်ပြုချက်ရရှိသဖြင့် ကြိုတင်ပေးချေငွေ ၁၀ ရာခိုင်နှုန်း ပေးချေရန် လျာထားခဲ့တဲ့ငွေများကို သုံးစွဲနိုင်ခြင်းမရှိဘဲ ပြန်လည်အပ်နှံခဲ့ရပြီး မူလခွင့်ပြုငွေရဲ့ ၁.၆ ရာခိုင်နှုန်းကိုသာ သုံးစွဲနိုင်ခဲ့ခြင်းဖြစ်ပါကြောင်း ရှင်းလင်းတင်ပြအပ်ပါတယ်။ အဲဒီစာချုပ်နှစ်စောင်ကို ၂၀၁၈ ခုနှစ်၊ ၆ လဘဏ္ဍာရေးကာလမှာ ချုပ်ဆိုပြီး ကြိုတင်ပေးချေငွေ ၁၀ ရာခိုင်နှုန်းကို ပေးချေနိုင်ခဲ့ပါတယ်။ ကျန်လုပ်ဆောင်ရမယ့် စာချုပ် ၂ စောင်အတွက် ၂၀၁၈-၂၀၁၉ ဘဏ္ဍာရေးနှစ်မှာ ချုပ်ဆိုပြီး ကြိုတင်ပေးချေငွေ ၁၀ ရာခိုင်နှုန်းများကို ပေးချေနိုင်ခဲ့ပါတယ်။ ကျန်စာချုပ် ၁ စောင်ကတော့ ချေးငွေစည်းကမ်းချက်တွေအရ အိန္ဒိယပစ္စည်းပါဝင်မှုအချိုးလျော့နည်းနေလို့ အိန္ဒိယ Exim Bank မှ ကန့်ကွက်မှုကြောင့် စာချုပ်ဖျက်သိမ်းခဲ့ရပါကြောင်း ရှင်းလင်းတင်ပြအပ်ပါတယ်။ ပဉ္စမစီမံကိန်းဖြစ်တဲ့ မြန်မာ့မီးရထား ကိုရီးယားချေးငွေဖြင့် အကောင်အထည်ဖော် ဆောင်ရွက်တဲ့ ပထမအကြိမ် လူစီးတွဲ ၁၀၀ ၀ယ်ယူခြင်းစီမံကိန်းအရ အတိုင်ပင်ခံဝန်ဆောင်ခနဲ့ တင်ဒါအောင်မြင်တဲ့ ကုမ္ပဏီတို့ ကနဦးပေးချေနိုင်ရေးတို့အတွက် ရန်ပုံငွေလျာထားခဲ့ခြင်းဖြစ်ပါတယ်။ အတိုင်ပင်ခံစာချုပ်ကို ၁၇-၁၀-၂၀၁ရ ခုနှစ်မှာ ချုပ်ဆိုခဲ့ပြီး ဝန်ဆောင်ခအတွက် ၂၀၁၇-၂၀၁၈ ဘဏ္ဍာရေးနှစ်မှာ ကျပ် ၁၈၃.၇၀၁ သန်း သုံးစွဲခဲ့ပါတယ်။ တွဲဝယ်ယူတဲ့ တင်ဒါကို ၂၀-၄-၂၀၁၈ ရက်ကနေပြီးတော့ ၅-၆-၂၀၁၈ ခုနှစ် အထိ တင်ဒါခေါ်ယူဆောင်ရွက်ပြီးနောက် တင်ဒါလုပ်ငန်းစဉ် အဆင့်ဆင့် ဆောင်ရွက်ခဲ့ပြီး တင်ဒါအောင်မြင်တဲ့ ကုမ္ပဏီနဲ့ မြန်မာ့မီးရထားတို့ဟာ ၅-၁၂-၂၀၁၈ ရက်နေ့သာ လက်မှတ်ရေးထိုးနိုင်ခဲ့ပါသဖြင့် လျာထားတဲ့ငွေ ပေးချေနိုင်ခြင်းမရှိခဲ့ပါကြောင်း ရှင်းလင်းတင်ပြအပ်ပါတယ်။ ၂၀၁၈-၂၀၁၉ ဘဏ္ဍာရေးနှစ် မှာတော့ တင်ဒါအောင်မြင်တဲ့ ကန်ထရိုက်တာနဲ့ စာချုပ်ချုပ်ဆိုပြီးဖြစ်၍ ငွေပေးချေခြင်း စတင်ဆောင်ရွက်နိုင် သကဲ့သို့ အတိုင်ပင်ခံ ဝန်ဆောင်ခများကိုလည်း းချေနိုင်မည်ဖြစ်ကြောင်း၊ လူစီးတွဲများကလည်း ၂၀၂၀ ခုနှစ်၊ ဧပြီလ မှာ စတင်ရောက်ရှိမှာဖြစ်ကြောင်း ရှင်းလင်းတင်ပြအပ်ပါတယ်။ ၆ ခုမြောက်စီမံကိန်းဖြစ်တဲ့ Support for Telecommunication Sector Reform Project နဲ့ ပတ်သက်၍ ဆက်သွယ်ရေးညွှန်ကြားမှုဦးစီးဌာနက ကမ္ဘာ့ဘဏ်ချေးငွေဖြင့် ဆောင်ရွက်နေတဲ့ Telecommunication Sector Reform Project အတွက် ချေးယူခဲ့တဲ့ အမေရိကန်ဒေါ်လာ ၂၉ သန်းခန့်မှ ၂၀၁၇-၂၀၁၈ ဘဏ္ဍာရေးနှစ် အတွက် Component ၄ ခု ဆောင်ရွက်ရန် အမေရိကန်ဒေါ်လာ ၁၁.၇၃ရ သန်း မြန်မာကျပ် ၁၅.၃၉၅ ဘီလီယံ လျာထားခဲ့ပါတယ်။ အဆိုပါဘဏ္ဍာရေးနှစ်အတွင်း လျာထားချက်အတိုင်း သုံးစွဲနိုင်မှု မရှိခဲ့ရခြင်းမှာ စီမံကိန်းရဲ့ လုပ်ငန်းစဉ် တစ်ခုဖြစ်တဲ့ နေရာဒေသမရွေး ဆက်သွယ်ရေးဝန်ဆောင်မှု ရရှိနိုင်ရန် ဆောင်ရွက် ပေးမည့် Universal Service Fund အတွက် ရေးဆွဲတဲ့ စည်းမျဉ်းများ ခွင့်ပြုချက်ရရှိရေးအတွက် ဆောင်ရွက်ရတဲ့ လုပ်ငန်းစဉ်များ ြင်းနှင့် ၂၀၁၈ ခုနှစ်၊ သြဂုတ်လတွင်မှသာ ခွင့်ပြုချက် ရရှိ ခဲ့ခြင်းတို့ကြောင့် အဆိုပါကာလအတွင်း သုံးစွဲနိုင်မှုမရှိခဲ့ခြင်း၊ Spectrum Management System ဝယ်ယူ နိုင်ရေးအတွက် RFP ပြင်ဆင်ရာမှာ လိုအပ်တဲ့ Technical Specifications များ သတ်မှတ်နိုင်ရန်အတွက် ကမ္ဘာ့ဘဏ်ရဲ့ အကြံပြုချက်အရ အကြံပေးနိုင်မယ့် ပြည်ပအကြံပေးငှားရမ်းခြင်း လုပ်ငန်းစဉ်ကိုသာ ဆောင်ရွက် ခဲ့ရသည့်အတွက် လုပ်ငန်းအပ်နှံနိုင်မှု မရှိခဲ့ခြင်း၊ Spectrum Management and Monitoring Station အတွက် စာချုပ်အရ အခွန်အပါအဝင် ပေးချေနိုင်ရေးအတွက် လျာထားခဲ့သော်လည်း စီမံကိန်းမှာပါဝင်တဲ့ လုပ်ငန်းများအတွက် အခွန်ကင်းလွတ်ခွင့် ရရှိခဲ့ခြင်းကြောင့် ကျသင့်အခွန်များ မပေးချေခဲ့ရခြင်း၊ ပြည်တွင်း/ ပြည်ပအကြံပေးများကိုလည်း လုပ်ငန်းပြီးစီးမှုအလိုက်သာ ငွေပေးချေခဲ့ရခြင်းနဲ့ စီမံကိန်းအတွက် လိုအပ်တဲ့ အကြံပေးများကိုလည်း လုပ်ငန်းလိုအပ်ချက်အလိုက်သာ ငှားရမ်းခဲ့ခြင်းတို့ကြောင့် လျော့နည်းသုံးစွဲခဲ့ရခြင်း ဖြစ်ပါကြောင်း ရှင်းလင်းတင်ပြအပ်ပါတယ်။ (၇) ခု မြောက် စီမံကိန်းဖြစ်တဲ့ မြန်မာ့ဆက်သွယ်ရေးလုပ်ငန်းက ဂျပန်ချေးငွေဖြင့် ဆောင်ရွက်တဲ့ ဆက်သွယ်ရေးကွန်ရက်များ အဆင့်မြှင်တင်မှုစီမံကိန်းအတွက် အတိုင်ပင်ခံအဖွဲ့နဲ့ ၂၃-၂-၂၀၁၆ ခုနှစ်မှာ စာချုပ်ချုပ်ဆိုခဲ့ပြီးနောက် အတိုင်ပင်ခံအဖွဲ့က တင်ဒါစည်းမျဉ်းစည်းကမ်းများရေးဆွဲခြင်း၊ ဒီဇိုင်းရေးဆွဲ ခြင်းတို့ကို ဆောင်ရွက်ခဲ့ပြီး ပစ္စည်းဝယ်ယူရန် ၃၁-၁-၂၀၁၈ ခုနှစ်မှာ တင်ဒါခေါ်ယူနိုင်ခဲ့ပါတယ်။ တင်ဒါ တင်သွင်းလွှာများကို အပိုင်း (၃)ပိုင်းဖြင့် စစ်ဆေးဆောင်ရွက်ရာ နည်းပညာပိုင်းဆိုင်ရာ အသေးစိတ်စိစစ် ခြင်းကို ၁-၂-၂၀၁၈ ရက်နေ့မှာ အဆင့်လိုက် စတင်ဆောင်ရွက်ခဲ့ပြီး၊ အဆင့်တိုင်းမှာ သေချာစွာစိစစ် သုံးသပ်၍ ပြဿနာမပေါ်ပေါက်စေရေး၊ Re-tender အခြေအနေမျိုး မဖြစ်စေရေး၊ JICA ရဲ့ စည်းမျဉ်းများ နှင့် နိုင်ငံတော်က ထုတ်ပြန်ထားတဲ့ တင်ဒါဆိုင်ရာ လုပ်ထုံးလုပ်နည်းများနဲ့အညီ ဖြစ်စေရေးစသည်တို့ အတွက် မြန်မာ့ဆက်သွယ်ရေးလုပ်ငန်း Project Management Unit နဲ့ အတိုင်ပင်ခံတို့က ညှိနှိုင်း ဆွေးနွေး၍ ဆောင်ရွက်ရတဲ့အပြင် ဝန်ကြီးဌာနနဲ့ JICA တို့ရဲ့ အတည်ပြုချက် အသီးသီးရယူရပါသဖြင့် ၂၀၁၇-၂၀၁၈ ဘဏ္ဍာရေးနှစ်အတွင်း စီမံကိန်းအရ စက်ပစ္စည်းဝယ်ယူရန် တင်ဒါခေါ်ယူ စိစစ်ဆဲဖြစ်ခြင်းနဲ့ အတိုင်ပင်ခံဝန်ဆောင်ခများကိုသာ ပေးချေနိုင်ခြင်းတို့ကြောင့် ၅၀ ရာခိုင်နှုန်းအောက်သာ အကောင် အထည်ဖော်ဆောင်ရွက်နိုင်ခဲ့ခြင်း ဖြစ်ပါကြောင်း ရှင်းလင်းတင်ပြအပ်ပါသည်။ လေးစားအပ်ပါသော နာယကကြီးခင်ဗျာ။ အစီရင်ခံစာရဲ့ နောက်ဆက်တွဲ(ည)ပါ ပို့ဆောင်ရေးနှင့် ဆက်သွယ်ရေးဝန်ကြီးဌာန၏ ၅၀ ရာခိုင်နှုန်းအောက်သာ တိုးချဲ့အကောင်အထည်ဖော်နိုင်တဲ့ လုပ်ငန်း စီမံကိန်းများအနက် ပထမစီမံကိန်းဖြစ်တဲ့ ရေအရင်းအမြစ်နဲ့ မြစ်ချောင်းများ ဖွံ့ဖြိုးမှုဦးစီးဌာနက ကမ္ဘာ့ ဘဏ်ချေးငွေဖြင့် အကောင်အထည်ဖော်နေတဲ့ ဧရာဝတီမြစ်ဝှမ်းဘက်စုံ စီမံခန့်ခွဲမှုစီမံကိန်းနဲ့ ပတ်သက် ပြီးတော့ အစီရင်ခံစာ၏ စာမျက်နှာ ၃၉ အပိုဒ် ၅၉(ဃ) ၃ တွင်လည်း ဖော်ပြပါရှိသည့်အပေါ် ပဲခူးတိုင်း ဒေသကြီး၊ ပြည်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာခင်စိုးစိုးကြည်နှင့် ရန်ကုန် တိုင်းဒေသကြီး၊ ဒလမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာဦးစိန်မြတို့၏ ဆွေးနွေး ချက်များအပေါ် ပြန်လည်ရှင်းလင်း ဆွေးနွေးမှာဖြစ်ပါတယ်။ ၁၉၈၈ ခုနှစ်မှ ၂၀၁၃ ခုနှစ်အထိ ၂၅ နှစ်ကြာ မြန်မာနိုင်ငံနဲ့ အဆက်အသွယ်ပြတ်တောက်ခဲ့ပြီး ၂၀၁၄ ခုနှစ်မှာမှ ကမ္ဘာ့ဘဏ်မှ Mision အဖွဲ့များလာရောက်၍ ၂၀၁၅ ခုနှစ်မှ ဧရာဝတီမြစ်ဝှမ်း ဘက်စုံစီမံ ခန့်ခွဲစီမံကိန်းရဲ့ စီမံကိန်းအကဲဖြတ်စာတမ်း (Project Appraisal Document) ကို နှစ်ဦးနှစ်ဘက် သဘောတူအတည်ပြုပြီး စတင်ဆောင်ရွက်ခဲ့ကြရာမှာ စီမံကိန်းကို နှောင့်နှေးမှုမရှိဘဲ စတင်အကောင်အထည် ဖော်နိုင်ရေးအတွက် သာမန်စီမံကိန်းများကဲ့သို့ ဖြစ်နိုင်ချေပဏာမ လေ့လာခြင်း ဒါကတော့ အနည်းဆုံး ၁ နှစ် ကြာတတ်ပါတယ်။ အနည်းဆုံး ၂ နှစ်လောက်ကြာတတ်တဲ့ ဖြစ်နိုင်ချေ အသေးစိတ်လေ့လာခြင်း လုပ်ငန်း တွေကို ဆောင်ရွက်မည့်အစား စီမံကိန်းကို လုပ်ငန်းစဉ် Component ၃ ခုခွဲ၍ ရေရှည်ရေလတ်နဲ့ မိုးဇလ ဆောင်ရွက်ရန် ဆုံးဖြတ်ခဲ့ကြပါတယ်။ အဲဒါကြောင့် ကနဦးမှာ ရ နှစ်ကြာမယ်လို့ ခန့်မှန်းထားတဲ့ စီမံကိန်းကို ၂၀၁၅ ခုနှစ်မှာ လက်မှတ်ရေးထိုး၍ ၅ နှစ်ဖြင့် ၂၀၂၀ ခုနှစ်မှာအပြီး ဆောင်ရွက်ရန်လျာထားခဲ့ရာမှာ ပထမ ၂ နှစ်ခွဲကို ကြိုတင်ပြင်ဆင်တဲ့ကာလ သတ်မှတ်ပြီး ကျန် ၂ နှစ်ခွဲကို လက်တွေ့အကောင်အထည်ဖော်သည့် ကာလဟု သတ်မှတ်ရန် အကြမ်းဖျင်း လျာထားခဲ့ကြပါတယ်။ ဧရာဝတီမြစ်ဝှမ်း ဘက်စုံဖွံ့ဖြိုးတိုးတက်ရေး စီမံကိန်းအနေဖြင့် မြန်မာ့ရေအရင်းအမြစ်များနှင့် ရေ ဘက်စုံစီမံခန့်ခွဲရေးကိစ္စများကို နိုင်ငံတော်၏ ပြောင်းလဲလာတဲ့ ဒီမိုကရေစီစနစ်နဲ့ လိုက်လျောညီထွေရှိ သော ပွင့်လင်းမြင်သာ၍ တာဝန်ယူမှု၊ တာဝန်ခံမှုရှိသော ရေနှင့်သက်ဆိုင်သော ဝန်ကြီးဌာနများ၊ အခြားအဖွဲ့ အစည်းများနှင့် ပြည်သူလူထုတစ်ရပ်လုံး ပါဝင်နိုင်တဲ့ ရေဘက်စုံစီမံခန့်ခွဲရေးစနစ်ကို ထူထောင်ရန်နှင့် အဲဒီအတွက်လိုအပ်တဲ့ တာဝန်ခံအဖွဲ့အစည်းများကို ဖွဲ့စည်း၍ လိုအပ်တဲ့ ရုံးအဆောက်အဦများကို တည်ဆောက် ပေးရန်၊ လိုအပ်တဲ့ မူဝါဒဥပဒေမူဘောင်တို့ကို ရေးဆွဲပေးရန် အစရှိတဲ့ မြန်မာ့ရေကဏ္ဍရဲ့ အုပ်ချုပ်မှုနှင့် စီမံခန့်ခွဲမှု အခန်းကဏ္ဍကို ပံ့ပိုးပေးမယ့် လုပ်ငန်းစဉ်များ ပါဝင်ပါတယ်။ စီမံကိန်းကို ၁-၁၀-၂၀၁၅ ခုနှစ် မှစ၍ အကောင်အထည်ဖော် ဆောင်ရွက်ခဲ့ပါတယ်။ စီမံကိန်းရဲ့ လုပ်ငန်းစဉ် ၃ ခုအနေဖြင့် လုပ်ငန်းစဉ်(၁)ကတော့ ရေအရင်းအမြစ်ဘက်စုံစီမံခန့်ခွဲမှု အဖွဲ့အစည်းများနှင့် အထောက်အကူပြုစနစ်များအား စွမ်းဆောင်ရည်မြှင့်တင်ခြင်း၊ လုပ်ငန်းစဉ် (၂)ကတော့ မိုးဇလစောင့်ကြည့် အကဲခတ်ခြင်းနှင့် သတင်းအချက်အလက်စနစ်များ ခေတ်မီစေခြင်း၊ လုပ်ငန်းစဉ်(၃) ကတော့ ဧရာဝတီမြစ်အတွင်းမှာ မန္တလေးမြို့မှ ညောင်ဦးမြို့အထိ ရေကြောင်းသွားလာမှု မြှင့်တင်ခြင်းတို့ ဖြစ်ပါတယ်။ လေးစားအပ်ပါသော နာယကကြီးခင်ဗျာ။ အစီရင်ခံစာမှာ ဖော်ပြပါရှိတဲ့အတိုင်း စီမံကိန်းစတင် ချိန်မှစ၍ ၂၀၁၇-၂၀၁၈ ဘဏ္ဍာရေးနှစ်အထိ စုစုပေါင်းအမေရိကန်ဒေါ်လာ ၉.၀၆၂သန်းသာ သုံးစွဲထားခြင်း အပေါ် ဆက်လက်၍ ရှင်းလင်းတင်ပြမှာ ဖြစ်ပါတယ်။ ယခုဆောင်ရွက်နေသော ဧရာဝတီမြစ်ဝှမ်းဘက်စုံစီမံခန့်ခွဲမှုစီမံကိန်း၏ ပထမအဆင့်အနေဖြင့် ပင်မအစီအမံ (Master Plan) များ၊ ဖြစ်နိုင်ချေလေ့လာမှု (FS) များ၊ ဆုံးဖြတ်ချက် အထောက်အကူပြုစနစ် (Decision Support System) များ၊ ရေအရင်းအမြစ်နှင့် ရေဘက်စီမံခန့်ခွဲမှုဗဟိုဌာန (Hydro-Informatics Centre) တည်ဆောက်မှုများ၊ နောင်အနာဂတ်အတွက် ရင်နှီးမြှုပ်နှံမှုစီမံကိန်း (Preparation for Future Investments): Good:635şiğ sag. 3a02d:aộEmperycobac$:odąjos (State Of The Basin Assessment)၊ နိုင်ငံ၏ မိုးလေဝသနှင့်ဇလဗေဒစနစ်တခုလုံး ခေတ်မီဖွံ့ဖြိုးတိုးတက်စေပြီး ပိုမိုကောင်းမွန်သော ခန့်မှန်းချက်များ ထုတ်ပြန်နိုင်ရန် ပျံ့နှံ့နေတဲ့ စပ်ဆက်မှုမရှိသောစနစ်များ တစ်ပေါင်းတစ်စည်တည်း ဖြစ်စေရန် (System Integration) ဆောင်ရွက်နေမှုများနှင့် နေ့/ည မြင်နိုင်တဲ့ ရေလမ်းပြအမှတ်အသားများ ချထားခြင်း များတို့ကိုသာ ဆောင်ရွက်ပေးလျက်ရှိပြီး နောက်ပိုင်းအဆင့်များတွင် အကောင်အထည်ဖော်မှု အပိုင်းတို့ကို ဆက်လက်ဆောင်ရွက် ပေးသွားရမှာ ဖြစ်ပါတယ်။ အချုပ်အားဖြင့် တင်ပြရမယ်ဆိုလျှင် ဖြစ်နိုင်ချေလေ့လာမှု၊ လက်တွေ့လုပ်ဆောင်မှုနှင့် စီမံခန့်ခွဲမှု အားလုံးတို့ကို တစ်ပြိုင်နက်လုပ်ဆောင်ခြင်းဖြင့် စီမံကိန်း၏ အောင်မြင်မှုကို ရေရာသေချာစေသော်လည်း၊ ငွေအသုံးချမှုဘက်တွင်မူ တစ်သမတ်တည်း (linearly) သုံးစွဲသွားနိုင်ရန် စီမံကိန်း၏ သဘောသဘာဝအရ ဖြစ်နိုင်ချေနည်းပါတယ်။ စီမံကိန်း၏ ဒုတိယ (၂)နှစ်ခွဲ တွင်သာလျှင် ပို၍သုံးစွဲရပါသောကြောင့် လုပ်ငန်းများ အရှိန်ရလာသည်နှင့်အမျှ ရန်ပုံငွေသုံးစွဲမှုမှာလည်း ပို၍လျင်မြန်လာမှာဖြစ်ကြောင်း တင်ပြအပ်ပါတယ်။ စီမံကိန်းလုပ်ငန်းများ အရည်အသွေးပြည့်မီစွာ ဆောင်ရွက်နိုင်ရန်နှင့် စီမံကိန်း၏ အကျိုးရလဒ်ကို ပြည်သူများအကျိုးရှိစွာ ခံစားနိုင်ရန်အတွက်အလို့ငှာ စီမံကိန်းကာလကို ၁၈ လ သက်တမ်းတိုးမြှင့် ရရှိရေး အတွက် ကမ္ဘာ့ဘဏ်ရဲ့ သဘောတူညီချက်ရရှိပြီးနောက်၊ စီမံကိန်းနှင့် ဘဏ္ဍာရေးဝန်ကြီးဌာနနှင့် ညှိနှိုင်း ဆောင်ရွက်လျက်ရှိပါကြောင်း ရှင်းလင်းတင်ပြအပ်ပါတယ်။ လေးစားအပ်ပါသော နာယကကြီးခင်ဗျား။ နောက်ဆုံးအနေနဲ့ အစီရင်ခံစာ၏ စာမျက်နှာ ၁၀၃၊ အပိုဒ် ၁၈၈(က)မှာ ပြန်လည်ဆန်းစစ်သင့်တဲ့ စီမံကိန်းများ၏ သာဓကအနေဖြင့်ဖေါ်ပြထားတဲ့ နေပြည်တော် ဘူတာကြီး တည်ဆောက်ရေးစီမံကိန်းနှင့်ပတ်သက်၍ မကွေးတိုင်းဒေသကြီး၊ ဂန့်ဂေါမဲဆန္ဒနယ် ပြည်သူ့ လွှတ်တော်ကိုယ်စားလှယ် ဒေါ်ယဉ်မင်းလှိုင်နှင့် ရန်ကုန်တိုင်းဒေသကြီး မဲဆန္ဒနယ်အမှတ်(၄)မှ လွှတ်တော် ကိုယ်စားလှယ် ဦးသန်းစိုး(ခ)သန်းစိုး(ဘောဂဗေဒ)တို့၏ ဆွေးနွေးချက်အပေါ် ပြန်လည်ရှင်းလင်း ဆွေးနွေးမှာ ဖြစ်ပါတယ်။ ပို့ဆောင်ရေးနှင့် ဆက်သွယ်ရေးဝန်ကြီးဌာန၊ မြန်မာ့မီးရထားက နေပြည်တော်ဘူတာကြီး တည်ဆောက်ရေးစီမံကိန်းကို ၂၀၀၆ ခုနှစ်မှ စတင်ဆောင်ရွက်ခဲ့ပါတယ်။ စီမံကိန်းကို နေပြည်တော် အင်္ဂါရပ်နှင့် ကိုက်ညီအောင် အကောင်အထည်ဖော်ဆောင်ရွက်ရန် မူလကလျာထားခဲ့သော်လည်း ဘူတာကြီး ဖွံ့ဖြိုးတိုးတက်လာမှု အခြေအနေအပေါ်မူတည်၍ မဖြစ်မနေဆောင်ရွက်ရန်လိုအပ်သည့် လုပ်ငန်းများကိုသာ ၁၀၀ ရာခိုင်နှုန်းပြီးစီးအောင် ဦးစားပေးဆောင်ရွက်နိုင်ခဲ့ပါတယ်။ မူလလျာထားချက်အရ ဆောင်ရွက်ရန် ကျန်ရှိတဲ့ လုပ်ငန်းတွေကတော့ တွဲစစ်ဆေးကျင်းအမိုး၊ ရထားစီးခရီးသည်များ နားနေစောင့်ဆိုင်း ရုံများ၊ ယာဒ်ဝင်းလမ်းများ၊ အထောက်အကူပြု စက်ရုံအလုပ်ရုံများနှင့် ပလက်ဖောင်း တည်ဆောက်ခြင်း လုပ်ငန်းများ ဖြစ်ပါတယ်။ ကျန်ရှိတဲ့ လုပ်ငန်းများအနက် တွဲစစ်ဆေးခြင်းလုပ်ငန်းများ ဆောင်ရွက်နိုင်ရန်အတွက် တွဲစစ် ဆေးကျင်းအမိုး အလျား ပေ ၁၀၀၀ တည်ဆောက်ခြင်းကို မဖြစ်မနေ ဆောင်ရွက်ပေးရန် လိုအပ်ပါသဖြင့် ဘဏ္ဍာငွေရရှိမှုအပေါ်မူတည်၍ ၂၀၁၇-၂၀၁၈ ဘဏ္ဍာရေးနှစ်မှ စတင်ဆောင်ရွက်ခဲ့ပြီး ၂၀၁၈-၂၀၁၉ ဘဏ္ဍာနှစ်ထိ စုစုပေါင်း အလျား ပေ ၄၅၀ ဆောင်ရွက်ပြီးဖြစ်ပါတယ်။ ၂၀၁၉-၂၀၂၀ ဘဏ္ဍာ ရေးနှစ်တွင် အလျား ပေ ၁၅၀ ထပ်မံတည်ဆောက်ရန် လျာထားပြီး ကျန်ရှိတဲ့ အလျား ပေ ၄၀၀ ကို ၂၀၂၀-၂၀၂၁ ဘဏ္ဍာနှစ်မှာ ပြီးစီးအောင် ဆက်လက်လျာထားဆောင်ရွက်သွားမည် ဖြစ်ပါတယ်။ နေပြည်တော်ဘူတာကြီး ဖွံ့ဖြိုးတိုးတက်လာမှု အခြေအနေအရလည်းကောင်း၊ ရထားသွားလာမှု လုပ်ငန်းအတွက် လိုအပ်ချက်အရလည်းကောင်း တွဲစစ်ဆေးကျင်း အမိုးတည်ဆောက်ခြင်းလုပ်ငန်းမှ လွဲ၍ ကျန်ရှိတဲ့လုပ်ငန်းများမှာ လောလောဆယ် အရေးတကြီး လိုအပ်ချက်မရှိသေးသဖြင့် ဆက်လက် ဆောင်ရွက်ရန် အစီအစဉ်မရှိပါကြောင်း ရှင်းလင်းတင်ပြအပ်ပါတယ်။ လေးစားအပ်ပါသော နာယကကြီးခင်ဗျား။ ပြည်သူ့ငွေစာရင်းပူးပေါင်းကော်မတီ၏ အစီရင်ခံစာ (၁၁/၂၀၁၉)ပါ ပို့ဆောင်ရေးနှင့် ဆက်သွယ်ရေးဝန်ကြီးဌာနနှင့် သက်ဆိုင်တဲ့ လေ့လာတွေ့ရှိချက်များအပေါ် သုံးသပ်ဆွေးနွေးခဲ့ကြတဲ့ လွှတ်တော်ကိုယ်စားလှယ်တော်ကြီးများ အားလုံးကို ကျေးဇူးတင်ရှိပါကြောင်းနှင့် ကိုယ်စားလှယ်တော်ကြီးများရဲ့ ဆွေးနွေးချက်များဟာ မိမိတို့ဝန်ကြီးဌာနအတွက် နောင်ဘဏ္ဍာရေးနှစ်များမှာ ပို၍ဂရုပြုကြိုးပမ်း ဆောင်ရွက်သွားနိုင်ရေးအတွက် ကောင်းမွန်တဲ့ တွန်းအားတွေဖြစ်ပါကြောင်း တင်ပြ အပ်ပါသည်။ အားလုံးကို ကျေးဇူးတင်ပါတယ်ခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျာ။ ယခုဆောင်ရွက်ဆဲ အစီအစဉ်(၁၀)နဲ့ (၁၁)ကို ယနေ့တစ်ဆက်တည်း ဆောင်ရွက်သွားမှာဖြစ်ပါတယ်။ အစီအစဉ်(၁၂)ကိုတော့ နောက်လာမယ့် လွှတ်တော်အစည်းအဝေးမှာ ဆက်လက်ဆောင်ရွက်သွားမှာ ဖြစ်ပါတယ်။ ပြည်ထောင်စုဥပဒေဆိုင်ရာ နည်းဥပဒေ ၁၀ နည်းဥပဒေခွဲ(ခ) လွှတ်တော်အစည်းအဝေးကို သတ်မှတ်ချိန်ထက်ကျော်လွန်၍ ကျင်းပရန် လိုအပ်လျှင် လွှတ်တော်ရဲ့ အဆုံးအဖြတ်ကိုရယူ၍ ဆောင်ရွက်ရမည်လို့ ပြဋ္ဌာန်းထားတဲ့အတွက် ယခု လွှတ်တော်အစည်းအဝေးကို ညနေ ၄ နာရီထက် ကျော်လွန်၍ ဆောင်ရွက်ရန် လွှတ်တော်ရဲ့ သဘောထား ရယူပြီး ဆက်လက်ကျင်းပသွားမှာဖြစ်ပါတယ်။ ဒါကြောင့် အစည်းအဝေးကို ညနေ ၄ နာရီထက် ကျော်လွန်၍ ဆက်လက်ကျင်းပရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူတဲ့သူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အစည်းအဝေးကို ညနေ ၄ နာရီထက်ကျော် လွန်၍ ဆက်လက်ကျင်းပ ဆောင်ရွက်သွားမည်ဖြစ်ကြောင်း ကြေညာပါတယ်။</speech>
<speech type="speaker">လျှပ်စစ်နှင့် စွမ်းအင်ဝန်ကြီးဌာန ပြန်လည်ရှင်းလင်း ဆွေးနွေးဖို့ဖြစ်ပါတယ်။</speech>
<speech><agency id="17">ဒေါက်တာထွန်းနိုင် (ဒုတိယဝန်ကြီး၊ လျှပ်စစ်နှင့်စွမ်းအင်ဝန်ကြီးဌာန)</agency>လေးစားအပ်ပါသော ပြည်ထောင်စုလွှတ်တော် နာယက၊ လွှတ်တော်ကိုယ်စားလှယ်များအားလုံးနဲ့ ဧည့်သည်တော်အားလုံးကို မင်္ဂလာပါလို့ နှုတ်ခွန်းဆက်သအပ်ပါတယ်။ ပြည်ထောင်စုစာရင်းစစ်ချုပ်ရုံး၏ ၂၀၁၇-၂၀၁၈ ဘဏ္ဍာရေးနှစ်၊ ပြည်ထောင်စု၏အရအသုံးခန့်မှန်းခြေ ငွေစာရင်းနှင့်စပ်လျဉ်းသည့် စစ်ဆေးတွေ့ရှိချက်အစီရင်ခံစာအပေါ် ပြည်သူ့ငွေစာရင်းပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာ(၂)တွင် ၎င်းအစီရင်ခံစာနှင့်စပ်လျဉ်း၍ လွှတ်တော် ကိုယ်စားလှယ်များ၏ ဆွေးနွေးချက်များအား လျှပ်စစ်နှင့်စွမ်းအင်ဝန်ကြီးဌာနကိုယ်စား ကျွန်တော်ဒုတိယ ဝန်ကြီးက ရှင်းလင်းဖြေကြားသွားမှာဖြစ်ပါတယ်။ Power Point အသုံးပြုခွင့်ပြုပါရန် ခွင့်တောင်းခံအပ် ပါတယ်။ ၂၀၁၇-၂၀၁၈ ရငွေလျာထားမှုနဲ့ အကောင်အထည်ဖော်နိုင်မှုကို တင်ပြထားတာဖြစ်ပြီး ၉၈.၆၉ ရာခိုင်နှုန်း အကောင်အထည်ဖော်နိုင်ခဲ့ပါတယ်။ ၂၀၁၇-၂၀၁၈ ဘဏ္ဍာငွေတောင်းခံသုံးစွဲမှုနဲ့ အကောင်အထည်ဖော်နိုင်မှု ဇယားကို တင်ပြထားတာ ဖြစ်ပြီး ၈၉.၅၄ ရာခိုင်နှုန်း အကောင်အထည်ဖော်နိုင်ခဲ့ပါတယ်။ အစီရင်ခံစာမှာပါရှိတဲ့ နိုင်ငံတော်ထည့်ဝင်ငွေတွေမှာ ပိုသွင်းငွေတွေ၊ လိုသွင်းငွေတွေဖြစ်ပေါ်နေခြင်း နဲ့ပတ်သက်ပြီး ဌာနအသီးသီးအလိုက် Case တစ်ခုချင်းတွေ ထောက်ပြဆွေးနွေးခဲ့တာတွေရှိပါတယ်။ ဌာန တစ်ခုချင်းအလိုက်ကို ကျွန်တော်ပြန်လည်ဆွေးနွေးခြင်းမပြုတော့ဘဲနဲ့ အဆိုပါထည့်ဝင်ငွေ ပိုငွေ၊ လိုငွေတွေ ဖြစ်ပေါ်ရခြင်းရဲ့ အကြောင်းရင်းကိုပဲ ကျွန်တော်က လေ့လာပြီး ဒါလေးကို ရှင်းလင်းတင်ပြရတာ ဖြစ်ပါတယ်။ ကျွန်တော်တို့ နှစ်စဉ် ဘတ်ဂျက်တွေအဖြစ်နဲ့ ရသုံးခန့်မှန်းခြေငွေစာရင်းတွေကို ရေးဆွဲရာမှာ ခန့်မှန်းအရှုံးအမြတ်စာရင်း၊ ကုန်သွယ်နဲ့ ငွေသားစာရင်းဆိုပြီး ရေးဆွဲခဲ့ကြပါတယ်။ ထိုစာရင်းရဲ့ ခန့်မှန်း အမြတ်အပေါ်မှာ ဝင်ငွေခွန် ၂၅ ရာခိုင်နှုန်းနဲ့ နိုင်ငံတော်ထည့်ဝင်ငွေအဖြစ် ၂၀ ရာခိုင်နှုန်းကို ဘတ်ဂျက် ထဲမှာ လျာထားရေးဆွဲကြရပါတယ်။ လက်တွေ့လုပ်ငန်းကိုဆောင်ရွက်တဲ့နှစ်ကို ဘဏ္ဍာရေးနှစ်ကို ရောက်ရှိ လာတဲ့အခါမှာ နိုင်ငံတော်ထည့်ဝင်ငွေကို အဆိုပါဘတ်ဂျက်လျာထားချက်အတိုင်း သုံးလပတ်တစ်ကြိမ်မှာ မြန်မာ့စီးပွားရေးဘဏ်ကနေပြီးတော့ ဌာနအသီးသီးအလိုက် ဖြတ်တောက်ပေးသွင်းရပါတယ်။ ဆိုလိုချင် တာကတော့ အဆိုပါလုပ်ငန်းဆောင်ရွက်နေတဲ့ သုံးလပတ်အတွင်းမှာ အမှန်တကယ်ဖြစ်ပေါ်နေတဲ့အရှုံး၊ အမှန်တကယ်ဖြစ်ပေါ်နေတဲ့အမြတ် ဒီအပေါ်မှာ တွက်ချက်ပြီးမှ ကောက်ခံပေးသွင်းရတာမဟုတ်တဲ့အတွက်ကြောင့် အဲဒှီာကတည်းက လက်တွေ့အရှုံးအမြတ် အခြေအနေအတိုင်း ထည့်သွင်းရမှု အခြေအနေနဲ့ ကွဲလွဲဖြစ်ပေါ်လာတာဖြစ်ပါတယ်။ ဘဏ္ဍာရေးနှစ်ကြီးတစ်ခုလုံး ကုန်ဆုံးသွားတဲ့အခါမှ အမှန်အနှစ်ချုပ်စာရင်းတွေ ရေးဆွဲလိုက်တဲ့ အခါမှာ အမှန်အမြတ်စာရင်း၊ အရှုံးစာရင်းတွေ ပေါ်ပေါက်ပြီး အဲဒီအမှန်အမြတ်နဲ့ခန့်မှန်းအမြတ်ကွာခြား သွားတဲ့အခါမှာ မူလကြိုတင်ထည့်သွင်းခဲ့ကြတဲ့ နိုင်ငံတော်ထည့်ဝင်ငွေတွေအရ ပိုသွင်းငွေ၊ လိုသွင်းငွေတွေ ဖြစ်ပေါ်နေတယ်ဆိုတာကို လေ့လာသုံးသပ်တွေ့ရှိရပါတယ်။ ဘဏ္ဍာရေးနှစ်ကြီးတစ်ခုလုံး ကုန်ဆုံးသွားပြီးတဲ့နောက်မှာမှ နှစ်ချုပ်စာရင်းကို ရေးဆွဲ၊ ရက်ပေါင်း ၉၀ အတွင်းမှာ စာရင်းစစ်ချုပ်ရုံးကို သက်ဆိုင်ရာ ဝန်ကြီးဌာနများက ပေးပို့ရပါတယ်။ ဒီအတွက်ကြောင့် ပထမဘဏ္ဍာရေးနှစ်မှာ လုပ်ငန်းဆောင်ရွက်တဲ့အပေါ်မှာ ဒုတိယဘဏ္ဍာရေးနှစ်အတွင်းကို ရောက်ရှိတဲ့ ပထမ ၃ လအတွင်းလောက်မှ စာရင်းစစ်ချုပ်ရုံးကို ရောက်ရှိသွားပါတယ်။ စာရင်းစစ်ချုပ်ရုံးက အဆိုပါ နှစ်ချုပ်စာရင်းတွေကို စစ်ဆေးပြီးတော့မှ စစ်ဆေးတဲ့အစီရင်ခံစာကို ထုတ်ပြန်လာပါတယ်။ ထုတ်ပြန်လိုက်တဲ့ ကျွန်တော်တို့ ထည့်သွင်းငွေ၊ ပိုသွင်းငွေ၊ လိုသွင်းငွေတွေကို အတည်ပြုတာ ဖြစ်ပါတယ်။ ထိုအခါမှာ ပိုသွင်းငွေ၊ လိုသွင်းငွေတွေကို စာရင်းပြန်လည်ညှိနှိုင်းဖို့ရာ ဒုတိယ ဘဏ္ဍာရေးနှစ်အတွင်းမှာ ကျွန်တော်တို့ ဘတ်ဂျက်ထက် ကြိုပြီးတော့ ညှိနှိုင်းလို့မရတဲ့အခါမှာ တတိယနှစ်ကို ရောက်ရှိသွားတဲ့ အတွက်ကြောင့် ဒီပိုသွင်းငွေ၊ လိုသွင်းငွေတွေဟာ နှစ်လွန်စာရင်းများအဖြစ်နဲ့ အမြဲတမ်းပေါ်ပေါက်နေတယ် ဆိုတာလေးကို တွေ့ရှိရတာ ဖြစ်ပါတယ်။ ဒီအတွက်ကြောင့် ကျွန်တော်တို့ လက်ရှိဆောင်ရွက်နေတဲ့ လုပ်ထုံး လုပ်နည်းတွေကို လက်ရှိအခြေအနေထက် ပိုပြီးတော့ သင့်တော်ကောင်းမွန်အောင် စီစဉ်မှသာ လွှတ်တော် ကိုယ်စားလှယ်ကြီးတွေ ထောက်ပြနေတဲ့ ပိုသွင်းငွေ၊ လိုသွင်းငွေတွေ ကွဲလွဲမှု နှစ်ရှည်ပေါ်ပေါက်နေတဲ့ အခြေအနေကနေပြီးတော့ ကျွန်တော်တို့ ဌာနအသီးသီးက ရေရှည်မှာ တည့်မတ်နိုင်မယ်ဆိုတာလေးကို သုံးသပ်အကြံပြု ရှင်းလင်းတင်ပြအပ်ပါတယ်ခင်ဗျား။ အလားတူမြန်မာ့ရေနံနဲ့ သဘာဝဓာတ်ငွေ့လုပ်ငန်းကနေပြီးတော့ နိုင်ငံတော်ထည့်ဝင်ငွေတွေကို ်တစ်ပြေးညီ လျာထားတဲ့အခါမှာ တိတိကျကျ လျာထားသင့်တယ်လို့ သုံးသပ်ဆွေးနွေးသွားခဲ့တဲ့ အချက်အပေါ်မှာ ရေနံနှင့် သဘာဝဓာတ်ငွေ့လုပ်ငန်းရဲ့ သဘာဝအရ ရောင်းရဝင်ငွေတွေကို တွက်ချက်ရတဲ့ အခါမှာ ကျွန်တော်တို့က နိုင်ငံတကာ ရေနံဈေးနှုန်းတွေ၊ နိုင်ငံတကာ သဘာဝဓာတ်ငွေ့ဈေးနှုန်းတွေနဲ့ လိုက်နာပြီး လုပ်ငန်းကို ဆောင်ရွက်ရပါတယ်။ ဘတ်ဂျက်ကို ရေးဆွဲတဲ့ကာလမှာ ဒီဈေးနှုန်းတွေကို ကျွန်တော်တို့က ဝေးကြီးကနေ ကြိုတင်ခန့်မှန်းရတဲ့အခါမှာ လက်တွေ့ဆောင်ရွက်တဲ့ ော့ သဘာဝဓာတ်ငွေ့ဈေးနှုန်း၊ ရေနံဈေးနှုန်းတွေဟာ နေ့စဉ်နဲ့အမျှ ပြောင်းလဲနေတယ်။ ပြောင်းလဲတဲ့ နှုန်းဟာလည်း အင်မတန်မြင့်မားတဲ့အတွက်ကြောင့် တိတိကျကျခန့်မှန်းဖို့ အတော်လေးခက်ပါတယ်။ ရရှိတဲ့ဝင်ငွေဟာ နိုင်ငံခြားငွေအဖြစ်နဲ့ ရရှိတာဖြစ်ပြီး ဘတ်ဂျက်ထဲမှာရေးသွင်းရတော့ ကျပ်ငွေအဖြစ် ပြန်လည်ရေးသွင်းရတဲ့အခါမှာ ငွေကြေးလဲလှယ်နှုန်းကလည်း တည်ငြိမ်မှုမရှိတဲ့အတွက်ကြောင့် ကျွန်တော်တို့ ဘတ်ဂျက်ထဲမှာ ငွေကြေးလဲလှယ်မှုနှုန်းဟာ နှုန်းသေတစ်ခုနဲ့ တွက်ချက်ရတာဖြစ်တဲ့အခါမှာ အနီးစပ်ဆုံး တွက်ချက်ဖို့ အတော်လေးခက်ခဲတဲ့အတွက်ကြောင့် နိုင်ငံတော်ထည့်ဝင်ငွေမှာလည်း အပိုအလိုတွေ ဖြစ်ပေါ်ခဲ့ကြောင်း ရှင်းလင်းတင်ပြအပ်ပါတယ်။ အခမဲ့ရရန်ရှိတဲ့ ဓာတ်အားခကြွေးကျန်များကိစ္စကို ကျွန်တော် ရှင်းလင်းတင်ပြမှာဖြစ်ပါတယ်။ တာပိန်(၁)ရေအားလျှပ်စစ်ဓာတ်အားပေးစက်ရုံကို ၂၀၁၀ ခုနှစ်၊ ၉ လပိုင်းမှာ စီးပွားဖြစ်စတင်လည်ပတ် ဓာတ်အားထုတ်ပါတယ်။ ဓာတ်အားထုတ်နေစဉ် ၈ လကာလကြာတဲ့အခါမှာ အဆိုပါဒေသမှာ တိုက်ပွဲတွေ အပြင်းအထန်ဖြစ်ပွားခဲ့ပါတယ်။ အဆိုပါဓာတ်အားပေးစက်ရုံအနေနဲ့ စက်ရုံအတွင်းမှာရှိတဲ့ စက်ပစ္စည်းတွေရဲ့ ပင်မတမံမှာရှိတဲ့စက်ပစ္စည်းတွေ ကြီးမားစွာပျက်စီးဆုံးရှုံးမှုဖြစ်ပေါ်ခဲ့ပြီးတော့ စက်ရုံတစ်ရုံလုံးမှာ တာဝန် ထမ်းဆောင်တဲ့ ဝန်ထမ်းတွေအားလုံးဟာ မိခင်နိုင်ငံကို ပြန်သွားခဲ့ပြီး မည်သည့်တာဝန်ထမ်းဆောင်မှုမှ မရှိတော့ပါဘူး။ စက်ရုံကို ၂ နှစ်နီးပါးခန့် ပိတ်ထားခဲ့ရပါတယ်။ အေးချမ်းတဲ့ကာလကိုရောက်မှ ပြန်လည် သွားရောက်ပြီးတော့ စက်ရုံကြီးတစ်ခုလုံးကို အကြီးစားပြုပြင်မွမ်းမံမှု၊ ပြင်ဆင်မှုများကို ရ လကြာ ပြန်လည် ဆောင်ရွက်ပြီး ၂၀၁၃ ခုနှစ်၊ ဧပြီလမှသာ ပြန်လည်ဓာတ်အားထုတ်နိုင်ခဲ့ပါတယ်။ ဒါကြောင့် တကယ်တမ်း ၂၀၁၀ ခုနှစ်ကနေ ၂၀၁၃ ခုနှစ်ကြားမှာ ၈ လသာ ဓာတ်အားထုတ်ခဲ့ရတာဖြစ်ပါတယ်။ စာချုပ်အရ စက်ရုံက ထုတ်လုပ်တဲ့ လျှပ်စစ်ဓာတ်အားရဲ့ ၈ ရာခိုင်နှုန်းကို Free Power အဖြစ် ရရှိတာဖြစ်ပါတယ်။ ထိုရရှိတဲ့ Free Power ကို အနီးအနားမှာရှိတဲ့ ရွှေကူနဲ့ဗန်းမော်ဒေသကသာ အသုံးပြုနိုင်တာဖြစ်ပြီး နယ်မြေအေးချမ်းမှု မရှိတာကတစ်ကြောင်း၊ လူဦးရေးနည်းပါးတာက တစ်ကြောင်းကြောင့် ရရှိတဲ့ Free Power ထက် ၈ ရာခိုင်နှုန်းထက် လျော့နည်းပြီးသုံးတဲ့အခါမှာ ပိုလျှံတဲ့ဓာတ်အားဆိုတာကို သတ်မှတ်လာတာဖြစ်ပါတယ်။ ဒီအတွက်ကြောင့် စာရင်းမှာ အနေနဲ့တော့ ၂၀၁၀ ခုနှစ်ကနေ ၂၀၁၄ ခုနှစ်ကာလအတွင်းမှာ ဖြစ်ပေါ်တဲ့ Free Power လို့ပြောပေမယ့် လုပ်ငန်းလည်ပတ်မှု၊ တော့ အင်မတန်တို တောင်းပါတယ်။ အဲဒီအတွက်ဖြစ်ပေါ်လာတဲ့ ကြွေးကျန်အဖြစ်သတ်မှတ်တဲ့ RMB ၆.၃ သန်းခန့်ကို ကုမ္ပဏီက ပေးဆောင်ရန် ကျွန်တော်တို့ အကြိမ်ကြိမ်ညှိနှိုင်းပါတယ်။ သူ့အနေနဲ့လည်း တိုက်ပွဲကာလ အတွင်းမှာ စက်ရုံတွေပျက်စီးဆုံးရှုံးပြီးတော့ အကြီးအကျယ် ပြန်လည်ပြုပြင်ရတဲ့အတွက်ကြောင့် စီးပွားဖြစ် စတင်လည်ပတ်တဲ့ကာလက စလိုက်တဲ့ဝင်ငွေအင်မတန်နည်းပြီး အရှုံးတွေအကြီးအကျယ် ပေါ်ခဲ့တဲ့ အခါမှာ သူ့အနေနဲ့ချက်ချင်းပေးသွင်းဖို့ များစွာအခက်အခဲတွေပေါ်ပေါက်ခဲ့ပါတယ်။ သို့ရာတွင် ကျွန်တော်တို့ ဝန်ကြီးဌာနက အပြင်းအထန် သူ့ကိုညှိနှိုင်းတောင်းခံမှုတွေအရ ၁၈-၆-၂၀၁၉ ရက်နေ့မှာ RMB ၂ သန်းကို စတင်ပေးသွင်းပြီးဖြစ်ပြီး ကျန်ငွေများကိုလည်း အရစ်ခွဲပြီးတော့ ဆက်လက်ပေးသွင်းပါမယ်လို့ ညှိနှိုင်း ရရှိပြီးဖြစ်ကြောင်း ရှင်းလင်းတင်ပြအပ်ပါတယ်။ ဆက်လက်ပြီး သောက်ရေခပ်(၂) စီမံကိန်းအတွက် EXIM Bank ချေးငွေအပေါ်မှာ အရင်းနဲ့ အတိုး ကြွေးကျန်များစာရင်းနဲ့ ပတ်သက်ပြီး ဆက်လက်ရှင်းလင်း တင်ပြသွားပါမယ်။ သက်ဆိုင်ရာ ကုမ္ပဏီထံ ကနေရရှိမယ့် ကြွေးကျန်များစာရင်းကို ရှင်းလင်းတင်ပြထားခြင်းဖြစ်ပါတယ်။ သောက်ရေခပ် (၂) စီမံကိန်းအတွက် ယခုစာရင်းစစ်ဆေးစဉ်ကာလအတွင်းမှာ ပေါ်ပေါက်နေတဲ့ ပေးဆပ်ရန်အရင်း USD ၅ သန်းကျော်နဲ့ အတိုးငွေ USD ၂.ရ သန်းခန့်ကို ကုမ္ပဏီက ၂၀၁၈-၂၀၁၉ ဘဏ္ဍာရေးနှစ်အတွင်းမှာ ပြန်လည်ပေးဆပ်ပြီး ဖြစ်ပါတယ်။ စာရင်းစစ်ဆေးစဉ်ကာလက မပေးရသေးတဲ့ အတွက်ကြောင့် စာရင်းပေါ်ပေါက်ခဲ့တာ ဖြစ်ပါတယ်။ ဆက်လက်ပြီး ပေးဆောင်ရန်ကျန်တဲ့ ချေးငွေတွေနဲ့ ပတ်သက်ပြီး နိုင်ငံတော်ဗဟိုဘဏ်နဲ့အတူ ရွှေစွမ်းအင်ကုမ္ပဏီကို ကျွန်တော်တို့ အစည်းအဝေးတွေ ခေါ်ယူကျင်းပခဲ့တဲ့အခါမှာ ၂၀၁၉ ခုနှစ်၊ ဧပြီလ ကနေ ဇူလိုင်လအထိ တစ်လလျှင် အမေရိကန်ဒေါ်လာ ၁.၅ သန်းဖြင့်လည်းကောင်း၊ ဩဂုတ်လမှ ဒီဇင်ဘာလအထိ တစ်လလျှင် USD ၂.၅ သန်းဖြင့်လည်းကောင်း၊ စုစုပေါင်း USD ၁၈.၅ သန်းကို (၉)ကြိမ် အရစ်ခွဲ၍ ပြန်လည်ပေးဆပ်သွားမှာဖြစ်ပါတယ်။ ၁၆-၈-၂၀၁၉ ရက်နေ့အထိ ရွှေစွမ်းအင်ကုမ္ပဏီထံက နေပြီးတော့ အရင်းနဲ့ အတိုး ကြွေးကျန် USD ၆.၀၀ သန်းပေးဆပ်ပြီး ကျန်ရှိတဲ့ USD ၁၁.၀ သန်း ရရှိ နိုင်ရေးအတွက်ကို ဆက်လက်ဆောင်ရွက်နေပါကြောင်းနဲ့ ကုမ္ပဏီက ကြွေးကျန်တွေကို းသွင်းဖို့ အတွက် ဌာနက တစိုက်မတ်မတ် တွန်းအားပေးပြီး ကြီးကြပ်လျက်ရှိပါကြောင်း ရှင်းလင်းတင်ပြအပ် ပါတယ်။ ဆက်လက်ပြီး ရရန်ရှိတဲ့ အကြွေးတွေ အရင်းနဲ့အတိုးတွေကို ချေးငွေတွေကို ကောက်ခံတဲ့နေ့နဲ့ စိုက်ထုတ်ပေးနေရတဲ့ နေ့ ၂ နေ့မှာ Exchange Rate အမြင့်ဆုံးနှုန်းနဲ့ တွက်ချက်ကောက်ခံဖို့ လိုအပ်ကြောင်း ထောက်ပြဆွေးနွေးတဲ့ကိစ္စနဲ့ ပတ်သက်ပြီး ဆက်လက်ရှင်းလင်း ဖြေကြားသွားမှာ ဖြစ်ပါတယ်။ ရေအား လျှပ်စစ်အကောင်အထည်ဖော်ရေးဦးစီးဌာနအနေနဲ့ EXIM Bank ရဲ့ချေးငွေကို ပေးဆပ်တဲ့အခါမှာ ဗဟိုဘဏ်မှ သတ်မှတ်ထားတဲ့ မြန်မာ့စီးပွားရေးဘဏ်ကို အမေရိကန်ဒေါ်လာအား ဝယ်ဈေးနဲ့ ပေးသွင်းရတာဖြစ်ပါတယ်။ ကုမ္ပဏီကနေ ဌာနကို ချေးငွေပြန်လည်ပေးဆပ်သည့်အခါမှာ မြန်မာ့နိုင်ငံခြားကုန်သွယ်မှု ဘဏ်ရဲ့ ရောင်းဈေးနဲ့ ဝယ်ပြီးမှ သွင်းရတာဖြစ်ပါတယ်။ ထိုကဲ့သို့ ဝယ်ဈေး၊ ရောင်းဈေးနဲ့ သွင်းရခြင်းကြောင့် လည်းကောင်း၊ ဘဏ်နှစ်ခုရဲ့ ငွေလဲနှုန်းကွာခြားချက်ကြောင့်လည်းကောင်း အဲဒီအတွက်ကြောင့် မြန်မာ ကျပ်ငွေနဲ့ တွက်ရင်တော့ Exchange Losess ဆိုတာ ပေါ်ပေါက်နေတာဖြစ်ပါတယ်။ အမှန်တကယ်ရရှိတဲ့ နိုင်ငံခြားငွေကတော့ လုံးဝကိုက်ညီမှန်ကန်နေတာပဲ ဖြစ်ပါတယ်ခင်ဗျာ။ Down Payment ကြွေးကျန်နဲ့ပတ်သက်ပြီး ဆက်လက်ရှင်းလင်း တင်ပြသွားမှာ ဖြစ်ပါတယ်။ ရာနှုန်းပြည့် အကောင်အထည်မဖော်နိုင်တဲ့ စီမံကိန်းဟာ ယခင်က JV စနစ်နဲ့ ဆောင်ရွက်မယ့် အထက် ဘီလူးချောင်းရေအားလျှပ်စစ်စီမံကိန်း ဖြစ်ပါတယ်။ JV စနစ်နဲ့ ဆောင်ရွက်မယ်လို့သာ ပြောပေမယ့် တကယ့် အစမှာ၊ မူလအစမှာ ကုမ္ပဏီက ၁၀၀ ရာခိုင်နှုန်း BOT စနစ်နဲ့ ဆောင်ရွက်ဖို့ စတင်ခဲ့တာဖြစ်ပါတယ်။ ထိုကဲ့သို့ ကုမ္ပဏီက ၁၀၀ ရာခိုင်နှုန်း BOT စနစ်နဲ့ ဆောင်ရွက်တဲ့နေရာမှာ နှောင့်နှေးကြန့်ကြာမှုတွေ အများကြီးရှိနေတဲ့အတွက်ကြောင့် ယခင်အစိုးရကာလမှာ ဌာနကနေပြီးတော့ JV စနစ်နဲ့ အကောင်အထည် ဖော်ရန် ပြည်ထောင်စုအစိုးရအဖွဲ့က ခွင့်ပြုခဲ့ပါတယ်။ JV စနစ်နဲ့ အကောင်အထည်ဖော်ရာမှာ ဌာနရဲ့ အစုရှယ်ယာအဖြစ် စီမံကိန်းမှာလိုအပ်တဲ့ Hydrolic Steel Structure တွေနဲ့ Electrical and Mechanical စက်ပစ္စည်းများကို ဌာန၏ရင်းနှီးမြှုပ်နှံမှုအဖြစ် ပါဝင်ဖို့ စီစဉ်ခဲ့ပါတယ်။ ထိုရင်းနှီးမြှုပ်နှံမှုအဖြစ် ဆောင်ရွက် ရမယ့် စက်ပစ္စည်းများ ဝယ်ယူဖို့အတွက် EXIM Bank China ထံကနေ ချေးငွေရယူပြီး တင်ဒါခေါ်ဆို ခဲ့တာဖြစ်ပါတယ်။ တင်ဒါအောင်မြင်ခဲ့တဲ့ CHMC ကုမ္ပဏီနဲ့ ကန်ထရိုက်စာချုပ် ၂ ခုကို ပြည်ထောင်စု အစိုးရအဖွဲ့ရဲ့ ခွင့်ပြုချက်ဖြင့် ချုပ်ဆိုခဲ့ပါတယ်။ စာချုပ်တန်ဖိုး 10 % Down Payment တွေကို စာချုပ်ရဲ့ စည်းမျဉ်းအရ နိုင်ငံပိုင်နိုင်ငံခြားငွေနဲ့ CHMC ကုမ္ပဏီထံ ဌာနက ပေးသွင်းခဲ့တာ ဖြစ်ပါတယ်။ ထိုပေးသွင်း ခဲ့တဲ့ငွေဟာ တကယ်တမ်းတော့ ဌာနရဲ့ရှယ်ယာအဖြစ် ချုပ်ဆိုတဲ့ စက်ပစ္စည်းများအတွက် ဖြစ်ပါတယ်။ သို့သော် ၂၀၁ရ ခုနှစ်မှာ မူဝါဒပြောင်းလဲမှုအရ Exim Bank Of China ထံကနေ ချေးငွေရယူရေး အစီအစဉ် ပျက်ပြားသွားတဲ့အတွက်ကြောင့် ထိုစီမံကိန်းကို Neo ကုမ္ပဏီရဲ့ ၁၀၀ ရာခိုင်နှုန်း ရင်းနှီးမြှုပ်နှံ ငွေဖြင့်သာ ဆက်လက်ဆောင်ရွက်ပြီး မူလစဉ်းစားခဲ့ကြတဲ့ BOT စနစ်နဲ့ဆောင်ရွက်ရန် ထပ်မံပြောင်းလဲ စီစဉ်ခဲ့ရတာ ဖြစ်ပါတယ်။ ထိုအခါမှာတော့ ဌာနကစာချုပ်ဖြင့် CHMC ကုမ္ပဏီထံကို စက်ပစ္စည်းများ ဝယ်ယူရန် ပေးချေခဲ့တဲ့ 10% Down Payment ပေးချေပြီးသား ဖြစ်နေခဲ့တာ ဖြစ်ပါတယ်။ အဆိုပါ 10% Down Payment တွေကို ပြန်လည်ရရှိဖို့အတွက် Neo ကုမ္ပဏီနဲ့ ညှိနှိုင်းဆွေးနွေးခဲ့တဲ့အခါမှာ ကုမ္ပဏီအနေနဲ့ လျှပ်စစ်ဓာတ်အား ထုတ်လုပ်နိုင်တဲ့အခါမှာ ဓာတ်အားခဝင်ငွေတွေ ပြန်လည်ရရှိတဲ့င်ပြီး ပေးဆပ်သွားမယ်လို့ ညှိနှိုင်းထားတာ ဖြစ်ပါတယ်။ ဆက်လက်ပြီး ၅၀ ရာခိုင်နှုန်းသာ သုံးစွဲအကောင်အထည်ဖော်နိုင်သော စီမံကိန်းနဲ့ပတ်သက်ပြီး ရှင်းလင်းတင်ပြသွားမှာ ဖြစ်ပါတယ်။ အဆိုပါစီမံကိန်းကတော့ သီလဝါမှာ တည်ဆောက်တဲ့ ၁၀ မဂ္ဂါဝပ် Power Plant စက်ရုံနဲ့ပတ်သက်တာဖြစ်ပါတယ်။ ကျွန်တော်တို့ ဘတ်ဂျက်ထဲမှာ ပါဝင်သွားတာကတော့ ၃.၆၉ ဘီလီယံ ကျပ် ဖြစ်ပါတယ်။ အဆိုပါ ၃.၆၉ အနက်မှာ စက်ပစ္စည်းတွေ ဝယ်ယူခြင်းအတွက် ပေးချေရန် ၂.၇၉၄ ဘီလီယံကျပ်နဲ့ သဘာဝဓာတ်ငွေ့ပိုက်လိုင်းများအတွက် ပေးချေရန် ၀.၈၉၆ ဘီလီယံကျပ်တို့ ဖြစ်ပါတယ်။ ဓာတ်ငွေ့ပိုက်လိုင်းများအတွက် ပေးချေရမယ့် ၀.၈၉၆ ဘီလီယံကျပ်ကို ၂၀၁၇-၂၀၁၈ ဘဏ္ဍာနှစ် အတွင်းမှာ ပေးချေနိုင်ခဲ့ပါတယ်။ စက်ပစ္စည်းများအတွက် ပေးချေရန်ကိစ္စမှာ ၂၀၁၆-၂၀၁ရ ဘဏ္ဍာနှစ် ကုန်ခါနီးလေးမှာပဲ သီလဝါစက်ရုံအတွက် စက်ပစ္စည်းတွေဟာ ျင်စွာ ရောက်ရှိလာခဲ့ပါတယ်။ ထိုအခါမှာ ၂၀၁၆-၂၀၁ရ ဘဏ္ဍာရေးနှစ်အတွင်းမှာ အဆိုပါစီမံကိန်းအတွက် ဘတ်ဂျက်တွေကလည်း ပါနေပြီးတော့ ပေးချေရန် လက်ကျန်ဘဏ္ဍာငွေကလည်း မလုံလောက်သော်လည်း တစ်စိတ်တစ်ပိုင်း ပေးချေ နိုင်ခဲ့တဲ့အတွက်ကြောင့် လိုအပ်တဲ့ ပေးချေရန်ကျန်တဲ့ ငွေပမာဏထဲကနေ ၃.၁၄ ရာခိုင်နှုန်းကို ပေးချေ လိုက်တဲ့အခါမှာ လက်ကျန် ၁.၈၆ ရာခိုင်နှုန်းကိုသာ စက်ပစ္စည်းများရဲ့ တန်ဖိုးကို ၂၀၁၇-၂၀၁၈ အဆိုပါ ၃.၆၉ ဘီလီယံကျပ်ထဲကနေ ပေးချေလိုက်တဲ့အခါမှာ လက်ကျန်ငွေပေါ်ပေါက်ပြီး အကောင်အထည်ဖော်နိုင်မှု ရာခိုင်နှုန်းဟာ ၄၈.၃၂ လို့ ပေါ်ပေါက်သွားတာ ဖြစ်ပါတယ်။ တကယ့်စီမံကိန်း မြေပြင်မှာကတော့ စီမံကိန်း ရာခိုင်နှုန်း နည်းနေသော်လည်းပဲ တကယ့် Physically မှာ စီမံကိန်းဟာ ၁၀၀ ရာခိုင်နှုန်းပြီးသွားတဲ့ အခြေအနေဖြစ်ပါကြောင်း ရှင်းလင်းတင်ပြအပ်ပါတယ်။ ဆက်လက်ပြီး အထက်ကျိုင်းတောင်း ရေအားလျှပ်စစ်စီမံကိန်းနဲ့ သူဌေးရေအားလျှပ်စစ်စီမံကိန်း များရဲ့ ချေးငွေသက်တမ်းကုန်ဆုံးမှုနဲ့ ပတ်သက်ပြီး ဆက်လက်ရှင်းလင်းတင်ပြသွားမှာ ဖြစ်ပါတယ်။ အဆိုပါ ရေအားလျှပ်စစ်စီမံကိန်းများကို နှစ်အလိုက်တည်ဆောက်မယ့်အခါမှာ စီမံကိန်းများမစတင်ခင်ကတည်းက မြို့ပြပိုင်းဆိုင်ရာ ရေအားအဆောက်အအုံ တည်ဆောက်ရေးလုပ်ငန်းများကို ပြည်ထောင်စုရဲ့ ဘဏ္ဍာ ရန်ပုံငွေနဲ့ လည်းကောင်း၊ စက်မှုနဲ့လျှပ်စစ်ပိုင်းဆိုင်ရာ စက်ပစ္စည်းတွေဝယ်ယူရန် တရုတ်နိုင်ငံ EXIM Bank မှ ချေးငွေရယူ၍လည်းကောင်း စီစဉ်ဆောင်ရွက်ခဲ့တာ ဖြစ်ပါတယ်။ စီမံကိန်းတွေ ီးဖို့အတွက် နှစ်အလိုက်လိုအပ်တဲ့ ပြည်ထောင်စုဘဏ္ဍာရန်ပုံငွေတွေကို လုပ်ငန်းအစီအစဉ်နဲ့အညီ နှစ်အလိုက် တင်ပြတောင်းခံသွားခဲ့သော်လည်း ၂၀၁၁-၂၀၁၂ ဘဏ္ဍာနှစ်ကနေ စတင်ကာ ၂၀၁ရ ဘဏ္ဍာရေးနှစ်အထိ လုပ်ငန်းလိုအပ်ချက်အတိုင်း မရရှိခဲ့ဘဲ ပျမ်းမျှ ၅၀ ရာခိုင်နှုန်းသာ ရရှိတဲ့အခါမှာ မြို့ပြတည်ဆောက်ရေးလုပ်ငန်းတွေ နှောင့်နှေးခဲ့ရတာဖြစ်ပါတယ်။ မြို့ပြတည်ဆောက်မှု လုပ်ငန်းများနှင့် စက်တပ်ဆင်ခြင်းကိစ္စရပ်တွေဟာ ် လိုက်လျောညီထွေ တပ်ဆင်ရတဲ့အခါမှာ မြို့ပြ လုပ်ငန်းတွေ မပြီးစီးတော့ နိုင်ငံခြားစက်ပစ္စည်းတွေကို ကျွန်တော်တို့ ချေးငွေကာလအတွင်းမှာ မှာယူ တင်သွင်းနိုင်ခြင်း မရှိတော့တဲ့အတွက်ကြောင့် ချေးငွေထုတ်ယူခွင့်တွေ သက်တမ်းတွေ ကုန်ဆုံးခဲ့ရတဲ့ အကြောင်းကို လွှတ်တော်ကိုယ်စားလှယ်ကြီး ဦးထွန်းထွန်းဦးလည်း အသေးစိတ်ရှင်းလင်းသွားခဲ့တာဖြစ်ပါတယ်။ ရင်းနှီးမြှုပ်နှံမှု ဆက်လက်လုပ်ကိုင်ရပြီး ငွေကြေးပမာဏ များများလိုအပ်တဲ့ ရွှေလီ(၃) စီမံကိန်းနဲ့ ဒီးဒုတ်စီမံကိန်းတွေကိုတော့ ပြည်ပရင်းနှီးမြှုပ်နှံသူများကို ဆက်လက်လုပ်ငန်းဆောင်ရွက်ရန်အတွက် စီစဉ် ထားရှိပါကြောင်း ရှင်းလင်းတင်ပြအပ်ပါတယ်။ တင်ဒါစည်းမျဉ်းစည်းကမ်းနဲ့အညီ ဆောင်ရွက်နိုင်ခြင်း မရှိခဲ့တဲ့ လုပ်ငန်းများနဲ့ပတ်သက်ပြီး အစီရင်ခံစာမှာ ပါရှိနေသော ၆၆ ကေဗွီ ထီးလင်း-ဆာ ဓာတ်အားလိုင်း အနက်က ချောင်းကျော်တာဝါတိုင် တိုင်နံပါတ် ၄၈၊ တိုင်နံပါတ် ၄၉ (၂)တိုင် ဖောင်ဒေးရှင်းနဲ့ တိုင်ဆင်ခြင်း လုပ်ငန်း တန်ဖိုး ၀.၀၂၉ ဘီလီယံကို တင်ဒါခေါ်ယူမှု မပြုဘဲ Bright Way ကုမ္ပဏီသို့ အပ်နှံဆောင်ရွက်ခဲ့ခြင်း ဆိုတဲ့ကိစ္စရပ်အပေါ်မှာ ပြန်လည်ရှင်းလင်း တင်ပြမှာဖြစ်ပါတယ်။ ဆောမြို့နဲ့ ပတ်ဝန်းကျင်ဒေသတွေ လျှပ်စစ်ဓာတ်အားရရှိဖို့ ၂၀၁၄-၂၀၁၅ ဘဏ္ဍာရေးနှစ်မှာ ၆၆ ကေဗွီ ထီးလင်း-ဆာ ဓာတ်အားလိုင်း တည်ဆောက်ခြင်းလုပ်ငန်းကို အပိုင်း(၄)ပိုင်းခွဲပြီးတော့ တင်ဒါ ခေါ်ခဲ့ပါတယ်။ Bright Way ကုမ္ပဏီအပါအဝင် ကုမ္ပဏီ(၄)ခုက တင်ဒါအောင်ခဲ့တဲ့အတွက်ကြောင့် အပိုင်းလိုက် စာချုပ်ချုပ်ဆိုခဲ့တာ ဖြစ်ပါတယ်။ Bright Way ကုမ္ပဏီက နိုင်တဲ့အပိုင်း(၃) ဟာ ကျောက်ထုနဲ့ ဆောကြားက အပိုင်းဖြစ်ပါတယ်။ သူတည်ဆောက်ရမှာက တိုင်နံပါတ် (၁)ကနေ တိုင်နံပါတ် (၁၁၈)အထိ စုစုပေါင်း (၁၁၈)တိုင် တည်ဆောက်ဖို့ သူတင်ဒါ အောင်မြင်ခဲ့ပါတယ်။ အစီရင်ခံစာမှာပါရှိတဲ့ ကံကြီးချောင်းကျော် တာဝါတိုင်အမှတ် တိုင်နံပါတ်(၄၈)နဲ့ တိုင်နံပါတ်(၄၉)ဆိုတာဟာ Bright Way ကုမ္ပဏီက တင်ဒါ အောင်ခဲ့တဲ့ တိုင်နံပါတ် (၁)ကနေ (၁၁၈)ကြားထဲက အတွင်းမှာရှိတဲ့ တိုင်နံပါတ်(၄၈)နဲ့ (၄၉)ဖြစ်ပါတယ်။ အဆိုပါနေရာကို မူလကကွန်ကရစ်တိုင်နဲ့ တည်ဆောက်ဖို့လျာထားခဲ့ပါတယ်။ လက်တွေ့တည်ဆောက်တဲ့ကာလ ၂ နှစ်၊ ၃ နှစ်အတွင်းမှာ ဒေသမှာ တကယ်ရှိနေတဲ့ ချောင်းရယ်၊ ချောင်းရဲ့ ရေအတက်အကျရယ်၊ အဆိုပါချောင်းရဲ့ ချောင်းရေတိုက်စားမှုကြောင့် Direction ပြောင်းပြီးတော့ ရေတိုက်စားမှု ဖြစ်ပေါ်တဲ့အခါမှာ ကွန်ကရစ်တိုင်တွေနဲ့ တည်ဆောက်ထားခဲ့သည်ရှိသော် နောင်ကို ရေတိုက်စားပြီး တိုင်တွေလဲပြိုခဲ့ရင် တည်ဆောက်ပြီးကာစ ပစ္စည်းပစ္စယတွေ အကြီးအကျယ်ဆုံးရှုံးမှာ စိုးရိမ်တဲ့အတွက်ကြောင့် Soil Test တွေ ပြန်လုပ်ပြီးတော့မှ အဆိုပါနေရာမှာ နည်းပညာဆိုင်ရာလုပ်ငန်း လိုအပ်ချက်အရ ရေရှည်တည်တံ့ ခိုင်ခန့်စေဖို့အတွက် ကွန်ကရစ်တိုင်အစား တာဝါတိုင်အဖြစ် (၂)တိုင်တည်းကို ပြောင်းလဲတည်ဆောက်ဖို့ ပေါ်ပေါက်ခဲ့တာ ဖြစ်ပါတယ်။ အဆိုပါ (၂)တိုင်ဟာ တင်ဒါနိုင်ခဲ့တဲ့ (၁၁၈)တိုင် လုပ်ငန်းတန်ဖိုး ပြောင်းသွားတာဖြစ်ပါတယ်။ စာချုပ်မှာပါရှိတဲ့ စည်းမျဉ်းစည်းကမ်းမှာလည်းပဲ အထွေထွေ ခေါင်းစဉ် အပိုဒ် ၄၄ မှာ “ဤကန်ထရိုက်စာချုပ်တန်ဖိုးတွင် မပါဝင်သော်လည်း စာချုပ်ပါလုပ်ငန်းရပ်နှင့် ဆက်နွယ်လျက်ရှိသော နည်းပညာဆိုင်ရာ လုပ်ငန်းလိုအပ်ချက်အရ ထပ်မံဖြည့်စွက် ဆောင်ရွက်ရသော လုပ်ငန်းများအတွက် လုပ်ငန်းဆောင်ရွက်သူမှ စာချုပ်၏ နောက်ဆက်တွဲလုပ်ငန်းရပ် အဖြစ် အသေးစိတ် လုပ်ငန်းခန့်မှန်းခြေစာရင်း တွက်ချက်တင်ပြရန်ဖြစ်ပြီး လုပ်ငန်းအပ်နှံသူက စိစစ်အတည်ပြု သဘောတူ ပါက အဆိုပါလုပ်ငန်းတန်ဖိုးကို ဖြည့်စွက်ပေးရန်ဖြစ်သည်” ဟု ပါရှိခဲ့ပါတယ်။ လက်ရှိတည်ဆောက်လိုက်တဲ့ (၄၈) နဲ့ (၄၉) ဟာ လုပ်ငန်း အပ်စဉ်တည်းကပါတဲ့ (၂)တိုင်ဖြစ်ပြီးတော့ ကွန်ကရစ်တိုင်အစား တာဝါတိုင်အဖြစ် နည်းပညာဆိုင်ရာ လုပ်ငန်းလိုအပ်ချက်အရ မူလစာချုပ်ပါ စည်းကမ်းနှင့်အညီ Bright Way ကုမ္ပဏီကို ဆက်လက်ဆောင်ရွက်ခဲ့စေခြင်းဖြစ်ပါတယ်။ အကယ်၍သာ အဲဒီ (၂)တိုင်ကို တင်ဒါထပ်ခေါ်လိုက်ရင် မူလတင်ဒါကလည်း Bright Way ကိုအပ်ပြီးဖြစ်ပြီး နောက်တင်ဒါက နောက်ကုမ္ပဏီကို သွားအပ်တယ်ဆိုရင် ကျွန်တော်တို့ အဲဒီတော့မှ ပြဿနာပိုတက်မှာ ဖြစ်ပါတယ်။ စာရင်းစစ်ဆေးခံရစဉ်က ရှင်းပြခဲ့သော်လည်းပဲ အစီရင်ခံစာမှာ ပါရှိလာတဲ့အတွက်ကြောင့် ထပ်မံရှင်းလင်း တင်ပြရခြင်းပဲ ဖြစ်ပါတယ်။ ဆက်လက်ပြီး မြန်မာ့ရေနံနှင့် သဘာဝဓာတ်ငွေ့လုပ်ငန်းက ရေဖြူမြို့နယ် ကံပေါက်ဒေသမှာ အခြေစိုက်စခန်း (၃)ခု၊ ပျော်ဘွယ်ပိုက်လိုင်း ထိန်းသိမ်းရေးစခန်းနှင့် ပုလိပ် CNG Station တို့အတွက် Transformer တွေ၊ ဓာတ်အားလိုင်းတွေ တည်ဆောက်တဲ့ အခါမှာလည်းပဲ ဒီတင်ဒါမခေါ်ခဲ့တဲ့ကိစ္စရပ် တွေပါရှိလာပါတယ်။ အဲဒီကံပေါက်စခန်းမှာ ဆောင်ရွက်တဲ့အခါမှာ ပျော်ဘွယ်ပိုက်လိုင်းစခန်းမှာ ဆောင်ရွက် တဲ့အခါ ပုလိပ်သဘာဝဓာတ်ငွေ့ အရောင်းဆိုင်မှာ ဆောင်ရွက်တဲ့အခါမှာရှိတဲ့ လုပ်ငန်းတန်ဖိုး စုစုပေါင်း စာရင်းကို တင်ပြထားခြင်းဖြစ်ပါတယ်။ မြေပြင်မှာဆောင်ရွက်တာကတော့ အဆိုပါလုပ်ငန်းတွေဟာ သီးခြားစီဆောင်ရွက်တာ ဖြစ်ပါတယ်။ အဆိုပါလုပ်ငန်းများ ဆောင်ရွက်ဖို့အတွက် လိုအပ်တဲ့ Transformer တွေကိုတော့ တင်ဒါစနစ်နဲ့ တင်ဒါခေါ်ယူ ခဲ့ပါတယ်။ အဲဒီနောက်မှာ လုပ်ငန်းတွေ တကယ်တည်ဆောက်မယ့်အခါမှာ လိုအပ်တဲ့အခြားသော ဆက်စပ် ပစ္စည်းများကို တစ်ပေါင်းတစ်စည်းတည်း တင်ဒါခေါ်လိုက်ခဲ့လို့ရှိရင် လိုအပ်တဲ့ဒေသတွေကို သီးခြားစီ သယ်ယူပို့ဆောင် ခွဲဝေပေးရမှာဖြစ်တဲ့အတွက်ကြောင့် ဒီကိစ္စကလည်း အဆင်မပြေဖြစ်ခဲ့ပါတယ်။ ဒီအပြင် လက်တွေ့တည်ဆောက်ဖို့ စီစဉ်တဲ့အခါမှာ ဓာတ်အားလိုင်းဖြတ်သန်းမယ့်နေရာတွေမှာ လျော်ကြေးတွေ တောင်းတာ ပေါ်ပေါက်လာပါတယ်။ ဘတ်ဂျက်ထဲမှာ လျော်ကြေးပေးရန် မပါရှိပါဘူး။ လျော်ကြေးမပေး နိုင်လို့ ဓာတ်အားလိုင်း မတည်ဆောက်နိုင်ရင် ဘတ်ဂျက်တွေကို ပြန်အပ်ရမှာလည်း ဖြစ်ပေါ်လာပါတယ်။ ထိုအခါမှာ ဌာနကမြေပြင်မှာ အသေးစိတ်စိတ်ရှည်စွာနဲ့ လိုက်လံညှိနှိုင်းပြီးတဲ့အခါမှာ အဆင်ပြေမှု များရရှိလာတဲ့အခါမှာ ဒေသခံတွေရဲ့ စိတ်တွေမပြောင်းမီ လုပ်ငန်းကိုအပြီးပြတ် အမြန်ဆုံးတည်ဆောက်ဖို့ လိုအပ်လာပါတယ်။ ထိုအခါမှာ တင်ဒါခေါ်ယူမှု ဆောင်ရွက်ခြင်းအစားထက် သက်ဆိုင်ရာ တိုင်းဒေသကြီးနဲ့ ပြည်နယ်တွေအလိုက် ထုတ်ပြန်ထားတဲ့ ဒေသပေါက်ဈေးနှုန်းတွေထက် မကျော်လွန်ခြင်းမရှိတဲ့ နှုန်းထား ရွေးချယ်ဆောင်ရွက်ခဲ့တယ်ဆိုတာကို သုံးသပ်တွေ့ရှိရပါတယ်။ ထိုကဲ့သို့ ဆောင်ရွက်မှုဟာ တင်ဒါလုပ်ထုံး လုပ်နည်းနဲ့ ညီညွတ်မှုမရှိခဲ့တဲ့အတွက်ကြောင့် စာရင်းစစ်မှတ်ချက်မှာ ပါရှိလာတာဖြစ်ပြီးတော့ အလားတူ နောက်နောင် ယခုကဲ့သို့ ဆောင်ရွက်ခြင်းမပြုစေဖို့လည်း သက်ဆိုင်ရာဌာနကို သတိပေးပြောကြားထား ပြီးဖြစ်ပါတယ်။ နောက်နောင်မှာ လုပ်ထုံးလုပ်နည်းများကို လေးစားလိုက်နာ ဆောင်ရွက်သွားမှာ ဖြစ်ပါတယ် ဆိုတာကို ရှင်းလင်းတင်ပြအပ်ပါတယ်။ နိုင်ငံပိုင်စက်ရုံများကိုတည်ဆောက်ပြီး ဓာတ်အားထုတ်လုပ်မှုကုန်ကျစရိတ်ဟာ ပုဂ္ဂလိက ဓာတ်အား ပေးစက်ရုံများထက် သက်သာတယ်ဆိုတာဟာ မဖြစ်နိုင်ဘူး။ တစ်ယူနစ်ထုတ်လုပ်မှု ကုန်ကျစရိတ်တွေကို တွက်ချက်ရာမှာ စီမံကိန်းကုန်ကျစရိတ်တွေကို ထည့်သွင်းတွက်ချက်ထားမှုမရှိဘဲ ပြုပြင်ထိန်းသိမ်းမှုစရိတ်နဲ့ လစာလောက် (Operation Cost) လောက်နဲ့တွက်ထားလို့သာ ဖြစ်ပါတယ်ဆိုတဲ့ ဆွေးနွေးချက်နဲ့ပတ်သက်ပြီး အသေးစိတ်ပြန်လည် ဆွေးနွေးတင်ပြသွားမှာ ဖြစ်ပါတယ်။ တင်ပြပါဇယားဟာ ရဲရွာရေအားလျှပ်စစ်ဓာတ်အားပေးစက်ရုံရဲ့ တစ်ယူနစ်ထုတ်လုပ်မှု ကုန်ကျ စရိတ် ဖြစ်ပါတယ်။ ၂၀၁၇-၂၀၁၈ ဘဏ္ဍာရေးနှစ်အတွက် တင်ပြထားတာ ဖြစ်ပါတယ်။ ပထမဦးစွာ တစ်နှစ်တာ တန်ဖိုးလျှော့ပမာဏဖြစ်ပါတယ်။ ထိုတန်ဖိုးလျှော့ပမာဏဆိုတာ Project Cost ကြီးတစ်ခု လုံးကို မူတည်ပြီးတော့မှ တန်ဖိုးလျှော့ငွေကြေးကို တွက်ချက်ရတာဖြစ်ပါတယ်။ ဒီအတွက်ကြောင့် ဒီငွေကြေး ထဲမှာ Project Cost ကြီးတစ်ခုလုံး ပါဝင်နေပြီးသားဖြစ်တယ်ဆိုတာ သေချာပါတယ်။ ဆက်လက်ပြီး လုပ်ခလစာ၊ ပြုပြင်ထိန်းသိမ်းစရိတ်၊ အခြားသော အထွေထွေကုန်ကျစရိတ်များ၊ ငွေကြေးစရိတ်၊ ငွေကြေး စရိတ်ဆိုတာ အဆိုပါစီမံကိန်းကို ဆောင်ရွက်တဲ့အခါမှာ ချေးယူခဲ့တဲ့ ချေးငွေတွေ၊ အရင်း တွေ၊ အတိုးတွေ၊ ပြန်ဆပ်ရတဲ့ပမာဏတွေကို ထည့်သွင်းတွက်ချက်ထားတာ ဖြစ်ပါတယ်။ ဆက်လက်ပြီး ကုန်သွယ်လုပ်ငန်း ခွန်ကို ထည့်တွက်ထားပါတယ်။ ဒါကြောင့် စုစုပေါင်း ကုန်ကျစရိတ်ပမာဏရှိပြီး အဆိုပါစက်ရုံကနေ ထုတ်လုပ်တဲ့ လျှပ်စစ်ယူနစ်နဲ့တွက်လိုက်တဲ့အခါမှာ တစ်ယူနစ်ကုန်ကျစရိတ်ဟာ ၉.၂၆ ကျပ် ဖြစ်တယ်ဆိုတာ တွေ့ရှိရမှာဖြစ်ပါတယ်။ တစ်ခုတည်းသော စီမံကိန်းကို တူညီတဲ့စီမံကိန်းကို နိုင်ငံတော်က ဆောင်ရွက်ခြင်းထက် ပုဂ္ဂလိက က ရင်းနှီးမြှုပ်နှံဆောင်ရွက်တဲ့အခါမှာ ကုန်ကျစရိတ် အထူးပိုမိုများပြားပါတယ်။ ကျွန်တော်တို့ အနှစ် ၃၀ ကျော် ဒီလုပ်ငန်းခွင်မှာ ဆောင်ရွက်ခဲ့တာဖြစ်ပါတယ်။ အသေးစိတ်သိပါတယ်။ နိုင်ငံခြားကုမ္ပဏီတွေ၊ ပုဂ္ဂလိကကုမ္ပဏီတွေ ဆောင်ရွက်တဲ့အခါမှာ ဘာကြောင့် ကုန်ကျစရိတ်များလဲ။ ရှင်းပါတယ်။ ကုမ္ပဏီ များဟာ သူတို့ရဲ့ ကိုယ်ပိုင်ငွေနဲ့ စီမံကိန်းကုန်ကျစရိတ်ရဲ့ ၂၀ ရာခိုင်နှုန်း၊ ၂၅ ရာခိုင်နှုန်းကိုသာ ရင်းနှီး ပါတယ်။ ကျန်ရင်းနှီးမြုပ်နှံမှု ငွေကြေးပမာဏ ၇၅ ရာခိုင်နှုန်းကနေ ၈၀ ရာခိုင်နှုန်းကို ဘဏ်ချေးငွေများဖြင့် ဆောင်ရွက်မှသာ ဆောင်ရွက်နိုင်တာ ဖြစ်ပါတယ်။ ဒီအခါမှာ ဘဏ်ကချေးရတဲ့ ချေးငွေပမာဏဟာ အင်မတန် များပြားလာပါတယ်။ ကျွန်တော်တို့နိုင်ငံတော်က ဆောင်ရွက်လို့ ချေးငွေတွေချေးပြီး ဆောင်ရွက် တယ်ဆိုရင်တောင်မှ ဘဏ်ချေးငွေပမာဏဟာ စီမံကိန်းကုန်ကျစရိတ်ရဲ့ ၄၀ ရာခိုင်နှုန်းထက် မပိုပါဘူး။ ဒီအပြင် နိုင်ငံတော်က ဘဏ်ကနေချေးတဲ့အခါမှာ သက်သာတဲ့ ချေးငွေအတိုးနှုန်းများနဲ့ သာ ဆောင်ရွက်ပြီးတော့ ပုဂ္ဂလိကလုပ်ငန်းများ ဆောင်ရွက်တဲ့အခါမှာ ဘဏ်အတိုးနှုန်းဟာ ၁၀ ရာခိုင်နှုန်း နှင့်အထက် Commercial Interest Rate နဲ့ ပေးကြရတာဖြစ်ပါတယ်။ ချေးငွေပမာဏ အလွန်များပြား ခြင်းနှင့်အတူ ဘဏ်အတိုးနှုန်းတွေ အလွန်များတဲ့ အတွက်ကြောင့် ၎င်းတို့ပုဂ္ဂလိကရဲ့ Project မှာ ဆောင်ရွက်တဲ့အခါမှာ ငွေကြေးစရိတ်ဟာ ကျွန်တော်တို့နိုင်ငံတော် ကုန်ကျစရိတ်ထက် ၁၂ ဆလောက် ပိုသွားပါတယ်။ ဒီအပြင် တည်ဆောက်ရေးကာလအတွင်းမှာ ပြည်ပဝန်ထမ်းဦးရေတွေကို အများအပြားပေးသုံးတဲ့ အတွက်ကြောင့် လခ၊ သူတို့ရဲ့ အာမခံစရိတ်၊ ခရီးသွားလာစရိတ်၊ နေထိုင်စားသောက်စရိတ်တွေ အလွန် များပါတယ်။ တည်ဆောက်ရေးအတွက် စက်ယန္တရားတွေကို ပြည်ပကနေပြီးတော့ နှစ်ရှည်ငှားရမ်းပြီး သင်္ဘောတွေနဲ့သယ်ရတယ်။ စီမံကိန်းပြီးသွားလို့ရှိရင် ဒါတွေကို ပြန်သယ်ထုတ်ရတယ်။ ဒီလိုစရိတ်တွေ ကလည်း အင်မတန်များပါတယ်။ စက်ရုံတွေကို တည်ဆောက်ပြီးလို့ စက်ရုံလည်ပတ်တဲ့အခါမှာ ခန့်ထားတဲ့ စက်ရုံမှူး၊ ဒုတိယစက်ရုံမှူးတွေရဲ့ လစာဟာ ကျွန်တော်တို့အစိုးရအဖွဲ့ရဲ့ ဝန်ကြီး၊ ဒု-ဝန်ကြီးများရဲ့ လစာနှုန်း နီးပါးရှိပါတယ်။ ဒီအတွက် လစာတွေ အင်မတန်များရပါတယ်။ ဘွဲ့ရပြီးသား အင်ဂျင်နီယာများကို သူတို့စက်ရုံမှာ စတင်ခန့်ထားလျှင်ပင်လျှင် ကျွန်တော်တို့ဌာနမှာရှိတဲ့ DG, MD ရဲ့ လစာထက်များပါတယ်။ ဒီအတွက်ကြောင့် လစာစရိတ်က အင်မတန်များပါတယ်။ ဒီကြားထဲမှာ ပြည်တွင်းဝန်ထမ်းအပြင်၊ ပြည်ပဝန်ထမ်းကိုပါထား ရှိရင် အဆိုပါဝန်ထမ်းတွေအတွက် လစာ၊ ခရီးစရိတ်၊ အသက်အာမခံတွေက စက်ရုံလည်ပတ်တဲ့ ကာလ တစ်လျှောက်လုံး အထူးများပြားတာ ဖြစ်ပါတယ်။ ဒီအပြင် ၎င်းတို့ရဲ့ စီမံကိန်းအတွက် စီးပွားရေးတွက်ခြေကိုက်ဖို့ လိုအပ်တဲ့အတွက်ကြောင့် အမြတ် ရာခိုင်နှုန်းဟာ ၁၅ ရာခိုင်နှုန်းကနေ ၂၀ ရာခိုင်နှုန်းကြားမှာရှိမှာ သူတို့ဆောင်ရွက်ကြတာ ဖြစ်ပါတယ်။ ဒီအခါမှာ အရင်းကများ၊ လည်ပတ်စရိတ်ကများ၊ အမြတ်ကလည်းရရှိမှ ဖြစ်တဲ့အခါမှာ ဓာတ်အားထုတ်လုပ် မှုကုန်ကျစရိတ်က အလွန်များပြားလာတာ ဖြစ်ပါတယ်။ BOT သက်တမ်းကုန်ဆုံးသွားလို့ရှိရင် စက်ရုံကို လွှဲပြောင်းရရှိမယ်ဆိုတဲ့အတွေးဟာ အနှစ် ၃၀၊ ၄၀ ကြာပြီးတော့မှ BOT သက်တမ်းကုန်သွားမှာ ဖြစ်ပါတယ်။ စက်အသစ်ကြီးကို အလကားရခြင်းမဟုတ်ပါဘူး။ ထိုရင်းနှီးမြှုပ်နှံတဲ့ ကုမ္ပဏီရဲ့ မြောက်မြားလှတဲ့ အရင်း တွေအားလုံးကို ကျေသွားအောင်ရယ်၊ ၎င်းတို့လိုချင်တဲ့ အမြတ်တွေအားလုံးကို နိုင်ငံတော်က ပေးဆပ် endorfiremnoszafferfriss North ဆက်လက်ပြီး လွှတ်တော်ကိုယ်စားလှယ် ဦးကျော်ထွေးက လျှပ်စစ်နှင့် စွမ်းအင်ဝန်ကြီးဌာနရဲ့ မီတာများ တင်ဒါခေါ်ယူမှုကိစ္စကို ပြည်ထောင်စုလွှတ်တော်မှတစ်ဆင့် ပြည်သူတစ်ရပ်လုံး နားလည်လက်ခံ နိုင်အောင် ရှင်းလင်းဖော်ပြပေးသင့်ပြီဟု တိုက်တွန်းဆွေးနွေးခဲ့တာ ရှိပါတယ်။ ထို့အတွက် ကျွန်တော် ရှင်းလင်းဖြေကြားသွားမှာ ဖြစ်ပါတယ်။ ကျွန်တော့်ရဲ့ ရှင်းလင်းဖြေကြားချက်ဟာ မည်သူကိုမှ ထိခိုက်စေရန် မရည်ရွယ်ပါကြောင်း ဦးစွာ ရှင်းလင်းတင်ပြလိုပါတယ်။ ၂၀၁၆ ခုနှစ်၊ ပထမဦးဆုံးအကြိမ် မီတာတင်ဒါ ပယ်ဖျက်ခြင်းကိစ္စ ဖြစ်ပေါ်ခဲ့ပါတယ်။ အသေးစိတ်ရှင်းလင်းတင်ပြပါ့မယ်။ ထိုစဉ်က လျှပ်စစ်ဓာတ်အား ဖြန့်ဖြူးရေးလုပ်ငန်းက မြန်မာ့စီးပွားရေးဦးပိုင်လီမိတက်ထံမှ အိမ်သုံးမီတာ အလုံးရေ ၂ သိန်းနဲ့ စက်မှုသုံး မီတာ အလုံးရေ ၆၀၅၀၀ လုံးကို တိုက်ရိုက်စာချုပ် ချုပ်ဆိုဝယ်ယူရန်နှင့် ဆက်စပ်ပစ္စည်းများကို အိတ်ဖွင့် တင်ဒါနှင့် ဝယ်ယူရန် ဝန်ကြီးဌာနအမှုဆောင် အစည်းအဝေးသို့ တင်ပြခဲ့ပါတယ်။ အဲဒီလိုတင်ပြတော့ အမှုဆောင်အစည်းအဝေးကနေပြီးတော့ မီတာများကိုပါ အိတ်ဖွင့်တင်ဒါ ခေါ်ရန်ဆိုပြီး ဆုံးဖြတ်ခဲ့ပါတယ်။ ၆ လပိုင်းမှာ သတင်းစာမှာ ကြေညာခဲ့ပါတယ်။ ထိုသို့ ကြေညာခဲ့ပြီးတော့ ရ လပိုင်းမှာ တင်ဒါပိတ်တဲ့အခါမှာ Same Sky နှင့် Alpha Power Engineering ယှဉ်ပြိုင်သူ ၂ ဦး ရှိခဲ့ ပါတယ်။ အဲဒီယှဉ်ပြိုင်သူ ၂ ဦးရှိပါတယ်။ ဌာနကလက်ရှိ အသုံးပြုနေတဲ့ မီတာကို လက်ကိုင် စက်နဲ့ အဝေးကနေလှမ်းဖတ်လို့ရတဲ့ မီတာရဲ့ Specification နဲ့ တင်ဒါခေါ်ခဲ့ခြင်း ဖြစ်နေတဲ့အတွက်ကြောင့် ထိုအချက်နဲ့ကိုက်ညီတဲ့မီတာဟာ မူလက လက်ကိုင်စက်တွေကို ရောင်းချထားတဲ့ Same Sky ကုမ္ပဏီရဲ့ Ever မီတာ တစ်မျိုးပဲရှိတဲ့အတွက်ကြောင့် တင်ဒါမှာ နည်းပညာအောင်သူဟာ ထိုကုမ္ပဏီသာ ဖြစ်ခဲ့ပါတယ်။ ၃၁-၈-၂၀၁၆ ရက်နေ့ တင်ဒါကော်မတီအစည်းအဝေးကို တင်ပြတဲ့အခါမှာ မူလရှိပြီးသား ဖြစ်တဲ့ Hand Held Unit များနဲ့ကိုက်ညီတဲ့မီတာများဖြစ်ရန် Spec ကို သတ်မှတ်ထားတဲ့အခါမှာ အခြားမည်သည့် ကုမ္ပဏီကမှ ထို Spec ကို ကိုက်ညီအောင် တင်နိုင်မှာ မဟုတ်တဲ့အတွက် ယခင်တင်သွင်းသူတစ်ဦးသာ တင်နိုင်မယ်ဆိုရင် မျှတမှုမရှိတဲ့အတွက်ကြောင့် အဆိုပါတင်ဒါကို ကော်မတီက ပယ်ဖျက်ခဲ့တာဖြစ်ပါတယ်။ ကော်မတီက လျှပ်စစ်ဓာတ်အားဖြန့်ဖြူးရေးလုပ်ငန်း၊ လျှပ်စစ်ဓာတ်အားပို့လွှတ်ရေးနှင့် ကွပ်ကဲရေး ဦးစီးဌာန၊ ရန်ကုန်လျှပ်စစ်ဓာတ်အားပေးရေးကော်ပိုရေးရှင်း၊ မန္တလေးလျှပ်စစ်ဓာတ်အားပေးရေး ကော်ပိုရေးရှင်း၊ ဌာနတွေအားလုံး ညှိနှိုင်းအစည်းအဝေးပြုလုပ်ပြီးတော့ နောင်တွင် မည်သူမဆို ယှဉ်ပြိုင်နိုင်မယ့် Specification ပြုလုပ်ပြီးတော့ တင်ဒါအသစ်ကို အမြန်ဆုံးပြန်ခေါ်ရန်ဆိုပြီး ဆုံးဖြတ်ခဲ့တာ ဖြစ်ပါတယ်။ ထိုစဉ်ကာလမှာ ကျွန်ုပ်ကို ဒုတိယဝန်ကြီးအဖြစ် ခန့်အပ်တာဝန်ပေးထားခြင်း မခံရသေးတဲ့ ကာလဖြစ်တဲ့အတွက်ကြောင့် ဒါက ဌာနကို ပြန်လည်မေးမြန်းပြီးမှ တင်ပြထားတာ ဖြစ်ပါတယ်။ ၂၀၁ရ ခုနှစ်မှာ ဒုတိယအကြိမ် မီတာတင်ဒါ ပယ်ဖျက်တဲ့ကိစ္စ ပေါ်ပေါက်လာပါတယ်။ ပထမအကြိမ် ပယ်ဖျက်လိုက်တဲ့ကိစ္စဟာ အိမ်သုံးမီတာ များကိစ္စ ဖြစ်ပါတယ်။ အခု ဒုတိယအကြိမ်မှာ လျှပ်စစ်ဓာတ်အားဖြန့်ဖြူး ရေးလုပ်ငန်းက ပါဝါမီတာအလုံး ၃၀၀ တင်ဒါခေါ်ခွင့်ကို ဝန်ကြီးရုံးကို တင်ပြပါတယ်။ ဝန်ကြီးရုံးက Open Tender စနစ်နဲ့ ဝယ်ယူပါဆိုပြီး ခွင့်ပြုပါတယ်။ သတင်းစာမှာ ကြော်ငြာခဲ့ပါတယ်။ တင်ဒါယှဉ်ပြိုင်သူ ၃ ဦး ရှိခဲ့ပါတယ်။ Technical Codossalg) osèlpuloh Specification qp:ệ mococozmosèlgooooo Specification ကို တိုက်ဆိုင်စစ်ဆေးတဲ့အခါမှာ Technical Specification ကိုက်ညီသူ တစ်ဦးမျှမရှိတဲ့ အတွက်ကြောင့် ထိုတင်ဒါကို ပယ်ဖျက်ခွင့်ပြုပါလို့ တင်ဒါခေါ်ခဲ့တဲ့ဌာနက တင်ပြခဲ့တာ ဖြစ်ပါတယ်။ ကုမ္ပဏီတစ်ခုချင်းရဲ့ မကိုက်ညီတဲ့၊ Spec မကိုက်ညီတဲ့ အချက်တွေကို အောက်မှာဖော်ပြထားပါတယ်။ Same Sky ကုမ္ပဏီရဲ့ တင်ပြလာတဲ့မီတာဟာ Indoor Type ဖြစ်နေပါတယ်။ ပြင်ပက အမှုန်၊ အမွှား၊ အမှိုက်နဲ့ ရေမှုန်တွေ ဒါတွေကို ကာကွယ်နိုင်တဲ့အဆင့် မရှိပါဘူး။ မီတာကို မသမာသူတွေက လျှပ်စစ် ခိုးယူသုံးစွဲခြင်းကနေ ကာကွယ်နိုင်မှုမရှိပါဘူး။ Alpha Power ကုမ္ပဏီက တင်ပြလာတဲ့မီတာဟာ ဌာန motapcoon catoonkose. Ampere Rating on Solopall 33639:07 Ingress Protection Standard coronašli paszo? Temperature coad:ontos (gooulosušil Titan Source က တင်သွင်းတာသည် Voltage မကိုက်။ မီတာခိုးယူသုံးစွဲခြင်းကို မကာကွယ်နိုင် တဲ့အတွက်ကြောင့် ၃ ဖွဲ့စလုံးရဲ့ မကိုက်ညီမှုကြောင့် အဆိုပါတင်ဒါဟာ ပယ်ဖျက်သွားခဲ့ရတာ ဖြစ်ပါတယ်။ ဆက်လက်ပြီး ၂၀၁ရ ခုနှစ်မှာ တတိယအကြိမ် မီတာတင်ဒါ ပယ်ဖျက်သွားရတဲ့ ကိစ္စကို ဆက်လက် တင်ပြပါ့မယ်။ ဒါက ပထမဦးဆုံးအကြိမ် ပယ်ဖျက်ခြင်းခံလိုက်ရတဲ့ မီတာနဲ့ ပတ်သက်ပြီးတော့ ဌာန အသီးသီးက ညှိနှိုင်းစည်းဝေးပြီးတော့ မည်သူမဆိုယှဉ်ပြိုင်နိုင်မယ့် မီတာ Spec ကို ပြုစုပြီး ခေါ်ဆိုခဲ့တဲ့ တင်ဒါဖြစ်ပါတယ်။ တင်ဒါခေါ်ဆိုလိုက်တဲ့အခါမှာ ယှဉ်ပြိုင်သူ ၆ ဦးရှိခဲ့ပါတယ်။ Technical စိစစ်တဲ့ အခါမှာ ယှဉ်ပြိုင်တဲ့ကုမ္ပဏီ အားလုံးရဲ့ ရှေ့မှာ ဆောင်ရွက်ခဲ့ပြီး ကုမ္ပဏီ ၂ ခု အောင်ခဲ့ပါတယ်။ ဆက်လက်ပြီး နည်းပညာအောင်မြင်သူ ၂ ဦးရဲ့ ဈေးနှုန်းကို ၎င်းတို့အားလုံးရဲ့ အရှေ့မှာ ဈေးနှုန်းဖွင့်ဖောက်ပြီးတော့ ၎င်းတို့ရဲ့ ဈေးနှုန်းစာအိတ်မှာပါတဲ့ ဈေးတွေကို Projector နဲ့ထိုးပြီး မှတ်တမ်းတင်ခဲ့တာ ဖြစ်ပါတယ်။ အဆိုပါမှတ်တမ်းအား ညာဘက်တွင် တင်ပြထားပါတယ်။ Alpha Power ရဲ့ ဈေးနှုန်းစုစု ပေါင်းဟာ ၈.၁ ဘီလီယံခန့်ဖြစ်ပြီး မြန်မာ့စီးပွားရေးဦးပိုင်ရဲ့ ဈေးနှုန်းဟာ ၁၃.၄ ဘီလီယံခန့် ဖြစ်ပါတယ်။ ထိုအခါမှာ မြန်မာ့စီးပွားရေးဦးပိုင်လီမိတက်ရဲ့ အမည်နဲ့ဝင်ပြိုင်တဲ့ Same Sky ကုမ္ပဏီက ဝင်ပြိုင်သော Ever Meter ဟာ ယှဉ်ပြိုင်ဘက်ထက် ဈေးနှုန်း ၅,၃၄၃ သန်း ပိုများနေတဲ့အခါမှာ တင်ဒါရှုံးမယ်ဆိုတာကို သဘောပေါက် 303::60s? Gascooppo$:cömcos? Myanmar Machinary Manufacturing Company အမည်နဲ့ ထိုတင်ဒါကို ပြန်လည်စိစစ်ပေးပါရန် ကန့်ကွက်စာပေးပို့ပါတယ်။ အဆိုပါကန့်ကွက်စာ ပေးပို့တဲ့ အပေါ်မှာ Alpha Power ကုမ္ပဏီကလည်း ပြည်ထောင်စုဝန်ကြီးထံကို ယှဉ်ပြိုင်မှု ရလဒ်အတိုင်း အတည်ပြု ပေးပါရန်ဆိုပြီး ပေးပို့ခဲ့ပါတယ်။ ရ လပိုင်းမှာကျတော့ မြန်မာ့စီးပွားရေးဦးပိုင်လီမီတက်က ၎င်းတို့ရဲ့ မီတာ များကို ဦးစားပေးရွေးချယ်ပေးပါဆိုပြီး ပြည်ထောင်စုဝန်ကြီးထံ ထပ်မံအကြောင်းကြားလာပါတယ်။ ၂၀၁၈ ခုနှစ်၊ ၁ လပိုင်းမှာ ဝန်ကြီးဌာနရဲ့ အမှုဆောင်ကော်မတီအစည်းအဝေးကို ညွှန်ကြားရေးမှူးချုပ်၊ လျှပ်စစ် စွမ်းအားစီမံရေးဦးစီးဌာနက အောက်ပါအချက်တွေ တင်ပြပါတယ်။ တင်ဒါရဲ့ ဖိတ်ခေါ်စာရဲ့ နောက်ဆက်တွဲ(ခ)မှာ တင်ဒါစိစစ်ရွေးချယ်မှု စည်းကမ်းအပိုဒ် ၆ တွင် တင်ဒါပေးသွင်းသူသည် မိမိတင်ဒါအောင်မြင်မှုအတွက် အစိုးရအရာရှိများထံမှလည်းကောင်း၊ ဩဇာတိက္ကမ ရှိသော ပုဂ္ဂိုလ်များထံမှလည်းကောင်း၊ အကူအညီရယူရန်ကြိုးစားလျှင် တင်ဒါအား ပယ်ဖျက်သွားမည်ဟု ပါရှိကြောင်း၊ တင်ဒါဈေးနှုန်းဖွင့်ဖောက်ပြီးနောက် ကုမ္ပဏီအသီးသီးက ပြည်ထောင်စုဝန်ကြီးထံ ၎င်းတို့၏ တင်ဒါအား ရွေးချယ်ရန် အကြိမ်ကြိမ် တင်ပြခဲ့ကြကြောင်း၊ နိုင်ငံတော်သမ္မတရုံး၏ ညွှန်ကြားချက်(၁/၂၀၁၇) အရ တင်ဒါလုပ်ထုံးလုပ်နည်း အပိုဒ် ၄၄ အပိုဒ်ခွဲ(င)တွင် တင်ဒါအားလုံး သို့မဟုတ် တင်ဒါအချို့ အား ငြင်းပယ်ရာတွင် တင်ဒါကော်မတီသည် လုံလောက်သည့် အကြောင်းပြချက်ဖြင့် မှတ်တမ်းရေးသွင်း၍ ပယ်ဖျက်ရမည်ဟုပါရှိကြောင်း၊ လျှပ်စစ်ဓာတ်အား ဖြန့်ဖြူးရေးလုပ်ငန်းက တင်ဒါကို နည်းပညာပိုင်း ဆိုင်ရာနှင့် ဈေးနှုန်းစိစစ်ချက်များ ဆောင်ရွက်နေစဉ်ကာလအတွင်း ဝန်ကြီးဌာန၏ တင်ဒါစိစစ်အတည် ပြုရေးကော်မတီက ထိုတင်ဒါကို စိစစ်ခြင်း၊ အတည်ပြုခြင်း မဆောင်ရွက်ရသေးမီကာလတွင် ကုမ္ပဏီ များက အပြန်ပြန်အလှန်လှန် တိုင်ကြားဆောင်ရွက်နေမှုများသည် ဝန်ကြီးဌာန၏ တင်ဒါစိစစ်ရွေးချယ် မှအား ဝင်ရောက်စွက်ဖက်လိုခြင်း၊ လှမ်းမိုးလိုခြင်း၊ မလျော်သြဇာသုံး ဆောင်ရွက်လိုခြင်းများ ရှိသည်ဟု သုံးသပ်ရပါကြောင်း၊ သို့ပါ၍ အပိုဒ် (က)၊ (ခ)၊ (ဃ)တို့အရ၊ (၁/၂၀၁၇) အရ တင်ဒါလုပ်ထုံးလုပ်နည်း အပိုဒ် ၄၄ အပိုဒ်ခွဲ (င) ကို ကျင့်သုံးရန် လုံလောက်သော အကြောင်းပြချက်များ ဖြစ်ကြောင်း၊ ထိုတင်ဒါကို ပယ်ဖျက်ခွင့်ပြုရန်ဖြစ်ကြောင်း တင်ပြလာတဲ့အခါမှာ ဝန်ကြီးဌာန အမှုဆောင်ကော်မတီအစည်းအဝေးက သမ္မတရုံးရဲ့ တင်ဒါနဲ့ပတ်သက်တဲ့ ညွှန်ကြားချက်နှင့်ကိုက်ညီပါက ဆောင်ရွက်ခွင့်ပြုကြောင်း ဆုံးဖြတ်ခဲ့ ပါတယ်။ မီတာတင်ဒါတွေကို အကြိမ်ကြိမ်ဝယ်ယူရန် ဆောင်ရွက်ခဲ့သော်လည်း ဝယ်ယူရရှိမှု မဖြစ်ခဲ့တဲ့ အခါမှာ တိုင်းနဲ့ပြည်နယ်အနှံ့မှာ ပြည်သူတွေအတွက် လျှပ်စစ်မီးကိုရရှိဖို့ အဆင္သင့်ဖြစ်နေသော်လည်း မီတာတပ်ခွင့်မရတဲ့အခါမှာ လွှတ်တော်ကိုယ်စားလှယ်အများအပြားက မီတာအမြန်ရအောင် ဆောင်ရွက် ပေးပါဆိုပြီး ကျွန်တော့ကို လွှတ်တော်အစည်းအဝေးတွေ လာတက်တဲ့အခါတိုင်းမှာ အကြိမ်ကြိမ် ဆွေးနွေး ခဲ့ကြတာ လွှတ်တော်ကိုယ်စားလှယ်ကြီးများအားလုံးလည်း တွေ့ကြုံခဲ့ရပြီးသားဖြစ်မှာ ဖြစ်ပါတယ်။ ဆက်လက်ပြီး မီတာတင်ဒါ 84(T) နဲ့ပတ်သက်ပြီး ရှင်းလင်းတင်ပြသွားမှာဖြစ်ပါတယ်။ ပြည်သူများက မီတာတပ်ဆင်ခ အကုန်အကျ သက်သာစေရေးနဲ့ အသုံးပြုမယ့် လျှပ်စစ်ပမာဏအလိုက် သင့်လျော်တဲ့ မီတာကို လျှပ်စစ်အသုံးပြုမယ့်သူကိုယ်တိုင် ရွေးချယ်ခွင့်ရှိစေရေးအတွက် အိမ်သုံးမီတာကို ကျေးလက်၊ မြို့ငယ်၊ မြို့ကြီး ၃ မျိုး သတ်မှတ်ပြီး တင်ဒါခေါ်ယူခွင့်ပြုဖို့ လျှပ်စစ်ဓာတ်အားဖြန့်ဖြူးရေးလုပ်ငန်းက ဝန်ကြီးဌာနကို တင်ပြခဲ့ပါတယ်။ ဝန်ကြီးဌာန အမှုဆောင်ကော်မတီအစည်းအဝေးက လုပ်ထုံးလုပ်နည်းနဲ့ အညီ တင်ဒါခေါ်ခွင့်ပြုခဲ့ပြီး သတင်းစာမှာကြေညာခဲ့ပါတယ်။ တင်ဒါဝင်ပြိုင်ခဲ့တဲ့ ကုမ္ပဏီအရေအတွက် စာရင်းကို ပူးတွဲပါဇယားမှာ တင်ပြထားပြီးတော့ ထိုဇယားမှာ ပါဝင်ယှဉ်ပြိုင်တဲ့ ကုမ္ပဏီအရေအတွက် များဟာ ယခင်ကထက် ပိုမိုများပြားလာတာကို တွေ့ရှိရမှာဖြစ်ပါတယ်။ ၈-၁၂-၂၀၁ရ ရက်နေ့မှာ တင်ဒါမှာသတ်မှတ်ထားတဲ့ မီတာရဲ့ တိကျမှန်ကန်မှု(Accuracy Class) နဲ့ ကိုက်ညီမှု ရှိ မရှိကို Computer စနစ်သုံး မီတာစမ်းသပ်ခုံနဲ့ ကုမ္ပဏီများရှေ့မှာ နမူနာမီတာတွေကို စမ်းသပ် စစ်ဆေးခဲ့ပါတယ်။ ဝင်ရောက်ယှဉ်ပြိုင်တဲ့ ကုမ္ပဏီများရဲ့ အချက်အလက်များကို လျှပ်စစ်ဓာတ်အား ဖြန့်ဖြူးရေးလုပ်ငန်းရဲ့ ဘဏ္ဍာရေးဌာနက သပ်သပ်၊ ပစ္စည်းစီမံရေးဌာနက သပ်သပ်၊ အင်ဂျင်နီယာဌာနက သပ်သပ် ဌာနအလိုက်သီးခြားစစ်ဆေးပြီး စစ်ဆေးချက်များကိုရယူခဲ့ပါတယ်။ အလားတူ Test Lab ဌာနရဲ့ စစ်ဆေးချက်များကို ရရှိပြီးတော့ အောက်ပါကုမ္ပဏီများကို တင်ဒါအောင်တယ်လို့ ပေါ်ပေါက်ခဲ့ပါတယ်။ မီတာအမျိုးအစားအလိုက် Technical အောင်မြင်တဲ့စာရင်းကို ဇယားဖြင့် တင်ပြထားပါတယ်။ ထိုဇယားကို တွေ့ရှိလို့ရှိရင် ကုမ္ပဏီတစ်ခုထက်ပိုပြီး Technical ကို ကိုက်ညီအောင်မြင်တာတွေ့ ရမှာဖြစ်ပါတယ်။ ဒါကြောင့် ဌာနကတင်ဒါခေါ်ခဲ့တဲ့ Technical Specification ဟာ တစ်ခုသော ကုမ္ပဏီ ကိုသာ တင်ဒါ အောင်စေရန် ရည်ရွယ်ပြီး ရေးသားထားခြင်းဖြစ်တယ်လို့ ပြောကြားချက်များ မှန်ကန်မှု ရှိ မရှိ တွေ့ရှိနိုင်မှာ ဖြစ်ပါတယ်။ ဆက်လက်ပြီး Technical အောင်မြင်တဲ့ကုမ္ပဏီအားလုံးကို ဖိတ်ခေါ်ပြီးတော့ ကုမ္ပဏီအားလုံးရဲ့ ရှေ့မှောက်မှာ ဈေးနှုန်းတွေကို ဖွင့်ဖောက်ကာ မှတ်တမ်းတင်ခဲ့ပါတယ်။ မှတ်တမ်းတင်ခဲ့တဲ့ ဈေးနှုန်းများကို ဇယားဖြင့် တင်ပြထားတာဖြစ်ပါတယ်။ အပြာရောင်နဲ့တင်ပြထားတဲ့ ဈေးနှုန်းများဟာ ဈေးနှုန်းနည်း ပြီးတော့ ထိုတင်ဒါမှာ Technical လည်းအောင်တယ်၊ ဈေးနှုန်းအနည်းဆုံးဟာ ဘယ်ယှဉ်ပြိုင်သူများ ဆိုတာ ပေါ်ပေါက်လာတာဖြစ်ပါတယ်။ ဝန်ကြီးဌာန တင်ဒါစိစစ်အတည်ပြုရေးကော်မတီ ကနေပြီးတော့ Technical အောင်သူများအနက် ကနေ ဈေးနှုန်းအနည်းဆုံး တင်သွင်းသူများထံက ဝယ်ယူရန် အတည်ပြုခဲ့ပါတယ်။ ဆက်လက်ပြီး ဝန်ကြီး ဌာနအမှုဆောင်ကော်မတီ အစည်းအဝေးက တင်ဒါစိစစ်အတည်ပြုရေး ကော်မတီရဲ့ ဆုံးဖြတ်ချက်ကို မှတ်တမ်းတင်ပေးခဲ့ပါတယ်။ Technical အောင်ပြီးတော့ ဈေးနှုန်း အနည်းဆုံးသွင်းတဲ့ ကုမ္ပဏီ ၂ ခုထံ ကနေ ဝယ်ယူခဲ့တဲ့အတွက်ကြောင့် ကျပ် ၃,၀၂၁.၅ သန်း ပိုမို သက်သာမှုဖြစ်ပေါ်ခဲ့ပါတယ်။ ဆက်လက်ပြီး မီတာတင်ဒါအမှတ် 2(T)နဲ့ပတ်သက်ပြီး ရှင်းလင်းတင်ပြသွားမှာဖြစ်ပါတယ်။ မီတာ တွေဟာ တကယ်တမ်း နယ်မြေအသီးသီးမှာ ပြတ်လပ်နေတဲ့အတွက်ကြောင့် တင်ဒါခေါ်ပြီး ဆောင်ရွက် wwpoza malecosso60/E928:0€:67:6ozi World Bank Programm Gozi 32(2):600? JICA Programm တွေ ဆောင်ရွက်တဲ့အတွက်ကြောင့် မီတာတွေအများကြီး ထပ်မံလိုအပ်လာပါတယ်။ ဒီ အတွက်ကြောင့် မီတာတွေကို ထပ်မံခေါ်ခဲ့ရပါတယ်။ အဲဒီလိုခေါ်ခဲ့တဲ့မြန်မာ့စီးပွားရေးဦးပိုင် လီမိတက်က Test Report နဲ့ Test Certificate အသစ် ပြန်လည်ဆောင်ရွက်ရန် သူတို့အတွက်လိုအပ်လို့ တင်ဒါပိတ်ရက်ကို ရက်ရွှေ့ပေးပါလို့ တောင်းခံခဲ့တဲ့အခါမှာ ဝန်ကြီးဌာနက လိုက်လျောခဲ့ပါတယ်။ ရက်ရွှေ့ ပေးလိုက်တဲ့ဝင်ရောက်ယှဉ်ပြိုင်သူ ၁၃ ဖွဲ့ ရှိခဲ့ပါတယ်။ ဒီအတွက်ကြောင့် တစ်ကြိမ်ထက်တစ်ကြိမ် ပါဝင်ယှဉ်ပြိုင်သူ ပိုမိုများပြားလာတာကို တွေ့ရှိနိုင်ပါတယ်။ ကုမ္ပဏီများက ယှဉ်ပြိုင်တဲ့ နမူနာမီတာတွေကို Computer စနစ်နဲ့ စမ်းသပ်နိုင်ဖို့ Test Lab မှာ ပေးပို့ စမ်းသပ်ခဲ့ပါတယ်။ Technical စိစစ်ရေး ကော်မတီမှာ လျှပ်စစ်ဓာတ်အားဖြန့်ဖြူးရေးလုပ်ငန်း၊ လျှပ်စစ်ဓာတ်အားထုတ်လုပ်ရေးလုပ်ငန်း၊ လျှပ်စစ် စွမ်းအားစီမံရေးဦးစီးဌာန၊ လျှပ်စစ်ဓာတ်အား ပို့လွှတ်ရေးနှင့်ကွပ်ကဲရေးဦးစီးဌာန၊ မန္တလေးလျှပ်စစ်ဓာတ်အား ပေးရေးကော်ပိုရေးရှင်း၊ ရန်ကုန်လျှပ်စစ်ဓာတ်အားပေးရေးကော်ပိုရေးရှင်းဌာနကြီး ၆ ခုက အရာထမ်း တွေနဲ့ ပေါင်းစပ်ဖွဲ့စည်းခဲ့ပါတယ်။ ကုမ္ပဏီများရဲ့ မီတာတွေ တင်သွင်းလာတာကို Technical Specification ကိုက်ညီမှု ရှိ မရှိ စိစစ် လိုက်တဲ့အခါမှာ ညာဘက်မှာတင်ပြထားတဲ့ ဇယားအတိုင်း အပြာရောင်နဲ့ ဆိုးထားတဲ့ ကုမ္ပဏီတွေဟာ Technical အောင်မြင်မှုများ ရရှိခဲ့ပါတယ်။ အဲဒီအတွက်ကြောင့် ၁၃ ဖွဲ့ ဝင်ပြိုင်ရာမှာ ၉ ဖွဲ့ဟာ Technical အောင်ပြီးတော့ ၄ ဖွဲ့က Technical ကျတယ်လို့ ပြောလို့ရပါတယ်။ အဲဒီအတွက်ကြောင့် ကုမ္ပဏီအများ အပြား Technical ကိုက်ညီအောင်မြင်နေတာ ဖြစ်တဲ့အတွက်ကြောင့် ဌာနက တင်ဒါခေါ်ခဲ့တဲ့ Technical Specification ဟာ တစ်ခုတည်းသော ကုမ္ပဏီတွေကိုသာရည်ရွယ်ပြီး အောင်အောင် သတ်မှတ်တယ်ဆိုတဲ့ ပြောကြားချက် မှန် မမှန်ဆိုတာကို အားလုံးသုံးသပ်စဉ်းစားနိုင်မှာ ဖြစ်ပါတယ်။ Technical အောင်တဲ့ ကုမ္ပဏီများအားလုံးကို ထပ်မံဖိတ်ခေါ်ပြီးတော့ အားလုံးရဲ့ ရှေ့မှာပဲ ဈေးနှုန်း ဖွင့်ဖောက်ခဲ့ပါတယ်။ ဈေးနှုန်းဖွင့်ဖောက်ခဲ့တဲ့ဇယားကို တင်ပြထားခြင်း ဖြစ်ပါတယ်။ အဆိုပါဇယားမှာလည်း အပြာရောင်နဲ့ဖော်ပြထားတဲ့ ကုမ္ပဏီများဟာ သက်ဆိုင်ရာ မီတာအမျိုးအစားအလိုက်မှာ အနည်းဆုံးဈေးနှုန်း တင်သွင်းခဲ့တာ ဖြစ်ပါတယ်။ ဒီအတွက် တင်ဒါစိစစ်အတည်ပြုရေးကော်မတီက Technical အောင်ပြီးတော့ ဈေးနှုန်းအနည်းဆုံး တင်သွင်းတဲ့ ကုမ္ပဏီများထံက ဝယ်ယူရန်ဆုံးဖြတ်ခဲ့ပြီး ထိုဆုံးဖြတ်ချက်ကိုလည်း ဝန်ကြီးဌာန အမှုဆောင်ကော်မတီအစည်းအဝေးက မှတ်တမ်းတင် သဘောတူဆုံးဖြတ်ပေးခဲ့တာဖြစ်ပါတယ်။ så saozodampe os3 @p:oß Two Envelope System calaçoso goulosusin Technical တစ်ပိုင်း၊ Commercial တစ်ပိုင်း ဖြစ်ပါတယ်။ တင်ဒါခေါ်ရာမှာ ထုတ်လုပ်တဲ့မီတာကို နိုင်ငံတကာ စံချိန် စံညွှန်းနဲ့ ကိုက်ညီအောင် ထုတ်လုပ်ထားကြောင်း နိုင်ငံတကာအသိအမှတ်ပြု စမ်းသပ်စစ်ဆေးရေးဌာန တစ်ခုခုက စစ်ဆေးအောင်မြင်ကြောင်း လက်မှတ်Third Party ရဲ့ Lab ရဲ့ Certificate ကို တင်ဒါယှဉ်ပြိုင် စေရာမှာ တင်ပြစေခဲ့ပါတယ်။ ထိုအခါမှာ စာရွက်တစ်ရွက် မတင်နိုင်လျှင်ပင် ဌာနကပယ်ချတယ်ဆိုတဲ့ ပြောဆိုခြင်းကို ခံရပါတယ်။ တကယ်တမ်းကတော့ အင်ဂျင်နီယာဘွဲ့လက်မှတ်မရဘဲ အင်ဂျင်နီယာရာထူးကို လာလျှောက်ရင် ကျွန်တော်တို့က ရမ်းသမ်းခန့်ရမလို ဖြစ်နေပါပြီ။ ဒီသဘောပါပဲ။ Third Party lab ရဲ့ Certificate ကို မည်မျှအရေးကြီးတယ်ဆိုတာ တင်ပြတာဖြစ်ပါတယ်။ အဲဒီတော့ ယခင်ကဝယ်ယူခဲ့တဲ့ မီတာတွေဟာ ပတ်ဝန်းကျင် ရာသီဥတုဒဏ်ကို ခံနိုင်ရည်အားနည်းခြင်းကြောင့် ခံနိုင်ရည်ရှိတဲ့ မီတာဖြစ်စေဖို့ Technical Specification တွေကို ဌာနအသီးသီးက ပေါင်းစပ်ညှိနှိုင်းပြီး ပြင်ဆင်ပြုစုခဲ့ပါတယ်။ အလားတူ ယခင်က မီတာများဟာ မီတာအတက်နှေးအောင်လို့ ဒါမှမဟုတ်ရင်မီတာကို လုံးဝမတက်အောင်လုပ်ဖို့ မီတာခပေးရတာ သက်သာအောင်လို့ မသမာမှုပြုတဲ့အခါမှာ လျှပ်စစ်ခိုးယူသုံးစွဲနိုင်တဲ့ အခြေအနေတွေ ဖြစ်ပါတယ်။ ထိုသို့မပြုလုပ်နိုင်ဖို့ ကာကွယ်ပေးနိုင်တဲ့ မီတာတွေ ဖြစ်စေဖို့ Technical Specification ကို ပြင်ဆင်ပြုစုခဲ့တာ ဖြစ်ပါတယ်။ အကယ်၍ ခုနကလို တင်ဒါအောင်တယ်လို့ အရွေးချယ်ခံရတဲ့တိုင်အောင် အပြီးသတ် မဟုတ်ပါဘူး။ လက်တွေ့ပေးသွင်းရမယ့် မီတာတွေကို ပြည်ပနိုင်ငံမှာရှိတဲ့ နိုင်ငံတကာ အသိအမှတ်ပြု စမ်းသပ်စစ်ဆေးရေးဌာန Third Party ရဲ့ Lab တစ်ခုမှာဌာနရဲ့ ကျွမ်းကျင်အင်ဂျင်နီယာ တွေကို စေလွှတ်ပြီး သူတို့ရဲ့ ရှေ့မှောက်မှာ မျက်မြင်ထပ်မံစမ်းသပ် စစ်ဆေးပြီးအောင်မြင်မှသာ ပေးသွင်း ခွင့်ကိုရရှိတာ ဖြစ်ပါတယ်။ ယခုကဲ့သို့ တင်ဒါခေါ်ယူရာမှာ တစ်ကြိမ်ထက်တစ်ကြိမ် ပါဝင်ယှဉ်ပြိုင်တဲ့ ကုမ္ပဏီ အရေအတွက်တွေ ပို၍ပို၍ များပြားလာတာကို တွေ့ရှိနိုင်ပါတယ်။ ၂၀၁၆ ခုနှစ် နှစ်စက တစ်ဦးတည်းသာ Technical အောင်တဲ့ အခြေအနေကနေ ယခုအခါ Technical အောင်သူအများအပြား တွေ့ရတာဖြစ်တဲ့အတွက်ကြောင့် ယခင်ထက် ပိုမိုမြင့်မားတဲ့ Technical Specification ကို ပြုစုရေးသားခဲ့ခြင်းဟာ တိုင်းပြည်ရဲ့ အကျိုးကို ရှေးရှုဆောင်ရွက် ခဲ့ခြင်းသာဖြစ်ပြီးတော့ ကုမ္ပဏီတစ်ခုသာလျှင် တင်ဒါတိုင်းမှာ အောင်မြင်အောင် ဖြစ်ပေါ်စေမှု လုံးဝမရှိကြောင်း တွေ့ရမှာဖြစ်ပါတယ်။ ကုမ္ပဏီတစ်ခုတည်းကသာလျှင် ခေါ်ဆိုသမျှတင်ဒါမှာလည်း အစဉ်တစိုက် တင်ဒါ အောင်မြင်နေခြင်း မဟုတ်ကြောင်းကိုလည်းတွေ့ရှိရမှာ ဖြစ်ပါတယ်။ ၂၀၁၆ ခုနှစ် မတိုင်မီက တပ်ဆင်ခဲ့တဲ့ မီတာများထက် ပို၍အရည်အသွေး မြင့်မားတဲ့မီတာတွေကို ယခင်က ဈေးနှုန်းထက် ၅၀ ရာခိုင်နှုန်းခန့် သာရှိသော ဈေးနှုန်းများဖြင့် ဝယ်ယူနိုင်ခဲ့ကြောင်းကိုလည်း သုံးသပ်တွေ့ရှိရပြီးတော့ နိုင်ငံ့ဘဏ္ဍာငွေ များစွာကို သက်သာစေခဲ့ကြောင်းလည်းတွေ့မြင်ရမှာ ဖြစ်ပါတယ်။ ဌာနရဲ့ လက်တွေ့ဆောင်ရွက်မှုပုံစံဟာ Technical အောင်မြင်သူများအနက်ကနေ ဈေးနှုန်းအနည်းဆုံး ပေးသွင်းသူကိုသာ ရွေးချယ်ခြင်းဖြစ်ကြောင်း ရှင်းလင်းတင်ပြအပ်ပါတယ်။ နိဂုံးချုပ်အနေနဲ့ ပြည်ထောင်စုစာရင်းစစ်ချုပ်ရုံးရဲ့ ၂၀၁၇-၂၀၁၈ ဘဏ္ဍာရေးနှစ် ပြည်ထောင်စုရဲ့ အရအသုံးခန့်မှန်းခြေငွေစာရင်းများနဲ့စပ်လျဉ်းပြီး စစ်ဆေးတွေ့ရှိချက်အစီရင်ခံစာအပေါ် ပြည်သူ့ငွေစာရင်း ပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက်အစီရင်ခံစာနဲ့စပ်လျဉ်းပြီး ပြည်ထောင်စု စာရင်းစစ်ချုပ်ရုံးရယ်၊ လွှတ်တော်ကိုယ်စားလှယ်အသီးသီးက ဌာနရဲ့ အားနည်းချက်တွေ လိုအပ်ချက်တွေ ထောက်ပြဆွေးနွေးခဲ့တာ ကျွန်တော်တို့ အသိအမှတ်ပြုကျေးဇူး ဥပကာရတင်ရှိပါတယ်။ ဒီအစီရင်ခံစာ ရယ်၊ လွှတ်တော်ကိုယ်စားလှယ်အသီးသီးရဲ့ သုံးသပ်ထောက်ပြမှုတွေကို အလေးအနက်ထားသောအားဖြင့် လွှတ်တော်ကိုယ်စားလှယ်အသီးသီးက ပြည်ထောင်စုလွှတ်တော်မှာ ဆွေးနွေးမယ့်နေ့မှာ လျှပ်စစ်နဲ့စွမ်းအင် ဝန်ကြီးဌာနအောက်မှာ တာဝန်ထမ်းဆောင်နေတဲ့ MD DG များအားလုံးကို ဧည့်သည်များအဖြစ် ကျွန်တော် ဒီအစည်းအဝေးခန်းမ အပေါ်ထပ်မှာ ကိုယ်တိုင်ကိုယ်ကျ အစည်းအဝေးအစီအစဉ် တစ်လျှောက်လုံး တက်ရောက် နားထောင်စေခဲ့ပါတယ်။ ဒီအပြင် ဌာနမှာရှိတဲ့ အင်ဂျင်နီယာချုပ်တွေ၊ GM တွေ၊ ဘဏ္ဍာရေးဌာနက တာဝန်ခံတွေ၊ လက်တွေ့ လုပ်ငန်းဆောင်ရွက်တဲ့ ဘတ်ဂျက်တွေနဲ့ပတ်သက်ပြီး လက်တွေ့လုပ်ငန်း ဆောင်ရွက်တဲ့အမှုထမ်း၊ အရာထမ်း အားလုံးကို အစည်းအဝေးခန်းမကြီးအတွင်းမှာ TV များ တပ်ဆင်ပြီးတော့ နားထောင်စေခဲ့ပါတယ်။ ယခု ဆိုရင်လည်း ဌာနမှာအားလုံး နားထောင်နေရပါတယ်။ ကျွန်တော့်ရဲ့ ရည်ရွယ်ချက်ဟာ မိမိရဲ့ ဝန်ကြီးဌာန လက်အောက်မှာ ရှိတဲ့ဌာနတစ်ခုချင်းအလိုက်ရဲ့ အားနည်းချက်တွေ၊ ပြန်လည်ဖြေရှင်းချက်တွေကို နားထောင် စေဖို့မဟုတ်ဘဲ ကျွန်တော်တို့ဌာနရဲ့ အားနည်းချက်တွေအပေါ်မှာ ပြည်သူ့ကိုယ်စားလှယ်များ အသီးသီးရဲ့ ရှုမြင်သုံးသပ်ပုံ၊ စာရင်းစစ်ချုပ်ရုံးရဲ့ ရှုမြင်သုံးသပ်ပုံ ဒါတွေကို သင်ခန်းစာရယူပြီး အနာဂတ်မှာ ကျွန်တော်တို့ ဒီလိုအမှားမျိုးကို ဥပမာ ESE မှာ ဖြစ်နေတဲ့အမှားကို YESC မှာ ထပ်မံ မဖြစ်ပေါ်ရအောင် အားလုံးရဲ့ ကိစ္စရပ်တွေကို တစ်ပြိုင်နက်ကြားနာရအောင် ဒီအပြင် အခြားသောဝန်ကြီးဌာနများရဲ့ အပေါ်မှာလည်း သုံးသပ်မှုများအားလုံးကို ကြိုတင်နားထောင် သိရှိခြင်းအားဖြင့် လေးလေးနက်နက် ဆင်ခြင်နိုင်အောင်လို့ ဆိုပြီး စီစဉ်ဆောင်ရွက်ခဲ့တာဖြစ်ပါတယ်။ အဲဒီအတွက်ကြောင့် လွှတ်တော်ကိုယ်စားလှယ်ကြီးများအားလုံး ဒီမှာဆွေးနွေးချက်အားလုံးအပေါ်မှာ ကျွန်တော့်အနေနဲ့ ဝန်ကြီးဌာနကိုယ်စား တကယ့်ကိုထိထိရောက်ရောက် လိုက်နာဆောင်ရွက်နိုင်ဖို့ ပြင်ဆင်ကြိုးစားလျက်ရှိပါတယ်ဆိုတာလေးကို တင်ပြရင်း နိဂုံးချုပ်အပ်ပါတယ် အားလုံးကို ကျေးဇူးတင်ပါတယ်။</speech>
<speech type="speaker">ကျန်းမာရေးနှင့် အားကစားဝန်ကြီးဌာန ပြန်လည်ရှင်းလင်းဆွေးနွေးဖို့ဖြစ်ပါတယ်။</speech>
<speech><agency id="20">ဒေါက်တာမြလေးစိန် (ဒုတိယဝန်ကြီး၊ ကျန်းမာရေးနှင့် အားကစားဝန်ကြီးဌာန)</agency>လေးစား အပ်ပါသော ပြည်ထောင်စုလွှတ်တော် နာယကကြီးနှင့် လွှတ်တော်ကိုယ်စားလှယ်များအားလုံး ကိုယ်၏ ကျန်းမာခြင်း၊ စိတ်၏ချမ်းသာခြင်းနှင့် ပြည့်စုံကြပါစေကြောင်း ဦးစွာပထမ ဆုမွန်ကောင်းတောင်းအပ် ပါတယ်ရှင်။ ကျွန်မကတော့ ကျန်းမာရေးနှင့် အားကစားဝန်ကြီးဌာန ဒုတိယဝန်ကြီး ဒေါက်တာမြလေးစိန် ဖြစ်ပါတယ်။ ၁၅-၈-၂၀၁၈ ရက်နေ့ ဒုတိယအကြိမ် ပြည်ထောင်စုလွှတ်တော် (၁၃)ကြိမ်မြောက်ပုံမှန် အစည်းအဝေး (၁၂)ရက်မြောက်နေ့အစည်းအဝေးတွင် ပြည်သူ့ငွေစာရင်းပူးပေါင်းကော်မတီ၏ လေ့လာ တွေ့ရှိချက်နှင့် သဘောထားမှတ်ချက် အစီရင်ခံစာ(၁၁/၂၀၁၉) ပါအချက်များနှင့် အုတ်တွင်းမဲဆန္ဒနယ်မှ ဒေါ်ချိုချို၊ ရှားတောမဲဆန္ဒနယ်မှ ဒေါ်ဝင့်ဝါထွန်း၊ ကချင်ပြည်နယ်မဲဆန္ဒနယ်(၁၁) မှ ဒေါက်တာခွန်ဝင်းသောင်း တို့၏ ဆွေးနွေးချက်များကို ကျန်းမာရေးနှင့် အားကစားဝန်ကြီးဌာနကိုယ်စား ပြန်လည်ရှင်းလင်းတင်ပြမှာ ဖြစ်ပါတယ်ရှင်။ အင်္ဂလိပ်ဘာသာစကား အနည်းငယ်အသုံးပြုခွင့်ပြုပါ။ ပြည်ပအကူအညီ ပြုပြင်ပြီးခန့်မှန်းခြေအပေါ် ၁၂.၂၈ ရာခိုင်နှုန်းသာ အကောင်အထည်ဖော် ဆောင်ရွက်နိုင်ခြင်း အခြေအနေကို ပထမဦးစွာ ရှင်းပြမှာဖြစ်ပါတယ်။ စာမျက်နှာ ၂၈ အပိုဒ် ၄၃(ဂ) ၁ မှ ၆ အထိ ဖြစ်ပါတယ်။ ပြည်ပအကူအညီရငွေမှ ပိုလျှံငွေများမှာ ADB အကူအညီဖြင့် ဆောင်ရွက်သည့် GMS Capacity Building for HIV/AIDS Prevention Project ဖြင့် ဆောင်ရွက်သော ငွေလုံးငွေရင်းရန်ပုံငွေ ကျပ်သန်းပေါင်း ၆၁၅ သန်းအား ပြန်လည်အပ်နှံခဲ့ရခြင်း အကြောင်းရင်းမှာ (၁) ဆောက်လုပ်ရေးလုပ်ငန်း များတွင် တရားဝင်မြေနေရာခွင့်ပြုချက် ရှိခြင်း၊ (၂) ဆောက်လုပ်ရန်လောက်ခြင်း၊ (၃) ဝယ်ယူဖြည့်တင်းရမည့် ပစ္စည်းများအား ဝယ်ယူနိုင်ခြင်းမရှိခြင်းတို့ကြောင့် အကောင်အထည်ဖော်နိုင်မှု မရှိကြောင်း တင်ပြအပ်ပါတယ်။ စာမျက်နှာ ၂၈ အပိုဒ် ၄၃ (ဂ)(၂) ၂၀၁၇-၂၀၁၈ ဘဏ္ဍာရေးနှစ်တွင် JICA အစီအစဉ်ဖြင့် လားရှိုး ဆေးရုံ၊ ထားဝယ်ဆေးရုံ၊ မကွေးဆေးရုံ အဆင့်မြှင်တင်ခြင်း စီမံချက်များအတွက် လျာထားရေးဆွဲခဲ့ သော်လည်း လားရှိုးပြည်သူ့ဆေးရုံကြီး ဆောက်လုပ်ခြင်းအတွက်သာ ဆောင်ရွက်နိုင်ပြီး နိုင်ငံတော် စာရင်းတွင် အရအသုံးစာရင်း ဖော်ပြခဲ့ခြင်းဖြစ်ပါတယ်။ ထားဝယ်ဆေးရုံ အဆင့်မြှင်တင်ခြင်း စီမံချက်မှာ ထိုင်းနိုင်ငံနှင့် ဂျပန်နိုင်ငံတို့၏ စီမံချက် ၂ ခုဖြင့် ဆောင်ရွက်ရန် လျာထားပါသည်။ နည်းပညာ အခက်အခဲ အရ ထိုင်းနိုင်ငံ၏ စီမံချက်ပြီးမှသာ ဂျပန်နိုင်ငံမှ စတင်နိုင်မည် ဖြစ်ပါသည်။ မကွေးဆေးရုံ၏ စီမံချက်မှာ စတင်ချိန် နောက်ကျပါသဖြင့် အရအသုံးစာရင်း ဖော်ပြနိုင်ခြင်းမရှိဘဲ ရန်ပုံငွေ ပြန်လည်အပ်နှံခဲ့ခြင်းဖြစ် ပါကြောင်းနှင့် ၂၀၁၈-၂၀၁၉ ဘဏ္ဍာနှစ်တွင် ဆက်လက် ဆောင်ရွက်လျက်ရှိပါကြောင်း တင်ပြအပ်ပါ တယ်ရှင်။ စာပိုဒ် ၄၃ (ဂ) (၃)။ လေးစားအပ်ပါသော နာယကကြီးရှင့်။ WHO မှ ထောက်ပံ့ငွေများဟာ Biennial Budget ဖြင့် ၂ နှစ် တစ်ကြိမ် ထောက်ပံ့လျက်ရှိရာ Mini Budget မှာလျာထားခဲ့ပြီး မဆောင်ရွက်ခဲ့သော လုပ်ငန်းများအတွက် WHO မှ ၂၀၁၈-၂၀၁၉ ဘဏ္ဍာနှစ်တွင် ဆက်လက် ထောက်ပံ့ပေးမည်ဖြစ်ပါသဖြင့် လျော့နည်းရရှိခဲ့ခြင်း မဟုတ်ပါကြောင်း ရှင်းလင်းတင်ပြအပ်ပါတယ်။ စာမျက်နှာ ၂၈ အပိုဒ် (ဂ)(၄)ပါ တွေ့ရှိချက်။ ၂၀၁၇-၂၀၁၈ ဘဏ္ဍာရေးနှစ်အတွင်း ကျန်းမာရေးနှင့် အားကစားဝန်ကြီးဌာန ဆေးသုတေသနဦးစီးဌာန ပြည်ပအကူအညီရငွေ သာမန်တွင် မူလပြုပြင်ပြီး ခန့်မှန်းခြေနှင့် အပြီးသတ်လျာထားချက်များမှာ ကျပ်သန်း ၇၉၉.၈၅၈ ဖြစ်ပြီး အမှန်ရငွေမှာ ကျပ်သန်း ၇၂၆.၈၆၉ ဖြစ်သဖြင့် ကျပ်သန်း ၇၂.၉၈၉ လျော့နည်းနေခြင်းမှာ အပြည်ပြည်ဆိုင်ရာ အဖွဲ့အစည်းများမှ လုပ်အားခနှင့် လုပ်ငန်းသုံးပစ္စည်းများ အကူအညီရရှိရန် ခန့်မှန်းလျာထား ထားခဲ့သော်လည်း အဆိုပါ အဖွဲ့အစည်းများမှ ဘဏ္ဍာရေးနှစ်တွင် အမှန်ရရှိမှုပမာဏ လျော့နည်းခဲ့ခြင်းကြောင့် အကောင်အထည် ဖော်မှု အားနည်းခဲ့ကြောင်း တင်ပြဆွေးနွေးလိုပါတယ်။စာမျက်နှာ ၂၈ အပိုဒ် ၄၃(ဂ)(၅)။ အစားအသောက်နှင့် ဆေးဝါးကွပ်ကဲရေးဦးစီးဌာနတွင် ပစ္စည်း၊ ဆောင်ရွက်ပေးမှုနှင့် ငွေသားအတွက် လျာထားခဲ့သော်လည်း ငွေသားသာရရှိခဲ့ခြင်းကြောင့် ပြည်ပအကူအညီ လျော့နည်းရရှိခဲ့ခြင်း ဖြစ်ပါကြောင်း တင်ပြအပ်ပါတယ်။ အစီရင်ခံစာ အပိုဒ် ၄၃(ဂ)(၆)။ တိုင်းရင်းဆေးဦးစီးဌာနတွင် ၂၀၁၆-၂၀၁ရ ဘဏ္ဍာရေးနှစ်၊ Training and Workshop လုပ်ငန်း ၃ ခု ဆောင်ရွက်ရန် စီမံချက်အရ ရရှိမည့်ထောက်ပံ့ငွေကို ၂၀၁၇-၂၀၁၈ ဘဏ္ဍာ ရေးနှစ်၊ ရသုံးခန့်မှန်းခြေငွေစာရင်း ရေးဆွဲချိန်အထိ ရရှိခြင်းမရှိသောကြောင့် ထပ်မံလျာထားရခြင်းဖြစ်ကြောင်း တင်ပြအပ်ပါတယ်။ လေးစားအပ်ပါသော နာယကကြီးရှင့်။ အပိုဒ် ၄၃(ဆ)(၅)။ ကျန်းမာရေးနှင့် အားကစားဝန်ကြီးဌာန ပြည်ထောင်စုဝန်ကြီးရုံးတွင် ကမ္ဘာ့ကျန်းမာရေး အဖွဲ့ချုပ်မှ Computer နှင့် ဆက်စပ်ပစ္စည်း ၆ မျိုး၊ တန်ဖိုး ၀.၀၁၂ ဘီလီယံ လျာထားခဲ့သည့် အမှန်မရရှိခဲ့သော်လည်း ပြည်ပအကူအညီငွေစာရင်းတွင် စာရင်းသွင်း ထားခြင်းအကြောင်း ရှင်းလင်းဖြေရှင်းခြင်း ဖြစ်ပါတယ်။ WHO ထောက်ပံ့မည့် ပစ္စည်းများရရှိရန် ပြည်ပ အကူအညီရရှိငွေတွင် လျာထားပြီး စောင့်နေခဲ့ပါတယ်။ WHO ၏ မူဝါဒရေးရာ ပြောင်းလဲသွားပါသဖြင့် လက်ခံရရှိခြင်းမရှိပါကြောင်း တင်ပြအပ်ပါတယ်။ ၅၉(ဆ) (၁)၊ (၂)၊ စီမံကိန်း၏ Work Plan အတိုင်း အကောင်အထည်ဖော်နိုင်မှုမရှိသည့် ဌာန၊ အဖွဲ့ အစည်းများမှာ ကျန်းမာရေးနှင့် အားကစားဝန်ကြီးဌာန ပါရှိနေပါတယ်။ ပြည်သူ့ကျန်းမာရေးဦးစီးဌာန ADB, GMS, Health Security Project Loan Goulos ufu ADB, GMS, Health Security Project (20172021) အား အကောင်အထည်ဖော် ဆောင်ရွက်ရန်အတွက် အာရှဖွံ့ဖြိုးမှုဘဏ်နှင့် စီမံကိန်းနှင့် ဘဏ္ဍာရေး ဝန်ကြီးဌာနတို့အကြား ချေးငွေသဘောတူစာချုပ်ကို ၂၀၁ရ ခုနှစ်၊ ဧပြီလတွင် ချေးငွေသဘောတူစာချုပ် ချုပ်ဆိုခဲ့ပါတယ်။ သို့သော် ကျန်းမာရေးနှင့် အားကစားဝန်ကြီးဌာနနှင့် စီမံကိန်းနှင့် ဘဏ္ဍာရေးဝန်ကြီးဌာန တို့အကြား သဘောတူစာချုပ်အား ၂၀၁၈ ခုနှစ်၊ ဇန်နဝါရီလ ၃၁ ရက်နေ့တွင် လက်မှတ်ရေးထိုးနိုင်ခဲ့ရာ အာရှဖွံ့ဖြိုးရေးဘဏ်မှ ကျန်းမာရေးနှင့် အားကစားဝန်ကြီးဌာန နိုင်ငံခြားငွေစာရင်း(EDG Account) သို့ ၂၀၁၈ ခုနှစ်၊ ဖေဖော်ဝါရီလ ၁၅ ရက်နေ့တွင်သာ လွှဲပြောင်းရရှိခဲ့တာဖြစ်ပါတယ်။ အာရှဖွံ့ဖြိုးရေးဘဏ်၏ လုပ်ထုံးလုပ်နည်းများနှင့် ကျွမ်းဝင်မှုမရှိခြင်း၊ ဦးစီးဌာန၏ တင်ဒါလုပ်ထုံးလုပ်နည်းနှင့်အညီ ဆောင်ရွက်ရန် ောက်မှု မရှိခြင်းတို့ကြောင့် လုပ်ငန်းဆောင်ရွက်ခြင်းမပြုတော့ဘဲ ၂၀၁၈-၂၀၁၉ ဘဏ္ဍာနှစ်တွင် ပြန်လည်ဝယ်ယူရန် ဆုံးဖြတ်ခဲ့ပါတယ်။ သို့ဖြစ်ပါသောကြောင့် ၂၀၁၈-၂၀၁၉ ဘဏ္ဍာနှစ်တွင် ြီးစီးအောင် အကောင်အထည်ဖော် ဆောင်ရွက်ထားရှိပြီးဖြစ်ကြောင်း တင်ပြအပ်ပါတယ်။ IT Equipment ပစ္စည်းများ တင်ဒါခေါ် ဝယ်ယူရာမှာလည်း ဖော်ပြပါအတိုင်း ောက်မှု မရှိသည့်အတွက်ကြောင့် ၂၀၁၈-၂၀၁၉ (၆) လ ဘဏ္ဍာရေးနှစ်တွင် ဝယ်ယူရန် စီစဉ်ခဲ့သည့်အတိုင်း ဝယ်ယူ ခဲ့ပြီးဖြစ်ပါကြောင်း တင်ပြအပ်ပါတယ်။ စာပိုဒ် ၅၉(ဆ)(၂)။ ကုသရေးဦးစီးဌာန ကမ္ဘာ့ဘဏ်ချေးငွေဖြင့်ဆောင်ရွက်သည့် အဓိက လိုအပ်သော ကျန်းမာရေးစောင့်ရှောက်မှု လက်လှမ်းမီရရှိရေးစီမံကိန်း။ ကုသရေးဦးစီးဌာနသည် ဌာနအတွင်း ဝန်ထမ်းများအား အရည်အသွေးမြှင့်တင်ခြင်းလုပ်ငန်းများ ဆောင်ရွက်နိုင်ရန် ရည်ရွယ်ချက်ဖြင့် ၂၀၁၇-၂၀၁၈ ဘဏ္ဍာရေးနှစ် မှစ၍ Component Two ချေးငွေဖြင့် Training ၄ မျိုး ဆောင်ရွက်ရန် ဖြည့်စွက်ခွင့်ပြု လျာထားတောင်းခံ ခဲ့သော်လည်း Training တစ်မျိုးသာ ကုသရေးဦးစီးဌာန၏ ရန်ပုံငွေဖြင့် ဆောင်ရွက်ခဲ့ပြီး ကျန်သင်တန်း ၃ မျိုးမှာ ပြည်သူ့ကျန်းမာရေးဦးစီးဌာနတို့ ပူးပေါင်းဆောင်ရွက်ခဲ့ပြီး ပြည်သူ့ကျန်းမာရေးဦးစီးဌာန၏ ရန်ပုံငွေ ကိုသာ အသုံးပြုခဲ့သည့်အတွက်ကြောင့် လျော့နည်းသုံးစွဲရခြင်း ဖြစ်ပါတယ်။ စာမျက်နှာ ၆၀ အပိုဒ် ၉၈ (ဃ) (၁) ပြည်သူ့ကျန်းမာရေးဦးစီးဌာန တည်ဆောက်ရေးလုပ်ငန်း ၃ ခုအား ပြည်နယ်နှင့် တိုင်းဒေသကြီး များမှတင်ပြသည့် ဦးစားပေးအစီအစဉ်ဖြင့် တင်ပြလာပါသဖြင့် ဘဏ္ဍာငွေလျာထားခဲ့ပါတယ်။ ကျန်းမာရေးဦးစီးဌာန၊ အနောက်ပိုင်းခရိုင်လေးထပ်ရုံး၊ ကျောက်ဖြူခရိုင်လေးထပ်ရုံး ကျန်းမာရေးဌာနပိုင် မြေပိုင်ဆိုင်မှုနှင့် ကျူးကျော်ကိစ္စများဖြစ်နေတဲ့အတွက်ကြောင့် မြေအမှုအခင်းကိစ္စရပ်များ ဖြေရှင်းခဲ့ရပြီး တည်ဆောက်ရေးလုပ်ငန်းများ စတင်နိုင်ခြင်းမရှိပါဘူး။ ရန်ပုံငွေကို ပြန်လည်အပ်နှံခဲ့ပါတယ်။ လွှတ်တော် ကိုယ်စားလှယ်ကြီး တစ်ဦးမှနေပြီး လက်ရှိအနေအထားအား အရေးယူဆောင်ရွက်ထားမှုကို မေးမြန်းခဲ့ရာ လက်ရှိတွင် အရေးယူဆောင်ရွက်ခြင်းအစီအစဉ်ကို မတွေ့ရှိရပါကြောင်းနှင့် ယခုဥပမာများကို ဖော်ပြ၍ တာဝန်ရှိသူများမှ စိစစ်ပြီး မူဝါဒ ညွှန်ကြားချက်များအတိုင်း ယခုဖြစ်ပေါ်နေသော ကိစ္စရပ်များအား ကျဉ်းမြောင်းနိုင်သမျှ ကျဉ်းမြောင်းပြီး ပိုမိုတိကျသော အစီအစဉ်များဖြင့် ဆောင်ရွက်သွားမည်ဖြစ်ကြောင်း ဖြေကြားအပ်ပါတယ်။ စာမျက်နှာ ၆၀ အပိုဒ် ၉၈(၈) (ဂ) (၂) တိုင်းရင်းဆေးပညာဦးစီးဌာန။ ဟားခါးခရိုင်ဦးစီးဌာနမှူးရုံး ဝန်ထမ်းအိမ်ရာဆောက်လုပ်ရန်အတွက် မြေပိုင်ဆိုင်မှု ၁၀၅၊ ၁၀၆ ရရှိထားသဖြင့် ဝန်ထမ်းအိမ်ရာ ဆောက်လုပ်ရန်အတွက် ရန်ပုံငွေတောင်းခံခဲ့ခြင်းဖြစ်ပြီး ရရှိသောရန်ပုံငွေဖြင့် ပြည်သူ့ဆောက်လုပ်ရေး လုပ်ငန်းသို့ အပ်နှံပြီး လုပ်ငန်းဆောင်ရွက်ခဲ့ရာ ၂၅ ရာခိုင်နှုန်း ဆောင်ရွက်ပြီးချိန်မှာ မြေပိုင်ဆိုင်သူ ၁ ဦး ပေါ်ပေါက်ခဲ့ပါတယ်။ အထွေထွေအုပ်ချုပ်ရေးဦးစီးဌာနမှ နေရာပြောင်းလဲသတ်မှတ်ပေးခဲ့သဖြင့် လုပ်ငန်း ြီးစီးနိုင်တော့သဖြင့် ပြန်လည်အပ်နှံခဲ့ရပြီး ်တပြေးညီ အကောင်အထည်မပေါ်နိုင်ဘဲ အပြည့်အဝမသုံးစွဲနိုင်ခြင်း ဖြစ်ပါတယ်။ ၂၀၁၈-၁၉ ဘဏ္ဍာနှစ်တွင် ပြောင်းလဲသတ်မှတ်ပေးသော မြေနေ ရာ၌ အဆိုပါလုပ်ငန်းကို ဆက်လက်ဆောင်ရွက်နေပါတယ်။ စာမျက်နှာ ၆၀ အပိုဒ် ၉၈ (ဂ) (၃) အစားအသောက်နှင့် ဆေးဝါးကွပ်ကဲရေးဦးစီးဌာနအနေဖြင့် ၂၀၁၇-၂၀၁၈ ခုနှစ် ဘဏ္ဍာရေးနှစ်မှစတင်၍ ပြည်နယ်ရုံး ၃ ရုံး ကယား၊ ချင်း၊ ရခိုင်နှင့် ခရိုင်ရုံး ၂၄ ရုံးကို စတင်ဆောက်လုပ်ရန် ဘတ်ဂျက်ခွင့်ပြုငွေ တောင်းခံခဲ့ပါတယ်။ ၂၀၁၇-၂၀၁၈ ခုနှစ် အစားအသောက်နှင့် ဆေးဝါးကွပ်ကဲရေးဦးစီးဌာန ညွှန်ကြားရေးမှူးချုပ်မှ တိုင်းဒေသကြီး၊ ပြည်နယ်အစိုးရအဖွဲ့များ၏ မြေနေ ရာရရှိမည်ဟု သိရှိရသည့်အတွက် ဘတ်ဂျက်ငွေ ခွင့်ပြုငွေ တောင်းခံခဲ့ခြင်းဖြစ်ပါတယ်။ မြေပြင်အမှန် တကယ်ဆောက်လုပ်ရန် တည်ဆောက်ရေးလုပ်ငန်းစတင်ချိန်အထိ တရားဝင်မြေပေးမိန့် ခွင့်ပြုချက်မရ ရှိဘဲ တည်ဆောက်ရေးကာလမှာလည်း လွန်နည်းပါးတဲ့အတွက်ကြောင့် လ ခန့်သာ ရှိနေသဖြင့် ၂၀၁၇-၂၀၁၈ ခုနှစ်တွင် ရခိုင်ပြည်နယ်ရုံး ၁ ရုံး၊ ခရိုင်ရုံး ရ ရုံး သန်လျင်၊ မြောက်ဦး၊ လားရှိုး၊ ကျိုင်းတုံ၊ တာချီလိတ်၊ မြဝတီ၊ ပခုက္ကူရုံးတို့ကို လုပ်ငန်းမပြီးစီးနိုင်သဖြင့် ပြန်လည်အပ်နှံခဲ့ ပါတယ်။ Training Centre ပါဝင်သော ၂ ထပ်စတို ၁ လုံး တင်ဒါအောင်မြင်တန်ဖိုးမှာ ခွင့်ပြုငွေထက်လျော့ နည်းခဲ့တဲ့အတွက်ကြောင့် ပိုလျှံငွေကို ပြန်လည်အပ်နှံခဲ့ပါတယ်။ ငွေလုံးငွေရင်းအသုံးစရိတ်များအား အမှန် တကယ်လိုအပ်မှုမရှိဘဲ လျာထားတောင်းခံခဲ့သဖြင့် သုံးစွဲနိုင်ခြင်းမရှိကြောင်း အခြေအနေမှာလည်း ကျန်းမာရေးနှင့် အားကစားဝန်ကြီးဌာန ပါဝင်နေပါတယ်။ စာမျက်နှာ ၆၂ အပိုဒ် ၁၀၁ (ခ) (၁) ပြည်သူ့ ကျန်းမာရေးဦးစီးဌာန တည်ဆောက်ရေးလုပ်ငန်း ၃ ခုအား ပြည်နယ်နှင့်တိုင်းဒေသကြီးများမှ တင်ပြသည့် ဦးစားပေးအစီအစဉ်ဖြင့် တင်ပြလာတဲ့အတွက်ကြောင့် ဘဏ္ဍာငွေလျာထားခဲ့ပါတယ်။ ကြို့ကုန်းကျန်းမာရေး၊ ရေလဲကျန်းမာရေးဌာနခွဲ၊ ကင်ပွန်းခန်းကျန်းမာရေးဌာနခွဲ ယခင်ဘဏ္ဍာရေးနှစ်များတွင် ဆောင်ရွက်ပြီး ဖြစ်သဖြင့် ရန်ပုံငွေလွှဲပြောင်း ခေါင်းစဉ်ပြောင်းပြီးတော့ ဆောင်ရွက်ခဲ့ပါတယ်။ စီမံကိန်းရေးဆွဲရေးဦးစီး ဌာန စီမံကိန်းနှင့်ဘဏ္ဍာရေးဝန်ကြီးဌာန ၂၀၁၇-၁၈ အမျိုးသားစီမံကိန်းတွင် ပါဝင်ခြင်းမရှိတဲ့အတွက်ကြောင့် ခွင့်ပြုချက်မရရှိတဲ့အတွက် ရန်ပုံငွေပြန်လည်အပ်နှံခဲ့ပါတယ်။ စာမျက်နှာ ၆၃ အပိုဒ် ၁၀၁ (ခ) (၂) တိုင်းရင်းဆေးဦးစီးဌာန စက်နှင့် စက်ပစ္စည်းများ ဝယ်ယူရန် ၂၀၁၇-၂၀၁၈ ဘဏ္ဍာရေးနှစ်တွင် ရန်ပုံငွေရရှိစေခဲ့သဖြင့် တင်ဒါခေါ်ယူခြင်း ရွေးချယ်စိစစ်ခြင်းတို့ကို ဆောင်ရွက်ပြီး ဝယ်ယူခွင့်ပြုရန် ၅-၁၂-၂၀၁ရ ရက်နေ့တွင် ပြုလုပ်သော ကျန်းမာရေးနှင့်အားကစားဝန်ကြီး ဌာန ဘဏ္ဍာရေးနှင့် စက်ပစ္စည်းညှိနှိုင်းမှု အစည်းအဝေးအမှတ်(၁၅/၂၀၁၇)သို့ တင်ပြခဲ့ရာ အစည်း အဝေးမှတ်ချက် လမ်းညွှန်ချက်အရ လုပ်ငန်းစဉ်များ ဆက်လက်ဆောင်ရွက်နေသော်လည်း ပိုလျံငွေအပ် နှံချိန်အထိ ဝယ်ယူနိုင်ခြင်း မရှိသေးပါသဖြင့် ရန်ပုံငွေပြန်လည်အပ်နှံခဲ့ပါတယ်။ လိုအပ်သော စက်နှင့် ဆက်စပ်သော ပစ္စည်းပြည့်စုံခြင်း မရှိသေးတဲ့အတွက်ကြောင့် ဂျီအမ်ပီအဆင့်မီ စက်ရုံအဖြစ် လည်ပတ် နိုင်မှုမရှိသော်လည်း စက်ရုံလည်ပတ်မှုအနေဖြင် ၁၉-၃-၂၀၁၉ ရက်နေ့မှစ၍ လည်ပတ်ဆေးများ ထုတ်လုပ် လျက်ရှိနေပါတယ်။ လက်ရှိတွင် ဆေးဝါး ၅ မျိုးထုတ်လုပ်နေပြီး မေလမှစက်တင်ဘာလအထိ နောက်ထပ် တိုင်းရင်းဆေး ၅ မျိုး ထုတ်လုပ်မည်ဖြစ်ပါကြောင်း တင်ပြအပ်ပါတယ်။ ပြည်ထောင်စုဝန်ကြီးအနေဖြင့်လည်း လာရောက်ဖြေကြားပြီးဖြစ်ပါတယ်။ စာမျက်နှာ ၆၄ အပိုဒ် ၁၀၃ (ခ) တည်ဆောက်ရေးလုပ်ငန်းများ စိစစ်ရေးကော်မတီ၏ ခွင့်ပြုငွေ ထက်ပိုမိုပေးချေမှု ဖြစ်ပေါ်ခဲ့ပြီး ၀.၀၆ ဘီလီယံ ပြန်လည်ပေးသွင်းရန်လိုအပ်ခြင်း ဆောက်လုပ်ရေးဝန်ကြီး ဌာနသို့ အပ်နှံခဲ့သည့် တည်ဆောက်ရေးလုပ်ငန်းအား လုပ်ငန်းပြီးစီးမှု ရာခိုင်နှုန်းအရ အရစ်ကျအတိုင်း ငွေပေးချေခဲ့သော်လည်း တည်ဆောက်ရေးလုပ်ငန်း စိစစ်ရေးကော်မတီမှ ခွင့်ပြုမိန့်ရရှိခဲ့ခြင်းမှာ သတ်မှတ် ထားသည့်း မရရှိခဲ့တဲ့အတွက်ကြောင့် ပိုမိုပေးချေမှုများ ဖြစ်ပေါ်လာခဲ့ရပါတယ်။ ပိုမို ပေးချေမှု ဖြစ်ပေါ်ခဲ့သည့် လုပ်ငန်း ၁၀ ခုအတွက် ပိုထွက်ငွေ ၃၆.၃၀၉ သန်းအား ကုသရေးဦးစီးဌာန၏ ငွေထုတ်စာရင်းသို့ (၁/၂၀၁၉)၊ (၂/၂၀၁၉)၊ (၄/၂၀၁၉) လများတွင် ပြန်လည်ပေးသွင်းပြီးဖြစ်ပါကြောင်း တင်ပြအပ်ပါတယ်။ စာမျက်နှာ ၆၈ အပိုဒ် ၁၁၀ (က) ဘဏ္ဍာနှစ်လွန် သုံးစွဲငွေမှ ၇၅ ရာခိုင်နှုန်းအောက်သာ သုံးစွဲနိုင်သော ဌာနများတွင် ကျန်းမာရေးနှင့် အားကစားဝန်ကြီးဌာန ပါဝင်နေပါတယ်။ ကုသရေးဦးစီးဌာနမှ ဘဏ္ဍာနှစ် ကျော်လွန်သုံးစွဲငွေ တောင်းခံပြီး လုပ်ငန်းများအနက် ၇၅ ရာခိုင်နှုန်းအောက်သာ ဆောင်ရွက်နိုင်သည့် လုပ်ငန်း ၄ ခုရှိပြီး ထိုလုပ်ငန်းများမှာ ပြည်သူများ၏ ဝန်ဆောင်မှုဆိုင်ရာ အဆောက်အဦများ ပြီးစီးရေး လိုအပ်ချက်အရ သက်ဆိုင်ရာတိုင်းဒေသကြီးနှင့် ပြည်နယ်များနှင့် ညှိနှိုင်းဆောင်ရွက်ခဲ့ပါတယ်။ နောင်တွင် ဘဏ္ဍာရေးနှစ်လွန် နှစ်ကျော်လွန်သုံးစွဲမှုများကို ညွှန်ကြားချက်များနှင့်အညီ ဆောင်ရွက်မည်ဖြစ်ကြောင်း တင်ပြအပ်ပါတယ်။ စာမျက်နှာ ၆၈ အပိုဒ် ၁၁၀ (က) ဘဏ္ဍာနှစ်လွန်ကျော်သုံးစွဲသည့် အစားအသောက်နှင့် ဆေးဝါး ကွပ်ကဲရေးဦးစီးဌာန၏ သုံးစွဲသည့် စာရင်းတင်ခြင်းတွင် ဘဏ္ဍာနှစ် ကျော်လွန်သုံးစွဲမှု ညွှန်ကြားချက်နှင့် ညီညွတ်မှုမရှိသော ၆၀ ရာခိုင်နှုန်းက ပြီးစီးသည့်လုပ်ငန်း ၅ ခုတို့အတွက် ခွင့်ပြုချက်ရယူခဲ့ခြင်းဖြစ်ပါတယ်။ မြဝတီ၊ ပခုက္ကူ၊ မြောက်ဦး၊ တာချီလိတ်၊ လားရှိုး၊ ကျိုင်းတုံခရိုင်ရုံးများ ဖြစ်ပါတယ်။ စာမျက်နှာ ၇၃ အပိုဒ် ၁၂၂ (က) (၄)၊ ၇၅ ရာခိုင်နှုန်းမှ ၉၆ ရာခိုင်နှုန်းထိ ပိုလျှံငွေများ အပ်နှံသည့်ဌာနမှာ ကျန်းမာရေးနှင့် အားကစားဝန်ကြီးဌာနလည်း ပါဝင်နေပါတယ်။ ကုန်သွယ်ခွန် ၅ ရာခိုင်နှုန်းမှာ ဘဏ္ဍာရေးနှစ်အတွင်း တောင်းခံခဲ့သော်လည်း ကုမ္ပဏီများသို့ ပြန်လည်ထုတ်ပေးနိုင်ခြင်း မရှိပါသဖြင့် ခွင့်ပြုငွေကျပ် ၁,၃၂၁.၉၂၅ မှ ကျပ် ၁,၁၃၉- ၇၂၅ သန်းအား ပြန်လည်အပ်နှံခဲ့ခြင်း ဖြစ်ပါတယ်။ စာမျက်နှာ ရရ အပိုဒ် ၁၃၁ (ဂ) ပိုလျှံငွေများ န်လည်အပ်နှံမှု မရှိခြင်း။ ၂၀၁၇-၂၀၁၈ ဘဏ္ဍာရေးနှစ်အတွက် ခွင့်ပြုထားသော အသုံးစရိတ်များမှာ ပိုလျှံငွေစာရင်းများအား နိုင်ငံတော်သမ္မတရုံး၏ စာအရ ၃၁-၁၂-၂၀၁ရ ရက်နေ့တွင် ပထမတစ်ကြိမ်၊ ၃၁-၃-၂၀၁၈ ရက်နေ့တွင် ဒုတိယအကြိမ်၊ သတ်မှတ် ရက်အတိုင်း အပ်နှံရန် းပို့နိုင်ခြင်း မရှိပါက သက်ဆိုင်ရာဌာနများက တာဝန်ခံရန်အတွက် ညွှန်ကြားချက်ပို့ခဲ့ပါတယ်။ အစားအသောက်နှင့်ဆေးဝါးကွပ်ကဲရေးဦးစီးဌာနမှာ ၂၄-၅-၂၀၁၈ ရက်နေ့တွင် သာမန်အသုံးစရိတ်မှ ၄.၉၅၄ သန်းကို ထပ်မံအပ်နှံခဲ့ပါတယ်။ 0301 ဘဏ်စရိတ်လျာထား ချက်ထက် လျော့နည်းကျခံငွေ ၀.၀၃၀ သန်းနှင့် ဦးစီးဌာနရုံးဝင်းအတွင်း ဓာတ်မီးတိုင်များ လဲလှယ်ခြင်းအတွက် ငွေလုံးငွေရင်း အသုံးစရိတ်ကျပ် ၄.၉၂ ၄ သန်းကို သာမန်အသုံးစရိတ် 0409 ခေါင်းစဉ်မှ မှားယွင်းကျခံ ခဲ့ခြင်းကြောင့် ပိုလျှံငွေအပ်နှံချိန်တွင် သာမန်အသုံးစရိတ်မှ ခုနှိမ်ရန်ကျခံခဲ့သည့် ငွေ ၄.၉၅၄ သန်းအား ထပ်မံအပ်နှံရခြင်း ဖြစ်ပါတယ်။ စာမျက်နှာ ၁၀၃ အပိုဒ် ၁၈၈(ဂ) ဆောက်လုပ်ရေးဝန်ကြီးဌာန အဆောက်အဦဦးစီးဌာနသို့ အပ်နှံ ထားသောလုပ်ငန်းများ အပ်နှံမှုမရှိသေးခြင်းကိစ္စ၊ ကုသရေးဦးစီးဌာနမှ ဆောက်လုပ်ရေးဦးစီးဌာနသို့ အပ်နှံသောလုပ်ငန်းများတွင် လွှတ်တော်ကတိကဝတ်များ၊ ခရီးစဉ်လမ်းညွှန်ကြားချက်များ၊ ဒေသန္တရ စီမံကိန်းနှင့် အမျိုးသားကျန်းမာရေးစီမံကိန်းများအရ ဆေးရုံ၊ ရုံးဌာနအဆောက်အဦများ၊ ဝန်ထမ်း အိမ်ရာများ ပါဝင်ပါတယ်။ ၎င်းလုပ်ငန်းများအား အကောင်အထည်ဖော်ဆောင်ရွက်ရန် စီမံကိန်း စတင်သည့် ဘဏ္ဍာရေးနှစ်တွင် ခွင့်ပြုရန်ပုံငွေ ဘောင်သတ်မှတ်ချက်ပေါ် မူတည်၍လည်းကောင်း၊ လုပ်ငန်းပမာဏ အပေါ် မူတည်၍လည်းကောင်း၊ နှစ်ဆက်လုပ်ငန်းများအဖြစ် လျာထားဆောင်ရွက်ရခြင်းကြောင့် ၂၀၁၇၂၀၁၈ ခုနှစ် ဘဏ္ဍာရေးနှစ်တွင် လုပ်ငန်းများ လွှဲပြောင်းအပ်နှံနိုင်ခြင်းမရှိပါကြောင်း ရှင်းလင်းဖြေကြား အပ်ပါတယ်။ အပိုင်း(၅) ပြည်ထောင်စုဘဏ္ဍာရန်ပုံငွေနှင့် ဆက်စပ်ဆောင်ရွက်သော ကြွေးမြီအပ်ငွေ ယာယီ စသည့် စာရင်းများကိစ္စ။ ကြွေးမြီအပ်ငွေနှင့် ယာယီစသည့် စာရင်းပေါင်းချုပ်အရ အောက်ပါအတိုင်း တွေ့ရှိရပါသည်ကို ပြန်လည်ရှင်းလင်းတင်ပြခြင်း ဖြစ်ပါတယ်။ ပြည်သူ့ကျန်းမာရေးနှင့် ကုသရေးအတွက် လျော့နည်းရရှိခြင်းနဲ့ အားကစားနှင့် ကာယပညာဦးစီးဌာနအတွက် ပိုမိုရရှိခြင်းတို့ကို တွေ့ရှိရပါတယ်။ ဖြေကြားချက်အနေနဲ့ ယာယီအတွက် လျာထားတဲ့ အားကစားနှင့်ကာယပညာဦးစီးဌာနအတွက် ယာယီ လျာထားငွေ ကျပ်ဘီလီယံ ၀.၄၄၈ ဖြစ်သော်လည်း အမှန်ပေးငွေမှာ ကျပ်ဘီလီယံ ၀.၄၈ရ ဖြစ်ပါတယ်။ ၀.၀၃၉ ပိုမိုယာယီအပေး ဖြစ်ပေါ်ခဲ့ပါတယ်။ ဖြစ်ပေါ်ရခြင်းအကြောင်းရင်းမှာ အားကစားနှင့် ကာယပညာ သိပ္ပံ(မော်လမြိုင်)တွင် ဖြစ်ခဲ့သော ငွေထုတ်သူအရာရှိအား တုပလက်မှတ်ရေးထိုး၍ ငွေထုတ်ယူခြင်း၊ သိန်း ၃၉၅,၈၈၂,၀၀ အား စာရင်းတင်ထားခဲ့ခြင်းဖြစ်ပါတယ်။ တရားစွဲ၍ အပြစ်ဒဏ် ကျခံစေခဲ့ပါတယ်။ အမှုကိစ္စများ ပြီးဆုံး၍ အာမခံတင်ထားငွေ သိန်း ၃၉၅,၈၈၂,၀၀ အား ပြန်လည်ရရှိပြီး ဖြစ်ပါသဖြင့် အားကစားနှင့် ကာယပညာသိပ္ပံ(မော်လမြိုင်)၏ ငွေထုတ်စာရင်းအမှတ် MD-010494 သို့ ၁၂-၃-၂၀၁၉ ရက်နေ့တွင် ပြန်လည်ပေးသွင်းပြီး ဖြစ်ပါကြောင်း ဖြေကြားအပ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးရှင်။ ကချင်မဲဆန္ဒနယ် အမှတ်(၁၁) လွှတ်တော်ကိုယ်စားလှယ် ဒေါက်တာခွန်ဝင်းသောင်း၏ မေးခွန်းအား သီးသန့်ပြန်လည်ဖြေကြားမှာဖြစ် အားကစားနှင့်ကာယပညာဦးစီးဌာနမှာ ရန်ကုန်မြို့ ဦးဝိစာရလမ်းရှိ အိုလံပစ်ဟိုတယ်အား ၂၈-၇-၂၀၀ရ ရက်နေ့တွင် စာချုပ်ချုပ်ဆိုပြီး ကနဦးစာချုပ်သက်တမ်း ၁၀ နှစ်သတ်မှတ်ပြီး ၅ နှစ် တစ်ကြိမ် သက်တမ်းတိုးဆောင်ရွက်ရန် သတ်မှတ်၍ ငှားရမ်းခမှာ တစ်လလျှင် ကျပ် ၂ သန်းဖြင့် ငှားရမ်း ဆောင်ရွက်ခဲ့ပါတယ်။ ၁-၁၁-၂၀၁၄ ရက်နေ့မှ ၃၀-၁၀-၂၀၂၂ အထိ စာချုပ်အသစ်တိုးမြှင့် ချုပ်ဆိုခဲ့ပါတယ်။ ပြည်ထောင်စုအစိုးရအဖွဲ့ရုံး၏ ၁၉-၈-၂၀၁၄ ရက်စွဲပါစာအမှတ် သဘောတူညီချက်အရ ငှားရမ်းခ နှုန်းထားအား ၁၇.၅၀၀ သန်းသို့ တိုးမြှင့်ပြီး ငှားရမ်းခငွေအား အားကစားနှင့်ကာယပညာဦးစီးဌာန၏ ငွေထုတ်စာရင်းအမှတ် MD-010442 သို့ နိုင်ငံတော်၏ ရငွေစာရင်းသို့ ပေးသွင်းခဲ့ပါတယ်။ ငှားရမ်းခါ ရရှိငွေမှာ (၇/၂၀၀၇) နှစ်မှ (၁၁/၂၀၁၂)ထိ ၆၅ လစာအတွက် တစ်လလျှင် ကျပ် ၂ သန်းနှုန်းဖြင့် ရငွေ ၁၃၀ သန်း၊ (၁၂/၂၀၁၂) မှ (၇/၂၀၁၉) ထိ လ ၈၀ အတွက် တစ်လလျှင် ၁၇.၅၀၀ သန်းတို့နှင့် ရငွေ ၁,၄၀၀ သန်း၊ ထပ်မံငှားရမ်းခတိုးမြှင့်နိုင်ဖို့အတွက် အားကစားနှင့် ကာယပညာဦးစီးဌာန အားကစားကွင်း၊ အားကစားရုံ ဌာနခွဲ၏ ၁၆-၈-၂၀၁၉ ရက်စွဲပါစာအမှတ်ဖြင့် ရန်ကုန်တိုင်းဒေသကြီး သက်ဆိုင်ရာဌာနများနှင့် အာဏာ ပိုင်များသို့ ငှားရမ်းခနှုန်းထားများအား အတည်ပြုပေးပါရန် အကြောင်းကြားထားခဲ့ပါတယ်။ ယခုနှစ်တွင် ၅ နှစ်သက်တမ်းစာချုပ် ပြန်လည်ချုပ်ဆိုရမည် ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးရှင်။ ဒုတိယမေးခွန်းဖြစ်တဲ့ တာမွေ မြို့နယ်၊ ဦးချစ်မောင်အိမ်ရာ ဌာနပိုင်တိုက်ခန်း (၂၃)ခန်း၊ Greenleaf Hotel နဲ့ပတ်သက်၍ ရှင်းလင်း ဖြေကြားသွားမှာ ဖြစ်ပါတယ်။ ဒီနေရာမှာ လွှတ်တော်ကိုယ်စားလှယ်တော်ကြီးက အိုလံပစ်ကုမ္ပဏီလို့ အသုံးပြုသွားပါတယ်။ တစ်ကယ့်တကယ်တော့ အိုလံပစ်ကုမ္ပဏီမဟုတ်ပါဘူးရှင်။ မြန်မာနိုင်ငံ အိုလံပစ် ကော်မတီဖြစ်ပါတယ်။ အားကစားနှင့် ကာယပညာဦးစီးဌာနနဲ့ မြန်မာနိုင်ငံ အိုလံပစ်ကော်မတီတို့ဟာ မြန်မာ့အားကစားတိုးတက်ဖွံ့ဖြိုးရေးကို ရည်ရွယ်ပြီးတော့ ၂၃-၄-၂၀၁၂ ရက်နေ့မှာ တစ်လလျှင် ကျပ် တစ်သန်းနှုန်းဖြင့် ၃၀-၄-၂၀၁၂ ရက်နေ့မှ ၃၀-၄-၂၀၂၂ အထိ စာချုပ်ချုပ်ဆိုရန် ဆွေးနွေးတိုင်ပင်ခဲ့ကြ ပါတယ်။ အဆောက်အဦကိုလည်း ဟိုတယ်အဖြစ် ပြင်ဆင်ရန် ဆောင်ရွက်ခဲ့ကြပါတယ်။ ၄-၅-၂၀၁၈ ရက်နေ့မှာ မြန်မာနိုင်ငံ အိုလံပစ်ကော်မတီမှတစ်ဆင့် Art With Trading Co.,Ltd သို့ ငှားရမ်းခဲ့ပြီးတော့ ၁၀ နှစ်သတ်မှတ်ပြီး တစ်လလျှင် ငှားရမ်းခနှုန်း USD ၉,၀၀၀ သို့မဟုတ် USD ၉,၀၀၀ နှင့် ညီမျှသော မြန်မာငွေအား ပေးသွင်းရန် စာချုပ် ချုပ်ဆိုခဲ့ပါတယ်။ တစ်လလျှင် ငှားရမ်းခငွေ USD ၉,၀၀၀ မှ မြန်မာငွေ ကျပ် ၁,၀၀၀,၀၀၀ အား အားကစားနှင့် ကာယပညာဦးစီးဌာန၊ ငွေစာရင်းဌာနသို့ ပေးသွင်းပြီး ကျန်ငွေ များအား မြန်မာနိုင်ငံ အိုလံပစ်ကော်မတီ၏ ငွေစာရင်းသို့ ပေးသွင်းခဲ့ပါတယ်။ ၂၀၁၄ ခုနှစ်၊ နိုဝင်ဘာလ ၁၉ ရက်နေ့တွင် မြန်မာနိုင်ငံ အိုလံပစ်ကော်မတီ ပါဝင်ခြင်းမရှိတော့ဘဲ အားကစားနှင့် ကာယပညာ ဦးစီးဌာနနှင့် Art With Trading Co.,Ltd တို့ တိုက်ရိုက်စာချုပ် ချုပ်ဆိုခဲ့ပါတယ်။ ၁၉-၁၁-၂၀၁၄ မှ ၁၉-၁၁-၂၀၃၄ အထိ ၁၀ နှစ်သတ်မှတ်ပြီး တစ်လလျှင် ငှားရမ်းခနှုန်းထား USD ၉,၀၀၀ သို့မဟုတ် USD ၉,၀၀၀ နှင့် ညီမျှသော မြန်မာငွေအား ပေးသွင်းရန် ပြောင်းလဲ ချုပ်ဆိုခဲ့ပါတယ်။ ပြည်ထောင်စုအစိုးရအဖွဲ့ ရုံး၏ ၁၂-၆-၂၀၁၄ ပါရက်စွဲပါစာအမှတ်အရ မူလ ၁၀ နှစ်အစား နှစ် ၃၀ သတ်မှတ်ပြီး ၁၀ နှစ် + ၅ နှစ် + ၅ နှစ် စသည့်စနစ်ဖြင့် ငှားရမ်းရန် လမ်းညွှန်မှုပြုခဲ့ပါတယ်။ ၉-၂၀၁၂ မှ ၉-၂၀၁၄ အထိ ၂၅ လ အတွက် မြန်မာနိုင်ငံ အိုလံပစ်ကော်မတီမှ ရငွေကျပ် ၁၉၄.၆၃ရ သန်းဖြစ်ပြီး မြန်မာနိုင်ငံအိုလံပစ်ကော်မတီ ငွေစာရင်းအမှတ် CF-001568 current account သို့ ပေးသွင်းခဲ့ပါတယ်။ ၄ ရက် ၂၀၁၂ မှ ၁၈-၁၁-၂၀၁၄ အထိ တစ်လလျှင် ကျပ်တစ်သန်းနှုန်းဖြင့် ၃၁ လနှင့် ၁၈ ရက်အတွက် အားကစားနှင့် ကာယပညာဦးစီး ဌာနမှ ရငွေမှာ ၃၁.၆၀၀ သန်းဖြစ်ပြီး ၁၉-၁၁-၂၀၁၄ မှ ၁၈-၈-၂၀၁၉ အထိ ကာလအတွက် အားကစားနှင့် ကာယပညာဦးစီးဌာနမှ ရငွေမှာ ၆၇၂.၅၁၆ သန်း ဖြစ်ကာ ရငွေစုစုပေါင်း ကျပ် ၇၀၄.၁၁၆ သန်းဖြစ်၍ အားကစားနှင့် ကာယပညာဦးစီးဌာန၏ ငွေထုတ်စာရင်းအမှတ် MD-010442 သို့ နိုင်ငံတော်၏ ရငွေ စာရင်းသို့ ပေးသွင်းခဲ့ပါကြောင်း တင်ပြအပ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးရှင်။ အစီရင်ခံစာနှင့် လွှတ်တော် ကိုယ်စားလှယ်များ၏ ဆွေးနွေးချက်များအရ ငွေလုံးငွေရင်းအသုံးစရိတ်များကို ် တစ်ပြေးညီ အကောင်အထည်မဖော်နိုင်ဘဲ ပိုလျှံငွေများ ပြန်လည်အပ်နှံရခြင်းမှာ လုပ်ငန်းများ လျာထားဆောင်ရွက် ရာတွင် ပြည်သူလူထုနှင့် ဒေသတောင်းဆိုချက်များအတိုင်း စီမံဆောင်ရွက် လျာထားခဲ့သော်လည်း မြေပြင်လုပ်ငန်းဆောင်ရွက်သည့်ိုင်ဆိုင်မှု၊ မြေပေးမိန့်များအပေါ် ပြဿနာပေါ်ခြင်း၊ နယ်မြေ ဒေသလုံခြုံရေးအခြေအနေ၊ ရာသီဥတုအခြေအနေကြောင့် ဆောင်ရွက်နိုင်ခြင်း မရှိပါသဖြင့် ရန်ပုံငွေများ ပြန်လည်အပ်နှံခဲ့ရပါတယ်။ စက်ပစ္စည်းပါဝင်သော အဆောက်အဦများ ဆောက်လုပ်ရာတွင် ဖြည့်ဆည်း ပေးမည့် ပစ္စည်းအပေါ်မူတည်၍ အဆောက်အဦပုံစံ ပြောင်းလဲပြင်ဆင် ညှိနှိုင်းရမှုကြောင့် ကြန့်ကြာမှုများ ရှိပြီး အရည်အသွေးများ ပြန်လည်စစ်ဆေးရမှုကြောင့် ပြန်လည်အပ်နှံရခြင်းတွေလည်း ရှိနေပါတယ်။ ပြည်ပ အကူအညီအနေနဲ့ နိုင်ငံတကာအဖွဲ့အစည်းများနဲ့ ဝန်ကြီးဌာနကြား ညှိနှိုင်းသဘောတူခဲ့သော်လည်း ရန်ပုံငွေလွှဲပြောင်းတဲ့အခါမှာ ူနိုင်ခြင်းမရှိတာကို တွေ့ရပါတယ်။ ပြည်တွင်း/ ပြည်ပချေးငွေ အနေနဲ့ လုပ်ထုံးလုပ်နည်းများ အကျုံးဝင်မှုမရှိခြင်း၊ တင်ဒါလုပ်ငန်းများနှင့် ဆောင်ရွက်ရန် လောက်ခြင်းတို့ကြောင့်ဖြစ်တာကို တွေ့ရှိရပါတယ်။ ငွေလုံးငွေရင်းနဲ့ သာမန်ဘတ်ဂျက်ပိုငွေ ပြန်အပ်သည့် ကိစ္စများတွင်လည်း ဝန်ထမ်းခန့်အပ်ထားနိုင်မှုမရှိခြင်း၊ ဖြည့်တင်းရန် လျာထားခဲ့ပြီး ရာနှုန်းပြည့် လျှောက်ထားမှု မရှိခြင်း၊ လစ်လပ်သော ဦးရေအတိုင်း မခန့်ထားနိုင်ခြင်း၊ ဟားခါး သားဖွားသင်တန်းကျောင်း ဖွင့်လှစ်ရန် စီစဉ်ခဲ့သော်လည်း ဖွင့်လှစ်နိုင်မှုမရှိခြင်း၊ လစာမဲ့ခွင့်၊ အခြားဌာနသို့ပြောင်းခြင်း၊ နုတ်ထွက်ခြင်းကြောင့် လစာငွေလျော့နည်းခြင်း၊ ပြင်ဆင်စရိတ်များ အမှန်တကယ်လိုအပ်မှသာ ပြင်ဆင်စရိတ်ကျခံခြင်း အဲဒါကြောင့် အသုံးစရိတ် လျော့နည်းပြီးတော့ ပညာသင်စရိတ် လျော့နည်းခြင်းတို့ကြောင့်လည်း ငွေတွေဟာ ပိုလျှံ ပြီးတော့ ပြန်အပ်နေရတာဖြစ်ပါတယ်။ ဆောက်လုပ်ရေးလုပ်ငန်းအနေနဲ့ မြေရရှိမည်ဟု သိရှိချက်အရ ဘတ်ဂျက်တောင်းခံခဲ့သော်လည်း မြေပြင်မှာ အမှန်တကယ်ဆောက်လုပ်နိုင်ခြင်းမရှိတဲ့အတွက်ကြောင့် ငွေများကို ပြန်လည်အပ်နှံခဲ့ရတာ ဖြစ်ပါတယ်။ ပြည်သူ့ငွေစာရင်းပူးပေါင်းကော်မတီ၏ လေ့လာတွေ့ရှိမှု၊ လွှတ်တော်ကိုယ်စားလှယ်ကြီးများ၏ ဆွေးနွေးအကြံပြုချက်များကို ကျန်းမာရေးနှင့် အားကစားဝန်ကြီးဌာနအနေနဲ့ လေးစားစွာ လိုက်နာပါမယ်။ ကျန်းမာရေးနှင့် အားကစားဝန်ကြီးဌာနအနေနဲ့ အလားတူကိစ္စရပ်များ ဖြစ်ပွားမှု နည်းနိုင်သမျှ နည်းအောင်နှင့် ကျဉ်းမြောင်းနိုင်သမျှ ကျဉ်းမြောင်းလာစေရန် ရှေ့ဆက်ဆောင်ရွက်မယ့် လုပ်ငန်းများထဲမှ အချက်အချို့ကို တင်ပြလိုပါတယ်။ ၂၅၊ ၂၆ (၈) လမှာ ဆောက်လုပ်ရေးဆိုင်ရာ Workshop၊ ပစ္စည်း ဝယ်ယူရေးနှင့် ဖြန့်ဖြူးရေးဆိုင်ရာ Workshop၊ ဘဏ္ဍာရေးဆိုင်ရာ စည်ပင်ဥပဒေနှင့် နိုင်ငံတကာချေးငွေ အသုံးပြုမှုဆိုင်ရာ လုပ်ထုံးလုပ်နည်းများဆိုင်ရာ ဆွေးနွေးပွဲများကို ဆောင်ရွက်၍ Human Capacity Building ကို စဉ်ဆက်မပြတ် ဖြည့်ဆည်းဆောင်ရွက်ပြီး နိုင်ငံတော်ရဲ့ ဘဏ္ဍာ လေလွင့်ဆုံးရှုံးမှုများကို တတ်နိုင်သမျှ တိကျသော အစီအစဉ်များဖြင့် ဆောင်ရွက်သွားမည်ဖြစ်ပါကြောင်း ပြည်ထောင်စုလွှတ်တော် နာယကကြီးမှတစ်ဆင့် တင်ပြလိုပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးရှင်။ နိဂုံးချုပ်အနေဖြင့် ပြည်သူ့ ငွေစာရင်းပူးပေါင်းကော်မတီ၏ လေ့လာတွေ့ရှိချက်၊ သဘောထားမှတ်ချက်ပေး၍ ဆွေးနွေးပေးပါသော လွှတ်တော်ကိုယ်စားလှယ်ကြီးများအားလုံးကို ကျေးဇူးအထူးတင်ရှိပါကြောင်းနှင့် ကျန်းမာရေးနှင့် အားကစား ဝန်ကြီးဌာနကိုယ်စား ကျွန်မတို့အနေနဲ့ ဒီလုပ်ငန်းတွေကို အကောင်းဆုံးဖြစ်အောင် ဆောင်ရွက်သွားမှာ ဖြစ်ကြောင်းပြောကြားရင်း ပြည်ထောင်စုလွှတ်တော် နာယကကြီးမှ တစ်ဆင့် ဆွေးနွေးချက်များအား ပြန်လည်တင်ပြပေးရပါသည်။ ကျေးဇူးအများကြီးတင်ပါတယ်ရှင်။</speech>
<speech type="speaker">ဆောက်လုပ်ရေးဝန်ကြီးဌာန ပြန်လည်ရှင်းလင်းဆွေးနွေးဖို့ဖြစ်ပါတယ်။</speech>
<speech><agency id="14">ဦးကျော်လင်း(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>လေးစားအပ်ပါသော ပြည်ထောင်စုလွှတ်တော် နာယက၊ ပြည်ထောင်စုလွှတ်တော် ကိုယ်စားလှယ်များအားလုံး မင်္ဂလာအပေါင်း နှင့် ပြည့်စုံကြပါစေလို့ နှုတ်ခွန်းဆက်သအပ်ပါတယ်။ ကျွန်တော့်အနေနဲ့ ပြည်ထောင်စုစာရင်းစစ်ချုပ်ရုံး၏ ၂၀၁၇-၂၀၁၈ ဘဏ္ဍာရေးနှစ် စစ်ဆေးတွေ့ရှိချက်အစီရင်ခံစာနှင့် စပ်လျဉ်းသည့် ပြည်သူ့ငွေစာရင်းပူးပေါင်း ကော်မတီ၏ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာ (၁၁/၂၀၁၉) အပါအဝင် လွှတ်တော် ကိုယ်စားလှယ်များ၏ ဆွေးနွေးမှုများနှင့်စပ်လျဉ်း၍ ရှင်းလင်းတင်ပြသွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျာ။ ပြည်သူ့ငွေစာရင်းပူးပေါင်းကော်မတီ၏ (၁၁/၂၀၁၉) အစီရင်ခံစာပါအချက်များအပေါ် ဆွေးနွေးသွားတဲ့ လွှတ်တော်ကိုယ်စားလှယ်တော်ကြီးများကို ကျေးဇူးတင် ရှိပါကြောင်း ဦးစွာပြောကြားလိုပါတယ်။ ပထမဦးစွာအနေနဲ့ လှိုင်းဘွဲမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးခင်ချိုနှင့် ရန်ကုန်တိုင်းဒေသကြီးအမှတ်(၄) မဲဆန္ဒနယ်မှ အမျိုးသားလွှတ်တော်ကိုယ်စားလှယ် ဦးသန်းစိုးတို့၏ ဆွေးနွေးချက်များနှင့်စပ်လျဉ်း၍ ရှင်းလင်းတင်ပြသွားမှာ ဖြစ်ပါတယ်။ ၂၀၁၇-၂၀၁၈ ဘဏ္ဍာရေးနှစ်တွင် ပညာရေးဝန်ကြီးဌာနမှ ဆောက်လုပ်ရေးဝန်ကြီးဌာနသို့ အပ်နှံ သော လုပ်ငန်း ၂၅၈၀ တွင် ပြန်လည်အပ်နှံသည့်လုပ်ငန်း ၅ရ ခု၊ ဆောင်ရွက်သည့်လုပ်ငန်း ၂၅၂၃ ခု ရှိပါ တယ်။ ကျန်းမာရေးနှင့်အားကစားဝန်ကြီးဌာနမှ အပ်နှံသည့်လုပ်ငန်း ၂၄၉ ခုတွင် ပြန်လည်အပ်နှံသည့် လုပ်ငန်း ရ ခုနှင့် ဆောင်ရွက်တဲ့လုပ်ငန်း ၂၄၂ ခုရှိပါတယ်။ အဆိုပါ အပ်နှံတဲ့လုပ်ငန်းများအတွက် မြေနေရာ အတည်ပြုချက်ရရှိရန် စောင့်ဆိုင်းရခြင်း၊ မြေပြင်အခြေအနေအရ ကွဲလွဲချက်ရှိသည့်နေရာများအား ပုံစံ ဒီဇိုင်းများ ပြန်လည်ပြင်ဆင်ရေးဆွဲရခြင်း၊ ရေနစ်မြုပ်သည့်နေရာများ နယ်မြေအေးချမ်းမှုမရှိသောနေရာ များတွင် ဆောင်ရွက်ရခြင်း၊ တင်ဒါလုပ်ငန်းစဉ်အဆင့်ဆင့်တွင် ကြန့်ကြာမှုရှိခဲ့ခြင်းအတွက်ကြောင့် လုပ်ငန်း စတင်ချိန် နောက်ကျခဲ့ရပါသဖြင့် ရန်ပုံငွေလုပ်ငန်းများမှာ ဘဏ္ဍာရေးနှစ်အကုန်တွင် ၁၀၀ ရာခိုင်နှုန်း ပြီးစီးမှုမရှိဘဲ လွှဲပြောင်းအပ်နှံရန် ကျန်ရှိနေခြင်း ဖြစ်ပါတယ်။ ၂၀၁၇-၂၀၁၈ ဘဏ္ဍာရေးနှစ်ကုန်ဆုံးချိန်တွင် ပညာရေးဝန်ကြီးဌာနမှ အပ်နှံသောလုပ်ငန်းများ အနက် ၅၉၄ ခုကို ဆောင်ရွက်ပြီးစီးခဲ့ပြီး ယခုအခါ ဆောင်ရွက်သည့်လုပ်ငန်းများမှ ၂၅၁၄ ခု ဆောင်ရွက် ပြီးစီးပြီးဖြစ်၍ လက်ကျန်လုပ်ငန်း ၉ ခု ကျန်ရှိပါတယ်။ မြေပြင်အခြေအနေအရ ထပ်မံလိုအပ်ရန်ပုံငွေ ဖြစ်ပေါ်ခဲ့တဲ့ ကျောင်းဆောင် ၃၁၉ ဆောင်အတွက် ၂၀၁၈-၂၀၁၉ ဘဏ္ဍာရေးနှစ် ဖြည့်စွက်ရန်ပုံငွေရရှိ ပါသဖြင့် ဘဏ္ဍာရေးနှစ်ကုန်တွင် ပြီးစီးအောင်ဆောင်ရွက်လျက်ရှိပါတယ်။ ၂၀၁၇-၂၀၁၈ ဘဏ္ဍာရေးနှစ် ကုန်ဆုံးချိန် ကျန်းမာရေးနှင့်အားကစားဝန်ကြီးဌာနမှ အပ်နှံတဲ့လုပ်ငန်းများအနက် ၃၅ ခု ဆောင်ရွက် ပြီးစီးပြီး ယခုအခါ ဆောင်ရွက်သည့်လုပ်ငန်းများမှ ၂၄၁ ခုဆောင်ရွက်ပြီးစီး၍ ရခိုင်ပြည်နယ်မှ လုပ်ငန်း တစ်တန်နယ်မြေအအအ ကောင်ရက်ခြင်းမရှိသဖြင့် ပြည်နယ်အစိုးရအဖွဲ့၏ အစည်းအဝေးဆုံးဖြတ်ချက်အရ ယခုဘဏ္ဍာရေးနှစ်မှာ ရန်ပုံငွေကို ပြန်လည်အပ်နှံခဲ့ပါတယ်။ နှစ်ဆက် လုပ်ငန်း ၁၆၅ ခုကတော့ ၂၀၁၈-၂၀၁၉ ဘဏ္ဍာရေးနှစ်တွင် အပြီးသတ်ရန်ပုံငွေရရှိတဲ့အတွက် ယခုနှစ်ကုန်မှာ ဆောင်ရွက်ပြီးစီးသွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျ။ ဆက်လက်ပြီးတော့ ချေးငွေဖြင့်ဆောင်ရွက်တဲ့ လမ်း၊ တံတားလုပ်ငန်းများမှာ ရန်ပုံငွေအပြည့်အဝ မသုံးစွဲနိုင်မှုကြောင့် ပိုလျှံငွေများပြန်လည်နှံခဲ့ရခြင်းနဲ့စပ်လျဉ်း၍ ရှင်းလင်းသွားမှာ ဖြစ်ပါတယ်။ အိန္ဒိယနိုင်ငံမှ အထောက်အပံ့ဖြင့် ဆောင်ရွက်မည့် လမ်းများအတွက် နေပြည်တော် ဥတ္တရသီရိမြို့တွင် လမ်းသုတေသနဓာတ်ခွဲခန်းအဆင့်မြှင့်တင်တည်ဆောက်ရန် ထောက်ပံ့ငွေ ရရှိရေးအတွက် ညှိနှိုင်းဆဲဖြစ်ပါသဖြင့် ပြန်လည်အပ်နှံရခြင်း ဖြစ်ပါတယ်။ ဂျပန်အစိုးရအထောက်အပံ့ဖြင့် စက်ယာဉ်ယန္တရားဝယ်ယူရာတွင် နိုင်ငံခြားငွေလဲလှယ်နှုန်းပြောင်းလဲခြင်း၊ မူလခန့်မှန်းထားတဲ့ ဈေးနှုန်းထက် လျော့နည်းခြင်း၊ အခွန်ကင်းလွတ်ခွင့်ရရှိခြင်းတို့ကြောင့် ပိုလျှံငွေဖြစ်ပေါ်၍ ပြန်လည်အပ်နှံခဲ့ရခြင်း ဖြစ်ပါတယ်။ ADB ချေးငွေဖြင့် ဆောင်ရွက်သည့် မအူပင်-ကျိုက်လတ်-ဖျာပုံလမ်း အဆင့်မြှင့်တင်ခြင်းလုပ်ငန်း အတွက် ကန်ထရိုက်တာများ၏ လုပ်ငန်းပြီးစီးမှုမှာ ခန့်မှန်းထားသည်ထက် လျော့နည်းသောကြောင့်လည်းကောင်း၊ လုပ်ငန်းများပြီးစီးသော်လည်း အရည်အသွေး စစ်ဆေးရာမှာ အချို့အပိုင်းတွေ မပြီးသေးခြင်းကြောင့် သော်လည်းကောင်း ငွေပေးချေမှု မပြုရသေးဘဲ ပြန်လည်အပ်နှံခဲ့ရခြင်း ဖြစ်ပါတယ်။ ADB ချေးငွေဖြင့် ဆောင်ရွက်သည့် အိန္ဒု-ကော့ကရိတ်လမ်းမှာ လုပ်ငန်းအောင်မြင်သော CRBC သည် Lot 1 အတွက် ၂၀၁၆ ခုနှစ်၊ ဒီဇင်ဘာလ ၂၄ ရက်နေ့နဲ့ Lot 2 အတွက် ၂၀၁ရ ခုနှစ် ဒီဇင်ဘာလ ၄ ရက်နေ့ကျမှသာ လုပ်ငန်းများ စတင် ဆောင်ရွက်နိုင်ခဲ့ပါတယ်။ လုပ်ငန်းများစတင်ရက်မှာ နောက်ကျသောကြောင့် မူလခန့်မှန်းထားသည့် လုပ်ငန်း ပမာဏအောက်သာ ဆောင်ရွက်နိုင်သဖြင့် ပိုလျှံငွေဖြစ်ပေါ်၍ ပြန်လည်အပ်နှံခဲ့ရခြင်း ဖြစ်ပါတယ်။ လေးစားအပ်ပါသော နာယကကြီးခင်ဗျား။ ကိုရီးယားချေးငွေဖြင့် ဆောင်ရွက်တဲ့ ဒလတံတားမှာ ၂၀၁ရ ခုနှစ်၊ ဇန်နဝါရီလတွင် စာချုပ်ချုပ်ဆိုခဲ့ပြီး Consultant မှ ၂၀၁ရ ခုနှစ် နိုဝင်ဘာလအထိ ဒီဇိုင်းရေးဆွဲ ခဲ့ပါတယ်။ တည်ဆောက်ရေးတင်ဒါကို ဒီဇင်ဘာလမှာ စတင်ခဲ့တဲ့နေရာမှာ ကန်ထရိုက်တာများမှ တင်ဒါ ပုံစံများအား ၂၀၁၈ ခုနှစ်၊ ဖေဖော်ဝါရီလတွင် တင်သွင်းခဲ့ကြပါတယ်။ Korea Exim Bank ထံမှ အတည် ပြုချက်ရယူခြင်း၊ တင်ဒါစိစစ်ခြင်း၊ ဈေးနှုန်းဖွင့်ဖောက်ခြင်း၊ စာချုပ်ညှိနှိုင်းခြင်း၊ သက်ဆိုင်ရာဝန်ကြီးဌာန များမှ သဘောထားမှတ်ချက်များ တောင်းခံခြင်း၊ စာချုပ်ချုပ်ဆိုခြင်းစတဲ့ လုပ်ငန်းစဉ်များ ဆက်စပ် ဆောင်ရွက်ရန် ခန့်မှန်း ၄ လခန့် ထပ်မံကြာမြင့်မည်ဖြစ်ရာ ဘဏ္ဍာနှစ်အတွင်း ကန်ထရိုက်တာစာချုပ်များ ချုပ်ဆိုနိုင်ခဲ့ခြင်း မရှိသည့်အပြင် ပို့ဆောင်ရေးနှင့်ဆက်သွယ်ရေးဝန်ကြီးဌာန၏ ရေလမ်းကင်းလွတ် တိုးချဲ့ ပေးရန် တောင်းဆိုချက်အရ ပင်မတံတားခန်းဖွင့်အား မူလ ၃၂၀ မီတာမှ ၃၇၀ မီတာသို့ တိုးချဲ့ရန် Design ပြင်ဆင်ရေးဆွဲခဲ့ရ၍ တည်ဆောက်ရေးလုပ်ငန်းနှင့် Consultant Fee အတွက် ငွေတောင်းခံမှုများမရှိ ခြင်းကြောင့် ပြန်လည်အပ်နှံခဲ့ရခြင်း ဖြစ်ပါတယ်။ East-West Economic Corridor တံတား ၃ စင်း အနက် ဂျိုင်း(ဇာသပြင်) တံတား နှင့် အတ္ထရံတံတားတို့ရဲ့ 3rd Interim Payment (၂၀၁ရ ခုနှစ် စက်တင် ဘာလမှ အောက်တိုဘာလအထိ) Consultant Fee အသုံးစရိတ်ကို Consultant ကုမ္ပဏီမှ ၂၀၁၈ မတ်လတွင် တောင်းခံလာပါသဖြင့် ပေးချေခွင့်ပြုကြောင်းစာအား JICA သို့ ပေးပို့နိုင်ခဲ့ပြီး ရ လ အတွက်သာ ငွေထုတ်ယူနိုင်ခဲ့ခြင်းကြောင့် ပိုလျှံသောငွေများအပ်နှံခဲ့ရခြင်း ဖြစ်ပါတယ်။ ပဲခူးတံတားအမှတ်(၃)အတွက် ၂၀၁ရ - ၂၀၁၈ ဘဏ္ဍာရေးနှစ်အတွင်း အကြံပေးစာချုပ်တန်ဖိုးရဲ့ ၃၅ ရာခိုင်နှုန်းကို ခန့်မှန်းလျာထား ခဲ့သော်လည်း ၂၀၁ရ ခုနှစ်၊ အောက်တိုဘာလမှသာ လက်မှတ်ရေးထိုးနိုင်ခဲ့သဖြင့် ၄ လအတွက်သာ ငွေပေး since msinsomos meninforme simfoni. အတွက် သြစတြီးယား ချေးငွေရယူနိုင်ရေးအတွက် MOPF,MCE GmbH ကုမ္ပဏီတို့နှင့် အပြန်အလှန် ညှိနှိုင်းဆောင်ရွက်ပြီး ပြည်ထောင်စုလွှတ်တော်သို့ တင်ပြအတည်ပြုချက်ရရှိပြီးမှ ချေးငွေစာချုပ်ချုပ်ဆို ရပါသဖြင့် ၂၀၁ရ - ၂၀၁၈ ဘဏ္ဍာရေးနှစ်အတွင်း သုံးစွဲနိုင်ခြင်းမရှိခဲ့ပါ။ လေးစားအပ်ပါသော နာယကကြီးခင်ဗျား။ ဆက်လက်ပြီးတော့ လှိုင်းဘွဲမဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးခင်ချို၊ ဖျာပုံမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဝင်းထွဋ်၊ မကွေးတိုင်းဒေသကြီးအမှတ်(၉) မဲဆန္ဒနယ်မှ အမျိုးသားလွှတ်တော်ကိုယ်စားလှယ် ဦးမြမင်းဆွေ၊ ဂန့်ဂေါ မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်ယဉ်မင်းလှိုင်နှင့် ရန်ကုန်တိုင်းဒေသကြီး အမှတ်(၄) မဲဆန္ဒနယ်မှ အမျိုးသားလွှတ်တော်ကိုယ်စားလှယ် ဦးသန်းစိုးတို့၏ ဆွေးနွေးချက်များအပေါ် ရှင်းလင်း သွားမှာ ဖြစ်ပါတယ်။ ပထမအချက်အနေဖြင့် ဆောက်လုပ်ရေးဝန်ကြီးဌာန၊ မြို့ပြနှင့်အိမ်ရာ ဖွံ့ဖြိုးရေးဦးစီးဌာနသည် ပြည်သူများအတွက် သင့်လျော်လုံခြုံသောအိမ်ရာများ ဖြည့်ဆည်းပေးရန် ရည်မှန်းချက် တာဝန်နှင့်အညီ လူဦးရေတိုးနှုန်း၊ မိသားစုဝင်ငွေနှင့် အိမ်ရာလိုအပ်ချက်များအတွက် လေ့လာဆန်းစစ်ချက်များပြုလုပ်ပြီး ကာလတို၊ ကာလရှည် အိမ်ရာစီမံကိန်းများ ရေးဆွဲတည်ဆောက်ပေးခြင်း ဖြစ်ပါတယ်။ ၂၀၁၁ ခုနှစ်မှ ၂၀၃၀ ခုနှစ်ထိ နှစ် ၂၀ ကာလအတွင်း လူဦးရေတိုးနှုန်းအရ အိမ်ရာ ၁ သန်း လိုအပ်မည်ဖြစ်ပြီး နှစ်စဉ် ပျမ်းမျှအိမ်ရာ ၃၀၀၀၀ ကျော် ထုတ်လုပ်ပေးရန် လိုအပ်ပါတယ်။ ဘဏ္ဍာငွေအရင်းအမြစ်၊ မြေအရင်းအမြစ် နှင့် ထုတ်လုပ်နိုင်စွမ်းအရ လိုအပ်ချက်၏ ၂၀ ရာခိုင်နှုန်းကိုသာ ထုတ်လုပ်ပံ့ပိုးရန် လျာထား ဆောင်ရွက် နေခြင်း ဖြစ်ပါတယ်။ ပုဂ္ဂလိကကဏ္ဍကနေပြီး ကျန်ရှိနေတဲ့ ၈၀ ရာခိုင်နှုန်းကို ထုတ်လုပ်ပြီးတော့ လိုအပ်တဲ့ နည်းပညာနှင့် ဥပဒေအကာအကွယ်များကို ဌာနက ပံ့ပိုးပေးမှာဖြစ်ပါတယ်။ စီမံကိန်းများအရ မြန်မာနိုင်ငံ မြို့ကြီးများတွင် တန်ဖိုးနည်းတန်ဖိုးသင့် အိမ်ရာများ စဉ်ဆက်မပြတ်ထုတ်လုပ်ရောင်းချပေးနိုင်ရန်အတွက် အစိုးရမှ လှည့်ပတ်ရန်ပုံငွေ (အရင်းမပျောက် အတိုးမဲ့ မတည်ငွေ)ကို ၁၉၉၅ ခုနှစ်မှာ ငွေကျပ် 0.3 ဘီလီယံကိုလည်းကောင်း၊ ၂၀၁၄ ခုနှစ်မှာ ငွေကျပ် ၁၀၀ ဘီလီယံကိုလည်းကောင်း ထည့်ဝင်ပေးထား ပါတယ်။ ၁၉၉၅ ခုနှစ်မှာ မ တည်ပေးခဲ့တဲ့ ငွေကျပ် 0.3 ဘီလီယံအတွက် အကျိုးအမြတ်နှင့် အရင်းငွေ စုစုပေါင်း ၉၅.၃၂၆ ဘီလီယံကို နိုင်ငံတော်သို့ ပေးသွင်းနိုင်ခဲ့ပြီး ဖြစ်ပါတယ်။ ၂၀၁၄-၂၀၁၅ ဘဏ္ဍာရေး နှစ်မှာ ဘဏ္ဍာရေးဝန်ကြီးဌာနက လှည့်ပတ်ရန်ပုံငွေများကို Zero Level ပြုလုပ်ပြီး လိုအပ်သလောက်သာ အသစ်ပြန်စရန် ညွှန်ကြားချက်အရ ယခင်ရရှိထားတဲ့ ကျပ်သန်း ၃၀၀ လှည့်ပတ်ရန်ပုံငွေ စာရင်းမှ လက်ကျန်ငွေကို ပြန်လည်အပ်နှံခဲ့ပါတယ်။ ၂၀၁၄ ခုနှစ်တွင် ထပ်မံပေးခဲ့တဲ့ ကျပ် ၁၀၀ ဘီလီယံ အတွက် ဆောင်ရွက်ခဲ့သော စီမံကိန်းများမှ အမြတ်ငွေ ၂၁.၃၇၉ ဘီလီယံကျပ် ရရှိထားပြီးဖြစ်ပါတယ်။ ယင်း လှည့်ပတ်ရန်ပုံငွေကို ဌာနမှ ထုတ်လုပ်မည့် အိမ်ရာစီမံကိန်းများအတွက် မတည်ရင်းနှီးငွေ (Capital) အဖြစ် သုံးစွဲ၍ တန်ဖိုးနည်း၊ တန်ဖိုးသင့်အိမ်ရာများ စက်မှုဇုန်နှင့် မြို့ကွက်သစ်စီမံကိန်းများ စဉ်ဆက်မပြတ် ဖော်ထုတ်ရောင်းချပေးခဲ့ခြင်း ဖြစ်ပါတယ်။ အိမ်ရာစီမံကိန်းများ ဆောင်ရွက်ရာတွင် ဒေသဖွံ့ဖြိုးရေး၊ ပြည်သူများ ဝယ်ယူနိုင်စွမ်းရှိရေး၊ လုံခြုံ စိတ်ချရသော အိမ်ရာပတ်ဝန်းကျင်ကို ဖန်တီးပေးနိုင်ရေးတို့အတွက် စိုက်ထုတ်ဆောင်ရွက်ရခြင်းဖြစ်ပြီး သက်သာသောနှုန်းထားဖြင့် ပြည်သူများဝယ်ယူနိုင်ရန် အိမ်ရာအမျိုးအစားနှင့် နေရာဒေသအလိုက် အမြတ် ရာခိုင်နှုန်းကို ၅ ရာခိုင်နှုန်းမှ ၁၀ ရာခိုင်နှုန်းအတွင်း သတ်မှတ်ရောင်းချခဲ့ခြင်း ဖြစ်ပါတယ်။ လှည့်ပတ် ရန်ပုံငွေကို Commercial ငွေစာရင်းများကဲ့သို့ ပေးရန်ရှိ ၊ ရရန်ကျန်နှင့် တိုက်ခန်းလက်ကျန် စာရင်းများ ထားရှိပြီး နှစ်စဉ်စာရင်းစစ်ဆေးခံ ဆောင်ရွက်လျက်ရှိပါတယ်။ ငွေစာရင်းသုံးစွဲမှုနှင့် ထားရှိမှု တို့ကိုလည်း စာရင်းစစ်ချုပ်ရုံး၏ စစ်ဆေးအကြံပြုချက်များနှင့်အညီ ဆောင်ရွက်လျက်ရှိပြီး အစိုးရမှ ထည့်ဝင်ပေး ထားသော ငွေအရင်းမပျောက်ပျက်စေဘဲ တိုးပွားရရှိစေရေးအတွက် ဌာနမှ တာဝန်ခံ ဆောင်ရွက်ပေးလျက် ရှိပါတယ်။ ၂၀၁၅-၂၀၁၆ ဘဏ္ဍာရေးနှစ်မှ စတင်၍ ဆောက်လုပ်ရေးကဏ္ဍနှင့် အိမ်ရာဈေးကွက် အေးခဲ လာပြီး ပြည်သူတို့၏ အိမ်ရာဝယ်နိုင်စွမ်းမှာလည်း ကျဆင်းခဲ့ခြင်းကြောင့် လှည့်ပတ်ရန်ပုံငွေ၏ ငွေသား စီးဆင်းမှုများ နှေးကွေးလျက်ရှိပါတယ်။ ဝယ်နိုင်စွမ်းတိုးတက်လာရန် ရည်ရွယ်၍ စီမံကိန်းနှင့်ဘဏ္ဍာရေး ဝန်ကြီးဌာနနှင့် ပူးပေါင်းပြီးတော့ အိမ်ရာချေးငွေ (Mortgage Loan) ပေးနိုင်ရန် ODA Two Step Loan ရယူ ဆောင်ရွက်လျက်ရှိပါတယ်။ ပြည်သူတို့ ဝယ်လိုအားကို မြှင့်တင်ပေးနိုင်ပါက ဌာနမှထုတ်လုပ်ထားတဲ့ တိုက်ခန်းများ ရောင်းချနိုင်ပြီးတော့ ရင်းနှီးမြှုပ်နှံထားတဲ့ ငွေများလည်း ပြန်လည်ရရှိလာမှာ ဖြစ်ပါတယ်။ ဒုတိယအချက်အနေနဲ့ ပုဂ္ဂလိကကဏ္ဍနှင့်ဖက်စပ်ပူးပေါင်း၍ Joint Venture ကုမ္ပဏီထူထောင်ပြီး စက်မှုဇုန်များ၊ ဂေါက်ကွင်းနှင့် အိမ်ရာစီမံကိန်းများကို ဖော်ထုတ်ဆောင်ရွက်လျက်ရှိရာမှာ ဌာနမှ မြေကို ထည့်ဝင်ခြင်းဖြစ်ပြီး ကုမ္ပဏီများဘက်မှ အခြေခံအဆောက်အအုံ အပါအဝင် စီမံကိန်းအတွက် လိုအပ်တဲ့ တည်ဆောက်ရေးစရိတ်တွေကို ကျခံထည့်ဝင်ခြင်းဖြစ်ပါတယ်။ ကုမ္ပဏီမှ ရရှိတဲ့အမြတ်ငွေအပေါ်မှ အစု ရှယ်ယာအချိုးအရ အမြတ်ဝေစု ခွဲဝေယူခြင်းဖြစ်ပြီး အကျိုးအမြတ် ရရှိငွေများကို ရသုံးမှန်းခြေငွေစာရင်း၏ ရငွေစာရင်းသို့ ပေးသွင်းခြင်းဖြစ်ပါတယ်။ Joint Venture ကုမ္ပဏီ၏ ငွေစာရင်း လုပ်ထုံးလုပ်နည်းများကို Internal Audit, External Audit op:003: 08620:colg: GoScoobq ovqè:08ąl89:38. goog ဘဏ္ဍာရေးရှင်းတမ်းနှင့် စာရင်းစစ်အစီရင်ခံစာများကို ပေးပို့တင်ပြ ဆောင်ရွက်လျက်ရှိပါတယ်။ Joint Venture ကုမ္ပဏီတစ်ခုအဖြစ် Hlaing River Golf Country Club Co.,Ltd ကို ဖွဲ့စည်းခဲ့ပြီး နှစ် (၂၀)ကာလအတွင်းမှာ အကျိုးအမြတ်ရငွေအဖြစ် စုစုပေါင်းကျပ် ၁၀.၈ ဘီလီယံကို နိုင်ငံတော်မှရရှိထား ပြီးတော့ ၎င်းလုပ်ငန်းမှ နှစ်စဉ်အခွန်ငွေအဖြစ်နဲ့လည်း ကျပ် ၁.၅ ဘီလီယံကို နိုင်ငံတော်က ရရှိနေပါတယ်။ ၎င်းကုမ္ပဏီမှ ၂၀၁၄-၂၀၁၅ ဘဏ္ဍာရေးနှစ် အမြတ်ငွေကို ၂၀၁၅-၂၀၁၆ ဘဏ္ဍာရေးနှစ်တွင် အတည်ပြု၍ အမြတ်ဝေစု ခွဲဝေခြင်းဖြစ်ရာ ဌာနမှကျပ် ၉.၇၅ ဘီလီယံ ရရှိရမှာ ဖြစ်သော်လည်း မြေရောင်းချမှု ကျဆင်းခြင်း၊ မမျှော်မှန်းထားတဲ့ လယ်ယာမြေလျော်ကြေးကျပ် ၅.၈ ဘီလီယံနှင့် ရေသန့်စင်စနစ်အတွက် ကျပ် ၃.၃ ဘီလီယံ အသုံးပြုပေးလိုက်ရခြင်းတို့ကြောင့် ငွေသားလက်ကျန်မရှိတဲ့အတွက် ငွေပေးသွင်းရန် နောက်ကျနေခြင်း ဖြစ်ပါတယ်။ ကုမ္ပဏီဘဏ္ဍာငွေ လုပ်ထုံးလုပ်နည်းများအရ ဌာနသို့ ပေးရန်ကျန် စာရင်းဖော်ထားပြီး ကုမ္ပဏီမှ ငွေသားရရှိသည်နှင့် ဌာနသို့ ဦးစားပေး ပေးသွင်းစေရန် ကြီးကြပ်ကောက်ခံ လျက်ရှိရာမှာ ငွေကျပ် ၅.၇၅ ဘီလီယံ ရရှိထားပြီးဖြစ်ပြီး ကျန်ငွေ ၄ ဘီလီယံကိုလည်း အမြန်ဆုံး ဆက်လက်ပေးသွင်းစေရေး ကြီးကြပ်ဆောင်ရွက်လျက် ရှိပါတယ်။ တတိယအချက်အနေဖြင့် ဧရာဝဏ်-ရတနာအိမ်ရာစီမံကိန်းမှာ ၂၀၁၃-၂၀၁၄ ဘဏ္ဍာရေးနှစ်တွင် အစိုးရ၏ လမ်းညွှန်ချက်အရ ဘဏ္ဍာငွေဖြင့် ဆောင်ရွက်မည့် ပြည်သူ့အိမ်ရာစီမံကိန်းအဖြစ် စတင်ခဲ့ခြင်း ဖြစ်ပါတယ်။ ရန်ကုန်မြို့၏ မြေလွတ်နည်းပါးမှုနှင့် အိမ်ရာလိုအပ်ချက် အမြောက်အမြားရှိမှုကို အခြေခံ၍ Vertical Expension အဖြစ် ဒဂုံမြို့သစ် ဒဂုံဆိပ်ကမ်းမြို့နယ် ဧရာဝဏ်လမ်းမကြီး၊ မြေဧရိယာ ၂၂၀ ဧကပေါ်တွင် (၁၈)ထပ် အဆောက်အဦ ၄၉ လုံးကို Precast စနစ်ဖြင့် တစ်ချိန်တည်း၌ အမြောက်အမြား ထုတ်လုပ်နိုင်ရန် စီမံကိန်းရေးဆွဲ ဆောင်ရွက်ခဲ့ခြင်းဖြစ်ပါတယ်။ ရင်းနှီးမြုပ်နှံမှုပမာဏ ကြီးမားပြီး ဈေးကွက်ဝယ်လိုအား ကျဆင်းလာကာ ဘဏ္ဍာငွေအကျပ်အတည်း ဖြစ်ပေါ်လာတဲ့အတွက် စီမံကိန်းပြီးစီး နိုင်မှုမရှိခဲ့ခြင်းဖြစ်ပါတယ်။ ဌာနမှ ရင်းနှီးမြုပ်နှံထားတဲ့ ငွေကျပ် ၂၂၀ ဘီလီယံ ပြန်လည်ရရှိစေရေးနှင့် စီမံကိန်းအပြီးသတ် ဆောင်ရွက်နိုင်စေရေးတို့အတွက် Master Plan, Financing Plan တို့ကို ပြန်လည်သုံးသပ်ပြင်ဆင်၍ ပုဂ္ဂလိက ကဏ္ဍရင်းနှီးမြုပ်နှံမှုဖြင့် ဆက်လက်ဆောင်ရွက်နိုင်ရန် ဖိတ်ခေါ်ညှိနှိုင်းလျက် ရှိပါတယ်။ စီမံကိန်း ဧရိယာ ၂၂၀ ဧကအတွင်းရှိ လမ်း၊ ရေ၊ မီး၊ လုံခြုံရေးနှင့် IT စနစ်တို့ ပါဝင်တဲ့ အခြေခံအဆောက်အအုံ များကို အဆင့်မြှင့်တင်ပြီး Smart District အဖြစ် ဆက်လက်ဆောင်ရွက်သွားရန် ချမ်းသာရွှေမြေကုမ္ပဏီ လိမိတက်နှင့် အကျိုးတူလုပ်ငန်းစာချုပ်ကို လည်းကောင်း၊ ရွှေတောင်ဖွံ့ဖြိုးတိုးတက်ရေးကုမ္ပဏီနှင့် ပဏာမ သဘောတူညီချက် စာချုပ်ကိုလည်းကောင်း လက်မှတ်ရေးထိုးထားပြီး Foundation လုပ်ငန်းများ တန်ဖိုး များကို ပြန်လည်ရရှိမှာဖြစ်ပြီး စီမံကိန်းပြီးစီးအောင် ဆောင်ရွက်သွားနိုင်မှာ ဖြစ်ပါတယ်။ လေးစားအပ်ပါသော နာယကကြီးခင်ဗျား။ ပြည်ထောင်စုစာရင်းစစ်ချုပ်ရုံး၏ ၂၀၁၇-၂၀၁၈ ဘဏ္ဍာရေး နှစ် စစ်ဆေးတွေ့ရှိချက် အစီရင်ခံစာနှင့်စပ်လျဉ်းသည့် ပြည်သူ့ငွေစာရင်းပူးပေါင်းကော်မတီ၏ လေ့လာ တွေ့ရှိချက်နှင့် သဘောထားမှတ်ချက်များကို လိုက်နာဆောင်ရွက်နိုင်ရေး ဆောက်လုပ်ရေးဝန်ကြီးဌာန အနေဖြင့် ကြပ်မတ်ဆောင်ရွက်သွားမှာ ဖြစ်ပါတယ်။ ဘဏ္ဍာငွေများသုံးစွဲရာတွင် ဘဏ္ဍာရေး စီမံခန့်ခွဲမှု ဆိုင်ရာ စည်းမျဉ်း (၃၅/၂၀၁၇) ပါ ပြဋ္ဌာန်းချက်များနှင့်အညီ အဆင့်ဆင့်ကြီးကြပ် ဆောင်ရွက်သွားမည် ဖြစ်ပါကြောင်းနှင့် အလေအလွင့်မရှိအောင် ဥပဒေ၊ နည်းဥပဒေ၊ ဘဏ္ဍာရေး စည်းမျဉ်းစည်းကမ်းများနှင့် အညီ ဆောင်ရွက်သွားမည်ဖြစ်ပါကြောင်း ရှင်းလင်းတင်ပြရင်း နိဂုံးချုပ်ပါတယ်။ ကျေးဇူးတင်ပါတယ်။</speech>
<speech type="speaker">စီမံကိန်းနှင့်ဘဏ္ဍာရေးဝန်ကြီးဌာန ပြန်လည်ရှင်းလင်းဆွေးနွေးဖို့ဖြစ်ပါတယ်။</speech>
<speech><agency id="27">ဦးမောင်မောင်ဝင်း (ဒုတိယဝန်ကြီး၊ စီမံကိန်းနှင့် ဘဏ္ဍာရေးဝန်ကြီးဌာန)</agency>လေးစားအပ်ပါသော ပြည်ထောင်စုလွှတ်တော် နာယကကြီး၊ အမျိုးသားလွှတ်တော် ဥက္ကဋ္ဌကြီးနှင့် လွှတ်တော်ကိုယ်စားလှယ်များ၊ ပြည်ထောင်စုအဆင့်အဖွဲ့အစည်းဝင်များ၊ ဖိတ်ကြားထားတဲ့ ဧည့်သည်တော်များ အားလုံးမင်္ဂလာပါ။ ကျွန်တော် ကတော့ စီမံကိန်းနှင့် ဘဏ္ဍာရေးဝန်ကြီးဌာနမှ ဒုတိယဝန်ကြီး ဦးမောင်မောင်ဝင်း ဖြစ်ပါတယ်။ ပြည်ထောင်စုစာရင်းစစ်ချုပ်ရုံးရဲ့ ၂၀၁၇-၂၀၁၈ ခု၊ ဘဏ္ဍာနှစ် စစ်ဆေးတွေ့ရှိချက် အစီရင်ခံစာ အပေါ်မှာ ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာ အမှတ်(၁၁/၂၀၁၉)နှင့် လွှတ်တော်ကိုယ်စားလှယ်များရဲ့ အကြံပြုဆွေးနွေးချက်များအပေါ်မှာ ပြန်လည် ရှင်းလင်းဆွေးနွေးမှာ ဖြစ်ပါတယ်ခင်ဗျာ။ တင်ပြချိန် ၁၅ မိနစ်ခန့်ခွင့်ပြုနိုင်ပါရန် တင်ပြအပ်ပါတယ်။ Power Point အသုံးပြုတင်ပြခွင့်ပြုပါရန် ပန်ကြားအပ်ပါတယ်။ နာယကကြီးခင်ဗျား။ ပထမဦးစွာ ှင့်ပတ်သက်ပြီးတော့ ပြည်ထောင်စုစာရင်းစစ်ချုပ်ရုံး အနေနဲ့ ၂၀၁၇-၂၀၁၈ ဘဏ္ဍာရေးနှစ်အတွက်ကို စစ်ဆေးတွေ့ရှိချက်များကို ကျွန်တော်တို့ ဌာနအဖွဲ့အစည်း များနှင့် တွေ့ဆုံညှိနှိုင်းရှင်းလင်းမှုတွေကို ၂၀၁၈ နှစ်ကုန်ပိုင်းအတွင်းမှာ ပြုလုပ်ခဲ့ပါတယ်။ ပြုလုပ်ခဲ့ပြီးတဲ့ နောက်မှာ ၂၀၁၉ ခုနှစ်၊ ဇန်နဝါရီလမှာ ပြည်ထောင်စုလွှတ်တော်သို့ ပေးပို့တင်ပြခဲ့တာဖြစ်ပါတယ်။ ဒီတင်ပြတဲ့ အစီရင်ခံစာအပေါ် ပြည်သူ့ငွေစာရင်းပူးပေါင်းကော်မတီကလည်း ၂၀၁၉ ခုနှစ် ဇွန်နှင့် ဇူလိုင်လများအတွင်းက ဌာနအဖွဲ့အစည်းများကို ခေါ်ယူတွေ့ဆုံညှိနှိုင်းဆွေးနွေးမှုတွေ ပြုလုပ်ခဲ့တာ ဖြစ်ပါတယ်။ ပြည်သူ့ငွေစာရင်း ပူးပေါင်းကော်မတီရဲ့ အစီရင်ခံစာကိုတော့ အခုကျွန်တော်တို့ ဩဂုတ်လမှာ ပြည်ထောင်စုလွှတ်တော်ကို တင်ပြပြီးတော့ ယခုဆွေးနွေးခဲ့တာ ဖြစ်ပါတယ်။ ဒီပြည်ထောင်စုစာရင်းစစ်ချုပ်ရဲ့ ၂၀၁၇-၂၀၁၈ ဘဏ္ဍာရေးနှစ် စစ်ဆေးတွေ့ရှိချက် အစီရင်ခံစာမှာ အပိုင်း(၅)ပိုင်း ပါဝင်ပြီးတော့ ပြည်ထောင်စုစာရင်းစစ်ချုပ်ရုံး အကြံပြုချက်များအနေနဲ့ အရအသုံးခန့်မှန်းခြေ ငွေစာရင်းအကောင်အထည်ဖော်မှုနှင့်ပတ်သက်ပြီးတော့ ၂၂ ချက်၊ ပြည်ထောင်စုရဲ့ အခွန်အကောက်ဥပဒေ အပေါ်မှာ အကြံပြုချက် ၅ ချက်၊ အမျိုးသားစီမံကိန်းဥပဒေအပေါ်မှာ ၈ ချက်၊ အစိုးရရဲ့ ကြွေးမြီနှင့် ပတ်သက်ပြီးတော့ ၈ ချက်၊ ပြည်ထောင်စုဘဏ္ဍာရန်ပုံငွေနှင့် ဆက်စပ်ဆောင်ရွက်တဲ့ ကြွေးမြီ၊ အပ်ငွေ၊ ယာယီ စတဲ့စာရင်းများအပေါ်မှာ အကြံပြုချက် ၄ ချက် ၊ စုစုပေါင်း အကြံပြုချက် ၄ရ ချက် ရှိပါတယ်။ ပြည်သူ့ငွေစာရင်းပူးပေါင်းကော်မတီရဲ့ သဘောထားမှတ်ချက်ကတော့ ၃ ခုရှိပါတယ်။ အဆိုပါအစီရင်ခံစာ များအပေါ်မှာ လွှတ်တော်ကိုယ်စားလှယ် ၂၈ ဦးတို့ကလည်း အကြံပြုထောက်ခံဆွေးနွေးခဲ့တာကို တွေ့ရ ပါတယ်။ စီမံကိန်းနှင့်ဘဏ္ဍာရေးဝန်ကြီးဌာနအပေါ်မှာ စစ်ဆေးတွေ့ရှိချက်များနှင့် စပ်လျဉ်းပြီးတော့ ပြည်ထောင်စုစာရင်းစစ်ချုပ်ရုံးကို ၂၀၁၉ ခုနှစ်၊ ဇန်နဝါရီလအတွင်းမှာ ဌာန၊ အဖွဲ့အစည်းအသီးသီးက တာဝန်ရှိသူများ ကိုယ်တိုင်ပြန်လည် တွေ့ဆုံရှင်းလင်း တင်ပြခဲ့ပြီးဖြစ်ပါကြောင်းကိုလည်း တင်ပြအပ်ပါတယ်။ နာယကကြီးခင်ဗျား။ ပထမပြန်လည်ရှင်းလင်းလိုတဲ့အချက်တစ်ခုကတော့JICA Two Step Loan ဖြစ်ပါတယ်။ JICA Two Step Loan ဟာနှစ်မျိုးရှိပါတယ်။ JICA Two Step Loan (SME) နှင့် JICA Two Step Loan(Agri) ကျွန်တော်တို့ စိုက်ပျိုးရေးနှင့်ကျေးလက်ဖွံ့ဖြိုးရေးဖြစ်ပါတယ်။ ဒီနှစ်ခုက ကျွန်တော်တို့ အတိုးနှုန်းသက်သာဖို့အတွက်ကို (SME) ကိုတော့ ကျွန်တော်တို့ ၈.၅ ရာခိုင်နှုန်းနှင့်တစ်နှစ်ကို ၈.၅ ရာခိုင်နှုန်း ထုတ်ချေးတာဖြစ်ပြီးတော့၊ စိုက်ပျိုးရေးနှင့် ကျေးလက်ဖွံ့ဖြိုးရေးကိုတော့ တစ်နှစ်ကို ၈ ရာခိုင်နှုန်းနှင့် opodczy:os geclosofin (SME) Two Step Loan o al cossosPhase 1 giọ Phase 2 a 18:60)? (၂)ပိုင်းရှိပြီးတော့ Phase 1 ထဲမှာ ကျပ် ၇၇.၆၀၈ ဘီလီယံ ထုတ်ချေးပြီးဖြစ်ပါတယ်။ Phase 2 ကို လက်ရှိ ဆောင်ရွက်နေဆဲဖြစ်ပြီးတော့ ၅၆.၀၇၁ ဘီလီယံ ထုတ်ချေးပြီးဖြစ်ပါတယ်။ ဆက်လက်ပြီးတော့လည်း ထုတ်ချေးလျက်ရှိပါတယ်။ SME ချေးငွေလုပ်ထုံးလုပ်နည်းများနှင့်ပတ်သက်ပြီးတော့ ငွေချေးပေးတဲ့ JICA နှင့် ညှိနှိုင်းသတ်မှတ် ထားခြင်းဖြစ်ပြီး ဖြေလျော့နိုင်တဲ့ အချက်များကိုလည်း သုံးသပ်ဖြေလျော့ပေးလျက်ရှိပါတယ်။ တစ်ဖက်မှာ လည်းပဲ SME လုပ်ငန်းများအနေနဲ့ ဘဏ်ချေးငွေရယူနိုင်မယ့် စည်းကမ်းသတ်မှတ်ချက်များနှင့် ညီညွတ် အောင် ဆောင်ရွက်တတ်ကြစေဖို့ ပညာပေးမှုလုပ်ငန်းများကိုလည်းပဲ စဉ်ဆက်မပြတ်ပြုလုပ်လျက် ရှိပါတယ်။ စိုက်ပျိုးရေးနှင့်ကျေးလက်ဖွံ့ဖြိုးရေးချေးငွေ(JICA Two Step Loan) ကိုတော့ ၂၀၁၇-၂၀၁၈ ခုနှစ် ဇူလိုင်လ ထဲမှာ စတင်ခဲ့ပြီးတော့ ၂၀၁၇-၂၀၁၈ ခုနှစ်ထဲမှာ စီမံကိန်းအကောင်အထည်ဖော်နိုင်မှုဟာ ၈ လသာ ရရှိခဲ့ပါတယ်။ စီမံကိန်းရဲ့ အစနှစ်လည်း ဖြစ်နေတဲ့အတွက်ကြောင့် JICA ရဲ့ နိုင်ငံတကာ အဆင့်မီ ချေးငွေစိစစ် အကဲဖြတ်တဲ့ နည်းပညာများနဲ့ ပတ်သက်ပြီးတော့ ဝန်ထမ်းများရဲ့ ကျွမ်းကျင်မှု အားနည်း နေသေးခြင်း၊ တောင်သူများအနေနဲ့လည်း ချေးငွေအပေါ်မှာ ကျယ်ကျယ်ပြန့်ပြန့် သိရှိမှုနည်းပါးပြီးတော့၊ စက်ကိရိယာတွေဝယ်ယူဖို့အတွက် စည်းရုံးဆောင်ရွက်နေရခြင်း စတဲ့အချက်တွေကြောင့် လျာထားချက် ပြည့်မီအောင် မဆောင်ရွက်နိုင်ခဲ့ရခြင်း ဖြစ်ပါတယ်။ ယခုအခါမှာ သက်ဆိုင်ရာတိုင်းဒေသကြီး၊ ပြည်နယ်၊ မြို့နယ်များအထိဝန်ထမ်းများကို On Job Training များ အဆက်မပြတ်ပေးပြီးတော့ ဆောင်ရွက်နေပါတယ်။ ချေးငွေစိစစ်မှု မြန်ဆန်စေဖို့အတွက် ဆောင်ရွက်ပေးလျက်ရှိပါတယ်။ နိုင်ငံပိုင်သတင်းစာများ၊ ဆွေးနွေးပွဲများ၊ လက်ကမ်း စာစောင်များ ဖြန့်ဝေ ခြင်းစတဲ့ နည်းလမ်းပေါင်းစုံနဲ့ တောင်သူများကို အသိပညာပေးလျက်ရှိပြီးတော့ ချေးငွေထုတ်ချေးမှု အရှိန် အဟုန်လည်း ရလာပြီဖြစ်ပါတယ်။ ချေးငွေထုတ်ချေးယူသူ တောင်သူများစွာရှိခဲ့ပြီးတော့ ၂၀၁၉ ခုနှစ်၊ ဩဂုတ်လ ၁၆ ရက်နေ့အထိ စာရင်းအရ မြို့နယ်ပေါင်း ၁၆၃ မြို့နယ်မှာ တောင်သူ ၂၆၆၀ ဦးကို ချေးငွေ ၁၀၅ ဘီလီယံ၊ စုစုပေါင်း စီမံကိန်းချေးငွေရဲ့ ၅၂ ရာခိုင်နှုန်းခန့်ကို ထုတ်ချေးပေးထားပြီး ဖြစ်ပါကြောင်း တင်ပြအပ်ပါတယ်။ ချေးငွေနဲ့ ဝယ်ယူခဲ့သည့် လယ်ထွန်စက်ပေါင်း ၁,၂ရရ စက်၊ စပါးခြွေလေ့စက် ၁,၁၉ရ တို့ရှိပြီးတော့ နိုင်ငံအနှံ့အပြားမှာ အဆိုပါ စက်ကိရိယာများကို အသုံးပြုနေကြပြီ ဖြစ်ပါတယ်။ နာယကကြီးခင်ဗျား။ ဆက်လက်ပြီး ဒုတိယအနေနဲ့ နိုင်ငံတော်သမ္မတရုံးရဲ့ ညွှန်ကြားချက်အမှတ် (၁/၂၀၁၇) ပါ တင်ဒါလုပ်ထုံးလုပ်နည်းနဲ့အညီဆောင်ရွက်မှု မရှိခြင်းနဲ့ပတ်သက်ပြီးတော့ စီမံကိန်းနှင့် ဘဏ္ဍာရေးဝန်ကြီးဌာနအနေနဲ့ ငွေလုံးငွေရင်းအသုံးစရိတ်နဲ့ ဆောင်ရွက်တဲ့ ဝယ်ယူရေးလုပ်ငန်းများကို ဝန်ကြီးဌာနတစ်ခုလုံးအတွက် စုပေါင်းတင်ဒါစနစ်နဲ့ဆောင်ရွက်ပါတယ်။ သို့ရာတွင် ပြည်ထောင်စုဝန်ကြီးရုံး စီမံကိန်း၏ ရုံးသုံးစက်ကိရိယာ Cannon Copier ၄ လုံး၊ တန်ဖိုး ကျပ် ၂၈ သန်းခန့်ဟာ ဝန်ကြီးဌာန စုပေါင်း တင်ဒါခေါ်ယူပြီးချိန်ကျမှသာ မြန်မာဖွံ့ဖြိုးမှုအဖွဲ့အစည်း MDI ရဲ့ လုပ်ငန်းလိုအပ်ချက်အရ သုံးစွဲရန်ဖြစ်ပေါ် လာပါတယ်။ တန်ဖိုးမှာလည်း ကျပ်သန်း ၁၀၀ အောက်ဖြစ်တဲ့အတွက်ကြောင့် တင်ဒါလုပ်ထုံးလုပ်နည်း နဲ့အညီ ခရိုင်အုပ်ချုပ်ရေးမှူးရုံး၊ မြို့မဈေးနှင့် ရုံးအမှတ်(၃၂) ကြော်ငြာသင်ပုန်းတို့မှာ တင်ဒါကြော်ငြာခဲ့ ပါတယ်။ သတ်မှတ်ချိန်အထိကို တင်သွင်းမယ့်သူ မရှိခဲ့တဲ့အတွက်ကြောင့် ဆက်လက်ဆောင်ရွက်ရန် ကိစ္စကို လုပ်ထုံးလုပ်နည်းညွှန်ကြားချက် (၁/၂၀၁၇)မှာ လေ့လာတဲ့အခါမှာ သီးခြားဖော်ပြထားမှု မရှိပါသဖြင့် ကုမ္ပဏီ ၃ခုထံမှ ဈေးနှုန်းအဆိုပြုလွှာတောင်းခံပြီး ဝန်ကြီးဌာန စီမံခန့်ခွဲရေးကော်မတီသို့ တင်ပြပြီးတော့ အစည်းအဝေးဆုံးဖြတ်ချက်နဲ့ဝယ်ယူခဲ့ရခြင်း ဖြစ်ပါကြောင်း တင်ပြအပ်ပါတယ်။ လေးစားအပ်ပါသော နာယကကြီးခင်ဗျာ။ လုံခြုံရေးနှင့်ဆိုင်တဲ့ပုံနှိပ်လုပ်ငန်းများ ညွှန်ကြားရေး မှူးရုံးကို ပြည်ထောင်စုစာရင်းစစ်ချုပ်ရုံးမှ မစစ်ဆေးနိုင်ခြင်းကိစ္စဟာ ကာကွယ်ရေးဝန်ကြီးဌာန၊ ငွေစာရင်း ရုံးက စစ်ဆေးတဲ့ အဖွဲ့အစည်းဖြစ်နေ၍ ဖြစ်ပါတယ်။ ကာကွယ်ရေးဦးစီးချုပ်ရုံး(ကြည်း)ငွေစာရင်းရုံး၊ ကူးသန်းရောင်းဝယ်ရေးစာရင်းစစ်အဖွဲ့ ၁ မှ လုံခြုံရေးနှင့် ဆိုင်တဲ့ပုံနှိပ်လုပ်ငန်းများရဲ့ ငွေစာရင်း၊ ပစ္စည်း စာရင်း၊ နှစ်ချုပ်စာရင်းနှင့် တပ်ပိုင်၊ တပ်ရင်းရန်ပုံငွေစာရင်း၊ ပစ္စည်းစာရင်းများကို ဘဏ္ဍာရေးနှစ်အလိုက် စစ်ဆေးပြီး စာရင်းစစ်ဆေးချက် အစီရင်ခံစာများကို ကာကွယ်ရေးဦးစီးချုပ်ရုံး (ကြည်း)၊ တပ်မတော် စစ်ဆေးရေးအရာရှိချုပ်ရုံး၊ တပ်မတော်(ကြည်း၊ ရေ၊ လေ)စစ်ဆေးရေးနှင့် စာရင်းစစ်ချုပ်ရုံး၊ ငွေစာရင်းရုံး၊ စီမံကိန်းနှင့်ဘဏ္ဍာရေးဝန်ကြီးဌာန ရသုံးမှန်းခြေငွေစာရင်းဦးစီးဌာနများသို့ နှစ်စဉ်ပေးပို့တင်ပြလျက်ရှိပါတယ်။ လေးစားအပ်ပါသော နာယကကြီးခင်ဗျား။ လှည့်ပတ်ရန်ပုံငွေ(Revolving Fund)နဲ့ ပတ်သက် ပြီးတော့ ဆောက်လုပ်ရေးဝန်ကြီးဌာနရဲ့ တင်ပြချက်အရ တန်ဖိုးနည်း၊ တန်ဖိုးသင့်အိမ်ရာနှင့် ဆောင်ရွက်ဆဲ လုပ်ငန်းများ လှည့်ပတ်ဆောင်ရွက်နိုင်ရန် ကနဦး မတည်ငွေအဖြစ်နဲ့ လှည့်ပတ်ရန်ပုံငွေ ကျပ်ဘီလီယံ ၁၀၀ ကို ပြည်ထောင်စုအစိုးရအဖွဲ့ရဲ့ ခွင့်ပြုချက်နဲ့ ၂၀၁၄-၂၀၁၅ ဘဏ္ဍာရေးနှစ်မှာ ခွင့်ပြုခဲ့ပါတယ်။ ဆောက်လုပ်ရေး ဝန်ကြီးဌာနမှ ၂၀၁၉ ခုနှစ်၊ မေလကုန်ထိ လှည့်ပတ်ရန်ပုံငွေစာရင်းအရ ရရန်ငွေများရှိနေသော်လည်းပဲ လက်ရှိအခြေအနေမှာ အိမ်ရာဈေးကွက်အေးစက်နေတဲ့အတွက်ကြောင့် ဝယ်လိုအားနည်းပါးပြီး ဆောက်လုပ်ဆဲ အဆောက်အဦများရဲ့ ပေးရန်ရှိစရိတ်များကိုလည်း အလှည့်ကျပေးနေရတဲ့အတွက်ကြောင့် ပြန်လည် ပေးဆပ်နိုင်ခြင်း မရှိသေးပါကြောင်း တင်ပြလာပါတယ်။ ယခုအခါမှာ ၂၀၁၉-၂၀၂၀ ဘဏ္ဍာရေးနှစ်ကစပြီးတော့ ၆ နှစ်ကာလအတွင်း အရစ်ကျစနစ်နဲ့ ပြန်လည်ပေးဆပ်မည် ဖြစ်ကြောင်းကိုလည်း တင်ပြထားပြီး ဖြစ်ပါတယ်။ နာယကကြီးခင်ဗျား။ ပိုလျှံငွေအပ်နှံခြင်းနှင့်ပတ်သက်ပြီးတော့ အနည်းငယ် တင်ပြလိုပါတယ်။ ပိုလျှံငွေ အပ်နှံခြင်းဆိုတာကတော့ ကျွန်တော်တို့ဘတ်ဂျက်မှာ လျာထားတဲ့ အသုံးစရိတ်များကို လျာထားတဲ့ အတိုင်း ခွဲဝေပေးထားတဲ့အတိုင်း မသုံးစွဲနိုင်တဲ့အခါမှာ ကျွန်တော်တို့ စာရင်းအရ ပြန်လည်အပ်ရခြင်း ဖြစ်ပါတယ်။ တစ်နည်းအားဖြင့် Under Spending ဖြစ်ပါတယ်။ ဘတ်ဂျက်ကို ၁၀၀ ထားပြီးတော့ ၈၀ ပဲ ကျွန်တော်တို့ သုံးတယ်ဆိုရင်တော့ ငွေထုတ်တာကလည်း ၈၀ ပဲ ထုတ်ရမှာ ဖြစ်ပါတယ်။ ငွေ ၁၀၀ ထုတ်ပြီးမှ ၈၀ သုံးပြီးတော့ ၂၀ ပြန်အပ်တာမျိုး မဟုတ်ပါဘူး။ စာရင်းအရ ကျွန်တော်တို့ ရှိနေတဲ့ ၂၀ ကိုပဲ ပြန်အပ်ရတာ ဖြစ်ပါတယ်။ သာမန်အသုံးစရိတ်တွေမှာတော့ ဝန်ထမ်းခန့်အပ်မှုများကို လျာထားတဲ့အတိုင်း ခန့်အပ်နိုင်မှု မရှိတဲ့အခါမျိုးမှာ ပြန်အပ်လေ့ရှိပါတယ်။ ငွေလုံးငွေရင်းအသုံးစရိတ်တွေမှာတော့ ပြည်ပအကူအညီရငွေ နှင့် ချေးငွေများ လျာထားတဲ့အတိုင်း အပြည့်အဝမရရှိတာတွေ တည်ဆောက်ရေးနှင့် ဝယ်ယူရေးလုပ်ငန်း တွေမှာ တင်ဒါခေါ်ယူမှု၊ တင်ဒါစိစစ်မှု ရွေးချယ်မှုတွေဟာ နှောင့်နှေး ကြန့်ကြာခြင်းတို့ဟာ ကျွန်တော်တို့ ပိုလျှံငွေများ ပြန်လည်အပ်နှံရတဲ့ အဓိကအကြောင်းရင်းတွေ ဖြစ်ပါတယ်။ ပိုလျှံငွေအပ်နှံရမှု အကျိုးလည်း ရှိပါတယ်။ ပိုလျှံငွေအပ်နှံရမှု အကျိုးအနေနဲ့ကတော့ ခန့်မှန်းထားတဲ့ ဘတ်ဂျက်လိုငွေကို လျော့နည်းစေ ပြီးတော့ ယင်းကတစ်ဆင့် ကျွန်တော်တို့ ပြည်တွင်းကရယူရတဲ့၊ အစိုးရကရယူရတဲ့ ကြွေးမြီရယူမှုကိုလည်း လျော့နည်းစေပါတယ်။ အခြားလိုအပ်တဲ့ အသုံးစရိတ်များရှိခဲ့လို့ရှိရင်လည်း ဒီအထွေထွေပိုလျှံရန်ပုံငွေကနေ ကျွန်တော်တို့ ပြန်လည်ခွင့်ပြုပေးနိုင်ပါတယ်။ ပိုလျှံငွေအပ်နှံမှုရဲ့ အပြစ်အနေနဲ့ကတော့ လျာထားတဲ့အတိုင်း မသုံးစွဲနိုင်တဲ့ အတွက်ကြောင့် စီမံကိန်း၊ ရည်မှန်းချက်၊ လုပ်ငန်းစဉ်များအပေါ်မှာ ထိခိုက်စေနိုင်ပါတယ်။ ဘတ်ဂျက် ခန့်မှန်းလျာထားမှုရဲ့ ယုံကြည်စိတ်ချရမှု အတိုင်းအတာကိုလည်းပဲ ထိခိုက်စေနိုင်တာ ဖြစ်ပါတယ်။ ဒါကြောင့် မို့လို့ ကျွန်တော်တို့ ပိုလျှံငွေပြန်အပ်ရတဲ့ အချို့ ကိစ္စတွေမှာ အပ်သင့်အပ်ထိုက်တဲ့ကိစ္စတွေ ဖြစ်လို့ရှိရင် ကျွန်တော်တို့ ကြိုဆိုရမှာ ဖြစ်ပါတယ်။ ဥပမာ- တင်ဒါခေါ်ယူဆောင်ရွက်တဲ့အတွက်ကြောင့် ကုန်ကျစရိတ်တွေ လျော့နည်းသွားပြီးတော့ ပိုငွေတွေဖြစ်လာတာ ဖြစ်ပါတယ်။ ဒါကိုတော့ ကျွန်တော်တို့ ရန်ပုံငွေလည်း လွှဲပြောင်းသုံးစွဲခွင့် မပြုပါဘူး။ အကယ်၍ ပေါ့လျော့မှုကြောင့်ုံးစွဲနိုင်မှုမရှိလို့ ပိုလျှံငွေပြန်အပ် ရတယ် ဆိုရင်တော့ ဒါဟာ ကျွန်တော်တို့ မလိုလားအပ်တဲ့ ကိစ္စတွေဖြစ်ပါတယ်။ ဥပမာ- တင်ဒါခေါ်ယူမှု နောက်ကျနေတဲ့ ကိစ္စတို့ဘာတို့ ဖြစ်ပါတယ်။ ဒါကလည်း ကျွန်တော်တို့ အရေးယူဖို့လိုအပ်လို့ရှိရင်လည်း ဌာနအနေနဲ့ အရေးယူသင့်ပါတယ် ဖြစ်ပါကြောင်း တင်ပြအပ်ပါတယ်။ လေးစားအပ်ပါသော နာယကကြီးခင်ဗျာ။ ၂၀၁၇-၂၀၁၈ ဘဏ္ဍာရေးနှစ် ပြည်ထောင်စုရဲ့ အရအသုံး ခန့်မှန်းခြေငွေစာရင်းကို စတင်ရေးဆွဲစဉ်းက ပြည်ထောင်စုအဆင့်ဌာန၊ အဖွဲ့အစည်း များက မူလအဆိုပြုခဲ့တဲ့ အသုံးစရိတ် စုစုပေါင်းဟာ ကျပ် ၂၁.၃၆၉ ထရီလီယံ ရှိပါတယ်။ ဒီဟာကို စီမံကိန်းနှင့် ဘဏ္ဍာရေးဝန်ကြီးဌာနက အသုံးစရိတ် ၄၇၃.၃၆၅ ဘီလီယံ စိစစ်လျှော့ချပြီးတော့မှ ပြည်ထောင်စု လွှတ်တော်မှာ ၃၀၂.၂၆၈ ဘီလီယံ ထပ်ပြီးတော့ စိစစ်လျှော့ချခဲ့တာ ဖြစ်ပါတယ်။ ဒါကြောင့်မို့လို့ ပြည်ထောင်စုလွှတ်တော်က အတည်ပြုတဲ့အသုံးစရိတ်ဟာ ၂၀.၅၉၄ ထရီလီယံ ဖြစ်ပါကြောင်း တင်ပြအပ်ပါတယ်။ ဒီပိုလျှံငွေ ပြန်လည်အပ်နှံတဲ့ ကိစ္စတွေဟာ ဒီလိုအဆင့်ဆင့်စိစစ်ထားတဲ့ ကြားကနေပြီးတော့ ပြန်လည်အပ်နှံကြခြင်း ဖြစ်ပါတယ်။ နာယကကြီးခင်ဗျား။ အမျိုးသားမှတ်တမ်းများမော်ကွန်းတိုက်ဦးစီးဌာနရဲ့ အဆောက်အဦများ ဆောက်လုပ်မှုနဲ့ ပတ်သက်ပြီးတော့ စီမံကိန်းကို ပြန်လည်ဆန်းစစ်သင့်ပါကြောင်း တင်ပြထားမှုရှိပါတယ်။ ဘတ်ဂျက်ရရှိမှုအနေအထားအရ နှစ်ကာလခွဲပြီးတော့ တည်ဆောက်နေရခြင်း ဖြစ်တဲ့အတွက်ကြောင့် ယနေ့အထိ ပြီးစီးနိုင်မှုမရှိသေးခြင်း ဖြစ်ပါတယ်။ ဒါကိုလည်း ကျွန်တော်တို့ ဝန်ကြီးဌာန အစီအစဉ်နဲ့ ဆန်းစစ်မှုများ ပြုလုပ်သွားဖို့ရှိပါတယ်။ နာယကြီးခင်ဗျာ။ အစိုးရရဲ့ ကြွေးမြီများနှင့်ပတ်သက်ပြီး တင်ပြလိုပါတယ်။ ၃၁-၃-၂၀၁၈ မှာရှိတဲ့ ပြည်ပကြွေးမြီလက်ကျန် အမေရိကန်ဒေါ်လာ ၁၀၂.၂ ဘီလီယံဟာ ကျွန်တော်တို့ ခေတ်အဆက်ဆက်က ရယူခဲ့တဲ့ ကြွေးမြီများရဲ့ လက်ကျန်ဖြစ်ပါတယ်။ ဒီ Power Point slide မှာ တင်ပြထားတဲ့အတိုင်းပဲ ၁၉၈၈ မတိုင်မီကချေးငွေ၊ ၁၉၈၈ ကနေ ၂၀၁၁ အထိ ကျွန်တော်တို့ ကာလချေးငွေနဲ့ ၂၀၁၁-၂၀၁၂ ကနေ ၂၀၁၅-၂၀၁၆ အထိ ချေးငွေ၊ ယခု ၂၀၁၆-၂၀၁ရ ကနေ ယနေ့အထိ ချေးငွေများကို ကျွန်တော်တို့ ခွဲခြား ပြီးတော့ တွေ့မြင်နိုင်ပါတယ်။ ဒါဟာကျွန်တော်တို့ ကာလအလိုက် ရယူထားတဲ့ ကြွေးမြီများရဲ့ ဒီရက်မှာ ရှိတဲ့ ကျွန်တော်တို့ လက်ကျန်အခြေအနေ ဖြစ်ပါတယ်။ နိုင်ငံတကာက ပေးအပ်တဲ့ ဖွံ့ဖြိုးမှုအကူအညီ တွေကို ပြည်သူများ ထိရောက်စွာ ခံစားရရှိနိုင်မှုအတွက် မိတ်ဖက်အဖွဲ့အစည်းများအချင်းချင်း ညှိနှိုင်းဖို့၊ ဖွံ့ဖြိုးမှုအကူအညီ ရယူဖို့နဲ့ အသုံးပြုခြင်းတွေမှာ ပွင့်လင်းမြင်သာမှုရှိဖို့ ထိရောက်စွာ အသုံးပြုနိုင်ဖို့အတွက်ကို ဖွံ့ဖြိုးမှုအကူအညီများ ညှိနှိုင်းရေးအဖွဲ့ (DACU) ကိုလည်းပဲ ဖွဲ့စည်းထားရှိပါတယ်။ ဖွံ့ဖြိုးမှုအကူအညီဆိုင်ရာ မူဝါဒများချမှတ်ပြီးတော့ ဒီမူဝါဒများနှင့်အညီ ပြည်ထောင်စုဝန်ကြီးဌာနများ၊ တိုင်းဒေသကြီး၊ ပြည်နယ် အစိုးရအဖွဲ့များက ရယူလိုတဲ့ ပြည်ပချေးငွေများကို မိမိနိုင်ငံရဲ့ ကြွေးမြီခံနိုင်ရည်ရှိမှုကို မထိခိုက်စေဘဲနဲ့ ပြည်ထောင်စုလွှတ်တော်ရဲ့ အတည်ပြုချက်ရယူပြီးမှ စိစစ်ရယူတာ ဖြစ်ပါတယ်။ ပြည်ပကြွေးမြီများကို လည်း ၃ လတစ်ကြိမ် စာရင်းပြုစုပြီးတော့ နိုင်ငံတော်သမ္မတရုံးကို တင်ပြလျက် ရှိပါတယ်။ ၂၀၁၅-၂၀၁၆ ဘဏ္ဍာနှစ်က စပြီးတော့ ကာလလတ်ကြွေးမြီစီမံခန့်ခွဲမှုမဟာဗျူဟာနှင့် အစိုးရရဲ့ ကြွေးမြီဆိုင်ရာ နှစ်ပတ်လည် အစီရင်ခံစာတွေကိုလည်းပဲ ပုံမှန်ထုတ်ပြန်လျက်ရှိပါတယ်။ လေးစားအပ်ပါသော နာယကြီးနှင့် လွှတ်တော်ကိုယ်စားလှယ်များခင်ဗျာ။ ပြည်ထောင်စုစာရင်းစစ် ချုပ်ရုံးနှင့် ပြည်သူ့ငွေစာရင်းပူးပေါင်းကော်မတီတို့ဟာ ဘဏ္ဍာငွေအရအသုံးအကောင်အထည်ဖော်မှုများကို စစ်ဆေးကြပ်မတ်ထိန်းကျောင်းပေးတဲ့ External Oversight body များ ဖြစ်ပါတယ်။ ဌာန၊ အဖွဲ့အစည်းများ အနေနဲ့ မိမိတို့စီစဉ်တဲ့ Internal Oversight များကိုလည်းပြုလုပ်ပေးရန် လိုအပ်ပါတယ်။ ဒီလိုလုပ် ဖို့ကတော့ ဌာနတွင်းစာရင်းစစ် Internal Audit များအဖွဲ့များ ဖွဲ့စည်းစစ်ဆေးစေခြင်း ဖြစ်ပါတယ်။ နိဂုံးချုပ်အနေဖြင့် ပြည်ထောင်စုစာရင်းစစ်ချုပ်ရုံးရဲ့ အကြံပြုချက်များ၊ ပြည်သူ့ငွေစာရင်း ပူးပေါင်း ကော်မတီရဲ့ သဘောထားမှတ်ချက်များ ဖြစ်တဲ့ အပိုဒ် ၂၂၆၊ ၂ရ နှင့် ၂၂၈ တို့နှင့် လွှတ်တော်ကိုယ်စားလှယ် ကြီးများရဲ့ ဆွေးနွေးချက်များကို စီမံကိန်းနှင့် ဘဏ္ဍာရေးဝန်ကြီးဌာနအနေဖြင့် အလေးထားပြီးတော့ သတိပြုလိုက်နာဆောင်ရွက်သွားမည်ဖြစ်ပြီး ဌာန၊ အဖွဲ့အစည်းများကိုလည်းပဲ လိုအပ်တဲ့ ညွှန်ကြား ချက်များ ထုတ်ပြန်ပြီးတော့ ပေါင်းစပ်ညှိနှိုင်း ဆောင်ရွက်သွားမည်ဖြစ်ပါကြောင်းနှင့် ပြီးခဲ့တဲ့ ဘဏ္ဍာရေး နှစ်များရဲ့ သင်ခန်းစာများကို ရယူပြီးတော့ လာမယ့်ဘဏ္ဍာရေးနှစ်တွေမှာ သတိပြု ဆောင်ရွက်နိုင်စေရန် ကြပ်မတ်ဆောင်ရွက် သွားမည်ဖြစ်ကြောင်း တင်ပြရင်း နိဂုံးချုပ်အပ်ပါတယ်။ ကျေးဇူးတင်ပါတယ်။</speech>
<speech type="speaker">ပြည်ထောင်စုစာရင်းစစ်ချုပ်ရုံး ပြန်လည်ရှင်းလင်းဆွေးနွေးဖို့ဖြစ်ပါတယ်။</speech>
<speech><agency id="9">ဦးမော်သန်း(ပြည်ထောင်စုစာရင်းစစ်ချုပ်၊ ပြည်ထောင်စုစာရင်းစစ်ချုပ်ရုံး)</agency>လေးစားအပ်ပါသော ပြည်ထောင်စုလွှတ်တော် နာယကကြီးနှင့် ပြည်ထောင်စုလွှတ်တော်ကိုယ်စားလှယ်ကြီးများ၊ ပြည်ထောင်စု ဒုတိယဝန်ကြီးများနဲ့ ဧည့်သည်တော်များ အားလုံးမင်္ဂလာပါ။ မင်္ဂလာအပေါင်းနှင့် ပြည့်စုံပါစေလို့ နှုတ် ခွန်းဆက်အပ်ပါတယ်။ ကျွန်တော်ကတော့ ပြည်ထောင်စုစာရင်းစစ်ချုပ် ဦးမော်သန်း ဖြစ်ပါတယ်။ ပြည်ထောင်စုစာရင်းစစ်ချုပ်၏ ၂၀၁၇-၂၀၁၈ ဘဏ္ဍာရေးနှစ် စစ်ဆေးတွေ့ရှိချက် အစီရင်ခံစာအပေါ် ပြည်သူ့ငွေစာရင်းပူးပေါင်း ကော်မတီ၏ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာအမှတ်စဉ် (၁၁/၂၀၁၉)ပါ ကော်မတီ၏ သုံးသပ်အကြံပြုချက်များနဲ့ လွှတ်တော်ကိုယ်စားလှယ်ကြီးများရဲ့ ဆွေနွေးချက် များအပေါ် အထူးကျေးဇူးတင်ရှိပါကြောင်း ဦးစွာပြောကြားလိုပါတယ်။ လွှတ်တော်ကိုယ်စားလှယ်များ၏ ဆွေးနွေးချက်များမှ ပြည်ထောင်စုစာရင်းစစ်ချုပ်ရုံးနဲ့ သက်ဆိုင်တဲ့ ဆွေးနွေးချက်များအား ပြန်လည် ရှင်းလင်း ဆွေးနွေးတင်ပြသွားမှာ ဖြစ်ပါတယ်။ Power Point သုံးစွဲခွင့်ပြုပါရန် လေးစားစွာ တင်ပြအပ် ပါတယ်။ ပြည်ထောင်စုစာရင်းစစ်ချုပ်ရုံးသည် ပြည်ထောင်စု စာရင်းစစ်ချုပ်ဥပဒေပါ ပြဋ္ဌာန်းချက်များနှင့် အညီ ၂၀၁၇-၂၀၁၈ ဘဏ္ဍာရေးနှစ် ပြည်ထောင်စုဘဏ္ဍာငွေအရအသုံးဆိုင်ရာ ဥပဒေအရ ပြည်ထောင်စု၏ အရအသုံးခန့်မှန်းခြေငွေစာရင်းများ ရေးဆွဲမှုနှင့် အကောင်အထည်ဖော်မှုများအား စစ်ဆေးခဲ့ပါတယ်။ ထိုကဲ့သို့ စစ်ဆေးရာတွင် အစိုးရဌာန၊ အဖွဲ့အစည်းများ၏ ပြည်ထောင်စုဘဏ္ဍာရန်ပုံငွေ အရအသုံးဆိုင်ရာ ဥပဒေပါ ပြဋ္ဌာန်းချက်များအရ အရအသုံးလျာထားငွေများ၏ ပြည့်စုံမှန်ကန်မှု၊ ရငွေများ ပြည့်ဝစွာ ကောက်ခံမှု၊ သုံးစွဲခွင့်ပြုထားသည့် အသုံးစရိတ်များအား ထိရောက်စွာ အသုံးပြုမှု၊ ပြည်တွင်းပြည်ပ ကြွေးမြီများ ရယူမှု၊ ပြန်လည်ပေးဆပ်မှု အခြေအနေများအား စစ်ဆေးခြင်းနဲ့ ဆက်စပ်လျက်ရှိသော ၂၀၁ရ ခုနှစ်၊ ပြည်ထောင်စု အခွန်အကောက်ဥပဒေအပေါ် အကောင်အထည်ဖော်မှု၊ ၂၀၁၇-၂၀၁၈ ဘဏ္ဍာရေးနှစ် အမျိုးသားစီမံကိန်းဥပဒေအပေါ် အကောင်အထည်ဖော်မှု၊ အစိုးရကြွေးမြီအပေါ် ကြီးကြပ်ဆောင်ရွက်မှုနှင့် ပြည်ထောင်စုဘဏ္ဍာရန်ပုံငွေနှင့် ဆက်စပ်သော ကြွေးမြီ၊ အပ်ငွေ၊ ယာယီစာရင်းစသည်များ အကောင်အထည် ဖော်မှုကို စစ်ဆေးခဲ့ပါတယ်။ စစ်ဆေးသူများသည် ယေဘုယျအားဖြင့် အများလက်ခံ ကျင့်သုံးနေသော စစ်ဆေးရေးစံများ၊ စစ်ဆေးရေးနည်းစနစ်များနှင့်အညီ အစိုးရဌာန၊ အဖွဲ့အစည်းများက ပြုစုထားတဲ့ မတ်လ (အပြီးသတ်)စာရင်း၊ မတ်လ (နောက်ဆက်တွဲ) ရငွေသုံးငွေ ရှင်းတမ်းများနဲ့ နှစ်ချုပ်စာရင်းများအား တည်ဆဲ ဥပဒေ၊ နည်းဥပဒေ၊ ဘဏ္ဍာရေးစည်းမျဉ်း၊ ညွှန်ကြားချက်များနဲ့အညီ စစ်ဆေးခဲ့ပါတယ်။ စာရင်းများ စစ်ဆေးရာမှာ လိုအပ်မှုနှင့် အရေးပါမှုပေါ်မှာ မူတည်၍ ကောက်နုတ်ရွေးချယ် စစ်ဆေးခဲ့ကြောင်း တင်ပြ အပ်ပါတယ်။ လေးစားအပ်ပါသော နာယကကြီးခင်ဗျား။ လွှတ်တော်ကိုယ်စားလှယ်များ၏ ဆွေးနွေးချက်များမှ ပြည်ထောင်စုစာရင်းစစ်ချုပ်ရုံးနဲ့ သက်ဆိုင်သည့်ဆွေးနွေးချက်များအား ဆက်လက်ဆွေးနွေးတင်ပြမှာ ဖြစ်ပါတယ်။ ဦးခင်ဝင်း မဲဆန္ဒနယ်အမှတ်(၂) မကွေးတိုင်းဒေသကြီး ဆွေးနွေးချက်အား ဦးစွာရှင်းလင်း တင်ပြလိုပါတယ်။ ပြည်ထောင်စုစာရင်းစစ်ချုပ်ဥပဒေ ၁၁ (ဘ) ပြဋ္ဌာန်းချက်မှာ ပြည်တွင်းကဖြစ်စေ၊ ပြည်ပကဖြစ်စေ ချေးယူငွေများ၊ ပြည်တွင်းသို့ဖြစ်စေ၊ ပြည်ပသို့ဖြစ်စေ ထုတ်ချေးငွေများ၊ အတိုးပေးငွေ၊ အတိုးရငွေများနဲ့ ပတ်သက်၍ ဥပဒေ၊ စည်းမျဉ်း၊ စည်းကမ်း၊ လုပ်ထုံးလုပ်နည်းများနှင့်အညီ လိုက်နာ ဆောင်ရွက်မှုရှိ မရှိ စစ်ဆေးခြင်း ဖြစ်ပါတယ်။ ပြည်ထောင်စုစာရင်းစစ်ချုပ်ရုံးအနေနဲ့ ယင်းဥပဒေပါ ပြဋ္ဌာန်းချက်များနဲ့အညီ သမဝါယမဦးစီးဌာန၏ Exim Bank မှ ချေးယူရငွေ၊ ဗဟိုသမဝါယမအသင်းသို့ ပြန်လည်ထုတ်ချေးငွေ၊ ဗဟိုသမဝါယမအသင်းမှ သမဝါယမဦးစီးဌာနများသို့ ချေးငွေ အရင်း/အတိုး ပြန်လည် ပေးဆပ်မှု၊ သမဝါယမဦးစီးဌာနမှ Exim Bank သို့ ချေးငွေအရင်း/အတိုး ပြန်လည်ပေးဆပ်မှုများကို စစ်ဆေးလျက်ရှိပြီး ချေးယူသူများမှ လုပ်ငန်းအောင်မြင်စွာ ဆောင်ရွက်နိုင်ရေး၊ ချေးငွေထုတ်ပေးသည့် ရည်ရွယ်ချက်အတိုင်း အကောင်ထည်ဖော်နိုင်ရေးတို့ကို တာဝန်ခံဌာနမှ စဉ်ဆက်မပြတ် ကြီးကြပ်ရန် အကြံပြုတိုက်တွန်းလျက် ရှိပါတယ်။ ဦးရန်လင်း၊ ကျိုက်လတ်မဲဆန္ဒနယ်၊ ဧရာဝတီတိုင်းဒေသကြီး၏ ဆွေးနွေးချက်ပါ စီမံကိန်းနှင့် ဘဏ္ဍာရေးဝန်ကြီးလက်အောက်ရှိ ဌာနတစ်ခုဖြစ်သည့် လုံခြုံရေးနဲ့ဆိုင်သော ပုံနှိပ်လုပ်ငန်းများအား ၎င်း၏ လုပ်ငန်းသဘောသဘာဝနှင့် အခြေအနေများအရ ကာကွယ်ရေးဝန်ကြီးဌာနမှ ကြီးကြပ်ဆောင်ရွက်လျက် ရှိပြီး တာဝန်ယူစစ်ဆေးပါကြောင်း တင်ပြလိုပါတယ်။ ဒေါက်တာခွန်ဝင်းသောင်း၊ မဲဆန္ဒနယ်အမှတ်(၁၁)၊ ကချင်ပြည်နယ် ဆွေးနွေးချက်အား ပြန်လည် ရှင်းလင်းတင်ပြလိုပါတယ်။ ပြည်ထောင်စုစာရင်းစစ်ချုပ်ရုံး၏ ၂၀၁၇-၂၀၁၈ ခုနှစ် အစီရင်ခံစာတွင် ဌာန အချို့၏ ခေတ်ကာလနှင့် ဆီလျော်မှုမရှိသည့် ငှားရမ်းခနှုန်းများအား ဖော်ပြထားပါတယ်။ ရှေ့ကာလ တွင်လည်း ဌာနအချို့နဲ့ စပ်လျဉ်းသည့် တွေ့ရှိချက်များ ဆက်လက်ဖော်ပြပါဝင်မည်ဖြစ်ပါကြောင်း တင်ပြအပ်ပါတယ်။ ဦးကျော်ထွေး၊ မဲဆန္ဒနယ်အမှတ်(၈)၊ ရန်ကုန်တိုင်းဒေသကြီးနှင့် ဦးတင်ထွန်းနိုင်၊ ဆိပ်ကြီးခနောင်တို မဲဆန္ဒနယ်၊ ရန်ကုန်တိုင်းဒေသကြီးတို့၏ ဆွေးနွေးချက်များနှင့် စပ်လျဉ်းလို့ကတော့ ပြည်ထောင်စုစာရင်း စစ်ချုပ်ရုံးအနေနဲ့ စစ်ဆေးရာတွင် ဌာန၊ အဖွဲ့အစည်းအသီးသီးမှ တင်ပြသည့် စာရင်း၊ မှတ်တမ်း၊ အထောက်အထား များကို ပြည်ထောင်စုစာရင်းစစ်ချုပ်ပါ ဥပဒေပြဋ္ဌာန်းချက်များနဲ့အညီ စစ်ဆေးနိုင်သည့် အတိုင်းအတာ အတွင်း လိုအပ်မှုနဲ့ အရေးပါမှုပေါ် မူတည်၍ ကောက်နုတ်ရွေးချယ် စစ်ဆေးပါတယ်။ စစ်ဆေးတွေ့ရှိချက် များကို မခြွင်းမချန် ပြည်ထောင်စုစာရင်းစစ်ချုပ် အစီရင်ခံစာတွင် ဖော်ပြထားပါတယ်။ ပြည်ထောင်စု စာရင်းစစ်ချုပ်ရုံးအနေနဲ့ ဌာနအဖွဲ့ အစည်းများရှိ စီမံခန့်ခွဲသူများ၏ ကြီးကြပ်မှုဖြင့် ရေးဆွဲတင်ပြလာတဲ့ ၂၀၁၇-၂၀၁၈ ဘဏ္ဍာရေးနှစ်၊ ဘဏ္ဍာရေးရှင်းတမ်းများအပေါ် တည်ဆဲဥပဒေ၊ စည်းမျဉ်း၊ လုပ်ထုံးလုပ်နည်း များဖြင့် မှတ်တမ်း အထောက်အထားများအပေါ် စစ်ဆေးခဲ့ပြီး ရငွေလျော့နည်း ပေးသွင်းမှု၊ အသုံး စရိတ်များ စည်းမျဉ်းနဲ့ ညီညွတ်မှုမရှိဘဲ ပိုမိုထုတ်ယူမှုများအား နိုင်ငံတော်သို့ ပြန်လည်ပေးသွင်းစေခဲ့ ပါတယ်။ ယင်းစစ်ဆေးတွေ့ရှိချက်များအား ခိုင်လုံသေချာမှုရှိစေရန် စိစစ်အတည်ပြုသည့် ့ ရခြင်းကြောင့် ဘဏ္ဍာရေးစည်းမျဉ်းနဲ့ ညီညွတ်မှုမရှိသည့် ပိုမိုထုတ်ယူမှုများနှင့်စပ်လျဉ်း၍ များမကြာမီ တင်ပြရန်ရှိသည့်အစီရင်ခံစာတွင်မှ ထည့်သွင်းဖော်ပြနိုင်မှာ ဖြစ်ပါတယ်။ ရှေ့ကာလများမှာ သက်ဆိုင်ရာ ဘဏ္ဍာနှစ်အလိုက် ဖော်ပြပါဝင်နိုင်စေရေး ဆက်လက် ဆောင်ရွက်ပေးသွားမည်ဖြစ်ပါကြောင်း တင်ပြအပ် ပါတယ်။ ပြည်သူ့ငွေစာရင်း ပူးပေါင်းကော်မတီ၏ (၁၁/၂၀၁၉) အစီရင်ခံစာ စာမျက်နှာ ၂၁ ပါ သောက်ရေခပ် (၂) စီမံကိန်းအတွက် ရွှေစွမ်းအင်ကုမ္ပဏီထံမှ စုစုပေါင်းရရန် USD ၂.၆၉၅ သန်းသည် ၃၁-၃-၂၀၁၈ နေ့ရှိ အခြေအနေဖြစ်ပြီး စာမျက်နှာ ၂၂ ပါ USD ၁၈.၅ သန်းမှာ သက်ဆိုင်ရာဌာနမှ ၂၁-၃-၂၀၁၉ နေ့အထိ အခြေအနေကို ရှင်းလင်းတင်ပြချက် ဖြစ်ပါတယ်။ ဝန်ထမ်းများ အဂတိကင်းစွာ လုပ်ကိုင်ဆောင်ရွက်မှု ရှိ မရှိကို သက်ဆိုင်ရာဝန်ကြီးဌာနများ၊ ဌာန၊ အဖွဲ့အစည်းများအနေဖြင့်သာ တားဆီးကာကွယ်ခြင်း၊ ထိန်းကျောင်း တည့်မတ်ဆောင်ရွက်ခြင်း၊ သိရှိဖော်ထုတ်ခြင်းများကို ဆောင်ရွက်နိုင်မည် ဖြစ်ပါကြောင်းနှင့် ပြည်ထောင်စု စာရင်းစစ်ချုပ်ရုံး၏ စစ်ဆေးနိုင်မှု အတိုင်းအတာ၊ စစ်ဆေးရေးလုပ်ငန်းစဉ်များအရ စစ်ဆေးရာမှာ အဂတိ Posos: coposaoag salgsapuloasa SSSGE:(Fraud)i zacja:0:91008@: (Embezzlement) တို့ကို စစ်ဆေးဖော်ထုတ်နိုင်ရေး ကြိုးပမ်းဆောင်ရွက်သွားမည် ဖြစ်ပါကြောင်းနဲ့ ဌာနဆိုင်ရာများအနေနဲ့ ယင်းအခြေအနေမျိုးကို ဖြစ်ပေါ်နိုင်သည့် ဌာနတွင်း ကြီးကြပ်ကွပ်ကဲမှု အားနည်းခြင်း၊ စီမံခန့်ခွဲမှု လျော့ရဲခြင်း စသည့် စစ်ဆေးတွေ့ရှိချက်များအပေါ် အလေးပေးဂရုပြု ဆောင်ရွက်သင့်ပါကြောင်း ရှင်းလင်းတင်ပြအပ် ပါတယ်။ ရန်ကုန်တိုင်းဒေသကြီး၊ မဲဆန္ဒနယ်အမှတ် (၁၀)မှ ဒေါ်နော်လှလှစိုး၏ ဆွေးနွေးချက်အား ပြန်လည် ရှင်းလင်း တင်ပြအပ်ပါတယ်။ ပြည်ထောင်စုစာရင်းစစ်ချုပ်ရုံးမှ အစိုးရ၏ ကြွေးမြီစာရင်းများ စစ်ဆေး ရာတွင် ပြည်သူ့ကြွေးမြီစီမံခန့်ခွဲမှု ဥပဒေပုဒ်မ ၃ရ ပါ ပြဋ္ဌာန်းချက်အရ စီမံကိန်းနှင့်ဘဏ္ဍာရေးဝန်ကြီးမှ တင်ပြသည့် ၂၀၁၇-၂၀၁၈ ဘဏ္ဍာရေးနှစ် အစိုးရ၏ ကြွေးမြီဆိုင်ရာ နှစ်ပတ်လည်အစီရင်ခံစာပါ အချက် အလက်များ၊ အစိုးရဌာန၊ အဖွဲ့အစည်းများ၏ ကြွေးမြီရယူမှု၊ အကောင်အထည်ဖော်မှု၊ ပြန်လည် ပေးဆပ်ရန် စီစဉ်ဆောင်ရွက်မှု စသည်တို့အပေါ် အဓိကထား၍ စစ်ဆေးဖော်ပြခဲ့ခြင်း ဖြစ်ပါတယ်။ Majority နဲ့စပ်လျဉ်း၍ ဆွေးနွေးပေးခဲ့သည်အား နောင်လွှတ်တော်သို့တင်ပြမည့် အစီရင်ခံစာများတွင် စိစစ်တင်ပြနိုင်ရေးအတွက် စီမံကိန်းနှင့်ဘဏ္ဍာရေးဝန်ကြီးဌာနနဲ့ ပေါင်းစပ်ညှိနှိုင်း ဆောင်ရွက်သွားမည် ဖြစ်ပါကြောင်း တင်ပြအပ်ပါတယ်။ ဦးမြမင်းဆွေ၊ မဲဆန္ဒနယ်အမှတ်(၉)၊ မကွေးတိုင်းဒေသကြီး၏ ဆွေးနွေးချက်နှင့်ပတ်သက်လို့ အဖွဲ့အစည်းများတွင် ရင်းနှီးမြှုပ်နှံမှုများ၊ ရှယ်ယာဝယ်ယူ၊ ရှယ်ယာရင်းနှီးမြှုပ်နှံမှုများမှ အမြတ်ဝေစုများ အပြည့်အဝ ပြန်လည်ရရှိမှု မရှိသေးခြင်းတို့ကို မိမိတို့ရုံး၏ အစီရင်ခံစာတွင် ဖော်ပြပြီးဖြစ်ပါတယ်။ ပြည်ထောင်စုစာရင်းစစ်ချုပ်ရုံးအနေဖြင့် နိုင်ငံတော်မှ ရင်းနှီးငွေများ ထည့်ဝင်ထားပြီး အကျိုးအမြတ်ရရှိမှု ရှိ မရှိ၊ ပြည်သူလူထုအတွက် အကျိုးသက်ရောက်မှု ရှိ မရှိဆိုင်ရာ စိစစ်တွေ့ရှိချက်များကိုလည်း တင်ပြရန် စီစဉ်လျက်ရှိပါတယ်။ နာယကကြီးခင်ဗျား။ ဦးဘိုကြီး၊ ချောက်မဲဆန္ဒနယ်၊ မကွေးတိုင်းဒေသကြီး၏ ဆွေးနွေးချက်နဲ့ ပတ်သက်လို့ ပြည်ထောင်စုစာရင်းစစ်ချုပ်ရုံး၏ အစီရင်ခံစာတွင် ဖော်ပြသင့်သည့် စစ်ဆေးတွေ့ရှိချက်များ အား အစီရင်ခံစာမထုတ်ပြန်မီ ကိန်းဂဏန်းအချက်အလက်များ မှန်ကန်မှု ရှိ မရှိကို ဌာနအသီးသီးသို့ စာရင်းစစ်လုပ်ငန်း အပြီးသတ်ညှိနှိုင်းဆောင်ရွက်သည့်စာ ထုတ်ပြန်ခဲ့ပြီး ဌာနမှ ပြန်လည်ရှင်းလင်း တင်ပြ သည့် အရေးယူဆောင်ရွက်မှုများကို အစီရင်ခံစာတွင် တစ်ပါတည်း ဖြည့်စွက်ထားပြီး ဖြစ်ပါတယ်။ စစ်ဆေးတွေ့ရှိချက်များအပေါ် အရေးယူဆောင်ရွက်ချက်များကို ဆက်လက်စိစစ်၍ တွန်းအားပေး ဆောင်ရွက် လျက်ရှိပါကြောင်းကိုလည်း တင်ပြလိုပါတယ်။ အသုံးစရိတ်ခွင့်ပြုငွေများ တောင်းခံရာ၌ ညွှန်ကြားချက်များနဲ့အညီ အမှန်သုံးစွဲနိုင်မှုနှင့် အနီးစပ်ဆုံး ခန့်မှန်းလျာထားတောင်းခံမှုနဲ့ ကြီးမားသည့် ကွာဟချက်များရှိမှု အခြေအနေများ၊ ခွဲဝေရရှိငွေများကို သုံးစွဲနိုင်ခြင်းမရှိဘဲ ပိုလျှံငွေပြန်လည်အပ်နှံမှုများနှင့် စပ်လျဉ်းသည့် စစ်ဆေးတွေ့ရှိချက်များကို အစီရင်ခံ စာတွင် ဖော်ပြထားပါကြောင်း တင်ပြအပ်ပါတယ်။ ဦးလှဆန်း၊ မဲဆန္ဒနယ်အမှတ်(၁)၊ မကွေးတိုင်းဒေသကြီး၏ ဆွေးနွေးချက်နှင့်စပ်လျဉ်း၍ ဌာန၊ အဖွဲ့အစည်းများ၏ လုပ်ငန်းများဆောင်ရွက်ရာတွင် မြေပြင်အနေအထားတွင် အမှန်တကယ်ဆောင်ရွက်ခြင်း ရှိ မရှိ စစ်ဆေးရန် ပြည်ထောင်စုစာရင်းစစ်ချုပ်ရုံးမှ ဒေသစာရင်းစစ်ရုံး အသီးသီးသို့ ညွှန်ကြားချက်များ ယခင်ကတည်းက ထုတ်ပြန်ထားပြီး ဖြစ်ပါတယ်။ ဒေသစာရင်းစစ်ရုံးအသီးသီးမှလည်း လမ်းပန်းဆက်သွယ်ရေး အနေအထား၊ ရာသီဥတုအခြေအနေ၊ နယ်မြေလုံခြုံရေး အခြေအနေ၊ စစ်ဆေးရေးအဖွဲ့၏ ် ဝန်ထမ်းအင်အား စသည်များအပေါ်တွင် မူတည်ပြီး မြေပြင်တွင် အမှန်တကယ် ဆောင်ရွက်ခြင်း ရှိ မရှိ စစ်ဆေးဆောင်ရွက်လျက် ရှိပါကြောင်း တင်ပြအပ်ပါတယ်။ ဦးအောင်ထူးမြင့်၊ အောင်လံမဲဆန္ဒနယ်၊ မကွေးတိုင်းဒေသကြီးနဲ့ ဒေါ်ခင်စန်းလှိုင်၊ ပုလဲမဲဆန္ဒနယ် တို့၏ ဆွေးနွေးချက်များနှင့်စပ်လျဉ်း၍ ဆက်လက်ရှင်းလင်း တင်ပြပါမယ်။ ပြည်ထောင်စုစာရင်းစစ်ချုပ် ရုံးမှ တင်ပြသည့် ၂၀၁၇-၂၀၁၈ ဘဏ္ဍာရေးနှစ် အစီရင်ခံစာသည် ပြည်ထောင်စု၏ အရအသုံးခန့်မှန်းခြေ ငွေစာရင်းများနဲ့စပ်လျဉ်းသည့် စစ်ဆေးတွေ့ရှိချက် အစီရင်ခံစာများ ဖြစ်ပါကြောင်း တင်ပြအပ်ပါတယ်။ ပြည်ထောင်စုစာရင်းစစ်ချုပ်ရုံးအနေဖြင့် ပြည်ထောင်စုစာရင်းစစ်ချုပ်ဥပဒေပါ ပြဋ္ဌာန်းချက်များ နဲ့အညီ စစ်ဆေးဆောင်ရွက်လျက်ရှိပါတယ်။ ပြည်ထောင်စုစာရင်းစစ်ချုပ်ရုံး၏ ခန့်ထားဝန်ထမ်းအင်အား အပေါ်မူတည်ပြီး စစ်ဆေးသင့်သည့် ဧရိယာများအနက်မှ အလိုအပ်ဆုံးဖြစ်မည့် စစ်ဆေးသင့်သည့် အကြောင်းအရာများ နှံ့စပ်စုံလင်မှုရှိစေရေး ရွေးချယ်စစ်ဆေးလျက်ရှိပြီး ခိုင်မာပြည့်စုံသည့်စစ်ဆေးတွေ့ရှိ ချက်များအတွက် စီစဉ်ဆောင်ရွက်လျက်ရှိပါတယ်။ ဌာန၊ အဖွဲ့အစည်းများ၏ လုပ်ငန်းများ စစ်ဆေးရာတွင် ပြည်သူ့အတွက် အကျိုးသက်ရောက်မှု နည်းပါးသည့်၊ ထိရောက်မှုမရှိသည့် လုပ်ငန်းဆောင်ရွက်ချက်များ နှင့်စပ်လျဉ်းသည့် စစ်ဆေးတွေ့ရှိချက်များ၊ ဥပဒေ၊ စည်းမျဉ်းစည်းကမ်းများနှင့် လုပ်ထုံးလုပ်နည်းများနှင့် အညီ လိုက်နာဆောင်ရွက်မှု ရှိ မရှိ စစ်ဆေးခြင်းဖြစ်သည့် Compliance Audit တွင် တွေ့ရှိရမည့် စစ်ဆေး တွေ့ရှိချက်များ၊ ဌာနတွင်း စာရင်းစစ်အဖွဲ့များ၏ ဖွဲ့စည်းထားရှိမှု၊ စစ်ဆေးမှုများနဲ့ စပ်လျဉ်းပြီး စစ်ဆေး တွေ့ရှိချက်များကို ၂၀၁၆-၂၀၁ရ ဘဏ္ဍာရေးနှစ်နဲ့ ၂၀၁၇-၂၀၁၈ ဘဏ္ဍာရေးနှစ် အစီရင်ခံစာအပေါ် ဌာန များမှ အရေးယူ ဆောင်ရွက်မှုများကို ၂၀၁၈ ခုနှစ်၊ ဧပြီလမှ စက်တင်ဘာလအထိ အစီရင်ခံစာတွင် ထည့်သွင်းထားပါကြောင်း တင်ပြအပ်ပါတယ်။ နာယကကြီးခင်ဗျား။ နိဂုံးချုပ်အနေဖြင့်ကတော့ ပြည်ထောင်စုစာရင်းစစ်ချုပ်ရုံး၏ အစီရင်ခံစာ အရ ရုံး၏လုပ်ငန်းဆောင်ရွက်မှုများအား အသိအမှတ်ပြုဆွေးနွေးချက်များ ကျေးဇူးတင်ရှိပါတယ်။ ဤရုံး ၏ စစ်ဆေးရေးလုပ်ငန်း ရည်ရွယ်ချက်မှာ ပြည်ထောင်စုဘတ်ဂျက် ရေးဆွဲတင်ပြမှု၏ ဆီလျော်သင့်မြတ်မှု၊ အစိုးရဌာန အဖွဲ့အစည်းများအနေဖြင့် ဘတ်ဂျက်ခွဲဝေချထားငွေများအား သတ်မှတ်ချက်အတိုင်း အလေ အလွင့်မရှိ ထိရောက်အကျိုးရှိစွာ သုံးစွဲစေရေး၊ သတ်မှတ်ထားတဲ့ လျာထားရငွေများ ပြည့်ဝစွာ ရရှိစေရေးနှင့် နိုင်ငံတော်မှ ရရန်ရှိသည့် အခွန်ဘဏ္ဍာငွေများ အပြည့်အဝ ရရှိစေရေး၊ လုပ်ငန်းဆောင်ရွက်ချက်များ အရည်အသွေး ပြည့်မီစွာဖြင့် ပြည်သူတို့၏ အကျိုးစီးပွားအတွက် ထိရောက်စွာ ဆောင်ရွက်နိုင်စေရေး၊ ဥပဒေ၊ နည်းဥပဒေ၊ ဘဏ္ဍာရေး စည်းမျဉ်းများ၊ ဝန်ထမ်းစည်းမျဉ်းများ၊ စည်းကမ်းများ၊ လုပ်ထုံးလုပ်နည်းများ လိုက်နာဆောင်ရွက်မှု ပိုမိုအားကောင်းလာစေရေးအတွက် ဖြစ်ပါတယ်။ ဒီရည်ရွယ်ချက်ဟာ နိုင်ငံတော်အကျိုးစီးပွားနဲ့ စပ်လျဉ်းသည့် ပြည်သူ့ငွေစာရင်းပူးပေါင်းကော်မတီနှင့် လွှတ်တော်ကိုယ်စားလှယ်ကြီးများ၏ သုံးသပ်အကြံပြု ဆွေးနွေးထောက်ပြချက်များနဲ့လည်း သဘောထား ရည်ရွယ်ချက်ချင်း တူညီကြောင်းတွေ့ရှိရသဖြင့် ပြည်သူ့ငွေစာရင်းပူးပေါင်းကော်မတီနဲ့ လွှတ်တော် ကိုယ်စားလှယ်တော်ကြီးများအား များစွာကျေးဇူးတင်ရှိပါကြောင်းနှင့် ပြည်ထောင်စုစာရင်းစစ်ချုပ်ရုံး၏ စစ်ဆေးတွေ့ရှိချက် တစ်ကြိမ်ထက်တစ်ကြိမ် ပိုမိုပြည့်စုံ ကောင်းမွန်လာစေရေးအတွက် ကိုယ်စားလှယ်တော် ကြီးများ၏ အကြံပြုချက်များကိုလည်း မှတ်သားဆောင်ရွက်ပေးမှာဖြစ်တဲ့အကြောင်း ပြောကြားရင်း ကျွန်တော်၏ ရှင်းလင်းဆွေးနွေးတင်ပြမှုကို နိဂုံးချုပ်အပ်ပါတယ်ခင်ဗျာ။ ကျေးဇူးတင်ပါတယ်။</speech>
<title>အထက်ပါ အစီရင်ခံစာ(၁၁/၂၀၁၉) ကို လွှတ်တော်က သဘောတူလက်ခံရန် ပြည်သူ့ငွေစာရင်း ပူးပေါင်းကော်မတီက အဆိုတင်သွင်းခြင်းနှင့် လွှတ်တော်၏ အတည်ပြုချက်ရယူခြင်း</title>
<speech type="speaker">အစီအစဉ်(၁၁)ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်သူ့ ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာ(၁၁/၂၀၁၉)ကို လွှတ်တော်က သဘောတူလက်ခံရန် အဆိုတင်သွင်းဖို့ ဖြစ်ပါတယ်။</speech>
<speech><mp id="1434">ဦးခင်မောင်သန်း(အတွင်းရေးမှူး၊ ပြည်သူ့ငွေစာရင်းပူးပေါင်းကော်မတီ)</mp>လေးစားအပ်ပါသော ပြည်ထောင်စုလွှတ်တော်နာယကကြီးနှင့် ပြည်ထောင်စုလွှတ်တော်ကိုယ်စားလှယ်များ၊ ဖိတ်ကြားထားတဲ့ ပြည်ထောင်စုအဆင့်ဌာန၊ အဖွဲ့အစည်းဝင်များခင်ဗျား။ ကျွန်တော်ကတော့ တောင်ငူမဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးခင်မောင်သန်းဖြစ်ပါတယ်။ ကျွန်တော့အနေနဲ့ ပြည်သူ့ငွေစာရင်းပူးပေါင်း ကော်မတီဥက္ကဋ္ဌရဲ့ တာဝန်ပေးချက်အရ အဆိုတင်သွင်းသွားမှာဖြစ်ပါတယ်။ လေးစားအပ်ပါသော ပြည်ထောင်စုလွှတ်တော်နာယကကြီးခင်ဗျာ။ ပြည်ထောင်စုစာရင်းစစ်ချုပ်၏ ၂၀၁၇-၂၀၁၈ ဘဏ္ဍာရေးနှစ်၊ ပြည်ထောင်စု၏ အရအသုံးခန့်မှန်းခြေငွေစာရင်းများနှင့်စပ်လျဉ်းသည့် စစ်ဆေး တွေ့ရှိချက်အစီရင်ခံစာအပေါ် ပြည်သူ့ငွေစာရင်းပူးပေါင်းကော်မတီ၏ လေ့လာတွေ့ရှိချက်နဲ့ သဘောထား မှတ်ချက်အစီရင်ခံစာအမှတ်စဉ်(၁၁/၂၀၁၉) ကို ပြည်ထောင်စုလွှတ်တော်က သဘောတူလက်ခံပေးပါရန် ပြည်ထောင်စုလွှတ်တော်ဆိုင်ရာနည်းဥပဒေ ၁၀၄ နည်းဥပဒေခွဲ(င)နဲ့အညီ အဆိုတင်သွင်းအပ်ပါတယ်ခင်ဗျာ။ အားလုံးကို ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ လွှတ်တော်ရဲ့ သဘောထားရယူ ပါ့မယ်။ ပြည်သူ့ငွေစာရင်းပူးပေါင်းကော်မတီရဲ့ အဆိုကို လွှတ်တော်က သဘောတူပါသလား ခင်ဗျာ။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် ပြည်ထောင်စုစာရင်းစစ်ချုပ်ရုံးမှ ပေးပို့တဲ့ ၂၀၁၇-၂၀၁၈ ခု၊ ဘဏ္ဍာရေးနှစ် ပြည်ထောင်စု၏ ဘဏ္ဍာငွေအရ အသုံးဆိုင်ရာ ဥပဒေပါ ပြည်ထောင်စုရဲ့ အရအသုံးခန့်မှန်းခြေငွေစာရင်းများနဲ့ စပ်လျဉ်းတဲ့ စစ်ဆေးတွေ့ရှိချက် အစီရင်ခံစာအပေါ် ပြည်သူ့ ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာ(၁၁/၂၀၁၉)ကို လွှတ်တော်က သဘောတူအတည်ပြုကြောင်း ကြေညာပါတယ်။</speech>
</report>
</section>
</discussion>
<postface><title>ပြည်ထောင်စုလွှတ်တော် နာယက က အစည်းအဝေး (၁၄) ရက်မြောက်နေ့ ရပ်နားကြောင်းနှင့် (၁၅)ရက်မြောက်နေ့ ကျင်းပမည့် နေ့ရက်နှင့်ကြေညာခြင်း</title>
<speech type="speaker">အစီအစဉ်(၁၂) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ (၁၃)ကြိမ် မြောက်ပုံမှန် အစည်းအဝေး (၁၄)ရက်မြောက်နေ့ အစီအစဉ်ကို ရပ်နားပါမယ်။ အစည်းအဝေး (၁၅)ရက် မြောက်နေ့ကို ၂၀၁၉ ခုနှစ်၊ သြဂုတ်လ ၂၃ ရက် (သောကြာနေ့) နံနက် ၁၀ နာရီ ကျင်းပပြုလုပ် မည်ဖြစ်ကြောင်းနှင့် ယနေ့အတွက် အစည်းအဝေး ပြီးဆုံးကြောင်း ကြေညာပါတယ်။</speech>
<speech type="mc">ပြည်ထောင်စုလွှတ်တော်နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ပါပြီခင်ဗျား။ ဒုတိယအကြိမ် ပြည်ထောင်စုလွှတ်တော် (၁၃)ကြိမ်မြောက်ပုံမှန်အစည်းအဝေး (၁၄)ရက်မြောက်နေ့ အစည်းအဝေးကို ညနေ ၁၇:၂၅ နာရီတွင် ရပ်နားပါသည်။</speech>
</postface>
</transcript>
</doc>
