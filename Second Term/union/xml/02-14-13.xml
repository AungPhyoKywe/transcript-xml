<doc>
<docinfo>
<docno>02-14-13.xml</docno>
<pdf>02-14-13.pdf</pdf>
<term value="02">ဒုတိယအကြိမ်</term>
<session value="14" />
<sittingday value="13" />
<legislature value="union">ပြည်ထောင်စုလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် (၁၄)ကြိမ်မြောက်ပုံမှန်အစည်းအဝေး (၁၃) ရက်မြောက်နေ့မှတ်တမ်း</title>
<date value='11-12-2019'>၁၃၈၁ ခုနှစ်၊ နတ်တော်လဆန်း ၁၅ ရက် (၂၀၁၉ ခုနှစ်၊ ဒီဇင်ဘာလ ၁၁ ရက်)(ဗုဒ္ဓဟူးနေ့</date>
</docinfo>
<transcript>
<preface>
<p>နေပြည်တော်ရှိ ပြည်ထောင်စုလွှတ်တော် အစည်းအဝေးခန်းမတွင် ဒုတိယအကြိမ် ပြည်ထောင်စု လွှတ်တော် (၁၄)ကြိမ်မြောက်ပုံမှန်အစည်းအဝေး (၁၃)ရက်မြောက်နေ့ကို နံနက် ၁၀:ဝဝ နာရီင် ကျင်းပပါသည်။ ပြည်ထောင်စုလွှတ်တော် အစည်းအဝေးတွင် နာယကအဖြစ် ပြည်သူ့လွှတ်တော် ဥက္ကဋ္ဌ ဦးတီခွန်မြတ်က ဆောင်ရွက်ပြီး အခမ်းအနားမှူးအဖြစ် ပြည်ထောင်စုလွှတ်တော်ရုံး ညွှန်ကြားရေးမှူးချုပ် ဦးကျော်စိုးက ဆောင်ရွက်ပါသည်။</p>
<title>ပြည်ထောင်စုလွှတ်တော် နာယက နေရာယူခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် (၁၄)ကြိမ်မြောက် ပုံမှန်အစည်းအဝေးရဲ့ (၁၃)ရက်မြောက်နေ့ အစီအစဉ် စတင်ပါ တော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="speaker">အားလုံးမင်္ဂလာပါခင်ဗျာ။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<title>ပြည်ထောင်စုလွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယအကြိမ် ပြည်ထောင်စုလွှတ်တော် (၁၄)ကြိမ်မြောက်ပုံမှန်အစည်းအဝေး (၁၃)ရက်မြောက်နေ့မှာ ပြည်ထောင်စုလွှတ်တော်ကိုယ်စားလှယ်များ စိစစ်ရေးကော်မတီရဲ့ တင်ပြချက်အရ အစည်းအဝေးသို့ တက်ရောက် ခွင့်ရှိတဲ့ ပြည်ထောင်စုလွှတ်တော် ကိုယ်စားလှယ်ဦးရေ စုစုပေါင်း ၆၅၅ ဦး ရှိပြီး ဒီကနေ့ အစည်းအဝေးကို ၅၄၉ ဦး တက်ရောက်ပါတယ်။ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်းရဲ့ ၈၃.၈၂ ရာခိုင်နှုန်း ရှိပြီး သုံးပုံတစ်ပုံထက်ကျော်လွန်တဲ့အတွက် ပြည်ထောင်စုလွှတ်တော်ဆိုင်ရာဥပဒေပုဒ်မ ၂၀ နဲ့ နည်းဥပဒေ ၁၁ပဒေခွဲ(ခ)အရ အစည်းအဝေးအထမြောက်ကြောင်းပဲ စတင်တင်းပင်းသာပါတယ်။ ပြည်ထောင်စုလွှတ်တော် (၁၄)ကြိမ်မြောက်ပုံမှန်အစည်းအဝေး (၁၃)ရက်မြောက်နေ့ အစီအစဉ် ကြေညာခြင်း ၊</speech>
<speech type="speaker">အစီအစဉ်(၃) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယ အကြိမ် ပြည်ထောင်စုလွှတ်တော် (၁၄) ကြိမ်မြောက်ပုံမှန်အစည်းအဝေး (၁၃)ရက်မြောက်နေ့ အစီအစဉ်ကို လွှတ်တော်ကိုယ်စားလှယ်များထံ ကြိုတင်ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်။ အစည်းအဝေးမတက်ရောက်နိုင်သော ပြည်ထောင်စုလွှတ်တော် ကိုယ်စားလှယ်များအတွက် ခွင့်ပန်ကြားခြင်းနှင့် အစည်းအဝေးတက်ရောက်မှုအခြေအနေကို မှတ်တမ်းတင်ခြင်း၊</speech>
<speech type="speaker">အစီအစဉ်(၄) ဖြစ်ပါတယ်။ ဒီကနေ့ အစည်းအဝေးကို မတက်ရောက်နိုင်တဲ့ ပြည်ထောင်စုလွှတ်တော် ကိုယ်စားလှယ်များအတွက် ပြည်ထောင်စုလွှတ်တော်ကိုယ်စားလှယ်များစိစစ်ရေး ကော်မတီက ခွင့်ပန်ကြားဖို့ ဖြစ်ပါတယ်။</speech>
<speech><mp id="1368">ဒေါ်နန်းထွေးသူ(အဖွဲ့ဝင်၊ ကိုယ်စားလှယ်များစိစစ်ရေးကော်မတီ)</mp>လေးစားအပ်ပါသော ပြည်ထောင်စုလွှတ်တော် နာယကကြီးရှင်။ ယနေ့ကျင်းပပြုလုပ်တဲ့ ဒုတိယအကြိမ် ပြည်ထောင်စုလွှတ်တော် (၁၄)ကြိမ်မြောက်ပုံမှန်အစည်းအဝေး (၁၃)ရက်မြောက်နေ့ ၁၁-၁၂-၂၀၁၉ ရက်နေ့မှာ အစည်းအဝေးသို့ တက်ရောက် နိုင်ခြင်းမရှိတဲ့ ပြည်ထောင်စုလွှတ်တော် ကိုယ်စားလှယ်များရဲ့ ကိုယ်စား ကယားပြည်နယ် ဖားဆောင်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ်၊ ပြည်ထောင်စုလွှတ်တော် ကိုယ်စားလှယ်များ စိစစ်ရေးကော်မတီ အဖွဲ့ဝင် ဖြစ်သူ ကျွန်မ ဒေါ်နန်းထွေးသူက ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက် နိုင်ခြင်းမရှိတဲ့ ပြည်ထောင်စုလွှတ်တော်ကိုယ်စားလှယ်များကတော့- ဦးအာမိုးဆီ ခေါင်လန်ဖူး၊ - ဦးလာမာလေး ဆော့လော်၊ - ဦးလုံဂျုံဆန်မိုင် ဆွမ်ပရာဘွမ်၊ - ဦးချင်းဖေလင်း မံစီ၊ - ဦးခမ်ခန့်ထန် တွန်းဇံ၊ - ဦးကျင့်ရှင်းထန် တီးတိန်၊ ဒေါက်တာဆလိုင်းရီယန်းဗဲလ်(ခ) ဆလိုင်းရန်းဗယ် ဖလမ်း၊ - ဦးဌေးငွေ မြောင်၊ - ဦးမြင့်ထွန်း တန့်ဆည်၊ - ဦးကျော်ဌေး လေရှီး၊ - ဒေါ်တင်တင်ရီ - ဦးစိုးပိုင်ဌေး - ဒေါ်ခင်စန္ဒီ ကျောက်ဆည်၊ အောင်မြေသာစံ၊ ကျောက်ပန်းတောင်း၊ ပြင်ဦးလွင်၊ ကျိုက်မရော၊ ချောင်းဆုံ၊ မြောက်ဦး၊ မင်းပြား၊ လမ်းမတော်၊ ကိုကိုးကျွန်း၊ ဒဂုံ၊ ဒဂုံမြို့သစ်(အရှေ့ပိုင်း)၊ - ဦးမြင့်ဦး - ဒေါက်တာတင်အောင် - ဒေါက်တာလှမိုး - ဦးရွှေကို - ဒေါက်တာအောင်ခင် ဦးစောကျော်ဝင်းမောင် - ဦးအောင်ကြည်သိန်း - ဦးဦးလှစော - ဦးစစ်နိုင် - ဦးခင်မောင်ဝင်း - သူရဦးသက်ဆွေ - ဒေါက်တာဒေါ်သက်သက်ခိုင် - ဦးနေကျော် - ဒေါ်စုစုလွင် - ဦးစိုးသူရထွန်း - ဦးတင်ထွန်းနိုင် - ဦးတင်မောင်ဝင်း - ဦးလွင်ကိုလတ် - ဦးခွန်အောင်ကျော် - ဦးလင်းဇော်ထွန်း - ဒေါက်တာဒေါ်သန်းငွေ - ဦးတင်အေး - ဒေါ်နန်းမိုး - ဦးသန်းအောင် - ဗိုလ်မှူးကျော်မင်းဟန် - ဦးဂျေယောဝူ ကွမ်းခြံကုန်း၊ ဆိပ်ကြီးခနောင်တို၊ ဆိပ်ကမ်း၊ သန်လျင်၊ မိုင်းဖြတ်၊ တောင်ကြီး၊ မက်မန်း၊ မန်တုံ၊ ငပုတော၊ တပ်မတော်၊ ကချင်-၁၊ ကချင်-၇၊ - ဦးဝင်းဇော် ကချင်-၁၀၊ ကချင်-၁၁၊ - ဦးသိန်းလွင် - ဒေါက်တာခွန်ဝင်းသောင်း - ဦးဖြေရယ်(ခ) ဦးမြင့်သန်းထွန်း - ဒေါ်လွီဇာ - ဦးအောင်ကျော်စိုး - ဦးဂင်ကမ်းလျန် - ဒေါ်ကျိန်ငိုက်မန် - ဦးမျိုးထပ်(ခ) ဆလိုင်းမျိုးထိုက် - ဦးကျော်သောင်း - ဦးအောင်ဝင်း - ဒေါက်တာလင်းဝေဖြိုးလတ် - ဦးတင်ဝေ - ဦးကင်းရှိန် - ဦးဥက္ကာမင်း - ဒေါက်တာမိုးမြင့်အောင် - ဒေါက်တာစန်းမောင်မောင် - ဦးဝင်းကြိုင် - ဦးဝင်းမောင် - ဒေါက်တာကျော်ငွေ - ဦးကျော်တုတ် - ဒေါ်လှဌေး(ခ) ဒေါ်အုန်းကြည် - ဒေါက်တာဇော်လင်းထွဋ် - ဦးအေးသာအောင် - ဦးကျော်သန်း - ဦးမြင့်နိုင် - ဦးကျော်သိန်း - ဦးဘမျိုးသိန်း ကယား-၇၊ ချင်း-၅၊ ချင်း-၇၊ ချင်း-၁၂၊ စစ်ကိုင်း-၁၊ တနင်္သာရီ-၁။ တနင်္သာရီ-၅၊ တနင်္သာရီ-၆၊ တနင်္သာရီ-၉၊ တနင်္သာရီ-၈၊ ပဲခူး-၂။ ပဲခူး-၁၀၊ မကွေး-၆ မကွေး-၁၀၊ မန္တလေး-၇၊ မန္တလေး-၄၊ မွန်-၉၊ ရခိုင်-၆၊ ရခိုင်-၁၀၊ ရခိုင်-၅၊ ရခိုင်-၇၊ ရန်ကုန်-၅၊ - နော်လှလှစိုး ရန်ကုန်-၁၀၊ - ဒေါက်တာစိုင်းဆိုင်ကျောက်ဆမ် ရှမ်း-၆၊ - ဦးစိုင်းဝမ်းလှိုင်းခမ်း - ဦးမိုင်းအုဏ်းခိုင် ရှမ်း-၁၀၊ - ဦးကြည်ဝင်း ဧရာဝတီ-၁၂ နှင့် - ဒေါ်မေသန်းနွဲ့ ဧရာဝတီ-၁၁ တို့ဖြစ်ပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြုထားသူ ၃၃ ဦးရှိပြီး၊ ယနေ့ ခွင့်ပန်ကြားသူ ၇၃ ဦး ဖြစ်တဲ့အတွက် စုစုပေါင်းခွင့်ပန်ကြားသူ ၁၀၆ ဦးဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနှင့် ယနေ့ ခွင့်ပန်ကြားတဲ့ ပြည်ထောင်စုလွှတ်တော်ကိုယ်စားလှယ် ၇၃ ဦးအား ခွင့်အဖြစ် သတ်မှတ်ခွင့်ပြုပေးနိုင်ပါရန် လေးစားစွာဖြင့် တင်ပြအပ်ပါတယ်ရှင့်။</speech>
<speech type="speaker">ခွင့်ပန်ကြားသူ အားလုံးကို ခွင့်ပြုပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် (၁၄)ကြိမ်မြောက်ပုံမှန်အစည်းအဝေး (၁၃)ရက်မြောက်နေ့ကို တက်ရောက်ခွင့်ရှိတဲ့ လွှတ်တော်ကိုယ်စားလှယ် ၆၅၅ ဦး၊ ယခင်က ခွင့်ပြုထားသူ ၃၃ ဦး၊ ယနေ့ခွင့်ပန်ကြား၍ ခွင့်ပြုထားသူ ၇၃ ဦး ဖြစ်တဲ့အတွက် ခွင့်ပြုထားသူ စုစုပေါင်း ၁၀၆ ဦး ဖြစ်ပြီး ခွင့်မဲ့ပျက်ကွက်သူ မရှိပါ။ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">ပြည်ထောင်စုလွှတ်တော်က သဘောတူတဲ့အတွက် ပြည်ထောင်စုလွှတ်တော် ဆိုင်ရာနည်းဥပဒေ ၄ နည်းဥပဒေခွဲ(ခ)အရ လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေ အနေကို အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value="Committee">
<title>ပြည်ထောင်စုလွှတ်တော်တွင် ဖွဲ့စည်းထားရှိသော အာဆီယံပါလီမန်များ ညီလာခံဆိုင်ရာပူးပေါင်းကော်မတီတွင် အဖွဲ့ဝင်များ ပြောင်းလဲတာဝန်ပေးအပ်ခြင်းကို တင်ပြခြင်းနှင့်</title>
<title>လွှတ်တော်၏ သဘောတူညီချက်ရယူခြင်း</title>
<speech type="speaker">အစီအစဉ်(၅) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်ထောင်စု လွှတ်တော်မှာ ဖွဲ့စည်းထားတဲ့ အာဆီယံပါလီမန်များညီလာခံဆိုင်ရာပူးပေါင်းကော်မတီတွင် အဖွဲ့ဝင်များ ဖြစ်တဲ့ ဒေါ်ပြုံးကေသီနိုင် ကလောမဲဆန္ဒနယ် အစား ဦးဌေးဝင်းအောင်(ခေါ်)ဦးပြုံးချို ဒေါပုံမဲဆန္ဒနယ်အား လည်းကောင်း၊ ဦးဖေတင် မွန်ပြည်နယ်မဲဆန္ဒနယ်အမှတ်(၆)အစား ဦးဂျေယော ကချင်ပြည်နယ်မဲဆန္ဒနယ် အမှတ်(၁)အားလည်းကောင်း ပြောင်းလဲတာဝန်ပေးအပ်သွားမှာ ဖြစ်ပါတယ်။ ကော်မတီအဖွဲ့ဝင် နှစ်ဦး ပြောင်းလဲ တာဝန်ပေးအပ်ခြင်းဆိုင်ရာ အမိန့်ကြော်ငြာစာ (မူကြမ်း)ကိုလည်း လွှတ်တော်ကိုယ်စားလှယ်များထံ ဖြန့်ဝေ ထားပါတယ်။ တင်ပြပါ အာဆီယံပါလီမန်များညီလာခံဆိုင်ရာ ပူးပေါင်းကော်မတီအဖွဲ့ဝင်များ ပြောင်းလဲ တာဝန်ပေးအပ်ရန်ကိစ္စကို လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</speech>
<speech type="speaker">သဘောမတူသူရှိပါသလား ခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် လွှတ်တော်က အတည်ပြုကြောင်း ကြေညာပါတယ်။</speech>
</section>
<section value="Motion">
<motion>
<title>နိုင်ငံတော်သမ္မတထံမှ ပေးပို့ထားသော Toyota Landcruiser(Bullet Proof)မော်တော်ယာဉ်(၆)စီး တင်သွင်းရာတွင် အထူးကုန်စည်ခွန်နှင့်ကုန်သွယ် လုပ်ငန်းခွန် ကင်းလွတ်ခွင့်ရရှိရေး ကိစ္စနှင့်စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၆) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ Toyota Landcruiser (Bullet Proof) မော်တော်ယာဉ်(၆)စီး တင်သွင်းရာတွင် အထူးကုန်စည်ခွန်နှင့် ကုန်သွယ် လုပ်ငန်းခွန် ကင်းလွတ်ခွင့်ရရှိရေးကိစ္စနဲ့ စပ်လျဉ်းပြီး ၅-၁၂-၂၀၁၉ ရက်က ကျင်းပပြုလုပ်ခဲ့တဲ့ ပြည်ထောင်စု လွှတ်တော်အစည်းအဝေးမှာ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်က လွှတ်တော်သို့ ရှင်းလင်း တင်ပြခဲ့ပြီး ဖြစ်ပါတယ်။ အထက်ပါကိစ္စနဲ့စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော် ကိုယ်စားလှယ် ၂ ဦး ရှိပါတယ်။ လွှတ်တော်ကိုယ်စားလှယ်တစ်ဦးချင်းအနေနဲ့ သတ်မှတ်ချိန် ၆ မိနစ်အတွင်း ဆွေးနွေးဖို့ဖြစ်ပါတယ်။ ဦးစိုးသိန်း ကယားပြည်နယ် မဲဆန္ဒနယ်အမှတ်(၉) စတင်ဆွေးနွေးဖို့ဖြစ်ပါတယ်။</speech>
<speech><mp id="252">ဦးစိုးသိန်း(မဲဆန္ဒနယ်အမှတ်-၉၊ ကယားပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီး၊ အမျိုးသားလွှတ်တော် ဥက္ကဋ္ဌကြီးနှင့် လွှတ်တော်ကိုယ်စားလှယ်များအားလုံး မင်္ဂလာပါ။ ကျွန်တော်ကတော့ ကယားပြည်နယ်မှ အမျိုးသားလွှတ်တော်ကိုယ်စားလှယ် ဦးစိုးသိန်း ဖြစ်ပါတယ်။ နာယကကြီးခင်ဗျာ။ နိုင်ငံတော်သမ္မတကြီး အစိုးရအဖွဲ့အစည်းအဝေးက သဝဏ်လွှာပို့ခဲ့တာမို့ ထောက်ခံဖို့ ကျွန်တော်တို့မှာ တာဝန်ရှိပါတယ်။ ထောက်လည်း ထောက်ခံပါတယ်။ လိုအပ်လို့ ဖြစ်မယ်လို့လည်း ယူဆပါတယ်။ ဒါပေမယ့် အတိုက်အခံတစ်ယောက် အမြင်အနေနဲ့တော့ စဉ်းစားစရာလေးတွေ အကြံပြုဖို့ တာဝန်ရှိတဲ့အတွက်ကြောင့် တင်ပြရခြင်းဖြစ်ပါတယ်။ နာယကကြီးခင်ဗျာ။ ဘတ်ဂျက်လိုငွေတွေ နှစ်တိုင်းရှိနေတာ တွေ့မြင်နိုင်ပါတယ်။ ဒါကြောင့် ပြည်ထောင်စုလွှတ်တော်မှာ မလိုအပ်တဲ့ အသုံးစရိတ်တွေ လျှော့ချရမယ်လို့ ပြည်သူ့ငွေစာရင်းပူးပေါင်း ကော်မတီ တာဝန်ရှိသူများက အမြဲအစီရင်ခံစာတွေမှာ တင်ပြနေတာ အမြဲတမ်းကြားသိနေရပါတယ်။ ဒါကြောင့် လိုအပ်တာကိုသုံးရမယ်၊ မလိုအပ်တာကို လျှော့ချရမယ်လို့ တင်ပြလိုပါတယ်။ လေးစားရသော နာယကကြီးခင်ဗျာ။ ECC မှာ လက်ရှိ (Bullet Proof)မာစီဒီးယာဉ်နှစ်စီး ဝယ်ယူ ထားတာသိရပါတယ်။ ၆ စီးလိုပါသလား။ နိုင်ငံတော်အတိုင်ပင်ခံရယ်၊ သမ္မတကြီးရယ်အတွက် ၂ စီးဆိုရင် ရမယ်လို့ ကျွန်တော်ကတော့ ယူဆပါတယ်။ ဒါကျွန်တော့အမြင် တင်ပြခြင်းဖြစ်ပါတယ်။ ဒုတိယသမ္မတ တွေ မစီးပါနဲ့ဦး။ ဒုတိယသမ္မတတွေ ခဏနေပါအုန်းလို့ ပြောချင်တယ်။ ကျွန်တော်တို့နိုင်ငံက မချမ်းသာ သေးဘူး။ ဒါဆိုရင် ၄ စီးစာ အမေရိကန်ဒေါ်လာ ၅ သိန်းလောက် သက်သာသွားမယ်။ အခွန်လျော့ပေးတာ လည်း သက်သာသွားမယ်လို့ ကျွန်တော့ရဲ့အမြင်ကို တင်ပြခြင်းဖြစ်ပါတယ်။ နာယကကြီးခင်ဗျာ။ ထုတ်လုပ်တဲ့ဌာနကိုလည်း ရွေးချယ်ဖို့လိုပါတယ်။ ဂျာမနီနိုင်ငံထုတ် (Bullet Proof)m Quality comɔÈ:05ušili mɔ:6ozmu Toyota Landcruiser 77605? (Bullet Proof) woệ ထုတ်လုပ်မှုမှာ နာမည်သိပ်မရှိလှဘူးလို့ ကျွန်တော်မြင်မိတယ်။ ဂျာမနီနိုင်ငံက မာစီဒီးတွေ ဝယ်မယ်ဆိုရင် တော့ ပိုပြီးတော့ ထိရောက်မယ်လို့လည်း ကျွန်တော်မြင်ပါတယ်။ နာယကကြီးခင်ဗျာ။ အချုပ်အားဖြင့်တော့ အစိုးရအဖွဲ့က လိုအပ်လို့ ဆောင်ရွက်တာမို့လို့ Honour လုပ်ရမယ်လို့ ခံယူပြီးတော့ အလေးအနက် ထောက်ခံပါတယ်။ ကျေးဇူးတင်ပါတယ်။</speech>
<speech type="speaker">ဆက်လက်ပြီး ဦးဘိုကြီး ချောက်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1455">ဦးဘိုကြီး(ချောက်မဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ အမျိုးသားလွှတ်တော် ဥက္ကဋ္ဌ၊ ပြည်ထောင်စုလွှတ်တော်ကိုယ်စားလှယ် များနှင့် ဧည့်သည်တော်များအားလုံး ကိုယ်စိတ်နှစ်ဖြာ ကျန်းမာချမ်းသာကြပါစေကြောင်း ဆုတောင်း မေတ္တာပို့သလျက် နှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ မကွေးတိုင်းဒေသကြီး၊ ချောက်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဘိုကြီး ဖြစ်ပါတယ်။ နိုင်ငံတော်သမ္မတထံမှ ပေးပို့ ထားသော Toyota Landcruiser(Bullet Proof) မော်တော်ယာဉ် ၆ စီး တင်သွင်းရာတွင် အထူးကုန်စည် ခွန်နှင့် ကုန်သွယ်လုပ်ငန်းခွန် ကင်းလွတ်ခွင့်ရရှိရေး ကိစ္စနှင့်စပ်လျဉ်း၍ အကြံပြုထောက်ခံ ဆွေးနွေးရာတွင် အပိုင်း ၃ ပိုင်းဖြင့် တင်ပြဆွေးနွေးသွားမှာ ဖြစ်ပါတယ်။ မော်တော်ယာဉ် ၆ စီးဝယ်ယူခြင်းဖြင့် နိုင်ငံတော် အကြီးအကဲများရဲ့ ပြည်တွင်းခရီးစဉ်များ သွားလာရာတွင် လုံခြုံစိတ်ချမှု ရှိစွာနှင့် အန္တရာယ်ကင်းရှင်းစွာ အဆင်ပြေချောမွေ့စွာ အသုံးပြုနိုင်ခြင်း၊ နိုင်ငံတော်အဆင့် ဧည့်သည်တော် များရဲ့ ပြည်တွင်းခရီးစဉ်များတွင် နိုင်ငံတော်ဧည့်ယာဉ်အဖြစ် အသုံးပြုနိုင်ခြင်း စတဲ့အကျိုးကျေးဇူးများ ရရှိနိုင်မှာဖြစ်တဲ့အတွက် စီမံကိန်း၊ ဘဏ္ဍာရေးနှင့် စက်မှုဝန်ကြီးဌာနကို စက်ပစ္စည်းစာရင်းနှင့် စစ်ဆေးရေး ဦးစီးဌာနရဲ့ ၂၀၁၉-၂၀၂၀ ဘဏ္ဍာရေးနှစ် ငွေလုံးငွေရင်းအသုံးစရိတ်မှာ ဘဏ္ဍာရန်ပုံငွေကျပ် ၁,၂၄၉.၉၉ သန်းကို ကျွန်တော်တို့ ပြည်ထောင်စုလွှတ်တော်မှာရှိတဲ့ ကိုယ်စားလှယ်တွေပါဝင်တဲ့ ၂၁ ဖွဲ့မှ စစ်ဆေးပါတယ်။ စစ်ဆေးပြီးတော့ ကျွန်တော်တို့ ပြည်သူ့ငွေစာရင်းပူးပေါင်းကို တင်ပါတယ်။ ပြည်သူ့ငွေစာရင်းပူးပေါင်း ကော်မတီမှ ပြည်ထောင်စုလွှတ်တော်ကြီးကို တင်ပြပြီးမှ ပြည်ထောင်စုလွှတ်တော်ကြီးမှ ခွင့်ပြုခဲ့ပြီးလည်း ဖြစ်ပါတယ်။ ပထမအချက်အနေဖြင့် တင်ပြရလျှင် ၂၀၁၉-၂၀၂၀ ဘဏ္ဍာရေးနှစ် ငွေလုံးငွေရင်းအသုံးစရိတ် ဝယ်ယူမည့် မော်တော်ယာဉ် ၆ စီး ဝယ်ယူတင်သွင်းရာတွင် ကျသင့်မည့် အထူးကုန်စည်ခွန် အမေရိကန် ဒေါ်လာ ၃.၆၇၉,၆ သိန်းနှင့် ကုန်သွယ်လုပ်ငန်းခွန် အမေရိကန်ဒေါ်လာ ၀.၅၅၁,၉ သိန်း၊ စုစုပေါင်း အမေရိကန်ဒေါ်လာ ၄.၂၃၁,၅ သိန်း ကင်းလွတ်ခွင့်ပြုလိုက်ပါက အစိုးရဌာနဖြစ်တဲ့ ဗဟိုစက်ပစ္စည်းစာရင်းအင်း နှင့် စစ်ဆေးရေးဦးစီးဌာနတွင် ခွင့်ပြုရသုံးမှန်းခြေစာရင်း ဘတ်ဂျက်ရဲ့ ငွေလုံးငွေရင်းအသုံးစရိတ်မှ အမေရိကန် ဒေါ်လာ ၄.၂၃၁,၅ သိန်း မသုံးရတော့ဘဲ အသုံးစရိတ်သက်သာသွားမှာ ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ တစ်ဖက်မှာလည်း ပြည်တွင်း အခွန်ဦးစီးဌာနအနေဖြင့် အထူးကုန်စည်ခွန်နှင့် ကုန်သွယ်လုပ်ငန်းခွန်အတွက် ဝင်ငွေအဖြစ်ရရှိမယ့် အမေရိကန် ဒေါ်လာ ၄.၂၃၁၅ သိန်း မရတော့ဘဲ ဝင်ငွေလျော့သွားပါမယ်။ တင်ပြလိုတာကတော့ ယခုကဲ့သို့ အခွန် နှစ်မျိုးကို ကင်းလွတ်ခွင့်ပြုလိုက်ပါက အစိုးရဌာနတစ်ခုရဲ့ ဝင်ငွေလျော့သွားသော်လည်း အစိုးရဌာန တစ်ခုရဲ့ အသုံးစရိတ် သက်သာသွားမှာဖြစ်တဲ့အတွက်ကြောင့် ပြည်သူ့ဘဏ္ဍာငွေများ ဆုံးရှုံးခြင်း၊ ထိခိုက်မှု မရှိကြောင်း အကြံပြုတင်ပြ ဆွေးနွေးလိုပါတယ်။ ဒုတိယအချက်အနေဖြင့် အကြံပြုတင်ပြလိုတာကတော့ ဗဟိုစက်ပစ္စည်းစာရင်းအင်းနှင့် စစ်ဆေးရေး ဌာနအနေဖြင့် သက်သာသွားတဲ့ ငွေလုံးငွေရင်းအသုံးစရိတ် အမေရိကန်ဒေါ်လာ ၄.၂၃၁၅ သိန်းအား ပြန်လည် အပ်နှံမှာလား သို့မဟုတ် အခြားအသုံးစရိတ်အဖြစ် အသုံးပြုမည်ဆိုပါက မည်သည့်အသုံးစရိတ်များ သုံးစွဲမည်။ သုံးစွဲခွင့်ရရှိရေး မည်ကဲ့သို့ အဆင့်ဆင့်တင်ပြရေး ဆောင်ရွက်သွားမည်ကို ယခုကတည်းက ပြည်ထောင်စု လွှတ်တော်သို့ တင်ပြပါလျှင် ပိုမိုပြည့်စုံသော တင်ပြချက်များဖြစ်မယ်လို့ အကြံပြုတင်ပြလိုပါတယ်။ တတိယအချက်အနေဖြင့် အကြံပြုတင်ပြလိုတာကတော့ အခွန် ၂ မျိုးကို ကင်းလွတ်ခွင့်ပြုလိုက် ပါက ပြည်တွင်းအခွန်ဦးစီးဌာနအနေဖြင့် လျော့သွားတဲ့ အမေရိကန်ဒေါ်လာ ၄.၂၃၁၅ သိန်းအတွက် အစားထိုး ငွေရရှိရန် မည်သို့ဆက်လက်ဆောင်ရွက်သွားမည်ကို တင်ပြစေလိုပါတယ်။ ရသုံးမှန်းခြေစာရင်းမှာတော့ အမေရိကန်ဒေါ်လာကို သတ်မှတ်ထားတဲ့ ကျပ်ငွေနှုန်းထားအတိုင်း တွက်ချက်တင်ပြ ရေးဆွဲသွားမှာဖြစ်ပါတယ်။ ဘယ်လိုပဲဖြစ်ဖြစ်ပေါ့လေ လျော့နည်းသွားမယ့်ဝင်ငွေအတွက် မည်ကဲ့သို့ရရှိရန် ကြိုးစားဆောင်ရွက်သွား မည်ကို ဖော်ပြပေးပါက ပိုမိုပြည့်စုံသော တင်ပြချက်ဖြစ်မယ်လို့ ထင်မြင်ယူဆမိပါတယ်။ အခွန်ဝင်ငွေ ပိုမို ရရှိစေရန် မည်ကဲ့သို့ ဆက်လက်ဆောင်ရွက်မည်ကို ဖော်ပြပေးလျှင် ပြည်သူပြည်သားများမှ ပိုမို ကျေနပ် နားလည်ကြမယ်ထင်ပါတယ်။ အခွန်ဝင်ငွေပိုမိုရရှိစေရန် ဥပမာတစ်ခုအနေနဲ့ တင်ပြဆွေးနွေးလိုပါတယ်။ ယခုကုန်သွယ်လုပ်ငန်းခွန် ကောက်ယူနေတဲ့အခါမှာ အပြည့်အဝမရရှိသေးဘဲ အနည်းငယ်သာ ရရှိမှု ရှိတယ်လို့ ထင်မိပါတယ်။ ပြည်သူများစားသောက်ကြတဲ့အခါမှာ ကုန်ကျငွေများအတွက်လည်းကောင်း၊ ပစ္စည်းများဝယ်ယူ ရာတွင်လည်းကောင်း ပြည်တွင်းအခွန်ဦးစီးဌာနမှ သတ်မှတ်ညွှန်ကြားထားတဲ့ တံဆိပ်ခေါင်းတွေ မကပ်ကြဘဲ အခွန်မဆောင်ကြတာကို အားလုံးအသိပင်ဖြစ်ပါတယ်။ ကုန်သွယ်လုပ်ငန်းခွန် အပြည့်အဝ ရရှိရေးအတွက် သက်ဆိုင်ရာဌာနမှ တာဝန်ရှိသူများအနေဖြင့် ပြည်သူများအား ကုန်သွယ်လုပ်ငန်းခွန်များ အပြည့်အဝ ပေးဆောင်ရန် (၁) ပညာပေးအစီအစဉ်များ ဆောင်ရွက်ပေးခြင်း၊ (၂) ပြည်သူများ၊ လွှတ်တော် ကိုယ်စားလှယ်များ၊ ဌာနဆိုင်ရာဝန်ထမ်းများနှင့် ပူးပေါင်းပြီးတော့ အခွန်ပိုမိုရရှိရေး မည်ကဲ့သို့ ဆောင်ရွက် ကြမည်ကို တွေ့ဆုံအဖြေရှာရန်၊ နံပါတ်(၃) ပြည်ထောင်စုစာရင်းစစ်ချုပ်ဥပဒေ ၁၁(က)(ည)တွင် လက်မှတ်ရ စာရင်းကိုင်နှင့် ကိုယ်ပိုင်စာရင်းကိုင်လုပ်ငန်း လုပ်သူတို့ကစစ်ဆေးထားသည့် ပုဂ္ဂလိကလုပ်ငန်းများ၏ စာရင်းများတွင် နိုင်ငံတော်ကိုပေးဆောင်ရမည့် အခွန်အခများနှင့်စပ်လျဉ်း၍ လိုအပ်ပါက စစ်ဆေးခြင်း စသည်တို့ဖြင့် ဆောင်ရွက်သင့်ကြောင်း အကြံပြုဆွေးနွေးအပ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ နိုင်ငံတော်သမ္မတထံမှ ပေးပို့ လာတဲ့ Toyota Landcruiser(Bullet Proof) မော်တော်ယာဉ် ၆ စီး တင်သွင်းရာတွင် အထူးကုန်စည်ခွန် နှင့် ကုန်သွယ်လုပ်ငန်းခွန် ကင်းလွတ်ခွင့်ရရှိရေး ပြည်ထောင်စုလွှတ်တော်ကြီးမှ အတည်ပြုနိုင်ရန် ထောက်ခံ တင်ပြ ဆွေးနွေးအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အထက်ပါကိစ္စနဲ့စပ်လျဉ်းပြီး ကျန်ရှိတဲ့ အစီအစဉ်များကို ၁၇-၁၂-၂၀၁၉ ရက်တွင် ကျင်းပပြုလုပ်မယ့် ပြည်ထောင်စုလွှတ်တော် အစည်းအဝေးမှာ ဆောင်ရွက်ရန် လျာထားပါကြောင်း ကြေညာပါတယ်။</speech>
</motion>
</section>
<section value="Bill">
<bill>
<title>ဦးစိုင်းသန်းနိုင် ကရင်ပြည်နယ်မဲဆန္ဒနယ်အမှတ်(၅)အပါအဝင် ပြည်ထောင်စုလွှတ်တော်ကိုယ်စားလှယ် ၁၄၅ ဦး တင်ပြထားသော ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သည့် ဥပဒေမူကြမ်းနှင့် စပ်လျဉ်း၍ လေ့လာစိစစ်ရေးပူးပေါင်းကော်မတီ၏ အစီရင်ခံစာအပေါ် လွှတ်တော်ကိုယ်စားလှယ်များက ဆက်လက်ဆွေးနွေးခြင်း</title>
<speech type="speaker">အစီအစဉ်(၇) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဦးစိုင်းသန်းနိုင် ကရင်ပြည်နယ် မဲဆန္ဒနယ်အမှတ်(၅)အပါအဝင် ပြည်ထောင်စုလွှတ်တော်ကိုယ်စားလှယ် ၁၄၅ ဦး ပေးပို့ တင်ပြထားတဲ့ ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သည့် ဥပဒေမူကြမ်းနဲ့စပ်လျဉ်းပြီး ကျန်ရှိတဲ့ လွှတ်တော်ကိုယ်စားလှယ်များရဲ့ ဆွေးနွေးခြင်းအစီအစဉ်ကို ဆက်လက်ဆောင်ရွက်မှာ ဖြစ်ပါတယ်။ ဒီအစီအစဉ်ကို ဆက်လက်ဆွေးနွေးခြင်းမပြုမီ ၉-၁၂-၂၀၁၉ ရက်နေ့က ကန့်ကွက်မှုရှိခဲ့တဲ့ လွှတ်တော် ကိုယ်စားလှယ်နှစ်ဦးရဲ့ ဆွေးနွေးချက်များကို ပြန်လည်စိစစ်ခဲ့ရာမှာ အောက်ပါပြောကြားချက်များဟာ သတ်မှတ်စည်းကမ်းချက်များကို လိုက်နာမှုအားနည်းကြောင်း စိစစ်တွေ့ရှိရပါတယ်- ဗိုလ်မှူးကျော်စိုးဦး တပ်မတော်သား အမျိုးသားလွှတ်တော် ကိုယ်စားလှယ်ရဲ့ ဆွေးနွေးချက် ထဲမှ """"အဲဒီးက""""ဆိုတဲ့ စကားရပ်ကစပြီး """"ထပ်တူမဖြစ်တာကို တွေ့ရပါတယ်"""" ဆိုတဲ့ စကားရပ်အထိ ပြောကြားချက်များ၊ ဦးကျော်အောင်လွင် စေတုတ္တရာမဲဆန္ဒနယ်ရဲ့ ဆွေးနွေးချက်များထဲမှ """"ဘယ်သူတွေက မဲအသာစီးရယူထားတယ်""""ဆိုတဲ့ စကားရပ်နဲ့ """"လူတစ်စု၊ လူတစ်ဖွဲ့က ချုပ်ကိုင်အနိုင်သိမ်းယူ အကျိုးခံစားအံ့သောငှာ အသာစီးယူရေးဆွဲအပ်တဲ့အရာမဟုတ်""""ဆိုတဲ့ စကားရပ်များဟာ ပြည်ထောင်စု လွှတ်တော်ဆိုင်ရာ နည်းဥပဒေ ၁၉ နည်းဥပဒေခွဲ(ခ)၊(င)၊ (ဋ)တို့နဲ့ မညီညွတ်ကြောင်း စိစစ် တွေ့ရှိရတဲ့အတွက် တင်ပြပါဆွေးနွေးချက်များကို လွှတ်တော်မှတ်တမ်းမှ နုတ်ပယ်သွားမည် ဖြစ်ကြောင်း ကြေညာပါတယ်။</speech>
<speech type="speaker">ယခု ဦးတင်အောင်ထွန်း မကွေးတိုင်းဒေသကြီး မဲဆန္ဒနယ်အမှတ်(၅) စတင် ဆွေးနွေးဖို့ဖြစ်ပါတယ်။</speech>
<speech><mp id="1279">ဦးတင်အောင်ထွန်း(မဲဆန္ဒနယ်အမှတ်-၅၊ မကွေးတိုင်းဒေသကြီး)</mp>လေးစားအပ်တဲ့ ပြည်ထောင်စုလွှတ်တော် နာယက၊ ပြည်ထောင်စုလွှတ်တော် ကိုယ်စားလှယ်များနဲ့ ဧည့်သည်တော်များ အားလုံး မင်္ဂလာပါခင်ဗျာ။ ကျွန်တော်က မကွေးတိုင်းဒေသကြီး မဲဆန္ဒနယ်အမှတ်(၅)မှ ပြည်ထောင်စု လွှတ်တော်ကိုယ်စားလှယ် ဦးတင်အောင်ထွန်းပါ။ ဦးစိုင်းသန်းနိုင် ကရင်ပြည်နယ် မဲဆန္ဒနယ်အမှတ်(၅) အမျိုးသားလွှတ်တော်ကိုယ်စားလှယ်အပါအဝင် ပြည်ထောင်စုလွှတ်တော်ကိုယ်စားလှယ် ၁၄၅ ဦးက ပြည်ထောင်စုလွှတ်တော်ကို တင်ပြလာတဲ့ ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သည့် ဥပဒေ မူကြမ်းနဲ့စပ်လျဉ်းလို့ ဥပဒေမူကြမ်း လေ့လာစိစစ်ရေးပူးပေါင်းကော်မတီ(၇၅/၂၀၁၉)ရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာကို ဆွေးနွေးသွားမှာဖြစ်ပါတယ်။ ပြည်ထောင်စုလွှတ်တော် နာယက က အမိန့်ကြော်ငြာစာအမှတ်(၇၅/၂၀၁၉)နဲ့ ဥပဒေမူကြမ်းနဲ့ စပ်လျဉ်းလို့ လွှတ်တော်အစည်းအဝေးမှာ ဆွေးနွေးခြင်းမပြုမီ အသေးစိတ်လေ့လာစိစစ်နိုင်ဖို့ ပြည်သူ့ လွှတ်တော်မှ ဦးခင်မောင်ဝင်း၊ ဦးစတီဖန်၊ ဒေါ်မာမာခိုင်၊ ဒေါက်တာဝေဖြိုးအောင်၊ ဦးဝေလှိုင်ထွန်း၊ ဦးပါထန်း၊ ဦးအောင်စိန်၊ ဦးဘရှိန်၊ ဦးမင်းသိန်း၊ ဦးဌေးငွေ၊ ဦးဇော်ဝင်း၊ ဗိုလ်မှူးချုပ်မောင်မောင်၊ ဦးနေမျိုးထွန်း၊ ဦးစိုင်းဝင်းအေး(ခ) စိုင်းထွန်းအေး၊ ဦးကျော်စိုးလင်း၊ အမျိုးသားလွှတ်တော်မှ ဦးအောင်ကြည်ညွန့်၊ ဦးသိန်းလွင်၊ ဒေါ်နန်းနီနီအေး၊ ဒေါ်ကျိန်ငိုက်မန်၊ ဦးလားလ်မင်းထန်၊ ဒေါက်တာမျိုးအောင်၊ ဒေါ်နွယ်နွယ်အောင်၊ ဒေါ်လှဌေး(ခ) ဒေါ်အုံးကြည်၊ ဦးစိုင်းထွန်းအောင်၊ ဦးကျော်ကျော်၊ ဦးအောင်သိန်း၊ ဦးစိုးမိုး၊ ဗိုလ်မှူးချုပ်တင့်လွင်၊ ဒေါက်တာမြတ်ဉာဏစိုး ပြည်သူ့လွှတ်တော်နဲ့ အမျိုးသားလွှတ်တော် ဥပဒေကြမ်းကော်မတီ အားလုံး ပါဝင်တဲ့ ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သည့် ဥပဒေမူကြမ်း လေ့လာစိစစ်ရေးပူးပေါင်း ကော်မတီကို ဖွဲ့စည်းတာဝန်ပေးခဲ့ပါတယ်။ (၇၅/၂၀၁၉) အပိုဒ် ၂ ခြေဆင်းအရ ဥပဒေကြမ်းကို လေ့လာစိစစ်ဖို့ ဖွဲ့စည်းတာဝန်ပေးခဲ့တာပဲဖြစ်ပါတယ်။ (၇၅/၂၀၁၉) အပိုဒ် ၃ အပိုဒ်ခွဲ(က)မှာလည်း """"ကော်မတီသည် အထက်အပိုဒ် ၁ ပါ ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သည့် ဥပဒေမူကြမ်းကို ပြည်ထောင်စု လွှတ်တော်ဆိုင်ရာ ဥပဒေ၊ နည်းဥပဒေများနှင့်အညီ လေ့လာစိစစ်ပြီး လေ့လာတွေ့ရှိချက်နှင့် သဘောထား မှတ်ချက် အစီရင်ခံစာကို လွှတ်တော်သို့ တင်ပြရမည်""""လို့ ဥပဒေမူကြမ်းကို လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာ လွှတ်တော်ကို တင်ပြရမှာဖြစ်ကြောင်း ပါရှိပါတယ်။ ၂၀-၁၁-၂၀၁၉ ရက်နေ့က တင်သွင်းတဲ့အစီရင်ခံစာမှာ ပြင်ဆင်ရန်တင်ပြထားတဲ့ ဥပဒေပုဒ်မ၊ ပုဒ်မခွဲများနဲ့စပ်လျဉ်းတဲ့ လေ့လာစိစစ်ချက် အဲဒီအပေါ်မှာ သဘောထားမှတ်ချက်မတွေ့ရဘဲ ပြင်ဆင်တဲ့ ဥပဒေကြမ်းတင်သွင်းလာပုံနဲ့ အစီရင်ခံစာတင်သွင်းပြီးရင် ကော်မတီသက်တမ်း ကုန်ဆုံးပြီးသွားပြီဖြစ်တဲ့ အရင်ကဖွဲ့စည်းခဲ့တဲ့ ဥပဒေကြမ်းလေ့လာစိစစ်ရေးပူးပေါင်းကော်မတီရဲ့ အစီရင်ခံစာ ၄ ခုရဲ့ ပြီးပြတ်ပြီး ဖြစ်တဲ့ အစီရင်ခံချက်တွေနဲ့ နှိုင်းယှဉ်ဖော်ပြထားတဲ့ အစီရင်ခံစာသက်သက် ဖြစ်နေတာကိုတွေ့ရပါတယ်။ ပြည်ထောင်စုလွှတ်တော် နာယကနဲ့ ပြည်ထောင်စုလွှတ်တော် ကိုယ်စားလှယ်များခင်ဗျာ။ ကျွန်တော့ အနေနဲ့ အရင်တင်သွင်းခဲ့ပြီးဖြစ်တဲ့ အစီရင်ခံစာ ၄ စောင်နဲ့ ဖွဲ့စည်းပုံအခြေခံဥပဒေ(၂၀၀၈ ခုနှစ်) ပြင်ဆင်ရေး ပူးပေါင်းကော်မတီရဲ့ ဆောင်ရွက်နေမှုတွေကို လိုက်နာရမယ့် ပြည်ထောင်စုလွှတ်တော်ဆိုင်ရာ ဥပဒေ၊ နည်းဥပဒေများအရ နှိုင်းယှဉ်မဆွေးနွေးလိုပေမဲ့ လေ့လာစိစစ်ရေးပူးပေါင်းကော်မတီ (၅)ရပ်စလုံးနဲ့ ပြင်ဆင်ရေး ပူးပေါင်းကော်မတီရဲ့ အတွင်းရေးမှူးက ပြည်ထောင်စုလွှတ်တော်ကို ယခင်အစီရင်ခံစာများ၊ ပူးပေါင်းကော်မတီရဲ့ ဆောင်ရွက်ဆဲ၊ ဆောင်ရွက်လာမယ့်ကိစ္စများ နှံ့နှံ့စပ်စပ်၊ ပြည့်ပြည့်စုံစုံ၊ ကျယ်ကျယ်ပြန့်ပြန့် တင်ပြထားတဲ့ အပေါ်မှာ အနည်းငယ်ဆွေးနွေးလိုပါတယ်။ ကော်မတီရဲ့ သဘောထားမှတ်ချက်မှာ ယခုဥပဒေမူကြမ်း၊ ရှေးဦးတင်သွင်းထားသည့် ဒုတိယအကြိမ်ပြင်ဆင်သည့် ယခင်ဥပဒေမူကြမ်း ၄ ခုနှင့် ပြည်ထောင်စုလွှတ်တော် က ဖွဲ့စည်းတာဝန်ပေးအပ်ထားသည့် ပြင်ဆင်ရေးပူးပေါင်းကော်မတီက တင်သွင်းလာမည့် ဥပဒေမူကြမ်း တို့ကို တစ်ပြိုင်တည်းယှဉ်တွဲ၍ ဥပဒေမူကြမ်းများ လွှတ်တော်သို့ တင်သွင်းသင့်ကြောင်း သဘောထား မှတ်ချက်ပေးထားသလို ၁၃-၁၁-၂၀၁၉ ရက်နေ့က ဗိုလ်မှူးချုပ်မောင်မောင်အပါအဝင် ပြည်ထောင်စု လွှတ်တော်ကိုယ်စားလှယ် ၁၄၄ ဦးတင်သွင်းတဲ့ ဥပဒေကြမ်းနဲ့စပ်လျဉ်းတဲ့ အစီရင်ခံစာကို ရှင်းလင်း တင်ပြရာမှာ ကော်မတီအတွင်းရေးမှူး ဒေါက်တာမြတ်ဉာဏစိုးက """"သီးခြားစီ တစ်ပြိုင်တည်း ယှဉ်တွဲလျက် စကားလုံး ၃ ခု ဖြစ်ပါကြောင်း၊ သီးခြားစီဖြစ်ပါကြောင်း၊ ဥပဒေကြမ်းကို ကျွန်တော်တို့က ရောလိုက်မှာ မဟုတ်ပါကြောင်း၊ ဥပဒေကြမ်းတစ်ခုရဲ့ အောက်မှာ တစ်ခုကို သွတ်သွင်းလိုက်မှာလည်း မဟုတ်ပါကြောင်း၊ သီးခြားစီဖြစ်ရပါမယ်""""လို့ ရှင်းလင်းတင်ပြသွားတာကို မှတ်သားရပါတယ်။ ၂၄-၄-၂၀၁၉ ရက်နေ့က ဦးသိန်းထွန်းအပါအဝင် ပြည်ထောင်စုလွှတ်တော်ကိုယ်စားလှယ် ၁၄၃ ဦး တင်သွင်းတဲ့ ဥပဒေကြမ်းနှင့် စပ်လျဉ်းတဲ့ အစီရင်ခံစာကို ရှင်းလင်းတင်ပြရာမှာတော့ ကော်မတီအတွင်းရေးမှူး ဒေါက်တာမြတ်ဉာဏစိုး ကပဲ လေ့လာစိစစ်ရေးပူးပေါင်းကော်မတီရဲ့ ကိုယ်စား ပြည်ထောင်စုလွှတ်တော်မှာ ပုဒ်မ ၂၆၁ တစ်ခုတည်းကို Enfriamifinns infogg.noenfoncern omgero inofeiini (၂၀၀၈ ခုနှစ်) ပြင်ဆင်ရေးပူးပေါင်းကော်မတီက ဆောင်ရွက်မယ့် ပြင်ဆင်ရေးလုပ်ငန်းတွေမှာ ထည့်သွင်း ဆောင်ရွက်ခြင်းက စနစ်ကျနမှု ရှိတဲ့အပြင် ပိုမိုပြည့်စုံစွာ စိစစ်နိုင်မှာဖြစ်တဲ့အတွက် သင့်မြတ်လျော်ကန်မှာ ဖြစ်ပါကြောင်း၊ ကော်မတီဝင်အများစုက သဘောထားရရှိခဲ့ပါကြောင်း ရှင်းလင်းတင်ပြရုံမက ပုဒ်မတစ်ခု ချင်းစီကို သီးခြားတင်သွင်းပြင်ဆင်ရန် သင့်မြတ်မှုမရှိတဲ့အတွက် လွှတ်တော်က အတည်ပြု ဖွဲ့စည်း တာဝန်ပေးအပ်ခဲ့ပြီးဖြစ်တဲ့ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ(၂၀၀၈ ခုနှစ်) ပြင်ဆင်ရေးပူးပေါင်းကော်မတီရဲ့ လုပ်ငန်းစဉ်များမှာ တစ်ပါတည်း ထည့်သွင်းဆောင်ရွက်သင့်ကြောင်း သဘောထားမှတ်ချက်ပေးပြီး တင်သွင်းခဲ့တဲ့ အစီရင်ခံစာကို လွှတ်တော်က အတည်ပြုပေးခဲ့ပြီးလည်း ဖြစ်ပါတယ်။ ဒါကြောင့် မပြောင်းလဲတဲ့ ပြည်ထောင်စုလွှတ်တော် ကိုယ်စားလှယ်များပါဝင်တဲ့ လေ့လာစိစစ်ရေး ပူးပေါင်းကော်မတီရဲ့ အခုအစီရင်ခံစာရဲ့ သီးခြားစီဆိုတာနဲ့ အရင်က တစ်ပါတည်းထည့်သွင်းပြီး၊ အတည် ပြုပြီးအစီရင်ခံစာကို ကျွန်တော့အနေနဲ့တော့ နားမလည်နိုင်အောင်ဖြစ်နေရပါကြောင်း ဆွေးနွေးလိုက်ရ ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဆက်လက်ပြီး ဒုတိယဗိုလ်မှူးကြီးသန့်ဆွေ တပ်မတော်သား အမျိုးသား လွှတ်တော်ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဒုတိယဗိုလ်မှူးကြီးသန့်ဆွေ(တပ်မတော်သားအမျိုးသားလွှတ်တော်ကိုယ်စားလှယ်)</mp>မင်္ဂလာပါ ခင်ဗျာ။ ကျွန်တော်ကတော့ တပ်မတော်သားကိုယ်စားလှယ် ဒုတိယဗိုလ်မှူးကြီးသန့်ဆွေ ဖြစ်ပါတယ်။ ဥပဒေမူကြမ်း လေ့လာစိစစ်ရေးပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာ(၇၅/၂၀၁၉)ကို ကန့်ကွက်ဆွေးနွေးသွားမှာ ဖြစ်ပါတယ်။ Power Point ဖြင့် တင်ပြခွင့်ပြုပါ။ နာယကကြီးခင်ဗျာ။ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ (၂၀၀၈ ခုနှစ်)ကို လေ့လာကြည့်ပါက အခန်း(၁၅)ခန်း၊ ပုဒ်မ ၄၅ရ ခု၊ ပုဒ်မခွဲ ၇၅၈ ခု၊ ပုဒ်မခွဲငယ် ၂၅၉ ခု၊ ပုဒ်မခွဲငယ်စိတ် ၃၀ ခု ခြေဆင်းအပါအဝင် အစိတ်အပိုင်းပေါင်း ၁၅၀၅ ခုနဲ့ ပေါင်းစပ်စုဖွဲ့ထားပါတယ်။ ဒါကို နိုင်ငံရေးပါတီ ၁၄ ခုက ပြင်ဆင်၊ ဖြည့်စွက်၊ ပယ်ဖျက်ရန် တင်ပြတဲ့အချက်ပေါင်း ၃၇၆၅ ချက် ရှိပါတယ်။ ၄၅ ဦးကော်မတီက ဆက်လက်ဆောင်ရွက်နေတာ ဖြစ်ပါတယ်။ နောက်တစ်ခုကတော့ ဦးစိုင်းသန်းနိုင်အပါအဝင် ပြည်ထောင်စုလွှတ်တော်ကိုယ်စားလှယ် ၅ ဦးက ပြင်ဆင်ရန်တင်ပြခဲ့တဲ့ ဥပဒေမူကြမ်း ၅ ခုမှာ ပုဒ်မ ၁၀ ခု ပုဒ်မခွဲ ၁၉ ခု၊ အသစ်ဖြည့်စွက်ချက် ၂ ချက် ပါရှိပါတယ်။ ဒါတွေဟာ နိုင်ငံသူ၊ နိုင်ငံသား၊ တိုင်းရင်းသားများလိုလားတဲ့ အချက်တွေဖြစ်တဲ့ ဒီမိုကရေစီ ဖက်ဒရယ်စနစ်နဲ့အညီ ဗဟိုချုပ်ကိုင်မှုကို လျှော့ချစေနိုင်တဲ့စနစ်တွေ အားကောင်းခိုင်မာစေဖို့ များစွာ အထောက်အကူပြုတဲ့ အချက်တွေဖြစ်တယ်ဆိုတာ ကိုယ်စားလှယ်ကြီးများအနေဖြင့် ပြင်ဆင်တင်သွင်းတဲ့ ဥပဒေမူကြမ်းတွေမှာ တွေ့နိုင်ပါတယ်။ ဆောလျင်စွာ ပြင်ဆင်နိုင်ပါက များစွာအကျိုးရှိမယ့်ကိစ္စများ ဖြစ်ပါတယ်။ ဒါကြောင့် ဥပဒေမူကြမ်း (၅)ရပ်ကို ၄၅ ဦး ကော်မတီရဲ့ ဆက်လက်ဆောင်ရွက်မယ့် လုပ်ငန်းစဉ်တွေ တစ်ပြိုင်တည်း ယှဉ်တွဲလျက် သီးခြားစီပြည့်စုံသော ပြင်ဆင်သည့်ဥပဒေမူကြမ်းများအဖြစ် လွှတ်တော်သို့ တင်သွင်းနိုင်ရေး ဆောင်ရွက်သင့်တယ်ဆိုပြီး ၃၀ ဦး ကော်မတီဟာ ကိုယ့်အလုပ်ကိုကိုယ်မလုပ်ဘဲ အစီရင် ခံစာကို အခြားသူတစ်ဦးဦးအား လွှဲပေးသလိုမျိုး ဖြစ်နေတာမို့လို့ သဘောမတူကြောင်း တင်ပြလိုပါတယ်။ ဦးစိုင်းသန်းနိုင်ရဲ့ ဥပဒေ၊ နည်းဥပဒေများနှင့်အညီ ပြင်ဆင်ရန်တင်ပြတဲ့ ဥပဒေမူကြမ်းကို ၃၀ ဦး ကော်မတီက လေ့လာစိစစ်မှု၊ အပြန်အလှန်ဆွေးနွေးမှု ပြုလုပ်တယ်ဆိုပြီး ထွက်ပေါ်လာတဲ့ အစီရင်ခံစာ သဘောထားမှတ်ချက်ကတော့ ယခင်ဥပဒေမူကြမ်း ၄ ခုတုန်းကလိုပဲ မှတ်ချက်ပြုခဲ့တဲ့အတွက် အံ့ဩ စရာတော့မရှိပါဘူး။ ၃၀ ဦး ကော်မတီရဲ့ တာဝန်နဲ့ လုပ်ပိုင်ခွင့်ကို ပြန်ကြည့်တဲ့အခါ အပိုဒ်ခွဲ(ဃ)တွင် ကော်မတီသည် အစည်းအဝေးကို သင့်တော်သလို ခေါ်ယူကျင်းပနိုင်သည်ဟု ပါရှိပါတယ်။ အစီရင်ခံစာ (၇၅/၂၀၁၉)အပါအဝင် ဥပဒေကြမ်းပြင်ဆင်ရေးအစီရင်ခံစာ ၅ ခုတွင်ပါရှိတဲ့ လေ့လာတွေ့ရှိချက်နဲ့ သဘောထား မှတ်ချက်ရဖို့ အစည်းအဝေး ဘယ်နှစ်ကြိမ်ကျင်းပ အဖြေရှာခဲ့လဲမသိရသလို ကော်မတီဟာ ဘယ်ဥပဒေ ပညာရှင်တွေကို ဖိတ်ကြားအကြံဉာဏ်ယူခဲ့တယ်။ ဘယ်လိုဆောင်ရွက်သင့်ကြောင်း မှတ်ချက်ပေးခဲ့တယ် ဆိုတာမျိုးလည်း မတွေ့ရပါဘူး။ ပြီးတော့ ကိုယ်စားလှယ် ၅ ဦး တင်သွင်းခဲ့တဲ့ ဥပဒေမူကြမ်းတွေထဲက ဘယ်ပုဒ်မတွေဟာ ဘယ်လိုကိစတွေကိုအခြေခံတယ်။ ဘာ့ကြောင့် ထည့်သွင်းရေးဆွဲတာဖြစ်တယ်။ ပြင်ဆင် ခြင်းအားဖြင့် အားသာချက်၊ အားနည်းချက်ရှိတယ်ဆိုတာ သုံးသပ်ထားတာမျိုးလဲ မတွေ့ရပါဘူး။ ဒါအပြင် ဘယ်အချက်က နိုင်ငံတော်နဲ့ နိုင်ငံသူ၊ နိုင်ငံသား၊ တိုင်းရင်းသားတို့ရဲ့ အကျိုးစီးပွားကို ကာကွယ်ပေး နိုင်ခြင်းမရှိဖြစ်နေတယ်။ ဘယ်အချက်က နိုင်ငံသူ၊ နိုင်ငံသား၊ တိုင်းရင်းသားတို့ရဲ့ လိုလားချက်နှင့် မကိုက်ညီဘဲ ဖွံ့ဖြိုးတိုးတက်ရေးမှာ အနှောင့်အယှက် အဟန့်အတားဖြစ်စေတယ်။ ဘယ်အချက်ကတော့ ချက်ချင်း၊ အမြန် ပြင်ဆင်ပြီး ဥပဒေကိုအသက်ဝင်အောင် အမြန်ဆောင်ရွက်မှ ဘယ်လိုပြဿနာမျိုးတွေကို အကာအကွယ် ပြုနိုင်မယ်ဆိုတဲ့ ဥပဒေမူကြမ်းအပေါ် ခံစားသက်ဝင်ပြီး လေးလေးနက်နက် ဆွေးနွေးညှိနှိုင်းခဲ့တာမျိုးလည်း မတွေ့ရဘူးလို့ ဆိုရပါမယ်။ နာယကကြီးခင်ဗျာ။ ပြည်ထောင်စုလွှတ်တော်ဆိုင်ရာ နည်းဥပဒေ ၁၃၅ နှင့်အညီ ဖွဲ့စည်းတဲ့ ၃၀ ဦး ကော်မတီဝင်တွေဟာ လွှတ်တော်ကိုယ်စားလှယ်အဖြစ် စတင်ကတိသစ္စာပြုစဉ်ကပင် """" တာဝန်၊ ဝတ္တရားကို ဖြောင့်မတ်မှန်ကန်စွာ ဆောင်ရွက်မယ်""""လို့ ကတိသစ္စာပြုခဲ့သူတွေ ဖြစ်တဲ့အတွက် နာယက က ဥပဒေ၊ နည်းဥပဒေများနဲ့အညီ ပေးအပ်လိုက်တဲ့တာဝန်၊ ဝတ္တရားများကို ကျေပွန်စွာဆောင်ရွက်ရမှာ ဖြစ်ပါတယ်။ ပြည်ထောင်စုလွှတ်တော်ကို ရောက်ရှိနေတဲ့ ဥပဒေမူကြမ်း (၅)ရပ်ပါ အချက်တွေကို ၃၀ ဦးကော်မတီက ကျွန်တော်တင်ပြထားခဲ့သလိုမျိုး ကိုယ့်ခြေထောက်ပေါ်ကိုယ်ရပ်တည်ပြီး ဆွေးနွေးခြင်းမပြုဘဲ တင်ပြချက် တစ်ခုရောက်လာတာနဲ့ ၄၅ ဦး ကော်မတီရဲ့ လုပ်ငန်းစဉ်မှာထည့်ဖို့ စဉ်းစားတာဟာ ၃၀ ဦးကော်မတီရဲ့ လုပ်ငန်းများကို အလေးမထားသလို ဖွဲ့စည်းပုံအခြေခံဥပဒေပြင်ဆင်လိုတဲ့ နိုင်ငံသူ၊ နိုင်ငံသား၊ တိုင်းရင်းသား တွေနဲ့ နိုင်ငံရေးပါတီများအပေါ်လည်း အလေးမထားရာရောက်ပါတယ်။ ပြင်ဆင်ရန်တင်ပြတဲ့ ဥပဒေ မူကြမ်းရဲ့ ပုဒ်မ၊ ပုဒ်မခွဲတွေဟာ နိုင်ငံတော်ရဲ့ လူမှုရေး၊ စီးပွားရေး၊ အုပ်ချုပ်ရေးတို့အပေါ် အကျိုးမဲ့ထိခိုက် စေခြင်းမျိုး၊ ပြည်တွင်းငြိမ်းချမ်းရေးဖြစ်စဉ်အပေါ် ထိခိုက်စေခြင်းမျိုး အနည်းငယ်မျှမရှိတာကြောင့် ကိုယ်စားလှယ်အားလုံး ပါဝင်ဆွေးနွေးနိုင်အောင် ထင်သာမြင်သာချပြဆွေးနွေးနိုင်ရန် ဆောင်ရွက်သင့် ပါတယ်။ ဒါမှ All Inclusive ဖြစ်မှာပါ။ နာယကကြီးခင်ဗျာ။ နိုင်ငံသူ၊ နိုင်ငံသား၊ တိုင်းရင်းသားအားလုံးရဲ့ မျှော်လင့်ချက်နဲ့ ရည်မှန်းချက် တွေကိုကြည့်လျှင် တန်းတူညီမျှရေး၊ တရားမျှတမှုရှိရေး၊ ပြည်သူတင်မြှောက်တဲ့ ပြည်သူ့အစိုးရဖြစ်ရေး တို့ပဲ ဖြစ်ပါတယ်။ ဒီမိုကရေစီနဲ့ ဖက်ဒရယ်စနစ် ပုံစံသွားလိုတာလည်း တွေ့ရပါတယ်။ ဒီမိုကရေစီနဲ့ ဖက်ဒရယ်ပုံစံသွားနိုင်ဖို့ တည်ငြိမ်အေးချမ်းပြီး ညီညွတ်မျှတတဲ့ အုပ်ချုပ်ရေးစနစ်ဖြစ်ရန်လိုပါတယ်။ ဥပဒေ၊ စည်းကမ်းတွေကိုလည်း လိုက်နာရန်လိုပါတယ်။ အားနည်းချက်၊ လိုအပ်ချက်များရှိပါက ပြင်ဆင်ခြင်း၊ ဖြည့်စွက်ခြင်းများ ဆောင်ရွက်ရမှာဖြစ်ပါတယ်။ တပ်မတော်သားကိုယ်စားလှယ်များအနေနဲ့ ဖွဲ့စည်းပုံအခြေခံ ဥပဒေပြင်ဖို့ အခုလည်းမတားဆီးသလို ဘယ်တုန်းကမှလဲ မတားဆီးခဲ့ပါဘူး။ ဥပဒေ၊ နည်းဥပဒေများနဲ့ အညီ ပြင်ဆင်ဆောင်ရွက်ဖို့သာ ပွင့်ပွင့်လင်းလင်း၊ ပြတ်သားတိကျစွာ ဝေဖန်ထောက်ပြခဲ့ကြတာမို့ ဆွေးနွေးချက်တွေမှာ အဆိုးမြင်၊ စော်ကား၊ ပုတ်ခတ်နေတယ်လို့ မထင်ကြ၊ မမြင်ကြစေလိုကြောင်း တင်ပြလိုပါတယ်။ ဒါ့ကြောင့် ပြင်ဆင်ရန် တင်ပြတဲ့ ဥပဒေမူကြမ်း (၅)ရပ်လုံးကို ဥပဒေ၊ နည်းဥပဒေများနဲ့အညီ ဆောလျင်စွာ ပြင်ဆင်နိုင်ရေးကို ဆောင်ရွက်ပေးပါ။ ပြင်ဆင်ချက် တစ်ခုချင်းစီကို ကိုယ်စားလှယ်အားလုံး ပါဝင်ဆွေးနွေးခွင့်ပြုပါ။ မြန်မြန်ပြီးပြတ်ရင် မြန်မြန်အကျိုးရှိမယ့်ကိစ္စဖြစ်တာကြောင့် ဘယ်လိုအကြောင်းနဲ့မှ ၊ နှောင့်နှေးအောင် မလုပ်သင့်ပါကြောင်း၊ ပြောမှသိ ထိမှနာ ဆိုတာမျိုး လွှတ်တော်အတွင်း မဖြစ်စေချင်ပါကြောင်း။ ဒါ့ကြောင့် ၄၅ ဦး ကော်မတီရဲ့ လုပ်ငန်းစဉ်မှာ ထည့်သွင်းဆောင်ရွက်ရန် မသင့်ပါ ကြောင်းနှင့် ဥပဒေ၊ နည်းဥပဒေများနဲ့အညီ ဆောင်ရွက်တဲ့ လွှတ်တော်အဖြစ် ဆက်လက်ဆောင်ရွက် သင့်ပါကြောင်း၊ အစီရင်ခံစာ(၇၅/၂၀၁၉)အား ကန့်ကွက်ပါကြောင်း ဆွေးနွေးရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒေါ်နန်းနီနီအေး ကရင်ပြည်နယ်မဲဆန္ဒနယ်အမှတ်(၆) ဆွေးနွေးဖို့ဖြစ်ပါတယ်။</speech>
<speech><mp id="30">ဒေါ်နန်းနီနီအေး(မဲဆန္ဒနယ်အမှတ်-၆၊ ကရင်ပြည်နယ်)</mp>လေးစားအပ်ပါသော လွှတ်တော် နာယကကြီးနဲ့တကွ ကိုယ်စားလှယ်များအားလုံး မင်္ဂလာပါရှင်။ ကျွန်မကတော့ ကရင်ပြည်နယ်၊ မဲဆန္ဒနယ် အမှတ်(၆)မှ အမျိုးသားလွှတ်တော်ကိုယ်စားလှယ် နန်းနီနီအေး ဖြစ်ပါတယ်။ ကျွန်မအနေဖြင့် ဥပဒေကြမ်း လေ့လာစိစစ်ရေးပူးပေါင်းကော်မတီ(၇၅/၂၀၁၉)ရဲ့ အစီရင်ခံစာကို ဝေဖန်အကြံပြုသွားမှာ ဖြစ်ပါတယ်။ လေးစားရပါသော နာယကကြီးရှင်။ ဥပဒေကြမ်းလေ့လာစိစစ်ရေးပူးပေါင်းကော်မတီရဲ့ သဘောထား မှတ်ချက်မှာ အဓိကတင်ပြချက်ကတော့ ဦးစိုင်းသန်းနိုင်အပါအဝင် ကိုယ်စားလှယ် ၁၄၅ ဦး တင်သွင်းတဲ့ ဒုတိယအကြိမ် ပြင်ဆင်သည့် ဥပဒေမူကြမ်းကို ယခင်ဥပဒေမူကြမ်းများနဲ့အတူ လက်ရှိလွှတ်တော်မှာ မူလက ၄၅ ဦးနဲ့ ဖွဲ့စည်းပြီး အခြေခံဥပဒေတစ်ခုလုံး ပြင်ဆင်ရန်ဆောင်ရွက်နေတဲ့ ပူးပေါင်းကော်မတီရဲ့ ပြင်ဆင်တဲ့ ဥပဒေမူကြမ်းတစ်ခုလုံးထွက်လာမှ တစ်ပြိုင်တည်း ယှဉ်တွဲဆောင်ရွက်ဖို့ အကြံပြုထားတာကို တွေ့ရှိရပါတယ်။ ဖွဲ့စည်းပုံအခြေခံဥပဒေပြင်ဆင်ရေးနဲ့ပတ်သက်ပြီး ဦးစိုင်းသန်းနိုင်နှင့်အဖွဲ့ ပြင်ဆင်ချက်ဥပဒေမူကြမ်း တင်သွင်း တာဟာ ဖွဲ့စည်းပုံအခြေခံဥပဒေ အခန်း(၁၂)နဲ့အညီ ဆောင်ရွက်တာဖြစ်ပြီး ပြည်ထောင်စုလွှတ်တော်မှာရော၊ လွှတ်တော်ကဖွဲ့စည်းပေးတဲ့ လေ့လာစိစစ်ရေးပူးပေါင်းကော်မတီထံမှာရော ရောက်ရှိခဲ့ပြီဖြစ်ပါတယ်။ ဖွဲ့စည်းပုံ အခြေခံဥပဒေပြင်ဆင်ရေး ၄၅ ဦး ကော်မတီဟာ ပြင်ဆင်ရန်၊ ပယ်ဖျက်ရန်၊ အသစ်ဖြည့်စွက်ရန် အချက်ပေါင်း ၃,၀၀၀ ကျော်ကို ဆွေးနွေးနေဆဲဖြစ်ပြီး ဥပဒေမူကြမ်းဖြစ်ဖို့ စွာကြာဦးမှာ ဖြစ်ပါတယ်။ ဒါ့အပြင် ၄၅ ဦး ဖွဲ့စည်းဆောင်ရွက်မှုဟာ ဥပဒေနဲ့မညီကြောင်းကို အရေးကြီးအဆို တင်သွင်းတဲီ့း ထောက်ပြဆွေးနွေး ကန့်ကွက်ခဲ့ကြပြီးဖြစ်ပါတယ်။ သို့သော်လည်းပဲ ဖွဲ့စည်းပုံအခြေခံဥပဒေပြင်ဆင်ရေးကို ၄၅ ဦးကော်မတီဖွဲ့စည်းလုပ်ဆောင်ခြင်းဟာ ယခင်လွှတ်တော်သက်တမ်းမှာလည်း လုပ်ဆောင်ခဲ့တာဖြစ်တဲ့ အတွက် ဒီလိုလုပ်ဆောင်မှုကို ကျင့်ထုံးအဖြစ် လုပ်တာဖြစ်တယ်လို့ ရှင်းလင်းပြောကြားချက်တွေမှာ ကြားရ ပါတယ်။ ရှေ့ကလုပ်ဆောင်ခဲ့တာကို ကျင့်ထုံးအဖြစ် လိုက်လုပ်တာ ဖြစ်သော်လည်း ဖွဲ့စည်းပုံအခြေခံဥပဒေ အခန်း(၁၂)မှာ ပြဋ္ဌာန်းချက်နဲ့တော့ ညီညွတ်ခြင်းမရှိတာကို တွေ့ရပါတယ်။ နာယကကြီးရှင်။ ဖွဲ့စည်းပုံအခြေခံဥပဒေ ပြင်ဆင်ရေးကို ကျွန်မတို့ အကြိမ်ကြိမ် အထပ်ထပ် တင်ပြ နေတဲ့ကြားက ဂရုတစိုက်စဉ်းစားပြီး တစ်ချက်ကလေးမှ ဖြည့်ဆည်းဆောင်ရွက်ပေးနိုင်ခြင်းမရှိတဲ့အတွက် ကျွန်မတို့အနေနဲ့ ဖွဲ့စည်းပုံအခြေခံဥပဒေနဲ့အညီ ရပ်တည်နေမှာဖြစ်ပါတယ်။ ၄၅ ဦးအဖွဲ့ဟာ ရှေ့ကလုပ်ခဲ့တဲ့ ကျင့်ထုံးဖြစ်လို့ ဆောင်ရွက်နေတာဖြစ်တယ်လို့ ပြောလိုက်ရင်လည်း ကျွန်မ ထပ်မံမငြင်းလိုတော့ပါဘူး။ သို့သော်လည်း ရှေ့ကလုပ်ခဲ့တာကို ကျင့်ထုံးအဖြစ် ကျင့်သုံးမယ်ဆိုရင် ကျွန်မတစ်ခု တင်ပြပါမယ်။ ယခင် ပထမအကြိမ် လွှတ်တော်သက်တမ်း ၂၈-၁၀-၂၀၁၁ ရက်နေ့က ပထမအကြိမ် ပြည်ထောင်စုလွှတ်တော် ဒုတိယပုံမှန်အစည်းအဝေး တတိယနေ့မှာ ပြည်ထောင်စုလွှတ်တော်က အတည်ပြုသော သို့မဟုတ် ပြည်ထောင်စုလွှတ်တော်က အတည်ပြုသည်ဟု မှတ်ယူရမည်ဖြစ်သော ဥပဒေကြမ်းများကို နိုင်ငံတော် ဖွဲ့စည်းပုံအခြေခံဥပဒေခုံရုံးက စိစစ်ပေးရေးနဲ့စပ်လျဉ်း၍ လွှတ်တော်၏ အဆုံးအဖြတ်ရယူခြင်းဆောင်ရွက် ရာမှာ ကန့်ကွက်သူမရှိ အတည်ပြုခဲ့ပါတယ်။ အဲဒီပြည်ထောင်စုလွှတ်တော်က ဆုံးဖြတ်အတည်ပြုခဲ့တဲ့ အဆိုကို ၁-၁၁-၂၀၁၁ ရက်နေ့ ပထမအကြိမ် ပြည်သူ့လွှတ်တော် ဒုတိယပုံမှန်အစည်းအဝေး (၄၄)ရက် မြောက်နေ့မှာ ရန်ကုန်တိုင်းဒေသကြီး၊ ကမာရွတ်မဲဆန္ဒနယ်ကိုယ်စားလှယ် ဒေါက်တာစိုးရင်က ကန့်ကွက် ခွင့်ပြုပါရန်နှင့် ဆုံးဖြတ်ချက်ကို ပယ်ဖျက်ပေးပါရန် ပြည်သူ့လွှတ်တော်မှာ အဆိုတင်သွင်းခဲ့ပါတယ်။ အဆို အတိုင်း ပြည်သူ့လွှတ်တော်က သဘောတူညီအတည်ပြုခဲ့ပါတယ်။ ပြည်ထောင်စုလွှတ်တော်က အတည် ပြုခဲ့တဲ့ အဆိုတစ်ရပ်ကို ပြည်သူ့လွှတ်တော်က ကန့်ကွက်ခဲ့တဲ့အတွက် ၂-၁၁-၂၀၁၁ ရက်နေ့ ပထမအကြိမ် အမျိုးသားလွှတ်တော် ဒုတိယပုံမှန်အစည်းအဝေး (၄၄)ရက်မြောက်နေ့မှာ ရန်ကုန်တိုင်းဒေသကြီး မဲဆန္ဒနယ် အမှတ်(၁)မှ ဒေါ်ခင်ဝိုင်းကြည်က ပြည်သူ့လွှတ်တော်က အဆိုတင်သွင်း ကန့်ကွက်ခဲ့တဲ့ကိစ္စကို အမျိုးသား လွှတ်တော်မှာ အဆိုတစ်ရပ်တင်သွင်းပြီး ထပ်မံကန့်ကွက်ခဲ့တာ တွေ့ရှိရပါတယ်။ လေးစားအပ်ပါသော နာယကကြီးရှင်။ ယခုလို ပထမအကြိမ် လွှတ်တော်သက်တမ်းမှာ ပြည်ထောင်စု လွှတ်တော်က အတည်ပြုခဲ့တဲ့အဆိုကို ပြည်သူ့လွှတ်တော်က ကန့်ကွက်တယ်။ ပြည်သူ့လွှတ်တော်က ကန့်ကွက်ချက်ကို အမျိုးသားလွှတ်တော်က ထပ်မံကန့်ကွက်မှုဖြစ်တဲ့အတွက် ပြည်ထောင်စုလွှတ်တော် နာယကကြီးက ဒီအဆိုကို ပြည်ထောင်စုလွှတ်တော်မှာ ပြန်လည်ရုပ်သိမ်း ပယ်ဖျက်လိုက်တာ တွေ့ရှိရ ပါတယ်။ နာယကကြီးရှင်။ နာယကကြီးအနေနဲ့ ကျွန်မတို့ ယနေ့ဆောင်ရွက်နေတဲ့ ဖွဲ့စည်းပုံအခြေခံဥပဒေ ပြင်ဆင်ရေးလုပ်ငန်းစဉ်မှာလည်း မူလ ၄၅ ဦးကော်မတီဖွဲ့စည်းပြီးတော့ ဖွဲ့စည်းပုံအခြေခံဥပဒေကို နိဒါန်းမှအစ အခန်း(၁၅)အထိ ပြင်ဆင်ဖို့ ဆောင်ရွက်နေတာဟာ ဥပဒေနဲ့မညီတဲ့ ဆုံးဖြတ်ချက်ဖြစ်သည်ဟုလည်းကောင်း၊ လေ့လာစိစစ်ရေးပူးပေါင်းကော်မတီ ၃၀ ဦးရဲ့ လေ့လာသုံးသပ်ချက်နဲ့ သဘောထားမှတ်ချက် အစီရင်ခံစာ များဟာ ဥပဒေမူကြမ်းအပေါ် လေ့လာစိစစ်ချက်မပါ ကိုယ်စားလှယ် ၂၀ ရာခိုင်နှုန်းရဲ့ လုပ်ဆောင်ချက်ကို ဝေဖန်တာသက်သက်ဖြစ်လို့ ဥပဒေနဲ့မညီတဲ့ လုပ်ဆောင်ချက်ဖြစ်သည်ဟုလည်းကောင်း နာယကကြီးက သုံးသပ်ယူဆမယ်ဆိုရင် လွှတ်တော်ကို ပြန်လည်တည့်မတ်ဖို့ကိစ္စမှာ နာယကကြီးအပါအဝင် ကျွန်မတို့ လွှတ်တော်ကိုယ်စားလှယ်များရဲ့ တာဝန်ဖြစ်တဲ့အတွက် အထက်မှာ ကျွန်မတင်ပြခဲ့သလို ယခင် ပထမ အကြိမ် ပြည်ထောင်စုလွှတ်တော်ကြီးရဲ့ လုပ်ဆောင်ချက်ကို နှလုံးမူပြီး ရဲရဲတင်းတင်း ပြင်ဆင်၊ ပယ်ဖျက် ဆောင်ရွက်နိုင်ပါကြောင်း လေးစားစွာ အကြံပြုတင်ပြရင်း နိဂုံးချုပ်လိုက်ပါတယ်ရှင်။ အားလုံးကို ကျေးဇူး တင်ပါတယ်။</speech>
<speech type="speaker">ဦးမောင်မောင် ထီးချိုင့်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1404">ဦးမောင်မောင်(ထီးချိုင့်မဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစားအပ်တဲ့ ပြည်ထောင်စု လွှတ်တော် နာယကကြီးနဲ့တကွ လွှတ်တော်ကိုယ်စားလှယ်များအားလုံး မင်္ဂလာပါလို့ နှုတ်ခွန်းဆက်ဂါရဝ ပြုအပ်ပါတယ်။ ကျွန်တော်ကတော့ စစ်ကိုင်းတိုင်းဒေသကြီး ထီးချိုင့်မဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးမောင်မောင်ဖြစ်ပါတယ်။ ကရင်ပြည်နယ်မှ အမျိုးသားလွှတ်တော်ကိုယ်စားလှယ် ဦးစိုင်းသန်းနိုင် အပါအဝင် ကိုယ်စားလှယ် ၁၄၅ ဦးတင်သွင်းတဲ့ ၂၀၀၈ ဖွဲ့စည်းပုံအခြေခံဥပဒေ ဒုတိယအကြိမ်ပြင်ဆင်သည့် ဥပဒေမူကြမ်းအပေါ် ပူးပေါင်းကော်မတီရဲ့ အစီရင်ခံစာကို ထောက်ခံဆွေးနွေးမှာဖြစ်ပါတယ်။ လေးစားအပ်တဲ့ နာယကကြီးခင်ဗျာ။ ဖွဲ့စည်းပုံအခြေခံဥပဒေပြင်ဆင်ရေးပူးပေါင်းကော်မတီ အစီရင် ခံစာနဲ့ပတ်သက်လို့ ကျွန်တော့အရှေ့က ကိုယ်စားလှယ်အများ ဆွေးနွေးသွားတာမှာ ရှုထောင့်ပေါင်းစုံကနေ မိမိတို့ရဲ့ အမြင်မျိုးစုံကို တင်ပြသွားတာတွေ့ရပါတယ်။ ဒီနေရာမှာ အားလုံးရဲ့ဘုံသဘော ဆင်တူတာကတော့ ဆေးသကားလေးက ၂၀ ပဲစင်းပီအပဒေက ကအဆ မစ်မ ဆင်ကောမယ် ဆိုတာကတော့ မြေကြီးလက်ခတ်မလွဲ အားလုံးက သဘောတူညီညွတ်ကြတာကို တွေ့ရတဲ့အတွက် ပြည်သူ့ လွှတ်တော်ကိုယ်စားလှယ်တစ်ယောက်အနေနဲ့ ကျေးဇူးဥပကာရ အထူးတင်ရှိပါကြောင်း ပြောကြားလို ပါတယ်။ မကွေးတိုင်းဒေသကြီး အမျိုးသားလွှတ်တော်ကိုယ်စားလှယ် ဦးအောင်ကြည်ညွန့်က ဖွဲ့စည်းပုံ အခြေခံဥပဒေပြင်ဆင်ရေးအတွက် ပါဝင်သင့် ပါဝင်ထိုက်သူများအားလုံးပါဝင်တဲ့ ပူးပေါင်းကော်မတီတစ်ရပ် ဖွဲ့စည်းဖို့ ပြည်ထောင်စုလွှတ်တော်မှာ အရေးကြီးအဆိုတင်သွင်းပြီး လွှတ်တော်ရဲ့ အတည်ပြုချက်နဲ့ အကောင်အထည်ဖော်မယ်ဆိုလို့ ပြည်သူတစ်ရပ်လုံးက ဝမ်းပန်းတသာနဲ့ ပျော်နေခဲ့ကြတာဖြစ်ပါတယ်။ ဒါပေမယ့် ပြည်သူတွေရဲ့ အဲဒီပျော်ရွှင်မှုဟာ အခုော့ ရင်တမမနဲ့ ပြည်ထောင်စုလွှတ်တော်ကနေ ၂၀၀၈ ဖွဲ့စည်းပုံအခြေခံဥပဒေ ပြင်ဆင်ရေးနဲ့ပတ်သက်တဲ့ ဆွေးနွေးချက်တွေကို မြန်မာ့အသံက တိုက်ရိုက် ထုတ်လွှင့်တာကို စောင့်ကြည့်နေကြရတဲ့ အခြေအနေဖြစ်ပါတယ်။ ဆိုလိုတာက နိုင်ငံရဲ့ အနာဂတ်ကို စနစ် တကျ ထုဆစ်ပုံဖော်မယ့် တစ်နည်းအားဖြင့် ဒီမိုကရေစီဖက်ဒရယ်ပြည်ထောင်စုကို တည်ဆောက်မယ့် ဖွဲ့စည်းပုံအခြေခံဥပဒေ ပေါ်ပေါက်ဖို့မျှော်လင့်နေကြတဲ့ပြည်သူ့မျှော်လင့်ချက်နဲ့ ဘယ်လိုမှ တစ်ထပ် တည်းမကျတဲ့ ဆွေးနွေးမှုတွေ၊ ပြောဆိုမှုတွေကို တွေ့နေရတယ်လို့ ဆိုရမှာဖြစ်ပါတယ်။ လေးစားအားထားရတဲ့ နာယကကြီးခင်ဗျာ။ ကျွန်တော်တို့ရဲ့ တိုင်းရင်းသားလူမျိုးများအားလုံး စည်းလုံးညီညွတ်စွာနဲ့ ဒီမိုကရေစီဖက်ဒရယ်ပြည်ထောင်စု တည်ဆောက်ရေးဟာ အမျိုးသားဒီမိုကရေစီ အဖွဲ့ချုပ်နဲ့ ကျွန်တော်တို့ခေါင်းဆောင်ရဲ့ အန္တိမ နိုင်ငံရေးရည်မှန်းချက် ဖြစ်ပါတယ်။ ကျွန်တော်တို့ မျှော်လင့်တဲ့ ဖက်ဒရယ်ဒီမိုကရေစီ ကြန်အင်လက္ခဏာနဲ့ ပြည့်စုံညီညွတ်တဲ့ ဖွဲ့စည်းပုံအခြေခံဥပဒေ ပေါ်ပေါက်ရေးဟာ တိုင်းရင်းသားပြည်သူတစ်ရပ်လုံးရဲ့ ပြင်းပြတဲ့နိုင်ငံရေး အာသီသတစ်ရပ် ဖြစ်တယ်ဆိုတာပါပဲ။ ဒီနေရာမှာ ကျွန်တော် အထူးတင်ပြလိုတာက နိုင်ငံတော်နဲ့ နိုင်ငံသားအားလုံးအတွက် အဓိကလိုအပ်နေတဲ့ အထက် ဖော်ပြပါ ဖွဲ့စည်းပုံအခြေခံဥပဒေတစ်ရပ် ပေါ်ပေါက်ရေးဆိုတာဟာ ၂၀၀၈ ဖွဲ့စည်းပုံအခြေခံဥပဒေကို ဘယ်သူတွေ ရေးဆွဲခဲ့လို့၊ နိုင်ငံရေးမှာ ဘယ်သူတွေပါဝင်နေလို့၊ ဘယ်သူ့အတွက် ရေးဆွဲခဲ့လို့၊ ဘယ်သူတွေက အာဏာတွေအလွန်အကျွံယူထားလို့ ဆိုတာတွေမပါဘဲ ဒီမိုကရေစီဖက်ဒရယ် ပြည်ထောင်စုတည်ဆောက်ရေး၊ နိုင်ငံရေးလိုအပ်ချက်အရ ပြင်သင့်တာတွေ ပြင်၊ ဖြည့်စွက်သင့်တာတွေ ဖြည့်စွက်ဖို့ အားလုံးတက်ညီ လက်ညီကြိုးစားရမယ့် အခြေအနေရောက်နေပြီဆိုတာပါပဲ။ ဆက်လက်ပြီးဆွေးနွေးလိုတာကတော့ ဖွဲ့စည်းပုံအခြေခံဥပဒေက အရေးကြီးသလား။ ပြည်သူက အရေးကြီးသလားဆိုတဲ့ စကားရပ်ကလေးပါ။ ပြည်သူတွေအတွက် ဖွဲ့စည်းပုံအခြေခံဥပဒေ ဆိုတာ အလွန်တရာမှ အရေးကြီးလှပါတယ်လို့ပဲ ဖြေရမှာဖြစ်ပါတယ်။ ဒီနှစ်ခုက ခေါင်းနဲ့ပန်းလို ဆက်စပ် နေတာဖြစ်ပါတယ်။ ဖွဲ့စည်းပုံအခြေခံဥပဒေကောင်းတစ်ခုကို ပိုင်ဆိုင်ခွင့်ရတဲ့ ပြည်သူတွေဟာ လူ့အခွင့် အရေးနဲ့ ဒီမိုကရေစီ အနှစ်သာရကို ပြည့်ပြည့်ဝဝရသလို မိမိတို့အနေနဲ့လည်း တစ်ဦးချင်းစီရဲ့ တာဝန်ယူမှု မှတစ်ဆင့် မိမိနိုင်ငံနဲ့ နိုင်ငံသားတွေရဲ့ အပေါ်မှာ တန်ဖိုးထားချစ်မြတ်နိုးမှုမှာ မည်သူတစ်ဦးတစ်ယောက်ရဲ့ ခိုင်းစေအမိန့်ပေးမှုကြောင့်မဟုတ်ဘဲ ကိုယ်တိုင်ပင်ကိုယ်အသိနဲ့ နိုင်ငံတည်ဆောက်ရေးမှာ တစ်တပ် တစ်အား ပါဝင်ကြတာကိုတွေ့ရပါတယ်။ တစ်နည်းအားဖြင့်ပြောရရင် ပြည်သူတွေအနေနဲ့ မိမိတို့ရွေးချယ်တင်မြှောက်လိုက်တဲ့ အစိုးရတစ်ရပ်ဟာ မိမိတို့အပေါ်မှာ ရင်ဝယ်သားကဲ့သို့ထားပြီး အေးအတူပူအမျှ မျှဝေခံစားကာ ငါတို့ရဲ့ အကျိုးကို ကျိုးကျိုးနွံနွံ လုပ်ပေးနေတာပဲ။ ငါတို့အပေါ်မှာ တရားမျှတမှုအခြေခံပြီး ကျန်းမာရေး၊ လူမှုရေး၊ ပညာရေး၊ စီးပွားရေး အစရှိတဲ့ဝန်ဆောင်မှုတွေကို ငါတို့ပြည်သူအကျိုးကို ရှေးရှုပြီးလုပ်ပေးနေပါလား။ ငါတို့ရဲ့ ဘဝတွေ လုံလုံ ခြုံခြုံရှိနေပါလားဆိုတဲ့ ခံစားမှုမျိုးရှိပြီဆိုရင် ကျွန်တော်တို့မျှော်လင့်တဲ့ ဖွဲ့စည်းပုံအခြေခံဥပဒေကောင်း တစ်ခုကို လက်ဝယ်ပိုင်ပိုင်ရနေပြီလို့ ဆိုရမှာဖြစ်ပါတယ်။ လေးစားအပ်တဲ့ နာယကကြီးခင်ဗျာ။ အထက်ကဆွေးနွေးခဲ့သလို ပြည်သူ့ခံစားချက်မျိုးမဟုတ်ဘဲ ဆန့်ကျင်ဘက်ခံစားမှု အတွေးအခေါ်တွေ ဝင်လာပြီဆိုရင်တော့ အဆိုပါပြည်သူတွေဟာ မျှတမှုမရှိတဲ့ တစ်နည်းအားဖြင့် အုပ်စိုးသူတစ်စုတစ်ဖွဲ့ ကောင်းစားရေးအတွက် ရေးဆွဲထားတဲ့ဥပဒေတွေနဲ့ အုပ်ချုပ် ခြင်းကို ခံနေရပြီဆိုတာ မြေကြီးလက်ခတ်မလွဲ သတ်မှတ်လို့ရပြီဖြစ်ပါတယ်။ နောက်ထပ်ဆွေးနွေးလိုတာ ကတော့ (၂၀၀၈ ခုနှစ်) ဖွဲ့စည်းပုံအခြေခံဥပဒေရဲ့ ဖြစ်တည်မှုအမှန်တရားကို ပုဂ္ဂလဓိဋ္ဌာန်နှင့် တင်ပြသွားမှာ ဖြစ်ပါတယ်။ ကိုယ်စားလှယ်တစ်ဦး ဆွေးနွေးသွားတာလေးကို အမှတ်ရလို့ပါ။ လစာ ၁၀ သိန်းရတဲ့ လွှတ်တော်ကိုယ်စားလှယ်တွေနဲ့ အခုလွှတ်တော်ကြီးပေါ်ပေါက်လာတာဟာ ၂၀၀၈ ဖွဲ့စည်းပုံအခြေခံဥပဒေ ကြောင့်ဆိုတာ မမေ့သင့်တဲ့အကြောင်းလေးပါ။ စကားလုံးအတိအကျ မမှတ်မိပေမယ့် သဘောတရားကတော့ တူမယ်ထင်ပါတယ်။ ဒါလည်း မှန်ကန်တဲ့စကားလို့ ဆိုပါရစေ။ ၂၀၀၈ ဖွဲ့စည်းပုံအခြေခံဥပဒေအလိုကြောင့်ပဲ ကျွန်တော်တို့ အခုရောက်ရှိနေတဲ့ နေပြည်တော် မြို့ကြီး တည်ဆောက်နိုင်ခဲ့တာ၊ ခန့်ညားထည်ဝါတဲ့ လွှတ်တော်အဆောက်အဦတွေ၊ ရန်ကုန်ရောက်ဖူးသူမှ ဖူးမျှော်နိုင်မယ့် ရွှေတိဂုံစေတီတော်နဲ့ပုံစံတူ ဥပ္ပါတသန္တိစေတီတော်မြတ်ကြီး၊ နိုင်ငံရပ်ခြားသွားရောက်မှ ဖူးမျှော်နိုင်မယ့် ဗုဒ္ဓဂါယာ ဖွား၊ ပွင့်၊ ဟော၊ စံစေတီတော်များ တည်ဆောက်ခဲ့တာတွေအတွက် အလွန်တရာမှ ကျေးဇူးတင်ထိုက်ပြီး ဘုရားဖူးတိုင်း အကြိမ်ကြိမ် သာဓုအနုမော် ခေါ်ဆိုမိပါတယ်။ ၂၀၀၈ ဖွဲ့စည်းပုံ အခြေခံဥပဒေအရ ပေါ်ပေါက်ခဲ့တဲ့ ပြည်ထောင်စုလွှတ်တော်၊ ပြည်သူ့လွှတ်တော်နဲ့ အမျိုးသားလွှတ်တော် တို့မှာ အခုတက်ရောက်နေကြတဲ့ တပ်မတော်သားလွှတ်တော်ကိုယ်စားလှယ် ၂၅ ရာခိုင်နှုန်း ပါဝင်ထည့်သွင်း ထားတာကလည်း အဲဒီခေတ် အဲဒီအခါရဲ့ နိုင်ငံရေးလိုအပ်ချက်အရဆိုတာကို ကျွန်တော့ ပုဂ္ဂလိကအမြင် ပြောရရင် ဒီမိုကရေစီစနစ်ကို ကူးပြောင်းတဲ့ ကမ္ဘာ့နိုင်ငံများနည်းတူ မဖြစ်မနေလုပ်ရမယ့် ကူးပြောင်းမှု ဖြစ်စဉ်ဆိုတာ နားလည်သဘောပေါက်မိပါတယ်။ လေးစားအားထားရတဲ့ နာယကကြီးခင်ဗျာ။ အချုပ်ပြောရရင်တော့ ဖွဲ့စည်းပုံအခြေခံဥပဒေပြင်ဆင်ရေး ပန်းတိုင်ယူဖို့သွားရာမှာ သူ့လမ်းကကျဉ်းတယ်၊ ငါ့လမ်းကဖြောင့်တယ် မစဉ်းစားဘဲ တိုင်းရင်းသားပြည်သူ များအပေါ် အမှန်တကယ် အစစ်အမှန် နိုင်ငံရေးစေတနာ ထားရိုးမှန်ရင် ပြည်သူတွေအမှန်တကယ် မျှော်လင့်တဲ့ အနာဂတ်ဒီမိုကရေစီ လူ့ဘောင်တည်ဆောက်ရေးအတွက် အရေးကြီးတဲ့ ဖွဲ့စည်းပုံအခြေခံဥပဒေ ပြင်ဆင်ရေး ်ကြာမှုမရှိအောင် ပူးပေါင်းကော်မတီအစီရင်ခံစာပါအတိုင်း စ/လယ်/ဆုံး သုံးပါးညီအောင် အတူတကွ ဖြည့်စွက်ပြင်ဆင်ပေးကြပါလို့ တိုက်တွန်းရင်း ထောက်ခံဆွေးနွေးလိုက်ရပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">မိုက်ပေးပါ။ ဗိုလ်မှူးကြီးအောင်ကျော်စိုး(တပ်မတော်သား အမျိုးသားလွှတ်တော်ကိုယ်စားလှယ်)။ ကိုယ်စားလှယ်တော်ကြီး ဆွေးနွေးသွားတဲ့အထဲမှာ အာဏာရှင်စနစ်မှ ပြောင်းခဲ့တယ်ဆိုတဲ့ စကားရပ်ကို လုံးကောက်ကနေ ပယ်ဖျက်ပေးဖို့ တောင်းဆိုပါတယ်ခင်ဗျာ။</speech>
<speech type="speaker">ကောင်းပါပြီ။ အဲဒါကို အားလုံးဆွေးနွေးပြီးတဲ့ပြန်လည်စိစစ်ပါမယ်။ ကောင်းပါပြီ။ အဲဒီဟာကို လုံးကောက်မှာ သေသေချာချာပြန်လည်စိစစ်ပေးပါမယ်။</speech>
<speech><mp id="474">ဦးသိန်းထွန်း(ကျောင်းကုန်းမဲဆန္ဒနယ်၊ ဧရာဝတီတိုင်းဒေသကြီး)</mp>အားလုံးမင်္ဂလာပါ။ ကျွန်တော်က ဧရာဝတီတိုင်းဒေသကြီး၊ ကျောင်းကုန်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးသိန်းထွန်းဖြစ်ပါတယ်။ လေးစားအပ်တဲ့ နာယကကြီးခင်ဗျာ။ ကျွန်တော့အနေနဲ့ ဥပဒေကြမ်းလေ့လာစိစစ်ရေးပူးပေါင်း ကော်မတီ(၇၅/၂၀၁၉)ရဲ့ အစီရင်ခံစာအပေါ်မှာ အကြံပြုဆွေးနွေးသွားမှာ ဖြစ်ပါတယ်။ လေးစားအပ်တဲ့ နာယကကြီးခင်ဗျာ။ လက်ရှိ ကျွန်တော်တို့ လက်ခံကျင့်သုံးလျက်ရှိတဲ့ ဖွဲ့စည်းပုံ အခြေခံဥပဒေ (၂၀၀၈)ကို ပြင်ဆင်ရန်ကိစ္စနဲ့ ပတ်သက်ပြီးတော့ နည်းလမ်းတစ်ခုက လက်ရှိအစိုးရ နိုင်ငံတော်ကို တာဝန်ယူသည့် ၃ နှစ်တာကာလမှာ ဦးအောင်ကြည်ညွန့်တင်သွင်းတဲ့ အရေးကြီးအဆိုမှစတင်ပြီး ဥပဒေ ပြင်ဆင်ရေး ၄၅ ဦးကော်မတီ ဆောင်ရွက်နေသည့် လမ်းကြောင်းတစ်ခုဖြစ်ပြီးတော့ နောက်နည်းလမ်း တစ်ခုကတော့ ပြည်ထောင်စုလွှတ်တော်ကိုယ်စားလှယ် ၂၀ ရာခိုင်နှုန်းက လက်မှတ်ရေးထိုးပြီး ဖွဲ့စည်းပုံ အခြေခံဥပဒေ အခန်း(၁၂)နဲ့အညီ တင်ပြဆောင်ရွက်နေတဲ့ လမ်းကြောင်းတစ်ခုပဲဖြစ်ပါတယ်။ တချို့ ဆွေးနွေးချက်တွေမှာ ၄၅ ဦးကော်မတီရဲ့ ဆောင်ရွက်ချက်က First Priority လို့ပြောပါတယ်။ တကယ်က ၂၀၀၈ ဖွဲ့စည်းပုံအခြေခံဥပဒေမှာပါတဲ့ အခန်း(၁၂)အရ ဆောင်ရွက်ချက်ကသာ First Priority ဖြစ်ကြောင်း တင်ပြလိုပါတယ်။ ဒီအခြေခံဥပဒေပြင်ဆင်ရေး နည်းလမ်းနှစ်ခုက ဖြစ်ပေါ်လာမယ့် အခြေအနေဟာ လာရာ မတူတဲ့အတွက်ကြောင့် လားရာလည်းမတူနိုင်ပါဘူးလို့ တင်ပြလိုပါတယ်။ ပထမနည်းက နိုင်ငံတော်တည်ငြိမ်ရေး၊ တရားဥပဒေစိုးမိုးရေးနှင့် ပြည်သူလူထု လူမှုစီးပွားဘဝ ဒုက္ခကြုံတွေ့နေချိန်မှာ၊ ပြည်ပနိုင်ငံများက ရခိုင်ပြည်နယ်အရေးကိစ္စကို မမှန်မကန် လုပ်ကြံဖန်တီးပြီး ဖိအားပေးနေချိန်မှာ လူတစ်စုရဲ့တောင်းဆိုမှုကို အကြောင်းပြုပြီးတော့ အရေးကြီးအဆိုအဖြစ် လွှတ်တော် မှာတင်သွင်းပြီး လွှတ်တော်ဥပဒေအရ မဲများရာဆုံးဖြတ် ဖွဲ့စည်းဆောင်ရွက်ခဲ့တာဖြစ်ပါတယ်။ ဒီနည်းလမ်းရဲ့ လုပ်ဆောင်မှုလုပ်ငန်းစဉ်ကြောင့် ကျွန်တော်တို့က လွှတ်တော်ကိုယ်စားလှယ်ရဲ့ တာဝန်နဲ့ လုပ်ပိုင်ခွင့်အရ ပြင်ဆင်ရေးပူးပေါင်းကော်မတီဖွဲ့စည်းရန် စတင်တင်သွင်းတဲ့ အရေးကြီးအဆိုကစပြီးတော့ လွှတ်တော် နည်းဥပဒေ ၆၆(ဃ)နှင့် ညီညွတ်မှုမရှိကြောင်း ဖွဲ့စည်းပုံအခြေခံဥပဒေပြင်ဆင်ရေးအတွက် ဥပဒေမှာ အခန်း(၁၂)တွင် နည်းလမ်းဖော်ပြထားခြင်းဖြစ်၍ ဤနည်းလမ်းဖြင့် ဆောင်ရွက်ရန်မသင့်ပါကြောင်း ဆွေးနွေး ကန့်ကွက်ခြင်းများ ပြုလုပ်ခဲ့တာဖြစ်ပါတယ်။ ပြင်ဆင်ရေးပူးပေါင်းကော်မတီမှာ ပါဝင်ကြတဲ့ တစ်သီး ပုဂ္ဂလနဲ့ ပါတီအသီးသီးက ပြင်ဆင်လိုတဲ့အချက်ပေါင်း ၃,၇၀၀ ကျော် တင်သွင်းလာတဲ့အတွက်ကြောင့် ယနေ့ မိမိတို့ စောင့်ထိန်းကျင့်သုံးနေတဲ့ ဖွဲ့စည်းပုံအခြေခံဥပဒေ (၂၀၀၈)ဟာ ဘဝပြောင်းတော့မယ့် အခြေအနေ ကို ဦးတည်နေပါတယ်။ ဘယ်အချက်တွေပါလို့ ဘဝပြောင်းမယ်ပြောသလဲဆိုတာကတော့ ပြင်ဆင် ဖြည့်စွက်၊ ပယ်ဖျက်ရန်တင်သွင်းတဲ့ ကိုယ်စားလှယ်များ သိကြမှာဖြစ်ပါတယ်။ ဒါကို ပြည်သူအများသိရှိရန် ဒီအချက် ၃,၇၀၀ ကျော်ကို ပြည်သူကိုချပြပေးပါလို့ တောင်းဆိုခဲ့သော်လည်း ယနေ့အထိ ပွင့်လင်း မြင်သာစွာ မသိမြင်ရသေးပါဘူး။ မြန်မာနိုင်ငံမှာ တရားဝင်မှတ်ပုံတင်ထားတဲ့ ပါတီပေါင်း ၁၀၀ ကျော်ရှိနေ ပါတယ်။ အဲဒီပါတီတွေရဲ့ သဘောထားတွေရော မယူသင့်ဘူးလား။ တိုင်းရင်းသားလူမျိုးစုပေါင်း ၁၀၀ ကျော် ခေါင်းဆောင်ပိုင်းတွေနဲ့ရော တွေ့ဆုံဆွေးနွေးမှုအပိုင်းရော ရှိထားပြီးပြီလား။ နိုင်ငံတော်မှာရှိတဲ့ အသိ ပညာရှင်၊ အတတ်ပညာရှင်တွေရဲ့ သဘောထားတွေကိုလည်း တောင်းခံပြီးပြီလား။ နိုင်ငံတော်ရဲ့ ဖွဲ့စည်းပုံ အခြေခံဥပဒေက နိုင်ငံတော်ရဲ့ အသက်ဖြစ်တဲ့အတွက်ကြောင့် သာမန်မဲ အနိုင်၊ အရှုံးနဲ့ မဆုံးဖြတ်သင့် ဒုတိယအကြိမ် လွှတ်တော်ကျင်းပချိန်မှာ လွှတ်တော်ကိုယ်စားလှယ်များရဲ့ နိုင်ငံတကာက လွှတ်တော် အမတ်ဟောင်းများ တွေ့ဆုံစဉ်မှာ ကျွန်တော့အနေနဲ့ မေးခွန်းတစ်ခု မေးမြန်းခဲ့ပါတယ်။ နိုင်ငံတကာမှာ ဥပဒေတစ်ရပ်ကို အတည်ပြုနိုင်ဖို့ ောက်ကြာ ပြုစုရပါသလဲလို့ မေးမြန်းတဲ့အခါမှာ ကနေဒါ လွှတ်တော်အမတ်ဟောင်းတစ်ယောက်က ဖြေကြားရာမှာ အဖွဲ့အစည်းအသီးသီးနဲ့ တွေ့ဆုံမှု၊ နယ်မြေ ကွင်းဆင်း လေ့လာဆောင်ရွက်မှု အနည်းဆုံးတွေ့ဆုံမှု အကြိမ် ၁၀၀ ခန့် တွေ့ဆုံရပြီးတော့ အကြာဆုံး ၄ နှစ်ခန့် ကြာပါတယ်လို့ ပြောကြားခဲ့ပါတယ်။ အခုအရေးကြီးအဆိုမှာ ဆောလျင်စွာ ဆိုတဲ့အပိုင်းက ဘယ်လောက် ကြာမှာလဲ။ Time Frame ရော ရှိရဲ့လား။ ဒီနည်းလမ်းက ဆောလျင်စွာပြင်ဆင်ရေးလို့ ဘယ်လောက်ပဲ ပြောပြော ယခု တစ်နှစ်နီးပါးရှိနေပါပြီ။ ပြင်ဆင်ရန်၊ ပယ်ဖျက်ရန်၊ အသစ်ဖြည့်စွက်ရန် အချက်ပေါင်း ၃,၇၀၀ ကျော်ပါဝင်တဲ့အတွက် လွှတ်တော်ကို မူကြမ်းတင်သွင်းလာတဲ့အတိုင်း အခြေခံဥပဒေအခန်း(၁၂) အတိုင်း လုပ်ဆောင်ဖို့ရာ စွာ ရယူဆောင်ရွက်ရမှာဖြစ်ပါတယ်။ ဒါကြောင့် ဒီနည်းလမ်းနဲ့ လားရာဟာ မရေရာ၊ မသေချာတဲ့ သဘောဖြစ်တယ်လို့ ကျွန်တော်တို့အနေနဲ့ သုံးသပ်တွေ့ရှိနိုင်ပါတယ်။ လေးစားအပ်တဲ့ နာယကကြီးခင်ဗျာ။ ဦးစိုင်းသန်းနိုင်အပါအဝင် ကိုယ်စားလှယ် ၂၀ ရာခိုင်နှုန်းက တင်သွင်းပြီး အခြေခံဥပဒေပြင်ဆင်ရေးကို ဆောင်ရွက်တဲ့လမ်းကြောင်းကတော့ ဖွဲ့စည်းပုံအခြေခံဥပဒေ အခန်း(၁၂)အရ တင်ပြတာဖြစ်လို့ လွှတ်တော်ဆိုင်ရာ အခြေခံဥပဒေပြင်ဆင်ရေး နည်းဥပဒေ ၁၃၃ မှ ၁၄၂ အထိအတိုင်း ဆောင်ရွက်နိုင်ပြီး နည်းဥပဒေ ၁၄၃ နဲ့အညီ သမ္မတထံ ပေးပို့နိုင်မှာဖြစ်လို့ မှန်ကန်အောင်မြင်တဲ့ လားရာကို ဦးတည်နေကြောင်း တွေ့မြင်နိုင်ပါတယ်။ ယခုဥပဒေကြမ်း လေ့လာစိစစ်ရေးပူးပေါင်းကော်မတီ (၇၅/၂၀၁၉)က ဦးစိုင်းသန်းနိုင်အဖွဲ့က အခန်း(၁၂)အရ လုပ်ဆောင်ရန်တင်ပြလာတဲ့ ပြင်ဆင်ရေးဥပဒေ မူကြမ်းကို ၄၅ ဦးကော်မတီရဲ့ ဆောင်ရွက်ချက်ကို စောင့်ဆိုင်းပြီးမှ လွှတ်တော်မှာ ဆွေးနွေးဆောင်ရွက်ဖို့ အကြံပြုတာဟာ လာရာမတူတဲ့ လမ်းစဉ်နှစ်ခုဖြစ်တဲ့အတွက်ကြောင့် ပင်လယ်ရေထဲ နို့တစ်ခွက်ထည့်လိုက် သလို ဘာမှပြောင်းလဲပြင်ဆင်နိုင်ခြင်းမရှိဘဲ အခြေခံဥပဒေကို ပြင်ဆင်မယ်သာပြောတယ်။ ဘာမှ ဖြစ်မလာဘူးဆိုတဲ့ ပြည်သူတွေရဲ့ ဝေဖန်မှုကိုသာ ခံစားကြရမှာဖြစ်ပါတယ်။ လာရာမတူတဲ့ လမ်းစဉ်နှစ်ခု ဖြစ်တဲ့အတွက် ၄၅ ဦး ပူးပေါင်းကော်မတီအနေနဲ့ ပြင်ဆင်မယ့်အချက် ၃,၇၀၀ ကျော်ကို ပူးပေါင်းကော်မတီရဲ့ မူဝါဒများနဲ့အညီ ကော်မတီရဲ့ ဆန္ဒနဲ့ ဆက်လက်လုပ်ဆောင်ပါ။ ဖွဲ့စည်းပုံအခြေခံဥပဒေအရ အခန်း(၁၂)နဲ့ အညီ ကိုယ်စားလှယ် ၂၀ ရာခိုင်နှုန်း လက်မှတ်ရေးထိုးတင်သွင်းတဲ့ မူကြမ်းကို နည်းဥပဒေအရ ဖွဲ့စည်း ထားတဲ့ ဥပဒေကြမ်းပူးပေါင်းကော်မတီက စိစစ်ပြီး အဆိုပြုတင်သွင်းထားတဲ့ ကိုယ်စားလှယ်များနဲ့ ညှိနှိုင်း တိုင်ပင်ပြီး မူကြမ်းကို သဘောတူခြင်း ဒါမှမဟုတ် မူလအတိုင်းထားရှိခြင်း ဒါမှမဟုတ် ပြင်ဆင်ခြင်း ဒါမှ မဟုတ် အစားထိုးခြင်း သို့တည်းမဟုတ် ပယ်ဖျက်ခြင်း စသည်တို့ကို ဆောင်ရွက်မယ်ဆိုပါက အဆိုပြု တင်သွင်းထားတဲ့ မူကြမ်းတစ်ခုချင်း ပြီးပြတ်သွားမှာဖြစ်သလို အခုလို ၄၅ ဦး ပူးပေါင်းကော်မတီရဲ့ အစီရင် ခံစာကိုလည်း ဆောင်ရွက်ရန်လိုအပ်မည်မဖြစ်ပါ။ လွှတ်တော်ရဲ့ တန်ဖိုးရှိတဲ့ည်း ပြုန်းတီးရာ မရောက်ပါဘူး။ ဒါကြောင့်မို့လို့ ဖွဲ့စည်းပုံအခြေခံဥပဒေအရ အခန်း(၁၂)အတိုင်း တင်သွင်းထားတဲ့ မူကြမ်း များကို ဥပဒေကြမ်းပူးပေါင်းကော်မတီက ဆုံးဖြတ်ရန် အခက်အခဲရှိနေသလား ဒါမှမဟုတ် မဆွေးနွေးချင် တာလား ဒါမှမဟုတ် မဆွေးနွေးရဲတာလားဆိုတာကို မေးခွန်းထုတ်စရာ ဖြစ်နေပါတယ်။ ဒါကြောင့်မို့ ကျွန်တော့အနေနဲ့ ဦးစိုင်းသန်းနိုင်အပါအဝင် ၂၀ ရာခိုင်နှုန်းသော ကိုယ်စားလှယ်များရဲ့ ဒုတိယအကြိမ် ဖွဲ့စည်းပုံအခြေခံဥပဒေပြင်ဆင်ရေးမူကြမ်းကို ယခင်ဥပဒေများနဲ့အတူ အခန်း(၁၂)နဲ့အညီ လက်ခံဆောင်ရွက်ပေးပါရန် တင်ပြရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။ ဦးအောင်ကျော်ကျော်ဦး လှိုင်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1563">ဦးအောင်ကျော်ကျော်ဦး(လှိုင်မဲဆန္ဒနယ်၊ ရန်ကုန်တိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော်နာယကကြီးနှင့်တကွ အားလုံးမင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်က လှိုင်မြို့နယ်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးအောင်ကျော်ကျော်ဦး ဖြစ်ပါတယ်။ ကရင် ပြည်နယ်မဲဆန္ဒနယ်အမှတ်(၅) အမျိုးသားလွှတ်တော်ကိုယ်စားလှယ် ဦးစိုင်းသန်းနိုင် အပါအဝင် ၁၄၅ ဦးက တင်ပြထားတဲ့ ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သည့် ဥပဒေမူကြမ်းနှင့်စပ်လျဉ်း၍ လေ့လာ စိစစ်ရေးပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာ (၇၅/၂၀၁၉)ကို ထောက်ခံဆွေးနွေးသွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျာ။ လက်ရှိဖွဲ့စည်းပုံအခြေခံဥပဒေဟာ နိုင်ငံသူ၊ နိုင်ငံသား တိုင်းရင်းသားတွေအားလုံးအတွက် ပြည်စုံလုံလောက်မှု မရှိပါဘူး။ နိုင်ငံသူ၊ နိုင်ငံသား၊ တိုင်းရင်းသားတွေ အားလုံးအတွက်ရော နိုင်ငံအတွက်ရော ပြင်ဆင်စရာတွေရှိတယ်။ ဖြည့်စွက်စရာတွေရှိတယ်။ အထူးသဖြင့် အများပြည်သူလက်ခံနိုင်တဲ့ ပြည်သူ့ဆန္ဒနဲ့ကိုက်ညီတဲ့ အားလုံးရဲ့ သဘောထားပါဝင်မှုနဲ့ ထောက်ခံမှုရှိတဲ့ ဖွဲ့စည်းပုံအခြေခံဥပဒေဖြစ်ဖို့ လိုအပ်ပါတယ်။ ပြင်ဆင်မယ့် ဖွဲ့စည်းပုံအခြေခံဥပဒေဟာ ဖက်ဒရယ်ပြည်ထောင်စု အနှစ်သာရ ရှိရမယ်။ ဒီမိုကရေစီကျင့်စဉ်နဲ့ ညီညွတ်ရမယ်။ နိုင်ငံသားတစ်ဦးချင်းစီအတွက် လွတ်လပ်မှု၊ တန်းတူညီတူရှိမှု၊ တရားမျှတမှုအတွက် အာမခံနိုင်တဲ့ ဖွဲ့စည်းပုံမျိုးဖြစ်ဖို့ လိုအပ်ပါတယ်။ ယခုမြန်မာပြည် ပြည်တွင်းငြိမ်ချမ်းရေးရရှိဖို့၊ တိုင်းပြည်ဖွံ့ဖြိုးတိုးတက်ဖို့ အမျိုးသားပြန်လည်သင့်မြတ်နိုင်ဖို့ အတွက် (၂၀၀၈) ဖွဲ့စည်းပုံအခြေခံဥပဒေကို မဖြစ်မနေ ပြင်ဆင်ရမှာ ဖြစ်ပါတယ်။ ဒီလိုဖွဲ့စည်းပုံပြင်ဆင်ဖို့ လိုအပ်တယ်ဆိုတာကို ပြည်သူက ရွေးကောက်တင်မြှောက်ထားတဲ့ အာဏာရပါတီ၊ အတိုက်အခံပါတီ၊ တိုင်းရင်းသားပါတီများမှ ရွေးကောက်ခံကိုယ်စားလှယ်များ၊ ဖွဲ့စည်းပုံအရ လွှတ်တော်ထဲမှာ ရောက်ရှိနေတဲ့ တပ်မတော်သားကိုယ်စားလှယ်များအားလုံး လက်ခံသဘောတူညီပြီးသား ဖြစ်ပါတယ်။ ပြည်သူတစ်ရပ် လုံးကလည်း တောင်းဆိုတာ သဘောတူညီပြီးသား ဖြစ်ပါတယ်။ ပြင်ဆင်ဖို့ လိုအပ်တယ်ဆိုတာ အငြင်း ပွားစရာ မရှိပါဘူး။ နာယကကြီးခင်ဗျာ။ အခြေခံဥပဒေပြင်ဆင်ရေး ဆောင်ရွက်ရာမှာ တစ်ဦးချင်း၊ တစ်ဖွဲ့ချင်း၊ တစ်ပါတီချင်း ဆောင်ရွက်လို့ မရပါဘူး။ တစ်ဦးချင်း၊ တစ်ဖွဲ့ချင်း၊ တစ်ပါတီချင်းရဲ့ အကျိုးစီးပွားကို ရှေးရှုလို့ မရပါဘူး။ တစ်နိုင်ငံလုံးရဲ့ အကျိုးစီးပွား နိုင်ငံသူ၊ နိုင်ငံသား၊ တိုင်းရင်းသားအားလုံးရဲ့ အကျိုးစီးပွားကို ရှေးရှုပြီး အကျေအလည် ဆွေးနွေးညှိနှိုင်းပြီး အများသဘောတူ ဆုံးဖြတ်ပြီးမှ ပြင်ဆင်နိုင်မှာ ဖြစ်ပါတယ်။ ဒုတိယအကြိမ်ပြင်ဆင်တဲ့ ဥပဒေမူကြမ်းလေ့လာစိစစ်ရေး ပူးပေါင်းကော်မတီမှာ စုပေါင်းဆွေးနွေးညှိနှိုင်း ဆောင်ရွက်ရမယ့်အစား ပြင်ဆင်ရေးဥပဒေမူကြမ်းတွေကို အပြိုင်တင်သွင်းနေတာဟာ ယုံကြည်မှု အားနည်းပြီး အာဃာတ တရားတွေ၊ သံသယတွေ၊ စိုးရိမ်မှုတွေ၊ မုန်းတီးမှုတွေရှိနေသေးလို့လို့ ကျွန်တော် မြင်ပါတယ်။ အတိတ်ကဖြစ်ရပ်တွေကို သင်ခန်းစာယူ၊ ဒါတွေကို ပြန်လည်ဆန်းစစ်ပြီးတော့ မှန်ကန်တဲ့၊ တရားမျှတတဲ့ ဆွေးနွေးပွဲတွေနဲ့ တိုင်းပြည်အတွက် ပြည်သူအတွက်၊ ရလဒ်ကောင်းရရှိအောင် ဆောင်ရွက်ရမှာ ဖြစ်ပါတယ်။ နည်းလမ်းမတူတာကို တိုက်ခိုက်ငြင်းခုံနေခြင်းက အကျိုးမဖြစ်ထွန်းနိုင်ပါဘူး။ ပန်းတိုင်ကို ကြည့်ဖို့ လိုပါတယ်။ တိုင်းပြည်အတွက်၊ ပြည်သူအတွက် ကောင်းမွန်တဲ့ရလဒ်များ ဆောင်ကြဉ်းသွားနိုင်ဖို့အတွက် ပူးပေါင်းဆောင်ရွက်ဖို့ လိုအပ်ပါတယ်။ တိုက်ခိုက်ငြင်းခုံနေမယ့်အစား လိုလားချက်တွေ၊ အကျိုးစီးပွားတွေကို ဗြောင်ပြော၊ ဗောင်ညှိနှိုင်းပြီးတော့ ပွင့်ပွင့်လင်းလင်း ဆွေးနွေးညှိနှိုင်းဖို့ လိုအပ်ပါတယ်။ အခြေခံဥပဒေကို အားလုံးရဲ့ လိုလားချက်တွေ၊ သဘောထားတွေ ညှိနှိုင်း၊ ဆွေးနွေး၊ ဆုံးဖြတ်ပြင်ဆင်ပြီးတဲ့အခါမှာ ပြင်ဆင် ပြီးတဲ့အခြေခံဥပဒေဟာ အစိုးရကို ပြည်သူက ဒီမိုကရေစီနည်းကျ ရွေးကောက်တင်မြှောက်တဲ့စနစ်၊ တိုင်းရင်းသားတွေလိုလားတဲ့ ဖက်ဒရယ်စနစ်၊ ဖက်ဒရယ်စနစ်နဲ့ အညီ အာဏာခွဲဝေမှု၊ သယံဇာတခွဲဝေမှု၊ အကောက်ခွန်ခွဲဝေမှု၊ တန်းတူညီတူရှိမှုနဲ့ ကိုယ်ပိုင်ပြဋ္ဌာန်းခွင့်တွေ ရှိရပါမယ်။ တပ်မတော်သည်လည်း နိုင်ငံရေးကနေ တဖြည်းဖြည်း ဆုတ်ခွာပြီးတော့ Professional Army အဖြစ် ဂုဏ်သိက္ခာအပြည့်နဲ့ ရပ်တည် ရပါမယ်။ ဒါမှသာ ပဋိပက္ခတွေ ချုပ်ငြိမ်းပြီးတော့ တိုင်းပြည်ငြိမ်းချမ်းမယ်။ ဖွံ့ဖြိုးတိုးတက်မယ့် တိုင်းရင်း သားများအပါအဝင် ပြည်သူတစ်ရပ်လုံး လုံခြုံစိတ်ချပြီးတော့ အေးအေးချမ်းချမ်းနဲ့ တိုင်းပြည်ဖွံ့ဖြိုးရေးကို တစိုက်မတ်မတ် အားသွန်ခွန်စိုက် ကြိုးပမ်းနိုင်မှာ ဖြစ်ပါတယ်။ အနာဂတ်မျိုးဆက်တွေကိုလည်း ကောင်းမွန်တဲ့အမွေ ချန်ထားခဲ့နိုင်မှာ ဖြစ်ပါတယ်။ ဒါကြောင့် ယခုလွှတ်တော်ထဲမှာ ရောက်ရှိနေတဲ့ ပြည်သူကရွေးကောက်ထားတဲ့ အာဏာရပါတီ၊ အတိုက်အခံပါတီ၊ တိုင်းရင်းသားပါတီများမှ လွှတ်တော် ကိုယ်စားလှယ်များနဲ့ တပ်မတော်သားကိုယ်စားလှယ်များအားလုံး ယုံကြည်မှုတည်ဆောက်ပြီးတော့ အပြန်အလှန်လေးစား အသိအမှတ်ပြုမှု တန်ဖိုးထားမှုကိုအခြေခံပြီး ဒီမိုကရေစီဖက်ဒရယ် ပြည်ထောင်စုကြီး တည်ဆောက်သွားနိုင်အောင် အခြေခံဥပဒေပြင်ဆင်ရေးကို စုပေါင်းဆောင်ရွက်ကြပါလို့ တိုက်တွန်းရင်းနဲ့ နိဂုံးချုပ်ပါတယ်။ အားလုံးကျေးဇူးတင်ပါတယ်။</speech>
<speech type="speaker">ဒုတိယဗိုလ်မှူးကြီးဉာဏ်ရွှေ တပ်မတော်သားအမျိုးသားလွှတ်တော် ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဒုတိယဗိုလ်မှူးကြီးဉာဏ်ရွှေ(တပ်မတော်သားအမျိုးသားလွှတ်တော်ကိုယ်စားလှယ်)</mp>မင်္ဂလာ ပါခင်ဗျာ။ ကျွန်တော်ကတော့ တပ်မတော်သားအမျိုးသားလွှတ်တော်ကိုယ်စားလှယ် ဒုတိယဗိုလ်မှူးကြီး ဉာဏ်ရွှေဖြစ်ပါတယ်။ အစီရင်ခံစာ(၇၅/၂၀၁၉) နဲ့ပတ်သက်ပြီး ဆွေးနွေးသွားမှာဖြစ်ပါတယ်။ Power Point ဖြင့် တင်ပြခွင့်ပြုပါခင်ဗျား။ နာယကကြီးခင်ဗျား။ ဦးစိုင်းသန်းနိုင် တင်ပြတဲ့ ယခုဥပဒေမူကြမ်းမတိုင်ခင် ဥပဒေနဲ့အညီ တင်ပြခဲ့တဲ့ ဥပဒေမူကြမ်း ၄ ခုရှိပြီးဖြစ်တဲ့အတွက် လွှတ်တော်ကို ဖွဲ့စည်းပုံအခြေခံဥပဒေနဲ့အညီ တင်သွင်းထားတဲ့ ဥပဒေမူကြမ်း စုစုပေါင်း ၅ ခုရှိသွားပြီဖြစ်ပါတယ်။ ဒါကိုလေ့လာစိစစ်ရေးကော်မတီဖြစ်တဲ့ ၃၀ ဦး ကော်မတီ လက်ထဲကို ရောက်ရှိသွားချိန်မှာ ဦးစိုင်းသန်းနိုင်ရဲ့ ဥပဒေမူကြမ်းကိုလည်း ပြင်ဆင်ရေးပူးပေါင်းကော်မတီ ဖြစ်တဲ့ ၄၅ ဦးကော်မတီက ဆောင်ရွက်မယ့် ဥပဒေမူကြမ်း တင်သွင်းတဲ့အခါ တစ်ပြိုင်တည်းယှဉ်တွဲ၍ လုပ်ဆောင်မယ်လို့ တင်ပြသွားခဲ့ပြန်ပါတယ်။ နာယကကြီးခင်ဗျာ။ ၄၅ ဦးဖြင့် ဖွဲ့စည်းထားတဲ့ ပြင်ဆင်ရေးပူးပေါင်းကော်မတီဟာ လက်ရှိအခြေ အနေမှာ ဥပဒေမူကြမ်းရေးဆွဲနေဆဲ တစ်နည်းအားဖြင့် မြေစမ်းခရမ်းပျိုးနေဆဲ အဆင့်သာ ဖြစ်ပါတယ်။ ၃၀ ဦးဖြင့် ဖွဲ့စည်းထားတဲ့ လေ့လာစိစစ်ရေးပူးပေါင်းကော်မတီရဲ့ တာဝန်ကတော့ လွှတ်တော်ကို တင်သွင်း လာတဲ့ ဖွဲ့စည်းပုံအခြေခံဥပဒေမူကြမ်းကို စိစစ်ပြီး လွှတ်တော်ကို တင်ပြရမှာဖြစ်ပါတယ်။ ဒါကို အားလုံး သိကြပါတယ်။ ဒါပေမဲ့ ဥပဒေကြမ်းကို ၃၀ ဦးကော်မတီက လေ့လာစိစစ်ခြင်းမပြုဘဲ ၄၅ ဦးဖြင့် ဖွဲ့စည်း ထားတဲ့ ကော်မတီနဲ့ ပူးပေါင်းဖို့ ဆောင်ရွက်ခြင်းဟာ ၃၀ ဦးပါ လေ့လာစိစစ်ရေးပူးပေါင်းကော်မတီရဲ့ လုပ်ဆောင်ချက်ကို ပျောက်ကွယ်သွားအောင်လုပ်နေတယ်လို့ ထင်မြင်ရပါတယ်။ အမှန်ကတော့ ၃၀ ဦးပါ လေ့လာစိစစ်ရေးပူးပေါင်းကော်မတီအနေဖြင့် ကိုယ့်ခြေထောက်ပေါ်ကိုယ်ရပ်ပြီး ကိုယ့်တာဝန်ကို အမြန်ဆုံး ရပ်တည်ဆောင်ရွက်သွားရမှာဖြစ်ပါတယ်။ နာယကကြီးခင်ဗျား။ ယခင်လွှတ်တော်သက်တမ်း တစ်နည်းအားဖြင့် ပထမအစိုးရသက်တမ်း ကာလအတွင်း ဆောင်ရွက်ခဲ့တဲ့ ဖွဲ့စည်းပုံအခြေခံဥပဒေပြင်ဆင်ရေး လုပ်ငန်းစဉ်ကို ဥပဒေနဲ့မညီညွတ်ဘူး ဆိုပြီး ကန့်ကွက်ခဲ့တဲ့သူ မရှိခဲ့တာကို လေ့လာတွေ့ရှိနိုင်တယ်လို့ လွှတ်တော်ကိုယ်စားလှယ် တစ်ဦးက ပြောကြားသွားခဲ့ပါတယ်။ ဒီနေရာမှာ ကန့်ကွက်ခဲ့တဲ့သူမရှိရခြင်းအကြောင်းရင်းကို slide မှာတင်ပြ ထားတဲ့အတိုင်း အဆင့်ဆင့်တင်ပြပါ့မယ်။ ပထမဦးစွာ လေ့လာမှုများအရ ရှင်းပြရမယ်ဆိုရင် slide မှာ တင်ပြထားတဲ့အတိုင်း အဆင့်ဆင့် ဖွဲ့စည်းခဲ့ပါတယ်။ ဒီလိုပြဋ္ဌာန်းဥပဒေ၊ နည်းဥပဒေများနဲ့အညီ ဆောင်ရွက်ခဲ့ကြခဲ့လို့လည်း ဖွဲ့စည်းပုံအခြေခံ ဥပဒေ (၂၀၀၈ ခုနှစ်) ပထမအကြိမ် ပြင်ဆင်ရေး ဆောင်ရွက်ကြတဲ့ လုပ်ငန်းစဉ်များကို ကန့်ကွက်ခဲ့ကြတာ မရှိခြင်းဘဲဖြစ်ကြောင်း ထောက်ပြလိုပါတယ်။ အဲဒီ့လာတွေ့ရှိချက်အစီရင်ခံစာတင်တဲ့ လုပ်ငန်းစဉ်အထိကို စုစုပေါင်းစ်ကျော် ကြာခဲ့တယ်ဆိုတာ အဲဒှီတ်တော်ကိုယ်စားလှယ်များ အသိပင် ဖြစ်ပါလိမ့်မယ်။ ယခင်လွှတ်တော်က ဆောင်ရွက်ချက်ဟာ ပြည်ထောင်စုလွှတ်တော် ဥပဒေ၊ နည်းဥပဒေနဲ့အညီ လေ့လာသုံးသပ်ရေးကော်မတီ ပြင်ဆင်ရေးဖော်ဆောင်မှုကော်မတီကို အဆင့်ဆင့်ဖွဲ့စည်းပြီး ဥပဒေမူကြမ်းရေးဆွဲ၍ ဖွဲ့စည်းပုံအခြေခံဥပဒေ အခန်း(၁၂)ပါအတိုင်း တင်ပြခဲ့တာဖြစ်ပါတယ်။ ယခုဖွဲ့စည်းခြင်းဟာ ဖွဲ့စည်းပုံအခြေခံဥပဒေ (၂၀၀၈ ခုနှစ်) ပြင်ဆင်ရေးပူးပေါင်းကော်မတီ ဖွဲ့စည်း ခဲ့ခြင်းဖြစ်လို့ ဖွဲ့စည်းပုံအခြေခံဥပဒေအခန်း(၁၂)ပါ ပြဋ္ဌာန်းချက်၊ ပြည်ထောင်စုလွှတ်တော်ဥပဒေ အခန်း (၁၁)၊ နည်းဥပဒေအခန်း(၁၈)တို့နဲ့ မကိုက်ညီတဲ့ ဖွဲ့စည်းပုံအခြေခံဥပဒေပြင်ဆင်ရေးပူးပေါင်းကော်မတီ ဖွဲ့စည်း ခဲ့လို့ ကန့်ကွက်ခဲ့ကြခြင်း ဖြစ်ပါတယ်။ နာယကကြီးခင်ဗျား။ ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်တဲ့ ဥပဒေမူကြမ်းများကို အပြိုင်တင်သွင်းတဲ့သဘော သက်ရောက်နေတယ်လို့ လွှတ်တော်ကိုယ်စားလှယ်က ဆက်လက်တင်ပြသွားခဲ့ ပါတယ်။ ဒီနေရာမှာ တင်ပြလိုတာကတော့ ဦးသိန်းထွန်း အပါအဝင် ၅ ဦးတင်ပြခဲ့တဲ့ ဖွဲ့စည်းပုံအခြေခံ ဥပဒေကို ဒုတိယအကြိမ် ပြင်ဆင်တဲ့ဥပဒေမူကြမ်း တင်ပြမှုများဟာ နည်းဥပဒေပြဋ္ဌာန်းချက်များနဲ့ ကိုက်ညီမှု ရှိပြီး ဖွဲ့စည်းပုံအခြေခံဥပဒေပြင်ဆင်ရေး ပူးပေါင်းကော်မတီက တင်ပြလာတဲ့နည်းလမ်းဟာ ဥပဒေကြမ်း ကန့်လန့်ဖြတ်ဇယားမပါဘဲ တင်ပြခဲ့တဲ့အတွက် ပြင်ဆင်မှုအခြေအနေနှစ်ရပ် လုပ်ငန်းစဉ်များနဲ့ မကိုက် ညီတဲ့အတွက် လားလားမှ မတူတာဖြစ်လို့ အပြိုင်မဟုတ်ဘူးဆိုတာလည်း လွှတ်တော်ကိုယ်စားလှယ်များ သိပြီးသားပါ။ ဘယ်ာလမှ ဥပဒေကြမ်းရေးဆွဲမည်ကိုမသိတဲ့ ပြင်ဆင်ရန် ဆောင်ရွက်ချက်ဟာ ပြင်ဆင်လိုလျှင် ဘယ်လိုပြင်ရမယ်ဆိုတဲ့ ဥပဒေ၊ နည်းဥပဒေ အဆင့်ဆင့်ကိုတောင် မရောက်သေးတဲ့ အတွက်ကြောင့်ဖြစ်ပါတယ်။ အခုဆိုရင် ဖွဲ့စည်းပုံအခြေခံဥပဒေ (၂၀၀၈ ခုနှစ်) တစ်ခုလုံးကို လွှမ်းခြုံပြင်မယ်ဆိုပြီး ဆောင်ရွက် လာကြတာဟာ တိုင်းရင်းသားကိုယ်စားလှယ်များ အပါအဝင် ပါတီ ၁၄ ခုမှ ပြင်ဆင်ရန် အကြံပြုချက် ၃,၇၆၅ ချက်ရှိတာ တွေ့ကြရပြီး ဖြစ်ပါတယ်။ ဒီ ၃,၇၆၅ ချက်လုံးကို ဆွေးနွေးညှိနှိုင်းတိုင်ပင် အတည်ပြု ကြမယ်ဆိုရင် ဥပဒေမူကြမ်းအနေဖြင့် ဖြစ်လာနိုင်ဖွယ် လုံးဝမရှိနိုင်ဘူးလို့ ယုံကြည်မိသလို မပြီးပြီးအောင် လုပ်မယ်ဆိုရင်တော့ မဲစနစ်နဲ့ပဲ ဆုံးဖြတ်ချက်ရယူပြီးတော့ ဆောင်ရွက်ရမှာဖြစ်လို့ နာယကကြီးအမိန့် ရှိတဲ့အတိုင်း အခုလွှတ်တော်သက်တမ်းအတွင်းမှာ ပြီးကောင်းပြီးနိုင်မယ်လို့ တွက်ဆမိပါတယ်။ နောက် ကိုယ်စားလှယ်တစ်ဦးဆွေးနွေးသွားတဲ့ အကြောင်းအရာ တစ်ခုကိုလည်း ထည့်သွင်းဆွေးနွေးလိုပါတယ်။ ဒါကတော့ ၄၅ ဦးကော်မတီအတွင်းမှာ ဘုံသဘောတူညီချက်ရရှိရေး ဆွေးနွေးနေတယ်လို့ သိနေရပြီး ၃,၇၆၅ ချက်အား ဘုံသဘောတူညီချက်ရရှိရေးအတွက် လွှတ်တော်ရပ်နားချိန်များမှာလည်း ၄၅ ဦး ကော်မတီ အနေဖြင့် အစည်းအဝေးများ ဆောင်ရွက်နေတယ်လို့ သိရတဲ့အတွက် ဒီလိုဆောင်ရွက်မှုတွေအတွက် များစွာ ကျေးဇူးတင်ရှိပါကြောင်းတင်ပြရင်း နိဂုံးချုပ်လိုက်ပါတယ်။</speech>
<speech type="speaker">ဦးမျိုးဝင်း မွန်ပြည်နယ်မဲဆန္ဒနယ်အမှတ်(၈) ဆွေးနွေးဖို့ဖြစ်ပါတယ်။</speech>
<speech><mp id="1304">ဦးမျိုးဝင်း(မဲဆန္ဒနယ်အမှတ်-၈၊ မွန်ပြည်နယ်)</mp>လွှတ်တော်နာယကကြီးနှင့်တကွ အားလုံးပဲ မင်္ဂလာပါ။ ကျွန်တော်ကတော့ မွန်ပြည်နယ်မဲဆန္ဒနယ်အမှတ်(၈)က ဦးမျိုးဝင်းဖြစ်ပါတယ်။ လေ့လာစိစစ်ရေး ပူးပေါင်းကော်မတီရဲ့ အစီရင်ခံစာ(၇၅/၂၀၁၉) အပေါ် ထောက်ခံဆွေးနွေးသွားမှာ ဖြစ်ပါတယ်။ Power Point သုံးစွဲခွင့်ပြုပါခင်ဗျာ။ အစီရင်ခံစာကို မဆွေးနွေးခင် အရေးကြီးအဆိုတင်ခဲ့တဲ့ အမျိုးသားလွှတ်တော်ကိုယ်စားလှယ်တော်ကြီး ဦးအောင်ကြည်ညွန့်ကို ကျေးဇူးတင်ကြောင်း ပဏာမပြောကြားလိုပါတယ်။ ဘာလို့လဲဆိုတော့ ဖွဲ့စည်းပုံ ပြင်ဆင်ရေးနဲ့ပတ်သက်ပြီး အိပ်ပျော်နေကြတဲ့ ကျွန်တော်တို့ လွှတ်တော်ကိုယ်စားလှယ်တွေကို ဒီအဆိုက လှုပ်နိုးလိုက်သလို ဖြစ်သွားစေလို့ပါပဲ။ ဒီအဆိုနောက်ပိုင်းမှာ လန့်နိုးလာကြတဲ့ ကျွန်တော်တို့ ကိုယ်စားလှယ် အ ရက်က ဖွဲ့ စည်းပုံပြင်ဆင်သိစိတ်က အပေါင်းအသိပဲ တကယ်ကောင် အခုလို လွှတ်တော်ထဲမှာ တဝုန်းဝုန်းရိုက်ခတ်နေခြင်း ဖြစ်ပါတယ်။ ပြင်ဆင်ရေးပူးပေါင်းကော်မတီက တင်သွင်းလာမယ့် ဥပဒေကြမ်းကိုတောင် မစောင့်နိုင်ကြတော့ပါဘူး။ ဥပဒေမူကြမ်းတွေဟာ တစ်ခုပြီးတစ်ခု လွှတ်တော်ကြီးထဲကို ရောက်လာလိုက်ကြတာ (၄)စောင် အထိတောင် ရောက်ရှိပြီးဖြစ်ပေမယ့် အားမရသေးတာကြောင့် အခု ၅ ခုမြောက် ဥပဒေကြမ်း ထပ်မံ တင်သွင်းလာခြင်းဖြစ်ပါတယ်။ ဒါလည်းနောက်ဆုံး ဖြစ်ချင်မှဖြစ်မှာပါ။ နောက်ထပ် စိတ်ဓာတ်ပြင်းပြ နေသူတွေလည်း ထွက်ပေါ်ကောင်း ထွက်ပေါ်လာနိုင်ပါသေးတယ်။ ဒီအပေါ် စိစစ်ရေးပူးပေါင်းကော်မတီက ၄၅ ဦးကော်မတီရဲ့ ဥပဒေကြမ်း တင်လာတဲ့အခါ တူတဲ့ ပုဒ်မတွေနဲ့ တစ်ပြိုင်တည်းယှဉ်တွဲချိတ်ဆက် ဆွေးနွေးဖို့ သဘောထားမှတ်ချက်ပေးပါတယ်။ မဆွေးနွေးဘူး ဆိုပြီး ပယ်ချလိုက်တာမဟုတ်ပေမယ့် ပြင်ဆင်လိုစိတ်တွေပြင်းပြနေကြတယ်ဆိုတော့ စေတနာဒေါသောနဲ့ ပြောကြ။ နာယက က သတိပေးရ။ သတိပေးတဲ့ နာယကပါ ဝေဖန်ခံရ။ ပူးပေါင်း ကော်မတီလည်း တစ်ခြမ်းပဲ့ဆိုပြီးဝေဖန်၊ ဥပဒေကြမ်းတွေလည်း တစ်ခုပြီးတစ်ခု အပြိုင်အဆိုင်တက်လာ ကြနဲ့ဆိုတော့ သက်ဝင်လှုပ်ရှားလာကြတဲ့ ကျွန်တော်တို့လွှတ်တော်ကြီးဟာ ပြည်သူတွေရဲ့ စိတ်ဝင်စားမှုကို အဆုံးစွန်ဖမ်းစားလာနိုင်ခဲ့ပြီး အခုဆိုရင် ရင်ခုန်လှိုက်မောစွာနဲ့ လွှတ်တော် Channel ကို မလွတ်တမ်း ကြည့်နေကြတဲ့အထိပါပဲ။ ဒီလိုကြည့်ရင်း ဒါတွေဟာ ပူးပေါင်းကော်မတီရဲ့ Process ကို လမ်းချော်သွားအောင် တမင်လုပ်နေတာလားလို့ ထင်သူထင်၊ နှေးကွေးအောင် လုပ်နေကြတာလို့ မြင်သူမြင်နဲ့ ဝေဖန်ပြောဆိုနေတာ ကြားရတော့ ကျွန်တော်စိတ်မကောင်းပါဘူး။ တကယ်တော့ စိစစ်ရေးပူးပေါင်းကော်မတီ ဆုံးဖြတ်တာ မှန်တယ်လို့ယူဆပါတယ်။ ကဲအခုတင်လာတဲ့ ပုဒ်မတွေကို ဆွေးနွေးဆုံးဖြတ်ပြီးပြီဆိုပါစို့။ တကယ်လို့ အဲဒီပုဒ်မတွေဟာ ပူးပေါင်းကော်မတီက တင်လာတဲ့ ဥပဒေကြမ်းထဲမှာပါလာခဲ့ရင်ရော ဘယ်လိုလုပ်မှာလဲ။ ထပ်ပြီး ဆွေးနွေးမှာလား။ ဒါမှမဟုတ် ပယ်လိုက် မှာလား။ နှစ်ခုလုံးက အဆင်မပြေနိုင်ပါဘူး။ ဒါကြောင့် လက်ရှိအခြေအနေနဲ့ အသင့်တော်ဆုံးဟာ ဒီလို အပြိုင်နည်းသာ ဖြစ်တယ်ဆိုတာ ရှင်းရှင်းလေးမြင်နိုင်ပါတယ်။ ပြင်ဆင်ရေးပူးပေါင်းကော်မတီတွေခမျာလည်း မသက်သာပါဘူး။ လွှတ်တော်နားရင် ၂ ပတ်လောက် နောက်ကျပြီးမှ ပြန်ရ။ မဖွင့်ခင် ၂ ပတ်လောက် ကြိုလာရ။ လွှတ်တော်ဖွင့်တော့လည်း မနက်လွှတ်တော်၊ ညနေကော်မတီ အဆက်မပြတ်လုပ်နေရပေမယ့် မျက်နှာကောင်းမရပါဘူး။ တိုင်ပတ် နေတယ်ဆိုပြီး အမျိုးမျိုးစွပ်စွဲခံရဆိုတော့ ကျွန်တော်လည်း တစ်ခါတစ်ခါ အလားတူတုံ့ပြန်လိုက်ချင် ပါတယ်။ ဒါပေမဲ့ လက်သန်းလေးတွေ မင်တို့ပြီး ကျွန်တော်တို့ကို ဒီလွှတ်တော်ထဲ ရောက်အောင် ထောက်ခံ မဲပေးလိုက်ကြတဲ့ မဲဆန္ဒရှင်တွေရဲ့ မျက်နှာကို ကျွန်တော်တို့ ပြန်ငဲ့ရပါတယ်။ ဒီထဲမှာ ကျွန်တော်ပေါက်ကရ လေးဆယ်ပြောနေရင် ဟာ ဒီကိုယ်စားလှယ် ရိုင်းလှချည်လား။ နိုင်ငံနဲ့ ပြည်သူရဲ့ မျက်နှာတွေလည်း မထောက်၊ ဘယ်သူရွေးလွှတ်လိုက်တာလဲလို့ ပြောကြရင် ရွေးချယ်လိုက်သူတွေရဲ့ ဂုဏ်သိက္ခာကိုပါ ထိခိုက်စေမှာစိုးပါတယ်။ ကျွန်တော့ရဲ့ မဆင်မခြင်စကားကြောင့် ကျွန်တော့ မဲဆန္ဒရှင်တွေ မျက်နှာမပျက် ရအောင်၊ ငါတို့ထောက်ခံရွေးချယ်ပေးလိုက်တာ မှန်လေခြင်းဆိုပြီး ကျွန်တော့ရဲ့ လုပ်ရပ်ကြောင့် ဂုဏ်ယူ နိုင်အောင် ကျွန်တော် ပြုမူကျင့်ကြံနေထိုင်ရပါတယ်။ လက်ရှိ ပြင်ဆင်ရေးပူးပေါင်းကော်မတီဟာ ဥပဒေကြမ်းကြီး လွှတ်တော်ထဲ ာက်အောင် စဉ်ဆက်မပြတ် ကြိုးစားလုပ်ဆောင်နေပါတယ်။ ဒါပေမဲ့ တိုင်းရင်းသားတွေအတွက် ပြင်ချင်ဇော ပြင်းပြ နေကြတယ်ဆိုတော့ လိုက်နာရမယ့် ဥပဒေ၊ စည်းကမ်းတွေကို သတိလွတ်ပြီး NLD ပါတီဟာ ဖွဲ့စည်းပုံ ပြင်ချင်တာထက် ၂၀၂၀ မှာ မဲလိုချင်လို့ ပြင်ဆင်ရေးကို ဗန်းပြပြီး ပြည်သူကို လိမ်လည်လှည့်ဖျားနေ တာလို့ စွပ်စွဲကြတော့တဲ့ အထိပါပဲ။ တစ်စုံတစ်ဦး သို့မဟုတ် တစ်စုတစ်ဖွဲ့ ကို သက်သေအထောက်အထားမရှိဘဲ မစွပ်စွဲသင့်ပါဘူး။ ဒီနေရာမှာ ကျွန်တော် အလေးအနက်ထားပြောလိုတာက ကျွန်တော်တို့အဖွဲ့ချုပ်ဟာ ပြည်သူအပေါ် တစ်ကြိမ်တစ်ခါမှ လိမ်လည်၊ လှည့်ဖျား၊ ကောက်ကျစ်၊ ဖိနှိပ်၊ အနိုင်ကျင့်ခဲ့ဖူးတာမျိုး မလုပ်ခဲ့ဖူးဘူး ဆိုတာကို ဒီနေရာကနေ ပြည်သူကို တိုင်တည်သစ္စာ ပြုရဲပါတယ်။ အခြားသူတွေက ကိုယ့်ကို ဒီလို စွပ်စွဲလာရင်ကော စဉ်းစားကြည့်ဖို့ပါ။ ပြင်ဆင်နေတဲ့ဥပဒေကြမ်း ကြာနေတဲ့ကိစ္စလည်း နည်းနည်းရှင်းပြ ချင်ပါတယ်။ NLD ပါတီက တမင်တော မဟုတ်ပါဘူး။ ကော်မတီမှာ မှန်မှန်နဲ့မြန်မြန် စဉ်းစား ဆုံးဖြတ်နိုင်သူတွေပါသလို အလွန်ကို တိကျစေ့စပ်သေချာပြီး ပုဒ်မ၊ ပုဒ်မခွဲတစ်ခုချင်းအပေါ် ၁၀ မိနစ်၊ ၁၅ မိနစ်၊ မိနစ် ၂၀ ကြာ ရှေ့နောက် အနုလုံ ပဋိလုံ အပြန်ပြန်အလှန်လှန် စိစစ်သုံးသပ် ချင့်ချိန်စဉ်းစားရွေးချယ် တတ်တဲ့ ကိုယ်စားလှယ်မျိုးတွေလည်း ပါနေတာကြောင့် နည်းနည်းလေးပိုကြာသွားတာ ဖြစ်ပါတယ်။ နောက်တစ်ချက်က ဖွဲ့စည်းပုံကို အခုလို တစ်အုပ်လုံး သုံးသပ်ပြီးပြင်တဲ့ကိစ္စဟာ မဖြစ်သင့်ဘူးလို့ ဝေဖန်နေကြတာပါ။ Democratization လုပ်ခဲ့တဲ့ အင်ဒိုနီးရှားနိုင်ငံရဲ့ ၄ နှစ်ကြာ ဖွဲ့စည်းပုံပြင်ဆင်ရေး အဆင့် (၄)ဆင့်ကို လေ့လာကြည့်စေလိုပါတယ်။ ပြင်လိုက်တာမှ မူလဖွဲ့စည်းပုံရဲ့ ၁၁ ရာခိုင်နှုန်းပဲကျန်တဲ့ အထိ အသစ်နီးနီးပါပဲ။ သန္ဓေမှန်တဲ့ဖွဲ့စည်းပုံနဲ့ သန္ဓေမမှန်တဲ့ဖွဲ့စည်းပုံ ဖြစ်ပေါ်လာပုံတွေ၊ နိုင်ငံအချို့က National Security Council လို့ခေါ်တဲ့ ဒီ ကာ/လုံ တို့ရဲ့ ဖွဲ့စည်းရပ်တည်မှု ကွာခြားပုံတွေကိုတော့ ဆိုင်ရာ ကဏ္ဍရောက်မှ နှိုင်းယှဉ်ဆွေးနွေးပါတော့မယ်။ နိဂုံးချုပ်အနေနဲ့ တင်ပြလိုတာက ကျွန်တော်တို့ရဲ့ အမေအရွယ်၊ အဘွားအရွယ် အသက် ၇၀ ကျော်ဟာ ဘာသာ၊ လူမျိုးမခွဲခြားဘဲ အားလုံးကို သွေးသားရင်းလို သဘောထားပြီး တစ်နိုင်ငံလုံးကိုယ်စား သူ့ဘဝကို ရင်းလို့ တာဝန်ယူ၊ တာဝန်ခံမှုအပြည့်နဲ့ ဒီနေ့ ICJ မှာ သတ္တိရှိစွာနဲ့ ကာကွယ်နေချိန်မှာ ကျွန်တော်တို့ တတွေဟာ ဒီလိုကိုယ့်အလိုကိုယ် ရှေ့တန်းတင် ပြောဆိုနေကြရတာဟာ အင်မတန် ရှက်စရာကောင်းပါတယ်။ ဒါကြောင့် တာဝန်အသိကိုယ်စီနဲ့ အာဃာတကို ခဝါချပြီး အခုကစ ရှေ့ဆက်သွားနိုင်အောင် ကြိုးစားကြ ပါစို့လို့ တိုက်တွန်းရင်း နိဂုံးချုပ်ပါတယ်။ အားလုံးကျေးဇူးတင်ပါတယ်။</speech>
<speech type="speaker">ဟုတ်ပြီ။ ဒါအရင်တစ်ခေါက်ကတည်းက တောင်းထားတာဖြစ်လို့ သူ့ကို အရင်ပေးမယ်။</speech>
<speech><mp id="1535">ဦးနေမျိုးထွန်း(ထန်းတပင်မဲဆန္ဒနယ်၊ ရန်ကုန်တိုင်းဒေသကြီး)</mp>လေးစားအပ်သော လွှတ်တော် နာယကကြီးခင်ဗျား။ ကျွန်တော်တို့ ခုနက ဒုတိယဗိုလ်မှူးကြီးဉာဏ်ရွှေ ဆွေးနွေးသွားတဲ့အထဲမှာ ကျွန်တော်တို့ ၄၅ ဦး ကော်မတီဟာ ပွင့်လင်းမြင်သာမှုရောရှိရဲ့ လား။ ဆွေးနွေးပွဲတွေကို Live လွှင့်ပြပါလားဆိုတဲ့ ပုံစံမျိုး တွေပါပါတယ်။ ကျွန်တော်တို့ ဒါ ၄၅ ဦး ကော်မတီအပေါ်မှာကို တစ်မျိုးမြင်အောင် ပုတ်ခတ်ပြောဆိုတဲ့ သဘော သက်ရောက်ပါတယ်။ ကျွန်တော်တို့ကို နာယကကြီးဖွဲ့ ပေးတဲ့ ဖွဲ့စည်းအမိန့်မှာကိုက ၄၅ ဦး ကော်မတီရဲ့ အပိုဒ် ၄(ည)မှာ ကော်မတီရဲ့ ဆွေးနွေးချက်တွေ၊ ညှိနှိုင်းသုံးသပ်ချက်တွေ၊ တင်ပြချက်တွေက လွှတ်တော်သို့ မတင်ပြမီေါက်ကြားခြင်း မရှိစေရဆိုပြီးတော့ ဒါနာယကကြီးကိုယ်တိုင် ဖွဲ့စည်းမိန့် ဖြင့် ကျွန်တော်တို့ ဒါ တာဝန်တွေ၊ ဒါ အပိုဒ် ၄ ရဲ့ (ည)မှာ ပါပါတယ်ခင်ဗျား။ နောက်တစ်ခုကလည်း ဒီဗိုလ်မှူးကြီးဉာဏ်ရွှေ တင်ပြနေတဲ့ကိစ္စက ဆွေးနွေးတဲ့ကိစ္စနဲ့ တိုက်ရိုက် မသက်ဆိုင်ဘဲနဲ့ ကျွန်တော်တို့ ၄၅ ဦးရဲ့ လုပ်ဆောင်ချက်တွေကို ဒါပုတ်ခတ်ပြောဆိုတဲ့ သဘောသက်ရောက် တဲ့အတွက် ပြည်ထောင်စုလွှတ်တော်ဆိုင်ရာ နည်းဥပဒေ ၁၉(ည)နဲ့လည်း ငြိစွန်းပါတယ်။ ဒီစကားရပ်တွေကို ကျွန်တော် လွှတ်တော်ရဲ့ မှတ်တမ်းက ထုတ်ပယ်ပေးဖို့ လေးစားစွာ တင်ပြအပ်ပါတယ်ခင်ဗျား။</speech>
<speech type="speaker">ဒီဘက် မိုက်ပေးပါ။ မိုက်ပေးပါ။</speech>
<speech><mp id="000">ဗိုလ်မှူးချုပ်ကျော်ကျော်စိုး(တပ်မတော်သားအမျိုးသားလွှတ်တော်ကိုယ်စားလှယ်)</mp>လေးစား အပ်ပါသော နာယကကြီးနဲ့ လွှတ်တော်ကိုယ်စားလှယ်တော်များအားလုံး၊ ပြည်သူလူထု အားလုံးရှေ့မှာ ကျွန်တော့ရှေ့က ကိုယ်စားလှယ်တော်ကြီး ဦးမျိုးဝင်း ဆွေးနွေးသွားတဲ့အချက်ကို ပြည်ထောင်စုလွှတ်တော် နည်းဥပဒေ ၁၉ အရ ကန့်ကွက်ပြီးတော့ ၂၀ အရ နာယကကြီးလုပ်ပိုင်ခွင့်နဲ့ ထိန်းသိမ်းဖို့ ကျွန်တော့အနေနဲ့ ကန့်ကွက်ဆွေးနွေးသွားမှာ ဖြစ်ပါတယ်။ ကျွန်တော် ၃ ချက် ကန့်ကွက်ပါ့မယ်။ နံပါတ်(၁)က ကိုယ်စားလှယ်တော်ကြီး ဆွေးနွေးတဲ့ ဦးမျိုးဝင်းဆွေးနွေးတဲ့အထဲမှာ “ဝေ့လည် ကြောင်ပတ်၊ သဝေထိုး”ဆိုတဲ့စကားကို ထည့်သွင်းသုံးစွဲထားပါတယ်။ ဒီစကားရပ်ဟာ နာယကကြီးကနေ ပြီးတော့ လွှတ်တော်တစ်ရပ်လုံးကို ဒါတွေက အသုံးမဝင်လို့၊ ဒါတွေက အကျုံးမဝင်လို့၊ ဥပဒေနဲ့အညီ ဖျက်ပါတယ်ဆိုပြီးတော့ ကြေညာပြီးသားစကား ဖြစ်ပါတယ်။ ဒီစကားကို ဒီထပ်ပြီးမသုံးသင့်တော့တာ ဖြစ်တဲ့အတွက် ကိုယ်စားလှယ်တော်ကြီးအနေနဲ့ ဒီစကားကို နောင်ကို ဆင်ဆင်ခြင်ခြင်နဲ့ သုံးစွဲဖို့ ပြည်သူ လူထုရှေ့မှာပဲ ကျွန်တော်တောင်းဆိုပါတယ်။ နောက်တစ်ချက်ကတော့ ကျွန်တော်တို့ ဒီ ဖွဲ့စည်းပုံအခြေခံဥပဒေ ပြင်ဆင်တယ်ဆိုတဲ့ကိစ္စမှာ ဒါ ကျွန်တော်တို့ ပါတီတစ်ခုကပဲ ဦးဆောင်ပြီးလုပ်နေတာ မဟုတ်ပါဘူး။ ကျွန်တော်တို့ တပ်မတော်သား ကိုယ်စားလှယ်တွေအနေနဲ့လည်း ဒီကနေ့ ဘယ်တော့မှ မပြောင်းလဲမယ့် အမျိုးသားနိုင်ငံရေးတာဝန်ကို ထမ်းဆောင်ရင်းနဲ့ ဒီဥပဒေကို ပြင်သင့်တဲ့ပြင်မယ်ဆိုပြီး အမြဲတမ်း ပူးပေါင်းဆောင်ရွက်နေတာ ဖြစ်ပါတယ်။ ဒီလိုဆောင်ရွက်နေတဲ့ကျွန်တော်တို့ ပထမဦးစွာ ကိုယ်စားလှယ်တော် ဦးအောင်ကျော်ကျော်ဦး ဆွေးနွေးတဲ့ော အခုကိုယ်စားလှယ်တော်ကြီး ဦးမျိုးဝင်း ဆွေးနွေးတဲ့ ော မိမိတို့တစ်ဖွဲ့ တစ်ပါတီကသာလျှင် ကျွန်တော်တို့ ဦးဆောင်ပြီးတော့၊ ဆွေးနွေးပြီးတော့ လုပ်နေသယောင် ပြောတာဖြစ်တဲ့အတွက် ကျွန်တော်တို့ အကောင်းဆုံး ပူးပေါင်းဆောင်ရွက်နေတဲ့ တပ်မတော်ရဲ့ ရပ်တည်မှုကို ပြည်သူလူထု ထင်ယောင်ထင်မှားဖြစ်စေတာ ဖြစ်တဲ့အတွက် ဒီဆွေးနွေးမှု ကိုလည်း ပယ်ဖျက်ဖို့ နာယကကြီးရဲ့ အခွင့်အာဏာနဲ့ ပယ်ဖျက်ပေးဖို့ ကျွန်တော်တို့ ကန့်ကွက်လိုပါတယ်။ နောက်ဆုံးတစ်ခုကတော့ ကျွန်တော်တို့ ဒီကိုယ်စားလှယ်တော်ကြီး ဦးမျိုးဝင်း ဆွေးနွေးတဲ့အထဲမှာ ဒီ “အမယ်အိုကြီး၊ အဘွားအိုကြီး” ဒီစကားတွေက ကျွန်တော်တို့လို ပြည်သူတစ်ရပ်လုံး ကြည့်ရှုပြီးတော့ ကမ္ဘာမှာကြည့်နေတဲ့ကမ္ဘာမှာရှိတဲ့ လူထုတွေအားလုံး ကြည့်နေတဲ့ဒီလို မဖွယ်မရာ ပုဂ္ဂိုလ်ရေးစကားတွေ “အဘွားကြီး၊ အမယ်အိုကြီး” ဒါတွေ ထည့်သွင်းမသုံးသင့်ပါဘူးလို့ ကျွန်တော့အနေနဲ့ ဒီနေရာကနေ တင်ပြပေးပါတယ်။ ထပ်လောင်းပြီးတော့ ဖြည့်စွက်တင်ပြလိုတာကတော့ ကိုယ်စားလှယ် တော်ကြီးနဲ့ကျွန်တော်က ပုဂ္ဂိုလ်ရေးအရလည်း ရင်းနှီးပါတယ်။ ပုဂ္ဂိုလ်ရေးအရ မရှိဘဲနဲ့ ကျွန်တော်တို့တွေ ဒီမူဝါဒသာ ဆွေးနွေးနေတာဖြစ်တဲ့အကြောင်း တင်ပြလိုပါတယ်။ ကျေးဇူးတင်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ နှစ်ဘက်စလုံးက တင်ပြသွားတဲ့ ကိစ္စများကို မှတ်တမ်းထားရှိပြီးမှ အားလုံးဆွေးနွေးပြီးတဲ့လုံးကောက်နဲ့ ပြန်လည်စိစစ်ပြီးမှ ဆောင်ရွက်သွားမှာဖြစ်ကြောင်း ပြောကြားလိုပါတယ်။</speech>
<speech type="speaker">ဗိုလ်မှူးဇာနည်ထက်အောင် တပ်မတော်သား အမျိုးသားလွှတ်တော်ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဗိုလ်မှူးဇာနည်ထက်အောင်(တပ်မတော်သားအမျိုးသားလွှတ်တော်ကိုယ်စားလှယ်)</mp>အားလုံး မင်္ဂလာပါခင်ဗျာ။ ကျွန်တော်ကတော့ တပ်မတော်သား အမျိုးသားလွှတ်တော်ကိုယ်စားလှယ် ဗိုလ်မှူး ဇာနည်ထက်အောင် ဖြစ်ပါတယ်။ အမျိုးသားလွှတ်တော်ကိုယ်စားလှယ် ဦးစိုင်းသန်းနိုင်၊ ကရင်ပြည်နယ် မဲဆန္ဒနယ်အမှတ်(၅) အပါအဝင် ပြည်ထောင်စုလွှတ်တော်ကိုယ်စားလှယ် ၁၄၅ ဦးက ၁၈-၉-၂၀၁၉ ရက်စွဲနဲ့ လက်မှတ်ရေးထိုး တင်သွင်း ခဲ့တဲ့ ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်တဲ့ ဥပဒေမူကြမ်းအပေါ် လေ့လာစိစစ်ရေးပူးပေါင်း ကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာကို ကန့်ကွက်ဆွေးနွေးသွားမှာ ဖြစ်ပါတယ်။ Powepoint ဖြင့် တင်ပြခွင့်ပြုပါခင်ဗျား။ နာယကကြီးခင်ဗျာ။ ယခုတင်သွင်းခဲ့တဲ့ ဥပဒေမူကြမ်းမှာ ပြင်ဆင်ရန်တင်ပြထားတဲ့ ပုဒ်မတွေ ကတော့ ပုဒ်မ ၅၊ ပုဒ်မ ၅၉ ရဲ့ ပုဒ်မခွဲ(ဂ)၊ ပုဒ်မ ၂၀၁ ရဲ့ ပုဒ်မခွဲ(က)၊ ပုဒ်မခွဲ(ခ)တို့ဖြစ်ပြီး စကားရပ် အစားထိုးတဲ့ ပုဒ်မ ၂ ခု၊ စကားရပ်ပယ်ဖျက်တဲ့ ပုဒ်မ ၁ ခု ပါဝင်ပါတယ်။ ပုဒ်မ ၅ ရဲ့ မူလပြဋ္ဌာန်းချက်ကို တင်ပြပါအတိုင်း ပြင်ဆင်လိုတာ ဖြစ်ပါတယ်။ ဒီလိုပြဋ္ဌာန်းပြင်ဆင်ခြင်းအားဖြင့် နိုင်ငံတကာရေပိုင်နက် အငြင်းပွားမှုတွေ၊ နယ်နိမိတ်အငြင်းပွားမှုတွေမှာ နိုင်ငံတကာခုံရုံးဆုံးဖြတ်ချက်က ရရှိလာတဲ့ မြေပြင်၊ ရေပြင် ပိုင်နက်တွေဟာ အခြေခံဥပဒေအရ အကျုံးဝင်လာပြီး နိုင်ငံတော်အတွက် အကျိုးရှိလာမှာပဲ ဖြစ်ပါတယ်။ ပုဒ်မ ၅၉ ပုဒ်မခွဲ(ဂ)ရဲ့ မူလပြဋ္ဌာန်းချက်ကိုတော့ ဥပဒေပြဋ္ဌာန်းချက် တိကျစေရန်အတွက် တင်ပြပါ အတိုင်း ပြင်ဆင်လိုတာဖြစ်ပါတယ်။ ပုဒ်မ ၂၀၁ နဲ့ ပတ်သက်ပြီး မူလဥပဒေမှာ အမျိုးသားကာကွယ်ရေးနဲ့ လုံခြုံရေးကောင်စီဖွဲ့စည်းပါရှိပေမယ့် ကောင်စီရဲ့ တာဝန်နဲ့ဝတ္တရားတွေ သတ်သတ်မှတ်မှတ် မပါရှိတဲ့အတွက် ဖြည့်စွက်ခြင်း ဖြစ်ပါတယ်။ အသစ်ဖြည့်စွက်လိုတဲ့ ကောင်စီရဲ့ တာဝန်ဝတ္တရားတွေကတော့ တင်ပြပါ အတိုင်းပဲဖြစ်ပါတယ်။ ကောင်စီတစ်ခု ဖွဲ့စည်းတယ်ဆိုတာနဲ့ ဒီကောင်စီရဲ့ ရည်ရွယ်ချက်၊ တာဝန်နဲ့ စွမ်းဆောင်ရည်တွေကို သတ်မှတ်ပေးရမှာဖြစ်ပါတယ်။ ပုဒ်မ ၂၀၁ (ခ) မှာ အမျိုးသားကာကွယ်ရေးနဲ့ လုံခြုံရေးကောင်စီရဲ့ တာဝန်၊ ဝတ္တရားတွေကို တိတိကျကျ သတ်မှတ်ပြဋ္ဌာန်းပေးခြင်းအားဖြင့် ဖွဲ့စည်းပုံအခြေခံဥပဒေ(၂၀၀၈ ခုနှစ်)ရဲ့ ပုဒ်မ ၁၆ နိုင်ငံတော်အကြီးအကဲနှင့် နိုင်ငံတော်အုပ်ချုပ်ရေးအကြီးအကဲသည် နိုင်ငံတော်သမ္မတ ဖြစ်သည် ဆိုတဲ့ ပြဋ္ဌာန်းချက်ဟာ ပိုမိုပေါ်လွင်လာမှာပဲ ဖြစ်ပါတယ်။ အခန်း(၁၁) အရေးပေါ်ကာလဆိုင်ရာ ပြဋ္ဌာန်းချက်များ ပုဒ်မ ၄၁၀ မှ ပုဒ်မ ၄၃၂ အထိဟာ နိုင်ငံတော်လုံခြုံရေး၊ ကာကွယ်ရေး၊ ပြည်တွင်းပြည်ပ ခြိမ်းခြောက်မှုအန္တရာယ်တွေနဲ့ ပတ်သက်ပြီး ဘယ်လို ဆောင်ရွက်ရမယ်ဆိုတဲ့ ပြဋ္ဌာန်းချက်တွေပဲ ဖြစ်ပါတယ်။ နိုင်ငံတော်လုံခြုံရေးနဲ့ပတ်သက်ပြီး အဓိပ္ပာယ် ဖွင့်ဆိုရာမှာ နိုင်ငံတော်ရေးရာကိစ္စများနဲ့ နိုင်ငံတကာရေးရာကိစ္စတွေမှာ မိမိတို့အမျိုးသားအကျိုးစီးပွားကို ကာကွယ်စောင့်ရှောက်ရန်၊ ပြည်တွင်းပြည်ပ ခြိမ်းခြောက်မှုအန္တရာယ်တွေကို ဆန့်ကျင်တွန်းလှန်ရန် နိုင်ငံတော် အစိုးရကချမှတ်တဲ့ မူဝါဒအစိတ်အပိုင်းတွေပဲ ဖြစ်ပါတယ်။ ကာကွယ်ရေးနှင့်ပတ်သက်ပြီး အဓိပ္ပာယ်ဖွင့်ဆိုရာမှာ အန္တရာယ်အမျိုးမျိုးဖြစ်ပေါ်လာတဲ့အခါ တွန်းလှန် ချေမှုန်းရန် စီမံဆောင်ရွက်ထားခြင်း ဖြစ်ပါတယ်။ မြန်မာနိုင်ငံရဲ့ အခြေအနေအရ ငြိမ်းချမ်းရေးရယူနိုင်ခြင်း မရှိသေးတဲ့ တိုင်းရင်းသား လက်နက်ကိုင်အဖွဲ့အစည်းတချို့ရဲ့ အကြမ်းဖက်လုပ်ရပ်တွေကြောင့် နိုင်ငံတော် တည်ငြိမ်အေးချမ်းရေး၊ တရားဥပဒေစိုးမိုးရေးကို ထိပါးနေတာတွေရှိပါတယ်။ ရခိုင်ပြည်နယ်မြောက်ပိုင်း မှာဆိုရင် ARSA အကြမ်းဖက်သောင်းကျန်းသူအဖွဲ့နဲ့ AA အကြမ်းဖက်သောင်းကျန်းသူအဖွဲ့ရဲ့ လုပ်ရပ်တွေ၊ ရှမ်းမြောက်ဒေသမှာဆိုရင် AA, TNLA, MNDAA အကြမ်းဖက်သောင်းကျန်းသူအဖွဲ့တွေရဲ့ အကြမ်းဖက် လုပ်ရပ်တွေဟာ ပြည်တွင်းတည်ငြိမ်အေးချမ်းရေး၊ တရားဥပဒေစိုးမိုးရေးကို ထိခိုက်စေတဲ့ လုပ်ရပ်တွေပဲ ဖြစ်ပါတယ်။ နိုင်ငံရေး၊ စစ်ရေး၊ စီးပွားရေး၊ လူမှုရေး၊ သိပ္ပံနဲ့နည်းပညာ၊ သဘာဝပတ်ဝန်းကျင်ဆိုင်ရာ ကိစ္စရပ်တွေ၊ သံတမန်ဆက်ဆံရေးနဲ့ နိုင်ငံတကာဆက်ဆံရေးနယ်ပယ်က အကြောင်းကိစ္စရပ်တွေ၊ နယ်စပ်ဖြတ်ကျော် ပြစ်မှုကျူးလွန်မှုတွေ၊ တရားမဝင်ကျူးကျော်ဝင်ရောက် အခြေချမှုတွေ၊ ပဋိပက္ခအပေါ် အင်အားကြီး နိုင်ငံတွေက ပါဝင်စွက်ဖက်မှု၊ မူးယစ်ဆေးဝါး၊ တရားမဝင်လက်နက်၊ ကုန်ပစ္စည်းမှောင်ခိုရောင်းဝယ်မှု၊ နယ်နိမိတ်ပြဿနာနဲ့ လူ့အခွင့်အရေးကို ဗန်းပြစွက်ဖက်မှုစတဲ့ စစ်ရေးနဲ့ စစ်ရေးမဟုတ်တဲ့ ခြိမ်းခြောက်မှု တွေဟာ နိုင်ငံတော်ရဲ့ အချုပ်အခြာအာဏာကို ထိပါးနှောင့်ယှက်တဲ့ အန္တရာယ်တွေပဲ ဖြစ်ပါတယ်။ လတ်တလောမှာ ဂမ်ဘီယာနိုင်ငံက ICJ ကို လျှောက်ထားတဲ့အမှုနဲ့ ဓာတုလက်နက်သဘောတူညီချက် CWC ကို ချိုးဖောက်နေတယ်ဆိုတဲ့ စွပ်စွဲချက်တွေဟာ ကျွန်တော်တို့နိုင်ငံရဲ့ အချုပ်အခြာအာဏာကို ထိခိုက်တဲ့ စွက်ဖက်မှုတွေပဲ ဖြစ်ပါတယ်။ ဒါ့အပြင် ကျွန်တော်တို့နိုင်ငံဟာ ပထဝီနိုင်ငံရေးအနေအထားအရ မဟာဗျူဟာကျကျ တည်ရှိပြီး တရုတ်ပြည်သူ့သမ္မတနိုင်ငံ၊ အိန္ဒိယနိုင်ငံ စတဲ့နိုင်ငံကြီးတွေနဲ့ နယ်နိမိတ်ထိစပ်နေသလို လူဦးရေတိုးနှုန်း များတဲ့ ဘင်္ဂလားဒေ့ရှ်နိုင်ငံကိုလည်း သတိရှိရှိ ဆက်ဆံနေရတာ ဖြစ်ပါတယ်။ ဒါကြောင့် နိုင်ငံတော်သမ္မတဟာ အရေးကြီးတဲ့ ဆုံးဖြတ်ချက်တွေ ချမှတ်ပေးနိုင်ဖို့ အမျိုးသားကာကွယ်ရေးနဲ့ လုံခြုံရေးကောင်စီကို ခေါ်ယူ ဆောင်ရွက်ရမှာ ဖြစ်ပါတယ်။ ၁၉၄ရ ခုနှစ်၊ ဖွဲ့စည်းအုပ်ချုပ်ပုံအခြေခံဥပဒေမှာ ပါလီမန်ဒီမိုကရေစီစနစ်ကို ကျင့်သုံးခဲ့တဲ့အတွက် နိုင်ငံတော်ရဲ့ အရေးပေါ်အခြေအနေ ကြုံတွေ့လာတဲ့အခါ ဆောင်ရွက်ရမယ့်မူတွေ ရှိနေပါသော်လည်း ပြည့်စုံလုံလောက်မှုမရှိခြင်း၊ အာဏာပိုင်များ၏ ဖြေရှင်းဆောင်ရွက်မှု နှေးကွေးခြင်း၊ ထက်မြက်မှုမရှိခြင်း၊ ဆုံးဖြတ်လုပ်ဆောင်ပုံမှားယွင်းခြင်း စတာတွေဖြစ်ခဲ့ပါတယ်။ ၁၉၇၄ ခုနှစ်၊ ဖွဲ့စည်းပုံအခြေခံဥပဒေမှာ တစ်ပါတီစနစ်ကျင့်သုံးခဲ့တဲ့အတွက် တစ်ဦးတစ်ယောက်တည်း ဆုံးဖြတ်ချက်တွေကြောင့် မှားယွင်းမှုတွေ ဖြစ်ပေါ်ခဲ့ပါတယ်။ ဒါကြောင့် ၁၉၄ရ ခုနှစ် နဲ့ ၁၉၇၄ ခုနှစ် ဖွဲ့စည်းပုံအခြေခံဥပဒေတွေရဲ့ အားနည်းချို့ယွင်းချက်တွေကို သင်ခန်းစာယူပြီး နိုင်ငံတော်အချုပ်အခြာအာဏာကို ထိခိုက်စေတဲ့ အဖျက်အမှောက်လုပ်ရပ်တွေ၊ ဆူပူ သောင်းကျန်းမှုတွေကြောင့် ပြည်ထောင်စုပြိုကွဲမယ့် အန္တရာယ်တွေ၊ အချုပ်အခြာအာဏာ လက်လွတ်ဆုံးရှုံး နိုင်တဲ့ အန္တရာယ်တွေ ပေါ်ပေါက်လာတဲ့အခါမှာ သမ္မတက အမျိုးသားကာကွယ်ရေးနဲ့ လုံခြုံရေးကောင်စီကို ခေါ်ယူပြီး ဥပဒေကဲ့သို့အာဏာတည်တဲ့ အမိန့်ထုတ်ပြန်ခြင်း၊ အရေးပေါ်အခြေအနေ ကြေညာခြင်းပြုလုပ်နိုင် အောင် ဖွဲ့စည်းပုံအခြေခံဥပဒေ(၂၀၀၈ ခုနှစ်)မှာ ပြဋ္ဌာန်းခဲ့ခြင်းပဲဖြစ်တယ်။ နာယကကြီးခင်ဗျား။ နိဂုံးချုပ်အနေနဲ့ တင်ပြရရင် ဦးစိုင်းသန်းနိုင် တင်သွင်းခဲ့တဲ့ ပြင်ဆင်ရန် ဥပဒေ မူကြမ်းဟာ အရေးကြီးတဲ့ ပုဒ်မတွေဖြစ်ပြီး င်ဆင်ဖို့သာ အထူးလိုအပ်တဲ့အတွက် ဖွဲ့စည်းပုံအခြေခံ ဥပဒေ (၂၀၀၈ ခုနှစ်) အခန်း(၁၂)ပါ ပြဋ္ဌာန်းချက်များ၊ လွှတ်တော်ဆိုင်ရာဥပဒေ၊ နည်းဥပဒေများနဲ့အညီ ဆက်လက်ဆောင်ရွက်ရန် တိုက်တွန်းရင်း အခုအစီရင်ခံစာပါ ၄၅ ဦးကော်မတီနဲ့ ဖွဲ့စည်းထားတဲ့ ပြင်ဆင်ရေး ပူးပေါင်းကော်မတီက ပြင်ဆင်မယ့် ဥပဒေမူကြမ်းနဲ့မှ တစ်ပြိုင်တည်း ယှဉ်တွဲပြင်ဆင်သင့်တယ်ဆိုတဲ့ ကော်မတီရဲ့ သဘောထားမှတ်ချက်ကို ကန့်ကွက်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒေါ်မာမာခိုင် သထုံမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1514">ဒေါ်မာမာခိုင်(သထုံမဲဆန္ဒနယ်၊ မွန်ပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ အားလုံးမင်္ဂလာအပေါင်းနှင့် ပြည့်စုံပါစေလို့ ဂါရဝတရား ရှေ့ထား ပြီးတော့ နှုတ်ခွန်းဆက်သအပ်ပါတယ်။ သထုံမဲဆန္ဒနယ်က ပြည်ထောင်စုလွှတ်တော်ကိုယ်စားလှယ် ကျွန်မ ဒေါ်မာမာခိုင်က ဥပဒေကြမ်းလေ့လာစိစစ်ရေးပူးပေါင်းကော်မတီရဲ့ အစီရင်ခံစာအပေါ်မှာ ထောက်ခံဆွေးနွေး သွားမှာဖြစ်ပါတယ်။ လေးစားရပါသော နာယကကြီးရှင်။ နာယကကြီးအပါအဝင် ကျွန်မတို့ ရွေးကောက်ခံ ကိုယ်စားလှယ်တွေ အားလုံးမှာ ကိုယ့်ရဲ့ ပြုမူပြောဆို လုပ်ဆောင်ချက်တွေကို အမြဲတမ်းအရိပ်ထင်ဟပ်စေမယ့် မဲဆန္ဒရှင်ဆိုတဲ့ ပြည်သူ့ကြေးမုံပြင် ရှိနေပါတယ်။ ဒီကြေးမုံပြင်ကို ကျွန်မတို့က အမြဲတမ်းဂရုစိုက် ကြည့်ကြရပါတယ်။ ဒီကြေးမုံတွေကတစ်ဆင့် ကျွန်မတို့ရဲ့ အပြုအမူတွေဟာ ပြောတာနဲ့ လုပ်တာနဲ့ ညီရဲ့ လား၊ ရွဲ့နေလား၊ စောင်းနေလား၊ ပါးစပ်ကအပြောကောင်းနေပေမယ့် မျက်လုံးနဲ့ မျက်နှာပြင်မှာ လောဘ၊ ဒေါသ၊ မောဟ၊ မနာလိုရိပ်တွေထင်ပြီးတော့ ရိုင်းပြနေသလားဆိုတာတွေ ထင်ဟပ်စေမှာဖြစ်တဲ့အတွက် ကျွန်မတို့ မကြည့် လို့ကိုမရပါဘူး။ နာယကကြီးရှင်။ ကျွန်မတို့ဟာ ဒီဖွဲ့စည်းအုပ်ချုပ်ပုံအခြေခံဥပဒေကြောင့် ရာထူးနေရာရလာကြတာ မှန်ပေမယ့် ဒီလိုအခွင့်အရေးရတာနဲ့ သာယာပြီးတော့ ကျွန်မတို့ကို မဲပေးလိုက်တဲ့သူတွေရဲ့ ဒီဖွဲ့စည်းပုံ အခြေခံဥပဒေကြီးကို ပြင်ဆင်ရေးကို မသိသလို၊ မလိုသလို လုပ်နေမယ်ဆိုရင် ကျွန်မတို့ စဉ်းစားရုံနဲ့တင် ရှက်မိပါတယ်။ ဒါ့ကြောင့် ပြည်သူကိုပေးထားတဲ့ ကတိအတိုင်း ဆောင်ရွက်နေတာပါ။ ဖွဲ့စည်းပုံအခြေခံ ဥပဒေ ပြင်ဆင်ရေးပူးပေါင်းကော်မတီ ၄၅ ဦးဖွဲ့စည်းပြီးတာနဲ့ အစုအဖွဲ့အသီးသီးက မိမိတို့ ပြည်သူကို ပေးထားထားတဲ့ ကတိအတိုင်း ကြိုတင်ပြင်ဆင်ထားတဲ့ ပြင်ဆင်ချက်တွေကို မြိုင်မြိုင်ဆိုင်ဆိုင် တင်သွင်း လာတာ အားလုံးအသိပါ။ ပြည်သူအတွက် ကြိုတင်စဉ်းစားထားပေးတာတွေ ရှိတော့လည်း ခုလို ဆောင်ရွက် နိုင်ခြင်းဖြစ်ပါတယ်။ နာယကကြီးရှင်။ ဒီတင်သွင်းတဲ့ အစီရင်ခံစာ ၄၅ ဦးကော်မတီကတင်သွင်းတဲ့ အစီရင်ခံစာ မဟုတ်တဲ့ အတွက် ဒီအပေါ်မှာ မဆွေးနွေးဘဲနဲ့ ကျွန်မတို့အခု လေ့လာစိစစ်ရေးပူးပေါင်းကော်မတီရဲ့ အစီရင်ခံစာ ဖြစ်တယ်ဆိုတာကိုလည်း သတိချပ်ပြီး ဆွေးနွေးရမှာဖြစ်ပါတယ်။ ဦးစိုင်းသန်းနိုင်တင်သွင်းတဲ့ ဥပဒေ မူကြမ်းပါ အချက်တွေဟာ ရေးထုံးနဲ့ညီ မညီ၊ ရှေ့နောက်ညီညွတ်မှုရှိ မရှိ ဒါတွေကို စိစစ်နေတာ မဟုတ် သလို ဒီမူကြမ်းဟာ နိုင်ငံရဲ့ လက်ရှိအခြေအနေနဲ့ ကိုက်ညီကြောင်း၊ ဒီဥပဒေကြမ်းပါအချက်တွေဟာ အရေးကြီးလို့ ချက်ချင်းပြင်ဆင်ရမယ့် အချက်တွေဖြစ်ကြောင်း ယခင်အစိုးရလက်ထက်က အမျိုးသားကာကွယ်ရေးနဲ့ လုံခြုံရေး ကောင်စီကို တစ်လတစ်ကြိမ်ခေါ်တယ်၊ မကြာခဏခေါ်တယ်၊ ဒီအစိုးရလက်ထက်ကျတော့ မခေါ်တော့ဘူး စတဲ့အကြောင်းအရာတွေဟာ အခုဆွေးနွေးရမှာမဟုတ်ဘူးလို့ ထင်မြင်မိပါတယ်။ ဥပဒေတစ်ခုကို ပြင်တယ်ဆိုတာမိမိလိုချင်တဲ့ ပုဒ်မ၊ ပုဒ်မခွဲတစ်ခုကိုသာ လိုသလိုဆွဲပြင်လို့မရဘဲ ကျန်ပြင်ဆင်ချက်တွေ၊ မူရင်းပြဋ္ဌာန်းချက်တွေ ကျန်ရှိနေတာတွေနဲ့ ချိတ်ဆက်မိဖို့ ရှေ့နောက်ညီဖို့ စတာ တွေလိုအပ်တယ်ဆိုတာ လွှတ်တော်ကိုယ်စားလှယ်တွေသိမှာပါ။ နိုင်ငံတစ်ခုရဲ့ ပင်မဥပဒေဖြစ်တဲ့ ဖွဲ့စည်းပုံ အခြေခံဥပဒေပြင်ဆင်မှုကို အသစ်ရေးဆွဲခဲ့တဲ့ ရင်းနှီးမြှုပ်နှံမှုဥပဒေ၊ နိုင်ငံတော်အတိုင်ပင်ခံဥပဒေ စတာတွေနဲ့ နှိုင်းယှဉ်စဉ်းစားလို့မရတာကို သတိချပ်ပြီး လိုရာဆွဲမတွေးကြဖို့လိုပါတယ်။ ဒါတွေကို သတိပြုမိခဲ့လို့လည်း ကော်မတီက ပြင်ဆင်တဲ့ဥပဒေအားလုံးကို တစ်ပေါင်းတည်း စိစစ်လေ့လာဖို့ အစီရင်ခံစာ တင်သွင်းခဲ့တာ ဖြစ်ပါတယ်။ နာယကကြီးရှင်။ ဒီမိုကရေစီနည်းလမ်းတကျ ကျင့်သုံးတဲ့နိုင်ငံတွေရဲ့ လွှတ်တော်ထဲမှာ ရွေးကောက်ခံ ကိုယ်စားလှယ်တွေနဲ့သာ ဖွဲ့စည်းလေ့ရှိပြီး ပြည်သူကို ကိုယ်စားပြုဆောင်ရွက်ပါတယ်။ ဒီမိုကရေစီကို အနိုင်ကျင့်တယ်ဆိုတဲ့ ဝေါဟာရကလည်း ကိုယ်စားပြုမှုတွေနဲ့ တက်ရောက်လာတဲ့သူတွေကြားမှာ မရှိနိုင် ပါဘူး။ ဒီလိုတွေဖြစ်လာဖို့ တိုင်းရင်းသားပြည်သူနိုင်ငံသားအားလုံးရဲ့ မျှော်လင့်ချက်ကလည်း ဒီ ဖွဲ့စည်းပုံ အခြေခံဥပဒေပြင်ဆင်ရေးပါ။ ဒီမိုကရေစီဆိုတာကို တိုက်ရိုက်ဘာသာပြန်လိုက်ရင် ပြည်သူ့အင်အားနဲ့ အုပ်ချုပ်မှုဖြစ်လို့ ပြည်သူက ပြည်သူကို အနိုင်ကျင့်မှု ရှိလာနိုင်မှာမဟုတ်ပါဘူး။ သေချာတာကတော့ အခု ကျွန်မတို့ပြည်သူတွေ ပြင်ဆင်ဖို့ထောက်ခံနေတာဟာ ဒီမိုကရေစီနိုင်ငံမှာ ပြည်သူရဲ့အခွင့်အရေး၊ ပြည်သူရဲ့ ဆန္ဒကို ဖော်ပြပြီးတော့ ကျွန်မတို့ကို တွန်းအားပေးနေတာပါ။ ယခင်က လွတ်လပ်စွာဖော်ထုတ်မရဲခဲ့လို့ ငြိမ်နေရပေမယ့် သူတို့မဲပေးရွေးချယ်လိုက်တဲ့ ပြည်သူ့အစိုးရလက်ထက်မှာတော့ အခုလို သဘောထား တွေဖော်ပြခြင်းဟာ ဆူပူမှုမဟုတ်တာကို သတိထားစေလိုပါတယ်။ နာယကကြီးနှင့်တကွ ကျွန်မတို့ ရွေးကောက်ခံကိုယ်စာလှယ်တွေက သူတို့ရဲ့ဆန္ဒတွေကို ဖော်ဆောင် ပေးရမှာဖြစ်လို့ ဥပဒေကြမ်းပူးပေါင်းကော်မတီက အကောင်းဆုံးပြင်ဆင်မှု ဥပဒေကြမ်းတစ်ခုဖြစ်လာဖို့ ရည်ရွယ်တင်သွင်းတဲ့ အစီရင်ခံစာကို ထပ်မံပြီး ထပ်မံပြီးတော့ ထောက်ခံပါတယ်။ ဒီမိုကရေစီဖက်ဒရယ် စနစ်ကိုသွားမယ်ဆိုရင် မပြင်မဖြစ် ပြင်ရမယ့်ဥပဒေဖြစ်လို့ ဒီဖွဲ့စည်းပုံအခြေခံဥပဒေပြင်ဆင်ဖို့ အရေးကြီး လားဆိုတဲ့မေးခွန်းကို မေးစရာအကြောင်းကိုမရှိတာပါ။ နိုင်ငံနဲ့ လူမျိုးအတွက် ဖက်တွယ်မထားသင့်တာ တွေကို အကောင်းဆုံးပြင်ဆင်နိုင်ဖို့ ရည်ရွယ်တင်သွင်းတဲ့ အစီရင်ခံစာအပေါ်မှာ ကျွန်မတို့ကို တရေးနိုး ထမေးရင်တောင် လူတစ်စု၊ လူတစ်ဖွဲ့၊ ပုဂ္ဂိုလ်တစ်ဦး အကျိုးစီးပွားအတွက် ဦးတည်ပြီးလုပ်တာ မဟုတ် သလို ကျွန်မတို့က မလိုအပ်ဘဲတေဲ့လူတွေ မဟုတ်တဲ့အပြင် မိမိဘာလဲ၊ ဘယ်လဲဆိုတာတွေကို မှန်ကြည့်ပြီး အနှောင်အဖွဲ့ကင်းစွာနဲ့ လုပ်ဆောင်တာဖြစ်လို့ လိပ်ပြာလုံပါတယ်။ မှတ်ကျောက်တင်ခံနိုင် တယ်လို့ဖြေမှာပါ။ ယခင်က ပွင့်လင်းမြင်သာမှုမရှိခဲ့တဲ့ အခြေအနေတွေမှာ သတင်းမီဒီယာဖွံ့ဖြိုးတိုးတက်မှု မရှိခဲ့တဲ့အခြေအနေတွေမှာ သမိုင်းရေစီး လှိုင်းကြီးလေထန် ဖြစ်ရပ်မှန်ဆိုတာတွေကို မယုံချင့် ယုံချင် ယုံပြ ခဲ့ရပေမယ့် အခုပွင့်လင်းမြင်သာလာတဲ့ ခေတ်အခြေအနေမှာတော့ ဘယ်လောက်အပြောကောင်းကောင်း လက်တွေ့မပါရင် ပင်လယ်ထဲမှာရေရှိတယ်ဆိုရင်တောင်မှ ပြည်သူတွေက ပြေးကြည့်ပြီးမှ ယုံမယ်ဖြစ်လို့ ကျွန်မတို့ရဲ့ သမိုင်းတွေကို မရိုင်းရအောင် မှန်ကန်တဲ့လုပ်ရပ်တွေနဲ့ ပြည်သူရဲ့ လိုအပ်ချက်အစစ်အမှန်ကို လွှတ်တော်ကိုယ်စားလှယ်ရဲ့ ကျင့်ဝတ်ဂုဏ်သိက္ခာနဲ့အညီ ဆောင်ရွက်ကြရမှာ ဖြစ်ပါတယ်။ နာယကကြီးရှင်။ ပူးပေါင်းကော်မတီက အကောင်းဆုံးပြင်ဆင်တဲ့ ဥပဒေကြမ်းကြီးတစ်ခုဖြစ်လာဖို့ ရည်ရွယ်တင်သွင်းခဲ့တဲ့ အပေါ်မှာ နိုင်ငံနဲ့ လူမျိုးအကျိုးကို ရှေးရှုပြီး သူမှ ငါမှအငြင်းမပွားဘဲ လက်တွဲ ဆောင်ရွက်စေလိုပါတယ်။ မဟော်သဓာဇာတ်တော်လာ သားတရားစီရင်ခန်းလိုပါပဲ။ မိမိတို့ အမှန်တကယ် တန်ဖိုးထားရတဲ့နိုင်ငံတော်ကြီး မနစ်နာရအောင် ဆောင်ရွက်တဲ့နေရာမှာ ဘယ်ဟာကအကောင်းဆုံး၊ စေတနာအစစ်မှန်ဆုံး ဖြစ်တယ်ဆိုတာ ပညာရှိသုခမိန်ဖြစ်တဲ့ ပြည်သူတွေက အဆုံးအဖြတ်ပြုသွားမှာပါလို့ ပြောကြားရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်ရှင့်။</speech>
<speech type="speaker">မိုက်ပေးပါ။</speech>
<speech><mp id="000">ဒုတိယဗိုလ်မှူးကြီးမျိုးထွန်းအောင်(တပ်မတော်သား၊ အမျိုးသားလွှတ်တော်ကိုယ်စားလှယ်)</mp>လူပီသပါ့မလားဆိုတဲ့ စကားရပ်ကို ကန့်ကွက်ပါတယ်။ လွှတ်တော်စကားရပ်ကနေ ကောက်နုတ်ပယ်ဖျက် ပေးဖို့ တောင်းဆိုပါတယ်။</speech>
<speech type="speaker">ကောင်းပါပြီ။ အစောတုန်းက ပြောသလိုပဲ လုံးကောက်နဲ့ ပြန်စိစစ်ပေးပါမယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ လွှတ်တော်ကိုယ်စားလှယ်များရဲ့ ဆွေးနွေးခြင်းအစီအစဉ်ပြီးပါပြီ။ ကျန်ရှိတဲ့ အစီအစဉ်များကို ၁၇-၁၂-၂၀၁၉ ရက်မှာ ကျင်းပပြုလုပ်မယ့် ပြည်ထောင်စုလွှတ်တော်အစည်းအဝေး၌ ဆောင်ရွက်ရန် လျာထားပါကြောင်း ကြေညာပါတယ်။</speech>
</bill>
</section>
</discussion>
<postface><title>ပြည်ထောင်စုလွှတ်တော် နာယက က အစည်းအဝေး (၁၃)ရက်မြောက်နေ့ ရပ်နားကြောင်းနှင့် (၁၄)ရက်မြောက်နေ့ ကျင်းပမည့် နေ့ရက်နှင့်ကြေညာခြင်း</title>
<speech type="speaker">အစီအစဉ်(၈)ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ (၁၄)ကြိမ်မြောက်ပုံမှန် အစည်းအဝေး (၁၃)ရက်မြောက်နေ့ အစီအစဉ်ကို ရပ်နားပါမယ်။ အစည်းအဝေး (၁၄)ရက်မြောက်နေ့ကို ၂၀၁၉ ခုနှစ်၊ ဒီဇင်ဘာလ ၁ရ ရက် (အင်္ဂါနေ့) နံနက် ၁၀ နာရီ ကျင်းပပြုလုပ် မည်ဖြစ်ကြောင်းနှင့် ယနေ့အတွက် အစည်းအဝေးပြီးဆုံးကြောင်း ကြေညာပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">ပြည်ထောင်စုလွှတ်တော် ကိုယ်စားလှယ်များအားလုံး ထွက်ခွာနိုင် ကြပါပြီခင်ဗျား။ ဒုတိယအကြိမ် ပြည်ထောင်စုလွှတ်တော် (၁၄)ကြိမ်မြောက်ပုံမှန်အစည်းအဝေး (၁၃)ရက်မြောက်နေ့ အစည်းအဝေးကို နံနက် ၁၁:၂၅ နာရီတွင် ရပ်နားပါသည်။</speech>
</postface>
</transcript>
</doc>
