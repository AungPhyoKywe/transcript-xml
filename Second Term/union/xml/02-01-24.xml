<doc>
<docinfo>
<docno>02-01-24.xml</docno>
<pdf>02-01-24.pdf</pdf>
<term value='02'>ဒုတိယအကြိမ်</term>
<session value='01' />
<sittingday value='24' />
<legislature value='union'>ပြည်ထောင်စုလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် ပထမပုံမှန်အစည်းအဝေး (၂၄)ရက်မြောက်နေ့မှတ်တမ်း</title>
<date value='23-05-2016'>၁၃၇၈ ခုနှစ်၊ ကဆုန်လပြည့်ကျော် ၂ ရက် (၂၀၁၆ ခုနှစ်၊ မေလ ၂၃ ရက်)(တနင်္လာနေ့</date>
</docinfo>
<transcript>
<preface>
<p>နေပြည်တော်ရှိ ပြည်ထောင်စုလွှတ်တော် အစည်းအဝေးခန်းမတွင် ဒုတိယအကြိမ် ပြည်ထောင်စု လွှတ်တော် ပထမပုံမှန်အစည်းအဝေး (၂၄)ရက်မြောက်နေ့ကို နံနက် ၁၀:ဝဝ နာရီင်ကျင်းပ ပါသည်။ ပြည်ထောင်စုလွှတ်တော် အစည်းအဝေးတွင် နာယကအဖြစ် အမျိုးသားလွှတ်တော် ဥက္ကဋ္ဌ မန်းဝင်းခိုင်သန်းက ဆောင်ရွက်ပြီး အခမ်းအနားမှူးအဖြစ် ပြည်ထောင်စုလွှတ်တော်ရုံး ညွှန်ကြားရေးမှူးချုပ် ဦးကျော်စိုးက ဆောင်ရွက်ပါသည်။</p>
<title>ပြည်ထောင်စုလွှတ်တော် နာယက နေရာယူခြင်း</title>
<speech type='mc'>လေးစားအပ်ပါသော ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် ပထမပုံမှန်အစည်းအဝေးရဲ့ (၂၄)ရက်မြောက်နေ့ အစီအစဉ်စတင်ပါတော့မယ်။ ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type='speaker'>အားလုံးမင်္ဂလာပါ။</speech>
<speech type='mc'>အားလုံးထိုင်နိုင်ကြပါပြီ ခင်ဗျား။</speech>
<title>ပြည်ထောင်စုလွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type='speaker'>ပြည်ထောင်စုလွှတ်တော် ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယအကြိမ် ပြည်ထောင်စုလွှတ်တော် ပထမပုံမှန်အစည်းအဝေး (၂၄)ရက်မြောက်နေ့မှာ ပြည်ထောင်စု လွှတ်တော်ကိုယ်စားလှယ်များစိစစ်ရေးကော်မတီရဲ့ တင်ပြချက်အရ အစည်းအဝေးတက်ရောက်ခွင့်ရှိတဲ့ ပြည်ထောင်စုလွှတ်တော် ကိုယ်စားလှယ်ဦးရေ စုစုပေါင်း ၆၄ရ ဦးရှိပြီး ဒီကနေ့ အစည်းအဝေးကို ၆၀၅ ဦး တက်ရောက်ပါတယ်။ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်းရဲ့ ၉၃.၅၁ ရာခိုင်နှုန်းရှိပြီး သုံးပုံတစ်ပုံထက် ကျော်လွန်တဲ့အတွက် ပြည်ထောင်စုလွှတ်တော်ဆိုင်ရာဥပဒေ ပုဒ်မ ၂၀ နဲ့ နည်းဥပဒေ ၁၂ နည်းဥပဒေခွဲ(ခ)တို့အရ အစည်းအဝေးအထမြောက်ကြောင်းနဲ့ စတင်ကျင်းပကြောင်း ကြေညာပါတယ်။</speech>
<title>ပြည်ထောင်စုလွှတ်တော် (၂၄)ရက်မြောက်နေ့ အစည်းအဝေး အစီအစဉ်ကြေညာခြင်း</title>
<speech type='speaker'>ပြည်ထောင်စုလွှတ်တော် ကိုယ်စားလှယ်များခင်ဗျာ။ ပထမပုံမှန်အစည်းအဝေး (၂၄) ရက်မြောက်နေ့ကို လွှတ်တော်ကိုယ်စားလှယ်များထံ ဖြန့်ဝေထားတဲ့ အစီအစဉ်အတိုင်း ဆက်လက် ဆောင်ရွက်ပါမယ်။</speech>
<title>အစည်းအဝေးမတက်ရောက်နိုင်သော ပြည်ထောင်စုလွှတ်တော် ကိုယ်စားလှယ်များ ခွင့်ပန်ကြားခြင်းနှင့် အစည်းအဝေးတက်ရောက်မှု အခြေအနေကို မှတ်တမ်းတင်ခြင်း</title>
<speech type='speaker'>အစီအစဉ်(၄)ဖြစ်ပါတယ်။ ဒီကနေ့ အစည်းအဝေးကို မတက်ရောက်နိုင်တဲ့ လွှတ်တော်ကိုယ်စားလှယ်များအတွက် ပြည်ထောင်စုလွှတ်တော် ကိုယ်စားလှယ်များစိစစ်ရေး ကော်မတီက ခွင့်ပန်ကြားဖို့ ဖြစ်ပါတယ်။</speech>
<speech><mp id='1157'>ဦးမင်းဦး(အတွင်းရေးမှူး၊ ကိုယ်စားလှယ်စိစစ်ရေးကော်မတီ)</mp>လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ ယနေ့ကျင်းပပြုလုပ်တဲ့ ဒုတိယအကြိမ် ပြည်ထောင်စု လွှတ်တော် ပထမပုံမှန်အစည်းအဝေး (၂၄)ရက်မြောက်နေ့ ၂၃-၅-၂၀၁၆ ရက်နေ့မှာ အစည်းအဝေးသို့ တက်ရောက်နိုင်ခြင်းမရှိတဲ့ ပြည်ထောင်စုလွှတ်တော် ကိုယ်စားလှယ်များရဲ့ ကိုယ်စား ပဲခူးတိုင်းဒေသကြီး မဲဆန္ဒနယ်အမှတ်(၆)မှ အမျိုးသားလွှတ်တော်ကိုယ်စားလှယ်၊ ပြည်ထောင်စုလွှတ်တော် ကိုယ်စားလှယ် စိစစ်ရေးကော်မတီ အတွင်းရေးမှူးဖြစ်သူ ကျွန်တော် ဦးမင်းဦးက ခွင့်ပန်ကြားသွားမှာ ဖြစ်ပါတယ်။ ယနေ့အစည်းအဝေးသို့ တက်ရောက်နိုင်ခြင်းမရှိတဲ့ ပြည်ထောင်စုလွှတ်တော် ကိုယ်စားလှယ်များမှာ - - ဦးလာမာလေး - ဒေါ်ချိုချိုဝင်း မော်လိုက်၊ - ဦးမင်းနောင် ပင်လည်ဘူး၊ - ဦးခင်မောင်သန်း တောင်ငူ၊ - ဦးဉာဏ်ထွန်း ဇီးကုန်း၊ - ဒေါက်တာအောင်နိုင် သပိတ်ကျင်း၊ - ဦးဘိုကြီး ချောက်၊ - ဒေါ်စုစုလွင် သုံးခွ၊ - ဦးခင်မောင်မြင့် ရပ်စောက်၊ - ဦးစိုင်းငေါင်းဆိုင်ဟိန်း ဦးဌေးလွင်(ခ) ဦးဒီလုံး နမ့်စန်၊ - ဦးစိုင်းဖိုးမြတ် - ဦးစိုးအောင်နိုင် ကျုံပျော်၊ - ဦးသိန်းထွန်း - ဦးသန်းအောင် ငပုတော၊ - ဗိုလ်မှူးထင်အောင်ကျော် တပ်မတော်သား၊ - ဗိုလ်မှူးထိန်လင်း တပ်မတော်သား၊ - ဗိုလ်မှူးမြင့်အောင် တပ်မတော်သား၊ - ဒေါက်တာခွန်ဝင်းသောင်း ကချင်-၁၁၊ - ဦးစိုးသိန်း - ဦးစိုင်းသာစိန် ကယား-၁၀၊ - ဦးမာန်လောမောင်း ချင်း-၈၊ - ဦးပူဂင်ကမ်းလျန် ချင်း-၅၊ - ဦးအောင်မျိုး စစ်ကိုင်း-၂၊ - ဦးဝင်းအောင် စစ်ကိုင်း-၃၊ - ဦးခင်မျိုးဝင်း တနင်္သာရီ-၁၂၊ - ဒေါက်တာဝင်းမြင့် ပဲခူး-၁၁၊ - ဦးခင်အောင်မြင့် မန္တလေး-၈၊ - ဦးနိုင်သီဟ မွန်-၇၊ - ဒေါ်ထုမေ ရခိုင်-၁၁၊ - ဦးခွန်သိန်းဖေ ရှမ်း-၉၊ - ဦးကျော်နီနိုင် - ဦးစိုင်းဝင်းလှိုင်ခမ်း ရှမ်း-၃ - ဦးညီစိန် - ဒေါက်တာစိုင်းဆိုင်ကျောက်ဆမ် - ဗိုလ်မှူးသန်းထွန်းမြင့် တပ်မတော်သားနှင့် - ဗိုလ်မှူးကိုကိုနိုင် တပ်မတော်သား တို့ဖြစ်ကြပါတယ်။ ယခင်က ခွင့်ပန်ကြားသဖြင့် ခွင့်ပြုထားသူ ၅ ဦး၊ ယနေ့ ခွင့်ပန်ကြားသူ ၃ရ ဦး ဖြစ်တဲ့အတွက် စုစုပေါင်းခွင့်ပန်ကြားသူ ၄၂ ဦး ရှိပါတယ်။ ခွင့်မဲ့ပျက်ကွက်သူ မရှိပါကြောင်းနဲ့ ယနေ့ ခွင့်ပန်ကြားသူ ပြည်ထောင်စုလွှတ်တော်ကိုယ်စားလှယ် ၃ရ ဦးအား ခွင့်အဖြစ် သတ်မှတ်ခွင့်ပြုပေးနိုင် ပါရန် လေးစားစွာ တင်ပြအပ်ပါတယ်ခင်ဗျား။</speech>
<speech type='speaker'>ခွင့်ပန်ကြားသူ အားလုံးကိုခွင့်ပြုပါတယ်။</speech>
<speech type='speaker'>ပြည်ထောင်စုလွှတ်တော် ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် ပထမပုံမှန်အစည်းအဝေး (၂၄) ရက်မြောက်နေ့ကို တက်ရောက်ခွင့်ရှိတဲ့ လွှတ်တော် ကိုယ်စားလှယ် ၆၄ရ ဦး၊ ယခင်က ခွင့်ပြုထားသူ ၅ ဦး၊ ယနေ့ခွင့်ပန်ကြား၍ ခွင့်ပြုထားသူ ၃ရ ဦး ဖြစ်တဲ့ အတွက် ခွင့်ပြုထားသူ စုစုပေါင်း ၄၂ ဦး ဖြစ်ပြီး ခွင့်မဲ့ပျက်ကွက်သူမရှိပါ။ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အတည်ပြုရန် လွှတ်တော်က သဘောတူပါသလား ခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type='speaker'>ပြည်ထောင်စုလွှတ်တော်က သဘောတူတဲ့အတွက် လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို ပြည်ထောင်စုလွှတ်တော်ဆိုင်ရာ နည်းဥပဒေ ၄ နည်းဥပဒေခွဲ(ခ) အရ အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value = 'Committee'>
<title>ပြည်ထောင်စုလွှတ်တော် ဥပဒေရေးရာနှင့်အထူးကိစ္စရပ်များ လေ့လာဆန်းစစ်သုံးသပ်ရေးကော်မရှင်တွင် အဖွဲ့ဝင်တစ်ဦး နုတ်ထွက်ခွင့်ပြုခြင်းကို လွှတ်တော်သို့ တင်ပြခြင်း</title>
<speech type='speaker'>အစီအစဉ်(၅) ဖြစ်ပါတယ်။ ပြည်ထောင်စုလွှတ်တော် ကိုယ်စားလှယ်များ ခင်ဗျား။ ပြည်ထောင်စုလွှတ်တော် ဥပဒေရေးရာနှင့် အထူးကိစ္စရပ်များ လေ့လာဆန်းစစ်သုံးသပ်ရေး ကော်မရှင်ကို ပြည်ထောင်စုလွှတ်တော်ရုံးရဲ့ ၁-၃-၂၀၁၆ ရက်စွဲပါ အမိန့်ကြော်ငြာစာအမှတ် (၃၀/၂၀၁၆)ဖြင့် စတင်ဖွဲ့စည်းခဲ့ပါတယ်။ အဆိုပါ ဥပဒေရေးရာနှင့် အထူးကိစ္စရပ်များ လေ့လာဆန်းစစ်သုံးသပ်ရေး ကော်မရှင်အဖွဲ့ဝင်များ အနက်မှ အဖွဲ့ဝင် ဦးကျော်တင့်ဆွေအား ၂၀၁၆ ခုနှစ်၊ မေလ ၁ရ ရက်မှာ နိုင်ငံတော်အတိုင်ပင်ခံရုံးဝန်ကြီး ဌာန ပြည်ထောင်စုဝန်ကြီးအဖြစ် ခန့်အပ်တာဝန် ပေးပြီးဖြစ်တဲ့အတွက် ပြည်ထောင်စုလွှတ်တော်ရုံးရဲ့ ၁၈-၅-၂၀၁၆ ရက်စွဲပါ အမိန့်ကြော်ငြာစာအမှတ်(၄၉/၂၀၁၆)ဖြင့် ထုတ်ပြန်၍ ၎င်းရက်မှစ၍ ကော်မရှင် အဖွဲ့ဝင် အဖြစ်မှ နုတ်ထွက်ခွင့်ပြုပြီးဖြစ်ကြောင်း လွှတ်တော်သို့ အသိပေး ကြေညာပါတယ်။</speech>
</section>
<section value = 'Motion'>	
	<motion>
<title>ပြည်ထောင်စုအစိုးရ ကျန်းမာရေးဝန်ကြီးဌာနကို ကျန်းမာရေးနှင့် အားကစားဝန်ကြီးဌာနဟုလည်းကောင်း၊ တိုင်းရင်းသားရေးရာဝန်ကြီးဌာနကို တိုင်းရင်းသားလူမျိုးများရေးရာဝန်ကြီးဌာနဟုလည်းကောင်း ပြောင်းလဲပြင်ဆင်သတ်မှတ်လိုခြင်းနှင့် စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း</title>
<speech type='speaker'>အစီအစဉ် (၆) ဖြစ်ပါတယ်။ ပြည်ထောင်စုလွှတ်တော် ကိုယ်စားလှယ်များ ခင်ဗျား။ နိုင်ငံတော်သမ္မတထံမှ ပြည်ထောင်စုလွှတ်တော်သို့ တင်ပြထားတဲ့ ကျန်းမာရေးဝန်ကြီးဌာနကို ကျန်းမာရေးနှင့် အားကစားဝန်ကြီးဌာနဟုလည်းကောင်း၊ တိုင်းရင်းသားရေးရာဝန်ကြီးဌာနကို တိုင်းရင်းသားလူမျိုးများ ရေးရာဝန်ကြီးဌာနဟုလည်းကောင်း ပြောင်းလဲပြင်ဆင် သတ်မှတ်လိုခြင်းနဲ့ စပ်လျဉ်းပြီး ၁၈-၅-၂၀၁၆ ရက်က ကျင်းပပြုလုပ်တဲ့ ပြည်ထောင်စုလွှတ်တော်အစည်းအဝေးမှာ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက လွှတ်တော်သို့ ရှင်းလင်းတင်ပြခဲ့ပြီး ဖြစ်ပါတယ်။ ယင်းကိစ္စနဲ့စပ်လျဉ်းပြီး ဆွေးနွေးလိုတဲ့ လွှတ်တော်ကိုယ်စားလှယ် ၆ ဦး အမည်စာရင်း တင်သွင်း ထားပါတယ်။ ဆွေးနွေးလိုတဲ့ ကိုယ်စားလှယ်များကို တစ်ဦးလျှင် ၈ မိနစ် ဆွေးနွေးခွင့်ပြုပါမယ်။ ၈ မိနစ် အတွင်း ပြီးဆုံးအောင်ဆွေးနွေးဖို့ အသိပေးပါတယ်။ ဦးစွာ ဒေါ်ပြုံးကေသီနိုင် ကလောမဲဆန္ဒနယ်မှ ဆွေးနွေးဖို့ဖြစ်ပါတယ်။</speech>
<speech><mp id='1570'>ဒေါ်ပြုံးကေသီနိုင်(ကလောမဲဆန္ဒနယ်၊ ရှမ်းပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ ကိုယ်စားလှယ်များအားလုံး၊ ပြည်ထောင်စုဝန်ကြီးများ၊ ဧည့်သည်တော်များ မင်္ဂလာပါရှင်။ ကျွန်မကတော့ ကလောမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်ပြုံးကေသီနိုင် ဖြစ်ပါတယ်။ ကျွန်မအနေနဲ့ ကျန်းမာရေးဝန်ကြီးဌာနကို ကျန်းမာရေးနဲ့ အားကစားဝန်ကြီးဌာနအဖြစ် ပြောင်းလဲပြင်ဆင် သတ်မှတ်ခြင်းကို ကြိုဆိုထောက်ခံဆွေးနွေးသွားမှာ ဖြစ်ပါတယ်။ လေးစားအပ်ပါသော နာယကကြီးရှင့်။ ဝန်ကြီးဌာနများကို လုပ်ငန်းသဘာဝအရ သဟဇာတ ဖြစ်ရာ သင့်လျော်ရာပေါင်းစပ်ဖွဲ့စည်းခြင်းဟာ နိုင်ငံတော်ဘဏ္ဍာကို အထိုက်အလျောက် ခြိုးခြံနိုင်သလို ပိုလျှံလာတဲ့ဘဏ္ဍာငွေများကိုလည်း နိုင်ငံမှာအဓိကလိုအပ်နေတဲ့ စီမံကိန်းများမှာ ပံ့ပိုးသုံးစွဲနိုင်ပါတယ်။ ဖွံ့ဖြိုးတိုးတက်အောင်မြင်တဲ့ နိုင်ငံကိုထူထောင်ရာမှာ နိုင်ငံသူနိုင်ငံသားများရဲ့ ကျန်းမာရေးနဲ့ အသိပညာ 3230@3a05a: Gos:69:0sac@ssanzləğ:cos pzadqasgoulosusii Countdown 2015 $. WHO National Health Account seriesı 2012 Situation Analysis of children in Myanmar တို့ရဲ့ စစ်တမ်းများအရ မြန်မာနိုင်ငံမှာတစ်နိုင်ငံလုံးကျန်းမာရေးအသုံးစရိတ်ရဲ့ ခန့်မှန်းခြေ ၈ရ ရာခိုင်နှုန်းဟာ အိမ်ထောင်စုများမှ မိမိတို့ကိုယ်တိုင်စိုက်ထုတ်သုံးစွဲရသော (out of pocket expense)ဖြစ်ပြီး အရှေ့တောင် အာရှဒေသတွင်း နိုင်ငံများထဲမှာ ကုန်ကျစရိတ် အမြင့်မားဆုံးဖြစ်ပါတယ်။ အိမ်ထောင်စုတစ်ခုမှာ ကျန်းမာရေးအသုံးစရိတ်ကို စားနပ်ရိက္ခာအတွက်မဟုတ်တဲ့ ကုန်ကျစရိတ်ရဲ့ ၄၀ ရာခိုင်နှုန်းထက် ကျော်လွန်သုံးစွဲနေရပြီဆိုရင် အဲဒီအိမ်ထောင်စုများဟာ ကျန်းမာရေး စရိတ်ကပ်ဘေး ဒုက္ခခံစားနေကြရသူများလို့ သတ်မှတ်ရမှာဖြစ်ပြီး ၂၀၀ရ ခုနှစ် စစ်တမ်းအရ မြန်မာနိုင်ငံမှာ နမူနာ ကောက်ယူတဲ့ အိမ်ထောင်စု ၄၇၆ စုမှာ ၁၃၆ စုဟာ ကျန်းမာရေးစရိတ် ကပ်ဘေးဒုက္ခများ ခံစားနေ ကြရပါတယ်။ ရာခိုင်နှုန်းအားဖြင့် ၂၉ ရာခိုင်နှုန်းဖြစ်တဲ့အတွက် အရေးတယူဂရုပြုရမယ့် ပမာဏဖြစ်ပါတယ်။ လေးစားအပ်ပါသော နာယကကြီးရှင့်။ ကျွန်မတို့နိုင်ငံမှာ နိုင်ငံသူနိုင်ငံသားအများစုဟာ ကျန်းမာရေး စောင့်ရှောက်မှုဆိုတာကို ရောဂါဖြစ်ပွားမှ ဆေးကုသမှုခံယူတာလို့သာ မှတ်ယူကြပါတယ်။ ဒီလိုပဲ အားကစား လုပ်တယ်ဆိုတာကိုတော့ အားမှ၊ ဝါသနာပါမှ လုပ်ရတဲ့အလုပ်လို့သာ ခပ်ပေါ့ပေါ့ ယူဆကြပါတယ်။ တကယ်တော့ ရောဂါဖြစ်လို့ကုသမှုခံယူတယ်ဆိုတာဟာ အကျိုးတရားကို ကိုင်တွယ်တာဖြစ်ပြီး ရောဂါကို ကြိုတင်ကာကွယ်နိုင်စွမ်းရှိသလောက် ကာကွယ်ခြင်းက ရောဂါဖြစ်ခြင်းရဲ့ အကြောင်းတရားကို ကိုင်တွယ်တာ ဖြစ်ပါတယ်။ ကျန်းမာရေးစောင့်ရှောက်မှုလုပ်ငန်းစဉ်မှာ ရောဂါမဖြစ်အောင် ကြိုတင် ကာကွယ်ရေးဟာ အလွန်အရေးပါလှတဲ့ လုပ်ငန်းစဉ်ဖြစ်ပါတယ်။ ရောဂါဖြစ်မှကုသခြင်းက မဖြစ်မီ ကာကွယ်ခြင်းထက် ကုန်ကျစရိတ်လည်းမြင့်မားပါတယ်။ မိမိတို့နိုင်ငံသူ နိုင်ငံသားများရဲ့ ကျန်းမာရေး စောင့်ရှောက်မှုအတွက် ကြိုတင်ကာကွယ်ရေးလုပ်ငန်းစဉ်မှာ အားကစားဆိုတာဟာ ထိရောက်အရေးပါတဲ့ ကာကွယ်ရေးနည်းလမ်း တစ်ခု ဖြစ်ပါတယ်။ မြန်မာနိုင်ငံမှာ သက်တမ်းမပြည့်မီ ကွယ်လွန်ကြတဲ့ အမျိုးသားများထဲက ရာခိုင်နှုန်း အများဆုံးဟာ အရက်နဲ့ဆေးလိပ် အလွန်အကျွံသောက်သုံးခြင်းရဲ့ နောက်ဆက်တွဲရောဂါများကြောင့်လို့ သိရပြီး အမျိုးသမီးများကတော့ နှလုံးအဆီဖုံးခြင်းနဲ့ Opesity လို့ခေါ်တဲ့ အဝလွန်ရောဂါကြောင့်လို့ မှတ်သား ရပါတယ်။ အထက်ဖော်ပြပါ ပြဿနာများကို အားကစားမှန်မှန်လုပ်ခြင်းက ကုန်ကျစရိတ်ကျဉ်းကျဉ်းနဲ့ ထိထိရောက်ရောက် အတိုင်းအတာတစ်ခုအထိ ဖြေရှင်းနိုင်ပါတယ်။ နိုင်ငံသူ နိုင်ငံသားများဆီမှာ မိမိ ကျန်းမာရေးအတွက် အားကစားကိုမဖြစ်မနေ မှန်မှန်လုပ်ကြရမယ်ဆိုတဲ့ အသိနဲ့ဝီရိယရယ် လုံလောက်တဲ့ ပံ့ပိုးမှုရယ်သာ လိုပါတယ်။ ဒီလို စီမံကိန်းတွေကို အကောင်အထည်ဖော်ဖို့အတွက် အားကစားဝန်ကြီး ဌာနကို ကျန်းမာရေးဝန်ကြီးဌာနနဲ့ ပူးတွဲပြီးထားခြင်းဟာ ထိရောက်မြန်ဆန်လက်တွေ့ကျတဲ့ စီမံခန့်ခွဲမှုမျိုး ပြုနိုင်မှာဖြစ်တယ်လို့ ယုံကြည်ပါတယ်။ လေးစားအပ်ပါသော နာယကကြီးရှင့်။ ဒုတိယအချက်အနေနဲ့ တစ်နေ့က ပြည်ထောင်စုဝန်ကြီးရဲ့ ဆွေးနွေးချက်ထဲမှာ ကျောင်းတွင်းအားကစား လှုပ်ရှားမှုများဆောင်ရွက်ရာမှာ ကျောင်းကျန်းမာရေး လုပ်ငန်းများနဲ့ အားကစားဟန်ချက်ညီညီ ဆောင်ရွက်နိုင်ကြောင်းဆိုတဲ့ အချက်ပါဝင်ပါတယ်။ ကျွန်မ အနေနဲ့ အဲဒီဆွေးနွေးချက်ကို လှိုက်လှိုက်လှဲလှဲ ကြိုဆိုပါတယ်။ ၂၀၁၄ ခုနှစ် သန်းခေါင်စာရင်းဆိုင်ရာ အချက်အလက်များအရ ကျွန်မတို့နိုင်ငံမှာရှိတဲ့ ပြည်သူလူထုအားလုံးရဲ့ ၃၀ ရာခိုင်နှုန်းကျော်ဟာ လူငယ်များ ဖြစ်ကြပါတယ်။ ယနေ့ှာ အဲဒီလူငယ်ထုကြီးကို ခြိမ်းခြောက်နေတဲ့ အန္တရာယ်နှစ်ရပ်ရှိပါတယ်။ မူးယစ်ဆေးဝါးအန္တရာယ်နဲ့ တိုးတက်လာတဲ့ နည်းပညာရဲ့ ဘေးထွက်ဆိုးကျိုးဖြစ်တဲ့ ဂိမ်းများအလွန်အကျွံ ကစားခြင်း ဖြစ်ပါတယ်။ အဲဒီအန္တရာယ်နှစ်ရပ်စလုံးဟာ စိတ်ကိုအလွန်အမင်းစွဲလမ်းစေသော အရာများ ဖြစ်ပါတယ်။ ဒီအလေ့အထများက လူငယ်များရဲ့ စိတ်ဓာတ်နဲ့ ကျန်းမာကြံ့ခိုင်ရေးကို ကြီးစွာအနှောင့်အယှက် ဖြစ်လျက် ရှိနေပါတယ်။ စစ်မှန်အောင်မြင်တဲ့ ပညာရေးစနစ်တစ်ခုအတွက် စိတ်ရောကိုယ်ပါ ကျန်းမာ ကြံ့ခိုင်တဲ့ ကျောင်းသူ ကျောင်းသားများ လိုအပ်ပါတယ်။ တစ်နည်းအားဖြင့် ပညာရည်ပြည့်ဝပြီး စိတ်ရောကိုယ်ပါ ကျန်းမာကြံ့ခိုင်တဲ့ နိုင်ငံသူ နိုင်ငံသား များကို မွေးထုတ်ပေးနိုင်မှသာ စစ်မှန်အောင်မြင်ပြည့်စုံတဲ့ ပညာရေးစနစ်လို့ ခေါ်ဆိုနိုင်ပါတယ်။ ဘာသာရပ် ဆိုင်ရာအသိပညာကိုပေးတဲ့ Main Curriculum လို့ခေါ်တဲ့ အဓိက သင်ရိုးညွှန်းတမ်းများအပြင် ကျောင်းသား ကျောင်းသူများရဲ့ စိတ်ဓာတ်ကောင်းမွန် ကျန်းမာကြံ့ခိုင်ရေးအတွက် ကျင့်ဝတ်ဆိုင်ရာ သင်ခန်းစာများ၊ ပန်းချီ၊ အနုပညာစတဲ့ သင်ခန်းစာများ၊ ကျန်းမာရေးဆိုင်ရာ အသိပညာများဖြစ်တဲ့ တစ်ကိုယ်ရည် သန့်ရှင်းရေး၊ အာဟာရပြည့်ဝစွာ စားသောက်တတ်ရေး၊ ကူးစက်ရောဂါဆိုင်ရာ အသိ ပညာများအပြင် ကိုယ်ရောစိတ်ပါ ကျန်းမာကြံ့ခိုင်ရေးကို ရှေးရှုတဲ့အားကစား စသည်တို့ကိုပါ CoCurriculum 326005odsamallweaş:05ąp:326cops:cms:1 Extra Curriculum Patos အပိုသင်ခန်းစာများအဖြစ်လည်းကောင်း ထည့်သွင်းသင်ကြားပေးသင့်ပါတယ်။ လက်တွေ့ကျပြီး ထိရောက်တဲ့ စီမံချက်များကို ပညာရေးဝန်ကြီးဌာနမှလည်း ဟန်ချက်ညီညီ ပေါင်းစပ်၍ ဆောင်ရွက်သင့်ပါကြောင်း ဒီနေရာမှ အကြံပြု တင်ပြလိုပါတယ်။ လေးစားအပ်ပါသော နာယကကြီးရှင်။ နိဂုံးချုပ်အနေနဲ့ ကျွန်မတို့နိုင်ငံမှာ ယခုPopulation Bonus လို့ခေါ်တဲ့ လူဦးရေဆုလဒ်ကို ရရှိနေပါတယ်။ ဆိုလိုတာက အသက် ၁၅ နှစ်မှ အသက် ၆၄ နှစ်အတွင်း အလုပ်လုပ်နိုင်စွမ်းရှိသော လူဦးရေအချိုးအစားဟာ တစ်နိုင်ငံလုံးလူဦးရေ အချိုးအစားမှာ အများဆုံးဖြစ်လျက်ရှိနေပါတယ်။ ဒါပေမယ့် နောင်အနှစ် ၂၀၊ ၃၀ မှာ ဒီအလုပ်လုပ်နိုင်စွမ်း ရှိသူအများဆုံး လူဦးရေအချိုးအစားဟာ မှီခိုသူများအဖြစ်သို့ ရောက်ရှိသွားပြီး မှီခိုသူလူဦးရေအချိုးအစား အများဆုံးနိုင်ငံ ဖြစ်သွားချေရှိပါတယ်။ ဒီအချက်ကို အထူးဂရုပြုပြီး နိုင်ငံရဲ့ စီမံကိန်းများကို ချမှတ်တဲ့ အခါ Population Bonus ရဲ့ အားသာချက်ကို အလေးအနက်ထည့်သွင်းစဉ်းစားပြီး နိုင်ငံသူ နိုင်ငံများ အားလုံးအတွက် ကျန်းမာရေးဆိုင်ရာ ရင်းနှီးမြှုပ်နှံမှုများ၊ လူငယ်များအတွက် ပညာရေးဆိုင်ရာရင်းနှီး မြှုပ်နှံမှုများ၊ အလုပ်အကိုင်အခွင့် အလမ်းဆိုင်ရာ ရင်းနှီးမြှုပ်နှံမှုများကို ထိထိရောက်ရောက်ပြုသင့် ပါကြောင်းကိုလည်း အကြံပြု ဆွေးနွေးရင်း ပြောင်းလဲပြင်ဆင်သတ်မှတ်တဲ့ ဝန်ကြီးဌာနများရဲ့ ရည်ရွယ် ချက်များ၊ စီမံခန့်ခွဲမှုပုံစံသစ်များ၊ စီမံချက်များဟာ နိုင်ငံ့ရေရှည်အကျိုးစီးပွားကို တိုက်ရိုက်အကျိုးပြုနိုင်မှာ ဖြစ်ခြင်းကြောင့် ထောက်ခံကြိုဆို လိုက်ရပါတယ်။ အားလုံးကို ကျေးဇူးတင်ပါတယ်ရှင်။</speech>
<speech type='speaker'>ဦးဦးထွန်းဝင်း ကျောက်တော်မဲဆန္ဒနယ်မှ ဆွေးနွေးဖို့ဖြစ်ပါတယ်။</speech>
<speech><mp id='1521'>ဦးဦးထွန်းဝင်း(ကျောက်တော်မဲဆန္ဒနယ်၊ ရခိုင်ပြည်နယ်)</mp>လေးစားအပ်ပါတဲ့ပြည်ထောင်စု လွှတ်တော် နာယကကြီးနဲ့ ပြည်ထောင်စုလွှတ်တော်ကိုယ်စားလှယ်တော်ကြီးများ၊ ပြည်ထောင်စုဝန်ကြီး များနဲ့ ဧည့်သည်တော်များ အားလုံးကို သာလေစွပါလို့ ရခိုင်လိုဦးစွာ နှုတ်ခွန်းဆက်သ အပ်ပါတယ်။ ကျွန်တော်ကတော့ ဦးဦးထွန်းဝင်းပါ။ ရခိုင်ပြည်နယ်၊ ကျောက်တော်မဲဆန္ဒနယ်က ပြည်သူ့လွှတ်တော် ကိုယ်စားလှယ် ဖြစ်ပါတယ်။ ကျွန်တော်ကတော့ တိုင်းရင်းသားလူမျိုးများရေးရာဝန်ကြီးဌာနနဲ့ပတ်သက်ပြီး ကြိုဆိုထောက်ခံရင်း မိမိရဲ့အမြင်သဘောထားများအပေါ် အခြေခံပြီးတော့ သုံးသပ်အကြံပြုချက် လေးတွေနဲ့ ဆွေးနွေးသွားမှာဖြစ်ပါတယ်။ လေးစားအပ်ပါတဲ့ နာယကကြီးခင်ဗျား။ ကျွန်တော်တို့ မြန်မာနိုင်ငံဟာ ရောင်စုံဖူးပွင့်လှပတဲ့ ပန်းဥယျာဉ်ကြီးတစ်ခုလို မတူကွဲပြားခြားနားမှုလက္ခဏာတွေနဲ့ ထူးခြားလှပတဲ့ နိုင်ငံတစ်နိုင်ငံ ဖြစ်ပါတယ်။ မြန်မာနိုင်ငံမှာ တိုင်းရင်းသား ၁၃၅ မျိုး ရှိတယ်လို့ဆိုပါတယ်။ တိုင်းရင်းသားလူမျိုးတစ်ခုဆီမှာ ကိုယ်ပိုင် စာပေ၊ ဂီတ၊ ဘာသာစကား၊ ယဉ်ကျေးမှု ရိုးရာဓလေ့ထုံးစံနဲ့ အမျိုးသားလက္ခဏာ (National Identity) တွေရှိကြပါတယ်။ ကိုယ်တို့ရဲ့ ရေမြေရာသီဥတုအပေါ် အခြေခံသန္ဓေယူပြီးတော့ သဘာဝကဖန်တီးပေး ထားတဲ့ လူမျိုးများရဲ့ မတူကွဲပြားမှုကို ဆက်လက်ထိန်းသိမ်းတိုးတက်စေခြင်းဟာ ပြည်ထောင်စုကို အရှည် တည်တံ့စေမယ့် စစ်မှန်တဲ့မျိုးချစ်စိတ်ဓာတ်ရဲ့ အခြေခံဆိုတာ ဘယ်သူမှငြင်းလို့မရတဲ့အချက် ဖြစ်ပါတယ်။ ဒါပေမယ့် ပြည်ထောင်စုကြီး ဆိုတဲ့ ဘုံဆိုင်အရာတစ်ခုကို တစ်ဦးဆိုင်၊ တစ်ဖွဲ့ပိုင်အရာတစ်ခုလို အချစ်ကြီး ချစ်ပြခဲ့ကြတဲ့ နိုင်ငံရေး စနစ်တွေကြောင့် ခုချိန်ထိနာလန်မထူနိုင်တဲ့ တိုင်းရင်းသားတွေ၊ ဆင်းရဲခြင်း တွင်းနက်ကြီးထဲမှာ ပညာရေး၊ ကျန်းမာရေးဆိုတဲ့ နိုင်ငံသားတစ်ဦးရဲ့ အခြေခံရပိုင်ခွင့်တွေနဲ့ အလှမ်းဝေး နေတော့ မိမိတို့ရဲ့ ထူးခြားလှပတဲ့ ကိုယ်ပိုင်ယဉ်ကျေးမှု လက္ခဏာတွေပျက်သုဉ်းပြီး လူမျိုးပါပျောက်လု နီးပါး ဖြစ်နေတဲ့တိုင်းရင်းသားတွေ မြန်မာနိုင်ငံမှာရှိနေပါတယ်။ ရှိလည်းရှိခဲ့ပါတယ်။ တစ်ဖက်မှာ အင်အား ကြီးတဲ့ လူမျိုးစုတွေရဲ့ လောင်းရိပ်မိမှုကြောင့်လည်း အဓိကပါပါတယ်။ လေးစားအပ်ပါတဲ့ နာယကကြီးခင်ဗျား။ ယနေ့ဂျပန်မှာ သူတို့ရဲ့ aboriginal ဖြစ်တဲ့ အီနူလူမျိုးတွေ ပျောက်လုနီးနီးဖြစ်နေလို့ ကျွန်တော်တို့ Delegation ခရီးစဉ်တစ်ခုမှာ ဂျပန်လူမျိုးတွေက နှမြောတသ စိတ်မကောင်းစွာ ပြောပြတာကြားခဲ့ကြရပါတယ်။ လူမျိုးတစ်ခုစီရဲ့ ကိုယ်ပိုင်ယဉ်ကျေးမှု ဓလေ့စရိုက် လက္ခဏာများကို ထိန်းသိမ်းကာကွယ်မြှင့်တင်ခြင်းဟာ ကမ္ဘာကြီး ငြိမ်းချမ်းစွာ အရှည်တည်တံ့ဖို့အတွက် အဓိက အခြေခံဖြစ်တယ်လို့ဆိုပါတယ်။ အခုသူတို့နိုင်ငံမှာ မိမိတို့လူမျိုး၊ တိုင်းရင်းသားအချင်းချင်း နိုင်ငံရေး၊ စီးပွားရေးတင်မက သာမန်လူမှုဆက်ဆံရေးမှာပါ Discrimination တွေမဖြစ်အောင် ဥပဒေ အရ အထူးကြပ်မတ်တားမြစ်ထားတာ တွေ့ရပါတယ်။ လူမျိုးစုတွေများပြားတဲ့ အင်ဒိုနီးရှားနိုင်ငံမှာ ဆိုရင် မတူကွဲပြားခြားနားတဲ့ တိုင်းရင်းသားတွေရဲ့ အနှစ်သာရနဲ့တန်ဖိုးကို ပေါ်လွင်စေချင်လို့ သူတို့ရဲ့ အမျိုးသားရေးဆောင်ပုဒ်အဖြစ်နဲ့ Unity in Diversity ဆိုပြီး ဂုဏ်ယူစွာပြဋ္ဌာန်းထားပါတယ်။ ဆိုရင်လည်းပဲ လူမျိုးစုတွေများပြားပြီး ဘာသာစကားသပ်သပ် နှစ်ထောင်ကျော်ရှိပါတယ်။ နိုင်ဂျီးရီးယား တစ်နိုင်ငံတည်းမှာကိုက ၅၀၀ ကျော်ရှိတယ်လို့ဆိုပါတယ်။ ဘာထူးခြားလဲဆိုတော့ လူမျိုးတစ်ခုဆီရဲ့ ယဉ်ကျေးမှု ပင်မရေသောက်မြစ်ဟာ ဘာသာစကားဖြစ်တဲ့အတွက် အဲဒီဘာသာစကားကို ထိန်းသိမ်းတဲ့ အနေနဲ့ အားလုံးသော အာဖရိကဘာသာစကားကို အာဖရိကသမဂ္ဂရဲ့ ရုံးသုံးဘာသာစကားအဖြစ် သတ်မှတ် ထားတာပါ။ ဒါကဘာကိုပြသလဲဆိုတော့ တိုင်းရင်းသားလူမျိုးများရဲ့ မတူကွဲပြားတဲ့ ယဉ်ကျေးမှုတွေရဲ့ အလှတရားကို တန်ဖိုးထားတတ်တဲ့ စစ်မှန်တဲ့မျိုးချစ်စိတ်ကြောင့်ဖြစ်ပါတယ်။ လေးစားရပါတဲ့ နာယကကြီးခင်ဗျား။ ဒီနေ့မြန်မာနိုင်ငံမှာ ပြည်ထောင်စုရဲ့ ပုံသဏ္ဌာန်ပေါ်လွင်အောင် တိုင်းရင်းသားလူမျိုးရေးရာဌာနဆိုပြီး ဒီမိုကရေစီအရုဏ်ဦးနဲ့အပြိုင် ဖူးပွင့်လာတာ ဝမ်းသာကြိုဆိုစရာ ဖြစ်ပါတယ်။ ပြည်ထောင်စုကြီးကို အရှည်တည်တံ့ငြိမ်းချမ်းဖို့ တစ်နည်းအားဖြင့် ဖက်ဒရယ်ပြည်ထောင်စု ကြီးကို ဦးတည်လျှောက်လမ်းရာမှာ အရေးပါတဲ့ ဌာနတစ်ခုအဖြစ်ရှုမြင်ပါတယ်။ ဒီနေရာမှာ တွေးမိတာ တစ်ခုက ဒီနေ့ပါတီစုံဒီမိုကရေစီစနစ်နဲ့သွားနေပေမယ့် ပါတီမထောင်နိုင်တဲ့ တိုင်းရင်းသားတွေ၊ ပါတီ ထောင်ပေမယ့် ကိုယ်စားလှယ် မမွေးထုတ်ပေးနိုင်တဲ့ တိုင်းရင်းသားတွေ အများအပြားရှိပါတယ်။ သူတို့ရဲ့ အသံတွေ၊ သူတို့ရဲ့ အိပ်မက်တွေ၊ ခံစားချက်တွေကို ကိုယ်စားပြုပြီး လွှတ်တော်ထဲကို အရောက်မပို့ နိုင်ပါဘူး။ လွှတ်တော်ထဲကို မရောက်ရင်အစိုးရအဖွဲ့အစည်းအနေနဲ့လည်း ပြည့်စုံစွာ မသိနိုင်ပါဘူး။ ဒါကို တိုင်းရင်းသားလူမျိုးရေးရာဝန်ကြီးဌာနအနေနဲ့ အောက်ခြေတိုင်းရင်းသားပြည်သူတွေနဲ့ ထိတွေ့ဆက်ဆံ စောင့်ရှောက်နိုင်အောင် ရှေ့ဆက်ပြီး ဘယ်လိုအစီအမံတွေ ရှိနေတယ်ဆိုတာကိုလည်း လွှတ်တော်ထဲက တစ်ဆင့်ပြောပြနိုင်ရင် ပြည်သူတွေဝမ်းမြောက်ဝမ်းသာဖြစ်ရမှာပါ။ လေးစားရပါတဲ့ နာယကကြီးခင်ဗျား။ နိဂုံးချုပ်အနေနဲ့ နှစ်ပေါင်းများစွာ နိုင်ငံရေးစနစ်ဆိုးတွေရဲ့ ခါးသီးတဲ့ ရိုက်ချက်တွေကို အများဆုံးခံခဲ့ရတာဟာ တိုင်းရင်းသားပြည်သူတွေ ဖြစ်ပါတယ်။ ဒါကြောင့် နှစ်ပေါင်းများစွာ ဆုံးရှုံးမှုတွေ၊ နစ်နာမှုတွေ၊ လိုအပ်ချက်တွေနဲ့ တိုင်းရင်းသားလူမျိုးများရဲ့ ရပိုင်ခွင့်တွေ ဒီနေ့စိန်ခေါ်မှုကြီးတစ်ခုလိုဖြစ်နေတဲ့ တိုင်းရင်းသားသန့်စင်မှုတွေကို ထိန်းသိမ်းကာကွယ်စောင့်ရှောက် မြှင့်တင်ဖို့ဆန္ဒပြုရင်း တိုင်းရင်းသားလူမျိုးများရေးရာဝန်ကြီးဌာနဟု အမည်ပေးဖွဲ့စည်းခြင်းအပေါ်မှာ ဝမ်းသာကြိုဆိုပါကြောင်း ပြောကြားရင်းနိဂုံးချုပ်ပါတယ်။ အားလုံးကိုကျေးဇူးတင်ပါတယ်ခင်ဗျာ။</speech>
<speech type='speaker'>ဦးပဲ့ဒူ ဖရူဆိုမဲဆန္ဒနယ်မှ ဆွေးနွေးဖို့ဖြစ်ပါတယ်။</speech>
<speech><mp id='1366'>ဦးပဲ့ဒူ(ဖရူဆိုမဲဆန္ဒနယ်၊ ကယားပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့် ပြည်ထောင်စုလွှတ်တော် ကိုယ်စားလှယ်တော်ကြီးများ၊ ပြည်ထောင်စု ဝန်ကြီးများနဲ့ ဧည့်သည်တော်များအားလုံး မင်္ဂလာပါလို့ နှုတ်ခွန်းဆက်သရင်း ကျွန်တော်ဒီနေရာကနေ ဂရု၊ ဂါရဝပြု အပ်ပါတယ်ခင်ဗျား။ ကျွန်တော်ကတော့ ကယားပြည်နယ်၊ ဖရူဆိုမဲဆန္ဒနယ်မြေမှ ပြည်သူ့လွှတ်တော်ကိုယ်စားလှယ် ဦးပဲ့ဒူပဲ ဖြစ်ပါတယ်။ ကျွန်တော့်အနေနဲ့ တိုင်းရင်းသားရေးရာဝန်ကြီးဌာနအား တိုင်းရင်းသားလူမျိုးများ ရေးရာဝန်ကြီးဌာနအဖြစ် အမည်ပြောင်းခြင်းကို ထောက်ခံဆွေးနွေးသွားမှာ ဖြစ်ပါတယ်။ နာယကကြီးခင်ဗျား။ တိုင်းရင်းသားလူမျိုးများဆိုသည်မှာ ပြည်ထောင်စုသမ္မတမြန်မာနိုင်ငံတော် ကို ပင်ရင်းနိုင်ငံအဖြစ်သတ်မှတ်၍ စဉ်ဆက်မပြတ် နေထိုင်လာခဲ့ကြသော လူမျိုးများကို ဆိုလိုသည်ဟု တိုင်းရင်းသားလူမျိုးများ၏ အခွင့်အရေး ကာကွယ်စောင့်ရှောက်သည့် ဥပဒေ၏ အခန်း(၁) ပုဒ်မ ၂ အပိုဒ် (၁)မှာ ဖော်ပြထားပါတယ်။ ဒါကြောင့် တိုင်းရင်းသားလူမျိုးနွယ်စုအားလုံးကို ကိုယ်စားပြုတယ်လို့ယူဆ သကဲ့သို့ ပိုမို၍ပြည့်စုံသည်ဟုလည်း ထင်မြင်မိပါတယ်။ တိုင်းရင်းသားလူမျိုးများရေးရာဝန်ကြီးဌာနသည် တိုင်းရင်းသားလူမျိုးများ၏ အခွင့်အရေးကာကွယ်စောင့်ရှောက်မယ့် ဝန်ကြီးဌာနတစ်ခုဟု ယုံကြည်ပါသည်။ ဒါကြောင့် ပြည်ထောင်စုသမ္မတမြန်မာနိုင်ငံတော်အတွင်း မှီတင်းနေထိုင်ကြသော တိုင်းရင်းသားလူမျိုးများ၏ အရေးအရာကို ဖော်ဆောင်ပေးမည်ဖြစ်သောကြောင့် နှစ်ထောင်းအားရစွာ ကြိုဆိုလျက်ရှိပါတယ်။ တိုင်းရင်းသားလူမျိုးများရဲ့ အခွင့်အရေးကာကွယ်စောင့်ရှောက်ရေး ဥပဒေအခန်း ၂ ပုဒ်မ ၂ အပိုဒ် (က)မှာ တိုင်းရင်းသားလူမျိုးများအားလုံး တန်းတူညီမျှသော နိုင်ငံသားအခွင့်အရေးကို ရရှိစေရန်ဟု အတိအလင်း ဖော်ပြထားတာကိုလည်းတွေ့ရမှာ ဖြစ်ပါတယ်။ တိုင်းရင်းသားလူမျိုးများ အားလုံးသည် ငိုတတ်၊ ရယ်တတ်၊ ပြုံးတတ်၊ မွတ်သိပ်တတ်၊ ကြင်နာတတ်၊ ခံစားတတ်ချင်းအတူတူ ဖြစ်သောကြောင့် တန်းတူညီမျှအခွင့်အရေးဆိုတာ မရှိမဖြစ် လိုအပ်မှာပဲ ဖြစ်ပါတယ်။ လေးစားအပ်ပါသော နာယကကြီးခင်ဗျား။ တိုင်းရင်းသားလူမျိုးများရေးရာဝန်ကြီးဌာန ဆောင်ရွက် ရမယ့် တိုင်းရင်းသားလူမျိုးများ၏ အခွင့်အရေးကာကွယ်စောင့်ရှောက်သည့် ဥပဒေကို လေ့လာမယ် ဆိုခဲ့ရင် (၁) အမည်နှင့် အဓိပ္ပာယ်ဖော်ပြချက်၊ (၂) ရည်ရွယ်ချက်၊ (၃) တိုင်းရင်းသားလူမျိုးများ၏ အခွင့် အရေးနှင့် ရပိုင်ခွင့်များ၊ (၄) ဝန်ကြီးဌာနဖွဲ့စည်းခြင်းနှင့် ပြည်ထောင်စုဝန်ကြီး ခန့်အပ်ခြင်း၊ (၅) ဝန်ကြီး ဌာန၏ တာဝန်နှင့် လုပ်ပိုင်ခွင့်၊ (၆) တိုင်းရင်းသားလူမျိုးများ၏ အခွင့်အရေး ကာကွယ်စောင့်ရှောက် ခြင်း၊ (၇) တားမြစ်ချက်များ၊ (၈) ပြစ်ဒဏ်များနှင့် (၉) အထွေထွေဆိုပြီး အားရကျေနပ်ဖွယ်ရာပြဋ္ဌာန်း ထားတာကိုလည်း တွေ့မြင်ရမှာ ဖြစ်ပါတယ်။ တိုင်းရင်းသားလူမျိုးများအနေဖြင့် မိမိ၏စာပေ၊ ဘာသာစကား၊ ရိုးရာဓလေ့ထုံးစံ၊ ယဉ်ကျေးမှု ကိုးကွယ်သည့်ဘာသာ စသည်တို့ကို လွတ်လပ်စွာ ဖော်ထုတ်ခွင့်ရရှိခြင်းသည်တိုင်းရင်းသားလူမျိုးများအား ဥပေက္ခာမပြုကြောင်း၊ အလေးထားကြောင်းကို သက်သေထူနေတယ်ဟုလည်းပဲ ခံစားမိပါတယ်။ ဖွံ့ဖြိုး တိုးတက်မှုနည်းပါးနေတဲ့ တိုင်းရင်းသားလူမျိုးများရဲ့ လူနေမှုမြင့်မားရေးအတွက် ပညာရေး၊ ကျန်းမာရေး၊ စီးပွားရေးနှင့် လမ်းပန်းဆက်သွယ်ရေးစတဲ့လုပ်ငန်းများကို ဘက်စုံဖွံ့ဖြိုးစေရန် ဆောင်ရွက်တဲ့နေရာမှာ နေရာဒေသရဲ့ ကွာဟမှုပေါ်မူတည်ပြီး ဦးစားပေးအဆင့် သတ်မှတ်ပေးဖို့လည်း လိုအပ်ပါတယ်။ သို့မှသာလျှင် ဖွံ့ဖြိုးတိုးတက်ကွာဟချက်များ ကျဉ်းမြောင်းလာပါလိမ့်မည်။ ဥပမာအားဖြင့် ခိုင်းနှိုင်းရမယ် ဆိုရင်တော့ ရန်ကုန်-မန္တလေးကားလမ်းမကြီးကို ပို၍ခေတ်မီအောင် ပြုပြင်မှာထက် သွားလာရန် အလွန် ခက်ခဲသော တိုင်းရင်းသားဒေသများ၏ လမ်းပန်းဆက်သွယ်ရေးကို ပြုပြင်ဆောင်ရွက်သင့်တယ်လို့ မြင်မိပါတယ်။ နိုင်ငံတော်မှာရှိနေတဲ့ တိုင်းရင်းသားလူမျိုးများအားလုံး ကိုယ်ချင်းစာနာစိတ်ဖြင့် ပေါင်းသင်း ဆက်ဆံမှသာလျှင် အပြန်အလှန် ရင်းနှီးချစ်ခင်မှုကိုရရှိပြီး တိုင်းရင်းသားစည်းလုံးညီညွတ်မှုကို ပိုမိုခိုင်မြဲ စေမှာပဲ ဖြစ်ပါတယ်။ တိုင်းရင်းသားစည်းလုံးညီညွတ်မှုကို ရရှိမယ်ဆိုရင်တော့ ပြည်တွင်းငြိမ်းချမ်းရေးကို ဆက်လက် အကောင်အထည်ဖော် ဆောင်ရွက်နိုင်ပါလိမ့်မည်။ ပြည်တွင်းငြိမ်းချမ်းရေးကို ရရှိပါက အေးချမ်းစွာဖြင့် တိုင်းပြည်ဖွံ့ဖြိုးရေးကို ပိုမိုသယ်ပိုးဆောင်ရွက် နိုင်ပါမယ်။ ဖွံ့ဖြိုးတိုးတက်သော တိုင်းပြည်ကို ပိုင်ဆိုင်ခွင့်ရရှိထားသော တိုင်းရင်းသားလူမျိုးများ အားလုံးအနေဖြင့် မိမိ၏တိုင်းပြည်ကို တန်ဖိုးထား ချစ်မြတ်နိုးလာမှာ မလွဲပါဘူး။ ပြည်ထောင်စုလွှတ်တော်နာယကကြီးခင်ဗျား။ တိုင်းရင်းသားလူမျိုးများအားလုံးဟာ မိမိတိုင်းပြည်ကို တန်ဖိုးထားချစ်မြတ်နိုးလာပြီ ဆိုရင်တော့ (၁) ကျွန်ုပ်တို့ ပြည်ထောင်စုကြီးအစိတ်စိတ်အမြွာမြွာ မဖြစ်ရ လေအောင်ကာကွယ်မယ်ဆိုတဲ့ စိတ်ဓာတ်၊ (၂) တည်ဆောက်ထားပြီး တိုင်းရင်းသားစည်းလုံး ညီညွတ်ရေးရဲ့ အခြေခံအုတ်မြစ် အက်ကြောင်းရာ မထင်ရလေအောင် ကာကွယ်မယ်ဆိုတဲ့ စိတ်ဓာတ်၊ (၃) ကမ္ဘာကြီး တည်ရှိသရွေ့ မြန်မာပြည်ကြီး တည်ရှိရမယ်ဆိုတဲ့ စိတ်ဓာတ်ဟာ မိမိရဲ့ ရင်ထဲမှာ ထာဝစဉ် ထိန်းသိမ်း ကိန်းအောင်းလာမှာပဲ ဖြစ်ပါတယ်။ ဒါတွေဟာ တို့တာဝန်အရေးသုံးပါးကို ကာကွယ်စောင့်ရှောက်ခြင်း ဖြစ်ပါတယ်။ အဲဒါကြောင့် ဒို့တာဝန်အရေးသုံးပါးကို ထာဝစဉ်ကာကွယ်စောင့်ရှောက်လိုတဲ့ စိတ်ဓာတ်အား မြှင့်တင်ပေးမယ့်ဝန်ကြီး ဌာနအသစ်တစ်ခု ပေါ်ပေါက်ခြင်းကို ကြိုဆိုပါကြောင်းနဲ့ တိုင်းရင်းသားလူမျိုးများရေးရာဝန်ကြီးဌာနဟု အမည်ပေးထားခြင်းကို ထောက်ခံပါကြောင်း ပြောကြားရင်း နိဂုံးချုပ်အပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type='speaker'>စောမှားဖောင်ခွာ ကရင်ပြည်နယ် မဲဆန္ဒနယ်အမှတ်(၁၂)မှ ဆွေးနွေးဖို့ဖြစ်ပါတယ်။</speech>
<speech><mp id='1229'>ဦးစောမှာဖောင်ကွာ(မဲဆန္ဒနယ်အမှတ်-၁၂၊ ကရင်ပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုဝန်ကြီးများ၊ ပြည်ထောင်စုလွှတ်တော် ကိုယ်စားလှယ်များ၊ ကြွရောက်လာကြသော ဧည့်သည်တော်များ မင်္ဂလာပါလို့ ဦးစွာပထမ နှုတ်ခွန်း ဆက်သအပ်ပါတယ်။ ကျွန်တော်ကတော့ ကရင်ပြည်နယ်မဲဆန္ဒနယ်အမှတ်(၁၂)မှ အမျိုးသားလွှတ်တော် ကိုယ်စားလှယ် စောမှာဖောင်ကွာ ဖြစ်ပါတယ်။ ဒီနေ့ ကျွန်တော်တို့ ဆွေးနွေးတင်ပြ သွားမှာကတော့ တိုင်းရင်းသားလူမျိုးများ၏ အခွင့်အရေးကာကွယ်စောင့်ရှောက်သည့် ဥပဒေပုဒ်မ (၆)တွင် တိုင်းရင်းသား လူမျိုးများရေးရာဝန်ကြီးဌာန ပြဋ္ဌာန်းပါရှိပါသဖြင့် ဥပဒေပါ ပြဋ္ဌာန်းချက်များအတိုင်း တိုင်းရင်းသား ရေးရာဝန်ကြီးဌာနအား တိုင်းရင်းသားလူမျိုးများရေးရာဝန်ကြီးဌာန (Ministry of Ethnic Affairs)ဟု ပြောင်းလဲပြင်ဆင်လိုသည်နှင့် စပ်လျဉ်း၍ ဆွေးနွေးတင်ပြသွားမှာ ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ Power Point အသုံးပြုခွင့် ပေးပါရန် တောင်းဆိုအပ်ပါတယ်။ ဒီနေရာမှာ ကျွန်တော်ဆွေးနွေးမှာက အမည်နဲ့ ပတ်သက်ပြီးတော့ ကျွန်တော် ဆွေးနွေးတင်ပြသွားမှာ ဖြစ်ပါတယ်။ ဖွဲ့စည်းပုံအခြေခံဥပဒေ ပုဒ်မ (၂၀၂) တွင် နိုင်ငံတော် သမ္မတသည် ပြည်ထောင်စုလွှတ်တော်၏ သဘောတူညီချက်ဖြင့် အပိုဒ်ခွဲ(က)မှာပါတဲ့ ပြည်ထောင်စုအစိုးရ ဝန်ကြီးဌာနများကို လိုအပ်သလို သတ်မှတ်နိုင်သည်။ ထို့ပြင် ဝန်ကြီးဌာနများကို ပြင်ဆင်သတ်မှတ်ခြင်း၊ ဖြည့်စွက်ခြင်းပြုနိုင်သည်ဟု ဖော်ပြပါရှိပါတယ်။ ၂၀၁၅ ခုနှစ် ပြည်ထောင်စုလွှတ်တော် ဥပဒေအမှတ် (၈) ဖေဖော်ဝါရီလ ၂၄ ရက်မှာ ပြဋ္ဌာန်းချက်အရ တိုင်းရင်းသားလူမျိုးများ၏ အခွင့်အရေးကာကွယ် စောင့်ရှောက်သည့် ဥပဒေ အခန်း(၄) ပုဒ်မ (၆) နိုင်ငံတော်သမ္မတသည် တိုင်းရင်းသားလူမျိုးများရေးရာ ကိစ္စရပ်များကိုအလေးထားဆောင်ရွက်နိုင်ရေး အတွက် တိုင်းရင်းသားလူမျိုးများရေးရာဝန်ကြီးဌာနကို ပြည်ထောင်စုလွှတ်တော်၏ သဘောတူညီချက် ဖြင့် ဖွဲ့စည်းရမည်ဆိုပြီး ဖော်ပြပါရှိပါတယ်။ ထိုနည်းတူစွာ တိုင်းရင်းသားလူမျိုးများ၏ အခွင့်အရေး ကာကွယ်စောင့်ရှောက်သည့် ဥပဒေ အခန်း(၁) ပုဒ်မ(၂) မှာ ပုဒ်မခွဲ (က) မှာ တိုင်းရင်းသား လူမျိုးများဆိုသည်မှာ အဓိပ္ပာယ် ဖွင့်ဆိုထားတာ ရှိပါတယ်။ တိုင်းရင်းသား လူမျိုးများဆိုသည်မှာ “ပြည်ထောင်စုသမ္မတမြန်မာနိုင်ငံတော်ကို ပင်ရင်းနိုင်ငံတော် အဖြစ်သတ်မှတ်ပြီး စဉ်ဆက်မပြတ် နေထိုင်ခဲ့ကြသော လူမျိုးများကိုဆိုသည်။ ယင်းစကားရပ်တွင် နိုင်ငံသားပြုခွင့်ရသူများနှင့် ဧည့်နိုင်ငံသားများမပါဝင်” ဆိုပြီးတော့ ဖော်ပြထားတာ ရှိပါတယ်။ ကျွန်တော် အခုဆွေးနွေးမှာက အမည်နဲ့ပတ်သက်ပြီး ဆွေးနွေးသွားမှာ ဖြစ်ပါတယ်။ တိုင်းရင်းသားဆိုတဲ့ စကားရပ်နဲ့ ပတ်သက်ပြီး တိုင်းရင်းသားလူမျိုးများဟု အမည်ပြောင်းလဲ ပြင်ဆင်ဖို့အတွက် နိုင်ငံတော်သမ္မတရုံးမှ စာအမှတ်၊ ၁၀ရ /၈/သမ္မတရုံးဖြင့် ၂၀၁၆ ခုနှစ်၊ မေလ ၁ရ ရက်က ပေးပို့ထားတာ ရှိပါတယ်။ ဒီအကြောင်းနဲ့ ပတ်သက်ပြီးတော့ တိုင်းရင်းသားနဲ့ တိုင်းရင်းသားမျိုးနွယ်စုများ ဆိုပြီးတော့ စကားရပ်ကို ဆွေးနွေး တင်ပြသွားမှာ ဖြစ်ပါတယ်။ တိုင်းရင်းသားဆိုတဲ့စကားရပ်က ပြည့်စုံပြီးသားလို့ ယူဆမိပါတယ်။ Next ကိုဆွေးနွေးသွားမှာ ဖြစ်ပါတယ်။ တိုင်းရင်းသားဆိုတဲ့စကားရပ်က ဘယ်ကနေ စဆင်းသက်လာသလဲ ဆိုရင် မိသားစု အိမ်ထောင်စုကနေ ကျွန်တော်တို့ စဆင်းသက်လာပါတယ်။ မိသားစု၊ အိမ်ထောင်စုကနေ စပြီးတော့ မျိုးနွယ်စုကို ပြန်ရောက်သွားပါတယ်။ လူမျိုးစုငယ် ဖြစ်သွားတယ်။ အဲဒီလူမျိုးစုငယ်ကနေ စုစည်းစုစည်းပြီးမှ လူမျိုးစုငယ်ကနေ လူမျိုးစု ဖြစ်သွားတယ်။ လူမျိုးစုကနေ ပြန်ထပ်ထပ်ထည့်တဲ့အခါ ကျရင် တိုင်းရင်းသားတွေ ဖြစ်လာပြန်တယ်။ ဆိုလိုတာက ကျွန်တော်တို့ ပြည်ထောင်စုသမ္မတမြန်မာ နိုင်ငံမှာ တိုင်းရင်းသား ၁၃၅ မျိုး ရှိပါတယ်။ တိုင်းရင်းသား မျိုးနွယ်စုကြီးအဖြစ် တလောတုန်းက ပြည်ထောင်စုဒု-ဝန်ကြီး တစ်ဦးက ဖြေကြား သွားတာကတော့ လူမျိုးစုကြီး ၈ ခုရှိပါတယ်။ အဲဒါတွေကတော့ ကချင်၊ ကယား၊ ကရင်၊ ချင်း၊ ဗမာ၊ မွန်၊ ရခိုင်၊ ရှမ်း နဲ့ တိုင်းရင်းသား လူမျိုးစုကြီး ၈ မျိုး ရှိပါတယ်။ ထိုနည်းတူစွာ တိုင်းရင်းသားလူမျိုး ၁၃၅ မျိုး ရှိတယ်လို့ ၁၉၈၃ ခုနှစ် ၊ သန်းခေါင်စာရင်းအရ သိရှိရပါတယ်။ အဲဒီထဲမှာ ကချင် (၁၂) မျိုး၊ ကယား (၉) မျိုး၊ ကရင် တိုင်းရင်းသား (၁၀) မျိုး၊ ချင်းတိုင်းရင်းသား (၅၃) မျိုး၊ မွန်တိုင်းရင်းသား(၁) မျိုး၊ ဗမာ/ မြန်မာ တိုင်းရင်းသား (၉) မျိုး ဆိုတဲ့အခါ ကျွန်တော်တို့ အခုဆွေးနွေးသွားတာ အမည်နဲ့ပတ်သက်ပြီး ဆွေးနွေးတဲ့ အခါကျတော့ ယခင်တုန်းက ဗမာ (Union of Burma) မြန်မာနိုင်ငံ၊ ဗမာနိုင်ငံပေါ့။ အရင်တုန်းက။ ဗမာနိုင်ငံဆိုတော့ တစ်နိုင်ငံလုံးကို ခေါ်တဲ့အခါကျတော့ ဗမာ။ အခုကျတော့ တစ်နိုင်ငံလုံးကို ခေါ်တဲ့အခါကျတော့ မြန်မာနိုင်ငံ ဖြစ်နေတယ်။ ဒီစကားရပ်နဲ့ မြန်မာနိုင်ငံ ဖြစ်နေတယ်။ အရင်တုန်းက ဆိုရင် မြန်မာဆိုတာ လူမျိုး၊ ဗမာဆိုတာ နိုင်ငံ၊ အခုဟာကျတော့ မြန်မာဆိုတာ နိုင်ငံဖြစ်ပြီးတော့ ဗမာ ဆိုတာ လူမျိုးပြန်ဖြစ်လာတယ်။ ဒါအမည်နဲ့ ပတ်သက်ပြီးတော့ ကျွန်တော်တို့စဉ်းစားရမှာ တစ်ချက်ပါ။ ပြန်စဉ်းစားသင့်တာ။ အခုတိုင်းရင်းသားလူမျိုးရေးရာဝန်ကြီးဌာနဝန်ကြီးကို ကျွန်တော်တို့က တိုင်းရင်းသား လူမျိုးများရေးရာဝန်ကြီးဌာနအဖြစ် ပြောင်းလဲပြင်ဆင်သွားမယ့်ကိစ္စကို ဆွေးနွေးသွားမှာဖြစ်ပါတယ်။ ဒီမှာ ကရင်မျိုးနွယ်စုများ အမည်များကို ပြန်ကြည့်လိုက်တဲ့အခါကျရင် တိုင်းရင်းသားဆိုတဲ့ စကားရပ်ကို အဓိပ္ပာယ်ဖွင့်ဆိုလိုက်ရင် ပြည့်စုံပြီးသား ဖြစ်ပါတယ်။ လူမျိုးများ ထည့်စရာမလိုပါ။ တိုင်းရင်းသားလို့ ဆိုလိုက်တာနဲ့ လူမျိုးများဆိုတာ ပါပြီးသား ဖြစ်ပါတယ်။ တွေ့ရှိသွားမှာ ဖြစ်ပါတယ်။ အဲဒီထဲမှာ ကရင်တိုင်းရင်းသားလို့ တွေ့လိုက်တဲ့အခါကျရင် ကျွန်တော်တို့က မျိုးနွယ်စုအားလုံးအောက်မှာ တစ်ခါတည်း ရှိပါတယ်။ မျိုးနွယ်စု ဂေဘား၊ စကော၊ ပိုး၊ မိုးပွား၊ ပကူး၊ ကရင်ဖြူ၊ ဘွဲ စတဲ့ မျိုးနွယ်စုတို့နဲ့ ဖွဲ့စည်းထားတဲ့ ကရင်တိုင်းရင်းသား ဖြစ်ပါတယ်။ ပြည်ထောင်စုမြန်မာနိုင်ငံမှာ တိုင်းရင်းသားလို့ ကျွန်တော်တို့ ပြောလိုက်တာနဲ့ တိုင်းရင်းသား ၈ မျိုးထဲမှာမှ တိုင်းရင်းသားလူမျိုးစု အားလုံးပါဝင်ပြီးသား ဆိုတာလည်း တွေ့ရှိရမှာ ဖြစ်ပါတယ်။ အဲဒါကြောင့်မို့လို့ ကျွန်တော်တို့ ဒီနေ့ဆွေးနွေးချင်တာက တိုင်းရင်းသားဟူသော စကားရပ်သည် အဓိပ္ပာယ် ပြည့်စုံပြီးသား ဖြစ်သည်ဟု ယူဆပါတယ်။ လူမျိုးများဆိုသော စကားရပ်သည် တိကျမှုမပြနိုင် ပါဘူး။ အဓိပ္ပာယ် လျော့သွားစေတယ်ဟု ယူဆမိပါတယ်။ သို့ပါသောကြောင့် တိုင်းရင်းသားရေးရာဝန်ကြီး ဌာနအား တိုင်းရင်းသားလူမျိုးများရေးရာ ဝန်ကြီးဌာနအဖြစ် ပြောင်းလဲပြင်ဆင်မည်ကို ပြောင်းလဲ ပြင်ဆင်မည့် အကြောင်းမှာ တိုင်းရင်းသားရေးရာဝန်ကြီးဌာနအဖြစ်သာ ဆက်လက်ထားရှိရန် ဆွေးနွေး တင်ပြပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>ဗိုလ်မှူးကြီးမြင့်ဟန်၊ တပ်မတော်သားပြည်သူ့လွှတ်တော်ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id='000'>ဗိုလ်မှူးကြီးမြင့်ဟန်(တပ်မတော်သားပြည်သူ့လွှတ်တော်ကိုယ်စားလှယ်)</mp>လေးစားရပါသော ပြည်ထောင်စုလွှတ်တော်နာယကကြီးနှင့် ပြည်ထောင်စုလွှတ်တော်ကိုယ်စားလှယ်များ မင်္ဂလာပါခင်ဗျ။ ကျွန်တော်က တပ်မတော်သား ပြည်သူ့လွှတ်တော်ကိုယ်စားလှယ် ဗိုလ်မှူးကြီးမြင့်ဟန် ဖြစ်ပါတယ်။ ကျွန်တော့အနေနဲ့ နိုင်ငံတော်သမ္မတထံမှ ပေးပို့တဲ့ ကျန်းမာရေးဝန်ကြီးဌာနကို ကျန်းမာရေးနှင့် အားကစား ဝန်ကြီးဌာန (Ministry of Health and Sports) အဖြစ် အမည်ပြောင်းလဲ ပြင်ဆင်လိုခြင်းနဲ့ စပ်လျဉ်း ပြီးတော့ အပြုသဘောနဲ့ အကြံပြုထောက်ခံဆွေးနွေးသွားမှာ ဖြစ်ပါတယ်။ Power point Slide တင်ပြခွင့် ပြုပါခင်ဗျာ။ နာယကကြီးခင်ဗျာ။ ဒုတိယအကြိမ် ပြည်ထောင်စုလွှတ်တော်ကတစ်ဆင့် ပေါ်ပေါက်ဖွဲ့စည်းခဲ့တဲ့ ပြည်ထောင်စုအစိုးရရဲ့ ကျန်းမာရေးဝန်ကြီးဌာနဟာ ယခင် ကျန်းမာရေးဝန်ကြီးဌာနနဲ့ အားကစား ဝန်ကြီးဌာနကို ပေါင်းစပ်ဖွဲ့စည်းခဲ့တာ ဖြစ်ပါတယ်။ သို့သော်လည်းဝန်ကြီးဌာနရဲ့ အမည်က ကျန်းမာရေး ဝန်ကြီးဌာနဖြစ်နေတဲ့အတွက် ကျန်းမာရေးဆိုင်ရာနဲ့ပတ်သက်တဲ့ ပညာပေး၊ ကာကွယ်ကုသရေးတို့ကို အလေးထားတဲ့ သဘောမျိုးသကဲ့သို့လည်းကောင်း၊ အားကစားကဏ္ဍကို အားပျော့စေသကဲ့သို့ လည်းကောင်း၊ အထူးသဖြင့် နိုင်ငံရဲ့ ဂုဏ်ကိုဆောင်ဖို့ မျှော်လင့်နေကြတဲ့ အားကစားသမားများနဲ့ အားကစားကို ဝါသနာပါ စိတ်ဝင်စားကြတဲ့ နိုင်ငံသူနိုင်ငံသားများကို ခံစားရစေနိုင်ပါတယ်။ ထို့အပြင် နိုင်ငံတော်ရဲ့ အားကစားကဏ္ဍမှာ နိုင်ငံရေးအရ တာဝန်ခံယူမှု၊ Political Responsibility ကိုလည်း အဓိပ္ပာယ်တစ်မျိုး သက်ရောက်သွားစေနိုင်ပါတယ်။ တကယ်တမ်းမှာလည်း ကျန်းမာရေးနဲ့ အားကစားက အထူးဆက်နွယ်နေတာဖြစ်ပါတယ်။ အဲဒီအပြင် ယနေ့ကာလမှာ အားကစားကို အသက်မွေး ပညာတစ်ခုအနေနဲ့ တန်ဖိုးထား အားပေးနေကြပါတယ်။ အားကစားကဏ္ဍမှာ နိုင်ငံတကာအဆင့် အောင်မြင်နေတဲ့ နိုင်ငံတွေက အားကစားသမားတွေ တာဝန်ရှိတဲ့သူတွေဟာ အားကစားနဲ့ ပတ်သက်တဲ့ ဒီဂရီဘွဲ့တွေ၊ မဟာဘွဲ့တွေ၊ ပါရဂူဘွဲ့တွေနဲ့ စနစ်တကျသင်ယူ တတ်မြောက်ထားကြတာကို လေ့လာ တွေ့ထားရပါတယ်။ လေးစားအပ်ပါသော နာယကြီးနှင့်တကွ ပြည်ထောင်စုလွှတ်တော်ကိုယ်စားလှယ်များခင်ဗျား။ ဖွဲ့စည်းပုံအခြေခံဥပဒေ (၂၀၀၈ ခုနှစ်) ပုဒ်မ ၂၈ ပုဒ်မခွဲ(က) နဲ့ ပုဒ်မ ၃၃ မှာ တင်ပြပါအတိုင်း ပြဋ္ဌာန်း ထားပြီးလည်း ဖြစ်ပါတယ်။ အားကစားဟာ ကျန်းမာရေးကို မြှင့်တင်ပေးပါတယ်။ တစ်ကိုယ်ရေဖွံ့ဖြိုးဖို့ saogad pauosog:07ed.c603.mooolosului UNESCO Bangkok di concošs Asia Pacifice Programme of Educational Innovation for Development (APEID) Ô လေ့လာတွေ့ရှိချက်အရလည်းပဲ ကျွန်တော်တို့ အာရှလူထုဟာ၊ မြို့ပြလူထုဟာ နည်းပညာနဲ့စက်ကိရိယာ အကူအညီတွေ ရယူသုံးစွဲတာ များနေတဲ့အတွက် အားကစားနဲ့ ပတ်သက်တဲ့ ကာယစိုက်ထုတ် လုပ်ဆောင်မှု မလုပ်ဖြစ်ကြဘူးလို့ ဆိုပါတယ်။ ဒါကြောင့်လည်းပဲ ကာယပညာနဲ့ အားကစားအလေ့အထ တွေကို စာသင်ကျောင်းတွေ၊ ဆရာအတတ်သင်ကျောင်းတွေကနေ ဆန်းသစ်လုပ်ဆောင်ဖို့ သုသေသနပြု ဖော်ထုတ်ခဲ့တာလည်း တွေ့ရှိရပါတယ်။ အဓိကကတော့ အားကစားကို စာသင်ကျောင်းများက အစပြု ဖော်ထုတ်လုပ်ဆောင်လာနေကြတာ ဖြစ်ပါတယ်။ နာယကကြီးခင်ဗျား။ အားကစားနဲ့ ပညာရေး၊ ကျန်းမာရေး ဆက်နွယ်နေမှုကို နိုင်ငံတကာ ဥပမာ ပေးပြီးတော့ အနည်းငယ် ဆွေးနွေးလိုပါတယ်။ ယနေ့ကာလ ပညာရေးနဲ့ အားကစား ကဏ္ဍမှာ အဆင့်မီ တက္ကသိုလ်တွေ တည်ထောင်ပြီးတော့မှ အားကစား အဆင့်အတန်း လွန်စွာမြင့်မားစွာ အားကစား နယ်ပယ်ကနေပြီးတော့မှ စီးပွားရေးနယ်ပယ်ကို ကြီးစွာထောက်ကူနေတဲ့ UK ရဲ့ ဥပမာကို လေ့လာ ကြည့်မိပါတယ်။ UK မှာ တက္ကသိုလ်တွေဟာ အဆင့်မီရေကူးကန်တွေ၊ အားကစားကွင်းတွေ၊ အားကစားရုံတွေ၊ အားကစားဌာနတွေကို အခြားသာဘာသာရပ်များနည်းတူ စနစ်တကျ စုဖွဲ့ပြီးတော့မှ အားကစားပညာ သင်ဆု Sports Schorlarship များ စီစဉ်ဆောင်ရွက်ပေးတာကို တွေ့ရပါတယ်။ UK ရဲ့ အားကစားနဲ့ပတ်သက်တဲ့ ထိပ်တန်းတက္ကသိုလ်တစ်ခုဖြစ်တဲ့ ဒီတင်ပြပါ Loughbrough University ဟာဆိုရင် အားကစား Club ၅၃ ခုနဲ့ ချိတ်ဆက်ထားပြီးတော့မှ ကျောင်းသားတွေကို Professional အားကစားသမား အဖြစ်လည်းကောင်း၊ အားကစား Club ရဲ့ အသင်းဝင် Club Fan အဖြစ် စီစဉ် ဆောင်ရွက်ပေးနေတာကို တွေ့ရပါတယ်။ တစ်နည်းအားဖြင့် ကျောင်းသား ကျောင်းသူတွေကို ကျောင်းစာရဲ့ ဝန်ပိနေမှုတွေကနေ လွတ်မြောက်အောင် ကျန်းမာကြံ့ခိုင်ပြီး ထူးချွန်စွာပညာသင်ကြားနိုင်ဖို့ ရည်ရွယ် ဆောင်ရွက်ကြတာကို တွေ့ရပါတယ်။ လေးစားအပ်ပါသော နာယကကြီးနှင့်တကွ ပြည်ထောင်စုလွှတ်တော်ကိုယ်စားလှယ်များခင်ဗျား။ မိမိတို့ အာဆီယံဒေသအတွင်းမှာ အားကစား ဖွံ့ဖြိုးတိုးတက်ရေးအတွက် အာဆီယံ လူမှုယဉ်ကျေးမှု အသိုက်အဝန်း၊ အာဆီယံ အားကစားဝန်ကြီးများအဆင့် အစည်းအဝေးများ ကျင်းပပြီးတော့ Sectoral Body တစ်ခုအနေနဲ့ တွေ့ရသလို ဒါထိုင်းမှာဆိုလို့ရှိရင်လည်း ခရီးသွားနှင့် အားကစားဝန်ကြီးဌာန၊ မလေးရှားမှာ ဆိုလို့ရှိရင်လည်း လူငယ်နှင့် အားကစားဝန်ကြီးဌာန၊ UK မှာဆိုလို့ရှိရင်လည်းပဲ ယဉ်ကျေးမှုနှင့် မီဒီယာအားကစားဌာနကို အစိုးရအဖွဲ့ဝင် ဝန်ကြီးတစ်ဦးက ဦးဆောင်ပြီးတော့မှ ဖွဲ့စည်း ထားတာကို တွေ့ရသလို US မှာဆိုလို့ရှိရင်လည်း အားကစားကို ပညာရေးနဲ့ သီးခြား Associate လုပ်ပြီးတော့ စုဖွဲ့ထားတာ တွေ့ရပါတယ်။ ကျွန်တော်တို့ မြန်မာနိုင်ငံမှာလည်းပဲ အားကစားဝန်ကြီး ဌာနဆိုပြီးတော့မှ ၁၉၉၆ ခုနှစ်ကတည်းက ဖွဲ့စည်းဆောင်ရွက်ခဲ့တာ ယနေ့မှာ ဆိုလို့ရှိရင် နိုင်ငံတော်တစ်ဝန်း အားကစားကွင်း ၅၃၉ ခုနဲ့ အားကစားရုံ ၃၂၄ ခု အထိ ဖွင့်လှစ်ပြီးတော့မှ အားကစား အဆင့်အတန်း မြင့်မားရေးဆောင်ရွက်နိုင်တာလည်း တွေ့ရပါတယ်။ နာယကကြီးခင်ဗျား။ နိုင်ငံများအနေနဲ့ အားကစားအောင်မြင်မှုအဖြစ် နိုင်ငံ့ဂုဏ်ဆောင်ပြီးတော့မှ နိုင်ငံရဲ့ အမျိုးသားရေးလက္ခဏာကို ထင်ရှားစေပြီး အောင်ပွဲရ အားကစားသမားများကို သူရဲကောင်းသဖွယ် ဂုဏ်ပြုပြီးတော့မှ ဂုဏ်ယူခဲ့ကြတာကိုလည်း တွေ့ရပါတယ်။ အလားတူ အားကစားအောင်မြင်မှုများ နှင့်အတူ နိုင်ငံရေးအရအောင်မြင်မှုများ တာဝန်ခံမှုများကိုလည်း ပြသရာလည်း ရောက်ကြောင်း တွေ့ရ ကျွန်တော်တို့ မြန်မာနိုင်ငံအနေနဲ့လည်းပဲ ၂၀၁၃ ခုနှစ်၊ ဒီဇင်ဘာလ အတွင်းမှာ (၂၇) ကြိမ်မြောက် အရှေ့တောင်အာရှအားကစားပြိုင်ပွဲကြီးကို အိမ်ရှင်အဖြစ် အောင်မြင်စွာ လက်ခံကျင်းပနိုင်ခဲ့တာလည်း အားလုံးအသိပဲ ဖြစ်ပါတယ်။ ဒါကြောင့် အားကစားအဆင့်အတန်း မြင့်မားတိုးတက်ရေးအတွက် နိုင်ငံတော်က ယခုထက်ပိုမိုထောက်ပံ့ပြီး အားပေးလုပ်ဆောင်မှု ပြုလုပ်သင့်သလို ပြည်သူတစ်ရပ်လုံးကလည်းပဲ အမျိုးသားရေး စိတ်ဓာတ်တွေနဲ့ ပါဝင်ပူးပေါင်းဖို့ အကြံပြု ဆွေးနွေးလိုပါတယ်။ မိမိတို့ တပ်မတော်အနေနဲ့လည်း တိုင်းစစ်ဌာနချုပ်အလိုက်အားကစား ပြိုင်ပွဲတွေ၊ တပ်မတော် ကြည်း၊ ရေ၊ လေ အားကစားပြိုင်ပွဲတွေ၊ တပ်မတော်ကာကွယ်ရေးဦးစီးချုပ်ဖလား ပြိုင်ပွဲတွေနဲ့ တပ်မတော်ရဲ့ အားကစားအဆင့်အတန်းကို မြှင့်တင်ပြီးတော့မှ နိုင်ငံတော်ရဲ့ အားကစားကဏ္ဍ တိုးတက်ရေး အတွက် တစ်ဖက်တစ်လမ်းမှ ပါဝင်ဆောင်ရွက်လျက်ရှိကြောင်း ဆွေနွေးလိုပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးနှင့် ပြည်ထောင်စုလွှတ်တော်ကိုယ်စားလှယ် များခင်ဗျား။ ကျွန်တော်ရှေ့ပိုင်းမှာတင်ပြခဲ့တဲ့အတိုင်း နိုင်ငံတွေဟာ သူတို့ရဲ့ ပကတိအခြေအနေတွေ၊ အရင်းအမြစ်တွေ တည်ရှိပြီးသား အခြေခံအဆောက်အအုံတွေနဲ့ ဆက်စပ်ပြီးတော့မှ ခရီးသွားနဲ့ အားကစား၊ လူငယ်နဲ့ အားကစား၊ ယဉ်ကျေးမှု၊ မီဒီယာနဲ့အားကစား၊ ပညာရေးနဲ့ အားကစား၊ ကျန်းမာရေးနဲ့ အားကစား စသည်ဖြင့် ဦးစားပေးအကောင်အထည်ဖော်နေကြတာကို လေ့လာ တွေ့ရှိရပါတယ်။ အလားတူ မိမိတို့ အာဆီယံဒေသအတွင်းမှာလည်းပဲ အရှေ့တောင်အာရှ အားကစားပြိုင်ပွဲတွေ အလှည့်ကျ လက်ခံကျင်းပခြင်း၊ အားကစားဝန်ကြီးများအဆင့် အစည်းအဝေးများ တိကျစွာ သတ်မှတ်ကျင်းပခြင်း တို့ကို လေ့လာတွေ့ရှိရပါတယ်။ သို့ဖြစ်ပါ၍ အားကစားကို နယ်ပယ်ကဏ္ဍ သီးသန့်သတ်မှတ်ပြီးတော့ အမည်ဖြည့်သွင်းကာ အလေးထားဖော်ဆောင်မှု တစ်ရပ်ကို ပြသရာရောက်ခြင်း Political Responsibility ကို အားကစားမှတစ်ဆင့် ပြသရန်ရောက်ခြင်းနဲ့ နိုင်ငံတကာသဘောဆောင်မှုကို ပြသရာရောက်ခြင်းတို့ကြောင့် ကျန်းမာရေးဝန်ကြီးဌာနကို ကျန်းမာရေးနှင့် အားကစားဝန်ကြီးဌာန (Ministry of Health and Sports) salos olosê:w ge moc vos gosbe:un deloos ဆီလျော်မှန်ကန်မှုရှိကြောင်း တွေ့ရှိရတဲ့အတွက် ထောက်ခံပါကြောင်း ဆွေးနွေးတင်ပြရင်း နိဂုံးချုပ်အပ် ပါ တယ်။ အားလုံး လေးစားစွာ ကျေးဇူးတင်ပါတယ်ခင်ဗျ။</speech>
<speech type='speaker'>ဦးကိုကိုနိုင် စစ်ကိုင်းတိုင်းဒေသကြီး မဲဆန္ဒနယ်အမှတ်(၈)မှ ဆွေးနွေးဖို့ဖြစ်ပါတယ်။</speech>
<speech><mp id='1248'>ဦးကိုကိုနိုင်(မဲဆန္ဒနယ်အမှတ်-၈၊ စစ်ကိုင်းတိုင်းဒေသကြီး)</mp>အားလုံးပဲ မင်္ဂလာပါ။ ကျွန်တော်ကတော့ စစ်ကိုင်းတိုင်းဒေသကြီး၊ မဲဆန္ဒနယ်အမှတ် (၈)မှ အမျိုးသားလွှတ်တော်ကိုယ်စားလှယ် ဦးကိုကိုနိုင် ဖြစ်ပါတယ်။ ကျွန်တော်ဒီနေ့ ပြည်ထောင်စုလွှတ်တော်မှာ ၂၀၁၆ ခုနှစ်၊ မေလ ၁ရ ရက်နေ့က နိုင်ငံတော်သမ္မတကြီးက ပေးပို့လာတဲ့ ကျန်းမာရေးဝန်ကြီးဌာနနှင့် အားကစားဝန်ကြီးဌာနအား ပေါင်းစပ် ဖွဲ့စည်းလိုမှုအပေါ်မှာ ထောက်ခံဆွေးနွေးသွားမှာ ဖြစ်ပါတယ်။ လေးစားရပါသော ပြည်ထောင်စုလွှတ်တော်နာယကကြီးနဲ့ ပြည်ထောင်စုလွှတ်တော် ကိုယ်စားလှယ် တော်ကြီးများခင်ဗျာ။ ကျွန်တော်တို့နိုင်ငံရဲ့ အားကစားသမိုင်းကြောင်းကို ပြန်ကြည့်မယ်ဆိုရင် မြန်မာနိုင်ငံရဲ့ အားကစားအဆင့်အတန်းဟာ ၁၉၅၄ ခုနှစ်မှ ၁၉၇၄ ခုနှစ်အထိ နှစ်ပေါင်း (၂၀) ကာလအတွင်း အရှေ့တောင် အာရှနိုင်ငံများကပင် အားကျဂုဏ်ယူနိုင်လောက်သည်အထိ အောင်မြင်မှုရရှိခဲ့တဲ့ နိုင်ငံတစ်နိုင်ငံဖြစ်ခဲ့တယ် ဆိုတာ ပြည်ထောင်စုလွှတ်တော် ကိုယ်စားလှယ်တော်ကြီးများ သိရှိပြီး ဖြစ်ပါလိမ့်မယ်။ အဆိုပါကာလ အပိုင်းအခြားအတွင်း မြန်မာနိုင်ငံဟာ အိမ်ရှင်အဖြစ် လက်ခံကျင်းပခဲ့တဲ့ ၁၉၆၁ ခုနှစ် ဒုတိယအကြိမ်မြောက် အရှေ့တောင် အာရှကျွန်းဆွယ်အားကစားပြိုင်ပွဲနဲ့ ၁၉၆၉ ခုနှစ် ပဉ္စမအကြိမ်မြောက် ကျွန်းဆွယ်အားကစား ပြိုင်ပွဲတွေမှာ ကျွန်တော်တို့နိုင်ငံဟာ နိုင်ငံအလိုက် ပထမအဆင့်ရရှိဗိုလ်စွဲခဲ့တဲ့ နိုင်ငံဖြစ်ခဲ့တယ်ဆိုတာ ယနေ့ပြည်သူလူထုတွေ မေ့နိုင်ဦးမှာမဟုတ်ပါဘူး။ ဒါ့အပြင် ၁၉၆၆ ခုနှစ်၊ ၁၉၇၀ ပြည့်နှစ်များက ထိုင်းနိုင်ငံ ဘန်ကောက်မြို့မှာ ကျင်းပခဲ့တဲ့ ပဉ္စမ အကြိမ်နဲ့ ဆဋ္ဌမအကြိမ် အားကစားပြိုင်ပွဲများမှာလည်း မြန်မာနိုင်ငံရဲ့ အားကစားအဆင့်အတန်းဟာ ပြိုင်ဘက်နိုင်ငံများ အားကျဂုဏ်ယူနိုင်လောက်သည်အထိ အဆင့်အတန်းမြင့်မားခဲ့ပါတယ်။ ၁၉၇၂ ခုနှစ် ပြည်ထောင်စုသမ္မတဂျာမနီနိုင်ငံ မြူးနစ်မြို့မှာကျင်းပခဲ့တဲ့ အကြိမ် (၂၀)မြောက် ကမ္ဘာ့အိုလံပစ် အားကစား ပြိုင်ပွဲမှာ မြန်မာနိုင်ငံဘောလုံးအသင်းဟာ အသန့်ရှင်းဆုံးဆုကို ရယူပေးနိုင်ခဲ့ပြီး နိုင်ငံ့ရဲ့ ဂုဏ်သိက္ခာ၊ နိုင်ငံ့ရဲ့ ပုံရိပ်တွေကို ထင်ဟပ်ပေါ်လွင်စေခဲ့ပါတယ်။ အဲဒီ မြန်မာနိုင်ငံရဲ့ အားကစားအဆင့် အတန်းဟာ ကမ္ဘာ့အလယ်မှာ ဂုဏ်သိက္ခာကြီးမားစွာ ရပ်တည်နိုင်ခဲ့သလို ထို မြန်မာနိုင်ငံဟာ ဓနဥစ္စာကြွယ်ဝချမ်းသာတဲ့ နိုင်ငံတစ်နိုင်ငံ ဖြစ်ခဲ့တယ်ဆိုတာကိုလည်း လွှတ်တော်ကိုယ်စားလှယ်တော်ကြီး များအားလုံး သိရှိပြီးဖြစ်ပါလိမ့်မယ်။ လေးစားရပါသော ပြည်ထောင်စုလွှတ်တော်နာယကကြီးနဲ့ ပြည်ထောင်စုလွှတ်တော် ကိုယ်စားလှယ် တော်ကြီးများခင်ဗျာ။ အားကစားဟာ တစ်မျိုးသားလုံး ကျန်းမာကြံ့ခိုင်ရေးအတွက် အခြေခံဖြစ်ပြီး ကျွန်တော်တို့နိုင်ငံရဲ့ ဂုဏ်သိက္ခာ၊ နိုင်ငံသူ နိုင်ငံသားအားလုံးရဲ့ ဂုဏ်သိက္ခာတစ်ခုလည်း ဖြစ်ပါတယ်။ ဒါကြောင့် ကျွန်တော်တို့ နိုင်ငံရဲ့ အစိုးရသစ်လက်ထက်မှာ လုထုအားကစား (Mass Sport)မှ ယှဉ်ပြိုင် အားကစား (Excellent Sport) သို့ ကူးပြောင်းရောက်ရှိအောင် အဆင့်မြှင့်တင် ဆောင်ရွက်ဖို့လည်း အရေးကြီးလှ ပါတယ်။ အားကစားကို အမျိုးသားရေးအဖြစ်ခံယူပြီး နိုင်ငံကြီးသားစိတ်ဓာတ်အဖြစ် တည်ဆောက်ဖို့လည်း လိုအပ်လှပါတယ်။ ပြည်သူလူထုတစ်ရပ်လုံး အားကစားကို စိတ်ပါဝင်စားစွာ ပါဝင် ဆောင်ရွက်လာနိုင်စေဖို့ ကျေးလက်ဒေသတွေနဲ့ မြို့ပြတိုင်းမှာ ပြည်သူလူထုအများစု ပါဝင်ဆောင်ရွက်နိုင်တဲ့ အားကစားကဏ္ဍတွေကို မြှင့်တင်ဖို့ အားကစားကွင်းတွေ၊ အားကစားရုံတွေ၊ အားကစားပစ္စည်းတွေကို ပြည့်ပြည့်စုံစုံ ဖြစ်ဖို့အတွက် နိုင်ငံတော်က ဖြည့်ဆည်းဆောင်ရွက်ပေးဖို့လည်း လိုအပ်လှပါတယ်။ ကျန်းမာ ကြံ့ခိုင်တဲ့ မြန်မာ့လူ့ဘောင်ကို တည်ဆောက်ရာမှာ ကျန်းမာသန်စွမ်းတဲ့ နိုင်ငံသူ နိုင်ငံသားတွေအများကြီး လိုအပ်လှပါတယ်။ ဒါကြောင့်မို့ ကျန်းမာရေးကောင်းမွန်ဖို့ အားကစားကို လေ့လာလိုက်စားရမှာဖြစ်ပြီး အားကစား လုပ်နိုင်ဖို့ရာမှာလည်း ကျန်းမာရေးကောင်းမွန်ဖို့ လိုအပ်ပါတယ်။ ဒါကြောင့်မို့လို့ ကျန်းမာရေးနှင့် အားကစား ကဏ္ဍဟာ အပြန်အလှန် ဆက်စပ်တည်ရှိနေတယ်ဆိုတာ တွေ့ရှိရမှာ ဖြစ်ပါတယ်။ လေးစားရပါသော ပြည်ထောင်စုလွှတ်တော် နာယကကြီးနဲ့ ပြည်ထောင်စုလွှတ်တော် ကိုယ်စားလှယ် တော်ကြီးများခင်ဗျာ။ နိုင်ငံတော်အစိုးရအနေနဲ့ အားကစားကဏ္ဍကို ရေတိုရေရှည်စီမံကိန်းများ၊ မူဝါဒများ ပိုင်ပိုင်နိုင်နိုင် ချမှတ်လုပ်ကိုင်နိုင်ဖို့ ်နေပြီဖြစ်ပါတယ်။ မြန်မာ့အားကစားကို ကမ္ဘာ့အားကစားသို့ ကူးပြောင်းရောက်ရှိစေရေး၊ အားကစားနှင့် ပညာရေးပေါင်းစပ်ခြင်း အစီအစဉ်များကို လက်တွေ့ကျကျ (Curiculum)မှာ အားကစားဘာသာရပ် (Sport Subject)ကို မသင်မနေရဘာသာရပ်(Compulsory Subject)အဖြစ် ထည့်သွင်းသင်ကြားဖို့လည်း လိုအပ်လှပါတယ်။ အားကစားနှင့် ပညာရေးပေါင်းစပ်လေ့ကျင့်ရေးသင်တန်းကျောင်းများ ၊ အားလပ်ချိန် အားကစား သင်တန်းကျောင်းများ ဖွင့်လှစ်ပေးဖို့ လိုအပ်သလို အခြေခံပညာကျောင်းများနဲ့ တက္ကသိုလ်ကောလိပ် များမှာလည်း အားကစားရုံတွေ၊ အားကစားကွင်းတွေ၊ အားကစားအထောက်အကူပြုပစ္စည်းတွေကို ပြည့်စုံအောင်ထားဖို့အတွက် သက်ဆိုင်ရာ ဝန်ကြီးဌာနအနေနဲ့ ဆောင်ရွက်ပေးဖို့ လိုအပ်နေပြီဖြစ်ပါတယ်။ ဒါ့အပြင် အခြေခံပညာအဆင့် ကျောင်းသားအားကစားပွဲတော်တွေ၊ တက္ကသိုလ်ကောလိပ်ပေါင်းစုံ အားကစား ပြိုင်ပွဲတွေ၊ အပြည်ပြည်ဆိုင်ရာ တက္ကသိုလ်ပေါင်းစုံ အားကစားပြိုင်ပွဲတွေ၊ ဝန်ကြီးဌာနအလိုက် အားကစား ပြိုင်ပွဲတွေ၊ တပ်မတော် (ကြည်း၊ ရေ၊ လေ) အားကစားပြိုင်ပွဲတွေ၊ ကျေးရွာ၊ ရပ်ကွက်၊ မြို့နယ်အဆင့် အားကစားပြိုင်ပွဲတွေ၊ တိုင်းနှင့် ပြည်နယ်အားကစားပြိုင်တွေနဲ့ နိုင်ငံတော်အဆင့် အမျိုးသားအားကစား ပွဲတော်ကြီးများကို စီမံကိန်းများ ချမှတ်ပြီးတော့မှ နှစ်စဉ်အလိုက် (၂)နှစ်တစ်ကြိမ် သို့မဟုတ် (၄)နှစ် တစ်ကြိမ် ကျင်းပပေးခြင်းအားဖြင့် ပြည်သူတစ်ရပ်လုံးအာကစားကို စိတ်ပါဝင်စားမှုအားကောင်းလာပြီး ဆွဲဆောင်ကြရတော့မှာဖြစ်ပါတယ်။ ဒါမှသာလျှင် အားကစားကဏ္ဍဖွံ့ဖြိုးတိုးတက်လာပြီး လူငယ်လူရွယ်များ အားလုံး လမ်းကြောင်းလွဲမသွားစေဖို့အတွက် အားကစားရဲ့ အခန်းကဏ္ဍဖြင့် ထိန်းကျောင်းတည့်မတ် ပေးကြရမှာ ဖြစ်ပါတယ်။ လေးစားရသော ပြည်ထောင်စုလွှတ်တော် နာယကကြီးခင်ဗျာ။ ကျွန်တော်တို့ နိုင်ငံတွင်းမှာ ကျန်းမာရေးချို့တဲ့သူများ တစ်ရက်ထက်တစ်ရက် ပေါများလာခြင်း၊ မူးယစ်ဆေးဝါးနှင့် အရက်၊ ကွမ်းယာ၊ ဆေးလိပ်များ သုံးစွဲမှုပိုမိုများပြားလာခြင်းတို့ဟာ ဘာကြောင့်ဖြစ်သည်ဆိုတာကို အစိုးရသစ်လက်ထက်မှာ ဂဃနဏ အဖြေထုတ်ကြရတော့မှာဖြစ်ပါတယ်။ ဒါကြောင့်မို့လို့ ကျန်းမာရေးနှင့် အားကစားဝန်ကြီးဌာန အဖြစ် ပေါင်းစပ်ဖွဲ့စည်းသည်မှစ၍ လုပ်ငန်းစဉ်များကို ကြီးကြီးမားမားထားပြီး တစ်မျိုးသားလုံး ကျန်းမာ ကြံ့ခိုင်ပြီး ပညာရည်မြင့်မားလာဖို့အတွက် လုပ်ငန်းစဉ်များ ချမှတ်ရတော့မှာဖြစ်ပါတယ်။ ဒါကြောင့်မို့လို့ နိုင်ငံသူနိုင်ငံသားများအားလုံး ကျန်းမာကြံ့ခိုင်ဖို့ အားကစားပညာပေးရေးလုပ်ငန်းတွေ၊ နိုင်ငံနှင့်တစ်ဝန်း မျိုးဆက်သစ်အားကစားသမားများဖော်ထုတ်ရှာဖွေဖို့ လုပ်ငန်းတွေ၊ ထူးချွန် ထက်မြတ်တဲ့ နိုင်ငံ့ဂုဏ်ဆောင်အားကစားသမားတွေ ပေါ်ထွက်လာဖို့ အရေးကိစ္စတွေ၊ နိုင်ငံတကာ ပြိုင်ပွဲများသို့ အဆင့်ဆင့် သွားရောက်ယှဉ်ပြိုင်ဖို့ အရေးကိစ္စတွေ၊ အားကစားကွင်း၊ အားကစားရုံတွေ ပြုပြင်ထိမ်းသိမ်းဖို့နဲ့ တိုးချဲ့ တည်ဆောက်ဖို့ လုပ်ငန်းတွေ၊ နိုင်ငံတကာအဆင့်မီအားကစားပစ္စည်းနှင့် အားကစားဝတ်စုံများ ထုတ်လုပ် ဖြန့်ဖြူးရောင်းချနိုင်ဖို့ လုပ်ငန်းတွေ၊ နိုင်ငံတစ်ဝန်း မြန်မာ့အားကစား ဖွံ့ဖြိုးတိုးတက်လာဖို့အတွက် လုပ်ငန်းများ ဆောင်ရွက်ဖို့အတွက် မြှင့်တင်မှုလုပ်ငန်းတွေ၊ အားကစားနှင့် ကာယပညာသိပ္ပံလုပ်ငန်း၊ အားကစားစီမံကိန်းနှင့် သုတေသနဖွံ့ဖြိုးရေးလုပ်ငန်းတွေ၊ နိုင်ငံတကာအားကစား အဖွဲ့ အစည်းများနဲ့ ချိတ်ဆက်ဆောင်ရွက်တဲ့ လုပ်ငန်းတွေအပါအဝင် ကျန်းမာရေးနှင့် အားကစားဝန်ကြီး ဌာနလက်အောက်မှာ လုပ်ငန်းလိုအပ်ချက်များအရ ဦးစီးဌာနများ တိုးချဲ့ ဖွဲ့စည်းခြင်းလုပ်ငန်း ဆောင်ရွက်ဖို့ကို ရေတို/ရေရှည် စီမံကိန်းများချမှတ်ပြီး အကောင်အထည်ဖော်ဖို့ လိုပါတယ်။ အခုချိန်မှာတော့ ရန်ကုန်မြို့နဲ့ မန္တလေးမြို့ကြီး တို့မှာ အားကာသိပ္ပံ(၂) ခုကို ယခင်အစိုးရလက်ထက်က ဖွင့်လှစ်နိုင်ခဲ့ပြီး ဖြစ်တဲ့အတွက် ရေရှည်အကျိုးကို မျှော်ကိုးပြီး ကျန်းမာရေးနဲ့ ပညာရေးအခန်းကဏ္ဍကို တောင့်တင်းခိုင်မာစေမှုကို အထောက်အကူ ဖြစ်စေ နိုင်တဲ့ အားကစားတက္ကသိုလ်ကြီး(Sports University) ကိုလည်း လက်ရှိအစိုးရသစ် လက်ထက်မှာ မဖြစ်မနေဖွင့်လှစ်ဖို့ လိုအပ်လာပြီလို့ တိုက်တွန်းလိုပါတယ်။ ကျွန်တော်တို့နိုင်ငံရဲ့ အားကစား အဆင့်အတန်းတိုးတက်မြင့်မားလာစေဖို့၊ အားကစားနဲ့ ဘဝ အာမခံချက်ရှိရှိ အသက်မွေးဝမ်းကျောင်းပြုနိုင်ဖို့ ကျွန်တော်တို့ရဲ့ အားကစားကို Game အဆင့်မှ Business အဆင့်သို့ တက်လှမ်းနိုင်ဖို့အတွက် ဘက်ပေါင်းစုံမှ ပူးပေါင်းဆောင်ရွက်ကြရတော့မှာဖြစ်ပါတယ်။ နိဂုံးချုပ်အနေနဲ့ တင်ပြဆွေးနွေးလိုတာကတော့ အားကစားရဲ့ အခန်းကဏ္ဍဟာ နိုင်ငံအတွက် လတ်တလော အရေးမကြီးဘူးလို့ထင်ရပေမယ့် ရေရှည်မှာတော့ စမတ်ကျတဲ့နိုင်ငံ၊ ဂုဏ်သိက္ခာ မြင့်မားတဲ့ နိုင်ငံတစ်ခု တည်ဆောက်ရာမှာတော့ ဘယ်အစိုးရကမျှ အားကစားရဲ့ အခန်းကဏ္ဍကို လျစ်လျူရှုလို့ မရဘူးဆိုတာ သတိပြုကြရမှာဖြစ်ပါတယ်။ ဒါကြောင့်မို့လို့ ကျန်းမာရေးနှင့် အားကစားဝန်ကြီးဌာနအဖြစ် ပြောင်းလဲပြင်ဆင်သတ်မှတ်မှုအပေါ် အလေးအနက် ထောက်ခံသဘောတူညီပါကြောင်းနှင့် အခုဖွဲ့စည်း ပြင်ဆင်လိုက်တဲ့ ဝန်ကြီးဌာနဟာ အရေးပါတဲ့ ဝန်ကြီးဌာနနှစ်ခုကို ပေါင်းစပ်ဖွဲ့စည်းတဲ့ဝန်ကြီးဌာနဖြစ်တဲ့ အတွက် မြန်မာ့အားကစားနှင့် နိုင်ငံတကာ အားကစားရေးရာကိစ္စရပ်များမှာ နှံ့စပ်ကျွမ်းဝင်ပြီး ကျန်းမာရေး ပြည့်စုံကောင်းမွန်တဲ့ အသက်အရွယ်အားဖြင့် ၅၀ ကျော်ဝန်းကျင်ရှိ ပုဂ္ဂိုလ်တစ်ဦးကို ကျန်းမာရေးနှင့် အားကစားဝန်ကြီးဌာန၏ ဒုတိယဝန်ကြီးအဖြစ် ခန့်အပ်တာဝန် ပေးမည်ဆိုပါက ကျန်းမာရေးနှင့် အားကစားဝန်ကြီးဌာနရဲ့ လုပ်ငန်းဆောင်တာများကို ပိုမိုထိရောက် အောင်မြင်စွာ ဆောင်ရွက်နိုင်လိမ့်မည်ဟု ယုံကြည်ပါကြောင်း လေးစားစွာ အကြံပြုတင်ပြရင်း ကျွန်တော်၏ ထောက်ခံဆွေးနွေးမှုကို နိဂုံးချုပ် ပါတယ်။ အားလုံးကို ကျေးဇူးတင်ပါတယ်ခင်ဗျာ။</speech>
<title>အထက်ပါကိစ္စနှင့်စပ်လျဉ်း၍ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ပြန်လည် ရှင်းလင်းဆွေးနွေးရန်ရှိက ရှင်းလင်းဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်း၊</title>
<speech type='speaker'>အစီအစဉ်(၇)ဖြစ်ပါတယ်။ ပြည်ထောင်စုလွှတ်တော်ကိုယ်စားလှယ်များခင်ဗျား။ လွှတ်တော်ကိုယ်စားလှယ်များ ဆွေးနွေးလို့ ပြီးပါပြီ။ လွှတ်တော်ကိုယ်စားလှယ်များရဲ့ ဆွေးနွေးချက်များ အပေါ် သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ပြန်လည်ရှင်းလင်းရန်ရှိပါက ရှင်းလင်း ဆွေးနွေးဖို့ဖြစ်ပါတယ်။ ဦးစွာ ကျန်းမာရေးဝန်ကြီးဌာန ပြန်လည်ရှင်းလင်းဆွေးနွေးဖို့ဖြစ်ပါတယ်။</speech>
<speech><agency id='24'>ဒေါက်တာဖေမြင့် ပြည်ထောင်စုဝန်ကြီး၊ ပြန်ကြားရေးဝန်ကြီးဌာန(ကျန်းမာရေးဝန်ကြီးဌာန ကိုယ်စား)</agency>လေးစားအပ်ပါသော ပြည်ထောင်စုလွှတ်တော်နာယကကြီးနဲ့ လွှတ်တော် ကိုယ်စားလှယ်များ ခင်ဗျာ။ ကျွန်တော်က ပြန်ကြားရေးဝန်ကြီးဌာန၊ ပြည်ထောင်စုဝန်ကြီး ဒေါက်တာ ဖေမြင့် ဖြစ်ပါတယ်။ ကျန်းမာရေးဝန်ကြီးဌာန၊ ပြည်ထောင်စုဝန်ကြီး ဒေါက်တာမြင့်ထွေး ခရီးသွားနေတဲ့ အတွက် ၎င်းကိုယ်စား တက်ရောက်ခြင်း ဖြစ်ပါတယ်။ ပြည်ထောင်စုအစိုးရကျန်းမားရေးဝန်ကြီးဌာနကို ကျန်းမာရေးနဲ့ အားကစားဝန်ကြီးဌာနလို့ ပြောင်းလဲပြင်ဆင်သတ်မှတ်ခြင်းနဲ့ စပ်လျဉ်းပြီး ကလော မဲဆန္ဒနယ်မှ ဒေါ်ပြုံးကေသီနိုင်၊ တပ်မတော်သား ပြည်သူ့လွှတ်တော်ကိုယ်စားလှယ် ဗိုလ်မှူးကြီးမြင့်ဟန်နဲ့ စစ်ကိုင်းတိုင်းဒေသကြီး မဲဆန္ဒနယ်အမှတ်(၈)က ဦးကိုကိုနိုင်တို့က ထောက်ခံဆွေးနွေးအကြံပြုသွားတဲ့ အတွက် အထူးကျေးဇူးတင်ရှိကြောင်း ပြောကြားလိုပါတယ်။ ကျွန်တော့အနေနဲ့ ပြန်လည်ရှင်းလင်း ဆွေးနွေးစရာ မရှိပါဘူး။ စောစောက တင်ပြထောက်ခံ ဆွေးနွေးချက်များနဲ့ပတ်သက်ပြီး အထူးသဖြင့် ဦးကိုကိုနိုင်ရဲ့ တင်ပြချက်ဖြစ်တဲ့ ဒု-ဝန်ကြီးတစ်ဦး ခန့်အပ်ထားသင့်တယ်ဆိုတဲ့အချက်တွေကို ကျွန်တော် ဆက်လက်ပြီးတော့ ကျန်းမာရေးဝန်ကြီးဌာနကို ဆက်လက်ပြီးတော့ ကျွန်တော် အသိပေးတင်ပြသွားဖို့ရှိပါတယ်။ အားလုံးကျေးဇူးတင်ပါတယ်ခင်ဗျား။</speech>
<speech type='speaker'>တိုင်းရင်းသားရေးရာဝန်ကြီးဌာန ပြန်လည်ရှင်းလင်း ဆွေးနွေးဖို့ဖြစ်ပါတယ်။</speech>
<speech><agency id='18'>နိုင်သက်လွင်(ပြည်ထောင်စုဝန်ကြီး၊ တိုင်းရင်းသားရေးရာဝန်ကြီးဌာန)</agency>လေးစားအပ် ပါသော နာယကကြီးနှင့် လွှတ်တော်ကိုယ်စားလှယ်များခင်ဗျား။ အားလုံးမင်္ဂလာအပေါင်းနဲ့ ပြည့်စုံပါစေ။ အခု တိုင်းရင်းသားရေးရာနဲ့ ပတ်သက်ပြီးတော့ ကျွန်တော်တို့ ဒီတိုင်းရင်းသားလူမျိုးများ ရေးရာဝန်ကြီး ဌာနနဲ့ တိုင်းရင်းသားရေးရာဝန်ကြီးဌာနဆိုပြီးတော့ ၂ ခု မသဲမကွဲဖြစ်ခဲ့တယ်။ ဒါပေမယ့် ပထမအကြိမ် ပြည်ထောင်စုလွှတ်တော် ၂၀၁၅ ပြည်ထောင်စုလွှတ်တော် ဥပဒေအမှတ် (၈) အရဆိုရင် ၂၀၁၅ ခုနှစ်၊ ဖေဖော်ဝါရီလ ၂၄ ရက်နေ့မှာ ပြဋ္ဌာန်းခဲ့တဲ့ တိုင်းရင်းသားရေးရာနဲ့ ပတ်သက် ပြီးတော့ သူ့ရဲ့ တိုင်းရင်းသားလူမျိုးများ အခွင့်အရေးကာကွယ်စောင့်ရှောက်ရေး ဥပဒေရယ်လို့ သတ်မှတ် ခဲ့ပါတယ်။ ပြီးတော့ ပြည်ထောင်စုအစိုးရအဖွဲ့ထဲမှာလည်းပဲ တိုင်းရင်းသားလူမျိုးများရေးရာဝန်ကြီးဌာနလို့ သတ်မှတ် ပါတယ်။ (ဂ)မှာ အဲဒီဌာနကို ဦးစီးဖို့ တိုင်းရင်းသားလူမျိုးများကို ရေးရာဝန်ကြီး၊ ပြည်ထောင်စု ဝန်ကြီးဟူ၍ သတ်မှတ်ခဲ့ပါတယ်။ ဒီကျွန်တော်တို့ ဒုတိယလွှတ်တော်မှာကျတော့ (၁/၂၀၁၆) မတ်လမှာ ကြေညာတဲ့အခါကျတော့ တိုင်းရင်းသားရေးရာဝန်ကြီးဌာန၊ တိုင်းရင်းသားရေးရာဝန်ကြီး၊ ပြည်ထောင်စု ဝန်ကြီး အဲဒီလို ၂ မျိုးဖြစ်နေတော့ ကျွန်တော်တို့ဟာ ပထမလွှတ်တော်က သတ်မှတ်ထားတဲ့ ပြဋ္ဌာန်း ထားတဲ့ ပြည်ထောင်စုလွှတ်တော် ဥပဒေအမှတ်(၈)အရ အကယ်၍ တိုင်းရင်းသားလူမျိုးများ ရေးရာ ဝန်ကြီးဌာန၊ တိုင်းရင်းသားလူမျိုးများရေးရာဝန်ကြီး၊ ပြည်ထောင်စုဝန်ကြီးရယ်လို့ ကျွန်တော်တို့ ဆက်လက် ပြီးတော့ အသုံးမပြုခဲ့ရင် ပယ်ဖျက်ရမယ်ဆိုလို့ရှိရင် ကျွန်တော်တို့နောက်ထပ် နည်းနည်း ရှည်ကြာသွား မှာဖြစ်မယ့်အတွက် ဒီတိုင်းရင်းသားလူမျိုးရေးရာဆိုတဲ့ဝန်ကြီးနဲ့လည်း တိုင်းရင်းသားဆိုတာလည်း အခုနကတုန်းက ဆွေးနွေးသွားတဲ့ဟာလည်း ပြည့်စုံပါတယ်။ ကြိုက်တာကို ကျွန်တော်တို့ အခုဒီ လွှတ်တော်က ကြိုက်တဲ့အမည်ကို ပြုပြင်ပြီးတော့ အတည်ပြု ပေးပါလို့ ကျွန်တော့်အနေနဲ့ပြောကြားရင်း နိဂုံးချုပ်ပါတယ်။</speech>
<speech type='speaker'>ပြည်ထောင်စုလွှတ်တော်ကိုယ်စားလှယ်များခင်ဗျား။ ပြည်ထောင်စုဝန်ကြီးဌာန အမည်ပြောင်းလဲပြင်ဆင်သတ်မှတ်လိုခြင်းနဲ့ စပ်လျဉ်းပြီး လွှတ်တော်ရဲ့ အဆုံးအဖြတ်ရယူရာမှာ ဝန်ကြီး ဌာနတစ်ခုချင်း ဆောင်ရွက်သွားမှာ ဖြစ်ပါတယ်။ ဒါကြောင့် ဦးစွာ ကျန်းမာရေးဝန်ကြီးဌာနကို ကျန်းမာရေးနှင့် အားကစားဝန်ကြီးဌာနအဖြစ် ပြောင်းလဲပြင်ဆင်သတ်မှတ်ရန် လွှတ်တော်က သဘောတူပါသလား ခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type='speaker'>သဘောမတူတဲ့သူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type='speaker'>သဘောမတူသူ မရှိတဲ့အတွက် ကျန်းမာရေးဝန်ကြီးဌာနကို ကျန်းမာရေးနှင့် အားကစားဝန်ကြီးဌာနအဖြစ် ပြောင်းလဲပြင်ဆင်သတ်မှတ်ရန် လွှတ်တော်က သဘောတူကြောင်း ကြေညာပါတယ်။</speech>
<speech type='speaker'>ပြည်ထောင်စုလွှတ်တော် ကိုယ်စားလှယ်များခင်ဗျား။ ဆက်လက်ပြီး တိုင်းရင်းသား ရေးရာဝန်ကြီးဌာနကို တိုင်းရင်းသားလူမျိုးများရေးရာဝန်ကြီးဌာနအဖြစ် ပြောင်းလဲပြင်ဆင်သတ်မှတ်ရန် လွှတ်တော်က သဘောတူပါသလား ခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type='speaker'>သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type='speaker'>သဘောမတူသူမရှိတဲ့အတွက် တိုင်းရင်းသားရေးရာဝန်ကြီးဌာနကို တိုင်းရင်းသား လူမျိုးများရေးရာဝန်ကြီးဌာနအဖြစ် ပြောင်းလဲပြင်ဆင်သတ်မှတ်ရန် လွှတ်တော်က သဘောတူကြောင်း ကြေညာပါတယ်။</speech>
<speech type='speaker'>ခုနက သဘောမတူတဲ့သူ ၁ ယောက် မတ်တပ်ရပ်တဲ့အတွက်ကြောင့် ကျွန်တော်တို့ မဲခွဲဆုံးဖြတ်လိုက်ပါမယ်။ အဲဒါကြောင့် ကျွန်တော်တို့ ဒီစက်ခလုတ်အသုံးပြုပြီးတော့ မဲခွဲပါမယ်။ ကိုယ်စားလှယ်များ ကျွန်တော်တို့ မဲပေးဖို့ အသင့်ပြင်ဆင်ထားစေလိုပါတယ်။</speech>
<speech type='speaker'>မိုက်ပေးလိုက်ပါ။</speech>
<speech><mp id='426'>ဦးခွန်မောင်သောင်း (ဥက္ကဋ္ဌ၊ တိုင်းရင်းသားရေးရာနှင့် ပြည်တွင်းငြိမ်းချမ်းရေးကော်မတီ၊ ပင်လောင်းမဲဆန္ဒနယ်၊ ရှမ်းပြည်နယ်)</mp>လေးစားအပ်ပါသော လွှတ်တော်နာယကကြီးခင်ဗျား။ တိုင်းရင်းသားရေးရာကိစ္စနဲ့ ပတ်သက်ပြီးတော့မှ ဥပဒေပြုထားတာက ပထမအကြိမ် ပြည်သူ့လွှတ်တော် သက်တမ်းတုန်းက ပြုစုထားတာ ဖြစ်ပါတယ်။ ကျွန်တော့အနေနဲ့လည်းပဲ တိုင်းရင်းသားရေးရာနှင့် ပြည်တွင်းငြိမ်းချမ်းရေးကော်မတီဥက္ကဋ္ဌ တာဝန်ယူထားတဲ့ ပုဂ္ဂိုလ်တစ်ဦးလည်း ဖြစ်ပါတယ်။ ကျွန်တော့ အနေနဲ့ ဒီမဲခွဲမဆုံးဖြတ်ခင်မှာ တင်ပြဆွေးနွေးစရာ အချက်လေး ၃ ချက် ရှိတာ ဖြစ်ပါတယ်။ ဒါ ကလည်းပဲ ကျွန်တော်ဆွေးနွေးခွင့်ကို ကျွန်တော်စာရင်း မတင်သွင်းထားခဲ့သော်လည်းပဲ ဒီနေ့ရဲ့ ဆွေးနွေးတဲ့ ကိုယ်စားလှယ်များအားလုံးအထဲမှာ တစ်ဦးက ထောက်ခံပြီးတော့မှ တစ်ဦးက ကန့်ကွက်တဲ့ အနေအထားမျိုးမှာ ကျွန်တော်တွေ့မြင်ခဲ့တာ ဖြစ်ပါတယ်။ ဒီနေရာမှာ ပိုပြီးတော့မှ လွှတ်တော်ကိုယ်စားလှယ်များအားလုံး ရှင်းလင်းနိုင်ဖို့အတွက်က ကျွန်တော့ကို းငယ်ပေးပြီးတော့မှ ကျွန်တော်တင်ပြပါရစေ။ ပထမအကြိမ် ပြည်သူ့လွှတ်တော် သက်တမ်းကာလတုန်းကလည်းပဲ တိုင်းရင်းသားများအတွက် အကာအကွယ်ပေးမယ့် ဥပဒေကို လိုအပ် နေတယ်ဆိုတဲ့ဟာကတော့ ဒါအားလုံးက သိပြီးဖြစ်ပါတယ်။ ဒီနေရာမှာ ကျွန်တော်တို့ တိုင်းရင်းသားများ ဆိုတဲ့ ဝေါဟာရက ဒီအငြင်းအပွားတွေ ဖြစ်လာခဲ့တာက ၃ နှစ်လောက်ကြာမြင့်ခဲ့တာကို တွေ့ရတာ ဖြစ်ပါတယ်။ ဒီနေရာမှာ တိုင်းရင်းသားဆိုသည်မှာဆိုတဲ့ ဒီဝေါဟာရနဲ့ပတ်သက်ပြီးတော့မှ ဒီပထမဦးဆုံး ထွက်ပေါ်လာတဲ့ ဥပဒေကြမ်းထဲမှာ တိုင်းရင်းသားဆိုသည်မှာ ကချင်၊ ကရင်၊ ကယား၊ ချင်း၊ မွန်၊ မြန်မာ၊ ရခိုင်၊ ရှမ်းနှင့် ယင်းတို့ ၏ မျိုးနွယ်စုများဆိုပြီးတော့မှ ဖော်ပြပေးခဲ့တဲ့အတွက်ကြောင့်မို့လို့ ကျန်တဲ့တိုင်းရင်းသားအားလုံးကို အဲဒီမျိုးနွယ်စုအထဲမှာ ပါဝင်ပြီးတော့မှ ၁၃၅ မျိုးကို ဖော်ပြထားတာ ဖြစ်ပါတယ်။ ဆိုတော့ ဒီနေရာမှာ အားလုံးပြန်လည်သုံးသပ်ကြည့်လိုက်တဲာ့ ဒီမျိုးနွယ်စု ပြဿနာက ရှိနေတဲ့ အနေအထားမျိုး ဖြစ်တဲ့အတွက်ကြောင့်မို့လို့ မျိုးနွယ်စုဆိုတဲ့စကားရပ်ကို မသုံးဘဲနဲ့ တိုင်းရင်းသား ဆိုသည်မှာ ဆိုတဲ့ဟာက ဒီဥပဒေမှာ ပါရှိထားပြီးဖြစ်တဲ့ ဒီနောက်ဆုံးပြဋ္ဌာန်းပေးလိုက်တဲ့ ဒီတိုင်းရင်းသား ဆိုတဲ့ အနက်အဓိပ္ပာယ်ကို တိုင်းရင်းသားလူမျိုးများဆိုသည်မှာ “ပြည်ထောင်စုမြန်မာနိုင်ငံတော်ကို ပင်ရင်း နိုင်ငံအဖြစ်သတ်မှတ်၍ စဉ်ဆက်မပြတ်နေထိုင်လာခဲ့ကြသော လူမျိုးများကိုဆိုသည်” ဆိုပြီးတော့မှ ဒီဖော်ပြ ထားတာတော့ရှိပါတယ်။ ဒီနေရာမှာလူမျိုးကိုသုံးပြီးတော့မှ မျိုးနွယ်စုမသုံးဖို့ဆိုတဲ့ အငြင်းပွားတာ ပြီးခဲ့တဲ့ ပထမအကြိမ်က ဖြစ်ပြီးတော့မှ နောက်ဆုံးဥပဒေထွက်လာတဲ့အားလုံးကိုခြုံ မိနိုင်ဖို့အတွက်က လူမျိုးများဆိုတဲ့ စကားရပ်ကိုသုံးထားတာဖြစ်ပါတယ်။ ဒါပထမအချက်ဖြစ်ပါတယ်။ ဒုတိယအချက်နဲ့ ပတ်သက်ပြီးတော့မှ ကျွန်တော်တို့ဥပဒေပြုတဲ့နေရာမှာ ဥပဒေနာမည်ကိုကတည်း ကိုက ၂၀၁၅ ခုနှစ်၊ ဖေဖော်ဝါရီလ ၂၄ ရက်နေ့မှာ ထုတ်ပြန်ပြဋ္ဌာန်းထားတဲ့ ပြည်ထောင်စုလွှတ်တော် ဥပဒေအမှတ်(၈)ရဲ့ အမည်ဟာ တိုင်းရင်းသားလူမျိုးများ၏ အခွင့်အရေးကို ကာကွယ်စောင့်ရှောက်သည့် ဥပဒေလို့ အတိအလင်းဖော်ပြထားတာဖြစ်ပါတယ်။ အဲဒီတော့ ဒီနေရာမှာ တိုင်းရင်းသားလူမျိုးများ၏ အခွင့်အရေးကိုကာကွယ်စောင့်ရှောက်သည့် ဥပဒေကို ဖော်ပြထားပြီးဖြစ်တဲ့ အတွက်ကြောင့်မို့လို့ လူမျိုး ဆိုတဲ့ဟာကို သုံးရင်တော့ ပိုပြီးတော့မှ သင့်တော်တဲ့ အနေအထားမျိုး ကျွန်တော်တို့ ဒုတိယ အချက်နဲ့ တင်ပြခြင်းဖြစ်ပါတယ်။ ဒီနေရာမှာ ဒီဥပဒေမှာပါတဲ့အခန်းနဲ့ပတ်သက်ပြီးတော့မှ ကြည့်ကြမယ်ဆိုရင် ကျွန်တော်တို့လူမျိုး များကိုဆိုလိုတာဟာ တိုင်းရင်းသားအားလုံးကို ဖော်ညွှန်းပေးတဲ့အတွက်ကြောင့်မို့လို့ ခေါ်ဆိုခြင်း ဖြစ်တာ ကတစ်ပိုင်း၊ နောက်ပြီးတော့ ဝန်ကြီးဌာနဆိုသည်မှာ ဤဥပဒေအရ ဖွဲ့စည်းထားတဲ့ ပြည်ထောင်စုအစိုးရ တိုင်းရင်းသားလူမျိုးများရေးရာဝန်ကြီးဌာနဆိုပြီးမှ ဒါကိုထပ်မံပြီးတော့ ဥပဒေထဲမှာဖော်ပြထားတာ ဖြစ်ပါတယ်။ အားလုံးကိုခြုံကြည့်မယ်ဆိုရင် ပြည်ထောင်စုဝန်ကြီးတွေ၊ တိုင်းဒေသကြီးနဲ့ ပြည်နယ် အသီးသီးမှာ ခန့်အပ်တာဝန်ပေးထားတဲ့ အဲဒီဥပဒေမှာပါတဲ့ ပုဒ်မ ၂ (ဂ)၊ (ဃ)၊ (င) တို့မှာလည်း လွှတ်တော်၏ သဘောတူညီမှုဖြင့် ဖွဲ့စည်းတာဝန်ပေးထားသော ပုဂ္ဂိုလ်များကို တိုင်းရင်းသားလူမျိုးများ ရေးရာဝန်ကြီးဆိုပြီးတော့မှ ဒီလိုအတိအလင်းဖော်ပြထားတာတွေ့ရတာဖြစ်ပါတယ်။ နောက်တစ်ချက်နဲ့ပတ်သက်ပြီးတော့မှ ကျွန်တော်တင်ပြချင်တာက ရေးရာဆိုတဲ့ အသုံးအနှုန်း ဝေါဟာရနဲ့ လူမျိုးဆိုတဲ့အခေါ်အဝေါ်နဲ့ချင့်ချိန်ပြီးတော့မှ နှိုင်းယှဉ်ကြည့်မယ်ဆိုရင် ဒီဥပဒေထဲမှာက ရေးရာအစား လူမျိုးကို သုံးထားခြင်းအားဖြင့် ပိုမိုပြီးတော့မှ လေးနက်နိုင်တဲ့ အဓိပ္ပာယ်ရှိပြီးတော့မှ လူမျိုးလို့ ခေါ်ဆိုတဲ့ ဥပဒေကိုပြုခြင်း၊ တစ်နည်းအားဖြင့် ပိုပြီးတော့မှ ထိထိမိမိဥပဒေကို ပိုပြီး စည်းနှောင် နိုင်တဲ့ အနေအထားမျိုး ဖြစ်တဲ့အတွက်ကြောင့်မို့လို့ ဒီဥပဒေတွေကို ပထမအကြိမ် ပြည်သူ့လွှတ်တော် သက်တမ်းမှာ ပြဋ္ဌာန်းရခြင်းပဲဖြစ်ပါတယ်။ ဒါကြောင့် ဆွေးနွေးခဲ့ကြတဲ့ကိစ္စနဲ့ပတ်သက်ပြီးတော့မှ ဒီအမည် ပြောင်းလဲခြင်းကိစ္စနဲ့ပတ်သက်လာရင် တိုင်းရင်းသားအစား လူမျိုးများဆိုတာဟာ ထည့်သွင်း ဖော်ပြ ထားရင် ဥပဒေရဲ့ အသက်ဝင်မှုဟာလည်း များစွာအထောက်အကူ ဖြစ်တဲ့အပြင် ဒီဥပဒေလည်း ပြဋ္ဌာန်း ပြီးသားဖြစ်တဲ့ အတွက်ကြောင့်မို့လို့ ရေးရာဆိုတဲ့ တိုင်းရင်းသားဆိုတဲ့ဟာ သုံးလိုက်တယ်ဆိုရင် ဥပဒေနဲ့ ကွဲလွဲမှု အနေအထားမျိုး ဖြစ်တဲ့အတွက်ကြောင့်မို့လို့ ကျွန်တော့အနေနဲ့ တင်ပြဆွေးနွေးရခြင်းပဲ ဖြစ်ပါတယ်။ ဒါကြောင့်မို့လို့ ဒီဥပဒေအရ နာမည်ကိုတော့ တိုင်းရင်းသားရေးရာဝန်ကြီးဌာန ဆိုတဲ့အစား တိုင်းရင်းသားလူမျိုးများရေးရာဝန်ကြီးဌာနက ပိုပြီးတော့မှ သင့်လျော်ပါတယ်ဆိုတဲ့ အကြောင်းကိုတော့ ဖြည့်စွက်တင်ပြဆွေးနွေးခြင်းပဲ ဖြစ်ပါတယ်။ အားလုံးကိုကျေးဇူးတင်ပါတယ်။</speech>
<speech type='speaker'>အမည်ပြောင်းလဲခြင်းနဲ့ ပတ်သက်လို့တော့ ဖြေရှင်းသွားတာရှိပါတယ်။ အဲဒီတော့ ကျွန်တော် ထပ်မေးပါ့မယ်။ ခုနကန့်ကွက်သွားတဲ့ စောမွှာဖောင်ကွာ ကန့်ကွက်မှုဆက်လက် လုပ်ပါ မလား။</speech>
<speech><mp id='1229'>ဦးစောလှားဖောင်ကွာ(မဲဆန္ဒနယ်အမှတ်-၁၂၊ ကရင်ပြည်နယ်)</mp>ပြန်ဖြေရှင်းစရာရှိပါတယ်။ တိုင်းရင်းသားဆိုတဲ့စကားရပ်ကို ကျွန်တော်တို့ ပြန်ပြီးတော့ အဓိပ္ပာယ်ဖွင့်ဆိုမယ်ဆိုရင် တိုင်းရင်းသားဆိုတဲ့ စကားလုံးဟာ ပြည်ထောင်စုမြန်မာနိုင်ငံမှာနေတဲ့။</speech>
<speech type='speaker'>ကျွန်တော်ပြောတာ ကန့်ကွက်မလား။ မကန့်ကွက်ဘူးလား။ ရှင်းပြမနေနဲ့။ ပထမလည်း ရှင်းပြပြီးပြီ။ ကန့်ကွက်မလား။ မကန့်ကွက်ဘူးလား။ ဆက်ပြီးတော့။</speech>
<speech><mp id='1229'>ဦးစောလှားဖောင်ကွာ(မဲဆန္ဒနယ်အမှတ်-၁၂၊ ကရင်ပြည်နယ်)</mp>ကန့်ကွက်ပါတယ်။</speech>
<speech type='speaker'>ဟုတ်ပြီ။ ကျွန်တော်တို့ လွှတ်တော်အစည်းအဝေးမြန်မြန်ဆန်ဆန်ကျင်းပနိုင်ဖို့ တခြားကန့်ကွက်မယ့်လူများ ရှိပါသေးလား။ ရှိပါတယ်တစ်ယောက်။ ဒါဆိုရင် ကန့်ကွက်မယ့် လူတွေ အားလုံးမတ်တပ်ရပ်ပါ။ ကန့်ကွက်ရန်ရှိတဲ့လူ။</speech>
<speech type='speaker'>ထောက်ခံမယ့်လူတွေ မတ်တပ်ရပ်ပေးပါ။ အားလုံး ထိုင်နိုင်ပါပြီ။ အထက်ပါ ကိစ္စမှာ ကန့်ကွက်တဲ့သူ ၅ ဦးရှိပြီးတော့ ကျွန်တော်တို့ ထောက်ခံတဲ့သူက ၅ ဦးထက်များတဲ့အတွက်ကြောင့် မို့လို့ ကျွန်တော်တို့ ဒီတိုင်းရင်းသားရေးရာဝန်ကြီးဌာနကို တိုင်းရင်းသားလူမျိုးများရေးရာဝန်ကြီးဌာန အဖြစ် ပြောင်းလဲပြင်ဆင်သတ်မှတ်ရန် လွှတ်တော်က သဘောတူကြောင်း ကြေညာပါတယ်။</speech>
<title>အစည်းအဝေးခေတ္တရပ်နားခြင်း</title>
<speech type='speaker'>ပြည်ထောင်စုလွှတ်တော်ကိုယ်စားလှယ်တော်များခင်ဗျား။ အစည်းအဝေးကို ခေတ္တရပ်နားပါ့မယ်။ အစည်းအဝေးကို ၁၁ နာရီ မိနစ် ၄၀ မှာ ပြန်လည်ကျင်းပမည် ဖြစ်ကြောင်း ကြေညာပါတယ်။</speech>
<speech type='mc'>ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type='mc'>အစည်းအဝေးကို ၁၁ နာရီ ၄၀ မိနစ်တွင် ပြန်လည်စတင်ပါ့မယ် ခင်ဗျား။ အားလုံးထွက်ခွာနိုင်ကြပါပြီ။</speech>
</motion>
<motion>
<title>အစည်းအဝေး ပြန်လည်စတင်ခြင်း</title>
<speech type='mc'>လေးစားအပ်တဲ့ ပြည်ထောင်စုလွှတ်တော်ကိုယ်စားလှယ်များနဲ့ ဧည့်သည် တော်များခင်ဗျာ။ အစည်းအဝေး ပြန်လည်စတင်ပါတော့မယ်။</speech>
<speech type='mc'>ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type='mc'>အားလုံးထိုင်နိုင်ကြပါပြီခင်ဗျား။</speech>
<speech type='speaker'>ဆွေးနွေးခြင်းအစီအစဉ်ပြန်လည်စတင်ပါမယ်။</speech>
<title>နိုင်ငံတော်သမ္မတထံမှ ပေးပို့သော ၂၀၁၆ -၂၀၁ရ ခု၊ ဘဏ္ဍာရေးနှစ် စိုက်ပျိုးစရိတ်ချေးငွေအတွက် ငွေကျပ် ဘီလီယံ ၅၀၀ ကို မြန်မာနိုင်ငံတော်ဗဟိုဘဏ်မှ ချေးယူခွင့်နှင့်စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း</title>
<speech type='speaker'>အစီအစဉ်(၈) ဖြစ်ပါတယ်။ ပြည်ထောင်စုလွှတ်တော်ကိုယ်စားလှယ်များခင်ဗျား။ နိုင်ငံတော်သမ္မတထံမှ ပြည်ထောင်စုလွှတ်တော်နာယကထံသို့ သဝဏ်လွှာပေးပို့ထားတဲ့ ၂၀၁၆- ၂၀၁ရ ခုနှစ်၊ ဘဏ္ဍာရေးနှစ်တွင် တောင်သူလယ်သမားများသို့ စိုက်ပျိုးစရိတ်ချေးငွေများ ထုတ်ချေးနိုင်ရန်အတွက် ငွေကျပ် ဘီလီယံ ၅၀၀ ကို မြန်မာနိုင်ငံတော်ဗဟိုဘဏ်မှချေးယူခွင့်နဲ့စပ်လျဉ်းပြီး ၁၈-၅-၂၀၁၆ ရက်က ကျင်းပပြုလုပ်ခဲ့တဲ့ ပြည်ထောင်စုလွှတ်တော် ပထမပုံမှန်အစည်းအဝေး (၂၃)ရက်မြောက်နေ့မှာ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက လွှတ်တော်သို့ ရှင်းလင်းတင်ပြခဲ့ပြီး ဖြစ်ပါတယ်။ ယင်းကိစ္စနဲ့စပ်လျဉ်းပြီး ဆွေးနွေးလိုတဲ့ လွှတ်တော်ကိုယ်စားလှယ် ၁ရ ဦး အမည်စာရင်းတင်သွင်း ထားပါတယ်။ ကျွန်တော်တို့ လွှတ်တော်ကိုယ်စားလှယ် တစ်ဦးကို ၆ မိနစ် ဆွေးနွေးခွင့်ပေးပါမယ်။ ဒီ ၆ မိနစ် အတွင်းမှာ ကျွန်တော်တို့လိုရင်းကိုပြောပြီးတော့ ဆွေးနွေးဖို့အသိပေးပါတယ်။ ဦးစွာ ဦးခင်ဝင်း၊ မကွေးတိုင်းဒေသကြီးမဲဆန္ဒနယ်အမှတ်(၂) ဆွေးနွေးဖို့ဖြစ်ပါတယ်။</speech>
<speech><mp id='1277'>ဦးခင်ဝင်း(မဲဆန္ဒနယ်အမှတ်-၂၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များ၊ တက်ရောက်လာကြသော ပြည်ထောင်စုဝန်ကြီးများနဲ့ ဧည့်သည်တော်များအားလုံး မင်္ဂလာပါလို့ နှုတ်ခွန်းဆက်ဂါဝရပြု အပ်ပါတယ်။ ကျွန်တော်ကတော့ မကွေးတိုင်းဒေသကြီး၊ မဲဆန္ဒနယ်အမှတ် (၂) မှ အမျိုးသားလွှတ်တော် ကိုယ်စားလှယ် ဦးခင်ဝင်းဖြစ်ပါတယ်။ ကျွန်တော့အနေနဲ့တော့ ပြည်ထောင်စုလွှတ်တော် ပထမပုံမှန်အစည်းအဝေး (၂၃)ရက် မြောက်နေ့ဖြစ်တဲ့ ၂၀၁၆ ခုနှစ်၊ မေလ ၁၈ ရက်နေ့မှာ နိုင်ငံတော်သမ္မတထံမှပေးပို့တဲ့ စိုက်ပျိုးစရိတ် ချေးငွေကျပ် ဘီလီယံ ၅၀၀ အား ဗဟိုဘဏ်မှ ချေးယူခွင့်နဲ့စပ်လျဉ်းပြီး အကြံပြု ဆွေးနွေးသွားမှာ ဖြစ်ပါတယ်။ နာယကကြီး ခင်ဗျား။ နိုင်ငံတော်သမ္မတရဲ့ ပေးပို့တဲ့စာနဲ့ ဗဟိုဘဏ် ဒုတိယဥက္ကဋ္ဌနဲ့ စိုက်ပျိုးရေး၊ မွေးမြူရေးနဲ့ ဆည်မြောင်းဝန်ကြီးဌာန ဝန်ကြီးတို့ရဲ့ ရှင်းလင်းတင်ပြချက်မှာ ချေးငွေနဲ့ပတ်သက်ပြီး စည်းကမ်းများဟာ နိုင်ငံတော်အစိုးရရဲ့ ဌာနတစ်ခုနဲ့တစ်ခုကြား လုပ်ထုံးလုပ်နည်းများအရ လိုက်နာရမယ့် စည်းကမ်းချက်များ ဖြစ်တယ်ဆိုတာကို သတိပြုမိပါတယ်။ ဒီချေးငွေကို တောင်သူလယ်သမားများကို ဘယ်လိုချေးမယ်။ လယ်သမား၊ ယာသမားများအတွက် ဘယ်ကာလမှာ ဘယ်လောက် အတိုးနှုန်းနဲ့ တစ်ဧကပေါ်မှာ ဘယ်လောက်ချေးသွားမယ်ဆိုတာ မသိရပါဘူး။ လေးစားအပ်သော နာယကကြီးခင်ဗျား။ စိုက်ပျိုးရေး၊ မွေးမြူရေးနဲ့ ဆည်မြောင်းဝန်ကြီးဌာနရဲ့ ရက် ၁၀၀ စီမံချက်အတွင်း အပြီးသတ်အကောင်အထည်ဖော်သွားမယ့် လုပ်ငန်း ၂၈ ခုထဲမှာ တောင်သူ လယ်သမားများအတွက် စိုက်ပျိုးစရိတ်ချေးငွေကို မြန်မာလယ်ယာဖွံ့ဖြိုးရေးဘဏ်မှ စပါးသီးနှံအတွက် တစ်ဧကကို တစ်သိန်း ထုတ်ချေးရာက အခု တစ်သိန်းခွဲ ထုတ်ချေးမှာဖြစ်ပါတယ်။ ကျပ် ဘီလီယံ ၉၀၀ ကိုလည်း တောင်သူလယ်သမားများလက်ဝယ်ရောက် ထုတ်ချေးမယ်ဆိုတာကို ဝမ်းမြောက်ဝမ်းသာ ကြိုဆိုပါတယ်။ စပါးစိုက်တောင်သူများက ဝမ်းမြောက်ဝမ်းသာ ကျေးဇူးတင်ကြမှာဖြစ်ပါတယ်။ ဒါပေမယ်လို့ ကျွန်တော်ယာသမား၊ ကိုင်းသမားများကတော့ အားကိုးကြီးစွာ မျှော်လင့်နေဆဲ ဖြစ်ကြောင်း ဦးစွာတင်ပြ လိုပါတယ်။ ယာသမားများအတွက် လက်ရှိချေးပေးနေတဲ့ ချေးငွေဟာဆိုရင် တစ်ဧကကို ၂၀,၀၀၀ ကျပ်နဲ့ ၁၀ ဧကအတွက် ချေးပေးတာဖြစ်ပါတယ်။ ဒီနေ့မှာဆိုလို့ရှိရင်လည်း ကျွန်တော်တို့ ယာသမားများဟာ မုန်တိုင်းမိုးလေးနဲ့ ကြဲလည်းပြီးနေကြပါပြီ။ သူတို့အတွက်ထုတ်ချေးမယ့် ကျပ် ၂၀,၀၀၀ ဟာ ဒီနေ့ လွှတ်တော်ထဲမှာ ပြောနေတုန်းပဲရှိပါသေးတယ်။ နာယကကြီး ခင်ဗျား။ ဒီနေ့နိုင်ငံတော်ဟာ ပြည်ပပို့ကုန်အဖြစ် အားထားရသော စိုက်ပျိုးရေး ထွက်ကုန်ဟာ ယာထွက်ကုန်နဲ့ ကိုင်းသီးနှံများ မြေပဲ၊ နှမ်း၊ ပဲမျိုးစုံဟာ နေရာယူနေပြီ ဖြစ်ပါတယ်။ လယ်ယာကိုင်းသမားများအတွက် အလေးထားစဉ်းစားသင့်ပါတယ်လို့ ကျွန်တော်ဒီနေရာကနေ ဆွေးနွေးလို ပါတယ်။ နယ်မြေအလိုက် ယာနဲ့ကိုင်းထွက်ကုန်အတွက် ကုန်ကျစရိတ်တွေကို ကွာခြားမှုအခြေအနေနဲ့ ကျွန်တော့ရဲ့ မဲဆန္ဒနယ်ဖြစ်တဲ့ မကွေးတိုင်းမဲဆန္ဒနယ်အမှတ် (၂)ရဲ့ ကုန်ကျစရိတ်အချို့ကို ကျွန်တော် နမူနာအဖြစ် တင်ပြလိုပါတယ်။ ကျွန်တော် ဒါကို ပါဝါပွိုင့်နဲ့တင်ပြမယ်။ မိုးနှမ်းအတွက်စိုက်စရိတ် ကုန်ကျစရိတ်ဟာ မိသားစုလုပ်အားတန်ဖိုး မပါဘဲနဲ့ ကုန်ကျစရိတ်ဟာ ၁၀၀,၅၀၀ ကျပ် ဖြစ်ပါတယ်။ မိသားစုလုပ်အားတန်ဖိုးကို သင့်လိုက်မယ်ဆိုလို့ရှိရင် ၁၃၈,၅၀၀ ကျပ် ကျသင့်ပါတယ်။ ဒါဟာ ဒေသ ပေါက်ဈေးအလိုက် အနိမ့်ဆုံးကုန်ကျစရိတ်ဖြစ်ပါတယ်။ နွေလအတွက် မိသားစုလုပ်အားတန်ဖိုးဟာလည်း မိသားစုလုပ်အားတန်ဖိုးမပါပဲ ၁၄၆,၅၀၀၊ မိသားစုတန်ဖိုးတွက်မယ်ဆိုရင် ၁၉၂,၅၀၀ ရှိပါတယ်။ ဒါကျွန်တော် ဒီဇယားရဲ့ အောက်ခြေမှာပါ။ အောက်ခြေမှာ မမြင်တော့မမြင်နိုင်ဘူးဖြစ်နေတယ်ထင်ပါတယ်။ မမြင်နိုင်ဘူး ဖြစ်နေတော့ ဲ့ညှာသောအားဖြင့် ဇယားတစ်ခုချင်းကိုပဲ ပြောပေးသွားပါမယ်။ မိုးမြေပဲ ပြီးတော့ ဆောင်းမြေပဲပါ။ ဆောင်းမြေပဲပြီးတော့ နေကြာပါ။ နေကြာပြီးတော့ ပဲတီစိမ်းပါ။ ပဲတီ စိမ်းမှာ ကျွန်တော်မိသားစုလုပ်အားမပါပဲဆိုရင် ၁၅၅,၅၀၀ ကျပ်ကုန်ပါတယ်။ မိသားစုစရိတ်ထုတ် လိုက်မယ်ဆိုရင် ၁၉၂,၅၀၀ ကျပ်ကုန်ကျပါတယ်။ ဒါကပဲတီစိမ်း၊ နောက်တစ်ခါ ပဲစဉ်းငုံပါ။ ပဲစဉ်းငုံက ၁၀၈,၀၀၀ ကျပ်ကျပြီး မိသားစုလုပ်အားကိုပါ ထည့်တွက်မယ်ဆိုရင် ၁၂၈,၀၀၀ ကျပ်ကုန်ကျပါတယ်။ မိသားစုစရိတ်ပါ။ နောက်တစ်ခု ငရုတ်ပါ။ နောက်တစ်ခုက ကြက်သွန်နီပါ။ နောက်တစ်ခု အာလူးပါ။ အာလူးမှာ ဆိုလို့ရှိရင် ၃၃၇,၀၀၀ ကျပြီးတော့ မိသားစုလုပ်အားပါထည့်မယ်ဆိုရင် ၃၇၃,၀၀၀ ကျနေပါတယ်။ အဲဒီစရိတ်တွေ ဟာဆိုလို့ရှိရင် လယ်သမား၊ ကိုင်းသမားတွေကုန်ကျစရိတ်နဲ့ နှိုင်းယှဉ်မယ်ဆိုရင် ချေးငွေဟာ ဘယ်လောက် ကွာခြားနေတယ်ဆိုတာ သိသာပါတယ်။ ကုန်ကျစရိတ်နဲ့ ချေးငွေဟာ လုပ်ကိုင်ရတဲ့လုပ်ငန်း အလိုက် လုပ်သင့်တဲ့ အကျိုးသက်ရောက်မှုမှာလည်း အမှန်တကယ်ရင်းနှီးမြှုပ်နှံမှုထဲကို ရောက်ရှိမှာ ဖြစ်ပါတယ်။ စတိချေးငွေ လောက်နဲ့ဖြစ်နေရင် ရင်းနှီးမြှုပ်နှံမှုထဲမရောက်ဘဲ အသုံးစရိတ်ထဲကိုသာ ရောက်သွားတတ်တဲ့ ချေးငွေရဲ့ ရည်ရွယ်ချက်ဟာ အဟောသိကံဖြစ်နေတာလည်း မြေပြင်မှာတွေ့မြင်နေရမှာ ဖြစ်ပါတယ်။ ယနေ့ကာလရဲ့ လူနေမှု၊ လူမှုပတ်ဝန်းကျင်၊ အသုံးပြုနေတဲ့ ငွေတန်ဖိုးရဲ့အရာရောက် ကိန်းဂဏန်းများ ကိုလည်း ထည့်သွင်း စဉ်းစားသင့်ပါတယ်။ နာယကကြီးခင်ဗျား။ လွှတ်တော်နဲ့ နာယကကြီးကို အလေးအနက်တင်ပြလိုတာကတော့ နိုင်ငံတော် သမ္မတရဲ့ ဗဟိုဘဏ်ကချေးယူမယ့်ကိစ္စမှာ ယာသမား ကိုင်းသမားများအတွက်လည်း ထည့်သွင်းစဉ်းစား ပေးပါရန် တင်ပြဆွေးနွေးအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>်သွားပါပြီ။ ဦးဝင်းဝင်း မင်းဘူးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id='1459'>ဦးဝင်းဝင်း(မင်းဘူးမဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ ပြည်ထောင်စုလွှတ်တော်ကိုယ်စားလှယ်များ၊ ပြည်ထောင်စု ဝန်ကြီးများနဲ့ ဧည့်သည်တော်များအားလုံး မင်္ဂလာအပေါင်းနဲ့ ပြည့်စုံကြပါစေလို့ ရှေးဦးပဏာမမေတ္တာများ ပို့သအပ် ပါတယ်။ ကျွန်တော်ကတော့ မကွေးတိုင်းဒေသကြီး မင်းဘူးမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဝင်းဝင်းဖြစ်ပါတယ်။ နိုင်ငံတော်သမ္မတထံမှ ပေးပို့လာသော ၂၀၁၆-၂၀၁ရ ခု၊ ဘဏ္ဍာရေးနှစ် စိုက်ပျိုးစရိတ်ချေးငွေ အတွက် ငွေကျပ် ဘီလီယံ ၅၀၀ ကို မြန်မာနိုင်ငံတော် ဗဟိုဘဏ်မှ ချေးယူခွင့်နဲ့ စပ်လျဉ်း၍ ပြည်ထောင်စု လွှတ်တော် ဥပဒေ အခန်း(၃)၊ အပိုဒ် ၈၊ အပိုဒ်ခွဲငယ် (ဂ) နဲ့ (ဃ)တို့အရ အကြံပြု ထောက်ခံ ဆွေးနွေး သွားမှာဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ နိုင်ငံတစ်နိုင်ငံကို ဖွံ့ဖြိုး တိုးတက်ဖို့နဲ့ ကြွယ်ဝချမ်းသာဖို့အတွက် ကြိုးပမ်းအကောင်အထည်ဖော်ဆောင်ရွက်ကြမယ်ဆိုရင် အခြေခံ လူတန်းစားတို့ရဲ့ လိုအပ်ချက်တွေကို ဖြည့်ဆည်းဆောင်ရွက်ပေးပြီး သူတို့တွေရဲ့ ဘဝကို အလေးထား မြှင့်တင်ပေးဖို့ အရေးကြီးလိုအပ်လှပါတယ်။ ကျွန်တော်တို့မြန်မာနိုင်ငံမှာဆိုရင် လူဦးရေရဲ့ ၇၀ရာခိုင်နှုန်းဟာ ကျေးလက်နေပြည်သူတွေဖြစ်ပြီး ကျေးလက်နေပြည်သူအများစုဟာလည်း စိုက်ပျိုးရေးဖြင့် အသက်မွေး ဝမ်းကျောင်းပြု နေကြရပါတယ်။ ဒါကြောင့်လည်း ကျွန်တော်တို့နိုင်ငံကို အမှန်တကယ် ဖွံ့ဖြိုးတိုးတက် စေချင်တယ်ဆိုရင် ကျေးလက်နေတောင်သူဦးကြီးတွေရဲ့ လိုအပ်ချက်တွေကို ဖြည့်ဆည်း ဆောင်ရွက်ပေးပြီး တောင်သူဦးကြီးတွေရဲ့ ဘဝတွေကို မြှင့်တင်ပေးဖို့ လိုအပ်လှပါတယ်။ လေးစားရပါသော နာယကကြီးခင်ဗျာ။ လယ်ယာမြေ လုပ်ကိုင်စားသောက်ကြတဲ့ တောင်သူ ဦးကြီးတွေရဲ့ ဘဝတွေဟာ အင်မတန်မှ ဆင်းရဲချို့တဲ့လှပါတယ်။ လယ်ယာမြေလုပ်ကိုင်ကြတဲ့ တောင်သူ ဦးကြီးတွေကို ကျေးဇူးရှင်ဦးကြီးများဟု တင်စားခေါ်ဝေါ်ခဲ့ကြသော်လည်း ခေတ်အဆက်ဆက်မှာ အဖိ နှိပ်ခံဘဝနဲ့ ဖြစ်သလို နေခဲ့ကြရပါတယ်။ ကျွန်တော်တို့ တောင်သူတွေရဲ့ ဘဝဟာ နင်းပြားဘဝတွေ ပါဗျာလို့ အသဲမှာ စွဲမြဲအောင် ပြောနေတာကလည်း ရင်နင့်အောင် ခံစားခဲ့ရပါတယ်။ အဲဒီလို အခြေအနေ ဆိုးတွေက လွတ်မြောက်ချင်ကြတာလည်း ကြာခဲ့ပါပြီ။ လွတ်မြောက်သင့်တဲ့လည်း ကြာခဲ့ပြီ ဖြစ်ပါတယ်။ မိုးကလေး တဖြောက်နှစ်ဖြောက်ရွာတာနဲ့ တောင်သူတွေဟာ မိုးလယ်အတွက် ထွန်ဆင်း ကြရဖို့ ထွန်တွေ၊ ထယ်တွေ အဆင်သင့်ပြင်ကြရသလို မိုးရာသီစိုက်ပျိုးစရိတ်ချေးငွေရဖို့အတွက်ကိုလည်း ရင်တမမနဲ့ စောင့်မျှော်နေခဲ့ကြရပါတယ်။ ဘယ်နေ့ဘယ်ရက်များ စိုက်ပျိုးစရိတ်ချေးငွေလေး သွားထုတ် ရမလဲ။ ဘယ်နှုန်းနဲ့များရမလဲ။ ဒီနှစ်ရော အဆင်ပြေပါ့မလားဆိုတဲ့ အတွေးတွေနဲ့ အမြဲတမ်းနေခဲ့ရပါတယ်။ ု့ ချေးငွေမထုတ်ချေးရသေးဘူးဆိုရင်တော့ ရပ်တွေရွာတွေမှာရှိတဲ့ သူဌေးတွေဆီကို အပြေး ကပ်ပြီးတော့ ချေးကြ၊ ငှားကြရတာလည်း သူတို့တတွေရဲ့ ဘဝ တစ်စိတ်တစ်ပိုင်းပါပဲ။ ဇနီးမယား၊ သမီး၊ သားများကို လူမြင်ကောင်းဖို့လောက်ဆင်ထားတဲ့ ရွှေတို၊ ရွှေဆလေးများကလည်း စိုက်ပျိုးစရိတ်ချေးငွေ ကက ကက်တယ်.. အ အခါမှာ အတိုးနှုန်း အနေနဲ့ ၅ ကျပ်တိုး၊ ၆ ကျပ်တိုးမှ ၁၀ တိုးအထိ အတိုးကြီးကြီး ပေးကြရတဲ့ ဘဝတွေ ဖြတ်ကျော်ခဲ့ရပါတယ်။ အဲဒီလို အတိုးကြီးကြီးပေးရသော်လည်း ငွေထုတ်ချေးတဲ့ ပုဂ္ဂိုလ်များကို ကျေးဇူးရှင်ကြီးများအဖြစ် သတ်မှတ်တင်စားနေရပါတယ်။ ဘာကြောင့်လဲဆိုတော့ အပေါင်ပစ္စည်း မထားနိုင်တာကတစ်ကြောင်း၊ အပေါင်ပစ္စည်းထားနိုင်သော်လည်း တန်ကြေးမက ချေးယူကြရတာတွေကြောင့် ကျေးဇူးရှင်ကြီးများအဖြစ် သတ်မှတ်ကြရတာပါ။ စိုက်ပျိုးစရိတ်ချေးငွေကလေး ရရှိလာသော်လည်းပဲ လယ်ယာစိုက်ပျိုးရေးအတွက် မလုံလောက်လို့ ကြားဖြတ်စရိတ်အဖြစ်သာ အသုံးပြုခဲ့ရပါတယ်။ တကယ်တော့ စိုက်ပျိုးစရိတ် ချေးငွေတွေကို ထုတ်ချေးပေးတဲ့အခါမှာ ခါနဲ့ ဆောလျင်စွာထုတ်ချေးပေးဖို့ လိုအပ်သလို လုံလောက်စွာလည်း ထုတ်ချေးပေးဖို့ လိုအပ်ပါတယ်။ ဒါမှသာ တောင်သူဦးကြီးတွေရဲ့ဘဝဟာ အကြွေးသံသရာက လွတ်ကင်းပြီး မြန်မြန်ဖွံ့ဖြိုးတိုးတက်လာမှာဖြစ်ပါတယ်။ ယခုနှစ်မှာဆိုလို့ရှိရင် ယခင်နှစ်တွေက နှုန်းထက်ပို၍ ထုတ်ချေး ပေးသွားမယ်လို့ ကြားသိရပါတယ်။ ယခင်နှစ်ကဆိုရင် မိုးစပါးနဲ့ ချက်ကြံအတွက် တစ်ဧကကို တစ်သိန်းနှုန်းဖြင့် ထုတ်ချေးပေးသော်လည်း ယခုနှစ်မှာ မိုးစပါးအတွက် တစ်ဧကလျှင် တစ်သိန်းငါးသောင်း နှုန်းနဲ့ ထုတ်ချေးပေးသွားမယ်လို့ ကြားသိရတဲ့အတွက် တောင်သူဦးကြီးများနဲ့ထပ်တူ ကျွန်တော်တို့ ကိုယ်စားလှယ်တွေလည်း ဝမ်းသာပီတိဖြစ်ရပါတယ်။ သို့သော်လည်းပဲ ယာစိုက် တောင်သူများရဲ့ဘဝမှာ အမှန်တကယ် ကုန်ကျငွေဟာ ယာစိုက်တောင်သူဦးကြီးတွေရဲ့ တင်ပြချက်အရ တစ်နှစ်လျှင် တစ်ဧကကို နှစ်သိန်းနှစ်သောင်းနှုန်းကုန်ကျသော်လည်းပဲ အစိုးရမှ စိုက်ပျိုးစရိတ်ချေးငွေအဖြစ် ထုတ်ချေးပေးတာက နှစ်သောင်းနှုန်းသာလျှင် ထုတ်ချေးပေးတဲ့အတွက် ယခုနှစ်မိုးရာသီ စိုက်ပျိုးစရိတ် ထုတ်ချေးပေးတဲ့ ကာလအမီ ထိုက်သင့်သောနှုန်းထားများဖြင့် ထပ်မံထုတ်ချေးပေးရန် မျှော်လင့်လျက်ရှိကြောင်း လေးစား စွာဖြင့် တင်ပြအပ်ပါတယ်ခင်ဗျာ။ ဒါကြောင့် ယာစိုက်တောင်သူများရဲ့ အမှန်တကယ်ကုန်ကျစရိတ်နဲ့ နိုင်ငံတော်ရဲ့ စိုက်ပျိုးစရိတ် ထုတ်ချေးငွေနဲ့ ထုတ်ချေးပေးမှုပမာဏမှာ ကွာခြားလွန်းသဖြင့် ဖြစ်နိုင်မယ်ဆိုရင် ယခုနှစ် မိုးရာသီ စိုက်ပျိုးစရိတ်ထုတ်ချေးမည့် ကာလအမီ ယာစိုက်တောင်သူများအား ထိုက်သင့်သလောက် ထပ်မံတိုးမြှင့် ထုတ်ချေးပေးပါရန် အကြံပြု တိုက်တွန်းအပ်ပါတယ်ခင်ဗျား။ လေးစားအပ်ပါတဲ့ နာယကကြီးနဲ့ ဧည့်သည်တော်များ ခင်ဗျာ။ ကျေးဇူးရှင်တောင်သူဦးကြီးများရဲ့ ဘဝကို စာနာထောက်ထားသောအားဖြင့်လည်းကောင်း၊ နိုင်ငံတော် ဖွံ့ဖြိုးတိုးတက်ရေးအတွက် နိုင်ငံတော်၏ အကျိုးစီးပွားကို ရှေးရှုသောအားဖြင့်လည်းကောင်း၊ နိုင်ငံတော်သမ္မတထံမှ ပေးပို့လာသော ၂၀၁၆-၂၀၁ရ ခုနှစ်၊ ဘဏ္ဍာရေးနှစ် စိုက်ပျိုးစရိတ်ချေးငွေ ကျပ်ဘီလီယံ ၅၀၀ ကို နိုင်ငံတော်ဗဟိုဘဏ်မှ ချေးယူခွင့်နဲ့ စပ်လျဉ်း၍ အမြန်ဆုံးခွင့်ပြုသင့်ပါကြောင်း လေးလေးနက်နက် ထောက်ခံဆွေးနွေး အပ်ပါတယ်ခင်ဗျာ။ အားလုံးကို ကျေးဇူးတင်ပါတယ်။ ဦးကျော်အောင်လွင် စေတုတ္တရာမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id='1463'>ဦးကျော်အောင်လွင်(စေတုတ္တရာမဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော်နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များ၊ ဧည့်သည်တော် များအားလုံး မင်္ဂလာပါ။ ကျွန်တော်ကတော့ မကွေးတိုင်းဒေသကြီး စေတုတ္တရာမဲဆန္ဒနယ် ပြည်သူ့ လွှတ်တော်ကိုယ်စားလှယ် ဦးကျော်အောင်လွင်ပါ။ နိုင်ငံတော်သမ္မတထံမှ ပေးပို့သော ၂၀၁၆-၂၀၁ရ ခု၊ ဘဏ္ဍာရေးနှစ် စိုက်ပျိုးစရိတ်ချေးငွေအတွက် ငွေကျပ် ၅၀၀ ဘီလီယံအား မြန်မာနိုင်ငံတော်ဗဟိုဘဏ်မှ ချေးယူခွင့်နှင့်စပ်လျဉ်းပြီးတော့ ထောက်ခံဆွေးနွေး သွားမှာပါ။ ကျွန်တော်တို့ နိုင်ငံဟာ စိုက်ပျိုးရေးကိုအခြေခံတဲ့ နိုင်ငံပါ။ နိုင်ငံလူဦးရေရဲ့ ၇၀ ရာခိုင်နှုန်းဟာ တောင်သူလယ်သမားတွေဖြစ်ပါတယ်။ ဒါကြောင့် တောင်သူလယ်သမားတွေချမ်းသာမှ တိုင်းပြည်ချမ်းသာ မှာပါ။ တောင်သူတွေအဆင်ပြေဖို့၊ ချမ်းသာဖို့ နိုင်ငံတော်အစိုးရနဲ့ ကျွန်တော်တို့တွေမှာ တာဝန်ရှိပါတယ်။ ခေတ်အဆက်ဆက်မှာ ကျွန်တော်တို့ရဲ့ ကျေးဇူးရှင် တောင်သူဦးကြီးတွေဟာ အဖိခံ၊ အနှိပ်ခံ၊ အနှိမ်ခံ ဘဝနဲ့ ဆင်းရဲတွင်း နစ်ခဲ့ကြပါတယ်။ အဲဒီဆင်းရဲတွင်းထဲက ကျွန်တော်တို့ကျေးဇူးရှင်တွေကို ဆွဲထုတ်နိုင်ဖို့ ကြိုးစားကြရပါမယ်။ တောင်သူတွေအတွက် အဓိကအရေးကြီးဆုံးကတော့ လယ်ယာမြေ ဖြစ်ပါတယ်။ လယ်ယာမြေဟာ တောင်သူတွေရဲ့ အသက်ပါ။ အကြောင်းအမျိုးမျိုးနဲ့ လယ်သိမ်းယာသိမ်းခံရလို့ လယ်မဲ့၊ ယာမဲ့ဘဝရောက်ရတဲ့ တောင်သူတွေနိုင်ငံအနှံ့မှာ ရှိပါတယ်။ ဒါကြောင့် သိမ်းဆည်းခံလယ်ယာ မြေတွေ တောင်သူလက် အမြန်ပြန်ရရေးဟာလည်း အရေးကြီးလှပါတယ်။ လူဦးရေတိုးပွားလာတဲ့အတွက် လုပ်ကိုင်စရာ မြေယာရှားပါးလို့ဖြစ်စေ၊ သဘာဝဘေးအန္တရာယ်ကြောင့် လယ်ယာမြေတွေ ပျက်စီးသွားလို့ ဖြစ်စေ၊ လယ်ယာမြေသစ်တွေ ဖော်ထုတ်ပေးဖို့၊ သီးနှံသစ်တောရောနှောစိုက်ခင်းတွေ ဖော်ထုတ်ပေးဖို့လည်း လိုအပ်လှပါတယ်။ တောင်သူတွေအတွက် စိုက်ပျိုးစရိတ်ချေးငွေဟာ အရေးကြီးလှပါတယ်။ တောရွာ တွေမှာ စိုက်ပျိုး စရိတ်ချေးငွေကို အတိုးကြီးနဲ့ ချေးယူကြရပြီး အတိုးသံသရာမှာ လုံးလည်ချာလည် လိုက်နေကြရ ရှာပါတယ်။ ဒီလိုနဲ့ ဆင်းရဲတွင်းနက်သည်ထက်နက်ကြရပါတယ်။ တောင်သူလောကမှာ ဆိုရိုးတစ်ခု ရှိပါတယ်။ အတိုးကြီးကြီးနဲ့ အကြွေးယူပြီး စိုက်ပျိုးလို့ တလင်းလည်းသိမ်းရော အကြွေး ဆပ်လိုက်တာ နောက်ဆုံးတော့ တောင်သူမှာ စကောနဲ့ကောက်စာပဲ ကျန်ပါတယ်တဲ့။ အဲဒီအဖြစ်မျိုးတွေကို ရပ်တန်းကရပ်ဖို့ ကျွန်တော်တို့ ကြိုးစားကြရပါမယ်။ လေးစားရပါသော နာယကကြီးခင်ဗျား။ စိုက်ပျိုးစရိတ်ချေးငွေကို စိုက်ပျိုးချိန်မီ ထုတ်ချေးပေးဖို့ လိုသလို လုံလောက်တဲ့ပမာဏထုတ်ချေးပေးဖို့လည်း လိုအပ်ပါတယ်။ ယခုနှစ်မှစပြီး လယ်တစ်ဧကကို ၁ သိန်းခွဲနှုန်း ထုတ်ချေးတာဟာ သင့်လျော်ပေမယ့် ယာတစ်ဧကကို နှစ်သောင်းနှုန်းကတော့ နည်းပါး နေပါသေးတယ်။ တိုးမြှင့်ထုတ်ချေးဖို့တင်ပြလိုပါတယ်။ နောက်တစ်ချက်က စိုက်ပျိုးစရိတ်ထုတ်ချေးရာမှာ တောင်သူတွေ ပိုမိုအဆင်ပြေလွယ်ကူချောမွေ့အောင် ဆောင်ရွက်ဖို့လိုသလို အမျိုးမျိုးသော စရိတ်စကနဲ့ ဖြတ်တောက်မှုကိုလည်း လျှော့ချဖို့လိုအပ်ပါတယ်။ ဘိုးစဉ်ဘောင်ဆက် ကိုယ့်လယ်ကိုယ်ယာမှာ တကယ် စိုက်ပျိုးလုပ်ကိုင်နေတဲ့ တောင်သူတွေ ပုံစံ(၇) မရလို့ စိုက်ပျိုးစရိတ် ထုတ်ချေးခွင့် မရကြတာလည်း နစ်နာလှပါတယ်။ ကျွန်တော့်မဲဆန္ဒနယ်မြေ စေတုတ္တရာမှာ ယခင်ဦးပိုင်ရှိခဲ့တဲ့ လယ်ခွန်ယာခွန်ဆောင်ခဲ့တဲ့ လယ်ယာ တွေ၊ ကြီးအုံ-ကြီးဝတမံရေမြုပ်ဧရိယာမှာပါနိုင်လို့ ပုံစံ(၇) ထုတ်မပေးပါဘူး။ အကျိုးဆက်က မရှိဆင်းရဲသား တောင်သူတွေ စိုက်ပျိုးစရိတ်ထုတ်ချေးခွင့်မရသလို ရေပြတ်လို့ သီးနှံခင်းတွေ အကြိမ်ကြိမ် ပျက်စီးတော့ လည်း ပုံစံ(၇) မရှိလို့ လျော်ကြေးမရ၊ မိအေးနှစ်ခါနာဖြစ်ကြရပါတယ်။ စိုက်ပျိုးစရိတ်ချေးငွေတွေကို ပုံမှန်အားဖြင့် ဇွန်လမှာ ထုတ်ချေးပြီးတော့ သီးနှံပေါ်ချိန် ဒီဇင်ဘာလမှာ ပြန်ဆပ်ရပါတယ်။ သီးနှံပေါ်စ ဈေးမကောင်းခင်မှာရောင်းပြီးတော့ ချေးငွေဆပ်ရလို့ တောင်သူတွေ အကျိုးအမြတ် နည်းပါးတဲ့အတွက် စိုက်ပျိုးစရိတ်ချေးငွေကို ၆ လအစား ယခင်လိုပဲ ၁ နှစ်ထားရှိသင့်တယ်လို့လည်း တင်ပြပါရစေ။ နိုင်ငံတော်က ထုတ်ချေးလိုက်တဲ့ ချေးငွေတွေကို အကျိုးရှိရှိ သုံးနိုင်ဖို့၊ ပြန်ဆပ်နိုင်ဖို့အတွက် တောင်သူတွေကို နည်းပညာပိုင်းဆိုင်ရာ အသိပညာပေးမှုတွေ လိုအပ်ပါတယ်။ စိုက်ပျိုးနည်းစနစ်၊ ရိတ်သိမ်းနည်းစနစ်နဲ့ ဓာတ်မြေသြဇာ၊ ပိုးသတ်ဆေး၊ အပင်အားဆေး သုံးစွဲနည်းစနစ်တွေကိုလည်း အသိပညာပေးဖို့ လိုအပ်ပါတယ်။ တောင်သူသွင်းအားစုဖြစ်တဲ့ မျိုးကောင်းမျိုးသန့်၊ ဓာတ်မြေသြဇာ၊ ပိုးသတ်ဆေး၊ အပင်အားဆေးနဲ့ စိုက်ပျိုးရိတ်သိမ်းကိရိယာတွေကို ဈေးနှုန်းချိုသာစွာ၊ လွယ်ကူစွာ ဝယ်ယူ နိုင်အောင်လည်း ပံ့ပိုးပေးကြရပါမယ်။ နောက်တစ်ချက်ကတော့ တောင်သူတွေ စိုက်ပျိုးထုတ်လုပ်လိုက်တဲ့ သီးနှံတွေကို ထိုက်တန်တဲ့ ဈေးနှုန်း ရအောင် ဈေးကွက်ရှာပေးနိုင်ရပါမယ်။ တောင်သူတွေ ချွေးနဲ့သွေးနဲ့ စိုက်ပျိုးထုတ်လုပ်လိုက်တဲ့ သီးနှံတွေ တောင်သူမခံစားရဘဲနဲ့ လူတစ်စုက ခေါင်းပုံဖြတ် အကျိုးခံစားသွားလို့ အလွန်နစ်နာခဲ့ကြရ ပါတယ်။ တောင်သူထုတ်လုပ်လိုက်တဲ့ သီးနှံတွေကို Value Added လုပ်ပြီး နိုင်ငံခြားတင်ပို့ရင် ပို၍ အကျိုးရှိနိုင်မှာပါ။ လေးစားရပါသော နာယကကြီးခင်ဗျား။ ကျွန်တော်တို့နိုင်ငံမှာ နိုင်ငံခြားထွက်အလုပ်လုပ်တဲ့ အတွက်ကြောင့် လယ်ယာလုပ်သားရှားပါးမှုပြဿနာလည်း ကြုံတွေနေပါတယ်။ လယ်ယာလုပ်သား ရှားပါးမှုကြောင့် စိုက်ချိန်မှာ မစိုက်နိုင်သလို ရိတ်သိမ်းချိန်မှာ ိတ်သိမ်းနိုင်လို့ နစ်နာကြရ ပါတယ်။ အခြားနိုင်ငံများမှာ မိမိနိုင်ငံတောင်သူများ ထုတ်လုပ်တဲ့ သီးနှံထုတ်ကုန်ကို နိုင်ငံခြားက ဈေးနှုန်းချိုသာစွာ ဝင်ရောက်မယှဉ်ပြိုင်နိုင်အောင် အခွန်တိုးမြှင့်ခြင်း၊ ဥပဒေများပြဋ္ဌာန်းခြင်းဖြင့် မိမိ တောင်သူကို ကာကွယ်ပေးသလို ကျွန်တော်တို့နိုင်ငံမှာလည်း ပြဋ္ဌာန်းကာကွယ်ပေးဖို့ လိုအပ်ပါတယ်။ ၂၀၁၅ ရေဘေးကြောင့် ကျွန်တော့မဲဆန္ဒနယ်မြေ စေတုတ္တရာအပါအဝင် နိုင်ငံအနှံ့အပြား လယ်ယာမြေတွေ ပျက်စီးဆုံးရှုံး တောင်သူတွေအတိဒုက္ခရောက်ခဲ့ရပါတယ်။ အားလုံးပျက်စီးဆုံးရှုံးခဲ့တဲ့ တောင်သူတွေဟာ စိုက်ပျိုးစရိတ်ချေးငွေပြန်ဆပ်ဖို့ အခက်ကြုံ ကြသော်လည်း ဆိုင်းငံ့ခွင့်မရခဲ့တဲ့ အတွက် နည်းအမျိုးမျိုးနဲ့ ရှာဖွေချေးငှားစိုက်ခဲ့ရပါတယ်။ အဲဒီလိုသဘာဝဘေးကြောင့် ပျက်စီးဆုံးရှုံးတဲ့ တောင်သူ တွေကို ်းငံ့ခြင်း၊ အရစ်ခွဲဆပ်စေခြင်းစသည်ဖြင့် ဆောင်ရွက်ပေးသင့်ကြောင်းလည်း တင်ပြပါ ရစေ။ ဒါ့အပြင် ပိုမိုကောင်းမွန်၊ ပိုမိုပြည့်စုံတဲ့ လယ်ယာမြေဥပဒေတွေ ရေးဆွဲပြဋ္ဌာန်းဖို့လိုသလို ကျေးလက်ဒေသရဲ့ လမ်းပန်းဆက်သွယ်ရေး၊ လျှပ်စစ်မီးလင်းရေး၊ ကျန်းမာရေး၊ ပညာရေးတွေကို ပိုမိုကောင်းမွန်အောင် ဖန်တီးပေးရပါမယ်။ ဒါမှသာ နိုင်ငံတော်ရဲ့ ကုန်ထုတ်စွမ်းအား မြင့်မားလာမှာပါ။ နိဂုံးချုပ်အားဖြင့် ကျွန်တော်တို့နိုင်ငံဟာ စိုက်ပျိုးရေးကိုအခြေခံပြီးတော့ ခေတ်မီဖွံ့ဖြိုးတိုးတက်တဲ့ ဖက်ဒရယ်ဒီမိုကရေစီနိုင်ငံတော်ကို တည်ဆောက်နေတာပါ။ အဲဒီလိုတည်ဆောက်ဖို့ လယ်ယာကဏ္ဍနဲ့ တောင်သူထုဘဝကို မြှင့်တင်နိုင်ရပါမယ်။ ဒီလောက်ရေခံမြေခံကောင်းတဲ့နိုင်ငံဟာ စနစ်တကျကြိုးစားရင် တစ်ချိန်က ကမ္ဘာ့ဆန်စပါးစိုက်ပျိုးထုတ်လုပ်မှု နံပါတ်(၁) နေရာကို ပြန်ရပြီးတော့ တောင်သူတွေရဲ့ ဘဝ တွေလည်း မြင့်မားလာမှာဖြစ်တဲ့အတွက် နိုင်ငံတော်သမ္မတထံမှ ပေးပို့သော ၂၀၁၆-၂၀၁ရ ခု၊ ဘဏ္ဍာရေး နှစ် စိုက်ပျိုးရေးစရိတ်ချေးငွေအတွက် ကျပ် ၅၀၀ ဘီလီယံအား မြန်မာနိုင်ငံတော်ဗဟိုဘဏ်မှ ချေးယူခွင့် နှင့်စပ်လျဉ်းပြီး လေးလေးနက်နက်ထောက်ခံပါကြောင်း တင်ပြရင်းနဲ့ နိဂုံးချုပ်ပါတယ်။ အားလုံး ကိုယ်စိတ်နှစ်ဖြာကျန်းမာချမ်းသာတော်မူကြပါစေ။</speech>
<speech type='speaker'>ဒေါက်တာသက်သက်ခိုင် ဒဂုံမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id='1565'>ဒေါက်တာသက်သက်ခိုင်(ဒဂုံမဲဆန္ဒနယ်၊ ရန်ကုန်တိုင်းဒေသကြီး)</mp>လေးစားအပ် ပါသော ပြည်ထောင်စုလွှတ်တော် နာယကကြီးနှင့် ပြည်ထောင်စုလွှတ်တော် ကိုယ်စားလှယ်များ၊ ကြွရောက် လာကြသော ပြည်ထောင်စုအဆင့်အဖွဲ့အစည်းဝင်များ၊ ဧည့်သည်တော်များအားလုံး မင်္ဂလာအပေါင်းနဲ့ ပြည့်စုံကြပါစေရှင်။ ကျွန်မကတော့ ရန်ကုန်တိုင်းဒေသကြီး၊ ဒဂုံမဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါက်တာသက်သက်ခိုင် ဖြစ်ပါတယ်။ နာယကကြီးရှင့်။ ကျွန်မအနေနဲ့ ၂၀၁၆ ခုနှစ်၊ မေလ ၁ရ ရက်စွဲနဲ့ နိုင်ငံတော်သမ္မတထံမှ ပေးပို့လာတဲ့ သဝဏ်လွှာအရ ၂၀၁၆-၂၀၁ရ ဘဏ္ဍာရေးနှစ်အတွက် စိုက်ပျိုးစရိတ်ချေးငွေ ကျပ် ၅၀၀ ဘီလီယံကို ပြည်ထောင်စုအစိုးရကိုယ်စား၊ စီမံကိန်းနဲ့ဘဏ္ဍာရေးဝန်ကြီးဌာနက မြန်မာနိုင်ငံတော်ဗဟိုဘဏ်မှ ချေးယူရန် ဆောင်ရွက်နေမှုအပေါ်မှာ ထောက်ခံအကြံပြု ဆွေးနွေးသွားမှာ ဖြစ်ပါတယ်ရှင်။ နာယကကြီးရှင့်။ မြန်မာနိုင်ငံဟာ စိုက်ပျိုးရေးကို အဓိကထားတဲ့ နိုင်ငံဖြစ်တဲ့အလျောက် စိုက်ပျိုးရေး ကဏ္ဍကို နိုင်ငံတော်အစိုးရမှ ပံ့ပိုးကူညီခြင်းဟာ စိုက်ပျိုးရေးကဏ္ဍနဲ့ ဆက်စပ်လုပ်ကိုင်နေကြတဲ့ မြန်မာနိုင်ငံ လုပ်သားအင်အားစုရဲ့ ၇၀ ရာခိုင်နှုန်းရှိသော ပြည်သူ ၃၂ သန်းခွဲရဲ့ ဝင်ငွေနဲ့ အလုပ်အကိုင် ဖွံ့ဖြိုး တိုးတက်အောင် ကူညီနေတာ ဖြစ်ပါတယ်။ စိုက်ပျိုးရေးကဏ္ဍဟာ ပြည်တွင်းအသားတင်ထွက်ကုန်ရဲ့ ၃၅ မှ ၄၀ ရာခိုင်နှုန်းထိရှိပြီး ပြည်ပပို့ကုန် နိုင်ငံခြားဝင်ငွေရဲ့ ၂၅ မှ ၃၀ ရာခိုင်နှုန်အထိရှိတာကိုလည်း တွေ့မြင်ရမှာဖြစ်ပါတယ်။ နိုင်ငံတော်အစိုးရအနေနဲ့ စိုက်ပျိုးမွေးမြူရေးကဏ္ဍကို မြေတောင်မြှောက်နေခြင်းဟာ စိုက်ပျိုးရေးကို အခြေခံတဲ့ တိုင်းပြည်စီးပွားရေးတိုးတက်ဖို့ အဓိကကျတဲ့မူဝါဒတစ်ရပ်ကို ဖော်ဆောင် နေတာ ဖြစ်ပါတယ်ရှင်။ နာယကကြီးရှင့်။ အစိုးရတစ်ရပ်အနေနဲ့ လုပ်သင့်လုပ်ထိုက်တာကို လုပ်ဆောင်တဲ့နေရာမှာ ရေရှည် အကျိုးဖြစ်ထွန်းပြီး မလိုလားအပ်တဲ့ ဘေးထွက်ဆိုးကျိုးတွေကို ရှောင်ရှားနိုင်ဖို့ ပိုမိုကောင်းမွန်တဲ့အစီအမံ တွေနဲ့ စဉ်ဆက်မပြတ်တိုးတက်အောင်ပြုပြင်ဆောင်ရွက်နိုင်ဖို့ အချက် ၃ ချက်နဲ့အကြံပြု ဆွေးနွေးသွားမှာ ဖြစ်ပါတယ်။ နံပါတ်(၁)အချက်အနေနဲ့ လက်ရှိငွေထုတ်ချေးခြင်းပုံစံကိုဆွေးနွေးချင်ပါတယ်။ စိုက်ပျိုး စရိတ်ချေးငွေများကို စိုက်ပျိုးရေး၊ မွေးမြူရေးနဲ့ဆည်မြောင်းဝန်ကြီးဌာနအောက်မှာရှိတဲ့ မြန်မာ့လယ်ယာ စိုက်ပျိုးရေး ဖွံ့ဖြိုးတိုးတက်မှုဘဏ်ကနေတစ်ဆင့် နှစ်စဉ်ဈေးကွက်အထဲမှာထက်သက်သာသော အတိုးနှုန်း တစ်ခုနဲ့ ထုတ်ချေးနေတယ်လို့ သိရပါတယ်။ ယခုမြန်မာနိုင်ငံတော်ဗဟိုဘဏ်မှ ငွေထုတ်ချေး ခြင်းဟာ မြန်မာ့လယ်ယာစိုက်ပျိုးရေးဘဏ်မှာ ချေးငွေပမာဏ လုံလောက်မှုမရှိတဲ့အတွက်ကြောင့်လို့ ယူဆလို့ရပါတယ်ရှင်။ အဲဒါကြောင့် သက်ဆိုင်ရာဝန်ကြီးဌာနအနေနဲ့ မြန်မာတစ်နိုင်ငံလုံးအတိုင်းအတာနဲ့ မိုးရာသီ စိုက်ပျိုးစရိတ်ချေးငွေ စုစုပေါင်းဘယ်လောက်လိုအပ်ပြီး ဘယ်လောက်ကိုတော့ မြန်မာနိုင်ငံစိုက်ပျိုးရေး ဘဏ်မှာရှိပြီး ဘယ်လောက်ကိုတော့ မြန်မာနိုင်ငံတော်ဗဟိုဘဏ်မှ ချေးယူသုံးစွဲရပါတယ် ဆိုတာကို ပွင့်လင်းမြင်သာမှုရှိရှိနဲ့ ပြည်ထောင်စုလွှတ်တော်မှတစ်ဆင့် ပြည်သူများကို အစီရင်ခံသင့်ပါတယ်ရှင်။ မြန်မာနိုင်ငံတော်ဗဟိုဘဏ်မှလည်း ယခုထုတ်ချေးမယ့်ငွေကြေး ၅၀၀ ဘီလီယံကို မည်သည့်အရင်းအမြစ်မှ ထုတ်ပေးမှာလဲဆိုတာကို ပြည်ထောင်စုလွှတ်တော်မှတစ်ဆင့် ပြည်သူများကိုအသိပေးစေလိုပါတယ်။ မြန်မာ့လယ်ယာစိုက်ပျိုးရေးဘဏ်ဟာ လက်ရှိအနေအထားအရ စိုက်ပျိုးရေး၊ မွေးမြူရေးနဲ့ ဆည်မြောင်း ဝန်ကြီးဌာနရဲ့ မူဝါဒအရ စိုက်ပျိုးစရိတ်ချေးငွေများကို လယ်စိုက်တောင်သူများထံ ထုတ်ချေးပေးတဲ့ ဝန်ကြီးဌာနရဲ့ အစိတ်အပိုင်းတစ်ခုအနေနဲ့သာ ရပ်တည်နေပြီး မြန်မာနိုင်ငံတော်ဗဟိုဘဏ်ရဲ့ ကြီးကြပ်မှုနဲ့ ကင်းကွာနေတာကို တွေ့ရပါတယ်။ အဲဒီလို ဗဟိုဘဏ်ရဲ့ ကြီးကြပ်ကွပ်ကဲမှုအောက်မှာ မရှိခြင်းဟာ မြန်မာ့စိုက်ပျိုးရေးဘဏ်ရဲ့ Corporate Governance လို့ခေါ်တဲ့ စည်းစနစ်ကျနတဲ့ ဘဏ်တစ်ခုမှာ ရှိသင့်တဲ့ အုပ်ချုပ်မှုပုံစံအားကောင်းစေဖို့ အဟန့်အတားတစ်ခုဖြစ်ပါတယ်ရှင်။ နိုင်ငံရဲ့ အရေးကြီးလှတဲ့ စိုက်ပျိုးရေးကဏ္ဍကို ချေးငွေဝန်ဆောင်မှုပေးနေတဲ့ မြန်မာ့စိုက်ပျိုးရေး ဘဏ်ဟာ ဗဟိုဘဏ်ရဲ့ အတိုးအလျော့ချေးငွေတွေအပေါ်မှာ မှီခိုအားထားနေရတာကို လျှော့ချပြီး မိမိကိုယ်တိုင်သီးခြားလွတ်လပ်တဲ့ စွမ်းဆောင်ရည်ပြည့်ဝတဲ့ ဘဏ်အဖြစ် တစ်ဖြည်းဖြည်း ကြိုးစားအားထုတ် သင့်ပါတယ်။ ဒီနေရာမှာ အလျဉ်းသင့်လို့ အတိုးနှုန်းနဲ့ ငွေကြေးဖောင်းပွမှုတို့ရဲ့ ဆက်နွယ်မှုသဘာဝကို ဆွေးနွေးလိုပါတယ်ရှင်။ အတိုးနှုန်းတွေဆိုတာဟာ ငွေကြေးဖောင်းပွမှုနှုန်းကို ကာမိရပါမယ်။ မြန်မာနိုင်ငံရဲ့ ငွေကြေးဖောင်းပွမှုနှုန်းဟာ ကမ္ဘာ့ဘဏ်ရဲ့ အစီရင်ခံစာအရ ၂၀၁၅ ခုနှစ်မှာ ၁၀.၈ ရာခိုင်နှုန်းဖြစ်ပြီး မြန်မာနိုင်ငံတော်ဗဟိုဘဏ်ရဲ့ အတိုးနှုန်းဟာ ၅ ရာခိုင်နှုန်းသာရှိလို့ ရေရှည်မှာ ဗဟိုဘဏ်ဟာ တိုင်းပြည်ရဲ့ ငွေရေးကြေးရေးဝန်ထုပ်ဝန်ပိုးကို သယ်ဆောင်ရနိုင်ပြီး လိုအပ်ချက်ရှိလာတဲ့အခါမှာ ငွေအမြောက်အမြားကို ရိုက်နှိပ်ထုတ်ဝေလာရနိုင်ပါတယ်။ အဲဒီငွေကြေးဖောင်းပွမှုကို ပိုဆိုးစေပြီး မုန့်လုံးစက္ကူကပ်တဲ့ အဖြစ်မျိုးနဲ့ ကြုံတွေ့ရနိုင်ပါတယ်။ မြန်မာကျပ်ငွေတန်ဖိုးကို တည်ငြိမ်အောင် ထိန်းထားနိုင်ဖို့ လျော့ကျ လာလို့ရှိရင် ပြည်သူတွေဟာ မိမိရှာတဲ့ဝင်ငွေတွေကတော့ အကန့်အသတ်နဲ့သာရှိပြီး မြန်မာကျပ်ငွေတန်ဖိုး ကျဆင်းတဲ့အတွက် ကုန်ဈေးနှုန်းတွေမြင့်မားပြီး Purchasing Power လို့ခေါ်တဲ့ ပြည်သူတွေရဲ့ သုံးစွဲ နိုင်စွမ်းရည်တွေ လျော့ပါးလာပြီး လူနေမှုအဆင့်နိမ့်ကျသွားတဲ့ အကျိုးဆက်ကို ခံစားရနိုင်ပါတယ်ရှင်။ ဒုတိယအချက်အနေနဲ့ ထုတ်ချေးနိုင်တဲ့ငွေပမာဏ၊ င်းအတာနဲ့ ထုတ်ချေးငွေအမျိုး အစားတို့ဟာ စိုက်ပျိုးတောင်သူတွေအပါအဝင် စိုက်ပျိုးရေးကဏ္ဍတစ်ခုလုံး တိုးတက်ဖွံ့ဖြိုးဖို့အတွက် တကယ်ပဲ ထိထိရောက်ရောက် ဝန်ဆောင်မှုပေးနိုင်ပြီလားဆိုတာကို မိမိတို့ကိုယ်တိုင် အားမနာတမ်း ဆန်းစစ်သင့်ပါတယ်။ ကျွန်မအချက် ၃ ချက်ဆွေးနွေးချင်ပေမယ့် က်တဲ့အတွက် နိဂုံးပဲချုပ် လိုက်ပါတော့မယ်ရှင်။ နိဂုံးချုပ်အနေနဲ့ပြောရမယ်ဆိုလို့ရှိရင်တော့ မြန်မာနိုင်ငံဟာစိုက်ပျိုးရေးနိုင်ငံဖြစ်ပြီး နိုင်ငံတော်အစိုးရရဲ့ စိုက်ပျိုးရေးကဏ္ဍကို တိုးတက်ဖွံ့ဖြိုးအောင် မြေတောင်မြှောက်ခြင်းကို ထောက်ခံ ပါကြောင်းနဲ့ နိုင်ငံတော်မှာ ငွေရေးကြေးရေး ဝန်ထုပ်ဝန်ပိုးမဖြစ်စေတဲ့ နည်းလမ်းတွေကို အသုံးပြုပြီး ရေရှည်မှာ အဆင်ပြေအောင် ဆောင်ရွက်သွားစေလိုကြောင်း တိုက်တွန်းပြောကြားရင်း နိဂုံးချုပ်အပ် ပါတယ်ရှင်။ ကျေးဇူးတင်ပါတယ်ရှင်။</speech>
<speech type='speaker'>ဦးသိန်းထွန်း၊ ကျောင်းကုန်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id='474'>ဦးသိန်းထွန်း(ကျောင်းကုန်းမဲဆန္ဒနယ်၊ ဧရာဝတီတိုင်းဒေသကြီး)</mp>အားလုံးမင်္ဂလာ ပါခင်ဗျား။ လေးစားအပ်ပါသော ပြည်ထောင်စုလွှတ်တော်နာယကကြီးနှင့် ပြည်ထောင်စုလွှတ်တော် ကိုယ်စားလှယ်များခင်ဗျား။ ကျွန်တော့အနေနဲ့ နိုင်ငံတော်သမ္မတထံမှ ပေးပို့သော ၂၀၁၆-၂၀၁ရ ခု၊ ဘဏ္ဍာရေးနှစ် စိုက်ပျိုးစရိတ်ချေးငွေအတွက် မြန်မာနိုင်ငံတော်ဗဟိုဘဏ်မှ ချေးငွေရရှိရေးကိစ္စကို အကြံပြု ဆွေးနွေးတင်ပြသွားမှာဖြစ်ပါတယ်။ လေးစားအပ်တဲ့ နာယကကြီးခင်ဗျား။ ယခင်က စိုက်ပျိုးစရိတ်ချေးပေးရာမှာ တစ်ဧက ၂ သောင်း ကျပ်သာ ရရှိခဲ့ရာမှ ပထမအကြိမ်လွှတ်တော်နှင့် ပထမအကြိမ်အစိုးရသက်တမ်းကာလတွင် တစ်ဧက ၄ သောင်းကျပ်မှ တစ်သိန်းကျပ်အထိ နှစ်အလိုက် တိုးမြှင့်ချေးပေးခဲ့ပါတယ်။ လာမှုကြောင့် လယ်သမားများအနေနဲ့လယ်တစ်ဧကကို ကျပ် ၂ သိန်းဝန်းကျင်ခန့် ကုန်ကျလာတာကို သိရှိရပါတယ်။ တောင်သူလယ်သမားများအနေနဲ့ သွင်းအားစနစ်ကို အလုံအလောက်အသုံးပြုနိုင်ပါမှ ကုန်ထုတ်စွမ်းအားနှင့် အရည်အသွေးလည်း မြင့်မားလာမှာဖြစ်ပါတယ်။ ဒါကြောင့်မို့ ယခုတ်ကုန်အရည်အသွေးမြင့်မားရေးနှင့် အထွက်ကောင်းများဖြစ်ပေါ်နိုင်ဖို့အတွက် လယ်သမားများ အနေ နဲ့ ငွေကြေးလိုအပ်မှုမှာ အမှန်တကယ်ပဲဖြစ်ပါတယ်။ ပြည်ထောင်စုအစိုးရအဖွဲ့အနေနဲ့ တောင်သူ လယ်သမားများ အမှန်တကယ်လိုအပ်မယ့် စိုက်ပျိုးစရိတ်များ ထုတ်ချေးနိုင်ရန်အတွက် မြန်မာနိုင်ငံတော် ဗဟိုဘဏ်မှ ီ ထုတ်ချေးခြင်းဖြစ်လို့ အကြွင်းမဲ့ထောက်ခံပါကြောင်း ဦးစွာပြောကြားလို ပါတယ်။ လေးစားအပ်တဲ့ နာယကကြီးခင်ဗျား။ အစိုးရအဖွဲ့မှထုတ်ချေးပြီး တောင်သူလယ်သမားများကို ထုတ်ချေးရာမှာ စိုက်ပျိုးထုတ်လုပ်သူတောင်သူလယ်သမားတိုင်းဟာ အမှန်တကယ်ရရှိနိုင်ဖို့ တင်ပြလို ပါတယ်။ တောင်သူလယ်သမားများအနေနဲ့ မိမိတို့စိုက်ပျိုးတဲ့လယ်မြေများဟာ လယ်ယာမြေများတွင် စိုက်ပျိုးခဲ့ရသလို စီမံကိန်းတာဝန်ပေးမှုများကြောင့်ဖြစ်စေ၊ မိမိတို့အသက်မွေးဝမ်းကျောင်းအရဖြစ်စေ၊ အခြားမြေများဖြစ်တဲ့ မြေလွတ်မြေရိုင်းများ၊ စားကျက်မြေများ၊ သစ်တောမြေများမှာလည်း နှစ်ပေါင်း များစွာကပင် စိုက်ပျိုးလာခဲ့ကြခြင်း၊ ခေတ်အဆက်ဆက်က တာဝန်ပေးမှုများကြောင့် တာဝန်ကျေ စပါးချခဲ့ရခြင်း၊ စိုက်ပျိုးစရိတ်ငွေများကို ထုတ်ယူရရှိခဲ့ကြပါတယ်။ ယခုော့ အဲဒီတောင်သူ များအနေနဲ့ ပုံစံ(၇)မရရှိတဲ့အတွက် စိုက်ပျိုးစရိတ်ချေးငွေများကို မရရှိတော့ပါ။ နိုင်ငံတော်ရဲ့ စားနပ်ရိက္ခာ ဖူလုံရေးအတွက် ဆောင်ရွက်နေတဲ့ တောင်သူလယ်သမားကြီးများ ဖြစ်ကြတဲ့အတွက် ၎င်းတောင်သူများ ကိုလည်း စိုက်ပျိုးစရိတ်ထုတ်ချေးတဲ့နေရာမှာထည့်သွင်းစဉ်းစားနိုင်ဖို့ အကြံပြုတင်ပြအပ်ပါတယ်။ လေးစားအပ်တဲ့ နာယကကကြီးခင်ဗျား။ ဆက်လက်တင်ပြလိုတာကတော့ ယခင်ကပုံစံ(၇) ရှိ တောင်သူလယ်သမားများကို ၁၀ ဧက အထိသာထုတ်ပေးပြီး အိမ်ထောင်စုတစ်စုတည်းတွင် ပုံစံ(၇) နှစ်ဦးရှိပါက ထုတ်ပေးခြင်းမရှိတာကိုလည်း သိရှိရပါတယ်။ တချို့ပုံစံ(၇) ရှိပြီး အမှန်တကယ် လုပ်ကိုင် နေသော်လည်း ဧကအလိုက် အပြည့်အဝမရရှိကြောင်း သိရှိနေရပါတယ်။ အဲဒီအချက်များကိုလည်း တိကျတဲ့ အမိန့်၊ ညွှန်ကြားချက်များကို ပွင့်လင်းမြင်သာမှုရှိအောင် ထုတ်ပြန်ပေးသင့်ကြောင်း အကြံပြု တင်ပြအပ်ပါတယ်။ နောက်တစ်ချက်တင်ပြလိုတာကတော့ အကျေပေးဆပ်တဲ့ ကျေးရွာအုပ်စုများကိုသာ စီနီယာ အလိုက် ချေးပေးခြင်းဟာ ငွေပေးဆပ်မှုအမြန်ကျေအောင် ဆော်သြမှုဖြစ်စေပေမယ့် တချို့အုပ်စုများမှာ အများစုပေးဆပ်နိုင်သော်လည်း လူနည်းစုရဲ့ ပေးဆပ်ကြန့်ကြာမှုကြောင့် နောက်ကျငွေချေးခြင်းဟာလည်း ငွေကျေပြီးသားအများစုအတွက် နစ်နာတဲ့ ရှင်းလင်းလွယ်ကူတဲ့ ငွေချေးစနစ်တစ်ခုဖြစ်တယ်လို့ ပြောလို့ မရပါဘူး။ တောင်သူလယ်သမားများအနေနဲ့ တစ်ဦးချင်းငွေထုတ်စာအုပ်ထားရှိပြီး တစ်ဦးချင်းပြန်ဆပ် ရတဲ့စနစ်ကြောင့် တစ်ဦးချင်းပေးဆပ်တဲ့ကာလကို မှတ်တမ်းထားရှိပြီး ဦးစားပေးအလိုက် ငွေချေးပါက ပေးဆပ်မှုကိုလည်း မြန်ဆန်စေပြီး အဆင်ပြေနိုင်တယ်လို့ သုံးသပ်ရရှိပါတယ်။ ယခုငွေချေးစနစ်ဟာ အုပ်စုလိုက်ငွေကျမှ ချေးတဲ့စနစ်ဖြစ်တဲ့အတွက်ကြောင့် ဆပ်ထုတ်ဆိုတဲ့ စနစ်တစ်ခုပေါ်လာပြီး ဒီအပေါ်မှာ ငွေရှင်ကြေးရှင်များနှင့် လုပ်ပိုင်ခွင့်ရှိသူများက အခွင့်အရေးယူပြီး ရက်အနည်းငယ်နဲ့ အတိုး ကြီးကြီးရရှိနေကြတာ တောင်သူလယ်သမားများလည်း သိရှိနေကြပါတယ်။ ငွေသာ ကျသွားတယ်။ တောင်သူလယ်သမားများ လက်ထဲကို နွေးအောင်ပင်မကိုင်လိုက်ရပါဘူး။ အတိုးကြီးရှာပြီး ပေးသွင်း လိုက်ရပါတယ်။ ငွေကိုမသုံးလိုက်ရဘဲနဲ့ အဘိုးကြီးပေးကာ အကြွေးသံသရာလည်လျက်ရှိကြပါတယ်။ ဆက်လက်တင်ပြလိုတာကတော့ ီ ငွေချေးပေးနိုင်ဖို့ လိုအပ်ပါတယ်။ တောင်သူ လယ်သမားများအနေနဲ့ ငွေထုတ်ချေးပေးရာမှာ ရုံးသို့လာရောက်ထုတ်ယူရသလို တစ်နေ့ကို ကျေးရွာ အုပ်စု ၂ အုပ်စု၊ ၃ အုပ်စုခန့်သာ ငွေထုတ်ချေးပေးနိုင်တဲ့အတွက်ကြောင့် နေ့စဉ်ထုတ်ပေးနိုင်ပါက တစ်မြို့နယ်လုံး အနေနဲ့ အနည်းဆုံးတစ်လခန့်သာကြာမြင့်သလို ငွေမကျေတဲ့တောင်သူလယ်သမားများ အနည်းငယ်ကြောင့် ၃ လခန့်ကြာသည်ကိုလည်း တွေ့မြင်နေရပါတယ်။ အဲဒီလိုကြန့်ကြာတဲ့အတွက် တောင်သူလယ်သမားများအနေနဲ့ ပြင်ပမှအတိုးကြီးပေး၍ လုပ်ကိုင်နေရပြီး ငွေထုတ်ပြီးမှ ပြန်ဆပ်နေတာ ကိုလည်း တွေ့မြင်ရပါတယ်။ လေးစားအပ်ပါတဲ့ နာယကကြီးခင်ဗျား။ နိဂုံးချုပ်အားဖြင့် ၂၀၁၃ ခုနှစ်၊ တောင်သူလယ်သမား အခွင့်အရေးကာကွယ်ရေးနှင့် အကျိုးစီးပွားမြှင့်တင်ရေးဥပဒေ အခန်း(၅)၊ ပုဒ်မ ၁၃ တွင် ဦးဆောင်အဖွဲ့ သည် တောင်သူလယ်သမားများ၏စိုက်ပျိုးရေးလုပ်ငန်းနှင့် မွေးမြူရေးလုပ်ငန်းများကို လုပ်ကိုင်ရာတွင် သင့်တင့်သော အရင်းအနှီးများရရှိရေးအတွက် နှစ်ပေါက်၊ နှစ်တိုနှင့် နှစ်ရှည်ချေးငွေများကို ပြည်ထောင်စု ရန်ပုံငွေဘောင်အတွင်းမှ ထုတ်ချေးခြင်း၊ လိုအပ်သော အကူအညီနှင့် အထောက်အပံ့ ပေးခြင်းတို့ကို ပြုလုပ်နိုင်ရန် ပြည်ထောင်စုအစိုးရအဖွဲ့မှတစ်ဆင့် ပြည်ထောင်စုလွှတ်တော်၏ ခွင့်ပြုချက် ရယူဆောင်ရွက် ရမည်ဟုလည်းကောင်းဖော်ပြပါရှိပါတယ်။ မိမိတို့ရဲ့ မှတ်ပုံတင်ပြီးလယ်မြေများအား အစိုးရဘဏ်နှင့် အာမခံချက်ရှိသော ဘဏ်အသီးသီးတွင် သတ်မှတ်စည်းမျဉ်းစည်းကမ်းများနဲ့အညီ ပေါင်နှံပြီး နှစ်ပေါက်၊ နှစ်တိုနှင့်နှစ်ရှည်ချေးငွေများကို နိုင်ငံတော်အစိုးရအဖွဲ့အနေဖြင့် ချေးငွေပမာဏသတ်မှတ်၍ တရားဝင် ဆောင်ရွက်ပေးမည်ဆိုပါက တောင်သူလယ်သမားများအတွက် ပိုမိုအဆင်ပြေမှာ ဖြစ်သလို နိုင်ငံတော် အတွက်လည်း ငွေကြေးဆုံးရှုံးမှုများ လျော့နည်းလာမှာဖြစ်ပါတယ်။ တောင်သူလယ်သမားများအနေဖြင့်လည်း ဥစ္စာရင်လို ဥစ္စာရင်ခဲအနေဖြင့် မိမိတို့ရဲ့ လယ်ယာမြေ ဆုံးရှုံးမှုမဖြစ်စေရေးအတွက် သတ်မှတ်ကာလအတွင်း အကျေပေးဆပ်နိုင်မှာဖြစ်ပါတယ်။ သို့ဖြစ်ပါ၍ တောင်သူလယ်သမားများရဲ့ လိုအပ်တဲ့ချေးငွေကို လွယ်ကူရှင်းလင်းသော နည်းလမ်းများဖြင့် ထုတ်ပေး နိုင်ရန်၊ ချေးငွေလုံလောက်စွာရရှိနိုင်ရန်၊ ချေးငွောသီအမီ ရရှိနိုင်ရေးနှင့် ကြွေးမြီကင်းရှင်း သော လယ်သမားဘဝထူထောင်နိုင်ရန် တောင်သူလယ်သမားကြီးများရဲ့ အကျိုးကို မျှော်ကိုး၍ အကြံပြု တင်ပြရင်း နိုင်ငံတော်သမ္မတထံမှ ပေးပို့သော ၂၀၁၆-၂၀၁ရ ခုနှစ်၊ ဘဏ္ဍာရေးနှစ်တွင် တောင်သူ လယ်သမားများသို့ စိုက်ပျိုးစရိတ်ချေးငွေများ ထုတ်ချေးနိုင်ရန် လိုအပ်သော ဘဏ္ဍာငွေအတွက် မြန်မာ နိုင်ငံတော်ဗဟိုဘဏ်မှ ကျပ် ၅၀၀ ဘီလီယံချေးယူရန်ကိစ္စအား အလေးအနက်ထောက်ခံပါကြောင်း တင်ပြရင်း နိဂုံးချုပ်အပ်ပါတယ်ခင်ဗျား။ အားလုံးကိုကျေးဇူးတင်ပါတယ်။</speech>
<speech type='speaker'>ဦးရွှေကို ကျောက်ပန်းတောင်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id='1494'>ဦးရွှေကို(ကျောက်ပန်းတောင်းမဲဆန္ဒနယ်၊ မန္တလေးတိုင်းဒေသကြီး)</mp>ပြည်ထောင်စု လွှတ်တော်နာယကကြီးနှင့် လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများ၊ ဧည့်သည်တော်များ မင်္ဂလာပါ။ ကျွန်တော်ကတော့ ကျောက်ပန်းတောင်းမဲဆန္ဒနယ်၊ ပြည်သူ့လွှတ်တော်ကိုယ်စားလှယ် ရွှေကိုပါ။ နိုင်ငံတော်သမ္မတထံမှ ပေးပို့သော ၂၀၁၆၊ ၂၀၁ရ ဘဏ္ဍာရေးနှစ်၊ စိုက်ပျိုးစရိတ် ချေးငွေအတွက် ငွေကျပ် ဘီလီယံ ၅၀၀ကို မြန်မာနိုင်ငံတော်ဗဟိုဘဏ်မှ ချေးယူခွင့်နှင့် စပ်လျဉ်း၍ ကျွန်တော် ထောက်ခံဆွေးနွေး သွားမှာဖြစ်ပါတယ်။ နာယကကြီးနှင့် လွှတ်တော်ကိုယ်စားလှယ်များခင်ဗျား။ မြန်မာနိုင်ငံရဲ့ လူဦးရေ ၇၀ ရာခိုင်နှုန်းဟာ တောင်သူလယ်သမားများ ဖြစ်ပါတယ်။ အဆင်းရဲ အကျပ်တည်းဆုံးနှင့် လူနေမှုအနိမ့်ကျဆုံးဟာလည်း တောင်သူလယ်သမားများပဲ ဖြစ်ပါတယ်။ ဒါကြောင့် တောင်သူလယ်သမားများရဲ့ အဓိက အသက်မွေး ဝမ်းကျောင်းဖြစ်တဲ့ လယ်ယာလုပ်ငန်းကိုအထောက်အကူဖြစ်စေမယ့် ချေးငွေ၊ ထောက်ပံ့ခြင်းကို ကျွန်တော် အပြည့်အဝထောက်ခံပါတယ်။ ချေးငွေကိုရဖို့ဆိုရင် ၂၀၁၂ ခုနှစ်၊ ပြည်ထောင်စုဥပဒေအမှတ်(၁၁)၊ လယ်ယာမြေဥပဒေ အခန်း (၂)၊ ပုဒ်မ ၄၊ ၅၊ ၆ များအရ သက်ဆိုင်ရာမြို့နယ်၊ လယ်ယာမြေစီမံ ခန့်ခွဲရေးနှင့် စာရင်းအင်းဦးစီးဌာန၏လယ်ယာမြေလုပ်ပိုင်ခွင့် ခွင့်ပြုလက်မှတ် ပုံစံ(၇) ရရှိပြီးသူ ဖြစ်ရမည် လို့ဆိုတဲ့အတွက် ပုံစံ(၇) ဟာ ချေးငွေမှာ အဓိက ကျပါတယ်။ ဒါကြောင့် တောင်သူလယ်သမားများကို ပြည့်စုံမှန်ကန်မှုရှိရင် ပုံစံ(၇)ကို လွယ်လွယ်ကူကူ မြန်မြန်ဆန်ဆန် ထုတ်ပေးနိုင် အောင် စီစဉ်ပေးသင့် ပါတယ်။ နာယကကြီးနှင့် လွှတ်တော်ကိုယ်စားလှယ်များခင်ဗျား။ ကျွန်တော့ရဲ့ မဲဆန္ဒနယ်နေရာတိုင်းမှာ ပုံစံ(၇) မရတဲ့ အခက်အခဲ ပြဿနာလေးတွေ ရှိနေပါတယ်။ ဒါကို ကျွန်တော်တို့က လျစ်လျူရှုထားခဲ့မယ် ဆိုရင် ကျွန်တော်တို့ ဘယ်လိုချေးငွေတွေပေးပေး “ပေးကားပေး၏ မရ” ဖြစ်နေမှာပါ ခင်ဗျား။ နာယကကြီးနှင့် လွှတ်တော်ကိုယ်စားလှယ်များခင်ဗျား။ ချေးငွေနဲ့ပတ်သက်ပြီး ကျွန်တော် ပြောလိုတဲ့ နောက်တစ်ချက်ကတော့ သီးနှံအလိုက် သတ်မှတ်ထားသည့် ချေးငွေနှုန်းထားများ ဖြစ်ပါတယ်။ စပါးစိုက်ပျိုးရင် တစ်ဧကကို တစ်သိန်းခွဲ၊ ချက်ကြံတစ်ဧကကို တစ်သိန်းနှင့် အခြားသီးနှံများက တစ်ဧကကို နှစ်သောင်းကျပ် ဖြစ်ပါတယ်။ ကျွန်တော်တို့ သီးနှံစိုက်ဖို့ စပါးစိုက်ပျိုးတဲ့ သီးနှံကုန်ကျစရိတ်နှင့် မြေပဲ၊ နှမ်း၊ အခြားသီးနှံများစိုက်တဲ့ ကုန်ကျစရိတ်သည် မကွာလှပေမယ့် ချေးငွေ ပမာဏကတော့ ကွာခြားလွန်း ပါတယ်။ ဒါကြောင့် ယာသမားများအတွက် ထိရောက်တဲ့ ပံ့ပိုးမှုဖြစ်အောင် ကျွန်တော်တို့ ယာသမားများ အတွက် ချေးငွေနှုန်းထားများကို တိုးမြှင့်ပေးသင့်ကြောင်း တင်ပြအပ် ပါတယ်ခင်ဗျား။ နာယကကြီးနှင့် လွှတ်တော်ကိုယ်စားလှယ်များခင်ဗျား။ ကျွန်တော်ဆွေးနွေးလိုတဲ့ နောက်တစ်ချက် ကတော့ ချေးငွေပေးတဲ့ ဖြစ်ပါတယ်။ ကျွန်တော့မဲဆန္ဒနယ်အတွက် ချေးငွေထုတ်ပေးတဲ့ ကာလဟာ နှစ်လလောက် နောက်ကျနေပါတယ်။ သင်္ကြန်မိုးလေးဖြောက်ဖြောက် ကျပြီးရင် ကျွန်တော်တို့ နယ်ဘက်မှာ စပြီး ယာသမားတွေဟာ ထွန်ရ၊ ယက်ရ၊ ကြဲရပါပြီ။ အဲဒီး ငွေလို လာပါပြီ။ ဒီအခါ နွမ်းပါးတဲ့ ယာသမားအများစုဟာ ချေးရ၊ ငှားရပါတယ်။ ပြင်ပအတိုးငွေက ၁၀၀ ကို ၄ ကျပ်၊ ၅ ကျပ် ကနေပြီး ၆ ကျပ်ကျော်အထိ ရှိပါတယ်။ ချေးငွေရလို့ ပြန်ဆပ်တဲ့အခါကျတော့ အတိုးငွေက နှစ်လ လောက်ပေးလိုက်ရပြီးဖြစ်နေပါတယ်။ ဒါကြောင့်ဖြစ်နိုင်မယ်ဆိုရင် စိုက်ပျိုးစရိတ်ချေးငွေကို ဧပြီလထဲလောက် ပေးနိုင်အောင် စဉ်းစားစီစဉ်ပေးစေချင်ပါတယ်ခင်ဗျာ။ နာယကကြီးနှင့် လွှတ်တော်ကိုယ်စားလှယ်များ ခင်ဗျား။ ချေးငွေညွှန်ကြားစာ အထူးသတိပြုရန် အချက်များဆိုပြီး အပိုဒ် ၁၃(စ)မှာ “မြို့နယ်ဘဏ်ခွဲများသည် တောင်သူလယ်သမားများ၏ချေးငွေ အပေါ်မှ မည်သည့်အကြောင်းနှင့်မျှ တိုက်ရိုက်ဖြစ်စေ၊ သွယ်ဝိုက်၍ဖြစ်စေ၊ ဖြတ်တောက်ခြင်း၊ တောင်းယူခြင်း၊ ကောက်ခံခြင်း၊ ခုနှိမ်ခြင်း မပြုရလို့” ဆိုထားပေမယ့် ချေးငွေတစ်သိန်းကျပ်ကို စာရွက်စာတမ်း ကြေးဆိုပြီး သင့် အက်ကယ် တင် လည်းကောင်း မှတ်ပုံတင်လေးကိုင်ပြီး ပြေးထုတ်တဲ့အခါ ထုတ်လို့တော့ ရပါတယ်။ ကိုယ်စားထုတ်ခ ဆိုပြီးတော့ ၁,၀၀၀ ကျပ် ပေးရပါတယ်။ နာယကကြီးနှင့် လွှတ်တော်ကိုယ်စားလှယ်များခင်ဗျား။ ဒီ ၁,၅၀၀ ကျပ်၊ ၁,၀၀၀ ကျပ်ဆိုတဲ့ဟာ တွေဟာ မဖြစ်မနေ ယူရတဲ့ဟာများပါ။ ထုတ်ပြန်တဲ့စည်းကမ်းချက်များနဲ့ ကိုက်ညီပါတယ်ဆိုရင်လည်း ဆင်းရဲလို့ ချေးငွေယူရတဲ့တောင်သူလယ်သမားများကို အကျေအလည် အသေအချာ ရှင်းပြသင့်ပါကြောင်း တင်ပြအပ်ပါတယ်ခင်ဗျား။ ကျွန်တော် နိဂုံးချုပ်အနေနဲ့ ပြောလိုတာကတော့ ကျွန်တော်တို့နိုင်ငံမှာ တောင်သူလယ်သမားများဟာ အများစုဖြစ်နေတဲ့အတွက် တောင်သူလယ်သမားများရဲ့ဘဝကို မြှင့်တင်ခြင်းဟာ နိုင်ငံတော်ကို မြှင်တင့်ခြင်း ဖြစ်တဲ့အတွက် နိုင်ငံတော်သမ္မတ၏ ပေးပို့လာသော သဝဏ်လွှာအရ ၂၀၁၆-၂၀၁ရ ဘဏ္ဍာရေးနှစ်၊ စိုက်ပျိုးစရိတ်ချေးငွေအတွက် ငွေကျပ် ဘီလီယံ ၅၀၀ ကို မြန်မာနိုင်ငံတော်ဗဟိုဘဏ်မှ ချေးယူခွင့်နှင့် စပ်လျဉ်း၍ အပြည့်အဝ ထောက်ခံပါကြောင်း ပြောကြားရင်း နိဂုံးချုပ်အပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type='speaker'>ဒေါ်စန်းစန်းအိ မိုးညှင်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id='1353'>ဒေါ်စန်းစန်းအိ(မိုးညှင်းမဲဆန္ဒနယ်၊ ကချင်ပြည်နယ်)</mp>လေးစားအပ်ပါသော ပြည်ထောင်စု လွှတ်တော်နာယကကြီးနှင့် ပြည်ထောင်စုလွှတ်တော်ကိုယ်စားလှယ်များ၊ ပြည်ထောင်စုအစိုးရအဖွဲ့ဝင် လူကြီးမင်းများ၊ ဧည့်သည်တော်များအားလုံး မင်္ဂလာရှိသော နေ့ဖြစ်ပါစေရှင်။ ကျွန်မက ကချင်ပြည်နယ် မိုးညှင်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်စန်းစန်းအိ ဖြစ်ပါတယ်။ ကျွန်မဆွေးနွေးသွားမယ့် အကြောင်းအရာက ၂၀၁၆ ခုနှစ်၊ မေလ ၁ရ ရက်နေ့ ရက်စွဲဖြင့် နိုင်ငံတော်သမ္မတကြီးမှ ပြည်ထောင်စု လွှတ်တော်သို့ ပေးပို့လာသော ၂၀၁၆-၂၀၁ရ ဘဏ္ဍာရေးနှစ်တွင် စိုက်ပျိုးစရိတ်ချေးငွေအတွက် မြန်မာ နိုင်ငံဗဟိုဘဏ်မှ ကျပ်ဘီလီယံ ၅၀၀ ထုတ်ချေးလိုခြင်း ကိစ္စနဲ့ပတ်သက်၍ တင်ပြဆွေးနွေးသွားမှာ ဖြစ်ပါတယ်။ နိုင်ငံတော်သမ္မတကြီးခေါင်းဆောင်သော ပြည်ထောင်စုအစိုးရအဖွဲ့သည် တောင်သူလယ်သမား များရဲ့ လူနေမှုဘဝမြင့်မား တိုးတက်လာစေဖို့အတွက် လိုအပ်တဲ့ငွေကြေးအရင်းအနှီး၊ ခေတ်မီနည်းပညာနှင့် သွင်းအားစုများ ရရှိစေရန်အတွက် ပြည်တွင်းပြည်ပ အဖွဲ့အစည်းများနှင့် ချိတ်ဆက်ဆောင်ရွက်ရန်ဟူသော ရွေးကောက်ပွဲ ကြေညာစာတမ်းပါ ရည်မှန်းချက်များကို လက်တွေ့အကောင်အထည်ဖော် ဆောင်ရွက်ရမှာ ဖြစ်ပါတယ်။ ဒီလိုလုပ်ငန်းတွေကို အကောင်အထည်ဖော်ဆောင်ရွက်တဲ့အခါမှာ လယ်ယာကဏ္ဍတွေရဲ့ ဖွံ့ဖြိုးတိုးတက်လာစေရေးအတွက် ကျေးလက်ဒေသတွေဖွံ့ဖြိုးရေး၊ ဆင်းရဲမှုလျှော့ချလာရေးအတွက် လက်ရှိငွေထုတ်ချေးမှု ပုံစံစနစ်ကို ကျွန်မတင်ပြဆွေးနွေးသွားပါမယ်။ ၂၀၁၃ ခုနှစ်မှာ အသေးစားငွေရေး ကြေးရေး ဝန်ဆောင်မှုချေးငွေ လုပ်ငန်းအဖြစ် သမဝါယမဝန်ကြီးဌာနကနေကျေးရွာများအလိုက် အခြေခံ အသင်းများ ဖွဲ့စည်းပြီးတော့မှ တရုတ်နိုင်ငံကနေ EXIM Bank မှ အမေရိကန်ဒေါ်လာ သန်း ၁၀၀၊ ဒုတိယအကြိမ် အမေရိကန်ဒေါ်လာ သန်း ၃၀၀ နှင့် ညီမျှသော ငွေကြေးများကို တစ်နှစ်လျှင် အတိုးနှုန်း ၁၈ ရာခိုင်နှုန်းနဲ့ ထုတ်ချေးပေးခဲ့ပါတယ်။ အဲဒီလို ထုတ်ချေးပေးတဲ့နေရာမှာ ၆ လတစ်ကြိမ် အတိုးအရင်း ပြန်လည်ပေးဆပ်ပေးရခြင်း၊ ငွေချေး ယူစဉ်ကာလတိုင်းတွင် စုဆောင်းငွေ ၁၀ ရာခိုင်နှုန်း ပေးသွင်းရခြင်း၊ ဗဟိုသမဝါယမအဆင့်မှ အောက်ခြေ အခြေခံအသင်းအဆင့်ဆင့်သို့ ငွေလွှဲပြောင်းပေးအပ်ရာတွင် ကြိုးနီ စနစ်တွေ များပြားတဲ့အတွက်ကြောင့်မို့လို့ ဝန်ဆောင်မှုစရိတ်နဲ့ ငွေလွှဲခစရိတ်တွေမြင့်မားလာခြင်း၊ အဲဒီလိုအခက်အခဲတွေ ဖြစ်လာတဲ့အတွက်ကြောင့် မို့လို့ တောင်သူလယ်သမားများအနေနဲ့ ငွေကြေးချေးယူတဲ့နေရာမှာ ပေါ့စေလိုလို့ ကြောင်ရုပ်ထိုးပေမယ့် လို့လည်း ဆေးအတွက်ကြောင့် လေးခဲ့ကြရတဲ့အခက်အခဲတွေ အများကြီးဖြစ်ခဲ့ရပါတယ်။ လေးစားအပ်ပါသော ပြည်ထောင်စုလွှတ်တော်နာယကကြီးရှင်။ မြန်မာ့လယ်ယာကဏ္ဍဖွံ့ဖြိုးရေး အတွက် လယ်ယာဖွံ့ဖြိုးရေးဘဏ်ကနေထုတ်ပေးနေတဲ့ စိုက်ပျိုးစရိတ်ချေးငွေပမာဏဟာ ၂၀၁၅ ခုနှစ်မှာ ကျပ် ဘီလီယံ ၁,၁၆၅ ရှိခဲ့ပါတယ်။ ယခုနှစ် ဗဟိုဘဏ်ကနေ ထုတ်ချေးပေးမယ့် အတိုးနှုန်းက တစ်နှစ်မှာ ၅ ရာခိုင်နှုန်း သာဖြစ်တဲ့အတွက်ကြောင့်မို့လို့ ပိုမိုကောင်းမွန်သော ငွေချေးနှုန်းထားလည်း ဖြစ်ပါတယ်။ ဒါပေမယ့် ချေးငွေရဲ့ ထိရောက်မှုနဲ့ ရေရှည်အလုပ်ဖြစ်မှုအပေါ်မှာ မေးခွန်းထုတ်စရာများလေးတွေ ရှိပါတယ်။ လက်ရှိဘဏ်ချေးငွေ ထုတ်ယူတဲ့နေရာမှာ မြေယာပိုင်ဆိုင်မှု ပုံစံ(၇) ရရှိမှုအပေါ်မှာ မှီခိုနေရခြင်း၊ ဝိုင်းကြီး ချုပ်စနစ်အရ ငွေကြေးပေးဆပ်သူများကိုသာလျှင် ဘဏ်ထုတ်ပေးတဲ့ အတွက်ကြောင့်မို့လို့ စိုက်ပျိုးချိန် ှိနိုင်မှုအားနည်းခြင်း၊ ပိုင်ဆိုင်မှုလယ် ၁၀ ဧကကျော်သော လယ်သမားများကိုသာ ချေးငွေ ထုတ်ချေးပေးတဲ့ အတွက်ကြောင့်မို့လို့ ထိရောက်မြန်ဆန်တဲ့လုပ်ငန်း ဝန်ဆောင်ပေးမှု အားနည်းလာခြင်း ကြောင့်မို့လို့ လယ်သမားတွေရဲ့ ၃ရ ရာခိုင်နှုန်းသာလျှင် စိုက်ပျိုးစရိတ်ချေးငွေကို တရားဝင်ရရှိကြပါ တယ်။ ကျန်လယ်သမားတွေဟာ ထိရောက်တဲ့ချေးငွေဝန်ဆောင်မှုကို မရရှိဘဲနဲ့ မိမိတို့ရဲ့ ထုတ်ကုန် သီးနှံတွေကို သီးနှံပေါ်ပေးစနစ်နှင့် လွတ်လပ်စွာထုတ်လုပ်ခြင်း၊ သိုလှောင်ခြင်း၊ ရောင်းချပိုင်ခွင့်တွေကို ကန့်သတ်ခံနေရဆဲဖြစ်ပါတယ်။ နိဂုံးချုပ်အနေနဲ့ တင်ပြဆွေးနွေးလိုတာကတော့ ကျွန်မတို့နိုင်ငံရဲ့ အမျိုးသားအဆင့် လူထုဗဟိုပြု စီမံကိန်းများအရ ကျေးလက်ဒေသ ဆင်းရဲမှုလျှော့ချရေးအတွက်ကို ၁၆ ရာခိုင်နှုန်းအထိ လျှော့ချနိုင် ရေးနှင့် အားလုံးအတူဖွံ့ဖြိုးတိုးတက်လာစေရေးအတွက် မြန်မာ့လယ်ယာစိုက်ပျိုးကဏ္ဍကို မြှင့်တင်ပေးတဲ့ နေရာမှာ ငွေကြေးအရင်းအနှီးများကို ပိုမိုထိရောက်မြန်ဆန်စွာ ပံ့ပိုးထုတ်ချေးပေး နိုင်ခြင်းနှင့်အတူ စိုက်ပျိုးရေးသွင်းအားစုများ၊ ခေတ်မီစိုက်ပျိုးရေးနည်းပညာများကိုပါ စဉ်ဆက်မပြတ် ပံ့ပိုးပေးသင့် ကြောင်းနှင့် ပြည်ထောင်စုအစိုးရအဖွဲ့ကို တိုက်တွန်းရင်း ၂၀၁၆ ခုနှစ် စိုက်ပျိုးရေးရာသီ မစတင်မီ စိုက်ပျိုး စရိတ်ချေးငွေအတွက် ဗဟိုဘဏ်မှ ကျပ် ဘီလီယံ ၅၀၀ ချေးယူနိုင်ရေးကိစ္စကို ထောက်ခံပါကြောင်း တင်ပြရင်း နိဂုံးချုပ်အပ်ပါတယ်ရှင်။</speech>
<speech type='speaker'>ဒေါ်ချိုချို၊ အုတ်တွင်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id='1438'>ဒေါ်ချိုချို (အုတ်တွင်းမဲဆန္ဒနယ်၊ ပဲခူးတိုင်းဒေသကြီး)</mp>လေးစားရပါသော ပြည်ထောင်စု လွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များ၊ ပြည်ထောင်စုဝန်ကြီးများ၊ ဧည့်သည်တော်များအားလုံးကို မင်္ဂလာပါလို့ နှုတ်ခွန်းဆက်သပါတယ်ရှင်။ ကျွန်မကတော့ ပဲခူးတိုင်း ဒေသကြီး၊ အုတ်တွင်းမဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါ်ချိုချို ဖြစ်ပါတယ်။ နိုင်ငံတော် သမ္မတထံမှ ပေးပို့သော ၂၀၁၆-၂၀၁ရ ခုနှစ် ဘဏ္ဍာရေးနှစ် စိုက်ပျိုးစရိတ်ချေးငွေအတွက် ငွေကျပ် ဘီလီယံ ၅၀၀ ကို မြန်မာနိုင်ငံတော် ဗဟိုဘဏ်မှ ချေးယူခွင့်နှင့်စပ်လျဉ်း၍ ကျွန်မအနေနဲ့ ထောက်ခံ ဆွေးနွေးအကြံပြုသွားမှာ ဖြစ်ပါတယ်။ ချေးငွေကို ၂၀၁၆ ခုနှစ် စိုက်ပျိုးရာသီမစတင်မီ ချေးယူမည်ဖြစ်ပြီး အတိုးနှုန်းမှာ တစ်နှစ်လျှင် ၅ ရာခိုင်နှုန်းဖြစ်သည့်အတွက် တောင်သူများအနေနဲ့ လိုအပ်သော ချေးငွေကို ှိမှာဖြစ်သလို အတိုးနှုန်းမှာလည်း သင့်လျော်သော အတိုးနှုန်းဖြစ်ပါတယ်။ ကျွန်မအနေနဲ့ ဖြည့်စွက်အကြံပြုလိုသည်များကတော့ ကျွန်မတို့ မြန်မာနိုင်ငံဟာ စိုက်ပျိုးရေးနိုင်ငံဖြစ်ပြီး နိုင်ငံ လူဦးရေရဲ့ ၇၀ ရာခိုင်နှုန်းကျော်ဟာ လယ်ယာစိုက်ပျိုးရေးလုပ်ငန်းကို လုပ်ကိုင်နေကြသူများဖြစ်ပါတယ်။ လယ်ယာစိုက်ပျိုးရေးကို လုပ်ကိုင်နေကြတဲ့ တောင်သူများဟာ ကျွန်မတို့နေ့စဉ်စားသုံးနေတဲ့ ဆန် ကိုစိုက်ပျိုးထုတ်လုပ်ပေးသလို လယ်ယာလုပ်ငန်းမှ ထွက်ရှိတဲ့ ကောက်ပဲသီးနှံမျိုးစုံမှာလည်း ပြည်ပသို့ တင်ပို့ရောင်းချရတဲ့အတွက်ကြောင့် ကျွန်မတို့နိုင်ငံအတွက် နိုင်ငံခြားငွေများကိုလည်း ရရှိအောင် ဆောင်ရွက် ပေးနေကြသူများလည်း ဖြစ်ပါတယ်။ ဒါကြောင့် တောင်သူများဟာ ကျွန်မတို့ရဲ့ ကျေးဇူးရှင်များ ဖြစ်ပါတယ်။ လက်ရှိအခြေအနေမှာတော့ ကျွန်မတို့ရဲ့ကျေးဇူးရှင်တောင်သူများဟာ ဆင်းရဲတွင်းမှ ရုန်းမထွက်နိုင်သေးဘဲ အကြွေးများနဲ့သာ နပန်းလုံးလျက်ရှိနေကြပါတယ်။ ဆိုးဝါးဖောက်ပြန်တဲ့ ရာသီဥတုဒဏ်နဲ့ ပိုးမွှားများရဲ့ ဖျက်ဆီးမှုတွေကြောင့် သီးနှံများပျက်စီးဆုံးရှုံးရသလို မိမိတို့လယ်ယာမြေ မှထွက်ရှိတဲ့ သီးနှံများကို ရောင်းချတဲ့ည်း သင့်လျော်သောဈေးနှုန်းမရရှိတဲ့အပြင် စိုက်ပျိုး စရိတ်ချေးငွေတွေကိုလည်း အပြင်ကနေကြီးမားတဲ့ အတိုးနှုန်းတွေနဲ့ချေးယူရတဲ့အတွက်ကြောင့် ကုန်ကျစရိတ်တွေဟာ မြင့်မားတဲ့ အတွက် အရင်းကိုတောင်ကျေအောင်မရရှိဘဲ အရှုံးများနဲ့သာ ရင်ဆိုင်ခဲ့ရခြင်းတွေ ရှိခဲ့ကြရပါတယ်။ ၎င်းအဖြစ်များကြောင့် အကြွေးများပိပြီး နာလန်မထူနိုင်တော့ပဲ မိမိတို့ လယ်ယာမြေများကို ရောင်းချ ရခြင်း၊ ပေါင်နှံရခြင်းများ ပြုလုပ်ခဲ့ရပါတယ်။ မိမိတို့ရဲ့ လယ်ယာကိုစွန့်ခွာပြီး မိသားစုအလိုက် ပြည်ပမှာသွားရောက်အလုပ်လုပ်ကြရသလို အချို့ မှာလည်း သားသမီးများကို ပညာဆုံးခန်းတိုင်အောင် သင်ကြားမပေးနိုင်ဘဲ ပြည်ပသို့စေလွှတ်ပြီး အခိုင်း အစေဘဝအဖြစ် လုပ်ကိုင်နေကြရခြင်း၊ အခြားသူများထံမှာ သွားရောက်လုပ်ကိုင်ကြခြင်းဆိုတဲ့ ခါးသီးတဲ့ ဘဝဆိုးများကိုလည်း ရင်ဆိုင်တွေ့ကြုံနေကြရပါတယ်။ တောင်သူများဟာ ယခုလိုမိုးဦးကျ ၅ လပိုင်း အကုန် ၆ လပိုင်းမှာ စတင်ပြီး လယ်ယာလုပ်ငန်းခွင်ကို ဝင်ကြရပါတော့မယ်။ ဆန်၊ စပါးစိုက်ပျိုးဖို့အတွက် ထယ်ထိုး၊ သမန်းလုပ်၊ စက်ခုတ်၊ ပျိုးကြဲ၊ ပျိုးနုတ်၊ ပေါင်းနုတ်၊ ကောက်စိုက်၊ ဓာတ်မြေသြဇာကျဲ၊ ပေါင်းသတ်၊ စပါးရိတ်၊ စပါးခွေစသည်ဖြင့် စပါးအဖြစ်ရောက်ရှိအောင် ကုန်ကျတဲ့စိုက်ပျိုးစရိတ်များ မှာလည်း လယ်တစ်ဧကအတွက် နှစ်သိန်းနီးပါးကုန်ကျပါတယ်။ လေးစားအပ်ပါသော နာယကကြီးရှင့်။ နိုင်ငံတော်မှ စိုက်ပျိုးစရိတ်ချေးငွေကို တစ်ဧကလျှင် တစ်သိန်းနှုန်းနဲ့ထုတ်ချေးခဲ့ပြီး အတိုးနှုန်းမှာလည်းသက်သာတဲ့အတွက် တောင်သူများအထိုက်အလျောက် သက်သာခဲ့ပါတယ်။ သို့ပေမယ့် တစ်ဧကလျှင် တစ်သိန်းနှုန်းနှင့် တောင်သူတစ်ဦးကို ဆယ်ဧကအထက် ပိုမချေးဘဲ ၁၀ ဧကနှင့် ၁၀ ဧကအောက်အတွက်သာ ထုတ်ချေးတဲ့အတွက် လယ်ဧက များစွာရှိသော တောင်သူများမှာ အခက်ကြုံရပြီး ၁၀ ဧကနှင့်အောက် ပိုင်ဆိုင်တဲ့တောင်သူများအတွက် လည်း တစ်ဧက တစ်သိန်းမှာ မလုံလောက်တဲ့အတွက် အပြင်ကနေပြီး အတိုးကြီးတွေနဲ့ ထုတ်ချေးရလို့ ယခုလိုစိုက်ပျိုး စရိတ်ချေးငွေအတွက် ငွေကျပ်ဘီလီယံ ၅၀၀ ကို မြန်မာနိုင်ငံတော် ဗဟိုဘဏ်မှ ချေးယူခွင့်ရရှိ ခြင်းသည် တောင်သူများအတွက် ဝမ်းမြောက်ဖွယ်သတင်းကောင်းပင်ဖြစ်ပါတယ်။ လေးစားရပါသော နာယကကြီးရှင့်။ ကျွန်မထပ်မံတင်ပြလိုတာကတော့ စိုက်ပျိုးစရိတ် ထုတ်ချေး ရာတွင်လည်း လယ်ယာမြေလုပ်ပိုင်ခွင့်ပြုလက်မှတ် လယ်ယာမြေပုံစံ (၇) သာ ထုတ်ယူခွင့်ရရှိတဲ့ အတွက် မိသားစုများပြီး လယ်ဧက ၁၀ ဧကအထက်များပြီး ပိုင်ဆိုင်သူများဟာ စရိတ်များစွာ လိုအပ်သောကြောင့် စိုက်ပျိုးစရိတ်ချေးငွေများကို ရရှိအောင်ဆောင်ရွက်တဲ့နေရာမှာ မိမိတို့မိသားစု အတွင်းမှ သား သို့မဟုတ် သမီးများကို လယ်မြေများကိုခွဲဝေကာ နာမည်လွှဲပြောင်းပြီး မိမိတို့၏သား သို့မဟုတ် သမီးတို့ရဲ့ နာမည် ဖြင့် ပုံစံ (၇) ရရှိအောင် လုပ်ဆောင်ကြရသလို တောင်သူတစ်ဦးအနေနဲ့ အခြားသူထံမှ ဝယ်ယူ ထားသော လယ်မြေကို မိမိတို့နာမည်ပေါက် ပုံစံ (၇) ရရှိအောင် လုပ်ဆောင်တဲ့နေရာမှာလည်း ရှိဘဲ ကြန့်ကြာမှု များရှိနေသောကြောင့် အဆင်ပြေအောင်၊ မြန်ဆန်မှုရှိအောင် တရားမဝင်သောနည်းလမ်းများဖြင့် ဆောင်ရွက်နေတယ်လို့ ကြားသိရပါတယ်။ ဒါကြောင့် လယ်ယာမြေနည်းဥပဒေ ၁၄(က)အရ လယ်ယာမြေ လုပ်ပိုင်ခွင့် ခွင့်ပြုလက်မှတ် ပုံစံ (၇) ကို တရားဝင်လျင်မြန်စွာရရှိအောင် လုပ်ဆောင်ပေးရာမှာလည်း လွန်စွာပဲ အရေးကြီးလိုအပ်လှပါတယ်ရှင်။ လေးစားအပ်ပါသော နာယကကြီးရှင့်။ ကျွန်မအနေဖြင့် နိဂုံးချုပ်တင်ပြလိုတာကတော့ တောင်သူ တစ်ဦးအား ပုံစံ ရ တွင် လယ် ၁၀ ဧကအထက် ပိုင်ဆိုင်မှုရှိသော်လည်း ၁၀ ဧကအထိသာ ငွေ ထုတ်ချေးပြီး လယ်ယာမြေလုံးဝမရှိသူအချို့မှာတော့ မသမာမှုများဖြင့်ချေးငွေများရရှိနေတယ်လို့လည်း ကြားသိရသည့် အတွက် အမှန်တကယ်လယ်မြေပိုင်ဆိုင်ပြီး လယ်ယာလုပ်ငန်းကို လုပ်ကိုင်နေကြသူ တောင်သူများမှာ နစ်နာလှပါတယ်။ ထို့အတွက်ကြောင့် တောင်သူများအား မိမိတို့အမှန်တကယ် ပိုင်ဆိုင်သော လယ်မြေ အလိုက် ၁၀ ဧကနှင့်အထက် ချေးငွေအပြည့်အဝရရှိအောင် ဆောင်ရွက်ပေးစေလိုပါကြောင်း တင်ပြရင်း နိဂုံးချုပ်အပ်ပါတယ်ရှင်။ အားလုံးကို ကျေးဇူးတင်ပါတယ်ရှင်။</speech>
<speech type='speaker'>ဗိုလ်မှူးကြီးမြင့်ဆွေ တပ်မတော်သား အမျိုးသားလွှတ်တော်ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id='000'>ဗိုလ်မှူးကြီးမြင့်ဆွေ(တပ်မတော်သားအမျိုးသားလွှတ်တော်ကိုယ်စားလှယ်)</mp>ပြည်ထောင်စု လွှတ်တော်နာယကကြီးနှင့် ပြည်ထောင်စုလွှတ်တော်ကိုယ်စားလှယ်များအားလုံးမင်္ဂလာပါ။ ကျွန်တော် ကတော့ တပ်မတော်သားလွှတ်တော်ကိုယ်စားလှယ် ဗိုလ်မှူးကြီးမြင့်ဆွေ ဖြစ်ပါတယ်။ ကျွန်တော့အနေနဲ့ နိုင်ငံတော်ဗဟိုဘဏ်က ကျပ် ၅၀၀ ဘီလီယံချေးယူရန် စီမံဆောင်ရွက်နေမှုနဲ့ ပတ်သက်ပြီးတော့ ထောက်ခံဆွေးနွေးသွားမှာ ဖြစ်ပါတယ်။ Power Point အသုံးပြုခွင့်ပြုပါ။ ကျွန်တော်တို့ နိုင်ငံသားတွေရဲ့ စားနပ်ရိက္ခာလိုအပ်ချက် ဖူလုံရေးနဲ့ တောင်သူလယ်သမားတွေရဲ့ လူမှုစီးပွားဖွံ့ဖြိုးတိုးတက်ရေး၊ မြန်မာ့လယ်ယာထွက်ကုန်တွေကို နိုင်ငံတကာဈေးကွက်ကို ယှဉ်ပြိုင်တင်ပို့ နိုင်ရေးတို့ကို အကောင်အထည်ဖော်ဆောင်ရွက်လျက်ရှိရာမှာ ယခင်အစိုးရအဆက်ဆက်ကနေပြီးတော့ ယခုစိုက်ပျိုးစရိတ်ချေးငွေများ ထုတ်ပေးလျက်ရှိပါတယ်။ ယခုဘဏ္ဍာရေးနှစ်မှာ ပုံစံ (၇) ရှိသူ များကို စပါးတစ်ဧက တစ်သိန်းခွဲ၊ ကြံတစ်ဧက တစ်သိန်း၊ အခြားသီးနှံတစ်ဧက နှစ်သောင်းနှုန်းနဲ့ ထုတ်ပေးလျက်ရှိရာမှာ ၁,၇၇၆ ဘီလီယံ ထုတ်ပေးရမှာ ဖြစ်ပါတယ်။ ယခုချေးငွေရရှိတဲ့ ဘီလီယံ ၅၀၀ ဟာ ဒီထဲမှာ အကျုံးဝင်ပါတယ်။ အခြားအင်းဝဘဏ် တစ်ခုကလည်း ဖော်ပြပါရည်ရွယ်ချက်များ အတိုင်း ထုတ်ပေးလျက်ရှိပြီးတော့ စုစုပေါင်းသန်း ၇,၅၀၀ ထုတ်ပေးလျက်ရှိပါတယ်။ နောက်ဘဏ်တစ်ခုကတော့ မြဝတီဘဏ်ဖြစ်ပါတယ်။ မြဝတီဘဏ်ကလည်း ၂၀၀၉-၂၀၁၀ ခုနှစ် ကနေပြီးတော့ ယနေ့ကျပ်သန်း ၃၇,၁၀၁.၉၂ သန်းထုတ်ပေးခဲ့ပြီးဖြစ်ပါတယ်။ အခုဘဏ် ၃ ခု ကို နမူနာ ကြည့်ခြင်းအားဖြင့် ကျွန်တော်တို့တောင်သူများဟာ အခြားဘဏ် ပုဂ္ဂလိကဘဏ်တွေကလည်းပဲ အလားတူချေးငွေများ ရယူထားနိုင်ကြောင်း ယူဆရပါတယ်။ မြန်မာနိုင်ငံဟာ စိုက်ပျိုးရေးကို အခြေခံတဲ့ နိုင်ငံတစ်ခုဖြစ်ပါတယ်။ လူဦးရေ ၇၀ ရာခိုင်နှုန်းဟာ ကျေးလက်ကို အခြေခံပြီးတော့ လယ်ယာစိုက်ပျိုးရေး နဲ့ပဲအသက်မွေးဝမ်းကျောင်း ပြုကြပါတယ်။ ဖွဲ့စည်းပုံအခြေခံဥပဒေပုဒ်မ ၂၉ မှာ နိုင်ငံတော်ဟာ လက်မှု S အကဋS အတည် ဖြည့်ဆည်းပေးရမယ်လို့ ပါရှိတဲ့အတွက် ယခုကဲ့သို့ ချေးငွေထုတ်ပေးခြင်းဟာ စိုက်ပျိုးရေးအတွက် ရင်းနှီးငွေ ထုတ်ပေးခြင်းပဲ ဖြစ်ပါတယ်။ ငွေကြေးကဏ္ဍ၊ ထုတ်လုပ်မှုကဏ္ဍ၊ ဈေးကွက်ကဏ္ဍ၊ စီမံခန့်ခွဲမှုကဏ္ဍ စတဲ့ ဖော်ပြပါကဏ္ဍတွေမှာ တစ်စုံတစ်ခု ချို့ယွင်းမှု ဖြစ်ပေါ်လာနိုင်တဲ့အတွက် တောင်သူလယ်သမားတွေရဲ့ အကျိုးစီးပွားကို တစ်စုံတစ်ရာ နိမ့်ကျမသွားနိုင်စေဖို့အတွက် နိုင်ငံတော်က ကြိုတင်ပြီးတော့ အစီအမံများ ဆောင်ရွက်ထားရှိသင့်ပါတယ်။ ငွေချေးတာဟာ ငွေကြေးမပြည့်စုံလို့ ချေးယူရတာဖြစ်တဲ့အတွက် ရရှိလာတဲ့ငွေကြေးတွေကို စိုက်ပျိုးရေးမှာ တကယ်ရင်းနှီးမြှုပ်နှံမှုမှာ သုံးဖို့လိုအပ်ပါတယ်။ လတ်တလော လိုအပ်နေတဲ့ စားဝတ် နေရေးစတဲ့ရည်ရွယ်ချက်တွေနဲ့ အခြားနေရာတွေမှာ မသုံးဖို့အထူးလိုအပ်ပါတယ်။ တောင်သူလယ်သမား များကလည်း အကျိုးရှိဖို့အတွက် အသုံးချသင့်ပါတယ်။ နိုင်ငံတော်ပိုင်းကလည်း အနီးကပ်ကြီးကြပ် တာဝန်ပေးဖို့ လိုအပ်ပါတယ်။ တာဝန်သိမှု၊ တာဝန်ယူမှု၊ တာဝန်ခံမှုများနဲ့အတူ ပညာပေးဆွေးနွေးပြီးမှ ထုတ်ပေးသင့်ပါတယ်။ တာဝန်ယူမှုအပိုင်းမှာ ချေးငွေညွှန်ကြားစာမှာ ပါတဲ့ငွေချေးသူဟာ ကိုယ်တိုင် ငွေချေး ရုံသာမက အခြားအဖွဲ့နှစ်ဦးနဲ့ ချေးငွေပြေကျတဲ့အထိ စိုက်လျော်ပေးသင့်ရန် တာဝန်ယူကြောင်းကို ဝန်ခံ ကတိပြုသူဖြစ်ရမယ်လို့ ဝိုင်းလေးချုပ် ၃ ဦးနဲ့ဖွဲ့စည်းထားပါတယ်။ ချေးငွေစစ်ဆေးရေး အဖွဲ့ကလည်း ၄ ဦး နဲ့ဖွဲ့စည်းထားပြီးတော့ သူ့ရဲ့ လုပ်ငန်းတာဝန်အရ တကယ်စိုက်ဖို့၊ တကယ်စစ်ဆေးဖို့၊ တကယ်ပြန်လည် ပေးဆပ်ဖို့ တာဝန်ယူဖို့နဲ့ ပြည်နယ်နဲ့ တိုင်းဒေသကြီး မန်နေဂျာများကလည်း ထုတ်ပေးတဲ့အခါမှာ လျင်မြန်စွာ ထုတ်ချေးပေးဖို့နဲ့ ပြန်လည်ရရှိတဲ့အခါမှာ အပြည့်အဝ ပြန်လည်ကောက်ခံရရှိဖို့ အတွက် တာဝန်ယူကြရမှာ ဖြစ်ပါတယ်။ သို့သော်လည်းပဲ လက်ရှိအနေအထားမှာ ချေးငွေတွေ အများအပြား ကျန်ရှိနေပါတယ်။ ပထမအကြိမ် အမျိုးသားလွှတ်တော် (၁၂) ကြိမ်မြောက်ပုံမှန်အစည်းအဝေးမှာ ယခင် နှစ်ကနေ စိုက်ပျိုးရေးအသုံးစရိတ် ချေးငွေ ၄၀၀ ဘီလီယံကို နိုင်ငံတော်က ချေးယူမှုနဲ့ ပတ်သက်ပြီးတော့ ကိုယ်စားလှယ် ၄ ဦးက ဆွေးနွေးချက်အပေါ် တာဝန်ရှိသူတစ်ဦးက ပြန်လည်ဖြေကြားတဲ့အခါမှာ စုစုပေါင်း တောင်သူတွေက ပေးဆပ်ရန်ကျန်တဲ့ အကြွေး ၃၉၉.၁၂ ဘီလီယံ ယနေ့အထိ အကြွေးဖြစ်ပေါ်နေကြောင်း၊ အဲဒီအကြွေးတွေဟာ အကြောင်းအမျိုးမျိုးကြောင့် ရာသီဥတု အခြေအနေအရ စိုက်ခင်းသီးနှံတွေ ပျက်စီးလို့ ဆိုင်းငံ့ပေးထားရတာတွေလည်း ပါဝင်ပါတယ်လို့ အကြွေးအခြေအနေကို ဖော်ပြခဲ့ပါတယ်။ ကျွန်တော်တို့ ဘဏ်တစ်ခုဖြစ်တဲ့ အင်းဝဘဏ်မှာလည်းပဲ ကြွေးကျန် စုစုပေါင်း ၁,၂၅၆.၆၃ သန်း ဖြစ်ပေါ်လျက် ရှိပြီးတော့ မြဝတီဘဏ်မှာလည်းပဲ ၂,၆၉၃.၃၁၂ သန်း ဖြစ်ပေါ်လျက်ရှိပါတယ်။ ဒီလိုပြန်မဆပ်နိုင်ခြင်းဟာ ဆင်းရဲနွမ်းပါးမှု လျှော့ချရေးအတွက် စိန်ခေါ်မှုတွေပဲ ဖြစ်ပါတယ်။ ငွေချေးယူတဲ့အခါမှာ တောင်သူလယ်သမားတွေနဲ့ နိုင်ငံတော်နှစ်ဦးနှစ်ဘက် နစ်နာမှု ဝန်ထုပ်ဝန်ပိုး မဖြစ် စေဖို့အတွက် ရှုထောင့်ပေါင်းစုံက တွက်ချက်ပြီးတော့ ပြန်မဆပ်နိုင်ရင် ဆောင်ရွက်ရမယ့် အစီအမံတွေ ကြိုတင်စီမံထားသင့်ပါတယ်။ အခှုာ ဘယ်လုပ်ငန်းမှာမဆို ကတိကဝတ်၊ တိကျမှု၊ တာဝန်ယူမှု၊ တာဝန်ခံမှု၊ ရိုးသားမှု၊ အဂတိကင်းမှု ပွင့်လင်းမြင်သာမှုရှိရှိဖို့ အထူးလိုအပ်တဲ့ပါတယ်။ သို့မဟုတ်ပါက ထိုင်းနိုင်ငံ ယခင်နှစ်တွေအတွင်း ရင်လပ်ရှင်နာဝပ်အစိုးရဟာ စပါးဝယ်ရေး မူဝါဒတွေ ချွတ်ချော် အားနည်းချက်များကြောင့် အစိုးရနဲ့ တောင်သူလယ်သမားများ အကြားမှာ အကြပ်အတည်း ပဋိပက္ခတွေ ပေါ်ပေါက်ခဲ့ပြီးတော့ အစိုးရအပြောင်းအလဲဖြစ်တဲ့အထိ ဖြစ်ပွားခဲ့တာကို ကျွန်တော်တို့ အားလုံးသိရှိထားပါတယ်။ ချေးငွေညွှန်ကြားလွှာမှာပါတဲ့ အပိုဒ် ၁၃ မှာ တောင်သူလယ်သမားတွေဟာ ငွေချေးထားတဲ့အတိုင်း စိုက်ပျိုးခြင်းမရှိရင် ချေးငွေနဲ့တကွ ကျသင့်တဲ့အတိုးကို ပြန်လည်ပေးသွင်းစေရမယ့်အပြင် လိုအပ်ရင် လိမ်လည်မှုနဲ့ တရားဥပဒေအရ အရေးယူရမယ်လို့ ပါရှိပါတယ်။ ဒါကြောင့်မို့လို့ ကြီးကြပ်တဲ့အဖွဲ့တွေဟာ အမှန်တကယ်စိုက်ပျိုးခြင်း ရှိ မရှိ ကတိပြုထားတဲ့ သီးနှံဧကအတိုင်း စိုက်ပျိုးလုပ်ကိုင်ဖို့ တာဝန်ယူ ကြီးကြပ်ရမယ်ဆိုတဲ့အတိုင်း တာဝန်ယူကြီးကြပ်ကြဖို့လိုအပ်ပါတယ်။ ယခုချေးငွေတွေဟာ မဖြစ်မနေ ပြန်လည်ပေးဆပ်ရမယ့်ငွေများ ဖြစ်ကြောင်းကို သတိပြုသင့်ပါတယ်။ တောင်သူလယ်သမားတွေဟာ အကြောင်းကြောင်းကြောင့် ဝန်ထုပ်ဝန်ပိုးမဖြစ်ဖို့အတွက် တာဝန်ယူမှု၊ တာဝန်ခံမှု၊ ပွင့်လင်းမြင်သာမှု တို့ရှိဖို့ အထူးလိုအပ်ပါတယ်။ နိဂုံးချုပ်အနေနဲ့ ဆွေးနွေးလိုတာကတော့ ယခုချေးငွေထုတ်ပေးခြင်းဟာ ရည်ရွယ်ချက်ကောင်းတဲ့ ဆောင်ရွက်ခြင်းဖြစ်ပါတယ်။ သို့ဖြစ်သော်လည်းပဲ ချေးငွေများဟာ အမှန်တကယ် စိုက်ပျိုးသူလက်တွေကို အပြည့်အဝရောက်ရှိဖို့၊ စိုက်ပျိုးရေးလုပ်ငန်းမှာ တကယ်ရင်းနှီးဖို့၊တကယ်ပြန်လည်ပေးဆပ်ဖို့၊ မမျှော်မှန်း နိုင်တဲ့ အခြေအနေစီမံထားရှိမှု၊ တာဝန်ယူမှု၊ တာဝန်ခံမှုတွေနဲ့ ကြိုတင်မျှော်တွေးစီမံထား ပြီးတော့ ယခု ကျပ်ငွေ ၅၀၀ ဘီလီယံချေးယူမှုအားထောက်ခံပါကြောင်း ဆွေးနွေးအပ်ပါတယ်။ အားလုံးကို ကျေးဇူး တင်ပါတယ်။</speech>
<speech type='speaker'>ဦးမြင့်ထွန်း၊ တန့်ဆည်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id='1394'>ဦးမြင့်ထွန်း(တန့်ဆည်မဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစားရပါသော ပြည်ထောင်စုလွှတ်တော်နာယကကြီးနှင့် အားလုံးမင်္ဂလာပါခင်ဗျာ။ ကျွန်တော်ကတော့ စစ်ကိုင်းတိုင်း ဒေသကြီး တန့်ဆည်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးမြင့်ထွန်း ဖြစ်ပါတယ်။ ကျွန်တော့် အနေနဲ့ စိုက်ပျိုးစရိတ်ချေးငွေနဲ့ပတ်သက်ပြီး ထောက်ခံအကြံပြုဆွေးနွေးသွားမှာ ဖြစ်ပါတယ်။ ပထမအချက် အနေနဲ့ကတော့ စိုက်ပျိုးစရိတ်ချေးငွေကို ဇွန်လကုန်၊ ဇူလိုင်လထဲမှာ ချေးပေးတာများပါတယ်။ ဇူလိုင် ဆိုရင်တော့ နောက်ကျတယ်လို့ ပြောလို့ရပါတယ်။ ဘာကြောင့်လဲဆိုတော့ လယ်သမားတွေဟာ စပါး စိုက်ပျိုးနိုင်ဖို့အတွက် ဇွန်လကစပြီး လယ်ယာမြေကို စတင်ပြင်ဆင် ကြရပါတယ်။ ဒါကြောင့် လယ်သမား တွေဟာ ဇွန်လကစပြီး ငွေကြေးကုန်ကျမှု စတင်ပါတယ်။ အထုပ်အထည်နဲ့ ကိုင်ထားတာ မရှိဘူးဆိုရင်တော့ ငွေတိုးယူပြီး၊ စပါးပေးယူပြီး လယ်ယာမြေကို ပြင်ဆင်ရပါတယ်။ ဒါကြောင့် စိုက်ပျိုးစရိတ်ချေးငွေကို မေလဆန်းမှာ ချေးပေးနိုင်ရင် ပိုပြီးအဆင်ပြေလိမ့်မယ်လို့ ကျွန်တော်အကြံပြုချင်ပါတယ်။ ဒုတိယအကြံပြုချက်ကတော့ ချေးငွေပြန်ဆပ်ရမယ့်ပတ်သက်လို့ပဲ ဖြစ်ပါတယ်။ စိုက်ပျိုး စရိတ်ချေးငွေကို ဖေဖော်ဝါရီမှာအပြီး ဆပ်ကြရပါတယ်။ ဒါလည်းပြန်ဆပ်ရတဲ့လ စောတယ်လို့ ထင်ပါတယ်။ ဘာကြောင့်လဲဆိုတော့ ဖေဖော်ဝါရီလဟာ စပါးပေါ်ပြီးစကာလ ဖြစ်ပါတယ်။ စပါးပေါ်ပြီးစကာလဟာ အများအားဖြင့် စပါးဈေးနိမ့်တတ်ပါတယ်။ အဲဒီကာလမှာ ချေးငွေပြန်ဆပ်ရတဲ့အတွက် လယ်သမား တွေဟာ စပါးဈေးကို တောင့်မခံနိုင်တော့ဘဲ ရတဲ့ဈေးနဲ့ရောင်းပြီး ချေးငွေဆပ်ရပါတယ်။ အခြားသားသမီး ပညာရေးစရိတ်၊ ကျန်းမာရေးစရိတ်၊ လူမှုရေးစရိတ်တွေအတွက်ရှိတဲ့ စပါးတွေကို ရောင်းသုံးရပါတယ်။ စပါးဈေးတက်တဲ့လယ်သမားများစုရဲ့ စပါးကျီထဲမှာ စပါး ဟာ မရှိသလောက်ဖြစ်သွားပါတယ်။ ဒါကြောင့် စိုက်ပျိုးစရိတ်ချေးငွေကို အရင်ကထက် ေးပြီး အရင်ကထက် နောက်ကျမှ ပြန်ဆပ် ခွင့်ပြုဖို့ အကြံပြုပါတယ်။ နောက်အကြံပြုချင်တာကတော့ ယာမြေနဲ့ပတ်သက်လို့ပဲဖြစ်ပါတယ်။ အရင်ကတော့ လယ်မြေ တစ်ဧကကို တစ်သိန်းချေးပြီး ယာမြေတစ်ဧကကို နှစ်သောင်းချေးပါတယ်။ ယခုကတော့လယ်မြေကို တစ်သိန်းခွဲချေးပြီးတော့ ယာမြေကို ဘယ်လောက်ချေးမယ်ဆိုတာကို မသိသေးပါဘူး။ တကယ်တော့ ယာမြေရဲ့ ကုန်ကျစရိတ်ဟာလည်း လယ်မြေနဲ့ သိပ်ကွာမယ်မထင်ပါဘူး။ ပိုချင်တောင်ပိုနိုင်ပါသေးတယ်။ ယာထွက်သီးနှံတွေဟာလည်းပြည်သူလူထုရဲ့ ဝမ်းစာအတွက် အရေးကြီးသလို တိုင်းပြည်ဝင်ငွေအတွက် လည်း အဓိကကျပါတယ်။ ဒါ့ကြောင့် ယာလုပ်တဲ့တောင်သူဟာလည်း တောင်သူလယ်သမားပဲလို့ ရှုမြင်ပြီး ချေးငွေကို လယ်ယာမြေနည်းတူ ပေးချေသင့်တယ်လို့ အကြံပြုလိုပါတယ်။ ကျွန်တော်တို့ တန့်ဆည်မှာ ဆိုရင်အရင်က ယာစိုက်ခဲ့ပေမယ့် ယခုကင်းတပ်ဆည်ပြီးလို့ ရေသောက်ဧရိယာ ဖြစ်သွားလို့ ယာစိုက်လို့ မရတော့ပါဘူး။ လယ်ပြောင်းစိုက်ရပါတယ်။ ဧကပေါင်း ၆၀၀၀ ကျော်ရှိပါတယ်။ ဒါပေမယ့် ယာကနေ လယ်ပြောင်းဖို့ အခက်အခဲတွေရှိလို့ ပြောင်းလို့ရမရတဲ့အခါမှာ ချေးငွေအတွက် အခက်အခဲတွေရှိပါတယ်။ ဒါ့အပြင် ခေတ်အဆက်ဆက်က လယ်ယာလုပ်ကိုင်ခဲ့သော်လည်း အကြောင်းအမျိုးမျိုးကြောင့် ပုံစံ (၇) မရလို့ ချေးငွေမရတာတွေရှိပါတယ်။ ဒါကိုလည်း သက်ဆိုင်ရာဝန်ကြီးဌာနအနေနဲ့ အတတ်နိုင်ဆုံး ဖြေရှင်းပေးဖို့ မေတ္တာရပ်ခံပါတယ်။ နာယကကြီးခင်ဗျာ။ ကျေးလက်ဒေသဖွံ့ဖြိုးရေးအတွက် အဓိကအတားအဆီးအနေနဲ့ အကြောင်းရင်း တစ်ခုကတော့ စိုက်ပျိုးရေးလုပ်ငန်းမှာ အကျိုးအမြတ်ရရှိမှု နည်းပါးနေခြင်းပဲ ဖြစ်ပါတယ်။ မြန်မာ နိုင်ငံမှာဆိုရင် မိုးစပါးစိုက်ပျိုးထုတ်လုပ်မှုကနေပြီးတော့ တစ်ဟက်တာမှာ အမေရိကန်ဒေါ်လာ ၁၄၀ ခန့် ရရှိတယ်လို့ သိရပါတယ်။ ဒါပေမယ့် ဒေသတွင်းနိုင်ငံတွေဖြစ်တဲ့ ကမ္ဘောဒီးယားဆိုရင် ၃၄၀၊ ဗီယက်နမ် ဆိုရင် ၄၃၀ ရရှိတယ်လို့ သိရပါတယ်။ ဒါကြောင့် ဒေသတွင်း နိုင်ငံနဲ့နိုင်းယှဉ်ရင် စပါးထုတ်လုပ်မှု အနိမ့်ဆုံး အမြတ်ငွေအနည်းဆုံး ဖြစ်နေပါတယ်။ စိုက်ပျိုးရေးကဏ္ဍမှာ အကျိုးအမြတ်နည်းပါးခြင်းရဲ့ အကျိုးဆက် အနေနဲ့လယ်ယာလုပ်သားများဟာ ရွှေတူးဖော်ခြင်း၊ ဓာတ်သတ္တုတူးဖော်ခြင်း၊ သစ်ခုတ်ခြင်း၊ မီးသွေး ဖုတ်ခြင်း၊ ထင်းခုတ်ခြင်းစတဲ့ လုပ်ငန်းတွေမှာ ဝင်ရောက်လုပ်ကိုင်ကြရတဲ့အတွက် ဥပဒေချိုးဖောက် ရခြင်း၊ သဘာဝပတ်ဝန်းကျင်ပျက်စီးရခြင်းတို့နဲ့ ကြုံတွေ့ရပါတယ်။ ဒါကြောင့်မို့လို့ နိဂုံးချုပ်အနေနဲ့ ပြောလိုတာကတော့ ကျွန်တော်တို့ရဲ့ အသက်သခင်ကျေးဇူးရှင် တောင်သူလယ်သမားများရဲ့ ဘဝတွေ မြှင့်တင်နိုင်ဖို့၊ ဆင်းရဲ မွဲတေမှုကို လျှော့ချနိုင်ဖို့အတွက် စိုက်ပျိုးစရိတ်ချေးငွေကို ုံအလောက် ချေးပေးရမယ့်အပြင် အခြားသွင်းအားစုတွေဖြစ်တဲ့ မျိုးကောင်းမျိုးသန့်၊ စံချိန်စံညွှန်းမီ ဓာတ်မြေဩဇာ၊ ပိုးသတ်ဆေး၊ ပေါင်းသတ်ဆေး၊ အခြားစိုက်ပျိုးရေးဆိုင်ရာ ဆေးများကို ထောက်ပံ့ပေးပြီးတော့ စနစ်တကျသုံးစွဲတတ်အောင်ပညာပေး လုပ်ဆောင်သင့်ပါကြောင်း အကြံပြုရင်း မြန်မာနိုင်ငံ ဗဟိုဘဏ်က နေပြီးတော့ စိုက်ပျိုးစရိတ်ချေးငွေကျပ်ငွေ ဘီလီယံ ၅၀၀ ကို ချေးယူခွင့်နှင့် စပ်လျဉ်း၍ ထောက်ခံ ပါကြောင်းအကြံပြုရင်း နိဂုံးချုပ်ပါတယ်။ ကျေးဇူးတင်ပါတယ်။</speech>
<title>အစည်းအဝေး ခေတ္တရပ်နားခြင်း</title>
<speech type='speaker'>ပြည်ထောင်စုလွှတ်တော်ကိုယ်စားလှယ်များခင်ဗျား။ ဆွေးနွေးမှု အစီအစဉ်ကို ခေတ္တရပ်နားပါ့မယ်။ အစည်းအဝေးကို မိနစ် ၂၀ ရပ်နားပါ့မယ်။</speech>
<speech type='mc'>ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type='mc'>အစည်းအဝေးကို မွန်းလွဲ ၁နာရီ ၄၅ မိနစ်မှာ ပြန်လည်စတင်ပါ့မယ်။</speech>
<title>အစည်းအဝေး ပြန်လည်စတင်ခြင်း</title>
<speech type='mc'>လေးစားအပ်တဲ့ ပြည်ထောင်စုလွှတ်တော်ကိုယ်စားလှယ်များနဲ့ ဧည့်သည် တော်များခင်ဗျာ။ အစည်းအဝေး ပြန်လည်စတင်ပါတော့မယ်။</speech>
<speech type='mc'>ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type='mc'>အားလုံးထိုင်နိုင်ကြပါပြီခင်ဗျား။</speech>
<speech type='speaker'>ဆွေးနွေးခြင်းအစီအစဉ် ပြန်လည်စတင်ပါမယ်။ ဦးစိန်ဝင်း မအူပင်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id='1196'>ဦးစိန်ဝင်း(မအူပင်မဲဆန္ဒနယ်၊ ဧရာဝတီတိုင်းဒေသကြီး)</mp>ရိုသေလေးစားရပါသော နာယကကြီးနှင့်တကွ အားလုံးမင်္ဂလာပါလို့ နှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ မအူပင်မဲဆန္ဒနယ် ဦးစိန်ဝင်း ဖြစ်ပါတယ်။ လေးစားရပါသော နာယကကြီးခင်ဗျာ။ ပထမဦးစွာ လိုရင်း တိုရှင်း ထိထိမိမိ ထောက်ထားရရင်တော့ ၂၀၁၆-၂၀၁ရ ခုနှစ်၊ စိုက်ပျိုးစရိတ်ချေးငွေ ကျပ် ၅၀၀ ဘီလီယံ ထုတ်ချေးပေးခြင်းနှင့် ပတ်သက်၍ အထူးထောက်ခံပါတယ်။ ချေးသင့်ပါတယ်။ အမှန်လိုအပ်၍ စိုက်ပျိုး ျေးပေးပါလို့ အထူးမေတ္တာရပ်ခံ တိုက်တွန်းအပ်ပါတယ်။ လေးစားအပ်ပါသော နာယကကြီးခင်ဗျာ။ စိုက်ပျိုးစရိတ်ချေးငွေ မှန်မှန်ကန်ကန် ထိထိမိမိ အသုံးချ နိုင်ရန်ရည်ရွယ်ချက်နဲ့ ဆက်လက်ပြီးတင်ပြရရင် လက်ရှိမြန်မာနိုင်ငံမှာ စိုက်ပျိုးစရိတ်ချေးငွေနှင့် ပတ်သက်၍ အချက်(၇) ချက် လေ့လာတွေ့ရှိရပါတယ်။ နံပါတ်(၁)ကတော့ အချို့နေရာတွေမှာ မြေရှိသူက မရ၍မြေမရှိ တဲ့သူက ချေးငွေရနေပါတယ်။ နံပါတ်(၂)က စိုက်ပျိုးသူကမရ၍ မစိုက်ပျိုးသူက ချေးငွေရနေပါတယ်။ နံပါတ်(၃)ကတော့ ချေးငွေးဆပ်သော်လည်း ချေးငွေမပေးသွင်းမှု တစ်ဦးတစ်လေကြောင့် အခြား သူများချေးငွေ ဆက်လက်ပြီး ထုတ်မပေးနိုင်တာ တွေ့ရှိရပါတယ်။ တစ်နည်းအားဖြင့် တစ်ဦးစီအာမခံ ထားရှိရေး ဆောင်ရွက်မပေးနိုင်ကြောင်းကို တွေ့ရှိရပါတယ်။ နံပါတ်(၄)အနေနဲ့ အချို့ကျေးရွာတွေဟာ ကျေးလက်အုပ်ချုပ်ရေးမှူး၊ ရပ်/ကျေးဘဏ်ဥက္ကဋ္ဌ၊ မြေစာရင်း၊ ဘဏ်မန်နေဂျာတို့နဲ့ ပူးပေါင်းပြီးတော့ စိုက်ပျိုးစရိတ်ငွေတွေကို မိမိကိုယ်ကျိုးအတွက်လိမ်ညာ၍ သုံးစွဲထား၊ ထုတ်ယူထားကြောင်း တွေ့ရှိရပါတယ်။ နံပါတ်(၅)အနေနဲ့ စိုက်ပျိုးုတ်ယူ၍မရရှိခြင်း၊ စိုက်ပျိုးပြီးမှ နောက်ကျမှ ထုတ်ပေးခြင်း၊ နံပါတ် (၆)အနေနဲ့ ၆ လအတွင်းမှာ ချေးငွေပြန်ဆပ်ရသဖြင့် သီးနှံဈေးနှုန်း လျှော့ဈေးဖြင့် အမြန်ရောင်းချ ပေးရခြင်း၊ နံပါတ်(၇)အနေနဲ့ အတိုးကြီးကြီး တစ်လကို ၆ ရာခိုင်နှုန်း၊ ၈ ရာခိုင်နှုန်း၊ ၁၀ ရာခိုင်နှုန်း တစ်နှစ် ကြာအောင် ချေးပြီးတော့ စိုက်ပျိုးနေရခြင်းတွေ တွေ့ရှိရပါတယ်။ ဒါတွေကို စနစ်တကျ စီမံကြီးကြပ် ဆောင်ရွက်ဖို့ လိုအပ်ပါတယ်လို့ ကျွန်တော့အနေနဲ့ တင်ပြလိုပါတယ်။ လေးစားအပ်ပါသော နာယကကြီးခင်ဗျာ။ စိုက်ပျိုးစရိတ်ချေးငွေနှင့်ပတ်သက်၍ လိုရင်းတိုရှင်း အချက် (၇) ချက် အကြံပြု ဆွေးနွေးတင်ပြသွားပါမယ်။ နံပါတ် (၁) ကတော့ တစ်ဧကချေးငွေနဲ့ပတ်သက်၍ ဘာသီးနှံစိုက်စိုက် အထွက်ကောင်းဖို့ဆိုရင် အနည်းဆုံးတစ်ဧကကို ၂ သိန်းချေးပေးဖို့ လိုအပ်ပါတယ်။ လယ်စိုက်စိုက်၊ ယာစိုက်စိုက် တစ်ဧက ၂ သိန်းနှုန်းချေးပေးပါရန် တင်ပြအပ်ပါတယ်။ အကယ်၍ မချေး ပေးနိုင်ပါက မိုးသီးနှံနှင့် ဆောင်းသီးနှံကိုတော့ တစ်ဧက ၁ သိန်းခွဲနှုန်း အခု ခွင့်ပြုထားပြီး ဖြစ်ပါတယ်။ နွေစပါးသီးနှံကိုတော့ လိုအပ်ချက်နဲ့ပိုမိုပြီးများမှာ ဖြစ်တဲ့အတွက် နွေစပါးသီးနှံကိုတော့ တစ်ဧက ၂ သိန်း နှုန်းချေးပေးဖို့ ကျွန်တော်အကြံပြုလိုပါတယ်။ နံပါတ် (၂) အနေနဲ့ ချေးငွေကာလနှင့် ပတ်သက်၍ သီးနှံ ထွက်ချိန် အချို့ ကာလဟာ ၆ လမှ ၈ လအထိ ရှိပြီးတော့ ဈေးနှုန်းဈေးကွက်စိတ်တိုင်း ကျရောင်းချနိုင်ရန် စချေးပေးသည့်နေ့မှ ၁ နှစ် ကာလ ၁ နှစ်ဆိုင်းငံ့ချေးပေးပါရန် တင်ပြ အကြံပြုလိုပါတယ်။ နံပါတ် (၃) အနေနဲ့ လုပ်ကွက်ငယ်၊လုပ်ကွက်လတ်ကို ဦးစားပေးပြီးတော့ ချေးပေးဖို့၊ ဖြစ်နိုင်လျှင် ဧကကို ဧက ၂၀ ထိ ချေးပေးဖို့ အကြံပြုလိုပါတယ်။ နံပါတ် (၄) အနေနဲ့ ချေးချိန်နဲ့ ချေးပေးသည့်စနစ်နဲ့ ပတ်သက်၍ တင်ပြရလျှင် မိုးသီးနှံမှာ မေလတွင် ချေးပေးပါ။ ဆောင်းသီးနှံမှာ အောက်တိုဘာမှာ ချေးပေးပါ။ နွေသီးနှံဟာ ဒီဇင်ဘာလတွင် ချေးပေးပါ။ ချေးတဲ့အခါမှာလည်း ကျေးရွာအရောက် သွားပြီးတော့ မြင်သာ ထင်သာ ပွင့်ပွင့်လင်းလင်း ချေးပေးပါလို့ ကျွန်တော် အကြံပြု လိုပါတယ်။ နံပါတ် (၅) အနေနဲ့ အရေးယူမှုနဲ့ ပတ်သက်၍ စိုက်စရိတ်ချေးငွေကို အမှန်တကယ် လက်တွေ့ စိုက်ပျိုးသူကိုသာ စိုက်စရိတ်ချေးပေးဖို့ လိုအပ်ပါတယ်။ မစိုက်ပျိုးဘဲ၊ မြေမရှိဘဲ ချေးငွေ ယူထားခြင်းအပေါ် လိုအပ်သလို ထိထိရောက်ရောက် ပြင်းပြင်း ထန်ထန်အရေးယူဆောင်ရွက်ဖို့ကိုလည်း တိုက်တွန်းလိုပါတယ်။ မြေမရှိခြင်း၊ စိုက်ပျိုးမှုမရှိဘဲ စိုက်စရိတ်ငွေ ရယူထားသူရော ပူးပေါင်းကြံစည် တာဝန်ရှိသော ဝန်ထမ်းများပါ အထူးဥပဒေပြဋ္ဌာန်း၍ အရေးယူ ဆောင်ရွက်ပေးပါရန် တင်ပြလိုပါတယ်။ ရာသီဥတု ဘေးအန္တရာယ်ကျရောက်မှုမရှိဘဲ ချေးငွေပြန်ဆပ်ဖို့ ပျက်ကွက်နေသူကို ပြင်းပြင်းထန်ထန် ထိထိရောက်ရောက် အရေးယူဆောင်ရွက်ဖို့ လိုအပ်ပါတယ်။ တာဝန်ကျေသူနဲ့ ပတ်သက်၍ ချေးငွေးဆပ်သူကို ဆောင်းသီးနှံ ဆက်လက် ချေးပေးဖို့အတွက် ချေးငွေကို ေးဆပ်သူကို ၃ ကြိမ်တိတိ သတိပြုပြီးတော့ အရေးယူဆောင်ရွက် ပေးပါ။ ရာသီဥတုနဲ့ ပတ်သက်၍ ရာသီဥတု သဘာဝအန္တရာယ်ဖျက်ဆီးခြင်းခံရပါက ၆ လ ဆိုင်းငံ့ ပေးပြီးတော့ အမှန်တကယ် ရာသီဥတု ဖျက်ဆီးခံရရင် ၎င်းတောင်သူလယ်သမားကို တောင်သူလယ်သမားအခွင့်အရေးနဲ့ အကျိုးစီးပွား ကာကွယ်ရေးနည်းဥပဒေကို အသုံးချပြီးတော့ ကာကွယ်ပေးပါလို့ မေတ္တာရပ်ခံရင်း နိဂုံးချုပ်အပ်ပါတယ် ခင်ဗျား။</speech>
<speech type='speaker'>ဒေါ်ခင်နှင်းသစ်၊ ပန်းတောင်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id='1442'>ဒေါ်ခင်နှင်းသစ်(ပန်းတောင်းမဲဆန္ဒနယ်၊ ပဲခူးတိုင်းဒေသကြီး)</mp>ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါရှင်။ ကျွန်မကတော့ ပန်းတောင်းမဲဆန္ဒနယ် ပြည်သူ့လွှတ်တော် ကိုယ်စားလှယ် ဒေါ်ခင်နှင်းသစ်ဖြစ်ပါတယ်။ ကျွန်မအနေနဲ့ နိုင်ငံတော်သမ္မတထံမှပေးပို့တဲ့ ၂၀၁၆-၂၀၁ရ ခု ဘဏ္ဍာရေးနှစ် စိုက်ပျိုးစရိတ်ချေးငွေအတွက် ကျပ် ၅၀၀ ဘီလီယံကို မြန်မာနိုင်ငံဗဟိုဘဏ်မှ ချေးယူခွင့် နဲ့စပ်လျဉ်းပြီး ထောက်ခံပါကြောင်းနဲ့ အပြုသဘောဆောင်တဲ့ အကြံပြုချက်များကို တင်ပြသွားမှာ ဖြစ်ပါတယ်။ ဒီနေ့ ပြည်ထောင်စုလွှတ်တော်မှာ စိုက်ပျိုးစရိတ်ချေးငွေကိစ္စနဲ့ ပတ်သက်ပြီး ဆွေးနွေးကြတဲ့ လွှတ်တော်ကိုယ်စားလှယ် ၁ရ ဦး ရှိပါတယ်။ လွှတ်တော်ကိုယ်စားလှယ်ဆိုတာ ပြည်သူတွေရဲ့ ကိုယ်စား ပြုသူတွေပါ။ ဒေသပေါင်းစုံက လိုအပ်ချက်အသီးသီးကို အကြံပြုတင်ပြကြတာဖြစ်လို့ တူညီတဲ့အချက် တွေလည်း ရှိပါတယ်။ ဒီလိုတူနေခြင်းကပဲ လိုအပ်ချက်တွေရှိနေပြီဆိုတာကို ထောက်ပြခြင်းပါပဲ။ ဒါ့အပြင် ပြည်သူ့ရဲ့ အသံတွေလည်း လွှတ်တော်ထဲမှာ ပိုမိုကျယ်လောင်စေမှာဖြစ်ပါတယ်ရှင်။ နာယကကြီးရှင်။ ကျွန်မရဲ့ အကြံပြုချက်တွေကို တင်ပြရမယ်ဆိုရင် လက်ရှိစိုက်ပျိုးစရိတ်ချေးငွေ ဆောင်ရွက်နေမှုမှာ တရားဝင်မြေလုပ်ပိုင်ခွင့်လက်မှတ် ပုံစံ (၇) ရှိမှ စိုက်ပျိုးစရိတ်ချေးလို့ရခြင်း၊ နောက် လယ် ၁၀ ဧကထိသာ ထုတ်ချေးပေးခြင်း၊ ၃ ယောက်တစ်ဖွဲ့ထား၍ ဝိုင်းကြီးချုပ်စနစ်ဖြင့် ချေးခြင်း၊ ယာ အတွက် တစ်ဧကကို နှစ်သောင်းကျပ်သာ ချေးခြင်း၊ ချေးငွေကို နှစ်ချင်းဆပ် ၆ လတည်းသာ ချေးခြင်း၊ မွေးမြူရေးအတွက် မချေးခြင်းတို့ ပါရှိပါတယ်။ ဒါတွေကို ဆက်လက်ရှင်းလင်းရမယ်ဆိုရင် မြန်မာနိုင်ငံမှာ အသိမ်းခံရပြီးဖြစ်တဲ့ မြေအမျိုးမျိုး၊ သစ်တောကြိုးပြတ်ဧရိယာအတွင်းတွေမှာ လယ်ယာစိုက်ပျိုးခြင်း လုပ်ငန်းတွေကို လုပ်ကိုင်စားသောက်ကြပါတယ်။ ဒါပေမယ့် သူတို့မှာ ပုံစံ(၇) မရှိကြပါဘူး။ ပုံစံ(၇) မရှိတဲ့ အတွက်ကြောင့် စိုက်ပျိုးစရိတ်ချေးငွေလည်း မရကြပါဘူး။ ကျွန်မတို့ဒေသမှာ ဒီလိုအခြေအနေမျိုး ဖြစ်နေတဲ့ လယ်သမားတွေ အများကြီးရှိပြီး နောက်ဆက်တွဲ လူမှုဒုက္ခတွေကို ဆက်ပြီးတော့ ခံစားနေကြရပါတယ်။ ဒီအတွက်လည်းထည့်ပြီးတော့ ဆောင်ရွက်ဖို့နည်းလမ်းကို ရှာသင့်ပါတယ်။ နာယကကြီးရှင်။ စိုက်ပျိုးစရိတ်ချေးငွေကို ၁၀ ဧကအထိပဲ ထုတ်ချေးတာဖြစ်လို့ ၁၀ ဧက ကျော် နေတဲ့ လယ်သမားတွေအဖို့လည်း ချေးငွေမလုံလောက်တာမျိုး ကြုံရပါတယ်။ ငွေချေးတဲ့အခါမှာလည်းပဲ ပုံစံ (၇) မူရင်းကိုပါ ပေးထားရပါတယ်။ မလောက်တဲ့အခါကျတော့ ထုံးစံအတိုင်းပဲ အပြင်ကနေပြီးတော့ အတိုးကြီးများနဲ့ချေးရတဲ့အခါမှာ မပြေလည်မှုတွေ ဖြစ်ကြရပြန်ပါတယ်။ ဒါ့အပြင် ၃ ယောက်တစ်ဖွဲ့ ဝိုင်းကြီးချုပ်စနစ်နဲ့ ငွေချေးတာမို့ ပြန်မဆပ်နိုင်တဲ့အဖွဲ့ကို ငွေထပ်မချေးပါဘူး။ အကြောင်းကြောင်းကြောင့် တစ်ဦးဦးက ပြန်မဆပ်နိုင်ရင် ကျန်တဲ့လူတွေလည်း ငွေချေးလို့မရတော့ပါဘူး။ ဒါကြောင့် တစ်ဦးစီ သီးခြားထုတ်ချေးသင့်တယ်လို့လည်း အကြံပြုလိုပါတယ်။ နောက်တစ်ချက်တင်ပြချင်တာကတော့ ဆောင်းသီးနှံဖြစ်ပါတယ်။ တစ်ဧကကို နှစ်သောင်းသာ ရနေခြင်းပါပဲ။ ဆောင်းသီးနှံဆိုတာ ယာလုပ်ငန်းဖြစ်ပြီး ပဲစိုက်ရတာဖြစ်လို့ တစ်ဧကကို အနည်းဆုံး ၁ သိန်းခွဲ ကုန်ပါတယ်။ ဒါကြောင့်လည်း ယာလုပ်ငန်းကိုလည်း လယ်လုပ်ငန်းလိုပဲ လိုအပ်ချက်များကို ပြုပြင်သင့်ပါတယ်လို့ အကြံပြုလိုပါတယ်။ ဒါ့အပြင် စိုက်ပျိုးစရိတ်ချေးတဲ့ပါတယ်။ ငွေစချေး တာက ရ လပိုင်းမှာ စချေးပြီးတော့ ပြန်ဆပ်ရမှာ ၁ လပိုင်းမှာဖြစ်ပါတယ်။ လယ်ယာလုပ်ငန်းစတာက ၆ လပိုင်းမှာစပြီးတော့ တစ်ပြေးညီ လုပ်ဆောင်ကြရပါတယ်။ လယ်လုပ်ငန်းစနိုင်ဖို့ အပြင်ကနေ ပြီးတော့ အတိုးတွေနဲ့ငွေချေး၊ ပြီးတော့ ဘဏ်ကရတဲ့အခါကျ အတိုးနဲ့အရင်းပြန်ဆပ်၊ တစ်ခါလုပ်ငန်း အတွက် ငွေလိုပြန်တဲ့အခါကျတော့ ပြန်ထပ်ချေးရပြီးတော့ သီးနှံပေါ်တဲ့အခါကျတော့ ပြန်ဆပ်ကြရ ပါတယ်။ နောက်ဆုံးဘဏ်ကိုပြန်ပြီးတော့ ငွေဆပ်ရမယ့်ကျရော သူတို့မှာရောင်းပေးဖို့အတွက် သီးနှံက မရှိတော့ပါဘူး။ ဒါကြောင့်မို့လို့ အတိုးနဲ့ဘဏ်ကိုရှာပြီးတော့ ပြန်ဆပ်ကြရပါတယ်။ ဒီလိုနဲ့ပဲ လယ်သမားတွေဟာ ပြင်ပမှာ ငွေတိုးချေးစားနေတဲ့ သူတွေကို အတိုးပြီးအတိုး လုပ်ကျွေးနေရသလို ဖြစ်နေပါတယ်။ နောက်တစ်ခုတ်သက်ပြီး လိုအပ်ချက်တစ်ခုကတော့ နှစ်ချင်းဆပ် ငွေချေးခြင်းကိစ္စဖြစ်ပါတယ်။ မိုးခေါင်တာတွေ၊ ရေကြီးတာတွေ ပိုးမွှားဖျက်ဆီးတယ်ဆိုတဲ့ သဘာဝဘေးတွေကြောင့် သီးနှံပျက်တတ် တာမျိုးတွေရှိပါတယ်။ တစ်ခါတစ်ရံမှာဆိုရင် မိုးခေါင်တာက ၂ နှစ်၊ ၃ နှစ် အထိ ဆက်ဖြစ်တတ်ပါတယ်။ ဒီအခါမှာ နှစ်ချင်းဆပ် ငွေဆပ်ရမှာ ဖြစ်တဲ့အတွက်ကြောင့်မို့လို့ လယ်သမားတွေဟာ အခက်ပြန်ပြီးတော့ ကြုံ ရတာမျိုးတွေလည်း ရှိပါတယ်။ ဒါ့အပြင် လယ်သမားတွေဘဝတိုးတက်ဖို့ စိုက်ပျိုးရေးနဲ့ ပတ်သက်တဲ့ သွင်းအားစုတွေကိုလည်းပဲ နှစ်လတ်၊ နှစ်ရှည်စီမံကိန်းများနဲ့ ဆောင်ရွက်ပေးသင့်သလို စိုက်ဘဏ်မှာ ငွေသွားချေးရတဲ့အခါကျလို့ရှိရင်လည်း အုပ်စုလိုက်ဆောင်ရွက်ပေးလို့ရှိရင် လယ်သမားတွေအတွက် ငွေကုန်သက်သာပြီးတော့ အကျိုးဖြစ်ထွန်းမှုပိုရှိမှာ ဖြစ်ပါတယ်။ နောက်ဆုံးအနေနဲ့တင်ပြချင်တာကတော့ စိုက်ပျိုးရေးဟာ မွေးမြူရေးနဲ့ တွဲဖက်လုပ်တဲ့ လုပ်ငန်း တစ်ခုဖြစ်ပါတယ်။ ဒါ့အပြင် ဒီလုပ်ငန်းကို အကောင်အထည်ဖော်ဆောင်ရွက်ရမယ့် ဝန်ကြီးဌာနကလည်း တစ်ခုတည်းဖြစ်နေတာကြောင့် မွေးမြူရေးအတွက်လည်းပဲ ငွေထုတ်ချေးပေးသင့်ကြောင်းကိုလည်း ကျွန်မ အကြံပြုချင်ပါတယ်။ နာယကကြီးရှင်။ ကျွန်မတင်ပြခဲ့တဲ့လိုအပ်ချက်တွေက အများကြီးရှိနေတာကြောင့် လယ်သမား တွေရဲ့ ဘဝဟာ ဆင်းရဲသည်ထက် ဆင်းရဲတွင်းနက်လာပြီး တချို့လယ်သမားတွေဆိုရင် နိုင်ငံသား အခွင့်အရေး လူ့အခွင့်အရေးတွေ ဆုံးရှုံးမှုသာမက လူသားမဆန်တဲ့ဘဝတွေအဖြစ် ဖြစ်နေကြသူတွေလည်း ရှိပါတယ်။ လေးစားအပ်ပါသော နာယကကြီးရှင်။ ယခုအစိုးရသစ်မူဝါဒထဲမှာ ပြည်သူလူထုအများစုရဲ့ လူနေမှုဘဝအဆင့်အတန်း တိုးတက်မြင့်မားရေးကို အကောင်အထည်ဖော်ဆောင်ရွက်ရေးဆိုတာ ပါဝင် ပါတယ်။ အစိုးရဌာနတွေမှာ လုပ်ငန်းအကောင်အထည်ဖော်ဆောင်ရွက်တဲ့ စည်းမျဉ်း၊ စည်းကမ်း၊ ညွှန်ကြားချက်၊ အမိန့်တွေဟာ နိုင်ငံတော်ရဲ့ မူဝါဒနဲ့ ကိုက်ညီမှုရှိဖို့လိုအပ်ပါတယ်။ အကောင်အထည်ဖော် ဆောင်ရွက်တဲ့အခါမှာလည်း အမှန်တကယ်ပြည်သူ့ဘဝ ပြောင်းလဲဖို့ဆိုရင် ပြည်သူတစ်ရပ်လုံးအတွက် အဖြေရှာ ဆောင်ရွက်ရမှာ ဖြစ်ပါတယ်။ ဆွေးနွေးရန်သတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<speech type='speaker'>နိဂုံးချုပ်လိုက်ပါ။ ဦးအောင်ကျော်ကျော်ဦး လှိုင်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id='1563'>ဦးအောင်ကျော်ကျော်ဦး (လှိုင်မဲဆန္ဒနယ်၊ ရန်ကုန်တိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီး၊ ပြည်ထောင်စုလွှတ်တော် ကိုယ်စားလှယ်များ၊ ပြည်ထောင်စု ဝန်ကြီးများ၊ ဧည့်သည်တော်များအားလုံး မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ လှိုင်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအောင်ကျော်ကျော်ဦး ဖြစ်ပါတယ်။ ၂၀၁၆-၂၀၁ရ ဘဏ္ဍာရေးနှစ် စိုက်ပျိုးစရိတ်ချေးငွေအတွက် ပြည်ထောင်စုအစိုးရအဖွဲ့မှ လိုအပ်သော ကျပ် ၅၀၀ ဘီလီယံကို စည်းမျဉ်းသတ်မှတ်ချက်များဖြင့် မြန်မာနိုင်ငံတော်ဗဟိုဘဏ်မှ မြန်မာနိုင်ငံတော်ဗဟိုဘဏ်ဥပဒေ ပုဒ်မ ၉၁ ပါ ပြဌာန်းချက်များအရ ချေးယူလိုသည့်ကိစ္စကို အကြံပြု ဆွေးနွေးသွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျား။ ပြည်ထောင်စုသမ္မတမြန်မာနိုင်ငံတော်တစ်ဝန်းမှာရှိတဲ့ ကျေးလက်နေ ပြည်သူအများစုဟာ လယ်ယာစိုက်ပျိုးရေးလုပ်ငန်းကို အဓိကထား ဆောင်ရွက်ကြသူများ ဖြစ်ပါတယ်။ ၎င်းကျေးလက်နေ တောင်သူလယ်သမားများအတွက် ယခင်နှစ်က မြန်မာနိုင်ငံလယ်ယာ ဖွံ့ဖြိုးရေးဘဏ်မှ စာအမှတ်၊ နစ-၁/၆၈၅(၂၀၁၅)၊ ၂၀၁၅ ခုနှစ်၊ မေလ ၁၁ ရက်ပါ ရက်စွဲနဲ့ ၂၀၁၅-၂၁၁၆ ဘဏ္ဍာရေးနှစ်အတွက် တောင်သူလယ်သမားများကို သီးနှံထုတ်လုပ်မှုဘဏ်ချေးငွေ ထုတ်ချေးဖို့ ချေးငွေ ညွှန်ကြားစာ ထုတ်ခဲ့ပါတယ်။ ၎င်းညွှန်ကြားစာအရ လယ်ယာဖွံ့ဖြိုးရေးဘဏ်မှ စပါးနှင့် ချက်ကြီး အတွက် တစ်ဧက တစ်သိန်းကျပ်၊ မြေပဲ၊ နှမ်း၊ ပဲမျိုးစုံ၊ ချည်မျှင်ရှည်ဝါ၊ အစေ့ထုတ်ပြောင်း၊ ဆီမုန်ညှင်းနှင့် ဂုန်လျှော်တို့အတွက် တစ်ဧက နှစ်သောင်းကျပ် စသည်ဖြင့် ရာသီအလိုက် ချေးငွေကာလကို သတ်မှတ် ထုတ်ချေးပါသည်။ လေးစားအပ်ပါသော နာယကကြီးခင်ဗျား။ လယ်သမားများထံမှ သိရှိချက်အရ စပါးတစ်ဧကလျှင် ထွန်ယက်ခ (စက်မောင်းခ) အတွက် ၂၀,၀၀၀ကျပ်၊ ဒီဇယ် ၅ ဂါလန်အတွက် ၁၀,၀၀၀ ကျပ် ၊ မျိုးစပါး ၃ တင်းအတွက် ၃၀,၀၀၀ ကျပ် ၊ ဓာတ်မြေသြဇာအတွက် ၁၀၀,၀၀၀ ကျပ် ၊ ပျိုးနုတ်ခ ၂၅,၀၀၀ ကျပ်၊ ကောက်စိုက်ခ ၃၀,၀၀၀ ကျပ် ကုန်ကျသဖြင့် စုစုပေါင်း တစ်ဧက ကုန်ကျစရိတ်မှာ ၂၁၅,၀၀၀ ကျပ် ကုန်ကျပါသည်။ ဒါ့အပြင် ရိတ်သိမ်းချိန်မှာလည်း ရိတ်သိမ်းခ ၅၀,၀၀၀ ကျပ်နှင့် သယ်ယူစရိတ်၊ လုပ်အားခများလည်း ထပ်မံကုန်ကျပါသည်။ ဒီအတွက် တစ်ဧက ရိတ်သိမ်းပြီးသည်အထိ ပျမ်းမျှ ကုန်ကျစရိတ်မှာ ၂၅၀,၀၀၀ ကျော် ကုန်ကျပါသည်။ တခြား သီးနှံထုတ်လုပ်မှုစရိတ်များမှာလည်း ပျမ်းမျှ နှစ်သိန်းကျော်ခန့် ကန်ကပါတယ်။ ထိအတက် သီးခံတတ်လပ်မ ဘဏ်ချေးငွေမာ ထတ်လပ်မ ကန်က စရိတ်အောက် နည်းနေပါသဖြင့် တောင်သူလယ်သမားများမှာ အခြားကအတိုးကြီးစွာ ချေးငှားနေပါသဖြင့် အတိုးနှုန်းသံသရာ နစ်နေပြီး စားဝတ်နေရေး အခက်အခဲ ဖြစ်နေရပါတယ်။ ဒါကြောင့် ပြည်ထောင်စု သမ္မတမြန်မာနိုင်ငံတစ်ဝန်းလုံးရှိတောင်သူများအား ချေးငွေနဲ့ ပတ်သက်၍ အကြံပြုလို သည်မှာ တစ်ဧက သီးနှံထုတ်လုပ်မှု ဘဏ်ချေးငွေ လုံလောက်အောင် တိုးမြှင့်ထုတ်ချေးပေးပါရန်၊ ချေးငွေကာလကို တိုးမြှင့် ပေးပါရန်၊ သီးနှံထုတ်လုပ်မှုချေးငွေအား စိုက်ပျိုးရေးရာသီမီ ထုတ်ချေးပေးပါရန် ၊ တောင်သူများ လက်ဝယ် ထုတ်ချေးငွေ ောက် မရောက်၊ အမှန်တကယ် ရောက် မရောက်၊ ပြန်လည် ပေးဆပ်ခြင်း ရှိ မရှိကို ဌာနဆိုင်ရာများအား အတိအကျ ကြပ်မတ်ပေးပါရန် လိုအပ်ပါကြောင်း ထောက်ခံဆွေးနွေး အပ်ပါတယ်။ သို့သော် ရေရှည်တွင် ချေးငွေထုတ်ချေးခြင်းသည် WTO ၏ URAA agreement နှင့်လည်း မကိုက်ညီပါ။ Market Economy နှင့်လည်း ကိုက်ညီမှုမရှိပါသဖြင့် တခြားနည်းလမ်းများဖြင့် လယ်သမားများအား ကူညီဆောင်ရွက်သင့်ပါကြောင်း အကြံပြု ဆွေးနွေးအပ်ပါသည်။ အားလုံးကိုကျေးဇူးတင် ပါတယ်။ ဦးကျော်မျိုးမင်း မိုးညို မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id='1451'>ဦးကျော်မျိုးမင်း (မိုးညိုမဲဆန္ဒနယ်၊ ပဲခူးတိုင်းဒေသကြီး)</mp>အားလုံးပဲမင်္ဂလာပါခင်ဗျား။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ ကျွန်တော်ကတော့ ပဲခူးတိုင်းဒေသကြီး၊ မိုးညို မဲဆန္ဒနယ်၊ ပြည်သူ့လွှတ်တော်ကိုယ်စားလှယ် ဦးကျော်မျိုးမင်း ဖြစ်ပါတယ်။ ကျွန်တော့်အနေနဲ့ နိုင်ငံတော်သမ္မတထံမှ တင်ပြလာတဲ့ ၂၀၁၆-၂၀၁ရ ဘဏ္ဍာရေးနှစ် စိုက်ပျိုးစရိတ်ချေးငွေအတွက် ငွေကျပ် ဘီလီယံ ၅၀၀ နဲ့စပ်လျဉ်းပြီး ထောက်ခံကြောင်းနဲ့ အကြံပြုချက်တွေပါ ထည့်သွင်းဆွေးနွေးသွားမှာ ဖြစ်ပါတယ်။ လေးစားအပ်ပါသော နာယကကြီး ခင်ဗျား။ ကျွန်တော်တို့ရဲ့ မြန်မာနိုင်ငံမှာ စိုက်ပျိုးဧကများစွာ ရှိတဲ့အနက် စိုက်ပျိုးစရိတ်နဲ့ ပတ်သက်ပြီးတော့ လယ်ယာမြေဆိုတဲ့ခေါင်းစဉ်အောက်မှာရှိတဲ့ စိုက်ပျိုးမြေ မျိုးစုံနဲ့ စိုက်ပျိုးသီးနှံမျိုးစုံရဲ့ ကုန်ကျစရိတ်တွေကို မြေပြင်အနေမှာ စစ်တမ်းကောက်ယူတဲ့အခါမှာ အနည်းဆုံး တစ်ဧကို ၂၀၀,၀၀၀ ကနေပြီး ၃၀၀,၀၀၀ နီးပါး ကုန်ကျတာကိုတွေ့ရှိရပါတယ်။ ၂၀၁၆-၂၀၁ရ ဘဏ္ဍာရေးနှစ်အတွက် စိုက်ပျိုးစရိတ်ချေးငွေတိုးမြှင့်ချေးပေးနိုင်ရန် ကျပ်ဘီလီယံ ၅၀၀ အား တိုးမြှင့် ချေးရန်အတွက် လျာထားသတ်မှတ်ခြင်းကို အထူးပဲထောက်ခံပါကြောင်း ပထမအနေနဲ့တင်ပြအပ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ ကျွန်တော် ဒုတိယအနေနဲ့ ဆွေးနွေးတင်ပြချင်တာကတော့ ချေးငွေစရိတ်ထုတ်ချေးတဲ့နေရာမှာ အဓိကလိုအပ်တဲ့ ပရောဂျက်ဖြစ်တဲ့ ပုံစံ (၇) ရရှိရေးဟာ အဓိကဖြစ်တဲ့အတွက် မြေကြီးမြေပုံ တကယ်မှန်ကန်ရေးဟာ အင်မတန်ပဲ အရေးကြီး ပါတယ်။ ဒီနေ့ထိ တောင်သူလယ်သမားများ လုပ်ကိုင်စားသောက် နေတဲ့လယ်ယာမြေ များဟာ ကြေးတိုင်နဲ့မြေစာရင်းဦးစီးဌာနအောက်မှာရှိတဲ့ စားကျက်မြေ၊ အင်းကောမြေ၊ ရေအောက်မြေ၊ သစ်တောကြိုးဝိုင်းမြေ၊ မြေလွတ်မြေရိုင်းများကို ဓားမဦးချ ဖော်ထုတ်ပြီးတော့ လုပ်ကိုင်လာတဲ့ မြေများ သာဖြစ်ပါတယ်။ ဒီမြေများကို ၂၀၁၂ လယ်ယာမြေဥပဒေအရ လုပ်ပိုင်ခွင့် ပုံစံ (၇) လျှောက်ထားတဲ့ နေရာမှာ အားနည်းချက်အားသာချက်တွေ ရှိနေတာတွေကိုလည်း တွေ့နေရပါတယ်။ ကျွန်တော်တို့ မိမိတို့လုပ်ကိုင်နေတဲ့ လယ်ယာမြေတွေကို ပုံစံ (၇)လျှောက်ထားရမှာ ကြေးတိုင်နဲ့မြေစာရင်းဦးစီးဌာနရဲ့ မြေပုံမှာရှိတဲ့အညွှန်းပါ စားကျက်မြေ၊ အင်းကောမြေ၊ ရေအောက်မြေ၊ သစ်တောကြိုးဝိုင်းမြေ၊ မြေလွတ် မြေရိုင်းစတဲ့ ဒီမြေထဲမှာပါဝင်တဲ့ လုပ်ထုံးလုပ်နည်းနဲ့ ဆောင်ရွက်တဲ့နေရာမှာ ပုံစံ (၇) ရရှိရေးအတွက် အခက်အခဲရှိနေတာကို ကျွန်တော်တို့တွေ့ရှိနေရပါတယ်။ အဲဒီအတွက် ကျွန်တော်တို့ ဒီပုံစံ (၇) ရရှိရေးဟာ စိုက်ပျိုးစရိတ်ချေးငွေချေးယူရာမှာ အဓိကကျတဲ့အချက်ဖြစ်တဲ့အတွက် ကြေးတိုင်နှင့်မြေစာရင်းဦးစီးဌာန၊ စိုက်ပျိုးရေးဌာနနဲ့ အထွေထွေအုပ်ချုပ်ရေးဦးစီးဌာနတွေ ပူးပေါင်းပြီးတော့ မှန်ကန်တိကျတဲ့ မြေကြီး မြေပုံများရရှိပြီးတော့ ပုံစံ (၇) များရရှိအောင် ဆောင်ရွက်ပေးနိုင်ပါရန် ပထမဦးဆုံးအနေနဲ့ အကြံပေး တင်ပြလိုပါတယ်။ ဒီလိုပါပဲ မြေကြီးမြေပုံမှန်ကန်ရေးနဲ့အတူ ဒုတိယအနေနဲ့တင်ပြလိုတာကတော့ စိုက်ပျိုးစရိတ် ချေးယူတဲ့နေရာမှာ တောင်သူလယ်သမားများရဲ့ အခွင့်အရေးကိုတန်းတူညီမျှရရှိအောင်၊ တန်းတူညီမျှရရှိ ဖို့အတွက် တောင်သူလယ်သမားဆိုတဲ့ ခေါင်းစဉ်အောက်မှာရှိတဲ့ လယ်ယာမြေလုပ်ကိုင်စားသောက်ကြတဲ့ တောင်သူတွေကို တန်းတူညီမျှရအောင် မိုးသီးနှံ၊ ဆောင်းသီးနှံကို ၁ သိန်း၊ ၂ သောင်း၊ ၁ သိန်းခွဲ၊ ၂ သောင်း ဆိုတဲ့ ခြားနားခြင်းမပြုဘဲနဲ့ စိုက်ပျိုးတဲ့သီးနှံအလိုက်ချေးငွေများကို တိုးမြှင့်ပြီးတော့ ကောက်ခံနိုင်ဖို့ အတွက် ချေးပေးနိုင်ဖို့အတွက်ကို အဓိကတင်ပြလိုပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ ၂၀၁၂ လယ်ယာမြေဥပဒေ မှာပါတဲ့ လယ်ယာမြေဆိုသည်မှာ ကိုင်းကျွန်းမြေ၊ တောင်ယာမြေ၊ နှစ်ရှည်စိုက်ပျိုးမြေ၊ ဓနိမြေ၊ ဥယျာဉ်မြေ၊ ဟင်းသီးဟင်းရွက်ပန်းမန်စိုက်ပျိုးသောမြေ၊ ခြံမြေဟုလည်းကောင်း၊ မြေနုကျွန်းမြေဟု ဖော်ပြတဲ့အထဲမှာ ပါရှိတဲ့အတွက် ပုံစံ (၇)ထုတ်ပေးရာမှာလည်း ၎င်းပါရှိတဲ့ လယ်ယာမြေဆိုတဲ့ ခေါင်းစဉ်အောက်မှာ ပါရှိတဲ့ မြေများကို ပုံစံ (၇)အားလုံးရအောင် ထုတ်ပေးဖို့လည်း အင်မတန်အရေးကြီးကြောင်း တင်ပြအပ်ပါတယ်။ နောက်ဆုံးအနေနဲ့ တင်ပြရမယ်ဆိုလို့ရှိရင်တော့ စိုက်ပျိုးစရိတ် ချေးငွေထုတ်ချေးတဲ့နေရာမှာ တောင်သူနဲ့ လယ်သမား တရားမျှတစွာနဲ့ မြေကြီးမြေပုံမှန်ကန်စွာ ဖော်ထုတ်ပေးပြီး ချေးငွေများကို အလေအလွင့်မရှိ ထုတ်ချေးနိုင်ပါရန် လေးစားစွာဖြင့် အကြံပြုတင်ပြအပ်ပါတယ်။ အားလုံးကို ကျေးဇူးတင်ပါတယ်ခင်ဗျား။</speech>
<speech type='speaker'>ဦးရွှေလှကြိုင် ကန်ကြီးထောင့်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id='1600'>ဦးရွှေလှကြိုင်(ကန်ကြီးထောင့်မဲဆန္ဒနယ်၊ ဧရာဝတီတိုင်းဒေသကြီး)</mp>လေးစားအပ် ပါသော ပြည်ထောင်စုလွှတ်တော် နာယကကြီးနှင့်တကွ အစည်းအဝေးခန်းမအတွင်းတွင် ရောက်ရှိလာ ကြသော ပြည်ထောင်စုအစိုးရအဖွဲ့များနှင့် ပြည်ထောင်စုကိုယ်စားလှယ်များ၊ လေ့လာသူ ဧည့်သည်များ အားလုံး မင်္ဂလာအပေါင်းနဲ့ ပြည့်စုံပါစေလို့ ဆုတောင်းမေတ္တာပို့သပါတယ်။ ကျွန်တော်ကတော့ ဧရာဝတီ တိုင်းဒေသကြီး၊ ကန်ကြီးထောင့်မဲဆန္ဒနယ်၊ ပြည်သူ့လွှတ်တော်ကိုယ်စားလှယ် မန်းရွှေလှကြိုင်(ခေါ်) ဦးရွှေလှကြိုင်ဖြစ်ပါတယ်။ ကျွန်တော် စိုက်ပျိုးစရိတ်ချေးငွေနဲ့ ပတ်သက်လို့ ဆွေးနွေးထောက်ခံသွားပါမယ်။ လေးစားရပါသော ပြည်ထောင်စုလွှတ်တော်နာယကကြီးခင်ဗျာ။ ၂၀၁၆-၂၀၁ရ ဘဏ္ဍာရေးနှစ်အတွက် တောင်သူလယ်သမားများသို့ စိုက်ပျိုးစရိတ်ချေးငွေများထုတ်ချေးနိုင်ရန် လိုအပ်သော ဘဏ္ဍာငွေအတွက် ပြည်ထောင်စုအစိုးရအဖွဲ့သည် မြန်မာနိုင်ငံတော်ဗဟိုဘဏ်မှ ကျပ် ၅၀၀ ဘီလီယံ ချေးယူရန် စီမံ ဆောင်ရွက်လျက်ရှိသည်ကို ကြားသိရ၍ ဝမ်းသာပါတယ်။ ဒီအစီအစဉ်ဟာ စိုက်ပျိုးထုတ်လုပ်သူ တောင်သူ လယ်သမားများအတွက် အထူးမျှော်လင့်အားထားရတဲ့ ချေးငွေတစ်ခု ဖြစ်ပါတယ်။ ကျွန်တော် ကိုယ်တိုင်လည်း တောင်သူလယ်သမားတစ်ယောက်ဖြစ်သည်မို့ တောင်သူလယ်သမားများဘဝနှင့် ထင်ဟပ်တဲ့ ထောက်ခံ ဆွေးနွေးမှုကို ဆွေးနွေးတင်ပြပါ့မယ်။ လေးစားရပါသော ပြည်ထောင်စုလွှတ်တော် နာယကကြီးခင်ဗျာ။ မြန်မာနိုင်ငံမှာရှိတဲ့ တောင်သူ လယ်သမား အများစုဟာ ဆင်းရဲကြပါတယ်။ နိုင်ငံတော်မှ ထုတ်ချေးပေးမယ့် စိုက်ပျိုးစရိတ်ချေးငွေကို တောင်သူလယ်သမားအများစုအတွက် အလွန်မှ အကျိုးဖြစ်ထွန်းပါတယ်။ အဲဒါကြောင့် ဆင်းရဲသော တောင်သူလယ်သမား အများစုဟာ စိုက်ပျိုးစရိတ်ချေးငွေ ှိရေးအတွက် မျှော်လင့်နေရပါတယ်။ ယခိုးရာသီစပါးစိုက်ပျိုးရန်အတွက် တောင်သူလယ်သမားများ လုပ်ငန်းခွင်ဝင်ရောက်ရန် အသင့်ပြင်ဆင်နေသော ပါတယ်။ အချို့သော တောင်သူလယ်သမားများမှာ မိုးစပါးစိုက်ပျိုးရန် အတွက် ချောင်းကမ်းနံဘေးတွေမှာ မေလ ၁၅ ရက်ကစပြီး သက်ကြီးမျိုးစပါးများကို ရိတ်သိမ်းပျိုးထောင် ကြသလို အချို့သော တောင်သူလယ်သမားများမှာ ယခုရွာတဲ့မိုးမှာ ပျိုးခင်းများ ထွန်ယက်ကြဲပက် ခြင်းများအသင့်ပြုလုပ် ဆောင်ရွက်နေပြီဖြစ်ပါတယ်။ ဇွန်လအတွင်းမှာ မိုးဖြိုင်ဖြိုင်ရွာတာနဲ့အမျှ မိမိတို့ရဲ့ လယ်ယာမြေများကို သူ့ထက်ငါဦးအောင် စပါးစိုက်ပျိုးကြပါတယ်။ ဦးအောင်စိုက်တော့လည်း ကောက်စိုက်ခ၊ ကောက်စိုက်သမ အခက်အခဲမရှိဘူး။ လုပ်ငန်းတွင်ကျယ်မှုလည်း ရှိတယ်ပေါ့။ ကောက်စိုက်ခြင်းနဲ့ ပတ်သက်လို့ အနည်းစုသော တောင်သူလယ်သမားများမှာ မိမိတို့မှာရှိတဲ့ သွင်းအားစုနဲ့ စိုက်ထုတ်ကြ ပြီးတော့တောင်သူလယ်သမား အများစုကတော့ နိုင်ငံတော်က ထုတ်ချေးပေးမယ့် အတိုးနှုန်းသက်သာသော စိုက်ပျိုးစရိတ်ငွေတွေကို မျှော်လင့်နေကြပါတယ်။ မိမိတို့ကြဲပက်ထားသော စပါး၊ ပျိုးပင်၊ ပျိုးသက်နဲ့တိုင်းတာပြီးတော့ နိုင်ငံတော်မှ ချေးပေးမယ့် ချေးငွေ မလာသေးခင် လုပ်ငန်းအဆင်ပြေဖို့အတွက် နစ်နာမှန်း သိလျှက်နဲ့ ရှုံးသည်၊ မြတ်သည်ကို ဂရုမစိုက်နိုင်ဘဲ မိမိတို့လယ်ယာမြေီးစီးအောင် စိုက်ပျိုးနိုင်ရေးအတွက် ငွေရှင်ကြေးရှင်များထံမှာ အတိုးကြီးစွာ ချေးငှားဆောင်ရွက်ရပါတယ်။ ဒီချေးငှားငွေကိုလည်း နိုင်ငံတော်က စိုက်ပျိုးစရိတ်ချေးပေးရင် ပြန်ဆပ်ပါမယ်ဆိုတဲ့ ကတိကဝတ်နဲ့ ချေးငှားကြရပါတယ်။ ဒီတော့ကာ နိုင်ငံတော်မှ ထုတ်ချေးပေးမယ့် အတိုးနည်း စိုက်ပျိုးစရိတ်ချေးငွေသည် တောင်သူလယ်သမားများ လုပ်ငန်းခွင်နှင့် နီးစပ်နေပြီဖြစ်တဲ့ အတွက်ကြောင့် မကြန့်ကြာစေဘဲ တောင်သူလယ်သမား လက်ဝယ်သို့ မြန်မြန်ဆန်ဆန် ရောက်ရှိဖို့ လိုပါတယ်။ တောင်းဆိုရရင်တော့ မြန်လေကောင်းလေပေါ့ ခင်ဗျား။ လေးစားရပါသော ပြည်ထောင်စုလွှတ်တော် နာယကကြီးခင်ဗျာ။ တစ်ဆက်တည်းမှာပဲ စိုက်ပျိုး စရိတ်ချေးငွေ ပြန်ဆပ်ခြင်းကာလနဲ့ ပတ်သက်လို့ ဆွေးနွေးလိုပါတယ်။ နိုင်ငံတော်မှ ထုတ်ချေးပေးသော စိုက်ပျိုးစရိတ် ချေးငွေကို သီးနှံပေါ်ချိန် ားဖြင့် ၆ လ ကာလမှာ ပြန်လည်သိမ်းဆည်းတဲ့ အတွက် ဆင်းရဲသော တောင်သူလယ်သမားအများစုမှာ အရှုံးနဲ့ ရင်ဆိုင်နေရပါတယ်။ အရှုံးနဲ့ ရင်ဆိုင်ရတဲ့ အကြောင်းရင်းကတော့ သီးနှံပြိုင်တူပေါ်ချိန်မှာ နိုင်ငံတော်အစိုးရကနေပြီး သီးနှံအနိမ့်ဆုံး ဈေးသတ်မှတ် ထားရှိမှု မရှိသည့်အတွက် ကုန်သည်များက ပုံမှန်ထက် လျှော့ဝယ်ပါတယ်။ စိုက်ပျိုးစရိတ်ပြန်လည်ပေးသွင်း ရမည့် အကြောင်းရင်းကြောင့် ရောင်းလိုအားများပြီး ဝယ်လိုအားနည်းသဖြင့် ဈေးနှိမ်ခံကြရပါတယ်။ အနှစ်ချုပ်လိုက်တော့ တောင်သူတွေအတွက် အကျိုးအမြတ်သိပ်မကျန်ဘူး။ တောင်သူတွေဆီက စပါးလည်း ကုန်ရော စပါးဈေးက အလိုလိုနင်းကန် တက်တော့တာပါပဲ။ ဆင်းရဲသူတောင်သူလယ်သမားများရဲ့ ဘဝ သုံးသပ် ကြည့်လိုက်လို့ရှိရင် (၁) စိုက်ပျိုးစရိတ်ချေးငွေထုတ်ပေးခြင်း နောက်ကျလို့ အတိုးပေးရတဲ့ ဒုက္ခက တစ်မျိုး၊ (၂) သီးနှံပေါ် ဆပ်ဆိုတဲ့ စနစ်ကြောင့် ခေါင်းပုံဖြတ်ခံရတာက တစ်ဖုံဆိုတော့ လယ်ပြီးလို့ စာရင်းရှင်းရင် တောင်သူတွေအဖို့ ဆန်ကောနဲ့ ကောက်ဆွပဲ ကျန်ပါတယ်။ အကျိုးအမြတ်ရှိသူကတော့ ငွေရှင်နဲ့ ကုန်သည်ပါ။ သို့ပါ၍ စိုက်ပျိုးစရိတ်ချေးငွေကို ပြန်လည်ဆပ်ရာတွင် ၆ လကာလမှသည် ၁၀ လ ကာလအထိ ားဖြင့် ၄ လ တိုးမြှင့် ဆိုင်းငံ့ပေးနိုင်ပါက တောင်သူများဟာ မိမိတို့ရဲ့ သီးနှံများကို မိမိတို့ စိတ်ကြိုက်ရောင်းလိုသောတို့စိတ်ကြိုက် နှစ်သက်သောဈေးနဲ့ ရောင်းချနိုင်တဲ့အတွက် တောင်သူ လယ်သမားတွေရဲ့ဘဝဟာ တိုးတက်ဖို့ ဖြစ်လာနိုင်ပါတယ်။ လေးစားရပါသော ပြည်ထောင်စုလွှတ်တော် နာယကကြီးခင်ဗျာ။ နိဂုံးချုပ်အားဖြင့် တင်ပြတောင်းဆို လိုတာကတော့ နိမ့်ကျလွန်းတဲ့ တောင်သူများရဲ့ ဘဝ မြင့်မားတိုးတက်စေရန်အတွက် ရည်ရွယ်၍ (၁) စိုက်ပျိုးစရိတ် ချေးငွေကို တောင်သူလယ်သမားများထံသို့ စိုက်ပျိုးချိန်အမီ အမြန်ဆုံးရရှိရေး၊ ပြန်လည်လက်ခံသောကာလကို ၄ လခန့် တိုးမင်ဆောင်ရွက်ပေးနိုင်ရေးကို တောင်သ လယ်သမားအားလုံးရဲ့ ကိုယ်စား တောင်းဆိုလိုပါတယ်။ ယခုလို တောင်သူလယ်သမားများအပေါ် စာနာ နားလည်ပြီး အတိုးနှုန်း သက်သာသော စိုက်ပျိုးစရိတ်ချေးငွေ ရရှိရေးဆောင်ရွက်ပေးသည့် နိုင်ငံတော် အစိုးရ၏ စီမံဆောင်ရွက်ချက်များအား အထူးထောက်ခံပါကြောင်း ပြောကြားရင်း နိဂုံးချုပ်ပါတယ် ခင်ဗျား။</speech>
<speech type='speaker'>ဦးသန်းစိုး(ခ)သန်းစိုး(ဘောဂဗေဒ) ရန်ကုန်တိုင်းဒေသကြီး မဲဆန္ဒနယ် အမှတ်(၄) ဆွေးနွေးဖို့ဖြစ်ပါတယ်။</speech>
<speech><mp id='1320'>ဦးသန်းစိုး(ခ)သန်းစိုး(ဘောဂဗေဒ) (မဲဆန္ဒနယ်အမှတ်-၄၊ ရန်ကုန်တိုင်းဒေသကြီး)</mp>လေးစားအပ်ပါသော နာယကကြီးခင်ဗျား။ ဗဟိုဘဏ်က ချေးငွေ ၅၀၀ နဲ့ ပတ်သက်ပြီးတော့ ကျွန်တော့် အနေနဲ့ ထောက်ခံခြင်း၊ ကန့်ကွက်ခြင်းဘက်က ဆွေးနွေးမှာ မဟုတ်ဘဲနဲ့ ဆုံးဖြတ်ချက်ကိုပဲ ဆွေးနွေး ပါ့မယ်။ ပြီးခဲ့တဲ့ လွှတ်တော် ကိုယ်စားလှယ်ကြီးတွေက ဒီ Micro Issue ပိုင်းတွေကို ပြောပြသွားတဲ့ အတွက် ကျွန်တော့အနေနဲ့ ဒီ Policy Level ကိုပဲ အဓိကထားပြီးတော့ ရှင်းပြပါ့မယ်။ ကျွန်တော် ဆွေးနွေးပါ့မယ်။ ပထမအချက်အနေနဲ့ ကျွန်တော်တို့ Power Point နဲ့ ရှင်းလင်းပါ့မယ်။ ဒီလယ်ယာစိုက်ပျိုးရေး ဝန်ကြီးဌာနဟာ ဒီ ၂၀၁၆-၂၀၁ရ မှာ ဘတ်ဂျက်လိုငွေက ပထမ ပုံလေးမှာ ပြထားပါတယ်။ ၃၉ရ ဘီလီယံ ရှိပါတယ်။ ပြီးတော့လည်း နိုင်ငံတော်ပိုင်စီးပွားရေးလုပ်ငန်းတွေရဲ့ ဘတ်ဂျက်လိုငွေလည်း အနည်းငယ် ရှိပါတယ်။ အခု ဗဟိုဘဏ်ကလည်း ဒီ ၁၂၆ ဘီလီယံနဲ့တော့ သူ ပိုငွေပြထားပါတယ်။ ဒီမှာ နောက်တစ်ပုံ ကတော့ ကျွန်တော်တို့ တစ်နှစ်ချင်းမှာ Money Supply တွေ တက်လာတဲ့ ဟာကို ကျွန်တော် ဖော်ပြထားပါတယ်။ ဒီ ၂၀၁၂-၂၀၁၃ မှာ ဒီ ပျမ်းမျှ ၆၅၀၀၀ နဲ့ လယ်ဧကချေးတဲ့နေရာမှာ ကျွန်တော်တို့ ၅၅၇.၈၅ ဘီလီယံ ချေးငွေတွေ ထုတ်ချေးခဲ့ပါတယ်။ ၂၀၁၃-၂၀၁၄ မှာလည်း တစ်ဧကကို တစ်သိန်းနဲ့ ဆိုပြီးတော့ ၁,၄၆၁ ဘီလီယံ ချေးငွေချေးခဲ့ ပါတယ်။ အခု ကျွန်တော် ၂၀၁၆-၂၀၁ရ မှာ ၁,၇၆၆ ဘီလီယံကို ကျွန်တော် ချေးဖို့ရှိပါတယ်။ လယ်ဧကနဲ့ စားလိုက်လို့ရှိရင် ကျွန်တော် ၁၁.ရ သန်းဖြစ်နေတယ်။ ကျွန်တော်တို့ နိုင်ငံမှာရှိတဲ့ လယ်ဧကဟာ ဒီ ၁၉ သန်းကျော်ကျော် ရှိပါတယ်။ ၁၀ ဧက ကျော်ကျော်မှာ။ အဲဒီတော့ မန္တလေးတိုင်းမှာရှိတဲ့ လယ်ယာ စိုက်ပျိုးရေးဘဏ်ရဲ့ စုစုပေါင်းချေးငွေနဲ့ စုစုပေါင်းပြန်ရတဲ့ ပမာဏကိုလည်း ဒုတိယပုံလေးမှာ ပြထား ပါတယ်။ အဲဒီတော့ ကျွန်တော်ဒီပုံလေးကို ပြောချင်တာကတော့ ကျွန်တော်တို့ အနေနဲ့ ဘတ်ဂျက် လိုငွေပြတယ်။ Money Supply ဖြစ်မယ်။ ဒီအချက်တွေကို ဒီအဓိကထား ပြောချင်ပါတယ်။ နောက်တစ်ခုက ဒီ ကျွန်တော်တို့ ချေးတဲ့ပိုက်ဆံနဲ့ ပြန်ရတဲ့ ပိုက်ဆံက အချိုးဘယ်လောက် ၆၆ နဲ့ ၃၄ ဆိုပြီးတော့ကျွန်တော်တွေ့ရပါတယ်။ ဒါမန္တလေးတိုင်း လယ်ယာစိုက်ပျိုးရေးဘဏ် ကနေပြီးတော့ ကျွန်တော်ကြည့်လိုက်တော့။ တကယ် အဲဒီအချက်ကို ကျွန်တော်ဖော်ပြချင်လို့ ဖြစ်ပါတယ်။ အဲဒီတော့ ကျွန်တော်တို့ နိုင်ငံမှာ ဒီလယ်ယာ စိုက်ပျိုးရေးနဲ့ ပတ်သက်ပြီးတော့ ကျွန်တော် Supply Chain Model ဆိုပြီးတော့ ပြောပြထားပါတယ်။ အဓိကကတော့ ဒီ နံပါတ် ၁၆ မှာပါ။ ဒီ အစိုးရဟာ ကျွန်တော်တို့ ငွေချေးတာတစ်ခုတည်းနဲ့ မလုံလောက်ပါဘူး။ ဒီလယ်ယာ ကဏ္ဍကို ကျွန်တော်တို့ ပြုပြင်ပြောင်းလဲ တော့မယ်ဆိုရင် ဒီမှာရှိတဲ့ စီးပွားရေး Model မျိုး တစ်ခုကို ကျွန်တော်တို့ ဖန်တီးပေးရမှာပါ။ ဒါဟာ Supply Chain Model Goulosusil Gododam Value Chain Model Approach aộoss ရှိပါသေးတယ်။ ဒါပေမယ့် ဒီအချက်လေးကိုပဲ ကျွန်တော်ပြောချင်ပါတယ်။ အဲဒီမှာ ဒီမြားတွေအလယ်မှာ ပြထားတဲ့ဟာက အစိုးရကနေပြီးတော့ ဘယ်ကဏ္ဍတွေကို ဖြေရှင်းရမလဲဆိုတာကို ကျွန်တော် မြားအနီလေးနဲ့ ပြထားတာပါ။ ဒီဘက်အခြမ်းကတော့ Input ပါ။ ဒီဘက်ကတော့ Output ပါ။ Output ဖြစ်တဲ့အတွက် ဒီဘက်က ဆန်ဈေးနှုန်းတွေ၊ နိုင်ငံတကာ ဈေးကွက်တွေ အဲဒါတွေကို ကျွန်တော်တို့ ဖော်ပြထားခြင်းဖြစ်ပါတယ်။ တစ်ဖက်ကတော့ ကျွန်တော်တို့ Input မှာဆိုရင် ဓာတ်မြေဩဇာတွေ မျိုးစေ့ မျိုးကောင်း၊ မျိုးသန့်တွေ ဘဏ်ချေးငွေတွေ၊ ပုဂ္ဂလိကချေးငွေတွေ၊ အစိုးရချေးငွေတွေ ဒါတွေ အများကြီးကို ဖော်ပြထားတာပါ။ ဆိုလိုချင်တာကတော့ ဒီလိုမျိုး ချေးငွေတစ်ခုတည်း မလုံလောက်ပါဘူး။ ဒီတော့ ကျွန်တော်တို့အနေနဲ့ ဒီ လယ်ယာကဏ္ဍကို ပြုပြင်ပြောင်းလဲမယ်ဆိုရင် ဒီလို သေသေချာချာ Policy တစ်ခုရေးဆွဲရမယ်ဆိုတာကို ဖော်ပြလိုခြင်းနဲ့ ဒီပုံကိုကျွန်တော် တင်ပြခြင်း ဖြစ်ပါတယ်။ နောက်တစ်ပုံ နောက်တစ်ခုက လယ်ယာကဏ္ဍမှာ ပါဝင်ပတ်သက်နေတဲ့ Sector တွေရှိပါတယ်။ palecossos 31 Coordination System d. closquusaone Agriculture s mals cossos saq တင်ပြသွားတဲ့ Central Bank ရှိပါတယ်။ လယ်ယာစိုက်ပျိုးရေးရှိပါတယ်။ ကျွန်တော်တို့ ကုန်သွယ်ရေး ရှိပါတယ်။ ပြီးတော့ စက်မှုရှိပါတယ်။ ပြီးတော့ ကျွန်တော်တို့ Finance ရှိပါတယ်။ Finance ကတော့ FDI ပေါ့။ နိုင်ငံခြားရင်းနှီးမြှုပ်နှံမှုတွေကို ဘယ်လိုခေါ်မလဲ။ ဗဟိုဘဏ်က ပိုက်ဆံထုတ်လို့ရှိရင် လယ်ယာစိုက်ပျိုးရေးက ငွေချေးတဲ့ ကိစ္စတွေမှာ လယ်ယာစိုက်ပျိုးရေးကနေပြီးတော့ ငွေချေးလာ လို့ရှိရင် ရလာတဲ့ဟာကို ကျွန်တော်တို့ ဘယ်လို Trade လုပ်မလဲ။ အဲဒီဟာတွေအကုန်လုံးကို ကျွန်တော် ဒီ Coordination System တစ်ခုတည်းမှာ ထည့်သုံးလို့ရတယ်။ အဲဒီလို လုပ်ခြင်းအားဖြင့် ဘယ်ကဏ္ဍမှာ ဘယ်လောက်ချေးလိုက်တာနဲ့ ဘယ်ကဏ္ဍ ဘယ်ကဏ္ဍ ဘယ်ကဏ္ဍတွေမှာ ဘယ်လောက်တက်လာတယ် ဆိုတဲ့ Rate ကိုလည်းတွေ့ရမှာပါ။ ဒါလေးကို ကျွန်တော် ဖော်ပြခြင်း ဖြစ်ပါတယ်။ နောက်တစ်ချက်ကတော့ ကျွန်တော်တို့ ဒီ နောက်ဆုံးအချက်ကတော့ ဒီ နိုင်ငံတကာချေးငွေတွေနဲ့ အနည်းငယ်ပတ်သက်ပါတယ်။ နိုင်ငံတကာချေးငွေတွေမှာ ဥပမာအားဖြင့် World Bank ကနေပြီးတော့ ပေးလို့မရဘူးလား။ ဒီဟာကို လှည့်လည်ပေးလို့မရဘူးလားဆိုတာကို ကျွန်တော် အကြံပြု ဆွေးနွေးလို ပါတယ်။ နောက်ဆုံးအချက်တစ်ခုအနေနဲ့ကတော့ ဒီလိုပုံတွေ ဖော်ပြပြီးတော့ ပြောရတဲ့နေရာမှာ လယ်ယာစိုက်ပျိုးရေးမှာ Policy တစ်ခု ကျွန်တော်တို့ ချဖို့လိုပါတယ်။ သက်ဆိုင်ရာအားလုံးပါဝင်တဲ့ Stakeholder တွေအားလုံးပါဝင်တဲ့ လူတွေကနေပြီးတော့ ဒီ အလွှာစုံကနေပြီးတော့မှ ဆွေးနွေးပြီး တော့မှ Forum တစ်ခုလုပ်ပြီးတော့မှ ဒီ Policy တစ်ခု ချလာပြီဆိုမှ အဲဒီကနေပြီးတော့မှ ဒီလယ်ယာ ကဏ္ဍကို ဘယ်လိုပြုပြင်ပြောင်းလဲမလဲဆိုတာကို ကျွန်တော် ဖြည့်စွက်ပြီးတော့ ဆွေးနွေးရခြင်း ဖြစ်ပါတယ်။ ဒါပေမယ့် ဒီလိုငွေချေးတဲ့ တစ်ခုတည်းနဲ့တော့ ဒီကဏ္ဍမှာ ဘယ်လိုမှ အောင်မြင်နိုင်မှာ မဟုတ်ဘူး ဆိုတာကို ကျွန်တော်အကြံပြု ဆွေးနွေးလိုပါတယ်။ နောက်ဆုံးတစ်ချက်ကတော့ ဒီ လယ်ယာကဏ္ဍရဲ့ Policy ကို ကျွန်တော်တို့ ဘယ်လိုအကောင်အထည်ဖော်မလဲ။ ဘယ်လို Policy တစ်ခု ဖြစ်လာအောင် ဘယ်လိုရေးဆွဲမလဲဆိုတာကို ကျွန်တော်တင်ပြရင်းနဲ့ပဲ နိဂုံးချုပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>ဦးလှဆန်း မကွေးတိုင်းဒေသကြီး မဲဆန္ဒနယ်အမှတ်(၁) ဆွေးနွေးဖို့ဖြစ်ပါတယ်။</speech>
<speech><mp id='1276'>ဦးလှဆန်း(မဲဆန္ဒနယ်အမှတ်-၁၊ မကွေးတိုင်းဒေသကြီး)</mp>ပြည်ထောင်စုလွှတ်တော် နာယကကြီးနှင့် ပြည်ထောင်စုလွှတ်တော်ကိုယ်စားလှယ်များ၊ ပြည်ထောင်စုအဆင့် အဖွဲ့အစည်းဝင် ပုဂ္ဂိုလ်များအပါအဝင် ကြွရောက်လာသော ဧည့်သည်တော်များနှင့်တကွ နိုင်ငံသူ နိုင်ငံသားများအားလုံး မင်္ဂလာပါလို့ ကျွန်တော် အမျိုးသားလွှတ်တော်ကိုယ်စားလှယ် မကွေးတိုင်းဒေသကြီး အမှတ်(၁) ဦးလှဆန်းမှ နှုတ်ခွန်းဆက်သအပ်ပါတယ်။ သမ္မတကပေးပို့တဲ့ ၂၀၁၆-၂၀၁ရ ခုနှစ် ဘဏ္ဍာရေးနှစ် စိုက်ပျိုးစရိတ်ချေးငွေကျပ် ဘီလီယံ ၅၀၀ ကို မြန်မာနိုင်ငံတော်ဗဟိုဘဏ်မှ ချေးယူခွင့်နဲ့ စပ်လျဉ်းပြီးတော့ ကျွန်တော် ထောက်ခံဆွေးနွေးတင်ပြမှာ ဖြစ်ပါတယ်။ သို့သော် ကျွန်တော်ထောက်ခံဆွေးနွေးတင်ပြရုံနဲ့ ကျွန်တော်တို့သည် ငွေချေးခြင်းသည် ဝမ်းသာစရာမဟုတ်ပါဘူး။ ငွေချေးခြင်းသည် ဝမ်းနည်းစရာကိစ္စတစ်ခု ဖြစ်ပါတယ်။ ကျွန်တော်တို့ ကျေးလက်ဒေသမှာ ဒီနေ့ဒှီာ ဒီလိုဘယ်လောက်ဆင်းရဲနေတယ်ဆိုတာ ကျွန်တော်တို့ ဝမ်းနည်း စရာ ပေါ်လွင်မှုတစ်ခုပါပဲ။ အဲဒီတော့ ကျွန်တော်တို့အားလုံးပါပဲ။ တစ်ဧက ကျွန်တော်တို့ ကျေးရွာကို ရောက်တဲ့အခါမှာ ကျွန်တော်တို့ ရွာတွေရောက်ပါတယ်။ ရောက်တဲ့အခါမှာ တောင်းတာကတော့ လမ်းတွေ၊ မီးတွေ၊ ရေတွေ ကျွန်တော်တို့ ကျောင်းတွေ အမျိုးမျိုးတောင်းဆိုတဲ့အခါမှာ နောက်ဆုံးအဓိက အချက်ကတော့ စိုက်ပျိုးစရိတ်ချေးငွေပါပဲ။ စိုက်ပျိုးစရိတ်ချေးငွေ ကျွန်တော်တို့ လယ်သမားတွေကို တစ်ဧက ၂ သောင်းပဲချေးပါတယ်။ ဒါကြောင့်မို့လို့ ကျွန်တော်ပြောခဲ့ပါတယ်။ ခင်ဗျားတို့ ဆန္ဒမစောကြပါနဲ့ ဒေါက်တာမောင်မောင်စကားကို ကျွန်တော်ငှားရမ်းပြောပါရစေဆိုပြီး ကျွန်တော်ပြောခဲ့ပါတယ်။ အဲဒီမှာ ကျွန်တော်တို့ ဒါဧပြီလဆန်း ဝန်းကျင်မှာ ကျွန်တော်ပြောခဲ့တဲ့ စကားပါ။ အဲဒီတော့ ဝန်ကြီးဌာနကလည်း ပြီးခဲ့တဲ့မေလ ကျွန်တော်တို့ အခုပြီးခဲ့တဲ့ မေလ ၂၀ ရက်နေ့က ပြည်သူ့အတွက် ပထမရက် ၁၀၀ စီမံချက်ဆိုပြီး ကျွန်တော်တို့ ဝန်ကြီးများအဖွဲ့ကလည်း ဒါတင်ပြဆောင်ရွက်ဖို့ စီမံကိန်းတွေ ရှိပါတယ်။ အဲဒါကိုလည်း ကျွန်တော်တို့ ချပြပါတယ်။ အဲဒီမှာပါတဲ့ကိစ္စမှာ လယ်သမားက ချေးငွေက တစ်သိန်း၊ တစ်သိန်းကနေ တစ်သိန်းခွဲချေးတယ်။ ကျွန်တော်တို့ ယာသမားကျတော့ နှစ်သောင်းပဲ ချေးတယ်။ ဟာ ဦးလှဆန်း ကျွန်တော်တို့ ယာသမားများအတွက် တင်ပြပေးပါဦး ဆိုပြီးတော့ ကျွန်တော့ကို ဖုန်းနဲ့တစ်မျိုး လူကိုယ်တိုင်တစ်ခွင် ကျွန်တော်တို့ကို တင်ပြပါတယ်။ အဲဒါကြောင့် ကျွန်တော်တို့ အားလုံးက ဒီကိစ္စ အတွက်ကလေးတော့ ကျွန်တော်တို့ ဆောင်ရွက်ပေးဖို့ လိုပြီ။ လွှတ်တော်ထဲမှာ တင်ပြ ပေးပါမယ်လို့ ကျွန်တော်တို့ ကတိကဝတ်ပြုခဲ့ပါတယ်။ အဲဒီမှာ ကျွန်တော်တို့ ကိုယ်တိုင်သွားရောက်ပြီး ဆောင်ရွက်တဲ့အခါမှာလည်း ကျွန်တော်ကိုယ်တိုင် စိုက်ပျိုးရေးနဲ့ပတ်သက်ပြီး ဝါသနာပါလို့ ဆောင်ရွက်ပေးတဲ့အခါမှာလည်း ကျွန်တော်ပြည်သူတွေကို ချပြ ပါတယ်။ ရေကြည်ရာမြက်နုရာ ရှာဖွေစားသောက်ပြီးတော့ လုပ်ကိုင်ကြရတာ ဖြစ်တဲ့အတွက် ခင်ဗျားတို့ ဒီမှာ အလုပ်သမားတွေကလည်း မရှိဘူး။ ကျွန်တော်တို့နိုင်ငံဆင်းရဲနေတယ်။ ရေမကြည်လို့ မြက်မနုလို့ ပါလို့ ကျွန်တော်ရှင်းပြပါတယ်။ အဲဒီလို ရှင်းပြတဲ့အခါမှာ ရေကြည်ဖို့ မြက်နုဖို့ထက် ဆောင်ရွက်ကြ ရအောင်လို့ ကျွန်တော်တို့ အသိပညာ နည်းပညာတွေနဲ့ ဆောင်ရွက်ကြဖို့ ပြောဆိုတဲ့အခါမှာ ကျေးလက်နေ ပြည်သူများ ပြန်ပြောတဲ့စကားက ကျွန်တော်တို့မှာ ရေကြည်နဲ့ စိုက်ပျိုးဖို့နေနေသာသာ ကျွန်တော်တို့ ဒီအလယ်ပိုင်းဒေသမှာ သောက်ဖို့ရေကြည်တောင် ခဲယဉ်းနေတဲ့ော့ အားလုံး အသိပဲ ဖြစ်ပါတယ်။ ဒါ့ကြောင့် ရေမကြည်နိုင် မြက်မနုနိုင်တဲ့ ကျွန်တော်တို့ရဲ့ ယာသမားများ ဘဝကို အားလုံးဆင်ခြင်သုံးသပ် နိုင်မယ်လို့ ကျွန်တော်ထင်ပါတယ်။ ဒါ့ကြောင့်ကျွန်တော်ရဲ့ တွေ့ကြုံရတဲ့ဘဝ အတွေ့အကြုံလေးနဲ့ နှိုင်းယှဉ်ပြီးတော့ ပြောရရင် ကျွန်တော်တို့ငယ်ငယ်က ကျွန်တော်ငွေချေးခဲ့ဖူးပါတယ်။ ဘဏ်တွေသွားပြီး ကျွန်တော့အမေကလွှတ်ရင် ငွေချေးတဲ့ လုပ်ငန်းတွေလုပ်ခဲ့ရပါတယ်။ သွားပြီး ရွှေတိုငွေစ ပေါင်ရပါတယ်။ အဲဒီမှာ ကျွန်တော်တို့ ထုတ်ခဲ့တဲ့ဟာ ရှိပါတယ်။ အမတော်ကြေးတဲ့။ အမတော်ကြေးဆိုတာဘာလဲလို့ဆိုရင် ကျွန်တော် အဲဒါလေးကို ပြန်လည် စဉ်းစားတဲ့အခါမှာ အမတော်ကြေးဆိုတာဘာလဲ။ ကျွန်တော်တို့ရဲ့ ဘုရင်စနစ်က အသုံးအနှုန်းလား “တော်” ဆိုတဲ့စကားလုံးလည်းပါတယ်။ “အမ”က ကျွန်တော်တို့ ကူညီဆောင်ရွက် တာလား ကျွန်တော်စဉ်းစား သုံးသပ်တဲ့အခါမှာ အဲဒီမှာ အမတော်ကြေးကို ကျွန်တော်တို့ရဲ့ ၁၉၈၆ ခုနှစ် မြန်မာစာအဖွဲ့က ထုတ်တဲ့ မြန်မာစာ အဘိဓာန်မှာ ဖွင့်ဆိုချက်ကတော့ အမတော်ကြေး လယ်၊ ယာစသော တစ်စုံတစ်ရာအတွက် အစိုးရက ကြိုတင်ထုတ်ချေးငွေလို့ အဓိပ္ပာယ်ဖွင့်ဆိုကြောင်း တွေ့ရှိရပါတယ်။ ဒါ့ကြောင့် အမတော်ကြေးဆိုတဲ့ စကားရပ်မှာ လယ်သမားအတွက် အစိုးရက ကြိုတင် ထုတ်ချေးငွေပါရသလို ယာသမားအတွက် အစိုးရက ကြိုတင်ထုတ်ပေးတာ ပါရမယ်လို့ တင်ပြပါရစေခင်ဗျာ။ ပြည်ထောင်စုလွှတ်တော်နာယကကြီးနဲ့ ပြည်ထောင်စုလွှတ်တော် ကိုယ်စားလှယ်များခင်ဗျာ။ ကျွန်တော်တို့ရဲ့ မဲဆန္ဒရှင်ပြည်သူများဟာ အဓိက ကျေးလက်နေပြည်သူများဖြစ်ပါတယ်။ အဲဒီတော့ တစ်ခါတစ်ရံမှာ မိုးနည်းမိုးခေါင်တဲ့ဒဏ်ကိုလည်း ခံရပါတယ်။ နောက် တိုင်းပြည်အုပ်ချုပ်တဲ့ စီမံကွပ်ကဲမှု ညံ့ဖျင်းရင်လည်း ကျွန်တော်တို့ တိုင်းပြည်ရဲ့ ဆင်းရဲတဲ့အကြောင်းပဲ ဖြစ်ပါတယ်။ တိုင်းပြည်မှာ အချင်းချင်း စစ်ဖြစ်နေလည်း တိုင်းပြည်ဆင်းရဲပါတယ်။ ဒါကြောင့်မို့လို့ ကျွန်တော်က ကျွန်တော်တို့ ရပ်/ကျေးက ပုဂ္ဂိုလ်များကို ကျေးရွာသူ ကျေးရွာသားများကို ပြောခဲ့ဖူးပါတယ်။ ခင်ဗျားတို့လုပ်ပေး နိုင်တာဘာလဲ။ ခင်ဗျားတို့ လုပ်ပေးနိုင်တာ ကျွန်တော်တို့ မိုးနည်းမိုးခေါင်တဲ့ဒဏ် မခံရအောင် သစ်ပင်များ စိုက်ပျိုးပေးကြပါ။ ကျွန်တော်တို့ ပြည်ထောင်စုအဖွဲ့အစည်းက လုပ်ပေးနိုင်တာကတော့ မေလ ၂၀ ပါတဲ့ အကြောင်းချင်းရာများပါပဲ။ အားလုံးပဲ ကျွန်တော်တို့ တိုင်းပြည်အတွက်ကို စီမံချက် တွေနဲ့ရေးဆွဲ ဆောင်ရွက်နေတာ အောင်မြင်ပါစေလို့ ခင်ဗျားတို့ ဆုတောင်းပေးပါ။ နောက်ပြီးတော့ ကျွန်တော်တို့ရဲ့ နိုင်ငံရေးအရလည်း ကျွန်တော်တို့ ငြိမ်းချမ်းရေးရအောင်လည်း ခင်ဗျားတို့က ဆောင်ရွက် ပေးကြပါ။ မေတ္တာထားပြီးတော့ ဆုတောင်းပေးကြပါလို့ ကျွန်တော် ဆိုခဲ့ပါတယ်။ ဒါကြောင့်မို့လို့ ကျွန်တော်တို့နိုင်ငံရဲ့ အခြေအနေက ကျွန်တော်တို့ရဲ့ တောင်သူလယ်သမား၊ ယာသမားများဟာဆိုရင် ကျွန်တော်တို့နိုင်ငံမှာ ၇၀ ရာခိုင်နှုန်းရှိတဲ့အတွက် ကျွန်တော်တို့နိုင်ငံ၊ တိုင်းပြည် ဖွံ့ဖြိုးတိုးတက်ဖို့အတွက်ဆိုရင် ဒီနေ့ ချေးငွေတွေ ကျွန်တော်တို့ ယာသမားများအတွက် လိုအပ်နေ ပါတယ်။ ဒါကြောင့်မို့လို့ တစ်ဧက ၂ သောင်းကနေပြီးတော့ ထပ်ပြီးတော့ တိုးပွားပေးဖို့ ကျွန်တော် အားလုံးကို ကျွန်တော် ပြည်ထောင်စုကိုယ်စားလှယ်များအားလုံးကိုသော်လည်းကောင်း၊ ကျွန်တော်တို့ရဲ့ အစိုးရအဖွဲ့ဝန်ကြီးများကိုသော်လည်းကောင်း ကျွန်တော်မေတ္တာရပ်ခံပန်ကြားချင်ပါတယ်။ ဒါကြောင့်မို့လို့ အားလုံးပဲ ကျွန်တော်တို့ရဲ့ ကျေးလက်နေပြည်သူများအတွက် ကျွန်တော်တို့ရဲ့ ပြည်ထောင်စုအစိုးရအဖွဲ့ ဝန်ကြီးများ ကူညီမစပါ။ ကျွန်တော်တို့ရဲ့ ကျွန်တော်တို့ ပြည်သူများကလည်း အားလုံးကလည်း ဆုတောင်း မေတ္တာပို့ပြီးတော့ ကျွန်တော်တို့ရဲ့ ရက် ၁၀၀ စီမံကိန်းလည်းအောင်မြင်ပါစေ။ ငြိမ်းချမ်းရေးလည်း ရရှိပါစေလို့ ကျွန်တော်ပြည်သူများ၊ ကျေးလက်နေပြည်သူများ၊ ယာသမားများရဲ့ ကိုယ်စား ဆုတောင်း မေတ္တာပို့သရင်း ကျွန်တော်ရဲ့ ထောက်ခံမှုအား နိဂုံးချုပ်အပ်ပါတယ်ခင်ဗျာ။</speech>
<title>အထက်ပါကိစ္စနှင့်စပ်လျဉ်း၍ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ပြန်လည် ရှင်းလင်း ဆွေးနွေးရန်ရှိက ရှင်းလင်းဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type='speaker'>အစီအစဉ်(၉) ဖြစ်ပါတယ်။ ပြည်ထောင်စုလွှတ်တော်ကိုယ်စားလှယ်များ ခင်ဗျား။ လွှတ်တော်ကိုယ်စားလှယ်များ ဆွေးနွေးလို့ပြီးပါပြီ။</speech>
<speech type='speaker'>လွှတ်တော်ကိုယ်စားလှယ်များရဲ့ ဆွေးနွေးချက်များအပေါ် သက်ဆိုင်ရာ ပြည်ထောင်စုအဆင့် အဖွဲ့အစည်းဝင်များက ပြန်လည်ရှင်းလင်းရန်ရှိက ရှင်းလင်းဆွေးနွေးဖို့ဖြစ်ပါတယ်။ ဦးစွာ မြန်မာနိုင်ငံတော်ဗဟိုဘဏ် ပြန်လည်ရှင်းလင်း ဆွေးနွေးဖို့ဖြစ်ပါတယ်။</speech>
<speech><agency id='36'>ဒေါ်ခင်စောဦး(ဒုတိယဥက္ကဋ္ဌ၊ မြန်မာနိုင်ငံတော်ဗဟိုဘဏ်)</agency>လေးစားအပ်ပါသော ပြည်ထောင်စုလွှတ်တော် နာယကကြီးနဲ့ လွှတ်တော်ကိုယ်စားလှယ်များ၊ အထူးဖိတ်ကြားထားသော ဧည့်သည်များအားလုံးကို မင်္ဂလာပါလို့ ပထမဦးစွာ နှုတ်ခွန်းဆက်သအပ်ပါတယ်။ ကျွန်မကတော့ မြန်မာ နိုင်ငံတော်ဗဟိုဘဏ် ဒုတိယဥက္ကဋ္ဌ ဒေါ်ခင်စောဦး ဖြစ်ပြီးတော့ ယခုချေးငွေကိစ္စကို ဆွေးနွေးပေးကြတဲ့ ပြည်ထောင်စုလွှတ်တော် ကိုယ်စားလှယ်များအားလုံးကို ကျေးဇူးတင်ရှိပါကြောင်းနဲ့ ကိုယ်စားလှယ်တော် ကြီးများရဲ့ ဆွေးနွေးချက်မှာပါရှိတဲ့ အချက်အချို့ကို ကျွန်မပြန်လည်ပြီးတော့ ရှင်းလင်းဆွေးနွေးသွားမှာ ဖြစ်ပါတယ်။ ဗဟိုဘဏ်ကနေပြီးတော့ ၂၀၁၆-၂၀၁ရ ဘဏ္ဍာနှစ် စိုက်ပျိုးစရိတ်အတွက် ချေးပေးမယ့် ဘီလီယံ ၅၀၀ ကို တောင်သူလယ်သမားများအနေနဲ့ သက်သာသောအတိုးနှုန်းနဲ့ သုံးစွဲခွင့်ရရှိပြီးတော့ လယ်ယာကဏ္ဍထုတ်လုပ်မှုကို တိုးမြှင့်စေနိုင်မယ့် အကျိုးရှိပါတယ်။ ဒါကြောင့်လည်း မြန်မာနိုင်ငံတော် ဗဟိုဘဏ်က သူ့ရဲ့ ဥပဒေအရ ကျွန်မတို့အနေနဲ့ ချေးငွေသုံးစွဲ တဲ့ တောင်သူလယ်သမားများကို တိုက်ရိုက်ငွေချေးခွင့်မရှိတဲ့အတွက်ကြောင့်မိုလို့ ဥပဒေနဲ့ ညီညွတ်အောင် ဆိုပြီးတော့ ပြည်ထောင်စုအစိုးရအဖွဲ့ကို ကျွန်မတို့အနေနဲ့ငွေထုတ်ချေးပေးရခြင်းဖြစ်ပါတယ်။ အဲဒီတော့ ဒီချေးငွေရဲ့ အခြားတစ်ဘက်ရဲ့ သက်ရောက်မှုတွေကို ကျွန်မအနေနဲ့ ရှင်းလင်းတင်ပြလိုပါတယ်။ ဗဟိုဘဏ်က ထုတ်ချေးပေးတဲ့ ချေးငွေဖြစ်တဲ့အတွက်ကြောင့်မို့ ငွေကြေးပမာဏကိုတိုးလာစေတဲ့ တိုက်ရိုက် သက်ရောက် မှုရှိပြီးတော့ ငွေကြေးဖောင်းပွမှုအပေါ်မှာ ဖိအားများမှာ ဖြစ်ပါတယ်။ ဒီနေရာမှာ ဒဂုံ မဲဆန္ဒနယ်က ပြည်ထောင်စုလွှတ်တော်ကိုယ်စားလှယ် ဒေါက်တာသက်သက်ခိုင်နဲ့ ဦးသန်းစိုး ဒေါ်သက်သက်ခိုင် က ထောက်ပြတဲ့နေရာမှာ ဒီချေးငွေနဲ့ပတ်သက်လို့ ဗဟိုဘဏ်ဟာ ဘယ် Sources ကနေပြီးချေးတယ်ဆိုတာ ကို ပွင့်လင်းမြင်သာစွာ ပြောဖို့လိုတယ်လို့သူက ပြောပါတယ်။ ဒါကြောင့်မို့လို့ ကျွန်မ ဒီနေရာမှာ ဆက်လက်ပြီးတော့ ဒီနေရာမှာကျွန်မ ချဲ့ထွင်ပြီးတော့ ကျွန်မ ရှင်းလင်းတင်ပြမှာဖြစ်ပါတယ်။ အဲဒီတော့ မြန်မာနိုင်ငံတော်ဗဟိုဘဏ်က ချေးတဲ့ချေးငွေဟာ ဒီ Printing Money လို့ခေါ်တဲ့ ငွေထုတ်ဝေပြီးတော့ ငွေထုတ်ဝေမှုနဲ့ ဒီကျပ်ဘီလီယံ ၅၀၀ ကို ဖြည့်ဆည်ပေးရမှာ ဖြစ်တယ်ဆိုတဲ့ အကြောင်းကိုလည်း ကျွန်မတင်ပြနေပါတယ်။ ဒါကြောင့်မို့လို့ ကျွန်မ ခုနကတင်ပြခဲ့သလိုပဲ ငွေကြေးဖောင်းပွမှုအပေါ်မှာ ဖိအားများမှာ ဖြစ်တယ်ဆိုတဲ့အကြောင်းကို ကျွန်မအနေနဲ့တင်ပြချင်ပါတယ်။ ဒါကြောင့် ယခုချေးငွေကို တောင်သူလယ်သမားများလက်ဝယ်ကို မှန်မှန်ကန်ကန်နဲ့ မြန်မြန်ဆန်ဆန်ရောက်ရှိ စေရေးနဲ့ ယခုဘဏ္ဍာနှစ်အတွင်းမှာ သတ်မှတ်သက်တမ်းအတွင်းမှာ ပြန်လည်ပေးဆပ်မယ်ဆိုရင်တော့ budgetary impact ogově. (inflationary pressure) Ge@:60sê:yqoutes 8325:08 လျော့နည်းစေမှာ ဖြစ်တယ်ဆိုတဲ့အကြောင်းကို ကျွန်မတင်ပြလိုပါတယ်။ သို့ဖြစ်တဲ့အတွက်ကြောင့်မို့လို့ ယခုချေးငွေကို ထိရောက်စွာဖြင့် အကျိုးရှိရှိအသုံးပြုရန် လိုအပ်ပါကြောင်းကိုလည်း ကျွန်မထပ်လောင်း တင်ပြရင်းနဲ့ နိဂုံးချုပ်အပ်ပါတယ်။ အားလုံးကို ကျေးဇူးတင်ရှိပါတယ်။</speech>
<speech type='speaker'>စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန ပြန်လည်ရှင်းလင်း ဆွေးနွေးဖို့ဖြစ်ပါတယ်။</speech>
<speech><agency id='40'>ဒေါက်တာအောင်သူ(ပြည်ထောင်စုဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီး ဌာန)</agency>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စု လွှတ်တော် ကိုယ်စားလှယ်များ၊ အစိုးရအဖွဲ့အစည်းဝင်ပုဂ္ဂိုလ်များအားလုံးကို ဦးစွာ ပထမ မင်္ဂလာပါလို့ နှုတ်ခွန်းဆက်သအပ်ပါတယ်။ ကနေ့ မြန်မာနိုင်ငံတော်ဗဟိုဘဏ်ကနေပြီးတော့ စိုက်ပျိုး စရိတ်ချေးငွေ ဘီလီယံ ၅၀၀ ငွေချေးခြင်းနဲ့ ပတ်သက်လို့ တင်ပြပေးခဲ့ကြတဲ့ ပြည်ထောင်စုလွှတ်တော် ကိုယ်စားလှယ်များအားလုံးကို အထူးပင်ကျေးဇူးတင်ကြောင်း ပြောကြားလိုပါတယ်။ ကျွန်တော့အနေနဲ့ တစ်ဦးချင်းရဲ့ တင်ပြချက်တွေထဲမှာ ဘုံအချက်အလက်တွေကို ချန်လှပ်ပြီးတော့ တစ်ဦးချင်းရဲ့ ကျွန်တော်တို့ ဒီ အချို့အချက်အလက်တွေမှာ မသိသေးတဲ့အချက်ကလေးတွေလည်း ပါသွားတာတွေ့ရပါတယ်။ တချို့ အချက်တွေကြတော့လည်း အမြင်လွဲမှားမှုလေးတွေ ရှိခဲ့တာလေးတွေတွေ့ရလို့လည်း လက်ရှိ အခြေအနေကို ပြည့်ပြည့်စုံစုံပြန်လည်တင်ပြမှာ ဖြစ်ပါတယ်။ မည်သည့်ရာခိုင်နှုန်းနဲ့ ချေးတယ်ဆိုတာကတော့ ကျွန်တော် တို့က ၅ ရာခိုင်နှုန်းနဲ့ မြန်မာ့စီးပွားရေးဘဏ်နဲ့ ဗဟိုဘဏ်က ယူတာဖြစ်ပါတယ်။ မြန်မာ့စီးပွားရေး ဘဏ်က ဒီနှစ်မှာ ဘီလီယံ ၁,၂၀၀ နဲ့ ဗဟိုဘဏ်ကနေပြီးတော့ ဘီလီယံ ၅၀၀ ယူပြီးတော့ စုစုပေါင်း ဘီလီယံ ၁၇၀၀ ကို ချေးငှားပေးမှာ ဖြစ်ပါတယ်။ မိမိအနေနဲ့ပြန်လည်ချေးမှာကတော့ အတိုးနှုန်း ၈ ရာခိုင်နှုန်း ချေးပေးမှာဖြစ်ပါတယ်။ ဒုတိယ ဦးခင်ဝင်းရဲ့ ဖော်ပြတဲ့အထဲမှာပါတဲ့ နောက်ပိုင်းလူအများစုလည်းဖော်ပြထားတဲ့ ယာတွေ ကိုင်းတွေအတွက် စဉ်းစားပေးရန်ဆိုတဲ့အချက်ဖြစ်ပါတယ်။ အဲဒီလိုစဉ်းစားပေးရန်ဆိုတဲ့အချက်မှာ ကျွန်တော်တို့တွေရဲ့ နိုင်ငံတော်မှာ ချေးငွေတွေကိုလုပ်တိုင်းလုပ်တိုင်း ထည့်သွင်းစဉ်းစားရတဲ့ အချက်တစ်ချက်ရှိပါတယ်။ အဲဒါကတော့ ဘာလဲဆိုရင် ပြည်ထောင်စုရန်ပုံငွေရဲ့ ဘောင်အတွင်းကနေ ချေးယူပေးခြင်းပဲဖြစ်ပါတယ်။ ပြည်ထောင်စုရန်ပုံငွေဘောင်ရဲ့ Limit အရ ချေးယူတဲ့အခါမှာ ကျွန်တော်တို့အနေနဲ့ ဘာကိုအဓိက ထားပြီး ချေးရသလဲဆိုရင် အဓိကသီးနှံဖြစ်တဲ့ ဆန်စပါးကို ပထမဦးဆုံး စတင်ချေးယူဖို့ ကြိုးစား ရပါတယ်။ ငွေကြေး ပမာဏအရကြည့်မယ်ဆိုရင် ဆန်စပါးချေးယူတဲ့ငွေဟာ ဘီလီယံ ၁,၇၀၀ ကျော်မှာ ဆန်၊ စပါးအတွက် အသုံးပြု ထားတာသည် ဘီလီယံပေါင်း ၁,၄၀၀ ကျော်ကို အသုံးပြုထားတာ ဖြစ်ပါတယ်။ ဒီ ဆန်၊ စပါးအတွက် အသုံးပြုတဲ့ အဓိကသီးနှံချေးငွေကို ရဖို့ဆောင်ကျဉ်းတဲ့ကာလမှာကို စောစောကပြောခဲ့တဲ့ နိုင်ငံတော်ရဲ့ ပြည်ထောင်စုရန်ပုံငွေရဲ့ ဘောင်အတွင်းကနေချေးယူပေးရတာဖြစ်တဲ့ အတွက် ဆန်၊ စပါးအတွက်ကို နိုင်ငံတော်အနေနဲ့ ဒီနှစ်အတွင်းမှာ ဘီလီယံပေါင်း ၅၀၀ ကျော် စိုက်ထုတ် သုံးစွဲခဲ့ရတာ ဖြစ်တဲ့အတွက် မချေးယူနိုင်ခဲ့ခြင်း ဖြစ်ပါတယ်။ ဒုတိယအချက်အနေနဲ့ ပြန်လည် ရှင်းလင်း တင်ပြလိုတာကတော့ ကျွန်တော်တို့ ဦးဝင်းဝင်းတင်ပြတဲ့ တ်ချေးရေးကိစ္စ ဖြစ်ပါတယ်။ ယခု ်ပြီးတော့ ညွှန်ကြားချက်အရ ထုတ်ပြီးတဲ့အတွက် ဒေသအသီးသီးမှာ ထုတ်ချေးတဲ့ အစီအစဉ် များဆွဲပြီးတော့ တချို့ဒေသတွေဆိုရင် ထုတ်ချေးပြီးဖြစ်ပါတယ်။ ဘဏ်ကနေငွေရရချင်း အလျင်စလို ဆောင်ရွက်ပေးပြီးဖြစ်ကြောင်း ပြောကြားလိုပါတယ်။ ဦးကျော်အောင်လွင်တင်ပြတဲ့ ပုံစံ(၇) နဲ့ ပတ်သက် လို့ တင်ပြရမယ်ဆိုရင် စောစောကပြောခဲ့တဲ့အတိုင်းပါပဲ။ ကျွန်တော်တို့တတွေရဲ့ လယ်ယာမြေရဲ့ မူဝါဒမှာ ပုံစံ(၇) ရတဲ့သူမှသာ ထုတ်ချေးနိုင်ပါတယ်။ ခိုင်မာမှုကို အခြေပြုပြီးတော့ ဒီပိုက်ဆံတွေအကုန်လုံးဟာလည်း နိုင်ငံတော်ရဲ့ ဘတ်ဂျက်ဖြစ်တဲ့ အတွက် နိုင်ငံတော်ရဲ့ ဘတ်ဂျက်ဆိုတာ ပြည်သူအားလုံးနဲ့သက်ဆိုင်တဲ့ငွေကြေးဖြစ်ပါတယ်။ မဆုံးရှုံးဖို့ရာ အတွက် ပုံစံ(၇) ကိုအခြေပြုရပါတယ်။ ဒီအတွက်ဆောင်ရွက်ဖို့ရာကတော့ လယ်ယာမြေပြဿနာ အများစုရဲ့ မေးခွန်းတော်တော်များများမှာ ဖြေပြီးပါပြီ။ အချို့နေရာများသည် စားကျက်မြေ ဖြစ်ပါတယ်။ ပြည်ထဲရေး က ပိုင်ဆိုင်သော မြေများဖြစ်ပါတယ်။ အချို့မြေများသည် သစ်တောမြေများ ဖြစ်ပါတယ်။ သစ်တောနဲ့ သဘာဝပတ်ဝန်းကျင် ထိန်းသိမ်းရေးကမြေများဖြစ်ပါတယ်။ ဒီအတွက်နှစ်ရှည်လများ လုပ်ကိုင်စားသောက် တယ်လို့ပြောတဲ့ပြဿနာဟာ အခုနိုင်ငံတော်အဆင့်အနေနဲ့ ဖွဲ့စည်းပြီးသားဖြစ်တဲ့အတွက် နောင်တစ်ချိန် မှာ ဒီပြဿနာတွေကိုဖြေရှင်းပြီးတဲ့ ဆောင်ရွက်နိုင်ပါလိမ့်မယ်။ ပထမဦးဆုံးဆောင်ရွက်ရမယ့်နည်းလမ်းက ပိုင်ဆိုင်ထားတဲ့ ဝန်ကြီးဌာနများအသီးသီးက စွန့်လွှတ် ပေးရန်ဖြစ်ပါတယ်။ အဲဒီအခြေအနေမှာ ဖြစ်သွားမယ့်အခြေအနေက ဒီဟာတွေ အကုန်လုံးသည် နိုင်ငံတော်ပိုင် ဖြစ်သွားပါမယ်။ အများပိုင်ဖြစ်ပါမယ်။ အဲဒါကိုမှ လယ်ယာလုပ်ကိုင်ခွင့်တွေကို ပြန်လျှောက်ပြီးမှ စနစ်တကျ နဲ့မိမိရဲ့ လယ်ယာမြေပိုင်ဆိုင်ခွင့်ကို ရရှိမှသာလျှင် ပုံစံ(၇) ကို ထုတ်ပေးနိုင်မှာ ဖြစ်ပါတယ်။ အဲဒီသာလျှင် ဥပဒေအရ ထုတ်ချေးနိုင်မှာ ဖြစ်ပါတယ်။ နောက်ဒုတိယတစ်ချက်ကချေးငွေထုတ်ပေးတဲ့ကာလဖြစ်ပါတယ်။ ချေးငွေထုတ်ပေးတဲ့ကာလဟာ ဒါကတော့ တော်တော်များများ အထင်မှတ်မှားနေတာဖြစ်ပါတယ်။ အဲဒါကတော့ ကျွန်တော်တို့ တရုတ် ကနေချေးငွေဖြစ်တဲ့ EXIM Bank သမဝါယမကလုပ်တဲ့ဟာနဲ့ မှားယွင်းနေတဲ့အချက် ဖြစ်ပါတယ်။ ကျွန်တော်တို့ဒီကနေပြီးတော့ မြန်မာ့လယ်ယာဖွံ့ဖြိုးရေးဘဏ်ကနေ ထုတ်ချေးပေးတဲ့ ချေးငွေကာလဟာ တစ်နှစ်ဖြစ်ပါတယ်။ တစ်နှစ်အတွင်းဆပ်ဖို့မဟုတ်ပါဘူး။ တစ်နှစ်မှမဆပ်နိုင်ဘူးဆိုရင် အတိုးနှုန်း 1 % ပဲ ပေးရပါမယ်။ ထပ်ပြီးတော့ သူ့မှာ Extend ရှိပါတယ်။ ဒါပေမယ့် ကျွန်တော် နောက်ဆုံးပိတ်ပြောမယ့် အချက်ထဲမှာတော့ ပါပါလိမ့်မယ်။ Farmer ရဲ့ Sector ရှိပါတယ်။ ကျွန်တော်တို့မိုးရာသီထုတ်ပေးတဲ့ ာ သူ့အတွက် ဆပ်ချိန်မရှိဘူးဆိုတာဟာ မဟုတ်နိုင်ပါဘူး။ ဘာကြောင့်လဲဆိုတော့ သူ့ဆပ် ရမယ့်အရာသည် 1 year ပါ ။ စပါးက လေးလရှိရင်ပေါ်ပါတယ်။ လေးလ သို့မဟုတ် ငါးလမှာ ပေါ်ပါတယ်။ သူ့ ၆ လအတွင်းမှာဈေးကိုဖန်တီးလို့ရပါတယ်။ ဒါကတော့ နောက်ဆုံးပိတ်ကျွန်တော် နိဂုံးချုပ်မှာ Farmer Sector မှာ ကျွန်တော်နည်းနည်းလေး ထည့်ပြီးတော့ ပြောပါမယ်။ နောက်တစ်ချက်ကတော့ ဦးကျော်အောင်လွင် တို့ပြောတဲ့ထဲမှာပါတဲ့ လယ်ယာမြေဥပဒေများ ကောင်းမွန်ရန်၊ အဲဒီကောင်ကတော့ ကျွန်တော့အနေနဲ့ ဒီမှာရှိတဲ့ ပြည်ထောင်စုလွှတ်တော်မှာရှိတဲ့ ဒီလွှတ်တော် ကိုယ်စားလှယ်များအားလုံးကို အထူးတိုက်တွန်းချင်ပါတယ်။ ကျွန်တော်တို့မှာ မဏ္ဍိုင်ကြီး ၃ ရပ် ရှိတဲ့ အနက်က ဒီလွှတ်တော်ရဲ့ တာဝန်ဟာ ဒီဥပဒေတွေရဲ့ ကောင်းမွန်မှုကို အဓိကထားတာဖြစ်တဲ့အတွက် ကျွန်တော်တို့ဝန်ကြီးဌာနတစ်ခုတည်းသာမကဘဲနဲ့ လွှတ်တော်အနေနဲ့ အားကြိုးမာန်တက် ပူးပေါင်း ပါဝင် ဆောင်ရွက်မှုအတွက် အထူးလိုအပ်တယ် ဆိုတဲ့အကြောင်း ဖြစ်ပါတယ်။ စောစောက ဒီဗဟိုဘဏ်က ဖြေရှင်းစဉ်တုန်းကလည်း ပါသွားပါပြီ။ ဒေါက်တာသက်သက်ခိုင်ရဲ့ ပြဿနာပါ။ ကျွန်တော်တို့ ငွေချေးဖို့ ကြိုးစားတဲ့ငွေကြေးလုံလောက်မှုမရှိပါဘူး။ အဲဒီနည်းတစ်နည်းအရ ဗဟိုဘဏ်က ငွေစက္ကူတွေ ရိုက်နှိပ်ပြီး ချေးရမယ်ဆိုရင် ငွေကြေးဖောင်းပွမှုနဲ့ တိုင်းပြည်ကစဉ့်ကလျားဖြစ်မှာဖြစ်ပါတယ်။ ဒါကြောင့်မို့လို့ ရှိတဲ့အတိုင်းအတာအရ ရှိတဲ့ငွေအရ ဆောင်ရွက်ပေးခဲ့ရခြင်းဖြစ်ကြောင်း တင်ပြ လိုပါတယ်။ နောက်တစ်ခုကတော့ ဦးသိန်းထွန်းရဲ့ တင်ပြချက်ထဲမှာပါတဲ့အချက်ဖြစ်ပါတယ်။ ကျွန်တော်တို့ အခု သုံးဦးချေးခြင်းသည် ဝိုင်းကြီးချုပ်မခေါ်ပါဘူး။ ကျွန်တော်တို့ ဝိုင်းလေးချုပ်ခေါ်ပါတယ်။ ဟိုအရင် တုန်းက ၁၀ ဦးရှိမှချေးတဲ့ စနစ်ကနေပြီးတော့ ၃ ဦးချေးတဲ့အဆင့်ကို ပြောင်းလဲထားတာဖြစ်ပါတယ်။ တစ်ဦးနဲ့တစ်ဦး အပြန်ပြန်အလှန်လှန်အာမခံနိုင်အောင်အတွက် မိမိရဲ့ တစ်ဦးချင်းကို အပြန်အလှန် ထိန်းကျောင်းမှုရဖို့ရာအတွက် ဒီကိစ္စကိုဆောင်ရွက်ခဲ့ခြင်းဖြစ်ပါတယ်။ ဦးရွှေကိုပြောတဲ့ထဲမှာတော့ မတူတဲ့ အချက်လေးတစ်ချက်ကတော့ အဂတိလိုက်စားမှုဖြစ်ပါတယ်။ ကျွန်တော့ရဲ့ ဝန်ကြီးဌာနအနေနဲ့ ရော အောက်မှာရှိတဲ့ ဌာနများအသီးသီးက မည်သည့်အခကြေးငွေမှ ပေးစရာမလိုပါဘူး။ ပြောတဲ့ထဲမှာ အခကြေးငွေများပေးရတယ်လို့ ပါဝင်ပါတယ်။ ယခင်ကလျှောက်လွှာရောင်းချကြေးသည် ပြီးခဲ့တဲ့ ၃ နှစ် က ၅၀၀ ရှိခဲ့တယ်လို့ ပြောပါတယ်။ ဒါကလည်းပဲ ထင်ရှားမြင်သာအောင် ပြောမယ်ဆိုလို့ရှိရင် ဒီအချက်နဲ့ ကို ကျွန်တော်တို့အနေနဲ့ တစ်ပြားမှပေးစရာမလိုတော့ဘူးဆိုတဲ့အကြောင်း ပြည်သူကို ဒီလွှတ်တော်ကနေ ပြောခွင့်ရတဲ့အတွက် အထူးပင်ဝမ်းမြောက်ပါတယ်။ နောက်တစ်ခုက ဒေါ်စန်းစန်းအိပြောတဲ့ ချေးငွေပါ။ အဲဒါကတော့ နည်းနည်းလေး ဗဟုသုတပါ။ ကျွန်တော်အခုဒီမှာချေးတဲ့ ဘီလီယံ ၅၀၀ နဲ့တော့ မဆိုင်ဘူး။ သမဝါယမရဲ့ လုပ်ထားတဲ့ ချေးငွေရဲ့ အကြောင်းပါ။ တရုတ်က EXIM Bank ကနေကျွန်တော်တို့က ၄.၅ ရာခိုင်နှုန်းအတိုးနှုန်းနဲ့ ချေးပါတယ်။ သူ့ရဲ့ ရည်ရွယ်ချက်က သမဝါယမကဏ္ဍဖွံ့ဖြိုးဖို့ဖြစ်ပါတယ်။ သမဝါယမကဏ္ဍဖွံ့ဖြိုးဖို့ဆိုတာကတော့ ထိုင်းနိုင်ငံမှာတော့ သူဟာ State 1,2,3 ဆိုပြီးတော့ ပေါ်လစီချတဲ့နေရာမှာ State 2 ဖြစ်ပါတယ်။ ထိုင်းနိုင်ငံကြီးကို ဒီလယ်ယာမြေကိုပြန်လည်ပြီးတော့ ပြုပြင်ဖို့လုပ်တဲ့သူဟာ State 2 မှာ သမဝါယမဖွံ့ဖြိုးဖို့ အရေးကြီးပါတယ်။ ဒါ ကျွန်တော်တို့နိုင်ငံမှာ သမဝါယမကဏ္ဍကြီး ဖွံ့ဖြိုးဖို့ရာလိုတဲ့ အတွက် ဆောင်ရွက်ခဲ့တာဖြစ်ပါတယ်။ သူသည် ၄.၅ ရာခိုင်နှုန်းနဲ့ချေးတယ်။ တောင်သူ လယ်သမား ကိုတော့ လစဉ်အတိုး ၁.၅ ရာခိုင်နှုန်းပါ။ ဒါနဲ့ပြန်ချေးပါတယ်။ ကျွန်တော်ကိုယ်တိုင်လည်း ထင်ခဲ့တာက ဒီကိုမရောက်မီတုန်းကထင်ခဲ့တာက သမဝါယမကချေးတဲ့ငွေတွေသည် ပြန်မဆပ်နိုင်ဘူး။ အကြွေးတွေ မကျေဘူးလို့ စိတ်ထဲမှာထင်ခဲ့ပါတယ်။ ဒါပေမယ့် ဒီမှာစစ်ဆေးတဲ့အခါမှာ ကျွန်တော်တို့စောစောက ပြောသလိုပဲ စိုက်ပျိုးရေးချေးငွေများသာလျှင် ပြန်မဆပ်နိုင်တာဖြစ်ပါတယ်။ ဆောင်ရွက်ချက်သည် 100 % ပြန်ဆပ်ပြီးပြီဖြစ်ပါတယ်။ သူသည်ကျွန်တော်တို့အခုချေးငွေများနှင့် မဆိုင်ပါဘူး။ သူကျတော့ ၆ လဖြစ်ပါတယ်။ သူက သမဝါယမကဏ္ဍကြီးဖွံ့ဖြိုးမှာဖြစ်တဲ့အတွက် အသင်းဝင်ကြေးကိုစပြီးတော့ အသင်းဝင်စဉ်ကတည်းက ၅,၀၀၀ ပါရပါတယ်။ လူတိုင်းမဝင်မနေရ မဟုတ်ပါဘူး။ စိတ်ပါဝင်စားတဲ့ သူတိုင်း ဝင်ဖို့ဖြစ်ပါတယ်။ ချေးငွေတွေထဲကလည်း ပထမနှစ်မှာ မကောက်ခံပေမယ့် ဒုတိယနှစ်မှာ 10% ချေးငွေထဲကနေပြီးတော့ ပြန်ပြီးတော့ စုဆောင်းငွေအဖြစ်နဲ့ ထားရပါတယ်။ ဒီစုဆောင်းငွေတွေဟာ ဘာကိုမျှော်မှန်းလဲမေးရင် နောင်လေးငါးနှစ်မှာ သူတို့အတွက် အရင်းအနှီးတစ်ခုကို မျှော်မှန်း၍ ဖြစ်ပါတယ်။ ဒီစုဆောင်းငွေအပေါ်မှာလည်းပဲ သမဝါယမကဏ္ဍရဲ့ဖွံ့ဖြိုးမှုကို ရည်ရွယ်ပြီး သမဝါယမမှာ အတိုးနှုန်း အနေနဲ့ စုဆောင်းတဲ့ငွေအပေါ်မှာလည်းသူတို့ အကျိုးမယုတ်အောင် 1% နှုန်းနဲ့ ပြန်ပြီးတော့ အတိုးနှုန်း ပြန်ပေးပါတယ်။ ရည်ရွယ်ချက်ကတော့ substainable development ကို ရည်မှန်းပြီးတော့ ပေးခဲ့တာ ဖြစ်ပါတယ်။ ဒေါ်ချိုချို တင်ပြတဲ့ သင့်လျော်တဲ့ ဈေးနှုန်းမရဘူးဆိုတော့ ကျွန်တော်စောစောက ဖြေရှင်းတဲ့ အချက်ကလေးအချက်ပါ။ သူတို့မှာ duration လေးက 1 year ဖြစ်တဲ့အတွက် ကျွန်တော် ကိုယ်တိုင်လည်း စိုက်ပျိုးရေးလုပ်ငန်း ၅ နှစ်လောက် လုပ်ခဲ့ဖူးပါတယ်။ ကုန်ပစ္စည်းကို ထားတဲ့ရာသီ ၁ နှစ် ထက် ပိုထားလို့မရပါဘူး။ သီးနှံစိုက်ပျိုးတာသည် ၄ လ သို့မဟုတ် ၅ လ ဖြစ်ပါတယ်။ အခု ကျွန်တော်တို့က extension ကလည်း 1% ပဲ ပေးရတဲ့အတွက် ဒီကျွန်တော်တို့မှာ ဒီလယ်ယာစိုက်ပျိုးရေးမှာ ကျွန်တော်တို့ saacopodoossalos saemsas:(08:00: saqnám market ol , market m community mee ပြီးတော့ ဖန်တီးပြီးတဲ့ market မျိုးတွေ ဖြစ်ဖို့ရာအတွက် ဆောင်ရွက်ဖို့လိုပါတယ်။ နောက်တစ်ခု ချေးငွေနဲ့ပတ်သက်လို့ ကျွန်တော်တို့အနေနဲ့ စောစောက ပြောခဲ့တဲ့ လုပ်ကွက်ငယ် တွေပဲ ချေးတယ်ဆိုတာ က ၁၀ ဧကအောက်ပဲ ချေးနိုင်တယ် ဆိုတာက လက်ရှိနိုင်ငံတော်ရဲ့ ခွင့်ပြုချက် ဘဏ္ဍာငွေအတိုင်းအတာအရ ဒါပဲတတ်နိုင်ပါသေးတဲ့အတွက် ဒီအတိုင်းပဲ ချေးရတာ ဖြစ်ပါတယ်။ ဘာကြောင့်လဲဆိုတော့ ကျွန်တော် ကိုယ်တိုင်လည်း ဒီလယ်ယာလုပ်ငန်းကို လုပ်စဉ်တုန်းက အတွေ့အကြုံ ကနေ၊ အတွေ့အကြုံ ကဆိုရင် ၁၀ ဧက ထက်ပိုင်တဲ့ တောင်သူကြီးများသည် အရင်းအနှီးရှိပါတယ်။ အရင်းအနှီးတော်တော်လေးကို ပြည့်စုံပါတယ်။ တော်တော်လည်း ပြည့်စုံတယ်။ သူက ဖန်တီးနိုင်တဲ့ စွမ်းအားလည်း ရှိတယ်။ လက်ရှိအနေအထားကတော့ ဒီအခြေအနေလေးသည် အသင့်လျော်ဆုံး ဖြစ်တဲ့ အတွက်ဖြစ်ပါတယ်။ နောက်တစ်ခုက ဗိုလ်မှူးကြီးမြင့်ဆွေ တင်ပြသွားတဲ့အထဲမှာ အများနဲ့ မတူတဲ့အချက်ကလေး တစ်ချက် တွေ့လိုက်ရတာကတော့ စက်မှုလယ်ယာ ကူးပြောင်းရေးစနစ်ဖြစ်ပါတယ်။ ဒီဟာလည်းပဲ ကျွန်တော်တို့ရဲ့ ရပ်တည်ချက်က ကျွန်တော်တို့အနေနဲ့ ပေါင်းသုံးကိရိယာကအစ capacity သုံးဆလောက် မြင့်တဲ့ ပေါင်းသုံးကိရိယာ၊ လူလုပ်အားကို စက်နဲ့မောင်းနှင်တဲ့ ကိရိယာတွေ၊ တီထွင်တာတွေ၊ နောက်ပြီးတော့ service centre များအသုံးပြုပြီးတော့ စက်မှုလယ်ယာကဏ္ဍအသီးသီးကို လုပ်ဖို့ဆိုတဲ့ အစီအစဉ်တွေကို ပြောင်းလဲဖို့ ဖြစ်ပါတယ်။ ဦးမြင့်ထွန်းတင်ပြတဲ့ ယာမှလယ်ပြောင်းခြင်းကိစ္စကတော့ ကျွန်တော်တို့ လယ်ယာမြေဆိုင်ရာ စနစ်တကျနဲ့ စီစဉ်ဆောင်ရွက်လျင် ဖြစ်နိုင်တယ်လို့ပြောချင်ပါတယ်။ နောက်ပြီးတော့ ဆရာဦးစိန်ဝင်း တင်ပြတဲ့အထဲမှာပါတဲ့ ကျေးရွာအရောက် ငွေချေးပေးမယ့်ဟာ ကျွန်တော်တို့ အနေနဲ့ ဒီဥပဒေရေးရာ ဆန်းစစ်ရေးကော်မတီကနေပြီးတော့ပြောတဲ့ အထဲမှာပါပါတယ်။ လက်ရှိအနေမှာ ကျွန်တော်တို့ရဲ့ ရှိတဲ့ ငွေကြေးပမာဏ အရ များပြားတာကလည်း တစ်ပိုင်း၊ ဝန်ထမ်းအရေအတွက် ကလည်း လုံလောက်မှုမရှိတာကလည်း တစ်ပိုင်း၊ ဒါကြောင့်မို့လို့ ကျေးရွာရောက်ရှိတဲ့အဆင့်ကို လက်ရှိမစနိုင်သေးပါဘူး။ နောင်တစ်ချိန်မှာ ကျွန်တော်တို့ ဝန်ထမ်းအင်အားကို အခြေအနေတစ်ခုမှာ တိုးမြှင့် ပြီးတဲ့နောက်မှာ ကျေးရွာအရောက် မချေးနိုင်တောင်မှ အုပ်စုအလိုက် ရောက်အောင် ချေးနိုင်တဲ့ အစီအစဉ်မျိုးကို ကြိုးစားဆောင်ရွက်သွားမှာဖြစ်ပါတယ်။ ဒေါ်ခင်နှင်းသစ် တင်ပြတဲ့အထဲ မှာတော့ မွေးမြူရေးချေးပေးစေလိုတယ်ဆိုပြီးတော့ပါပါတယ်။ ဒီတော့ မွေးမြူရေး ကဏ္ဍကို ကျွန်တော်တို့အနေနဲ့စောစောကပြောသလိုပဲ ချေးပေးနိုင်ခြင်းမရှိသေးပါဘူး။ ဦးအောင်ကျော်ကျော်ဦး ထဲမှာပါတဲ့ အများနဲ့မတူတဲ့အချက်ကတော့ ဒီ Market Economy ဖြစ်ပါတယ်။ ဒီလုပ်ငန်းကြီးဟာ ကျွန်တော်တို့ ဒီစိုက်ပျိုးရေးဌာနအနေနဲ့ ဆောင်ရွက်တဲ့အထူးဂရုစိုက်နေရတဲ့ Market က အရေးကြီးဆုံးဆိုတာကိုလည်း ထင်ထင်ရှားရှား မြင်ပါတယ်။ တောင်သူလယ်သမား တစ်ဦးဟာ မိမိရဲ့ ဘဝအခြေအနေ တိုးတက်ဖို့ဆိုရင် ကျွန်တော်ပြီးရင်အနှစ်ချုပ်ပြောတဲ့အထဲမှာ ဒီအကြောင်းနဲ့ပတ်သက်လို့ အနည်းအကျဉ်းထည့်ပြီးပြောမှာပါ။ နောက်ပြီးတော့ ဦးကျော်မျိုးမင်း ပြောတဲ့ အထဲမှာ မြေကြီးမြေပုံ မှန်ကန်ရေးပါ။ ဒါကလည်းပဲ စတင်ဆောင်ရွက်နေပြီဖြစ်ပါတယ်။ ရက်တစ်ရာ စီမံကိန်းထဲမှာလည်းပဲ မြေကြီးမြေပုံမှန်ကန်ရေးအတွက် ဒစ်ဂျစ်တယ် ပုံစံနဲ့ မြေစာရင်းဦးစီးဌာနတွေမှာ ဆောင်ရွက်တဲ့ လုပ်ငန်း ကို ရက်တစ်ရာအတွင်းမှာပဲ မြို့နယ် ၁၂၀ မှာ ဆောင်ရွက်နေပါပြီ၊ ကျန်တာ တွေကိုလည်း ဂရုစိုက်ပြီးတော့ ဆောင်ရွက်သွားမှာဖြစ်ပါတယ်။ ဦးသန်းစိုးတင်ပြတဲ့ Supply Chain Model ဆိုတာကတော့ ဦးသန်းစိုးဆီက ရရင်လည်း ကျွန်တော်တို့ ယူပါ့မယ်။ ကျွန်တော်တို့ဆီမှာလည်း ဒီလို Model ပေါင်း မြောက်မြားစွာကို နိုင်ငံတကာရဲ့ အကူအညီတွေ ရရှိဆောင်ရွက်နေပြီဖြစ်ပါတယ်။ နောက်တစ်ခုက ဦးလှဆန်းပြောတဲ့အထဲမှာ မှတ်သားစရာအကောင်းဆုံးကတော့ ငြိမ်းချမ်းရေး ဆောင်ရွက်ပါဆိုတဲ့အချက် ဖြစ်ပါတယ်။ ဒီငြိမ်းချမ်းရေးဆောင်ရွက်ပါဆိုတဲ့အချက်ဟာ ကျွန်တော်တို့ နိုင်ငံရဲ့ ဖွံ့ဖြိုးတိုးတက်မှုအတွက် အဓိကအချက်ဖြစ်ပါတယ်။ ဒီတော့ အားလုံးကို ခြုံပြီးတော့ ပြောပြ ရမယ်ဆိုလို့ရှိရင်တော့ ကျွန်တော်တို့အနေနဲ့ ချေးတဲ့နေရာမှာ နိုင်ငံတော်ရဲ့ ရန်ပုံငွေ ဘောင်အတွင်းကနေ ချေးယူရတာဖြစ်ပြီးတော့ အဓိကသီးနှံဖြစ်တဲ့ ဆန်စပါးကိုသာ ဦးစားပေးလိုက်ရတဲ့ အတွက် နိုင်ငံတော်ရဲ့ ခွင့်ပြုနိုင်တဲ့ ဘောင်အတွင်းက ချေးပေးတာလည်းဖြစ်ပါတယ်။ ဒါ့အတွက် ကျွန်တော်တို့ရဲ့ ကြံဆထားတဲ့ အစီအစဉ်လေးတွေ ဆက်လက်ပြီးတော့ နိုင်ငံတကာနဲ့ ကြံဆထားတဲ့ အစီအစဉ်လေးတွေရှိပါတယ်။ အဲ့ဒါကတော့ ဂျပန်အစိုးရနဲ့ ပြန်စပေးမယ့် အစီအစဉ်တစ်ခုဖြစ်ပါတယ်။ အဲဒါကတော့ Two Step Loan Project Coulosofii 3lmeos malecossoso, Agriculture d. Real Development saozas ဂျပန်ယန်းငွေ ၅၀၀ ဘီလီယံထုတ်ချေးမယ့် အစီအစဉ်စတင်ဆောင်ရွက်နေတဲ့အကြောင်း သတင်း ပြောချင်ပါတယ်။ ညှိနှိုင်းဆွေးနွေးတဲ့ကာလဖြစ်ပါတယ်။ ဒီဘက်ကျတော့ သူတို့တတွေမှာ အဲဒီကာလ မှာဆိုရင် ချေးပေးမယ့် ကဏ္ဍအသီးသီးကို ဆောင်ရွက်မှာဖြစ်သလို ကျွန်တော်တို့အတွက် Operation Planing တွေကိုဆွဲရမှာဖြစ်ပါတယ်။ Field Survey တွေကိုဆင်းရမှာ ဖြစ်ပါတယ်။ သူ့ရဲ့ ချေးငွေဟာ လယ်ယာကဏ္ဍကိုလုပ်ဆောင်တဲ့ သူတွေအတွက် အထူး သူချေးငွေကို ၁၀ နှစ်အထိ နှစ်ရှည်ချေးပေးမယ့် ဟာမျိုးဖြစ်ပါတယ်။ အတိုးနှုန်းက အလွန်အင်မတန်နည်းပါတယ်။ ၀.၀၁ ရာခိုင်နှုန်းနဲ့ ချေးပေးမှာ ဖြစ်ပါတယ်။ ဒီတော့ ဒီဟာကိုလည်းပဲ ကျွန်တော်တို့ အနေနဲ့ ထပ်မံဖြည့်ဆည်းဖို့ အကောင်အထည်ဖော် ဆောင်ရွက်သွားဖို့ ဒီနေ့ကို ညှိနှိုင်းပါပြီ။ ပြီးခဲ့တဲ့ရက်ကလည်း တစ်ဆင့်ညှိနှိုင်းနေတာဖြစ်ပါတယ်။ ဒီနေရာမှာ ဂျပန်နဲ့ဆွေးနွေးစဉ်တုန်းက ပြောတဲ့အချက် ဖြစ်ပါတယ်။ ဒါကလည်း လက်ရှိ ကျွန်တော်တို့ နိုင်ငံမှာ တွေ့ကြုံနေရတဲ့ အခက်အခဲဖြစ်ပါတယ်။ ကျွန်တော်တို့စိုက်ပျိုးရေးကနေချေးတဲ့ ပိုက်ဆံများရဲ့ Percentage တော်တော်များများဟာ ပုဂ္ဂလိက ဘဏ်များလည်းမချေးနိုင်ပါဘူး။ အကြွေးတွေ တစ်ပုံကြီး တင်သလို ကျွန်တော်တို့ဆီမှာလည်းပဲ အကြွေးတွေကို ပြန်လည်ရရှိဖို့ ဆောင်ရွက်ရတဲ့အဆင့် ဖြစ်ပါတယ်။ ဒီအကြောင်းအရာတွေအကုန်လုံးရဲ့ အဓိကကတော့ ကျွန်တော်တို့ တောင်သူလယ်သမားတွေမှာ လယ်ယာ စိုက်ပျိုးရေးကဏ္ဍရဲ့ မဖွံ့ဖြိုးမှုကို အခြေပြုပြီးတော့ ဖြစ်ပေါ်လာရတဲ့ အစီအစဉ်များဖြစ်ပါတယ်။ ကျွန်တော်တို့ ဒီလယ်ယာစိုက်ပျိုးရေးဝန်ကြီးဌာနအနေနဲ့ ဒါတွေကို မြော်မြင်ပြီးတော့ ဆောင်ရွက်နေတဲ့ ရည်ရွယ်ချက်ပေါင်း မြောက်မြားစွာရှိပါတယ်။ အဲဒီအထဲက အချက်အချို့ကိုပြောမယ်ဆိုရင် ပထမဦးဆုံး ကတော့ ကျွန်တော် သူတို့တတွေရဲ့ Loan နဲ့ Assistance လို့ခေါ်တဲ့ ဒီချေးငွေတွေ၊ ကူညီမှုတွေ၊ သူတို့ရဲ့ Investment 6039s Glošę goulosusil porw sədoệm Technology co21 338:39:2602€. နောက်တစ်ခုကလိုအပ်နေတဲ့ Proficient Facility ကတော့ကျွန်တော်တို့အနေနဲ့ ကျွန်တော်တို့ ဝန်ကြီးဌာန တစ်ခုတည်းရှိတဲ့ စက်မှုလယ်ယာတစ်ခုတည်းနဲ့ မလုံလောက်တဲ့အတွက် Private Public Partnership ကိုပါအသုံးပြုပြီးတော့ ဆောင်ရွက်ဖို့ ဖြစ်ပါတယ်။ နောက်ဆုံးတစ်ခု ခုနပြောထားတဲ့ အထဲမှာပါတဲ့ ဈေးကွက်ဖြစ်ပါတယ်။ ဈေးကွက်မှာ သူတို့တွေရဲ့ ထုတ်ကုန်တွေကို သင့်လျော်တဲ့ဈေးနှုန်းတွေရဖို့ ဖန်တီး ပေးဖို့ရာ ကျွန်တော်တို့ရဲ့ အရေးကြီးတဲ့အချက်ဖြစ်ပါတယ်။ နောက်တစ်ချက်ကတော့ ကျွန်တော်တို့ Small Spot ပိုင်တဲ့ ကျွန်တော်တို့ ဧကနည်းနည်းပိုင်တဲ့ လယ်သမားတွေအတွက် သူတို့တွေရဲ့ အခွင့်အရေးတွေကို ကာကွယ်ဖို့ရာအတွက် ဥပဒေများခိုင်မာဖို့ ဖြစ်ပါတယ်။ ပြည်ထောင်စုလွှတ်တော်မှာ ကူညီပေးဖို့ ကျွန်တော်တို့ဆောင်ရွက်ပါတယ်။ နောက်တစ်ချက် ကတော့ သဘာဝဘေးအန္တရာယ်ကို နည်းမျိုးစုံနဲ့ကြုံတွေရတဲ့ လယ်သမားတွေအတွက် Aids တွေအကူအညီ တွေကို ပေးဖို့ဖြစ်ပါတယ်။ ဒီအကူအညီကတော့ စောစောကပြောတဲ့အထဲမှာလည်း ပါပါတယ်။ ကျွန်တော် စောစောတုန်းကပြောသလို နည်းပညာသစ်များကို ဝန်ကြီးဌာနအနေနဲ့ ဖန်တီးမှာဖြစ်သလို ကျွန်တော်တို့ မလုပ်တော့မလုပ်နိုင်သေးဘူး။ ဒါပေမယ့် လယ်ယာမြေဥပဒေထဲမှာပါတဲ့ သဘာဝဘေးအန္တရာယ် ကျခံရတဲ့ သူတွေကို နိုင်ငံတော်ကနေပြီးတော့ သတ်မှတ်တဲ့နှုန်းနဲ့ ကျခံဖို့ဆိုတဲ့ အချက်တစ်ချက် ဖြစ်ပါတယ်။ နောက်မလုပ်ဆောင်နိုင်သေးတဲ့အချက် တစ်ခုကတော့ ဘာလဲဆိုရင် သီးနှံအာမခံစနစ်ပါ။ ဒါလည်းပဲ မလုပ်ဆောင်သေးဘူးလို့ပြောတာ Initiate လုပ်ပြီးပါပြီ။ ပုဂ္ဂလိကနဲ့ ညှိနှိုင်းဆောင်ရွက် ပြီးပါပြီ။ ဒါပေမယ့် တချို့သောအချက်များသည် ပုဂ္ဂလိကနဲ့ ညှိနှိုင်းဆောင်ရွက်တဲ့လယ်သမားကို အကျိုးရှိ စေသော အချက်ကိုဦးတည်ရတဲ့အတွက် ညှိနှိုင်းတဲ့လုပ်ငန်းကိုလုပ်ပြီးတော့ သီးနှံ အာမခံစနစ် အထိရောက်အောင်ဖန်တီးပေးဖို့ဖြစ်ပါတယ်။ နောက်ပိုင်းတော့ မျိုးကောင်းမျိုးသန့် ထုတ်လုပ်ခြင်း လုပ်ငန်းကို ကျွန်တော်တို့ဝန်ကြီးဌာနသာမကဘဲနဲ့ Private Public Partnership ပုံစံနဲ့ ဆောင်ရွက် ပေးသွားမှာဖြစ်ကြောင်း ပြောချင်ပါတယ်။ နောက်တစ်ခုကတော့ Farmer ရဲ့ Sector ပိုင်းဖြစ်ပါတယ်။ လယ်သမားများဟာ စောစောကပြောတဲ့ အချက်တွေထဲမှာပါပါတယ်။ ငွေကိုချေးတယ်။ အလွယ်တကူ သုံးတယ်။ မိမိရဲ့ လယ်ယာမြေကို တိုးတက်အောင်ဆောင်ရွက်နေတဲ့စိတ်ဓာတ်တွေ မရှိပါဘူး။ အဲဒီအချက်နဲ့ ပတ်သက်လို့ စောစောက ဂျပန်အကူအညီပေးတဲ့ ပေးမယ်လို့ ပြောတဲ့မှတ်သားစရာကောင်းတဲ့ အချက်လေးတစ်ချက်ဖြစ်ပါတယ်။ သူတို့က အဲဒီငွေကို ချေးပါမယ်တဲ့။ သူတို့နိုင်ငံမှာ မချေမီဆောင်ရွက် ပေးရမှာက ဘယ်လိုလူမျိုးကို ချေးမယ်ဆိုတာကို အဆုံးအဖြတ်ပေးနိုင်တဲ့ HR ကိုတည်ဆောက်ဖို့ အရင်အရေးကြီးပါတယ်။ ဘယ်လူတွေကတော့ ငွေကြေးကို မှန်မှန်ပြန်ဆပ်မယ်။ ဘယ်သူတွေကတော့ မချေးဘူး။ ၁၀နှစ်အထိ သူတို့တွေအတွက် အရင်းအနှီးတစ်ခုရအောင်ချေးမယ်။ ဒီဟာတွေကို အဆုံးအဖြတ် ပေးနိုင်ဖို့ ပြည်တွင်းမှာ အရင်တည်ဆောက်ဖို့လိုတယ်ဆိုတဲ့အချက်ပါ။ ဒီအချက်ဟာ အလွန်အင်မတန် မှတ်သားစရာကောင်းတဲ့ အချက်ဖြစ်တဲ့အတွက် အတ္တာဟိ အတ္တနော နာထော မိမိကိုယ်ကို အားကိုးရာ လွှတ်တော် ကိုယ်စားလှယ်ကြီးက ဝိုင်းဝန်းဆောင်ရွက်ပေးဖို့ပြောကြားရင်းနဲ့ပဲ နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>စီမံကိန်းနှင့်ဘဏ္ဍာရေးဝန်ကြီးဌာန ပြန်လည်ရှင်းလင်း ဆွေးနွေးဖို့ဖြစ်ပါတယ်။</speech>
<speech><agency id='27'>ဦးကျော်ဝင်း(ပြည်ထောင်စုဝန်ကြီး၊ စီမံကိန်းနှင့်ဘဏ္ဍာရေးဝန်ကြီးဌာန)</agency>လေးစားအပ် ပါသော ပြည်ထောင်စုလွှတ်တော် နာယကကြီးနှင့်တကွ ပြည်သူ့လွှတ်တော် ကိုယ်စားလှယ်များ၊ တက်ရောက် လာကြတဲ့ နိုင်ငံတော်ပြည်ထောင်စုအဆင့် ပုဂ္ဂိုလ်များနှင့် ဧည့်သည်တော်များခင်ဗျား။ အားလုံးကိုယ်စိတ် နှစ်ဖြာကျန်းမာချမ်းသာပါစေလို့ ရှေးဦးစွာမေတ္တာပို့သအပ်ပါတယ်။ ဒီကနေ့ကျွန်တော်တို့ ဆွေးနွေးတဲ့ အချက်တွေ၊ ကိုယ်စားလှယ်တော်ကြီးများ များစွာဆွေးနွေးတဲ့အချက်တွေကို လွှမ်းခြုံပြီးတော့ အရှေ့ပိုင်း က တာဝန်ရှိသူများလည်း ဆွေးနွေးထားတဲ့အထဲမှာ တော်တော်ပြည့်ပြည့်စုံစုံပါသွားပါပြီ။ သို့သော်လည်း ပဲ ကျွန်တော့အနေနဲ့ ထပ်ပြီးတော့ ဆွေးနွေးတင်ပြချင်တဲ့ အချက်ကတော့ ဒီလိုချေးငွေတွေကို ရရှိအောင် ဆောင်ရွက်နေတဲ့ အဓိက ရည်ရွယ်ချက်က လယ်ယာကဏ္ဍရဲ့ အလွန်များပြားစွာ ရှုပ်ထွေးနေတဲ့ လုပ်ငန်း အခြေအနေများအထဲမှာ တစ်ခုသော အကြောင်းအရာတစ်ခုကို ဖြေရှင်းနိုင်ဖို့ဆိုတဲ့ ရည်ရွယ်ချက်နဲ့ ဆောင်ရွက် ခြင်းဖြစ်ပါတယ်။ လယ်ယာကဏ္ဍကြီးတစ်ခုလုံးဖွံ့ဖြိုးတိုးတက်ဖို့ ဆိုလို့ရှိရင် ကျွန်တော်တို့ဖြေရှင်းဆောင်ရွက်ရမယ့် လုပ်ငန်းစဉ်တွေ မြောက်မြားစွာရှိပါတယ်။ သို့သော်လည်းပဲ ဒါတွေကို ကျွန်တော်တို့ မျက်ကွယ်ပြုမထား ဘဲနဲ့ ဆက်လက်ပြီးတော့ ဆောင်ရွက်မှာဖြစ်သလို လက်ရှိရောက်ရှိနေတဲ့ှာ ဆောင်ရွက်သင့် ဆောင်ရွက်ထိုက်တဲ့ လုပ်ငန်းတစ်ခုကို ဆောင်ရွက်ခြင်းပဲ ဖြစ်ပါတယ်လို့ ရှေးဦးစွာ တင်ပြလိုပါတယ်။ နောက်တစ်ချက်က ကျွန်တော်တို့အနေနဲ့ ဒီပြည်ထောင်စုလွှတ်တော်ကြီးကနေပြီး ထုဆစ်ပုံဖော်ပေးထားတဲ့ အဖွဲ့အစည်းအထဲက အဖွဲ့အစည်းဝင်တစ်ယောက်လည်းဖြစ်ပါတယ်။ ဒီနည်းတူပဲ ကျွန်တော်ကိုယ်တိုင်သည် ပင်လျင် တောင်သူလယ်သမားမျိုးရိုးက ဆင်းသက်လာတဲ့ ပုဂ္ဂိုလ်တစ်ယောက်ပဲ ဖြစ်ပါတယ်။ ရှေးရှေးက ကိုယ်စားလှယ်တော်ကြီးများဆွေးနွေးသွားတဲ့ တောင်သူလယ်သမားများရဲ့ ခံစားထိတွေ့ကြုံတွေ့ နေရတဲ့ ပြဿနာတွေမြောက်မြားစွာကို မိမိလည်းတစ်ထပ်တည်း ရင်မှာခံစားသိရှိနေပါတယ်လို့ ပြောချင်ပါတယ်။ ဒီအချက်အလက်တွေကို အခြေခံပြီးတော့ ကျွန်တော်တို့ မြန်မာနိုင်ငံရဲ့ စီးပွားရေး ဖွံ့ဖြိုးတိုးတက်မှု၊ မြန်မာနိုင်ငံအတွင်းမှာရှိတဲ့ စီးပွားရေးကဏ္ဍတွေ၊ လယ်ယာကဏ္ဍ၊ သားငါးကဏ္ဍ၊ သစ်တောကဏ္ဍစတဲ့ကဏ္ဍတွေ ဖွံ့ဖြိုးတိုးတက်ဖို့နဲ့ပတ်သက်လာရင် မဟာဗျူဟာကျတဲ့ မူဝါဒတစ်ခု အလျင်အမြန်ရေးဆွဲ ပြဋ္ဌာန်းဖို့ လိုတယ်ဆိုတာကို ကျွန်တော်တို့ စဉ်းစားသိရှိပြီးတော့ အခုနိုင်ငံတော်ရဲ့ စီးပွားရေးမဟာဗျူဟာ တစ်ခု၊ မူဝါဒတစ်ခုကို ရေးဆွဲဖို့ဆောင်ရွက်နေပါပြီ။ ဆောင်ရွက်လျက်ရှိပါတယ်။ ဒီလိုစီးပွားရေးမဟာဗျူဟာမူဝါဒနဲ့အတူ သက်ဆိုင်ရာကဏ္ဍအသီးသီးဟာ ဒီမဟာဗျူဟာမူဝါဒနဲ့ ဆက်စပ် ပြီးတော့ တစ်ပေါင်းတည်း အောင်မြင်စွာ အကောင်အထည်ဖော်နိုင်ဖို့လည်းပဲ သက်ဆိုင်ရာဝန်ကြီးဌာနများ နဲ့အတူ ဆက်လက်ပြီးတော့ ကျွန်တော်တို့ ဆောင်ရွက်သွားမှာ ဖြစ်ပါတယ်။ လက်ရှိအနေနဲ့ကျွန်တော်တင်ပြလိုတဲ့အချက် ၁ ချက်က ကျွန်တော်တို့ ပြည်ထောင်စုအစိုးရအဖွဲ့ အနေနဲ့ မြန်မာနိုင်ငံတော်ဗဟိုဘဏ်ကနေပြီးတော့ ချေးငွေတွေရယူထားခဲ့တာ ရှိပါတယ်။ အဲဒီ ချေးငွေ တွေဟာ ၂၈-၂-၂၀၁၆ ခု၊ တစ်နည်းအားဖြင့် ၂၀၁၆ ခု၊ ဖေဖော်ဝါရီလကုန်အထိ ကျွန်တော်တို့ ချေးယူ ထားတဲ့ ချေးငွေတွေဟာ ၁၁,၆၆ရ ဘီလီယံ ရှိပါတယ်။ တစ်နည်းအားဖြင့် ၁၁.၆၆ရ ဘီလီယံ ရှိပါတယ်။ အဲဒီချေးငွေတွေကို ကျွန်တော်တို့ ပြည်ထောင်စုအစိုးရအဖွဲ့အနေနဲ့ နိုင်ငံတော်ဗဟိုဘဏ်ကို ၄ ရာခိုင်နှုန်း အတိုးနဲ့ ပြန်ပြီးတော့ ပေးဆပ်ဖို့တာဝန်ဟာလည်းပဲ လက်ရှိကျွန်တော်တို့ မျက်မှောက်ကြုံတွေ့ နေရတဲ့ လုပ်ငန်းစဉ်တစ်ခုဖြစ်ပါတယ်။ ဒီကြားထဲကပဲ ကျွန်တော်တို့ တောင်သူလယ်သမားများ၊ တစ်နည်း အားဖြင့် လယ်ယာကဏ္ဍမှာရှိတဲ့ ကျွန်တော်တို့တန်ဖိုးထားအားထားရတဲ့ တောင်သူလယ်သမားများ အတွက် ားလျော်စွာ ဒီငွေ၊ ဒီအရင်းအနှီးကို ရရှိစေရန်အလို့ငှာ ကျွန်တော်တို့ ကြိုးပမ်း ဆောင်ရွက်ထားခြင်းပဲ ဖြစ်ပါတယ်လို့ ရှေးဦးစွာ တင်ပြလိုပါတယ်။ နောက်တင်ပြချက်တွေအားလုံးကို ပြန်လည်ပြီးတော့ ခြုံငုံပြီးတော့စဉ်းစားတဲ့အခါကျလို့ရှိရင် (၁)က အချို့ အချက်တွေဟာ အောက်ခြေမှာ ဆောင်ရွက်ရမယ့် ကိစ္စတွေပါနေပါတယ်။ သက်ဆိုင်ရာ ဒေသန္တရအဖွဲ့အစည်းတွေ၊ ဒေသန္တရအုပ်ချုပ်ရေးအဖွဲ့အစည်းတွေနဲ့ သက်ဆိုင်ရာဌာနတွေမှာ ဆောင်ရွက် မယ့်ကိစ္စတွေပါပါတယ်။ အချို့အချက်တွေကတော့ အလယ်အလတ်မှာရှိတဲ့ ဝန်ကြီးဌာနများမှာ ရှိတဲ့ ဌာနတွေက ဆောင်ရွက်မယ့်လုပ်ငန်းတွေပါပါတယ်။ စောစောက ဝန်ကြီးဦးအောင်သူ တင်ပြသွား သလိုပဲ အဖိုးအခပေးနေရတဲ့ကိစ္စတွေဆိုတာ ဒီလိုကိစ္စတွေကလည်း ကျွန်တော်တို့ အလယ်အလတ်မှာ ဆောင်ရွက် မယ် ကိစ္စတွေအထဲမှာပါသလို ကျန်တဲ့ဟာကတော့ ဟိုးအထက်ပိုင်းမှာ မူဝါဒအနေနဲ့ ပေါ်လစီ Law တွေ ချမှတ်ပြီးတော့ နိုင်ငံတော်ရဲ့ ဖွံ့ဖြိုးရေးမူဘောင်အတွင်းမှာ ဆောင်ရွက်မယ့်ကိစ္စတွေ ပါပါတယ်။ အဲဒီတော့ ဒီမှာ ကျွန်တော်တို့ တင်ပြချင်တဲ့အချက်ကတော့ အောက်ခြေမှာ ဖြစ်ပျက်နေတဲ့ ပြဿနာ ကိစ္စအဝဝကို ကျွန်တော်တို့လက်လှမ်းမမီနိုင်ပါဘူး။ အကယ်၍ ဒီလိုဖြစ်ပျက်နေတဲ့ ကိစ္စအဝဝသည် ဆက်လက်၍ ဖြစ်ပေါ်တည်တံ့နေခဲ့တယ်ဆိုရင် ခိုင်လုံတဲ့အချက်အလက်တွေနဲ့ ကျွန်တော်တို့ကို ရွေး တာဝန်ပေးပါ။ ကျွန်တော်တို့ ထိရောက်စွာနဲ့မှန်ကန်စွာနဲ့မြန်ဆန်စွာနဲ့တိတိကျကျဆောင်ရွက်ပါမယ်လို့ တင်ပြလိုပါတယ်။ ဒီအတူပဲ ကျွန်တော်တို့ အဂတိလိုက်စားမှုပပျောက်ရေး၊ အကျင့်ပျက်ချစားမှု ပပျောက်ရေး၊ လာဘ်ပေးလာဘ်ယူပပျောက်ရေးဆိုတာ ဒီကနေ့ကျွန်တော်တို့ ပြည်ထောင်စုလွှတ်တော်ကြီးကနေပြီးတော့ ကျွန်တော်တို့ အစိုးရအဖွဲ့ကို တာဝန်ပေးလိုက်တဲ့ ထိပ်တန်းတာဝန်တစ်ရပ်ဖြစ်ပါတယ်။ ဒီတာဝန်တွေကို ကျွန်တော်တို့ ဦးစားပေးပြီးတော့ဆောင်ရွက်ဖို့အတွက် ကျွန်တော်တို့လက်မတွန့်ပါဘူး။ သို့သော်လည်းပဲ ကျွန်တော်တို့ဟာ ဟိုးအောက်ခြေအဆင့်ဆင့် မြန်မာနိုင်ငံတစ်ဝန်း တစ်နံတစ်လျားမှာ ဖြစ်နေတဲ့ ပြဿနာ အားလုံးကို၊ အောက်ခြေမှာဖြစ်နေတဲ့ ပြဿနာအားလုံးကို ကျွန်တော်တို့သည် ပြေးညီ သိဖို့ရာ အကြောင်းကြောင်းကြောင့်နောက်ကျနိုင်ပါတယ်။ ဒါကြောင့်မို့လို့ ပြည်ထောင်စုလွှတ်တော် ကိုယ်စားလှယ်ကြီး များအနေနဲ့ မိမိတို့သိရှိထားတဲ့အကြောင်းအချက်အလက်တွေရှိခဲ့လို့ရှိရင် ရွေး၊ ခေတ်ကာလမရွေး၊ ကျွန်တော်တို့ကို တိုက်ရိုက်ဆက်သွယ်ပြီးတော့ ပြောကြားပေးပါ။ ရလာတဲ့အချက်အလက်တွေအပေါ်မှာ ကျွန်တော်တို့ တုံ့ဆိုင်းခြင်းမရှိဘဲနဲ့ လျင်မြန်စွာနဲ့တာဝန်ယူဆောင်ရွက်ပါမယ်။ အကျဉ်းအားဖြင့် ကျွန်တော် တို့ တင်ပြချင်တာကတော့ ကျွန်တော်တို့ စီးပွားရေးမဟာဗျူဟာထဲမှာ လယ်ယာကဏ္ဍကို အောင်မြင်အောင် ဆောင်ရွက်ဖို့အတွက် မဟာဗျူဟာတွေပါပါမယ်။ အဲဒီမှာလည်းပဲ ကျွန်တော်တို့ တောင်သူလယ်သမား တစ်ဦးချင်းတစ်ဦးချင်း ဒီကနေ့ ကြုံတွေ့နေရတဲ့ ရှေးရှေးကနေစပြီးတော့ ဒီနေ့အထိ ကြုံတွေ့နေရတဲ့ ပြဿနာများကို လျော့နည်းနိုင်သမျှလျော့နည်းသွားအောင်လို့ လက်ရှိနှစ်ကတော့ ကျွန်တော်တို့ ပြဋ္ဌာန်း ထားပြီးသားဖြစ်တဲ့ စီမံကိန်းကိုပဲ ဆက်လက်ပြီးတော့ အကောင်အထည်ဖော်သွားရတဲ့သဘော ရှိပါတယ်။ လာမယ့် ၂၀၁၇-၂၀၁၈၊ ၂၀၁၈-၂၀၁၉ ဒီနှစ်နှစ်တာ ကာလအတွင်းမှာ လယ်ယာဏ္ဍဖွံ့ဖြိုး တိုးတက်ရေး ကျွန်တော်တို့ ဆောင်ရွက်ဖို့ ဦးတည်ပြီးတော့ ရည်မှန်းပြီးဆောင်ရွက်နေပါတယ်။ အဲဒီမှာ ကျွန်တော်တို့ ဆောင်ရွက်တဲ့အခါမှာလည်းပဲ မြန်မာနိုင်ငံရဲ့ ဆင်းရဲနွမ်းပါးမှု ပပျောက်ရေး Poverty Reduction ကို များတင်ပြထားတဲ့အထဲမှာရှိပါတယ်။ မြန်မာနိုင်ငံရဲ့ လူဦးရေ အများစုဖြစ်တဲ့ ၇၀ ရာခိုင်နှုန်းသော လူဦးရေသည် ကျွန်တော်တို့ ကျေးလက်ဒေသမှာ မှီတင်းနေထိုင်ကြပါတယ်။ ဒီလူအများစုကလည်းပဲ ဆင်းရဲတွင်းနက် ဒဏ်ပိနေတဲ့ ကျွန်တော်တို့ ပြည်သူတွေပဲ ဖြစ်ပါတယ်။ ဒီပြည်သူတွေအတွက်ကို ကျွန်တော်တို့ Poverty Reduction ကို စဉ်းစားရလို့ရှိရင် ကျွန်တော်တို့ ဆက်သွားရမှာ ဘာလဲဆိုရင် ကျေးလက်ဒေသဖွံ့ဖြိုးရေးဆိုတဲ့ Rural Development ပါ ။ ကျေးလက်ဒေသဖွံ့ဖြိုးရေးကို စဉ်းစားမယ် ဆိုလို့ရှိရင် လယ်ယာကဏ္ဍဖွံ့ဖြိုးရေးဆိုတဲ့ Agricultural Development ဖြစ်ပါတယ်။ အဲ့ဒီ ဖြစ်စဉ် အားလုံးကို ကျွန်တော်တို့ ပြန်ပြီးတော့ ကြည့်တဲ့အခါကျတော့ လက်ရှိ မျက်မှောက်ဖြစ်နေတဲ့ Land Reform ng cowsc02bloeg nogi 3 Land Reform mos(8:cos? posąjl:69:603 productivity တွေတက်လာဖို့ကိစ္စ၊ ဒီကနေတစ်ဆင့် ကျွန်တော်တို့ လယ်ယာကဏ္ဍကို Farm Recognization ဖြစ်အောင် သွားရမယ့် ကိစ္စတွေအားလုံးကိုလည်းပဲ ကျွန်တော်တို့ စီမံကိန်းဘောင် အတွင်းကနေပြီးတော့ စီကာစဉ်ကာနဲ့ Process ကောင်းကောင်းနဲ့ဆက်လက်ပြီးတော့ ဆောင်ရွက် သွားမယ်ဆိုတဲ့ အကြောင်း တင်ပြရင်းနဲ့ နိဂုံးချုပ် ပါတယ်။</speech>
<speech type='speaker'>ပြည်ထောင်စုလွှတ်တော်ကိုယ်စားလှယ်များ ခင်ဗျား။ ချေးငွေနဲ့ ပတ်သက်လို့ လွှတ်တော်ရဲ့ သဘောထားရယူပါ့မယ်။ ၂၀၁၆- ၂၀၁ရ ခု၊ ဘဏ္ဍာရေးနှစ်အတွက် ငွေကျပ် ဘီလီယံ ၅၀၀ ကို မြန်မာနိုင်ငံတော်ဗဟိုဘဏ်မှ ချေးယူရန်နဲ့စပ်လျဉ်းပြီး လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type='speaker'>သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type='speaker'>သဘောမတူသူမရှိတဲ့အတွက် ၂၀၁၆-၂၀၁ရ ခု၊ ဘဏ္ဍာရေးနှစ် စိုက်ပျိုး စရိတ် ချေးငွေအတွက် ငွေကျပ် ဘီလီယံ ၅၀၀ ကို မြန်မာနိုင်ငံတော်ဗဟိုဘဏ်မှ ချေးယူရန်နဲ့ စပ်လျဉ်းပြီး လွှတ်တော်က သဘောတူကြောင်း ကြေညာပါတယ်။</speech>
</motion>
</section>
</discussion>
<postface><title>ပြည်ထောင်စုလွှတ်တော် နာယက က အစည်းအဝေး(၂၄)ရက်မြောက်နေ့ ရပ်နားကြောင်းနှင့် (၂၅)ရက်မြောက်နေ့ ကျင်းပမည့် နေ့ရက်နှင့်ကြေညာခြင်း ။</title>
<speech type='speaker'>အစီအစဉ် (၁၀)ဖြစ်ပါတယ်။ ပြည်ထောင်စုလွှတ်တော်ကိုယ်စားလှယ်များ ခင်ဗျား။ ပထမပုံမှန် အစည်းအဝေး(၂၄)ရက်မြောက်နေ့ အစီအစဉ်ကို ရပ်နားပါမယ်။ ဒုတိယအကြိမ် ပြည်ထောင်စုလွှတ်တော် ပထမပုံမှန်အစည်းအဝေးရဲ့ (၂၅)ရက်မြောက်နေ့ ကျင်းပပြုလုပ်မည့် နေ့ရက် ကို ထပ်မံအသိပေးမည် ဖြစ်ကြောင်းနှင့် ယနေ့အတွက် အစည်းအဝေး ပြီးဆုံးကြောင်း ကြေညာပါတယ်။</speech>
<speech type='mc'>ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type='mc'>အားလုံးထွက်ခွာနိုင်ကြပါပြီ ခင်ဗျား။ ဒုတိယအကြိမ် ပြည်ထောင်စုလွှတ်တော် ပထမပုံမှန်အစည်းအဝေး (၂၄)ရက်မြောက်နေ့ အစည်းအဝေးကို မွန်းလွဲ ၁၅:ဝဝ နာရီ ရပ်နားပါသည်။</speech>
</postface>
</transcript>
</doc>
