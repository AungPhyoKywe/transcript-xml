<doc>
<docinfo>
<docno>02-01-23.xml</docno>
<pdf>02-01-23.pdf</pdf>
<term value='02'>ဒုတိယအကြိမ်</term>
<session value='01' />
<sittingday value='23' />
<legislature value='union'>ပြည်ထောင်စုလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် ပထမပုံမှန်အစည်းအဝေး (၂၃)ရက်မြောက်နေ့မှတ်တမ်း</title>
<date>၁၃၇၈ ခုနှစ်၊ ကဆုန်လဆန်း ၁၂ ရက် (၂၀၁၆ ခုနှစ်၊ မေလ ၁၈ ရက်)(ဗုဒ္ဓဟူးနေ့</date>
</docinfo>
<transcript>
<preface>
<p>နေပြည်တော်ရှိ ပြည်ထောင်စုလွှတ်တော် အစည်းအဝေးခန်းမတွင် ဒုတိယအကြိမ် ပြည်ထောင်စု လွှတ်တော် ပထမပုံမှန်အစည်းအဝေး (၂၃)ရက်မြောက်နေ့ကို နံနက် ၁၀:ဝဝ နာရီင်ကျင်းပ ပါသည်။ ပြည်ထောင်စုလွှတ်တော် အစည်းအဝေးတွင် နာယကအဖြစ် အမျိုးသားလွှတ်တော် ဥက္ကဋ္ဌ မန်းဝင်းခိုင်သန်းက ဆောင်ရွက်ပြီး အခမ်းအနားမှူးအဖြစ် ပြည်ထောင်စုလွှတ်တော်ရုံး ညွှန်ကြားရေးမှူးချုပ် ဦးကျော်စိုးက ဆောင်ရွက်ပါသည်။</p>
<title>ပြည်ထောင်စုလွှတ်တော် နာယက နေရာယူခြင်း</title>
<speech type='mc'>လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များ ခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် ပထမပုံမှန်အစည်းအဝေးရဲ့ (၂၃)ရက်မြောက်နေ့ အစီအစဉ် စတင်ပါတော့မယ်။ ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type='speaker'>အားလုံးမင်္ဂလာပါ။ ။</speech>
<speech type='mc'>အားလုံးထိုင်နိုင်ကြပါပြီခင်ဗျား။</speech>
<title>ပြည်ထောင်စုလွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type='speaker'>ပြည်ထောင်စုလွှတ်တော် ကိုယ်စားလှယ်များ ခင်ဗျား။ ဒီကနေ့ ကျင်းပတဲ့ ဒုတိယအကြိမ် ပြည်ထောင်စုလွှတ်တော် ပထမပုံမှန်အစည်းအဝေး (၂၃)ရက်မြောက်နေ့မှာ ပြည်ထောင်စု လွှတ်တော်ကိုယ်စားလှယ်များ စိစစ်ရေးကော်မတီရဲ့ တင်ပြချက်အရ အစည်းအဝေး တက်ရောက်ခွင့်ရှိတဲ့ ပြည်ထောင်စုလွှတ်တော် ကိုယ်စားလှယ်ဦးရေ စုစုပေါင်း ၆၄ရ ဦးရှိပြီး ဒီကနေ့ အစည်းအဝေးကို ၆၁၅ ဦး တက်ရောက်ပါတယ်။ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်းရဲ့ ၉၅.၀၅ ရာခိုင်နှုန်းရှိပြီး သုံးပုံတစ်ပုံထက် ကျော်လွန်တဲ့အတွက် ပြည်ထောင်စုလွှတ်တော်ဆိုင်ရာဥပဒေ ပုဒ်မ ၂၀ နဲ့ နည်းဥပဒေ ၁၂ Swimommsememnon Samsun Sons. hanccs..</speech>
<title>ပြည်ထောင်စုလွှတ်တော် (၂၃)ရက်မြောက်နေ့ အစည်းအဝေး အစီအစဉ်ကြေညာခြင်း</title>
<speech type='speaker'>ပြည်ထောင်စုလွှတ်တော် ကိုယ်စားလှယ်များခင်ဗျား။ ပထမပုံမှန်အစည်းအဝေး (၂၃)ရက်မြောက်နေ့ကို လွှတ်တော်ကိုယ်စားလှယ်များထံ ဖြန့်ဝေထားတဲ့ အစီအစဉ်အတိုင်း ဆက်လက် ဆောင်ရွက်ပါမယ်။</speech>
<title>အစည်းအဝေးမတက်ရောက်နိုင်သော ပြည်ထောင်စုလွှတ်တော် ကိုယ်စားလှယ်များ ခွင့်ပန်ကြားခြင်းနှင့် အစည်းအဝေးတက်ရောက်မှု အခြေအနေကို မှတ်တမ်းတင်ခြင်း</title>
<speech type='speaker'>အစီအစဉ်(၄)ဖြစ်ပါတယ်။ ဒီကနေ့ အစည်းအဝေးကို မတက်ရောက်နိုင်တဲ့ လွှတ်တော်ကိုယ်စားလှယ်များအတွက် ပြည်ထောင်စုလွှတ်တော် ကိုယ်စားလှယ်များစိစစ်ရေး ကော်မတီက ခွင့်ပန်ကြားဖို့ ဖြစ်ပါတယ်။</speech>
<speech><mp id='852'>ဦးမင်းဦး(အတွင်းရေးမှူး၊ ကိုယ်စားလှယ်စိစစ်ရေးကော်မတီ)</mp>လေးစားအပ်ပါသော ပြည်ထောင်စုလွှတ်တော် နာယကကြီး ခင်ဗျား။ ယနေ့ကျင်းပပြုလုပ်တဲ့ ဒုတိယအကြိမ် ပြည်ထောင်စု လွှတ်တော် ပထမပုံမှန်အစည်းအဝေး (၂၃)ရက်မြောက်နေ့ ၁၈-၅-၂၀၁၆ ရက်နေ့မှာ အစည်းအဝေးသို့ တက်ရောက်နိုင်ခြင်းမရှိတဲ့ ပြည်ထောင်စုလွှတ်တော် ကိုယ်စားလှယ်များရဲ့ ကိုယ်စား ပဲခူးတိုင်းဒေသကြီး မဲဆန္ဒနယ်အမှတ်(၆)မှ အမျိုးသားလွှတ်တော်ကိုယ်စားလှယ်၊ ပြည်ထောင်စုလွှတ်တော် ကိုယ်စားလှယ် စိစစ်ရေးကော်မတီ အတွင်းရေးမှူးဖြစ်သူ ကျွန်တော် ဦးမင်းဦး က ပန်ကြားသွားမှာဖြစ်ပါတယ်။ ယနေ့ အစည်းအဝေးသို့ တက်ရောက်နိုင်ခြင်းမရှိတဲ့ ပြည်ထောင်စုလွှတ်တော် ကိုယ်စားလှယ်များမှာ - - ဦးစောထွန်းမြအောင် ဖာပွန်၊ - ဒေါက်တာခင်မောင်သင်း အရာတော်၊ - ဦးကျော်ရွှေ ရမ်းဗြဲ၊ - ဦးမြင့်လွင် ပုဇွန်တောင်၊ - ဒေါက်တာမေဝင်းမြင့် မရမ်းကုန်း၊ - ဒေါ်ရှီလာနန်တောင် - ဒေါက်တာတင်တင်ဝင်း - ဒေါက်တာဝင်းမြင့်ချစ် ပဲခူး-၈၊ - ဦးခင်အောင်မြင့် မန္တလေး-၈၊ - ဦးအေးမင်းဟန် - ဒေါ်နော်လှလှစိုး ရန်ကုန်-၁၀ နှင့် - ဒေါ်မေသန်းနွဲ့ ဧရာဝတီ-၁၁ တို့ဖြစ်ကြပါတယ်။ ယခင်က ခွင့်ပန်ကြားသဖြင့် ခွင့်ပြုထားသူ ၂၀ ဦးနှင့် ယနေ့ ခွင့်ပန်ကြားသူ ၁၂ ဦး ဖြစ်တဲ့အတွက် စုစုပေါင်း ခွင့်ပန်ကြားသူ ၃၂ ဦး ရှိပါတယ်။ ခွင့်မဲ့ပျက်ကွက်သူ မရှိပါကြောင်းနဲ့ ယနေ့ ခွင့်ပန်ကြားသူ ပြည်ထောင်စုလွှတ်တော်ကိုယ်စားလှယ် ၁၂ ဦးအား ခွင့်အဖြစ် သတ်မှတ်ခွင့်ပြုပေးနိုင်ပါရန် လေးစားစွာပန်ကြားအပ်ပါတယ်ခင်ဗျား။</speech>
<speech type='speaker'>ခွင့်ပန်ကြားသူ အားလုံးကို ခွင့်ပြုပါတယ်။</speech>
<speech type='speaker'>ပြည်ထောင်စုလွှတ်တော် ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် ပထမပုံမှန်အစည်းအဝေး (၂၃) ရက်မြောက်နေ့ကို တက်ရောက်ခွင့်ရှိတဲ့ လွှတ်တော် ကိုယ်စားလှယ် ၆၄ရ ဦး၊ ယခင်က ခွင့်ပြုထားသူ ၂၀ ဦး၊ ယနေ့ခွင့်ပန်ကြား၍ ခွင့်ပြုထားသူ ၁၂ ဦး ဖြစ်တဲ့ အတွက် ခွင့်ပြုထားသူ စုစုပေါင်း ၃၂ ဦး ဖြစ်ပြီး ခွင့်မဲ့ပျက်ကွက်သူ မရှိပါ။ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အတည်ပြုရန် လွှတ်တော်က သဘောတူပါသလား ခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type='speaker'>ပြည်ထောင်စုလွှတ်တော်က သဘောတူတဲ့အတွက် လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို ပြည်ထောင်စုလွှတ်တော်ဆိုင်ရာ နည်းဥပဒေ ၄ နည်းဥပဒေခွဲ(ခ) အရ အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value = 'Order'>
<title>နိုင်ငံတော်အတိုင်ပင်ခံရုံးဝန်ကြီးဌာန ပြည်ထောင်စုဝန်ကြီးအဖြစ် ခန့်အပ် တာဝန်ပေးခြင်းခံရသော ပုဂ္ဂိုလ်က ပြည်ထောင်စုလွှတ်တော် နာယက၏ ရှေ့မှောက်၌ ကတိသစ္စာပြုခြင်း</title>
<speech type='speaker'>အစီအစဉ် (၅) ဖြစ်ပါတယ်။ ပြည်ထောင်စုလွှတ်တော် ကိုယ်စားလှယ်များ ခင်ဗျား။ နိုင်ငံတော်အတိုင်ပင်ခံရုံးဝန်ကြီးဌာန ပြည်ထောင်စုဝန်ကြီးအဖြစ် ပြည်ထောင်စုလွှတ်တော် က သဘောတူညီပြီးဖြစ်တဲ့ ဦးကျော်တင့်ဆွေအား နိုင်ငံတော်သမ္မတရုံးရဲ့ ၁၇-၅-၂၀၁၆ ရက်စွဲပါ အမိန့်အမှတ် (၄၂/၂၀၁၆)ဖြင့် ခန့်အပ်တာဝန်ပေးပြီးဖြစ်ကြောင်း နိုင်ငံတော်သမ္မတရုံးရဲ့ ၁၇-၅-၂၀၁၆ ရက်စွဲပါ စာအမှတ်၊ ၁၀၇(၁)/၈/သမ္မတရုံးဖြင့် နိုင်ငံတော်သမ္မတထံမှ ပြည်ထောင်စုလွှတ်တော် နာယက ထံသို့ သဝဏ်လွှာ ပေးပို့ထားပါတယ်။ ယခု နိုင်ငံတော်အတိုင်ပင်ခံရုံးဝန်ကြီးဌာန ပြည်ထောင်စုဝန်ကြီးအဖြစ် ခန့်အပ်တာဝန်ပေးခြင်း ခံရတဲ့ပုဂ္ဂိုလ်က ပြည်ထောင်စုလွှတ်တော်ဆိုင်ရာနည်းဥပဒေ ၃၈ နဲ့အညီ နာယက၏ ရှေ့မှောက်မှာ ကတိသစ္စာ ပြုဖို့ ဖြစ်ပါတယ်။ ဦးကျော်တင့်ဆွေ အား စင်မြင့်ရှေ့ သတ်မှတ်နေရာသို့ ဖိတ်ခေါ်ပါတယ်။ ကတိသစ္စာကို ကျွန်တော်က တိုင်ပေးတဲ့အခါ ဦးကျော်တင့်ဆွေ က လိုက်ဆိုဖို့ ဖြစ်ပါတယ်။ ကျွန်ုပ်သည်လို့ စ တိုင်ပေးတဲ့ မိမိရဲ့ အမည်နဲ့တွဲပြီး ဆိုဖို့ ဖြစ်ပါတယ်။ အစည်းအဝေးခန်းမအတွင်းမှာရှိတဲ့ ပုဂ္ဂိုလ်များအားလုံး မတ်တတ်ရပ်ပေးဖို့ ဖြစ်ပါတယ်။ ကတိသစ္စာပြုခြင်းကို စတင်ပါမယ်။ “ကျွန်ုပ် ဦးကျော်တင့်ဆွေသည် ပြည်ထောင်စု သမ္မတမြန်မာနိုင်ငံတော်နှင့် နိုင်ငံသားများအပေါ် သစ္စာစောင့်သိရိုသေပြီး ပြည်ထောင်စုမပြိုကွဲရေး၊ တိုင်းရင်းသားစည်းလုံးညီညွတ်မှု မပြိုကွဲရေး၊ အချုပ်အခြာအာဏာ တည်တံ့ခိုင်မြဲရေးတို့ကို ထာဝစဉ်ဦးထိပ်ပန်ဆင်၍ဆောင်ရွက်ပါမည်။ နိုင်ငံတော်၏ တရားဥပဒေများကို ထိန်းသိမ်းစောင့်ရှောက် ပါမည်။ ကျွန်ုပ်ထမ်းဆောင်ရမည့် တာဝန် ဝတ္တရားများကို ဖြောင့်မတ် မှန်ကန်စွာဖြင့် ကိုယ်စွမ်းရှိသရွေ့၊ ဉာဏ်စွမ်းရှိသရွေ့ အစွမ်းကုန်ထမ်းဆောင် ပါမည်ဟု လေးနက်တည်ကြည်စွာ ကြေညာ၍ ကတိသစ္စာ ပြုပါသည်။</speech>
<speech type='speaker'>ပြည်ထောင်စုဝန်ကြီး အနေနဲ့ ပြန်လည်ထွက်ခွာနိုင်ပါပြီ။ အားလုံး ထိုင်နိုင် ကြပါပြီ။</speech>
</section>
<section value = 'Motion'>	
<motion>
<title>နိုင်ငံတော်သမ္မတထံမှ ပေးပို့သော ကျန်းမာရေးဝန်ကြီးဌာနအား ကျန်းမာရေးနှင့် အားကစားဝန်ကြီးဌာနအဖြစ် လည်းကောင်း၊ တိုင်းရင်းသားရေးရာဝန်ကြီးဌာနအား တိုင်းရင်းသားလူမျိုးများရေးရာဝန်ကြီးဌာနအဖြစ် လည်းကောင်း အမည်ပြောင်းလဲပြင်ဆင် သတ်မှတ်လိုခြင်းနှင့် စပ်လျဉ်း၍ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်က လွှတ်တော်သို့ ရှင်းလင်းတင်ပြခြင်း</title>
<speech type='speaker'>အစီအစဉ်(၆) ဖြစ်ပါတယ်။ ပြည်ထောင်စုလွှတ်တော် ကိုယ်စားလှယ်များ ခင်ဗျား။ နိုင်ငံတော်သမ္မတထံမှ ပြည်ထောင်စုလွှတ်တော် နာယကထံသို့ ကျန်းမာရေးဝန်ကြီးဌာနနှင့် အားကစားဝန်ကြီးဌာနကို ပေါင်းစပ်၍ဖွဲ့စည်းထားတဲ့ ဝန်ကြီးဌာနရဲ့အမည်ကို ကျန်းမာရေးနှင့်အားကစား o$ 03:g$(Ministry of Health and Sports - MOHS) saloocops:omsê:1 08:98:209:69:P ဝန်ကြီးဌာနကို တိုင်းရင်းသားလူမျိုးများရေးရာဝန်ကြီးဌာန (Ministry of Ethnic Affairs) အဖြစ် လည်းကောင်း၊ ပြောင်းလဲပြင်ဆင်သတ်မှတ်လိုကြောင်း ဖွဲ့စည်းပုံအခြေခံဥပဒေပုဒ်မ ၂၀၂ ပုဒ်မခွဲ(က) နဲ့အညီ နိုင်ငံတော်သမ္မတရုံးရဲ့ ၁၇-၅-၂၀၁၆ ရက်စွဲပါ စာအမှတ်၊ ၁၀၇(၂)/၈/သမ္မတရုံးဖြင့် သဝဏ်လွှာပေးပို့ထား ပါတယ်။ အဆိုပါ ပြည်ထောင်စုဝန်ကြီးဌာနနှစ်ခု အမည်ပြောင်းလဲပြင်ဆင် သတ်မှတ်လိုခြင်းနဲ့စပ်လျဉ်းပြီး ဦးစွာ ကျန်းမာရေးဝန်ကြီးဌာန ပြည်ထောင်စုဝန်ကြီးက ရှင်းလင်းတင်ပြဖို့ ဖြစ်ပါတယ်။</speech>
<speech><agency id='20'>ဒေါက်တာမြင့်ထွေး(ပြည်ထောင်စုဝန်ကြီး၊ ကျန်းမာရေးဝန်ကြီးဌာန)</agency>လေးစားအပ်ပါသော ပြည်ထောင်စုလွှတ်တော် ဥက္ကဋ္ဌကြီးနှင့် လွှတ်တော်ကိုယ်စားလှယ်များအားလုံး ကိုယ်၏ ကျန်းမာခြင်း၊ စိတ်၏ချမ်းသာခြင်းနဲ့ ပြည့်စုံကြပါစေကြောင်း ဦးစွာပထမ ဆုတောင်းအပ်ပါတယ်။ ကျွန်တော်ကတော့ ကျန်းမာရေးဝန်ကြီးဌာနမှ ပြည်ထောင်စုဝန်ကြီး ဒေါက်တာမြင့်ထွေး ဖြစ်ပါတယ်။ ကျန်းမာရေးဝန်ကြီး ဌာနနှင့် ယခင် အားကစားဝန်ကြီးဌာနတို့ ပေါင်းစပ်၍ ဖွဲ့စည်းမည့်ဝန်ကြီးဌာန၏ အမည်ကို ကျန်းမာရေး q°39:m03:0$6:99$ (Ministry of Health and Sports - MOHS), Os:cosaTambé:er ရည်ရွယ်ချက်များကတော့(၁) ကျန်းမာရေးနှင့် အားကစားသည် လုပ်ငန်းသဘောအရ အလွန်သဟဇာတကျတယ်လို့ အားကစားလုပ်မှ ကျန်းမာမည်။ ကျန်းမာမှ အားကစားလုပ်နိုင်မှာ ဖြစ်တဲ့ အတွက် ဒီနှစ်ချက်ဟာ တစ်ခုနဲ့ တစ်ခု အပြန်အလှန်ဆက်စပ်အားပြုနေပါတယ်။ (၂) အားကစားလုပ်ခြင်းစိတ်ဓာတ်ကို ကျောင်းများတွင် အရှိန်အဟုန်မြှင့်တင်ခြင်းဖြင့် ရေရှည် မှာ မကူးစက်နိုင်သော ရောဂါများဖြစ်သည့် နှလုံးရောဂါ၊ ဆီးချို ရောဂါ၊ သွေးတိုးရောဂါ၊ စိတ်ရောဂါစသည့်ရောဂါများနှင့် အသက်ကြီးလျှင်ဖြစ်တတ်သော ရောဂါအမျိုးမျိုးတို့ဖြစ်ပွားမှု နှုန်းသည် ကျဆင်းလာမှာဖြစ်ပါတယ်။ ကျန်းမာရေးဝန်ကြီးဌာနမှ ယခုလုပ်ဆောင်နေသည့် ကျောင်းကျန်းမာရေးလုပ်ငန်းများတွင် အားကစားကဏ္ဍထည့်သွင်းခြင်း ပံ့ပိုးသည့်ကိစ္စ၌ စီမံခန့်ခွဲရာ၌လည်းကောင်း၊ အုပ်ချုပ်မှုကိစ္စများဆောင်ရွက်ရာ၌လည်းကောင်း၊ ပိုမိုလွယ်ကူပြီး လျင်မြန်စွာလုပ်နိုင်မည်ဖြစ်သဖြင့် ကုန်ကျစရိတ်အနည်းဆုံးနှင့် အကျိုးဖြစ်ထွန်းမည့် (Cost Effective and Cost Efficient) sac@sacsog niegs Goulos (၃) ယခင်အားကစားဝန်ကြီးဌာနအောက်၌ရှိသော တိုင်းဒေသကြီး၊ ပြည်နယ်၊ မြို့နယ်များရှိ အားကစားမှူးများက ကျောင်းကျန်းမာရေးအဖွဲ့တွင် ပါဝင်လုပ်ဆောင်ခြင်းဖြင့် တစ်ခုချင်းစီ အကျိုးသက်ရောက်မှုထက် ပိုမိုပြီးအကျိုးသက်ရောက်စေမှာ သေချာပါတယ်။ ပူးပေါင်းဆောင်ရွက် ခြင်းဖြင့် ဆင့်ပွားအကျိုးရှိမှုများရှိမှာပါ။ Synergistic Action ဖြစ်ပါတယ်။ (၄) ကျန်းမာရေးဝန်ကြီးဌာနမှ ကျယ်ပြန့်စွာလုပ်ဆောင်လျှက်ရှိသော ကျန်းမာရေးမြှင့်တင်ခြင်း လုပ်ငန်းများနှင့် အားကစားဖွံ့ဖြိုးမှု လုပ်ငန်းများကို တစ်ဦးတည်းမှဦးဆောင်ကာ ကိုင်တွယ် အုပ်ချုပ်စီမံရသဖြင့် လုပ်ငန်းများမြန်ဆန်မှု၊ ပီပြင်မှု၊ ထိရောက်မှု၊ အရည်အသွေးပြည့်မှုများ ယခင်ကထက် ပိုမိုလွယ်ကူစွာ ဆောင်ရွက်နိုင်မှာ ဖြစ်ပါတယ်။ (၅) မြန်မာနိုင်ငံ၏ အားကစားသမားများ နိုင်ငံတကာနှင့် ယှဉ်ပြိုင်ရာ၌ ကျန်းမာရေး ပိုမို တောင့်တင်းခိုင်မာစေရန် ကျွမ်းကျင်မှုဆိုင်ရာအပိုင်းမှ မြောက်မြားစွာ အနီးကပ်ပံ့ပိုးနိုင်မည် poulosušil 2001-Sports Physiology, Sports Medicine samadąp:o waooos ပိုမိုအားဖြည့်ပြီး အားကစားသမားများ၏ ကျန်းမာရေးသုတေသနများကိုလည်း ကျွန်တော်တို့ ပိုမိုလုပ်ဆောင်နိုင်မှာဖြစ်ပါတယ်။ ။(၆) နိဂုံးချုပ်အနေဖြင့် နိုင်ငံတော်၏တိုးတက်လာသော စီးပွားရေးအဆင့်နှင့်အညီ လူနေမှု နေထိုင်စားသောက်မှုဓလေ့ထုံးစံ ပြောင်းလဲလာသောကြောင့်ဖြစ်ပေါ်လာမည့် မကူးစက်နိုင်သော ရောဂါများ၊ အသက်ကြီးလျှင်ဖြစ်ပေါ်နိုင်မည့်ရောဂါများဖြစ်ပွားနှုန်းကို လျော့ကျနိုင်မည့် အကောင်းဆုံးနည်းလမ်းမှာ ပြည်သူ့ကျန်းမာရေးဝန်ဆောင်မှုများကိုပေးသည်နှင့် တစ်ချိန်တည်း အားကစားကဏ္ဍကိုလည်းပေါင်းစပ်၍ နည်းဗျူဟာများ ဆွဲပြီးဆောင်ရွက်နိုင်မှာဖြစ်ပါတယ်။ထို့ကြောင့် ကျန်းမာရေးဝန်ကြီးဌာနနဲ့ ယခင်အားကစားဝန်ကြီးဌာနတို့ ပေါင်းစပ်ခြင်းသည် အလွန် wcooppaassaozas my$:6969:29 380:003:0$68:69$ (Ministry of Health and Sports - MOHS)ဟု ပြောင်းလဲသတ်မှတ်လိုပါကြောင်း လေးစားစွာတင်ပြအပ်ပါတယ်ခင်ဗျား။ ပြည်ထောင်စု လွှတ်တော် ဥက္ကဋ္ဌကြီးနှင့် လွှတ်တော်ကိုယ်စားလှယ်များအားလုံးအား ကျေးဇူးအထူးတင်ရှိပါတယ်ခင်ဗျား။</speech>
<speech type='speaker'>ကျန်းမာရေးဝန်ကြီးဌာနပြည်ထောင်စုဝန်ကြီး ပြန်လည်ထွက်ခွာနိုင်ပါတယ်။</speech>
<speech type='speaker'>ဆက်လက်ပြီး တိုင်းရင်းသားရေးရာဝန်ကြီးဌာန ပြည်ထောင်စုဝန်ကြီးက ရှင်းလင်း တင်ပြဖို့ ဖြစ်ပါတယ်။</speech>
<speech><agency id='18'>ဦးနိုင်သက်လွင်(ပြည်ထောင်စုဝန်ကြီး၊ တိုင်းရင်းသားရေးရာဝန်ကြီးဌာန)</agency>ဝန်ကြီးဌာန အမည်ပြောင်းလဲပြင်ဆင်သတ်မှတ်လိုခြင်း နှင့်ပတ်သက်၍ ပြည်ထောင်စုလွှတ်တော်သို့ ရှင်းလင်းတင်ပြချက်။ လေးစားအပ်ပါသော ပြည်ထောင်စုလွှတ်တော် နာယကနှင့် ပြည်ထောင်စုလွှတ်တော် ကိုယ်စားလှယ်များ ကိုယ်စိတ်နှစ်ဖြာ ကျန်းမာချမ်းသာပါစေကြောင်း ရှေးဦးစွာပဏာမ ဆုတောင်း မေတ္တာပို့အပ်ပါတယ်ခင်ဗျား။ ကျွန်တော်ကတော့ တိုင်းရင်းသားရေးရာဝန်ကြီးဌာန ပြည်ထောင်စုဝန်ကြီး နိုင်သက်လွင်ဖြစ်ပါတယ်။ ပြည်ထောင်စုလွှတ်တော်၏ အတည်ပြုချက်အရ နိုင်ငံတော်သမ္မတရုံး၏ ကြေညာချက်အမှတ် (၁/၂၀၁၆) ဖြင့် တိုင်းရင်းသားရေးရာဝန်ကြီးဌာနကို ပြည်ထောင်စုအဆင့်ဝန်ကြီးဌာန အသစ်တစ်ခုအဖြစ် ပါဝင်ဖွဲ့စည်းခဲ့ ပါတယ်။ ၂၀၁၅ ခုနှစ်၊ ဖေဖော်ဝါရီလ ၂၄ ရက်နေ့တွင် ပြဋ္ဌာန်းခဲ့သည့် ၂၀၁၅ ခုနှစ်၊ ပြည်ထောင်စု လွှတ်တော်ဥပဒေ အမှတ်(၈) တိုင်းရင်းသားလူမျိုးများ၏ အခွင့်အရေးကာကွယ်စောင့်ရှောက်သည့် ဥပဒေ အခန်း(၁) အမည်နှင့်အဓိပ္ပာယ်ဖော်ပြချက်၊ အပိုဒ် ၂(ခ)တွင် ဝန်ကြီးဌာနဆိုသည်မှာ ဤဥပဒေအရ ဖွဲ့စည်းသည့် ပြည်ထောင်စုအစိုးရတိုင်းရင်းသားလူမျိုးများရေးရာဝန်ကြီးဌာနကို ဆိုလိုသည်ဟု ဖော်ပြပါရှိပါသည်။ ဒါ့အပြင် ပုဒ်မ ၆ မှာ နိုင်ငံတော်သမ္မတသည် တိုင်းရင်းသားလူမျိုးများရေးရာကိစ္စရပ်များကို အလေးထားဆောင်ရွက်နိုင်ရန် တိုင်းရင်းသားလူမျိုးများရေးရာဝန်ကြီးဌာနကို ပြည်ထောင်စုလွှတ်တော်၏ အဘောတူညီချက်ဖြင့် ဖွဲ့စည်းရမည်ဟု ဖော်ပြထားရှိပါတယ်။ ပြည်ထောင်စုလွှတ်တော် နာယကကြီးခင်ဗျား။ သို့ပါ၍ မူလအတည်ပြုထားတဲ့ တိုင်းရင်းသားရေးရာ ဝန်ကြီးဌာနအမည်ကို ဥပဒေနှင့်အညီ တိုင်းရင်းသားလူမျိုးများရေးရာဝန်ကြီးဌာနအဖြစ် ပြောင်းလဲပြင်ဆင် ခွင့်ပြုနိုင်ပါရန် တင်ပြအပ်ပါသည်။ ကျေးဇူးတင်ပါတယ်။</speech>
<speech type='speaker'>တိုင်းရင်းသားရေးရာဝန်ကြီးဌာန ပြည်ထောင်စုဝန်ကြီး ပြန်လည်ထွက်ခွာနိုင် ပါတယ်။ သဝဏ်လွှာ အပြည့်အစုံကို နောက်ဆက်တွဲဖြင့် ဖော်ပြထားပါသည်။ အထက်ပါကိစ္စနှင့်စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ်ရှိပါက အမည်စာရင်းတင်သွင်းနိုင်ကြောင်း ကြေညာခြင်း ၊</speech>
<speech type='speaker'>အစီအစဉ်(၇) ဖြစ်ပါတယ်။ ပြည်ထောင်စုလွှတ်တော် ကိုယ်စားလှယ်များ ခင်ဗျား။ နိုင်ငံတော်သမ္မတထံမှပေးပို့တဲ့ သဝဏ်လွှာမိတ္တူကို လွှတ်တော်ကိုယ်စားလှယ်များထံ ဖြန့်ဝေ ထားပါတယ်။ အထက်ပါကျန်းမာရေးဝန်ကြီးဌာနအား ကျန်းမာရေးနှင့် အားကစားဝန်ကြီးဌာနအဖြစ်လည်းကောင်း၊ တိုင်းရင်းသားရေးရာဝန်ကြီးဌာနအား တိုင်းရင်းသားလူမျိုးများရေးရာဝန်ကြီးဌာနအဖြစ်လည်းကောင်း အမည်ပြောင်းလဲပြင်ဆင်သတ်မှတ်ရန် ကိစ္စနဲ့စပ်လျဉ်းပြီး လွှတ်တော်ကိုယ်စားလှယ်များက ဆွေးနွေးခြင်း၊ သက်ဆိုင်ရာ ပြည်ထောင်စုအဆင့် အဖွဲ့ အစည်းဝင်များက ပြန်လည်ရှင်းလင်းရန်ရှိက ရှင်းလင်းခြင်း၊ လွှတ်တော်ရဲ့ အဆုံးအဖြတ်ရယူခြင်းအစီအစဉ်ကို ၂၃-၅-၂၀၁၆ ရက် (တနင်္လာနေ့)တွင် ကျင်းပပြုလုပ်မယ့် ပြည်ထောင်စုလွှတ်တော်အစည်းအဝေးမှာ ဆောင်ရွက်ဖို့လျာထားပါတယ်။ ဆွေးနွေးလိုတဲ့ လွှတ်တော်ကိုယ်စားလှယ်များရှိပါက ၂၀-၅-၂၀၁၆ ရက် (သောကြာနေ့) ညနေ ၄ နာရီ (၁၆၀၀ နာရီ) နောက်ဆုံးထားပြီး ပြည်ထောင်စုလွှတ်တော်ရုံး ညွှန်ကြားရေးမှူးချုပ်ထံ အမည်စာရင်း ပေးပို့နိုင်ကြောင်း အသိပေးကြေညာပါတယ်။</speech>
</motion>
<motion>
<title>နိုင်ငံတော်သမ္မတထံမှ ပေးပို့သော ၂၀၁၆ -၂၀၁ရခု၊ ဘဏ္ဍာရေးနှစ် စိုက်ပျိုးစရိတ် ချေးငွေအတွက် ကျပ် ၅၀၀ ဘီလီယံအား မြန်မာနိုင်ငံတော်ဗဟိုဘဏ်မှ ချေးယူခွင့်နှင့်စပ်လျဉ်း၍ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက လွှတ်တော်သို့ ရှင်းလင်းတင်ပြခြင်း</title>
<speech type='speaker'>အစီအစဉ်(၈) ဖြစ်ပါတယ်။ ပြည်ထောင်စုလွှတ်တော် ကိုယ်စားလှယ်များ ခင်ဗျား။ နိုင်ငံတော်သမ္မတထံမှ ပြည်ထောင်စုလွှတ်တော် နာယကထံသို့ ၂၀၁၆-၂၀၁ရ ခု၊ ဘဏ္ဍာရေးနှစ် တွင် တောင်သူလယ်သမားများသို့ စိုက်ပျိုးစရိတ်ချေးငွေများ ထုတ်ချေးနိုင်ရန်အတွက် ကျပ်ငွေဘီလီယံ ၅၀၀ ကို မြန်မာနိုင်ငံတော်ဗဟိုဘဏ်မှ ချေးယူခွင့်နဲ့စပ်လျဉ်းပြီး ပြည်ထောင်စုလွှတ်တော်ရဲ့ အတည်ပြုချက် ရယူနိုင်ရန် နိုင်ငံတော်သမ္မတရုံးရဲ့ ၁၇-၅-၂၀၁၆ ရက်စွဲပါ စာအမှတ်၊ ၁၀၇(၁)/၁/သမ္မတရုံးဖြင့် သဝဏ်လွှာ ပေးပို့ထားပါတယ်။ အဆိုပါ ချေးငွေနှင့်စပ်လျဉ်ပြီးသက်ဆိုင်ရာ ပြည်ထောင်စုအဆင့်အဖွဲ့ အစည်းဝင်များက လွှတ်တော်သို့ ရှင်းလင်းတင်ပြဖို့ဖြစ်ပါတယ်။</speech>
<speech type='speaker'>ဦးစွာ မြန်မာနိုင်ငံတော် ဗဟိုဘဏ်မှ ရှင်းလင်းတင်ပြဖို့ဖြစ်ပါတယ်။</speech>
<speech><agency id='36'>ဒေါ်ခင်စောဦး(ဒုတိယဥက္ကဋ္ဌ၊ မြန်မာနိုင်ငံတော်ဗဟိုဘဏ်)</agency>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များအားလုံး မင်္ဂလာအပေါင်းနဲ့ ပြည့်စုံပါစေကြောင်း ဆုတောင်းမေတ္တာ ပို့သအပ်ပါတယ်။ နာယကကြီးရှင်။ ကျွန်မကတော့ မြန်မာနိုင်ငံတော်ဗဟိုဘဏ် ဒုတိယဥက္ကဋ္ဌ ဒေါ်ခင်စောဦး ဖြစ်ပြီးတော့ စိုက်ပျိုးစရိတ်ချေးငွေအတွက် မြန်မာနိုင်ငံတော်ဗဟိုဘဏ်မှ ကျပ် ၅၀၀ ဘီလီယံထုတ်ချေးပေးရေးကိစ္စနဲ့ ပတ်သက်ပြီးတော့ ရှင်းလင်း တင်ပြသွားမှာဖြစ်ပါတယ်။ ချေးငွေရဲ့ ရည်ရွယ်ချက်မှာ မိုးရာသီ စိုက်ပျိုးစရိတ်ချေးငွေများ တောင်သူ လယ်သမားများ၏လက်ဝယ်သို့ ာက်ရှိစေရေးနဲ့ လယ်ယာကဏ္ဍ၏ထုတ်လုပ်မှုကို တိုးမြှင့်စေရန် အတွက်ဖြစ်ပါတယ်။ ယခုလို ဗဟိုဘဏ်က ချေးငွေထုတ်ပေးတဲ့နေရာမှာ မြန်မာနိုင်ငံတော် ဗဟိုဘဏ်ဥပဒေပါ ပြဌာန်းချက်အတိုင်း ဆောင်ရွက်ရမှာဖြစ်ပါတယ်။ မြန်မာနိုင်ငံတော်ဗဟိုဘဏ်ဥပဒေပုဒ်မ ၉၁ မှာ ဗဟိုဘဏ်သည် ပြည်ထောင်စုလွှတ်တော်၏ ခွင့်ပြုချက်ဖြင့် ပြည်ထောင်စုအစိုးရအဖွဲ့သို့ ချေးငွေ ထုတ်ချေးနိုင်သည်။ ထိုသို့ ထုတ်ချေးရာတွင် (က) ချေးငွေအတွက် စည်းကမ်းချက်များကို စီမံကိန်းနှင့် ဘဏ္ဍာရေးဝန်ကြီးဌာနနှင့် ဗဟိုဘဏ်တို့ အခါအားလျော်စွာ ညှိနှိုင်းသတ်မှတ်ရမည်။ (ခ) ချေးငွေများကို အတိုးပေးသော လွှဲပြောင်းနိုင်ခွင့်ရှိသည့် အများဆုံးသက်တမ်း ၉၂ ရက်သာရှိသော အစိုးရငွေချေး သက်သေခံလက်မှတ်များဖြင့် ဝန်ကြီးဌာနက အာမခံရမည်ဟု ပြဌာန်းထားပါသည်။ သို့ဖြစ်ပါ၍ မိုးရာသီ စိုက်ပျိုးစရိတ်ချေးငွေပေးရေးနှင့် စပ်လျဉ်းပြီးတော့ မြန်မာနိုင်ငံတော် ဗဟိုဘဏ် ဥပဒေပုဒ်မ ၉၁ ပါ ပြဌာန်းချက်များနှင့်အညီ အောက်ပါအတိုင်း ဆောင်ရွက်သွားမှာဖြစ်ပါတယ်။ (က) ပြည်ထောင်စုအစိုးရက မြန်မာနိုင်ငံတော်ဗဟိုဘဏ်မှ ချေးယူသည့် ကျပ်ဘီလီယံ ၅၀၀ အတွက် ၉၂ ရက် သက်တမ်းရှိတဲ့ အစိုးရငွေတိုက်လက်မှတ်များကို စီမံကိန်းနှင့် ဘဏ္ဍာရေးဝန်ကြီးဌာနမှ မြန်မာ နိုင်ငံတော်ဗဟိုဘဏ်သို့ ပေးအပ်ရန်ဖြစ်ပြီး အဆိုပါ ငွေတိုက်လက်မှတ်များအား ချေးငွေအကျေ ပေးဆပ်သည့် ကြိမ်ကြိမ်သက်တမ်းတိုးရမှာဖြစ်ပါသည်။ (ခ) ချေးငွေရယူရန်အတွက် စီမံကိန်းနှင့်ဘဏ္ဍာရေး ဝန်ကြီးဌာနနှင့် မြန်မာနိုင်ငံတော်ဗဟိုဘဏ်တို့ ညှိနှိုင်းဆောင်ရွက်သွားမှာ ဖြစ်ပါတယ်။ ချေးငွေကာလမှာ ကာလတို သက်တမ်း(၁) နှစ်နှင့် ၂၀၁၆-၂၀၁ရ ဘဏ္ဍာရေးနှစ် အတွက်သာဖြစ်ပြီးတော့ အတိုးနှုန်းမှာ ၅ ရာခိုင်နှုန်းသာ ဖြစ်ပါတယ်။ နာယကကြီးရှင့်။ မြန်မာနိုင်ငံတော်ဗဟိုဘဏ်ဥပဒေပုဒ်မ ၉၁ ပါ ပြဌာန်းချက်များနှင့်အညီ မိုးရာသီစိုက်ပျိုးစရိတ်ချေးငွေအတွက် ကျပ် ၅၀၀ ဘီလီယံ အား ပြည်ထောင်စုအစိုးရက မြန်မာနိုင်ငံတော် ဗဟိုဘဏ်ထံမှချေးယူရေးကိစ္စအား ပြည်ထောင်စုလွှတ်တော်မှ အတည်ပြုပေးနိုင်ရေးအတွက် လေးစားစွာ တင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန ရှင်းလင်းတင်ပြဖို့ ဖြစ်ပါတယ်။</speech>
<speech><agency id='40'>ဒေါက်တာအောင်သူ(ပြည်ထောင်စုဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီး ဌာန)</agency>လေးစားအပ်ပါသော ပြည်ထောင်စုလွှတ်တော် နာယကကြီး နှင့်တကွ ကိုယ်စားလှယ် များအားလုံး မင်္ဂလာအပေါင်းနှင့် ပြည့်စုံပါစေကြောင်း ဆုတောင်းမေတ္တာ ပို့သအပ်ပါတယ်။ နာယကကြီး ခင်ဗျား။ နာယကကြီးရဲ့ ခွင့်ပြုချက်အရ ယနေ့ကျင်းပပြုလုပ်တဲ့ ဒုတိယအကြိမ် ပြည်ထောင်စုလွှတ်တော် ပထမပုံမှန်အစည်းအဝေးမှာ ပြည်ထောင်စုအစိုးရအဖွဲ့ရဲ့ ကိုယ်စား ကျွန်တော် စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန ပြည်ထောင်စုဝန်ကြီး ဒေါက်တာအောင်သူက မိုးရာသီစိုက်ပျိုးစရိတ်ချေးငွေ အတွက် မြန်မာနိုင်ငံတော်ဗဟိုဘဏ်မှ ကျပ် ၅၀၀ ဘီလီယံ ချေးယူရေးကိစ္စနှင့်ပတ်သက်ပြီး ရှင်းလင်း တင်ပြသွားမှာဖြစ်ပါတယ်။ နာယကကြီး ခင်ဗျား။ ပြည်ထောင်စုအစိုးရအနေဖြင့် တောင်သူများကို စိုက်ပျိုးစရိတ်ချေးငွေ ထုတ်ချေးနိုင်ရန်အတွက် လိုအပ်သည့်ငွေကျပ် ၅၀၀ ဘီလီယံကို မြန်မာနိုင်ငံတော်ဗဟိုဘဏ်မှ ချေးယူ သွားမှာဖြစ်ပါတယ်။ ချေးငွေများရယူရေးအတွက် မြန်မာနိုင်ငံတော်ဗဟိုဘဏ်ဥပဒေနှင့်အညီ ဆောင်ရွက် သွားရမှာလည်းဖြစ်ပါတယ်။ ငွေချေးရေးကိစ္စနှင့်ပတ်သက်ပြီး အထက်ပါမြန်မာနိုင်ငံတော်ဗဟိုဘဏ်ဥပဒေ ပုဒ်မ ၉၁ ပါ ပြဋ္ဌာန်းချက်များနဲ့အညီ အောက်ပါအတိုင်း ဆောင်ရွက်သွားမှာဖြစ်ပါတယ်။ (က) ပြည်ထောင်စု အစိုးရအဖွဲ့ဟာ မြန်မာနိုင်ငံတော်ဗဟိုဘဏ်ထံမှ ကျပ် ၅၀၀ ဘီလီယံကိုချေးယူပြီး ပြည်ထောင်စုအစိုးရ အဖွဲ့ကိုယ်စား စီမံကိန်းနှင့် ဘဏ္ဍာရေးဝန်ကြီးဌာနက အာမခံရမှာဖြစ်ပါတယ်။ (ခ) ချေးငွေကို ၂၀၁၆ ခုနှစ်၊ စိုက်ပျိုးရာသီ မစတင်မီချေးယူမှာဖြစ်ပြီး အတိုးနှုန်းမှာ တစ်နှစ်လျှင် ၅ ရာခိုင်နှုန်းဖြစ်ပါတယ်။ (ဂ) ချေးငွေ အတွက် စည်းကမ်းချက်များကို စီမံကိန်းနှင့်ဘဏ္ဍာရေးဝန်ကြီးဌာနနှင့် မြန်မာနိုင်ငံတော်ဗဟိုဘဏ်တို့ ညှိနှိုင်းဆောင်ရွက်မှာဖြစ်ပါတယ်။ နာယကကြီးခင်ဗျား။ မြန်မာနိုင်ငံတော်ဗဟိုဘဏ်ဥပဒေပုဒ်မ ၉၁ ပါပြဋ္ဌာန်းချက်များနှင့်အညီ စိုက်ပျိုး စရိတ်ချေးငွေအတွက် ကျပ် ၅၀၀ ဘီလီယံ အား ပြည်ထောင်စုအစိုးရအဖွဲ့အနေဖြင့် မြန်မာနိုင်ငံတော် ဗဟိုဘဏ်ထံမှ ချေးယူရေးကိစ္စကို ပြည်ထောင်စုလွှတ်တော်က အတည်ပြုပေးနိုင်ပါရန် လေးစားစွာတင်ပြ အပ်ပါတယ်ခင်ဗျား။ ကျေးဇူးတင်ရှိပါတယ်။</speech>
<title>အထက်ပါ ချေးငွေများနှင့် စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ်ရှိပါက အမည်စာရင်းတင်သွင်းနိုင်ကြောင်း ကြေညာခြင်း</title>
<speech type='speaker'>အစီအစဉ်(၉) ဖြစ်ပါတယ်။ ပြည်ထောင်စုလွှတ်တော် ကိုယ်စားလှယ်များ ခင်ဗျား။ နိုင်ငံတော်သမ္မတ ထံမှ ပေးပို့တဲ့ သဝဏ်လွှာမိတ္တူ ကို လွှတ်တော်ကိုယ်စားလှယ်များထံ ဖြန့်ဝေ ထားပြီးဖြစ်ပါတယ်။ အထက်ပါ ၂၀၁၆- ၂၀၁ရ ခု၊ ဘဏ္ဍာရေးနှစ် စိုက်ပျိုးစရိတ်ချေးငွေအတွက် ကျပ်ငွေ ဘီလီယံ ၅၀၀ ကို မြန်မာနိုင်ငံတော်ဗဟိုဘဏ်မှ ချေးယူရေးနဲ့ စပ်လျဉ်းပြီး လွှတ်တော်ကိုယ်စားလှယ် များကဆွေးနွေးခြင်း၊ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ပြန်လည် ရှင်းလင်းရန် ရှိက ရှင်းလင်းခြင်း၊ လွှတ်တော်ရဲ့ အဆုံးအဖြတ်ရယူခြင်းအစီအစဉ်ကို ၂၃-၅-၂၀၁၆ ရက် (တနင်္လာနေ့) တွင် ကျင်းပပြုလုပ်မယ့် ပြည်ထောင်စုလွှတ်တော်အစည်းအဝေးမှာ ဆောင်ရွက်ဖို့လျာထားပါတယ်။ ဆွေးနွေးလိုတဲ့ လွှတ်တော်ကိုယ်စားလှယ်များရှိပါက ၂၀- ၅ -၂၀၁၆ ရက် (သောကြာနေ့) ညနေ ၄ နာရီ (၁၆၀၀ နာရီ) နောက်ဆုံးထားပြီး ပြည်ထောင်စုလွှတ်တော်ရုံး ညွှန်ကြားရေးမှူးချုပ်ထံ အမည်စာရင်း တင်သွင်းနိုင်ကြောင်း အသိပေးကြေညာပါတယ်။</speech>
<speech type='speaker'>ဗဟိုဘဏ်မှ ပြန်လည်ထွက်ခွာမယ်ဆိုရင် ထွက်ခွာနိုင်ပါတယ်။</speech>
</motion>
<motion>
<title>နိုင်ငံတော်သမ္မတထံမှ ပေးပို့သော သဘာဝဘေးအတွက် ပြန်လည်ထူထောင်ရေးဆိုင်ရာ ချေးငွေဖြင့် ဆောက်လုပ်ရေးဝန်ကြီးဌာန၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနနှင့် စီမံကိန်းနှင့် ဘဏ္ဍာရေးဝန်ကြီးဌာနတို့အတွက် ကမ္ဘာ့ဘဏ်ထံမှ အမေရိကန်ဒေါ်လာ သန်း ၂၀၀ ချေးယူခွင့်နှင့်စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း၊</title>
<speech type='speaker'>အစီအစဉ်(၁၀) ဖြစ်ပါတယ်။ ပြည်ထောင်စုလွှတ်တော် ကိုယ်စားလှယ်များ ခင်ဗျား။ နိုင်ငံတော်သမ္မတထံမှ သဝဏ်လွှာပေးပို့ထားတဲ့ သဘာဝဘေးအတွက် ပြန်လည်ထူထောင်ရေး ဆိုင်ရာ ချေးငွေဖြင့် ဆောက်လုပ်ရေးဝန်ကြီးဌာန၊ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာနနဲ့ စီမံကိန်းနှင့် ဘဏ္ဍာရေးဝန်ကြီးဌာနတို့ရဲ့ စီမံကိန်းများဆောင်ရွက်ရန်အတွက် ကမ္ဘာ့ဘဏ်ထံမှ အမေရိကန် ဒေါ်လာ သန်း ၂၀၀ ချေးယူခွင့်နဲ့စပ်လျဉ်းပြီး ၁၃-၅-၂၀၁၆ ရက်က ကျင်းပပြုလုပ်ခဲ့တဲ့ ပြည်ထောင်စု လွှတ်တော်ပထမပုံမှန်အစည်းအဝေး (၂၁)ရက်မြောက်နေ့မှာ သက်ဆိုင်ရာပြည်ထောင်စုအဆင့်အဖွဲ့အစည်းဝင် များက လွှတ်တော်သို့ ရှင်းလင်းတင်ပြခဲ့ပြီး ဖြစ်ပါတယ်။ ယင်းကိစ္စနဲ့စပ်လျဉ်းပြီး ဆွေးနွေးလိုတဲ့ လွှတ်တော်ကိုယ်စားလှယ် ၉ ဦး အမည်စာရင်း တင်သွင်း ထားပါတယ်။ ဦးစွာ ဦးသန်းစိုး(ခ)သန်းစိုး(ဘောဂဗေဒ)၊ ရန်ကုန်တိုင်းဒေသကြီးမဲဆန္ဒနယ်အမှတ်(၄) ဆွေးနွေးဖို့ဖြစ်ပါတယ်။</speech>
<speech><mp id='993'>ဦးသန်းစိုး(ခ)သန်းစိုး(ဘောဂဗေဒ) (မဲဆန္ဒနယ်အမှတ်-၄၊ ရန်ကုန်တိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီး၊ ပြည်ထောင်စုဝန်ကြီးနဲ့ ပြည်ထောင်စု လွှတ်တော်ကိုယ်စားလှယ်များအားလုံး မင်္ဂလာအပေါင်းနဲ့ ပြည့်စုံပါစေလို့ နှုတ်ခွန်းဆက်သပါတယ်။ ကျွန်တော်ကတော့ ရန်ကုန်တိုင်း ဒေသကြီး၊ မဲဆန္ဒနယ်အမှတ် (၄) အမျိုးသားလွှတ်တော်ကိုယ်စားလှယ် ဦးသန်းစိုး (ဘောဂဗေဒ)ဖြစ်ပါတယ်။ လေးစားအပ်ပါသော နာယကကြီးခင်ဗျား။ ပြီးခဲ့တဲ့နှစ်အတွင်းက မြန်မာပြည်တစ်ဝန်းရေကြီးခဲ့လို့ ကမ္ဘာ့ဘဏ်ကနေပြီးတော့ ပြန်လည်ထူထောင်ရေးဆိုင်ရာ ချေးငွေနဲ့ အကောင်အထည်ဖော်မယ့်လုပ်ငန်း အစီအစဉ်ကို သက်ဆိုင်ရာဝန်ကြီးဌာနကနေ၊ ပြည်ထောင်စုလွှတ်တော်မှာ ရှင်းလင်းခဲ့လို့ အားလုံးသိပြီး ဖြစ်ပါတယ်။ စီမံကိန်းလုပ်ငန်းအသေးစိတ်ကို Myanmar Flood and Landslides Emergency Recover Project ခေါင်းစဉ်အမည်နဲ့ PDF ဖိုင်ကို အွန်လိုင်းမှာလည်း ရှာဖွေလို့ရတဲ့အတွက် အဲဒီမှာလည်း လေ့လာနိုင်ပါတယ်။ ကျွန်တော်ဆွေးနွေးမှာတော့ သက်ဆိုင်ရာဝန်ကြီးများတင်ပြထားတဲ့ လုပ်ငန်းစီမံကိန်းအပေါ်မှာ ထောက်ခံတဲ့အပိုင်းကို ဆွေးနွေးသွားမှာ ဖြစ်ပါတယ်။ ဒါပေမယ့်လည်း ဒီနေရာမှာ နိုင်ငံခြားငွေလဲလှယ်နှုန်း အပိုင်းကကြည့်ရင် မြန်မာကျပ်ငွေတန်ဖိုး မြင့်တက်နေတဲ့အတွက် ကုန်ကျစရိတ် ကိန်းဂဏန်းတွေကို အပြောင်းအလဲရှိနိုင်တယ်ဆိုတာကို သက်သေပြသွားမှာဖြစ်ပါတယ်။ တစ်ဆက်တည်းမှာပဲ အဲဒီအပိုင်းကို ဘယ်လိုဆောင်ရွက်ထားသလဲဆိုတာကိုလည်း သိလိုတဲ့အတွက် ဆွေးနွေးရခြင်း ဖြစ်ပါတယ်။ ဘာကြောင့်လဲဆိုတော့ သက်ဆိုင်ရာဝန်ကြီးဌာနက လုပ်ငန်းကုန်ကျစရိတ်တွေတင်ပြတဲ့အခါ အမေရိကန်ဒေါ်လာနဲ့ မြန်မာကျပ်ငွေတန်ဖိုးသင့် သတ်မှတ်ဖော်ပြထားတာကို တွေ့ရလို့ဖြစ်ပါတယ်။ မြန်မာကျပ်ငွေတန်ဖိုးသင့်ထားတဲ့အတိုင်း ပြည်ထောင်စုလွှတ်တော်ကနေပြီးတော့ သဘောတူညီလိုက်လို့ ရှိရင်ဖော်ပြထားတဲ့ ငွေလဲလှယ်နှုန်းကို လက်ခံအတည်ပြုသလိုဖြစ်စေနိုင်တဲ့ အသွင်ဆောင်နေလို့ ဖြစ်ပါတယ်။ အဲဒီတွေ့ရှိချက်တွေကို ကျွန်တော် Power Point ၂၊ ၃၊ ၄ နဲ့ တင်ပြပါမယ်။ Power Point 2 မှာ အမေရိကန်ဒေါ်လာ ၆၆.၈ သန်းနဲ့ညီမျှသော မြန်မာကျပ်ငွေ ၈၀.၁၆ ဘီလီယံ လို့ ဆိုထားပါတယ်။ ကျွန်တော်အဲဒါကို မြားအနီလေးနဲ့ပြထားပါတယ်။ Power Point ၃ မှာ မြန်မာကျပ်ငွေ အမေရိကန် ဒေါ်လာ သန်း ၂၀နှင့် ညီမျှသော မြန်မာကျပ်ငွေ ၂၄ ဘီလီယံ ဆိုတာကို ဖော်ပြထားတာကို ကျွန်တော် တွေ့ရပါတယ်။ ကျွန်တော် အဲဒါကို မြားအနီလေးနဲ့ ပြထားပါတယ်။ ၊ နောက်တစ်ခုက ဆောက်လုပ်ရေးဝန်ကြီးဌာနကနေ ဖော်ပြထားတဲ့ Power Point ၄ မှာ အမေရိကန် ဒေါ်လာ သန်း ၆၀၊ မြန်မာကျပ်ငွေ ၇၂ ဘီလီယံဖော်ပြထားတာကို တွေ့ရပါတယ်။ အဲဒီတော့ ဒီလို ကိန်းဂဏန်းကို ကြည့်လိုက်လို့ရှိရင် တစ်ဒေါ်လာ ကို ၁,၂၀၀ နဲ့ တွက်ချက်ထားတာကို ကျွန်တော်မှတ်သား တွေ့ရှိရပါတယ်။ ငွေကြေးဆိုင်ရာ ကိန်းဂဏန်းတွေဟာ သက်ဆိုင်ရာဝန်ကြီးများရဲ့ ချေးငွေနဲ့ပတ်သက်ပြီး ကုန်ကျစရိတ်ကို ပြည်ထောင်စုလွှတ်တော်မှာ တင်ပြသွားလို့ အဲဒီအချက်တွေကို ကျွန်တော်ရည်ညွှန်းရခြင်း ဖြစ်ပါတယ်။ အခြား Project ကုန်ကျစရိတ်တွေကိုတော့ ပူးတွဲဖော်ပြထားတာမတွေ့ရလို့ ဒီရည်ညွှန်းချက် ၃ခု ကိုပဲ ကျွန်တော်သက်သေပြ ရှင်းလင်းသွားမှာပါ။ နောက်နှိုင်းယှဉ်ဖော်ပြချက်အနေနဲ့ လက်ရှိမြန်မာ ငွေတန်ဖိုး မြင့်တက်လာတဲ့အချက်ကို ကျွန်တော် ဆက်လက်ပြီးတော့ Power Point နဲ့ ဖော်ပြပါမယ်။ ဒီ ၁၃ ရက်နေ့က ပြည်ထောင်စုဝန်ကြီးတွေ ရှင်းပြတဲ့နေ့မှာ ဗဟိုဘဏ်က ထုတ်ပြန်ထားတဲ့ ငွေကြေးလဲလှယ်နှုန်းဟာ တစ်ဒေါ်လာကို မြန်မာကျပ်ငွေ ၁,၁၆၈ ကျပ် ဖြစ်ပါတယ်။ အဲဒါကြောင့်မို့ ဒီ Power Point ၆ မှာ ထွက်ပေါ်လာတဲ့ ဇယားအရဆိုရင် ကျွန်တော်တို့ ၁,၂၀၀ နဲ့ တွက်တဲ့ ကုန်ကျ စရိတ်ရယ်၊ ၁,၁၆၈ ကျပ်ကုန်ကျစရိတ်ကို ကွာဟမှုကို တွက်ချက်ကြည့်လိုက်လို့ရှိရင် ၄.ရ ဘီလီယံဟာ ငွေကြေးဟာ ကွာဟနေပါတယ်။ ဒီအချက်လေးကို ကျွန်တော် ထူးထူးခြားခြား တွေ့ရပါတယ်။ အဲဒီ အမေရိကန်ဒေါ်လာနဲ့ မြန်မာကျပ်ငွေနဲ့ ပူးတွဲဖော်ပြတဲ့ ဒီဇယား ၆ အရဆိုရင် ပြည်ထောင်စုလွှတ်တော်က သဘောတူညီခဲ့မယ်ဆိုရင် တစ်ဒေါ်လာကို ၁,၂၀၀ ကျပ်နဲ့ အသေသတ်မှတ်သလို ဖြစ်လာနိုင်ပါတယ်။ အဲဒီအတွက် ကုန်ကျစရိတ် ငွေကြေးကွာဟမှုတွေဖြစ်လာနိုင်ပါတယ်။ နံပါတ် ၃ အချက်အနေနဲ့ ဘတ်ဂျက်အလေအလွင့်တွေ ဖြစ်လာနိုင်ပါတယ်။ နံပါတ် ၄ အချက် အနေနဲ့ ငွေပေးချေတဲ့ ဦးစီးဌာနတွေအတွက် အလွဲသုံးစားလုပ်ကိုင်နိုင်ဖို့ အခွင့်အရေး ရသွားခြင်း လိုမျိုး ဖြစ်သွားနိုင်ပါတယ်။ နံပါတ် ၅ အချက်အနေနဲ့ ငွေကြေးကူညီတဲ့ အဖွဲ့အစည်းတွေနဲ့ အမှန်တကယ် လွှဲပြောင်းတဲ့ နေ့ရဲ့ ပေါက်ဈေး အတိုင်း စာရင်းသွင်းမသွင်း ဆိုတာကို မျက်ကွယ်ပြုသွားနိုင်ပါတယ်။ ပုဂ္ဂလိက လုပ်ငန်းရှင်တွေကို လုပ်ငန်းတွေပြန်ချပေးပြီး ကုန်ကျစရိတ်တွေ ရှင်းလင်းတဲ့အခါ သက်ဆိုင်ရာဦးစီးဌာနရဲ့ ငွေပေးချေမှုဟာ ကျပ်ငွေနဲ့ရှင်းရတာ ဖြစ်ပါတယ်။ ငွေပေးချေမှုစနစ်ကို ဘယ်လို ပုံဖော်ထားသလဲဆိုရင် ဥပမာ - ကန်ထရိုက်စနစ်၊ လေလံစနစ်၊ လုပ်ငန်းပြီးစီးမှုစနစ်၊ လုပ်ငန်းအပ်နှံမှု စနစ်တွေ ဖြစ်ပါတယ်။ ဒီငွေလဲလှယ်နှုန်းကြောင့် ကုန်ကျစရိတ်သက်သာမှုအခြေအနေကို ဘယ်လိုစနစ်တကျလုပ်ဆောင် ထားသလဲဆိုတဲ့ အပိုင်းကို ရှင်းလင်းထားဖို့ လိုအပ်မယ်လို့ ယူဆပါတယ်။ ပိုထွက်လာတဲ့ငွေကို ဘယ်လို စီမံခန့်ခွဲမလဲ ဆိုတဲ့အပိုင်းကို ကြိုတင်ပြင်ဆင်ထားဖို့၊ ဆန်းစစ်ထားဖို့ လိုအပ်လာနိုင်မယ်လို့ ထင်ပါတယ်။ ငွေလဲလှယ်နှုန်းဆိုတာကိုလည်း ဥပမာပေးရမယ်ဆိုရင် စာချုပ်ချုပ်ဆိုတဲ့ရှိတဲ့ ငွေလဲလှယ်နှုန်း၊ ပစ္စည်းလက်ခံချိန်မှာရှိတဲ့ ငွေလဲလှယ်နှုန်း၊ ငွေပေးချေတဲ့ရှိတဲ့ ငွေလဲလှယ်နှုန်း ဆိုပြီးတော့လည်း ရှိနိုင်ပါသေးတယ်။ ဒါကြောင့်မို့လို့ သက်ဆိုင်ရာဝန်ကြီးဌာနများအားလုံးကနေပြီးတော့ ဒေါ်လာနှုန်းထား၊ မူဘောင်နဲ့ ပတ်သက်ပြီး လိုက်နာကျင့်သုံးရမည့် တစ်ပြေးညီ စည်းကမ်း၊ စည်းမျဉ်းသတ်မှတ်ချက် ထုတ်ပြန်ထားမှု ရှိ မရှိ၊ သက်ဆိုင်ရာဌာနများနဲ့ စာရင်းစစ်အဖွဲ့ကနေပြီးတော့ ကိုးကားစစ်ဆေးခြင်း ရှိ မရှိ ဆိုတဲ့ အပိုင်းကို ဒီနေရာမှာ အလေးထားဖို့ ဖြစ်လာပါပြီ။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ ကျပ်ငွေတန်ဖိုးဟာ ကျွန်တော်တို့ အချက်လေးချက်ကြောင့် ဆက်လက်မြင့်တက်နေဦးမှာပါ။ နံပါတ်(၁)ကတော့ နိုင်ငံတကာ ချေးငွေထောက်ပံ့ငွေရောက်လာနိုင်ပါတယ်။ နံပါတ်(၂)က အစိုးရအသုံးစရိတ်တွေ ယိုဖိတ်မှုလျော့နည်း လာလို့ရှိရင် မြန်မာကျပ်ငွေတွေဟာ ပိုပြီးတော့တက်လာနိုင်ပါတယ်။ နံပါတ်(၄)အချက်က တရားမဝင် ငွေကြေးခဝါချမှုတွေကို အနည်းနဲ့အများ ကိုင်တွယ်လာနိုင်လို့ရှိရင် မြန်မာကျပ်ငွေတွေထွက်ပေါ်လာ ဦးမှာ ဖြစ်ပါတယ်။ နံပါတ်(၄)အချက်က နိုင်ငံခြားရင်းနှီးမြှုပ်နှံမှုတွေ ဝင်ရောက်လာတာနဲ့အမျှ ဒေါ်လာ ကို ကျပ်ငွေနဲ့ convent လုပ်လို့ရှိရင် မြန်မာကျပ်ငွေလိုအပ်ချက်မြင့်မားတဲ့အတွက် ကျပ်ငွေတန်ဖိုးဟာ မြင့်တက်နေဦးမှာပါ။ ဒီအချက်တွေကို သက်သေပြနိုင်ဖို့အတွက် အစိုးရသုံးငွေလိုအပ်ချက် အတိုင်းကို ဗဟိုဘဏ်ကနေပြီးတော့ ငွေစက္ကူ ရိုက်နှိပ်ထုတ်ဝေမှု မရှိဖို့တော့ လိုအပ်ပါတယ်။ တကယ်လို့ ကျပ်ငွေ တန်ဖိုးမြင့်တက်လာလို့ရှိရင် ဘတ်ဂျက်အသုံးစရိတ်ကြောင့် စရိတ်လျာထားမှုတွေအားလုံး ပြောင်းလဲသွား ၂၀၁၆ ပြည်ထောင်စုဘဏ္ဍာရန်ပုံငွေရသုံးဆိုင်ရာဥပဒေ အခန်း(၂) ငွေချေးယူခြင်း၊ ပုဒ်မ ၁၀၊ ပုဒ်မ ၁၂နဲ့ အခန်း(၃) ပြည်ပအကူအညီရယူခြင်း၊ ပုဒ်မ ၁၄၊ ၁၅ တွေမှာ သုံးစွဲမှုနဲ့ပတ်သက်ပြီးတော့ ရှင်းလင်းထားပါတယ်။ ဒါပေမယ့် အခုလို မြန်မာငွေခိုင်မာလာတဲ့အတွက်ကြောင့် နိုင်ငံခြားငွေလဲလှယ်နှုန်း တွက်ချက်လိုက်လို့ရှိရင် ပိုထွက်လာတဲ့ ကုန်ကျစရိတ်ငွေတွေကို ဘယ်လိုစီမံခန့်ခွဲမလဲ ဆိုတဲ့အပိုင်းကိုတော့ မတွေ့ရသေးလို့ အကြံပြု ဆွေးနွေးရခြင်း ဖြစ်ပါတယ်။ လေးစားအပ်ပါသော နာယကကြီး ခင်ဗျား။ နောက်ဆုံးသုံးသပ်ချက် နိဂုံးအနေနဲ့ အခုလို မြန်မာငွေ ကျပ်ငွေတန်ဖိုးမြင့်တက်နေလို့ နိုင်ငံခြားငွေနဲ့စီမံကိန်းချုပ်ဆိုတဲ့နေ့ရဲ့ ငွေလဲလှယ်နှုန်းကို ပြည်ထောင်စု လွှတ်တော်ကနေပြီးတော့ အတည်ပြုထားခဲ့ရင် အမှန်တကယ်ပေးချေတဲ့အခါ ကိန်းဂဏန်းကွာဟမှုတွေ ရှိလာနိုင်ပြီး ငွေကြေးမသမာမှုတွေ ဖြစ်ပေါ်လာနိုင်ပါတယ်။ အဲဒီကွာဟမှု ငွေကြေးအလွဲသုံးစားလုပ်ဖို့ ပြည်ထောင်စုလွှတ်တော်ကနေပြီးတော့ ခွင့်ပြု ပေးသလိုလည်း ဖြစ်သွားနိုင်ပါတယ်။ ငွေချေးမယ့်သက်ဆိုင်ရာဦးစီးဌာနက အဲဒီပိုက်ဆံတွေကို ငွေပေးချေမယ့်သက်ဆိုင်ရာဦးစီးဌာန က အဲဒီပိုက်ဆံတွေကို နိုင်ငံတော်ကိုဘယ်လိုပြန်အပ်ပါသလဲ။ လိုအပ်တဲ့ငွေကျတော့ RE မှာထည့်တောင်း ပြီးတော့ အမှန်ပေးချေရာမှာ မြန်မာကျပ်ငွေခိုင်မာလာတာနဲ့အမျှ ပိုတဲ့ငွေကို ချက်ချင်းပဲဌာနကို ပြန်အပ် ရမှာဖြစ်ပါတယ်။ နိုင်ငံခြားငွေလဲလှယ်နှုန်းကြောင့် မြန်မာငွေတန်ဖိုးမြင့်တက်နေတဲ့အတွက် ထွက်ပေါ် လာတဲ့ကုန်ကျစရိတ် ကိန်းဂဏန်းကွာဟမှုတွေကို ဘယ်လိုစီမံခန့်ခွဲသလဲ၊ စိစစ်ပါသလဲ၊ သုံးသပ်ပါသလဲ ဆိုတာကို ဖြည့်စွက်ဆွေးနွေးရခြင်းဖြစ်ပါတယ်။ အားလုံးကို ကျေးဇူးတင်ပါတယ်ခင်ဗျား။</speech>
<speech type='speaker'>ဒုတိယဗိုလ်မှူးကြီးမျိုးခိုင်အောင်၊ တပ်မတော်သား ပြည်သူ့လွှတ်တော် ကိုယ်စားလှယ်ဆွေးနွေးဖို့ဖြစ်ပါတယ်။</speech>
<speech><mp id='000'>ဒုတိယဗိုလ်မှူးကြီးမျိုးခိုင်အောင်(တပ်မတော်သားပြည်သူ့လွှတ်တော်ကိုယ်စားလှယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့် ပြည်ထောင်စုလွှတ်တော် ကိုယ်စားလှယ်များ အားလုံးမင်္ဂလာပါခင်ဗျား။ ကျွန်တော်ကတော့ တပ်မတော်သား ပြည်သူ့လွှတ်တော်ကိုယ်စားလှယ် ဒုတိယ ဗိုလ်မှူးကြီးမျိုးခိုင်အောင်ဖြစ်ပါတယ်။ ကျွန်တော့အနေနဲ့ ကမ္ဘာ့ဘဏ်မှရရှိမယ့် သဘာဝဘေးအတွက် ပြန်လည်ထူထောင်ရေးဆိုင်ရာ ချေးငွေ အမေရိကန်ဒေါ်လာ သန်း ၂၀၀ ရယူရေး ကိစ္စနဲ့စပ်လျဉ်းပြီး အပြုသဘောဖြင့် ထောက်ခံဆွေးနွေး သွားမှာ ဖြစ်ပါတယ်။ Power Point ဖြင့် တင်ပြခွင့် တောင်းခံအပ်ပါတယ်။ လေးစားအပ်တဲ့ပြည်ထောင်စုလွှတ်တော် နာယကကြီး ခင်ဗျား။ ကမ္ဘာ့ဘဏ်မှ ရယူမည့်ချေးငွေ အမေရိကန်ဒေါ်လာသန်း ၂၀၀ နှင့်စပ်လျဉ်းပြီး သဘောတူညီချက်ကိုကြည့်မယ်ဆိုရင် ချေးငွေအနေဖြင့် ဝန်ဆောင်ခ တစ်နှစ် ၀.၇၅% နှင့် ကတိခံကြေးသာပေးရပြီး အတိုးမဲ့ချေးငွေဖြစ်ကာ ချေးငွေဖြင့် အကောင်အထည်ဖော်မည့်လုပ်ငန်းများမှာလည်း သဘာဝဘေးဒဏ်ခံပြည်သူများအကျိုးအတွက် အမှန် တကယ်ဆောင်ရွက်သင့်တဲ့ လုပ်ငန်းများဖြစ်ကြောင်း တွေ့ရှိရပါတယ်။ ကမ္ဘာ့ဘဏ်မှရရှိမယ့်ချေးငွေ အမေရိကန်ဒေါ်လာသန်း ၂၀၀ ကိုခွဲဝေသုံးစွဲရန် လျာထားမှုနှင့် စပ်လျဉ်းပြီး ဆောက်လုပ်ရေးဝန်ကြီးဌာနအနေဖြင့် ရာသီဥတုဒဏ်ခံနေရသော အမျိုးသားအဆင့် အခြေခံ အဆောက်အဦများ ပြန်လည်ထူထောင်ခြင်းအတွက် အမေရိကန်ဒေါ်လာ ၁၀၅ သန်း၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန အနေဖြင့် ကျေးလက်ဒေသများ ပြန်လည်ထူထောင်ခြင်းနှင့် အသက်မွေးဝမ်းကျောင်း လုပ်ငန်းများပံ့ပိုးခြင်းအတွက် အမေရိကန်ဒေါ်လာသန်း ၇၀၊ စီမံကိန်းနှင့် ဘဏ္ဍာရေးဝန်ကြီးဌာနအနေဖြင့် အရေးပေါ်အခြေအနေ ဖြေရှင်းရန်အတွက် အမေရိကန်ဒေါ်လာ ၁၅ သန်း နှင့် Project Management အတွက် အမေရိကန်ဒေါ်လာ ၁၀ သန်းတို့ဖြစ်ကြောင်း သိရှိရပါတယ်။ ကမ္ဘာ့ဘဏ်ကရရှိမည့် ချေးငွေအမေရိကန်ဒေါ်လာ သန်း ၂၀၀ နှင့်စပ်လျဉ်းပြီး ခွဲဝေပေးတဲ့ လျာထားချက်များကို အသေးစိတ်လေ့လာကြည့်ပါက ဆောက်လုပ်ရေးဝန်ကြီးဌာနအပိုင်း လျာထားချက်မှာ အမေရိကန်ဒေါ်လာ ၁၀၅ သန်း ဖြစ်သော်လည်း လမ်း သီးသန့်အသုံးပြုမှုဟာ အမေရိကန်ဒေါ်လာ ၈၆.၈ သန်းသာရှိပြီး၊ အရေးပေါ်အခြေအနေအတွက် လျာထားခြင်း၊ ပုံထုတ်ခြင်းနှင့်ကြီးကြပ်ခြင်း အထောက်အကူ ပြုလုပ်ငန်းများတို့အတွက် လျာထားငွေဟာ အမေရိကန်ဒေါ်လာ ၁၈.၂ သန်း ဖြစ်နေတာကိုတွေ့ရမှာ ဖြစ်ပါတယ်။ ထို့ပြင် စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာနအတွက် ခွဲဝေပေးတဲ့ လျာထားငွေ အမေရိကန်ဒေါ်လာ သန်း ၇၀ ကို အသေးစိတ်လေ့လာကြည့်ပါက လမ်း တံတားအဆင့်မြှင့်တင်ခြင်းနှင့် ပြင်ဆင်ခြင်း၊ ကုန်သွယ်ခွန်နှင့်အမြတ်ခွန် စသည်တို့အတွက် အမေရိကန်ဒေါ်လာ ၅၄.၉၂၂ သန်း သာ အသုံးပြုထားပြီး ဒီဇိုင်းနှင့်ကြီးကြပ်မှု စရိတ်၊ ပြင်ဆင်စရိတ်၊ အရေးပေါ် အခြေအနေ စက်ယန္တရားများ ဝယ်ယူခြင်း၊ စီမံကိန်းဆိုင်ရာထောက်ပံ့ ဆောင်ရွက်ချက်များ စသည်တို့အတွက် အမေရိကန် ဒေါ်လာ ၁၅.၀၇၈ သန်း လျာထားသတ်မှတ်ထားတာကို တွေ့ရမှာဖြစ်ပါတယ်။ Project Management အတွက်လည်း အမေရိကန် ဒေါ်လာ ၁၀ သန်းနှင့် အရေးပေါ်ပြန်လည် ထူထောင်ရေး ဆိုင်ရာချေးငွေ အမေရိကန်ဒေါ်လာ ၁၅ သန်း လျာထားသတ်မှတ် ထားတဲ့အတွက် ချေးငွေ အမေရိကန်ဒေါ်လာ သန်း ၂၀၀ အနက် စီမံကိန်း လုပ်ငန်းများအတွက် အသားတင်သုံးစွဲမှုဟာ အမေရိကန် ဒေါ်လာ ၁၄၁.၇၂၂ သန်းရှိပြီး အရေးပေါ်ရန်ပုံငွေ၊ Project Management နှင့် လုပ်ငန်းအထောက်အကူပြု အသုံးစရိတ်များမှာ အမေရိကန်ဒေါ်လာ ၅၈.၂၇၈ သန်း ရှိတဲ့အတွက် ထပ်မံစစ်ဆေးသင့်ကြောင်း ဆွေးနွေးလိုပါတယ်။ လေးစားအပ်တဲ့ ပြည်ထောင်စုလွှတ်တော် နာယကကြီးခင်ဗျား။ ဝန်ကြီးဌာန ၂ ခုက လုပ်ငန်းများ ဆောင်ရွက်ရာမှာ နိုင်ငံတကာအဆင့်မီ အရည်အသွေးမီ ရရှိစေရေးအတွက် နိုင်ငံတကာအတိုင်ပင်ခံ အင်ဂျင်နီယာအဖွဲ့အစည်းများ ငှားရမ်းခြင်း၊ နည်းပညာပိုင်းဆိုင်ရာ အကြံပေးပညာရှင်များ ငှားရမ်းခြင်း တို့ကြောင့် အရည်အသွေးပိုင်းမှာ အာမခံချက်များ ရရှိစေမှာဖြစ်တဲ့အပြင် မိမိတို့ရဲ့ အင်ဂျင်နီယာများ၊ ဝန်ထမ်းများပါ အတွေ့အကြုံကောင်းများရရှိပြီး ခေတ်မီနည်းပညာများကိုပါ လေ့လာဆည်းပူးခွင့်ရမှာ ဖြစ်လို့နိုင်ငံတော်အတွက် များစွာအကျိုးရှိမှာဖြစ်ပါတယ်။ သို့သော်လည်း ပညာရှင်များကို နိုင်ငံခြားငွေဖြင့် ငှားရမ်းရမှာဖြစ်လို့ စီမံကိန်းများ နှောင့်နှေး ကြန့်ကြာမှုများ ဖြစ်ခဲ့ပါက မလိုအပ်ဘဲ ငွေကြေးကုန်ကျမှုများ ထပ်မံရှိလာနေတဲ့အတွက် ပညာရှင်အဖွဲ့ ငှားရမ်းခြင်းအပိုင်းကို အသေးစိတ် စိစစ်ကာ လိုအပ်ချက်အရသာ ဆောင်ရွက်သင့်ပါတယ်။ ဥပမာအနေနဲ့ ပေးရမယ်ဆိုလို့ရှိရင် လွတ်လပ်ရေးရပြီးခါစ စစ်အတွင်းက ဖျက်စီးခံရတဲ့ မင်္ဂလာဒုံ လေယာဉ်ကွင်းကို ပြန်လည်ပြင်ဆင်ဖို့အတွက် ဒိန်းမတ်ကုမ္ပဏီတစ်ခုကို ကျပ်ငွေ ၂ရ သိန်းနဲ့ ၁၉၅၀ ပြည့်နှစ်၊ အောက်တိုဘာလ ထဲမှာ ငှားရမ်းခဲ့ပါတယ်။ မြန်မာအစိုးရကိုယ်စား လုပ်ငန်းကြီးကြပ်ပေးဖို့ အမေရိကန်အင်ဂျင်နီယာ တစ်ဦး ကိုလည်း ထပ်မံငှားရမ်းခဲ့ရပါတယ်။ ဒါ့အပြင် လုပ်ငန်းစတင်တဲ့ ဒိန်းမတ်နိုင်ငံသားပညာရှင် ၇၀ ဦးခန့်ကိုလည်း နေအိမ်၊ မော်တော်ကား အပြည့်အစုံနဲ့ လစာကောင်းကောင်းပေးပြီး ထပ်မံခန့်ထား ပေးခဲ့ရပါတယ်။ နောက်ဆုံးမှာ စီမံကိန်းလုပ်ငန်းလည်း ထိထိရောက်ရောက်မအောင်မြင်သလို ပညာရှင် အဖွဲ့သုံးစွဲခဲ့တဲ့ ကုန်ကျစရိတ်ကိုလည်းစာရင်းအတိအကျ မရှင်းလင်းနိုင်တဲ့အတွက် လျှို့ဝှက်ခုံရုံး ဖွဲ့စည်း စစ်ဆေးခဲ့ရတဲ့အထိဖြစ်ခဲ့ရပြီး ကျပ် ၂ရ သိန်းဖိုး သုံးစွဲဖို့ ခွင့်ပြုထားတဲ့ လုပ်ငန်းရဲ့ အမှန်တကယ် ကုန်ကျစရိတ်ဟာ ကျပ် ၅၀၅ သိန်းထိ ရှိခဲ့တာကို တွေ့ရှိခဲ့ရပါတယ်။ သတိပြု ဆင်ခြင်စရာ အချက် တစ်ချက်ဖြစ်လို့ ထည့်သွင်းဆွေးနွေးရခြင်း ဖြစ်ပါတယ်။ လေးစားအပ်တဲ့ ပြည်ထောင်စုလွှတ်တော် နာယကကြီးခင်ဗျား။ ပြီးခဲ့တဲ့ပထမအကြိမ် ပြည်ထောင်စု လွှတ်တော်အစည်းအဝေးများတွင် နိုင်ငံခြားချေးငွေရယူလိုခြင်း နှင့် စပ်လျဉ်းပြီး ဆွေးနွေးကြရာမှာ လွှတ်တော်ကိုယ်စားလှယ် အချို့အနေဖြင့် ပြည်ပချေးငွေ ရယူတဲ့နေရာမှာ နောင်အနာဂတ်တိုင်းပြည် အတွက် ဝန်ထုပ်ဝန်ပိုးမဖြစ်စေရန် ရှုထောင့်ပေါင်းစုံကတွက်ချက်ပြီး မည်သည့်နည်းလမ်းနဲ့ ပြန်ဆပ် မယ်ဆိုတဲ့ အစီအစဉ်ကိုလည်း စီမံကိန်းမှာထည့်သွင်းဆုံးဖြတ်ရမှာဖြစ်ကြောင်း၊ ချေးငွေသုံးစွဲပြီးဆောင်ရွက်တဲ့ စီမံကိန်းလုပ်ငန်းတွေကို ၆ လ တစ်ကြိမ် သို့မဟုတ် နှစ်စဉ်အလိုက် နိုင်ငံတော်ကို အစီရင်ခံသင့်ကြောင်း၊ လုပ်ငန်းတိုင်းအပေါ်မှာ တိကျမှုရှိစေရန်၊ တာဝန်ယူမှု၊ တာဝန်ခံမှု၊ ပွင့်လင်းမြင်သာမှုရှိရန်နှင့် ရိုးသား ဖြောင့်မတ်ရန်လိုကြောင်း၊ ဘတ်ဂျတ်လိုငွေပြနေတဲ့ တိုင်းပြည်မှာနောက်ထပ်ပိုမိုကြီးလေးတဲ့ အခြေအနေမျိုး မဖြစ်ရန်လိုကြောင်း၊ ဖွံ့ဖြိုးတိုးတက်ရေးကို အကြောင်းပြပြီး ချေးငွေတွေကို လက်ခံနေရင် နောင်တက်လာမယ့် အစိုးရ၏တာဝန်သာဖြစ်တယ်ဆိုပြီး ဝန်ထုပ်ဝန်ပိုးတွေကို ပခုံးပေါ်တင်ပေးသလို ဖြစ်နေကြောင်း၊ စီမံကိန်း လုပ်ငန်းမှန်သမျှ အဖိတ်အစဉ်အလေအလွင့်မရှိအောင် ပွင့်လင်းမြင်သာစွာဖြင့် ဆောင်ရွက်ရန်လိုကြောင်း၊ Exchange Rate ဒဏ်ကိုခံနိုင်အောင် ဘယ်လိုစီမံထားပါသလဲသိရှိလိုကြောင်း၊ နိုင်ငံခြား ချေးငွေများ အသုံးပြုခြင်းအပေါ် သက်ဆိုင်ရာဝန်ကြီးဌာနအနေဖြင့် စိစစ်ခံနိုင်ရေး အသင့်ပြင်ဆင်ထားရန်လိုကြောင်း စသည်ဖြင့် အသေးစိတ်ဆွေးနွေးခဲ့တာကို သိရှိခဲ့ရပါတယ်။ ဒီလိုဆွေးနွေးချက်တွေဟာ ဘယ်အစိုးရပဲ တက်တက် လွှတ်တော်ကိုယ်စားလှယ်များအနေဖြင့် ထောက်ပြဆွေးနွေးရမယ့်အချက်တွေပဲ ဖြစ်ပါတယ်။ လေးစားအပ်တဲ့ ပြည်ထောင်စုလွှတ်တော် နာယကကြီးခင်ဗျား။ ဆောက်လုပ်ရေး ဝန်ကြီးဌာန တင်ပြချက်ပါ ကလေး-ဖလမ်း-ဟားခါးလမ်း၏ လမ်းဒီဇိုင်းဟာ ပြည့်စုံကောင်းမွန်မှုရှိကြောင်း တွေ့ရှိ ရပါတယ်။ အဆိုပါလမ်းဒီဇိုင်းအရ လမ်းရဲ့ Formation Width ဟာ အနည်းဆုံး ၅၀ ပေ အထိ ချဲ့ရမှာ ဖြစ်ပါတယ်။ ယခုဆောက်ရွက်မည့်လမ်းပိုင်းရဲ့ တောင်ပေါ်လမ်းပိုင်း တချို့နေရာများမှာ တောင်ကမ်းပါးယံ မတ်စောက်သောလမ်းပိုင်းနှင့် ကျောက်နံရံဘေးတွင် ဖောက်လုပ်ထားသော လမ်းပိုင်းများတွင် ၅၀ ပေ အကျယ်အထိချဲ့ရန်အတွက် ငွေကုန်ကျမှုများခြင်း၊ ်ကြာခြင်းများ ဖြစ်ပေါ်လာနိုင်ပါတယ်။ သို့ဖြစ်ပါ၍ အဆိုပါလမ်းပိုင်းများတွင် လုပ်ငန်းဆောင်ရွက်ရန်အတွက် ခန့်မှန်းကြာချိန် ယန္တရားလိုအပ်ချက် ခန့်မှန်းကုန်ကျငွေတို့ကို အသေးစိတ် စိစစ်တွက်ချက်ပြီး သတ်မှတ် Formation Width ရရှိစေရေး၊ အလေးထားကြပ်မတ်ဆောင်ရွက်ရန် လိုအပ်မှာဖြစ်ပါတယ်။ ကလေး-ဖလမ်း-ဟားခါးလမ်းနှင့် ဟားခါး-ဂန့်ဂေါလမ်းပိုင်းများဟာ တောင်ကြောနှင့် တောင်စောင်း တစ်လျှောက် ကွေ့ပတ်ဖောက်လုပ်ထားခြင်း၊ တောင်ပြို မြေပြိုမှုများ များပြားခြင်းတို့ကြောင့် လမ်း၏ Geometric Design of couap Survey qele: cod:el Alignment qệ Gradient ook vodeos စံချိန်စံညွှန်းဝင်အောင် ဆောင်ရွက်ခြင်း၊ ထို့အပြင် အဆိုပါဒေသတွင် သက်နုကျောက်တောင်များ ပေါများသဖြင့် လမ်းရဲ့ အဓိကကုန်ကြမ်းဖြစ်သော အရည်အသွေးမီ လမ်းခင်းကျောက်များရရှိရေးကိုလည်း အလေးထားကြပ်မတ်ဆောင်ရွက်သင့်ပါကြောင်း အကြံပြုတင်ပြအပ်ပါတယ်။ နိဂုံးချုပ်အနေဖြင့် ဆွေးနွေးလိုတာကတော့ လက်ရှိအစိုးရတာဝန်ယူတဲ့ အစပိုင်းကာလမှာ ကမ္ဘာ့ဘဏ်မှ အတိုးမဲ့ချေးငွေ အမေရိကန်ဒေါ်လာသန်း ၂၀၀ ကို ချေးယူမည့်အစီအစဉ်အား ထောက်ခံ ပါကြောင်းနှင့် အရေးပေါ်ပြန်လည်ထူထောင်ရေးဆိုင်ရာချေးငွေ၊ Project Management အတွက် လျာထားငွေများနှင့် ဝန်ကြီးဌာနများအလိုက် စီမံကိန်းအထောက်အကူပြုငွေများလျာထားခြင်း၊ သုံးစွဲခြင်း အပိုင်းတို့တွင် မလိုလားအပ်သောကုန်ကျမှုများကို ထပ်မံစစ်ဆေးသင့်ပါကြောင်းနှင့် ပွင့်လင်းမြင်သာမှု ရှိစေရေးအတွက် စနစ်တကျမှန်ကန်စွာသုံးစွဲပြီး စီမံကိန်းလုပ်ငန်းများကို ဆောင်ရွက်ရာတွင် နိုင်ငံတကာ စံချိန်စံညွှန်းများနှင့်အညီ ရေရှည်တည်တံ့ခိုင်ခံ့စေရေးအတွက် တာဝန်ခံမှု၊ တာဝန်ယူမှုများဖြင့် ပြည်ထောင်စု လွှတ်တော်သို့ တင်ပြထားချက်များအတိုင်း တိကျစွာဆောင်ရွက်သင့်ပါကြောင်း အကြံပြုဆွေးနွေးရင်းဖြင့် နိဂုံးချုပ်အပ်ပါတယ်။ အားလုံးကိုကျေးဇူးတင်ပါတယ်။</speech>
<speech type='speaker'>ဦးမင်းသိန်း၊ ငါန်းဇွန်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id='286'>ဦးမင်းသိန်း(ငါန်းဇွန်မဲဆန္ဒနယ်၊ မန္တလေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့် ကြွရောက်လာတဲ့ ဧည့်သည်တော်များ ပြည်ထောင်စုလွှတ်တော် ကိုယ်စားလှယ်များအားလုံး မင်္ဂလာအပေါင်းနဲ့ပြည့်စုံပါစေလို့ ဦးစွာနှုတ်ခွန်းဆက်သ ဂါရဝပြု အပ်ပါတယ် ခင်ဗျား။ ရှေ့ကတင်ပြသွားတဲ့ ဆရာဦးသန်းစိုး (ဘောဂဗေဒ) ရန်ကုန်တိုင်းဒေသကြီး မဲဆန္ဒနယ်အမှတ်(၄) နဲ့ ဒုတိယဗိုလ်မှူးကြီးမျိုးခိုင်အောင် တပ်မတော်သား ပြည်သူ့လွှတ်တော်ကိုယ်စားလှယ်တို့က တင်ပြသွားတာ တွေဟာ ပညာရှင်ဆန်တဲ့အစိတ်အပိုင်းများလို့ ကျွန်တော်တို့ လေ့လာသိရှိရပါတယ်။ ဆရာတင်ပြသွားတဲ့ အထဲမှာတော့ ငွေကြေးလက်ရှိပေါက်ဈေးတွေနဲ့ ငွေကြေးစာချုပ်ကို အတိအကျ ဆောင်ရွက်ထားဖို့ တိုက်တွန်း သွားတာကို ကျွန်တော်တို့မှတ်သားမိပါတယ်။ အဲဒီနောက် ဒုတိယဗိုလ်မှူးကြီးမျိုးခိုင်အောင် တင်ပြသွားတာ ကတော့ ကမ္ဘာ့ဘဏ်ရဲ့ သဘောတူညီချက်တွေ၊ နောက်တစ်ခါ ပြီးခဲ့တဲ့သောကြာနေ့က တာဝန်ရှိပုဂ္ဂိုလ်များ လာရောက်ရှင်းလင်းသွားတဲ့ အရေးကြီးကောက်နုတ်ချက်တွေ၊ နောက်လုပ်ငန်းအသေးစိတ်တွေနဲ့ လုပ်ငန်း အကောင်အထည်ဖော်ရာမှာ လိုအပ်ချက်တွေကို အသေးစိတ်စနစ်တကျ တင်ပြသွားတာဖြစ်တဲ့အတွက် အဲဒီအပိုင်းတွေကိုချန်လှပ်ပြီးတော့ ကျွန်တော့အနေနဲ့ကတော့ ကျွန်တော်တို့မြို့နယ်များမှာ ပြည်ထောင်စု ငွေကြေးနဲ့ပတ်သက်လို့ အဓိကဖြစ်လေ့ဖြစ်ထရှိတဲ့ ပြဿနာလေးကို အဓိကထားတင်ပြသွားမှာဖြစ်ပါတယ်။ ပြည်ထောင်စုစီမံကိန်းငွေကြေးဆိုင်ရာ ကျွန်တော်တို့ ဆောင်ရွက်တဲ့နေရာမှာ မြို့နယ်များအနေနဲ့ စီမံကိန်းစစ်ဆေးညှိနှိုင်းအကဲဖြတ်တဲ့နေရာမှာ အင်မတန်မှ ကျွန်တော်တို့ အခက်အခဲတွေ့ရတာဖြစ်ပါတယ်။ ပြည်ထောင်စုအဆင့်က ကျွန်တော်တို့ ဆောင်ရွက်တာဖြစ်တဲ့အတွက် တင်ဒါရရှိတဲ့၊ လေလံရရှိတဲ့၊ ကန်ထရိုက် ရရှိတဲ့ကုမ္ပဏီများဟာ မြို့နယ်ဌာနဆိုင်ရာ အကြီးအကဲများနဲ့ မြို့နယ်မှာရှိတဲ့ ဖွံ့ထောက်ကအစ ကျွန်တော်တို့ လုပ်ငန်းပိုင်းဆိုင်ရာစိတ်ပါဝင်စားသူအားလုံး သွားရောက်ကြီးကြပ်စစ်ဆေးမေးမြန်းတဲ့အခါမှာ ကျွန်တော်တို့ ပြည်ထောင်စုအဆင့်နဲ့ ပြီးခဲ့ပြီးသားပါ။ တိုင်းဒေသကြီး စစ်ဆေးရေးအဖွဲ့နဲ့ ပြီးခဲ့ပြီးသားပါဆိုပြီးတော့ တယ် တောင် အလယ် တယ် လုပ်ငန်းများကို အနီးကပ်ကြီးကြပ်နိုင်ဖို့ အားနည်းတာဖြစ်တဲ့အတွက် အဲဒီကိစ္စကို ကျွန်တော်တို့ လုပ်ငန်း စီမံချက်ဆောင်ရွက်တဲ့နေရာမှာ မြေပြင်အနီးကပ်ကြီးကြပ်နိုင်တဲ့ မြို့နယ်အဖွဲ့အစည်းအဆင့်ဆင့်ကို လိုအပ် သလိုတာဝန်များ ခွဲဝေပေးဖို့ အကြံပြု ထောက်ခံဆွေးနွေးလိုပါတယ်။ နောက်တစ်ခုကတော့ တည်ဆဲဥပဒေ၊ နည်းဥပဒေ၊ လုပ်ထုံးလုပ်နည်းများနဲ့အညီ စောစောက တင်ပြသွားတဲ့ ကုန်သွယ်ခွန်၊ အမြတ်ခွန်များ၊ ဒီဇိုင်းကြီးကြပ်ခများနဲ့ ပြင်ဆင်စရိတ်များ အပါအဝင် တင်ဒါအောင်ထားတဲ့၊ လေလံရထားတဲ့ ကန်ထရိုက်စနစ်တွေနဲ့ မြေပြင်ကိုချပေးတဲ့ ငွေလုံးငွေရင်းအားလုံး သုံးစွဲစေချင်ပါတယ်။ အကျိုးအကြောင်း ဆက်စပ်တွေးခေါ်တဲ့နေရာမှာက ချေးငွေကို ကျွန်တော်တို့ နိုင်ငံတွင်းငွေကြေးမပြည့်စုံလို့ ချေးရတာဖြစ်တဲ့အတွက် ရရှိလာတဲ့ငွေကြေးတွေကို ကျွန်တော်တို့ မြေပြင်ကို အားလုံးရောက်မှသာလျှင် ကျွန်တော်တို့ ပြန်ဆပ်တဲ့၊ စောစောက ဒုတိယဗိုလ်မှူးကြီး သုံးသပ်ချက် ထဲမှာလည်း ပါသွားပါတယ်။ ကျွန်တော်တို့ ၆ နှစ် ဆိုင်းငံ့တဲ့ ၀.၇၅ ကို ၃၂ နှစ်ဆပ်တွေ ကျွန်တော်တို့ နောက်အစိုးရ၊ နောက် လွှတ်တော်တွေအတွက်လည်း ဝန်ထုပ်ဝန်ပိုးဖြစ်စေမှာ ဖြစ်တဲ့အတွက် သေချာ စနစ်တကျ စိစစ်ပေးဖို့နဲ့ နောက်တစ်ခါ ကျွန်တော်တို့ လုပ်ငန်းရဲ့ခိုင်ခံ့မှုစွမ်းရည် သက်တမ်းတွေကိုလည်း ကျွန်တော်တို့ စာချုပ်စာတမ်းများနဲ့ အတိအကျ ဆောင်ရွက်စေချင်တာရယ်၊ နောက် ကျွန်တော်တို့လမ်းများ တည်ဆောက်ပြီးတဲ့အခါမှာ မလိုအပ်ဘဲနဲ့ ဒီထဲကပဲအသုံးစရိတ်တွေကို နုတ်ပြီးတော့ကြီးကျယ်တဲ့ ဖွင့်ပွဲ အခမ်းအနားကြီးတွေ ဆောင်ရွက်တာကို ကျွန်တော်တို့ အများပြည်သူအပါအဝင် ကျွန်တော်များ ကိုယ်တိုင် ကလည်း ဒီဆောင်ရွက်ချက်တွေကို ထောက်ခံခြင်းမရှိတဲ့အတွက် ကျွန်တော်တင်ပြပြီးတော့ အကြံပြု ဆွေးနွေးသွားတဲ့ အချက်များနဲ့ အထက်က ကျွန်တော်တို့ တင်ပြသွားတဲ့ ဆရာဦးသန်းစိုးတို့၊ ဒုတိယ ဗိုလ်မှူးကြီး မျိုးခိုင်အောင်တို့ တင်ပြချက်တွေကို တစ်ပေါင်းတစ်စည်းတည်းနဲ့ ကျွန်တော်တို့ အကောင် အထည်ဖော်ဆောင်မယ့်ပုဂ္ဂိုလ်များ သမိုင်းကောင်း ကျန်စေဖို့အတွက် သမ္မတကြီးအပါအဝင် အစိုးရအဖွဲ့ရဲ့ ကျွန်တော်တို့နိုင်ငံတော် ကမ္ဘာ့ဘဏ်ကနေ ဒေါ်လာ သန်း ၂၀၀ ချေးယူမယ့်ကိစ္စကို အကြံပြု ထောက်ခံ ဆွေးနွေးရင်း နိဂုံးချုပ်ပါကြောင်း လေးစားစွာ တင်ပြအပ်ပါတယ်ခင်ဗျာ။ အားလုံးကို ကျေးဇူး တင်ပါတယ်ခင်ဗျ။</speech>
<speech type='speaker'>ဆက်လက်ပြီး ဦးစိန်ဝင်း၊ မအူပင်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id='178'>ဦးစိန်ဝင်း (မအူပင်မဲဆန္ဒနယ်၊ ဧရာဝတီတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါခင်ဗျား။ ကျွန်တော်က မအူပင်စိန်ဝင်း ဖြစ်ပါတယ်။ ယနေ့ကမ္ဘာ့ဘဏ်မှ အမေရိကန်ဒေါ်လာ သန်း ၂၀၀ ချေးယူခြင်းနှင့်ပတ်သက်၍ စိုက်ပျိုးရေး ရှုထောင့်ကနေပြီးတော့ ဖြည့်စွက်အကြံပြု ထောက်ခံဆွေးနွေးသွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျား။ ကျွန်တော်တို့ မြန်မာနိုင်ငံဟာ ရာသီဥတုဖောက်ပြန်မှု နဲ့ သဘာဝဘေးအန္တရာယ်ကျရောက်တဲ့ ကမ္ဘာ့ ၁၀ နိုင်ငံထဲမှာ တစ်နိုင်ငံပါဝင်နေတယ်ဆိုတာကို အားလုံး အသိပဲဖြစ်ပါတယ်။ ဒီလို ဘေးအန္တရာယ်ကျရောက်မယ့်၊ တစ်နည်းအားဖြင့် ဘေးအန္တရာယ်ကျရောက်မှုများ နိုင်တဲ့ အခွင့်အလမ်းရှိနေတာကို ကျွန်တော်တို့အနေနဲ့ ဒါကိုကြိုတင်ကာကွယ်ဆောင်ရွက်ရမယ့် လုပ်ငန်း တွေဟာ အထူးအရေးကြီးကြောင်းလည်း အားလုံးသဘောတူထားပြီး ဖြစ်ပါတယ်။ ဒီလိုဖြစ်ပြီးမှ ကယ်ဆယ် တာထက် မဖြစ်ခင်ကြိုတင်ကာကွယ်စီမံဆောင်ရွက်မှုဟာ ပိုပြီးတော့အကျိုးသက်ရောက်မှုရှိတယ်ဆိုတာလည်း အားလုံးသဘောတူလက်ခံထားပြီးသား ဖြစ်ပါတယ်။ ကနေ့ စိုက်ပျိုးရေး၊ မွေးမြူရေးနဲ့ ဆည်မြောင်း ဝန်ကြီးဌာန ကျေးလက်ဒေသဖွံ့ဖြိုးတိုးတက်ရေးဦးစီးဌာနအနေနဲ့ လမ်းတံတား ပြုပြင်ရေးကိစ္စမှာ သန်း ၆၀၊ ယာဉ်၊ စက်၊ ယန္တရားဝယ်ယူရေးကိစ္စမှာ ၆.၅ သန်း၊ စီမံကိန်းဖော်ရာမှာ နည်းပညာနဲ့ အထောက်အပံ့ အတွက်က ၃.၅ သန်း၊ စုစုပေါင်း သန်း ၇၀ လျာထားကြောင်း တွေ့ရှိရပါတယ်။ ဒီလိုလျာထား ဆောင်ရွက်မယ့်လုပ်ငန်းတွေဟာလည်း ပြန်လည်ထူထောင်ရေးအတွက် ဖြစ်တဲ့အတွက် ကျွန်တော့အနေနဲ့ မှန်ကန်သင့်မြတ်တဲ့အတွက် လိုအပ်ပါတယ်။ ဒါကြောင့် ကျွန်တော်တို့ ထောက်ခံပါတယ်။ သို့သော်လည်း ကျွန်တော်တို့ မြန်မာနိုင်ငံမှာ ဘေးအန္တရာယ်မဖြစ်ခင် ကြိုတင်ကာကွယ်မယ့် လုပ်ငန်းတွေ မလုပ်ဘူးလား။ မလုပ်တော့ဘူးလား။ အစီအစဉ်မရှိတော့ဘူးလားဆိုတာ စဉ်းစားစရာဖြစ် လာပါတယ်။ တစ်နည်းအားဖြင့် မြင်လွယ်အောင်ပြောရရင် စိုက်ပျိုးရေးဆိုတာ ရပ်နေတဲ့မြင်းကိုခွစီးရတာ မဟုတ်ပါဘူး။ ပြေးနေတဲ့မြင်းကို ခွစီးရတာဖြစ်ပါတယ်။ အမြင်လွယ်သလောက် အင်မတန်ခက်ခဲပါတယ်။ စိုက်ပျိုးရေးမှာ အဓိကအရေးကြီးဆုံးက ငွေမဟုတ်ပါဘူး။ အဲဒီပိုအရေးကြီး တာကတော့ ိုက်ညီတဲ့အလုပ်ကို လုပ်ဖို့လိုပါတယ်။ ဒီကနေ့ ကျွန်တော်တို့ မြန်မာနိုင်ငံဟာ မိုးခေါင်ရေရှားဒေသမှာ ရေငတ်တယ်။ ကျွန်တော်တို့ မြစ်ဝကျွန်းပေါ်ဘက်မှာ ရေကြီးတယ်။ ဒီဟာတွေကို ကျွန်တော်တို့ ကြိုတင်ကာကွယ်ဆောင်ရွက်ရမယ့်ွေရာသီကို ရောက်ရှိနေပြီဖြစ်ပါတယ်။ နှောင်းတောင်နှောင်းနေပါပြီ။ သိပ်မကြာခင်မှာ ရာသီဥတုကို လေ့လာလိုက်မယ်ဆိုလျှင် မိုးရွာတော့မှာ ဖြစ်ပါတယ်။ အဲဒီတော့ ကျွန်တော့အနေနဲ့ အရင်ပြီးခဲ့တာတွေကို ပြန်ပြီးလေ့လာကြည့်တဲ့အခါမှာ ပဲခူး၊ ရန်ကုန်၊ ဧရာဝတီ ဧရိယာဟာ မနှစ်က ရာသီဥတုဖောက်ပြန်မှုကြောင့် ရေကြီးရေလျှံဖြစ်ပြီးတော့ ဘေးဒုက္ခ ကျရောက်မှု၊ သီးနှံပျက်စီးမှုတွေ ပိုမိုခံရတာကို တွေ့ရပါတယ်။ ဒီနှစ်လည်း အခြေအနေအရပ်ရပ်ကို လေ့လာကြည့်တဲ့အခါမှာ ခံရဖို့အလားအလာ ရှိနေပါတယ်။ မန္တလေး၊ မကွေး၊ စစ်ကိုင်း ဧရိယာ တွေဟာလည်း ရှိနေတဲ့အောက်ရေတွေ ခန်းခြောက်တာတွေ၊ ကန်တွေ ရေခန်းတာတွေ၊ ရေငတ်တဲ့ ဒဏ်တွေပိုပြီးတော့ ခံရတာတွေ တွေ့ရှိရပါတယ်။ နောင်လည်း အခြေအနေအရပ်ရပ်ကို လေ့လာကြည့်တဲ့ အခါမှာ ခံရဖို့အလားအလာ များနေပါတယ်။ ကျွန်တော်တို့ မြန်မာနိုင်ငံကြီးဟာ နေရာတော်တော် များများမှာ ရာသီဥတုဖောက်ပြန်မှုနဲ့ ဘေးအန္တရာယ်ကျရောက်မှု အင်မတန်များပြားနေပါတယ်။ တစ်နည်းအားဖြင့် တချို့နေရာမှာ ရေကြီးမယ်။ တချို့နေရာမှာ ရေနစ်မယ်။ တချို့နေရာမှာ ရေငတ်မယ်။ တချို့နေရာမှာ မြေငလျင်လှုပ်မယ်။ တချို့နေရာမှာ မုန်တိုင်းရှိမယ်။ တချို့နေရာမှာ တောင်တွေပြိုမယ် အစရှိသည့် ဘေးအန္တရာယ်ကျရောက်နေတဲ့၊ ကျရောက်ဖို့အလားအလာများနေတဲ့ ကျွန်တော်တို့နိုင်ငံကို သဘာဝအန္တရာယ်တကယ်ဖြစ်ရင် ဘယ်ဟာကအရေးကြီးဆုံးလဲလို့ ပြန်စဉ်းစားတဲ့ အခါစားနပ်ရိက္ခာအရမ်းအရေးကြီးပါတယ်။ စားနပ်ရိက္ခာမဖူလုံဘူး။ မလောက်ဘူးဆိုရင် နောက်ဆက်တွဲ ပြဿနာ အင်မတန်ကြောက်စရာကောင်းတဲ့ အခြေအနေမှာ ဖြစ်သွားနိုင်ပါတယ်။ ဒါကြောင့် ကျွန်တော့အနေနဲ့ သဘာဝဘေးအန္တရာယ်ဖြစ်ရင် အဓိကအရေးကြီးဆုံး စားနပ်ရိက္ခာဖူလုံနိုင်အောင်၊ စားနပ်ရိက္ခာထိခိုက် မှုနည်းပါးအောင် ဆောင်ရွက်ထားဖို့၊ ကြိုတင်ပြင်ဆင်ထားဖို့ အထူးလိုအပ်ပါတယ်လို့ ဖြည့်စွက်အကြံပြု လိုပါတယ်။ ဒီကနေ့ အောက်မြန်မာနိုင်ငံမှာ အလေးထားပြီးလေ့လာလိုက်ရင် ကောနေတဲ့မြောင်းတွေဟာ အမြန်ဆုံးပြန်လည်ပြီးတော့ တူးဖော်ဖို့လိုအပ်ပါတယ်။ ဒီလိုအမြန်ဆုံးကာနေတဲ့ မြောင်းတွေ မြောင်းဖြည့်၊ ဘောင်ဖြည့်၊ လမ်းဖြည့် စီမံကိန်းတွောင်ရွက်မှ သီးနှံပျက်စီးမှုကို ကာကွယ်နိုင်ပြီးတော့ ရိက္ခာထိခိုက်မှုကို လျော့နည်းစေမှာဖြစ်ပါတယ်။ မြင်လွယ်အောင် သာဓကတစ်ခုအနေနဲ့ ပြောမယ်ဆိုရင် ဧရာဝတီတိုင်းဟာ မြန်မာနိုင်ငံမှာ စပါးကျီအိုးကြီးပါ။ စပါးကျီကြီးပါ။ ဒီစပါးကျီကြီးဟာ မြန်မာနိုင်ငံမှာ ဧရာဝတီတိုင်းဟာ စပါးကျီဖြစ်သလို လက်ရှိအခြေအနေမှာ ဧရာဝတီတိုင်းမှာ မြစ်ချောင်းအင်းအိုင်တွေ ပေါများတဲ့တိုင်းကြီးလည်းဖြစ်ပါတယ်။ ဒီလိုမြစ်ချောင်းအင်းအိုင်တွေပေါများတဲ့တိုင်း၊ စပါးကျီတိုင်းကြီးဟာ ကောနေတဲ့မြောင်းတွေကို ဒီနေ့ဒှီာမလုပ်ဘူးဆိုရင် မိုးရာသီမှာ ကျွန်တော်တို့ ရင်တထိတ်ထိတ်နဲ့ ခံစားရပြီးတော့ ဖြတ်သန်းရမယ့်အနေအထားမျိုးဖြစ်လာမှာ ဖြစ်ပါတယ်။ နောက်တစ်ချက်ကတော့ အထက်မြန်မာနိုင်ငံမှာလည်း ထိုနည်းလည်းကောင်းပါပဲ။ ကျွန်တော်တို့ ရေကန်တွေ ရေရရှိရေးကို နည်းပေါင်းစုံနဲ့ ဆောင်ရွက်ဖို့ လိုအပ်နေပါတယ်။ အထူးပြောချင်တာကတော့ ရေရရှိရေးနဲ့ ရေကြီးနစ်မြုပ်မှုကာကွယ်ရေးလုပ်ငန်းကို အထူးဦးစားပေးပြီး ဆောင်ရွက်မယ်ဆိုရင် စားနပ်ရိက္ခာထိခိုက်မှုနှင့် သီးနှံပျက်စီးမှုကို လျော့နည်းစေပါတယ်။ လေးစားအပ်ပါသော နာယကကြီးခင်ဗျား။ ကျေးလက်ဒေသဖွံ့ဖြိုးတိုးတက်ရေးဦးစီးဌာန မနှစ်က လုပ်သွားတာတွေ ပြန်ကြည့်လိုက်တဲ့အခါမှာ လမ်းတံတားမှာ စံချိန်စံညွှန်းနဲ့ မမီပါဘူး။ မနှစ်ကလုပ်တယ်။ ဒီနှစ်ပျက်စီးပါတယ်။ ဒါတွေကို ကျွန်တော်တို့ သက်ဆိုင်ရာဌာနအကြီးအကဲတွေက လေလံပေးထားတဲ့ ကုမ္ပဏီတွေကို ခေါ်ယူပြီးတော့ တာဝန်ယူမှု၊ တာဝန်ခံမှုရှိအောင်၊ သင်ခန်းစာရအောင် ပြန်လည်ပြီးတော့ ပြင်ဆင်ပေးဖို့ ကျွန်တော့အနေနဲ့ ဖြည့်စွက်အကြံပြုလိုပါတယ်။ ကျေးလက်ဒေသဖွံ့ဖြိုးတိုးတက်ရေး ဦးစီးအနေနဲ့ စိုက်ပျိုးရေး၊ မွေးမြူရေး၊ ကျေးလက်ပညာပေးရေးလုပ်ငန်းကို အထူးဦးစားပေး ဆောင်ရွက် ပေးဖို့ ကျွန်တော်မေတ္တာရပ်ခံလိုပါတယ်။ ကျေးလက်ပညာပေးရေးလုပ်ငန်းလုံလုံလောက်လောက်ရှိမှ ကျေးလက်ဗဟိုပြုစီမံကိန်းဟာ အောင်မြင်နိုင်မှာဖြစ်ပါတယ်။ ကျွန်တော်တို့ ဒီကနေ့တောင်သူလယ်သမား တွေကို အနီးကပ်ကြီးကြပ်မှု အင်မတန်အားနည်းနေပါတယ်။ ဒါကြောင့်မို့လို့ အင်မတန်အားနည်းနေတဲ့ အနီးကပ်ကြီးကြပ်မှု အားကောင်းအောင် ကျေးလက်ပညာပေးဝန်ထမ်းတွေကို လုံလုံလောက်လောက် ခန့်ထားပေးဖို့ ကျွန်တော်အကြံပြုလိုပါတယ်။ ရွာချင်းဆက်လမ်းတံတားကိစ္စကိုတော့ ကျွန်တော့အနေနဲ့ အကြံပေးချင်တာက လမ်းတံတားသိပ်ကြီးတယ်ဆိုရင်တော့ ဆောက်လုပ်ရေးကို လွှဲပေးလိုက်ခြင်း အားဖြင့် စက်ပစ္စည်းဝယ်ယူမှုလည်း သက်သာပြီးတော့ စံချိန်စံညွှန်းလည်း ကျွမ်းကျင်မှုရှိပြီးတော့ ရရှိနိုင် မယ်လို့ ကျွန်တော်အကြံပြုလိုပါတယ်။ ချုပ်၍ပြောရမယ်ဆိုရင်တော့ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာနရဲ့ ပြန်လည် တည်ဆောက်ခြင်းနဲ့ ကြိုတင်ကာကွယ်စီမံရေးလုပ်ငန်းတွေဟာ သန်း ၇၀ မကပါဘူး။ အများကြီးလိုအပ် နေတယ်ဆိုတာ ကျွန်တော်ဖြည့်စွက်ပြီးတော့ အသိပေးလိုပါတယ်။ ဒီလုပ်ငန်းတွေအပြင် စောစောက ကျွန်တော်တင်ပြသွားတဲ့ ရေကိုအကျိုးရှိရှိအသုံးချရေးလုပ်ငန်းကို ထိထိမိမိသာ ဆောင်ရွက်ထားမယ် ဆိုရင် သဘာဝဘေးအန္တရာယ်ကို ကျွန်တော်တို့ မြန်မာနိုင်ငံက အတော်လေးသက်သာလာနိုင်စရာအကြောင်း ရှိပါတယ်။ ကျွန်တော်အခုပြောနေတဲ့ဟာတွေဟာ ရေကြီးရေနစ်မယ့် ဧရာဝတီတိုင်းရဲ့ တောင်သူ လယ်သမားတွေရဲ့ အသံဖြစ်သလို အထက်မြန်မာပြည် မိုးခေါင်ရေရှားရပ်ဝန်းဒေသက တောင်သူ လယ်သမားတွေရဲ့ အသံဖြစ်ပါတယ်။ ဒါကြောင့်မို့လို့ ကျွန်တော့အနေနဲ့ ရေအကျိုးရှိရှိအသုံးချနိုင်ရေး လုပ်ငန်းကိုလည်း ်ဆောင်ရွက်ပေးဖို့၊ ဒီလိုဆောင်ရွက်ပါကပြောင်းလဲခြင်း အကျိုး ကိုလည်း လက်တွေ့ခံစားရမှာဖြစ်ပါကြောင်း တင်ပြလိုပါတယ်။ လေးစားအပ်ပါသော နာယကကြီးခင်ဗျား။ နိဂုံးချုပ်အနေနဲ့ စိုက်ပျိုးရေး၊ မွေးမြူရေးနှင့် ဆည်မြောင်း ဝန်ကြီးဌာနရဲ့ ကျေးလက်ဖွံ့ဖြိုးတိုးတက်ရေးလုပ်ငန်းတွေဟာ တကယ်လိုအပ်ပါတယ်။ ကျွန်တော်တို့ လေ့လာကြည့်ပါတယ်။ တကယ်လည်း လိုအပ်လို့တကယ်လုပ်သင့်တယ်ဆိုတာ ထောက်ခံပါတယ်။ ဒါပေမယ်လို့ ဒီအပြင် ရေနစ်တော့မယ့် လူတွေ၊ တိရစ္ဆာန်တွေ၊ အပင်တွေကို ရေငတ်တော့မယ့်လူတွေ၊ တိရစ္ဆာန်တွေ၊ အပင်တွေကို ကျွန်တော်တို့ ကြိုတင်ကယ်ဆယ်တဲ့ စီမံလုပ်ငန်းတွေကိုလည်း မမေ့ဖို့၊ ဦးစားပေးဆောင်ရွက်ပေးဖို့ ဖြည့်စွက်အကြံပြုရင်း ထောက်ခံအပ်ပါတယ်ခင်ဗျား။ အားလုံးကို လေးစား ပါတယ်။</speech>
<title>အစည်းအဝေး ခေတ္တရပ်နားခြင်း</title>
<speech type='speaker'>ပြည်ထောင်စုလွှတ်တော်ကိုယ်စားလှယ်များခင်ဗျာ။ အစည်းအဝေးကို ခေတ္တ ရပ်နားပါမယ်။ ၂ နာရီ မိနစ် ၃၀ ပြန်လည်စတင်ပါမယ်။</speech>
<speech type='mc'>ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type='mc'>အားလုံးထွက်ခွာနိုင်ကြပါပြီ ခင်ဗျား။</speech>
<title>အစည်းအဝေး ပြန်လည်စတင်ခြင်း</title>
<speech type='mc'>လေးစားအပ်တဲ့ ပြည်ထောင်စုလွှတ်တော်ကိုယ်စားလှယ်များနဲ့ ဧည့်သည် တော်များခင်ဗျာ။ အစည်းအဝေး ပြန်လည်စတင်ပါတော့မယ်။</speech>
<speech type='mc'>ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type='mc'>အားလုံးထိုင်နိုင်ကြပါပြီခင်ဗျား။</speech>
<speech type='speaker'>ဆွေးနွေးခြင်းအစီအစဉ်ပြန်လည်စတင်ပါမယ်။</speech>
<speech type='speaker'>ဦးဘရှိန်၊ ကျောက်ဖြူမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id='321'>ဦးဘရှိန်(ကျောက်ဖြူမဲဆန္ဒနယ်၊ ရခိုင်ပြည်နယ်)</mp>အားလုံးမင်္ဂလာပါခင်ဗျာ။ ကျွန်တော် ကတော့ ရခိုင်ပြည်နယ်၊ ကျောက်ဖြူ မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးဘရှိန် ဖြစ်ပါတယ်။ နာယကကြီးခင်ဗျာ။ သဘာဝဘေးအတွက် ပြန်လည်ထူထောင်ရေးဆိုင်ရာ ချေးငွေနဲ့ပတ်သက်ပြီးတော့ ဆွေးနွေးမှာ ဖြစ်ပါတယ်။ အမေရိကန်ဒေါ်လာ သန်း ၂၀၀ ကို ကမ္ဘာ့ဘဏ်ထံမှ ချေးယူရေးနဲ့ ပတ်သက် ပြီးတော့ အပြုသဘောနဲ့ အကြံပြု ဆွေးနွေးမှာ ဖြစ်ပါတယ်။ အခုကမ္ဘာ့ဘဏ်က ချေးယူမယ့် ဒေါ်လာ သန်း ၂၀၀ ကို အတိုးမဲ့လို့ သိရပါတယ်။ ဝန်ဆောင်ခ ၀.၇၅ ရာနှုန်းနဲ့ ကတိခံကြေး ၀.၀၅ ရာနှုန်း ပေးရမယ်ဆိုရင်လည်း အလွန်သက်သာတဲ့ချေးငွေဖြစ်တယ်ဆိုတာ သိရလို့ ဒီလိုလုပ်ရပ်တွေကို ကြိုဆို ပါတယ်။ ဒီချေးငွေကို ကဏ္ဍ ၄ ရပ်မှာ ခွဲပြီးတော့ သုံးစွဲမယ်လို့လည်း သိရပါတယ်။ ကျွန်တော်ကတော့ ဆောက်လုပ်ရေးဝန်ကြီးဌာန၊ စိုက်ပျိုးရေး၊ မွေးမြူရေးနဲ့ဆည်မြောင်းဝန်ကြီး ဌာနတို့က အသုံးပြုမယ့် ချေးငွေတွေနဲ့ ဆက်စပ်ပြီးတော့ ဆွေးနွေးမှာ ဖြစ်ပါတယ်။ ဒီနေရာမှာ ကျွန်တော့ အနေနဲ့ ဒီချေးယူရရှိတဲ့ငွေတွေကို အသုံးပြုမယ့်နေရာဒေသ Location ရယ်၊ အသုံးပြုတဲ့အခါ မြေပြင် လိုအပ်ချက်နဲ့ ကိုက်ညီအောင် သုံးစွဲဖို့လိုတယ်ဆိုတဲ့ အကြံပြုချက်တွေနဲ့ ဆွေးနွေးမှာ ဖြစ်ပါတယ်။ နာယကကြီးခင်ဗျာ။ ဆောက်လုပ်ရေးဝန်ကြီးဌာနက ဒေါ်လာ ၁၀၅ သန်း စိုက်ပျိုးရေး၊ မွေးမြူရေး ဆောက်လုပ်ရေးဝန်ကြီးဌာနက သဘာဝဘေးဒဏ်ခံနိုင်ရည်ရှိတဲ့လမ်းတွေ ပြုလုပ်မှာဖြစ်ပြီးတော့ စိုက်ပျိုးရေး၊ မွေးမြူရေးနဲ့ ဆည်မြောင်းဝန်ကြီးဌာနက ကျေးလက်လမ်းတွေ ပြုလုပ်မယ်လို့ သိရပါတယ်။ ကျွန်တော်တို့နိုင်ငံမှာ လမ်းပန်းဆက်သွယ်ရေး အလွန်နိမ့်ကျလျက်ရှိတဲ့အတွက်ကြောင့် နိုင်ငံတစ်ဝန်း လမ်းတွေတည်ဆောက်ဖို့၊ တည်ဆောက်တဲ့အခါမှာလည်း လမ်းတွေဟာ အရည်အသွေးတွေကောင်းမွန်ဖို့ လိုအပ်ပါတယ်။ နိုင်ငံတစ်နိုင်ငံ ဖွံ့ဖြိုးတိုးတက်ရေးမှာ လမ်းပန်းဆက်သွယ်ရေးဟာ ကောင်းမွန်ဖို့လိုတယ်။ အဲဒါကြောင့် လမ်းပန်းဆက်သွယ်ရေး အထူးအရေးကြီးပါတယ်။ ကျွန်တော်တို့နိုင်ငံမှာ နိုင်ငံရဲ့ အစွန်အဖျားဒေသတွေဟာ လမ်းပန်းဆက်သွယ်မှု ခက်ခဲခြင်းကြောင့် ပိုပြီးဖွံ့ဖြိုးရေးနောက်ကျနေတာ ဖြစ်ပါတယ်။ အခုဝန်ကြီးဌာန ၂ ခု လုံးကရရှိတဲ့ချေးငွေတွေကို ဖွံ့ဖြိုးမှုနိမ့်ကျတဲ့ ဒေသကလမ်းမကြီးတွေနဲ့ ကျေးလက်ဒေသက လမ်းတွေအတွက် အသုံးပြုမယ်လို့သိရပါတယ်။ ဒီလမ်းတွေကို နိုင်ငံရဲ့ ၇၀ ရာနှုန်း လောက်ရှိတဲ့ ကျေးလက်ပြည်သူတွေ အမှန်တကယ် အကျိုးရှိရှိအသုံးပြုနိုင်အောင်ဆိုလို့ရှိရင် လုပ်ပေးရမှာက သက်ဆိုင်ရာဝန်ကြီးဌာနတွေဖြစ်ပါတယ်။ နာယကကြီးခင်ဗျာ။ ချေးငွေတွေကို အသုံးပြုပြီးလုပ်ငန်းလုပ်တဲ့အခါ ဘယ်ဝန်ကြီးဌာနကပဲ ဖြစ်ဖြစ် မြေပြင်လိုအပ်ချက်နဲ့ ကိုက်ညီဖို့ အလွန်အရေးကြီးပါတယ်။ ဒီလိုမြေပြင်လိုအပ်ချက်နဲ့ ကိုက်ညီဖို့ အလွန်အရေးကြီးတယ်ဆိုတာကို ဆည်မြောင်းဝန်ကြီးဌာနက လွှတ်တော်ထဲမှာ ရှင်းပြတုန်းကလည်း ထည့်သွင်းရှင်းပြတာကို ကျွန်တော်တို့ ကြားလိုက်ရပါတယ်။ နိုင်ငံခြားက ကျွမ်းကျင်တဲ့သူတွေနဲ့ပဲလုပ်လုပ်၊ ကိုယ့်နိုင်ငံက ကိုယ့်ဝန်ထမ်းတွေ၊ ကိုယ့်အလုပ်သမားတွေနဲ့ပဲလုပ်လုပ် တာဝန်ရှိသူတွေရဲ့ ပေါ့ပေါ့လျော့လျော့ လုပ်ကိုင်တဲ့အတွက် မြေပြင်လိုအပ်ချက်နဲ့ မကိုက်ညီလို့ မလိုအပ်တဲ့ နစ်နာဆုံးရှုံးမှုတွေ တွေ့နိုင်ပါတယ်။ ဝန်ကြီးဌာနတွေက တာဝန်ရှိသူတွေက ဒါတွေကို အထူးသတိထားသင့်ပါတယ်။ အထူးသဖြင့် မိုးအလွန် များတဲ့ ကျွန်တော်တို့ ရခိုင်ပြည်နယ်၊ ချင်းပြည်နယ်တို့လိုနေရာတွေမှာ ကျေးလက်လမ်းတွေကို မြေသား လမ်းတွေ၊ ကျောက်ချောလမ်းတွေလုပ်မယ့်အစား ကွန်ကရစ်လမ်းတွေ လုပ်သင့်ပါတယ်။ ဒီနေရာမှာ သာဓကတစ်ခုအနေနဲ့ ကျွန်တော့အတွေ့အကြုံနဲ့ ယှဉ်ပြီးတော့ တင်ပြဆွေးနွေးလို ပါတယ်။ မြေပြင်လိုအပ်ချက်နဲ့ မကိုက်ညီတဲ့အတွက်ကြောင့် ဆုံးရှုံးနစ်နာစရာအကြောင်း သာဓကကို တင်ပြမှာ ဖြစ်ပါတယ်။ ကျွန်တော်တို့ မြို့နယ်မှာ ကျေးလက်ဦးစီးဌာနက တံတားတစ်စင်းခွင့်ပြုပါတယ်။ ဝန်ထမ်းတွေက ပေါ့ပေါ့လျော့လျော့လုပ်လိုက်တဲ့အတွက်ကြောင့် ပေ ၂၁၀ ကျယ်တဲ့ချောင်းကို ပေ ၁၅၀ တံတားထိုးမယ်ဆိုပြီးတော့ လွှဲပေးလိုက်တယ်။ ဝန်ကြီးဌာနက ပေ ၁၅၀ တံတားထိုးဖို့ ငွေချပေးပြီးတော့ ကုမ္ပဏီကို တင်ဒါပေး တံတားထိုးခိုင်းတယ်။ ကုမ္ပဏီကလည်း ပေ ၁၅၀ တံတားထိုးလိုက်တယ်။ ကျန်တဲ့ ပေ ၆၀ စာရင်းမှာမပါဘူး။ စာရင်းမှာမပါတော့ တံတားမထိုးဘူး။ တံတားမထိုးတော့ ဒီကိစ္စကို တာဝန် ရှိတဲ့ဌာနဆိုင်ရာ ဝန်ထမ်းတွေက ဘာလုပ်လဲ။ ဒီကျန်နေတဲ့ ပေ ၆၀ ကို တံတားဆက်ထိုးပေးပါ။ တံတား ဆက်ထိုးဖို့ ရန်ပုံငွေထပ်ပေးပါလို့ မတင်ပြ မတောင်းခံဘူး။ အဲဒီလို တံတားဆက်ထိုးပေးပါလို့ ရန်ပုံငွေ တင်ပြတောင်းခံလိုက်ရင် သူတို့အမှားတွေကို လူကြီးတွေ သိသွားမှာစိုးတဲ့အတွက်ကြောင့် ကျန်တဲ့ ချောင်းကျမြေ ပေ ၆၀ ကို မြေထိန်းနံရံလုပ်မယ်။ ချောင်းကိုပိတ်မယ်။ အဲဒီလိုတင်ပြလိုက်တော့ ဝန်ကြီး ဌာနက သဘောတူပေးလိုက်ပြန်ရော။ ဒီတံတား ဒီပုံစံနဲ့သွားရင် ချောင်းကျမြေ ပေ ၆၀ ကို မြေထိန်းနံရံ ဆယ်ပြီးတော့ တံတားလုပ်တာ ကြာကြာခံနိုင်မှာ မဟုတ်ပါဘူး။ ပျက်သွားမှာပါ။ အဲဒါကျွန်တော်တို့ဆီမှာ ဖြစ်နေတဲ့ သာဓက ဒါဆောင်ရွက်ဆဲအဆင့်မှာ ရှိပါတယ်။ ဒီကိစ္စကို သက်ဆိုင်တဲ့ ပြည်ထောင်စုဝန်ကြီးဌာန ဝန်ကြီးကိုလည်း ကျွန်တော် လူချင်းတွေ့ပြီးတော့ တင်ပြထားပြီးဖြစ်ပါတယ်။ နာယကကြီးခင်ဗျာ။ ဆောက်လုပ်ရေးဝန်ကြီးဌာနနဲ့ စိုက်ပျိုးရေး၊ မွေးမြူရေးနဲ့ ဆည်မြောင်း ဝန်ကြီးဌာနတို့အတွက် အခုလို လမ်းတွေဖောက်ဖို့ ငွေတွေလိုအပ်ပါတယ်။ ဖွံ့ဖြိုးမှုနောက်ကျနေတဲ့ ဒေသ တွေမှာ အရည်အသွေးကောင်းမွန်တဲ့ လမ်းမကြီးများ ဖောက်လုပ်ဖို့လိုအပ်သလို ကျေးလက်ဒေသတွေ မှာလည်း ကျေးလက်လမ်း အများအပြားကို ဖောက်လုပ်ပေးဖို့လိုပါတယ်။ အထူးသဖြင့် ချေးငွေများကို သုံးစွဲရတဲ့နေရာမှာ မြေပြင်လိုအပ်ချက်နဲ့ ကိုက်ညီဖို့လိုပါတယ်။ လုပ်ငန်းဖြစ်အောင် သက်ဆိုင်ရာဝန်ကြီး ဌာနတာဝန်ရှိသူများရဲ့ အခန်းကဏ္ဍဟာလည်း အရေးကြီးကြောင်း တင်ပြလိုပါတယ်။ ဒီဝန်ကြီးဌာန ၂ ခု အတွက် ချေးငွေကို ထောက်ခံပါတယ်။ နောင်မှာလည်း ဒီလို အတိုးမဲ့ပဲဖြစ်ဖြစ်၊ သက်သာတဲ့အတိုးနှုန်း ထားနဲ့ပဲဖြစ်ဖြစ် ချေးငွေတွေရယူပြီးတော့ ဖွံ့ဖြိုးမှုနိမ့်ကျတဲ့ဒေသတွေ၊ ကျေးလက်ဒေသတွေထက် လမ်းများ များများစားစား လုပ်ပေးနိုင်အောင်ကြိုးစားပေးပါလို့ အကြံပြု ဆွေးနွေးရင်း နိဂုံးချုပ်ပါတယ်။ ကျေးဇူး တင်ပါတယ်။</speech>
<speech type='speaker'>ဒေါ်ဖြူဖြူသင်း မင်္ဂလာတောင်ညွန့်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id='467'>ဒေါ်ဖြူဖြူသင်း(မင်္ဂလာတောင်ညွန့်မဲဆန္ဒနယ်၊ ရန်ကုန်တိုင်းဒေသကြီး)</mp>အားလုံးပဲ မင်္ဂလာပါ။ လေးစားအပ်ပါသော ပြည်ထောင်စုလွှတ်တော်နာယကကြီးရှင်။ ကျွန်မအနေနဲ့ သဘာဝဘေး အန္တရာယ်များကြောင့် ကမ္ဘာ့ဘဏ်ချေးငွေမှ အမေရိကန်ဒေါ်လာ သန်း ၂၀၀ ရယူပြီး ဆောင်ရွက်ခြင်းကို အကြံပြု ထောက်ခံ ဆွေးနွေးသွားမှာ ဖြစ်ပါတယ်။ ကမ္ဘာ့ဘဏ်ချေးငွေရယူပြီး ဆောင်ရွက်မယ့် သဘာဝ ဘေးအန္တရာယ်ကြောင့် ပျက်စီးသွားသော ချင်းပြည်နယ်၊ ရခိုင်ပြည်နယ်၊ ဧရာဝတီတိုင်းဒေသကြီးတို့အတွက် ဆောင်ရွက်ပေးတာဖြစ်ခြင်းနဲ့ ချေးငွေမှာလည်း အတိုးမဲ့ချေးငွေဖြစ်သောကြောင့် နိုင်ငံအတွက် အလွန်ပဲ အသုံးဝင်ပါတယ်။ ဘဏ္ဍာရေးဝန်ကြီးအနေနဲ့ ကြွေးမြီနဲ့ ပတ်သက်ပြီးတော့ ရှင်းလင်းတင်ပြသွားတဲ့အထဲမှာ အောက်ပါ အချက်တွေကိုတော့ ကျွန်မထပ်မံ သိရှိလိုပါတယ်။ နိုင်ငံရဲ့ GDP ဟာ ၂၀၁၄-၂၀၁၅ မှာ ကျပ်ငွေ ၆၆၀ ထရီလီယံ ရှိတယ်လို့ ငွေစာရင်းပူးပေါင်းကော်မတီရဲ့ အစီရင်ခံစာမှာ ဖော်ပြထားပါတယ်။ ဒီတော့ကြွေးမြီဟာ အမေရိကန်ဒေါ်လာ ၉.၁၄၆ ဘီလီယံ၊ ၂၀၁၅-၂၀၁၆ မှာ GDP တိုးတက်လာတဲ့အတွက် ပြည်ပကြွေးမြီနဲ့ အချိုး ၁.၆ ရာခိုင်နှုန်းရှိတယ်လို့ သိရတဲ့အတွက် ဒီနေရာမှာ ကြွေးမြီခံနိုင်နှုန်းရှိမှု စံနှုန်းသတ်မှတ်ချက် ဘောင်အတွင်းရှိတယ်လို့ ဖော်ပြထားတဲ့အတွက်ကြောင့် ဒီဘောင်ကိုဘယ်လိုတွက်ချက်ပါသလဲ။ စံနှုန်းရဲ့ ဘောင်သတ်မှတ်ချက် အမြင့်ဆုံး ဘယ်လောက်ထိ ရှိတယ်ဆိုတာကိုလည်း သိချင်ပါတယ်။ အရည်အသွေးစစ်ဆေးချက်နဲ့ အရည်အသွေးဆိုင်ရာ အာမခံမှုလုပ်ငန်းစဉ်အပါအဝင် စီမံကိန်းရွေးချယ် ချပေးရေးလုပ်ငန်းစဉ်နဲ့ အကောင်အထည်ဖော်ဆောင်ရွက်မှု အဆင့်ဆင့်ကို ပွင့်လင်းမြင်သာမှုရှိစေရန် ဆောင်ရွက် စေလိုပါတယ်။ ဌာနဆိုင်ရာများအနေနဲ့ Project များကို သတ်မှတ်ပြီး နှစ်အပိုင်းအခြားအလိုက် လုပ်ငန်းများပြီးဆုံးတိုင်း ပြည်ထောင်စုလွှတ်တော်ကို အစီရင်ခံရန် လိုအပ်ပါတယ်။ ဘဏ္ဍာရေးဝန်ကြီး မှာလည်း မေလ ၁၄ ရက်နေ့မှာ စာရင်းအင်းများ မှန်ကန်စေရေး၊ အရည်အသွေးပြည့်ဝတဲ့ စာရင်းအင်း၊ ကိန်းဂဏန်းများ ထုတ်ပြန်နိုင်ရန်အတွက် ၁၉၅၂ ဗဟိုစာရင်းစစ်တမ်းကောက်ယူရေး အာဏာပိုင်အက်ဥပဒေ မူကြမ်းကို လွှတ်တော်သို့ ပေးပို့ထားကြောင်း သိရှိရပါတယ်။ ကျွန်မတို့ လွှတ်တော် ကိုယ်စားလှယ်တွေက ယခင်နှစ်များမှာ ကျွန်မတို့ ဘတ်ဂျက်တွေကို လေ့လာစိစစ်တဲ့အခါမှာ စာရင်းဇယား၊ ကိန်းဂဏန်းတွေ ကွဲလွဲချက်တွေ တွေ့ခဲ့ရပါတယ်။ ဒါ့ကြောင့် အစိုးရအသစ်အနေနဲ့ မှန်ကန်ပြီး ယုံကြည်စိတ်ချရနိုင်တဲ့ ကိန်းဂဏန်းစာရင်းဇယား တွေကို ထုတ်ပြန်ပေးရန်လည်း လိုအပ်ပါတယ်။ ဒါမှလည်းကျွန်မတို့ လွှတ်တော်ကိုယ်စားလှယ်တွေက စိစစ်ရာမှာ သက်ဆိုင်ရာအဖွဲ့အစည်းတွေနဲ့ အဆင်ပြေစွာ ပူးပေါင်းဆောင်ရွက်နိုင်မှာ ဖြစ်ပါတယ်။ ဌာန ဆိုင်ရာဝန်ကြီးတစ်ခုချင်းအနေနဲ့ စာရင်းဇယား၊ ကိန်းဂဏန်း အချက်အလက်များကို တိကျစွာ အလွယ်တကူ လေ့လာအသုံးပြုနိုင်ရန် Website များတွင် Update ဖြစ်အောင် လွှင့်တင်ခြင်းဖြင့်ဖြစ်စေ၊ အခြားသော နည်းလမ်းများနှင့်ဖြစ်စေ ပွင့်လင်းမြင်သာစွာနဲ့ ဖော်ပြပေးရန် လိုအပ်ပါတယ်။ ခိုင်မာမှန်ကန်တဲ့ ကိန်းဂဏန်း၊ စာရင်းအင်း၊ အချက်အလက်များစုစည်းနိုင်ပြီးတော့ မှန်ကန်တဲ့ စီးပွားရေး၊ လူမှုရေးစတဲ့ မူဝါဒများကို ချမှတ်နိုင်မှာလည်း ဖြစ်ပါတယ်။ စီမံကိန်းအကောင်အထည် ဖော်ဆောင်ရာမှာလည်း တာဝန်ယူမှု၊ တာဝန်ခံမှု ရှင်းလင်းပြတ်သားရန် လိုအပ်ပါတယ်။ ယခုလက်ရှိအခြေအနေအရ ပြည်သူလူထုတွေ ကလည်း ကျွန်မတို့ ချေးငွေတွေကို သုံးစွဲတဲ့အခါမှာ ငွေရေးကြေးရေးအပိုင်းမှာ ဌာနဆိုင်ရာများအဆင့်ဆင့် အဂတိတရားများရှိနေခဲ့တဲ့အတွက် ပြည်သူအများစုက စိုးရိမ်နေပါတယ်။ ချေးငွေအပါအဝင် ငွေကြေးသုံးစွဲမှုတွေမှာ ရှေ့ကလွှတ်တော်ကိုယ်စားလှယ်ကလည်း ဆွေးနွေးခဲ့တဲ့အတိုင်းပဲ အပြည့်အဝသုံးစွဲနိုင်ရန် အလွန်ပဲအရေးကြီးပါတယ်။ အဆင့်မမီတဲ့၊ အရည်အသွေး မပြည့်ဝတဲ့လုပ်ငန်းတွေကြောင့် တစ်နှစ်အတွင်းမှာပဲ ပျက်စီးပြိုကျမှုများကြောင့် ငွေတွေမြောက်မြားစွာ ကုန်ကျနေပေမယ့် အကျိုးမဲ့ပြီး တိုင်းပြည်အတွက် အလွန်ပဲနစ်နာနေရတာကို တွေ့နေရပါတယ်။ ဒါကြောင့် ချေးငွေအဖြစ်လုပ်ငန်းများ လုပ်ဆောင်တဲ့အခါမှာ အရည်အသွေးပြည့်မီဖို့ လုပ်ဆောင်ရန် သက်ဆိုင်ရာ ဌာနများအနေဖြင့် အထူးကြပ်မတ်ပြီး လုပ်ဆောင်သင့်ပါတယ်။ လေးစားအပ်ပါသော ပြည်ထောင်စုလွှတ်တော်နာယကကြီးရှင်။ နိဂုံးချုပ်အနေနဲ့ ၃၁-၃-၂၀၁၅ ရက်နေ့ ပြည်ပချေးငွေ လက်ကျန်များအခြေအနေနဲ့ ပတ်သက်ပြီးတော့ ချေးငွေပမာဏစုစုပေါင်း အမေရိကန် ဒေါ်လာ သန်းပေါင်း ၁၄,၁၄၆ သန်းရှိပြီးတော့ အမှန်တကယ် ထုတ်ယူသုံးစွဲငွေဟာ အမေရိကန်ဒေါ်လာ ၁၀,၆၂၉ သန်းပဲရှိတဲ့အတွက် ချေးငွေပမာဏနဲ့ ထုတ်ယူသုံးစွဲခဲ့တဲ့ ပမာဏကွာခြားချက်မှာ အမေရိကန် ဒေါ်လာ ၃,၅၁ရ သန်းကို မထုတ်ဘဲ ကျန်နေတာကို ပြည်ထောင်စုစာရင်းစစ်ချုပ်အစီရင်ခံစာရဲ့ (၄/၂၀၁၆) အရ သိရှိခဲ့ရပါတယ်။ တစ်နည်းအားဖြင့် ချေးငွေပမာဏရဲ့ ၂၅ ရာခိုင်နှုန်းနီးပါး ထုတ်ယူသုံးစွဲမှု မရှိတာကို တွေ့ခဲ့ရတဲ့အတွက် ပြည်ထောင်စုအစိုးရအနေနဲ့ ပြန်ပြီးတော့ စိစစ်သင့်ပါတယ်။ ဆက်လက်ပြီးတော့ ကျွန်မတို့ ရှေ့ကလွှတ်တော်ကိုယ်စားလှယ်တွေကလည်း ဆွေးနွေးပြီးဖြစ်ပါတယ်။ ငွေကြေးအပိုင်း၊ ငွေကြေးလဲလှယ်မှုအပိုင်းမှာ ကျွန်မတို့ ဒီချေးငွေတွေဟာ ဆိုင်းငံ့ကာလက ၆ နှစ်၊ နောက်ပိုင်းချေးငွေပြန်လည်ပေးဆပ်ရန် စီမံဆောင်ရွက်ထားမှု၊ နိုင်ငံတော်ရဲ့ နိုင်ငံခြားချေးငွေများကို အမေရိကန်ဒေါ်လာနဲ့ နှစ်ရှည်ကြွေးမြီများ ပြန်ဆပ်ရန်ဖြစ်တဲ့အတွက် မြန်မာကျပ်ငွေတန်ဖိုး ကျဆင်းခြင်းကို ကာကွယ်ကုစားခြင်းများအတွက် စီမံကိန်းနှင့် ဘဏ္ဍာရေးဝန်ကြီးဌာနနဲ့ မြန်မာနိုင်ငံတော်ဗဟုဘဏ်တို့မှ အထူးအလေးထား ဆောင်ရွက်စေလိုကြောင်း အကြံပြုရင်း နိဂုံးချုပ်ပါတယ်။ အားလုံးကို ကျေးဇူးတင် ပါတယ်။</speech>
<speech type='speaker'>ဦးသိန်းထွန်း၊ ကျောင်းကုန်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id='165'>ဦးသိန်းထွန်း(ကျောင်းကုန်းမဲဆန္ဒနယ်၊ ဧရာဝတီတိုင်းဒေသကြီး)</mp>လေးစားအပ် ပါသော ပြည်ထောင်စုလွှတ်တော် နာယကကြီးနှင့် လွှတ်တော်ကိုယ်စားလှယ်များ၊ ပြည်ထောင်စုအဆင့် ကျွန်တော်ကတော့ ဧရာဝတီတိုင်းဒေသကြီး၊ ကျောင်းကုန်းမဲဆန္ဒနယ်မှ ပြည်ထောင်စု လွှတ်တော်ကိုယ်စားလှယ်ဦးသိန်းထွန်းဖြစ်ပါတယ်။ ကျွန်တော့အနေနဲ့ နိုင်ငံတော်သမ္မတ ထံမှ ပေးပို့သော ဆောက်လုပ်ရေးဝန်ကြီးဌာန၊ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာနနဲ့ စီမံကိန်းနှင့် ဘဏ္ဍာရေးဝန်ကြီးဌာနတို့အတွက် ကမ္ဘာ့ဘဏ်မှ အမေရိကန်ဒေါ်လာသန်း ၂၀၀ ချေးယူခွင့်နှင့်စပ်လျဉ်း၍ အကြံပြု ဆွေးနွေးတင်ပြသွားမှာဖြစ်ပါတယ်။ ကမ္ဘာ့ဘဏ်မှသဘာဝဘေးအတွက် ပြန်လည်ထူထောင်ရေးဆိုင်ရာချေးငွေစီမံကိန်း၊ သဘာဝဘေးဒဏ် ခံနိုင်ရည်ရှိတဲ့လမ်းများဆောင်ရွက်ရန် ဆောက်လုပ်ရေးဝန်ကြီးဌာနသို့ အမေရိကန်ဒေါ်လာ ၁၀၅ သန်း၊ ကျေးလက်ဒေသလမ်းများ ဆောင်ရွက် နိုင်ရန် စိုက်ပျိုးရေး၊ မွေးမြူရေးနှင့်ဆည်မြောင်း ဝန်ကြီးဌာနသို့ အမေရိကန်ဒေါ်လာ ၇၀ သန်း၊ အရေးပေါ်တုံ့ပြန်မှုချေးငွေအဖြစ် ဆောင်ရွက်ရန် စီမံကိန်းနှင့် ဘဏ္ဍာရေးဝန်ကြီးဌာနသို့ အမေရိကန် ဒေါ်လာ ၁၅ သန်း၊ Project Management လုပ်ငန်းများ ဆောင်ရွက်နိုင်ရန် အမေရိကန်ဒေါ်လာ ၁၀ သန်း၊ စုစုပေါင်း အမေရိကန် ဒေါ်လာသန်း ၂၀၀ ကို ချေးယူခွင့်ကို ကျွန်တော်တို့ ပြည်ထောင်စု လွှတ်တော်ရဲ့ သဘောတူညီချက်ရရှိရေးပဲ ဖြစ်ပါတယ်။ လေးစားအပ်တဲ့ နာယကကြီးခင်ဗျား။ ပြီးခဲ့တဲ့ ၂၀၁၅ ခုနှစ်၊ ဇူလိုင်လမှ စက်တင်ဘာလအထိ မြန်မာနိုင်ငံရှိ တိုင်းဒေသကြီး/ပြည်နယ် ၁၄ ခုအနက် ၁၂ ခုဟာ ဆိုင်ကလုန်းမုန်တိုင်းကြောင့် ရေကြီး ရေလျှံခြင်းနှင့် မြေပြိုမှုများ ကြုံတွေ့ခဲ့ရပါတယ်။ လူဦးရေ ၁ သန်းကျော်ဟာ သဘာဝဘေးအန္တရာယ် ကျရောက်ခံစားခဲ့ရပါတယ်။ အများစုဟာ ကိုယ်လွတ်ရုန်းပြေးခဲ့ကြရသလို ပစ္စည်းပစ္စယများလည်း အားလုံးဆုံးရှုံးခဲ့ကြရပါတယ်။ မြန်မာနိုင်ငံရဲ့ ဖွံ့ဖြိုးတိုးတက်မှုနောက်အကျဆုံး ပြည်နယ်ဖြစ်တဲ့ ချင်းပြည်နယ်ရဲ့ ဟားခါး၊ ဖလမ်း၊ တီးတိန်၊ တွန်းဇံ၊ မင်းတပ်မြို့များဟာ ရေကြီးရေလျှံမြေပြို အန္တရာယ်များ ကြုံတွေ့ခဲ့ကြရပါတယ်။ အထူးသဖြင့် ပြည်နယ်ရဲ့ မြို့တော်ဟားခါးမြို့ဟာ တောင်စောင်း ကျောက်ကမ်းပါး များ မြေပြိုခြင်းနှင့် ရုန်းတောင်ကြီးရဲ့ ၈၀ ရာခိုင်နှုန်းကွဲထွက်ပြိုကျပျက်စီးခြင်းကြောင့် မြို့တော် ဟားခါးကို ရွှေ့ပြောင်းရန် သင့် မသင့် အထိ သဘာဝဘေးအန္တရာယ်များ ကျရောက်ခဲ့ပါတယ်။ အလားတူစွာ မိုးသည်းထန်စွာရွာသွန်းမှုကြောင့် ကချင်ပြည်နယ်၊ စစ်ကိုင်းတိုင်းဒေသကြီး၊ မကွေးတိုင်းဒေသကြီး၊ မန္တလေးတိုင်းဒေသကြီး၊ ရခိုင်ပြည်နယ်၊ ရှမ်းပြည်နယ်(မြောက်ပိုင်း)နှင့် ဧရာဝတီ တိုင်းဒေသကြီးတို့မှာ ရေကြီးနစ်မြုပ်မှုများ၊ မြေပြိုမှုများ၊ လမ်းတံတားပြိုကျပျက်စီးမှုများ ဖြစ်ပေါ် လာခဲ့ပါတယ်။ သဘာဝဘေးဒဏ်ကြောင့် ပြန်လည်ထူထောင်ရေးကိစ္စများ ဆောင်ရွက်နိုင်ရန်အတွက် နိုင်ငံတော်အစိုးရ၊ ကမ္ဘာ့ဘဏ်အဖွဲ့နှင့်ကျေးလက်ဦးစီးဌာနတို့ အကြိမ်ကြိမ်တွေ့ဆုံဆွေးနွေးပြီး ကွင်းဆင်း စိစစ်ချက်ဖြင့် ကမ္ဘာ့ဘဏ်မှသဘာဝဘေးအတွက် ပြန်လည်ထူထောင်ရေးဆိုင်ရာချေးငွေသန်း ၂၀၀ ကို ခွင့်ပြု ရရှိခြင်းဖြစ်ပါတယ်။ ဆောက်လုပ်ရေးဝန်ကြီးဌာနအနေဖြင့် ကလေး-ဖလမ်း-ဟားခါးလမ်းနှင့် ဟားခါး- ဂန့်ဂေါလမ်း ကို US$ ၆၆.၈ သန်း၊ ငါးသိုင်းချောင်း-ဂွ၊ သံတွဲ-ဂ္ဂလမ်း၊ ရခိုင်ပြည်နယ်၊ ဧရာဝတီတိုင်းဒေသကြီးတို့မှ US$ ၂၀.၀ သန်းနှင့် အရေးပေါ်လျာထားချက် အသေးစိတ်ပုံစံထုတ်လုပ်ခြင်း၊ အထောက်အကူပြု လုပ်ငန်းများ ဆောင်ရွက်ထားရှိမှုတို့ကို တွေ့ရှိရမှာဖြစ်ပါတယ်။ အလားတူပဲ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနအနေဖြင့်လည်း ကျေးလက်လမ်းမိုင်ပေါင်း ၁၈၀ မိုင် ၄၄၆၉ ပေ နဲ့ ကျေးလက် တံတားပေါင်း ၅၅ စင်းတို့ကို ကွန်ကရစ်လမ်း၊ ကွန်ကရစ်တံတားများအဖြစ် အဆင့်မြှင့်တင်နိုင်ရန် မြန်မာငွေကျပ်သန်းပေါင်း ၇၅,၀၀၀ ကျော် US$ ၆၀ ဖြင့် ဆောင်ရွက်သွားမှာဖြစ်ပြီးတော့ စက်ယန္တရား ဝယ်ယူခြင်းနည်းပညာထောက်ပံ့မှုတို့ဖြင့် ဆောင်ရွက်သွားမည်ဖြစ်ကြောင်း သိရှိရပါတယ်။ လေးစားအပ်တဲ့ ပြည်ထောင်စုလွှတ်တော် နာယကကြီးနဲ့ လွှတ်တော်ကိုယ်စားလှယ်များခင်ဗျား။ ကမ္ဘာတစ်ဝန်းလုံးမှာ သဘာဝဘေးဒဏ်များကို မကြာခဏဆိုသလိုခံစားကြရပါတယ်။ လူအများသေကျေ ပျက်စီးခြင်း၊ ထိခိုက်ဒဏ်ရာရခြင်း၊ အသက်အိုးအိမ်စည်းစိမ်ပျက်စီးခြင်း၊ သဘာဝအရင်းအမြစ်များ ပျက်စီးထိခိုက်ခြင်းစတဲ့ အနိဋ္ဌာရုံများဟာ လူသားများအတွက် စိန်ခေါ်မှုတစ်ရပ်ဖြစ်ပါတယ်။ တချို့ သဘာဝဘေးများဟာ ကြိုတင်သိရှိကာကွယ်လို့ရသလို တချို့ဘေးများဟာ ကပ်ဆိုးများသဖွယ် ရှောင်တိမ်းလို့မရတဲ့ ဖြစ်စဉ်များလည်း ရှိခဲ့ပါတယ်။ မြန်မာနိုင်ငံအနေနဲ့လည်း မကြာခဏဆိုသလို သဘာဝဘေးများဖြစ်ပေါ်နေတာကို တွေ့ရပါတယ်။ မြန်မာနိုင်ငံမှာဖြစ်ပွားခဲ့တဲ့ သဘာဝဘေးအန္တရာယ် များအနက် ပျက်စီးဆုံးရှုံးမှုတန်ဖိုးနဲ့ အသက်ပေါင်းများစွာဆုံးရှုံးခံရမှုဟာ ၂၀၀၈ ခုနှစ်၊ မေလ ၂ ရက် နေ့မှာ တိုက်ခတ်ခဲ့တဲ့ နာဂစ်မုန်တိုင်းပဲဖြစ်ပါတယ်။ အစိုးရရဲ့ တရားဝင်ထုတ်ပြန်ချက်အရ လူပေါင်း ၁၃၈၀၀၀ ကျော် အသက်ဆုံးရှုံးခဲ့ရပြီးတော့ အိမ်ရာအဆောက်အဦပေါင်း ရ သိန်းခွဲကျော်ပျက်စီးကာ ပျက်စီးဆုံးရှုံးမှုရဲ့ ၁၁.၈ ထရီလီယံလောက်ရှိခဲ့တယ်လို့ သိရပါတယ်။ ဧရာဝတီတိုင်းဒေသကြီး မြစ်ကမ်းပါးတစ်လျှောက် ထိခိုက်ခဲ့တဲ့အတွက်ကြောင့် မြစ်ဝကျွန်းပေါ်တစ်ခုလုံးဟာ နာဂစ်မုန်တိုင်းက အမှောင်ဖုံးလွှမ်းစေခဲ့ပါတယ်။ လယ်ယာလုပ်ငန်းများ၊ ရေထွက်လုပ်ငန်းများ၊ ဆားလုပ်ငန်းများစတဲ့ ဆုံးရှုံးသွားတဲ့အတွက် တောင်သူလယ်သမားများဟာ ယနေ့ထိ နာလန်မထူနိုင်ကြပါဘူး။ နှစ်စဉ်အမြဲခံစားကြရတဲ့ ဧရာဝတီတိုင်းရဲ့ ကျောင်းကုန်း၊ ကန်ကြီးထောင့်၊ သာပေါင်း၊ ငပုတော၊ ပုသိမ်မြို့နယ်များမှာလည်း ရေကြီးနစ်မြုပ်မှုရက်ရှည်ဒဏ်ကြောင့် ရေတော်မိုးတော် လယ်ယာမြေများ မြောက်မြားစွာ နှစ်စဉ်နဲ့အမျှ ဆုံးရှုံးပျက်စီးခဲ့ရပါတယ်။ ရေကြီးစဉ်ကာလတစ်လျှောက် ဒေသအနှံ့ အလှူရှင်များမှ ဆန်၊ သောက်သုံးရေ၊ အစားအသောက်နှင့် အဝတ်အထည်များပါ ပေးလှူခဲ့ကြလို့ အလွန်ကျေးဇူးတင်ရပါတယ်။ ဒါပေမယ့် လယ်သမားများရဲ့ ဆုံးရှုံးသွားခဲ့တဲ့ စိုက်ခင်းများြန်လည်စိုက်နိုင်ဖို့အတွက် မျိုး၊ ထွန်ယက်စိုက်ပျိုးစရိတ်နဲ့ အခက်အခဲပေါင်းမြောက်မြားစွာကို ဖြေရှင်း ပေးနိုင်ဖို့ လိုအပ်ပါတယ်။ ရေတစ်ခါနစ်မြုပ်ခံရပြီဆိုရင် သုံးနှစ်နဲ့လိုက်၍မမီပါ။ ဆင်းရဲတွင်းနက် သည်ထက်နက်ခဲ့ရပါတယ်။ ယခုကမ္ဘာ့ဘဏ်မှ ချေးယူတဲ့ ဒေါ်လာသန်း ၂၀၀ ကလည်း ဝန်ကြီးဌာနနှစ်ခုရဲ့ လမ်းမကြီး များနှင့် ကျေးလက်လမ်းတံတားများသာဖြစ်ပါတယ်။ ဒါဟာလည်း မဖြစ်မနေဆောင်ရွက်ရမယ့် အခြေခံ အဆောက်အဦများဖြစ်ပါတယ်။ ကျေးလက်နေပြည်သူများရဲ့ စီးပွားရေး၊ ကျန်းမာရေး၊ အခြားလူမှုရေးနဲ့ အလုပ်အကိုင်အခွင့်အလမ်းများရရှိရေးပဲဖြစ်ပါတယ်။ ဒါပေမယ့် ထိခိုက်ပျက်စီးသွားတဲ့ တောင်သူ တစ်ဦးချင်းရဲ့ အခွင့်အလမ်းရရှိနိုင်ရေးကတော့ လိုအပ်မယ်လို့ ထင်မြင်ယူဆပါတယ်။ လွှတ်တော်က ပြဋ္ဌာန်းလိုက်တဲ့ တောင်သူလယ်သမားအခွင့်အရေးကာကွယ်ရေးနှင့် အကျိုးစီးပွားမြှင့်တင်ရေးဥပဒေ အခန်း ၂ ရည်ရွယ်ချက်ပုဒ်မ ၃ (င) မှာ သဘာဝဘေးအန္တရာယ်တစ်စုံတစ်ရာကြောင့် ပျက်စီးဆုံးရှုံးမှုများ နှင့်ထိခိုက်နစ်နာမှုများအတွက် ကူညီထောက်ပံ့မှုများကို အတတ်နိုင်ဆုံး အထောက်အကူပြုပံ့ပိုးနိုင်ရန်ဟု ဆိုသော်လည်းပဲ နိုင်ငံတော်ဘတ်ဂျက်နဲ့ ဆောင်ရွက်နိုင်ရန်မလွယ်ကူပါ။ ယခုကဲ့သို့ ကမ္ဘာ့ဘဏ်မှ ချေးယူ ကဲ့သို့ချေးငွေများရရှိပြီး သဘာဝဘေးဒဏ်ကြောင့် ဆုံးရှုံးမှုများကို ကူညီဆောင်ရွက်နိုင်ပါက တောင်သူ လယ်သမားများရဲ့ ဘဝအာမခံချက်ကိုလည်း ဖြည့်ဆည်းပေးရာရောက်ပါတယ်။ အခွင့်အလမ်းရရှိနိုင် မည်ဆိုပါက အထူးကြိုဆိုပါကြောင်း တင်ပြအပ်ပါတယ်။ လေးစားအပ်တဲ့ ပြည်ထောင်စုလွှတ်တော် နာယကကြီးနှင့် လွှတ်တော်ကိုယ်စားလှယ်များ ခင်ဗျား။ သဘာဝဘေးအတွက် ပြန်လည်ထူထောင်ရေးဆိုင်ရာ ချေးငွေဟာ ဆိုင်းငံ့ကာလ ၆ နှစ်၊ ပြန်ဆပ်ကာလ ၃၂ နှစ်၊ စုစုပေါင်းသက်တမ်း ၃၈ နှစ် ဖြစ်ပြီးတော့ ဝန်ဆောင်ခမှာလည်း တစ်နှစ်မှာ ၀.၇၅ ရာခိုင်နှုန်း အတိုးမဲ့ချေးငွေဖြစ်တဲ့အတွက်ကြောင့် လျော်ကန်သင့်မြတ်ပါကြောင်း တင်ပြအပ်ပါတယ်။ ၂၀၁၅ ခုနှစ်၊ ဒီဇင်ဘာလ ၃၁ ရက်နေ့ထိ ပြည်ပချေးငွေပေါင်းဟာ ယူအက်စ်ဒေါ်လာ ၁၁,၁၁၄ သန်း၊ ပြန်ဆပ်ငွေဟာ ၁,၉၅၀ သန်း၊ ဆပ်ရန်ကျန်ငွေမှာ ၉,၁၆၄ သန်းဖြစ်ပြီးတော့ ပြည်ပချေးငွေနှင့် ဂျီဒီပီအချိုးဟာ ၁၆.၁ ဖြစ်တဲ့အတွက်ကြောင့် ဝန်ကြီးဌာနက ရှင်းလင်းတဲ့အတွက်ကြောင့် ဆောင်ရွက် ရမယ့်ဘောင်အတွင်းမှာရှိတဲ့အတွက်ကြောင့် မှန်ကန်မျှတမှု ရှိကြောင်းလည်း ထောက်ခံတင်ပြအပ်ပါတယ်။ ပြည်ထောင်စုဝန်ကြီးများရဲ့ ရှင်းလင်းတင်ပြချက်အရ ကမ္ဘာ့ဘဏ်မှ ကျေးလက်ဒေသဦးစီးဌာန တို့နှင့် ပေါင်းစပ်ကာ ၂၀၁၆ ခုနှစ်၊ ဇန်နဝါရီလအတွင်း ကွင်းဆင်းလေ့လာပြီး ဒေသခံပြည်သူတို့၏ တင်ပြချက်ဖြင့် ဆောင်ရွက်ခြင်း၊ နိုင်ငံတကာပြည်တွင်းပြည်ပကုမ္ပဏီများနှင့် ဆောင်ရွက်ပြီး နိုင်ငံတကာ အတိုင်ပင်ခံအင်ဂျင်နီယာအဖွဲ့များမှ ငှားရမ်းကြီးကြပ်ဆောင်ရွက်စေခြင်း၊ လုပ်ငန်းရွေးချယ်ပုံအဆင့်ဆင့်၊ လမ်းတံတားလုပ်ငန်း စံချိန်စံညွှန်းများ စောင့်ကြည့်လေ့လာအကဲဖြတ်ခြင်းနှင့် တည်ဆောက်ပြီး ရေရှည် တည်တံ့ထိန်းသိမ်းရေးတို့ကိုပါ အသေးစိတ်ဆွေးနွေးပေးတဲ့အတွက်ကြောင့် အထူးကျေးဇူးတင်ရှိကြောင်း တင်ပြအပ်ပါတယ်။ နိဂုံးချုပ်အားဖြင့် တင်ပြရလျှင် သဘာဝပတ်ဝန်းကျင် ပြောင်းလဲမှုများ၊ အစွန်းရောက်ရာသီဥတု ဖြစ်စဉ်များနှင့် ကမ္ဘာလုံးဆိုင်ရာ ရာသီဥတုပြောင်းလဲမှုဒဏ်ကို ခံစားရမှုမှာ မြန်မာနိုင်ငံဟာလည်း အပါအဝင် ဖြစ်ပါတယ်။ အယ်လ်နီညိုရာသီဥတုနှင့် အပူချိန်စံချိန်သစ်တင်ခြင်း၊ ရေရှားပါးခြင်း၊ ရုတ်တရက် လေပြင်းတိုက်ခတ်ခြင်း၊ မိုးသီးကြွေခြင်းစတဲ့ သဘာဝဘေးအန္တရာယ်အမျိုးမျိုးကို မြန်မာနိုင်ငံရဲ့ ဒေသ အချို့မှာ ယခု ၂၀၁၆ ခုနှစ်အတွင်း တွေ့ကြုံခဲ့ရပြီး ဖြစ်ပါတယ်။ ယခုကာလမှာလည်း မုန်တိုင်းအန္တရာယ်ကို သိရှိကာကွယ်နိုင်ဖို့ သတင်းဌာနမျိုးစုံမှလည်း ကြိုတင်သတိပေးနေတာကို တွေ့မြင် ကြားသိနေပါတယ်။ ဒါ့ကြောင့် သဘာဝဘေးအန္တရာယ် အရေးပေါ်တုံ့ပြန်နိုင်ရေးနှင့် ကယ်ဆယ်ရေးလုပ်ငန်းများ လျင်မြန်စွာ ဆောင်ရွက်နိုင်ရေးအတွက် သယ်ယူပို့ဆောင်ရေး၊ လမ်းပန်းဆက်သွယ်ရေးနှင့် သဘာဝ ဘေးအန္တရာယ်ခံနိုင်ရည်ရှိသော လမ်းတံတားများဟာ လွန်စွာအရေးပါတဲ့အတွက် စံချိန်စံညွှန်းပြည့်မီ သော လမ်းတံတားများ ဖြစ်စေရေးကို ဦးတည်ကာ ချေးငွေသုံးစွဲသည့်ဌာန၊ အဖွဲ့အစည်းများအနေဖြင့် ချေးငွေစီမံကိန်းကို စနစ်တကျအကောင်အထည်ဖော်ဆောင်ရွက်ခြင်းတို့ကို အလေးပေးဆောင်ရွက်ရန် အထူးလိုအပ်ပါတယ်။ သို့ဖြစ်ပါ၍ နိုင်ငံတော်သမ္မတထံမှပေးပို့သော ဆောက်လုပ်ရေးဝန်ကြီးဌာန၊ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာနနှင့် စီမံကိန်းနှင့် ဘဏ္ဍာရေးဝန်ကြီးဌာနတို့အတွက် ကမ္ဘာ့ဘဏ် ထံမှ အမေရိကန်ဒေါ်လာ သန်း ၂၀၀ ချေးယူခွင့်အား အလေးအနက်ထောက်ခံပါကြောင်း တင်ပြရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>ဒေါ်ခင်စန်းလှိုင်၊ ပုလဲမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id='355'>ဒေါ်ခင်စန်းလှိုင်(ပုလဲမဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါရှင်။ လေးစားအပ်ပါသော နာယကကြီးရှင်။ ယခု ကမ္ဘာ့ဘဏ်က ချေးယူမယ့် အမေရိကန်ဒေါ်လာသန်း ၂၀၀ နဲ့ ပတ်သက်ပြီး လေ့လာကြည့်တဲ့အခါမှာ အတိုးနှုန်း ဝ ရာခိုင်နှုန်းဖြစ်ပြီး ဝန်ဆောင်ခအား ၀.၇၂ ရာခိုင်နှုန်း ဖြစ်တဲ့အတွက် အတိုးနှုန်း မရှိသလောက် နည်းလွန်းတာကို တွေ့ရပါတယ်။ ထို့အပြင် ဒီချေးငွေကို အသုံးပြုမယ့်ရည်ရွယ်ချက်များမှာလည်း သက်ဆိုင်ရာဝန်ကြီးဌာနများရဲ့ ရှင်းလင်းချက်တင်ပြချက်အရ ၂၀၁၅ ခုနှစ်က ပြည်သူများ ရင်ဆိုင်ခဲ့ရတဲ့ သဘာဝဘေးအန္တရာယ်များအရ ပျက်စီးယိုယွင်းမှုများအတွက် ပြန်လည်ထူထောင်ရေးလုပ်ငန်းများမှာ အထောက်အကူရရှိစေရန်နှင့် အရေးပေါ်အခြေအနေများ ထပ်မံကျရောက်ပါက လျင်မြန်စွာ တုံ့ပြန် ဖြေရှင်း နိုင်ရန်အတွက် သုံးစွဲမယ်လို့ သိရှိရတဲ့အတွက် အများပြည်သူအကျိုးကို ဆောင်ရွက်မယ့်လုပ်ငန်းများ ဖြစ်တာကြောင့် ကျွန်မတို့ ဝမ်းမြောက်ဝမ်းသာ ကြိုဆိုထောက်ခံပါကြောင်း ပဏာမအနေနဲ့ ပြောကြား လိုပါတယ်ရှင်။ ကျွန်မတို့ရဲ့ ပြီးခဲ့တဲ့လွှတ်တော်သက်တမ်းရဲ့ နောက်ဆုံးနေ့ရက်တွေမှာ နိုင်ငံတော်လိုအပ်ချက်အရ ချေးယူခဲ့တဲ့ အချို့ချေးငွေတွေဟာ အတိုးနှုန်း အလွန်များပြားတာကို တွေ့ရပါတယ်။ ဥပမာ တရုတ်နိုင်ငံ China EXIM Bank က အတိုးနှုန်း ၄.၅ ရာခိုင်နှုန်းနဲ့ ချေးယူခဲ့တဲ့ အမေရိကန်ဒေါ်လာ သန်း ၃၀၀ ပဲ ဖြစ်ပါတယ်။ အခုလို ကမ္ဘာ့ဘဏ်က ငွေချေးမယ်၊ အတိုးနှုန်းမရှိဘဲ ဝန်ဆောင်ခ အနည်းငယ်သာပေးရမယ် ဆိုတော့ ဒါဟာ နတ်၊ လူ သာဓုခေါ်စရာ ၊ ဝမ်းသာစရာပဲ ဖြစ်ပါတယ်ရှင်။ ဒီချေးငွေနဲ့လုပ်ဆောင်မယ့် စီမံကိန်းတွေကိုလည်း ကမ္ဘာ့ဘဏ်က အကြံပေးပညာရှင်တွေက စောင့်ကြည့်စစ်ဆေးကြမယ်လို့သိရတဲ့ အတွက် ပူပန်စရာလည်း အတော်လေးနည်းတာကို တွေ့ရပါတယ်။ သို့သော်လည်း ကျွန်မအနေနဲ့ အနည်းငယ်အကြံပြုတင်ပြလိုတာက နာယကကြီးရှင်။ ယနေ့ ပြည်သူကရွေးချယ်လိုက်တဲ့အစိုးရသစ်အနေနဲ့ နိုင်ငံတော်ရဲ့ စီမံကိန်းတွေ၊ ဖွံ့ဖြိုးတိုးတက်ရေးလုပ်ငန်းတွေ ဆောင်ရွက်တဲ့အခါမှာ တာဝန်ယူ၊ တာဝန်ခံမှုအပြည့်ရှိဖို့ လိုပါတယ်။ အခုလိုရရှိတဲ့ ချေးငွေတွေနဲ့ အသုံးပြု အကောင်အထည်ဖော်တဲ့စီမံကိန်းတွေဟာ ပြည်သူလူထုကို ပွင့်လင်းမြင်သာစွာ ဖော်ပြဖို့ရာလည်း လိုပါတယ်။ ဒါဟာ ဒီလိုဆောင်ရွက်ခြင်းဟာ ကနဦးအစဉ်အလာကောင်းတစ်ရပ်ပဲ ဖြစ်ပါတယ်။ ဒါ့အပြင် စီမံကိန်းများရဲ့ တိုးတက်မှုများကို ပြည်ထောင်စုလွှတ်တော်ကို ၆ လ တစ်ကြိမ် ဝန်ကြီးဌာနများက တင်ပြအစီရင်ခံသင့်ကြောင်းလည်း အကြံပြုလိုပါတယ်။ ဒီလိုအချက်ကို ကျွန်မတို့ ပြီးခဲ့တဲ့ ပထမအကြိမ် ပြည်ထောင်စုလွှတ်တော်မှာလည်း ကျွန်မတို့က ဒီဟာကို အကြံပေးခဲ့ပါသေးတယ်။ ဒါမှသာ ပြည်ထောင်စု လွှတ်တော်အနေနဲ့ စီမံကိန်းများရဲ့ အခြေအနေ၊ လိုအပ်ချက်များနဲ့ ငွေသုံးစွဲမှုတို့ကို သိရှိနိုင်မှာ ဖြစ်ပါတယ်။ တစ်ဖက်မှာလည်း ဒေသခံပြည်သူလူထုအနေနဲ့ ဒီစီမံကိန်းတွေရဲ့ ငွေသုံးစွဲမှု၊ ယေဘုယျဒီဇိုင်းနဲ့ အင်္ဂါရပ်တွေကို သိနေဖို့ရာလည်း လိုပါတယ်ရှင့်၊ ဒေသခံပြည်သူလူထုကို လူထုအစည်းအဝေးတွေ၊ ဆိုင်းဘုတ်၊ ဗီနိုင်းတွေနဲ့ ပွင့်လင်းမြင်သာစွာ ဖော်ပြဖို့လိုသလို တစ်ဖက်ကလည်း ဝေဖန်ထောက်ပြခံမယ့် စနစ်၊ ဥပမာ (ဖုန်းနံပါတ်၊ အီးမေးလ်လိပ်စာ၊ တိုင်ကြားစာလက်ခံမယ့်အဖွဲ့၊ စိစစ်ဖြေရှင်းဆောင်ရွက်မယ့် အဖွဲ့ အစည်း) တွေကို ဆောင်ရွက်ထားဖို့ရာလည်း လိုပါတယ်ရှင်၊ ဒီလိုဆောင်ရွက်တယ်ဆိုတာကလည်း ဒီမိုကရေစီစနစ်ရဲ့ အခြေခံကောင်းများပဲ ဖြစ်ပါတယ်။ တကယ်တော့ ဒီချေးငွေတွေဟာ ကျွန်မတို့ အပါအဝင် နိုင်ငံသူနိုင်ငံသားများနဲ့ ကျွန်မတို့ရဲ့ သားသမီးမြေးမြစ်တွေကနေ ပေးဆပ်ရမယ့် ငွေတွေ ဖြစ်ပါတယ်။ နာယကကြီးရှင့်။ ကျွန်မတို့ လေ့လာသိရှိရတဲ့အချက်တစ်ခု ရှိပါတယ်။ ၂၀၁၅ ခုနှစ်၊ ရေကြီးမြေပြို မှုဖြစ်စဉ်အပြီးမှာ ချင်းတောင်ဒေသအတွက် JICA study team က လာရောက်ပြီး ချင်းပြည်နယ်က လမ်းတွေကို သူတို့ရဲ့ ODA ချေးငွေနဲ့ ပြင်ဆင်အဆင့်မြှင့်တင်ဖို့ လုပ်ဆောင်လေ့လာခဲ့တယ်လို့ သိရှိထား ရပါ တယ်။ ယခု ကမ္ဘာ့ဘဏ်ချေးငွေနဲ့ဆောင်ရွက်မယ့် လုပ်ငန်းစီမံကိန်းများဟာ JICA က ဆောင်ရွက်မယ့် စီမံချက်များရဲ့ တစ်စိတ်တစ်ဒေသ ၊ တစ်စိတ်တစ်ပိုင်းထပ်တူမှု Overlap ဖြစ်မဖြစ်၊ ဒါမှမဟုတ် ODA ချေးငွေ မရခဲ့တဲ့အတွက် ယခုလို ကမ္ဘာ့ဘဏ်ချေးငွေနဲ့ ဆောင်ရွက်ရတာလားဆိုတာကို ကျွန်မတို့ သိခွင့်ရှိရင် သိချင်ပါတယ်ရှင်။ နာယကကြီးရှင်။ နိဂုံးချုပ်အားဖြင့် ယခုလို ကမ္ဘာ့ဘဏ်ကနေချေးငွေရရှိမှာ၊ စီမံကိန်းတွေ အကောင်အထည်ဖော်မှာကို ကျွန်မတို့ ဝမ်းသာစွာ ကြိုဆိုပါတယ်။ နှစ်ရှည်ချေးငွေတိုင်းဟာ အစိုးရ အဆက်ဆက်နဲ့ သားသမီးမြေးမြစ်တွေက ပေးဆပ်ရတာဖြစ်တဲ့အတွက်ကြောင့် ကြွေးမြီ ဝန်ထုပ်ဝန်ပိုး မဖြစ်ဖို့ လိုအပ်သလို ပွင့်လင်းမြင်သာစွာ ဆောင်ရွက်အကောင်အထည်ဖော်ပေးရန်လည်း လိုအပ်ကြောင်း တိုက်တွန်းရင်း သဘာဝဘေးအတွက် ပြန်လည်ထူထောင်ရေးဆိုင်ရာချေးငွေနဲ့ စီမံကိန်းများ ဆောင်ရွက် ရန်အတွက် ကမ္ဘာ့ဘဏ်ထံမှ အမေရိကန်ဒေါ်လာ သန်း၂၀၀ ချေးငွေရယူသုံးစွဲရန်ကိစ္စနဲ့ ပတ်သက်ပြီး လေးလေးနက်နက် ထောက်ခံပါကြောင်း တင်ပြရင်း နိဂုံးချုပ်အပ်ပါတယ်ရှင်။ ကျေးဇူးတင်ပါတယ်ရှင်။</speech>
<speech type='speaker'>ဦးအောင်မင်း ၊ ဇလွန်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id='168'>ဦးအောင်မင်း(ဇလွန်မဲဆန္ဒနယ်၊ ဧရာဝတီတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုလွှတ်တော်ကိုယ်စားလှယ်များ၊ ပြည်ထောင်စု အဖွဲ့ဝင်များနဲ့ ဧည့်သည်တော်များခင်ဗျာ။ ကျွန်တော်ကတော့ ဇလွန်မဲဆန္ဒနယ်၊ ပြည်ထောင်စုလွှတ်တော် ကိုယ်စားလှယ် ဦးအောင်မင်းဖြစ်ပါတယ်။ ကျွန်တော့အနေနဲ့ နိုင်ငံတော်သမ္မတထံမှ ပြည်ထောင်စုလွှတ်တော် နာယကထံသို့ ပေးပို့လာသော သဘာဝဘေးအတွက် ပြန်လည်ထူထောင်ရေးဆိုင်ရာချေးငွေဖြင့် ၂၀၁၅ ခုနှစ်အတွင်းမှာ ဖြစ်ပွားခဲ့သည့် ရေကြီးရေလျှံမြေပြိုမှုများကြောင့်ပျက်စီးခဲ့သည့် အခြေခံအဆောက်အအုံများ ပြင်ဆင်ရန် ကမ္ဘာ့ဘဏ်မှ အမေရိကန်ဒေါ်လာ သန်း ၂၀၀ ချေးငွေရယူသုံးစွဲရေးနဲ့ပတ်သက်ပြီးတော့ ထောက်ခံဆွေးနွေးခြင်းနဲ့ ဖြည့်စွက်အကြံပြု ဆွေးနွေးသွားမှာ ဖြစ်ပါတယ်။ ပထမပိုင်းထောက်ခံ ဆွေးနွေးခြင်းမှာတော့ ဒီချေးငွေဒေါ်လာ သန်း ၂၀၀ ချေးယူခြင်းဟာ ၂၀၁၅ ခုနှစ်က ဖြစ်ပွားခဲ့တဲ့ ရေကြီးရေလျှံမှုနှင့် မြေပြိုမှုများကြောင့် ပျက်စီးခဲ့သည့် အခြေခံအဆောက် အအုံများ၊ အထူးသဖြင့် လမ်းပန်းဆက်သွယ်ရေးလုပ်ငန်းတွေကို ပြန်လည်ပြင်ဆင်မှာ ဖြစ်တဲ့အတွက် ဒါဟာအင်မတန်လိုအပ်တဲ့လုပ်ငန်းတစ်ခုလည်း ဖြစ်ပါတယ်။ လမ်းပန်းဆက်သွယ်ရေးဖွံ့ဖြိုးမှုနည်းပါးလို့ ကျွန်တော်တို့ရဲ့ တိုင်းပြည်ဖွံ့ဖြိုးတိုးတက်မှုနိမ့်ကျနေခြင်းဆိုတာလည်း ဒါဘယ်သူမှ မငြင်းနိုင်တဲ့ အချက် တစ်ချက်ရှိပါတယ်။ ဒါကြောင့်လည်း ဒီလိုလမ်းပန်း ဆက်သွယ်ရေးဖွံ့ဖြိုး တိုးတက်အောင် ဆောင်ရွက်ခြင်း ဖြစ်မယ့်အတွက် ဒီအသုံးစရိတ်ချေးယူခြင်းကို ထောက်ခံခြင်း ဖြစ်ပါတယ်။ နောက်တစ်ခုကတော့ကျွန်တော့ရှေ့ကတင်ပြသွားတဲ့ပြည်ထောင်စုလွှတ်တော်ကိုယ်စားလှယ်များ ရဲ့ တင်ပြချက်အထဲမှာလည်း ပါပါတယ်။ အလွန်သက်သာသော ချေးငွေဖြစ်ပါတယ်။ တင်ပြချက်များအရ ဆိုင်းငံကာလ ၆ နှစ်၊ ပြန်လည်ပေးဆပ်ရမယ့်ကာလ ၃၂ နှစ်၊ စုစုပေါင်းသက်တမ်း ၃၈ နှစ်ရှိတဲ့ နှစ်ရှည် ချေးငွေဖြစ်တဲ့အပြင် ဝန်ဆောင်ခ ၀.၇၅ ရာခိုင်နှုန်းနဲ့ အတိုးနှုန်းမရှိသော သက်သာသည့် ချေးငွေဖြစ်တဲ့ အတွက် ဒီအချက်နှစ်ချက်ကြောင့် ကျွန်တော်သည် သဘာဝဘေးအတွက် ပြန်လည်ထူထောင်ရေးဆိုင်ရာ ချေးငွေအဖြစ်စီမံကိန်းများဆောင်ရွက်ရန် ကမ္ဘာ့ဘဏ်မှ အမေရိကန်ဒေါ်လာသန်း၂၀၀ ချေးငွေရယူသုံးစွဲ ရေးနဲ့ပတ်သက်ပြီးတော့ ၂၀၁၆ ခုနှစ်၊ ပြည်ထောင်စု၏ဘဏ္ဍာငွေအရအသုံးဆိုင်ရာ ဥပဒေပုဒ်မ ၁၀ ပါ ပြဋ္ဌာန်းချက်နဲ့အညီ ပြည်ထောင်စုလွှတ်တော်မှ အတည်ပြုပေးသင့်ကြောင်း ထောက်ခံဆွေးနွေးရပါတယ်။ နာယကကြီးခင်ဗျား။ ဆက်လက်ပြီးတော့ ဖြည့်စွက်အကြံပြုချက် နှစ်ချက်ကို ကျွန်တော်တင်ပြ လိုတာဖြစ်ပါတယ်။ အဲဒီတော့ ဒီချေးငွေနဲ့ပတ်သက်ပြီးတော့ ပြည်ထောင်စုအဖွဲ့ဝင်က တင်ပြတဲ့အခါမှာ ၃၁-၁၂-၂၀၁၅ ခုနှစ်မှာ ပြည်ပချေးငွေ အမေရိကန်ဒေါ်လာ ၁၀.၁၁၄ ဘီလီယံ ပေးဆပ်ပြီး ၁.၉၅၀ ဘီလီယံ၊ ဆပ်ရန်ကျန် အမေရိကန်ဒေါ်လာ ၉.၂၆၄ ဘီလီယံ၊ နောက်တစ်ခါ ပြည်ပချေးငွေနဲ့ GDP အချိုးဟာ ၁၆.၁ ရာခိုင်နှုန်းလို့ တင်ပြသွားတာကို တွေ့ရှိရပါတယ်။ တကယ်တော့ ကျွန်တော်တို့ တိုင်းပြည်အနေနဲ့ နိုင်ငံတော် အလျင်အမြန် ဖွံ့ဖြိုးတိုးတက်လာစေရန်ဆိုပြီးတော့ လိုငွေဘတ်ဂျက်ဖြင့် အစဉ်အဆက် တိုင်းပြည်ရဲ့ ဖွံ့ဖြိုးတိုးတက်ရေးလုပ်ငန်းတွေကို အကောင်အထည်ဖော်ဆောင်ရွက်လျက် ဖြစ်ပါတယ်။ အဲဒီလိုဆောင်ရွက်တဲ့နေရာမှာ ပြည်ပချေးငွေသာမက ပြည်တွင်းကျပ်ငွေလိုအပ်ချက် အတွက် လည်း ငွေတိုက်စာချုပ်၊ ငွေတိုက်လက်မှတ်တို့ဖြင့် ပြည်တွင်းမှ ချေးယူဆောင်ရွက်လျက် ရှိပါတယ်။ အဲဒီတော့ ဘဏ္ဍာရေးဝန်ကြီးဌာနရဲ့ စာရင်းဇယားတွေအရ ၃၀-၆-၂၀၁၅ ရက်နေ့မှာ ဆိုလို့ရှိရင် ပြည်တွင်းချေးငွေသည် ကျပ်ဘီလီယံပေါင်း ၁၃,၃၀၀ ရှိတယ်လို့ သိရှိရပါတယ်။ အဲဒီနေ့စာရင်းအရပ် ပြည်ပချေးငွေကို အဲဒီနေ့မှာ ပေါက်တဲ့ မြန်မာကျပ်ငွေဖြင့် တန်ဖိုးသင့်လိုက်တဲ့အခါမှာ ပြည်တွင်းကျပ်ငွေ ၁၁,၆၉၂ ဘီလီယံ ရှိခဲ့ပါတယ်။ ဒါကြောင့် ၃၀-၆-၂၀၁၅ ရက်နေ့မှာ မြန်မာနိုင်ငံရဲ့ ကျွန်တော်တို့ ရဲ့ ပြည်ထောင်စုရဲ့ ပြည်တွင်းပြည်ပချေးငွေစုစုပေါင်းဟာ ဘီလီယံပေါင်း ၂၄,၉၉၂ ကျပ် ဖြစ်ပါတယ်။ ဒီဟာကိုကြည့်မယ်ဆိုလိုရှိရင် GDP အချိုးဟာ ၃၄ ရာခိုင်နှုန်းဖြစ်နေတာ တွေ့ရှိရမှာဖြစ်ပါတယ်။ အဲဒီတော့ ဒီနေရာနဲ့ပတ်သက်ပြီးတော့ ကျွန်တော့အရှေ့ကနေပြီးတော့မှ ဒီမင်္ဂလာတောင်ညွန့် မဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါ်ဖြူဖြူသင်းကလည်း တင်ပြသွားတာ ရှိပါတယ်။ ကြွေးမြီနဲ့ပတ်သက်၍ အကြွေးပဲဖြစ်ဖြစ်၊ ဘဏ္ဍာရေးနဲ့ပတ်သက်၍ပဲဖြစ်ဖြစ် ပြည်ထောင်စု လွှတ်တော် သို့မဟုတ် ပြည်သူကို တင်ပြတဲ့နေရာမှာ ကျွန်တော်တို့ဟာ ပွင့်လင်းမြင်သာစွာနဲ့ ပြည်တွင်းပြည်ပ ချေးငွေအခြေအနေ၊ နောက်တစ်ခုက ကျွန်တော်တို့ရဲ့ လက်ရှိ GDP အရ ကြွေးမြီခံနိုင်ရည်စံနှုန်း တွက်ချက်မှု ဒါတွေကို ပွင့်ပွင့်လင်းလင်း၊ ပွင့်လင်းမြင်သာစွာ ဖော်ပြသွားပါလို့ ပထမဆုံးအချက်အနေနဲ့ အကြံပြုတင်ပြလိုခြင်း ဖြစ်ပါတယ်။ ဒုတိယအကြံပြုတင်ပြလိုတာကတော့ ဒီဟာတွေဟာချေးငွေနဲ့ဆောင်ရွက်ရမည့် လုပ်ငန်းတွေ ဖြစ်ပါတယ်။ ဒါကြောင့်နိုင်ငံတော်နဲ့ ပြည်သူတွေအတွက် အထိရောက်ဆုံးနဲ့ အကျိုးအရှိဆုံးဖြစ်စေရေး အတွက် ကြီးကြပ်ဆောင်ရွက်သွားရေးပဲဖြစ်ပါတယ်။ အဲဒီတော့ ကျွန်တော်တို့သည် အခုချေးငွေနဲ့ ရယူ ပြီးတော့ လုပ်ငန်းတွေဆောင်ရွက်ရခြင်းသည် တကယ်တော့ အနာဂတ်ရဲ့အသီးအပွင့်တွေကိုကြိုတင် ပြီးတော့ စီမံခန့်ခွဲသွားခြင်းပဲ ဖြစ်ပါတယ်။ မျိုးဆက်သစ်တွေအတွက် အမွေကောင်းတွေပေးရမယ့်အစား အကြွေးတွေကို အမွေအဖြစ် လွှဲပြောင်းပေးရမှာ ဖြစ်တဲ့အတွက် အခု ချေးငွေနဲ့ ဆောင်ရွက်သည့်လုပ်ငန်း တွေသည် နိုင်ငံတော်နှင့် ပြည်သူတွေအတွက် အထိရောက်ဆုံးနဲ့ အကျိုးအရှိဆုံးဖြစ်အောင် စီမံဆောင်ရွက် သွားရမှာ ဖြစ်ပါတယ်။ ကမ္ဘာ့ဘဏ်က ချေးငွေဖြစ်တဲ့အတွက် ကမ္ဘာ့ဘဏ်ရဲ့ သတ်မှတ်တဲ့ စည်းမျဉ်းစည်းကမ်း နဲ့အညီ နိုင်ငံတကာက အတိုင်ပင်ခံအင်ဂျင်နီယာအဖွဲ့ ငှားရမ်းဆောင်ရွက်မယ်လို့ ဆောက်လုပ်ရေး ဝန်ကြီးဌာနကဖော်ပြထားခဲ့သလို စိုက်ပျိုးရေး၊ မွေးမြူရေးနဲ့ ဆည်မြောင်းဝန်ကြီးဌာန အနေဖြင့်လည်း လုပ်ငန်းဒီဇိုင်းနဲ့ စံချိန်စံညွှန်းသတ်မှတ်ခြင်းကို ကမ္ဘာ့ဘဏ်နှင့်ညှိနှိုင်းဆောင်ရွက်မယ်၊ လုပ်ငန်းဆောင်ရွက်တဲ့ နေရာမှာတော့ ကြီးကြပ်မှု၊ စောင့်ကြည့်စစ်ဆေးမှု၊ အရည်အသွေးစစ်ဆေးမှုတွေကို အဖွဲ့ဖွဲ့ပြီးဆောင်ရွက် သွားမယ်လို့ တင်ပြထားပါတယ်။ ကမ္ဘာ့ဘဏ်ရဲ့ စည်းမျဉ်းအရဆောင်ရွက်ခြင်းကို ဖြည့်စွက်ဆွေးနွေးလိုခြင်းမရှိပေမဲ့လည်း ကျွန်တော်တို့က လက်တွေ့အကောင်အထည်ဖော်ရတဲ့အခါမှာ ပြည်တွင်းမှာ သတ်မှတ်ထားတဲ့ ဘဏ္ဍာရေး စည်းမျဉ်းစည်းကမ်းတွေကိုလည်း လိုက်နာရမှာ ဖြစ်ပါတယ်။ လက်ရှိနိုင်ငံတော်မှာရှိတဲ့ ဘဏ္ဍာရေးနဲ့ ပတ်သက်ပြီးတော့ တည်ဆဲစည်းမျဉ်းစည်းကမ်းတွေဟာ ဒီနေ့ခေတ်အမြင်နဲ့ ကြည့်မယ် ဆိုလို့ရှိရင် ပြည့်စုံ လုံလောက်မှုရှိချင်မှရှိမှာ ဖြစ်ပါတယ်။ ဒါပေမယ့် တကယ်သာတိတိကျကျ လိုက်နာဆောင်ရွက်မယ် ဆိုလို့ ရှိရင်တော့ ပြီးခဲ့တဲ့ ပထမအကြိမ် ပြည်သူ့လွှတ်တော်တုန်းက အမျိုးသားလွှတ်တော် ဥက္ကဋ္ဌကြီး မိန့်ကြား သွားခဲ့တဲ့ ဆီးသီးဗန်းမှောက်တဲ့အဖြစ်မျိုး မဖြစ်အောင် ကာကွယ်နိုင်သွားမှာ ဖြစ်ပါတယ်။ ဒါကြောင့် ဒီလုပ်ငန်းတွေကို အကောင်အထည်ဖော်ဆောင်ရွက်တဲ့အခါမှာ ဒီနေ့ချေးငွေရရှိဖို့အတွက် တင်ပြထားတဲ့အချက်များနဲ့အညီ တင်ဒါခေါ်ယူဆောင်ရွက်ခြင်း၊ တင်ဒါခေါ်ယူဆောင်ရွက်မှု လုပ်ငန်းစဉ် တွေကို တိတိကျကျသေချာစေခြင်း၊ ပွင့်လင်းမြင်သာမှုရှိစေခြင်းနဲ့ ကြီးကြပ်မှုစစ်ဆေးမှုတွေကို စနစ်တကျ ဖြစ်စေခြင်း၊ နောက်တစ်ခုက ပြည်သူများပါဝင်ဆောင်ရွက်ခွင့်ပြုခြင်းနှင့် အဲဒီလို ပြည်သူတွေပါဝင် ဆောင်ရွက်ခွင့်ပြုနိုင်ဖို့အတွက် လွယ်ကူရှင်းလင်းတဲ့ စစ်ဆေးမှုစံနှုန်းတွေကို ဖော်ထုတ်သွားပါလို့ အကြံ ပြုရင် နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်ခင်ဗျား။</speech>
<title>အထက်ပါကိစ္စနှင့်စပ်လျဉ်း၍ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ပြန်လည်ရှင်းလင်း ဆွေးနွေးရန်ရှိက ရှင်းလင်းဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type='speaker'>အစီအစဉ် (၁၁) ဖြစ်ပါတယ်။ ပြည်ထောင်စုလွှတ်တော် ကိုယ်စားလှယ်များ ခင်ဗျား။ လွှတ်တော်ကိုယ်စားလှယ်များ ဆွေးနွေးလို့ပြီးပါပြီ။ လွှတ်တော်ကိုယ်စားလှယ်များရဲ့ ဆွေးနွေးချက်များအပေါ် သက်ဆိုင်ရာ ပြည်ထောင်စုအဆင့် အဖွဲ့အစည်းဝင်များက ပြန်လည်ရှင်းလင်းရန်ရှိက ရှင်းလင်းဆွေးနွေးဖို့ဖြစ်ပါတယ်။ ဦးစွာ ဆောက်လုပ်ရေးဝန်ကြီးဌာန ပြန်လည်ဆွေးနွေးဖို့ဖြစ်ပါတယ်။</speech>
<speech><agency id='14'>ဦးဝင်းခိုင်(ပြည်ထောင်စုဝန်ကြီး၊ ဆောက်လုပ်ရေးဝန်ကြီးဌာန)</agency>လေးစားအပ်ပါသော ပြည်ထောင်စုလွှတ်တော်နာယကကြီးနှင့်တကွ ပြည်ထောင်စုလွှတ်တော်ကိုယ်စားလှယ်များနှင့် အထူး ဖိတ်ကြားထားသော ဧည့်သည်တော်များအားလုံး မင်္ဂလာအပေါင်းနှင့် ပြည့်စုံကြပါစေလို့ ဆုမွန်ကောင်း တောင်းရင်း နှုတ်ခွန်းဆက်သအပ်ပါတယ်။ ကျွန်တော်ကတော့ ဆောက်လုပ်ရေးဝန်ကြီးဌာန၊ ပြည်ထောင်စု ဝန်ကြီး ဦးဝင်းခိုင်ဖြစ်ပါတယ်။ ဒီနေ့ လွှတ်တော်အစီအစဉ်မှာ ကျွန်တော်တို့ World Bank ကနေပြီးတော့ ချေးယူမယ့် ဒေါ်လာ သန်း ၂၀၀ ကိစ္စ နဲ့ပတ်သက်ပြီးတော့ လွှတ်တော်ကိုယ်စားလှယ်ကြီးများ ဆွေးနွေးတဲ့အတွက် ကျွန်တော့ အနေနဲ့အထူးပဲ ဝမ်းမြောက်ပါတယ်။ ကြို လည်းကြိုဆိုပါတယ်။ လွှတ်တော်အမတ်ကြီးတွေ ဆွေးနွေးတဲ့ အချက်တွေအားလုံးကလည်း ဒါကျွန်တော်တို့အနေနဲ့ လက်ခံပါတယ်။ ဝမ်းပမ်းတသာလည်း ကြိုဆို ပါတယ်။ ကျွန်တော့အနေနဲ့ ယခုတင်ပြသွားမယ့်ကိစ္စကတော့ ကမ္ဘာ့ဘဏ်ကနေ သဘာဝဘေးအတွက် Cecope occooq:afop cq:cg (Myanmar Flood and Landslide Emergency Recovery Credit-FLERC) အမေရိကန်ဒေါ်လာ သန်း ၂၀၀ အနက်ကနေပြီးတော့ ဆောက်လုပ်ရေးဝန်ကြီးဌာန အနေဖြင့် ရာသီဥတုဒဏ်ခံနိုင်တဲ့ အမျိုးသားအဆင့် အခြေခံအဆောက်အအုံများ ပြန်လည်ထူထောင် ခြင်းအတွက် အမေရိကန်ဒေါ်လာ ၁၀၅ သန်း၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန အနေဖြင့် ကျေးလက်ဒေသများ ပြန်လည်ထူထောင်ခြင်းနှင့် အသက်မွေးဝမ်းကျောင်း လုပ်ငန်းများ ပံ့ပိုးခြင်းအတွက် အမေရိကန်ဒေါ်လာသန်း ၇၀ စီမံကိန်းနှင့် ဘဏ္ဍာရေးဝန်ကြီးဌာနအနေဖြင့် အရေးပေါ်အခြေအနေ ဖြေရှင်းရန်အတွက် အမေရိကန်ဒေါ်လာ ၁၅ သန်းနှင့် Project Management အတွက် အမေရိကန်ဒေါ်လာ ၁၀ သန်း ခွဲဝေသုံးစွဲရန် လျာထားထားရှိပါတယ်။ လေးစားအပ်ပါသော နာယကကြီးခင်ဗျာ။ ဆောက်လုပ်ရေးဝန်ကြီးဌာနအနေဖြင့် ခွဲဝေလျာထားသော ချေးငွေ အမေရိကန်ဒေါ်လာ ၁၀၅ သန်းမှ လမ်းတံတားများ တိုးတက်ပြုပြင်ခြင်းအတွက် အမေရိကန် ဒေါ်လာ ၈၆.၈ သန်း၊ ဖြစ်လာနိုင်သော အရေးပေါ်ကိစ္စများအတွက် လျာထားခြင်း Contingency အမေရိကန်ဒေါ်လာ ၁၀.၉ သန်း၊ အသေးစိတ်ပုံစံ ထုတ်ခြင်းနှင့် ကြီးကြပ်မှုအတွက် လျာထားခြင်း (Detail Design and Consultant) အမေရိကန်ဒေါ်လာ ၄.၃ သန်း၊ အဖွဲ့အစည်းများနှင့် အထောက် အကူပြုလုပ်ငန်းများအတွက် အသုံးပြုမည့်စရိတ် အမေရိကန်ဒေါ်လာ ၃ သန်း လျာထားထားရှိပါတယ်။ ဖြစ်ပေါ်လာနိုင်သော အရေးပေါ်ကိစ္စများအတွက် လျာထားခြင်း Contingency အမေရိကန် ဒေါ်လာ ၁၀.၉ သန်းဖြင့် လုပ်ငန်းဆောင်ရွက်နေစဉ်အတွင်း မမျှော်မှန်းနိုင်သော သဘာဝအန္တရာယ် အခြေအနေများ ကျရောက်လာခြင်း၊ Exchange Rate အပြောင်းအလဲများကြောင့် ဖြစ်ပေါ်လာနိုင်သော ငွေကြေးကွာဟချက်များသည့် အချက်များအတွက်ဖြစ်ပြီး လုပ်ငန်းများ ဆောင်ရွက်ပြီးစီးသည့် ရေးပေါ်အခြေအနေများ မပေါ်ပေါက်ခဲ့ပါက ပိုလျှံလာသော ချေးငွေအား လမ်းတံတား တည်ဆောက်ရေး လုပ်ငန်းများတွင် ထပ်မံသုံးစွဲသွားမှာ ဖြစ်ပါတယ်။ အသေးစိတ် ပုံစံထုတ်ခြင်းနှင့် ကြီးကြပ်မှုအတွက် လျာထားခြင်းအတွက် Detail Design and Consultant အမေရိကန်ဒေါ်လာ ၄.၃ သန်းဖြင့် လမ်းအား အသေးစိတ်တိုင်းတာပြီး လမ်း၏ Alignment နှင့် Gradient ကို မူတည်၍ နိုင်ငံတကာ စံချိန်စံညွှန်းနှင့် ကိုက်ညီသည့် Geometric Design ပုံစံထုတ်ခြင်း၊ လမ်း၏ အောက်ခံမြေသားခံနိုင်အား စမ်းသပ်၍ လမ်းလွှာဒီဇိုင်း (Pavement Design) ထုတ်ခြင်းနှင့် လုပ်ငန်းများအား နိုင်ငံတကာ အဆင့်မီ အရည်အသွေး ရရှိစေရန်၊ နိုင်ငံတကာ အတိုင်ပင်ခံ အင်ဂျင်နီယာအဖွဲ့အစည်းများ ငှားရမ်းကြီးကြပ်ခြင်း လုပ်ငန်းများ ဆောင်ရွက်သွားမှာ ဖြစ်ပါတယ်။ အဖွဲ့အစည်းများနှင့် အထောက်အကူပြုလုပ်ငန်းများအတွက် အသုံးပြုမည့်စရိတ် အမေရိကန် ဒေါ်လာ ၃ သန်းဖြင့် လမ်းတိုင်းတာရန် လိုအပ်သော ပစ္စည်းများ ဝယ်ယူခြင်း၊ လမ်းတည်ဆောက်ရာတွင် အသုံးပြုသော လမ်းခင်းပစ္စည်းများ၏ အရည်အသွေးစစ်ဆေးရန် လုပ်ငန်းခွင် ဓာတ်ခွဲခန်းများ၊ အဆောက်အဦများ တည်ဆောက်ခြင်းနှင့် အခြားလိုအပ်သော ရုံးသုံးပစ္စည်းများ ဝယ်ယူခြင်း၊ လုပ်ငန်းခွင် ကြီးကြပ်ရန် လိုအပ်သော ပစ္စည်းများ ဝယ်ယူခြင်းအတွက် ဖြစ်ပါတယ်။ လေးစားအပ်ပါသော နာယကကြီးခင်ဗျာ။ စီမံကိန်းနှင့် ဘဏ္ဍာရေးဝန်ကြီးဌာန၏ အရေးပေါ် အခြေအနေ ဖြေရှင်းရန်အတွက် ဒေါ်လာ ၁၅ သန်းမှာ သဘာဝဘေး အန္တရာယ် ကျရောက်ခဲ့သည့် ဒေသများတွင် စိုက်ပျိုးရေး၊ ငါးလုပ်ငန်းနှင့် မွေးမြူရေးကဏ္ဍများ ပြန်လည်ထူထောင် ရေးအတွက် ငွေကြေးပံ့ပိုးပေးခြင်း၊ အရေးပေါ်အခြေအနေဖြေရှင်းရာတွင် ပစ္စည်းများဖြည့်ဆည်း ထောက်ပံ့ခြင်း၊ ဘေးကင်းလုံခြုံရေးနှင့် အခြားလိုအပ်သော အကောင်အထည်ဖော်ရေး အစီအမံများ ပါဝင်ပါတယ်။ စီမံခန့်ခွဲမှုနှင့် အသိပညာပံ့ပိုးပေးခြင်းအတွက် အမေရိကန်ဒေါ်လာ ၁၀ သန်းမှာ ထိရောက်မြန်ဆန်သော စီမံခန့်ခွဲမှုနှင့် အကောင်အထည်ဖော် ဆောင်ရွက်ရေးဆိုင်ရာ စရိတ်များအတွက် ပံ့ပိုးမှုများ ဆောင်ရွက်ခြင်း၊ စီမံကိန်း စီမံခန့်ခွဲမှု၊ ညှိနှိုင်းဆောင်ရွက်မှု၊ နည်းပညာ၊ ဘေးကင်းလုံခြုံရေး၊ အကောင်အထည်ဖော်ခြင်း၊ လေ့လာစစ်ဆေးအကဲဖြတ်ခြင်း လုပ်ငန်းများအတွက် လုပ်ငန်းစွမ်းရည် မြှင့်တင်မှုများအတွက် ပံ့ပိုး ကူညီရန် ဖြစ်ပါတယ်။ ဆောက်လုပ်ရေးဝန်ကြီးဌာနမှ လုပ်ငန်းအထောက်အကူလုပ်ငန်းများ ဆောင်ရွက်ရာတွင် သုံးစွဲ မည့် ချေးငွေ အမေရိကန်ဒေါ်လာ ၃ သန်းမှာ တည်ဆောက်ရေးလုပ်ငန်းများ ဆောင်ရွက်ရန် လိုအပ် သည့် ပစ္စည်းကိရိယာများ အသုံးပြုခြင်းဖြစ်ပြီး စီမံခန့်ခွဲမှုနှင့် အသိပညာပံ့ပိုးပေးခြင်း Project Management အတွက် အမေရိကန်ဒေါ်လာ ၁၀ သန်းမှာ နည်းပညာ ဘေးကင်းလုံခြုံရေး၊ လုပ်ငန်း စွမ်းဆောင်ရည် မြှင့်တင်ခြင်းတို့အတွက် ပံ့ပိုးကူညီခြင်း လုပ်ငန်းများ ဆောင်ရွက်မှာဖြစ်တဲ့အတွက် လုပ်ငန်း အသုံးစရိတ်များ ထပ်ခြင်းမရှိကြောင်းတင်ပြအပ်ပါတယ်။ လေးစားအပ်ပါသော နာယကကြီးခင်ဗျာ။ ဆောက်လုပ်ရေးဝန်ကြီးဌာနမှ ဆောင်ရွက်မည့် ကလေးဖလမ်း-ဟားခါးလမ်းရဲ့ လက်ရှိမြေပြင် အနေအထားအရ အောက်ပါလုပ်ငန်းများလည်း ဆောင်ရွက်သွားမှာ ဖြစ်ပါတယ်။ အဲဒီမှာ ကျွန်တော်တို့ ၃၄ ပေအကျယ်လမ်းဘောင်တိုးချဲ့ခြင်း အဲဒါ ၂၂ မိုင်၊ နောက်ပြီးတော့ သံကူကွန်ကရစ်တံတားနဲ့ ရေထုတ်ပြွန်များ ၂၆၅ စင်း၊ မြေကာနံရံများ တည်ဆောက်ခြင်း ၃၅၅၆၀ ပေ၊ မူလကတ္တရာလမ်းအား လမ်းသားတိုးချဲ့ခြင်း မိုင် ၆၀၊ ၁၈ ပေ အကျယ် ကွန်ကရစ်လမ်းခင်းခြင်း ၁၈ မိုင် ၂ ဖာလုံ၊ ၁၈ ပေ နိုင်လွန်ကတ္တရာထပ်ပိုးလွှာခင်းခြင်း မိုင် ၈၀၊ လမ်းဘေးအမြဲတမ်းရေမြောင်းများ ပြုလုပ်ခြင်း မိုင် ၄၀၊ ယာဉ်အကာအကွယ်တန်းနဲ့ သတိပေး ဆိုင်းဘုတ်များ လမ်းညွှန်ဆိုင်းဘုတ်များ တပ်ဆင်ခြင်း မိုင် ၄၀၊ လမ်းရဲ့ အဓိကကုန်ကြမ်းဖြစ်တဲ့ လမ်းခင်းကျောက်များ အရည်အသွေး ပြည့်မီ စေရေးနဲ့ လမ်းရဲ့ Aligment၊ Gradient နှင့် လမ်းလွှာဒီဇိုင်းများအားလည်း သတ်မှတ်စံချိန်စံညွှန်း ပြည့်စုံအောင် အလေးထားကြပ်မတ်ဆောင်ရွက်သွားမှာ ဖြစ်ပါတယ်။ အထက်ပါလုပ်ငန်းများ ဆောင်ရွက်သည့် ချေးငွေများအားလုံးကို World Bank ကမ္ဘာ့ဘဏ်ရဲ့ ချေးငွေဆိုင်ရာ စည်းမျဉ်းစည်ကမ်းများအတိုင်း တိကျစွာဆောင်ရွက်သွားမှာဖြစ်ပြီး မိမိတို့အနေနဲ့လည်း လုပ်ငန်းများကို တိတိကျကျ စီမံဆောင်ရွက်သွားမှာ ဖြစ်ပါတယ်။ အလေအလွင့်လည်း အနည်းဆုံးဆောင် ရွက်သွားမှာ ဖြစ်ပါတယ်။ လမ်းနဲ့ပတ်သက်ပြီးတော့ မေးတဲ့မေးခွန်းများထဲမှာ ကျွန်တော်တို့ ဒီ ဒေါ်ခင်စန်းလှိုင် မေးသွားတဲ့မေးခွန်းလေးတခုက ကျွန်တော်တို့ JICA နဲ့ပတ်သက်ပြီးတော့ ကျွန်တော်တို့ ချေးငွေတစ်ခုရထားပါတယ်။ ODA နဲ့ပတ်သက်တဲ့ လုပ်ငန်းက ဒါနဲ့ပတ်သက်ရင် ဒီ JICA အစီအစဉ်က အခုအကောင်အထည်ဖော်လျက်ရှိပါတယ်။ JICA အစီအစဉ် ဖော်ပေးတဲ့လမ်းပေါ်မှာ ကျွန်တော်တို့ ခုနကတင်ပြတဲ့ သူတို့ရဲ့ ၁၂ ပေ လမ်းကို ကျွန်တော်တို့က ကမ္ဘာ့ဘဏ်ချေးငွေနဲ့ ၁၈ ပေ လမ်း ဆက်ပြီး ချဲ့မှာ ဖြစ်ပါတယ်။ ဒါကြောင့်မို့လို့ ခုနကတင်ပြတဲ့ထဲမှာ ကျွန်တော်တို့ ၁၂ ပေလမ်းကနေ ပြီးတော့ ၁၈ ပေလမ်းအဖြစ် ကျွန်တော်တို့ ပြန်ပြောင်းမယ့် ၁၈ မိုင် ၂ ဖာလုံ ကိစ္စက ဒီထဲမှာ ပါဝင်ပြီးဖြစ်ကြောင်း ကျွန်တော့အနေနဲ့ တင်ပြအပ်ပါတယ်။ တခြားတင်ပြချက်ထဲမှာ ဘဏ္ဍာရေးဝန်ကြီးဌာနနဲ့ပတ်သက်တဲ့ ကိစ္စလေးကို ကျွန်တော့အနေနဲ့ Doller Exchange Rate နဲ့ပတ်သက်တဲ့ကိစ္စကတော့ ကျွန်တော်တို့ ဒီစီမံကိန်းကို ကျွန်တော်တို့ အကောင်အထည်ဖော်ဖို့ တင်ပြတဲ့အခါမှာ လွန်ခဲ့တဲ့ ၆ လလောက်ကတည်းက ဒါကိုရေးဆွဲ ခဲ့ရခြင်းဖြစ်ပါတယ်။ အဲ့ဒီးမှာရှိတဲ့နှုန်းနဲ့ ကျွန်တော်တို့တွက်ခဲ့တဲ့အတွက် တင်ပြပါ လွှတ်တော် ကိုယ်စားလှယ်ကြီးဆွေးနွေးတဲ့ ကျွန်တော်တို့မြန်မာငွေနဲ့ညီမျှတဲ့ Amount တွေရရှိပြီး ဖြစ်ပါတယ်။ အမှန်တကယ် စီမံကိန်းဆောင်ရွက်တဲ့အခါမှာကတော့ ဗဟိုဘဏ်ရဲ့နှုန်းတွေ၊ နောက်ပြီးတော့ ကျွန်တော်တို့ စီမံကိန်းနှင့်ဘဏ္ဍာရေးဝန်ကြီးဌာနရဲ့ လုပ်ထုံးလုပ်နည်းတွေနဲ့အညီပဲ ကျွန်တော်တို့ငွေကို ထုတ်ယူသုံးစွဲမယ် ဆိုတာလည်း ဒီနေရာကနေပြီးတော့ ကျွန်တော့အနေနဲ့ တင်ပြလိုပါတယ်။ တခြားကိုယ်စားလှယ်ကြီးများ ဆွေးနွေးပေးတဲ့အတွက်လည်း ကျွန်တော့အနေနဲ့ အထူးပဲ ကျေးဇူးတင်ရှိပါတယ်။ ဒီလမ်းကတော့ ကျွန်တော်တို့ ချင်းပြည်နယ်မှာ လုပ်တဲ့လမ်းဆိုရင် အခုလက်ရှိ အခြေအနေမှာတော့ အရင်ချင်းပြည်ရောက်ဖူးတဲ့သူတွေ မမှတ်မိလောက်အောင် ကျွန်တော်တို့ ဆောင်ရွက် ထားတာဖြစ်ပါတယ်။ လမ်းရဲ့ ၉၀ ရာခိုင်နှုန်းလောက်က ကျွန်တော်တို့ ပေ ၅၀ လောက် အကျယ်အထိ လမ်းသားတွေကို အကုန်လုံး ချဲ့ထွင်ပြီးဖြစ်ပါတယ်။ ကျွန်တော်တို့ ၁၀ ရာခိုင်နှုန်းလောက် နေရာမှာပဲ ကျဉ်းတဲ့နေရာလေးတွေ ကျန်ပါတယ်။ အခုဆိုရင် Line of side လို့ခေါ်တဲ့ ကားတွေဟာ အကွေ့တွေကို သွားတဲ့အခါမှာ တစ်စီးနှင့် တစ်စီး ကြိုတင်မြင်ရအောင်၊ တစ်စီးနဲ့တစ်စီး အကွေ့တွေမှာ ရှောင်လို့ရတဲ့ အနေအထားတစ်ခုတော့ ကျွန်တော်တို့ ဆောင်ရွက်ထားပြီးဖြစ်ကြောင်းလည်း ဒီနေရာကနေ ပြီးတော့ တင်ပြလိုပါတယ်။ နာယကကြီးနဲ့ ကိုယ်စားလှယ်တော်ကြီးများခင်ဗျာ။ ကျွန်တော့အနေနဲ့တော့ မိမိဆောက်လုပ်ရေး ဝန်ကြီးဌာနအနေနဲ့ ဆောင်ရွက်မယ့် ကိစ္စများကို တင်ပြပြီးဖြစ်ပါတယ်။ အထက်ပါလုပ်ငန်းများကိုလည်း ပေးတဲ့ချေးငွေအားလုံးကို ချေးငွေဆိုင်ရာ စည်းမျဉ်းစည်းကမ်းများနဲ့အညီ တိတိကျကျ ဆောင်ရွက်မှာ ဖြစ်ပြီးတော့ ကျွန်တော်တို့ ဆောက်လုပ်ရေးဝန်ကြီးဌာနအနေနဲ့လည်း ပြည်သူ့လွှတ်တော်၊ ပြည်ထောင်စု လွှတ်တော်၊ အမျိုးသားလွှတ်တော် စသည်ဖြင့် လွှတ်တော်များကိုလည်း အစီရင်ခံစာများကိုလည်း မိမိတို့ဌာနအနေနဲ့ တင်ပြမည်ဖြစ်ကြောင်း ဒီနေရာကနေပြီးတော့ အစီရင်ခံအပ်ပါတယ်။ အားလုံးကို အထူးပဲ ကျေးဇူးတင်ရှိပါတယ်ခင်ဗျာ။</speech>
<speech type='speaker'>စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာန ပြန်လည် ရှင်းလင်း ဆွေးနွေးဖို့ တင်ပြဖို့ ဖြစ်ပါတယ်။</speech>
<speech><agency id='40'>ဒေါက်တာအောင်သူ(ပြည်ထောင်စုဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီး ဌာန)</agency>လေးစားအပ်ပါသော ပြည်ထောင်စုလွှတော်နာယကကြီးနှင့်တကွ ပြည်ထောင်စု လွှတ်တော်ကိုယ်စားလှယ်များနှင့် ဧည့်သည်တော်များအားလုံးကို မင်္ဂလာပါလို့ နှုတ်ခွန်းဆက်သအပ် ပါတယ်။ အခုလိုကမ္ဘာ့ဘဏ်ကနေပြီးတော့ အမေရိကန်ဒေါ်လာ သန်း ၂၀၀ ချေးယူခွင့်နဲ့ စပ်လျဉ်း ပြီးတော့ အပြုသဘောဆောင်တဲ့ ဆွေးနွေးချက်များကို ဆွေးနွေးပေးကြတဲ့ လွှတ်တော် ကိုယ်စားလှယ် များအားလုံးကို ဦးစွာပထမ အထူးပင်ကျေးဇူးတင်ကြောင်း ပြောကြားလိုပါတယ်။ ပထမဦးဆုံး ဦးသန်းစိုးရဲ့ တင်ပြချက်ထဲမှာပါတဲ့ ငွေကြေးသုံးစွဲတဲ့Exchange ရဲ့ ဟာလည်း စဉ်းစားစရာလေးတစ်ချက်တော့ ဖြစ်ပါတယ်။ ဒါကိုလည်းပဲ နောက်ပိုင်းမှာ ကျွန်တော်တို့ရဲ့ ကြီးကြပ်မှုနဲ့ ဆောင်ရွက်ချက် နိဂုံးချုပ်မှာ ထည့်သွင်းဖြေကြားသွားမှာဖြစ်ပါတယ်။ ဒုတိယဗိုလ်မှူးကြီးမျိုးခိုင်အောင်ရဲ့ ပညာရှင်ငှားရမ်းစရိတ်နဲ့ ပတ်သက်တဲ့ကိစ္စသည်လည်းပဲ အရည်အသွေးမီ၊ အဆင့်မီတာတွေဖြစ်ဖို့အတွက် ပညာရှင်များကို ငှားရမ်းသုံးစွဲတဲ့နေရာမှာ ကျွန်တော်တို့ အနေနဲ့ အတတ်နိုင်ဆုံး ဖြစ်အောင် ကြိုးစားဆောင်ရွက်သွားမယ်ဆိုတာကို တင်ပြလိုပါတယ်။ ငါန်းဇွန် မဲဆန္ဒနယ်မှ ဦးမင်းသိန်းရဲ့ အနီးကပ်ကြီးကြပ်တဲ့ လုပ်ငန်းကိုတော့ ဒီအစိုးရအဖွဲ့ လက်ထက်မှာ မြေပြင် အခြေအနေကို အနီးကပ်ကြီးကြပ်ဆောင်ရွက် သွားမယ်ဆိုတဲ့အကြောင်း ပြောကြားလိုပါတယ်။ မအူပင်မဲဆန္ဒနယ်က ဦးစိန်ဝင်းရဲ့ တင်ပြချက်များ ဖြစ်ကြတဲ့ ကြိုတင်ကာကွယ်ရေးလုပ်ငန်းများ၊ စားနပ် ရိက္ခာလိုအပ်ချက်များ၊ ချောင်းကော မြောင်းကောများ တူးရန်ဆိုတဲ့ကိစ္စသည် ဒီချေးငွေကိစ္စနဲ့ မသက်ဆိုင်သော်လည်းပဲ ဝန်ကြီးဌာနအနေနဲ့ စတင်ပြီး တက်ရောက်စဉ်ကတည်းက တတ်နိုင်သမျှ ဆောင်ရွက်နေတဲ့ လုပ်ငန်းများ ဖြစ်ပါတယ်။ ကျေးလက်လမ်းတံတား အဆင့်မမီတာတွေကို အဆင့်မီအောင် ပြန်လည်လုပ်ဆောင်ဖို့ရာအတွက် တက်ရောက်လာတဲ့အစိုးရမှာ တာဝန်တွေ တနင့်တပိုးနဲ့ ရှိပါတယ်။ ဦးစိန်ဝင်းရဲ့ တင်ပြချက်မှာပါတဲ့ ဝန်ထမ်းခန့်ထားတဲ့ ကိစ္စဖြစ်ပါတယ်။ လက်ရှိာ အစိုးရသစ် အနေနဲ့ လက်ရှိဝန်ထမ်းများနဲ့ ပထမဦးဆုံး အဆင်ပြေအောင် ဆောင်ရွက်ပြီးတော့ ဝန်ထမ်းတိုးချဲ့ ခန့်ထားခြင်းကို ယာယီအားဖြင့် ကျွန်တော်တို့ တင်ပြခြင်းကို ခေတ္တ ရပ်ဆိုင်းထားပါတယ်။ ကျွန်တော့ရဲ့ ဝန်ကြီးဌာနမှာဆိုရင်လည်းပဲ အများအပြား ဝန်ထမ်းလိုအပ်ချက်တွေ ရှိပါတယ်။ ဒီဝန်ထမ်းလိုအပ်ချက် တွေကို ဘယ် တင်မှာလဲဆိုတော့ ကျွန်တော်တို့တွေ လုပ်ငန်းကို တစ်ကယ် ဖိဖိစီးစီးနဲ့ ကြီးကြပ်တဲ့ လုပ်ငန်းတွေကို ဆောင်ရွက်ပါမယ်။ ဒီဆောင်ရွက်ချက်ကြောင့် ကြပ်ကြပ်မတ်မတ်နဲ့ ဆောင်ရွက်လို့မှ တကယ်လိုအပ်ချက်ကို အမှန်အတိုင်းထွက်မှ ဖွဲ့စည်းပုံ ခွင့်ပြု၊ ခန့်ထား၊ လစ်လပ်ကို အတိအကျ ပြောနိုင်တဲ့ ေး တစ်ခုကို စောင့်ပြီးမှ တင်ဖို့ဖြစ်ပါတယ်။ ကျွန်တော့ဆီကို ဒီဝန်ထမ်းခန့်ထားဖို့ ကိစ္စနဲ့ပတ်သက်ပြီး ဦးစီးဌာနများကနေပြီးတော့ တင်ပြချက် အမြောက်အမြားကို ဆောင်ရွက်ပေးပါဆိုပြီးတော့ တင်ပြထားပါတယ်။ ဒါကိုလည်းပဲ အလျဉ်းသင့်လို့ ဖြေကြားပါရစေ။ ဒုတိယတစ်ချက်ဖြစ်တဲ့လမ်းတွေကို ဆောက်လုပ်ရေးလွှဲရန် ကိစ္စနဲ့ ပတ်သက်လို့ကတော့ ကျွန်တော်တို့ရဲ့ ဆောင်ရွက်ချက်တွေဟာ နှစ်ပိုင်းဖြစ်ပါတယ်။ ကျေးလက်ဒေသဖွံ့ဖြိုးရေးဟာ ကျေးလက် ဒေသမှာရှိတဲ့ လမ်း၊ အရွယ်အစားအားဖြင့် ပြောရလို့ရင် သေးငယ်တဲ့ လမ်းကို ကျေးလက်ဒေသဖွံ့ဖြိုးရေး အတွက် ဆောင်ရွက်ရတာ ဖြစ်ပြီးတော့ ဆောက်လုပ်ရေးဝန်ကြီးဌာနဟာ တကယ်ကို လမ်းကောင်းနေပြီး ဖြစ်ပါတယ်။ တကယ်ကို ဆက်သွယ်ရေးအတွက် မရှိမဖြစ်တာတွေ ဖြစ်ပါတယ်။ ကျွန်တော်တို့ရဲ့ ဦးတည်ချက်က ကျေးလက်ဒေသရဲ့ဖွံ့ဖြိုးမှုကို အဓိကဦးတည်တာဖြစ်တဲ့အတွက် လမ်းလုပ်ငန်းတစ်ခုတည်း သက်သက်၊ တံတားလုပ်ငန်းတစ်ခုတည်း သက်သက်ဆောင်ရွက်တဲ့ ဦးစီးဌာန မဟုတ်ပါဘူး။ ကျေးလက် မှာရှိတဲ့ လူတွေရဲ့ CDD လို့ခေါ်တဲ့ Community Development ကို Driven လုပ်နေတဲ့ ဌာနကြီး ဖြစ်ပါတယ်။ ဒါကြောင့်မို့လို့ လမ်းလုပ်ငန်းများနဲ့ ပတ်သက်ပြီးတော့ ကျွန်တော်တို့ စီးပွားရေး ကော်မတီမှာ ပြီးခဲ့တဲ့အပတ်ကပဲ တင်ထားပြီးသား ရှိပါတယ်။ ဆောက်လုပ်ရေးများနဲ့ စပ်ဆိုင်သော လမ်းလုပ်ငန်းများကို ကျွန်တော်တို့ ဆောက်လုပ်ရေးကို လွှဲပြောင်းပြီးတော့ ကျေးလက် အနေနဲ့ ဆောင်ရွက်စေမှာ ဖြစ်ပါတယ်။ ဒါတွေကိုလည်း တင်ပြဆောင်ရွက်နေတဲ့အကြောင်းကို ပွင့်လင်း မြင်သာ ရှိအောင် အသိပေးပြောကြားလိုပါတယ်။ ကျောက်ဖြူမြို့နယ်က ဦးဘရှိန်တင်ပြခဲ့တဲ့ ဟာကတော့ ဦးဘရှိန်ကိုတော့ ကျေးဇူးကျွန်တော် အထပ်ထပ်တင်ပါတယ်။ ဘာကြောင့်လဲဆိုတော့ ဝန်ကြီးရုံးကို လာရောက်ပြီးတော့ မြေပြင်အခြေအနေရဲ့ လိုအပ်ချက်နဲ့ ကိုက်ညီရန်ဆိုတဲ့ သူရဲ့ အကြောင်းကို အသေအချာဆွေးနွေးပေးတဲ့အတွက် ဖြစ်ပါတယ်။ ဦးဘရှိန်ရဲ့ တင်ပြချက်မှာ ပါတဲ့ ပေါ့လျော့မှုတွေ မဖြစ်စေရန် ဒီတော့ ကုန်ကျစရိတ်တွေကိုလည်းပဲ Cost Effective ဖြစ်စေရန် ဆိုတဲ့အချက်ဟာ ကျွန်တော်တို့ အစိုးရသစ်အနေနဲ့ အထူးဂရုပြုရမည့် အချက်များ ဖြစ်ပါတယ်။ ဒေါ်ဖြူဖြူသင်းတင်ပြတဲ့ စံနှုန်းဘောင်များနဲ့ကိုက်ညီရန်၊ ပြည်ထောင်စုလွှတ်တော်ကို အစီရင်ခံစာပေးရန် ဒီအချက်ကိုတော့ ဒေါ်ခင်စန်းလှိုင်ကိုယ်တိုင်လည်းပဲ ခြောက်လတစ်ကြိမ် အစီရင်ခံစာ ပေးပါလို့ တိုက်တွန်းသွားတဲ့အတွက် ကျွန်တော်တို့ဝန်ကြီးဌာနအနေနဲ့ ဒီအချက်ကို ဆောင်ရွက်ဖို့ရာအတွက် ပြင်ဆင်ဆောင်ရွက်သွားမှာ ဖြစ်တယ်ဆိုတဲ့အကြောင်း အသိပေးပြောကြားလိုပါတယ်။ အဂတိတရား ကင်းစင်မှုနဲ့ ကြပ်မတ်ဆောင်ရွက်ရန်ကိုလည်းပဲ အထူးဂရုပြု ဆောင်ရွက်သွားမှာ ဖြစ်ပါတယ်။ ကျောင်းကုန်းမဲဆန္ဒနယ်က ဦးသိန်းထွန်းရဲ့ သဘာဝဘေးတွေဖြစ်ပေါ်နေတဲ့ ှာ မျိုးအထွက်ကောင်းမျိုးများဟာ ဒီကျွန်တော်တို့ရဲ့ အခုဘတ်ဂျက်နဲ့မဆိုင်သော်လည်းပဲ စိုက်ပျိုးရေးဦးစီး ဌာနရဲ့ ဒီရက်ပိုင်းအတောအတွင်းမှာ ဆောင်ရွက်တဲ့ ရက် ၁၀၀ စီမံကိန်းမှာ အထွက်ကောင်းမျိုးတွေ ပေးဖို့ဆိုတဲ့ ဆောင်ရွက်ချက်ဟာ အချက်တစ်ချက်အနေနဲ့ ပါပါတယ်။ လက်ရှိနေမှာ နိုင်ငံတကာအဖွဲ့ အစည်းများနဲ့လည်း ဆွေးနွေးနေတာဖြစ်သလို သဘာဝဘေးအန္တရာယ်နဲ့ ပတ်သက်ပြီး မြန်မာနိုင်ငံဟာ ကမ္ဘာမှာ ဘင်္ဂလားဒေ့ရှ်ပြီးရင် နံပါတ် ၂ အဆင့်မှာ ရောက်နေတယ်ဆိုတာကို လူအများစု သိပြီးသား ဖြစ်ပါတယ်။ နိုင်ငံတော်ရဲ့ လက်ရှိရှိတဲ့အနေအထားအရ နည်းနည်းနဲ့ ကျဲကျဲဝိုင်းရတဲ့ အနေအထား ဖြစ်တဲ့အတွက် ဝန်ကြီးဌာနအနေနဲ့ လူမှုဝန်ထမ်း၊ ကယ်ဆယ်ရေးဝန်ကြီးဌာနနဲ့ပါ ပူးပေါင်းပြီးတော့ ကြိုတင် ကာကွယ်ရေးလုပ်ငန်းတွေကို ဆောင်ရွက်လျက်ရှိပါတယ်။ စံချိန်စံညွှန်းနဲ့ ပြည့်မီဖို့ကိစ္စလုပ်ငန်း ကိုတော့ ကြီးကြပ်မှုကို အားထည့်သွားမယ်ဆိုတဲ့အကြောင်း ပြောကြားလိုပါတယ်။ ဒေါ်ခင်စန်းလှိုင် တင်ပြချက် မှာပါဝင်တဲ့ တာဝန်ယူ၊ တာဝန်ခံမှုရှိစေရန်၊ ပွင့်လင်းမြင်သာမှု (Transparency) ရှိစေရန် ဒါဟာ ဒီမိုကရေစီအစိုးရသစ်အတွက် အထူးအရေးကြီးတဲ့အချက် တစ်ချက်ဖြစ်တဲ့ လိုက်နာဆောင်ရွက်သွားမယ် ဆိုတဲ့အကြောင်း ပြောကြားလိုပါတယ်။ ကြွေးမြီဝန်ထုပ်ဝန်ပိုး မဖြစ်စေရန်ဆိုတဲ့အချက်နဲ့ ကျွန်တော်တို့ စိုက်ပျိုးရေးနဲ့ မွေးမြူရေး၊ ဆည်မြောင်းဝန်ကြီးဌာနအနေနဲ့ နှစ်စဉ်နှစ်စဉ် ရသုံးမှန်းခြေ ငွေစာရင်းမှာ နှစ်အလိုက်ထည့်သွင်းရေးဆွဲသွားပြီးတော့ ပြည်ထောင်စုအစိုးရနဲ့ ပြည်ထောင်စု လွှတ်တော်တို့ရဲ့ အတည်ပြုခွင့်ပြုချက်နဲ့ ဒီချေးငွေများကို ပြန်လည်ပေးဆပ်သွားမယ့် အစီအစဉ်ကို ရေးဆွဲသွားမှာ ဖြစ်တဲ့အတွက် ဒီချေးငွေအသစ်အတွက်တော့ ဝန်ထုပ်ဝန်ပိုး ဖြစ်မှာမဟုတ်ပါဘူးလို့ တင်ပြလိုပါတယ်။ နောက်ဆုံးပိတ် ဇလွန်မဲဆန္ဒနယ်က ဦးအောင်မင်းတင်ပြချက်ဖြစ်နေတဲ့ ဘဏ္ဍာရေး စည်းမျဉ်းစည်းကမ်း၊ နိုင်ငံတွင်းမှာရှိတဲ့ စည်းမျဉ်းစည်းကမ်းတွေကို လိုက်နာဆောင်ရွက်ဖို့ကတော့ အစိုးရအဖွဲ့အစည်းတိုင်း လိုက်နာရမယ့်အချက်တွေဖြစ်တဲ့အတွက် မဖြစ်မနေ လိုက်နာဆောင်ရွက် သွားမယ်ဆိုတဲ့အကြောင်း တင်ပြရင်းနဲ့ အခုလိုအကြံကောင်းဉာဏ်ကောင်းများကို ပေးပို့သွားတဲ့ လွှတ်တော်ကိုယ်စားလှယ်များကို ကျေးဇူးတင်ကြောင်းပြောကြားရင်းနဲ့ နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type='speaker'>ပြည်ထောင်စုလွှတ်တော် ကိုယ်စားလှယ်များခင်ဗျား။ ချေးငွေကိစ္စနဲ့ပတ်သက်လို့ ဆွေးနွေးသွားတဲ့ ကိုယ်စားလှယ်တော်များအားလုံးက အကြံပြုချက်များနဲ့ ထောက်ခံဆွေးနွေးသွားခဲ့ ကြပါတယ်။ ကိုယ်စားလှယ်များ အကြံပြုချက်များကိုလည်း သက်ဆိုင်ပြည်ထောင်စုဝန်ကြီးများက လက်ခံ ပြီးတော့ ဆောင်ရွက်သွားမယ်ဆိုတဲ့ အကြောင်းလည်း ကတိပြုသွားခဲ့သလို ကိုယ်စားလှယ်တော်ကြီးများ သိလိုတဲ့အချက်များကိုလည်း ဖြေကြားသွားတာကို တွေ့ရှိရပါတယ်။ သဘာဝဘေးအတွက် ပြန်လည် ထူထောင်ရေးဆိုင်ရာ ချေးငွေကိစ္စနဲ့စပ်လျဉ်းပြီး ဝန်ကြီးဌာနတစ်ခုချင်းစီက အသုံးပြုမှာဖြစ်တဲ့အတွက် လွှတ်တော်ရဲ့ အဆုံးအဖြတ်ရယူရာမှာ ဝန်ကြီးဌာန တစ်ခုချင်းအလိုက် ဆောင်ရွက်သွားမှာ ဖြစ်ပါတယ်။ ဒါကြောင့် ဦးစွာ ဆောက်လုပ်ရေးဝန်ကြီးဌာနအတွက် သဘာဝဘေးဒဏ်ခံနိုင်ရည်ရှိသည့် လမ်းများ အဖြစ်ဆောင်ရွက်ရန် အမေရိကန်ဒေါ်လာ ၁၀၅ သန်းနဲ့ Project Management လုပ်ငန်းများ ဆောင်ရွက်ရန် အမေရိကန်ဒေါ်လာ ၁၀ သန်း၊ စုစုပေါင်း အမေရိကန်ဒေါ်လာ ၁၁၅ သန်း ကမ္ဘာ့ဘဏ်ထံမှ ချေးယူရန်ကိစ္စကို လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type='speaker'>သဘောမတူသူရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type='speaker'>သဘောမတူသူမရှိတဲ့အတွက် ဆောက်လုပ်ရေးဝန်ကြီးဌာနအတွက် သဘာဝ ဘေးဒဏ်ခံနိုင်ရည်ရှိသည့် လမ်းများအဖြစ် ဆောင်ရွက်ရန် အမေရိကန် ဒေါ်လာ ၁၀၅ သန်း နဲ့ Project Management လုပ်ငန်းများဆောင်ရွက်ရန် အမေရိကန် ဒေါ်လာ ၁၀ သန်း၊ စုစုပေါင်း အမေရိကန် ဒေါ်လာ ၁၁၅ သန်း ကမ္ဘာ့ဘဏ်ထံမှ ချေးယူရန်ကိစ္စကို လွှတ်တော်က သဘောတူကြောင်း ကြေညာပါတယ်။</speech>
<speech type='speaker'>ပြည်ထောင်စုလွှတ်တော် ကိုယ်စားလှယ်များခင်ဗျား။ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနအတွက် ကျေးလက်ဒေသလမ်းများဆောင်ရွက်ရန် ကမ္ဘာ့ဘဏ်ထံမှ အမေရိကန် ဒေါ်လာ သန်း ၇၀ ချေးယူရန်ကိစ္စကို လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type='speaker'>သဘောမတူသူရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type='speaker'>သဘောမတူသူမရှိတဲ့အတွက် စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီး ဌာနအတွက် ကျေးလက်ဒေသလမ်းများ ဆောင်ရွက်ရန် ကမ္ဘာ့ဘဏ်ထံမှ အမေရိကန်ဒေါ်လာ သန်း ၇၀ ချေးယူရန်ကိစ္စကို လွှတ်တော်က သဘောတူကြောင်း ကြေညာပါတယ်။</speech>
<speech type='speaker'>ပြည်ထောင်စုလွှတ်တော် ကိုယ်စားလှယ်များခင်ဗျား။ စီမံကိန်းနှင့်ဘဏ္ဍာရေး ဝန်ကြီးဌာနအတွက် အရေးပေါ်တုံ့ပြန်မှုချေးငွေအဖြစ် လျာထားဆောင်ရွက်ရန် ကမ္ဘာ့ဘဏ်ထံမှ အမေရိကန် ဒေါ်လာ ၁၅ သန်း ချေးယူရန် ကိစ္စကို လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type='speaker'>သဘောမတူသူရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type='speaker'>သဘောမတူသူမရှိတဲ့အတွက် စီမံကိန်းနှင့်ဘဏ္ဍာရေးဝန်ကြီးဌာနအတွက် အရေးပေါ်တုံ့ပြန်မှုချေးငွေအဖြစ် လျာထားဆောင်ရွက်ရန် ကမ္ဘာ့ဘဏ်ထံမှ အမေရိကန်ဒေါ်လာ ၁၅ သန်း ချေးယူရန်ကိစ္စကို လွှတ်တော်က သဘောတူကြောင်း ကြေညာပါတယ်။</speech>
</motion>
</section>
</discussion>
<postface><title>ပြည်ထောင်စုလွှတ်တော် နာယက က အစည်းအဝေး(၂၃)ရက်မြောက်နေ့ ရပ်နားကြောင်းနှင့် (၂၄)ရက်မြောက်နေ့ ကျင်းပမည့် နေ့ရက်နှင့်ကြေညာခြင်း ။</title>
<speech type='speaker'>အစီအစဉ်(၁၂) ဖြစ်ပါတယ်။ ပြည်ထောင်စုလွှတ်တော် ကိုယ်စားလှယ်များ ခင်ဗျား။ ပထမပုံမှန် အစည်းအဝေး(၂၃) ရက်မြောက်နေ့ အစီအစဉ်ကို ရပ်နားပါမယ်။ ဒုတိယအကြိမ် ပြည်ထောင်စုလွှတ်တော် ပထမပုံမှန်အစည်းအဝေးရဲ့ (၂၄)ရက်မြောက်နေ့ကို ၂၀၁၆ ခုနှစ်၊ မေလ ၂၃ ရက် (တနင်္လာနေ့) နံနက် ၁၀၀၀ နာရီ ကျင်းပပြုလုပ်မည်ဖြစ်ကြောင်းနဲ့ ယနေ့အတွက် အစည်းအဝေး ပြီးဆုံးကြောင်း ကြေညာပါတယ်။</speech>
<speech type='mc'>ပြည်ထောင်စုလွှတ်တော်နာယက ပြန်လည်ထွက်ခွာပါပြီခင်ဗျာ။</speech>
<speech type='mc'>အားလုံးထွက်ခွာနိုင်ကြပါပြီ ခင်ဗျား။ ဒုတိယအကြိမ် ပြည်ထောင်စုလွှတ်တော် ပထမပုံမှန်အစည်းအဝေး (၂၃) ရက်မြောက်နေ့ အစည်းအဝေးကို ညနေ ၁၅:၂၅ နာရီ ရပ်နားပါသည်။</speech>
</postface>
</transcript>
</doc>