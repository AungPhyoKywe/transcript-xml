<doc>
<docinfo>
<docno>02-03-09.xml</docno>
<pdf>02-03-09.pdf</pdf>
<term value="02">ဒုတိယအကြိမ်</term>
<session value="03" />
<sittingday value="09" />
<legislature value="union">ပြည်ထောင်စုလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် တတိယပုံမှန်အစည်းအဝေးနဝမနေ့မှတ်တမ်း</title>
<date>၁၃၇၈ ခုနှစ်၊ နတ်တော်လပြည့်ကျော် ၂ ရက် (၂၀၁၆ ခုနှစ်၊ ဒီဇင်ဘာလ ၁၆ ရက်)(သောကြာနေ့</date>
</docinfo>
<transcript>
<preface>
<p>နေပြည်တော်ရှိ ပြည်ထောင်စုလွှတ်တော် အစည်းအဝေးခန်းမတွင် ဒုတိယအကြိမ် ပြည်ထောင်စု လွှတ်တော် တတိယပုံမှန်အစည်းအဝေး နဝမနေ့ကို နံနက် ၁၀:ဝဝ နာရီင်ကျင်းပပါသည်။ ပြည်ထောင်စုလွှတ်တော် အစည်းအဝေးတွင် နာယကအဖြစ် အမျိုးသားလွှတ်တော် ဥက္ကဋ္ဌ မန်းဝင်းခိုင်သန်းက ဆောင်ရွက်ပြီး အခမ်းအနားမှူးအဖြစ် ပြည်ထောင်စုလွှတ်တော်ရုံး ညွှန်ကြားရေးမှူးချုပ် ဦးကျော်စိုးက ဆောင်ရွက်ပါသည်။</p>
<title>ပြည်ထောင်စုလွှတ်တော် နာယက နေရာယူခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် တတိယ ပုံမှန်အစည်းအဝေးရဲ့ နဝမနေ့ အစီအစဉ် စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="speaker">အားလုံးမင်္ဂလာပါ။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<title>ပြည်ထောင်စုလွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယအကြိမ် ပြည်ထောင်စုလွှတ်တော် တတိယပုံမှန်အစည်းအဝေး နဝမနေ့မှာ ပြည်ထောင်စုလွှတ်တော် ကိုယ်စားလှယ်များစိစစ်ရေးကော်မတီရဲ့ တင်ပြချက်အရ အစည်းအဝေးတက်ရောက်ခွင့်ရှိတဲ့ ပြည်ထောင်စု လွှတ်တော်ကိုယ်စားလှယ်ဦးရေ စုစုပေါင်း ၆၄ရ ဦးရှိပြီး ဒီကနေ့အစည်းအဝေးကို ၅၈၃ ဦး တက်ရောက်ပါတယ်။ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်းရဲ့ ၉၀.၁၁ ရာခိုင်နှုန်းရှိပြီး သုံးပုံတစ်ပုံထက်ကျော်လွန်တဲ့ အတွက် ပြည်ထောင်စုလွှတ်တော်ဆိုင်ရာ ဥပဒေပုဒ်မ ၂၀ နဲ့ နည်းဥပဒေ ၁၂ နည်းဥပဒေခွဲ(ခ)တို့အရ အစည်းအဝေး အထမြောက်ကြောင်းနဲ့ စတင်ကျင်းပကြောင်း ကြေညာပါတယ်။</speech>
<title>ပြည်ထောင်စုလွှတ်တော် နဝမနေ့ အစည်းအဝေး အစီအစဉ်ကြေညာခြင်း</title>
<speech type="speaker">လွှတ်တော်ကိုယ်စားလှယ်များခင်ဗျာ။ ဒုတိယအကြိမ် ပြည်ထောင်စုလွှတ်တော် တတိယပုံမှန်အစည်းအဝေး နဝမနေ့အစီအစဉ်ကို လွှတ်တော်ကိုယ်စားလှယ်များထံ ဖြန့်ဝေထားတဲ့ အတိုင်း ဆက်လက်ဆောင်ရွက်ပါမယ်။</speech>
<title>အစည်းအဝေးမတက်ရောက်နိုင်သော ပြည်ထောင်စုလွှတ်တော် ကိုယ်စားလှယ်များ ခွင့်ပန်ကြားခြင်းနှင့် အစည်းအဝေးတက်ရောက်မှု အခြေအနေကို မှတ်တမ်းတင်ခြင်း</title>
<speech type="speaker">အစီအစဉ်(၄) ဖြစ်ပါတယ်။ ဒီကနေ့ အစည်းအဝေးကို မတက်ရောက်နိုင်တဲ့ ပြည်ထောင်စုလွှတ်တော် ကိုယ်စားလှယ်များအတွက် ပြည်ထောင်စုလွှတ်တော် ကိုယ်စားလှယ်များစိစစ်ရေး ကော်မတီက ခွင့်ပန်ကြားဖို့ ဖြစ်ပါတယ်။</speech>
<speech><mp id="1157">ဦးမင်းဦး(အတွင်းရေးမှူး၊ ကိုယ်စားလှယ်များစိစစ်ရေးကော်မတီ)</mp>လေးစားအပ်ပါတဲ့ ပြည်ထောင်စုလွှတ်တော် နာယကကြီးခင်ဗျား။ ယနေ့ကျင်းပပြုလုပ်တဲ့ ဒုတိယအကြိမ် ပြည်ထောင်စုလွှတ်တော် တတိယပုံမှန်အစည်းအဝေး နဝမနေ့ ၁၆-၁၂-၂၀၁၆ ရက်နေ့မှာ အစည်းအဝေးသို့ တက်ရောက်နိုင်ခြင်းမရှိတဲ့ ပြည်ထောင်စုလွှတ်တော် ကိုယ်စားလှယ်များရဲ့ ကိုယ်စား ပဲခူးတိုင်းဒေသကြီး မဲဆန္ဒနယ်အမှတ်(၆)မှ အမျိုးသားလွှတ်တော်ကိုယ်စားလှယ်၊ ပြည်ထောင်စုလွှတ်တော် ကိုယ်စားလှယ်များစိစစ်ရေးကော်မတီ အတွင်းရေးမှူး ဖြစ်သူ ကျွန်တော် ဦးမင်းဦးက ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက်နိုင်ခြင်းမရှိတဲ့ ပြည်ထောင်စုလွှတ်တော်ကိုယ်စားလှယ်များမှာ - - ဦးပါထန်း - ဦးမောင်မြင့် မင်းကင်း၊ - ဦးအောင်စိုး သရက်ချောင်း၊ - ဒေါ်ချိုချို အုတ်တွင်း၊ - ဦးဘုန်းမြင့်အောင် ဒိုက်ဦး၊ - ဦးလှဌေးဝင်း ဇေယျာသီရိ၊ - ဦးကျော်စိုးလင်း ပြည်ကြီးတံခွန်၊ - ဒေါက်တာခင်ဆောင် ကျိုက်ထို၊ - ဦးစောကျော်ဝင်းမောင် ကျိုက်မရော၊ - ဦးတင်နု(ခ) တင်နုအောင် မာန်အောင်၊ - ဒေါက်တာဝေဖြိုးအောင် သာကေတ၊ - ဒေါ်ဖြူဖြူသင်း မင်္ဂလာတောင်ညွန့်၊ - ဦးအောင်မြင့်ရှိန် မဘိမ်း၊ - ဦးထွန်းအောင်(ခ) ဦးထွန်းထွန်းဟိန် နောင်ချို၊ - ဒေါ်နန်းခမ်းအေး နမ္မတူ၊ - ဦးဇော်မင်းသိန်း လေးမျက်နှာ၊ - ဦးစိန်ဝင်း မအူပင်၊ - ဦးခင်မောင်မြင့် ကချင်-၉၊ - ဒေါ်နန်းနီနီအေး ကရင်-၆၊ - ဦးစောမိုးမြင့်(ခ) ဆင်မြူရယ် - ဒေါက်တာမျိုးအောင် ကရင်-၁၀၊ - ဦးလားလ်မင်းထန် ချင်း-၁၀၊ - ဦးကိုကိုနိုင် ၊ စစ်ကိုင်း-၈၊ - ဒေါ်ရွှေရွှေစိန်လတ် ပဲခူး-၃၊ - ဒေါက်တာမြသောင်း - ဒေါက်တာသန်းဝင်း ဦးကျော်မြင့်ဦး မန္တလေး-၁၀။ - ဦးအေးမင်းဟန် - ဒေါ်မြတ်သီတာထွန်း မွန်-၅၊ - ဒေါ်ထုမေ ရခိုင်-၁၁၊ - ဦးကျော်နိုင် ရန်ကုန်-၁၂၊ - ဦးသိမ်းဆွေ ဧရာဝတီ-၁၀၊ - ဒေါ်မေသန်းနွဲ့ ဧရာဝတီ-၁၁၊ - ဦးစခင်ဇော်လင်း ဧရာဝတီ-၂၊ - ဗိုလ်မှူးချုပ်သက်နိုင် တပ်မတော်သားနှင့် - ဒုတိယဗိုလ်မှူးကြီးအောင်ကျော်ဇော တပ်မတော်သား တို့ဖြစ်ကြပါတယ်။ ယခင်က ခွင့်ပန်ကြားသဖြင့် ပြည်ထောင်စုလွှတ်တော်က ခွင့်ပြုထားသူ ၂၈ ဦး ရှိပြီး၊ ယနေ့ခွင့်ပန်ကြားသူ ၃၆ ဦး ဖြစ်တဲ့အတွက် စုစုပေါင်းခွင့်ပန်ကြားသူ ၆၄ ဦး ဖြစ်ပါတယ်။ ခွင့်မဲ့ ပျက်ကွက်သူမရှိပါကြောင်းနဲ့ ယနေ့ခွင့်ပန်ကြားသူ ပြည်ထောင်စုလွှတ်တော်ကိုယ်စားလှယ် ၃၆ ဦးအား ခွင့်အဖြစ် သတ်မှတ်ခွင့်ပြုပေးနိုင်ပါရန် ပြည်ထောင်စုလွှတ်တော် နာယကကြီးအား လေးစားစွာ တင်ပြ ပန်ကြားအပ်ပါတယ်ခင်ဗျား။</speech>
<speech type="speaker">ခွင့်ပန်ကြားသူအားလုံးကို ခွင့်ပြုပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် တတိယပုံမှန်အစည်းအဝေး နဝမနေ့မှာ တက်ရောက်ခွင့်ရှိတဲ့ လွှတ်တော်ကိုယ်စားလှယ် ၆၄ရ ဦး၊ ယခင်က ခွင့်ပြုထားသူ ၂၈ ဦး၊ ယနေ့ခွင့်ပန်ကြား၍ ခွင့်ပြုထားသူ ၃၆ ဦး ဖြစ်တဲ့အတွက် ခွင့်ပြုထားသူ စုစုပေါင်း ၆၄ ဦး ဖြစ်ပြီး ခွင့်မဲ့ပျက်ကွက်သူမရှိပါ။ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">ပြည်ထောင်စုလွှတ်တော်က သဘောတူတဲ့အတွက် လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို ပြည်ထောင်စုလွှတ်တော်ဆိုင်ရာ နည်းဥပဒေ ၄ နည်းဥပဒေခွဲ(ခ) အရ အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value="Order">
<title>တိုင်းဒေသကြီးများအတွင်းရှိ မြို့၊ ရပ်ကွက်၊ ကျေးရွာအုပ်စု၊ ကျေးရွာများ အမည်ပြောင်းလဲပြင်ဆင် ဖွဲ့စည်းခြင်း၊ ပယ်ဖျက်ခြင်းနှင့် နယ်နိမိတ်ဧရိယာ တိုးချဲ့ပြင်ဆင်ဖွဲ့စည်းခြင်းတို့ကို တင်ပြခြင်းနှင့် လွှတ်တော်က မှတ်တမ်းတင်ခြင်း</title>
<speech type="speaker">အစီအစဉ်(၅) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ တိုင်းဒေသ ကြီးများအတွင်းရှိ မြို့၊ ရပ်ကွက်၊ ကျေးရွာအုပ်စု၊ ကျေးရွာများ အမည်ပြောင်းလဲပြင်ဆင်ဖွဲ့စည်းခြင်း၊ ပယ်ဖျက်ခြင်းနဲ့ နယ်နိမိတ်ဧရိယာ တိုးချဲ့ပြင်ဆင်ဖွဲ့စည်းခြင်းတို့နဲ့စပ်လျဉ်းပြီး ပြည်ထောင်စုလွှတ်တော်၌ မှတ်တမ်းတင်နိုင်ရန် နိုင်ငံတော်သမ္မတရုံးရဲ့ ၁၂-၁၂-၂၀၁၆ ရက်စွဲပါစာအမှတ်၊ ၅၀၈(၃၁)/ ၁၂/ သမ္မတရုံး ဖြင့် ပေးပို့ထားပြီး ယင်းစာမိတ္တူများကို လွှတ်တော်ကိုယ်စားလှယ်များထံ ဖြန့်ဝေထားပါတယ်။ အဆိုပါ မြို့၊ ရပ်ကွက်၊ ကျေးရွာအုပ်စု၊ ကျေးရွာများ အမည်ပြောင်းလဲ ပြင်ဆင်ဖွဲ့စည်းခြင်း၊ ပယ်ဖျက်ခြင်းနဲ့ နယ်နိမိတ်ဧရိယာ တိုးချဲ့ပြင်ဆင်ဖွဲ့စည်းခြင်းတို့ကို တင်ပြပါမယ်။ - စစ်ကိုင်းတိုင်းဒေသကြီးအတွင်း ခန္တီးခရိုင်၊ ခန္တီးမြို့နယ်တွင် ကျေးရွာ အုပ်စုတစ်အုပ်စု၊ ကျေးရွာ ၄ ရွာ တိုးချဲ့ ပြင်ဆင်ဖွဲ့စည်းခြင်းနဲ့ ကျေးရွာအုပ်စု တစ်အုပ်စုနယ်နိမိတ်ဧရိယာ ပြင်ဆင်ခြင်း၊ ကန့်ဘလူခရိုင်၊ ကျွန်းလှမြို့နယ်တွင် ကျေးရွာနှစ်ရွာ အမည်ပြောင်းလဲပြင်ဆင်ဖွဲ့စည်းခြင်း၊ မော်လိုက်ခရိုင်၊ ဖောင်းပြင်မြို့နယ်တွင် ကျေးရွာတစ်ရွာ နယ်နိမိတ်ဧရိယာ ပြင်ဆင်ဖွဲ့စည်းခြင်း၊ ကန့်ဘလူခရိုင်၊ ကန့်ဘလူမြို့နယ်တွင် ကျေးရွာ ၆ ရွာ၊ တမူးခရိုင်၊ တမူးမြို့နယ်တွင် ကျေးရွာ တစ်ရွာ၊ ကသာခရိုင်၊ ထီးချိုင့်မြို့နယ်တွင် ကျေးရွာတစ်ရွာ၊ ဗန်းမောက်မြို့နယ်တွင် ကျေးရွာ နှစ်ရွာ၊ ရွှေဘိုခရိုင်၊ ရွှေဘိုမြို့နယ်တွင် ကျေးရွာတစ်ရွာ၊ တန့်ဆည်မြို့နယ်တွင် ကျေးရွာတစ်ရွာ၊ ယင်းမာပင်ခရိုင်၊ ယင်းမာပင်မြို့နယ်တွင် ကျေးရွာနှစ်ရွာ၊ ကနီမြို့နယ်တွင် ကျေးရွာတစ်ရွာ၊ စစ်ကိုင်းခရိုင်၊ မြောင်မြို့နယ်တွင် ကျေးရွာတစ်ရွာ တိုးချဲ့ပြင်ဆင်ဖွဲ့စည်းခြင်း၊ စုစုပေါင်း ကျေးရွာ အုပ်စုတစ်အုပ်စုနဲ့ ကျေးရွာ ၂၀ တိုးချဲ့ပြင်ဆင်ဖွဲ့စည်းခြင်း၊ ကျေးရွာအုပ်စု တစ်အုပ်စု၊ ကျေးရွာတစ်ရွာ နယ်နိမိတ်ဧရိယာ ပြင်ဆင်ဖွဲ့စည်းခြင်းနဲ့ ကျေးရွာနှစ်ရွာ အမည်ပြောင်းလဲ ပြင်ဆင်ဖွဲ့စည်းခြင်း၊ မန္တလေးတိုင်းဒေသကြီးအတွင်း ကျောက်ဆည်ခရိုင်၊ ကျောက်ဆည်မြို့နယ်တွင် ပဒုမ္မာ ပြည်တော်သာကျေးရွာ၊ ပြင်ဦးလွင်ခရိုင်၊ မတ္တရာမြို့နယ်တွင် ချောင်းသဖာကျေးရွာနဲ့ စဉ့်ကူးမြို့နယ်တွင် ကျေးရွာ ၁၄ ရွာ တိုးချဲ့ ဖွဲ့စည်းခြင်း၊ စစ်ကိုင်းတိုင်းဒေသကြီးအတွင်းရှိ ကန့်ဘလူခရိုင်၊ ကန့်ဘလူမြို့နယ် ဇီးကုန်း(တောင်) ကျေးရွာအုပ်စုရှိ ကျေးရွာသုံးရွာအား စုစည်းပြီး ရပ်ကွက် ၆ ရပ်ကွက် ပါဝင်သော ဇီးကုန်း မြို့အဖြစ် တိုးချဲ့ ဖွဲ့စည်း၍ ဇီးကုန်း(တောင်) ကျေးရွာအုပ်စုနဲ့ ကျေးရွာသုံးရွာကို ပယ်ဖျက်ခြင်း၊ စစ်ကိုင်းခရိုင်၊ စစ်ကိုင်းမြို့နယ် ဆားတောင်ကျေးရွာအုပ်စုရှိ ကျေးရွာ ၁၁ ရွာကို စုစည်း၍ ရပ်ကွက် ၁၁ ရပ်ကွက်ပါဝင်သော ဆားတောင်မြို့အဖြစ် တိုးချဲ့ဖွဲ့စည်းပြီး ဆားတောင်ကျေးရွာ အုပ်စုနဲ့ ကျေးရွာ ၁၁ ရွာအား ပယ်ဖျက်ခြင်းတို့ ဖြစ်ပါတယ်။ အထက်ပါ မြို့၊ ရပ်ကွက်၊ ကျေးရွာအုပ်စု၊ ကျေးရွာများ အမည်ပြောင်းလဲ ပြင်ဆင်ဖွဲ့စည်းခြင်း၊ ပယ်ဖျက်ခြင်းနဲ့ နယ်နိမိတ်ဧရိယာ တိုးချဲ့ပြင်ဆင်ဖွဲ့စည်းခြင်းတို့ကို ပြည်ထောင်စုလွှတ်တော်ဆိုင်ရာ ဥပဒေပုဒ်မ ၅၈ အရ လွှတ်တော်က မှတ်တမ်းတင်ကြောင်း ကြေညာပါတယ်။</speech>
</section>
<section value="Motion">
<motion>
<title>နိုင်ငံတော်သမ္မတထံမှ ပေးပို့ထားသော ပြည်ထဲရေးဝန်ကြီးဌာန၊ မီးသတ်ဦးစီးဌာနအတွက် ပိုလန်သမ္မတနိုင်ငံအစိုးရထံမှ ယူရိုသန်း ၅၀ ချေးယူရန်ကိစ္စနှင့် စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း၊</title>
<speech type="speaker">အစီအစဉ်(၆) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံတော် သမ္မတထံမှ သဝဏ်လွှာပေးပို့ထားတဲ့ ပြည်ထဲရေးဝန်ကြီးဌာန၊ မီးသတ်ဦးစီးဌာနအတွက် ပိုလန်သမ္မတ နိုင်ငံအစိုးရထံမှ ယူရိုသန်း ၅၀ ချေးယူရေးကိစ္စနဲ့စပ်လျဉ်းပြီး ၁၃-၁၂-၂၀၁၆ ရက်တွင် ကျင်းပပြုလုပ်တဲ့ ပြည်ထောင်စုလွှတ်တော် တတိယပုံမှန်အစည်းအဝေး သတ္တမနေ့မှာ သက်ဆိုင်ရာ ပြည်ထောင်စုအဆင့် အဖွဲ့အစည်းဝင်များက လွှတ်တော်သို့ ရှင်းလင်းတင်ပြခဲ့ပြီး ဖြစ်ပါတယ်။ ယင်းချေးငွေနဲ့စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော်ကိုယ်စားလှယ် ၁၀ ဦး ရှိပါတယ်။ လွှတ်တော်ကိုယ်စားလှယ် တစ်ဦးစီအတွက် သတ်မှတ်ချိန် ၆ မိနစ်အတွင်း ဆွေးနွေးကြဖို့ ဖြစ်ပါတယ်။ ဦးစွာ ဦးဝင်းမောင် မကွေးတိုင်းဒေသကြီး မဲဆန္ဒနယ်အမှတ်(၆) ဆွေးနွေးဖို့ဖြစ်ပါတယ်။</speech>
<speech><mp id="1280">ဦးဝင်းမောင် (မဲဆန္ဒနယ်အမှတ်-၆၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့် ပြည်ထောင်စုဝန်ကြီးများ၊ လွှတ်တော်ကိုယ်စားလှယ်များခင်ဗျား။ ကျွန်တော်ကတော့ မကွေးတိုင်းဒေသကြီး မဲဆန္ဒနယ်အမှတ်(၆)မှ အမျိုးသားလွှတ်တော် ကိုယ်စားလှယ် ဦးဝင်းမောင် ဖြစ်ပါတယ်။ ကျွန်တော့အနေနဲ့ နိုင်ငံတော်သမ္မတရုံးမှ ၆-၁၂-၂၀၁၆ ရက်စွဲပါ စာအမှတ်၊ ၃(၁)/၁/၁/သမ္မတရုံးဖြင့် ပေးပို့တဲ့ ပြည်ထဲရေးဝန်ကြီးဌာန၊ မီးသတ်ဦးစီးဌာနသို့ ခေတ်မီ အဆင့်မြင့်မီးငြှိမ်းသတ်ယာဉ်နှင့် ရှာဖွေကယ်ဆယ်ရေးယာဉ်များ မီးသတ်အထောက်အကူပြုယာဉ်များ၊ စက်ကိရိယာများနဲ့ ဆက်စပ်ပစ္စည်းများဝယ်ယူရေးအတွက် ပိုလန်သမ္မတနိုင်ငံအစိုးရထံမှ ယူရိုသန်း ၅၀ ချေးယူမည့် အစီအစဉ်နဲ့ပတ်သက်ပြီး အချက် ၅ ချက်နဲ့ အကြံပေးထောက်ခံ ဆွေးနွေးသွားမှာဖြစ်ပါတယ်။ ကျွန်တော်တင်ပြမယ့်အချက်များမှာ (၁) အကြံပေးချက်ဖြင့် ချေးငွေရဲ့အတိုးနှုန်းသက်သာသလို ဆိုင်းငံ့ကာလ ၅ နှစ်၊ ပြန်လည်ပေးဆပ်ရမယ့်ကာလက ၅၅ နှစ်ဖြစ်ပြီး ချေးငွေသက်တမ်းကနှစ် ၆၀ ဖြစ်၍ ချေးယူရန် အကြံပြုပါတယ်ခင်ဗျာ။ အကြံပြုချက်(၂)အနေနဲ့ နိုင်ငံခြားသို့ မီးသတ်ဝန်ထမ်းတွေကို သင်တန်းလွှတ်တဲ့ နေရာမှာ ဥပမာ- ဘောလုံးအသင်း တစ်သင်းထောင်မယ်။ မင်းရယ်၊ ငါရယ်၊ ငါ့အကို၊ သီပေါင်းပြီး အကဆန်ကဲစွဲစည်းမှ မပြုလုပ်ဖို့ အရေးကြီးပါတယ်။ ကျွန်တော်တိ မြန်မာနိုင်ငံမှာ ဌာနဆိုင်ရာအသီးသီးတွင် တာဝန်ထမ်းဆောင်လျက်ရှိတဲ့ ဝန်ထမ်းအတော်များများဟာ နည်းပညာချို့တဲ့မှု ရှိသလို တိုင်းပြည်နဲ့ လူမျိုးကို ချစ်တတ်တဲ့စိတ်တွေကလည်း နည်းပါးနေပါတယ်။ ဒါကြောင့် ယခုအပိုင်း တွေမှာ အားပျော့တဲ့သူတွေကိုချန်လှပ်ပြီး စိတ်ဓာတ်ရေးရာမြင့်မားတဲ့၊ စည်းကမ်းပြည့်ဝတဲ့ဝန်ထမ်းများအား ရွေးချယ်လျက် နိုင်ငံခြားမီးသတ်ကားသင်တန်းသို့ စေလွှတ်ရန်အကြံပြုအပ်ပါတယ်။ အကြံပြုချက်(၃) ဝယ်ယူမယ့်မီးသတ်ယာဉ်နဲ့ အစိတ်အပိုင်းများသည် ပိုလန်နိုင်ငံမှာ တကယ့်လက်တွေ့အသုံးပြုနေတဲ့ မီးသတ်ယာဉ်ပစ္စည်းဟုတ် မဟုတ် စိစစ်ရမှာဖြစ်သလို မော်ဒယ်နိမ့်တဲ့ယာဉ်တွေလည်း မဖြစ်ရန်နှင့် ကိုယ့်နိုင်ငံရောက်မှ သုံးမရပြီး ဆိုးကျိုးရ၍ အကြွေးတင်ရုံသက်သက်နဲ့ ဖြစ်နေမယ်ဆိုရင် မလုပ်သင့်ကြောင်း အကြံပြုပါတယ်။ အကြံပြုချက်(၄) ဝယ်ယူရောက်ရှိလာတဲ့ မီးသတ်ယာဉ်တွေကို ထိန်းသိမ်းမှုအပိုင်း၊ သုံးစွဲမှုအပိုင်း တွေကို တာဝန်ခံမှု၊ တာဝန်ယူမှု တိကျစွာရေးဆွဲပြဋ္ဌာန်းပေးရမှာမို့လို့ ခေတ်မီမီးသတ်ယာဉ်တစ်စီးအတွက် အနည်းဆုံးယာဉ်မောင်း ၃ ဦးက မောင်းတတ်၊ အသုံးပြုတတ်အောင် သင်ကြားပေးရန်လိုအပ်ပါတယ်။ ဒါဟာ ဘာကြောင့်လဲဆိုရင် မီးဟာအရေးပေါ်လောင်ပြီ။ မီးသတ်ယာဉ်ကိုအသုံးမပြုတတ်တဲ့အတွက်ကြောင့် မီးလောင်မှု ပိုမိုဖြစ်ပွားခဲ့တဲ့ အဖြစ်အပျက်တွေကို သင်ခန်းစာယူတဲ့ အကြံပြုခြင်းဖြစ်ပါတယ်။ အကြံပြုခြင်း(၅) မီးဘေး တားဆီးရေး၊ ကာကွယ်ရေး၊ ငြိမ်းသတ်ရေးလုပ်ငန်းများကို လုပ်ဆောင်ရာမှာ သန္တဝန်ထမ်းအင်အားနဲ့ လုံလောက်မှုမရှိသဖြင့် ပြင်ပအရပ်ဖက်အဖွဲ့အစည်းများရဲ့ အင်အားရယူရေး၊ အရန်မီးသတ်တပ်ဖွဲ့ဝင်များ တိုးချဲ့ ဖွဲ့စည်းရေးနှင့် မီးသတ်တပ်ဖွဲ့အား စွမ်းဆောင်ရည်မြင့်မားသော အဖွဲ့အစည်းတစ်ခုဖြစ်အောင် တွန်းအားပေး ဆောင်ရွက်ရေးတို့အတွက် ပြည်ထဲရေးဝန်ကြီးဌာနအနေနဲ့ တက်ကြွစွာ ပူးပေါင်းပါဝင် သင့်ကြောင်း အကြံပြုပါတယ်။ အထက်ဖော်ပြပါ အကြံပြုချက်များတွင် ကျွန်တော်၏ မဲဆန္ဒနယ် စလင်းမြို့၏ မီးဘေးကြိုတင်ကာကွယ်တားဆီးရေး ကော်မတီမှာ ထဲထဲဝင်ဝင် ပါဝင်ကူညီဆောင်ရွက်သူ တစ်ယောက် အနေနဲ့ လက်တွေ့နယ်ပယ် အတွေ့အကြုံများကိုအခြေခံလျက် အကြံပြုထောက်ခံ ဆွေးနွေးရင်း နိဂုံးချုပ်အပ်ပါတယ်ခင်ဗျား။ ကျေးဇူးတင်ပါတယ်။</speech>
<speech type="speaker">ဆက်လက်ပြီး ဦးခင်မောင်ရီ ဟင်္သာတမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1605">ဦးခင်မောင်ရီ(ဟင်္သာတမဲဆန္ဒနယ်၊ ဧရာဝတီတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ၊ အားလုံးမင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ ဟင်္သာတမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးခင်မောင်ရီ ဖြစ်ပါတယ်။ နာယကကြီးခင်ဗျား။ ကျွန်တော့အနေနဲ့ ပြည်ထဲရေးဝန်ကြီးဌာန၊ မီးသတ်ဦးစီးဌာနအတွက် ပိုလန်သမ္မတနိုင်ငံအစိုးရထံမှ ယူရိုသန်း ၅၀ ချေးတဲ့ကိစ္စနဲ့ပတ်သက်၍ ပြည်ထောင်စုလွှတ်တော်မှ အတည်ပြု နိုင်ရေးအတွက် ထောက်ခံအကြံပြု ဆွေးနွေးတင်ပြသွားမှာ ဖြစ်ပါတယ်။ ချေးငွေနဲ့ပတ်သက်၍ ပိုလန်သမ္မတ နိုင်ငံအစိုးရ နောက်ခံအခြေပြု ဥရောပသမဂ္ဂရဲ့ တစ်စိတ်တစ်ပိုင်း ကူညီထောက်ပံ့ချေးငွေ OECD မှ ODA အစီအစဉ်အဖြစ် ခေတ်မီအဆင့်မြင့် မီးငြှိမ်းသတ်ရေးနှင့် ရှာဖွေကယ်ဆယ်ရေးယာဉ်များ၊ မီးသတ် အထောက်အကူပြုယာဉ်များ၊ စက်ကိရိယာများနှင့် ဆက်စပ်ပစ္စည်းများဝယ်ယူခွင့်ရရှိရေး ယူရိုသန်း ၅၀ ကို အတိုးနှုန်း ၀.၅ ရာခိုင်နှုန်းဖြင့် ဆိုင်းငံ့ကာလ ၅ နှစ်၊ ပြန်လည်ပေးဆပ်မည့်ကာလ နှစ်ဝက်အရစ်ကျ၊ အကြိမ်ရေ ၁၁၀ ဖြင့် ၅၅ နှစ်၊ စုစုပေါင်းနှစ် ၆၀ လို့သိရပါတယ်။ ချေးငွေဟာလည်း လုပ်ငန်းတစ်ခုလုံးရဲ့ သက်သာခွင့် ၇၄.၆ရ ရာခိုင်နှုန်း ဖြစ်တဲ့အတွက် အလွန်သက်သာတဲ့ ချေးငွေဖြစ်ပြီး ငွေကြေးမှာလည်း ခိုင်မာတဲ့ယူရို ငွေကြေးလည်းဖြစ် သင့်တင့်တဲ့အတိုးနှုန်းလည်း ဖြစ်တာတွေ့ရတဲ့အတွက် ချေးယူ သင့်ကြောင်း ထောက်ခံအပ်ပါတယ်။ နာယကကြီးခင်ဗျား။ ကျွန်တော်တို့ မြန်မာနိုင်ငံဟာ ဖွံ့ဖြိုးတိုးတက်မှုနိမ့်ကျတဲ့ နိုင်ငံဖြစ်နေ သေးတဲ့အတွက် နိုင်ငံတကာအထောက်အပံ့တွေ၊ ငွေကြေးတွေချေးယူပြီး ယခုလို မီးသတ်ဦးစီးဌာနမှာ အလွန်လိုအပ်နေတဲ့ အဆင်မြင့်နည်းပညာသုံး မီးသတ်ယာဉ်နှင့် ရှာဖွေကယ်ဆယ်ရေးယာဉ်များ ဝယ်ယူ ဖြည့်တင်းတာကို ကြိုဆိုရမှာဖြစ်ပါတယ်။ ကျွန်တော်တို့နိုင်ငံမှာ မီးလောင်ဆုံးရှုံးမှုများကို ကြည့်မယ်ဆိုရင် ၂၀၁၁ ခုနှစ်မှ ၂၀၁၆ ခုနှစ်ကာလအတွင်း မီးလောင်မှုအကြိမ်ပေါင်း အရေအတွက် ၂ ဆနီးပါး တိုးတက် လာခဲ့ပြီး ဆုံးရှုံးမှုတန်ဖိုးတွေကလည်း အဆများစွာ ဆုံးရှုံးလာကြောင်း သိရှိခဲ့ရပါတယ်။ အထပ်မြင့် အဆောက်အဦများပြားလာခြင်း၊ လျှပ်စစ်နဲ့ သဘာဝဓာတ်ငွေ့သုံးစွဲလာခြင်း၊ လူနေထူထပ်များပြားလာခြင်း တို့ကြောင့် မီးလောင်မှုဖြစ်စဉ်များ ပိုမိုဖြစ်ပွားလာပါတယ်။ အဆင့်မြင့်နည်းပညာသုံး မီးငြှိမ်းသတ်ယာဉ်နှင့် အဆင့်မြင့်အသုံးအဆောင်ပစ္စည်းများကို အသုံးပြုပါက ဆုံးရှုံးမှုတန်ဖိုးများ နည်းပါးလာမှာ ဖြစ်ပါတယ်။ ဒါကြောင့် မီးငြှိမ်းသတ်ရေးနည်းပညာမြင့်မားစွာ လေ့ကျင့်ထားမှုများ လိုအပ်လျက်ရှိကြောင်း လေ့လာ တွေ့ရှိရပါတယ်။ မီးလောင်မှုဖြစ်စဉ်များအပြင် ရေကြီးခြင်း၊ မြေပြိုခြင်း၊ ငလျင်လှုပ်ခြင်း စသည်များ ကြုံတွေ့ လျက်ရှိပါတယ်။ မီးငြှိမ်းသတ်ရေးလုပ်ငန်းများ ဆောင်ရွက်ခြင်း၊ ရှာဖွေကယ်ဆယ်ရေးလုပ်ငန်းများ ဆောင်ရွက်ခြင်းတို့အတွက် ခေတ်မီနည်းပညာသုံး စက်ယန္တရားများ မရှိမဖြစ် လိုအပ်လျက်ရှိပါတယ်။ ဒါကြောင့် ယခုလို မီးသတ်ဦးစီးဌာနမှာ လိုအပ်နေတဲ့ အထပ်မြင့်မီးငြိမ်းသတ်ယာဉ်များ၊ ရှာဖွေကယ်ဆယ် ရေးယာဉ်များ၊ ငလျင်ဘေးနှင့် မြေပြိုမှုဖြစ်စဉ်များတွင် အသုံးပြုယာဉ်များအပြင် ဓာတု၊ ဇီဝ၊ ရေဒီယို သတ္တိကြွ၊ နျူကလီးယားနဲ့ အန္တရာယ်ဖြစ်စေတတ်တဲ့ ပစ္စည်းများဖယ်ရှားရေးလုပ်ငန်းစဉ်မှာ အသုံးပြုတဲ့ ယာဉ်(၂)စီး၊ စုစုပေါင်းယာဉ် ၆၅ စီး ပါဝင်မှာဖြစ်ပါတယ်။ နာယကကြီးခင်ဗျား။ မီးသတ်ဦးစီးဌာနအရာရှိ ၂၁ ဦးကိုလည်း ပိုလန်သမ္မတနိုင်ငံ၊ မီးသတ် တက္ကသိုလ်မှာ ၁ လခွဲကြာ တစ်စုတစ်ဝေးတည်း သင်တန်းတက်စေခြင်းဟာ ဆောင်ရွက်သင့်တဲ့လုပ်ငန်း တစ်ခုလည်းဖြစ်ပါတယ်။ ဒီလိုတက်ရောက်စေခြင်းဖြင့် ကျွန်တော်တို့ နိုင်ငံမှာမရနိုင်သေးတဲ့ အဆင့်မြင့် မီးသတ်ပညာ လုပ်ငန်းစွမ်းဆောင်ရည် တိုးတက်မြင့်မားစေရေးအတွက် ကျွန်တော်တို့ ရရှိဆောင်ရွက်နိုင်မှာ ဖြစ်ပါတယ်။ အကြံပြုလိုတာကတော့ ချေးငွေအစီအစဉ်ဖြင့်ရရှိမယ့် ခေတ်မီ မီးငြှိမ်းသတ်ရေးယာဉ် ၆၅ စီးကို တိုင်းဒေသကြီး/ ပြည်နယ်အသီးသီးသို့ ဖြန့်ခွဲရာမှာ တိုင်းဒေသကြီး/ ပြည်နယ်မြို့တော်များကို လိုအပ်ချက်နဲ့အညီ ပထမဦးစားပေးဆောင်ရွက်ပြီး ဒုတိယဦးစားပေးအနေနဲ့ လူနေထူထပ်တဲ့ ခရိုင် မြို့ကြီးများကို ဖြန့်ခွဲသင့်ကြောင်း အကြံပြုလိုပါတယ်။ ဒုတိယအကြံပြုလိုတာကတော့ အမှန်တကယ် အရည်အချင်း ပြည့်မီသူအရာရှိများကို စေလွှတ်သင့်ကြောင်း အကြံပြုရင်း နိဂုံးချုပ်ပါတယ်။ ကျေးဇူးတင် ပါတယ်ခင်ဗျား။</speech>
<speech type="speaker">ဒေါ်မြင့်မြင့်စိုး(ခ) မေစိုး ဗိုလ်တထောင်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1544">ဒေါ်မြင့်မြင့်စိုး(ခ)မေစိုး(ဗိုလ်တထောင်မဲဆန္ဒနယ်၊ ရန်ကုန်တိုင်းဒေသကြီး)</mp>လေးစား ရပါသော ပြည်ထောင်စုလွှတ်တော် နာယကကြီးနှင့် ပြည်သူ့လွှတ်တော်ဥက္ကဋ္ဌကြီး၊ လွှတ်တော် ကိုယ်စားလှယ်များ ဖိတ်ကြားထားသော ဧည့်သည်များအားလုံး မင်္ဂလာပါရှင်။ ကျွန်မကတော့ ဗိုလ်တထောင် လေးစားရပါသော နာယကကြီးရှင့်။ ပိုလန်သမ္မတနိုင်ငံအစိုးရ နောက်ခံအခြေပြု ဥရောပသမဂ္ဂ၏ အစိတ်အပိုင်း အကူညီထောက်ပံ့ချေးငွေ OECD မှ တရားဝင်ဖွံ့ဖြိုးတိုးတက်ရေး အထောက်အပံ့ အစီအစဉ်ဖြင့် ခေတ်မီအဆင့်မြင့်မီးငြိမ်းသတ်ရေးနှင့် ရှာဖွေကယ်ဆယ်ရေးယာဉ်များ၊ မီးသတ်အထောက်အကူပြုယာဉ်များ၊ စက်ကိရိယာများနှင့် ဆက်စပ်ပစ္စည်းများဝယ်ယူရေး ယူရိုသန်း ၅၀ အား ချေးငွေအဖြစ် ကမ်းလှမ်း အဆိုပြုချက်အပေါ် အကြံပေး ဆွေးနွေးသွားမှာ ဖြစ်ပါတယ်ရှင်။ လေးစားရပါသော နာယကကြီးရှင်။ လက်ရှိမြန်မာနိုင်ငံ မီးသတ်ဦးစီးဌာနတွင် ဖွဲ့စည်းပုံအရ မီးသတ်ယာဉ် ၃၃၁၀ စီး ဖြည့်တင်းရန် လိုအပ်လျက်ရှိရာ နှစ်စဉ် တရုတ်နိုင်ငံမှ မီးသတ်ယာဉ်စက်များကို ဝယ်ယူခဲ့ကြောင်း သိရှိရပါသည်။ ယခုအခါဝယ်ယူမည့် ယာဉ်စက်ပစ္စည်းကြီးများသည် တန်ဖိုးလည်းကြီး ယာဉ်စက်ပစ္စည်းများမှာ ကြီးမားလွန်းသဖြင့် ရန်ကုန်မြို့နှင့် မြို့ကြီးများအနေနှင့် အထပ်မြင့် အဆောက်အအုံများ၊ ကျဉ်းမြောင်းသောလမ်းများ၊ ယာဉ်ကြောပိတ်ဆို့မှုများကြောင့် ၎င်းယာဉ်များ လွယ်ကူစွာသွားလာနိုင်မှု ရှိ မရှိကိုလည်း သိရှိနိုင်ရန်လိုအပ်ပါတယ်ရှင်။ မီးသတ်ကား၏ သဘောသဘာဝ အရ လမ်းကျဉ်းမြောင်းခြင်း၊ တစ်ဘက်ပိတ်လမ်းများဖြစ်နေခြင်း၊ ဓာတ်ကြိုးများနိမ့်ကျနေခြင်း၊ ဈေးသည်များ ပေါများနေခြင်း၊ ကားပါကင်နေရာဦးခြင်း အလေ့အထရှိသော မြို့ကြီးများ၏ အခြေအနေများစွာနှင့် ကိုက်ညီမှု ရှိ မရှိလည်း သိရှိရန်လိုအပ်ပါတယ်။ နာယကကြီးရှင့်။ Power point သုံးစွဲခွင့်ပြုပါရှင့်။ ယခုအခါ ကမ္ဘာ့ရာသီဥတု ဆိုးဝါးဖောက်ပြန်မှု များကြောင့် အပြင်းအထန် မီးလောင်ကျွမ်းမှုများအပြင် သဘာဝဘေးအန္တရာယ်များကိုလည်း ရင်ဆိုင် ကြုံတွေ့နေရလျက်ရှိပါတယ်။ ယခုလို နိုင်ငံတကာအထောက်အပံ့ရယူနေချိန် ၎င်းငွေများကို အကျိုးရှိစွာ အသုံးပြုစေနိုင်ရန် အကြံပြုဆွေးနွေးလိုတဲ့အချက်ရှိပါတယ်ရှင့်။ ကမ္ဘာ့နိုင်ငံအသီးသီး၌ မီးငြှိမ်းသတ်ခြင်းနှင့် အသက်ကယ်လုပ်ငန်းများကို ရဟတ်ယာဉ်များအသုံးပြုခြင်းဖြင့် ပိုမိုထိရောက်အောင်မြင်စွာ ဆောင်ရွက် နိုင်ကြောင်း လေ့လာတွေ့ရှိရပါတယ်ရှင်။ ရုရှားနိုင်ငံထုတ် ရဟတ်ယာဉ်တစ်စီး၏ ကာလတန်ဖိုး အမေရိကန်ဒေါ်လာ ရ သန်းမှ ၁၅ သန်း ဝန်းကျင်ရှိသည့်အတွက် ယခုရရှိသည့် ထောက်ပံ့ချေးငွေမှာ ရဟတ်ယာဉ်တစ်စင်းကိုလည်း ထည့်သွင်း ဝယ်ယူမည်ဆိုပါက မီးသတ်ယာဉ် ၅၀ စီးခန့်လည်း ရရှိမှာဖြစ်ပါတယ်။ ရဟတ်ယာဉ်ကို အသုံးပြုသည့် အခါ ပျံသန်းမှု၊ လောင်စာဆီ၊ ကွင်း၊ ထိန်းသိမ်းမှု စရိတ်စက ကြီးမြင့်မှုကြောင့် အသုံးပြုရန် မဖြစ်နိုင်ဟု ဆိုနိုင်သော်လည်း မီးသတ်ယာဉ် ၁၅ စီးခန့်၏ ပြင်ဆင်ထိန်းသိမ်းခ၊ လောင်စာဆီခ စသည့်ကုန်ကျစရိတ် များကို ရဟတ်ယာဉ်တစ်စင်း၏ ပျံသန်းမှု၊ လောင်စာဆီ၊ ကွင်း၊ ထိန်းသိမ်းခ စသောကုန်ကျစရိတ်များ တွက်ချက်ကြည့်ပါက စဉ်းစားပြီးဝယ်ယူသင့်သည့် အချက်ဖြစ်ကြောင်း အလေးအနက် စဉ်းစားသင့် ပါတယ်ရှင်။ ယခုအခြေအနေတွင် မြို့ပြကာလခံစားနေရသော ယာဉ်ကြောပိတ်ဆို့မှုများ မြို့နယ်တွင် မီးသတ် စခန်းထားရှိမှု မရှိခြင်းတို့ကြောင့်လည်း လျင်မြန်စွာ မီးမငြိမ်းသတ်နိုင်သည့် ပြဿနာများ ဖြစ်ပေါ်နေသည့် အတွက် ရဟတ်ယာဉ်အသုံးပြု ရေး ဖြေရှင်းနိုင်သည့်နည်းလမ်းကိုလည်း သုံးစွဲသင့်ပါတယ်ရှင်။ မီးသတ် ယာဉ်များကို ခွဲဝေဖြန့်ဖြူးသည့်အခါမှာလည်း မြန်မာနိုင်ငံအလယ်ပိုင်း ပူပြင်းခြောက်သွေ့သောဒေသများ၏ လိုအပ်ချက်အလိုက် ပိုမိုခွဲဝေသင့်ကြောင်း တင်ပြလိုပါတယ်ရှင်။ အဘယ်ကြောင့်ဆိုသော် ရာသီဥတု ပူပြင်းခြင်း၊ အဆောက်အအုံများမှာ သစ်၊ ဝါး၊ ဓနိ၊ သက်ငယ်များနှင့် ဆောက်လုပ်ခြင်း၊ မီးသတ်ယာဉ်နှင့် မီးသတ်စက်ကိရိယာပစ္စည်းများ အသင့်ထားရှိမှု အင်အားနည်းပါးခြင်းတို့ကြောင့် ရွာလုံးကျွတ်မီးလောင် ကျွမ်းမှုများလည်း ဖြစ်ပေါ်လျက်ရှိပါတယ်။ နာယကကြီးရှင့်။ ထို့ကြောင့် မော်တော်ယာဉ်အပိုပစ္စည်းများနှင့် ဆက်စပ်၍လည်း စက်ပစ္စည်းများ အား ထိန်းသိမ်းရန် Third Party က ထိန်းကျောင်းစစ်ဆေးမည်ဟု ပါရှိသဖြင့် ထို Third Party လည်း မည်သို့အဖွဲ့အစည်းများနှင့် ထိန်းကျောင်းစစ်ဆေးသွားမည်ကိုလည်း သိရှိစေရန်လိုအပ်ပါတယ်ရှင်။ စာချုပ်ချုပ်ပြီးတစ်နှစ်အတွင်း ယာဉ်စက်ပစ္စည်း အသစ်ဖြစ်နေခြင်းကြောင့် ပျက်စီးရန်တစ်စုံတစ်ရာ မရှိနိုင်ဘဲ ထိန်းသိမ်းမှုအဆင့်လောက်သာရှိနိုင်ပါသည်။ ၃ နှစ်ပြည့်ပြီးပါက ထပ်မံလိုအပ်သည့် အပိုပစ္စည်း များနှင့်ပတ်သက်၍ မည်သို့ဆောင်ရွက်ပြီး ရေရှည်မှာလည်း စနစ်တကျ မည်သို့ထိန်းသိမ်းမည်ကို စီမံချက် များဆောင်ရွက်၍ ဆောင်ရွက်သင့်ပါတယ်ရှင်။ နာယကကြီးရှင်။ ရန်ကုန်ကဲ့သို့သော မြို့ကြီးများတွင် ကျွန်မ၏မဲဆန္ဒနယ် ဗိုလ်တထောင်မြို့နယ် အပါအဝင် မြို့နယ်အတော်များများတွင် မီးသတ်စခန်းများ လုံလောက်စွာမရှိသေးကြောင်း သိရှိရပါတယ်။ ကျွန်မမြို့နယ်မှာလည်း မီးသတ်ယာဉ်ဂါလန် ၈၈၀ ဆံ့ယာဉ်တစ်စီး၊ သန္တတပ်ဖွဲ့ဝင် ၁၆ ဦး၊ မီးသတ် အရန်အင်အား ၃၉၅ ဦးမှာ မီးသတ်စခန်းမရှိသည့်အတွက် တာမွေမြို့နယ်တွင်သွားရောက်၍ မီးသတ်စခန်းတွင် နေထိုင်နေရပါသည်။ ရဟတ်ယာဉ်ဝယ်ယူရန် မဖြစ်နိုင်သေးပါကလည်း အနည်းဆုံးမြို့နယ်တစ်ခုတွင် မီးသတ်စခန်း တစ်ခုစီရှိသင့်ကြောင်း၊ ဆောင်ရွက်ပေးသင့်ကြောင်း အကြုံပြု တင်ပြအပ်ပါတယ်။ နာယကကြီးရှင့်။ ဒါကြောင့်မို့လို့ ယခု ပိုလန်သမ္မတအစိုးရ နောက်ခံကုလသမဂ္ဂ၏ အစိတ်အပိုင်း ကူညီထောက်ပံ့မှုချေးငွေအပြင် မီးသတ်ယာဉ်များ၊ အသက်ကယ်ပစ္စည်းဝယ်ယူရေးကိစ္စအား မြန်မာနိုင်ငံ မီးသတ်သမိုင်း စတင်သည့်နေ့မှ ယနေ့အထိ တစ်ကြိမ်သာရရှိခဲ့ဖူးတဲ့ အခွင့်အရေးဖြစ်ပါတယ်။ သို့ဖြစ်ပါ၍ ကျွန်မအနေဖြင့် ထိုအခွင့်အရေးကို ပြည်ထောင်စုလွှတ်တော်မှ အတည်ပြုပေးပါရန်နှင့် သက်ဆိုင်ရာဝန်ကြီး ဌာနမှလည်း ထိုငွေများကို အကျိုးရှိစွာ အစီအမံကျကျနှင့် ပြည်သူများအတွက်သုံးစွဲနိုင်ရန် ထောက်ခံဆွေးနွေး တင်ပြအပ်ပါတယ်ရှင်။ အားလုံးကိုကျေးဇူးတင်ပါတယ်။</speech>
<speech type="speaker">ဦးကျော်မင်း ကမာရွတ်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1562">ဦးကျော်မင်း(ကမာရွတ်မဲဆန္ဒနယ်၊ ရန်ကုန်တိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးပဲမင်္ဂလာပါခင်ဗျာ။ ကျွန်တော်ကတော့ ကမာရွတ် မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးကျော်မင်း ဖြစ်ပါတယ်။ ကျွန်တော့အနေနဲ့ ဒီကနေ့ ပြည်ထောင်စုလွှတ်တော်မှာ ပိုလန်သမ္မတနိုင်ငံအစိုးရရဲ့ နောက်ခံပြုပြီး ဥရောပသမဂ္ဂရဲ့ တစ်စိတ်တစ်ပိုင်း ထောက်ပံ့မှုနဲ့ ချေးငွေရယူပြီးတော့ ခေတ်မီမီးသတ်ယာဉ် စက်ပစ္စည်းကိရိယာများနဲ့ ခေတ်မီအသက်ကယ် လုပ်ငန်းသုံးပစ္စည်းကိရိယာများ ဝယ်ယူရရှိရေးကိစ္စနဲ့စပ်လျဉ်းပြီးတော့ ဆွေးနွေးတင်ပြသွားမှာ ဖြစ်ပါတယ် ခင်ဗျာ။ နာယကကြီးခင်ဗျာ။ Power Point သုံးစွဲခွင့်ပြုဖို့ တင်ပြအပ်ပါတယ်ခင်ဗျာ။ နာယကကြီးခင်ဗျာ။ အခုတင်ပြထားတဲ့အတိုင်း မြန်မာနိုင်ငံမှာရော ကမ္ဘာ့နိုင်ငံအသီးသီးမှာပါ ဘေးအန္တရာယ်များဟာ စဉ်ဆက်မပြတ် ဖြစ်ပွားလျက်ရှိပါတယ်ခင်ဗျာ။ ဒီဘေးအန္တရာယ်များဟာ လူသားများရဲ့ အသက်အိုးအိမ် စည်းစိမ်ကို တွင်းမှာပဲ ပျက်စီးဆုံးရှုံးစေပါတယ်ခင်ဗျာ။ ဘယ်လိုဖျက်ဆီးလိုက်သလဲဆိုရင်တော့ ဒါကတော့ တောင်ဒဂုံမြို့နယ်မှာ လေပြင်းတိုက်ခတ်မှုကြောင့် ဖြစ်ပွားခဲ့တဲ့ ဖြစ်စဉ်လေးတစ်ခု ဖြစ်ပါတယ် ခင်ဗျာ။ ဒါကတော့ ဒဂုံဆိပ်ကမ်းမြို့နယ်မှာ ဖြစ်ပွားခဲ့တဲ့ မီးခိုးအန္တရာယ်ကြောင့် တစ်မိသားစုလုံး ဆုံးပါး ခဲ့ရတဲ့ ဖြစ်စဉ်လေးပဲဖြစ်ပါတယ်ခင်ဗျာ။ နာယကကြီးခင်ဗျာ။ ဘေးအန္တရာယ်များနဲ့ ပတ်သက်လို့ အခြေအနေ ၃ ရပ်၊ အပိုင်းကဏ္ဍ ၃ ပိုင်း ပါရှိလျက်ရှိပါတယ်ခင်ဗျာ။ ဘေးအန္တရာယ်မဖြစ်ခင်အခြေအနေ၊ ဘေးအန္တရာယ်ဖြစ်နေစဉ်အခြေအနေနဲ့ ဘေးအန္တရာယ်ဖြစ်ပြီးနောက် အခြေအနေများဖြစ်ပါတယ်။ ဒီအခြေအနေ ၃ ရပ်မှာ နံပါတ် ၂ ဖြစ်တဲ့ ဘေးအန္တရာယ်ဖြစ်နေဆဲEmergency Response ကို ဖြစ်ခံရတဲ့သူရော၊ ကယ်တင်ရတဲ့ သူရောက တွင်းမှာ ဆောင်ရွက်ရတဲ့အတွက် ခေတ်မီ အသက်ကယ်လုပ်ငန်းသုံးပစ္စည်းတွေ၊ ခေတ်မီ မီးငြိမ်းသတ်ရေးပစ္စည်းတွေက ကျွန်တော်တို့ မြန်မာနိုင်ငံမှာ အထူးပင်လိုအပ်လျက်ရှိကြောင်း တင်ပြအပ်ပါတယ်ခင်ဗျာ။ နာယကကြီးနဲ့ လွှတ်တော်ကိုယ်စားလှယ်ကြီးများ ပိုမိုသိသာထင်ရှားစွာ သိမြင် နိုင်ရန်အတွက် တစ်မိနစ်ခန့်ရှိတဲ့ ဗွီဒီယိုလေးကို ကြည့်ရှုပေးပါရန် မေတ္တာရပ်ခံအပ်ပါတယ်ခင်ဗျာ။ နာယကကြီးခင်ဗျာ။ ဒီလိုဖြစ်စဉ်မျိုးဟာလည်း မြန်မာနိုင်ငံမှာ ဖြစ်ပွားခဲ့ပါတယ်ခင်ဗျာ။ အခု တင်ပြထားတဲ့ Slide ကတော့ ဒီရန်ကုန်မြို့ရဲ့ စည်ပင်သာယာမီးသတ်ဝန်းအတွင်းမှာ ၂၀၀၆ ခုနှစ်က ဆီဘောက်ဆာ ကားကြီးမီးလောင်တဲ့ ဖြစ်စဉ်ဖြစ်ပါတယ်။ ဒီမီးလောင်မှုဖြစ်စဉ်မှာ ခုနကတင်ပြခဲ့သလို ပေါက်ကွဲနိုင်ပေမယ့် မြန်မာနိုင်ငံက မီးသတ်သမားလေးတစ်ဦးက ဆီဘောက်ဆာကားကြီးအပေါ်ကို တက်ပြီးတော့ မီးလောင်နေတဲ့ ဆီဖြည့်ပေါက် အပေါက် ၅ ပေါက်စလုံးကို စောင်လေးတစ်ထည်နဲ့ တက်အုပ် ပြီးတော့ ငြိမ်းသတ်နိုင်ခဲ့ပါတယ်။ သူ့အနေနဲ့ အရမ်းစွန့်စားခဲ့တယ်လို့ တင်ပြလိုပါတယ်။ ထပ်မံပြီးတော့ ရန်ကုန်မြို့မှာ ၂၀၀၂ ခုနှစ်မှာ ဖြစ်ပွားခဲ့တဲ့ ကုန်သွယ်/လယ်ယာရုံးချုပ် မီးလောင်မှုမှာ အပေါ်ဆုံးထပ်မှာ ပိတ်မိနေတဲ့ ဝန်ထမ်းတစ်ဦးကို မီးသတ်သမားလေးတစ်ဦးဟာ ပုံမှာမြင်တဲ့အတိုင်းပဲ ဒေါင်လိုက်ကော်လံ များကို ကျောကုန်းရယ်၊ ခြေထောက်ရယ် တွန်းကန်ပြီးတော့ ပင်မအဆောက်အဦရဲ့နံရံကို လက်ဝဲဘက်လက်နဲ့ ကျားကုတ်ကျားခဲ တွန်းကန်ပြီးတော့ အပေါ်ကို တရွေ့ရွေ့တက်သွားခဲ့ပါတယ်။ ပြီးတဲ့အခါမှာ ပိတ်မိနေတဲ့ ဝန်ထမ်းဆီရောက်တဲ့အခါမှာ ဒီဝန်ထမ်းကို ပေါင်ပေါ်ကိုတင်ပြီးတော့ မူလတက်စဉ်အတိုင်းပဲ သက်စွန့်ဆံဖျားနဲ့ အောက်ကို ဆင်းသက်ကယ်တင်ခဲ့ရပါတယ်။ ဒီဖြစ်စဉ် ဖြစ်ရပ်များမှာ ကျွန်တော်တို့ မြန်မာနိုင်ငံမှာ ခေတ်မီမီးငြိမ်းသတ်ရေးပစ္စည်းတွေနဲ့ ခေတ်မီအသက်ကယ်လုပ်ငန်းသုံးပစ္စည်းတွေ လိုအပ်လျက်ရှိကြောင်းကို တင်ပြလိုခြင်း ဖြစ်ပါတယ်ခင်ဗျာ။ နာယကကြီးခင်ဗျာ။ ကျွန်တော်တို့ ဒီဘေးအန္တရာယ်များကို တုံ့ပြန်တဲ့မြန်ဖို့၊ မှန်ဖို့၊ သေချာဖို့နဲ့ လုံခြုံဖို့ လိုအပ်လှပါတယ်။ ဒီလေးချက်လုံးဟာဆိုလို့ရှိရင်လည်း ခေတ်မီပြီး စွမ်းဆောင်ရည် ပြည့်ဝတဲ့ မီးသတ်ပစ္စည်းကိရိယာတွေ၊ အသက်ကယ်လုပ်ငန်းသုံးပစ္စည်းကိရိယာတွေနဲ့လည်း အထူးပဲ တိုက်ရိုက်အချိုးကျ ဆက်စပ်လျက်ရှိပါတယ်။ ပစ္စည်းကောင်းရင်ကောင်းသလို လျင်မြန်စွာ ကယ်တင်နိုင် ပစ္စည်းတွေကို ဝယ်ယူရေးအတွက် အထူးပင်လိုအပ်လျက်ရှိပါတယ်။ တိုးတက်တဲ့နိုင်ငံတွေမှာတော့ မီးငြှိမ်းသတ်ရေးနဲ့ အသက်ကယ်လုပ်ငန်းများကို Robort စက်ရုပ်များနဲ့ပါ ဆောင်ရွက်လျက်ရှိကြောင်းကို တင်ပြလိုပါတယ်။ မီးငြှိမ်းသတ်ရေး၊ ရှာဖွေရေး၊ အသက်ကယ်တင်ရေးနဲ့ နိုင်ငံတကာ ပူးပေါင်း ဆောင်ရွက်ရေးလုပ်ငန်းများကို ဆောင်ရွက်ဖို့အတွက် အခုလိုပဲ ခေတ်မီ မီးသတ်အသက်ကယ်ယာဉ်များ၊ ရဟတ်ယာဉ်များကိုလည်း နိုင်ငံတကာမှာ သုံးစွဲလျက်ရှိကြပါတယ်။ နိဂုံးချုပ်အားဖြင့် ပိုလန်သမ္မတနိုင်ငံ နောက်ခံပြု ဥပရောပသမဂ္ဂရဲ့ တစ်စိတ်တစ်ပိုင်း ထောက်ပံ့ မှုနဲ့ ခေတ်မီမီးသတ်စက်ယာဉ်များနဲ့ ခေတ်မီစွမ်းဆောင်ရည်ပြည့်ဝတဲ့ အသက်ကယ်လုပ်ငန်းသုံးပစ္စည်း ကိရိယာများ ဝယ်ယူရရှိနိုင်ရေးအတွက် ပြည်ထောင်စုလွှတ်တော်ကြီးမှ ထောက်ခံအတည်ပြုပေးနိုင်ပါရန် လေးစားအပ်သော ပြည်ထောင်စုလွှတ်တော် နာယကကြီးမှတစ်ဆင့် တင်ပြရင်း နိဂုံးချုပ်အပ်ပါတယ်ခင်ဗျာ။ ကျေးဇူးတင်ပါတယ်ခင်ဗျာ။</speech>
<speech type="speaker">ဦးအုန်းခင် ပုလောမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1423">ဦးအုန်းခင်( ပုလောမဲဆန္ဒနယ်၊ တနင်္သာရီတိုင်းဒေသကြီး)</mp>လေးစားအပ်ပါသော နာယကကြီးနှင့် ဂုဏ်သရေရှိ လူကြီးမင်းအပေါင်းတို့ခင်ဗျား။ ကျွန်တော်ကတော့ ပိုလန်နိုင်ငံကနေပြီးတော့ ယူရိုသန်း ၅၀ ချေးယူပြီးတော့ မီးသတ်ယာဉ်နှင့် အဆင့်မြင့်ပစ္စည်းတွေ ဝယ်ယူမယ့်ကိစ္စကို ဆွေးနွေးမှာပဲ ဖြစ်ပါတယ်။ ကျွန်တော်တို့မြန်မာနိုင်ငံက မီးသတ်ကားနဲ့ ဒီအပြင် အန္တရာယ်ရှိတဲ့လုပ်ငန်းတွေမှာ ကာကွယ် ထိန်းသိမ်းဖို့ဆိုလို့ရှိရင် အမြဲတမ်းကျွန်တော်တို့က ဂျပန်ပစ္စည်းနဲ့ တရုတ်ပစ္စည်းကိုပဲ ရင်းနှီးခဲ့ကြရပါတယ်။ ဥရောပပစ္စည်းဆိုတာ ကျွန်တော်တို့က ကြားပဲကြားဖူးတာပါ။ တကယ်တမ်း ကျွန်တော်တို့ သုံးစွဲခဲ့ခြင်း မရှိခဲ့ပါဘူး။ အခုကျွန်တော်တို့ ဥရောပပစ္စည်းတွေ ကိုင်တွယ်သုံးစွဲကြရမယ်ဆိုတော့ အလွန်တရာကောင်းမွန်တဲ့ လျော်ကန်တဲ့ အစီအစဉ်တစ်ခုပါပဲ။ ဥရောပပစ္စည်းနဲ့ ကျွန်တော်တို့ အာရှပစ္စည်းနဲ့ယှဉ်ရင်တော့ အများကြီး ကွာပါတယ်။ နောက်တစ်ခုက ဒီပစ္စည်းတွေရဲ့ အသုံးဝင်မှု၊ အသုံးတည့်မှုလည်းပဲ ကွာပါတယ်။ ခုနက ပြောသွားတဲ့ တစ်ယောက်မှာပါပါတယ်။ ပစ္စည်းအရွယ်အစားကြီးနေမလားလို့ဆိုတာ ဟုတ်ပါတယ်။ ကြီးတဲ့ အစိတ်အပိုင်းပစ္စည်းတွေဆိုလို့ရှိရင်လည်း ကြီးတဲ့မြို့က သုံးလို့ရပါတယ်။ သေးငယ်တဲ့မြို့မှာဆိုလို့ ရှိရင် သေးငယ်တဲ့အစိတ်အပိုင်း သူ့ဟာနဲ့သူက သုံးလို့အဆင်ပြေပါတယ်။ အဓိကက ဒီပစ္စည်းတွေကို သုံးတဲ့၊ ကိုင်တွယ်တဲ့ မီးသတ်ဝန်ထမ်းတွေရဲ့ ကိုယ်ရည်ကိုယ်သွေးပါပဲ။ သူတို့ကိုယ်ရည်ကိုယ်သွေး အတွက်လည်း ကျွန်တော်တို့က ပိုလန်မှာရှိတဲ့ မီးသတ်တက္ကသိုလ်မှာ သင်တန်းပေးမယ်ဆိုတော့ အလွန်တရာ အဆင်ပြေပါတယ်။ အဲဒီသင်တန်းပေးပြီးတော့ သင်တန်းတွေကပြန်လာတဲ့ လူတွေကလည်းပဲ မြန်မာပြည်ပြန်ရောက်တဲ့ အခါကျရင် သက်ဆိုင်ရာ နေရာရောက်တဲ့အခါကျတော့ ကျန်ခဲ့တဲ့ သန္ဓေတပ်ဖွဲ့ဝင်တွေရော၊ အရန်တပ်ဖွဲ့ဝင် တွေရော ပြန်လည်ပြီးတော့ အသိပညာတွေ၊ အတတ်ပညာတွေ လက်ဆင့်ကမ်းပေးဖို့ရော အလွန်တရာ လိုအပ်ပါလိမ့်မယ်လို့ ကျွန်တော် အဲဒီလိုနားလည်ပါတယ်။ နောက်တစ်ခုက ဒီမှာပါတဲ့ အရန်ပစ္စည်းပါ။ အရန်ပစ္စည်းဆိုတာကလည်း လိုတော့လိုအပ်ပါတယ်။ ဒါပေမယ့် တကယ်ကောင်းမွန်မှန်ကန်တဲ့ ပစ္စည်းတွေ၊ အမျိုးအစားမှန်တယ်ဆိုလို့ရှိရင် အများကြီး ကျွန်တော်တို့ အတွေ့အကြုံအရကတော့ အရန်ပစ္စည်းကို ထိန်းသိမ်းတာ အရမ်းတာဝန်ကြီးပါတယ်။ လက်ရှိ Running ဖြစ်နေတဲ့ပစ္စည်းကို ထိန်းသိမ်းရတာ မပင်ပန်းပါဘူး။ ဒါကြောင့် ကျွန်တော် အရန်ပစ္စည်းကိုလည်းပဲ လိုတော့လိုအပ်ပါတယ်။ ဒါပေမယ့် အရန် ပစ္စည်းတွေကိုပဲ ခေါင်းထဲထည့်ပြီးတော့ သိပ်ပြီးတော့ ဦးစားပေး စဉ်းစားစရာမလိုဘူးလို့ ကျွန်တော် ယူဆပါတယ်။ နောက်တစ်ခု ကျွန်တော်တင်ပြချင်တာက မီးသတ်လုပ်ငန်း၊ သဘာဝဘေးအန္တရာယ်ကယ်တင်ရေး လုပ်ငန်းကို ပြည်သူတွေအထဲကိုလည်းပဲ ကျွန်တော်တို့က အဲဒီလိုပစ္စည်းတွေနဲ့ ပတ်သက်ပြီးတော့ ဗဟုသုတလေး မျှဝေထားဖို့ လိုအပ်တယ်လို့ ကျွန်တော်ယူဆပါတယ်။ တစ်ခါတလေကျတော့ ကျွန်တော်တို့ မြို့ရွာနဲ့ပတ်သက်လို့ ဥပမာတစ်ခုပေးချင်ပါတယ်။ ပြဿနာတစ်ခုပေါ်တယ်။ ပေါ်တဲ့အခါကျတော့ အင်အားက ပစ္စည်းအင်အားတော့ရှိပါတယ်။ ဒါပေမယ့် ကျွမ်းကျင်တဲ့လူအင်အားက မနိုင်မနင်းဖြစ်တတ် ပါတယ်။ ဒါကြောင့်လည်းပဲ သက်ဆိုင်ရာ သန္ဓေမီးသတ်တပ်ဖွဲ့ဝင်တွေ၊ အရန်မီးသတ်တပ်ဖွဲ့ဝင်တွေအပြင် စိတ်ဝင်စားတဲ့လူတွေလည်းပဲရှိတဲ့ အသိပညာတွေ လက်ဆင့်ကမ်းပေးဖို့ လိုအပ်မယ်လို့ ကျွန်တော်ထင် ပါတယ်။ နောက်ပြီးတော့ သူတို့ရဲ့ ကိုယ်ရည်ကိုယ်သွေးတွေ မြင့်တက်လာဖို့ကိုလည်းပဲ မကြာမကြာ လေ့ကျင့်ခန်းတွေ လုပ်ဖို့ကိုလည်းပဲ လိုအပ်မယ်လို့ထင်ပါတယ်။ အခုလိုခေတ်မီတဲ့ပစ္စည်းတွေကို ဝယ်ယူ တင်သွင်းပြီးတော့ နည်းပညာလည်းဖြန့်ဖြူးတာ ကောင်းပါတယ်။ အလွန်တရာလည်း သင့်လျော်ပါတယ်။ ဒါပေမယ့်လည်း ကျွန်တော် အဲဒီနေရာမှာ အလျဉ်းသင့်လို့ နည်းနည်းပြောချင်ပါတယ်။ ခေတ်မီတဲ့ပစ္စည်း တွေနဲ့ ခေတ်မီတဲ့နိုင်ငံမှာ ခေတ်မီတဲ့မီးငြှိမ်းသတ်ရေးတွေနဲ့ ရှာဖွေကယ်ဆယ်ရေးပစ္စည်းတွေ သုံးတာ ကောင်းပါတယ်။ ဒါပေမယ့် တစ်ခါတလေကျတော့ ကျွန်တော်တို့ဟာ ရှေးရိုးအစဉ်အလာမပျက်ဆိုတဲ့ ဟာလေးမျိုးဟာလည်းပဲ လိုရောလိုအပ်သေးရဲ့လားလို့ အဲဒါလေးလည်းပဲ ကျွန်တော်ထည့်သွင်းပြောချင် ပါတယ်။ ဒါကတော့ အခြားမဟုတ်ပါဘူး။ မီးကပ်၊ မီးချိတ်၊ သဲအိတ်၊ ရေအိတ်ဆိုတာကို ကျွန်တော်တို့ တစ်ခါတလေကျရင် ကျွန်တော်တို့မြို့မှာ တော်တော်ခေတ်မီလာပြီ။ ဒါပေမယ့် ဒါမဖြစ်မနေထားကို ထားရမယ်ဆိုတဲ့ အစီအစဉ်တစ်ခု ဖြစ်နေတာတွေဟာ ခေတ်မီတိုးတက်ပါတယ်ဆိုတဲ့ အနေအထားနဲ့ အဆင်ရောပြေပြေရဲ့လားဆိုတာ အဲဒါလည်းစဉ်းစားစရာပါ။ ဒါကြောင့် ခေတ်မီတဲ့ပစ္စည်းတွေ၊ ခေတ်မီတဲ့ နည်းပညာတွေ ဖြန့်ဖြူးတာ၊ တင်သွင်းတာကို သဘောတူပါတယ်။ ကျန်တာတွေလည်း စဉ်းစားပါဦးလို့ ကျွန်တော်က တင်ပြချင်ပါတယ်ခင်ဗျာ။ ဒါကြောင့်လည်းပဲ ခေတ်မီတဲ့ပစ္စည်းတွေကို မြန်မာနိုင်ငံအတွက် ဝယ်ယူမယ်၊ တင်သွင်းမယ်၊ ပညာတွေသင်ပေးမယ် ဆိုတဲ့အတွက်ကြောင့် အဲဒီကိစ္စကို လုံးဝ သဘောတူ ထောက်ခံပါကြောင်း တင်ပြအပ်ပါတယ်ခင်ဗျား။ အားလုံးကို ကျေးဇူးတင်ပါတယ်ခင်ဗျား။</speech>
<speech type="speaker">ဦးစိုးဌေး ကော့ကရိတ်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1374">ဦးစိုးဌေး(ကော့ကရိတ်မဲဆန္ဒနယ်၊ ကရင်ပြည်နယ်)</mp>လေးစားအပ်တဲ့ ပြည်ထောင်စု လွှတ်တော် နာယကကြီးနှင့် ပြည်သူ့လွှတ်တော်ဥက္ကဋ္ဌ၊ ပြည်ထောင်စုအစိုးရအဖွဲ့ဝန်ကြီးများ၊ ပြည်ထောင်စု လွှတ်တော်ကိုယ်စားလှယ်ကြီးများ မင်္ဂလာပါလို့ နှုတ်ဆက်ဂါရဝပြုပါတယ်။ ကျွန်တော်ကတော့ ကော့ကရိတ် မဲဆန္ဒနယ်မှ ဦးစိုးဌေး ဖြစ်ပါတယ်။ ပြည်ထဲရေးဝန်ကြီးဌာန မီးသတ်ဦးစီးဌာနအတွက် ခေတ်မီအဆင့်မြင့် မီးငြိမ်းသတ်ရေးနဲ့ ရှာဖွေကယ်ဆယ်ရေးယာဉ်များ၊ မီးသတ်အထောက်အကူပြုယာဉ်များ၊ စက်ကိရိယာ များနဲ့ ဆက်စပ်ပစ္စည်းများဝယ်ယူရန် ပိုလန်သမ္မတနိုင်ငံအစိုးရမှ ယူရိုသန်း ၅၀ ချေးယူမယ့် အစီအစဉ်ကို ကြိုဆိုထောက်ခံပါတယ်။ ဝယ်ယူသင့်တဲ့ မီးသတ်ယာဉ်စာရင်းမှာ ရဟတ်ယာဉ်တွေ ပါဝင်သင့်ကြောင်း ကျွန်တော့အရှေ့က ဆွေးနွေးသွားတဲ့ ဗိုလ်တထောင်မဲဆန္ဒနယ်က ဒေါ်မြင့်မြင့်စိုး(ခေါ်) ဒေါ်မေစိုးရဲ့ ဆွေးနွေးချက်တွေ ကိုလည်း ကျွန်တော်က ထပ်ဆင့်ထောက်ခံပါတယ်။ မီးသတ်ဌာနရဲ့ လုပ်ငန်းတာဝန်တွေဟာ မီးငြိမ်း သတ်ရေးအပြင် ပြည်သူများကို ကာကွယ်ပေးရမယ်၊ စီးပွားရေးလုပ်ငန်းတွေ ကာကွယ်ပေးရမယ် ဖြစ်တဲ့ အတွက် မီးသတ်ဌာနမှာ ခေတ်မီယာဉ်စက်ကိရိယာတွေ ဖြည့်တင်းပေးဖို့ လိုအပ်ပါတယ်။ ပတ်ဝန်းကျင် ထိန်းသိမ်းရေး တောမီးလောင်ခဲ့ရင် အမြန်ငြိမ်းသတ်နိုင်အောင် ရဟတ်ယာဉ်တွေ ရှိဖို့လိုအပ်ပါတယ်။ အမြန်လမ်းမကြီးမှာ ယာဉ်မတော်တဆမှုတွေ မီးလောင်ခဲ့ရင် အမြန်ကူညီပေးဖို့လိုအပ်ပါတယ်။ အလားတူပဲ လေယာဉ်မတော်တဆ ဖြစ်လာခဲ့ရင် ရှာဖွေကယ်ဆယ်ရေးတွေလုပ်ဖို့အတွက် အဆင့်မြင့်ရဟတ်ယာဉ်တွေ လိုအပ်တယ်။ ကမ်းလွန်ပင်လယ်ပြင်တွေမှာ ရေနံတူးစက်တွေမှာ မတော်တဆဖြစ်လာရင် ရဟတ်ယာဉ် တွေနဲ့ ကူညီကယ်ဆယ်ရေးတွေ ဆောင်ရွက်ရမှာဖြစ်ပါတယ်။ သဘာဝဘေးအန္တရာယ် ရေကြီးတဲ့အခါ မှာလည်း ဒုက္ခရောက်နေတဲ့ ပြည်သူတွေကိုကယ်ထုတ်ဖို့၊ တိုက်ပွဲဖြစ်နေတဲ့ဒေသမှာ စစ်ဘေးရှောင် ပြည်သူတွေကို အရေးပေါ်ကယ်ထုတ်ဖို့ ရဟတ်ယာဉ်တွေ လိုအပ်ပါတယ်။ ဒါကြောင့် မီးသတ်ဌာနအတွက် ဝယ်ယူမယ့် ခေတ်မီယာဉ်ကြီးများ စာရင်းမှာ ပိုလန်နိုင်ငံထုတ် W-3 အမျိုးအစား Sokol ရဟတ်ယာဉ် တွေကို ၂ စင်းခန့် ပါဝင်လာမယ်ဆိုရင် ပါဝင်လာဖို့ လိုအပ်တယ်လို့ အကြံပြု တင်ပြလိုပါတယ်။ မီးသတ်ဌာနမှာ ဘက်စုံသုံးရဟတ်ယာဉ်တွေ ရှိလာမယ်ဆိုရင် ဝေးလံခေါင်ပါးဒေသရှိ ပြည်သူတွေထံ ကိုလည်း နိုင်ငံတော်အစိုးရအနေနဲ့ အရေးပေါ်ဆေးဝါးတွေ ပေးပို့နိုင်မှာဖြစ်ပါတယ်။ ဒါ့အပြင် နိုင်ငံတော်မှာ တောက်လောင်နေတဲ့၊ စစ်မီးကိုငြိမ်းသတ်နေတဲ့ နိုင်ငံတော်ငြိမ်းချမ်းရေးကော်မရှင် အဖွဲ့ဝင်တွေကို လိုအပ်တဲ့ နေရာတွေကိုသွားလာဖို့ မီးသတ်ဌာနရဲ့ရဟတ်ယာဉ်တွေကို အသုံးပြုနိုင်မယ်ဆိုရင် ၂၁ ရာစု ပင်လုံငြိမ်းချမ်းရေး လုပ်ငန်းစဉ်တွေဟာ ပိုမိုအောင်မြင်လာမယ်လို့ ယုံကြည်ပါတယ်။ ဒါကြောင့်မို့လို့ ပိုလန်နိုင်ငံအစိုးရရဲ့ ယူရိုသန်း ၅၀ ချေးငွေမှာ ဝယ်ယူမယ့်ပစ္စည်းစာရင်းမှာ တစ်စင်းလျှင် ယူရို ၅ သန်းခန့်တန်တဲ့ ပိုလန်နိုင်ငံထုတ် မီးသတ်လုပ်ငန်းအပါအဝင် ဘက်စုံသုံးရဟတ်ယာဉ် W-3 Sokol ရဟတ်ယာဉ်တွေ ပါဝင်လာဖို့ သက်ဆိုင်ရာသို့ ညှိနှိုင်းတောင်းဆိုသွားရန် ပြည်ထောင်စုလွှတ်တော် နာယကကြီးမှတစ်ဆင့် အစိုးရ ဝန်ကြီးဌာနကို အကြံပြုတိုက်တွန်းအပ်ပါတယ်လို့ ပြောကြားရင်းနဲ့ နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒေါက်တာကျော်ငွေ မကွေးတိုင်းဒေသကြီး မဲဆန္ဒနယ်အမှတ်(၁၀) ဆွေးနွေးဖို့ဖြစ်ပါတယ်။</speech>
<speech><mp id="1284">ဒေါက်တာကျော်ငွေ(မဲဆန္ဒနယ်အမှတ်-၁၀၊ မကွေးတိုင်းဒေသကြီး)</mp>အားလုံးမင်္ဂလာပါခင်ဗျာ။ လေးစားအပ်သော နာယကကြီးနှင့်တကွ ကြွရောက်လာတဲ့ ဧည့်သည်အပေါင်းတို့ခင်ဗျာ။ ကျွန်တော့အနေနဲ့ ကတော့ မကွေးတိုင်း အမှတ်(၁၀)က ရေစကြိုမြို့နယ်ကိုယ်စားပြုတဲ့ အမျိုးသားလွှတ်တော်ကိုယ်စားလှယ် ဒေါက်တာကျော်ငွေ ဖြစ်ပါတယ်။ ကျွန်တော်က ပြည်ထဲရေးဝန်ကြီးဌာန မီးသတ်ဦးစီးဌာနအတွက် ပိုလန် နိုင်ငံကနေပြီးတော့ ယူရိုသန်း ၅၀ ချေးယူရန်ကိစ္စအတွက် ထောက်ခံဆွေးနွေးသွားမှာ ဖြစ်ပါတယ်ခင်ဗျာ။ နာယကကြီးခင်ဗျာ။ ဒီမီးသတ်ကားယာဉ်နဲ့ ယာဉ်ပစ္စည်းများ ဝယ်ယူမယ်ဆိုတာမှာ မီးဘေး လုံခြုံရေးနဲ့ ရှာဖွေကယ်ဆယ်ရေးမှာ အသေးစားမှ အလတ်စားနှင့် အကြီးစားရှာဖွေကယ်ဆယ်နိုင်မယ်ဆိုတဲ့ ရရှိမယ့်အကျိုးကိုသိရတဲ့အတွက်ကို ဝယ်ယူဖို့ရာနှုန်းပြည့်နီးပါး ထောက်ခံလိုပါတယ်။ ဒါ့အပြင် ကိုယ့်အိမ်မှာ တောင်မှ နှစ်သောင်း၊ သုံးသောင်းလောက်တန်တဲ့ မီးသတ်ဆေးဘူးလေးရှိရင် ဒီအိမ်မိသားစုဟာ မီးလောင်မှာကို စိုးကြောက်တဲ့စိတ်တွေ လျော့နည်းစေပါတယ်။ မီးလောင်မှာ မပူရဘူးဆိုတဲ့အသိနဲ့ ဒါကျွန်တော်တို့ဟာ ကြိုတင်ကာကွယ်တဲ့ အပြင်ပစ္စည်းဆိုတာမှာ ခေတ်နဲ့အညီ ထပ်မြင့်အဆောက်အအုံ တွေနဲ့ ရှုပ်ထွေးတဲ့လူနေမှုစနစ်တွေကြားမှာ ကျားကြီးခြေရာကြီးဆိုသလို ဒီလိုခေတ်မီတဲ့ယာဉ်ကြီးတွေဟာ လိုကိုလိုအပ်လို့ ကျွန်တော်တို့ ထောက်ခံရခြင်းဖြစ်ပါတယ်။ နာယကကြီးခင်ဗျာ။ စောစောကရန်ကုန်တိုင်းက ဒေါ်မေစိုး တင်ပြသွားတာကိုလည်းပဲ ကျွန်တော် ထပ်ဆင့်ထောက်ခံလိုပါတယ်။ ကျွန်တော်တို့ ဒီလိုမီးသတ်ကားယာဉ်တွေတင်မကဘဲနဲ့ လျင်မြန်စွာ သွားလာ ငြိမ်းသတ်နိုင်တဲ့ ရဟတ်ယာဉ်များရှိရင်လည်းပဲ သစ်တောကြီးတွေ မီးလောင်တာတို့၊ ရေရှားပါးတဲ့ ကျေးရွာလေးတွေမှာ မီးလောင်တာတို့ ဆိုတဲ့ကိစ္စတွေကို လျင်မြန်စွာသွားလာ ငြိမ်းသတ်နိုင်မှာဖြစ်တဲ့ အတွက်ကြောင့် ဒီယူရိုသန်း ၅၀ ထဲကနေဖြစ်နိုင်ရင် ရဟတ်ယာဉ်ပါဝယ်ယူပေးဖို့ ကျွန်တော်တို့ အကြံပြု လိုပါတယ်။ ရန်သူမျိုးငါးပါးထဲမှာ ကျွန်တော်တို့ မီးလောင်မှုဟာ တစ်ပါးအပါအဝင်ဖြစ်တော့ မီးဘေးရှောင် မလောင်ခင်တားဆိုတဲ့ စကားလိုပဲ ကျွန်တော်တို့က လောင်မှငြိမ်းသတ်တာထက် မလောင်ခင်မှာ တားဆီး ကာကွယ်ပေးနိုင်မယ်ဆိုရင် ပိုပြီးတော့ကောင်းပါတယ်။ အဲဒါတွေကတော့ လူထုကိုပညာပေးဖို့ပဲ ဖြစ်ပါတယ်။ အဓိက ကျွန်တော်တို့ လတ်တလောမှာ မီးလောင်တဲ့ကိစ္စတွေကို စဉ်းစားကြည့်လို့ရှိရင် လျှပ်စစ် ဝါယာရှော့ဖြစ်လို့ လောင်တဲ့အကြောင်းရင်းဟာ ၈၀ ရာခိုင်နှုန်းလောက်ရှိပါတယ်။ ပြီးခဲ့တဲ့ ၂ ရက်၊ ၃ ရက် ၁၄ ရက်နေ့ကပဲ မင်းကွန်းပိဋကတ် ဆရာတော်ဘုရားကြီးရဲ့ ပိဋကတ်ကျောင်းလေးဟာ လျှပ်စစ် ဝါယာကနေပြီးတော့ မီးလောင်သွားတယ်ဆိုတော့ ဆရာတော်ဘုရားကြီးရဲ့ သမိုင်းဝင်စာအုပ်တွေ၊ ပေစာ ထုပ်တွေ ဆုံးရှုံးသွားတာဟာ တန်ဖိုးဖြတ်လို့မရပါဘူး။ ဒါကြောင့်မို့လို့ ကျွန်တော်တို့ဟာ ပညာပေးဖို့ အရေးကြီးပါတယ်။ ဒါ့အပြင်လည်းပဲ မြို့၊ ရွာတွေမှာ လောင်စာဆီတွေ၊ မီးလောင်လွယ်တဲ့ပစ္စည်းတွေ စည်းမဲ့ကမ်းမဲ့ ရောင်းချသိုလှောင်နေကြတာတွေကိုလည်းပဲ ဒါစည်းကမ်းတကျ ပညာပေးတားဆီးပေးဖို့ လိုပါတယ်။ စောစောက ကိုယ်စားလှယ်တော်ကြီးဆွေးနွေးသွားသလို ကျေးလက်ဒေသတွေမှာ မီးချိတ်၊ မီးကပ် တွေထားရှိတာက အပိုလို့ပြောနိုင်ပေမယ်လို့ ကျေးလက်ဒေသတွေရဲ့ ရိုးရာဓလေ့အတိုင်း မီးသတ်တပ်ဖွဲ့ လေးတွေဖွဲ့ပြီးတော့ ရွာထဲမှာ မီးထွန်းချိန်၊ မီးငြိမ်းချိန် သတ်မှတ်ဆော်သြပေးတာကလည်းပဲ ကြိုတင် ကာကွယ်ရေးမှာ ထိရောက်တဲ့ အကြောင်းတစ်ခုဖြစ်ပါတယ်။ ကျွန်တော်တို့ မီးသတ်ကားကြီးတွေဝယ်ပြီးတော့ ခေတ်မီတဲ့ အဆောက်အဦကြီးတွေ မီးလောင်မယ့်ဘေးကနေပြီးတော့ ကာကွယ်ခြင်းဟာ တစ်နည်းအား ဖြင့်တော့ ဥစ္စာကြီးပွားကြောင်းတရား လေးပါးထဲမှာပါတဲ့ အာယက္ခသမ္ပဒါကို ကျွန်တော်တို့ ကျင့်သုံးရာ ရောက်ပါတယ်။ ဒါမှလည်းပဲ လူပုဂ္ဂိုလ်တစ်ဦးတစ်ယောက်ကနေပြီးတော့ တိုင်းပြည်အထိ စီးပွားဥစ္စာ ကြီးပွားချမ်းသာချင်လို့ရှိရင် သမ္ပဒါတရား ၄ ပါး ပြည့်စုံရမယ်လို့ ကျွန်တော်တို့ မြတ်စွာဘုရား ဟောထားတာ ရှိပါတယ်။ ကျန်တဲ့ဝီရိယရှိမှုဆိုတဲ့ ဥဌာနသမ္ပဒါ၊ ဟိုနိုင်ငံဒီနိုင်ငံနဲ့ သင့်တင့်အောင် ပေါင်းတတ်တဲ့ ကလျာဏမိတ္တသမ္ပဒါ၊ ရငွေနဲ့သုံးငွေ မျှတအောင်သုံးမယ်ဆိုတဲ့ သမဇီဝိတသမ္ပဒါဆိုတဲ့ ကျန်တဲ့ သမ္ပဒါတရား ၃ ပါးကိုလည်းပဲ မေ့ထားလို့မရပါဘူး။ ဒီတော့ ကျွန်တော်တို့ဟာ သမင်မွေးရင်း ကျားစားရင်း ဆိုသလို မဖြစ်ရအောင် အဆောက်အဦကြီးတွေဆောက်တယ်။ တိုးတက်တဲ့ပစ္စည်းပစ္စယတွေ ထူထောင်တယ်။ သို့သော် မီးလောင်လို့ ဆုံးတယ်ဆိုတဲ့ ဆုံးရှုံးမှုမျိုး သမင်မွေးရင်းကျားစားရင်းဆိုတဲ့ ဟာမျိုးမဖြစ်ရအောင် မီးသတ်ကားကောင်းကောင်းနဲ့ မီးသတ်ယာဉ်ပစ္စည်းများ ထားရှိဖို့လိုအပ်ပါတယ်။ နာယကကြီးခင်ဗျား။ နှစ်စဉ် မီးလောင်လို့ ဆုံးရှုံးရတဲ့တန်ဖိုးနဲ့ အခုလိုမီးသတ်ယာဉ်နဲ့ စက်ကိရိယာတွေ ထူထောင်ရလို့ ကုန်ဆုံးမယ့်ငွေနဲ့ဟာ နှိုင်းယှဉ်ကြည့်လို့ရှိရင် မဖြစ်လောက်ပါဘူး။ အခုပိုလန်နိုင်ငံ ကနေချေးမယ့် ယူရိုသန်း ၅၀ ဟာ တစ်နည်းအားဖြင့် အမေရိကန်ဒေါ်လာ သန်း ၅၂ သန်းနဲ့ ညီမျှပါတယ်။ တစ်နည်းအားဖြင့် ကျပ်ငွေနဲ့တွက်ကြည့်လို့ရှိရင် ဘီလီယံ ၇၀ ကျော်ကျော် ရှိပါတယ်။ အဲဒါဟာ တစ်နှစ်ကို ဆိုင်းငံ့ကာလ ၅ နှစ်နဲ့ ပေးဆပ်မယ့်ကာလ ၅၅ နှစ်ဆိုရင် နှစ် ၆၀ မှာ တစ်နှစ်ကို ၁.၁ရ ဘီလီယံကျပ်လောက် ပြန်ပြီးတော့ဆပ်ရမယ့် ကိန်းဂဏန်းရှိပါတယ်။ အတိုးကိုပြန်ပြီးတော့ တွက်ကြည့်မယ် ဆိုလို့ရှိရင် ၀.၁၅ ရာခိုင်နှုန်းဆိုတော့ ကျပ်ငွေဟာ ၁၀၅.၃ သန်းလောက် တစ်နှစ်တစ်နှစ်ကို အတိုးကျပါမယ်။ ဒီတော့ အတိုးအရင်းပေါင်းရင် တစ်နှစ်ကို ၁.၂၇၅ ကျပ်ဘီလီယံ တစ်နည်းအားဖြင့် ကျပ်သန်းပေါင်း ၁,၂၇၅ သန်း ကျွန်တော်တို့ အတိုးအရင်း အကြွေးဆပ်ဖို့ရှိပါတယ်။ ဒီဟာလေးဟာ ကုန်တိုက်တစ်တိုက် မီးလောင် သွားလို့ ဆုံးရှုံးရတဲ့တန်ဖိုးနဲ့စာလို့ရှိရင် ဘာမှမဖြစ်စလောက်ပါဘူး။ ဒါ့ကြောင့် နာယကကြီးခင်ဗျာ။ ၂၀၁၆ ခုနှစ် ပြည်ထောင်စု၏ဘဏ္ဍာငွေအရအသုံးဆိုင်ရာ ဥပဒေ ပုဒ်မ ၁၀ နဲ့ ပြည်သူ့ကြွေးမြီများစီမံခန့်ခွဲမှုဥပဒေပုဒ်မ ၃ ပါ ပြဋ္ဌာန်းချက်များအရ ပြည်ထောင်စုလွှတ်တော်ကြီး ကနေပြီးတော့ အတည်ပြုချက်ရယူနိုင်ရန် အကြံပြု ထောက်ခံ ဆွေးနွေးအပ်ပါတယ်ခင်ဗျာ။ ကျေးဇူးတင် ပါတယ်။</speech>
<speech type="speaker">ဦးစိန်ဗိုလ် မြဝတီမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1373">ဦးစိန်ဗိုလ်(မြဝတီမဲဆန္ဒနယ်၊ ကရင်ပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီး၊ ပြည်ထောင်စုလွှတ်တော် ကိုယ်စားလှယ်များနဲ့ ပြည်ထောင်စုဝန်ကြီးများ အားလုံး မင်္ဂလာအပေါင်းနဲ့ ပြည့်စုံကြပါစေကြောင်း နှုတ်ခွန်းဆက်သ ဂါရဝပြုအပ်ပါတယ်။ ကျွန်တော် ကတော့ မြဝတီမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးစိန်ဗိုလ် ဖြစ်ပါတယ်။ ပြည်ထောင်စုလွှတ်တော် နာယကကြီးခင်ဗျား။ ပိုလန်သမ္မတနိုင်ငံအစိုးရထံမှ ပြည်ထဲရေးဝန်ကြီး ဌာန မီးသတ်ဦးစီးဌာနအတွက် ယူရိုသန်း ၅၀ ချေးယူရေးကိစ္စနှင့်စပ်လျဉ်းပြီး ထောက်ခံဆွေးနွေးသွားမှာ ဖြစ်ပါတယ်။ မီးသတ်ဌာနကို ၁၉၄၆ ခုနှစ်မှာ အမှုထမ်း ၂၁ ဦးဖြင့် စတင်ဖွဲ့စည်းခဲ့ပြီး ယနေ့ော့ တစ်နိုင်ငံလုံးမှာ အရန်မီးသတ်တပ်ဖွဲ့ဝင် ၂၉၀၈၅၉ ဦးနဲ့ သီးသန့်မီးသတ်တပ်ဖွဲ့ဝင် ၁၇၈၉၀ ဦးတို့ဖြင့် ဖွဲ့စည်းဆောင်ရွက်လျက်ရှိကြောင်း သိရပါတယ်။ မီးဘေးလုံခြုံရေး၊ မီးငြိမ်းသတ်ရေး၊ သဘာဝဘေးအန္တရာယ် များမှ ရှာဖွေကယ်ဆယ်ရေးလုပ်ငန်းများ ဆောင်ရွက်ရာမှာ အသေးစားလုပ်ငန်းများကိုသာ ဆောင်ရွက် နိုင်သေးတာကို တွေ့ရမှာဖြစ်ပါတယ်။ အဲဒီလိုဆောင်ရွက်ရာမှာ အဆင့်မြှင့်တင် ဆောင်ရွက်နိုင်ဖို့အတွက် ခေတ်မီနည်းပညာသုံး စက်ကိရိယာများ လိုအပ်လျက်ရှိပါတယ်။ ဒီလိုအပ်ချက်ကို ဖြည့်ဆည်းနိုင်ရန် ပိုလန် သမ္မတနိုင်ငံမှချေးငွေဖြင့် ခေတ်မီနည်းပညာသုံးစက်ကိရိယာများ ဝယ်ယူနိုင်မှာဖြစ်ပါတယ်။ လေးစားအပ်ပါသော နာယကကြီးခင်ဗျား။ မီးဘေးအန္တရာယ်နဲ့ သဘာဝဘေးအန္တရာယ်များ ကိုတော့ လေ့လာကြည့်ရာမှာ (က) ကျေးလက်တောရွာနဲ့မြို့ကြီးများမှာ မီးဘေးအန္တရာယ်ကျရောက်မှု၊ တောမီး များလောင်ကျွမ်းမှု၊ မြေငလျင်၊ ရေကြီးရေလျှံရေဘေးကျရောက်မှု၊ လေဘေးကျရောက်မှု၊ မြေပြိုမှုစတဲ့ သဘာဝဘေးများ၊ နောက် နျူကလီးယားနဲ့ အခြားဘေးအန္တရာယ်များ ဖြစ်ကြပါတယ်။ ဒီလိုအထက်ဖော်ပြပါ အန္တရာယ်များ ကျရောက်တဲ့အခါမှာ မီးငြှိမ်းသတ်ရေးနဲ့ ရှာဖွေကယ်ဆယ်ရေးလုပ်ငန်းများကို ဆောင်ရွက် ကြရမှာဖြစ်ပါတယ်။ ယနေ့ ကျွန်တော်တို့ မီးဘေးအန္တရာယ်များဟာ ရှေးယခင်နဲ့မတူပါဘူး။ အလွန်အန္တရာယ် များလှပါတယ်။ ဘာကြောင့်လဲဆိုရင် ကျွန်တော်တို့မြို့တွေမှာ လူနေထူထပ်လာတယ်။ အဆောက်အဦများ ဟာလည်း အထပ်မြင့်အဆောက်အဦများ များပြားလာတယ်။ မီးလောင်မှုများ ပိုမိုများပြားလာခြင်း စသည်တို့ကြောင့် မီးငြှိမ်းသတ်ရာမှာ ခေတ်မီ မီးသတ်ယာဉ်ပစ္စည်းကိရိယာများ၊ နည်းပညာမြင့်မားစွာ အသုံးပြုရန်လည်း လိုအပ်လာပါတယ်။ မီးလောင်ကျွမ်းမှုများဟာ မြို့တွင်းအဆောက်အဦများသာမက တောမီးများပါလည်း လောင်ကျွမ်းလျက်ရှိတာကို ကျွန်တော်တို့ ဒီနေ့ခေတ်မှာ တွေ့ရှိရပါတယ်။ ဒီလိုတောမီး လောင်ကျွမ်းမှုများကိုလည်း မီးသတ်ဌာနက မီးငြှိမ်းသတ်ရေးတာဝန်များကို ထမ်းဆောင်ကြရမှာ ဖြစ်ပါတယ်။ မီးသတ်ရေးမှာ အသေးစားမီးငြိမ်းသတ်ရေးမှသည် အလယ်အလတ်၊ အကြီးစားငြှိမ်းသတ်ရေး အထိ ဆောင်ရွက်နိုင်ရန် ခေတ်မီမီးသတ်ယာဉ်ကြီးများ၊ ခေတ်မီနည်းပညာများပါ လေ့လာစုဆောင်းထား ရမှာဖြစ်ပါတယ်။ တိုးတက်ပြီးဖြစ်တဲ့နိုင်ငံများမှာတော့ ရဟတ်ယာဉ်များ၊ လေယာဉ်များဖြင့် မီးသတ် နေတာကို ကျွန်တော်တို့တွေ့ရပါတယ်။ ကျွန်တော်တို့နိုင်ငံမှာလည်း ဒီလိုဖြစ်အောင် ကြိုတင်စုဆောင်း ပြီးတော့ လေ့လာထားကြရမှာဖြစ်ပါတယ်။ သဘာဝဘေးအန္တရာယ်များဖြစ်တဲ့ လေဘေး၊ ရေဘေး၊ မြေငလျင်ဘေး၊ မြေပြိုမှုစတဲ့ သဘာဝဘေးများ ကျရောက်တဲ့အခါမှာလည်း ရှာဖွေကယ်ဆယ်ရေးများ လုပ်ဆောင်ကြရမှာဖြစ်ပါတယ်။ တောမီးလောင်ကျွမ်းမှုများ၊ နေအိမ်အဆောက်အဦများ၊ မီးဘေးအန္တရာယ် ကျရောက်မှုများအပြင် ဓာတုဇီဝ၊ ရေဒီယိုသတ္တိကြွ၊ နျူကလီးယားနဲ့အခြားသော ဘေးအန္တရာယ်များ လည်းပဲ ကျရောက်လာပါသေးတယ်။ ယခုကျွန်တော်တို့နိုင်ငံမှာ နျူကလီးယားဓာတ်ပေါင်းဖိုများ၊ နျူကလီးယားဓာတ်အားပေး စက်ရုံများမရှိသေးသော်လည်း နောင်တစ်ချိန်မှာ ဆေးပညာ၊ စိုက်ပျိုးရေး၊ နျူကလီးယားသိပ္ပံသုတေသန၊ လျှပ်စစ်ဓာတ်အား စသည်တို့အတွက် နျူကလီးယားဓာတ်ပေါင်းဖိုများ ရှိလာနိုင်ပါတယ်။ ဒီလိုရှိလာလို့ရှိရင် မတော်တဆမှုများလည်း ရှိလာနိုင်မှာဖြစ်ပါတယ်။ ဒီလိုဖြစ်ခဲ့ရင် မီးဘေးလုံခြုံရေးနဲ့ ရှာဖွေကယ်ဆယ်ရေး၊ ရှင်းလင်းဖယ်ရှားရေးလုပ်ငန်းများဟာ အထူးပဲအရေးကြီးတဲ့ လုပ်ငန်းများဖြစ်ပါတယ်။ မီးဘေးသာမက ကယ်ဆယ်ရေးပါ ဆောင်ရွက်ကြရမှာဖြစ်ပါတယ်။ ဥပမာအနေနဲ့ ပြောရမယ်ဆိုလို့ရှိရင် ကျွန်တော်တို့ ၁၉၈၆ ခုနှစ်မှာ Chernobyl နျူကလီးယား မတော်တဆဖြစ်ခဲ့မှုတွေ၊ ၂၀၀ရ ခုနှစ်မှာ Fukushima နျူကလီးယား မတော်တဆမှုတို့ ဖြစ်တာကို ကျွန်တော်တို့ တွေ့ရမှာဖြစ်ပါတယ်။ အဲဒီတော့ ဒီလိုအရေးကြီးတဲ့လုပ်ငန်း များ ဆောင်ရွက်နိုင်ရေးအတွက် အထူးပစ္စည်းကိရိယာများ ကြိုတင် ဝယ်ယူစုဆောင်းထားရမှာ ဖြစ်ပါတယ်။ မီးသတ်ဦးစီးဌာနအနေဖြင့် မီးငြှိမ်းသတ်ရန် ခေတ်မီမီးသတ်ယာဉ်များ၊ ပစ္စည်းကိရိယာများကို ဝယ်ယူမှာ ဖြစ်ပြီး ခေတ်မီယာဉ်များ၊ ပစ္စည်းများသာမက ခေတ်မီနည်းပညာများ၊ နည်းစနစ်များလည်း လိုအပ်ပါ သေးတယ်။ ဒီလိုအပ်ချက်ကိုတော့ မီးသတ်ဦးစီးဌာနမှ အရာရှိ ၂၁ ဦးကို ပိုလန်နိုင်ငံ မီးသတ် mmg sensommes Sheffimofonofsrin osaamisas.Osons စက်ပြင်ထိန်းသိမ်းနည်းကိုလည်း သင်တန်းတက်ရမှာ ဖြစ်ပါသေးတယ်။ ဒါကြောင့်မို့လို့ နိဂုံးချုပ်အနေနဲ့ ကျွန်တော်ပြောချင်တာကတော့ ပိုလန်သမ္မတနိုင်ငံအစိုးရမှ ချေးယူရမယ့်ကိစ္စဟာ အထူးသင့်လျော်ပါတယ်။ နှစ်ရှည်ချေးငွေလည်းဖြစ်တယ်။ သက်သာသောအတိုးနှုန်းများလည်းရှိတယ်။ ဒါကြောင့်မို့လို့ မီးသတ်ဌာနကို အဆင့်မြှင့်တင်နိုင်မှာ ဖြစ်ပါတယ်။ ဆွေးနွေးရန်သတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<speech type="speaker">ဦးလှဆန်း မကွေးတိုင်းဒေသကြီး မဲဆန္ဒနယ်အမှတ်(၁) ဆွေးနွေးဖို့ဖြစ်ပါတယ်။</speech>
<speech><mp id="1276">ဦးလှဆန်း (မဲဆန္ဒနယ်အမှတ်-၁၊ မကွေးတိုင်းဒေသကြီး)</mp>ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါခင်ဗျာ။ ပြည်ထဲရေးဝန်ကြီးဌာနမှ မီးသတ်ဦးစီးဌာနအတွက် ပြည်သူများ၏ အသက်အိုးအိမ်စည်းစိမ်များအပါအဝင် ခေတ်နဲ့လျော်ညီစွာ တည်ဆောက်ထားသော အထပ်မြင့် အဆောက်အဦများအတွက် သဘာဝဘေးအန္တရာယ်၊ ယာဉ်တိမ်းမှောက်မှုအန္တရာယ်မှအစ ငလျင်ဒဏ်၊ ရေကြီးဒဏ်၊ မိုးခေါင်ဒဏ်၊ မြေပြိုသည်အထိ အန္တရာယ်များမှ ကူညီဆောင်ရွက်မှု ပိုမိုပေး နိုင်ရန် အဆင်မြင့်နည်းပညာသုံး မီးသတ်ယာဉ်များနှင့် အသုံးအဆောင်ပစ္စည်းများကို ပိုလန်သမ္မတနိုင်ငံ အစိုးရထံမှ ယူရိုသန်း ၅၀ ချေးယူမည့်ကိစ္စနှင့်စပ်လျဉ်း၍ ၂၀၁၆ ခုနှစ်၊ ဇန်နဝါရီလ ၅ ရက်နေ့တွင် ပြဋ္ဌာန်း ခဲ့သည့် ပြည်သူ့ကြွေးမြီစီမံခန့်ခွဲမှုဥပဒေ အခန်း(၂) ငွေချေးယူခြင်းအတွက် အခွင့်အာဏာအပ်နှင်းခြင်း ပုဒ်မ ၃ ပုဒ်မခွဲ(ဇ)အရ ဆောင်ရွက်မည့်ကိစ္စအား မကွေးတိုင်းဒေသကြီးမဲဆန္ဒနယ်အမှတ်(၁) အမျိုးသား လွှတ်တော်ကိုယ်စားလှယ် မကွေးတိုင်းဒေသကြီးရဲ့ မီးဘေးလုံခြုံရေးအဖွဲ့ အဖွဲ့ဝင်ဖြစ်သူ ကျွန်တော် ဦးလှဆန်းမှ ထောက်ခံဆွေးနွေး တင်ပြသွားမှာ ဖြစ်ပါတယ်။ ပြည်ထောင်စုလွှတ်တော် နာယကကြီးခင်ဗျာ။ ယခု ဒီဇင်ဘာလဆန်း ၃ ရက်နေ့က မကွေးတိုင်း ဒေသကြီး၊ မီးသတ်ဦးစီးဌာနရုံးမှာ ကျွန်တော်ကိုယ်တိုင် တိုင်းဦးစီးမှူး၊ ခရိုင်ဦးစီးမှူး၊ မြို့နယ်ဦးစီးမှူး များနှင့် တွေ့ဆုံပြီးတော့ ၂၀၁၀ မတိုင်ခင်ကအကြောင်းလေး ပြန်ပြောမိပါတယ်။ အဲဒီးက ကျွန်တော်တို့မြို့နယ်မှာဆိုရင် မီးသတ်ယာဉ်၊ မီးသတ်ရေသယ်ယာဉ်၊ မီးသတ်စက်ယာဉ် (၃) စီးလောက်၊ (၂)စီးကအပျက်၊ ဘက်ထရီကမကောင်း၊ ပြည်သူလူထုရဲ့ ကူညီထောက်ပံ့မှုနဲ့ ဆောင်ရွက်ရ တာတွေ ကျွန်တော်တို့ ပြန်ပြီးပြောပြပါတယ်။ စက်သုံးဆီက (၃)ဂါလန် ဝန်းကျင်ပဲရပြီး နှိုးဆီလောက်ပဲ ရတဲ့ အခြေအနေပါ။ ယခု ကျွန်တော်တို့ကို ခင်ဗျားတို့ဌာန ယခုအခြေအနကတော့ လူတလုံး၊ သူတလုံး ဖြစ်ပြီ။ ယနေ့အခြေအနေ ပြောပြပါဦး၊ ဘာတွေလိုအပ်သလဲ တင်ပြပါဦးဆိုတော့ ခေတ်မီ မီးငြိမ်းသတ်နည်း နိုင်ငံခြားပညာတော်သင်များရှိပြီးတော့ ခေတ်မီမီးငြှိမ်းသတ်ရေး၊ ရှာဖွေကယ်ဆယ်ရေးပစ္စည်းများရှိပါက ပြည့်စုံလုံလောက်သလောက် ရှိမယ်ဆိုပါတယ်လို့လည်း ကျွန်တော့ကို တင်ပြပြောဆို ကြပါတယ်။ မကွေးမှာ တရုတ်မီးသတ်စက်ယာဉ်များဖြစ်၍ လေဘောင်တက်လာသည်ထိ မိနစ်ပိုင်းမျှ စောင့်ရကြောင်းလည်း သိရပါတယ်။ မကွေးတိုင်းဒေသကြီး မီးသတ်ဦးစီးဌာနရဲ့ မြေပြင်လက်ရှိ အနေအထား၊ အရာထမ်းများ၊ အမှုထမ်းများပြောသလို၊ ယနေ့ ပြည်ထောင်စုဝန်ကြီးဌာနအနေဖြင့် တင်ပြသည်မှာလည်း အမှန်တကယ် လိုအပ်၍ ချေးငှားဝယ်ယူကြောင်းလည်း သိရှိရပါတယ်။ ၂၀၁၀ မတိုင်ခင် ဝန်ထမ်းအင်အား၊ စက်ယန္တရား အင်အား၊ ကွာခြားမှုကလည်း သိသာထင်ရှားပါတယ်။ သို့သော်လည်းပဲ ယနေ့ထက်တိုင် ဖွဲ့စည်းပုံ ပြည့်မီ S8S S အကSS, S, S မီးငြိမ်းသတ်ယာဉ်များဖြင့်လည်း လက်ရှိဆောင်ရွက်နေကြောင်းလည်း သိရှိရပါတယ်။ ပိုလန်အစိုးရမှ ချေးငွေဖြင့်ဆောင်ရွက်မှုသည် ကောင်းတော့ကောင်းတယ်၊ မျက်စိစပ်တယ်ဆိုတဲ့ စကားလိုပါပဲ၊ ကောင်း တာက အမှန်တကယ်လိုအပ်၍ ခေတ်မီမီးသတ်စက်ယာဉ်များဖြင့် ခေတ်မီစက်ပစ္စည်းများ ဝယ်ယူမှုသည် ပြည်သူပြည်သားအကျိုးငှာ ကောင်းမွန်ပါတယ်။ မျက်စိစပ်တယ်ဆိုတာက ချေးငှားဝယ်ယူရလို့ပါပဲ။ အတိုးနှုန်းက ၀.၁၅ ရာခိုင်နှုန်း၊ ဂျပန်အတိုးနှုန်းက ၀.၀၁ ရာခိုင်နှုန်း နည်းနည်းတော့ များသလိုပါပဲ။ ဆိုင်းငံ့ကာလ ၅ နှစ်၊ နှစ်ဝက်၊ အရစ်ကျ၊ အကြိမ်ရေ ၁၁၀၊ ၅၅နှစ်၊ နှစ် ၆၀ တွင်ပေးဆပ်ရမှာ ဖြစ်ပါတယ်။ သို့သော် ယူရိုသန်း ၅၀ ခေတ်မီမီးသတ်ယာဉ်များ ဝယ်ယူရာမှာ အနည်းဆုံး ယာဉ်တစ်စီးရဲ့ တန်ကြေးက ၄၂၂,၅၀၀၊ မြန်မာငွေနဲ့တွက်ကြည့်ရင် သိန်း ၆၀၀၀ လောက် တန်ကြေးကြီးပါတယ်။ အကြီးဆုံးတန်ဖိုး အကြီးဆုံးယာဉ်ကတော့ ယူရိုငွေ ၁၃၅,၀၀၀ ဖြစ်ပါတယ်။ မြန်မာငွေနဲ့ ခန့်မှန်းကြည့်ရင် သိန်းပေါင်း တစ်သိန်းခွဲခန့် ရှိပါတယ်။ ပိုလန်နိုင်ငံအစိုးရအနေဖြင့် အဆိုပါ ODA ယူရိုသန်းဝယ်ယူမည့် အစီအစဉ်၊ ခေတ်မီမီးသတ်ယာဉ်များ၊ ပစ္စည်းများကို Third Party အဖွဲ့များဖြင့် ထိန်းကျောင်းစစ်ဆေးသွားမည်ဆို သော်လည်းပဲ ကျွန်တော်တို့ရဲ့၊ မိမိတို့ရဲ့ ဌာနဆိုင်ရာဝန်ထမ်းများအနေဖြင့် စနစ်တကျ ကိုင်တွယ်အသုံးပြု ရန်လည်း လိုအပ်မှာဖြစ်ပါတယ်ခင်ဗျာ။ ပြည်ထောင်စုလွှတ်တော် နာယကကြီးခင်ဗျာ။ မီးဘေးရှောင် မလောင်ခင်တားဆိုသလိုပါပဲ။ ရာသီဥတုအခြေအနေသည် မီးဘေးကြိုတင်ကာကွယ်တားဆီးနိုင်ရန် တီဗွီ၊ သတင်းစာ၊ ဂျာနယ်၊ ဗီနိုင်းများရေးဆွဲပြီး အသိပညာပေးဆောင်ရွက်မှုများ လုပ်ဆောင်ပေးပါကလည်း ပိုကောင်းနိုင်ကြောင်း တင်ပြပါရစေ။ ယခုစီမံဆောင်ရွက်သည့်ကိစ္စသည် လမ်းပန်းဆက်သွယ်ရေး ကောင်းမွန်သည့်နေရာများ မှာသာ၊ မြို့များမှာသာအသုံးပြုနိုင်ပြီး ကျွန်တော်တို့ ရပ်/ကျေးဒေသများမှာ စီစဉ်ဆောင်ရွက်နိုင်မှု နည်းပါး ပါလိမ့်မယ်။ ရပ်/ကျေးဒေသမှာ ဆင်းရဲပါတယ်ဆိုကာမှ မီးကလောင်သေးဆိုရင် နူရာဝဲစွဲ လဲရာသူခိုးထောင်း စကားရပ်လိုပါပဲ။ နူပါတယ်ဆိုကာမှ ဝဲကစွဲသေး လဲကျတာမဟုတ်ပါဘူး၊ စီးပွားရေးပြိုလဲနေပါတယ် ဆိုပါမှ သူခိုးကဘာမှမရှိလို့ အထောင်းခံရတဲ့ဘဝမျိုး မရောက်အောင် ကျွန်တော်တို့ ဆောင်ရွက်ဖို့လိုပါတယ်။ ဒီလိုဘဝမျိုးမရောက်အောင် ကျေးရွာအုပ်စု အိမ်ခြေ ၁၀၀၀ ခန့်ရှိသော၊ လမ်းပန်းဆက်သွယ်ရေး ကောင်းသော၊ လမ်းဆုံလမ်းခွကျသော နေရာများမှာ မီးသတ်နယ်မြေစခန်းခွဲများ တည်ဆောက်ပြီး ဆောင်ရွက်ပေးဖို့လည်း ပြည်ထောင်စုလွှတ်တော် နာယကကြီးမှတစ်ဆင့် တင်ပြပါရစေခင်ဗျာ။ ကျွန်တော်တို့ မကွေးမြို့နယ်လွှတ်တော် သိန်းတစ်ထောင် ရန်ပုံငွေမှ ၅ သိန်းတန် မီးသတ်စက်ကလေးတောင် ရွာတွေမှာ ကျွန်တော်တို့ ဝယ်ယူခွင့်ပြုခဲ့ပါတယ်။ သဘာဝဘေးအန္တရာယ်များ ကျရောက်ပါက ရှိရင်းစွဲ မီးငြိမ်းသတ်ယာဉ်စက်များဖြင့် ယခုဝယ်ယူတင်သွင်းမည့် ခေတ်မီစက်ကိရိယာများဖြင့် ပြည်သူလူထု အကျိုးအတွက် ကာကွယ်စောင့်ရှောက်နိုင်ပါစေ၊ ကြိုးစားဆောင်ရွက်နိုင်ကြပါစေ။ မြန်မာပြည်သူပြည်သား အားလုံးသည်လည်း ရေ၊ မီး၊ မင်း၊ ခိုးသူ၊ မချစ်မနှစ်သက်သောသူ ရန်သူမျိုးငါးပါးဘေးမှ ကင်းဝေးနိုင် ပါစေကြောင်း ဆုတောင်းမေတ္တာပို့သရင်း ပိုလန်အစိုးရထံမှ ယူရိုသန်း ၅၀ ချေးငှားပြီး မီးသတ်ဦးစီးဌာန၊ ခေတ်မီစက်ရေယာဉ်များ ဝယ်ယူမှုအား ထောက်ခံတင်ပြရင်း နိဂုံးချုပ်အပ်ပါတယ်ခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျား။ လွှတ်တော်ကိုယ်စားလှယ်များရဲ့ ဆွေးနွေးခြင်းအစီအစဉ် ပြီးဆုံးပါပြီ။ ဆွေးနွေးချက်များအပေါ် သက်ဆိုင်ရာ ပြည်ထောင်စုအဆင့် အဖွဲ့ အစည်းဝင်များက ပြန်လည်ရှင်းလင်းဆွေးနွေးခြင်းနဲ့ လွှတ်တော်ရဲ့ အဆုံးအဖြတ်ရယူခြင်းတို့ကို တတိယ ပုံမှန်အစည်းအဝေး ဒသမနေ့မှာ ဆက်လက်ဆောင်ရွက်မည်ဖြစ်ကြောင်း ကြေညာပါတယ်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ အစည်းအဝေးကို မိနစ် (၂၀) ခန့် ခေတ္တရပ်နားပါမယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။</speech>
</motion>
</section>
<section value="Report">
<report>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များ ခင်ဗျား။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံးထိုင်နိုင်ကြပါပြီခင်ဗျာ။</speech>
<title>ပြည်ထောင်စုအစိုးရအဖွဲ့မှ ပေးပို့သော ၂၀၁၆-၂၀၁ရခု၊ ဘဏ္ဍာရေးနှစ် ပထမ(၆)လပတ် အမျိုးသားစီမံကိန်း ဆောင်ရွက်မှုအစီရင်ခံစာအပေါ် ပြည်သူ့ငွေစာရင်းပူးပေါင်းကော်မတီ၏ လေ့လာတွေ့ရှိချက်နှင့် သဘောထား မှတ်ချက် အစီရင်ခံစာ(၆/၂၀၁၆)ကိုလွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၇) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ၂၀၁၆-၂၀၁ရ ခု၊ ဘဏ္ဍာရေးနှစ် ပထမ ၆ လပတ် အမျိုးသားစီမံကိန်းဆောင်ရွက်မှု အစီရင်ခံစာနဲ့စပ်လျဉ်းပြီး ၁၃-၁၂-၂၀၁၆ ရက်တွင် ကျင်းပပြုလုပ်တဲ့ ပြည်ထောင်စုလွှတ်တော် တတိယပုံမှန် အစည်းအဝေး သတ္တမနေ့မှာ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်က လွှတ်တော်သို့ ရှင်းလင်းတင်ပြခြင်းနဲ့ ယင်းအစီရင်ခံစာ အပေါ် ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာ (၆/၂၀၁၆)ကို ဖတ်ကြားတင်သွင်းခြင်းတို့ကို ဆောင်ရွက်ခဲ့ပြီး ဖြစ်ပါတယ်။ အထက်ပါ ပြည်သူ့ငွေစာရင်းပူးပေါင်းကော်မတီရဲ့ အစီရင်ခံစာ(၆/၂၀၁၆) နဲ့စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော်ကိုယ်စားလှယ် ၃ ဦး ရှိပါတယ်။ လွှတ်တော်ကိုယ်စားလှယ်များအနေနဲ့ သတ်မှတ်ချိန် ၈ မိနစ်အတွင်း ဆွေးနွေးဖို့ဖြစ်ပါတယ်။ ဦးစွာ ဦးတင်ထွန်းနိုင် ဆိပ်ကြီးခနောင်တိုမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1554">ဦးတင်ထွန်းနိုင် (ဆိပ်ကြီးခနောင်တိုမဲဆန္ဒနယ်၊ ရန်ကုန်တိုင်းဒေသကြီး)</mp>လေးစားရ ပါတဲ့ ပြည်ထောင်စုလွှတ်တော် နာယက၊ ပြည်သူ့လွှတ်တော် ဥက္ကဋ္ဌနဲ့ အားလုံးမင်္ဂလာပါ။ ကျွန်တော် ကတော့ ရန်ကုန်တိုင်းဒေသကြီး၊ ဆိပ်ကြီးခနောင်တိုမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးတင်ထွန်းနိုင် ဖြစ်ပါတယ်။ ကျွန်တော့အနေနဲ့ ဒီကနေ့မှာ ၂၀၁၆-၂၀၁ရ ဘဏ္ဍာနှစ် အမျိုးသားစီမံကိန်း ပထမ ၆ လပတ် အစီရင်ခံစာအပေါ်မှာ လေ့လာတွေ့ရှိချက်တချို့နဲ့ အကြံပြုချက်တချို့ကို အပြုသဘော ဆောင်ပြီးတော့ ဆွေးနွေးတင်ပြသွားမှာ ဖြစ်ပါတယ်။ နာယကကြီးခင်ဗျာ။ Power Point နဲ့ ဆွေးနွေးခွင့်ပြုပါခင်ဗျာ။ နာယကကြီးခင်ဗျာ။ ကျွန်တော်တို့ ဒီအစီရင်ခံစာကို လေ့လာကြည့်တဲ့အခါမှာ အပိုင်း ၃ ပိုင်း တွေ့ပါတယ်။ ပထမပိုင်းကတော့ စီမံကိန်း လျာထားချက်၊ ရည်မှန်းချက်ဆိုတဲ့ အပိုင်းဖြစ်ပြီးတော့ ဒုတိယအပိုင်းကတော့ အမှန်တကယ် အကောင် အထည်ဖော်ဆောင်နိုင်မှုအပိုင်းရယ် နောက်ဆုံးကတော့ လျာထားချက်ပြည့်မီအောင် တစ်နည်းအားဖြင့် ပြည့်မီခြင်း၊ မပြည့်မီရခြင်း ဘာကြောင့်ဖြစ်ရတယ်ဆိုတဲ့ အကြောင်းရင်းများကို ရှင်းလင်းဖော်ပြထားတဲ့ အပိုင်းဖြစ်ပါတယ်။ ကျွန်တော့အနေနဲ့ အဓိကအားဖြင့်တော့ ဒီကနေ့မှာ ကျွန်တော် တတိယအပိုင်းဖြစ်တဲ့ လျာထားချက် ဘာကြောင့်မပြည့်မီရတယ်ဆိုတဲ့ အကြောင်းရင်းများကိုသာ အဓိကထား ဆွေးနွေးသွားမှာ ဖြစ်ပါတယ်။ နာယကကြီးခင်ဗျာ။ ဒါကတော့ ပြည်တွင်းထုတ်လုပ်မှုနဲ့ ဝန်ဆောင်မှုနဲ့ပတ်သက်တဲ့ သူတို့ နှစ်အလိုက် လျာထားချက်ရယ်၊ တကယ့် အမှန်တကယ်အကောင်အထည်ဖော်ဆောင်နိုင်မှုကိုပြတဲ့ Graph ဖြစ်ပါတယ်။ အဲဒီအထဲမှာ အဓိကအားဖြင့် အောက်မှာကျွန်တော်ပြထားတဲ့ စီးပွားရေးဖွံ့ဖြိုးတိုးတက်မှုအနေနဲ့ အခုအစီရင်ခံသည့် ပထမ ၆ လပတ်ကာလသည် မိုးတွင်းကာလဖြစ်ခြင်း သူအကြောင်းပြထားတာ လေးတွေရှိပါတယ်။ တချို့ဒေသများ၌ ရေကြီးနစ်မြုပ်မှုရှိခဲ့ခြင်း၊ နောက်အယ်လ်နီညိုရဲ့ အကျိုး သက်ရောက် မှုကြောင့်မို့လို့ ကျွန်တော်တို့ သီးနှံတွေ အထွက်နှုန်းနောက်ကျတယ်။ နောက် နိုင်ငံခြား Foreign investment တွေ စီးဝင်မှုနည်းတယ်။ ဒါတွေကို သူတို့အကြောင်းပြထားတာ တွေ့ရပါတယ်။ ဒါပေမယ့်လို့ ဤအကြောင်းပြချက်တွေက ဥပမာအားဖြင့်ပြောရလို့ရှိရင် ပထမ ၆ လပတ်ကာလဆိုတာက ကျွန်တော်တို့ နိုင်ငံမှာ မိုးတွင်းဆိုတာ ဒီတစ်နှစ်တည်း မဟုတ်ပါဘူး။ ဒါသည် နှစ်တိုင်း နှစ်တိုင်း ကျွန်တော်တို့ ဒီ Fiscal Year ရဲ့ ပထမခြောက်လသည် မိုးတွင်းဖြစ်နေပါတယ်။ နောက်တစ်ချက်က အယ်လ်နီညိုဆို တာလည်း ကျွန်တော်တို့ နောက်ဖေးပေါက်ကနေပြီးတော့ သူက အသိမပေးဘဲနဲ့ဝင်လာတဲ့ သဘာဝဘေး အန္တရာယ်မဟုတ်ပါဘူး။ ကျွန်တော်တို့ကို တကယ်ကို အသိပေးပြီးတော့ တကယ့်ပညာရှင်တွေကလည်း အယ်လ်နီညို လာပါတော့မယ်ဆိုပြီးတော့၊ ပြောခဲ့ပြီးတော့ ရောက်လာတဲ့ သဘာဝဘေး ဖြစ်ပါတယ်။ ဒါတွေကို အမှန်တကယ်ဆိုလို့ရှိရင် စီမံကိန်းရေးဆွဲစဉ်ကတည်းက ဒါတွေသည် ကြိုတင် မျှော်လင့် ပြီးတော့ ရေးဆွဲတဲ့အထဲမှာ ပါထားသင့်တဲ့အချက်တွေ ဖြစ်ပါတယ်။ သို့သော် တကယ်တမ်းကျတော့ ဒီမှာကျွန်တော်တို့ အကြောင်းပြတဲ့အခါကျတော့ ဒီအကြောင်းပြချက်ကလေးတွေနဲ့ ဒါကြောင့်မို့လို့ ဒီလိုမျိုးလျာထားချက်အတိုင်း အကောင်အထည်မဖော်နိုင်ပါဘူး ဆိုတာမျိုးလေးကို သုံးသပ်ပြထားတာ တွေ့ရပါတယ်။ ဒါကတော့ စွမ်းအင်ကဏ္ဍပါ။ စွမ်းအင်ကဏ္ဍမှာလည်း လျာထားချက်ကို မပြည့်မီရခြင်း အကြောင်းရင်းတွေကို အောက်မှာ ကျွန်တော် ရေးထားတာလေးရှိပါတယ်။ လျော့နည်းရခြင်းမှာ ရေနံတွင်း များသည် သက်တမ်းကြာမြင့်သော တွင်းဟောင်းများဖြစ်သဖြင့် အထွက်နှုန်းကျဆင်းခြင်းလို့ ရေးထား ပါတယ်။ ရေနံတွင်းတွေ တွင်းဟောင်းဖြစ်တယ်ဆိုတာကလည်း ဒီ ၆ လ အတောအတွင်းမှာမှ ဗြုန်းစားကြီး သူတွင်းဟောင်းဖြစ်သွားတာ မဟုတ်ပါဘူး။ ရေနံတွင်းများဆိုတာက တကယ်တမ်းဆိုလို့ရှိရင် နှစ်စဉ် qoog 6980z:6020Declination Rate of Depletion Rate of boss6oz gulosusin sados ဘယ်လောက်လျော့နည်းနိုင်တယ်ဆိုတဲ့ အကြောင်းအရာတွေသည် ကျွန်တော်တို့ ကြိုတင်ခန့်မှန်းနိုင်တဲ့ ကိစ္စတွေသာ ဖြစ်ပါတယ်။ ဒါတွေကြောင့် ဒီလိုကြိုတင်ခန့်မှန်းနိုင်တဲ့ကိစ္စတွေကို အကြောင်းပြပြီးတော့ ဒီလိုမျိုး ကျွန်တော်တို့ အစီရင်ခံစာထဲမှာ စွမ်းအင်ကဏ္ဍမှာ လျာထားချက်မပြည့်မီရဘူးဆိုတဲ့ အကြောင်း ပြချက်မျိုးကိုတော့ သက်ဆိုင်ရာဝန်ကြီးဌာနများနဲ့ စီမံကိန်းရေးဆွဲရေးဦးစီးဌာနတွေအနေနဲ့ ပြန်လည် သုံးသပ်သင့်တယ်လို့ ကျွန်တော့အနေနဲ့ အကြံပြုလိုပါတယ်။ ဒါကတော့ ငွေကြေးဖောင်းပွမှုဖြစ်ပါတယ်။ နာယကကြီးခင်ဗျာ။ ငွေကြေးဖောင်းပွမှုဆိုလည်း ဒီဘက်မှာ သူတို့ မြန်မာနိုင်ငံတော်ဗဟိုဘဏ်အနေနဲ့ ငွေကြေးကို ဘယ်လိုတည်ငြိမ်အောင် ဆောင်ရွက် ပါတယ်ဆိုပြီးတော့ သူတို့ရဲ့ ဆောင်ရွက်ချက်တွေကို ညာဘက်ခြမ်းလေးမှာ ဖော်ပြထားတာရှိပါတယ်။ ပြီးခဲ့တဲ့ ၆ လ အတောအတွင်းမှာလည်း ၁,၂၅၅ ကျပ်ထိ တက်သွားတာတွေ့ရပါတယ်။ ဒီလိုမျိုး သူတို့ ဆောင်ရွက်နေတဲ့ ကြားထဲကနေပြီးတော့ အခုဆိုလို့ရှိရင် ၁၄၀၀ ကျော်သွားတာကို တွေ့ရပါတယ်။ ဒါကြောင့်မို့လို့ ကျွန်တော်တို့အနေနဲ့က ဒီလိုမျိုး အမျိုးသားစီမံကိန်း အစီရင်ခံစာမှာ ဒီလိုဆောင်ရွက်နေတဲ့ ကြားထဲကနေပြီးတော့ ဒီလိုကျော်လာတယ်ဆိုရင် တကယ့်အကြောင်းရင်းအမှန် ဘာလဲဆိုတာကို သက်ဆိုင်ရာ ကျွန်တော်တို့ ဝန်ကြီးဌာနနဲ့ အဖွဲ့အစည်းများအနေနဲ့ သေသေချာချာ စနစ်တကျ လေ့လာ ပြီးတော့ ကျွန်တော်တို့ ပြည်ထောင်စုလွှတ်တော်ကို တင်ပြဖို့လိုပါတယ်။ ဒါကတော့ ကမ္ဘာလှည့်ခရီးသည်နဲ့ ဆိုင်တဲ့အပိုင်းပါ။ ကျွန်တော်တို့ မနှစ်ကဆိုလို့ရှိရင် ကမ္ဘာလှည့် ခရီးသည် ဒီပထမ ၆ လ ပတ်မှာ ၂၁ သိန်းလာပါတယ်။ ဒီနှစ်မှာ ၁၉ သိန်းပဲ လာပါတယ်။ အဲဒီတော့ ကမ္ဘာလှည့်ခရီးသည်က ၂ သိန်း တိတိ လျော့သွားတာကို တွေ့ရပါတယ်။ ဒါပေမယ့် ညာဘက်အခြမ်းမှာ ကမ္ဘာလှည့်ခရီးသည်တွေကို ဘယ်လိုတိုးတက်လာအောင်၊ ကမ္ဘာလှည့်ခရီးသည်တွေကို ဘယ်လို တစ်နှစ် ထက်တစ်နှစ် ပိုလာအောင် ဘယ်လိုစီစဉ် ဆောင်ရွက်နေပါတယ်ဆိုတဲ့ ဆောင်ရွက်ချက်တွေ ဖော်ပြထား တာရှိပါတယ်။ သို့သော်လက်တွေ့မှာကျတော့ ဒီ ၂ သိန်းလျော့သွားတာဟာ ဘာကြောင့် ၂ သိန်း လျော့ရတယ် ဆိုတဲ့ဖြေရှင်းချက် ကျွန်တော်တို့ အကြောင်းရင်းအမှန်ကို ဒီထဲမှာ ဖော်ပြထားတာ မတွေ့ရပါဘူး။ ဒါကပိုအရေးကြီးပါတယ်။ ကျွန်တော်တို့တိုင်းပြည်ရဲ့ ပို့ကုန်အခြေအနေဖြစ်ပါတယ်။ ကျွန်တော်တို့ တိုင်းပြည်ဟာ အခုဆို ကုန်သွယ်ရေး ကျွန်တော်တို့က Trade Deficit လို့ခေါ်တဲ့ ကုန်သွယ်ရေးလိုငွေ လည်း ကျွန်တော်တို့ ပြနေပါတယ်။ ကုန်သွယ်ရေးလိုငွေပြနေတဲ့အခါမှာ ကုန်ပစ္စည်းအုပ်စုလိုက် ပို့ကုန် အခြေအနေကို ကျွန်တော်တို့ကြည့်တဲ့အခါမှာ အများဆုံးက လယ်ယာထွက်ကုန်ပစ္စည်းပို့တယ်။ ပြီးလို့ရှိရင် စက်မှုကုန်ချောပို့တယ်။ ပြီးရင်ရေထွက်ပစ္စည်း စသည်ဖြင့် Graph ထဲမှာပြထားတာ ရှိပါတယ်။ သို့သော် အခုကျွန်တော် ဝိုင်းပြထားတဲ့ နောက်ဆုံး အခြားပစ္စည်းဆိုတာက ပြောရလို့ရှိရင် ဒီ Graph ထဲမှာဆိုလို့ရှိရင် သူသည် တတိယမြောက် အများဆုံးဖြစ်ပါတယ်။ အဲဒီအခြားပစ္စည်းဆိုတာက ကျွန်တော်တို့ ပို့ကုန် မြှင့်တင်ဖို့ အင်မတန်အရေးကြီးနေတဲ့ ကျွန်တော်တို့ တိုင်းပြည်မှာ ဒီအခြားပစ္စည်းနဲ့ပတ်သက်တဲ့ ကဏ္ဍက Portion က အကြီးကြီးဖြစ်နေတယ်။ သို့သော် ဒီ Portion ကို ဘာမှ ကျွန်တော်တို့ ဂဃနဏ သေချာ ရှင်းလင်းပြထားတာ မတွေ့ရပါဘူး။ ဒါကြောင့်မို့လို့ Export Promotion Strategy သူတို့ဆွဲတယ်လို့ အဲဒီဟာနဲ့ပတ်သက်ပြီးတော့ ဒီအခြားနဲ့ပတ်သက်လို့ရော သူတို့အနေနဲ့ ဘယ်လိုမျိုး အသေးစိတ် စီစဉ်ဆောင်ရွက်နေသလဲဆိုတာလည်း ကျွန်တော်တို့အနေနဲ့ သိလိုပါတယ်။ နာယကကြီးခင်ဗျာ။ နိဂုံးချုပ်အနေနဲ့ကတော့ ကျွန်တော့အနေနဲ့ အကြံပြုချင်တာကတော့ စီမံကိန်းရေးဆွဲရာမှာ လာမယ့်နှစ်တွေမှာ ကျွန်တော်တို့အနေနဲ့ စီမံကိန်းရေးဆွဲတဲ့တကယ် ကျွန်တော်တို့ ကြိုတင်မျှော်မှန်းထားတဲ့၊ ကြိုတင်လည်းသိရှိထားတဲ့ ကိစ္စရပ်တွေကို သေချာထည့်သွင်း စဉ်းစားပြီးမှသာလျှင် လျာထားချက်၊ ရည်မှန်းချက်ကို အကောင်အထည်ဖော်သင့်ပါတယ်။ လျာထားချက် ရည်မှန်းချက်ဆိုတာက တကယ့် အမှန်တကယ်အကောင်အထည်ဖော်ဆောင်နိုင်မှုနဲ့ ထပ်တူမကျနိုင်ဘူး ဆိုတာနားလည်ပါတယ်။ သို့သော် အနီးစပ်ဆုံးဖြစ်ဖို့တော့ လိုပါလိမ့်မယ်။ အဲဒီလိုမဟုတ်ဘဲနဲ့ ကျွန်တော်တို့ လျာထားတာကတော့ တွက်ရေးတော့စက်သူဌေးပေါ့ နာယကကြီးရယ်။ တွက်ကြည့်တော့ စက်မရှိပေါ့နော် ဒါမျိုးပေါ့။ လျာထားတုန်းကတော့ တကယ်ကို ကျွန်တော်တို့ ညွန့်လို့ကွန့်လို့ လျာထားပြီးတော့ တကယ် လက်တွေ့မှာကျတော့ အကောင်အထည်ဖော်ဆောင်နိုင်မှုအပိုင်းက အားနည်း၊ အားနည်းတဲ့အခါကျတော့ ပြီးလို့ရှိရင် ခုနက ကျွန်တော် ထောက်ပြဝေဖန်ခဲ့တဲ့ အကြောင်းပြချက်တွေနဲ့ ကျွန်တော်တို့ ပြည်ထောင်စု လွှတ်တော်ကို လာတင်ပြေ စသည်ဖြင့် ဒါမျိုးလေးတွေကို ခုလာမယ့် ၆ လပတ်ကစလို့ သက်ဆိုင်ရာ ဝန်ကြီးဌာနများနဲ့ စီမံကိန်းရေးဆွဲရေးဦးစီးဌာနများအနေနဲ့ ဒါလေးတွေကို သေချာစဉ်းစား စီစဉ် ဆောင်ရွက် ပေးပါလို့ ကျွန်တော့အနေနဲ့ တိုက်တွန်းအကြံပြုရင်း နိဂုံးချုပ်ပါတယ်။ ကျေးဇူးတင်ပါတယ်ခင်ဗျာ။</speech>
<speech type="speaker">ဆက်လက်ပြီး ဦးခင်ချို၊ လှိုင်းဘွဲ့မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1371">ဦးခင်ချို (လှိုင်းဘွဲ့ မဲဆန္ဒနယ်၊ ကရင်ပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ လွှတ်တော်ကိုယ်စားလှယ်များ ပြည်ထောင်စုဝန်ကြီးများနဲ့ ဧည့်သည် တော်များအားလုံး မင်္ဂလာပါလို့ နှုတ်ခွန်းဆက်သပါတယ်။ ကျွန်တော်ကတော့ ကရင်ပြည်နယ် လှိုင်းဘွဲ့ မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးခင်ချို ဖြစ်ပါတယ်။ ကျွန်တော်ဆွေးနွေးမယ့် အကြောင်း အရာကတော့ အမျိုးသားစီမံကိန်းဆောင်ရွက်မှုအစီရင်ခံစာအပေါ် ပြည်သူ့ငွေစာရင်းပူးပေါင်းကော်မတီရဲ့ လေ့လာစိစစ်တွေ့ရှိချက် အစီရင်ခံစာ(၆/၂၀၁၆)အပေါ် ဆွေးနွေးတင်ပြမှာ ဖြစ်ပါတယ်။ နာယကကြီးခင်ဗျား။ ၂၀၁၆-၂၀၁ရ ဘဏ္ဍာရေးနှစ် ပထမ ၆ လပတ် စီမံကိန်းရည်မှန်းချက် အကောင်အထည်ဖော်မှုအခြေအနေကို လေ့လာကြည့်တဲ့အခါမှာ ဆောင်ရွက်တဲ့ လုပ်ငန်းကဏ္ဍတွေမှာ လျာထားချက်ရဲ့ ၅၀ ရာခိုင်နှုန်း ပြည့်မီတာဆိုလို့ လျှပ်စစ်ဓာတ်အားကဏ္ဍနဲ့ ငွေရေးကြေးရေးကဏ္ဍ နှစ်ခု ပဲရှိတာတွေ့ရပြီးတော့ ပြည်နယ်နဲ့ တိုင်းဒေသကြီးတွေမှာတော့ လျာထားချက်ရဲ့ ၅၀ ရာခိုင်နှုန်းပြည့်မီတာ တစ်ခုမှမရှိတာကို တွေ့ရပါတယ်။ ဒါကလည်း မြန်မာနိုင်ငံရဲ့ ရာသီဥတုအခြေအနေအရ မေလကုန်ကနေ ပြီးတော့ စက်တင်ဘာလအထိက မိုးရာသီကာလ ဖြစ်တဲ့အတွက်ကြောင့်မို့လို့ စီမံကိန်းလုပ်ငန်းကဏ္ဍတွေ အကောင်အထည်ဖော်ဖို့ အခက်အခဲ ရှိနိုင်တာဖြစ်ပါတယ်။ ၂၀၁၅-၂၀၁၆ ဘဏ္ဍာရေးနှစ်ရဲ့ ပထမ ၆ လပတ်နဲ့ နှိုင်းယှဉ်ကြည့်တဲ့အခါမှာ လယ်ယာကဏ္ဍ၊ သစ်တောကဏ္ဍနဲ့ စွမ်းအင်ကဏ္ဍမှ လျော့နည်းရရှိတာကို တွေ့ရပြီးတော့ ပြည်နယ်နဲ့တိုင်းဒေသကြီးတွေမှာတော့ တနင်္သာရီတိုင်း၊ ရခိုင်ပြည်နယ်နဲ့ ဧရာဝတီတိုင်း ဒေသကြီးတို့ လျော့နည်းရရှိတာကို တွေ့ရပါတယ်။ စီမံကိန်းအကောင်အထည်ဖော်မှု ကိန်းဂဏန်းအချက်အလက်တွေနဲ့ပတ်သက်လို့ အောက်ခြေ မြို့နယ်အဆင့်တွေမှာ စီမံကိန်းရေးဆွဲရေးဦးစီးဌာနက စာရင်းပြုစုရေးဆွဲဆောင်ရွက်ပေးရတာ ဖြစ်ပါတယ်။ မြို့နယ်အဆင့် စီမံကိန်းရုံးတွေမှာ ဝန်ထမ်းအင်အား သုံးလေးယောက်ပဲရှိတာဖြစ်တဲ့ အတွက်ကြောင့်မို့လို့ အခြားဌာနက အဖွဲ့အစည်းတွေရဲ့ ကိန်းဂဏန်းအချက်အလက်တွေအပေါ် အခြေခံပြီးတော့ စာရင်းပြုစု ရတာဖြစ်တဲ့အတွက် အစိုးရရဲ့ နိုင်ငံပိုင်အခန်းကဏ္ဍ ကိန်းဂဏန်းတွေကတော့ အထိုက်အလျောက် ပြည့်စုံ နိုင်ပေမယ့်လည်းပဲ အရမ်းကျယ်ပြန့်တဲ့ ပုဂ္ဂလိကကဏ္ဍအတွက် ကိန်းဂဏန်းအချက်အလက် အမှန်ရဖို့ ဆိုတာ မဖြစ်နိုင်တာ တွေ့ရပါတယ်။ ဒါကြောင့် စီမံကိန်းကိန်းဂဏန်း အကောင်အထည်ဖော်တဲ့အပိုင်း ပုဂ္ဂလိကကဏ္ဍရဲ့ ကိန်းဂဏန်း အချက်အလက်ရဲ့ အနီးစပ်ဆုံး အမှန်အခြေအနေရရှိနိုင်ဖို့ဆိုတာ အထွေထွေအုပ်ချုပ်ဦးစီးဌာနရဲ့ ရပ်/ကျေး တင်တင်ဆက်သော အခြေအနေအမှန်ကို အောက်ခြေမှာရှိတဲ့ ရပ်/ကျေးရုံးတွေကပဲ သိနိုင်တာဖြစ်ပါတယ်။ နှစ်ပေါင်းများစွာ မြို့နယ်စီမံကိန်းဦးစီးဌာနရဲ့ ခန့်မှန်းကိန်းဂဏန်းတွေကိုပဲ အခြေခံစာရင်းပြုစု ရေးဆွဲတာဖြစ်တဲ့အတွက် ကြောင့် ပကတိအခြေအနေမှန်မဖြစ်တဲ့ နှစ်တွေအတော်ကြာနေပြီ ဖြစ်ပါတယ်။ ဒါကြောင့် ရပ်/ကျေးရုံးတွေမှာ အလုပ်လုပ်ဖို့လိုအပ်ကြောင်း အကြံပြုချင်ပါတယ်။ ဥပမာအနေနဲ့ လယ်ယာကဏ္ဍမှာ စိုက်ဧက အထွက်နှုန်း တွေက မြို့နယ်လယ်/စီရုံးနဲ့ မြို့နယ်စိုက်ပျိုးရေးဦးစီးဌာနရုံးတွေက စံကွက်ရိတ်သိမ်းပြီး ရရှိတဲ့ အခြေအနေတွေအပေါ်မှာ မြို့နယ်မှာရှိတဲ့ လယ်ဧကတွေအပေါ် တွက်ချက်တင်ပြရတာ ဖြစ်တဲ့အတွက် ကြောင့် အမှန်တကယ်စိုက်တဲ့ လယ်ဧက ဟုတ် မဟုတ်၊ အထွက်နှုန်းအားလုံး တကယ်မှန် မမှန် စိစစ်ဖို့ မလွယ်ပါဘူး။ သားငါးကဏ္ဍဆိုရင် အိမ်မွေးတိရစ္ဆာန်တွေ၊ သဘာဝကရတဲ့သားငါးတွေ၊ မွေးမြူလို့ထွက်ရှိ လာတဲ့ အပေါ်မှာတွက်ချက်ထည့်သွင်းဖို့ လိုပါတယ်။ သစ်တောကဏ္ဍမှာလည်း အစိုးရကဏ္ဍအဖွဲ့အစည်း တွေဖြစ်တဲ့ သစ်တောဌာနရဲ့ အခွန်အကောက်အပေါ်ရရှိတဲ့ GDP အပြင်ကို ပုဂ္ဂလိက အိမ်သုံးပမာဏတွေပါ ထည့်သွင်းတွက်ချက်ဖို့ လိုအပ်ပါတယ်။ စက်မှုကဏ္ဍဆိုရင်လည်းပဲ ကျေးလက်ဒေသတွေမှာရှိတဲ့ ဟာလာစက်တွေ၊ ချည်စက်တွေ၊ သစ်ခွဲ စက်တွေ၊ ဝပ်လျှော့ (Workshop) တွေ စတာတွေအတွက်လည်း ထည့်သွင်းတွက်ချက်ဖို့လိုပါတယ်။ လျှပ်စစ်ဓာတ်အား ကဏ္ဍမှာလည်းပဲ ပုဂ္ဂလိကကျေးရွာမီးသုံးစွဲတာ ဖွံ့ဖြိုးရေးရန်ပုံငွေ အပါအဝင် လှူဒါန်းငွေနှင့် ဆောင်ရွက်ပေးတဲ့ လျှပ်စစ်ဓာတ်အားပေးရေးလုပ်ငန်းတွေ၊ ဆိုလာတွေ၊ အိမ်သုံးမီးစက်တွေ ဒါတွေလည်း ထည့်သွင်းတွက်ချက်ဖို့ လိုပါတယ်။ ဆောက်လုပ်ရေးကဏ္ဍအနေနဲ့လည်းပဲ ကိုယ်ပိုင်အိမ်ရာတွေ၊ ကန်ထရိုက်တာ အဆောက်အဦတွေ၊ ကိုယ့်အားကိုယ်ကိုး လမ်း၊ တံတားတွေကိုပါ ထည့်သွင်းတွက်ချက်ဖို့ လိုပါတယ်။ ပို့ဆောင်ရေးကဏ္ဍမှာ ပုဂ္ဂလိကမော်တော်ယာဉ်တွေ၊ Taxi တွေ၊ လှေ၊ သမွန်၊ ရေယာဉ်စတာတွေရဲ့ GDP ကိန်းဂဏန်းအချက်အလက်တွေကိုလည်း ထည့်သွင်းတွက်ချက်ဖို့ လိုပါတယ်။ ငွေရေးကြေးရေးကဏ္ဍမှာ ပုဂ္ဂလိကအပေါင်ဆိုင်လုပ်ငန်းတွေ၊ အသေးစားချေးငွေလုပ်ငန်းတွေနဲ့ နိုင်ငံရပ်ခြားက ပြည်တွင်းကို တရားမဝင်လွှဲပို့နေကြတဲ့ နိုင်ငံရပ်ခြားမှာအလုပ်လုပ်တဲ့ နိုင်ငံသား အလုပ် သမားတွေ၊ သင်္ဘောသားတွေရဲ့ ငွေရေးကြေးရေးကိုလည်း ထည့်သွင်းတွက်ချက်သင့်ပါတယ်။ ဒါကြောင့် ပုဂ္ဂလိကအခန်းကဏ္ဍ အရမ်းကျယ်ပြန့်လွန်းပြီးတော့ စာရင်းပြုစုတင်ပြတဲ့ GDP တန်ဖိုးအမှန်နဲ့ အနီး စပ်ဆုံးရဖို့ဆိုတာ အတော်လေး အလှမ်းဝေးနေသေးတာကို တွေ့ရပါတယ်။ ဒါကြောင့် GDP ကိန်းဂဏန်း အနီးစပ်ဆုံးရှိနိုင်ဖို့အတွက် ရပ်/ကျေးအုပ်ချုပ်ရေးမှူးတွေနဲ့ စာရေးတွေအနေနဲ့ မြို့နယ်အထွေထွေ အုပ်ချုပ်ရေးဦးစီးဌာနက ပေးထားတဲ့ ပုံစံဇယားတွေကို လစဉ်မှန်မှန် ဖြည့်သွင်းပေးပြီးတော့ မြို့နယ် စီမံကိန်းဦးစီးဌာနနဲ့ ပေါင်းစပ်ဆောင်ရွက်သင့်တယ်လို့ အကြံပြုချင်ပါတယ်။ မိုက်ခရိုစီးပွားရေးလုပ်ငန်းတွေနဲ့ ပတ်သက်ပြီးတော့ အပြည်ပြည်ဆိုင်ရာ ငွေရေးကြေးရေးရန်ပုံငွေအဖွဲ့ နိုင်ငံ ၁၁ နိုင်ငံအပေါ် ၂၀၁၅ နဲ့ ၂၀၁၆ နှစ်ရဲ့ အခြေအနေ စိစစ်ချက်အရ ကမ္ဘာပေါ်မှာ အတိုးတက်ဆုံးနိုင်ငံတွေထဲက အမေရိကန်၊ ဗြိတိန်တို့ရဲ့ ၂၀၁၆ ခုနှစ်၊ အောက်တိုဘာလ ရလဒ်ဟာကျဆင်းသွားပေမယ့် ဂျပန်နဲ့ တရုတ်နိုင်ငံက တိုးလာတာ တွေ့ရပါတယ်။ အရှေ့တောင်အာရှအနေနဲ့ ဖိလစ်ပိုင်၊ ထိုင်းနဲ့ အင်ဒိုနီးရှားတို့က အနည်းငယ်စီ တိုးလာပြီးတော့ မြန်မာ၊ မလေးနဲ့ ဗီယက်နမ်က အနည်းငယ်စီ ကျသွားတာကို တွေ့ရပါတယ်။ ဒါကြောင့် မြန်မာနိုင်ငံ အနေနဲ့ ရလဒ်ကောင်းတွေကို ထိန်းထားနိုင်တဲ့ နိုင်ငံကြီးတွေရဲ့ လုပ်ကိုင်ပုံနည်းလမ်းတွေကို လေ့လာ အတုယူပြီးတော့ မိုက်ခရိုစီးပွားရေးကဏ္ဍ ဖွံ့ဖြိုးတိုးတက်လာဖို့ နည်းလမ်းရှာကြံသင့်တယ်လို့ ယူဆ နိုင်ငံခြားငွေလဲနှုန်းတွေအနေနဲ့ မြန်မာငွေတန်ဖိုးကျဆင်းပြီးတော့ ဒေါ်လာဈေးမြင့်နေတဲ့အတွက် ပို့ကုန်လုပ်ငန်းကဏ္ဍအတွက် ကောင်းမွန်တဲ့အခြေအနေမျိုးဖြစ်ပေမယ့် နိုင်ငံရဲ့ပို့ကုန်ကဏ္ဍ သိသိသာသာကြီး တိုးတက်လာမှုမရှိတဲ့ အကြောင်းရင်းရှာဖွေပြီးတော့ နှစ်စဉ်လိုလို ကျဆင်းနေတဲ့ ပို့ကုန်လိုငွေဖြစ်ပေါ်နေမှု နည်းလမ်း ရှာဖွေဖြေရှင်းသင့်ကြောင်း အကြံပြုလိုပါတယ်။ တစ်ဘက်ကလည်း မြန်မာငွေတန်ဖိုး အလွန်အမင်းကျဆင်းပြီးတော့ ငွေဖောင်းပွမှု ဆက်ပြီးမတိုးလာစေဖို့အတွက် ငွေတန်ဖိုးအတက်အကျ အလွန်အမင်းကွာဟမှု မဖြစ်စေရေး၊ ထိန်းညှိနိုင်တဲ့နည်းလမ်းတွေကို ရှာဖွေသင့်ကြောင်းနဲ့ ပို့ကုန်သွင်းကုန် ပမာဏအချိုး အလွန်အမင်းကွာဟမှု မဖြစ်စေဖို့ Break Even Point လို အားမျှခြေအနေအထားမျိုး ရောက်လာစေဖို့ နည်းလမ်းရှာဖွေသင့်ကြောင်း အကြံပြုချင်ပါတယ်။ စီမံကိန်းလုပ်ငန်းများအနေနဲ့လည်း ဝန်ကြီးဌာနများရဲ့ ပထမ ၆ လတာ ကာလအတွင်း ဆောင်ရွက် နိုင်မှု အနေအထားအရ ပြည်ထောင်စုလွှတ်တော်က မူလရသုံးမှန်းခြေငွေစာရင်းကို ၂၀၁၆ ခု သြဂုတ်လ မှာမှ အတည်ပြုခွင့်ပြုတဲ့အတွက်ကြောင့် ပထမ ၆ လအတွင်း ထိထိရောက်ရောက် ဆောင်ရွက်နိုင်ဖို့ အခက်အခဲရှိနိုင်တဲ့အတွက်ကြောင့် စီမံကိန်းလုပ်ငန်းတွေကို သတ်မှတ်တဲ့ြီးစီးနိုင်မှု ရှိ မရှိ မသေချာတဲ့လုပ်ငန်းတွေအတွက်ကို အတတ်နိုင်ဆုံး ပိုလျှံမယ့်ရန်ပုံငွေ တွက်ချက်ပြီး ဘဏ္ဍာရေးစည်းမျဉ်း များနဲ့အညီ ြန်လည်အပ်နှံကြဖို့လိုကြောင်း အကြံပြုရင်း နိဂုံးချုပ်အပ်ပါတယ်။ အားလုံး ကျေးဇူးတင်ပါတယ်။</speech>
<speech type="speaker">ဦးမျိုးဝင်း မွန်ပြည်နယ် မဲဆန္ဒနယ်အမှတ်(၈)ဆွေးနွေးဖို့ဖြစ်ပါတယ်။</speech>
<speech><mp id="1304">ဦးမျိုးဝင်း (မဲဆန္ဒနယ်အမှတ်-၈၊ မွန်ပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ အားလုံးကိုမင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော် ကတော့ မွန်ပြည်နယ်မဲဆန္ဒနယ်အမှတ်(၈) ရေးမြို့နယ်က အမျိုးသားလွှတ်တော်ကိုယ်စားလှယ် ဦးမျိုးဝင်း ဖြစ်ပါတယ်။ ကျွန်တော့ဆွေးနွေးချက်ရဲ့ တချို့နေရာများမှာ ပါဝါပွိုင့် သုံးစွဲခွင့်ပြုဖို့ နာယကကြီးအား ကြိုတင်ခွင့်တောင်းခံအပ်ပါတယ်။ နာယကကြီးခင်ဗျား။ မြန်မာနိုင်ငံရဲ့ အမျိုးသားဘက်စုံဖွံ့ဖြိုးတိုးတက်မှု အနှစ် ၂၀ စီမံကိန်းအဖြစ် ၂၀၁၁-၂၀၁၂ ဘဏ္ဍာနှစ်မှ ၂၀၃၀-၂၀၃၁ ဘဏ္ဍာနှစ်အထိ ရေးဆွဲထားတာမို့ အခု ကျွန်တော်တို့ ရောက်ရှိ နေတဲ့ကာလဟာ ဒုတိယ (၅)နှစ်စီမံကိန်းရဲ့ ပထမနှစ်ဖြစ်ပါတယ်။ ကျွန်တော်တို့ အစိုးရသစ်ရဲ့ လျှောက်လှမ်း ရမယ့် ပထမဆုံးခြေလှမ်းဖြစ်တာကြောင့် တာထွက်ကောင်းဖို့လိုအပ်တဲ့ ကျွန်တော်တို့အတွက် အင်မတန် အရေးကြီးတဲ့နှစ် ဖြစ်ပါတယ်။ ဒါကြောင့် ကျွန်တော်တို့ ရှေ့ဆက်လျှောက်ရဦးမယ့် နောက်ထပ်ခြေလှမ်း လေးလှမ်းမှာ ယခင်အဖြစ်အပျက်များကို သင်ခန်းစာယူနိုင်ဖို့အတွက် ဒီအစီရင်ခံစာထဲက ကဏ္ဍများစွာ အနက်က လုပ်ငန်းစီမံကိန်းများ အကောင်အထည်ဖော်ဆောင်ရွက်မှု အခြေအနေထဲက နိုင်ငံပိုင်ကဏ္ဍ တစ်ခုတည်းကိုပဲ ကျွန်တော် အလေးပေးဆွေးနွေး တင်ပြသွားမှာ ဖြစ်ပါတယ်။ လေးစားရပါသော နာယကကြီးခင်ဗျာ။ ကျွန်တော် ပထမ တင်ပြလိုတာက ကျွန်တော်တို့ နိုင်ငံရဲ့ စီးပွားရေးဟာ ယခင်က လယ်ယာစိုက်ပျိုးရေးကဏ္ဍကို အဓိကမှီခိုခဲ့တာ ဖြစ်ပါတယ်။ ဒါပေမယ့် အစီရင် ခံစာပါ GDP မှာ အဓိကပါဝင်နေတဲ့ Sector ကြီး ၃ ရပ်မှာ ပါဝင်နှုန်းကို ကြည့်လိုက်တဲ့အခါ ၂၃ ရာခိုင် နှုန်းနဲ့ အနည်းဆုံးအနေအထား ရောက်နေတာကို တွေ့ရပါတယ်။ ဒါကြောင့် အစိုးရသစ်အနေနဲ့ စီးပွားရေး တိုးတက်ဖို့ မူဝါဒများ ချမှတ်အကောင်အထည်ဖော် ဆောင်ရွက်တဲ့နေရာမှာ လက်ရှိဖြစ်နေတဲ့ ပကတိ အ... မက်မက် ရလဒ်တွေကို ကြည့်တဲ့အခါမှာ ဝန်ဆောင်မှုကဏ္ဍက ၆.၆ ရာခိုင်နှုန်းနဲ့ အများဆုံးဖြစ်နေပြီးတော့ လယ်ယာကဏ္ဍက ၁.၂ ရာခိုင်နှုန်းပဲ ရှိနေတာကို တွေ့မြင်နေရပါတယ်။ ဒီ Slide နှစ်ခုကို ကြည့်ခြင်း အားဖြင့် ကျွန်တော်တို့နိုင်ငံရဲ့ စီးပွားရေးပုံသဏ္ဌာန်ဟာ ပြောင်းလဲ လာတယ်ဆိုတာကို ပြဆိုနေပါတယ်။ ဒါကြောင့် စီမံကိန်းအသစ်များ ချမှတ်အကောင်အထည်ဖော်ရာမှာ ဘယ်ကဏ္ဍတွေမှာ အားထည့်ခြင်းအားဖြင့် နိုင်ငံနဲ့ လိုက်လျောညီထွေ လုပ်ဆောင်နိုင်မလဲဆိုတာကို အသေးစိတ် လေ့လာကြမှသာလျှင် စီမံကိန်းတွေကို လွဲချော်ချမှတ်ခြင်းမှ ကင်းဝေနိုင်မှာ ဖြစ်ပါတယ်။ နာယကကြီးခင်ဗျား။ စီမံကိန်းတစ်ခုကိုလုပ်ဆောင်ဖို့ စီမံချက်ချသူတွေရဲ့ အမြော်အမြင်ဟာ အင်မတန် အရေးကြီးပါတယ်။ ကျွန်တော်တို့ဆီမှာ အိမ်ထောင်မှုဘုရားတည် ဆေးမင်ရည်စုတ်ထိုး ဖျက်မရတဲ့အမျိုးဆိုပြီးတော့ ဆိုးရိုးတစ်ခုရှိပါတယ်။ ဒါပေမယ့် ဒီဘက်ခေတ်မှာက ဆေးမင်ရည်ကတော့ ငွေနည်းနည်းကုန်တာနဲ့ ဖြတ်လို့ရနေပါပြီ။ ဒါပေမယ့် မှားယွင်းတဲ့စီမံချက်တွေချမိရင် ဖျက်မရရုံမက နောင်လာနောင်သားတွေကိုပါ ဒုက္ခအမွေ ချန်ထားပေးသလိုဖြစ်ပါတယ်။ ဒါနဲ့ပတ်သက်ပြီး ဆောင်ရွက်ဆဲ စီမံကိန်းတစ်ခုကို ဥပမာပြုလို့ အကျိုးအမြတ်ရှိ မရှိ ဆိုတာကို ကျွန်တော် တင်ပြလိုပါတယ်။ Simcos malecossos. Steel Billet d. Steel Slabs aộod 0603 Osclosusil səUSSGO? ကို ကျွန်တော်တို့ ဘယ်ကထုတ်လုပ်မယ်ဆိုလို့ရှိရင် အဲဒီ အမှတ်(၁)သံမဏိစက်ရုံ မြင်းခြံဆိုတဲ့စက်ရုံက ထုတ်လုပ်မှာဖြစ်ပါတယ်။ တစ်နှစ်ကို တန်ချိန်နှစ်သိန်းလောက် ထုတ်လုပ်မှာဖြစ်ပါတယ်။ မြန်မာကျပ်ငွေ ဘီလီယံ ၁,၅၀၀ ကျော် ရင်းနှီးမြှုပ်နှံထားပြီးပါပြီ။ ကုန်ကြမ်းလိုသလောက်မရတော့ လောလောဆယ် ကားပျက်တွေကို အရည်ကြိုပြီး တစ်နှစ်တန်ချိန် တစ်သောင်းဝန်းကျင်ပဲ ထုတ်လုပ်နိုင်ပါတယ်။ ထုတ်လုပ်မှုစရိတ်နဲ့ ရောင်းချနိုင်မယ့်ဈေးနှုန်းတွေကို ကြည့်တဲ့ အခါမှာ ကျွန်တော်တို့ တစ်တန်ကို အောက်မှာရေးပြ ထားပါတယ်။ ၅၈၂,၀၀၀ ပုံမှန်ထုတ်လုပ်ရင် တကယ်လို့ စက်အင်အားအပြည့်နဲ့ ထုတ်လုပ်မယ်ဆိုလို့ရှိရင်တော့ ကုန်ကျစရိတ်သက်သာအောင် ကြံဖန်ထုတ်လုပ် မယ်ဆိုရင် အဲဒီမှာ ကျွန်တော်တို့ ပြထားပါတယ်။ ၄၆၂,၀၀၀ ကျမှာပါ။ ဒေါ်လာနဲ့ ဆိုလို့ရှိရင် အောက်မှာ ၃၄၂ ဒါကကျွန်တော်တို့ ၁,၃၅၀ နဲ့ တွက်ထားပါတယ်။ လက်ရှိကတော့ ၁,၄၀၀ ကျော်သွားပါပြီ။ ဒီတော့ အခုလိုမျိုး ဒေါ်လာပေါက်ဈေးခိုင်ခံ့နေတဲ့ ောင် တစ်တန်ကို ဒေါ်လာ ၃၀၀ ကျော်နဲ့ ရောင်းမှ ကျွန်တော်တို့ အရင်းရမယ်။ ဒီတော့ ကျွန်တော်တို့ ကမ္ဘာ့ပေါက်ဈေးကို ကြည့်ကြည့်ရအောင်နော်။ လက်ရှိပုံမှာ မြင်တဲ့အတိုင်းပဲ ကမ္ဘာမှာ တစ်တန်ကို ဒေါ်လာ ၂၅၀ အောက်နဲ့ ရောင်းရပါတယ်။ သင်္ဘောနဲ့ သယ်ရင် တစ်တန်ရဲ့ သယ်ပို့စရိတ်က ဒေါ်လာ ၅၀ မရှိပါဘူး။ ဒီတော့ ဒီပရောဂျက်ကြီးကို ကြည့်ကြည့်ပါ။ အောက်မှာ ကျွန်တော်တို့ မြားအနီနဲ့ထိုးထားပါတယ်။ နော်ဒါက ရောင်းမယ့်ကုမ္ပဏီကြီးတွေက အလု အယက်ပါပဲ။ ဒေါ်လာ ၂၀၀ ၀န်းကျင်နဲ့ ဒါအမျိုးအစားအလိုက် ဒေါ်လာ ၃၀၀ ကနေ ၆၀၀ အထိ ရှိပါတယ်။ အဲဒီတော့ ဒီပရောဂျက်ကြီးက စီးပွားရေးအရ တွက်ခြေကိုက် မကိုက်ကို ကျွန်တော်တို့ အကြမ်းဖျင်း မှန်းဆလို့ရပါတယ်။ ဒါကြောင့် ကျွန်တော်တို့ ဒီလိုမှားယွင်းတဲ့ ပရောဂျက်တွေ တင်မိရင် အိမ်ထောင်မှု ဘုရားတည် မှားတည်တဲ့စီမံကိန်းမျိုး ဖျက်မရတဲ့အမျိုးလို့သာ ဆိုချင်ပါတယ်။ ဒီစက်ရုံကမပြီးသေးပါဘူး။ နောက်ထပ် ၃ ဆင့်လောက် လုပ်ရပါဦးမယ်။ စက်ပစ္စည်းတွေက ၂၀၁၂ ကတည်းက ရောက်လာပြီးတော့ ၂၀၁၄ မှာ အကုန်နီးပါးရောက်နေပါပြီ။ စက်ရုံကလည်း မပြီးသေး။ ဘတ်ဂျက်ကလည်းအများကြီးလိုဦးမယ်။ ထဲ ဒီအတိုင်းပစ်ထားရ။ တစ်ဘက်ကလည်း ချေးငွေတွေကလည်းအတိုးတက် ဆက်လက် အကောင်အထည်ဖော် လုပ်ဆောင်ရမယ့်သူတွေအဖို့ကတော့ ဆုပ်လည်းစူး စားလည်းရူး အခြေအနေမျိုးဖြစ်နေလို့ စီမံကိန်းတွေ ချမှတ်မယ်ဆိုလို့ရှိရင် ကျွန်တော်တို့ လက်ထက်မှာ ဖြစ်ချင်တာထက် နားလည်တတ်ကျွမ်းသူတွေနဲ့ အသေ အချာ တိုင်ပင်စိစစ်ပြီးမှ လုပ်ဆောင်သင့်ကြောင်းကို အကြံပြုတင်ပြရခြင်းဖြစ်ပါတယ်။ လေးစားရပါသော နာယကကြီးခင်ဗျား။ နိုင်ငံတစ်နိုင်ငံ စဉ်ဆက်မပြတ် တိုးတက်ဖို့ဆိုတာမှာ နိုင်ငံရေးအခြေအနေတည်ငြိမ်ရေးနှင့် စီးပွားရေးကောင်းမွန်ရေးဟာ အဓိကနေရာမှ ပါဝင်နေပါတယ်။ စီမံကိန်းကြီးတွေ အကောင်အထည်ဖော်ရာမှာ မိမိကိုပေးအပ်ထားတဲ့တာဝန်ကို အခွင့်အရေးတစ်ခုလို သတ်မှတ်ယူဆသူ ပေါများလွန်းတဲ့ ဒီနိုင်ငံအဖို့ စိန်ခေါ်မှုတွေအများကြီးရှိပါတယ်။ စီမံကိန်းကြီးတစ်ခုကို ဦးစီးအကောင်အထည်ဖော်နိုင်ခွင့်ရတာနဲ့ လူချမ်းသာတွေ ဖြစ်သွားတတ်ကြတဲ့ ကျွန်တော်တို့နိုင်ငံရဲ့ ဓလေ့ကို မဖြစ်မနေ ပြုပြင်ကြဖို့လိုပါတယ်။ ယိုပေါက်တွေကိုပိတ်ပြီး မိမိလည်းလက်လှမ်းမမီ နားမလည်တဲ့ ပရောဂျက်တွေကို အကောင်အထည်ဖော်နိုင်ဖို့အတွက် အမှန်အကန်ပညာရှင်များနဲ့ အသေအချာ ဆန်းစစ် တိုင်ပင်ပြီးမှ ချမှတ်လုပ်ဆောင်နိုင်ကြမှသာလျှင် ဒီကနေ့လို နိုင်ငံအနှံ့အပြားမှာ စီးပွားရေးတွက်ခြေ မကိုက်တော့လို့ ပိတ်လုဆဲဖြစ်နေရတဲ့ စက်ရုံအရေအတွက်တွေ လျော့ကျလာမှာဖြစ်ပါကြောင်း တင်ပြရင်း ကျွန်တော်ရဲ့ ဆွေးနွေးချက်ကို နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<title>အထက်ပါအစီရင်ခံစာနှင့်စပ်လျဉ်း၍ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်က ပြန်လည်ရှင်းလင်းရန်ရှိက ရှင်းလင်းဆွေးနွေးခြင်း</title>
<speech type="speaker">အစီအစဉ်(၈) ဖြစ်ပါတယ်။ လွှတ်တော်ကိုယ်စားလှယ်များ ဆွေးနွေးလို့ပြီးပါပြီ။ ယခု ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက် အစီရင်ခံစာ(၆/၂၀၁၆)နဲ့ စပ်လျဉ်းပြီး စီမံကိန်းနှင့် ဘဏ္ဍာရေးဝန်ကြီးဌာနက ပြန်လည်ရှင်းလင်းရန်ရှိက ရှင်းလင်းဆွေးနွေးဖို့ဖြစ်ပါတယ်။</speech>
<speech><agency id="27">ဦးမောင်မောင်ဝင်း(ဒုတိယဝန်ကြီး၊ စီမံကိန်းနှင့်ဘဏ္ဍာရေးဝန်ကြီးဌာန)</agency>လေးစားအပ် ပါသော ပြည်ထောင်စုလွှတ်တော် နာယကကြီး၊ ပြည်သူ့လွှတ်တော် ဥက္ကဋ္ဌကြီးနှင့် လွှတ်တော်ကိုယ်စားလှယ် များ၊ ဖိတ်ကြားထားသော ဧည့်သည်တော်များအားလုံး မင်္ဂလာပါ။ ကျွန်တော်ကတော့ စီမံကိန်းနှင့်ဘဏ္ဍာရေး ဝန်ကြီးဌာန ဒုတိယဝန်ကြီး ဦးမောင်မောင်ဝင်းဖြစ်ပါတယ်။ ကျွန်တော့အနေဖြင့် ပြည်သူ့ငွေစာရင်းပူးပေါင်း ကော်မတီရဲ့ လေ့လာသုံးသပ်ချက် အစီရင်ခံစာနှင့် လွှတ်တော်ကိုယ်စားလှယ်ကြီးများရဲ့ ဆွေးနွေးသုံးသပ် ချက်များအပေါ်မှာ ပြန်လည်ရှင်းလင်းဆွေးနွေးသွားမှာဖြစ်ပါတယ်။ လေးစားအပ်ပါသော နာယကကြီးခင်ဗျား။ ၂၀၁၆-၂၀၁ရ ဘဏ္ဍာနှစ်ရဲ့ ပထမ(၆) လပတ်အမျိုးသား စီမံကိန်း အစီရင်ခံစာမှာ အခန်း(၁)မှာဆိုရင် မေခရိုစီးပွားရေးအခြေအနေနဲ့ ကမ္ဘာ့စီးပွားရေးအခြေအနေများ စက်မှုဖွံ့ဖြိုးပြီးနိုင်ငံအချို့ရဲ့ စီးပွားရေးအခြေအနေများ၊ အာဆီယံနိုင်ငံအချို့ရဲ့ စီးပွားရေး အခြေအနေများနဲ့ မြန်မာနိုင်ငံရဲ့ စီးပွားရေးအခြေအနေများကို နှိုင်းယှဉ်လေ့လာနိုင်ရန် ဇယားကားချပ်တွေ၊ Graph တွေနဲ့ ကျွန်တော်တို့ ပြုစုတင်ပြထားခဲ့ပါတယ်။ အခန်း(၂)မှာလည်း မြန်မာနိုင်ငံရဲ့ စီးပွားရေးနဲ့ လူမှုရေးအခြေအနေကိုတင်ပြတဲ့နေရာမှာ GDPI စီးပွားရေးတိုးတက်မှုအခြေအနေ ဖြစ်ပေါ်လာတဲ့ စီးပွားရေးပုံသဏ္ဌာန် ဒီပုံသဏ္ဌာန်တွေကို၊ ပုံပြ Graph တွေ ကဏ္ဍအလိုက်တိုင်းဒေသကြီး/ပြည်နယ်အလိုက် အကောင်အထည်ဖော်နိုင်မှု အခြေအနေများကို ဇယားတွေ နဲ့တကွ တင်ပြထားခဲ့ပါတယ်။ အခန်း(၃)မှာဆိုရင် ကျွန်တော်တို့ ကဏ္ဍစီမံကိန်းတွေ၊ အကောင်အထည်ဖော်နိုင်မှုအခြေအနေနဲ့ လုပ်ငန်းစီမံကိန်းတွေ ဆောင်ရွက်နိုင်မှုအခြေအနေမှာ ကဏ္ဍအလိုက်ရည်မှန်းချက်၊ အကောင်အထည်ဖော်နိုင်မှု အခြေအနေများကို ပုံပြ Graph များနဲ့ ရေးဆွဲဖော်ပြထားပြီးတော့ အားသာချက်၊ အားနည်းချက်တွေ ဒါတွေ ကိုလည်းကျွန်တော်တို့ စိစစ်လေ့လာသုံးသပ် တင်ပြခဲ့ပါတယ်။ ဒီလျော့နည်းတဲ့ ရည်မှန်းချက်ပြည့်မီခြင်း မရှိတဲ့ ကဏ္ဍများနဲ့ပတ်သက်ပြီးတော့ မည်သို့ပြည့်မီအောင် စီစဉ်ဆောင်ရွက်မည်ကို ဖော်ပြသင့်ပါတယ် ဆိုတဲ့ ပြည်သူ့ငွေစာရင်းပူးပေါင်းကော်မတီရဲ့ ဒီအစီရင်ခံစာနဲ့ ပတ်သက်ပြီးတော့ ကျွန်တော်တို့ ဒါကို အလေးဂရုပြုပြီးတော့ နောင်အစီရင်ခံစာတွေမှာ ဆောင်ရွက်သွားမှာဖြစ်ပါကြောင်း တင်ပြအပ်ပါတယ်။ လုပ်ငန်းစီမံကိန်းတွေကို ဒီစိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ ပို့ဆောင်ရေးနှင့် ဆက်သွယ်ရေးဝန်ကြီးဌာန၊ လျှပ်စစ်နှင့် စွမ်းအင်ဝန်ကြီးဌာန၊ စက်မှုဝန်ကြီးဌာန၊ ဆောက်လုပ်ရေးဝန်ကြီး ဌာနတို့ရဲ့ လုပ်ငန်းစီမံကိန်းများကို ကျွန်တော်တို့ စီမံကိန်းအမည်နှင့် တည်နေရာ ဘဏ္ဍာငွေလျာထားချက် နှင့် ပထမ(၆)လပတ်အထိ သုံးစွဲမှုပမာဏနှင့် သုံးစွဲပြီးရာခိုင်နှုန်းများ၊ လုပ်ငန်းစီမံကိန်းစတင်တဲ့ ခုနှစ် တွေကိုပါ ထည့်သွင်းဖော်ပြထားပါတယ်။ တိုင်းဒေသကြီး/ ပြည်နယ်များအလိုက် အကောင်အထည်ဖော်နိုင်မှု အခြေအနေများကိုတင်ပြတဲ့ နေရာမှာလည်းပဲ တိုင်းဒေသကြီး/ ပြည်နယ်များအလိုက်ရည်မှန်းချက်၊ အကောင်အထည်ဖော်နိုင်မှု၊ အကောင်အထည်ဖော်တဲ့နေရာမှာ တွေ့ကြုံရတဲ့ အားသာချက်၊ အားနည်းချက် ဒါတွေကိုလည်း တိုင်းဒေသကြီး၊ ပြည်နယ်များရဲ့ တင်ပြချက်များကို စုစည်းသုံးသပ်ပြီးတော့ တင်ပြပေးထားပါတယ်။ ဒါ့အပြင် တိုင်းဒေသကြီး/ ပြည်နယ်အလိုက် တည်နေရာ၊ အကျယ်အဝန်း၊ လူဦးရေ၊ မြို့တော်၊ ထူးခြားတဲ့အမှတ်အသား၊ မြို့နယ်၊ ခရိုင်နဲ့ ဆက်စပ်ဒေသများကိုလည်း နောက်ခံအဖြစ်နဲ့ မြေပုံနဲ့အတူ ဖော်ပြခဲ့ပါတယ်။ တိုင်းဒေသကြီးနဲ့ ပြည်နယ်တွေမှာလည်းပဲ ပြည်ထောင်စုမှာကဲ့သို့ပဲ နောင်အစီရင်ခံစာတွေမှာ ရည်မှန်းချက်ပြည့်မီစေရန် အတွက်ကို မည်သို့ကြိုတင် စီစဉ်ဆောင်ရွက်မည်ဆိုတဲ့ အချက်ကိုပါ ကျွန်တော်တို့ မေးမြန်းပြီးတော့ တင်ပြနိုင်ဖို့ ဆောင်ရွက်သွားမှာ ဖြစ်ပါတယ်။ နောက် တိုင်းဒေသကြီး/ ပြည်နယ်အလိုက် တင်ပြတဲ့နေရာမှာ ကဏ္ဍအလိုက်၊ ပြည်နယ်အလိုက် လောလောဆယ်မှာတော့ ကျွန်တော်တို့ တိုင်းဒေသကြီး/ ပြည်နယ်လွှတ်တော်များကို တင်ပြလျက်ရှိ ပါတယ်။ နောင်ပြည်ထောင်စုလွှတ်တော်ကို အစီရင်ခံတင်ပြတဲ့ အစီရင်ခံစာမှာလည်းပဲ ထည့်သွင်းဖော်ပြ နိုင်အောင် ဆောင်ရွက်သွားမှာဖြစ်ပါတယ်။ ပြည်ပအကူအညီ၊ အထောက်အပံ့နှင့် ချေးငွေရရှိမှုများတွင် ၂၀၁၆-၂၀၁ရ ဘဏ္ဍာနှစ်၊ ပထမ (၆)လပတ်အတွင်း ပြည်ထောင်စုဝန်ကြီးဌာနများအလိုက်၊ နိုင်ငံအဖွဲ့အစည်းများအလိုက် အခြေအနေ တွေကို ကျွန်တော်တို့ ဇယားကားချပ်များနဲ့ ဖော်ပြခဲ့ပါတယ်။ ပြည်သူ့ငွေစာရင်းပူးပေါင်းကော်မတီက သုံးသပ်ထားသကဲ့သို့ နောင်အစီရင်ခံစာတွေမှာ ပိုမိုပြည့်စုံစွာ ဖော်ပြနိုင်ရန်ကိုလည်း ကျွန်တော်တို့ ကြိုးပမ်း ဆောင်ရွက်သွားမှာ ဖြစ်ပါတယ်။ ပြည်သူ့ငွေစာရင်းပူးပေါင်းကော်မတီရဲ့ သုံးသပ်ချက်အရ ဝင်ငွေကျဆင်း ခဲ့တဲ့ကဏ္ဍ၊ တိုးတက်ခဲ့တဲ့ကဏ္ဍ၊ ဒီကဏ္ဍများရဲ့ ကိန်းဂဏန်းတွေ၊ အကြောင်းရင်းတွေကို ကဏ္ဍအလိုက် စုစည်းပြီးတော့ အစီရင်ခံစာမှာ ထည့်သွင်းဖော်ပြနိုင်ဖို့အတွက် သက်ဆိုင်ရာ ဝန်ကြီးဌာနများနဲ့ ညှိနှိုင်း ပြီးတော့ စနစ်တကျ ကျွန်တော်တို့ သုံးသပ်ပြုစုပြီး နောင်အစီရင်ခံစာတွေမှာ ပိုမိုပြည့်စုံအောင် တင်ပြနိုင်ဖို့ ဆောင်ရွက်သွားမှာ ဖြစ်ပါတယ်။ အလားတူပဲ နိုင်ငံပိုင်စီးပွားရေးအဖွဲ့အစည်းများရဲ့ အကောင်အထည်ဖော်မှု အခြေအနေတွေကို သီးခြားဖော်ပြပြီးတော့ အစီရင်ခံနိုင်ရန်လည်း ကျွန်တော်တို့ နည်းလမ်းရှာပြီးတော့ ဆောင်ရွက်သွားမှာ ဖြစ်ပါကြောင်း ပြောကြားလိုပါတယ်။ လွှတ်တော်ကိုယ်စားလှယ်တော်ကြီးများရဲ့ ဆွေးနွေးချက်နဲ့ ပတ်သက်လို့ ကျွန်တော့အနေနဲ့ ဒီမှာ ရတဲ့ွင်းမှာ ပြန်လည်ရှင်းလင်း ဆွေးနွေးရမယ်ဆိုလို့ရှိရင်တော့ ဒီကျွန်တော်တို့ရဲ့ အစီရင်ခံစာတင်ပြတဲ့ပုံစံမှာတော့ ကျွန်တော်တို့ ပြည့်စုံမှုတွေ လိုအပ်နေသေးတယ်ဆိုတာ ကိုတော့ ကျွန်တော်တို့ ထောက်ခံပါတယ်။ ကျွန်တော်တို့ရဲ့ဒီ စီမံကိန်းမှာလည်းပဲ စီမံကိန်းအတွက်ရရှိတဲ့ ကိန်းဂဏန်းအချက်အလက်များနဲ့ အများကြီး ဆက်စပ်မှုရှိနေပါတယ်။ လွှတ်တော်ကိုယ်စားလှယ်ကြီး ဦးခင်ချို ဆွေးနွေးတင်ပြသလို ကျွန်တော်တို့အနေနဲ့ နိုင်ငံပိုင်အခန်းကဏ္ဍက အကောင်အထည်ဖော်တဲ့ အခြေအနေကတော့ ကိန်းဂဏန်း များ မှန်ကန်စွာရရှိဖို့အတွက် ကျွန်တော်တို့အတွက် လွယ်ကူသော်လည်းပဲ ပုဂ္ဂလိကကဏ္ဍဟာ များစွာ ကျယ်ပြန့်တဲ့အတွက်ကြောင့် ဒီအပေါ်ကရရှိမယ့် ကိန်းဂဏန်းများ၊ အချက်အလက်များအပေါ်မှာ ကျွန်တော်တို့ ခက်ခဲတဲ့အနေအထားမှာရှိပါတယ်။ ဒါကိုလည်း ကျွန်တော်တို့ အတတ်နိုင်ဆုံး ကြိုးစားပြီးတော့ သက်ဆိုင်ရာဌာနများနဲ့ ပေါင်းစပ်ညှိနှိုင်းပြီးတော့ ဆောင်ရွက်လျက်ရှိပါတယ်။ အခု ကိုယ်စားလှယ်ကြီး ဦးခင်ချို ဆွေးနွေးသလို ပြည်ထဲရေး၊ အထွေထွေအုပ်ချုပ်ရေးဦးစီးဌာန၊ ရပ်/ကျေးရုံးတို့က ပူးပေါင်း ဆောင်ရွက်မှုတွေနဲ့ ကျွန်တော်တို့ ဆက်လက်ပြီးတော့ ညှိနှိုင်းဆောင်ရွက်သွားမှာဖြစ်ပါတယ်။ ဒီနေရာမှာ ကျွန်တော်တို့ ဒုတိယသမ္မတ(၂) ဦးစီးတဲ့ အမျိုးသားအဆင့် စာရင်းအင်းအချက်အလက်များ မှန်ကန်ရေးနဲ့ အရည်အသွေးပြည့်ဝရေး အမျိုးသားအဆင့်ကော်မတီကိုလည်း ကျွန်တော်တို့ ဖွဲ့စည်းဆောင်ရွက်လျက် ရှိပါကြောင်း ဒါတင်ပြအပ်ပါတယ်။ နောက်ကျွန်တော်တို့ လွှတ်တော်ကိုယ်စားလှယ် ဦးတင်ထွန်းနိုင် ဆွေးနွေးတဲ့ လာမယ့်နှစ်စီမံကိန်းတွေ ရေးဆွဲတဲ့နေရာမှာ ကြိုတင်မျှော်မှန်းချက်တွေနဲ့ ကြိုတင်သိရှိလေ့လာချက်တွေအပေါ် မူတည်ပြီးတော့ အကောင်အထည်ဖော်နိုင်မယ့် အခြေအနေနဲ့ အနီးစပ်ဆုံးဖြစ်အောင် မှန်းတဲ့မှန်းဖို့လိုအပ်တယ်ဆိုတဲ့ ကိစ္စလေးအပေါ်မှာ ကျွန်တော်တို့အနေနဲ့လည်းပဲ ဒီအတိုင်းပဲ ကျွန်တော်တို့ ရပ်တည်ချက်ရှိပါတယ်။ ကျွန်တော်တို့ သက်ဆိုင်ရာဝန်ကြီးဌာနများကို စီမံကိန်းလျာထားချက်တွေ တောင်းခံတဲ့အခါမှာ သက်ဆိုင်ရာ ဝန်ကြီးဌာနများအနေနဲ့လည်းပဲ နှစ်ရှည်၊ နှစ်လတ်၊ နှစ်တိုစီမံကိန်းများကို ကျွန်တော်တို့ ကြိုတင် ခန့်မှန်းရေးဆွဲကြပြီးတော့ နှစ်စဉ်စီမံကိန်းများကို ကျွန်တော်တို့ စီမံကိန်းကော်မရှင်ကတစ်ဆင့် တင်ပြတာ ဖြစ်ပါတယ်။ ကျွန်တော်တို့ နှစ်ဝက်အစီရင်ခံစာနဲ့ နှစ်ကုန်အစီရင်ခံစာများကို တင်ပြတာဖြစ်ပါတယ်။ ဒီနေရာမှာ ကျွန်တော်တို့အနေနဲ့ ဝန်ကြီးဌာနများလျာထားချက်ကို ၎င်းတို့ရဲ့ အစီအစဉ်နဲ့ လျာထား တဲ့နေရာမှာ ပထမ ၆ လကို ဘယ်လောက်အကောင်အထည်ဖော်မယ်။ နောက် ၆ လကို ဘယ်လောက် အကောင်အထည်ဖော်မယ့်ဟာကတော့ လုပ်ငန်းပမာဏနဲ့ သူတို့ရဲ့ အနေအထားပေါ် မူတည်ပြီးတော့ ကျွန်တော်တို့က ကန့်သတ်ထားခြင်းမရှိပါဘူး။ လွတ်လပ်စွာ လျာထားနိုင်ပါတယ်။ ပထမ ၆ လမှာ ၅၀၊ ဒုတိယ ၆ လမှာ ၅၀ လျာထားဖို့ ကျွန်တော်တို့ သတ်မှတ်ထားတာမရှိပါဘူး။ ၄၀/ ၆၀ လည်း ကျွန်တော်တို့ ဖြစ်ချင်ဖြစ်ပါမယ်။ ၃၀ ၇၀ လည်း ဖြစ်ချင်ဖြစ်ပါမယ်။ ကျွန်တော်တို့ ရာသီဥတုအခြေ အနေနဲ့ လုပ်ငန်း အခြေအနေပေါ်မူတည်ပြီးတော့ လွတ်လပ်စွာ လျာထားပြီးတော့ အရေးကြီးတာကတော့ နှစ်ကုန်မှာ လျာထားချက်ထက် နီးစပ်အောင် အကောင်အထည် ဖော်ဖို့လိုအပ်ပါတယ်။ ဒီနေရာမှာလည်းပဲ မမျှော်မှန်း နိုင်တဲ့ Internal Effect တွေ၊ External Effect တွေကြောင့် ဒီစီမံကိန်းရည်မှန်းချက်ကို ထိခိုက်ရတယ် ဆိုလို့ရှိရင်တော့လည်း ကျွန်တော်တို့အနေနဲ့ အစီရင်ခံတဲ့နေရာမှာ ဒီအကြောင်းပြချက်တွေကို ခိုင်လုံစွာ ပြနိုင်ဖို့ လိုအပ်ပါတယ်ဆိုတဲ့အကြောင်း တင်ပြလို ပါတယ်။ နောက် ကျွန်တော်တို့ ဦးခင်ချို ဆွေးနွေးတဲ့ ပို့ကုန်အခြေအနေနဲ့ သွင်းကုန်အခြေအနေအရ ကျွန်တော်တို့နိုင်ငံအနေနဲ့ ပို့ကုန်မြှင့်တင်ရေး ဒါကို ကျွန်တော်တို့ ထပ်ဆောင်းပေးပြီးတော့ ဆောင်ရွက်ဖို့ လိုနေပြီဆိုတဲ့အကြောင်းလဲ ကျွန်တော်တို့ ပြည်ထောင်စုအစိုးရဘက်ကလည်း လုပ်နေတာတွေရှိပါတယ်။ အလားတူပဲ သွင်းကုန်ကိုပဲ ကျွန်တော်တို့က သွင်းကုန်ကို တင်သွင်းတဲ့နေရာမှာ တကယ်ကို ထုတ်လုပ် မှုကို အကျိုးပြုတဲ့ သွင်းကုန်များကိုသာ ဦးစားပေးစိစစ်ပြီးတော့ တင်သွင်းသင့်ပြီးတော့ ကျွန်တော်တို့ ဇိမ်ခံကုန်ပစ္စည်းလို ဟာမျိုးတွေကိုတော့ တတ်နိုင်သမျှထိန်းချုပ်ပြီးတော့ တင်သွင်းဖို့၊ အကယ်၍ သွင်းခဲ့တယ်ဆိုလို့ရှိရင်လည်း ကျွန်တော်တို့ အခွန်အကောက်တွေကို နှုန်းထားတွေ တိုးမြှင့်ပြီးတော့ ဒီလို ကုန်စည်မျိုးကိုတော့ အခွန်အကောက်တွေကို နှုန်းထားတိုးမြှင့်ပြီးတော့ ကောက်ခံဖို့တို့ ဘာတို့ ဒါကျွန်တော်တို့ ဆောင်ရွက်ရမယ့်ကိစ္စတွေ ဖြစ်ပါတယ်။ ငွေတန်ဖိုးနဲ့ ပတ်သက်လို့ကတော့ ကျွန်တော်တို့ အစိုးရဘက်ကလည်း ဈေးကွက်စီးပွားရေး စနစ်ကို သွားနေတဲ့အခါမှာ ဒီနိုင်ငံခြားငွေလဲလှယ်မှုနှုန်းတို့ ဘာတို့ဆိုတာ အစိုးရအနေနဲ့ တိုက်ရိုက် ဝင်ရောက်ထိန်းချုပ်ပြီးတော့ ဆောင်ရွက်လို့မရတဲ့ အနေအထားမှာရှိပါတယ်။ ကျွန်တော်တို့ အစိုးရ အနေနဲ့ ဘယ်ဈေးပဲရှိရမယ်။ ဘယ်ဈေးမှာပဲ ဖြစ်ရမယ်ဆိုတဲ့ အနေအထားမျိုးကို တိုက်ရိုက်လုပ်လို့ မရပါဘူး။ ဈေးကွက်ကနေပြီးတော့ ဝယ်လိုအားနဲ့ ရောင်းလိုအားပေါ်မှာ ဖြစ်ပေါ်လာတဲ့ ဈေးကွက်ရဲ့ နှုန်းထားအပေါ်မှာ မူတည်ပြီးတော့ ဆောင်ရွက်ရတာဖြစ်တဲ့အတွက်ကြောင့် ဒီအပေါ်မှာ ကျွန်တော်တို့ ဒီဝယ်လိုအားအခြေအနေ များနေတယ်ဆိုလို့ရှိရင် ကျွန်တော်တို့ ဝယ်လိုအားအခြေအနေကို ဘယ်လို ထိန်းသိမ်းပေးမယ်။ အစိုးရဘက်က။ အလားတူပဲ ရောင်းလိုအားနည်းနေတယ်ဆိုတဲ့ အခြေအနေမျိုးမှာ ရောင်းလိုအား များလာအောင် ဘယ်လို ကျွန်တော်တို့ ထိန်းသိမ်းဆောင်ရွက်ပေးမလဲဆိုတဲ့ Facilitation တွေကို ကျွန်တော်တို့ ဒီအစိုးရဘက်က မြန်မာနိုင်ငံတော်ဗဟိုဘဏ်၊ စီမံကိန်းနဲ့ ဘဏ္ဍာရေးဝန်ကြီးဌာန၊ စီးပွားရေးနဲ့ ကူးသန်းရောင်းဝယ်ရေးဝန်ကြီးဌာနစတဲ့ ဝန်ကြီးဌာနတွေက တွေ့ဆုံညှိနှိုင်းပြီးတော့ စဉ်ဆက်မပြတ် ဆောင်ရွက်လျက်ရှိပါကြောင်းလည်း တင်ပြအပ်ပါတယ်။ နိဂုံးချုပ်အနေနဲ့ ကျွန်တော်တို့ ဒီအစိုးရအနေနဲ့ အစိုးရတက်လာပြီးတဲ့အခါမှာ နိုင်ငံတော်အတွက် စီးပွားရေးမူဝါဒတွေကိုလည်း ချမှတ်ထားပြီး ဖြစ်ပါတယ်။ ဒီစီးပွားရေးမူဝါဒတွေမှာလည်း ကျွန်တော်တို့ရဲ့ မျှော်မှန်းချက်၊ ရည်မှန်းချက်နဲ့ ကဏ္ဍအလိုက် တိုးတက်အောင် ဆောင်ရွက်သွားမယ့် ဒီမူဝါဒတွေကို လေ့လာတွေ့ရှိနိုင်ပါတယ်။ အလားတူပဲ ရင်းနှီးမြှုပ်နှံမှုမူဝါဒတွေလည်း ချမှတ်ထားပြီးဖြစ်ပါတယ်။ ပြည်တွင်းပြည်ပ ရင်းနှီးမြှုပ်နှံမှုများကို ကျွန်တော်တို့ ဖိတ်ခေါ်ပြီးတော့ တိုးမြှင့်ပြီးတော့ တွန်းအားပေး ဆောင်ရွက်သွားမှာ ဖြစ်ပါတယ်။ အစီရင်ခံစာအပေါ်မှာ နိဂုံးချုပ်အနေနဲ့ ကျွန်တော်တို့ ကျယ်ကျယ်ပြန့်ပြန့်နဲ့ ပြည့်ပြည့်စုံစုံ သုံးသပ်တင်ပြပေးပါတဲ့ ပြည်သူ့ငွေစာရင်းပူးပေါင်းကော်မတီကိုလည်းကောင်း၊ ဝိုင်းဝန်း ဆွေးနွေးပေးတဲ့ ပြည်ထောင်စုလွှတ်တော် ကိုယ်စားလှယ်ကြီးများကိုလည်းကောင်း အထူးကျေးဇူးတင်ရှိ ပါကြောင်းနဲ့ နောင်အစီရင်ခံစာတွေမှာ ကျွန်တော်တို့ရဲ့ သုံးသပ်ချက် အစီရင်ခံစာတွေမှာ လွှတ်တော်ရဲ့ သုံးသပ်ချက်များ၊ ဆွေးနွေးချက်များ၊ သဘောထားမှတ်ချက်ပြုချက်များအပေါ်မှာ ထည့်သွင်း စဉ်းစား ပြီးတော့ ပိုမိုပြည့်စုံသော၊ ပြည်သူ့အကျိုးကို ပိုမိုထင်ဟပ် ပေါ်လွင်စေမယ့် စီမံကိန်းအစီရင်ခံစာမျိုးဖြစ်အောင် ကြိုးပမ်းလုပ်ဆောင်သွားမည် ဖြစ်ပါကြောင်း တင်ပြရင်း နိဂုံးချုပ်အပ်ပါတယ်။ အားလုံးကျေးဇူးတင် ပါတယ်။</speech>
<title>အဆိုပါအစီရင်ခံစာ(၆/၂၀၁၆)ကို လွှတ်တော်က သဘောတူလက်ခံရန် ပြည်သူ့ငွေစာရင်းပူးပေါင်း ကော်မတီက အဆိုတင်သွင်းခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၉) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်သူ့ ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာ (၆/၂၀၁၆)ကို လွှတ်တော်က သဘောတူလက်ခံရန် ပြည်ထောင်စုလွှတ်တော်ဆိုင်ရာနည်းဥပဒေ ၁၀၄ နည်းဥပဒေခွဲ(င) နဲ့အညီ ပြည်သူ့ငွေစာရင်းပူးပေါင်းကော်မတီက အဆိုတင်သွင်းဖို့ ဖြစ်ပါတယ်။</speech>
<speech><mp id="1320">ဦးသန်းစိုး(ခ) သန်းစိုး(ဘောဂဗေဒ)(အဖွဲ့ဝင်၊ ပြည်သူ့ငွေစာရင်းပူးပေါင်းကော်မတီ)</mp>လေးစားအပ်ပါသော ပြည်ထောင်စုလွှတ်တော် နာယကကြီးနဲ့တကွ ပြည်သူ့လွှတ်တော်ဥက္ကဋ္ဌ၊ ပြည်ထောင်စု လွှတ်တော်ကိုယ်စားလှယ်များ၊ တက်ရောက်လာကြသည့် ပြည်ထောင်စုအဆင့်ဝန်ကြီးများနဲ့ ဧည့်သည်တော် များအားလုံးကို မင်္ဂလာပါလို့ နှုတ်ခွန်းဆက်သ ဂါရဝပြုပါတယ်။ ကျွန်တော်ကတော့ ရန်ကုန်တိုင်းဒေသကြီး မဲဆန္ဒနယ်အမှတ်(၄)မှ အမျိုးသားလွှတ်တော်ကိုယ်စားလှယ် ဦးသန်းစိုး(ခ)သန်းစိုး(ဘောဂဗေဒ) ဖြစ်ပါတယ်။ ပြည်သူ့ငွေစာရင်းပူးပေါင်းကော်မတီရဲ့ အဖွဲ့ဝင်လည်း ဖြစ်ပါတယ်။ ကျွန်တော့်အနေနဲ့ ပြည်သူ့ငွေစာရင်း ပူးပေါင်းကော်မတီ ဥက္ကဋ္ဌရဲ့ တာဝန်ပေးချက်အရ အဆိုတင်သွင်းသွားမှာ ဖြစ်ပါတယ်။ ပြည်ထောင်စုလွှတ်တော် နာယကကြီးခင်ဗျား။ ပြည်ထောင်စုအစိုးရအဖွဲ့မှ ပေးပို့လာတဲ့ ၂၀၁၆-၂၀၁ရ ခု၊ ဘဏ္ဍာနှစ် ပထမ(၆)လပတ် အမျိုးသားစီမံကိန်းဆောင်ရွက်မှု အစီရင်ခံစာနဲ့စပ်လျဉ်းပြီးတော့ ပြည်သူ့ ငွေစာရင်းပူးပေါင်းကော်မတီရဲ့ စိစစ်လေ့လာတွေ့ရှိချက်နဲ့ သဘောထားမှတ်ချက်အစီရင်ခံစာ (၆/၂၀၁၆)ကို ပြည်ထောင်စုလွှတ်တော်က သဘောတူလက်ခံပေးပါရန် ပြည်ထောင်စုလွှတ်တော်ဆိုင်ရာ နည်းဥပဒေ ၁၀၄ နည်းဥပဒေခွဲ(င) နှင့်အညီ အဆိုတင်သွင်းအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ လွှတ်တော်ရဲ့ အဆုံးအဖြတ်ရယူ ပါ့မယ်။ ပြည်သူ့ငွေစာရင်းပူးပေါင်းကော်မတီရဲ့ အဆိုကို လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် ပြည်ထောင်စုအစိုးရအဖွဲ့ က ပေးပို့တဲ့ ၂၀၁၆-၂၀၁ရ ခု၊ ဘဏ္ဍာရေးနှစ် ပထမ ၆ လပတ် အမျိုးသားစီမံကိန်းဆောင်ရွက်မှု အစီရင်ခံစာကို မှတ်တမ်းတင်ကြောင်းနဲ့ ယင်းအစီရင်ခံစာနဲ့စပ်လျဉ်းပြီး ပြည်သူ့ငွေစာရင်းပူးပေါင်းကော်မတီရဲ့ လေ့လာ တွေ့ရှိချက်နှင့် သဘောထားမှတ်ချက် အစီရင်ခံစာ(၆/၂၀၁၆)ကို လွှတ်တော်က အတည်ပြုကြောင်း ကြေညာပါတယ်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ အစည်းအဝေးကို ခေတ္တရပ်နားပါမယ်။ အစည်းအဝေးကို မွန်းလွဲ ၁ နာရီခွဲ(၁၃၃၀ နာရီ)မှာ ပြန်လည်ကျင်းပမှာဖြစ်ကြောင်း ကြေညာပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျာ။</speech>
</report>
</section>
<section value="Motion">
<motion>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များ ခင်ဗျား။ အစည်းအဝေးပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<title>နိုင်ငံတော်သမ္မတထံမှ ပေးပို့ထားသော စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနအတွက် အရှေ့ပိုင်းပြည်နယ်များ စိုက်ပျိုးစီးပွားဖွံ့ဖြိုးတိုးတက်ရေးစီမံကိန်း ဆောင်ရွက်ရန် အပြည်ပြည်ဆိုင်ရာ စိုက်ပျိုးရေးဖွံ့ဖြိုးတိုးတက်မှု ရန်ပုံငွေအဖွဲ့ထံမှ အမေရိကန်ဒေါ်လာ ၅၆.၈ သန်း ချေးယူရန်ကိစ္စနှင့် စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၁၀) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံတော် သမ္မတထံမှ သဝဏ်လွှာပေးပို့ထားတဲ့ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနအတွက် အရှေ့ပိုင်းပြည်နယ်များ စိုက်ပျိုးစီးပွား ဖွံ့ဖြိုးတိုးတက်ရေးစီမံကိန်းဆောင်ရွက်ရန် အပြည်ပြည်ဆိုင်ရာ စိုက်ပျိုးရေးဖွံ့ဖြိုးတိုးတက်မှု ရန်ပုံငွေအဖွဲ့ထံမှ အမေရိကန်ဒေါ်လာ ၅၆.၈ သန်း ချေးယူရေးနဲ့စပ်လျဉ်းပြီး ၁၃-၁၂-၂၀၁၆ ရက်တွင် ကျင်းပပြုလုပ်တဲ့ ပြည်ထောင်စုလွှတ်တော် တတိယပုံမှန်အစည်းအဝေး သတ္တမ နေ့မှာ သက်ဆိုင်ရာ ပြည်ထောင်စုအဆင့် အဖွဲ့အစည်းဝင်များက လွှတ်တော်သို့ ရှင်းလင်းတင်ပြခဲ့ပြီး ဖြစ်ပါတယ်။ ယင်းချေးငွေနဲ့စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော်ကိုယ်စားလှယ် ၉ ဦး ရှိပါတယ်။ လွှတ်တော်ကိုယ်စားလှယ် တစ်ဦးစီအတွက် သတ်မှတ်ချိန် ၆ မိနစ်အတွင်း ဆွေးနွေးကြဖို့ ဖြစ်ပါတယ်။ ဦးစွာ ဦးလှမြင့်(ခ)ဦးလှမြင့်သန်း မွန်ပြည်နယ်မဲဆန္ဒနယ်အမှတ်(၁၁) ဆွေးနွေးဖို့ဖြစ်ပါတယ်။</speech>
<speech><mp id="1307">ဦးလှမြင့်(ခ)ဦးလှမြင့်သန်း (မဲဆန္ဒနယ်အမှတ်-၁၁၊ မွန်ပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီးနဲ့တကွ အားလုံးကိုမင်္ဂလာပါလို့ နှုတ်ခွန်းဆက်ဂါရဝပြုပါတယ်။ ကျွန်တော်ကတော့ မွန်ပြည်နယ်မဲဆန္ဒနယ်အမှတ်(၁၁) ပြည်ထောင်စုလွှတ်တော်ကိုယ်စားလှယ် ဦးလှမြင့် (ခ) ဦးလှမြင့်သန်း ဖြစ်ပါတယ်။ လေးစားအပ်ပါသော နာယကကြီးခင်ဗျား။ နိုင်ငံတော်သမ္မတထံမှ ပေးပို့ထားသော စိုက်ပျိုးရေး၊ မွေးမြူရေးနဲ့ ဆည်မြောင်းဝန်ကြီးဌာနအတွက် အရှေ့ပိုင်းပြည်နယ်များ စိုက်ပျိုးစီးပွားဖွံ့ဖြိုးတိုးတက်ရေး စီမံကိန်း ဆောင်ရွက်ရန် အပြည်ပြည်ဆိုင်ရာစိုက်ပျိုးရေးဖွံ့ဖြိုးတိုးတက်မှုရန်ပုံငွေအဖွဲ့ IFAD ထံမှ အမေရိကန်ဒေါ်လာ ၅၆.၈ သန်း ချေးယူရန်ကိစ္စနဲ့ပတ်သက်ပြီးတော့ ထောက်ခံအကြံပြု ဆွေးနွေးသွားမှာ ဖြစ်ပါတယ်။ ချေးငွေနဲ့ဆောင်ရွက်မယ့် စီမံကိန်းဝင်ဒေသများထဲမှာ အရှေ့ပိုင်းပြည်နယ်များဖြစ်တဲ့ ကရင် ပြည်နယ်နဲ့ ရှမ်းပြည်နယ်တို့ပါဝင်ကြောင်း၊ ကရင်ပြည်နယ်ထဲက ဘားအံ၊ လှိုင်းဘွဲ့နဲ့ ကော့ကရိတ်နယ်များ ပါဝင်ပြီးတော့ ဆည်ရေသောက်ဧရိယာ ၁၂ ခုအပြင် သံတောင်ကြီးမြို့နယ်ထဲက လိပ်သိုမြို့နယ်ခွဲရှိ ကျေးရွာ ပေါင်း ၅၀ မှ ဧကပေါင်း ၂၅၀၀၀ ကျော်ကိုလွှမ်းခြုံတဲ့ လယ်ယာသီးနှံ - သစ်တောရောနှောစိုက်ပျိုး - ထုတ်လုပ်ခြင်း ဖွံ့ဖြိုးရေးဆောင်ရွက်မှာဖြစ်ကြောင်းနဲ့ ရှမ်းပြည်နယ်ထဲက ဟိုပုံး၊ တောင်ကြီး၊ ဆီဆိုင် မြို့နယ်များနဲ့ ဟက်ကယ်ဆည်ရေသောက်ဧရိယာများကို အဓိကထား ဆောင်ရွက်မှာဖြစ်ကြောင်း၊ ရေဝေ ရေလဲဧရိယာ ၂ နေရာ၊ ဧက ၃၉၀၀၀ ထဲက ဧက ၂၄၀၀၀ ကို ရေသွင်းဆည်မြောင်းဖွံ့ဖြိုးတိုးတက်ရေး လုပ်ငန်းကို အထောက်အပံ့ပြုနိုင်မယ့်အပြင် ဆိုင်ရာဒေသများရဲ့ သဘာဝဝန်းကျင် ယိုယွင်းပျက်စီးနေမှု များကိုလည်းပဲ ပြန်လည်ထိန်းသိမ်းနိုင်မှာ ဖြစ်တယ်လို့ သိထားပါတယ်။ IFAD ရဲ့ နိုင်ငံအလိုက် မဟာ ဗျူဟာမြောက် အခွင့်အလမ်းအစီအစဉ်အရ ၂၀၁၃-၂၀၁၅ အစီအစဉ်ပါ ငွေချေးစီမံကိန်း နှစ်ခုအနက် တစ်ခု good gaange:Casqugqp: Ons min: 8:9:00:08:05 peónss: Eastern State Agri-Business Project ဟာ တောင်ကုန်းမြင့်ဇုန်ရှိ လုပ်ကွက်ငယ်တောင်သူလယ်သမားများနဲ့ လယ်ယာသီးနှံ - သစ်တော ရောနှော စိုက်ပျိုးထုတ်လုပ်ခြင်းဆိုင်ရာ စံပြပုံစံငယ်တစ်ခုဖန်တီးပေးရန် ရည်ရွယ်ချက်ချမှတ်ထားတဲ့ စီမံကိန်းတစ်ခုဖြစ်တဲ့အပြင် အရှေ့ပိုင်းပြည်နယ် တစ်ခုလုံးအတွက် တိုးချဲ့ဆောင်ရွက်သွားမယ်လို့လည်း သိရှိရပါတယ်။ ဒီစီမံကိန်းကြီးရှိ မိသားစုများရဲ့ လူမှုစီးပွားအလွှာ အခြေအနေများကို လေ့လာထား သလောက်တင်ပြရရင် ကရင်ပြည်နယ် စီမံကိန်းဝင်ဒေသမှာ ၁၀ ဧကအထက်လုပ်နေလို့ စီးပွားရေး ကောင်းသူလို့ သတ်မှတ်နိုင်တာက ဒေသလူဦးရေရဲ့ ၆ ရာခိုင်နှုန်း၊ ၅ ဧကမှ ၁၀ ဧကအထိ လုပ်နေတဲ့ အလယ် အလတ်လို့သတ်မှတ်နိုင်တဲ့ ဒေသလူဦးရေရဲ့ ၁၂ ရာခိုင်နှုန်း၊ တစ်ဧက ၅ ဧကသာ လုပ်နေတဲ့ ဆင်းရဲ နွမ်းပါးသူလို့ သတ်မှတ်နိုင်တာက ဒေသလူဦးရေရဲ့ ၂၉ ရာခိုင်နှုန်း၊ လုံးဝမြေမရှိသူနဲ့ တစ်ဧကပဲလုပ်နေတဲ့ လွန်စွာဆင်းရဲသူလို့ သတ်မှတ်ထားတာက ၅၃ ရာခိုင်နှုန်း ရှိပါတယ်။ ကရင်ပြည်နယ်စီမံကိန်းဝင် ၄ မြို့နယ်မှာ ဆင်းရဲနွမ်းပါးသူပေါင်း ၈၂ ရာခိုင်နှုန်းခန့် ရှိနေပြီးတော့ ရှမ်းပြည်နယ်စီမံကိန်းဝင်ဒေသမှာတော့ ၁၀ ဧကထက်လုပ်နေသူ စီးပွားရေးကောင်းသူလို့ သတ်မှတ် နိုင်တာက ဒေသလူဦးရေရဲ့ ၁၂ ရာခိုင်နှုန်း၊ ၅ ဧက မှ ၁၀ ဧကထိ စီးပွားရေးအလယ်အလတ်လို့ သတ်မှတ် နိုင်တာက ၂၈ ရာခိုင်နှုန်း၊ တစ်ဧကမှ ၅ ဧကအထိ လုပ်နေတဲ့ စီးပွားရေးအရ ဆင်းရဲနွမ်းပါးသူလို့ သတ်မှတ် နိုင်တာက ၃၃ ရာခိုင်နှုန်း၊ မြေလုံးဝမရှိသူနဲ့ တစ်ဧကထိလုပ်နေတဲ့ လွန်စွာဆင်းရဲသူလို့ သတ်မှတ်နိုင် တာက ၂ရ ရာခိုင်နှုန်း၊ စုစုပေါင်း ဒီစီမံကိန်းဒေသ ၃ ခုစလုံးမှာ ဆင်းရဲနွမ်းပါးသူလို့ သတ်မှတ်နိုင်တာ ၆၀ ရာခိုင်နှုန်းလောက် ရှိပါတယ်။ ချေးငွေနဲ့ စီမံကိန်းအကောင်အထည်ဖော်ရင် ကရင်ပြည်နယ်မှာ ရေသွင်း ရှမ်းပြည်နယ်မှာ ရေသွင်းမြေနိမ့်ဒေသမှာ စီမံကိန်းဝင်ဧက ၃၉၀၀၀ ရှိပြီးတော့ မိသားစုဝင် ၁၃၀၀၀ ကျော် ကိုလည်းကောင်း၊ ကရင်ပြည်နယ်မှာ ကုန်းမြင့်ဒေသစီမံကိန်းဝင်မြေဧက ၆၃၀၀၀ ကျော်ရှိပြီးတော့ မိသားစုဝင် ၁၃၀၀၀ ခန့်ကိုလည်းကောင်း၊ သစ်တောဧက ၂၅၀၀ ခန့်ရှိပြီး မိသားစုဝင် ၃၂၀၀ ကျော်ကို လည်းကောင်း၊ ရှမ်းပြည်နယ်ကုန်းမြင့်ဒေသမှာ စီမံကိန်းဝင်မြေဧက ၄၀၀၀၀ ရှိပြီးတော့ မိသားစုဝင် ၇၀၀၀ ကျော်ကိုလည်းကောင်း တိုက်ရိုက်အကျိုးပြုနိုင်မယ်လို့ ရည်မှန်းထားကြောင်းသိရပါတယ်။ ကုန်းမြင့်ဒေသက လုပ်ကွက်ငယ်ဆင်းရဲနွမ်းပါးသူ တောင်သူလယ်သမားများကို ဦးစားပေးဖော်ဆောင်တဲ့ ဒီစီမံကိန်း လက်တွေ့ အကောင်အထည်ဖော်ဖို့ IFAD က အမေရိကန်ဒေါ်လာ ၅၆.၈ သန်း ချေးယူမှာကို ထောက်ခံကြောင်း နာယကကြီးမှတစ်ဆင့် တင်ပြအပ်ပါတယ်။ လေးစားအပ်ပါသော နာယကကြီးခင်ဗျား။ စီမံကိန်းများကို မည်မျှကောင်းအောင် ရေးဆွဲထား သော်လည်းပဲ စီမံကိန်းမအောင်မြင်ပဲ ဆုံးရှုံးနိုင်တဲ့အချက်များကိုလည်းပဲ သတိပြုဖို့လိုအပ်ကြောင်း တင်ပြ လိုပါတယ်။ အဲဒီအချက်များကတော့ မြေယာပိုင်ဆိုင်ခွင့်တရားဝင်ခွင့်ပြုချက်မရရှိ၍ ပိုင်ဆိုင်မှု မခိုင်မာခြင်း၊ စီမံခန့်ခွဲမှုညံ့ဖျင်းခြင်း၊ Good Governance မရှိခြင်း၊ နယ်မြေငြိမ်းချမ်းမှု မရှိခြင်း စတဲ့အချက်တွေ ဖြစ်ပါတယ်။ ဒါကြောင့်မို့လို့ (၁) စီမံကိန်းဝင်ဒေသက မြေယာလုပ်ကိုင်နေသူများကို ခိုင်မာတဲ့ မြေယာ လုပ်ပိုင်ခွင့်၊ လုပ်ကိုင်ပိုင်ဆိုင်ခွင့် ကြိုတင်ဆောင်ရွက်ပေးထားဖို့ လိုအပ်ပါတယ်။ (၂) စီမံခန့်ခွဲမှုညံ့ဖျင်းခြင်း မဖြစ်စေဖို့ Good Governance ဖြစ်ဖို့ အထူးအားစိုက်ဖို့လိုအပ်ပါတယ်။ (၃) နယ်မြေ ငြိမ်းချမ်းမှု ရှိဖို့ကတော့ နိုင်ငံရေးနဲ့ တိုက်ရိုက်ပတ်သက်တာမို့ အထူးတင်ပြစရာမရှိပါ။ ဒီချေးငွေနဲ့ ဆင်းရဲမှုလျှော့ချအောင် စံပြ ပုံစံငယ်များ လုပ်နိုင်တာကြောင့် IFAD က အမေရိကန်ဒေါ်လာ ၅၆.၈ သန်း ချေးတာကို ထောက်ခံ ပါကြောင်းနဲ့ ဆုံးရှုံးနိုင်မှုအလားအလာများအတွက် ကြိုတင်ပြင်ဆင်ထားသင့်ပါကြောင်း နာယကကြီးမှ တစ်ဆင့် လေးစားစွာတင်ပြရင်း နိဂုံးချုပ်ပါတယ်။ အားလုံးကိုကျေးဇူးတင် ပါတယ်။</speech>
<speech type="speaker">ဆက်လက်ပြီး ဦးသန်းစိုး(ခ)သန်းစိုး(ဘောဂဗေဒ) ရန်ကုန်တိုင်းဒေသကြီး မဲဆန္ဒနယ်အမှတ်(၄) ဆွေးနွေးဖို့ဖြစ်ပါတယ်။</speech>
<speech><mp id="1320">ဦးသန်းစိုး(ခ)သန်းစိုး(ဘောဂဗေဒ) မဲဆန္ဒနယ်အမှတ်-၄၊ ရန်ကုန်တိုင်းဒေသကြီး </mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါ။ ကျွန်တော်က လယ်ယာစိုက်ပျိုးရေးချေးငွေနဲ့ပတ်သက်ပြီးတော့မှ ပေါ်လစီပိုင်းဆိုင်ရာချဉ်းကပ်မှုကိုပဲ ကျွန်တော် ဆွေးနွေး ပါ့မယ်။ ဒီချေးငွေနဲ့ပတ်သက်ပြီးတော့ ကျွန်တော်လက်ခံထားတဲ့ အယူအဆပေါ့နော် Concept၊ အဲဒီတော့ ကျွန်တော် Power point အသုံးပြုခွင့်ပြုပါရန် တင်ပြအပ်ပါတယ်။ အဲဒီတော့ ချေးငွေနဲ့ ပတ်သက် ပြီးတော့မှ ကျွန်တော်တို့နိုင်ငံမှာ အယူအဆ ၃ ခုမှာ အခြေခံပါတယ်။ ပထမအချက်က ချေးငွေနှင့်အုပ်ချုပ်ရေးစနစ် ကောင်းမွန်တဲ့အုပ်ချုပ်ရေးစနစ် Good governance ဖြစ်ပါတယ်။ နောက်တစ်ခုက ချေးငွေကြောင့်မို့လို့ အစိုးရရဲ့ အခန်းကဏ္ဍဟာ များလာနိုင်သလား government Sector များလာနိုင်မလားဆိုတာ ရှိပါတယ်။ နောက်တစ်ခုက ချေးငွေဟာ အလုပ်ဖြစ် မဖြစ်နဲ့ ချေးငွေနှင့်ပုဂ္ဂလိကကဏ္ဍ ဖွံ့ဖြိုးတိုးတက်ဖို့အတွက် ဘယ်လောက်အထိ အဆက်အစပ်ရှိမလဲဆိုတာကို နောက်ဆုံးအခန်းမှာ ကျွန်တော်အကြံပြု ဆွေးနွေးသွားပါမယ်။ အဲဒီတော့ ချေးငွေနဲ့ ကောင်းမွန်တဲ့ အုပ်ချုပ်ရေးစနစ်ဆိုတာ ဒါဟာနိုင်ငံတကာမှာလည်း ပြောပြီးပါပြီ။ နိုင်ငံတကာမှာ ထောက်ပံ့ငွေတွေ၊ ချေးငွေတွေ၊ ODA တွေဟာ Good governance မရှိလို့ရှိရင် အောင်မြင်မှုအလားအလာ အရမ်းကို နည်းတယ်ဆိုတာ ပညာရှင်တော်တော်များများက ထောက်ပြထားပါတယ်။ ဒါကြောင့်မို့လို့ ဖွံ့ဖြိုးမှုနိမ့်ကျတဲ့ နိုင်ငံတွေမှာ ကောင်းမွန်တဲ့အုပ်ချုပ်မှုစနစ် မရှိဘူးဆိုရင် အကြွေးနွံ şozps:olos usul 3109coşs World Bank mo$(8:60)? Y8003:od Good governance o Indicator တွေပါ။ ပြန်ပြပါအုံးမယ်ခင်ဗျာ။ အဲဒီမှာအချက် ၆ ခုရှိပါတယ်။ ဒါကနံပါတ် ၂ ပါ။ ဒုတိယကနောက်အပိုဒ်တစ်ခု။ ဒါ က Government Effectiveness ပါ ။ ကျွန်တော်တို့နိုင်ငံရဲ့ မြန်မာ နိုင်ငံရဲ့ Indicator တွေဟာ ခုနကပြတဲ့ ဇယားရဲ့ အောက်ဆုံးမှာပဲ ရှိနေပါတယ်။ နောက်တစ်ခုပြပါ။ အဲဒီတော့ Regulatory ဒီဥပဒေရဲ့ အခန်းကဏ္ဍရဲ့ အခြေအနေဟာလည်း ကျွန်တော်အစက်ပြောက်လေး တွေအနေနဲ့ ပြထားတဲ့ဟာက မြန်မာနိုင်ငံဟာ အာဆီယံနိုင်ငံ ၉ နိုင်ငံမှာ အနိမ့်ဆုံးအဆင့်မှာပဲရှိပါတယ်။ capodosdiam Rule of Law 11 Rule of Law mcpe malecossosasawgs soe mao: အဆင့်ရှိပါတယ်။ အဲဒီတော့ ဒါ က Corruption ပါ။ ဒီအကျင့်ပျက်ခြစားမှုကလည်း ကျွန်တော်တို့ထက် နိမ့်ကျတဲ့ဟာက လာအိုနှင့် ကမ္ဘောဒီးယားပဲရှိပါတယ်။ အဲဒီတော့ ဒီလို Good governance မရှိဘဲနဲ့ ချေးငွေ တွေကို ကျွန်တော်တို့ အကောင်အထည်ဖော်ရတာက ကျွန်တော်တို့မှာ စိန်ခေါ်မှုတွေအရမ်းများပါတယ်။ အဲဒီတော့ ဒီချေးငွေတွေကြောင့် မအောင်မြင်ခဲ့လို့ရှိရင် ကျွန်တော်တို့နိုင်ငံမှာ ၉ ဘီလီယံကျော်သွားပါပြီ။ ပိုးသာကုန်မောင်ပုံစောင်းမတတ်ဆိုတဲ့ အဖြစ်မျိုးတွေဖြစ်နိုင်ပါတယ်။ နောက်ဒုတိယအချက်က ချေးငွေ ကြောင့်မို့အစိုးရရဲ့ လက်တံဟာ ကျယ်ပြန့်လာနိုင်ပါတယ်။ ပြောချင်တာကတော့ အစိုးရချေးငွေတွေဟာ သတင်းအချက်အလက် ထုတ်ပြန်မှု၊ ကောင်းမွန်တဲ့ 300:41 6$0$18:cos? Rent-Seeking Goodoodą samyệqosos:q corruptionı aşvos Accountability ဒီအချက်တွေကို အမြဲတမ်းအားနည်းပါတယ်။ ချေးငွေတွေနဲ့ ကျွန်တော်တို့နိုင်ငံရဲ့ အကောင်အထည်ဖော်မှုပါ။ အဲဒီတော့ ချေးငွေကြောင့်မို့ဒါ Fukuyama ရဲ့ State Building ထဲမှာလည်း ပါပါတယ်။ အစိုးရရဲ့ လက်တံဟာ တဖြေးဖြေးနှင့် ကျယ်လာတယ်လို့ ကျွန်တော်ယူဆပါတယ်။ အစိုးရရဲ့ လက်တံဟာ ချေးငွေကြောင့်မို့သာ သူ့ရဲ့ လုပ်ငန်း function တွေတဖြေးဖြေးများလာလို့ရှိရင် ကျွန်တော်တို့ နိုင်ငံဟာ Market Economy လို့ပြောထားပါတယ်။ ဈေးကွက်စီးပွားရေးစနစ်လို့ ပြောတဲ့နေရာမှာ အစိုးရရဲ့ လက်တံကျယ်လာတာဟာ ဒါကောင်းမွန်တဲ့အလားအလာမဟုတ်ပါဘူး။ နောက်ဆုံး တတိယအချက်ကို အကြံပြုပါမယ်။ ချေးငွေတွေနဲ့ပတ်သက်ပြီးတော့ Power point ပြပါ။ ချေးငွေတွေဟာ ဒီ ကုန်ထုတ်လုပ်မှု Sector ကို ဘယ်လောက်သွားသလဲ။ ကုန်ထုတ်လုပ်မှုမဖြစ်တဲ့ Sector of succosmdzps:wwòl (8:cocą:eccozos Hard Infrastructure necaTolosušil လမ်း၊ တံတား၊ မီး၊ ရေအားလျှပ်စစ် ဒါတွေကို ဘယ်လောက်သွားသလဲဆိုတာကိုကျွန်တော်တို့ အဓိကလ GOOOD Polosusil 69508cą:666oz Loan cozm Private Sector Mossousedags:20) ဘယ်လောက်အထိ အထောက်အကူပြုသလဲဆိုတာကို ကျွန်တော်တို့ လေ့လာဖို့လိုလာပါပြီ။ ဒါဟာ ပေါ်လစီကိစ္စဖြစ်ပါတယ်။ အဲဒီတော့ ပြီးခဲ့တဲ့အစီရင်ခံစာမှာ ချေးငွေက လူမှုကာကွယ်ရေးပါ။ 3afcopeloos:omam pamozusco:Goulosusil 3luss non-productive sector ol . ကုန်ထုတ်လုပ်မှုမဖြစ်တဲ့ Sector ကိုသွားနေတယ်။ နိုင်ငံခြားငွေအထောက်အပံ့ပါ။ ဒါကကုန်ထုတ်လုပ်မှု ကိုမဖြတ်တဲ့ လူမှုကာကွယ်ရေးကိုပဲ ဖြတ်ထားတဲ့ နိုင်ငံခြားချေးငွေရဲ့ Sector ပါ ။ အဓိက Hard Infrastructure လို့ခေါ်တဲ့ ဆောက်လုပ်ရေးတို့၊ လမ်းတံတားတို့မှာရှိတဲ့ဟာ အဝါရောင်လေးနဲ့ဖြစ်ပါတယ်။ အဲဒါဟာ ဒီလောက်ထိ ကျွန်တော်တို့ ချေးငွေရဲ့ structure ကိုကြည့်လိုက်တာနဲ့ ကျွန်တော်တို့ ကျွန်တော် အကြံပြုချင်ပါတယ်။ ကျွန်တော်တို့ အကြံပေးချင်တာက ဈေးကွက်ရဲ့ အကြပ်အတည်းဆိုတာ အုပ်ချုပ်ရေးအမြင်ကနေ ဖြေရှင်းလို့မရပါဘူး။ နောက်တစ်ခုက ဈေးကွက်ရဲ့ ယန္တရားလက်တံကို လုပ်ငန်းစဉ် function cozo qilamqasosom ocorydoğulɔp:ll 6şanslo:60m? 6q:mzodor Operation Mechanism ဒီဥစ္စာဟာ Market ရဲ့ အလုပ်ဖြစ်ပါတယ်။ Market ရဲ့ အလုပ်ဖြစ်တာကို အစိုးရကနေ ဝင်လုပ်တဲ့အတွက် Good governance မရှိလို့ရှိရင် ဒီဟာက Socialist Ideas လို့ ကျွန်တော်တို့ အမြဲတမ်းပြောတဲ့အချက်ရှိပါတယ်။ အဲဒီတော့ အစိုးရရဲ့ ဗျူရိုကရက်ရဲ့ အခန်းကဏ္ဍဟာ facility role ol. (8:cosa 20639.00$:cmpê:oregulate role ol 1 $uodosdam service provider role ပါ ။ ဒီ ၃ role ကိုပဲယူရမှာဘဲ။ Market ရဲ့ ဈေးကွက်စီးပွားရေးစနစ်ရဲ့ Operation Mechanism ကိုဝင်လုပ် စရာလိုကိုမလိုဘူးလို့ ကျွန်တော်ထင်ပါတယ်။ ဒါကြောင့်ဒီချေးငွေဟာ ပေါ်လစီပိုင်းဆိုင်ရာ ပြဿနာတစ်ခု ရှိပါတယ်။ နောက်တစ်ခုက ချေးငွေတွေကို တကယ်လုပ်မယ်ဆိုရင် ပုဂ္ဂလိကကဏ္ဍ ဘယ်လောက်ဖွံ့ဖြိုး တိုးတက်မလဲဆိုတဲ့ဟာနဲ့ ချိတ်ဆက်ပြီးဖို့လိုပါတယ်။ ဥပမာ ဒီချေးငွေတွေကို ဒီပုဂ္ဂလိကဘဏ်ကနေ တစ်ဆင့်ချေးမယ်။ ပုဂ္ဂလိကဘဏ်တွေက အချင်းချင်း ပြိုင်ဆိုင်မှုတွေဖြစ်လာမယ်။ ပြိုင်ဆိုင်မှုတွေဖြစ်တဲ့ အတွက် သူတို့တွေရဲ့ ဈေးနှုန်းတွေကကျလာနိုင်တယ်။ သူတို့တွေရဲ့ဝန်ဆောင်မှုတွေက ကောင်းလာ နိုင်တယ်ဆိုတဲ့ဈေးကွက်ကို လွှဲပေးသင့်ပါတယ်။ ဒါဟာ ကျွန်တော်အဓိကပြောချင်တဲ့ ချေးငွေပေါ်လစီနဲ့ ပတ်သက်ပါတယ်။ ဘာကြောင့်လဲဆိုတော့ ပြီးခဲ့တဲ့အပတ်တုန်းက လယ်ယာငွေချေးငွေ ၁,၄၀၀ ဘီလီယံ တစ်သိန်းခွဲနဲ့ချေးထားတာ ၁ ရာခိုင်နှုန်းပဲ ပြန်ရသေးပါတယ်ဆိုတဲ့သတင်းကို ကျွန်တော်ကြားသိထား ပါတယ်။ ဒါကြောင့်မို့လို့ ချေးငွေနဲ့ပတ်သက်ပြီးတော့မှ ပေါ်လစီတစ်ခုတော့ ကျွန်တော်တို့ လိုနေပါပြီ။ ပြီးတော့ Gą:686ozm owocos do Concept ca:ofcozquoswunsle:cos D esodo productive sector 6ozmags: nous Concept malecossos. $?:consecpoloswfooossi sos cosms:ne:$. ကျွန်တော်ရဲ့ အဆိုကို ဆွေးနွေးရင်းနိဂုံးချုပ်ပါတယ်။ အားလုံးကို ကျေးဇူးတင်ပါတယ်။ Power Point ကိုနောက်ဆက်တွဲဖြင့် ဖော်ပြထားပါသည်။</speech>
<speech type="speaker">ဦးဝင်းဝင်း မင်းဘူးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1459">ဦးဝင်းဝင်း(မင်းဘူးမဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များ၊ ဧည့်သည်တော်များ အားလုံး မင်္ဂလာအပေါင်းနှင့် ပြည့်စုံကြပါစေလို့ ရှေးဦးပဏာမ မေတ္တာများပို့သအပ်ပါတယ်။ ကျွန်တော် ကတော့ မကွေးတိုင်းဒေသကြီး မင်းဘူးမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဝင်းဝင်း ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ နိုင်ငံတော်သမ္မတထံမှ ပေးပို့ လာသော စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနအတွက် အရှေ့ပိုင်းပြည်နယ်များ စိုက်ပျိုး စီးပွားဖွံ့ဖြိုးတိုးတက်ရေးဆောင်ရွက်ရန် အပြည်ပြည်ဆိုင်ရာ စိုက်ပျိုးရေးဖွံ့ဖြိုးတိုးတက်ရေး ရန်ပုံငွေ အဖွဲ့ထံမှ အမေရိကန်ဒေါ်လာ ၅၆.၈ သန်းချေးယူရန်ကိစ္စနဲ့ပတ်သက်ပြီး ဆွေးနွေးသွားမှာ ဖြစ်ပါတယ်။ ၎င်းစီမံကိန်းဟာ ၂၀၁၂ ခုနှစ်မှာ IFAD နဲ့ ကမ်းလှမ်းညှိနှိုင်းခဲ့ပြီးတော့ ၂၀၁၄ ခုနှစ်၊ အောက်တိုဘာလ ၂၂ ရက်နေ့မှာ IFAD ဌာနချုပ်မှာ နှစ်ဖက်သဘောတူ လက်မှတ်ရေးထိုးခဲ့ကြောင်း သိရှိခဲ့ရပါတယ်။ ပထမစီမံကိန်းအနေနဲ့ နေပြည်တော်ရဲ့ ပြည်ထောင်စုနယ်မြေများဖြစ်တဲ့ မြို့နယ် ၅ မြို့နယ်မှာ မြန်မာ့လယ်ယာစိုက်ပျိုးရေးကဏ္ဍ ရှင်သန်နိုးကြားမှုမြှင့်တင်ရေးစီမံကိန်းကို ဆောင်ရွက်ဆဲဖြစ်ပြီးတော့ အခုဒုတိယစီမံကိန်းအနေနဲ့ ကရင်ပြည်နယ်မှာရှိတဲ့ ဘားအံ၊ လှိုင်းဘွဲ့၊ ကော့ကရိတ်၊ သံတောင်ကြီးမြို့နယ် များနဲ့ ရှမ်းပြည်နယ်မှာရှိတဲ့ ဟဲဟိုး၊ တောင်ကြီး၊ ဆီဆိုင်၊ ကျောက်တလုံးမြို့နယ်တို့ကိုပဲ ဆောင်ရွက် သွားမှာဖြစ်ကြောင်း သိရှိရပါတယ်။ ၎င်းစီမံကိန်းဆောင်ရွက်ခြင်းအားဖြင့် ဒေသခံတောင်သူလယ်သမား များနဲ့ တိုင်းရင်းသားလူမျိုးများရဲ့ လူမှုစီးပွားဘဝ ဖွံ့ဖြိုးတိုးတက်လာမှာဖြစ်ပြီး ကျေးလက်ဒေသဖွံ့ဖြိုး တိုးတက်ရေးနဲ့ ဆင်းရဲနွမ်းပါးမှုလျှော့ချရေး လုပ်ငန်းစဉ်များကို အထောက်အကူပြုသွားမှာလို့လည်း သိရှိ ရပါတယ်။ ချေးငွေရဲ့ သက်တမ်းကာလမှာ ဆိုင်းငံ့ကာလ ၁၀ နှစ်၊ ပြန်ဆပ်ကာလနှစ် ၃၀ ဆိုပြီးတော့ စုစုပေါင်းချေးငွေသက်တမ်း ၄၀ နှစ် ဖြစ်ကာ အတိုးမဲ့ချေးတဲ့ငွေ ဖြစ်တဲ့အတွက် ကျွန်တော်တို့နိုင်ငံအဖို့ အလွန်ချေးသင့်သော ချေးငွေဖြစ်ကြောင်း ထောက်ခံအပ်ပါတယ်ခင်ဗျာ။ ၎င်းချေးငွေစီမံကိန်းနဲ့ ပတ်သက်ပြီးတော့ ရည်ရွယ်ချက်တွေ၊ ရည်မှန်းချက်တွေဟာလည်း အလွန် ကောင်းမွန်ကြောင်း တွေ့ရှိရပါတယ်။ ကျေးလက်နေဆင်းရဲနွမ်းပါးတဲ့သူတွေရဲ့ စီးပွားရေးအခြေအနေကို တိုးမြှင့်ပေးရန် ရည်မှန်းပြီးတော့ လုပ်ကွက်ငယ်တောင်သူလယ်သမားတွေနဲ့ သီးနှံသစ်တော ရောနှော စိုက်ပျိုးသူတွေရဲ့ ဝင်ငွေတိုးမြှင့်ပေးရန် ရည်ရွယ်ထားကြောင်း တွေ့ရှိရတဲ့အတွက် ကျေးဇူးရှင်တောင်သူ လယ်သမားဦးကြီးများရဲ့ ကိုယ်စား အထူးပင်ဝမ်းမြောက်လှပါတယ်။ စီမံကိန်းကာလကို လေ့လာကြည့်တဲ့ အခါမှာ စတင်လက်မှတ်ရေးထိုးတဲ့နေ့မှစ၍ ၆ နှစ်ကြာ အကောင်အထည်ဖော်ဆောင်ရွက်မယ့် စီမံကိန်း ဖြစ်ပြီး ချေးငွေမှာ ဆိုင်းငံ့ကာလ ၁၀ နှစ်၊ ပြန်ဆပ်ကာလနှစ် ၃၀ ဆိုပြီးတော့ နှစ်ပေါင်း ၄၀ ချေးတဲ့ငွေလို့ ဆိုထားတဲ့အတွက် ဒေသတစ်ခုကို ၆ နှစ်အကြာပဲ စီမံကိန်းဆောင်ရွက်မှာဖြစ်ပြီး နောင်နှစ်တွေမှာ အခြား သင့်တော်တဲ့ ဒေသများကို စီမံကိန်းပြောင်း၍ ဆောင်ရွက်သွားဖို့ အစီအစဉ်ရှိသလားဆိုတာကိုလည်း ရှင်းရှင်းလင်းလင်း တင်ပြပေးနိုင်ရန် လိုအပ်လှပါတယ်။ စီမံကိန်းမှာ အကောင်အထည်ဖော်ဆောင်ရွက်မယ့် လုပ်ငန်းစဉ်များကိုကြည့်ရင် (၁) မဟာဗျူဟာ အပိုင်းရင်းနှီးမြှုပ်နှံမှုဖြစ်ပြီးတော့ မြေယာဖွံ့ဖြိုးတိုးတက်ရေး သီးနှံသစ်တော ရောနှောစိုက်ပျိုးထုတ်လုပ် ခြင်းလို့ ဆိုထားပြီးတော့ (၂)အချက်အနေနဲ့ အထောက်အကူပြုတဲ့ရင်းနှီးမြှုပ်နှံမှု အတွေ့အကြုံနဲ့ ဗဟုသုတ နည်းပညာရရှိမှုနဲ့ ဝန်ဆောင်မှုများဆိုပြီးတော့ အပိုင်း (၂) ပိုင်းတွေ့ရပါတယ်။ ဒီအပိုင်းတွေကို ကြည့်မယ် ဆိုလို့ရှိရင် ကျွန်တော်တို့ မြေယာတွေ ဖွံ့ဖြိုးတိုးတက်ဖို့အတွက်ဆိုရင် မြေယာတွေကို ပြုပြင်ပေးမှာလား။ မြေယာပြင်ဖို့အတွက် စက်ယန္တရားတွေထုတ်ပေးမှာလား။ မြေယာတွေပြုပြင်ဖို့အတွက် မြေသြဇာတွေကို ဈေးနှုန်းချိုသာစွာနဲ့ ပံ့ပိုးပေးမှာလား။ အခမဲ့ပဲပေးမှာလား။ အဲဒီနောက်မျိုးကောင်း မျိုးသန့်တွေ အလွယ် တကူရရှိဖို့အတွက် ဖြန့်ဝေပေးမှာလား။ သီးနှံသစ်တော ရောနှောစိုက်ပျိုးထုတ်လုပ်မှုအတွက် ပျိုးပင်တွေကို ရရှိဖို့အတွက် ဆောင်ရွက်ပေးမှာလားဆိုတာကိုလည်း ရှင်းရှင်းလင်းလင်း တင်ပြပေးစေလိုပါတယ်။ စီမံကိန်းဒေသကိုရွေးချယ်တဲ့အခါမှာ (၁) သီးနှံစိုက်ပျိုးထုတ်လုပ်မှုအတွက် သီးနှံသစ်တောရောနှော စိုက်ပျိုးမှု လျင်မြန်စွာဖွံ့ဖြိုးတိုးတက်ရေးအတွက် စွမ်းဆောင်ရည်ရှိခြင်း၊ (၂) လုပ်ကွက်ငယ်တောင်သူများ အတွက် ငွေကြေးအကျိုးအမြတ် ပြန်ရချက်မြင့်မားခြင်း၊ (၃) သဘာဝပတ်ဝန်းကျင်ဆိုင်ရာ အကျိုးအမြတ် ရရှိနိုင်ခြင်း၊ (၄) ရေသွင်းရေထုတ်ကောင်းမွန်ခြင်းနဲ့ ဖွံ့ဖြိုးရန် အလားအလာရှိခြင်း၊ (၅) စိုက်ပျိုးစီးပွား စီးပွားရေးဆိုင်ရာ အခွင့်အလမ်းများနဲ့ ချိတ်ဆက်မှုရှိခြင်း၊ (၆) ကျေးလက်ဒေသအလုပ်အကိုင် အခွင့်အလမ်း များနှင့် ငြိမ်းချမ်းရေး၊ လုံခြုံရေးအခြေအနေများ ကောင်းမွန်ခြင်းတို့အပေါ် မူတည်ပြီးတော့ ရွေးချယ် ထားခြင်းဖြစ်ကြောင်း တွေ့ရှိရပါတယ်။ အဲဒီလိုစီမံကိန်းဒေသတွေကို ရွေးချယ်တဲ့အခါမှာ IFAD မှ ကဏ္ဍ အလိုက်ကျွမ်းကျင် ပညာရှင်များပါဝင်ပြီး စီမံကိန်းရေးဆွဲရေးအဖွဲ့များကပဲ ရွေးချယ်သတ်မှတ်ပေးခြင်းလား၊ ကျွန်တော်တို့နိုင်ငံမှ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာနမှ ပြည်ထောင်စုဝန်ကြီး အပါအဝင် ပညာရှင်များနဲ့ ရွေးချယ်ပိုင်ခွင့်မရှိဘူးလားဆိုတာကိုလည်း ရှင်းရှင်းလင်းလင်း သိရှိလိုပါတယ်။ ဖြစ်နိုင် မယ်ဆိုလို့ရှိရင် ကျွန်တော်တို့တိုင်းပြည်က ဒေသခံပညာရှင်များနဲ့ ပူးပေါင်းပြီးတော့ ရွေးချယ်တာက ပို၍ သင့်တော်လိမ့်မယ်လို့ အကြံပြုလိုပါတယ်။ နိဂုံးချုပ်အနေနဲ့ အလေးထားထောက်ခံလိုတာကတော့ ပြည်ထောင်စုဝန်ကြီးရဲ့ နောက်ဆုံးတင်ပြ သွားတဲ့ မြန်မာနိုင်ငံရဲ့ အခြားသော တောင်ပေါ်မြေပြန့်ဒေသများသို့လည်း လယ်ယာကဏ္ဍနှင့် ကျေးလက် ဒေသဖွံ့ဖြိုးတိုးတက်ရေးဆိုင်ရာ စီမံကိန်းများကို တိုးချဲ့ အကောင်အထည်ဖော် ဆောင်ရွက်သွားနိုင်ရန် အတွက် IFAD နဲ့ ဆက်လက်ညှိနှိုင်းပြီး ဆောင်ရွက်သွားမှာဖြစ်ကြောင်း တင်ပြချက်အား အလေးအနက် ထောက်ခံပါကြောင်းနှင့် ၎င်းကိစ္စအား အမြန်ဆုံးအကောင်အထည်ဖော် ဆောင်ရွက်ပေးနိုင်ပါရန် တိုက်တွန်းရင်း နိဂုံးချုပ်အပ်ပါတယ်ခင်ဗျာ။ အားလုံးကို ကျေးဇူးတင်ပါတယ်။</speech>
<speech type="speaker">နန်းသန်းသန်းလွင် ဘားအံမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1370">ဒေါ်နန်းသန်းသန်းလွင်(ဘားအံမဲဆန္ဒနယ်၊ ကရင်ပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီး၊ ပြည်သူ့လွှတ်တော်ဥက္ကဋ္ဌ၊ ပြည်ထောင်စုဝန်ကြီးများနှင့် ပြည်ထောင်စု လွှတ်တော်ကိုယ်စားလှယ်များအားလုံး မင်္ဂလာပါရှင်။ ကျွန်မကတော့ ကရင်ပြည်နယ်၊ ဘားအံမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်နန်းသန်းသန်းလွင် ဖြစ်ပါတယ်။ ကျွန်မအနေနဲ့ နိုင်ငံတော်သမ္မတထံမှ ပေးပို့ထားသော စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနအတွက် အရှေ့ပိုင်းပြည်နယ်များ စိုက်ပျိုးစီးပွား ဖွံ့ဖြိုးတိုးတက်ရေးစီမံကိန်း ဆောင်ရွက်ရန်၊ အပြည်ပြည်ဆိုင်ရာ စိုက်ပျိုးရေးဖွံ့ဖြိုးတိုးတက်မှု ရန်ပုံငွေအဖွဲ့ထံမှ အမေရိကန်ဒေါ်လာ ၅၆.၈ သန်း ချေးယူရန် ကိစ္စနှင့်စပ်လျဉ်းပြီး ထောက်ခံဆွေးနွေးသွားမှာ ဖြစ်ပါတယ်။ နာယကကြီးရှင်။ စိုက်ပျိုးတောင်သူများဟာ နိုင်ငံစီးပွားဖွံ့ဖြိုးရေးကို အထောက်အကူပြုပြီး တိုင်းပြည် ရဲ့စားနပ်ရိက္ခာ ပြည့်စုံရေးအတွက် ကြိုးပမ်းဆောင်ရွက်နေသူတွေဖြစ်ကြပါတယ်။ တောင်သူလယ်သမားများရဲ့ အကျိုးစီးပွားများကို မြှင့်တင်ဖော်ဆောင်ပေးနိုင်ရေးသည် နိုင်ငံစီးပွားဖွံ့ဖြိုးရေးအတွက် အရေးပါတဲ့ လိုအပ်ချက်ပဲဖြစ်ပါတယ်။ မြန်မာနိုင်ငံမှာတောင်သူလယ်သမားများရဲ့ အကျိုးစီပွားကို အထောက်အကူပြုတဲ့ လုပ်ငန်းများ ဆောင်ရွက်နေသော်လည်း စိုက်ပျိုးရေးနှင့်စပ်လျဉ်းပြီးတော့ အာမခံလုပ်ငန်းမရှိသေးပါဘူး။ ဒါကြောင့် စိုက်ပျိုးရေးဆိုင်ရာ အာမခံလုပ်ငန်းများလည်း ဖော်ဆောင်ပေးပြီး တောင်သူလယ်သမားများရဲ့ လယ်ယာကဏ္ဍကို ဝိုင်းဝန်းပံ့ပိုးဆောင်ရွက်ပေးကြရမှာဖြစ်ပါတယ်။ ဒါ့အပြင် ကျွန်မတို့ရဲ့ ကရင်ပြည်နယ် ဒေသမှာ ယခင်မိရိုးဖလာစိုက်ပျိုးရေးနဲ့ အသက်မွေးပြီးကိုယ့်ဒေသမှာနေချင်ပေမယ့် လိုအပ်ချက်တွေ ရှိနေပြီးတော့ ဘဝရပ်တည်မှုခက်ခဲခဲ့တာကြောင့် နယ်စပ်ဖြတ်ကျော်ပြီး တစ်ဘက်နိုင်ငံမှာသွားပြီး အလုပ် လုပ်ကြရပါတယ်။ အဲဒီအခါမှာ မိသားစုတကွဲတပြားနဲ့ လူမှုဒုက္ခများစွာ ကြုံတွေ့ရတာတွေ ရှိပါတယ်။ ယခုအခါမှာ နိုင်ငံတော်အစိုးရရဲ့ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက အပြည်ပြည် ဆိုင်ရာစိုက်ပျိုးရေးဖွံ့ဖြိုးတိုးတက်မှု ရန်ပုံငွေအဖွဲ့ထံကနေပြီး ချေးငွေနဲ့စီမံကိန်းများ ဆောင်ရွက်ပေးတဲ့ နေရာမှာ ကဏ္ဍနှစ်မျိုးပါဝင်နေတာကိုလည်း တွေ့ရပါတယ်။ အဲဒီလုပ်ငန်းကဏ္ဍတွေမှာ ကျွန်မတို့ရဲ့ ကရင် ပြည်နယ်ဒေသအပါအဝင် ယခုစီမံကိန်းမှာပါဝင်မယ့်ဒေသများနှင့် ကိုက်ညီတယ်လို့ ဆိုရမှာလည်းဖြစ်ပါတယ်။ နာယကကြီးရှင်။ ကျွန်မတို့ ကရင်ပြည်နယ်ဒေသများဟာ တောင်ပေါ်မြေပြန့်များ ဖြစ်ကြပြီးတော့ စပါးအပါအဝင် အခြားသီးနှံမျိုးစုံစိုက်ပျိုးပြီး စိုက်ပျိုးရေးလုပ်ငန်းဖြင့် အဓိကအသက်မွေးသူတွေ ဖြစ်ကြ ပါတယ်။ ယခု စီမံကိန်းမှာပါတဲ့ လုပ်ငန်းကဏ္ဍ (၁) မှာ မဟာဗျူဟာပိုင်း ရင်းနှီးမြှုပ်နှံမှုဖြစ်ပြီးတော့ လယ်ယာ ဖွံ့ဖြိုးတိုးတက်ရေး၊ သီးနှံသစ်တောရောနှော စိုက်ပျိုးထုတ်လုပ်ခြင်းတို့ပါဝင်ကြောင်း သိရှိရပါတယ်။ ဒီကဏ္ဍ အရတော့ ရင်းနှီးမြှုပ်နှံမှုအပိုင်းဆောင်ရွက်တော့မှာဖြစ်လို့ ရင်းနှီးမြှုပ်နှံမှုရဲ့အကျိုးဆက်အဖြစ် ကရင်ပြည်နယ် ဒေသခံ ပြည်သူများခံစားကြရတော့မှာလည်းဖြစ်ပါတယ်။ လုပ်ငန်းကဏ္ဍ(၂) အဖြစ်နဲ့တော့ လုပ်ကွက်ငယ် တောင်သူများရဲ့ လယ်ယာစိုက်ပျိုးလုပ်ကိုင်ခြင်းကို စိုက်ပျိုးစီးပွားရေးလုပ်ငန်းနဲ့ ချိတ်ဆက်ပြီး စီးပွားဖြစ်၊ လယ်ယာလုပ်ငန်းအဖြစ် မြှင့်တင်ပေးနိုင်မှာလည်းဖြစ်ပါတယ်။ ဒီလိုဆောင်ရွက်ပေးခြင်းဟာ ယခင်စိုက်ပျိုးရေး စရိတ်ချေးငွေကို နှစ်ချင်းဆပ်သာ ထုတ်ချေးခဲ့ခြင်းဖြစ်တဲ့အတွက် သဘာဝဘေး၊ ရာသီဥတုဘေးနဲ့ ကြုံတွေ့ခဲ့ ရတာကြောင့်လည်းကောင်း၊ သီးနှံဈေးနှုန်းတွေ အနှိမ်ခံခဲ့ရတာကြောင့်လည်းကောင်း အဆင်မပြေမှုများကို အောင်မြင်စွာနဲ့ ကျော်လွှားနိုင်တော့မှာလည်းဖြစ်ပါတယ်။ မြန်မာနိုင်ငံမှာ ယခင်ကတော့ နှစ်တိုစီမံကိန်း များနှင့် ငွေတွေချေးငှားခဲ့ပါတယ်။ ဒီချေးငွေတွေ မရရှိတာဟာ ၄ နှစ်ခန့်ရှိပြီဖြစ်ကြောင်းလည်း သိရှိရ ပါတယ်။ ယခုအစိုးရမှ တောင်သူလယ်သမာများရဲ့ လိုအပ်ချက်ကို ဖြည့်ဆည်းပေးခြင်းကြောင့်လည်း တောင်သူလယ်သမားများကိုယ်စားလည်း ကျေးဇူးတင်ပါကြောင်းလည်း ပြောကြားလိုပါတယ်။ မကြာခင် ဆောင်ရွက်ပေးတော့မှာဖြစ်လို့ လယ်ယာသစ်တောရောနှော စိုက်ပျိုးမိသားစုများရဲ့ အဆင့်အတန်းဖွံ့ဖြိုး တိုးတက်စေနိုင်မှာဖြစ်ပြီး ဒေသရဲ့ ကုန်းမြင့်တောင်စောင်းတွေမှာ သဘာဝပတ်ဝန်းကျင် ယိုယွင်းပျက်စီး မှာကိုလည်း ထိန်းသိမ်းနိုင်မှာဖြစ်ပါတယ်။ လုပ်ကွက်ငယ်တောင်သူများအတွက် ငွေကြေးအကျိုးအမြတ်ပြန် ရချက်မြင့်မားခြင်း၊ သဘာဝပတ်ဝန်းကျင်ဆိုင်ရာ အကျိုးအမြတ်ရရှိနိုင်ခြင်း၊ ရေသွင်းရေထုတ်ကောင်းမွန်ခြင်း၊ စိုက်ပျိုးစီးပွားရေးဆိုင်ရာ အခွင့်အလမ်းများနဲ့ ချိတ်ဆက်မှုရှိခြင်း၊ ကျေးလက်ဒေသအလုပ်အကိုင် အခွင့် အလမ်းများနှင့် ငြိမ်းချမ်းရေးနဲ့ လုံခြုံရေးအခြေအနေများ ကောင်းမွန်ခြင်းတို့အပေါ်မှာမူတည်ပြီး ရွေးချယ် ခဲ့ခြင်းဖြစ်လို့ ငြိမ်းချမ်းလုံခြုံပြီးတော့ စိမ်းလန်းစိုပြည်မယ့် ကရင်ပြည်နယ်ဒေသ ဖြစ်လာတော့မှာမို့ နိုင်ငံတော်အစိုးရရဲ့ အမြော်အမြင်ကြီးမှုကို ကျေးဇူးအများကြီးတင်မိပါတယ်။ အဆိုပါ ၆ နှစ်ကြာ နှစ်ရှည် ချေးငွေဟာ ကျွန်မတို့ ကရင်ပြည်နယ်၊ ဘားအံ၊ လှိုင်းဘွဲ့၊ ကော့ကရိတ်နဲ့ သံတောင်ကြီး လေးမြို့နယ် အပါအဝင် ရှမ်းပြည်နယ်တောင်ပိုင်းကလည်းရရှိကြမှာဖြစ်ပါတယ်။ ရရှိမယ့်ချေးငွေကတော့ အမေရိကန် ဒေါ်လာ ၅၆.၈ သန်း ၊ ဆိုင်းငံ့ကာလကတော့ ၁၀ နှစ်၊ ပြန်ဆပ်ရမယ့်ကာလကတော့ ၃၀ နှစ်၊ အတိုး ကတော့ ၀.၇၅ ရာခိုင်နှုန်းနဲ့ ချေးငွေဖြစ်လို့ ဒေသခံပြည်သူများအတွက် လွန်စွာမှ အထောက်အပံ့လည်း ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော်နာယကကြီးနှင့် ပြည်ထောင်စုလွှတ်တော် ကိုယ်စား လှယ်များရှင်။ နိဂုံးချုပ်အားဖြင့်တော့ ဖွံ့ဖြိုးဖို့အမှန်တကယ်လိုအပ်နေတဲ့ ကျွန်မတို့ ကရင်ပြည်နယ်ဒေသ များသို့ ၎င်းစီမံကိန်းကြီး အမြန်ဆုံးအကောင်အထည်ဖော်နိုင်ရန်အတွက် ပြည်ထောင်စုလွှတ်တော်မှ အတည်ပြု ပေးနိုင်ပါရန် ထောက်ခံဆွေးနွေးလိုက်ရပါတယ်ရှင်။ ကျေးဇူးတင်ပါတယ်။</speech>
<speech type="speaker">ဒေါက်တာဒေါ်သန်းငွေ တောင်ကြီးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1192">ဒေါက်တာသန်းငွေ (တောင်ကြီးမဲဆန္ဒနယ်၊ ရှမ်းပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယက၊ ပြည်သူ့လွှတ်တော် ဥက္ကဋ္ဌ၊ ပြည်ထောင်စုဝန်ကြီးများနဲ့ လွှတ်တော် ကိုယ်စားလှယ်များ အားလုံးမင်္ဂလာပါရှင်။ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနအတွက် အပြည်ပြည်ဆိုင်ရာစိုက်ပျိုးရေးဖွံ့ဖြိုးတိုးတက်မှုအရ ရန်ပုံငွေအဖွဲ့ IFAD မှ အမေရိကန်ဒေါ်လာ ၅၆.၈ သန်း ချေးယူရန် ကိစ္စနဲ့စပ်လျဉ်းပြီးတော့မှ တောင်ကြီးမဲဆန္ဒနယ်မှ ကျွန်မဒေါက်တာ ဒေါ်သန်းငွေက ဆွေးနွေး ထောက်ခံပါမယ်ရှင်။ နာယကကြီးရှင့်။ ယခု IFAD မှ ချေးငွေမှာ အတိုးမဲ့ချေးငွေဖြစ်ပြီး နိုင်ငံတွင်ဆင်းရဲမှု လျှော့ချ ရေးတွင် အမှန်တကယ်လိုအပ်နေတဲ့ တောသူတောင်သား ဆင်းရဲသားများအတွက် ဖွံ့ဖြိုးတိုးတက်မှုကို မုချပေးနိုင်မယ်လို့ယုံကြည်ပါတယ်။ နယ်စပ်ဒေသနှင့် တိုင်းရင်းသားလူမျိုးများဖွံ့ဖြိုးတိုးတက်မှု အကောင်အထည် ဖော်ရေး ဗဟိုကော်မတီအစည်းအဝေးမှာ နိုင်ငံတော်အတိုင်ပင်ခံ ဒေါ်အောင်ဆန်းစုကြည်က နယ်စပ်ဒေသနှင့် တိုင်းရင်းသားလူမျိုးများ၏ ဖွံ့ဖြိုးတိုးတက်မှုဟာ တစ်နိုင်ငံလုံးနှင့်ဆိုင်ပြီး တစ်တိုင်းပြည်လုံးရဲ့ ဖွံ့ဖြိုး တိုးတက်မှုလို့ လည်းပြော၍ရကြောင်း၊ ဖွံ့ဖြိုးတိုးတက်မှုကို ရေရှည်ထိန်းသိမ်းနိုင်အောင် မည်သို့ ဆောင်ရွက်မည်၊ ရေတိုရေရှည်စီမံကိန်းတွင် မည်သို့လုပ်သင့်သည်ကို ကော်မတီဝင်များနှင့် တိုင်းနဲ့ပြည်နယ် ဝန်ကြီးချုပ်များက ဝိုင်းဝန်းအကြံပေးစေလိုကြောင်း မှာကြားခဲ့ပါတယ်။ ယခု IFAD အဖွဲ့မှ သက်ဆိုင်ရာ ကဏ္ဍအလိုက် နိုင်ငံတကာကျွမ်းကျင်ပညာရှင်များနှင့် သက်ဆိုင်ရာပြည်ထောင်စုအဆင့်၊ ပြည်နယ်အဆင့် တာဝန်ရှိသူများတွေ့ဆုံဆွေးနွေးပြီး မြေပြင်ကွင်းဆင်း လေ့လာဆောင်ရွက်ချက်အရ စီမံကိန်း အကောင်အထည်ဖော်မည့်ဒေသအဖြစ် ကရင်ပြည်နယ်နှင့် ရှမ်းပြည်နယ်ကို ရွေးချယ်ခဲ့ကြပါတယ်။ စီမံကိန်းရည်မှန်းချက်နှင့် ရည်ရွယ်ချက်တွေအရ လျင်လျင်မြန်မြန် ဖွံ့ဖြိုးတိုးတက်ရေး အလား အလာနဲ့ သီးနှံသစ်တောရောနှောစိုက်ပျိုးပြီး ဝင်ငွေတိုးမြှင့်ရန် ရေရှည်တည်တန့်တဲ့ ဆောင်ရွက်မှုနဲ့ လုပ်ကွက်ငယ်တောင်သူလယ်သမားများ စွမ်းဆောင်ရည်ရှိရန်နဲ့ အလုပ်အကိုင်အခွင့်အလမ်းများ ရရှိရန်နှင့် လုံခြုံရေးအခြေအနေ ကောင်းမွန်ရေးအပေါ်မူတည်ပြီး ရွေးချယ်ခဲ့ကြတာကိုသိရပါတယ်။ အဆိုပါရည်မှန်း ချက်နှင့် ရည်ရွယ်ချက်တွေနဲ့ ကိုက်ညီတဲ့ ကျွန်မတို့ရှမ်းပြည်ရဲ့ ဟဲဟိုး၊ တောင်ကြီး၊ ဆီဆိုင်နှင့် ကျောက်တလုံးကြီးတို့ကို စီမံကိန်းဒေသအဖြစ် ရွေးချယ်တဲ့အတွက် ဒေသခံတောင်သူလုပ်သား၊ တိုင်းရင်းသားများအတွက် များစွာဝမ်းသာမိပါတယ်။ တောင်ကြီးမြို့မှာ လူဦးရေ ၃၈၀၀၀၀ ကျော်မှာ မြို့ပြက ၂၄ ရာခိုင်နှုန်း၊ ကျေးလက်နေလူဦးရေက ၇၆ ရာခိုင်နှုန်းရှိပါတယ်။ တောင်ယာ၊ လယ်နှင့် ဥယျာဉ်ခြံများဖြင့် အသက်မွေးကြတဲ့ ပအိုဝ်း၊ ဓနု၊ တောင်ရိုး၊ အင်းသား၊ ရှမ်းနှင့်ဗမာတိုင်းရင်းသားများ နေကြပါတယ်။ စိုက်ပျိုးနိုင်တဲ့ မြေဧကကတော့ ၈၈,၀၀၀ ကျော်ရှိပြီးတော့ လယ်ကို ဧက ၁၆,၀၀၀ နီးပါး၊ ယာကို ၆၅,၀၀၀ ဧက၊ ဥယျာဉ်ကို ၉,၀၅၆ ဧက စိုက်ပျိုးကြပါတယ်။ ယခုစီမံကိန်းအရ လူ ၇,၀၀၀ ကျော်ကိုလည်း အကျိုးပြုမယ်ဆိုတာကို သိရတဲ့အတွက်ဝမ်းသာပါတယ်။ နောက်လယ်ယာသစ်တော ရောနှောမြေအဖြစ် ၁,၂၄၄ ဧကရှိပြီးတော့မှ လူဦးရေ ၁,၄၃၄ ဦးအား အဖွဲ့ ၁၀ ဖွဲ့ခွဲပြီး လုပ်ကိုင်နေပါတယ်။ ကလောမြို့နယ် မှာရှိတဲ့ ဟဲဟိုးကျေးရွာအုပ်စုအတွင်းမှာလည်း လူဦးရေ ၁၅,၈၀၀ ကျော်ရှိပြီး လယ်ဧက ၃,၀၀၀ ကျော်၊ ယာဧက ၂,၀၀၀ ကျော်၊ ကြိုးဝိုင်းကြိုးပြင်ဧက ၃,၀၀၀ ကျော်နဲ့ လယ်ယာသစ်တော ရောနှောမြေက ၄,၀၃၈ ဧကမှာ အဖွဲ့နှစ်ဆယ်ခွဲ လူဦးရေ ၈၀၀ ဖြင့် လုပ်ကိုင်နေတာဖြစ်ပါတယ်။ တောင်ကြီး-ဟဲဟိုးမှာ အဓိကစိုက်နေတဲ့ အပင်များကတော့ စပါး၊ အစေ့ထုတ်ပြောင်း၊ ကြက်သွန်ဖြူ၊ ပဲသီး၊ ပဲတောင့်အမျိုးမျိုး၊ ကြံ၊ အာလူး၊ ဂျင်း၊ ဟင်းသီးဟင်းရွက်မျိုးစုံနဲ့ နေကြာပင်၊ ပန်းနှမ်းနဲ့ ပန်းမျိုးစုံများ စိုက်ပျိုးကြပါတယ်။ နာယကကြီးရှင့်။ ပါဝါပွိုင့် အသုံးပြုခွင့်ပေးပါရှင့်။ ဒါကတော့ တောင်ကြီးမြို့နယ် စဉ့်ဟယ်ကျေးရွာ မှာရှိတဲ့ ကြံစိုက်ခင်းရိတ်သိမ်းနေပုံ ဖြစ်ပါတယ်။ ဒါကတော့ တောင်ကြီးမြို့နယ်အတွင်း ဘန့်ကွဲကျေးရွာ အုပ်စုမှာ မုန်လာဥနီဈေးကွက်တွင် ရောင်းချဖို့ပြင်ဆင်နေတဲ့ပုံဖြစ်ပါတယ်ရှင်။ ဒါကတော့ တောင်ကြီးမြို့နယ် စဉ့်ဟယ်ကျေးရွာမှာရှိတဲ့ စပါးရိတ်သိမ်းခြွေလေ့နေတဲ့ပုံဖြစ်ပါတယ်ရှင်။ ဒါကတော့ ဘန့်ကွဲကျေးရွာအုပ်စုမှာ သခွားသီးစိုက်ခင်းနဲ့ မုန်လာဥနီစိုက်ခင်း ဖြစ်ပါတယ်ရှင်။ ဒါကစဉ့်ဟယ်ကျေးရွာမှာ ကြက်သွန်ဖြူ ရေသွင်းစိုက်ပျိုးနေတဲ့ပုံနဲ့ ကြက်သွန်ဖြူစိုက်ပျိုးနေမှုများ ဖြစ်ပါတယ်ရှင်။ ပါဝါပွိုင့် ပိတ်နိုင်ပါပြီရှင်။ နာယကကြီးနှင့် လွှတ်တော်ကိုယ်စားလှယ်များရှင့်။ အခု IFAD က ချေးငွေရရှိပါက အထက်ပါ တောင်ယာလုပ်သားများ အရင်းအနှီးရရှိပြီးတော့ မိသားစုအလုပ်လက်မဲ့ပပျောက်မယ့် မြေယာဖွံ့ဖြိုး တိုးတက်ရေးနဲ့အတူ အတွေ့အကြုံ၊ ဗဟုသုတ၊ နည်းပညာစတဲ့ ဝန်ဆောင်မှုအပြင် ကျေးရွာချင်းဆက် လမ်းများ ပံ့ပိုးနေပြီဖြစ်တဲ့အတွက် စိုက်ပျိုးစီးပွားလုပ်ငန်းနှင့် ချိတ်ဆက်နိုင်မည်ဖြစ်ပြီး မိသားစုဝင်ငွေ တိုးတဲ့အပြင် လူနေမှုအဆင့်အတန်းပါ တိုးတက်နိုင်မှာ သေချာတဲ့အတွက် ကောင်းမွန်တဲ့ အစိုးရအဖွဲ့ရဲ့ စီမံမှုဖြင့် IFAD မှ ငွေချေးယူမည့်ကိစ္စကို လွှတ်တော်မှ ထောက်ခံအတည်ပြုပေးပါရန် တိုက်တွန်း နှိုးဆော်ရင်း နိဂုံးချုပ်အပ်ပါတယ်ရှင်။ ကျေးဇူးတင်ပါတယ်။</speech>
<speech type="speaker">ဦးစောဗစ်တာခလိုက် သံတောင်ကြီးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1372">ဦးစောဗစ်တာခလိုက်(သံတောင်ကြီးမဲဆန္ဒနယ်၊ ကရင်ပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များ၊ ပြည်ထောင်စု ဝန်ကြီးများနဲ့ လေ့လာသူဧည့်သည်တော် အပေါင်းတို့ခင်ဗျား။ ဦးစွာမင်္ဂလာပါလို့ နှုတ်ခွန်းဆက် ဂါရဝပြု အပ်ပါတယ်။ ကျွန်တော်က ကရင်ပြည်နယ်၊ သံတောင်ကြီးမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးစောဗစ်တာခလိုက် ဖြစ်ပါတယ်။ နာယကကြီးခင်ဗျား။ ကျွန်တော့အနေနဲ့ နိုင်ငံတော်သမ္မတထံမှပေးပို့တဲ့ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနမှ အပြည်ပြည်ဆိုင်ရာစိုက်ပျိုးရေး ဖွံ့ဖြိုးတိုးတက်ရေး IFAD အဖွဲ့မှချေးငွေဖြင့် အကောင်အထည်ဖော်ဆောင်ရွက်မည့် အရှေ့ပိုင်းပြည်နယ်များ စိုက်ပျိုးစီးပွား ဖွံ့ဖြိုးတိုးတက်မှု စီမံကိန်းအတွက် စီမံကိန်းချေးငွေ အမေရိကန်ဒေါ်လာ ၅၆.၈ သန်း နဲ့ပတ်သက်ပြီး လွှတ်တော်မှ အတည်ပြုပေးနိုင်ရန်အတွက် အကြံပြု ထောက်ခံဆွေးနွေးသွားမှာဖြစ်ပါတယ်။ နာယကကြီးခင်ဗျား။ IFAD မှချေးယူမယ့် ငွေကြေးမှာ ဆိုင်းငံ့ကာလ ၁၀ နှစ်၊ ပြန်ဆပ်ကာလ ၃၀ နှစ်၊ ပေါင်း ၄၀ နှစ်ဖြစ်တဲ့အတွက်ကြောင့် ကျွန်တော်တို့ ပြည်သူပြည်သားအတွက် စီမံကိန်းမှာပါဝင်မယ့် ကျေးရွာများအတွက် အကျိုးဖြစ်ထွန်းနိုင်မယ်လို့ ယုံကြည်မိပါတယ်။ နောက်အတိုးအနေနဲ့ တစ်နှစ်တာ အတွင်း ၀.၇၅ ဖြစ်တဲ့အတွက်ကြောင့် အတိုးနှုန်းမှာလည်း သက်သာနေတာကိုတွေ့ရပါတယ်။ ဒါကြောင့် ဆက်လက်ပြီးတော့ စီမံကိန်းရဲ့ ရည်ရွယ်ချက်မှာ အလွန်ပင်ကောင်းမွန်ပါတယ်။ ဘာကြောင့်လဲဆိုရင် ဆင်းရဲနွမ်းပါးနေတဲ့ တောင်ပေါ်ဒေသတွေ၊ နောက်တိုင်းရင်းသားနယ်တွေ ဖွံ့ဖြိုးတိုးတက်ရန်အတွက် ဆောင်ရွက်ပေးမှာဖြစ်တဲ့အတွက်ကြောင့် ရည်ရွယ်ချက်ဟာ တကယ်ကောင်းမွန်တဲ့ ရည်ရွယ်ချက်ဖြစ်ကြောင်း တွေ့ရှိရပါတယ်။ နောက်တစ်ချက်အနေနဲ့ စီမံကိန်းကြောင့် ဖြစ်ပေါ်လာမယ့် တိုက်ရိုက်အကျိုးဆက်များနဲ့ ရေရှည်ဖြစ်ပေါ်လာမယ့်အကျိုးများ ကွင်းဆက်သဖွယ်ဖြစ်နေတဲ့အတွက်ကြောင့် အလွန့်အလွန်သင့်တော်တဲ့ စီမံကိန်းတစ်ခုဖြစ်ကြောင်း သိရှိရပါတယ်။ ဘာလို့လဲဆိုရင် တောင်ပေါ်ဒေသများမှာရှိတဲ့ ကျေးလက်ဒေသတွေအတွက် ဒီလိုစီမံကိန်းမျိုး လုပ်ဆောင်ပေးဖို့အတွက်က အလွန်ပဲလိုအပ်နေတာကို တွေ့ရှိရပါတယ်။ ဒါကြောင့် အကောင်အထည်ဖော် ဆောင်ရွက်နိုင်ဖို့အတွက် တင်ပြလိုပါတယ်။ ဒီထက်မက နောက်ထပ်လိုအပ်တဲ့ ဒေသများလွှမ်းခြုံနိုင်ရန် အတွက် ဆက်ပြီးတော့ ဒီစီမံကိန်းများ အကောင်အထည်ဖော်ဆောင်ရွက်ပေးနိုင်ဖို့ရန်အတွက်လည်း တင်ပြ ဆွေးနွေးလိုပါတယ်။ နာယကကြီးခင်ဗျား။ စီမံကိန်းအကောင်အထည်ဖော်ဆောင်ရွက်ရာမှာ စီမံကိန်းရဲ့ ခေါင်းစဉ်အရ စိုက်ပျိုးစီးပွားဖွံ့ဖြိုးတိုးတက်ရေး ဖြစ်တဲ့အတွက် စိုက်ပျိုးရေးကဏ္ဍမှာသော်လည်းကောင်း၊ စီးပွားရေး ဘက်တွင်လည်းကောင်း တိုးတက်အောင်မြင်ရေးအတွက် စီမံကိန်းဖြစ်တဲ့အညီ စီမံကိန်းမှာပါဝင်မယ့် ပြည်နယ်၊ မြို့နယ်၊ ကျေးရွာ၊ ကျေးရွာပြည်သူများ၊ အိမ်ထောင်စုများနဲ့ သက်ဆိုင်ရာဌာန အဖွဲ့အစည်းများက ပူးပေါင်းပါဝင်ဆောင်ရွက်ဖို့ လိုအပ်ပါတယ်။ ပွင့်လင်းမြင်သာမှု ရှိဖို့ရန်အတွက်လည်း အကြံပြုတင်ပြလို ပါတယ်။ နာယကကြီးခင်ဗျား။ ဤစီမံကိန်းမှာ ဆင်းရဲမွဲတေမှုပပျောက်ရေး၊ တစ်နိုင်တပိုင် လယ်ယာစိုက်ပျိုးရေးနဲ့ တောင်ပေါ်ဒေသဥယျာဉ်ခြံမြေ၊ ယာမြေ၊ ရောနှောသီးနှံပင်နဲ့ သစ်တောများစိုက်ပျိုးရေး၊ ၎င်းမှ ဈေးကွက်ဝင် သီးနှံစိုက်ပျိုးဈေးကွက်ဖန်တီးဆောင်ရွက်ရေး၊ ဒါမကသေးဘူး။ သုတေသနပြုရေး၊ စိုက်ပျိုးရေးပညာ ပေးရေး၊ သဘာဝမြေသြဇာပြုလုပ်အသုံးချ ဆောင်ရွက်ပေးရေး အစီအစဉ်များရှိကြောင်းလည်း သိရ ပါတယ်။ ဒါကြောင့် ဒီစီမံကိန်းမှာပါဝင်မယ့် လူဦးရေ၊ အိမ်ခြေ၊ အိမ်ထောင်စုနဲ့ ပြည်သူ့ရဲ့ဘဝဖွံ့ဖြိုး တိုးတက်ပြီး ဆင်းရဲမွဲတေမှု လျော့ကျသွားစေမှာ၊ တိုက်ရိုက်အကျိုးဖြစ်စေမှာ သိရပါတယ်။ ဒီထက်မကစီမံကိန်းအတွင်းမှာ စိုက်ပျိုးဧရိယာနဲ့ သစ်တောဧရိယာ ၂ သိန်းနီးပါးအကျိုးဖြစ်ထွန်း စေပါတယ်။ အိမ်ထောင်စုနဲ့လူဦးရေပေါင်းက ၃ သိန်းကျော် အကျိုးဖြစ်ထွန်းမှာကိုလည်း ဖော်ပြထားပါတယ်။ ဒါကြောင့် ဒီစီမံကိန်းက တကယ့်တကယ်ဆိုရင် စာရွက်ပေါ်မှာရှိတဲ့ စီမံကိန်းမဟုတ်ဘဲနဲ့ အမှန်တကယ် ထိရောက်စွာ အကောင်အထည်ဖော်ဆောင်ရွက်မယ်ဆိုရင် ကျွန်တော်တို့ ပြည်သူတွေ အတွက် စီမံကိန်းမှာ ပါရှိတဲ့ ဒေသတွေအတွက်အလွန်ပဲ အကျိုးဖြစ်ထွန်းမှာ သိရပါတယ်။ ဒါ့ကြောင့် ဒီနေရာမှာ ကျွန်တော် အလွန်အင်မတန်နည်းပါးပါတယ်။ အများအားဖြင့် တောင်တန်းဒေသဖြစ်တယ်။ ရောနှောသစ်တောနဲ့ သီးနှံပင်များကို စိုက်ပျိုးရပါတယ်။ ဒါကြောင့်ဘာလိုအပ်လဲဆိုရင် ပညာပေးတဲ့ဌာနတွေ၊ နေရာတွေ၊ Learning Center တွေဖွင့်ပေးနိုင်ဖို့ အဓိကလိုအပ်ပါတယ်။ ဒါ့ကြောင့် ဒီစီမံကိန်းဆောင်ရွက်တဲ့ နေရာ မှာလည်း ကျွန်တော်တို့ လိုအပ်တဲ့နေရာဒေသမှာ ပညာပေးတဲ့ဌာနများ ဖွင့်လှစ်ပေးနိုင်ဖို့ရန်အတွက်လည်း လိုအပ်ပါတယ်။ နိဂုံးချုပ်အနေဖြင့် IFDA မှ ချေးယူမည့် အမေရိကန်ဒေါ်လာ ၆၅.၈ သန်းကို လွှတ်တော်မှ အတည်ပြုပေးနိုင်ရန်အတွက် ထောက်ခံဆွေးနွေးအပ်ပါသည်။ ကျေးဇူးတင်ပါတယ်။</speech>
<speech type="speaker">ဒေါ်နော်ခရစ္စထွန်း ကရင်ပြည်နယ်မဲဆန္ဒနယ်အမှတ်(၇) ဆွေးနွေးဖို့ဖြစ်ပါတယ်။</speech>
<speech><mp id="1224">နော်ခရစ္စထွန်း (မဲဆန္ဒနယ်အမှတ်-၇၊ ကရင်ပြည်နယ်)</mp>လေးစားအပ်တဲ့ ပြည်ထောင်စု လွှတ်တော် နာယကကြီးနဲ့ ပြည်ထောင်စုလွှတ်တော် ကိုယ်စားလှယ်များ၊ ပြည်ထောင်စုဝန်ကြီးများ အားလုံးမင်္ဂလာပါလို့ ကျွန်မ ဂါရဝပြုနှုတ်ခွန်းဆက်အပ်ပါတယ်။ ကျွန်မကတော့ ကရင်ပြည်နယ် မဲဆန္ဒနယ် အမှတ်(၇)က အမျိုးသားလွှတ်တော်ကိုယ်စားလှယ် နော်ခရစ္ဆထွန်း(ခ) ဒေါက်တာအားကာမိုး ဖြစ်ပါတယ်။ ကျွန်မအနေနဲ့ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက ကရင်ပြည်နယ်နှင့် ရှမ်းပြည်နယ်က ဒေသတွေအတွက် လယ်ယာကဏ္ဍဖွံ့ဖြိုးတိုးတက်ရေးနဲ့ ကျေးလက်ဒေသဖွံ့ဖြိုးတိုးတက်ရေး ဆိုင်ရာလုပ်ငန်းတွေ အကောင်အထည်ဖော်ဖို့ အပြည်ပြည်ဆိုင်ရာစိုက်ပျိုးရေး ဖွံ့ဖြိုးတိုးတက်မှုရန်ပုံငွေအဖွဲ့ IFAD ထံက နေပြီးတော့ အမေရိကန်ဒေါ်လာ ၅၆.၈ သန်း ချေးယူမယ့်ကိစ္စနှင့်စပ်လျဉ်းပြီး ထောက်ခံအကြံပြု ဆွေးနွေး သွားမှာဖြစ်ပါတယ်။ နာယကကြီးရှင့်။ power point အသုံးပြုခွင့်ပြုဖို့ မေတ္တာရပ်ခံအပ်ပါတယ်။ စီမံကိန်း အကောင် အထည်ဖော်မယ့် ကရင်ပြည်နယ်ရဲ့ ဒေသတွေထဲမှာ ကျွန်မရဲ့ မဲဆန္ဒနယ်ဖြစ်တဲ့ သံတောင်ကြီးမြို့နယ် အပါအဝင် ဘားအံမြို့နယ်၊ လှိုင်းဘွဲ့မြို့နယ်နှင့် ကော့ကရိတ်မြို့နယ်တို့ ပါဝင်တဲ့အတွက် အထူးပဲနှစ်ထောင်း အားရဖြစ်မိပါတယ်။ ကျွန်မမဲဆန္ဒနယ်ရဲ့ ဒေသခံ ၉၀ ရာခိုင်နှုန်းကျော်ဟာ စိုက်ပျိုးတောင်သူတွေ ဖြစ်ပါတယ်။ စိုက်ပျိုးရေး တစ်မျိုးတည်းကိုပဲ အဓိကထား အသက်မွေးဝမ်းကျောင်းပြုကြတာဖြစ်ပါတယ်။ တစ်မြို့နယ်လုံးက စိုက်ပျိုးမြေအားလုံး ဧက ၂ သိန်းကျော်ရှိပြီး မြေယာလုပ်ကိုင်ခွင့်ရရှိပြီးတာ ဧက ၅ သောင်းကျော်ပဲ ရှိပါတယ်။ စီမံကိန်းအကောင်အထည်ဖော်မယ့် လိပ်သိုဒေသမှာ မြေယာလုပ်ကိုင်ခွင့်ရရှိထားတာ ဧက ၃ သောင်း ကျော်ပဲရှိပြီးတော့ ဧက ၂ သောင်းကျော်ဟာ မြေယာလုပ်ပိုင်ခွင့် မရရှိသေးပါဘူး။ ဒေသခံတွေက နှစ်ရှည် သီးနှံတွေဖြစ်တဲ့ ဖာလာ၊ ရာဘာ၊ ကော်ဖီ၊ လက်ဖက်၊ ဒူးရင်း၊ မင်းကွတ်တွေကို အဓိကထား စိုက်ပျိုး ကြတာဖြစ်ပါတယ်။ မိမိတို့အားသန်ရာ သီးနှံတွေကို မိရိုးဖလာစိုက်ပျိုးလုပ်ကိုင်ကြတာဖြစ်ပါတယ်။ လက်ရှိ ည်း သီးနှံဈေးနှုန်းကျဆင်းမှုတွေကြောင့် စားဝတ်နေရေးအခက်အခဲများ ဖြစ်ပေါ်နေရတာလည်း ရှိပါတယ်။ တောင်ပေါ်ဒေသလမ်းပန်းဆက်သွယ်ရေး အခက်အခဲတွေကြောင့်လည်း သီးနှံကုန်စည် ဈေးကွက်ကို ပို့ဆောင်ဖို့အတွက် အခက်အခဲတွေလည်းရှိပါတယ်။ ရာသီဥတုအပြောင်းအလဲကြောင့် သီးနှံ အထွက်နှုန်း ကျဆင်းရတာတွေလည်းရှိပါတယ်။ နာယကကြီးရှင့်။ အီတလီအခြေစိုက်အပြည်ပြည်ဆိုင်ရာ စိုက်ပျိုးရေးဖွံ့ဖြိုးတိုးတက်မှုရန်ပုံငွေအဖွဲ့ IFAD က အပြည်ပြည်ဆိုင်ရာ စိုက်ပျိုးရေးဖွံ့ဖြိုးရေးတိုးတက်ရေး အဖွဲ့ဝင်နိုင်ငံဖြစ်တဲ့ ကျွန်မတို့နိုင်ငံကို ကူညီပေးတဲ့ ဒုတိယစီမံကိန်းက အခုချေးငွေဖြစ်ပါတယ်။ ဒီစီမံကိန်းမှာ နှစ်ပေါင်းများစွာ ပြည်တွင်း စစ်ကြောင့် ဘဝလုံခြုံမှုမရှိဘဲ လူနေမှုအဆင့်အတန်းနိမ့်ကျခဲ့ရတဲ့ ကျွန်မတို့တောင်ပေါ်ကရင် တိုင်းရင်းသား တွေရဲ့ လူနေမှုဘဝကိုမြှင့်တင်ပေးသွားမှာ ဖြစ်ပါတယ်။ လုပ်ကွက် ၁ ဧက အောက်ကနေပြီးတော့ ၁၀ ဧက အထိ လုပ်ကွက်ငယ်တောင်သူများနဲ့ သစ်တောနေ မိသားစုတွေအတွက် အလေးထားဆောင်ရွက်မှာ ဖြစ်တဲ့ အတွက် တစ်နိုင်တပိုင်စိုက်ပျိုးရေးလုပ်နေတဲ့ ကျွန်မတို့ ဒေသတောင်သူတွေအတွက် ကျေနပ်အားရမိ ပါတယ်။ စီမံကိန်းကာလ ၆ နှစ် ဖြစ်တဲ့အတွက် နှစ်ရှည်သီးနှံကို အဓိကထား စိုက်ပျိုးတဲ့ ကျွန်မတို့ တောင်သူတွေအတွက်လည်း အဆင်ပြေချောမွေ့စေပါတယ်။ ဒီစီမံကိန်းမှာ ကျွန်မရဲ့ဒေသမှာ ဧက ၂၅၀၀၀ ကျော်ဟာ စီမံကိန်းအကျိုးသက်ရောက်မှာ ဖြစ်တဲ့ အတွက် တစ်မြို့နယ်လုံးရဲ့ စိုက်ပျိုးမြေနဲ့ စိုက်ပျိုးတောင်သူရဲ့ ၂၅ ရာခိုင်နှုန်းကို အကျိုးဖြစ်စေမှာ ဖြစ်ပါတယ်။ ရွာပေါင်း ၅၀ မှာ စိုက်ပျိုးထုတ်လုပ်ခြင်း၊ စိုက်ပျိုးလုပ်ငန်း ဖွံ့ဖြိုးတိုးတက်ရေးကို လုပ်ဆောင် ပေးသွားမှာ ဖြစ်ပါတယ်။ အသိပညာပေးဗဟိုဌာန KCS ပေါင်း ၄၃ ခုကို စီမံကိန်းတစ်ခုလုံးမှာ တည်ဆောက် သွားမှာ ဖြစ်ပြီးတဲ့နောက် အဲဒီအသိပညာပေးဗဟိုဌာနတွေက အစိုးရနဲ့ ပုဂ္ဂလိက အကျိုးတူပူးပေါင်း ဆောင်ရွက်မှု၊ (၁) ထုတ်လုပ်မှုစွမ်းအားမြှင့်တင်ရေးအတွက် နည်းပညာဖြန့်ဖြူးမှာဖြစ်ပါတယ်။ ကျွမ်းကျင်မှု မြှင့်တင်ပေးမှာ ဖြစ်ပါတယ်။ (၂) အရည်အသွေးမြှင့်တင် သွင်းအားစုတွေကို ရရှိစေမှာဖြစ်ပါတယ်။ (၃) ဈေးကွက်နှင့် သတင်းအချက်အလက်တွေရရှိစေပြီး တန်ဖိုးမြှင့်ဆောင်ရွက်ပေးသူများနှင့် ချိတ်ဆက်ပေးမှာ ဖြစ်ပါတယ်။ (၄) သိုလှောင်မှုနဲ့ ကြိတ်ခွဲထုပ်ပိုးမှုတွေကိုလည်း ရရှိစေမှာဖြစ်ပါတယ်။ (၅) စက်မှုလယ်ယာစနစ် ရရှိစေမှာလည်း ဖြစ်ပါတယ်။ (၆) ငွေကြေးဝန်ဆောင်မှုတွေကိုလည်း တောင်သူတွေအတွက်လုပ်ဆောင် ပေးသွားမှာဖြစ်ပါတယ်။ နာယကကြီးရှင့်။ ကျွန်မတို့ဒေသက တောင်သူတွေအတွက် မိသားစုဝင်ငွေကို လိုအပ်ချက်အရ သစ်တောကျူးကျော်မှုတွေ ရှိနေပါတယ်။ အဲဒါကိုလျှော့ချနိုင်ဖို့အတွက် ဖာလာကော်ဖီတွေအတွက် မျိုး အသစ်နှင့် ပျိုးထုတ်လုပ်မှုတွေကို ဆောင်ရွက်ပေးသွားမှာဖြစ်ကြောင်း သိရှိရပါတယ်။ ရာဘာပင်နှင့် ဆီထွက် သီးနှံများ၊ ငရုတ်ကောင်းပင်များနှင့် ရောနှောစိုက်ပျိုးစေခြင်း၊ ရာဘာစေးထုတ်လုပ်မှု တိုးတက်စေဖို့အတွက် မြေသြဇာကို ပိုမိုသုံးစွဲစေခြင်း၊ ရာဘာစေးကနေပြီးတော့ ရာဘာပြားအဆင့်ဆင့် ထုတ်လုပ်နိုင်တဲ့ ရိတ်သိမ်း ချိန်လွန်လုပ်ငန်းစဉ်တွေကိုလည်း တိုးမြှင့်သွားမှာဖြစ်ကြောင်း သိရှိရပါတယ်။ တောင်သူတွေနဲ့ စွန့်ဦးတီထွင် လိုသူတွေအတွက်လည်း ရိတ်သိမ်းချိန်လွန်လုပ်ငန်းတွေကို ရင်းနှီးမြှုပ်နှံမှုအသစ်တိုးမြှင့်ပေးသွားမှာ ဖြစ်ပါတယ်။ ပြည်ပဈေးကွက်ရရှိဖို့အတွက် HACCP နဲ့ ISO လက်မှတ်တွေ ဓာတုကင်းလွတ်လက်မှတ်တွေ ရရှိဖို့အတွက်လည်း စိုက်ပျိုးရေး စီးပွားလုပ်ငန်းတွေကို ထောက်ပံ့ပေးမယ်လို့ သိရှိရပါတယ်။ စီမံကိန်း နောက်ပိုင်းအဆင့်တွေမှာဆိုရင်လည်း စိုက်ပျိုးထုတ်လုပ်တဲ့ အသင်းတွေဟာ ခိုင်မာတဲ့အဖွဲ့အစည်းတွေအဖြစ် အဖွဲ့ဝင်တွေကို ဝန်ဆောင်မှုပေးနိုင်ဖို့ အစိုးရ၊ ပုဂ္ဂလိက၊ ထုတ်လုပ်သူ၊ အကျိုးတူပူးပေါင်းဆောင်ရွက်ရေး ဆိုတဲ့ P လေးလုံး စနစ်မြှင့်တင်ဆောင်ရွက်ပေးသွားမယ်လို့လည်းသိရှိရပါတယ်။ စီမံကိန်း ၁ ဧကရဲ့ အသားတင်ဝင်ငွေဟာ ၆၄ ရာခိုင်နှုန်း ရှိမှာဖြစ်ပြီးတဲ့နောက် မိသားစုတစ်စုရဲ့ အသားတင်ဝင်ငွေဟာ ၁၀၀ ရာခိုင်နှုန်းအထိ တိုးတက်မယ်လို့လည်း ခန့်မှန်းထားပါတယ်။ စီမံကိန်းချေးငွေဟာလည်း ၁၀ နှစ်၊ ပြန်ဆပ် ကာလ နှစ် ၃၀၊ စုစုပေါင်း ချေးငွေသက်တမ်းဟာ နှစ် ၄၀ ဖြစ်ပါတယ်။ အတိုးမဲ့ချေးငွေဖြစ်ပြီးတဲ့နောက် တစ်နှစ်ဝန်ဆောင်ခ က ၀.၇၅ ရာခိုင်နှုန်း ပေးဆောင်ရမှာဖြစ်ပါတယ်။ အချုပ်ဆိုရမယ်ဆိုရင် အပြည်ပြည် ဆိုင်ရာ စိုက်ပျိုးရေးဖွံ့ဖြိုးတိုးတက်မှု ရန်ပုံငွေအဖွဲ့ရဲ့ IFAD ရဲ့ ချေးငွေစီမံကိန်းဟာ သက်သာသင့်လျော် ပြီးတဲ့ နောက်လူမှုစီးပွား။ ဆွေးနွေးရန်သတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<speech type="speaker">ဦးခွန်သန်းထူး ဆီဆိုင်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1569">ဦးခွန်သန်းထူး(ဆီဆိုင်မဲဆန္ဒနယ်၊ ရှမ်းပြည်နယ်)</mp>လေးစားရပါသော ပြည်ထောင်စု လွှတ်တော် နာယကနှင့် ပြည်သူ့လွှတ်တော်ဥက္ကဋ္ဌ၊ ပြည်ထောင်စုဝန်ကြီးများ၊ ပြည်ထောင်စုလွှတ်တော် ကိုယ်စားလှယ်များ၊ ဧည့်သည်တော်များအားလုံး မင်္ဂလာပါလို့ နှုတ်ခွန်းဆက်သ ဂါရဝပြုလိုက်ပါတယ် ခင်ဗျား။ နာယကကြီးခင်ဗျား။ နိုင်ငံရဲ့ လူအများစုဖြစ်တဲ့ ကျေးလက်နေပြည်သူများနဲ့ စိုက်ပျိုးတောင်သူ များရဲ့ ဆင်းရဲမှုလျှော့ချရေးလုပ်ငန်းများကို အစိုးရအဆက်ဆက်က နည်းအမျိုးမျိုးနဲ့ ကြိုးပမ်းခဲ့ကြပေ မယ့်လည်း ခေတ်စနစ်များကြောင့် အောင်မြင်မှုနည်းခဲ့တယ်ဆိုတာ သုံးသပ်တွေ့ရှိရမှာဖြစ်ပါတယ်။ ပြောင်းလဲလာသော ခေတ်စနစ်နဲ့အညီ နိုင်ငံတော်အစိုးရအနေဖြင့် လိုအပ်လျက်ရှိသော ဘက်ပေါင်းစုံ အစီအမံများ အလေးထားကြိုးပမ်းမှုအရ ယခုချေးငွေစီမံကိန်းနဲ့အတူ အခြားသောနိုင်ငံတကာ အဖွဲ့အစည်း များမှ အတိုးနှုန်းသက်သာသော ချေးငွေရယူခွင့်နှင့် ရယူမယ့်စီမံကိန်းများကို တွေ့မြင်နေရတဲ့အတွက် များစွာဝမ်းသာ ကြိုဆိုပါကြောင်းနှင့် အနာဂတ်မြန်မာနိုင်ငံနဲ့ နိုင်ငံသားများအတွက်များစွာသော အလုပ်အကိုင် အခွင့်အလမ်းနှင့်အတူ လူမှုစီးပွားဖွံ့ဖြိုးတိုးတက်မှုကို ရရှိလာနိုင်တော့မယ့် အခြေအနေရှိ နေပြီလို့ မျှော်လင့်ယုံကြည် မိပါတယ်။ ကျေးလက်နေပြည်သူများ အများစုက အစစအရာရာ လူမှုစီးပွားအဆင်ပြေပါမှ ဆက်နွယ်သော စီးပွားရေးလုပ်ငန်းများ၊ လုပ်ငန်းရှင်များ၊ ကုမ္ပဏီများအနေနဲ့ လုပ်ငန်းလည်ပတ်မှု လျင်မြန်သွက်လက် လာမှာဖြစ်သလို မြို့နေပြည်သူများလည်း အလုပ်အကိုင်အခွင့်အလမ်းများ တိုးတက်လာနိုင်မှာ ဖြစ်တယ်ဆိုတာ အားလုံးသိရှိပြီးဖြစ်ပါတယ်။ ကျွန်တော့မဲဆန္ဒနယ်နဲ့ အရှေ့ပိုင်းပြည်နယ်များသည် အကြောင်းအမျိုးမျိုးနဲ့ ဆယ်စုနှစ်များစွာ စစ်ဘေးစစ်ဒဏ်၏ ဆိုးကျိုးကြောင့် ဒေသနေတိုင်းရင်းသားပြည်သူများ လူမှုစီးပွား နိမ့်ကျခဲ့ကြရပြီး ဘဝများကို ခက်ခဲစွာဖြင့် ရုန်းကန်လှုပ်ရှား အသက်မွေးဝမ်းကျောင်းပြု ရှင်သန်ခဲ့ကြရ ပါတယ်။ ယခုအခါ နယ်မြေတည်ငြိမ်အေးချမ်းနေပြီဖြစ်ပေမယ့် အဓိကအသက်မွေးဝမ်းကျောင်းပြု စိုက်ပျိုးရေး လုပ်ကိုင်ရာမှာ စိုက်ပျိုးတောင်သူအများစုဖြစ်တဲ့ လုပ်ကွက်ငယ်တောင်သူများသည် အလျင်မီ လုံလောက်မှု မရှိသော အရင်းအနှီးခက်ခဲမှုကြောင့် လုပ်ငန်းရှင်၊ ငွေရှင်များထံမှ ၃ ကျပ်နှုန်းထက် မနည်းသော၊ စီးပွားရေး တွက်ချေမကိုက်သော အတိုးနှုန်းများဖြင့် ရယူလုပ်ကိုင်ကြရပါတယ်။ ကြီးမားသော အတိုးငွေတွေကြောင့် ကြိုးစားလုပ်ကိုင်သလောက် အကျိုးအမြတ်မခံစားကြရတာ တွေ့မြင်နေရပါတယ်။ ဒါ့အပြင် သိပ္ပံနည်းကျ နည်းပညာမရရှိခြင်း၊ သီးနှံများဈေးကွက်ခိုင်မာမှုမရှိခြင်းနှင့် သီးနှံမပေါ်မီကာလတွင်လည်း ပညာရေး၊ ကျန်းမာရေး၊ လူမှုရေးလိုအပ်ချက်များကြောင့် ဈေးပေါပေါနဲ့ ငွေကြိုတင်ယူရောင်းချနေခြင်းတို့က ဆင်းရဲမှု သံသရာကို ပိုမိုဖြစ်ပေါ်စေလျက်ရှိပါတယ်။ နာယကကြီးခင်ဗျား။ ယခုအပြည်ပြည်ဆိုင်ရာ စိုက်ပျိုးရေးဖွံ့ဖြိုးတိုးတက်မှု ရန်ပုံငွေအဖွဲ့ထံမှ ရယူမည့်ချေးငွေသည် ဝန်ဆောင်ခသာပေးရပြီး အတိုးမဲ့ချေးငွေဖြစ်ပေမယ့် နိုင်ငံတော်အစိုးရ အကောင် အထည်ဖော်မည့် ဝန်ကြီးဌာနအနေဖြင့် ထိရောက်စွာ ဦးတည်အကောင်အထည်ဖော် ဆောင်ရွက်ရာမှာ လေလွင့်ဆုံးရှုံးမှုမရှိအောင် ထိန်းသိမ်းကြပ်မတ်မှုကို ပိုမိုအားထည့်ပေးဖို့ရာအတွက် အလေးထား တိုက်တွန်း ဆွေးနွေးလိုပါတယ်။ စီမံကိန်းဒေသနေ တိုင်းရင်းသားပြည်သူများ အကျိုးရှိရှိ ကျယ်ကျယ် ပြန့်ပြန့် ပူးပေါင်းပါဝင်ဆောင်ရွက်လာရေးကလည်း အဓိကကျတဲ့အတွက် ပြည်သူ့ကိုယ်စားလှယ်တစ်ဦး အနေဖြင့် အစွမ်းကုန်ပါဝင် ကူညီကြိုးပမ်းသွားမှာဖြစ်ကြောင်း တင်ပြပြောကြားလိုပါတယ်။ နာယကကြီးခင်ဗျား။ အခါအခွင့်သင့်လို့ ကျွန်တော့မဲဆန္ဒနယ်ရဲ့ အချက်အလက်အချို့ကို တင်ပြ ပါရစေ။ ဆီဆိုင်မြို့နယ်သည် အကျယ်အဝန်း စတုန်းရန်မိုင် ၇၉၀.၉၅ ရှိပြီး ၅၀၆၂၀၉ ဧကရှိပါတယ်။ လူဦးရေ တစ်သိန်းငါးသောင်းကျော်ရှိပြီး ပအိုဝ်းလူမျိုး ၇၀ ရာခိုင်နှုန်းခန့်နှင့် ရှမ်း၊ ဗမာ၊ ကယန်း၊ လီဆူး၊ အင်းသားနဲ့ အခြားလူမျိုးအနည်းငယ် နေထိုင်လျက်ရှိပါတယ်။ လက်ရှိစိုက်ပျိုးဧက ၈၄၀၇၀ ရှိပြီး သစ်တော ဌာနနှင့် ဒေသခံပြည်သူများ ထိန်းသိမ်းထားတဲ့ သဘာဝသစ်တော အထိုက်အလျောက်ရှိနေသည့်အပြင် သီးနှံသစ်တော ရောနှောစိုက်ခင်းများလည်းရှိနေသဖြင့် ယခုစီမံကိန်းကြောင့် ဒေသခံတိုင်းရင်းသား စိုက်ပျိုးစီးပွားနှင့် နိုင်ငံသဘာဝအရင်းအမြစ်ကို အတိုင်းအတာတစ်ခုအထိ တိုးတက်ထိန်းသိမ်း ရရှိနိုင်မှာ ဖြစ်ပါတယ်။ သို့ဖြစ်ပါ၍ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက အကောင်အထည်ဖော်မည့် အရှေ့ပိုင်းပြည်နယ်များ စိုက်ပျိုးစီးပွားဖွံ့ဖြိုးရေးစီမံကိန်းအတွက် အပြည်ပြည်ဆိုင်ရာစိုက်ပျိုးရေး ဖွံ့ဖြိုး တိုးတက်မှုရန်ပုံငွေအဖွဲ့ထံမှ ရယူမည့် အမေရိကန်ဒေါ်လာ ၅၆.၈ သန်းသည် သက်သာသောချေးငွေဖြစ်ခြင်း၊ ဆိုင်းငံ့ပြန်ဆပ်ကာလ နှစ် ၄၀ ဖြစ်ခြင်း၊ ဝန်ဆောင်ခ ၀.၇၅ သာဖြစ်ပြီး အတိုးမဲ့ဖြစ်ခြင်းကြောင့် နိုင်ငံတော် နှင့် ဘက်ပေါင်းစုံရင်းနှီးမတည်မှု လိုအပ်နေသော ဒေသနေတိုင်းရင်းသားပြည်သူများ၊ လူမှုစီးပွားဖွံ့ဖြိုး တိုးတက်ရေးကို များစွာအထောက်အကူပြုနိုင်မည့် စီမံကိန်းဖြစ်ခြင်းကြောင့် ပြည်ထောင်စုလွှတ်တော်မှ အတည်ပြု ပေးသင့်ပါကြောင်း ဆွေးနွေးတင်ပြရင်း နိဂုံးချုပ်လိုက်ပါတယ်ခင်ဗျား။ အားလုံးကျေးဇူးတင် ပါတယ်။</speech>
<speech type="speaker">ဦးစိုးသိန်း ကယားပြည်နယ် မဲဆန္ဒနယ်အမှတ်(၉) ဆွေးနွေးဖို့ဖြစ်ပါတယ်။</speech>
<speech><mp id="252">ဦးစိုးသိန်း(မဲဆန္ဒနယ်အမှတ်-၉၊ ကယားပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီး၊ ပြည်သူ့လွှတ်တော် ဥက္ကဋ္ဌကြီးနှင့် ပြည်ထောင်စုဝန်ကြီးများ၊ ပြည်ထောင်စု လွှတ်တော် ကိုယ်စားလှယ်များ မင်္ဂလာပါခင်ဗျာ။ ကျွန်တော်ကတော့ ကယားပြည်နယ်အမှတ်(၉)က ဦးစိုးသိန်း ဖြစ်ပါတယ်။ လေးစားအပ်ပါသော နာယကကြီးခင်ဗျာ။ သက်သာသောချေးငွေများ ရယူဆောင်ရွက်ခြင်းဟာ နိုင်ငံစီးပွားရေးဖွံ့ဖြိုးတိုးတက်စေဖို့အတွက် များစွာအထောက်အပံ့ဖြစ်စေတဲ့အတွက် ထောက်ခံကြိုဆိုအပ် ပါတယ်။ အကြံပြုလိုတာကတော့ စိုက်ပျိုးရေး၊ မွေးမြူရေးနဲ့ ဆည်မြောင်းဝန်ကြီးဌာနအနေနဲ့ ပြန်လည် ပေးဆပ်နိုင်မယ့်အစီအမံနဲ့ ချေးငွေရယူရန်စီမံချက်အတိုင်း ရလဒ်တွေအကောင်အထည်ဖော်နိုင်ခြင်းရှိ မရှိ ဆိုတာကတော့ အလွန်သတိပြုသင့်တဲ့အချက်ဖြစ်ကြောင်း တင်ပြအပ်ပါတယ်။ အချို့ချေးငွေများအနေ နဲ့လည်း နေရာထပ်နေ မနေ မပြီးလုပ်မယ်လို့လည်း ယုံကြည်ပါတယ်။ ဥပမာအချို့ကိုတင်ပြရမယ်ဆိုရင် ၂၀၁၂ ခုနှစ်၊ စက်တင်ဘာလက ဆည်ရေသောက် ၃၄ ခုအတွက် အိန္ဒိယနိုင်ငံက ၁၉၈.၉၆ အမေရိကန် ဒေါ်လာသန်းပေါင်း၊ ၂၀၁၄ ခုနှစ်၊ ဇန်နဝါရီလက ပဲခူးအနောက်ခြမ်း ဆည်ရေသောက်အတွက် JICA က ၁၄.၈ရ ဘီလီယံယန်း၊ ၂၀၁၄ ခုနှစ် ရ လပိုင်းက ဘက်စုံဖွံ့ဖြိုးတိုးတက်ရေး ဒီ IFAD ရဲ့ ပထမအဆင့်မှာ စုစုပေါင်းအဲဒီတုန်းက ၃၆ သန်းပါ။ ပထမအဆင့်ကတော့ ၁၈.ရ သန်းဖြစ်ပါတယ်။ ၂၀၁၄ ခုနှစ်၊ ဇန်နဝါရီလ သန်း ၁၀၀ ပါ ။ ပြီးခဲ့တဲ့ စက်တင်ဘာလက Indicated Agriculturant Inclusive Development Project အတွက် ADB နဲ့ AFD က စုစုပေါင်း ၁၂၉.၄၅ အမေရိကန်ဒေါ်လာသန်းပေါင်း ဖြစ်ပါတယ်။ ဒါတွေ အားလုံးကိုလည်း စစ်ဆေးနေဖို့နဲ့ တကယ့် Implement လုပ်တဲ့အခါမှာ ပြည်သူ့လွှတ်တော်ကိုယ်စားလှယ် များ၊ ပြည်ထောင်စုလွှတ်တော်ကိုယ်စားလှယ် ပါဝင်ပြီးတော့ကို တိုးမယ်ဆိုရင်တော့ အများကြီး အကျိုး ရှိမယ်လို့ ကျွန်တော် တင်ပြအပ်ပါတယ်။ နာယကကြီးခင်ဗျား။ မေတ္တာရပ်ခံလိုတဲ့အကြောင်းတစ်ချက်ကတော့ မြန်မာနိုင်ငံအရှေ့ပိုင်း ပြည်နယ်များ စိုက်ပျိုးစီးပွားဖွံ့ဖြိုးတိုးတက်မှုစီမံကိန်း ESAP မှာ ကျွန်တော်တို့ ကယားပြည်နယ် မပါဝင် ခြင်းဖြစ်ပါတယ်။ ဖွံ့ဖြိုးမှုနိမ့်ကျနေတဲ့ ကယားပြည်နယ် မပါဝင်ခြင်းဖြစ်ပါတယ်။ ရှမ်းပြည်နယ်၊ ကရင် ပြည်နယ်က ဒီချေးငွေကိုရယူခြင်းအား အလွန်ဝမ်းသာပီတိဖြစ်ပါတယ်။ သို့သော်လည်းပဲ လွိုင်ကော် မြို့နယ်၊ ဒီမောဆိုမြို့နယ်၊ ဖရူဆိုမြို့နယ်၊ ဘော်လခဲမြို့နယ်များမှ တောင်သူလယ်သမားများဟာ စိုက်ပျိုးရေးအပေါ်သာ မှီခိုအားထားနေကြရပါတယ်။ IFAD ကကျွမ်းကျင်သူများက စီမံလင့်ကစား သက်ဆိုင်ရာ ပြည်ထောင်စုဝန်ကြီးဌာနများက မဖွံ့ဖြိုးသေးတဲ့ ပြည်နယ်တွေအတွက် ပါဝင်အောင်စီမံသင့် ပါတယ်။ ဆိုလိုတာကတော့ ခုနက ကိုယ်စားလှယ်တော်ကြီး ဦးဝင်းဝင်း တင်ပြတဲ့အထဲမှာလည်း ပါပါတယ်။ Driving since ကို ကျွန်တော်တို့နိုင်ငံက ယူပြီးတော့ အကောင်အထည်ဖော်သင့်ပါတယ်လို့ ကျွန်တော် တင်ပြလိုပါတယ်။ အချို့ ကိုယ်စားလှယ်ကြီးများ ဆွေးနွေးသလို အကြွေးအားလုံးကလည်း တစ်နိုင်ငံလုံးရဲ့ အကြွေး ဖြစ်ပါတယ်။ ဒါကြောင့်အတတ်နိုင်ဆုံး All Inclusive ဖြစ်အောင် စဉ်းစားသင့် ပါတယ်လို့လည်း ကျွန်တော် တင်ပြချင်ပါတယ်။ ဒါကြောင့် ကယားပြည်နယ်က တောင်သူလယ်သမားများရဲ့ ဘဝဖွံ့ဖြိုးတိုးတက်ရေးကိုလည်း မေ့မထားသင့်ပါကြောင်း မေတ္တာရပ်ခံအကြံပြုရင်း ထောက်ခံအပ်ပါတယ်။ လေးစားပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ လွှတ်တော်ကိုယ်စားလှယ်များရဲ့ ဆွေးနွေးခြင်းအစီအစဉ် ပြီးဆုံးပါပြီ။ ဆွေးနွေးချက်များအပေါ် သက်ဆိုင်ရာ ပြည်ထောင်စုအဆင့် အဖွဲ့ အစည်းဝင်များက ပြန်လည်ရှင်းလင်း ဆွေးနွေးခြင်းနဲ့ လွှတ်တော်ရဲ့ အဆုံးအဖြတ်ရယူခြင်းတို့ကို တတိယ ပုံမှန်အစည်းအဝေး ဒသမနေ့မှာ ဆောင်ရွက်မှာဖြစ်ကြောင်း ကြေညာပါတယ်။</speech>
<title>ပြည်ထောင်စုအစိုးရအဖွဲ့မှ ပေးပို့သော ၂၀၁၆ -၂၀၁ရ ခု၊ ဘဏ္ဍာရေးနှစ် ပထမ(၆)လပတ် ပြည်ထောင်စု၏ ဘဏ္ဍာငွေအရအသုံးဆိုင်ရာအစီရင်ခံစာ အပေါ် ပြည်သူ့ငွေစာရင်းပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာ(၇/၂၀၁၆)ကို လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ် (၁၁) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ၂၀၁၆-၂၀၁ရ ခု၊ ဘဏ္ဍာရေးနှစ် ပထမ ၆ လပတ် ပြည်ထောင်စု၏ဘဏ္ဍာငွေအရအသုံးဆိုင်ရာ အစီရင်ခံစာ နဲ့စပ်လျဉ်းပြီး ၁၃-၁၂-၂၀၁၆ ရက်တွင် ကျင်းပပြုလုပ်တဲ့ ပြည်ထောင်စုလွှတ်တော် တတိယပုံမှန် အစည်းအဝေး သတ္တမနေ့မှာ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်က လွှတ်တော်သို့ ရှင်းလင်းတင်ပြခြင်းနဲ့ ယင်းအစီရင်ခံစာအပေါ် ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာ(၇/၂၀၁၆)ကို ဖတ်ကြားတင်သွင်းခြင်းတို့ကို ဆောင်ရွက်ခဲ့ပြီး ဖြစ်ပါတယ်။ အထက်ပါ ပြည်သူ့ငွေစာရင်းပူးပေါင်းကော်မတီရဲ့ အစီရင်ခံစာ(၇/၂၀၁၆)နဲ့စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော်ကိုယ်စားလှယ် ၂ ဦး ရှိပါတယ်။ လွှတ်တော်ကိုယ်စားလှယ်များအနေနဲ့ သတ်မှတ်ချိန် ၈ မိနစ် အတွင်း ဆွေးနွေးဖို့ဖြစ်ပါတယ်။ ဦးစွာ ဒေါက်တာတင်အောင် ကျောက်ဆည်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1488">ဒေါက်တာတင်အောင်(ကျောက်ဆည်မဲဆန္ဒနယ်၊ မန္တလေးတိုင်းဒေသကြီး)</mp>လေးစား အပ်ပါသော ပြည်ထောင်စုလွှတ်တော် နာယကကြီးနှင့် ပြည်ထောင်စုအဆင့် အဖွဲ့အစည်းဝင်များ၊ ပြည်ထောင်စုလွှတ်တော် ကိုယ်စားလှယ်များအားလုံး မင်္ဂလာပါလို့ ဦးစွာပထမ နှုတ်ခွန်းဆက်သပါတယ်။ ကျွန်တော်ကတော့ ကျောက်ဆည်မဲဆန္ဒနယ် ပြည်သူ့လွှတ်တော်ကိုယ်စားလှယ်အပြင် ပြည်ထောင်စုလွှတ်တော် ပြည်သူ့ငွေစာရင်းပူးပေါင်းကော်မတီအဖွဲ့(၈)ရဲ့ ဥက္ကဋ္ဌလည်း လုပ်ဆောင်လျက်ရှိပါတယ်။ ကနေ့ ကျွန်တော် ဆွေးနွေးမှာကတော့ ၂၀၁၆-၂၀၁ရ ဘဏ္ဍာရေးနှစ် ပထမ ၆ လပတ် အရအသုံးဆိုင်ရာ အစီရင်ခံစာအပေါ်ကို အကြံပြုတင်ပြမှာ ဖြစ်ပါတယ်။ အထူးသဖြင့် အရဆိုင်ရာကိုအနည်းငယ်သာ ပြောပြီးတော့ အသုံးဆိုင်ရာ အစီရင်ခံစာနဲ့ပတ်သက်လို့ အလေးထား တင်ပြသွားမှာ ဖြစ်ပါတယ်။ နာယကကြီးခင်ဗျား၊ ပြည်ထောင်စုအဆင့် အဖွဲ့အစည်းဝင်အားလုံးရဲ့ ပထမ ၆ လပတ် သုံးငွေ စုစုပေါင်းကို လေ့လာလိုက်တဲ့တစ်နှစ်လုံးရဲ့ ၃၄.၁၁ ရာခိုင်နှုန်းသာ အကောင်အထည်ဖော်ထား တာကို တွေ့ရှိရပါတယ်။ အဖွဲ့အစည်းဝင်အားလုံးရဲ့ ပထမ ၆ လပတ် ငွေလုံးငွေရင်းသုံးငွေ စုစုပေါင်းရဲ့ ၁၅.၀၃ ရာခိုင်နှုန်းပဲ အကောင်အထည်ဖော်ထားတာ တွေ့ရပါတယ်။ ပထမ ၆ လပတ် ငွေလုံးလျာထားချက် အားလုံးအနက်ကကြည့်မယ်ဆိုရင်တော့ ၅၂.၄၅ ရာခိုင်နှုန်း လျာထားချက်ရဲ့ တစ်ဝက်သာသာလေးပဲ အကောင် အထည်ဖော်ထားတာ တွေ့ရပါတယ်။ ဒါ့အပြင် ဒီအစီရင်ခံစာမှာ ပညာရေးဝန်ကြီးဌာန၊ ကျန်းမာရေးနဲ့ အားကစားဝန်ကြီးဌာနတို့ရဲ့ ငွေလုံးအသုံးစရိတ်အပေါ်မှာ အကောင်အထည်ဖော် ဆောင်ရွက်နိုင်တာကလည်း အင်မတန်မှ နည်းနေတာကိုလည်း တွေ့ရပါတယ်။ အဲဒီလို ပထမ ၆ လမှာ အသုံးစရိတ်တွေကို အကောင်အထည်ဖော်နိုင်မှု နည်းနေရတဲ့ အကြောင်းရင်းကို စိစစ်ကြည့်ပြန်တော့လည်း တည်ဆောက်ရေးလုပ်ငန်းများ လုပ်ဆောင်တဲ့နေရာမှာနဲ့ စက်ကိရိယာပစ္စည်းများ ဝယ်ယူရေးလုပ်ငန်းများမှာ တင်ဒါခေါ်ယူစိစစ်ဆဲပဲဖြစ်လို့ ငွေပေးချေနိုင်ခြင်းမရှိဘဲနဲ့ လုပ်ငန်းများ နည်းနေခြင်း၊ အသုံးစရိတ်နည်းနေခြင်း စတာကိုတွေ့ရှိရပါတယ်။ ကျွန်တော်တို့ နိုင်ငံမှာ အသုံးစရိတ် များကို တောင်းခံတဲ့အခါမှာ လွန်ခဲ့တဲ့တစ်နှစ်ကျော်လောက်ကစပြီးတော့ အဲဒီနှစ်မှာရှိတဲ့၊ အဲဒီရှိတဲ့ ဒေါ်လာဈေးနဲ့ တောင်းခံထားတာဖြစ်ပါတယ်။ အဲဒီတစ်ဒေါ်လာမှာ မြန်မာငွေ ၁,၂၀၀ ကျပ် ပတ်ဝန်းကျင်မှာရှိပြီးတော့ အမှန်တကယ် လက်ရှိစက်ပစ္စည်းများကို ဝယ်ယူတော့မယ်ဆိုတဲ့ င်တော့ လက်ရှိပေါက်ဈေးအားဖြင့် ၁,၃၅၀ ပတ်ဝန်းကျင်မှာရှိနေပါတယ်။ ဒါ့ကြောင့် အခုဝယ် ရသေးတဲ့ နိုင်ငံတကာကဝယ်ရမှာဖြစ်တဲ့ စက်ပစ္စည်းများအတွက် တစ်ဒေါ်လာအပေါ်မှာ မြန်မာငွေ ၁၅၀ ကျပ် ကွာဟမှုဟာ ကျွန်တော်တို့ စက်ပစ္စည်းများကို ဝယ်ယူရာမှာ အခက်အခဲတွေ့နိုင်မှာဖြစ်ပါတယ်။ ဒါကြောင့် ကျွန်တော်တို့ ငွေလုံးငွေရင်းအသုံးစရိတ်ကို သုံးတဲ့နေရာမှာ စီမံခန့်ခွဲမှုနောက်ကျတဲ့အတွက်ကြောင့်၊ ဒေါ်လာဈေးကွာဟသွားတဲ့အတွက် ကျွန်တော်တို့ ဝယ်ယူတဲ့အခါ အခက်အခဲ တွေ့နိုင်မှာဖြစ်ပါတယ်။ တည်ဆောက်ရေးနှင့် ပြုပြင်ရေးလုပ်ငန်းများကို ကြည့်မယ်ဆိုရင်လည်းပဲ ကျွန်တော်တို့နိုင်ငံဟာ မတ်လမှာ တစ်နှစ်တာ ဘတ်ဂျက်ပြီးဆုံးမှာ ဖြစ်ပါတယ်။ တစ်နှစ်တာဘတ်ဂျက် မပြီးဆုံးခင် ဖေဖော်ဝါရီလမှာ ကတည်းက သာမန်အသုံးစရိတ်မှာပဲဖြစ်ဖြစ်၊ ငွေလုံးအသုံးစရိတ်မှာပဲဖြစ်ဖြစ် ကျွန်တော်တို့ရဲ့ ဌာနဆိုင်ရာ အားလုံးဟာ အပြီးဆောင်ရွက်ကြရတာကို တွေ့ရပါတယ်။ မတ်လအတွင်းမှာမှ ကျွန်တော်တို့ခွဲဝေချထား ငွေတွေကို မဆောင်ရွက်နိုင်ဘူးဆိုရင် နိုင်ငံတော်ကို ပြန်လည်အပ်နှံရမှာ ဖြစ်ပါတယ်။ ကျွန်တော်တို့ ဌာန တော်တော်များများဟာ မတ်လအတွင်းမှာ ကျန်ရှိတဲ့ငွေများကို နိုင်ငံတော်ကိုပြန်မအပ်ဘဲနဲ့ တကယ် လုပ်ငန်းအတွက် အကျိုးရှိတဲ့လုပ်ငန်းတွေမဟုတ်ဘဲနဲ့ တချို့လုပ်ငန်းတွေမှာ ကုန်အောင်အသုံးပြုခဲ့ ကြတာကိုလည်း ကျွန်တော်တို့ တွေ့ရှိခဲ့ကြပြီးဖြစ်ပါတယ်။ ဥပမာအနေနဲ့ပြောရရင်တော့ ကျွန်တော်တို့ မတ်လမှာ ငွေလုံးငွေရင်းပဲဖြစ်ဖြစ်၊ သာမန်အသုံးစရိတ်ကပဲဖြစ်ဖြစ်၊ ကျန်ရှိတဲ့ငွေတွေကို သင့်လျော်သလို စာရင်းစစ်အစစ်ခံနိုင်တဲ့ အဆင့်လောက်နဲ့ပဲ ပစ္စည်းများဝယ်ယူခြင်း၊ လုပ်ငန်းဆောင်ရွက်ခြင်းတွေကို တွေ့ရှိရမှာဖြစ်ပါတယ်။ ဥပမာအနေနဲ့ပြောရင် ကျောက်တွေဝယ်၍ပုံထားခြင်း၊ သဲတွေဝယ်၍ပုံထားခြင်း ဆိုတဲ့လုပ်ငန်းတွေဟာ ယခင်က ဒါမျိုးတွေ အမြဲကြုံကြိုက်ခဲ့ပါတယ်။ နောက်နှစ်ဘတ်ဂျက်မှာ ခွဲဝေ ချထားမှုရခြင်း မရခြင်းဆိုတာကို မသေချာဘဲနဲ့ သဲတွေကိုပုံထားတဲ့အတွက်ကြောင့် မိုးရေထဲမျောပြီးတော့ ချောင်းထဲကလာတဲ့သဲတွေ ချောင်းထဲကို ပြန်ရောက်သွားတယ်ဆိုတာတွေလည်း အများကြီး တွေ့ခဲ့ဖူး ပါတယ်။ ဒါ့ကြောင့် ကျွန်တော်တို့ နိုင်ငံတွေရဲ့ တာဝန်ရှိသူအဆင့်ဆင့်ရဲ့ စီမံခန့်ခွဲမှု အလွဲအမှားတွေကြောင့် ဘဏ္ဍာငွေတွေဟာ အလေအလွင့် ဖြစ်ခဲ့ရတာတွေ အများကြီးကြုံခဲ့ရပါတယ်။ ကျွန်တော်တို့ ငွေစာရင်းပူးပေါင်းကော်မတီ အဖွဲ့ ၈ အနေနဲ့ ပညာရေးဝန်ကြီးဌာနရဲ့ ဖြတ်တောက် ငွေလေးအကြောင်းကို အခါအခွင့်သင့်တုန်း ကျွန်တော်တင်ပြချင်ပါတယ်။ ပညာရေးဝန်ကြီးဌာန၊ မန္တလေး နည်းပညာတက္ကသိုလ် စာကြည့်တိုက်ဆောက်လုပ်ခြင်းလုပ်ငန်းအတွက် ဂျပန်နိုင်ငံမှ ချေးငွေ သို့တည်းမဟုတ် လှူဒါန်းငွေများအနက်မှ ကျန်ငွေ တချို့ဖြစ်တဲ့ ကျပ်၂၄၆.၉၅၄ သန်းကို စာကြည့်တိုက်ဆောက်ဖို့ ဆိုပြီးတော့ သဘောတူခဲ့ကြပါတယ်။ သို့သော် ကျွန်တော်တို့နဲ့ ပညာရေးဝန်ကြီးဌာနမှ တာဝန်ရှိသူတစ်ဦးနဲ့ ညှိနှိုင်းတဲ့ ာ့ ဒီငွေတွေဟာ ပြန်လည်ဖျက်သိမ်းသွားတယ်လို့ ကျွန်တော်တို့ ကြားသိရတဲ့အတွက်ကြောင့် ကျွန်တော်တို့ ဖြတ်တောက်ခြင်းမဟုတ်ဘဲနဲ့ ဖျက်သိမ်းခံရလို့သာလျှင် ပညာရေးငွေတွေကို လျော့နည်း သွားတာ ဖြစ်ပါတယ်။ ဒါကြောင့်မို့လို့ ဘာကြောင့်ဖြတ်တောက်သွားတယ်၊ ဘာကြောင့်ပြန်လည်ရုပ်သိမ်း သွားတယ် ဆိုတာလည်း ကျွန်တော်တို့ မသိခဲ့ရပါဘူး။ ဒါကြောင့်ကျွန်တော်တို့နိုင်ငံမှာ နောင်ကိုလည်းပဲ ကျွန်တော်တို့နိုင်ငံရဲ့ လူကိုရင်းနှီးလို့ဖြစ်စေ၊ မျက်နှာနာလို့ဖြစ်စေ အတိုးနည်းနည်းနဲ့ ချေးပေးမယ့် ငွေတွေ၊ အကူအညီပေးမယ့်ငွေတွေ မြောက်မြားစွာ ရရှိဦးမယ်လို့လည်း ကြားသိရပါတယ်။ အဲဒီငွေတွေ ကိုလည်း အလေ့အလွင့်မရှိအောင် နောက်ဆုံး ကျွန်တော်တို့ အကြံပေးချင်တာကတော့ ကျွန်တော်တို့ နိုင်ငံရဲ့ ဘဏ္ဍာတော်ငွေတွေကို တိုင်းပြည်ရော ပြည်သူအတွက်ပါ အကျိုးရှိစွာ အသုံးပြု စေချင်ပါတယ်။ နှစ်ကုန်လို့ လုပ်ငန်းအကောင်အထည်မဖော်နိုင်လျှင်လည်း နိုင်ငံတော်သို့ ပြန်လည်အပ်နှံကြစေလိုကြောင်း အကြံပြု တင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဆက်လက်ပြီး ဦးကျော်မျိုးမင်း မိုးညို မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1451">ဦးကျော်မျိုးမင်း (မိုးညို မဲဆန္ဒနယ်၊ ပဲခူးတိုင်းဒေသကြီး)</mp>အားလုံးပဲ မင်္ဂလာပါခင်ဗျာ။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ ကျွန်တော့အနေနဲ့ ပြည်ထောင်စုအစိုးရ အဖွဲ့မှ ပေးပို့လာတဲ့ ၂၀၁၆-၂၀၁ရ ခု၊ ဘဏ္ဍာရေးနှစ် ပထမ ၆ လပတ် ပြည်ထောင်စုဘဏ္ဍာငွေ အရအသုံး ဆိုင်ရာ အစီရင်ခံစာအပေါ် ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထား မှတ်ချက် အစီရင်ခံစာမှတ်ချက်တွေအပေါ်မှာ အကြံပြုဆွေးနွေးသွားမှာ ဖြစ်ပါတယ်။ ပထမဦးဆုံးအနေနဲ့ ကျွန်တော်တို့ ဆွေးနွေးလိုတာကတော့ ပြည်ထောင်စုဘဏ္ဍာငွေ အရအသုံးဆိုင်ရာစာရင်းတွေကို ဆွေးနွေး ရာမှာ မိမိဒေသမဲဆန္ဒနယ်မှာရှိတဲ့ အချက်အလက်တွေနဲ့ ပြန်လည်သုံးသပ် ဆွေးနွေးပေးသွားမှာ ဖြစ်ပါတယ်။ လေးစားရပါသော ပြည်ထောင်စုလွှတ်တော် နာယကကြီးခင်ဗျာ။ ဒီမိုကရေစီနိုင်ငံတစ်ခုကို ထူထောင် ရာမှာ နိုင်ငံရေရှည်ဖွံ့ဖြိုးတိုးတက်မှုအတွက် အခွန်ယဉ်ကျေးမှုကို တည်ဆောက်နိုင်ရပါမယ်။ ပြည်သူ ပြည်သားများကလည်း မိမိတို့တာဝန်ကို ကျေပွန်စွာနဲ့ ဥပဒေနဲ့အညီ အခွန်ကိုထမ်းဆောင်ပြီးတော့ အစိုးရ အဖွဲ့အစည်းများကလည်း ရငွေတွေအပေါ်မှာ မည်ကဲ့သို့သုံးစွဲပါကြောင်းကို ပွင့်လင်းမြင်သာစွာ ချပြသုံးစွဲရန် လိုအပ်ပါတယ်။ ပြည်ထောင်စုလွှတ်တော်ကြီးကလည်း ရငွေသုံးစွဲငွေတွေကို အယိုအဖိတ်မရှိရအောင် စိစစ်တဲ့နေရာမှာ အထောက်အကူဖြစ်နိုင်ဖို့အတွက် ကျွန်တော်ဆွေးနွေးရခြင်း ဖြစ်ပါတယ်ခင်ဗျာ။ လေးစားရသော ပြည်ထောင်စုလွှတ်တော် နာယကကြီးခင်ဗျာ။ ဒီလိုဆွေးနွေးတဲ့အခါမှာ ဆက်စပ်တဲ့ အကြောင်းအရာတွေကိုပဲ ကျွန်တော် ဆွေးနွေးသွားမှာဖြစ်ပါတယ်။ ကျွန်တော်တို့ ပဲခူးတိုင်းဒေသကြီး အနောက်ခြမ်း မိုးညိုမြို့နယ်နဲ့ပတ်သက်တဲ့ အချက်အလက်ကလေးတွေနဲ့ ဆွေးနွေးသွားမှာ ဖြစ်ပါတယ်။ ကျွန်တော်တို့ မိုးညိုမြို့နယ်မှာ ဒီအခွန်ရငွေနဲ့ ပတ်သက်ပြီးလို့ရှိရင် ဒီအင်းလုပ်ငန်းနဲ့ပတ်သက်ပြီးတော့ အင်းပေါင်း ၇၅ အင်းရှိပါတယ်။ ပြီးခဲ့တဲ့နှစ်က ဒီရငွေနဲ့ပတ်သက်တဲ့ ခန့်မှန်းရရှိငွေဟာ သိန်းပေါင်း ၁,၁၀၀ လောက်ပဲရှိပါတယ်။ အဲဒီတော့ ဘာကြောင့်ဒီဥစ္စာ ဆွေးနွေးပြရလဲဆိုလို့ရှိရင် အမှန်တကယ် မြေပြင်မှာ ဒီလုပ်ငန်းတွေကိုလုပ်ကိုင်တဲ့၊ အင်းလုပ်ငန်းလုပ်ကိုင်တဲ့သူတွေ ပေးချေနေရတဲ့ အခွန်အခတွေနဲ့ ပတ်သက်ပြီးတော့ ဆွေးနွေးချင်တာဖြစ်ပါတယ်။ အဲဒီတော့ ဒီအင်းတွေဟာ တစ်အင်းစီမှာ အနည်းဆုံး သုံးသိန်းကနေပြီးတော့ သိန်း ၄၀ ကြားထိ ပေါက်ပါတယ်။ ဒါအစိုးရကို အမှန်တကယ်သွင်းရတဲ့ ငွေကြေးပါ။ ဒါပေမယ့် အဲဒီအင်းတွေကို လုပ်ကိုင်တဲ့ အင်းသူကြီးတွေဟာ ဒီအင်းတွေကို ရရှိဖို့အတွက် အမှန်တကယ်အပြင်မှာ ကြိုးနီစနစ်တွေကြောင့်သော် လည်းကောင်း၊ ဒီအင်းတွေကိုရဖို့အတွက် ကြိုးစားတဲ့နေရာမှာ သိန်းပေါင်း ၁၅၀ ကနေ ၂၀၀ ကြား ကုန်ကျ နေတာ ဒါမြေပြင်မှာ တကယ့်အဖြစ်အပျက် ဖြစ်နေပါတယ်။ အဲဒီအတွက် ဒီလိုမျိုးအင်းလုပ်သားတွေနဲ့ ကျွန်တော်တို့ ဆွေးနွေးတဲ့အခါမှာလည်း အမှန်တကယ် ပြည်ထောင်စုဘတ်ဂျက်ကိုပဲ သူတို့သွင်းချင်လို ပါတယ်။ လက်ရှိသွင်းနေတဲ့ ဈေးနှုန်းနဲ့ တစ်ဆ နှစ်ဆ ပိုသွင်းရရင်လည်း သူတို့အတွက် အဆင်ပြေချောမွေ့တဲ့ လုပ်ငန်းတစ်ခု ဖြစ်ပါတယ်လို့ ကျွန်တော်တို့ ဆွေးနွေးအကြံပြုကြပါတယ်။ အဲဒီတော့ ဒီလိုမျိုးအင်းတွေကို ကျွန်တော်တို့ အခုနှစ်ပြန်ပြီးစိစစ်ပြီးတော့ အကုန်လုပ်လိုက်တဲ့ အခါမှာ လျာထားစာရင်းမှာတင် သိန်းပေါင်း ၁၅၀၀ ကျော်သွားပြီး သိန်း ၄၀၀ ကျော်လောက် ဒီနှစ်မှာ ပိုလျှံငွေထွက်လာတဲ့ သဘောရှိပါတယ်။ အဲဒီတော့ ဒါပွင့်လင်းမြင်သာတဲ့ ဒီအခွန်စည်းကြပ်မှုအပေါ်မှာ အားနည်းချက်ကို ထောက်ပြခြင်းဖြစ်ပါတယ်။ ဒုတိယအနေနဲ့ကတော့ ကျွန်တော်တို့ တိုင်းဒေသကြီးအစိုးရ တွေကနေပြီးတော့ စီမံခန့်ခွဲပိုင်ခွင့်ရှိတဲ့ ယစ်မျိုးလိုင်စင်အခွန်ကောက်ခံငွေတွေနဲ့ ပတ်သက်ပြီးတော့ ကျွန်တော် ဆွေးနွေးချင်ပါတယ်။ အဲဒီတော့ ယစ်မျိုးလိုင်စင်တွေမှာ ယစ်မျိုးအမျိုးအစားတွေ အများကြီးရှိပါတယ်။ CS2, FM 12, FM9, FM6, ဒီလိုင်စင်တွေအားလုံးကို ပြည်ထောင်စုအစိုးရက စီမံခန့်ခွဲတာမဟုတ်ဘဲနဲ့ တိုင်းဒေသကြီးအစိုးရကနေ စီမံခန့်ခွဲကောက်ခံတဲ့နေရာမှာ FM6, FM12, FM9 ဒီခေါင်းစဉ်တွေ ဘာကြောင့် တက်ထားရလဲဆိုလို့ရှိရင် ဒီလိုင်စင်တွေရဲ့ လုပ်ပိုင်ခွင့်၊ ရပိုင်ခွင့်တွေကမတူပါဘူး။ CS2 တွေ ဆိုလို့ရှိရင် ကျွန်တော်တို့မြို့နယ်မှာ ဆိုလို့ရှိရင် ၃ သိန်းကနေ စပြီးကောက်ပါတယ်။ အဲဒီကနေ FM6, FM12, FM9 ဒါတွေဟာ FM9 ဟာ ဘီယာပဲ ရောင်းလို့ရပါတယ်။ FM12 ဟာ ကျွန်တော်တို့ စတိုပါ။ ပြန်လည်ရောင်းချဖို့အတွက် လိုင်စင်ပါ။ နောက်တစ်ခါ FM6 ဆိုတာ နိုင်ငံခြားအရက်ပါ။ ဒါပေမယ့် ကျွန်တော်တို့ CS2 ရဲ့ လိုင်စင်တစ်ခုတည်းကို ရထားလိုက်တာနဲ့ ဘီယာ၊ ကျွန်တော်တို့ နိုင်ငံခြားအရက်တွေ ရောင်းချနေတာဟာ ကျွန်တော်တို့နိုင်ငံရဲ့ အခွန်ကို အင်မတန် နစ်နာစေပါတယ်။ ဒီလိုဘာကြောင့် ဖြစ်ရသလဲဆိုရင် အောက်ခြေမှာရှိတဲ့ အမှန်တကယ်ပေးဆောင်ရတဲ့ ငွေကြေးတွေဟာ များပြားနေတဲ့ အတွက် ပြည်သူတွေဟာလည်း မိမိတို့ရတဲ့ အကျိုးအမြတ်နဲ့ ပေးဆောင်ရတဲ့ အခွန်အပေါ်မှာ ကိုက်ညီမှု မရှိ ဆိုတာကြောင့်ဖြစ်ပါတယ်။ အမှန်တကယ် ကျွန်တော်တို့ သုံးသိန်းပဲပေါက်တဲ့အခွန်ကို ကျွန်တော်တို့ အမှန်တကယ်ပေးဆောင်နေရတာဟာ ရ သိန်းကနေ ၁၀ သိန်းကြားနီးပါး ဖြစ်တဲ့အတွက် အရက်ပုန်း ဆိုင်တွေ၊ CS2 တွေ၊ လိုင်စင်မဲ့ဆိုင်တွေ ပေါ်ပေါက်နေရဖြစ်ပါတယ်။ ဒါဟာ အခွန်ရရှိမှုနဲ့ပတ်သက် ပြီးတော့ ယိုပေါက်တွေကို ကျွန်တော်တို့ ဒါပြည်ထောင်စုလွှတ်တော်ကြီးက သိနိုင်အောင် ကျွန်တော်တို့ တင်ပြခြင်းဖြစ်ပါတယ်။ ဒုတိယအနေနဲ့ ဒီသုံးငွေတွေ သုံးစွဲတဲ့နေရာမှာ ပြန်လည်စစ်ဆေးတဲ့အခါတွေမှာရော၊ လွှတ်တော် ဘတ်ဂျက် RE တွေ ရေးဆွဲတဲ့အခါတွေမှာရော ကျွန်တော်တို့ တင်ပြတဲ့ စာရင်းတွေမှာ ယေဘုယျအရမ်း ဆန်လွန်းပါတယ်။ အဲဒီတော့ ယေဘုယျအရမ်းဆန်လွန်းတယ်ဆိုတာ ဘာကြောင့်ပြောရလဲဆိုတော့ ဒီလို သုံးငွေတွေတင်ပြတဲ့နေရာမှာ ခြံစည်းရိုးကာရံဖို့အတွက်ဘယ်လောက်၊ အတိုင်းအတာဘယ်လောက် ကာမယ် ဆိုတာမပါပါဘူး။ ဘာအမျိုးအစားဆိုတာမပါပါဘူး။ မြေဖို့ရန်ဆို ဘယ်လောက်၊ ကျောင်းဆောက်ရန် ပေ ၁၅၀ x ၃၀ ငွေ Amount ကဘယ်လောက် ဆိုပြီးတော့ ဒီလိုမျိုးတွက်ပြီးတော့ ဒီဥစ္စာတွေကို ဘယ်လို နည်းစနစ်နဲ့ တွက်ပြီးတော့ ဆောက်မယ်ဆိုတာကို ထည့်သွင်းစဉ်းစားသင့်တဲ့ ကျွန်တော်တို့ တင်ပြလာတဲ့ အခါမှာ ကျွန်တော်တို့အတွက် စိစစ်ရတာအရမ်းခက်ခဲပါတယ်။ အဲဒီတော့ ဒီပြည်ထောင်စုမှာရှိတဲ့ ကျွန်တော်တို့ လွှတ်တော်ကိုယ်စားလှယ်တွေအားလုံးနဲ့ ကျွန်တော်တို့ ပြန်လည်စိစစ်ရတဲ့အခါမှာ မစိစစ် လိုက်ရတဲ့ဌာနတွေ တော်တော်များများရှိပြီးတော့ နောင်နှစ်နောင်ခါတွေမှာ ကျွန်တော်တို့ဒီ ဘတ်ဂျက် အရအသုံးငွေစာရင်းတွေနဲ့ ပြန်လည်စိစစ်တဲ့အခါမှာ သေသေချာချာ စိစစ်နိုင်ဖို့နဲ့ ရရှိရမယ့်ငွေတွေကို စနစ်တကျရရှိဖို့၊ သုံးစွဲတဲ့နေရာမှာလည်း နည်းစနစ်တကျ ခွဲဝေသုံးစွဲနိုင်ဖို့ဟာ အဓိက အရေးကြီးပါတယ်။ နိဂုံးချုပ်အနေနဲ့ ကျွန်တော်ပြောချင်တာကတော့ ဒီဝန်ကြီးဌာနတွေအနေနဲ့ ကျွန်တော်တို့ ဒီလိုမျိုး နိုင်ငံတော်ဘတ်ဂျက်တွေကို ခွဲဝေသုံးစွဲတဲ့နေရာမှာ နိုင်ငံတော်ဘတ်ဂျက် မလုံလောက်လို့ဘဲဖြစ်ဖြစ်၊ မလုံလောက်လို့ဆိုပြီးတော့ ဒီမျှဝေခြင်းအစီအစဉ်တွေကို ဆောင်ရွက်နေရပါတယ်လို့ ပြောနေမယ့်အစား မိမိဌာနမှာရှိတဲ့ ရရှိတဲ့ငွေတွေကို စေ့စပ်သေချာစွာနဲ့ အသုံးတည့်အောင် ဆောင်ရွက်နိုင်ဖို့နဲ့ အဲဒီရရှိတဲ့ ငွေတွေကို ပြန်ပြီးတော့ ပြန်လည်သုံးစွဲတဲ့နေရာမှာလည်း ဘဏ္ဍာရေးစည်းမျဉ်းစည်းကမ်းတွေနဲ့အညီ လျှော့ချသုံးစွဲနိုင်အောင် ပူးပေါင်းဆောင်ရွက်ပေးကြပါလို့ ပြောကြားရင်းနဲ့ နိဂုံးချုပ်ပါတယ်။ အားလုံးကို ကျေးဇူးတင်ပါတယ်။</speech>
<title>အထက်ပါအစီရင်ခံစာနှင့်စပ်လျဉ်း၍ သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က ပြန်လည်ရှင်းလင်းရန်ရှိက ရှင်းလင်းဆွေးနွေးခြင်း</title>
<speech type="speaker">အစီအစဉ်(၁၂) ဖြစ်ပါတယ်။ လွှတ်တော်ကိုယ်စားလှယ်များ ဆွေးနွေးလို့ ပြီးပါပြီ။</speech>
<speech><agency id="30">ယခု ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာ(၇/၂၀၁၆)နဲ့ စပ်လျဉ်းပြီး စီမံကိန်းနှင့် ဘဏ္ဍာရေးဝန်ကြီးဌာနက ပြန်လည်ရှင်းလင်းရန်ရှိက ဦးမောင်မောင်ဝင်း(ဒုတိယဝန်ကြီး၊ စီမံကိန်းနှင့် ဘဏ္ဍာရေးဝန်ကြီးဌာန)</agency>လေးစားအပ်ပါသော နာယကကြီး၊ ပြည်သူ့လွှတ်တော် ဥက္ကဋ္ဌကြီးနှင့် လွှတ်တော်ကိုယ်စားလှယ်ကြီးများအားလုံး၊ ဖိတ်ကြား ထားသော ပြည်ထောင်စုအဆင့် ပုဂ္ဂိုလ်များအားလုံး မင်္ဂလာပါ။ ကျွန်တော်ကတော့ စီမံကိန်းနှင့်ဘဏ္ဍာရေး ဝန်ကြီးဌာန ဒုတိယဝန်ကြီး ဦးမောင်မောင်ဝင်း ဖြစ်ပါတယ်။ လေးစားအပ်ပါသော နာယကကြီးခင်ဗျာ။ ၂၀၁၆-၂၀၁ရ ခု၊ ဘဏ္ဍာရေးနှစ် ပထမ ၆ လပတ် ဘဏ္ဍာငွေအရအသုံးဆိုင်ရာ အစီရင်ခံစာအပေါ်မှာ ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိ ချက်နဲ့ သဘောထားမှတ်ချက် အစီရင်ခံစာများနှင့်စပ်လျဉ်း၍ စီမံကိန်းနှင့်ဘဏ္ဍာရေးဝန်ကြီးဌာနကိုယ်စား ပြန်လည်ရှင်းလင်း ဆွေးနွေးတင်ပြမှာ ဖြစ်ပါတယ်။ ပထမဦးစွာ အစီရင်ခံစာ အပိုဒ် ၇(ဂ) မှာပါဝင်တဲ့ ၂၀၁၆-၂၀၁ရ ဘဏ္ဍာရေးနှစ် ပထမနှစ်ဝက် အစီရင်ခံစာအရ ပြည်ထောင်စုရဲ့ ရငွေ၊ သုံးငွေအခြေအနေကို ၂၀၁၄-၂၀၁၅၊ ၂၀၁၅-၂၀၁၆ ဘဏ္ဍာရေးနှစ် ပထမနှစ်ဝက်စာရင်းများနှင့် နှိုင်းယှဉ်ပါက (၃)နှစ်အတွင်း ရငွေအနည်းဆုံးဖြစ်သည့်အပြင် သုံးငွေတွင်လည်း ၂၀၁၅-၂၀၁၆ ဘဏ္ဍာရေးနှစ်ကို ပြည့်မီခြင်းမရှိကြောင်း သုံးသပ်တွေ့ရှိခြင်းနဲ့ပတ်သက်၍ ရငွေအပိုင်းတွင် ၂၀၁၅-၂၀၁၆ ခု ဘဏ္ဍာရေးနှစ်ထက် ပိုမိုရရှိပါသော်လည်း ၂၀၁၄-၂၀၁၅ ခု၊ ဘဏ္ဍာရေးနှစ်ထက် လျော့နည်း သည်ကို တွေ့ရှိရပါတယ်။ ၂၀၁၄-၂၀၁၅ ဘဏ္ဍာရေးနှစ်ရဲ့ သာမန်ရငွေများကို ပြန်ကြည့်တဲ့အခါမှာ ဘဏ္ဍာရေးဝန်ကြီးဌာနမှာ လှည့်ပတ်ရန်ပုံငွေစာရင်းများကို ပိတ်သိမ်းပြီး နိုင်ငံတော်သို့ ပေးသွင်းခဲ့ခြင်းနဲ့ မော်တော်ဆိုင်ကယ်စီမံချက်ကို ဆောင်ရွက်ခဲ့တဲ့နှစ် ဖြစ်ခဲ့တဲ့အတွက်ကြောင့် ရငွေများ များပြားခဲ့တဲ့ အခြေအနေကိုလည်း ပြန်လည်တွေ့ရှိရပါတယ်။ သုံးငွေမှာ ၂၀၁၅-၂၀၁၆ ခု ဘဏ္ဍာရေးနှစ်ကို ပြည့်မီမှုမရှိခြင်းဟာ ၂၀၁၆ ခုနှစ်၊ ပြည်ထောင်စု၏ ဘဏ္ဍာငွေအရအသုံးဆိုင်ရာဥပဒေကို ပြင်ဆင်တဲ့ဥပဒေကို ၃၁-၈-၂၀၁၆ မှာ အတည်ပြုပြဋ္ဌာန်းနိုင်ခဲ့တဲ့ အတွက် ဥပဒေပါ ငွေလုံးငွေရင်းအသုံးစရိတ်များကို ဥပဒေအတည်ပြုပြီးသည့် နောက်ပိုင်းကျမှသာ ကျွန်တော်တို့ အရှိန်အဟုန်မြှင့်တင်ပြီး သုံးစွဲရမှာဖြစ်တဲ့အတွက် ဖြစ်ပါတယ်။ အထူးသဖြင့်တော့ တည်ဆောက်ရေးလုပ်ငန်းများ၊ စက်ပစ္စည်းဝယ်ယူခြင်း လုပ်ငန်းများအတွက် တင်ဒါများခေါ်ယူ ဆောင်ရွက်ဆဲ ဖြစ်ခြင်းတို့ကြောင့် ဖြစ်သည်ကို တွေ့ရှိရပါတယ်။ အစီရင်ခံစာ အပိုဒ် ၇(ဃ) မှာ ပါတဲ့ ရငွေရှာဖွေတဲ့ ဌာနတွေဖြစ်တဲ့ နိုင်ငံတော်ပိုင် စီးပွားရေး အဖွဲ့အစည်းတွေနဲ့ နေပြည်တော်စည်ပင်သာယာရေးအဖွဲ့တို့အနေနဲ့ မိမိတို့ရဲ့ ပကတိအခြေအနေမှန်ကို ပြန်လည်စိစစ်ပြီး ရငွေတိုးတက်ရရှိဖို့၊ ရည်မှန်းချက်ပြည့်မီဖို့ ကြိုးပမ်းဆောင်ရွက်ရန်လိုအပ်ကြောင်းနှင့် စပ်လျဉ်း၍ ပြည်ထောင်စုအစိုးရအဖွဲ့ကိုတင်ပြပြီးတော့ လမ်းညွှန်မှုခံယူ ဆက်လက်ဆောင်ရွက်မှာ ဖြစ်ပါတယ်။ ၂၀၁၄-၂၀၁၅ ခု၊ ဘဏ္ဍာရေးနှစ်ကနေ ၂၀၁၆-၂၀၁ရ ဘဏ္ဍာရေးနှစ်အထိ နိုင်ငံတော်ပိုင် စီးပွားရေး အဖွဲ့အစည်းများရဲ့ ရငွေလျော့နည်းရခြင်းကို ပြန်ကြည့်တဲ့အခါမှာ မြန်မာ့ရုပ်ရှင်လုပ်ငန်း၊ သမဝါယမပို့ကုန် သွင်းကုန်လုပ်ငန်း၊ မြန်မာ့အသေးစားငွေရေးကြေးရေး ကြီးကြပ်စစ်ဆေးရေးလုပ်ငန်း၊ ပြည်သူ့ ဆောက်လုပ်ရေးလုပ်ငန်း၊ မြန်မာ့ဆားနှင့် အဏ္ဏဝါဓာတုဗေဒပစ္စည်းထုတ်လုပ်ရေးနှင့် ရောင်းဝယ်ရေး လုပ်ငန်းနှင့် ပုံနှိပ်ရေးနှင့်စာအုပ်ထုတ်ဝေရေးလုပ်ငန်းတို့ဟာ ဦးစီးဌာနအဖြစ်သို့ ပြောင်းလဲခဲ့ခြင်းကြောင့် ရငွေများလျော့နည်းခဲ့သည်ကိုလည်း တွေ့ရှိရပါတယ်။ မြန်မာ့ရေနံနှင့် သဘာဝဓာတ်ငွေ့လုပ်ငန်းမှာ ကမ်းလွန် ရေနံရှာဖွေရေးမှ သဘာဝဓာတ်ငွေ့ရဲ့ ဈေးနှုန်းများ လျော့ကျသွားခြင်းကြောင့်လည်း ရငွေလျော့နည်းခြင်း ဖြစ်ပါတယ်။ မြန်မာ့ကျောက်မျက်ရတနာရောင်းဝယ်ရေးလုပ်ငန်းမှာ အကျိုးတူ ကျောက်ရောင်းရငွေ အပေါ်မှာ ခွဲဝေရရှိမယ့် အချိုးကို ၄၀ ရာခိုင်နှုန်းမှ ၂၅ ရာခိုင်နှုန်းသို့ လျှော့ချပေးလိုက်ခြင်း၊ ကျောက်မျက် ဥပဒေအရ ပုဂ္ဂလိကလုပ်ငန်းရှင်များထံမှ ကောက်ခံတဲ့ ဝန်ဆောင်မှုအခွန် ၃ ရာခိုင်နှုန်းကို ကင်းလွတ်ခွင့် ပြုလိုက်ခြင်းနှင့် မြန်မာ့သစ်လုပ်ငန်းမှာ ပြည်ပကိုသစ်အလုံးလိုက် တင်ပို့ရောင်းချခြင်းကို ရပ်ဆိုင်းခဲ့တဲ့ အတွက်ကြောင့် ရငွေများလျော့နည်းသွားခြင်း၊ မြန်မာ့ ဆက်သွယ်ရေးလုပ်ငန်းမှာ KDDI ကုမ္ပဏီနှင့် QulSaooo Joint Operations c$:05qj|8329 Minimum Guarantee Revenue gę salos ဝေစုရဲ့ ၅၀ ရာခိုင်နှုန်းသာ ရရှိသဖြင့် ရငွေလျော့နည်းသွားခြင်း၊ မြန်မာနိုင်ငံတော်ဗဟိုဘဏ်၊ လျှပ်စစ်နှင့် စွမ်းအင်ဝန်ကြီးဌာန အောက်မှာရှိတဲ့ ရန်ကုန်မြို့တော် လျှပ်စစ်ဓာတ်အားပေးရေးအဖွဲ့နဲ့ ရန်ကုန်လျှပ်စစ် ဓာတ်အားပေးရေး ကော်ပိုရေးရှင်းတို့အား လျှပ်စစ်ဓာတ်အားဖြန့်ဖြူးရေးလုပ်ငန်းအောက်မှာရှိတဲ့ မန္တလေး တိုင်းဒေသကြီး လျှပ်စစ်အင်ဂျင်နီယာရုံးကို မန္တလေးလျှပ်စစ်ဓာတ်အားပေးရေးကော်ပိုရေးရှင်းအဖြစ်သို့ လည်းကောင်း ပြည်ထောင်စုဘဏ္ဍာရန်ပုံငွေအစီအစဉ် ပြင်ပကဆောင်ရွက်သော နိုင်ငံတော်ပိုင်စီးပွားရေး အဖွဲ့အစည်း များအဖြစ် ပြောင်းလဲဖွဲ့စည်းခဲ့ခြင်းတို့ကြောင့်ဖြစ်သည်ကို တွေ့ရှိရပါတယ်။ အစီရင်ခံစာ အပိုဒ် ၇(င) မှာပါတဲ့ ပြည်ထောင်စုအခွန်အကောက်ရငွေရဲ့ ၈၀ ရာခိုင်နှုန်းကျော် ကောက်ခံပေးနေတဲ့ စီမံကိန်းနှင့်ဘဏ္ဍာရေးဝန်ကြီးဌာန၏ အခွန်အကောက်ရငွေမှာ ၂၀၁၅-၂၀၁၆ ခုနှစ်၊ ပထမ (၆) လ ရရှိမှုကို မပြည့်မီသည့်အပြင် ၂၀၁၆-၂၀၁ရ ခု၊ ဘဏ္ဍာရေးနှစ် တစ်နှစ်လုံးရည်မှန်းချက်၏ ၃၇.၈၂ ရာခိုင်နှုန်းသာ ရရှိသေးကြောင်းနှင့်စပ်လျဉ်း၍ ပြည်ထောင်စုအခွန်အကောက်ရငွေ၏ ၈၀ ရာခိုင်နှုန်း ကျော် ကောက်ခံပေးနေသည့် စီမံကိန်းနှင့်ဘဏ္ဍာရေးဝန်ကြီးဌာန ပြည်တွင်းအခွန်များဦးစီးဌာနမှ ကောက်ခံ သည့် ဝင်ငွေခွန်ခေါင်းစဉ်အောက်မှ နိုင်ငံပိုင်ကဏ္ဍမှာ သယံဇာတနှင့် သဘာဝပတ်ဝန်းကျင်ထိန်းသိမ်းရေး ဝန်ကြီးဌာနအောက်ရှိ မြန်မာ့သစ်လုပ်ငန်းမှ သစ်ထုတ်လုပ်မှု လျော့နည်းခဲ့ခြင်း၊ လျှပ်စစ်နှင့် စွမ်းအင်ဝန်ကြီး ဌာနအောက်ရှိ လျှပ်စစ်လုပ်ငန်းများ၊ မြန်မာ့ရေနံနှင့် သဘာဝဓာတ်ငွေ့လုပ်ငန်း၊ မြန်မာ့ရေနံထွက်ပစ္စည်း ရောင်းဝယ်ရေးလုပ်ငန်းများမှ လျော့နည်းသွားခြင်း၊ ပို့ဆောင်ရေးနှင့် ဆက်သွယ်ရေးဝန်ကြီးဌာနအောက်ရှိ မြန်မာ့ဆက်သွယ်ရေးလုပ်ငန်းမှ လျော့နည်းကောက်ခံရရှိခြင်း စသည်တို့ကြောင့် ဖြစ်သည်ကို တွေ့ရှိရ ပါတယ်။ လေးစားအပ်ပါသော နာယကကြီးခင်ဗျား။ အစီရင်ခံစာအပိုဒ် ၁၀ မှာ သုံးငွေရည်မှန်းချက်ပါ လုပ်ငန်းများ ဆောင်ရွက်နိုင်မှုကို သေချာစွာ ပြန်လည်စိစစ်ပြီး ယခုဘဏ္ဍာရေးနှစ်အတွင်းမှာ အမှန်တကယ် ဆောင်ရွက်နိုင်မည့် လုပ်ငန်းများအတွက် လိုအပ်ငွေကိုသာချန်လှပ်ပြီး ကျန်သုံးငွေများကို ပြန်လည် အပ်နှံခြင်းနှင့် ဘတ်ဂျက်ရေးဆွဲနေဆဲဖြစ်သည့် ၂၀၁၇-၂၀၁၈ ဘဏ္ဍာရေးနှစ် ရသုံးခန့်မှန်းခြေငွေစာရင်း တွင် ထည့်သွင်းတောင်းခံနိုင်ရေး အမြန်ဆုံး စိစစ်ဆောင်ရွက်သင့်ပါကြောင်း သုံးသပ်ချက်နှင့်စပ်လျဉ်း၍ ပြည်ထောင်စု၏ ဘဏ္ဍာငွေအရအသုံးဆိုင်ရာဥပဒေနှင့် နောက်ထပ်ဘဏ္ဍာငွေခွဲဝေသုံးစွဲရေးဥပဒေတို့အရ ခွင့်ပြု ပေးထားတဲ့ အသုံးစရိတ် ရန်ပုံငွေစာရင်းများကို ံးစွဲနိုင်ခြင်း မရှိသည့်အတွက် ဖြစ်ပေါ် လာသည့် ပိုလျှံငွေများကို “အထွေထွေပိုလျှံရန်ပုံငွေ” (GRE) သို့ နှစ်စဉ် ဒီဇင်ဘာလနှင့် မတ်လတို့မှာ ဌာနအဖွဲ့အစည်းများကို ပြန်လည်အပ်နှံစေပါတယ်။ စီမံကိန်းနှင့်ဘဏ္ဍာရေးဝန်ကြီးဌာနက စုစည်းပေါင်းချုပ် ပြီးတော့ ပြည်ထောင်စုအစိုးရအဖွဲ့ကို တင်ပြဆောင်ရွက်သွားမှာဖြစ်ပါတယ်။ ဒီကိစ္စနဲ့ပတ်သက်လို့လည်း ပြည်သူ့လွှတ်တော်ကိုယ်စားလှယ် ဒေါက်တာတင်အောင်ရဲ့ ဆွေးနွေးချက်မှာလည်း ပါဝင်ပြီးဖြစ်ပါတယ်။ အစီရင်ခံစာ သဘောထားမှတ်ချက် အပိုဒ် ၁၂ မှာပါရှိတဲ့ ရငွေရည်မှန်းချက် ပြည့်မီစွာရရှိနိုင်ရေး ဒုတိယ (၆)လပတ်ကာလအတွင်း ပိုမိုကြိုးပမ်းဆောင်ရွက်ရန် လိုအပ်ပါသည်ဆိုတဲ့ အချက်နှင့်စပ်လျဉ်း၍ ဌာနများအနေနဲ့ အခွန်အကောက်နှင့် သာမန်ရငွေများ အပြည့်အဝကောက်ခံရရှိရေးကို ဖိဖိစီးစီး ဆောင်ရွက် ပေးရန်အတွက်ကို ပြည်ထောင်စုအစိုးရအဖွဲ့ကို တင်ပြပြီးတော့ ကြပ်မတ်ဆောင်ရွက်သွားမှာ ဖြစ်ပါတယ်။ ဦးကျော်မျိုးမင်း မိုးညို ဆွေးနွေးတဲ့ အချက်ဟာလည်း ကျွန်တော်တို့ အခွန်ကောက်ခံတဲ့ နေရာမှာ ယိုပေါက်တွေရှိနေတယ်ဆိုတဲ့ဟာလည်း အမှန်ပဲဖြစ်ပါတယ်။ ကျွန်တော်တို့ ပြည်တွင်းအခွန်များဦးစီးဌာနက ကောက်ခံတဲ့အခွန်များကိုတော့ ကျွန်တော်တို့ အခွန်အကောက်ရဲ့ အခြေခံချဲ့ထွင်ခြင်း၊ အခွန်ကင်းလွတ်ခွင့် ပြုမှုများကို လျှော့ချခြင်း၊ အခွန်တိမ်းရှောင်မှုများကို ဖော်ထုတ်ခြင်း စတဲ့ကိစ္စများကို ဆောင်ရွက်လျက် ရှိပါတယ်။ သဘောထားမှတ်ချက် အပိုဒ် ၁၃ မှာ ၂၀၁၆ ခုနှစ်၊ အောက်တိုဘာလ ၃၁ ရက်နေ့ က ပြုလုပ်ခဲ့တဲ့ ဘဏ္ဍာရေးကော်မရှင်ရဲ့ (၂/၂၀၁၆) ကြိမ်မြောက် အစည်းအဝေးမှာ နိုင်ငံတော်သမ္မတ ပြောကြားခဲ့တဲ့ အပိုဒ်(၁၀)ပါ လမ်းညွှန်မိန့်ကြားချက်များနှင့်အညီ လိုက်နာဆောင်ရွက်သွားရန်နှင့် ထိုသို့ဆောင်ရွက် ရာတွင် ၂၀၁၆-၂၀၁ရ ဘဏ္ဍာရေးနှစ်အတွင်း ီးစီးနိုင်မည့် အခြေအနေများကို စနစ်တကျ စိစစ် သုံးသပ်ပြီး ဆက်လက်ဆောင်ရွက်သွားရန်ဆိုတဲ့အချက်နှင့်စပ်လျဉ်းပြီးလည်း ပြည်ထောင်စုအစိုးရအဖွဲ့ ကို တင်ပြပြီး ဆောင်ရွက်မှာဖြစ်ပါကြောင်း တင်ပြအပ်ပါတယ်။ လေးစားအပ်ပါသော နာယကကြီးခင်ဗျား။ နိဂုံးချုပ်အားဖြင့် အစီရင်ခံစာ အပိုဒ် ၁၄ မှာ နိုင်ငံတော်၏ စီးပွားရေးမူဝါဒများနှင့်အညီ လုပ်ငန်းများပိုမိုအောင်မြင်စေရန်နှင့် ပုဂ္ဂလိကပိုင်အဖြစ် ပြောင်းလဲလုပ်ကိုင်နိုင်ချေရှိတဲ့ လုပ်ငန်းများကို ပုဂ္ဂလိကပိုင်အဖြစ် ပြောင်းလဲလုပ်ဆောင်ခြင်း စသည်တို့ကို ဆောင်ရွက်နိုင်ရေးအတွက် အဖွဲ့အစည်းတစ်ခုချင်းရဲ့ ပကတိအခြေအနေမှန်များကို စနစ်တကျ စိစစ်၍ ဆက်လက်ဆောင်ရွက်မည်ဖြစ်ပါကြောင်းနှင့် ၂၀၁၆-၂၀၁ရ ဘဏ္ဍာရေးနှစ် ပထမ (၆) လပတ် ဘဏ္ဍာငွေ အရအသုံးဆိုင်ရာ အစီရင်ခံစာအပေါ် ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာပါ သုံးသပ်ချက်နှင့် သဘောထားမှတ်ချက်များအပေါ် အလေးထား ဆောင်ရွက်သွားမည်ဖြစ်ကြောင်း တင်ပြရင်း နိဂုံးချုပ်အပ်ပါတယ်ခင်ဗျာ။ အားလုံးကို ကျေးဇူးတင် ပါတယ်။</speech>
<title>အဆိုပါ အစီရင်ခံစာ(၇/၂၀၁၆)ကို လွှတ်တော်က သဘောတူလက်ခံရန် ပြည်သူ့ငွေစာရင်းပူးပေါင်းကော်မတီက အဆိုတင်သွင်းခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၁၃) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်သူ့ ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာ (၇/၂၀၁၆)ကို လွှတ်တော်က သဘောတူလက်ခံရန် ပြည်ထောင်စုလွှတ်တော်ဆိုင်ရာ နည်းဥပဒေ ၁၀၄ နည်းဥပဒေခွဲ(င) နဲ့အညီ ပြည်သူ့ငွေစာရင်းပူးပေါင်းကော်မတီက အဆိုတင်သွင်းဖို့ ဖြစ်ပါတယ်။</speech>
<speech><mp id="1434">ဦးခင်မောင်သန်း(တွဲဖက်အတွင်းရေးမှူး၊ ပြည်သူ့ငွေစာရင်းပူးပေါင်းကော်မတီ)</mp>လေးစား ရပါသော ပြည်ထောင်စုလွှတ်တော် နာယကကြီးနဲ့တကွ ပြည်သူ့လွှတ်တော်ဥက္ကဋ္ဌကြီးနှင့် ပြည်ထောင်စု လွှတ်တော်ကိုယ်စားလှယ်များ၊ တက်ရောက်လာကြတဲ့ ပြည်ထောင်စုအဆင့်ဝန်ကြီးများနဲ့အားလုံး လေးစားစွာ ဂါရဝပြုအပ်ပါတယ်။ ကျွန်တော်ကတော့ ပဲခူးတိုင်းဒေသကြီး တောင်ငူမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးခင်မောင်သန်း ဖြစ်ပါတယ်။ ပြည်သူ့ငွေစာရင်းပူးပေါင်းကော်မတီရဲ့ တွဲဖက်အတွင်းရေးမှူး လည်း ဖြစ်ပါတယ်။ ကျွန်တော့အနေနဲ့ ပြည်သူ့ငွေစာရင်းပူးပေါင်းကော်မတီဥက္ကဋ္ဌရဲ့ တာဝန်ပေးချက်အရ အဆိုတင်သွင်းသွားမှာဖြစ်ပါတယ်။ ပြည်ထောင်စုလွှတ်တော် နာယကကြီးခင်ဗျာ။ ပြည်ထောင်စုအစိုးရအဖွဲ့မှ ပေးပို့လာသော ၂၀၁၆-၂၀၁ရ ဘဏ္ဍာရေးနှစ်၊ ပထမ ၆ လပတ် ဘဏ္ဍာငွေအရအသုံးဆိုင်ရာ အစီရင်ခံစာနဲ့စပ်လျဉ်း၍ ပြည်သူ့ ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာ အမှတ်စဉ် (၇/၂၀၁၆) ကို ပြည်ထောင်စုလွှတ်တော်က သဘောတူလက်ခံပေးပါရန် ပြည်ထောင်စု လွှတ်တော်ဆိုင်ရာ နည်းဥပဒေ ၁၀၄ နည်းဥပဒေခွဲ(င) နဲ့အညီ အဆိုတင်သွင်းအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ လွှတ်တော်ရဲ့ အဆုံးအဖြတ်ရယူ ပါ့မယ်။ ပြည်သူ့ငွေစာရင်းပူးပေါင်းကော်မတီရဲ့ အဆိုကို လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူတဲ့သူရှိပါသလား ခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူတဲ့သူမရှိတဲ့အတွက် ပြည်ထောင်စုအစိုးရအဖွဲ့က ပေးပို့တဲ့ ၂၀၁၆-၂၀၁ရ ခု၊ ဘဏ္ဍာရေးနှစ် ပထမ ၆ လပတ် ပြည်ထောင်စု၏ဘဏ္ဍာငွေ အရအသုံးဆိုင်ရာ အစီရင် ခံစာကို မှတ်တမ်းတင်ကြောင်းနဲ့ ယင်းအစီရင်ခံစာနဲ့ စပ်လျဉ်းပြီး ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာ (၇/၂၀၁၆)ကို လွှတ်တော်က အတည်ပြုကြောင်း ကြေညာပါတယ်။</speech>
</motion>
</section>
</discussion>
<postface><title>ပြည်ထောင်စုလွှတ်တော် နာယက က အစည်းအဝေး နဝမနေ့ ရပ်နားကြောင်းနှင့် ဒသမနေ့ ကျင်းပမည့် နေ့ရက်နှင့် ကြေညာခြင်း</title>
<speech type="speaker">အစီအစဉ်(၁၄) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ တတိယပုံမှန် အစည်းအဝေး နဝမနေ့ အစီအစဉ်ကို ရပ်နားပါမယ်။ ဒုတိယအကြိမ် ပြည်ထောင်စုလွှတ်တော် တတိယပုံမှန်အစည်းအဝေးရဲ့ ဒသမနေ့ကို ၂၀၁၆ ခုနှစ်၊ ဒီဇင်ဘာလ ၂၀ ရက် (အင်္ဂါနေ့) မွန်းလွဲ ၁ နာရီခွဲ (၁၃၃၀) ကျင်းပပြုလုပ်မည်ဖြစ်ကြောင်းနဲ့ ယနေ့အတွက် အစည်းအဝေး ပြီးဆုံးကြောင်း ကြေညာပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။ ဒုတိယအကြိမ် ပြည်ထောင်စုလွှတ်တော် တတိယပုံမှန်အစည်းအဝေး နဝမနေ့ အစည်းအဝေးကို မွန်းလွဲ ၁၄:၅၀ နာရီ ရပ်နားပါသည်။</speech>
</postface>
</transcript>
</doc>
