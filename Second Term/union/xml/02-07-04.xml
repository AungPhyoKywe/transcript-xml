<doc>
<docinfo>
<docno>02-07-04.xml</docno>
<pdf>02-07-04.pdf</pdf>
<term value="02">ဒုတိယအကြိမ်</term>
<session value="07" />
<sittingday value="04" />
<legislature value="union">ပြည်ထောင်စုလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် သတ္တမပုံမှန်အစည်းအဝေး စတုတ္ထနေ့မှတ်တမ်း</title>
<date>၁၃၇၉ ခုနှစ်၊ တပို့တွဲလဆန်း ၃ ရက် (၂၀၁၈ ခုနှစ်၊ ဇန်နဝါရီ ၁၉ ရက်)(သောကြာနေ့</date>
</docinfo>
<transcript>
<preface>
<p>နေပြည်တော်ရှိ ပြည်ထောင်စုလွှတ်တော် အစည်းအဝေးခန်းမတွင် ဒုတိယအကြိမ် ပြည်ထောင်စု လွှတ်တော် သတ္တမပုံမှန်အစည်းအဝေး စတုတ္ထနေ့ကို နံနက် ၁၀:ဝဝ နာရီင်ကျင်းပပါသည်။ ပြည်ထောင်စုလွှတ်တော် အစည်းအဝေးတွင် နာယကအဖြစ် အမျိုးသားလွှတ်တော် ဥက္ကဋ္ဌ မန်းဝင်းခိုင်သန်းက ဆောင်ရွက်ပြီး အခမ်းအနားမှူးအဖြစ် ပြည်ထောင်စုလွှတ်တော်ရုံး ညွှန်ကြားရေးမှူးချုပ် ဦးကျော်စိုးက ဆောင်ရွက်ပါသည်။</p>
<title>ပြည်ထောင်စုလွှတ်တော် နာယက နေရာယူခြင်း</title>
<speech type="mc">လေးစားအပ်ပါသော ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် သတ္တမပုံမှန်အစည်းအဝေးရဲ့ စတုတ္ထနေ့ အစီအစဉ် စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျာ။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="speaker">အားလုံးမင်္ဂလာပါ။</speech>
<speech type="mc">အားလုံး ထိုင်နိုင်ကြပါပြီခင်ဗျာ။ ပြည်ထောင်စုလွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်း ကြေညာခြင်း ၊</speech>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယအကြိမ် ပြည်ထောင်စုလွှတ်တော် သတ္တမပုံမှန်အစည်းအဝေး စတုတ္ထနေ့မှာ ပြည်ထောင်စုလွှတ်တော် ကိုယ်စားလှယ်များ စိစစ်ရေးကော်မတီရဲ့ တင်ပြချက်အရ အစည်းအဝေးတက်ရောက်ခွင့်ရှိတဲ့ ပြည်ထောင်စု လွှတ်တော်ကိုယ်စားလှယ်ဦးရေ စုစုပေါင်း ၆၅ရ ဦး ရှိပြီး ဒီကနေ့အစည်းအဝေးကို ၅၈၄ ဦး တက်ရောက် ပါတယ်။ တက်ရောက်ခွင့်ရှိတဲ့ ကိုယ်စားလှယ်ဦးရေစုစုပေါင်းရဲ့ ၈၈.၈၉ ရာခိုင်နှုန်းရှိပြီး သုံးပုံတစ်ပုံထက် ကျော်လွန်တဲ့အတွက် ပြည်ထောင်စုလွှတ်တော်ဆိုင်ရာ ဥပဒေပုဒ်မ ၂၀ နဲ့ နည်းဥပဒေ ၁၂ နည်းဥပဒေခွဲ(ခ) တို့အရ အစည်းအဝေးအထမြောက်ကြောင်းနဲ့ စတင်ကျင်းပကြောင်း ကြေညာပါတယ်။</speech>
<title>ပြည်ထောင်စုလွှတ်တော် စတုတ္ထနေ့ အစည်းအဝေး အစီအစဉ်ကြေညာခြင်း</title>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျာ။ ဒုတိယအကြိမ် ပြည်ထောင်စု လွှတ်တော် သတ္တမပုံမှန်အစည်းအဝေး စတုတ္ထနေ့ အစီအစဉ်ကို လွှတ်တော်ကိုယ်စားလှယ်များထံ ဖြန့်ဝေ ထားတဲ့အတိုင်း ဆက်လက်ဆောင်ရွက်ပါမယ်။ အစည်းအဝေးမတက်ရောက်နိုင်သော ပြည်ထောင်စုလွှတ်တော် ကိုယ်စားလှယ်များ ခွင့်ပန်ကြားခြင်းနှင့် အစည်းအဝေးတက်ရောက်မှုအခြေအနေကို မှတ်တမ်းတင်ခြင်း၊</speech>
<speech type="speaker">အစီအစဉ်(၄) ဖြစ်ပါတယ်။ ဒီကနေ့ အစည်းအဝေးကို မတက်ရောက်နိုင်တဲ့ ပြည်ထောင်စုလွှတ်တော် ကိုယ်စားလှယ်များအတွက် ပြည်ထောင်စုလွှတ်တော် ကိုယ်စားလှယ်များစိစစ်ရေး ကော်မတီက ခွင့်ပန်ကြားဖို့ ဖြစ်ပါတယ်။</speech>
<speech><mp id="347">ဦးခင်မောင်သိန်း(အဖွဲ့ဝင်၊ ကိုယ်စားလှယ်များစိစစ်ရေးကော်မတီ)</mp>လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ ယနေ့ကျင်းပပြုလုပ်တဲ့ ဒုတိယအကြိမ် ပြည်ထောင်စုလွှတ်တော် သတ္တမပုံမှန်အစည်းအဝေး စတုတ္ထနေ့ ၁၉-၁-၂၀၁၈ ရက်နေ့မှာ အစည်းအဝေးသို့ တက်ရောက်နိုင်ခြင်း မရှိတဲ့ ပြည်ထောင်စုလွှတ်တော် ကိုယ်စားလှယ်များရဲ့ကိုယ်စား စစ်ကိုင်းတိုင်းဒေသကြီး၊ စစ်ကိုင်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ်၊ ပြည်ထောင်စုလွှတ်တော် ကိုယ်စားလှယ်များစိစစ်ရေးကော်မတီ အဖွဲ့ဝင် ကျွန်တော် ဦးခင်မောင်သိန်းက ခွင့်ပန်ကြားသွားမှာ ဖြစ်ပါတယ်။ ယနေ့အစည်းအဝေးသို့ တက်ရောက်နိုင်ခြင်း မရှိတဲ့ ပြည်ထောင်စုလွှတ်တော် ကိုယ်စားလှယ်များကတော့- ဦးအာမိုးဆီ ခေါင်လန်ဖူး၊ - ဦးလုံဂျုံဆန်မိုင် ဆွမ်ပရာဘွမ်၊ - ဦးအင်ထုံးခါးနော်ဆမ် မြစ်ကြီးနား၊ - ဦးပဲ့ဒူ ဖရူဆို၊ - ဦးပါထန်း မတူပီ၊ - ဦးခင်မောင်ဦး ကျောက်တံခါး၊ - ဒေါက်တာစိုင်းလှသိန်း ချမ်းမြသာစည်၊ - ဦးလှဌေးဝင်း ဇေယျာသီရိ၊ - ဦးဇော်မင်းလွင် မတ္တရာ၊ - ဦးသန့်ဇင်ထွန်း ဒက္ခိဏသီရိ၊ - ဒေါက်တာအေးမောင် အမ်း၊ - ဦးဦးလှစော မြောက်ဦး၊ - ဦးမောင်သိန်းခိုင် စစ်တွေ၊ - ဦးလှထွန်းကျော် - ဦးလွင်ကိုလတ် သန်လျင်၊ - ဦးခွန်မောင်သောင်း ပင်လောင်း၊ - ဦးဝင်းဇော် ကချင်-၇၊ - ဦးဗွန်ဟေး စစ်ကိုင်း-၅၊ - ဒေါ်စန်းစန်းမြင့် - ဒေါ်ထုမေ ရခိုင်-၁၁၊ - ဦးကျော်သန်း ရခိုင်-၁၀၊ - ဦးအေးဗိုလ် ရန်ကုန်-၁၁၊ - ဦးသိမ်းဆွေ ဧရာဝတီ-၁၀၊ - ဦးကြည်ဝင်း ဧရာဝတီ-၁၂ နှင့် - ဗိုလ်မှူးချုပ်တင့်ဆွေ တပ်မတော် တို့ဖြစ်ကြပါတယ်။ ယခင်ကခွင့်ပန်ကြားသဖြင့် လွှတ်တော်က ခွင့်ပြုထားသူ ၄ရ ဦးရှိပြီး ယနေ့ခွင့်ပန်ကြားသူ ၂၆ ဦး ဖြစ်တဲ့အတွက် စုစုပေါင်းခွင့်ပန်ကြားသူ ၇၃ ဦးဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနဲ့ ယနေ့ခွင့်ပန်ကြားတဲ့ ပြည်ထောင်စုလွှတ်တော်ကိုယ်စားလှယ် ၂၆ ဦးအား ခွင့်အဖြစ် သတ်မှတ်ခွင့်ပြုပေးနိုင်ပါရန် လေးစားစွာ တင်ပြအပ်ပါတယ်ခင်ဗျာ။</speech>
<speech type="speaker">ခွင့်ပန်ကြားသူအားလုံးကို ခွင့်ပြုပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် သတ္တမပုံမှန်အစည်းအဝေး စတုတ္ထနေ့ကို တက်ရောက်ခွင့်ရှိတဲ့ လွှတ်တော်ကိုယ်စားလှယ် ၆၅ရ ဦး၊ ယခင်က ခွင့်ပြုထားသူ ၄ရ ဦး၊ ယနေ့ခွင့်ပန်ကြား၍ ခွင့်ပြုထားသူ ၂၆ ဦး ဖြစ်တဲ့အတွက် ခွင့်ပြုထားသူ စုစုပေါင်း ၇၃ ဦးဖြစ်ပြီး ခွင့်မဲ့ပျက်ကွက်သူမရှိပါ။ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေ တင်ပြချက်ကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">ပြည်ထောင်စုလွှတ်တော်က သဘောတူတဲ့အတွက် ပြည်ထောင်စုလွှတ်တော် ဆိုင်ရာ နည်းဥပဒေ ၄ နည်းဥပဒေခွဲ(ခ)အရ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value="Order">
<title>နိုင်ငံတော်သမ္မတထံမှ ပေးပို့ထားသော ဧရာဝတီတိုင်းဒေသကြီးအစိုးရအဖွဲ့ ဝန်ကြီးချုပ်ခန့်အပ်တာဝန်ပေးခြင်းကို တင်ပြခြင်းနှင့် လွှတ်တော်က မှတ်တမ်းတင်ခြင်း</title>
<speech type="speaker">အစီအစဉ်(၅) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဧရာဝတီတိုင်း ဒေသကြီးအစိုးရအဖွဲ့ ဝန်ကြီးချုပ်အဖြစ် ဦးလှမိုးအောင်အား ခန့်အပ်တာဝန်ပေးခြင်းနဲ့ စပ်လျဉ်းပြီး ဖွဲ့စည်းပုံ အခြေခံဥပဒေပုဒ်မ ၂၆၂ ပုဒ်မခွဲ(ဋ)အရ နိုင်ငံတော်သမ္မတထံမှ ပြည်ထောင်စုလွှတ်တော် နာယကထံသို့ နိုင်ငံတော်သမ္မတရုံးရဲ့ ၁၈-၁-၂၀၁၈ ရက်စွဲပါစာအမှတ်၊ ၁၀၇(၁)/၈/သမ္မတရုံးဖြင့် ပေးပို့ထားပါတယ်။ ဦးလှမိုးအောင်အား ဧရာဝတီတိုင်းဒေသကြီးအစိုးရအဖွဲ့ ဝန်ကြီးချုပ်အဖြစ် ခန့်အပ်တာဝန်ပေးခြင်းကို ပြည်ထောင်စုလွှတ်တော်ဆိုင်ရာ ဥပဒေပုဒ်မ ၂၁ ပုဒ်မခွဲ(ခ)အရ လွှတ်တော်က မှတ်တမ်းတင်ကြောင်း ကြေညာပါတယ်။</speech>
<title>နိုင်ငံတော်သမ္မတထံမှ ပေးပို့ထားသော ပို့ဆောင်ရေးနှင့် ဆက်သွယ်ရေးဝန်ကြီးဌာနတွင် ဒုတိယဝန်ကြီးခန့်အပ်တာဝန်ပေးခြင်းကို တင်ပြခြင်းနှင့် လွှတ်တော်က မှတ်တမ်းတင်ခြင်း</title>
<speech type="speaker">အစီအစဉ်(၆) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပို့ဆောင်ရေး နှင့်ဆက်သွယ်ရေးဝန်ကြီးဌာန ဒုတိယဝန်ကြီးအဖြစ် ဦးသာဦးအား ခန့်အပ်တာဝန်ပေးခြင်းနဲ့စပ်လျဉ်းပြီး နိုင်ငံတော်သမ္မတထံမှ ပြည်ထောင်စုလွှတ်တော် နာယကထံသို့ နိုင်ငံတော်သမ္မတရုံးရဲ့ ၁၆-၁-၂၀၁၈ ရက်စွဲပါ စာအမှတ်၊ ၁၀၇(၁)/၈/သမ္မတရုံးဖြင့် ပေးပို့ထားပါတယ်။ အထက်ပါ ဒုတိယဝန်ကြီး ခန့်အပ်တာဝန်ပေးခြင်းကို ပြည်ထောင်စုလွှတ်တော်ဆိုင်ရာဥပဒေပုဒ်မ ၂၁ ပုဒ်မခွဲ(ခ)အရ လွှတ်တော်က မှတ်တမ်းတင်ကြောင်း ကြေညာပါတယ်။</speech>
<title>နိုင်ငံတော်သမ္မတရုံးမှ ပေးပို့သော တနင်္သာရီတိုင်းဒေသကြီးအတွင်း ကျေးရွာအုပ်စု၊ ကျေးရွာတိုးချဲ့ ပြင်ဆင်ဖွဲ့စည်းခြင်းကို တင်ပြခြင်းနှင့် လွှတ်တော်က မှတ်တမ်းတင်ခြင်း</title>
<speech type="speaker">အစီအစဉ်(၇) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ တနင်္သာရီ တိုင်းဒေသကြီး၊ ထားဝယ်ခရိုင်၊ ထားဝယ်မြို့၊ အမြားကျေးရွာအုပ်စုတွင် ကျေးရွာ ၄ ရွာ၊ သရက်ချောင်း မြို့နယ်၊ အစ်အစ်(ကရင်ပအော့) ကျေးရွာအုပ်စုတွင် ကျေးရွာ ၄ ရွာ တိုးချဲ့ဖွဲ့စည်းခြင်းနဲ့ မြိတ်ခရိုင်၊ ပုလော မြို့နယ်၊ ပြင်ဘုကြီးကျေးရွာအုပ်စုအတွင်းရှိ ပြင်ဘုငယ်နဲ့ ဥယျာဉ်ကမ်းကျေးရွာ နှစ်ရွာကို စုစည်းပြီး ပြင်ဘုငယ်ကျေးရွာအုပ်စုအဖြစ် တိုးချဲ့ပြင်ဆင်ဖွဲ့စည်းခြင်းတို့နဲ့စပ်လျဉ်းပြီး နိုင်ငံတော်သမ္မတရုံးရဲ့ ၁၅-၁-၂၀၁၈ ရက်စွဲပါစာအမှတ်၊ ၅၀၈(၄)/၁၂/သမ္မတရုံးဖြင့် ပြည်ထောင်စုလွှတ်တော်သို့ ပေးပို့ထားပါတယ်။ အထက်ပါ ကျေးရွာအုပ်စု၊ ကျေးရွာ တိုးချဲ့ ပြင်ဆင်ဖွဲ့စည်းခြင်းနဲ့ စပ်လျဉ်းတဲ့ ပေးပို့စာမိတ္တူကို လွှတ်တော်ကိုယ်စားလှယ်များထံ ဖြန့်ဝေထားပါကြောင်းနဲ့ ပြည်ထောင်စုလွှတ်တော်ဆိုင်ရာ ဥပဒေပုဒ်မ ၅၈ အရ လွှတ်တော်က မှတ်တမ်းတင်ကြောင်း ကြေညာပါတယ်။ ပေးပို့စာမိတ္တူကို နောက်ဆက်တွဲဖြင့် ဖော်ပြထားပါသည်။</speech>
<title>နိုင်ငံတော်သမ္မတထံမှ ပေးပို့ထားသော ပြည်ထောင်စုဝန်ကြီး ခန့်အပ်တာဝန် ပေးအပ်လိုခြင်းနှင့် စပ်လျဉ်း၍ လွှတ်တော်က သဘောတူကြောင်း ကြေညာခြင်း</title>
<speech type="speaker">အစီအစဉ်(၈) ဖြစ်ပါတယ်။ လွှတ်တော်ကိုယ်စားလှယ်များ ခင်ဗျား။ ဆောက်လုပ်ရေးဝန်ကြီးဌာန၊ ပြည်ထောင်စုဝန်ကြီးအဖြစ် ဦးဟန်ဇော် အား ခန့်အပ်တာဝန်ပေးလိုကြောင်း နိုင်ငံတော်သမ္မတရဲ့ တင်ပြချက်ကို ၁၆-၁-၂၀၁၈ ရက်က ကျင်းပပြုလုပ်ခဲ့တဲ့ ပြည်ထောင်စုလွှတ်တော် အစည်းအဝေးမှာ ကြေညာခဲ့ပြီး ဖြစ်ပါတယ်။ ယင်းပုဂ္ဂိုလ်နဲ့စပ်လျဉ်းပြီး ကန့်ကွက်လိုတဲ့ လွှတ်တော်ကိုယ်စားလှယ်ရှိပါက အမည်စာရင်း ပေးပို့ရမယ့် နောက်ဆုံးသတ်မှတ်ချိန်အထိ ကန့်ကွက်ချက် တစ်စုံတစ်ရာမရှိတဲ့အတွက် ဦးဟန်ဇော် အား ဆောက်လုပ်ရေးဝန်ကြီးဌာန ပြည်ထောင်စုဝန်ကြီးအဖြစ် ခန့်အပ်တာဝန်ပေးရန် လွှတ်တော်က သဘော တူကြောင်း ပြည်ထောင်စုလွှတ်တော်ဆိုင်ရာ နည်းဥပဒေ ၂၈ နဲ့အညီ ကြေညာပါတယ်။</speech>
</section>
<section value="Report">
<report>
<title>ပြည်ထောင်စုအစိုးရအဖွဲ့မှ ပေးပို့သော ၂၀၁၆-၂၀၁ရ ခု၊ ဘဏ္ဍာရေးနှစ် အစိုးရ၏ ကြွေးမြီဆိုင်ရာ နှစ်ပတ်လည်အစီရင်ခံစာနှင့်စပ်လျဉ်း၍ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်က လွှတ်တော်သို့ ရှင်းလင်းတင်ပြခြင်း</title>
<speech type="speaker">အစီအစဉ်(၉) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ၂၀၁၆၂၀၁ရ ခု၊ ဘဏ္ဍာရေးနှစ်အစိုးရ၏ကြွေးမြီဆိုင်ရာနှစ်ပတ်လည် အစီရင်ခံစာကို ပြည်သူ့ကြွေးမြီ စီမံခန့်ခွဲမှု ဥပဒေပုဒ်မ ၃ရ နဲ့အညီ ပြည်ထောင်စုအစိုးရအဖွဲ့ရုံးမှ ၂၈-၁၂-၂၀၁ရ ရက်စွဲပါစာအမှတ်၊ ၁၂/၃၀၅-၅-ပထစ)/ အဖရ(၂၀၁၇)ဖြင့် ပြည်ထောင်စုလွှတ်တော်သို့ ပေးပို့ထားပါတယ်။ အထက်ပါကိစ္စနဲ့ စပ်လျဉ်းပြီး သက်ဆိုင်ရာ ပြည်ထောင်စုအဆင့်အဖွဲ့အစည်းဝင်က လွှတ်တော်သို့ ရှင်းလင်းတင်ပြဖို့ ဖြစ်ပါတယ်။</speech>
<speech><agency id="27">ဦးဆက်အောင်(ဒုတိယဝန်ကြီး၊ စီမံကိန်းနှင့် ဘဏ္ဍာရေးဝန်ကြီးဌာန)</agency>လေးစားအပ်ပါသော ပြည်ထောင်စုလွှတ်တော် နာယကကြီး၊ ပြည်သူ့လွှတ်တော်ဥက္ကဋ္ဌကြီး၊ ပြည်ထောင်စုအဆင့်ပုဂ္ဂိုလ်များနဲ့ လွှတ်တော်ကိုယ်စားလှယ်ကြီးများအားလုံး မင်္ဂလာပါခင်ဗျာ။ ပြည်သူ့ကြွေးမြီစီမံခန့်ခွဲမှုဥပဒေ ပုဒ်မ ၃ရ ပါ ပြဋ္ဌာန်းချက်များနှင့်အညီ ပထမအကြိမ် အဖြစ် ၂၀၁၅၂၀၁၆ ခု၊ ဘဏ္ဍာရေးနှစ် အစိုးရရဲ့ ကြွေးမြီဆိုင်ရာ နှစ်ပတ်လည်အစီရင်ခံစာကို ထုတ်ပြန်ခဲ့ပြီးဖြစ်ပါတယ်။ ယခုော့ ဒုတိယအကြိမ်အဖြစ် ၂၀၁၆-၂၀၁ရ ဘဏ္ဍာရေးနှစ် အစိုးရ၏ကြွေးမြီဆိုင်ရာ နှစ်ပတ်လည် အစီရင်ခံစာကို ပြည်ထောင်စုအစိုးရအဖွဲ့၏ ခွင့်ပြုချက်ဖြင့် ပြည်ထောင်စုလွှတ်တော်က အတည်ပြုပေးနိုင်ပါရန် ယခုကဲ့သို့တင်ပြရခြင်းဖြစ်ပါတယ်။ လေးစားအပ်ပါသော နာယကကြီးခင်ဗျား။ Power Point အသုံးပြုခွင့်ပြုပါ။ ၂၀၁၆-၂၀၁ရ ဘဏ္ဍာရေးနှစ် အစိုးရရဲ့ ကြွေးမြီဆိုင်ရာ နှစ်ပတ်လည်အစီရင်ခံစာမှာ အပိုင်း(၃)ပိုင်းပါရှိပါတယ်။ ပထမပိုင်း ကတော့ ပြည်ပကြွေးမြီနဲ့ဆိုင်တဲ့အပိုင်းဖြစ်ပါတယ်။ ဒုတိယအပိုင်းကတော့ ပြည်တွင်းကြွေးမြီနဲ့ ပတ်သက်တဲ့ အပိုင်း ဖြစ်ပြီးတော့ တတိယအပိုင်းကတော့ အစိုးရကငွေထုတ်ချေးခြင်း၊ ထပ်ဆင့်ငွေထုတ်ချေးခြင်းတို့ကို အောက်ပါအတိုင်း ခွဲခြားဖော်ပြထားပါတယ်။ (က) အနေနဲ့ကတော့ ကာလအပိုင်းအခြားအလိုက် ရယူခဲ့သည့် ပြည်ပချေးငွေအခြေအနေ၊ (ခ) ၂၀၁၆-၂၀၁ရ ခု၊ ဘဏ္ဍာရေးနှစ် ပြည်ပချေးငွေထုတ်ယူသုံးစွဲမှုနှင့် ပြန်လည် ပေးဆပ်မှုအခြေအနေ၊ (ဂ) ၂၀၁၆-၂၀၁ရ ခု၊ ဘဏ္ဍာရေးနှစ်အတွင်း ပြည်ပချေးငွေစာချုပ်ချုပ်ဆိုမှုများ အခြေအနေ၊ (ဃ)၃၁-၃-၂၀၁ရ ရက်နေ့ရှိ ပြည်ပကြွေးမြီလက်ကျန်အခြေအနေ၊ (င) ၃၁-၃-၂၀၁ရ ရက်နေ့ရှိ ပြည်ပချေးငွေစာချုပ် ချုပ်ဆိုထားရှိမှုနှင့် ပေးဆပ်ရန်ကျန်ရှိမှု အခြေအနေ၊ (စ) ၃၁-၃-၂၀၁ရ ရက်နေ့ရှိ ပြည်တွင်းကြွေးမြီအခြေအနေ၊ (ဆ) ၂၀၁၆-၂၀၁ရ ခု၊ ဘဏ္ဍာနှစ်အတွင်းမှာ ပြည်တွင်းကြွေးမြီဆိုင်ရာ ဆောင်ရွက်ချက်များအခြေအနေ၊ (ဇ) ၂၀၁၆-၂၀၁ရ ခုနှစ်၊ ဘဏ္ဍာရေးနှစ်အတွင်း ပြည်ထောင်စုအစိုးရ အပ်ငွေ စာရင်းလိုငွေဖြည့်ဆည်းမှုအခြေအနေ၊ (ဈ) ပြည်တွင်းချေးငွေများအပေါ် နိုင်ငံတော်ကကျခံရမယ့် အတိုး စရိတ်များအခြေအနေ၊ (ည) အစိုးရငွေထုတ်ချေးခြင်းနှင့် ထပ်ဆင့်ငွေထုတ်ချေးခြင်းများနဲ့ ပတ်သက်တဲ့ အခြေအနေ၊ (ဋ) ပြည်သူ့ကြွေးမြီစီမံခန့်ခွဲမှုဆိုင်ရာ ဆောင်ရွက်ချက်များနဲ့ (ဌ) အစိုးရ၏ အာမခံချက်များ အခြေအနေကို တင်ပြသွားမှာဖြစ်ပါတယ်။ ၂၀၁၅-၂၀၁၆ ခု၊ ဘဏ္ဍာရေးနှစ် အစိုးရရဲ့ ကြွေးမြီဆိုင်ရာ နှစ်ပတ်လည်အစီရင်ခံစာမှာ တင်ပြစဉ်က ဖြစ်ပေါ်လာစေရန်အတွက် ၂၀၁၆-၂၀၁ရ ဘဏ္ဍာရေးနှစ် အစိုးရရဲ့ ကြွေးမြီဆိုင်ရာနှစ်ပတ်လည် အစီရင်ခံစာမှာ အောက်ပါတို့ကို ဖြည့်စွက်တင်ပြထားပါတယ်။ (က) ကြွေးမြီစီမံခန့်ခွဲမှုမဟာဗျူဟာဆိုင်ရာ ရည်ရွယ်ချက်နဲ့ အခြေခံသဘောတရားများ၊ (ခ) ပြည်ပကြွေးမြီအခြေအနေများ ကာလအပိုင်းအခြားအလိုက် ရှင်းလင်းခြင်း၊ (ဂ) ပြည်ပချေးငွေထုတ်ယူသုံးစွဲမှုနှင့် ပြန်လည်ပေးဆပ်မှုအခြေအနေများကို ပိုမိုရှင်းလင်းစေရန် ယှဉ်တွဲ ဖော်ပြခြင်း၊ (ဃ) ပြည်ပချေးငွေစာချုပ်ချုပ်ဆိုမှုနှင့် ပေးဆပ်ရန်ကျန်ရှိတဲ့ အခြေအနေများကို ပုံကားချပ် များဖြင့်ဖော်ပြ၍ ကျိုးကြောင်းရှင်းလင်းချက်များ၊ (င) ပြည်တွင်းကြွေးမြီ လက်ကျန်အခြေအနေများကို ကိန်းဂဏန်းဖြင့်သာမက ပါဝင်မှုရာခိုင်နှုန်းများဖြင့်ဖော်ပြထားမှုအခြေအနေ၊ (စ) ၂၀၁၆-၂၀၁ရ ဘဏ္ဍာရေးနှစ် အတွင်းမှာ ဈေးပြိုင်လေလံစနစ် (Auction စနစ်)ဖြင့်ရောင်းချသည့် အစိုးရငွေချေးသက်သေခံလက်မှတ် များနဲ့ အတိုးနှုန်းများ၊ နောက် (ဆ) ၂၀၁၁-၂၀၁၂ ကနေပြီးတော့ ၂၀၁၆-၂၀၁ရ ခုနှစ်၊ ဘဏ္ဍာရေးနှစ် အထိကို ပြည်တွင်းကြွေးမြီအပေါ်ပေးရတဲ့ အတိုးနှုန်းနဲ့ (Admin Fees) အုပ်ချုပ်ခများ၊ (ဇ) ဈေးကွက်တွင် အစိုးရငွေချေးသက်သေခံလက်မှတ်များကို အဖွဲ့အစည်းအလိုက် ရင်းနှီးမြှုပ်နှံမှုအခြေအနေများ၊ (ဈ) ပြည်သူ့ ကြွေးမြီဆိုင်ရာဥပဒေနဲ့ဖွဲ့စည်းမှုမူဘောင်၊ ကြွေးမြီမှတ်တမ်းတင်မှု စီမံခန့်ခွဲမှုစနစ်နဲ့ လုပ်ငန်းစွမ်းဆောင်ရည် မြှင့်တင်ခြင်းစတဲ့ အစိုးရကြွေးမြီစီမံခန့်ခွဲမှု ဆောင်ရွက်ချက်များ၊ (ည)အစိုးရ၏အာမခံချက်များကို တင်ပြ ထားခြင်းဖြစ်ပါတယ်။ လေးစားအပ်ပါသော နာယကကြီးခင်ဗျား။ ၂၀၁၆ ခုနှစ်၊ သြဂုတ်လ ၁၉ ရက်နေ့မှာ ကျင်းပပြုလုပ်တဲ့ ဒုတိယအကြိမ် ပြည်ထောင်စုလွှတ်တော် ဒုတိယပုံမှန်အစည်းအဝေး သတ္တမနေ့မှာ အတည်ပြုခဲ့တဲ့ ၂၀၁၆ ခုနှစ်၊ ကာလလတ် ကြွေးမြီစီမံခန့်ခွဲမှုမဟာဗျူဟာအရ ၂၀၁၆-၂၀၁ရ ဘဏ္ဍာရေးနှစ် အစိုးရရဲ့ ကြွေးမြီဆိုင်ရာ နှစ်ပတ်လည်အစီရင်ခံစာမှာ နိုင်ငံတော်၏စီးပွားရေးမူဝါဒများကို အထောက်အကူပြုစေမယ့် စီမံကိန်း လုပ်ငန်းများအတွက် သက်သာသောချေးငွေများကိုသာ ရယူခဲ့ခြင်း၊ တိုင်းဒေသကြီး/ ပြည်နယ်အစိုးရအဖွဲ့များ၊ စည်ပင်သာယာရေးအဖွဲ့များအတွက် ပြည်ထောင်စုအစိုးရအဖွဲ့ကိုယ်စား တာဝန်ယူချေးယူခဲ့ပြီး ထပ်ဆင့် ထုတ်ချေးခဲ့ခြင်း၊ အစိုးရငွေတိုက်လက်မှတ်များကို (၂) ပတ်တစ်ကြိမ်နှင့် အစိုးရငွေတိုက်စာချုပ်များကို (၁)လတစ်ကြိမ် ပုံမှန်ထုတ်ဝေလျက်ရှိခြင်းတို့ကို အကောင်အထည်ဖော်ဆောင်ရွက်လျက်ရှိပါတယ်။ အစီရင်ခံစာရဲ့ အပိုင်း(က) ပြည်ပကြွေးမြီအခြေအနေမှာ ဦးစွာကာလအပိုင်းအခြားအလိုက် ပြည်ပ ချေးငွေစာချုပ် ချုပ်ဆိုထားတဲ့ တန်ဖိုး၊ ထုတ်ယူသုံးစွဲငွေ၊ အရင်းပေးဆပ်ပြီးငွေ၊ ပေးရန်ကျန်ငွေတို့ကို ၃၁-၃-၂၀၁ရ ရက်နေ့အထိ အခြေအနေကတော့ Power Point မှာ တင်ပြထားပြီး ဖြစ်ပါတယ်။ ကာလအပိုင်းအခြားအလိုက် ချေးငွေစာချုပ်ချုပ်ဆိုထားမှု အခြေအနေကိုလည်း ချေးငွေပေးတဲ့ နိုင်ငံအလိုက်၊ အဖွဲ့အစည်းအလိုက်ကိုလည်း အစီရင်ခံစာတွင် ဖော်ပြထားပါတယ်။ နာယကကြီးခင်ဗျား။ ၂၀၁၆-၂၀၁ရ ခုနှစ်၊ ဘဏ္ဍာရေးနှစ်အတွင်းမှာ ချေးငွေထုတ်ယူမှု အခြေအနေကို ချေးငွေပေးတဲ့ နိုင်ငံ/အဖွဲ့အစည်းအလိုက် ကြည့်မယ်ဆိုလို့ရှိရင် ဂျပန်နိုင်ငံ အပြည်ပြည်ဆိုင်ရာပူးပေါင်း ဆောင်ရွက်ရေးအေဂျင်စီ (JICA) က ချေးငွေထုတ်ယူမှုမှာ အများဆုံးဖြစ်တာ တွေ့ရှိရပါတယ်။ ဒါပေမယ့် အပြည်ပြည်ဆိုင်ရာ စိုက်ပျိုးရေးဖွံ့ဖြိုးတိုးတက်မှုရန်ပုံငွေအဖွဲ့ (IFAD) ကနေပြီးတော့ ချေးငွေထုတ်ယူမှု ကတော့ အနည်းဆုံးဖြစ်တာကို တွေ့ရှိရမှာဖြစ်ပါတယ်။ အပြည်ပြည်ဆိုင်ရာ စိုက်ပျိုးရေးဖွံ့ဖြိုးတိုးတက်မှု ရန်ပုံငွေအဖွဲ့ (IFAD) ရဲ့ ချေးငွေနဲ့ အကောင်အထည်ဖော်ဆောင်ရွက်လျှက်ရှိတဲ့ စီမံကိန်းမှာ တစ်ခုတည်း ဖြစ်တာကြောင့် ဖြစ်ပါတယ်။ ချေးငွေပြန်လည်ပေးဆပ်မှုမှာတော့ တရုတ်ပြည်သူ့သမ္မတနိုင်ငံက ချေးငွေများ ကတော့ ယခုအခါ အရင်းပြန်လည်ပေးဆပ်ချိန် ကျရောက်နေပြီဖြစ်တဲ့အတွက် အရင်းပေးဆပ်မှုများများ နေခြင်း ဖြစ်ပါတယ်။ ၂၀၁၆-၂၀၁ရ ခုနှစ်၊ ဘဏ္ဍာရေးနှစ်အတွင်းမှာ ဝန်ကြီးဌာနအလိုက် ချေးငွေထုတ်ယူမှုအခြေအနေကို ကြည့်မယ်ဆိုလို့ရှိရင် စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက ချေးငွေအများဆုံး ထုတ်ယူ သုံးစွဲခဲ့တာကို တွေ့ရှိရမှာဖြစ်ပါတယ်။ စက်မှုဝန်ကြီးဌာနကတော့ ချေးငွေထုတ်ယူမှု အနည်းဆုံး ဖြစ်ပါတယ်။ စက်မှုဝန်ကြီးဌာနအနေနဲ့ ၂၀၁၃-၂၀၁၄ ဘဏ္ဍာနှစ် နောက်ပိုင်းမှာ ချေးငွေအသစ်ထပ်ယူခြင်းမရှိဘဲ ဆောင်ရွက်ဆဲစီမံကိန်းများအတွက်သာ ထုတ်ယူသုံးစွဲနေခြင်းကြောင့်ဖြစ်ပါတယ်။ ချေးငွေပြန်လည်ပေးဆပ်မှု မှာတော့ လျှပ်စစ်စွမ်းအင်ဝန်ကြီးဌာနက အများဆုံးဖြစ်ပါတယ်။ ၂၀၁၆-၂၀၁ရ ခုနှစ်၊ ဘဏ္ဍာရေးနှစ်အတွင်းမှာ ပြည်ပချေးငွေစာချုပ်ချုပ်ဆိုတဲ့ စီမံကိန်း ၁၃ ခု ရှိပြီးတော့ ဂျပန်နိုင်ငံ၊ အပြည်ပြည်ဆိုင်ရာပူးပေါင်းဆောင်ရွက်ရေးအေဂျင်စီချေးငွေက စီမံကိန်း ၆ ခု အတွက် အမေရိကန်ဒေါ်လာ ၁,၁၁၅.၇၆၁ သန်းဖြစ်ပြီး အများဆုံးဖြစ်ပါတယ်။ ဘဏ္ဍာနှစ်အတွင်းမှာ ဝန်ကြီးဌာန အလိုက် ပြည်ပချေးငွေစာချုပ်များ ချုပ်ဆိုတဲ့အခါမှာ ဆောက်လုပ်ရေးဝန်ကြီးဌာနက အများဆုံးဖြစ်ပြီး အမေရိကန်ဒေါ်လာ ၆၀၀.၇၁၂ သန်းခန့် ဖြစ်ပါတယ်။ ၃၁-၃-၂၀၁ရ ရက်နေ့အထိ ချေးငွေစာချုပ် ချုပ်ဆို ထားသည့်ပမာဏကို ကြည့်မယ်ဆိုလို့ရှိရင်တော့ ချေးငွေအများဆုံးပေးတဲ့ နိုင်ငံမှာတော့ ဂျပန်နိုင်ငံ၊ အပြည်ပြည် ဆိုင်ရာပူးပေါင်းဆောင်ရွက်ရေးအေဂျင်စီ ဖြစ်ပြီးတော့ ကြွေးမြီလက်ကျန်အခြေအနေကတော့ တရုတ်ပြည်သူ့ သမ္မတနိုင်ငံက ချေးငွေကအများဆုံး ဖြစ်ပါတယ်။ ၃၁-၃-၂၀၁ရ ရက်နေ့အထိ ချေးငွေစာချုပ် ချုပ်ဆို ထားတဲ့ပမာဏအရ ချေးငွေအများဆုံးရယူပေးတဲ့ ဝန်ကြီးဌာနကတော့ လျှပ်စစ်စွမ်းအင်ဝန်ကြီးဌာန ဖြစ်ပြီးတော့ ချေးငွေပေးဆပ်ရန်ကျန်ရှိမှုမှာလည်း လျှပ်စစ်/ စွမ်းအင်ဝန်ကြီးဌာနက အများဆုံးဖြစ်ပါတယ်။ လေးစားအပ်ပါသော နာယကကြီးခင်ဗျား။ ၃၁-၃-၂၀၁ရ ရက်နေ့မှာရှိတဲ့ ပြည်တွင်းကြွေးမြီ လက်ကျန် အခြေအနေမှာ အစိုးရငွေတိုက်စာချုပ်က ကျပ် ၃,၃၈၆.၁ ဘီလီယံ(၁၉ ရာခိုင်နှုန်း)၊ အစိုးရငွေတိုက်လက်မှတ်က ကျပ် ၉၇၅.ရ ဘီလီယံ (၅ ရာခိုင်နှုန်း)နဲ့ မြန်မာနိုင်ငံတော်ဗဟိုဘဏ်သို့ အစိုးရငွေတိုက်လက်မှတ်များ ရောင်းချ၍ ငွေချေးယူခြင်းကတော့ ကျပ် ၁၃,၆၅၈.၂ ဘီလီယံ (၇၆ ရာခိုင်နှုန်း)ဖြစ်ပြီး စုစုပေါင်းကျပ် ၁၈,၀၂၀.၀ ဘီလီယံ ဖြစ်ပါတယ်။ မြန်မာနိုင်ငံတော်ဗဟိုဘဏ်ကနေပြီးတော့ ငွေချေးယူခြင်းကို လျှော့ချနိုင်ရန်အတွက် ပြည်တွင်း ငွေကြေးဈေးကွက်ဖွံ့ဖြိုးတိုးတက်စေဖို့ ရည်ရွယ်ပြီးတော့ ဈေးကွက်ကိုအခြေခံတဲ့ အစိုးရငွေချေးသက်သေခံ လက်မှတ်များ ရောင်းချသည့်စနစ် (Auction စနစ်) ကိုလည်း တစ်ဆင့်ပြီးတစ်ဆင့် ဆောင်ရွက်ခဲ့ပါတယ်။ ၂၀၁၅ ခု၊ ဇန်နဝါရီလ ၂၅ ရက်နေ့ကနေ အစိုးရငွေတိုက်လက်မှတ်ကို ၃ လ သက်တမ်းရှိတဲ့ ငွေတိုက် လက်မှတ်များ ရောင်းချခဲ့ရာမှ ရင်းနှီးမြှုပ်နှံသူများပိုပြီးတော့ စိတ်ဝင်စားမှုရှိလာစေရန်အတွက် ၂၀၁၆-၂၀၁ရ ခုနှစ်၊ ဘဏ္ဍာရေးနှစ်ကနေစပြီးတော့ ၆ လသက်တမ်းနှင့် ၁ နှစ် သက်တမ်းတို့ကိုလည်း တိုးချဲ့ ထုတ်ဝေ ခဲ့ပါတယ်။ ၂၀၁၆ ခုနှစ်၊ စက်တင်ဘာလ ၂၀ ရက်နေ့မှာ အစိုးရငွေတိုက်စာချုပ်များကို ဈေးပြိုင်လေလံစနစ်ဖြင့် စတင်ရောင်းချခဲ့ပါတယ်။ ယခုော့ ၂ နှစ်၊ ၃ နှစ်နှင့် ၅ နှစ် သက်တမ်းအမျိုးမျိုးကို ထုတ်ဝေ လျက်ရှိပါတယ်။ ဒါ့အပြင် ပြည်တွင်းဈေးကွက်ဖွံ့ဖြိုးစေရန်အတွက် ဘဏ်များ၊ ရင်းနှီးမြှုပ်နှံသူများနှင့် အလုပ်ရုံဆွေးနွေးပွဲများ၊ တွေ့ဆုံဆွေးနွေးမှုများ ပြုလုပ်ခဲ့ပြီးတော့ နိုင်ငံခြားဘဏ်ခွဲများ၊ ငွေချေးသက်သေခံ လက်မှတ်ကုမ္ပဏီများနှင့် အာမခံကုမ္ပဏီများကိုလည်း လေလံမှာ ဝင်ရောက်ယှဉ်ပြိုင်ခွင့်ပြုခဲ့ပါတယ်။ ၂၀၁၆-၂၀၁ရ ခုနှစ်၊ ဘဏ္ဍာနှစ်အတွင်းမှာ ပြည်ထောင်စုအစိုးရအပ်ငွေစာရင်းမှာ ပိုငွေပေါ်ပေါက်ခဲ့တဲ့ အတွက် ၂၀၁၅-၂၀၁၆ ခုနှစ်၊ ဘဏ္ဍာနှစ်က မြန်မာနိုင်ငံတော်ဗဟိုဘဏ်မှ ရရှိထားတဲ့ ကြွေးမြီ ကျပ် ၅၇၆.၂၄၅ ဘီလီယံနှင့် ၂၀၁၆-၂၀၁ရ ခု၊ ဘဏ္ဍာနှစ်မှာရှိတဲ့ မြန်မာနိုင်ငံတော်ဗဟိုဘဏ်က ရရှိထားသည့် ကြွေးမြီ ကျပ် ၅၂၀.၇၉၅ ဘီလီယံတို့ကို ပြန်လည်ရွေးနုတ်နိုင်ခဲ့ပါတယ်။ ၂၀၁၆-၂၀၁ရ ဘဏ္ဍာနှစ်အတွင်းမှာ ပြည်ထောင်စုအစိုးရအပ်ငွေစာရင်းရဲ့ လိုငွေကို အသားတင်ဖြည့်ဆည်းမှုမှာ အစိုးရငွေတိုက်စာချုပ်များအတွက် ကျပ် ၇၇၁.၂ ဘီလီယံ၊ အစိုးရငွေတိုက်လက်မှတ်များဈေးပြိုင်စနစ်ဖြင့်ရောင်းချခြင်းအတွက် ကျပ် ၃၁၁ ဘီလီယံနှင့် မြန်မာနိုင်ငံတော်ဗဟိုဘဏ်သို့ ရောင်းချခြင်းအတွက် ကျပ် ၁,၂၁၃.၃ ဘီလီယံ ဖြစ်ပြီး အသားတင်ဖြည့်ဆည်းမှုမှာ ပမာဏကတော့ ကျပ် ၂,၂၉၅.၅ ဘီလီယံဖြစ်ပါတယ်။ နာယကကြီးခင်ဗျား။ မြန်မာနိုင်ငံတော်ဗဟိုဘဏ်က ငွေချေးယူခြင်းအတွက်က ၂၀၁၅-၂၀၁၆ ဘဏ္ဍာနှစ်အထိ အတိုးနှုန်း ၄ ရာခိုင်နှုန်းနဲ့ ပေးချေခဲ့ရသော်လည်း ၂၀၁၆-၂၀၁ရ ခုနှစ်၊ ဘဏ္ဍာနှစ်ကနေ စပြီးတော့ ပျမ်းမျှဈေးကွက်အတိုးနှုန်း (Average Market Auction Rate) ဖြင့် ပြောင်းလဲပေးချေလျက် ရှိပါတယ်။ တိုးမြင့်လာတဲ့ ဘတ်ဂျက်လိုငွေကို ပျမ်းမျှဈေးကွက် အတိုးနှုန်းနဲ့ ဖြည့်ဆည်းရတဲ့အတွက်လည်း အတိုးနှုန်းစရိတ်များ မြင့်မားလာတာကို တွေ့ရှိရမှာဖြစ်ပါတယ်။ ၂၀၁၆-၂၀၁ရ ခုနှစ်၊ ဘဏ္ဍာနှစ်အတွင်းမှာ အစိုးရငွေချေးသက်သေခံလက်မှတ်များကို အဖွဲ့အစည်း အလိုက် ရင်းနှီးမြှုပ်နှံမှုအခြေအနေကတော့ Power Point Slide မှာ တင်ပြပါ ပြထားတဲ့ပုံစံအတိုင်း ဖြစ်ပါတယ်။ နိုင်ငံတော်ပိုင်ဘဏ်များက အများဆုံးရင်းနှီးမြှုပ်နှံထားတာကိုလည်း တွေ့ရှိရမှာဖြစ်ပါတယ်။ ဖွဲ့စည်းပုံအခြေခံဥပဒေနဲ့ တည်ဆဲဥပဒေများနှင့်အညီ ပြည်ထောင်စုအစိုးရကိုယ်စား စီမံကိန်းနှင့် ဘဏ္ဍာရေး ဝန်ကြီးဌာနက နိုင်ငံ့အကျိုးပြုလုပ်ငန်းများ အကောင်အထည်ဖော်ဆောင်ရွက်ရန်အတွက် ပြည်ပနိုင်ငံ အဖွဲ့ အစည်းများကနေပြီးတော့ ချေးငွေများ၊ ထောက်ပံ့ငွေများရယူပြီးတော့ တိုင်းဒေသကြီး/ ပြည်နယ်များသို့ ထပ်ဆင့်ထုတ်ချေးမှုများလည်းရှိပါတယ်။ ဥပမာ မြို့တော်ရေပေးဝေရေးဖွံ့ဖြိုးမှုစီမံကိန်းအတွက် JICA ချေးငွေကို ရယူပြီးတော့ ရန်ကုန်မြို့တော်စည်ပင်သာယာရေးကော်မတီသို့လည်းကောင်း၊ မန္တလေးမြို့ပြ ဖွံ့ဖြိုးတိုးတက်ရေးစီမံကိန်းအတွက် ADB ချေးငွေကိုရယူပြီးတော့ မန္တလေးမြို့တော်စည်ပင်သာယာရေး ကော်မတီသို့လည်းကောင်း၊ KfW မှ ထောက်ပံ့ငွေယူပြီးတော့ မြန်မာနိုင်ငံရဲ့ အသေးစားနဲ့ အလတ်စား လုပ်ငန်းများ ဖွံ့ဖြိုးတိုးတက်မှုအတွက် သမဝါယမဘဏ်လီမိတက်သို့လည်းကောင်း ထပ်ဆင့်ထုတ်ချေးထား တာကိုလည်း တွေ့ရှိရပါတယ်။ လေးစားအပ်ပါသောနာယကကြီးခင်ဗျား။ ပြည်သူ့ကြွေးမြီစီမံခန့်ခွဲမှု တောင့်တင်းခိုင်မာမှု ရှိစေရန် အတွက် ပြည်သူ့ကြွေးမြီဆိုင်ရာဥပဒေနဲ့ ဖွဲ့စည်းမှုမူဘောင်များချမှတ်ခြင်း၊ ကြွေးမြီမှတ်တမ်းတင်မှုနဲ့ စီမံ ခန့်ခွဲမှုစနစ်ကျစေရန်အတွက် နိုင်ငံတော်တွင် အသုံးပြုနေတဲ့ နိုင်ငံတကာမှာသုံးနေတဲ့ Commonwealth Secretariate-Debt Reporting and Management System (CS-DRMS) Software upd: 001 အသုံးပြုလျက်ရှိပါတယ်။ ဒါ့အပြင် သက်ဆိုင်ရာဝန်ထမ်းများ၏ လုပ်ငန်းစွမ်းဆောင်ရည် မြှင့်တင်ရန် ဆောင်ရွက်ခြင်းတို့ကိုလည်း စဉ်ဆက်မပြတ် ဆောင်ရွက်အကောင်အထည်ဖော်လျက်ရှိပါတယ်။ ပြည်ပချေးငွေရယူရတဲ့အခါမှာလည်း နိုင်ငံတော်သို့ နိုင်ငံခြားငွေစီးဝင်တဲ့ ငွေကြေးအမျိုးအစား နှင့် ချေးငွေပြန်လည်ပေးဆပ်ရတဲ့ ငွေကြေးအမျိုးအစားတို့ကို ဖြစ်ပေါ်နိုင်တဲ့(Currency Risk) တွေပေါ် မူတည်ပြီးတော့ ချင့်ချိန်ဆောင်ရွက်ရမှာ ဖြစ်ပါတယ်။ ပြည်တွင်းမှာရှိတဲ့ အစိုးရငွေချေးစာချုပ်ဈေးကွက် ဖွံ့ဖြိုးတိုးတက်ရေးကိုလည်း စဉ်ဆက်မပြတ်ဆောင်ရွက်ရန် လိုအပ်လျက်ရှိပါတယ်။ ပြည်ပချေးငွေနဲ့ အကောင်အထည်ဖော်တဲ့ လုပ်ငန်းစီမံကိန်းများအတွက်ကိုလည်း ချေးငွေထုတ်ယူမှု အားနည်းမှုများရှိသော်လည်း နောက်ပိုင်းမှာ လုပ်ငန်းကျွမ်းကျင်မှု ပိုမိုအားကောင်းလာတဲ့အတွက် တိုးတက်မှုများရှိလာတာကို တွေ့ရှိရမှာ ဖြစ်ပါတယ်။ ပြည်ပချေးနဲ့ လုပ်ငန်းစီမံကိန်းများကိုလည်း အကျိုးရှိစွာ၊ ထိရောက်စွာ အကောင်အထည်ဖော် ဆောင်ဖို့လို့အတွက် ဌာန/အဖွဲ့အစည်းများအနေနဲ့ စီမံကိန်းစီမံခန့်ခွဲတဲ့ ယူနစ် (Project Management Unit)များကိုလည်းကောင်း၊ ပြည်ထောင်စုဝန်ကြီးဌာနများထဲမှာ စီမံကိန်းများအကောင်အထည်ဖော်ပြီးစီးမှု sac@32cşor cosmassaolososoos cosaozas Monitoring and Evaluation Unit op: ကိုသော်လည်းကောင်း ဖွဲ့စည်း၍ စနစ်တကျ ကြီးကြပ်ဆောင်ရွက်ရန်လည်း လိုအပ်ပါတယ်။ လေးစားအပ်ပါသော နာယကကြီးခင်ဗျား။ မြန်မာနိုင်ငံကနေရရှိနေတဲ့ နိုင်ငံတကာဖွံ့ဖြိုးမှု အကူ အညီများကို ပြည်သူများအတွက် အကျိုးအရှိဆုံးဖြစ်စေရန်အတွက် ဖွံ့ဖြိုးမှုမိတ်ဖက်များအားလုံးနှင့်တကွ လက်တွဲဆောင်ရွက်သွားနိုင်ရန်ရည်ရွယ်ပြီးတော့ ဖွံ့ဖြိုးမှုအကူအညီများ ညှိနှိုင်းရေးအဖွဲ့ (Development Assistance Coordination Unit)ကို နိုင်ငံတော်အတိုင်ပင်ခံပုဂ္ဂိုလ်က ဦးဆောင်ပြီးတော့ ဖွဲ့စည်း Gaosgmcques olosus. $ Development Assistance Coordination Unit (DACU) caros အဖွဲ့အစည်းရဲ့ အဓိကတာဝန်ကတော့ နိုင်ငံတကာဖွံ့ဖြိုးမှု အကူအညီများကို နိုင်ငံတော်အတွက် လိုအပ်တဲ့ ဦးစားပေးလုပ်ငန်းများထဲတွေမှာ ထိရောက်စွာ အသုံးချနိုင်ဖို့လို့အတွက် ဖွံ့ဖြိုးမှုအကူအညီများကို ပြေပြစ် သွက်လက်တဲ့ လုပ်ထုံးလုပ်နည်းများ (Streamline Proecdure)များနဲ့ တွင်းမှာ လက်ခံ အတည်ပြုနိုင်ဖို့နဲ့ စောင့်ကြည့်အကဲဖြတ်ကြပ်မတ်တဲ့ (Monitoring and Evaluation) အစီအစဉ် များကို ချမှတ်ဖို့ပဲဖြစ်ပါတယ်။ နိုင်ငံတကာဖွံ့ဖြိုးမှုမိတ်ဖက်အဖွဲ့ အစည်းများရဲ့ ကူညီပံ့ပိုးမှုများနဲ့ အကောင်အထည်ဖော်ဆောင်ရွက်ရာမှာ ထိရောက်မြန်ဆန်မှုရှိစေရန်အတွက်လည်း “မြန်မာနိုင်ငံ၏ ဖွံ့ဖြိုးမှု 3a02332Baçemppol3 (Myanmar Development Assistance Policy-DAP)” Mood: 69:ag ချမှတ်ခဲ့ပြီးတော့ ထိရောက်စွာ အကောင်အထည်ဖော်ဆောင်လျက်ရှိပါတယ်။ လေးစားအပ်ပါသော နာယကကြီးခင်ဗျား။ ၂၀၁၆-၂၀၁ရ ခု၊ ဘဏ္ဍာရေးနှစ် အစိုးရရဲ့ ကြွေးမြီဆိုင်ရာ နှစ်ပတ်လည်အစီရင်ခံစာမှာ ဒုတိယအကြိမ်တင်ပြတဲ့ အစီရင်ခံစာဖြစ်ပြီးတော့ လွှတ်တော်ကိုယ်စားလှယ် ကြီးများရဲ့ အကြံပြုချက်များ၊ သဘောထားမှတ်ချက်များနှင့်အညီ ပိုမိုကောင်းမွန်တဲ့ အစီရင်ခံစာဖြစ်စေရန် ပြုစုတင်ပြထားပါတယ်။ ဒါ့အပြင် တစ်နှစ်ထက်တစ်နှစ် ပိုမိုပြည့်စုံကောင်းမွန်တဲ့ အစီရင်ခံစာများ ထုတ်ပြန် နိုင်ရေးကိုလည်း ဆက်လက်ကြိုးစားသွားမည်ဖြစ်ပြီးတော့ ယခုတင်ပြတဲ့ ၂၀၁၆-၂၀၁ရ ခုနှစ်၊ ဘဏ္ဍာရေးနှစ် အစိုးရရဲ့ ကြွေးမြီဆိုင်ရာနှစ်ပတ်လည်အစီရင်ခံစာကို ပြည်သူ့ကြွေးမြီစီမံခန့်ခွဲမှု ဥပဒေနှင့်အညီ ပြည်ထောင်စု လွှတ်တော်က မှတ်တမ်းတင်ပေးနိုင်ပါရန် လေးစားစွာ တင်ပြအပ်ပါတယ်ခင်ဗျား။ ကျေးဇူးတင်ပါတယ်။</speech>
<title>အထက်ပါအစီရင်ခံစာနှင့်စပ်လျဉ်း၍ ပြည်သူ့ငွေစာရင်းပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာ(၁/၂၀၁၈)ကို ဖတ်ကြားတင်ပြခြင်းနှင့် လွှတ်တော်က ဆွေးနွေးစဉ်းစားရန် အဆိုတင်သွင်းခြင်း၊</title>
<speech type="speaker">အစီအစဉ်(၁၀) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အထက်ပါ ကြွေးမြီဆိုင်ရာ နှစ်ပတ်လည်အစီရင်ခံစာအပေါ် ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာ(၁/၂၀၁၈)ကို ဖတ်ကြားတင်ပြပြီး လွှတ်တော်က ဆွေးနွေးစဉ်းစားရန် အဆိုတင်သွင်းဖို့ ဖိတ်ခေါ်ပါတယ်။</speech>
<speech><mp id="194">ဦးခင်မောင်သန်း(တွဲဖက်အတွင်းရေးမှူး၊ ပြည်သူ့ငွေစာရင်းပူးပေါင်းကော်မတီ)</mp>မင်္ဂလာပါ။ ကြွရောက်လာကြတဲ့ ပြည်ထောင်စုလွှတ်တော်နာယကကြီး၊ ပြည်သူ့လွှတ်တော်ဥက္ကဋ္ဌ၊ လွတ်တော် ဒုတိယ ဥက္ကဋ္ဌများ၊ ပြည်ထောင်စုလွှတ်တော်ကိုယ်စားလှယ်များ၊ ဖိတ်ကြားထားတဲ့ ပြည်ထောင်စုအဖွဲ့အစည်းဝင် ပုဂ္ဂိုလ်များနှင့် ကြွရောက်လာကြတဲ့ ဧည့်သည်တော်များအားလုံး စိတ်ချမ်းသာကိုယ်ကျန်းမာစွာဖြင့် နိုင်ငံတော် နှင့်ပြည်သူပြည်သားများရဲ့ အကျိုးကို ဆတက်ထမ်းပိုး ထမ်းဆောင်နိုင်ပါစေကြောင်း ဆုမွန်ကောင်း တောင်းရင်းနှုတ်ခွန်းဆက်သပါတယ်။ ကျွန်တော်ကတော့ တာမွေမြို့နယ်၊ ပြည်သူ့လွှတ်တော်ကိုယ်စားလှယ်၊ ပြည်ထောင်စုလွှတ်တော် ပြည်သူ့ငွေစာရင်းပူးပေါင်းကော်မတီရဲ့ တွဲဖက်အတွင်းရေးမှူး ဦးခင်မောင်သန်း ဖြစ်ပါတယ်။ ပြည်သူ့ငွေစာရင်းပူးပေါင်းကော်မတီ ဥက္ကဋ္ဌရဲ့ တာဝန်ပေးချက်အရ ၂၀၁၆-၂၀၁ရ ခု၊ ဘဏ္ဍာရေးနှစ် အစိုးရရဲ့ ကြွေးမြီဆိုင်ရာ နှစ်ပတ်လည်အစီရင်ခံစာနှင့်စပ်လျဉ်း၍ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာအမှတ်စဉ်(၁/၂၀၁၈)ကို တင်သွင်းသွားမှာဖြစ်ပါတယ်။ လေးစားရပါသော နာယကကြီးခင်ဗျား။ ပြည်သူ့ကြွေးမြီစီမံခန့်ခွဲမှုဥပဒေပုဒ်မ ၃ရ ပါ ပြဋ္ဌာန်းချက် အရ စီမံကိန်းနှင့်ဘဏ္ဍာရေးဝန်ကြီးဌာနက ပြုစုတင်ပြတဲ့ ၂၀၁၆-၂၀၁ရ ဘဏ္ဍာရေးနှစ် အစိုးရရဲ့ ကြွေးမြီ ဆိုင်ရာနှစ်ပတ်လည်အစီရင်ခံစာကို ပြည်ထောင်စုအစိုးရအဖွဲ့ရုံးက ၂၈-၁၂-၂၀၁ရ ရက်နေ့မှာ ပြည်ထောင်စု လွှတ်တော်ရုံးကိုပေးပို့ခဲ့ပါတယ်။ ဒုတိယအကြိမ် ပြည်ထောင်စုလွှတ်တော် သတ္တမပုံမှန်အစည်းအဝေးသို့ အစီရင်ခံစာတင်ပြနိုင်ရန်အတွက် ပြည်ထောင်စုလွှတ်တော်ရုံးက ၃-၁-၂၀၁၈ ရက်နေ့မှာ ပြည်သူ့ငွေစာရင်း ပူးပေါင်းကော်မတီကို ပေးပို့လာပါတယ်။ ပြည်သူ့ငွေစာရင်းပူးပေါင်းကော်မတီအနေနဲ့ ၁၁-၁-၂၀၁၈ ရက် နေ့နှင့် ၁၆-၁-၂၀၁၈ ရက်နေ့မှာ စီမံကိန်းနှင့် ဘဏ္ဍာရေးဝန်ကြီးဌာန၊ နိုင်ငံတော်ဗဟိုဘဏ်တို့မှ တာဝန်ရှိ သူများနှင့် အစည်းအဝေးများကျင်းပပြီးတော့ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာ ကိုပြုစုပြီး ပြည်ထောင်စုလွှတ်တော်ဆိုင်ရာ နည်းဥပဒေ ၁၀၄(က)၊ (ခ)၊ (ဂ)ပါ ပြဋ္ဌာန်းချက်များနှင့်အညီ ပြည်ထောင်စုလွှတ်တော် နာယကမှတစ်ဆင့် ပြည်ထောင်စုလွှတ်တော်ကို တင်ပြအပ်ပါတယ်။ လေးစား ရပါသော နာယကကြီးခင်ဗျား။ Power Point အသုံးပြုခွင့်ပြုပါခင်ဗျား။ ကျွန်တော်တို့ ကြွေးမြီဆိုင်ရာနှစ်ပတ်လည်အစီရင်ခံစာမှာ အကြမ်းအားဖြင့် အပိုင်း ၃ ပိုင်း ပါရှိ ပါတယ်။ ပြည်ပကြွေးမြီ အခြေအနေ၊ ပြည်တွင်းကြွေးမြီအခြေအနေနှင့် အစိုးရငွေထုတ်ချေးခြင်းနှင့် ထပ်ဆင့် ငွေထုတ်ချေးခြင်းဆိုပြီးတော့ အပိုင်း ၃ ပိုင်း ခွဲခြားပြီးတော့ တင်ပြလာတာကို ကျွန်တော်တို့ တွေ့ရှိရပါတယ်။ အဲဒီတော့ ပြည်ပကြွေးမြီများအနေနှင့် ကြည့်တဲ့အခါမှာ ကာလအပိုင်းအခြားခွဲခြား ပြီးတော့ ဖော်ပြထားတာကိုလည်း ကျွန်တော်တို့ တွေ့ရှိရပါတယ်။ ပထမကာလအနေနဲ့ ၁၉၈၈ ခုမတိုင်ခင် ကာလမှာ စာချုပ်တန်ဖိုးပေါင်းနှင့် ထုတ်ယူသုံးစွဲတဲ့ငွေများ အခြေအနေ၊ နောက် ၁၉၈၈ ခုကနေပြီးတော့ ၂၀၁၀-၂၀၁၁ ခုနှစ်ကာလအတွင်းမှာရှိတဲ့ ချေးငွေစာချုပ်တန်ဖိုးများ ထုတ်ယူသုံးစွဲမှု၊ အရင်းပေးဆပ်မှု အခြေအနေများ၊ နောက် ၂၀၁၁ ခုကနေပြီးတော့ ၂၀၁၅ ခု၊ ၅ နှစ်တာ ကာလအတွင်း အခြေအနေနှင့် ၂၀၁၆-၂၀၁ရ ခု၊ ဘဏ္ဍာရေးနှစ် တစ်နှစ်အတွင်းမှာဖြစ်တဲ့ အခြေအနေများကို တင်ပြထားတာတွေ့ရပါတယ်။ ကျွန်တော်တို့ အဲဒါကို လေ့လာကြည်တဲ့ အခါမှာဆိုလို့ရှိရင် စုစုပေါင်း ကျွန်တော်တို့ စာချုပ်တန်ဖိုးပေါင်း ၁၈,၁၂၂.၅၁၅၊ အမေရိကန်ဒေါ်လာသန်းပေါင်း ကျွန်တော်တို့ ချုပ်ဆိုထားတာကိုတွေ့ရပါတယ်။ တာ အင်မတန် ၂၀၀၉ တလင်လယ်တယ် နိုင်ပြီးတော့ ပေးရန်ကျန်တဲ့ ကျွန်တော်တို့ ကြွေးမြီဟာဆိုလို့ရှိရင် ၉,၁၄၈.၈၂၁ အမေရိကန်ဒေါ်လာ သန်းပေါင်း ကျန်ရှိနေတာ ဖြစ်ပါတယ်။ ပြည်ပကြွေးမြီအနေနဲ့ ကျွန်တော်တို့ စုစုပေါင်းကျန်ရှိတဲ့ ဒီ ၉,၁၄၈.၈၂၁ သန်းပေါင်း ဖြစ်ပါတယ်။ ယင်းကြွေးမြီများကို ၂၀၁၆-၂၀၁ရ ဒီတစ်နှစ်အတွင်းမှာတော့ ကျွန်တော်တို့ နိုင်ငံ၊ အဖွဲ့အစည်း ၅ ခု ကနေပြီးတော့ အမေရိကန်ဒေါ်လာ ၁,၇၇၆.၈၂၁ သန်းကို ချေးငွေစာချုပ် ၁၄ ခုနှင့် ချုပ်ဆိုခဲ့တယ်လို့ ဖော်ပြထားတာကိုတွေ့ရပါတယ်။ နိုင်ငံပေါင်း ၅ နိုင်ငံကနေပြီးတော့ ကျွန်တော်တို့ချေးငွေကို စာချုပ် ၁၄ ခု ကို ကျွန်တော်တို့ ဝန်ကြီးဌာနအလိုက် ချုပ်ဆိုရာမှာကျတော့ ကျွန်တော်တို့ဝန်ကြီးဌာန ဒါစာချုပ် ၁၈ ခု ကို ကျွန်တော်တို့ တွေ့ရှိရပါတယ်။ အဲဒီတော့ စာချုပ် ၁၄ ခုကနေပြီးတော့ ဝန်ကြီးဌာနတွေကို တွဲတဲ့ အတွက်ကြောင့်မို့လို့ စာချုပ် ၁၈ ခုရှိတာကို ရှင်းလင်းဖော်ပြထားတာကိုလည်းတွေ့ရပါတယ်။ နောက်တစ်ခုက နိုင်ငံတော်အဖွဲ့အစည်းအလိုက် ပြည်ပ ကြွေးမြီလက်ကျန်စာရင်းချုပ်ကိုလည်း ဖော်ပြထားတာကိုတွေ့ရှိရပါတယ်။ ၃၁-၃-၂၀၀ရ ရက်နေ့ရှိ ပြည်ပကြွေးမြီလက်ကျန်ကို နိုင်ငံအစဉ်လိုက် ပြောပြသွားပါမယ်။ နိုင်ငံအဖွဲ့အစည်း ပေါင်း ၁၈ ခုကို ကျွန်တော်တို့ ပြန်လည်ပေးဆပ်ဖို့ရှိနေပါတယ်။ သုံးစွဲထားတဲ့ ဝန်ကြီးဌာနအဖွဲ့အစည်းပေါင်း ၁၄ ခုရှိပါတယ်။ အားလုံးပေါင်း ၉,၁၄၈.၈၂၁ ဘဏ္ဍာနှစ် အမှန်တကယ် ထုတ်ယူသုံးစွဲခဲ့တဲ့ ချေးငွေပေါင်းကတော့ အမေရိကန်ဒေါ်လာ ၃၄၃.၀၂၆ သန်း ထုတ်ယူသုံးစွဲပြီးတဲ့အခါကျတော့ ချေးငွေအရင်း ပြန်လည်ပေးဆပ် နိုင်မှုကတော့ အမေရိကန်ဒေါ်လာ ၆၁၂.၉၈၃ သန်း ပြန်လည်ပေးဆပ်နိုင်တာကို ကျွန်တော်တို့ တွေ့ရှိရပါတယ်။ အသေးစိတ်ကို နောက်ဆက်တွဲ(ဂ) နှင့် ဖော်ပြပေးထားပါတယ်။ နာယကကြီးခင်ဗျား။ နောက်တစ်ခုကတော့ ကျွန်တော်တို့ ပြည်တွင်းကြွေးမြီအခြေအနေကို ဖော်ပြထားတာဖြစ်ပါတယ်။ ၃၁-၃-၂၀၁ရ ရက်နေ့မှာ ပြည်တွင်းကြွေးမြီစုစုပေါင်းဟာ အစိုးရငွေတိုက် စာချုပ်များရောင်းချမှုသည် ၃,၃၈၆.၁ ကျပ်ဘီလီယံရှိပြီးတော့ အစိုးရငွေတိုက်လက်မှတ်ရောင်းချမှုဟာ ၉၇၅.ရ ကျပ်ဘီလီယံရှိပါတယ်။ ဗဟိုဘဏ်မှချေးယူခြင်း၊ ဗဟိုဘဏ်မှချေးယူခြင်းဆိုတာလည်း ဗဟိုဘဏ်ကို ငွေတိုက်စာချုပ်များ ရောင်းချခြင်းဖြစ်ပါတယ်။ ရောင်းချခြင်းသည် ၁၃,၆၅၈.၂ ကျပ် ဘီလီယံရှိပါတယ်။ စုစုပေါင်းကြွေးမြီကို ကြည့်တဲ့အခါမှာဆိုရင် ပြည်တွင်းကြွေးမြီဟာ ကျပ်ဘီလီယံပေါင်း ၁၈,၀၂၀ ရှိပါတယ်။ ဒါပြည်တွင်းကြွေးမြီ စုစုပေါင်းဖြစ်ပါတယ်။ ၂၀၁၆-၂၀၁ရ ဘဏ္ဍာနှစ်အတွင်းမှာ ပြည်တွင်းကြွေးမြီအသားတင်ဖြည့်ဆည်းမှုကို ကျွန်တော်တို့ nofrimoden anffonfenf u fone oferecerreno on ဖော်ပြထားတာတွေ့ပါတယ်။ အဲဒီတော့ အစိုးရငွေတိုက်စာချုပ်များကို ၁,၂၀၆ ဘီလီယံဖိုး ကျွန်တော်တို့က ၁,၂၀၁.၆ ဘီလီယံဖိုး ရောင်းချခဲ့ပြီးတော့ ၄၃၀.၄ ပြန်လည်ပြီးတော့ ရွေးနုတ်နိုင်ခဲ့ပါတယ်။ ပြန်လည် အကြွေးဆပ်နိုင်ခဲ့ပါတယ်။ အစိုးရငွေတိုက်စာချုပ်များအနေနဲ့ဆိုရင်တော့ ကျွန်တော်တို့ စုစုပေါင်း လေလံစနစ်နှင့် ရောင်းချ တာက ၃,၆၁၂.ရ ကျပ်ဘီလီယံပေါင်း ရောင်းချပြီးတော့ လေလံစနစ်နှင့် ရောင်းချပြီးတော့ ပြန်လည် ရွေးနုတ်ဖို့ ာက်လာတဲ့ ငွေတိုက်လက်မှတ်များကို ပြန်လည်ပြီးတော့ ပေးဆပ်တာကဆိုလို့ ရှိရင် ၃,၃၁၁.ရ ကျပ် ဘီလီယံဖိုး ပြန်လည်ပြီးတော့ ပေးဆပ်ခဲ့ပါတယ်။ ဗဟိုဘဏ်ကို ကျွန်တော်တို့ ရောင်းချတာဟာ ၂,၃၁၀.၃ ကျပ်ဘီလီယံကို ဗဟိုဘဏ်ကို ရောင်းချပြီးတော့ ဗဟိုဘဏ်ရဲ့ ကြွေးမြီများကို ၁,၀၉၇.၀ ကျပ်ဘီလီယံ ပြန်လည်ပေးဆပ်နိုင်ခဲ့ပါတယ်။ ၂၀၁၆-၂၀၁ရ ခုနှစ်အတွင်းမှာ ပြည်တွင်းမှာ ငွေတိုက်စာချုပ်နှင့် လက်မှတ်များရောင်းချမှုသည် ၇,၁၃၄.၆ ကျပ် ဘီလီယံဖိုးရောင်းချနိုင်ခဲ့ပြီးတော့ ၄၈,၀၃၉.၁ ကျပ်ဘီလီယံဖိုးကို ပြန်လည်ပြီးတော့ အကြွေးပြန်လည်ပေးဆပ်နိုင်ခဲ့ပါတယ်။ ဒါကြောင့်မို့လို့ အသားတင်ကျန်တာ ဒီနှစ်အတွင်းမှာ အသားတင်ကြွေးမြီကျန်ရှိမှုကတော့ ၂,၂၉၅.၅ ကျပ်ဘီလီယံကို အသားတင်ဖြည့်ဆည်းမှုလုပ်တာ တွေ့ရှိရပါတယ်။ လေးစားရပါသော ပြည်ထောင်စုလွှတ်တော် နာယကကြီးခင်ဗျား။ ကျွန်တော်တို့ ဆက်လက် ပြီးတော့ ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နှင့် သုံးသပ်ချက်များကို ဆက်လက် တင်ပြသွားမှာ ဖြစ်ပါတယ်။ ၂၀၁၆-၂၀၁ရ ခုနှစ်၊ ဘဏ္ဍာနှစ်မှာ ပြည်ထောင်စုအစိုးရအဖွဲ့က ရယူခဲ့တဲ့ ပြည်တွင်းပြည်ပ ချေးငွေနှစ်ရပ်ပေါင်းမှာ ၇,၅၉၃.၀ ဘီလီယံဖြစ်ပါတယ်။ ၂၀၁၆ ခုနှစ် ပြည်ထောင်စုရဲ့ ဘဏ္ဍာငွေအရသုံးဆိုင်ရာဥပဒေကိုပြင်ဆင်တဲ့ဥပဒေမှာ ချေးယူခွင့်ပြုထားတဲ့ ကျပ်သန်းပေါင်း သိန်း ၅၀ ထက် ၂,၅၉၃.၀ ဘီလီယံ ပိုမိုချေးယူခဲ့ကြောင်း တွေ့ရှိရပါတယ်။ ပြည်တွင်းကြွေးမြီပေါင်းဟာ ၇,၁၃၄.၆ ကျပ် ဘီလီယံရှိပြီးတော့ ပြည်ပချေးငွေက ၄၅၈.၄ ဘီလီယံ ဒါကျွန်တော်တို့ ကျပ်ငွေအနေနဲ့ ပြန်ပြီးတော့ ပေါင်းထားတာဖြစ်တဲ့အတွက်ကြောင့်မို့လို့ ၇,၅၉၃.၀ ကျပ်ဘီလီယံ ချေးယူခဲ့တယ်လို့ ဒီမှာတွေ့ရှိ ပါတယ်။ နောက်တစ်ခုကတော့ မြန်မာနိုင်ငံရဲ့ လက်ရှိ ပြည်ပကြွေးမြီလက်ကျန်မှာ ပါဝင်နေတဲ့ ပြည်ပ ကြွေးမြီများရဲ့ အခြေအနေကို ကာလ ၄ ခုခွဲပြီးတော့ ပိုင်းခြားဖော်ပြထားပါတယ်။ အဲဒီလိုစစ်ဆေး ကြည့်တဲ့အခါမှာ အတိုးနှုန်းနှင့်သက်တမ်းတွေကို ကျွန်တော်တို့ တွေ့ရှိတဲ့အခါမှာ ဒီနှစ် ၂၀၁၆-၂၀၁ရ ခု၊ ဘဏ္ဍာရေးနှစ်မှာ အတိုးနှုန်းနည်းပြီးတော့ သက်တမ်းကြာရှည်တဲ့ ချေးငွေများကို ချေးယူနိုင်တယ် ဆိုတာကို ကျွန်တော်တို့ တွေ့ရှိရပါတယ်။ ၀.၀၁ ရာခိုင်နှုန်း ကနေပြီး ၁.၅ ရာခိုင်နှုန်းဟာ အတိုးနှုန်းအများဆုံး ဖြစ်ပါတယ်။ ဆိုင်းငံ့ကာလနှစ် ၂၀ ကနေပြီးတော့ နှစ် ၄၀ သက်တမ်းရှိတဲ့ ချေးငွေများကို ကျွန်တော်တို့ ချေးယူခဲ့တာကို တွေ့ရှိရပါတယ်။ ယခင် ကာလတွေမှာဆိုလို့ရှိရင် ၁၉၈၈-၁၉၈၉ ကနေပြီးတော့ ၂၀၁၀၂၀၁၁ ကာလတွေမှာဆိုရင် ၂ ရာခိုင်နှုန်းကနေပြီးတော့ ၄.၇၈ ရာခိုင်နှုန်းအထိ အတိုးနှုန်းတွေကို ချေးယူ ခဲ့ရတာကို တွေ့ရပါတယ်။ နောက်ဆိုင်းငံ့ကာလအနှစ် ၂၀၊ ပြန်ဆပ်တဲ့ကာလ အနှစ် ၂၀ တွေ့ရပါတယ်။ ၂၀၁၁-၂၀၁၂ ကနေ ၂၀၁၅၊ ၅ နှစ်တာ ကာလအတွင်းမှာ ဆိုရင်လည်းပဲ ၀.၀၁ ရာခိုင်နှုန်း ကနေပြီးတော့ ၅ ရာခိုင်နှုန်းအထိ အတိုးနှုန်းတွေကို ချေးယူခဲ့ရတာ တွေ့ပါတယ်။ ဆိုင်းငံ့ကာလ ၁၀ နှစ်ကနေပြီးတော့ နှစ် ၄၀ အတွင်းကို တွေ့ရှိရပါတယ်။ ဒီဘက်နှစ်မှာတော့ ၀.၀၁ ရာခိုင်နှုန်းကနေပြီးတော့ ၁.၅ အတွင်းမှာ သာရှိတဲ့၊ အတိုးနှုန်းရှိတဲ့ ချေးငွေများကိုလည်း ချေးငွေရရှိပြီးတော့ နှစ် ၂၀ ကနေ ၄၀ အထိ ကျွန်တော်တို့က ရရှိတဲ့ချေးငွေများကို ချေးထားတာကိုလည်း တွေ့ရှိရပါတယ်။ နောက်ထပ်လေ့လာတွေ့ရှိမှုတစ်ခုကတော့ ပြည်တွင်းချေးငွေဖြစ်တဲ့ အစိုးရငွေတိုက်စာချုပ်များ ရောင်းချမှုနဲ့ အစိုးရငွေတိုက်လက်မှတ် လေလံတင်ရောင်းချမှုတွေကို တိုးတက်ဆောင်ရွက်ခဲ့တာ ကျွန်တော်တို့ ပြည်တွင်းကနေပြီးတော့ ရောင်းချမှုတွေဟာ ပိုပြီးတော့ ပြည်တွင်းမှာတိုးတက်ရောင်းချလာနိုင်တာကို တွေ့ရှိရပါတယ်။ နိုင်ငံတော်ဗဟိုဘဏ်ကို ရောင်းချတဲ့ ငွေတိုက်စာချုပ်များ ရောင်းချမှု လျော့နည်းပြီးတော့ ပြည်တွင်းက ပြည်သူတွေကို ရောင်းချတဲ့ ငွေတိုက်လက်မှတ်တွေ၊ ငွေတိုက်စာချုပ်တွေဟာ ပိုမိုတိုးတက် လာတာကို တွေ့ရပါတယ်။ ပြည်ပချေးငွေအမှန်တကယ် ဒါကိုတွေ့ရသော်လည်းပဲ ပြည်ပချေးငွေထဲကနေ ပြီးတော့ အမှန်တကယ် ထုတ်ယူသုံးစွဲမှုကိုတော့ လျာထားချက်ထက် လျော့နည်းပြီးတော့ ထုတ်ယူသုံးစွဲခဲ့တာ ကိုလည်း တွေ့ရှိရပါတယ်။ ပြည်တွင်းချေးငွေပေါင်းက ကျွန်တော်တို့ ၅,၀၀၀ ကျပ်ဘီလီယံကို ၂၀၁၅-၂၀၁၆ မှာ ရောင်းချနိုင်ခဲ့ပြီးတော့ ၂၀၁၆-၂၀၁ရ နှစ်မှာတော့ ၇,၁၃၄.၆ ကျပ်ဘီလီယံဖိုးကို ရောင်းချနိုင်ခဲ့ပါတယ်။ အဲဒီမှာလည်းပဲ အစိုးရငွေတိုက်စာချုပ်ရောင်းချမှု၊ အစိုးရငွေတိုက်လက်မှတ် လေလံတင်ရောင်းချမှုနဲ့ အစိုးရငွေတိုက်လက်မှတ်တွေကို ဗဟိုဘဏ်ကို ရောင်းချဖို့ဆိုပြီးတော့ ခွဲခြားပြီးတော့ ဖော်ပြထားတာ တွေ့ပါတယ်။ ပြည်ပချေးငွေထဲက အမှန်တကယ် ထုတ်ယူသုံးစွဲတာကတော့ မနှစ်ကထက်၊ ယမန်နှစ်ကထက် ဒီနှစ်မှာ လျော့နည်းပြီးတော့ သုံးစွဲတာကို တွေ့ရှိနေရပါတယ်။ ၂၀၁၆-၂၀၁ရ ခု ဘဏ္ဍာရေးနှစ်အတွင်းမှာ ချေးယူငွေပမာဏတိုးတက်ခဲ့တယ်။ တိုးတက်ခဲ့ သော်လည်း ပြန်လည်ရွေးနုတ်ပြီး အကြွေးဆပ်ခြင်းကို ကျပ် ၄,၈၃၉.၁ ဘီလီယံအထိ ဆောင်ရွက်နိုင်ခဲ့တဲ့ အတွက် နှစ်အတွင်း အသားတင်ချေးယူငွေပမာဏဟာ ၂၀၁၅-၂၀၁၆ ခုဘဏ္ဍာရေးနှစ်ထက် လျော့နည်းတာကို တွေ့ရှိရပါတယ်။ ၂၀၁၆-၂၀၁ရ ခုနှစ်မှာ ချေးယူတဲ့ပမာဏဟာ တိုးတက်များပြားတယ်လို့ မြင်ရသော် လည်းပဲ အကြွေးပြန်ဆပ်နိုင်တာဟာ ယခင်နှစ်တွေကထက် ပိုမိုပြီးတော့ ပေးဆပ်နိုင်တာတွေ့ပါတယ်။ ဒီအကြွေးတွေပြန်ဆပ်နိုင်တဲ့အတွက်ကြောင့်မို့လို့ ဒီဘက်နှစ်အတွင်းမှာ ၂၀၁၅-၂၀၁၆ ခုအတွင်းမှာ သုံးစွဲတဲ့ ငွေဟာ ယခင်နှစ်ကချေးယူသုံးစွဲမှုထက် လျော့နည်းတယ် ဆိုတာကိုလည်း တွေ့ရှိရပါတယ်။ ၂၀၁၆၂၀၁ရ ခုနှစ်မှာ ရောင်းချမှုသည် ၇,၁၃၄.၆ ကျပ်ဘီလီယံဖိုးရောင်းချတာကို တွေ့ရပါတယ်။ ၂၀၁၅-၂၀၁၆ မှာတော့ ၅,၀၀၀.၁ ဘီလီယံဖိုးကိုပဲ ရောင်းချတာကို တွေ့ရပါတယ်။ နိုင်ငံတော်ဗဟိုဘဏ်ကို ရောင်းချခြင်း ကိုလည်းပဲ လျော့နည်းတာကို တွေ့ရှိရမှာဖြစ်ပါတယ်။ ဒီဟာကတော့ ပြည်တွင်းကနေပြီးတော့ ချေးငွေ တွေကို ရယူတဲ့အခါမှာ ယခင်နှစ်နဲ့နှိုင်းယှဉ်ပြီးတော့ လေ့လာသုံးသပ်ခြင်းပဲ ဖြစ်ပါတယ်။ ၂၀၁၆-၂၀၁ရ ခု၊ ဘဏ္ဍာရေးနှစ်မှာ ပြည်တွင်းမှချေးယူရန်လျာထားငွေအပေါ် အမှန်တကယ် ချေးယူမှုဟာ အောက်ပါအတိုင်းဖြစ်ပြီးတော့ အစိုးရငွေတိုက်စာချုပ်ရောင်းချမှုနဲ့ အစိုးရငွေတိုက်လက်မှတ် လေလံတင်စနစ် ရောင်းချမှုတိုးတက်လာခြင်းဟာ ပြည်တွင်းငွေကြေး ဈေးကွက်ဖွံ့ဖြိုးရေးအတွက် ကောင်းမွန်တဲ့ လက္ခဏာတစ်ခုဖြစ်တယ်လို့ လေ့လာတွေ့ရှိရပါတယ်။ အစိုးရငွေတိုက်စာချုပ်ရောင်းချမှုဟာ လျာထားချက်က ကျပ် ၉၂ရ ဘီလီယံဖြစ်ပေမယ့် ရာခိုင်နှုန်းအားဖြင့် ၃၀ ရာခိုင်နှုန်း ရောင်းချဖို့အတွက် လျာထားပါတယ်။ အစိုးရငွေတိုက်လက်မှတ်လေလံရောင်းချမှုစနစ်ကို ၉၂ရ ကျပ် ဘီလီယံဖြစ်ပြီးတော့ ၃၀ ရာခိုင်နှုန်း ရောင်းချဖို့ လျာထားပါတယ်။ ဗဟိုဘဏ်ကို ၁,၂၃၆ ကျပ်ဘီလီယံကို ရောင်းချမယ်လို့ လျာထားပါတယ်။ ၄၀ ရာခိုင်နှုန်းဖြစ်ပါတယ်။ အမှန်တကယ်ဆောင်ရွက်နိုင်တာကို ကြည့်တဲ့အခါမှာ ဆိုလို့ရှိရင် ငွေတိုက်စာချုပ် ရောင်းချမှုဟာ ၁,၂၀၁.၆ လျာထားချက်ထက် ပိုမိုပြီးတော့ လျာထားချက်ထက် ပိုမိုရောင်းချရပါတယ်။ နောက်တစ်ခါ အစိုးရငွေတိုက်လက်မှတ်တွေ ရောင်းချမှုကလည်း ၃,၆၂၂.ရ ရောင်းချရပါတယ်။ နောက်တစ်ခါ ဗဟိုဘဏ်ကို ရောင်းချမှုကတော့ ၂,၃၁၀.၃ ရောင်းချပါတယ်။ ကျွန်တော်တို့ ရာခိုင်နှုန်းနဲ့ ပြန်ပြီးတွက်မယ်ဆိုလို့ရှိရင် ၃၀ ရာခိုင်နှုန်း အစိုးရငွေတိုက် ရောင်းချဖို့ရည်ရွယ်ထားပေမယ့် ၁၆.၈၄ ရာခိုင်နှုန်း ရောင်းချနိုင်ပါတယ်။ ငွေတိုက်လက်မှတ်ကို ၃၀ ရာခိုင်နှုန်း ရောင်းချမယ်လို့ ရည်ရွယ်ထား ပေမယ့် ၅၀.၇၈ ရာခိုင်နှုန်းထိ တိုးတက်ပြီးတော့ ရောင်းချနိုင်တာ တွေ့ရပါတယ်။ ကျွန်တော်တို့ အစိုးရဗဟိုဘဏ်ကို ရောင်းချဖို့ကို ၄၀ ရာခိုင်နှုန်း ရောင်းချဖို့ လျာထားပေမယ့် ၃၂,၃၈ ရာခိုင်နှုန်းထိ လျှော့ချပြီးတော့ ရောင်းချနိုင်တာကို တွေ့ရှိရပါတယ်။ နောက်ပြီးတော့ ကျွန်တော်တို့က နိုင်ငံတော် ဗဟိုဘဏ်ကနေပြီးတော့ နိုင်ငံတော်ဗဟိုဘဏ်ကို ငွေတိုက်လက်မှတ်များ ရောင်းချပြီးတော့ ကြွေးမြီ တွေကို ဖြည့်ဆည်းနေရတဲ့ဟာကို တစ်နှစ်ထက်တစ်နှစ် လျော့နည်းသွားအောင်သွားမယ်ဆိုတဲ့ ရည်ရွယ် ထားတဲ့ မဟာဗျူဟာနဲ့ လည်းပဲ ကျွန်တော်တို့က ကိုက်ညီတာကိုတွေ့ရှိရပါတယ်။ ၄၀ ရာခိုင်နှုန်း ရောင်းချဖို့ လျာထားပေမယ့် ထပ်ပြီးတော့ ကျွန်တော်တို့ ၃၂ ရာခိုင်နှုန်းအထိကို ဒီနှစ်ထဲမှာတင်ပဲ လျှော့ချပြီး ရောင်းချနိုင်တာကိုလည်း ကျွန်တော်တို့ တွေ့ရှိရပါတယ်။ နောက်အတိုးပေးရမှုအခြေအနေကို ကြည့်တဲ့အခါမှာဆိုလို့ရှိရင် ပြည်တွင်းပြည်ပ ကြွေးမြီအတွက် အသုံးစရိတ်ကျခံ သုံးစွဲမှုအခြေအနေကို ကြည့်တဲ့အခါမှာ ၂၀၁၅-၂၀၁၆ ခု ဘဏ္ဍာရေး နှစ်နဲ့ ၂၀၁၆-၂၀၁ရ ဘဏ္ဍာရေးနှစ်ကို နှိုင်းယှဉ်ပြီးတော့ ကြည့်ကြည့်ပါတယ်။ အဲဒီအခါမှာ ပြည်တွင်းကြွေးမြီဟာ ကျွန်တော်တို့ ပေးရတဲ့အတိုးငွေပေါင်းပေါ့။ ၆၆၃.၇၅၅ ကျပ်ဘီလီယံ ဖြစ်ပြီးတော့ ၂၀၁၆-၂၀၁ရ မှာ ၈၅၂.၄၃၉ အတိုးပေးရပါတယ်။ ပြည်ပကြွေးမြီကို ၁၉၉.၁၁၁ ကျပ်ဘီလီယံ ပေးရပြီးတော့ ဒီနှစ်မှာ ၂၂၅.၂၃၁ ပေးရတာတွေ့ရပါတယ်။ စုစုပေါင်းအားဖြင့် ကြွေးမြီတွေကို ကျွန်တော်တို့ဟာ အတိုးပေး ရတာတော့ မနှစ်ကထက် ဒီနှစ်တွေမှာ ပိုပြီးတော့ပေးလာရပါတယ်။ အတိုးပေးရမှုများပါတယ်။ ဒီနေရာမှာ ကျွန်တော်တို့က အခုသုံးသပ်ကြည့်မယ်ဆိုလို့ရှိရင် ပြည်ပကြွေးမြီဟာ 9.5 Billium ရှိပါတယ်။ ပြည်တွင်းကြွေးမြီဟာဆိုလို့ရှိရင် 80.0 Trillium လောက်ရှိပါတယ်။ တစ်နည်းအားဖြင့် ပြည်တွင်း ကြွေးမြီဟာ ကျပ်နဲ့ ဖလှယ်မယ်ဆိုလို့ရှိရင် ပြည်ပကြွေးမြီရဲ့ ၂ ဆ လောက်ရှိတယ်။ ဒါပေမယ့် အတိုးပေး ရမှုကို ကြည့်မယ်ဆိုရင် ကျွန်တော်တို့ အတိုးပေးရတဲ့နှုန်းဟာ ပြည်ပကြွေးမြီကိုပေးရတဲ့နှုန်းထက် ပြည်တွင်းကြွေးမြီကိုပေးရတဲ့အတိုးနှုန်းတွေက များနေတာကို တွေ့ရပါတယ်။ ဒါကြောင့်မို့လို့ ကျွန်တော်တို့ဟာ ခိုင်မာတဲ့အတိုးနှုန်းနည်းတဲ့ ပြည်ပကြွေးမြီများကို ပိုပြီးတော့ ရရှိ နိုင်အောင်နဲ့ တွင်တွင်ကျယ်ကျယ် အသုံးချနိုင်ဖို့ကိုလည်း ကြိုးစားသင့်ပါတယ်။ အစောကလည်း ဝန်ကြီး ရှင်းပြသွားပါတယ်။ ပြည်တွင်းကြွေးမြီတွေဟာ အရင်တုန်းကတော့ ကျွန်တော်တို့က ဗဟိုဘဏ်က နေပြီးတော့ ဝယ်ယူတဲ့အခါမှာ အတိုးနှုန်းလျော့ပေမယ့် အခုနောက်ပိုင်းမှာ ဗဟိုဘဏ်ကို ရောင်းချရတဲ့ အခါမှာ အတိုးနှုန်းတွေနဲ့ပေါ့နော်။ ၉ ရာခိုင်နှုန်း သို့မဟုတ် ၉.၂၅ ရာခိုင်နှုန်း အစရှိသဖြင့် ကျွန်တော်တို့က ဒါနဲ့ရောင်းရတဲ့အခါကျတော့ ပြည်တွင်းမှာအတိုးပေးရတဲ့ အတိုးတွေဟာ ပိုပြီးတော့ တက်လာတာ ကိုလည်း ကျွန်တော်တို့ တွေ့ရှိရပါတယ်။ လေးစားရပါသော ပြည်ထောင်စုလွှတ်တော် နာယကကြီးခင်ဗျာ။ ဆက်လက်ပြီးတော့ ပြည်သူ့ ငွေစာရင်းပူးပေါင်းကော်မတီရဲ့ သဘောထားမှတ်ချက်များကို တင်ပြလိုပါတယ်။ ၂၀၁၆-၂၀၁ရ ခုနှစ် ဘဏ္ဍာရေးနှစ်အတွင်းမှာ ပြည်တွင်းပြည်ပချေးငွေနှစ်ရပ်ပေါင်း ကျပ် ၇,၅၉၃.၀ ဘီလီယံ ဖြစ်ပြီးတော့ ၂၀၁၆ ခုနှစ်၊ ပြည်ထောင်စုရဲ့ ဘဏ္ဍာငွေအရအသုံးဆိုင်ရာ ဥပဒေကိုပြင်ဆင်တဲ့ ဥပဒေအရ ခွင့်ပြုချက်ထက် ကျပ် ၂,၅၉၃.၀ ဘီလီယံ ပိုမိုချေးယူခဲ့ခြင်းနှင့် စပ်လျဉ်းပြီးတော့ တည်ဆဲဥပဒေပြဋ္ဌာန်းချက်များနှင့် ဘဏ္ဍာရေးစည်းမျဉ်းစည်းကမ်းများနှင့်အညီ လိုက်နာဆောင်ရွက်သွားရန် လိုအပ်ပါကြောင်း သဘောထား မှတ်ချက်ပြုအပ်ပါတယ်။ ပြည်ပချေးငွေထုတ်ယူသုံးစွဲမှုမှာ ၂၀၁၅-၂၀၁၆ ခု ဘဏ္ဍာရေးနှစ်ထက် လျော့နည်းခဲ့တဲ့အပြင် ၂၀၁၆-၂၀၁ရ ခု ဘဏ္ဍာရေးနှစ်အတွင်း လျာထားချက် အမေရိကန်ဒေါ်လာ ၉၁၈.၅၇၃ သန်း လျာထား ခဲ့သော်လည်းပဲ အမေရိကန်ဒေါ်လာ ၃၄၃.၀၂၆ သန်းသာ ထုတ်ယူသုံးစွဲနိုင်ပါတယ်။ ရာခိုင်နှုန်းအားဖြင့် ၃၇.၃၄ သာ ထုတ်ယူသုံးစွဲနိုင်ခဲ့ရာ နောင်တွင် စီမံကိန်းရည်မှန်းချက်အတိုင်း အပြည့်အဝ သုံးစွဲနိုင်ရေး ကြိုးပမ်းဆောင်ရွက်သွားရန်လိုအပ်ကြောင်းကိုလည်း သဘောထားမှတ်ချက်ပြုအပ်ပါတယ်။ အစိုးရရဲ့ ကြွေးမြီဆိုင်ရာ နှစ်ပတ်လည်အစီရင်ခံစာကို ကြွေးမြီစီမံခန့်ခွဲမှု ဥပဒေပုဒ်မ ၃ရ ပါပြဋ္ဌာန်းချက်နဲ့အညီ ပြည်ထောင်စုလွှတ်တော်သို့ ်သွင်းရန် လိုအပ်ကြောင်းကိုလည်း သဘောထားမှတ်ချက်ပြုအပ် ပါတယ်။ ပြည်သူ့ကြွေးမြီအစီရင်ခံစာနဲ့ဆက်စပ်ပြီး အဓိကကျတဲ့ ပြည်သူ့ကြွေးမြီဆိုင်ရာ အချက်အလက် ကိန်းဂဏန်းများကို အနည်းဆုံး ၃ နှစ် တစ်ပေါင်းတစ်စည်းတည်း နှိုင်းယှဉ်ဖော်ပြသင့်ပါကြောင်းလည်း သဘောထားမှတ်ချက်ပြုအပ်ပါတယ်။ အစိုးရရဲ့ ကြွေးမြီဆိုင်ရာနဲ့ စပ်လျဉ်းပြီး ပြည်ပကြွေးမြီဆိုင်ရာ ဆောင်ရွက်ထားချက်၊ ပြည်တွင်းကြွေးမြီဆိုင်ရာဆောင်ရွက်ထားချက်များကို ခွဲခြားဖော်ပြသင့်ကြောင်း ကိုလည်းပဲ သဘောထားမှတ်ချက်ပြု အပ်ပါတယ်။ လေးစားအပ်ပါသော နာယကကြီးခင်ဗျာ။ နိဂုံးအနေနဲ့ ၂၀၁၆-၂၀၁ရ ခု ဘဏ္ဍာရေးနှစ် အစိုးရရဲ့ ကြွေးမြီဆိုင်ရာ နှစ်ပတ်လည်အစီရင်ခံစာနဲ့စပ်လျဉ်းပြီး ပြည်သူ့ငွေစာရင်းပူးပေါင်းကော်မတီရဲ့ လေ့လာ တွေ့ရှိချက်နဲ့ သဘောထားမှတ်ချက် အစီရင်ခံစာ အမှတ်စဉ်(၁/၂၀၁၈)ကို ပြည်ထောင်စုလွှတ်တော်ဆိုင်ရာ နည်းဥပဒေ ၁၀၄(က)၊ (ခ)၊ (ဂ) ပါ ပြဋ္ဌာန်းချက်များနှင့်အညီ ပြည်ထောင်စုလွှတ်တော်သို့ အစီရင်ခံစာ တင်ပြခြင်းအပေါ် ပြည်ထောင်စုလွှတ်တော်မှ ဆွေးနွေးစဉ်းစားနိုင်ပါရန် အဆိုတင်သွင်းအပ်ပါတယ်။ ပြည်ထောင်စုလွှတ်တော်၊ ပြည်သူ့ငွေစာရင်းပူးပေါင်းကော်မတီ။</speech>
<title>အဆိုပါအစီရင်ခံစာနှင့်စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ် ရှိပါက အမည်စာရင်းတင်သွင်းနိုင်ကြောင်း ကြေညာခြင်း</title>
<speech type="speaker">အစီအစဉ်(၁၁) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်ထောင်စုအစိုးရအဖွဲ့က ပေးပို့ထားတဲ့ ကြွေးမြီဆိုင်ရာ နှစ်ပတ်လည်အစီရင်ခံစာနဲ့ ပြည်သူ့ငွေစာရင်း ပူးပေါင်းကော်မတီရဲ့ လေ့လာတွေ့ရှိချက် အစီရင်ခံစာမိတ္တူကို လွှတ်တော်ကိုယ်စားလှယ်များထံ ဖြန့်ဝေ ထားပါတယ်။ အစီရင်ခံစာ အပြည့်အစုံကို နောက်ဆက်တွဲဖြင့် ဖော်ပြထားပါသည်။ အစီရင်ခံစာနဲ့စပ်လျဉ်းပြီး ပြည်ထောင်စုလွှတ်တော်ဆိုင်ရာ နည်းဥပဒေ ၁၀၄ နည်းဥပဒေခွဲ(ဃ)၊ (င)တို့နဲ့အညီ ဆွေးနွေးလိုတဲ့ ကိုယ်စားလှယ်ရှိပါက ၂၂-၁-၂၀၁၈ ရက် (တနင်္လာနေ့)ညနေ ၄ နာရီ (၁၆၀၀ နာရီ) နောက်ဆုံးထားပြီး ပြည်ထောင်စုလွှတ်တော်ရုံး ညွှန်ကြားရေးမှူးချုပ်ထံ အမည်စာရင်း တင်သွင်းနိုင်ကြောင်းနဲ့ ၂၄-၁-၂၀၁၈ ရက် (ဗုဒ္ဓဟူးနေ့) ပြည်ထောင်စုလွှတ်တော် အစည်းအဝေး၌ ထားပါတ ယ် ။</speech>
</report>
</section>
<section value="Bill">
<bill>
<title>နိုင်ငံတော်သမ္မတထံမှ သဘောထားမှတ်ချက်ဖြင့် ပြန်လည်ပေးပို့ထားသော စာရင်းအင်းဥပဒေကြမ်း နှင့်စပ်လျဉ်း၍ တစ်ပိုဒ်ချင်းစီအလိုက် အတည်ပြုရန် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၁၂) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံတော် သမ္မတထံမှ သဘောထားမှတ်ချက်ဖြင့် ပြန်လည်ပေးပို့ထားတဲ့ စာရင်းအင်းဥပဒေကြမ်းနဲ့ စပ်လျဉ်းပြီး ဥပဒေကြမ်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာကို ၁၅-၁-၂၀၁၈ ရက်က ကျင်းပပြုလုပ်ခဲ့တဲ့ ပြည်ထောင်စုလွှတ်တော် အစည်းအဝေးမှာ ဖတ်ကြားတင်ပြခဲ့ပြီး ပြည်ထောင်စု လွှတ်တော်ရဲ့ အတည်ပြုချက်၊ နိုင်ငံတော်သမ္မတရဲ့ သဘောထားမှတ်ချက်နဲ့ ဥပဒေကြမ်းပူးပေါင်းကော်မတီရဲ့ သဘောထားမှတ်ချက်တို့ပါဝင်တဲ့ ပြင်ဆင်ချက်ဇယားကိုလည်း ကိုယ်စားလှယ်များထံ ဖြန့်ဝေထားပြီး ဖြစ်ပါတယ်။ ပြင်ဆင်ချက်ဇယားကို နောက်ဆက်တွဲဖြင့် ဖော်ပြထားပါသည်။ အဆိုပါဥပဒေကြမ်းနဲ့စပ်လျဉ်းပြီး ဆွေးနွေးဖို့ အမည်စာရင်းပေးပို့ထားတဲ့ လွှတ်တော်ကိုယ်စားလှယ် မရှိတဲ့အတွက် ဥပဒေကြမ်းပူးပေါင်းကော်မတီရဲ့ သဘောထားမှတ်ချက်ကိုအခြေခံပြီး လွှတ်တော်ရဲ့ အဆုံးအဖြတ် ရယူသွားမှာ ဖြစ်ပါတယ်။ ဥပဒေကြမ်းပူးပေါင်းကော်မတီအနေနဲ့ ဥပဒေကြမ်း၏ အပိုဒ် ၁၈ မှစပြီး အဆိုပြုတင်ပြဖို့ ဖြစ်ပါတယ်။</speech>
<speech><mp id="992">ဒေါက်တာမြတ်ဉာဏစိုး(အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>လေးစား အပ်ပါသော နာယကကြီးခင်ဗျား။ ဥပဒေကြမ်းရဲ့ အပိုဒ် ၁၈ ကို နိုင်ငံတော်သမ္မတရဲ့ သဘောထားမှတ်ချက် အတိုင်း လွှတ်တော်က အတည်ပြု ပေးနိုင်ပါရန် လေးစားစွာ တင်ပြအပ်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၁၈ သည် နိုင်ငံတော်သမ္မတ၏ သဘောထားမှတ်ချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="992">ဒေါက်တာမြတ်ဉာဏစိုး(အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျား။ ဥပဒေကြမ်းရဲ့ အပိုဒ် ၃၃ ကိုတော့ နိုင်ငံတော်သမ္မတရဲ့ သဘောထားမှတ်ချက်နဲ့အညီ ဥပဒေကြမ်း ပူးပေါင်းကော်မတီရဲ့ ပြင်ဆင်ချက်ကို လွှတ်တော်က အတည်ပြုပေးပါရန် လေးစားစွာ တင်ပြအပ်ပါတယ် ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၃၃ သည် နိုင်ငံတော်သမ္မတ၏ သဘောထားမှတ်ချက်နှင့်အညီ ဥပဒေကြမ်းပူးပေါင်းကော်မတီ၏ ပြင်ဆင် ချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ စာရင်းအင်းဥပဒေကြမ်းနဲ့စပ်လျဉ်းတဲ့ နိုင်ငံတော်သမ္မတရဲ့ သဘောထားမှတ်ချက်များကို လွှတ်တော်က ဆုံးဖြတ်ထားတဲ့အတိုင်း ပြင်ဆင်ပြီး ပြည်ထောင်စုလွှတ်တော်ဆိုင်ရာ နည်းဥပဒေ ၁၀၉ နှင့်အညီ နိုင်ငံတော်သမ္မတထံသို့ ပြန်လည်ပေးပို့သွားမည် ဖြစ်ကြောင်း အသိပေးကြေညာပါတယ်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျာ။ အစည်းအဝေးကို မိနစ် ၃၀ ခန့် ခေတ္တ ရပ်နားပါမယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျာ။</speech>
</bill>
</section>
<section value="Motion">
<motion>
<speech type="mc">အားလုံး ထွက်ခွာနိုင်ကြပါပြီခင်ဗျာ။</speech>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များခင်ဗျာ။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျာ။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျာ။ နိုင်ငံတော်သမ္မတထံမှ ပေးပို့ထားသော သြစတြီးယားနိုင်ငံ Unicredit Bank ထံမှ ချေးငွေရယူရန် ကိစ္စနှင့်စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း၊</speech>
<speech type="speaker">အစီအစဉ်(၁၃) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဆောက်လုပ်ရေးဝန်ကြီးဌာနက ရခိုင်ပြည်နယ်၊ ကျောက်ဖြူခရိုင်၊ ရမ်းဗြဲမြို့နယ်၊ ဇင်ချောင်း-ကင်းမြောက် လမ်းပေါ်ရှိ ကင်းချောင်းတံတားတည်ဆောက်ခြင်း စီမံကိန်းအတွက် တံတားသံပေါင်များဝယ်ယူရန် သြစတြီးယားနိုင်ငံ Unicredit Bank ထံမှ ချေးငွေရယူရန်ကိစ္စနဲ့စပ်လျဉ်းပြီး ၁၅-၁-၂၀၁၈ ရက်က ကျင်းပ ပြုလုပ်ခဲ့တဲ့ ပြည်ထောင်စုလွှတ်တော် အစည်းအဝေးမှာ သက်ဆိုင်ရာ ပြည်ထောင်စုအဆင့် အဖွဲ့အစည်းဝင် များက လွှတ်တော်သို့ ရှင်းလင်းတင်ပြခဲ့ပြီး ဖြစ်ပါတယ်။ အထက်ပါကိစ္စနဲ့စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော်ကိုယ်စားလှယ် ရ ဦး ရှိပါတယ်။ တစ်ဦးချင်းအနေနဲ့ သတ်မှတ်ချိန် ၆ မိနစ် အတွင်း ဆွေးနွေးဖို့ဖြစ်ပါတယ်။ ဦးစွာ ဦးခင်ချို လှိုင်းဘွဲမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="255">ဦးခင်ချို (လှိုင်းဘွဲမဲဆန္ဒနယ်၊ ကရင်ပြည်နယ်)</mp>ကျွန်တော်ကတော့ ကရင်ပြည်နယ်၊ လှိုင်းဘွဲ့မဲဆန္ဒနယ်က ပြည်သူ့လွှတ်တော် ကိုယ်စားလှယ် ဦးခင်ချို ဖြစ်ပါတယ်။ ကျွန်တော် ဆွေးနွေး တင်ပြမယ့် အကြောင်းအရာကတော့ ရခိုင်ပြည်နယ်၊ ရမ်းဗြဲမြို့နယ်မှာရှိတဲ့ ပေ ၁,၂၅၆ ပေ အရှည်ရှိတဲ့ ကင်းချောင်းတံတားအတွက် လိုအပ်တဲ့သံပေါင်တွေ ဝယ်ဖို့အတွက် သြစတြီးယားနိုင်ငံ Unicredit Bank ကနေပြီးတော့ ယူရို ၅ သန်းချေးယူရေးအတွက် နိုင်ငံတော်သမ္မတရုံးက ပြည်ထောင်စုလွှတ်တော်သို့ တင်ပြချက်အပေါ် ဆွေးနွေးအကြံပြုတင်ပြမှာဖြစ်ပါတယ်။ ဦးစွာ ချေးငွေရဲ့ အခြေအနေကို တင်ပြချင် ပါတယ်။ ချေးငွေ ၅ သန်းကို ချေးယူတဲ့အခါမှာ ၁၅ ရာခိုင်နှုန်းဖြစ်တဲ့ ၀.၇၅ သန်းကို ထောက်ပံ့ငွေ အဖြစ်ပေးမှာဖြစ်ပြီးတော့ ပြန်ဆပ်ရမယ့်ငွေကတော့ ယူရို ၄.၂၅ သန်းပဲ ပြန်ဆပ်ဖို့လိုတာသိရပါတယ်။ ၀.၆၅ ရာခိုင်နှုန်းဖြစ်တဲ့ ယူရို ၃၂၅၀၀ ၊ ပရီမီယံအာမခံကြေး ယူရို ၃၇,၁၂၅ နဲ့ ဘဏ်ဆောင်ရွက်ခ ယူရို ၁,၄၄၀၊ စုစုပေါင်း ယူရို ၇၁,၀၆၅ ကို တစ်ကြိမ်တည်းပေးရမှာ ဖြစ်ကြောင်း ၈ နှစ်နဲ့ ပြန်ဆပ်ကာလ ၁ရ နှစ်၊ ပေါင်း ၂၅ နှစ်ဖြစ်လို့ ချေးငွေ ယူရို ၅ သန်းကနေ ထောက်ပံ့ငွေ ၀.၇၅ သန်းကို နုတ်ပယ်လိုက်ရင် ကျန်ငွေ ၄၂.၅ သိန်းကို ၁ရ နှစ်နဲ့ ဆပ်ရမှာဖြစ်လို့ တစ်နှစ်ကို ပျမ်းမျှယူရို ၀.၂၅ သန်း၊ အမြင့်ဆုံးဈေးနှုန်း ၁,၆၄၀ နှင့်တွက်ရင် မြန်မာငွေနှင့် အနီးဆုံး ကျပ်သန်း ၄၁၀ လောက် နှစ်ဆုံးပြန်ဆပ်ရမှာဖြစ်ပါတယ်။ ချေးငွေဟာ အတိုးမဲ့ချေးငွေဖြစ်ပေမယ့် အာမခံကြေးအနေနဲ့ ၀.၉ ရာခိုင်နှုန်းကို နှစ်စဉ်ပေးရမှာဖြစ်ပါတယ်။ ဒီနေရာမှာပေးဆပ်ရန် ကျန်ငွေကို သိနိုင်ဖို့အတွက် ဘယ်နှစ်ရစ်၊ ဘယ်နှစ်ကြိမ်၊ ဘယ်နှစ်နှစ်ချေးမှာလဲ ဆိုတာကို ဖော်ပြဖို့လိုလိမ့်မယ်လို့ အကြံပြုချင်ပါတယ်။ ချေးငွေယူရို ၅ သန်းကို ပုံမှန်ချေးငွေသက်တမ်း ၂၅ နှစ်နဲ့ပဲ တွက်ချက်မယ်ဆိုလို့ ရှိရင် အာမခံကြေးအနေနဲ့ တစ်နှစ်ကို ယူရို ၄၅,၀၀ မြန်မာငွေနဲ့ အနီးစပ်ဆုံး ကျပ်သန်း ၇.၃၈ သန်း လောက်ပေးရမှာဖြစ်ပါတယ်။ စာချုပ်ချုပ်ပြီးလို့ ချေးငွေကိုကတိပျက်မယ်ဆိုရင် တစ်နှစ်ကို ပျက်ကွက် ငွေရဲ့ ၀.၆၅ ရာခိုင်နှုန်းပေးရမယ်လို့ သိရပါတယ်။ ဒီနေရာမှာ ချေးငွေစာချုပ် ချုပ်ဆိုမှုဟာ ဘယ်နှစ်နှစ်၊ ဘယ်နှစ်ကြိမ်၊ ဘယ်နှစ်ရစ် ချေးမယ်ဆိုတာကို ဖော်ပြရှင်းလင်းသင့်တယ်လို့ အကြံပြုချင်ပါတယ်။ ဒီချေးငွေမှာ ယူရို ၀.၇၅ သန်းကို ပြန်ဆပ်ရန်မလိုတဲ့ အတွက်ကြောင့်မို့လို့ နှစ်စဉ်ပေးရမယ့် အာမခံ ၀.၉ အရ ပုံမှန်ချေးငွေ ၅ သန်းထက် ၂၅ သန်းကို ယူရို ၄၅,၀၀၀ နဲ့ တကြိမ်တည်း ထည့်ပေးရမယ့်ငွေ ယူရို ၇,၁၆၅ စုစုပေါင်းယူရို ၁၁၆,၀၆၅ ပေးရမှာဖြစ်ပြီး၊ ပုံမှန်သာချေးမယ်ဆိုရင် ကတိပျက်ကွက်ကြေး ပေးဖို့မလိုတဲ့အတွက် ထောက်ပံ့ငွေ ၀.၇၅ သန်းက နုတ်မယ်ဆိုရင် ယူရို ၆၃၃.၉၃၅ မြန်မာငွေနဲ့ ခန့်မှန်း ကျပ်သိန်းပေါင်း ၁၀,၀၀၀ ကျော်လောက် နိုင်ငံတော်ကအမြတ်ရမှာဖြစ်ကြောင်း တွေ့ရပါတယ်။ နှစ်စဉ်ချေးငွေဖြစ်တဲ့အတွက် နိုင်ငံတော်က အရင်းငွေအပြည့်အဝ ပြန်ဆပ်ဖို့မလိုတဲ့ ချေးငွေဖြစ်လို့ ချေးသင့်တယ်လို့ ယူဆပါတယ်။ နိုင်ငံခြားကြွေးမြီအနေနဲ့ ၃၀-၉-၂၀၁ရ ရက်မှာ USD သန်း ၉,၅၇၂ သန်း လောက်ကျန်ရှိလို့ ယခုချေးတဲ့ငွေ ယူရို ၅ သန်းအတွက် ကြွေးမြီဝန်ထုပ်ဝန်ပိုး Debt Substainable မဖြစ်နိုင်တာကို တွေ့ရပြီးတော့ ဆောက်လုပ်ရေးဝန်ကြီးဌာနအနေနဲ့တော့ USD ၁၀၁ သန်းလောက် အကြွေးကျန်ရှိကြောင်းတွေ့ရပါတယ်။ တံတားအတွက် သံပေါင်ဝယ်ဖို့လိုတဲ့ငွေအတွက် လိုတဲ့ငွေကို သံပေါင်လိုအပ်ချက် ခန့်မှန်းခြေ ဈေးနှုန်းနဲ့ သံပေါင်ဝယ်ယူမယ့်ကုမ္ပဏီများ တင်ပြသင့်ကြောင်းနဲ့ အခြားနိုင်ငံအချို့ရဲ့ ဈေးနှုန်းများနဲ့ နှိုင်းယှဉ်ဖော်ပြသင့်တယ်လို့ အကြံပြုလိုပါတယ်။ တံတားစီမံကိန်းနဲ့ ပတ်သက်လို့ နိုင်ငံရေး၊ စီးပွားရေး၊ လူမှုရေးအကျိုးပြုနိုင်မှုအခြေအနေ၊ အလုပ်အကိုင်ဖန်တီးပေးနိုင်မှု၊ ဒေသခံပြည်သူတွေအတွက် ထိခိုက် နစ်နာနိုင်မှု၊ ဒေသတွင်းစက်မှုလုပ်ငန်း၊ စက်ရုံအလုပ်ရုံတွေ ဆောင်ရွက်ပေးနိုင်မယ့် စီမံကိန်းအလား အလာများ၊ ဒေသရဲ့ GDP တိုးတက်လာမှုအတွက် အထောက်အကူပြုနိုင်မှု၊ တံတားစီမံကိန်းအတွက် တည်ဆောက်ပေးခြင်းအားဖြင့် ဒေသဖွံ့ဖြိုးတိုးတက်လာနိုင်မယ့် အလားအလာတွေကို Value for Money တန်ရာတန်ကြေး ရ မရဆိုတဲ့ ရှုထောင့်က စိစစ်တင်ပြသင့်ကြောင်း အကြံပြုလိုပါတယ်။ ရခိုင်ပြည်နယ်ဟာ သဘာဝသယံဇာတအထိုက်အလျောက်ရှိတဲ့ ပြည်နယ်တစ်ခုဖြစ်တဲ့အတွက်ကြောင့် အကြောင်းအမျိုးမျိုးကြောင့် ဖွံ့ဖြိုးတိုးတက်မှုနောက်ကျနေခဲ့တဲ့ ပြည်နယ်တစ်ခုဖြစ်တဲ့အတွက် ဒေသဖွံ့ဖြိုးဖို့ လမ်းပန်းဆက်သွယ် ရေးဟာ အလွန်အရေးပါတဲ့အခန်းကဏ္ဍက ပါဝင်နေပါတယ်။ ရခိုင်ပြည်နယ်ရဲ့ လမ်းပန်းဆက်သွယ်မှု ကောင်းမွန်လာတာနဲ့အမျှ ဖွံ့ဖြိုးတိုးတက်မှုလည်းရှိလာမှာဖြစ်ပါတယ်။ ယခုဆောက်လုပ်ပေးမယ့် တံတား ဟာလည်းပဲ မာန်အောင်-ရမ်းဗြဲ-ကျောက်ဖြူဒေသကပြည်သူတွေ ရခိုင်ပြည်နယ်အတွင်းက အခြားမြို့နယ်တွေ အပြင် ပြည်မက တိုင်းဒေသကြီးတွေနဲ့ သွားလာရ ဆက်သွယ်ရေးကောင်းမွန်လာဖို့ဖြစ်တဲ့ အတွက်ကြောင့် ချေးငွေကို ချေးယူသင့်ကြောင်း ထောက်ခံတင်ပြရင်း နိဂုံးချုပ်အပ်ပါတယ်။ အားလုံးကျေးဇူးတင်ပါတယ်။</speech>
<speech type="speaker">ဆက်လက်ပြီး ဦးဘရှိန် ကျောက်ဖြူမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="321">ဦးဘရှိန်(ကျောက်ဖြူမဲဆန္ဒနယ်၊ ရခိုင်ပြည်နယ်)</mp>အားလုံးမင်္ဂလာပါခင်ဗျား။ ကျွန်တော်ကတော့ ရခိုင်ပြည်နယ်၊ ကျောက်ဖြူမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးဘရှိန် ဖြစ်ပါတယ်။ လေးစားအပ်တဲ့ ပြည်ထောင်စုလွှတ်တော် နာယကကြီးခင်ဗျား။ ဆောက်လုပ်ရေးဝန်ကြီးဌာနက လွှတ်တော်သို့ တင်သွင်းထားတဲ့ သြစတြီးယားနိုင်ငံ Unicredit Bank ကယူရိုငွေ ၅ သန်း ချေးယူမယ့် ကိစ္စအပေါ်မှာ ကျွန်တော့အနေနဲ့ ထောက်ခံဆွေးနွေးမှာ ဖြစ်ပါတယ်။ နာယကကြီးခင်ဗျား။ ကျွန်တော်တို့ ရခိုင်ပြည်နယ်ဟာ ပြည်ထောင်စုတစ်ဝန်းလုံးမှာ ကြည့်မယ် ဆိုလို့ရှိရင် ဖွံ့ဖြိုးမှုအင်မတန်နိမ့်ကျနေတဲ့ ဒေသဖြစ်ပါတယ်။ နာယကကြီးခင်ဗျား။ ယခုချေးယူမယ့်ငွေ ယူရို ၅ သန်းဟာ အတိုးမဲ့ငွေဖြစ်တဲ့အပြင် ပြန်ဆပ် ရမယ့်ငွေကလည်း ၈၅ ရာခိုင်နှုန်းဖြစ်တဲ့ ယူရို ၄.၂၅ သန်းပဲ ပြန်ဆပ်ရမှာဖြစ်ပါတယ်။ ဆောက်လုပ်ရေးဝန်ကြီးဌာနက ကျွန်တော်တို့ လွှတ်တော်မှာ လာရောက်ရှင်းပြတဲ့အတိုင်း ကျောက်ဖြူ မြို့နယ်၊ ကင်း(ကူးတို့ဆိပ်)နေရာမှာ ကင်းချောင်းတံတားဖြတ်ကူးတဲ့တံတား ဖြစ်ပါတယ်။ ရမ်းဗြဲကျွန်းပေါ် မှာရှိတဲ့ မြို့ (၂)မြို့ဖြစ်တဲ့ ကျောက်ဖြူမြို့နဲ့ ရမ်းဗြဲမြို့နယ်တို့ကို ဆက်သွယ်တဲ့ လမ်း၊ တံတား ဖြစ်ပါတယ်။ ကင်းမြစ်ရဲ့ အကျယ်ဟာ ပေ ၈၀၀ လောက်ရှိပြီးတော့ တံတားလုပ်ငန်းစဉ်တစ်ခုလုံးကတော့ ပေ ၁,၂၀၀ ကျော်ရှိပါတယ်။ တည်ရှိတဲ့နေရာကတော့ ဘင်္ဂလားပင်လယ်ထဲကို အရှေ့ကအနောက်သို့စီးဝင်တဲ့ ကင်းချောင်းရဲ့ အဝ (၂)မိုင်လောက် အတွင်းဘက်မှာရှိပါတယ်။ အဲဒီနေရာက အရင်တံတားမရှိတဲ့ ကာလဆိုလို့ရှိရင် ပင်လယ်ဝဖြစ်တဲ့အတွက်ကြောင့် မိုးရာသီတွေမှာ မြစ်ကိုဖြတ်ကူးလို့ရှိရင် အန္တရာယ်တွေရှိပါတယ်။ ဂရုစိုက်ရပါတယ်။ အခုတံတားထိုးလိုက်လို့ရှိရင်တော့ လုပ်သားပြည်သူတွေအတွက် ဒီအန္တရာယ်တွေ ကင်းဝေးသွားမှာ ဖြစ်ပါတယ်။ နာယကကြီးခင်ဗျား။ ဒီတံတားကို နိုင်ငံတော်က တည်ဆောက်ပေးဖို့အတွက် ကျွန်တော်ဟာ ၂၀၁၂ ခုနှစ်က လွှတ်တော်ကတစ်ဆင့် ကြယ်ပွင့်မပြမေးခွန်းနဲ့ ပြည်ထောင်စုအစိုးရကို တင်ပြခဲ့တဲ့အခါ တံတားထိုးပေးသင့်တယ်ဆိုတာကို လက်ခံခဲ့ပြီးဖြစ်ပါတယ်။ လက်ရှိအစိုးရလက်ထက်မှာ ဒီတံတားကို တည်ဆောက်ပေးတဲ့အတွက်ကြောင့် ကျွန်တော်တို့ အများကြီးဝမ်းသာပါတယ်။ ကျေးဇူးလည်းတင်တယ် ဆိုတဲ့ စကားကိုလည်းပြောလိုပါတယ်။ နာယကကြီးခင်ဗျား။ ဒီတံတားတည်ဆောက်နိုင်ရန်အတွက် ကျောက်ဖြူမြို့နယ်ဘက်ကမ်းမှာရော၊ ရမ်းဗြဲမြို့နယ်ဘက်ကမ်းမှာရော နှစ်ဖက်စလုံးမှာ ချဉ်းကပ်တိုင်တွေ စိုက်ထူခြင်းလုပ်ငန်းတွေ လုပ်ကိုင် နေကြပါပြီ။ ဒီလုပ်ငန်းတွေကတော့ ကျွန်တော်တို့လွှတ်တော်က ခွင့်ပြုထားတဲ့ငွေတွေနဲ့၊ ပြည်တွင်းငွေ တွေနဲ့ လုပ်ကိုင်နေတဲ့လုပ်ငန်းတွေ လုပ်ကိုင်လျက်ရှိပါတယ်။ အခုချေးယူမယ့်ငွေကတော့ ဝန်ကြီးဌာနက တင်ပြသလို နိုင်ငံခြားကဝယ်ယူရမယ့် ပစ္စည်းတွေအတွက် ချေးယူရမယ်ဆိုတာသိရပါတယ်။ ဒီငွေတွေကိုချေးယူဖို့ ထောက်ခံရတာကလည်း တံတားတည်ဆောက်ပေးလိုက်လို့ရှိရင် ပြည်သူတွေ အတွက် လမ်းပန်းဆက်သွယ်ရေး၊ သယ်ယူပို့ဆောင်ရေး၊ ကျန်းမာရေး၊ ပညာရေး၊ ကုန်စည်စီးဆင်းမှုက အစ အဘက်ဘက်မှာ အထောက်အကူပြုလာနိုင်တဲ့အတွက် ဖြစ်ပါတယ်။ ရမ်းဗြဲမြို့နယ်ဘက်ကမ်းမှာရော၊ ကျောက်ဖြူမြို့နယ်ဘက်ကမ်းမှာရော ဆောက်လုပ်ရေးဝန်ကြီးဌာနက စီမံခန့်ခွဲတဲ့လမ်းတွေ ရှိနေပြီးဖြစ်ပါတယ်။ ဒီတံတားတည်ဆောက်ပေးလိုက်လို့ရှိရင် ကျောက်ဖြူမြို့ကလာတဲ့ မော်တော်ကားပဲဖြစ်ဖြစ်၊ ပြည်မကလာတဲ့ မော်တော်ကားတွေပဲဖြစ်ဖြစ် မာန်အောင်ကျွန်း၊ မာန်အောင်မြို့ကိုလည်း လွယ်လင့်တကူ သွားရောက်ဖို့ အတွက် အထောက်အပံ့များစွာ ဖြစ်ပါတယ်။ ကင်းချောင်းတံတားကို ဖြတ်ပြီးတော့ ရမ်းဗြဲမြို့နယ်၊ သရက်ချို ဆိပ်ကမ်း၊ အောင်လှပြင်ဆိပ်ကမ်း၊ ဆီးတောဆိပ်ကမ်းတွေအထိ မော်တော်ကားနဲ့ အရောက်သွားလို့ ရပါပြီ။ အဲဒီကတစ်ဆင့် မာန်အောင်ကျွန်းကို စက်လှေအကြီး၊ အငယ်တွေနဲ့ ဖြတ်ကူးလိုက်မယ်ဆိုလို့ရှိရင် တစ်နာရီ အတောအတွင်းမှာ မာန်အောင်မြို့ကို ရောက်ပါတယ်။ အဲဒီလိုလမ်းပန်းဆက်သွယ်ရေး လွယ်ကူကောင်းမွန်လာမှာ ဖြစ်တဲ့အတွက်ကြောင့် ကျောက်ဖြူ မြို့နယ်၊ ရမ်းဗြဲမြို့နယ်၊ မာန်အောင်မြို့နယ်တို့အတွက် စီးပွားရေးအခွင့်အလမ်းများလည်း ဖြစ်ထွန်းလာမှာ ဖြစ်ပါတယ်။ နောက်ပြီးတော့ ဒီကားလမ်းဟာ၊ ဒီတံတားဟာ ကျောက်ဖြူမြို့နယ်နဲ့ ရမ်းဗြဲမြို့နယ်တို့ရဲ့ အနောက်ဘက်ပင်လယ်ကမ်းခြေဒေသမှာ ရှိတဲ့အတွက်ကြောင့် ခရီးသွားလုပ်ငန်း၊ ပင်လယ်ကမ်းခြေကို အကြောင်းပြုပြီးတော့ တည်ထောင်ကြမယ့် ခရီးသွားလုပ်ငန်းတွေ အများကြီးတိုးတက်ဖွံ့ဖြိုးလာမှာ ဖြစ်ပါတယ်။ ပင်လယ်ထွက်ကုန်တွေကိုလည်း ဒီတံတားကိုအကြောင်းပြုပြီးတော့ ဒီဒေသကထွက်တဲ့ ပစ္စည်းတွေ လွယ်လင့်တကူ တခြားနေရာတွေကို ု့ပေးနိုင်ကြမှာ ဖြစ်ပါတယ်။ ဒါကြောင့် ဒီတံတားဟာ ကျွန်တော်တို့ ဒေသခံတွေအတွက် အမှန်တကယ်လည်း လိုအပ်ပါတယ်။ လိုအပ်တဲ့တံတားတစ်စင်းကို တည်ဆောက်ခွင့်ရတဲ့အတွက်လည်း ကျေးဇူးတင်ပါတယ်။ ကျောက်ဖြူမြို့မှာဆိုလို့ရှိရင် အကြီးဆုံးတံတားတစ်စင်းလည်း ဖြစ်လာပါတယ်။ ဆောက်လုပ်ရေးဝန်ကြီး ဌာနကတင်ပြထားတဲ့ ဒီတံတားဆောက်လုပ်ဖို့ နိုင်ငံခြားငွေယူရို ၅ သန်းချေးယူခြင်းကို ထောက်ခံ ပါကြောင်း တင်ပြဆွေးနွေးရင်း နိဂုံးချုပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးအောင်သိုက် ဆိပ်ဖြူမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="264">ဦးအောင်သိုက်(ဆိပ်ဖြူမဲဆန္ဒနယ်၊ မကွေးတိုင်းဒေသကြီး)</mp>လေးစားရပါသော ပြည်ထောင်စုလွှတ်တော် နာယကကြီးနှင့် ပြည်သူ့လွှတ်တော်ဥက္ကဋ္ဌကြီး၊ ပြည်ထောင်စုလွှတ်တော် ကိုယ်စားလှယ်များ၊ ဧည့်သည်တော်များ မင်္ဂလာအပေါင်းနဲ့ပြည့်စုံပါစေကြောင်း ဆုမွန်ကောင်း တောင်းလိုက် ကျွန်တော်ကတော့ မကွေးတိုင်းဒေသကြီး၊ ဆိပ်ဖြူမဲဆန္ဒနယ် ပြည်သူ့လွှတ်တော် ကိုယ်စားလှယ် ဦးအောင်သိုက်ဖြစ်ပါတယ်။ နာယကကြီးခင်ဗျား။ ဆောက်လုပ်ရေးဝန်ကြီးဌာနမှ သြစတြီးယားနိုင်ငံ Unicredit Bank ထံမှ ရခိုင်ပြည်နယ်၊ ကျောက်ဖြူခရိုင်၊ ရမ်းဗြဲကျွန်းမြို့နယ် ဇင်ချောင်း- ကင်းမြောက်လမ်းပေါ်ရှိ ကင်းချောင်း တံတားတည်ဆောက်ခြင်း စီမံကိန်းအတွက် တံတားသံပေါင်များဝယ်ယူရန် ချေးယူမည့် ယူရိုငွေ ၅ သန်း ရယူနိုင်ရေးကို ထောက်ခံဆွေးနွေးသွားမှာဖြစ်ပါတယ်။ ၂၀၁ရ ခုနှစ်၊ ဒီဇင်ဘာလ ၁၀ ရက်နေ့ ရခိုင် ပြည်နယ်တွင် လက်ရှိဖြစ်ပေါ်တွေ့ကြုံနေရသည့် အခြေအနေများနှင့်ပတ်သက်၍ နိုင်ငံတော်၏ အတိုင်ပင်ခံ ပုဂ္ဂိုလ်က ဦးစားပေးအဓိကလုပ်ငန်းကြီး ၃ ခုရှိပါကြောင်း ပြောကြားခဲ့ပါတယ်။ ၎င်းတို့ထဲမှ တစ်ခုဖြစ်တဲ့ ဒေသဖွံ့ဖြိုးရေးဆိုတာ ပါဝင်လာပါတယ်။ နိုင်ငံတော်အတိုင်ပင်ခံရဲ့ လမ်းညွှန်ချက်ကို အကောင်အထည်ဖော်တဲ့အနေနဲ့ ရခိုင်ပြည်နယ်ဖွံ့ဖြိုး တိုးတက်ရေးအတွက် ကင်းချောင်းတံတား ဆောက်လုပ်ရန် ချေးယူရခြင်းဖြစ်ပါတယ်။ ပြည်သူက ရွေးကောက်တင်မြှောက်တဲ့ ပြည်သူ့အစိုးရဟာ မလုပ်သင့်တာနဲ့ လုပ်သင့်တာကို ခွဲခြားတတ်ပြီး လုပ်သင့် လုပ်ထိုက်တယ်လို့ ဆုံးဖြတ်ချက်ချ၍ ဒီချေးငွေကို ချေးယူရခြင်းဖြစ်ပါတယ်။ ယခုချေးယူမည့်ငွေကတော့ ယူရို ၅ သန်း ဖြစ်ပါတယ်။ စာချုပ်သက်တမ်း ၂၅ နှစ်၊ ဆိုင်းငံ့ကာလ ၈ နှစ်၊ အတိုးမဲ့ချေးငွေအမျိုးအစား ဖြစ်ပါတယ်။ ချေးငွေ၏ ၈၅ ရာခိုင်နှုန်းကိုသာ ပြန်လည်ပေးဆပ်ရမည်ဖြစ်ပြီး ချေးငွေကိုပြန်ဆပ်ရန် နိုင်ငံတော်ဘတ်ဂျက်မှ တင်ပြတောင်းခံသွားမည်ဖြစ်ကြောင်း သိရှိရပါတယ်။ လေးစားရပါသော နာယကကြီးခင်ဗျား။ ဆောက်လုပ်ရေးဝန်ကြီးဌာနသည် ၁-၄-၂၀၁၅ ရက်နေ့မှ စ၍ လုပ်ငန်းများ မြန်ဆန်သွက်လက်စေရန် တံတားဦးစီးဌာနအသစ် သီးခြားတိုးချဲ့ ဖွဲ့စည်းခဲ့ပါတယ်။ ဆောက်လုပ်ရေးဝန်ကြီးဌာနမှ မူဝါဒ ၅ ချက် ချမှတ်ထားပါတယ်။ ၎င်း ၅ ချက်ထဲမှ တစ်ချက်ဖြစ်တဲ့ မြန်မာနိုင်ငံ၏ လမ်းတံတားများကို အဆင့်မီဖွံ့ဖြိုးတိုးတက်စေရေးနှင့် ဝန်ကြီးဌာန၏ ရှေ့ရည်မှန်းချက် ကလည်း ၂၀၃၀ ပြည့်နှစ်တွင် ၂၄ ပေ အကျယ် ၂ လမ်းသွား RC, PC သံပေါင်တံတားများအဆင့် ရောက်ရှိရေးတို့ဖြစ်ပါတယ်။ ယခုတံတားဦးစီးဌာနအနေဖြင့် မြန်မာနိုင်ငံအတွင်း အဓိကလိုအပ်သော တံတားများအားလုံးကို လိုအပ်ချက်ပြည့်မီအောင် ဆောင်ရွက်ပေးရန် မျှော်မှန်းချက်ထားပြီး နှစ်ရှည်စီမံကိန်းအရ အဓိကပင်မ အသက်သွေးကြောလမ်းမကြီးကွန်ရက်နှင့် အမြန်လမ်းမကြီးကွန်ရက်တို့ ပါဝင်သောလမ်းများနှင့် နိုင်ငံ တကာဆက်သွယ်သည့် ပြည်ထောင်စုလမ်းမကြီးပေါ်ရှိ တံတားများအား အဆင့်မြှင့်တင်တည်ဆောက်ရန် ရည်မှန်းချက်ထားရှိကာ အကောင်အထည်ဖော်လျက် ရှိနေပြီဖြစ်ကြောင်း သိရှိရပါတယ်။ ယခုဆောက်လုပ်မည့် ကင်းချောင်းတံတားမှာ ၁,၂၅၆ ပေရှည်ပြီး Foundation နှင့် Substructure တည်ဆောက်ခြင်းလုပ်ငန်းများကို နိုင်ငံတော်ဘတ်ဂျက်ရန်ပုံငွေမှ ဆောင်ရွက်မှာဖြစ်ပါတယ်။ Superstructure အတွက် အသုံးပြုမည့် Steel Truss များကို ချေးငွေဖြင့် ဝယ်ယူမှာဖြစ်ပါတယ်။ ၎င်း တံတား၏ ခွင့်ပြု တန်ချိန်ကတော့ ၇၅ တန် ခံနိုင်ရည်ရှိပြီး စီမံကိန်းကာလကတော့ ၂ နှစ်နဲ့ ၃ လ ကြာမည်ဖြစ်ကြောင်းသိရှိရပါတယ်။ ဆောက်လုပ်ရေးဝန်ကြီးဌာန၏ အင်ဂျင်နီယာများဟာ ရင့်ကျက်တဲ့၊ အတွေ့အကြုံရှိတဲ့ အင်ဂျင်နီယာများဖြစ်တဲ့အတွက် ကျွန်တော်တို့နိုင်ငံလည်း မကြာမီကမ္ဘာ့အလယ်မှာ မြင့်တက်လာဖို့ရှိပါတယ်။ သို့သော်ဝန်ကြီးဌာနအနေနဲ့ ကတိပေးထားသော ၂ နှစ်နဲ့ ၃ လကို မဖြစ် မနေပြီးစီးအောင်တော့ ဆောင်ရွက်ရန် အကြံပြုလိုပါတယ်။ နာယကကြီးခင်ဗျား။ Power Point ပြခွင့်ပြုပါခင်ဗျာ။ ယခုပုံများမှာ ကျွမ်းကျင်သော အင်ဂျင်နီယာများ နောက်ဆုံးဆောက်လုပ်ထားသော သံပေါင်တံတားများပဲဖြစ်ပါတယ်။ ကင်းချောင်း တံတားတည်ဆောက်ခြင်းဖြင့် ရရှိလာမည့် အကျိုးကျေးဇူးများမှာ ပြည်တွင်းပြည်ပ စီးပွားရေးရင်းနှီး မြှုပ်နှံမှုလုပ်ငန်းများ တိုးတက်လာပြီးတော့ ဒေသခံပြည်သူလူထု၏ လူမှုစီးပွားရေးဘဝ တိုးတက် လာမှုများကို အမြန်ဆုံး ဖြည့်ဆည်းပေးနိုင်မည်ဖြစ်ပြီး ကျောက်ဖြူမြို့နှင့် ရမ်းဗြဲမြို့တို့ကို အတွင်း လွယ်ကူလျင်မြန်စွာ သွားလာနိုင်မည်ဖြစ်ပါသဖြင့် ဒေသခံပြည်သူများ၏ လူမှုရေး၊ ပညာရေး၊ ကျန်းမာရေး၊ စီးပွားရေး၊ သယ်ယူပို့ဆောင်ရေး စသည့်အခန်းကဏ္ဍများ ဖွံ့ဖြိုးတိုးတက်လာမှာ သေချာ ပါတယ်။ ရန်ကုန်-ကျောက်ဖြူလမ်းမကြီးနှင့် ရမ်းဗြဲ-လေးတောင်-သပြေဆိပ်ကမ်း၊ ဇင်ချောင်း-ကင်းမြောက် လမ်းတို့မှတစ်ဆင့် ဆက်စပ်သွားလာနိုင်မည်ဖြစ်ပါတယ်။ ကျောက်ဖြူအထူးစီးပွားရေးဇုန် အတွင်းရှိ ရမ်းဗြဲကျွန်းနှင့် မာန်အောင်ကျွန်းပတ်လည်အား ဖွံ့ဖြိုးတိုးတက်စေခြင်းဖြင့် နိုင်ငံ့အကျိုးစီးပွားတိုးတက် စေခြင်း၊ ဒေသခံပြည်သူများ အလုပ်အကိုင်အခွင့်အလမ်းများရရှိစေခြင်း၊ ကုန်ထုတ်လုပ်မှုများ တိုးတက် လာခြင်းများနှင့်အတူ ပြည်တွင်း၊ ပြည်ပခရီးသွားလုပ်ငန်းများကို ရမ်းဗြဲကျွန်းပင်လယ်ကမ်းခြေဒေသ များနှင့် မာန်အောင်ကျွန်းများသို့ ဆွဲဆောင်မှုရှိသောနေရာများအဖြစ် ပြောင်းလဲသွားပြီး နိုင်ငံ့အတွက် များစွာအထောက်အပံ့ ရရှိမှာဖြစ်ပါတယ်။ ယင်းတံတားသည် ပင်လယ်ကမ်းခြေနှင့် လွန်စွာနီးသဖြင့် ဥရောပနည်းပညာဖြင့် ထုတ်လုပ်သော တံတားသံပေါင်များ အသုံးပြုခြင်းအားဖြင့် တံတား၏အရည်အသွေးများ ပိုမိုခိုင်ခံ့ပြီး ရာသီဥတုဒဏ် ခံနိုင်သောတံတားအဖြစ် တည်ရှိနေမှာဖြစ်ပါတယ်။ ခေတ်မီသံပေါင်တပ်ဆင်သော နည်းပညာများအား မြန်မာအင်ဂျင်နီယာများ လေ့လာသင်ယူနိုင်မည့် အကျိုးကျေးဇူးများ ရရှိနိုင်မှာဖြစ်ပါတယ်။ လေးစားအပ်ပါသော နာယကကြီးခင်ဗျာ။ နိဂုံးချုပ်အနေဖြင့် ၎င်းချေးငွေအား သြစတြီးယားနိုင်ငံ Uncredit Bank မှ ချေးယူမည့် ယူရို ၅ သန်း ရယူနိုင်ရေးကို ပြည်ထောင်စုလွှတ်တော်ကြီးမှ ခွင့်ပြုပေး နိုင်ပါရန် ထောက်ခံဆွေးနွေးအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးဦးထွန်းမောင် ပုဏ္ဏားကျွန်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="325">ဦးဦးထွန်းမောင်(ပုဏ္ဏားကျွန်းမဲဆန္ဒနယ်၊ ရခိုင်ပြည်နယ်)</mp>အားလုံးမင်္ဂလာပါ ခင်ဗျား။ ကျွန်တော်ကတော့ ရခိုင်ပြည်နယ်၊ ပုဏ္ဏားကျွန်းမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးဦးထွန်းမောင် ဖြစ်ပါတယ်။ ကျွန်တော်ဆွေးနွေးမှာက ရခိုင်ပြည်နယ်၊ ကျောက်ဖြူ၊ ခရိုင်၊ ရမ်းဗြဲမြို့နယ်၊ ဇင်ချောင်းကင်းမြောက်-လေးတောင်လမ်းပေါ်ရှိ ကင်းချောင်းတံတားတည်ဆောက်ခြင်း စီမံကိန်းအတွက် တံတား သံပေါင်ဝယ်ယူရန် သြစတြီးယားနိုင်ငံ Unicredit Bank ထံမှ ယူရို ၅ သန်း၊ မြန်မာငွေ ကျပ်သိန်းပေါင်း ၈၂,၀၀၀ ကျော်ခန့် ချေးယူရန်ကိစ္စနှင့်စပ်လျဉ်း၍ ထောက်ခံဆွေးနွေးသွားမှာဖြစ်ပါတယ်။ နာယကကြီးခင်ဗျား။ ဆောက်လုပ်ရေးဝန်ကြီးဌာန၊ တံတားအထူးအဖွဲ့ (၈)က တည်ဆောက်နေတဲ့ ကင်းချောင်းတံတားဟာ ၁,၂၅၆ ပေ အရှည်၊ သံမဏိသံပေါင်အမျိုးအစားတံတားဖြစ်ပြီးတော့ ၇၅ တန် အလေးချိန်ရှိတဲ့ ယာဉ်တွေသွားလာနိုင်တဲ့ တံတားဖြစ်ပါတယ်။ စီမံကိန်းကာလက ခန့်မှန်း ၂ နှစ်နှင့် ၃ လ ဖြစ်ပါတယ်။ အဲဒီတံတားရဲ့ Foundation နှင့် Substructure တည်ဆောက်ခြင်းများကို နိုင်ငံတော် ငွေနှင့် လုပ်ဆောင်နေတာဖြစ်ပါတယ်။ ယခုအခါ ၂၅ ရာခိုင်နှုန်းခန့် ပြီးစီးနေပြီကြောင်း သိရပါတယ်။ Superstructure အတွက် အသုံးပြုမယ့် သံပေါင်များကို ဩစတြီးယားနိုင်ငံ Unicredit Bank ၏ အတိုးမဲ့ချေးငွေ ယူရို ၅ သန်း နှင့် သြစတြီးယားနိုင်ငံမှ ဝယ်ယူမှာဖြစ်ကြောင်း သိရပါတယ်။ အဲဒီအတိုးမဲ့ ချေးငွေဟာ စာချုပ်သက်တမ်း ၂၅ နှစ်၊ ဆိုင်းငံ့ကာလ ၈ နှစ်၊ ပြန်ဆပ်ကာလ ၁ရ နှစ် ဖြစ်ပြီး ချေးငွေရဲ့ ၈၅ ရာခိုင်နှုန်းကိုသာ ပြန်လည်ပေးဆပ်ရမှာဖြစ်ပါတယ်။ ချေးငွေရဲ့ ၂၅ ရာခိုင်နှုန်းကိုတော့ သြစတြီးယား အစိုးရမှ ပြန်လည်ထောက်ပံ့ခြင်းဖြစ်တဲ့အတွက် ပြန်လည်ပေးဆပ်ရန် မလိုကြောင်းသိရပါတယ်။ ချေးငွေ ပြန်ဆပ်ရန်အတွက် နိုင်ငံတော်ဘတ်ဂျက်မှ ပေးဆပ်ရမှာဖြစ်ပါတယ်။ နာယကကြီးခင်ဗျား။ အဲဒီကင်းချောင်းတံတား တည်ဆောက်ပြီးသွားရင်ရရှိလာမယ့် အကျိုး ကျေးဇူးတွေကတော့ ဥရောပနည်းပညာနှင့်ထုတ်လုပ်တဲ့ သံပေါင်များ အသုံးပြုမှာဖြစ်တဲ့အတွက် တံတား အရည်အသွေးဟာ ပိုမိုကောင်းမွန်လာမယ်လို့ယူဆရပါတယ်။ ခေတ်မီသံပေါင်တပ်ဆင်ခြင်း နည်းပညာ များကိုလည်း မြန်မာအင်ဂျင်နီယာများက လေ့လာသင်ယူနိုင်မှာဖြစ်ပါတယ်။ ရန်ကုန်-ကျောက်ဖြူ လမ်းမကြီးနှင့် ရမ်းဗြဲ-လေးတောင်-သပြေဆိပ်ကမ်း-ဇင်ချောင်း-ကင်းမြောက်လမ်းတို့မှ တစ်ဆင့် ဆက်စပ်ပြီးတော့ သွားလာနိုင်မှာဖြစ်ပါတယ်။ ကျောက်ဖြူနှင့် ရမ်းဗြဲမြို့များကို လေးတောင်တိုက်နယ် ဘက်မှ ဒေသခံပြည်သူများ တွင်းမှာ လွယ်ကူစွာသွားလာနိုင်မှာဖြစ်ပါတယ်။ ပြည်တွင်းပြည်ပ စီးပွားရေးရင်းနှီးမြှပ်နှံမှု လုပ်ငန်းများလည်း တိုးတက်လာမှာဖြစ်ပါတယ်။ ဒေသခံပြည်သူများရဲ့ အလုပ်အကိုင်၊ အခွင့်အလမ်းများလည်း အသင့်အတင့်ရရှိလာမှာ သေချာပါတယ်။ ပြည်ပခရီးသွား လုပ်ငန်းများကိုလည်း ရမ်းဗြဲကျွန်း ပင်လယ်ကမ်းခြေများနှင့် မြန်အောင်ကျွန်းအထိ ဆွဲဆောင်ရာမှာ များစွာအထောက်အကူ ရရှိမှာဖြစ်ပါတယ်။ နိဂုံးချုပ်အနေနဲ့ အဲဒီကင်းချောင်းတံတားတည်ဆောက်ခြင်းဟာ ရခိုင်ပြည်နယ်ရဲ့ ကျောက်ဖြူခရိုင် ရမ်းဗြဲမြို့နယ်၊ မြန်အောင်မြို့နယ်များရှိ ဒေသခံပြည်သူများရဲ့ လူမှုရေး၊ စီးပွားရေး၊ ပညာရေး၊ ကျန်းမာရေး၊ သယ်ယူပို့ဆောင်ရေးစတဲ့ကဏ္ဍများ အဘက်ဘက်မှ ဖွံ့ဖြိုးတိုးတက်လာမှာဖြစ်တဲ့အတွက် တံတားသံပေါင် ဝယ်ယူရေးအတွက် သြစတြီးယား Unicredit Bank မှ အတိုးမဲ့ချေးငွေ ယူရို ၅ သန်း ရယူရေးကိစ္စကို ပြည်ထောင်စုလွှတ်တော်မှ ခွင့်ပြုပေးသင့်ပါကြောင်း လေးလေးနက်နက် ထောက်ခံအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးမင်းကြည် သံတွဲမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="335">ဦးမင်းကြည်(သံတွဲမဲဆန္ဒနယ်၊ ရခိုင်ပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီး၊ ပြည်သူ့လွှတ်တော် ဥက္ကဋ္ဌကြီးနှင့်တကွ၊ ပြည်ထောင်စုအဆင့်ဝန်ကြီးများ၊ ပြည်ထောင်စုလွှတ်တော် ကိုယ်စားလှယ်များ၊ ဖိတ်ကြားထားသောဧည့်သည်တော်များ၊ အားလုံးမင်္ဂလာပါ။ နိုင်ငံတော်သမ္မတထံမှ ပေးပို့ထားတဲ့ ရခိုင်ပြည်နယ်၊ ဇင်ချောင်း-ကင်းမြောက်-လေးတောင်လမ်းပေါ်ရှိ ကင်းချောင်းတံတား တည်ဆောက်ရေးအတွက် တံတားသံပေါင်များဝယ်ယူရန် ဩစတြီးယားနိုင်ငံ Unicredit Bank မှ အတိုးမဲ့ချေးငွေဆောင်ရွက်ရန်အတွက် ဆောက်လုပ်ရေးဝန်ကြီးဌာနနှင့် စီမံကိန်းနှင့် ဘဏ္ဍာရေးဝန်ကြီးဌာနတို့ရဲ့ တင်ပြချက်များကို ထောက်ခံဆွေးနွေးသွားမယ့် ရခိုင်ပြည်နယ်၊ သံတွဲ မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးမင်းကြည် ဖြစ်ပါတယ်။ လေးစားအပ်ပါသော နာယကကြီးခင်ဗျာ။ မျက်မှောက်ခေတ်နိုင်ငံရေးလောကမှာ ပထဝီနိုင်ငံရေး Geopolitics ဟူသောစကားလုံးကို တွင်တွင်ကျယ်ကျယ် ပြောဆိုသုံးနှုန်းကြသလို ထိုအချက်ဟာ ဖွံ့ဖြိုး တိုးတက်မှုအတွက် လွန်စွာမှအရေးကြီးတဲ့ အခန်းကဏ္ဍမှာ တည်ရှိနေပါတယ်။ တည်နေရာသည် ရွှေ့ပြောင်း ၍ရသည့်အချင်းအရာ မဟုတ်သောကြောင့် တည်နေရာနဲ့ဆက်စပ်ဖြစ်ပေါ်လာတဲ့ အားနည်းချက်၊ အားသာ ချက်များကို သိရှိထားမှသာ နိုင်ငံ့ဖွံ့ဖြိုးရေးလုပ်ငန်းများကို လုပ်ဆောင်နိုင်မှာ မှန်ကန်စွာ ထိရောက်မှာ ဖြစ်ပါတယ်။ မြန်မာနိုင်ငံရဲ့ ပထဝီနိုင်ငံရေးအရ ရခိုင်ပြည်နယ်ဟာ ကျွန်တော်တို့နိုင်ငံရဲ့ အနောက်တံခါး မှာတည်ရှိပြီး ပင်လယ်ကမ်းခြေဒေသများကို ပိုင်ဆိုင်တဲ့ ပြည်တွင်းပြည်ပခရီးသွား လုပ်ငန်းများကို ဆွဲဆောင်တဲ့ဒေသတစ်ခု ဖြစ်ပါတယ်။ လေးစားအပ်ပါသော နာယကကြီးခင်ဗျာ။ ကျွန်တော်တို့ရဲ့ ရခိုင်ကမ်းရိုးတန်းဒေသဟာ မြစ်ချောင်း များ အလွန်ပေါများပြီး သွားရေးလာရေးခက်ခဲသော သဘာဝတောတောင်များထူထပ်တဲ့ ဒေသတစ်ခု ဖြစ်ပါတယ်။ ရခိုင်ပြည်နယ်ရဲ့ ကမ်းရိုးတန်းဒေသဟာ အရှည်မိုင်ပေါင်း ၁,၁၉ရ မိုင် ပိုင်ဆိုင်တဲ့ နေရာဒေသ ဖြစ်ပြီး ပင်လယ်ကမ်းရိုးတန်းမရှိသော ဒေသများထက် သဘာဝအလှတရားများကို ပိုမိုကောင်းမွန်ကြောင်းကို ထောက်ပြနေပါတယ်။ တောတောင်များပေါများခြင်း၊ သမမျှတသော ရာသီဥတုရှိခြင်း၊ သယံဇာတခိုအောင်းမှု အနေအထားကိုကြည့်၍ နေရာဒေသတစ်ခုရဲ့ ဖွံ့ဖြိုးတိုးတက်ခြင်းတို့ကို ခန့်မှန်းတွက်ချက်နိုင်ကြောင်းကို သိရှိရပါတယ်။ လက်ရှိမြန်မာနိုင်ငံရဲ့ အကြီးမားဆုံးရင်းနှီးမြှုပ်နှံမှုများဟာ ရခိုင်ပြည်နယ်အတွင်းမှာရှိပြီး အကြီးမားဆုံးသော နိုင်ငံ၏ဘဏ္ဍာငွေသည်လည်း ရခိုင်ပြည်နယ်ထဲမှာ စီးဆင်းနေတာကို တွေ့ရှိရပါတယ်။ လေးစားရပါသော နာယကကြီးခင်ဗျာ။ ကျွန်တော်တို့ ရခိုင်ပြည်နယ်အတွက် နိုင်ငံတော်အစိုးရမှ အမြင့်မားဆုံးဘဏ္ဍာငွေများကို ပံ့ပိုးထားသည့် အပြင် ဖွံ့ဖြိုးတိုးတက်မှုအတွက် ပထဝီ၊ မြေခံ၊ ရေခံ ကောင်းသည့် ရခိုင်ပြည်နယ်အတွင်း၌ ပြည်သူများ၏ အခြေခံလိုအပ်ချက်များဖြစ်သော လမ်းပန်း ဆက်သွယ်ရေး ကောင်းမွန်မှသာလျှင် ကျန်းမာရေး၊ ပညာရေး၊ စီးပွားရေးဖွံ့ဖြိုးတိုးတက်မှုများအတွက် အထောက်အကူပြုမှာ ဖြစ်ပါတယ်။ ရခိုင်ပြည်နယ်အတွင်း တစ်နေရာမှတစ်နေရာသို့ သွားလာရန် ကုန်းတစ်တန်၊ ရေတစ်တန် ခရီး နှင်နေကြရပါတယ်။ အဓိကအားဖြင့် ရေလမ်းကိုအားကိုးပြီး အသုံးပြုရတာများပါတယ်။ ကျွန်တော်တို့ ရခိုင်ပြည်နယ်အတွင်းမှာ ကုန်းလမ်းခရီးနှင့် ရေလမ်းခရီးကို အများအားဖြင့် အဆင်ပြေချောမွေ့ခြင်းမရှိဘဲ ခက်ခဲကြမ်းတမ်းသော ခရီးများသာဖြစ်ပါတယ်။ လေးစားရပါသော နာယကကြီးခင်ဗျာ။ ကင်းချောင်းတံတားတည်ဆောက်ပြီးပါက ရန်ကုန်ကျောက်ဖြူလမ်း၊ ကျောက်ဖြူလမ်းမကြီးနှင့် ရမ်းဗြဲ- လေးတောင်- သပြေဆိပ်-ကင်းချောင်း- ကင်းမြောင် လမ်းတို့မှတစ်ဆင့် ကျောက်ဖြူနဲ့ ရမ်းဗြဲမြို့များကို ွင်းမှာ လွယ်ကူစွာ သွားလာနိုင်မှာဖြစ်တဲ့ အတွက်ကြောင့် ပြည်တွင်း၊ ပြည်ပစီးပွားရေးလုပ်ငန်းမြှုပ်နှံမှုများ တိုးတက်လာပြီး ဒေသခံပြည်သူတို့၏ လူထုစီးပွားဘဝ အမြန်တိုးတက်မှာဖြစ်ပါတယ်။ ကျောက်ဖြူနဲ့ ရမ်းဗြဲမြို့များသို့လည်း တွင်း လွယ်ကူလျင်မြန်စွာ သွားလာနိုင်မှာဖြစ်တဲ့အတွက် ဒေသခံတို့၏ စီးပွားရေး၊ ပညာရေး၊ ကျန်းမာရေး၊ အဆင်ပြေချောမွေ့သွားလာနိုင်ပြီး ရမ်းဗြဲကျွန်း၊ မာန်အောင်ကျွန်းသို့လည်း တွင်း သွားလာရ လွယ်ကူမှာဖြစ်ပါတယ်။ မာန်အောင်ကျွန်းနဲ့ ရမ်းဗြဲကျွန်း ပင်လယ်ကမ်းခြေများကိုလည်း ပြည်တွင်း၊ ပြည်ပခရီးသွားလုပ်ငန်းအတွက် ဆွဲဆောင်ရာမှာလည်း အထောက်အပံ့ပေးမယ့် တံတားတစ်လက်ဖြစ်တဲ့ အတွက် အတိုးမဲ့သောချေးငွေအကူအညီဖြင့် စနစ်တကျရယူ၍ လူထုစီးပွားဖွံ့ဖြိုးရန်အတွက် ကြိုးပမ်း ဆောင်ရွက်အကောင်အထည်ဖော်ဆောင်ရမှာ ဖြစ်ပါတယ်။ သို့ဖြစ်ပါ၍ ဩစတြီးယားနိုင်ငံမှ ရခိုင်ပြည်နယ် ကင်းချောင်းတံတားဆောက်လုပ်ရေးစီမံကိန်း အတွက် အတိုးမဲ့ချေးငွေသည် ရခိုင်ပြည်နယ်ဖွံ့ဖြိုးရေးသာမက မြန်မာ့ပထဝီနိုင်ငံရေးအတွက် အရေးပါသော စီမံကိန်းတစ်ခုဖြစ်တဲ့အတွက် ပြည်ထောင်စုလွှတ်တော်ကြီးမှ အတည်ပြု ထောက်ခံသင့်ပါကြောင်းကို လေးလေးနက်နက် ဆွေးနွေးတင်ပြအပ်ပါတယ်။ အားလုံးကို ကျေးဇူးတင်ပါတယ်။ ဦးကျော်ရွှေ ရမ်းဗြဲမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="333">ဦးကျော်ရွှေ(ရမ်းဗြဲမဲဆန္ဒနယ်၊ ရခိုင်ပြည်နယ်)</mp>လေးစားအပ်ပါသော ပြည်ထောင်စု လွှတ်တော်နာယကကြီး၊ ပြည်သူ့လွှတ်တော် ဥက္ကဋ္ဌနှင့်တကွ ပြည်ထောင်စုဝန်ကြီးများ၊ ပြည်ထောင်စု လွှတ်တော်ကိုယ်စားလှယ်များအားလုံး မင်္ဂလာအပေါင်းနဲ့ပြည့်ဝကြပါစေလို့ မေတ္တာပို့သရင်း နှုတ်ခွန်းဆက်သ အပ်ပါတယ်။ ကျွန်တော်ကတော့ ရခိုင်ပြည်နယ်၊ ရမ်းဗြဲမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးကျော်ရွှေဖြစ်ပါတယ်။ ကျွန်တော့အနေနဲ့ နိုင်ငံတော်သမ္မတထံမှ ပေးပို့ထားသော သြစတြီးယားနိုင်ငံ Unicredit Bank ထံမှ ယူရိုငွေငါးသန်း ချေးယူရန်ကိစ္စနှင့်ပတ်သက်လို့ ထောက်ခံဆွေးနွေးသွားမှာ ဖြစ်ပါတယ်။ လေးစားအပ်ပါသော လွှတ်တော်နာယကကြီးနှင့် လွှတ်တော်ကိုယ်စားလှယ်များခင်ဗျား။ အဆိုပါ ချေးငွေမှာ ကျောက်ဖြူခရိုင်၊ ရမ်းဗြဲမြို့နယ်၊ ကင်းချောင်းတံတား တည်ဆောက်ရေးစီမံကိန်း တံတား သံပေါင်များ ဝယ်ယူရန် သြစတြီးယားနိုင်ငံ Unicredit Bank ထံမှ အတိုးမဲ့ချေးငွေဖြစ်ပြီး ချေးငွေ ဆိုင်ရာ စည်းကမ်းသတ်မှတ်ချက်မှာ ဆိုင်းငံ့ကာလ ၈ နှစ်၊ ပြန်ဆပ်ကာလ ၁ရ နှစ်ဖြစ်ပြီး စုစုပေါင်း ချေးငွေသက်တမ်းမှာ ၂၅ နှစ်ဖြစ်ကြောင်းသိရှိရပါတယ်။ သြစတြီးယားနိုင်ငံအစိုးရမှ ပြန်လည်ထောက်ပံ့သည့် အစီအစဉ်အရ စုစုပေါင်းချေးငွေ၏ ၁၅ ရာခိုင်နှုန်းကို ပြန်လည်ပေးဆပ်ရန်မလိုဘဲ ကျန် ၈၅ ရာခိုင်နှုန်း ကိုသာ ပေးဆပ်ရမှာဖြစ်လို့ အလွန်ကောင်းမွန်သော ချေးငွေတစ်ရပ်ဖြစ်တယ်လို့သိရှိရပါတယ်။ ဆောင်ရွက်မယ့် လုပ်ငန်းများမှာလည်း ပြည်နယ်နှင့် ပြည်မဒေသများ ဟန်ချက်ညီညီ ဖွံ့ဖြိုးတိုးတက်စေရေးအတွက် ဆောင်ရွက်မည့် လုပ်ငန်းဖြစ်ပြီး ကျွန်တော်ကိုယ်တိုင်အသုံးပြုနေတဲ့လမ်းဖြစ်လို့ ထောက်ခံဆွေးနွေးရခြင်း ဖြစ်ပါတယ်။ လေးစားအပ်ပါသော နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များခင်ဗျား။ ရခိုင်ပြည်နယ်၏ လူမှုစီးပွားဘဝဖွံ့ဖြိုးတိုးတက်ရေးအတွက် လမ်းပန်းဆက်သွယ်ရေး ကောင်းမွန်မှုနှင့် လျှပ်စစ်ဓာတ်အားကို မြို့နယ်တိုင်း အသုံးပြုနိုင်ရေးဟာ အဓိကလိုအပ်ချက်တစ်ရပ်ဖြစ်နေပါတယ်။ ယခင် ဆယ်စုနှစ် နှစ်ခုလောက်က ရခိုင်ပြည်နယ်ဟာ ပြည်မနှင့်တိုက်ရိုက်ဆက်သွယ်သွားလာနိုင်ရန် အခက်အခဲ ရှိနေခဲ့ပါတယ်။ ရန်ကုန်-စစ်တွေ မော်တော်ကားလမ်းနှင့် ရန်ကုန်-ကျောက်ဖြူမော်တော်ကားလမ်းများကို ဖွင့်လှစ်ပြီးနောက်ပိုင်းမှသာ ရခိုင်ပြည်နယ်၏ ဆက်သွယ်သွားလာရေး အတော်အတန်ကောင်းမွန်လာခဲ့ကြောင်း တွေ့ရှိရပါတယ်။ ရခိုင်ပြည်နယ်၏ လမ်းပန်းဆက်သွယ်ရေးကို ပိုမိုကောင်းမွန်အောင် အထောက်အကူ ပြု ပေးမယ့် ယခုတည်ဆောက်နေသော ကင်းချောင်းတံတားဟာ ကျောက်ဖြူမြို့နယ်၊ ရမ်းဗြဲမြို့နယ်နှင့် မာန်အောင်မြို့နယ်တို့ကို လွယ်လင့်တကူ ဆက်သွယ်သွားလာနိုင်မည့်အပြင် ရမ်းဗြဲမြို့နယ်၊ လေးတောင်နယ် ဒေသ၊ ကျောက်ချောင်းနယ်ဒေသနှင့် ကန်တိုင်းနယ်ဒေသနေပြည်သူများအနေဖြင့် မိမိတို့ဒေသမှ ရန်ကုန်မြို့နှင့် မြန်မာနိုင်ငံအနှံ့အပြားသို့ အခက်အခဲမရှိဘဲ းသွားလာနိုင်ရန် အခြေအနေပေးလာမည်ဖြစ်သဖြင့် ဒေသနေပြည်သူများကိုယ်စား များစွာကျေးဇူးတင်ရှိပါကြောင်း ပြောကြားလိုပါတယ်။ ဤကင်းချောင်း တံတားကြီးတည်ရှိရာဒေသဖြစ်သော လေးတောင်တိုက်နယ်၊ ကျောက်ချောင်း တိုက်နယ်၊ ကန်တိုင်းတိုက်နယ်များမှ ပြည်သူလူထုမှာ ရန်ကုန်-ကျောက်ဖြူ ကားလမ်း မဖောက်လုပ်ခင်က ရန်ကုန်မြို့နှင့် ပြည်မဒေသများသို့သွားလာရန် လေးတောင်ဒေသမှတစ်ဆင့် ဘင်္ဂလားပင်လယ်ပြင်ကြီးကို ကျော်ဖြတ်ပြီး တောင်ကုတ်မြို့ဒေသသို့ ဒေသသုံးစက်လှေငယ်များဖြင့် သွားလာရပြီး တောင်ကုတ်မြို့မှ တစ်ဆင့်ပြည်မဒေသများသို့ သွားလာရသဖြင့် ၊ ငွေကုန်၊ လူပမ်းဖြစ်ခဲ့ရပါတယ်။ ပင်လယ်ပြင်ကို ဖြတ်ကျော်ပြီးမှ ခရီးသွားလာရသဖြင့် အသက်အန္တရာယ်ဆုံးရှုံးမှုများ၊ စက်လှေနစ်မြုပ်မှုများ မကြာခဏ ဖြစ်ပေါ်ခဲ့ ရပါတယ်။ သို့ရာတွင် ဤဒေသနေပြည်သူလူထုမှာ ဤလမ်းမှတပါး အခြားရွေးချယ်စရာလမ်း မရှိသဖြင့် အသက်အန္တရာယ်ရှိသည်ကိုသိရှိသော်လည်း မဖြစ်မနေ သွားလာရန်ကိစ္စရှိလာသောအခါ ဤ လမ်းကိုသာ အသုံးပြုခဲ့ရပါတယ်။ ရန်ကုန်-ကျောက်ဖြူ၊ မော်တော်ကားလမ်း ဖွင့်လှစ်ပြီးနောက်ပိုင်းတွင် ဤဒေသနေ ပြည်သူများမှာ ရေလမ်းခရီးကို အသုံးမပြုတော့ဘဲ ကင်းချောင်းကို ဖြတ်ကျော်ကာ ရ မိုင်ခန့် ဝေးသော ကျောက်ဖြူမြို့နယ်၊ ဇင်ချောင်းကျေးရွာမှတစ်ဆင့် ကျောက်ဖြူ -ရန်ကုန် ကားလမ်းကို အသုံး ပြု၍ ခရီးသွားလာခဲ့ကြပါတယ်။ ယခုဆောက်လုပ်မည့် ကင်းချောင်းတံတားမှာ ဤဒေသနေပြည်သူလူထု အနှစ်နှစ်အလလက မျှော်လင့်တောင့်တနေသော တံတားတစ်ခုဖြစ်ပြီး ဤတံတားဖွင့်လှစ်ပြီး နောက်ပိုင်းတွင် ကျောက်ဖြူ မြို့နယ်နှင့် ရမ်းဗြဲမြို့နယ်ဒေသတို့မှာ တစ်ဆက်တစ်စပ်တည်း ရှိလာပြီး ရန်ကုန်-ကျောက်ဖြူ ကားလမ်း နှင့်ချိတ်ဆက်၍ တိုက်ရိုက်သွားလာနိုင်မည်ဖြစ်သဖြင့် ပြည်တွင်းပြည်ပ စီးပွားရေးရင်းနှီးမြုပ်နှံမှုလုပ်ငန်းများ တိုးတက်လာပြီး ဒေသခံပြည်သူလူထု၏ လူမှုစီးပွားဘဝ ဖွံ့ဖြိုးတိုးတက်မှုကို ဖြည့်ဆည်းပေးနိုင်မှာဖြစ်ပါတယ်။ ဒေသခံပြည်သူများ၏ လူမှုရေး၊ စီးပွားရေး၊ ပညာရေး၊ ကျန်းမာရေး၊ သယ်ယူပို့ဆောင်ရေး စသည့် ကဏ္ဍများတွင်လည်း ဖွံ့ဖြိုးတိုးတက်လာမှာဖြစ်ပါတယ်။ ကျောက်ဖြူအထူးစီးပွားရေးဇုန်နှင့် တစ်ဆက် တစ်စပ်တည်းရှိလာမည်ဖြစ်သဖြင့် ရမ်းဗြဲကျွန်းနှင့် မာန်အောင်ကျွန်းပတ်လည်အား ဖွံ့ဖြိုးတိုးတက်စေ ခြင်းဖြင့် နိုင်ငံအကျိုးစီးပွား တိုးတက်စေခြင်း၊ ဒေသခံပြည်သူများ အလုပ်အကိုင်အခွင့်အလမ်းများ ရရှိ စေခြင်းနှင့် ကုန်ထုတ်လုပ်မှု တိုးတက်လာခြင်းနှင့်အတူ ပြည်တွင်းပြည်ပ ခရီးသွားလုပ်ငန်းများကို ရမ်းဗြဲ မြို့နယ်နှင့် မာန်အောင်ကျွန်းအထိ ဆွဲဆောင်ရာတွင် များစွာအထောက်အပံ့ရရှိမည်ဖြစ်ပါသဖြင့် ရခိုင်ပြည်နယ် ဒေသ ဖွံ့ဖြိုးတိုးတက်ရေးအတွက် တစ်စိတ်တစ်ပိုင်းဖြစ်စေမည့် ကင်းချောင်းတံတား တည်ဆောက်ရာတွင် အသုံးပြုမည့် သြစတြီးယားနိုင်ငံ Unicredit Bank ထံမှ ယူရိုငွေငါးသန်း ချေးယူမည့်ကိစ္စကို အလေးအနက် ထောက်ခံတင်ပြအပ်ပါတယ်။ အားလုံးကိုကျေးဇူးတင်ပါတယ်။</speech>
<speech type="speaker">ဒေါ်ယဉ်မင်းလှိုင် ဂန့်ဂေါမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="259">ဒေါ်ယဉ်မင်းလှိုင်(ဂန့်ဂေါမဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော်နာယကကြီးနှင့်တကွ ပြည်ထောင်စုဝန်ကြီး၊ ဒု-ဝန်ကြီးများ၊ ဧည့်သည်တော်များ နှင့် ပြည်ထောင်စုလွှတ်တော်ကိုယ်စားလှယ်များအားလုံး မင်္ဂလာပါရှင့်။ ကျွန်မကတော့ ဂန့်ဂေါမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်ယဉ်မင်းလှိုင်ဖြစ်ပါတယ်။ ကျွန်မက ဒီနေ့ ရခိုင်ပြည်နယ်၊ ကျောက်ဖြူ ခရိုင်၊ ရမ်းဗြဲမြို့နယ်၊ ဇင်ချောင်း-ကင်းမြောင်လမ်းပေါ်ရှိ ကင်းချောင်းတံတားတည်ဆောက်ခြင်းလုပ်ငန်း အတွက် Steel Truss များဝယ်ယူရန် သြစတြီးယားနိုင်ငံ Unicredit Bank မှ ယူရို ၅ သန်းချေးယူမည့် ကိစ္စကို အကြံပြုထောက်ခံဆွေးနွေးသွားမှာ ဖြစ်ပါတယ်ရှင်။ လေးစားအပ်ပါသော နာယကကြီးရှင့်။ ယခုချေးယူမည့်ငွေဟာ စီမံကိန်းနှင့် ဘဏ္ဍာရေးဝန်ကြီး ဌာနမှ ပြည်ထောင်စုဝန်ကြီး၏ ဆွေးနွေးချက်အရ Grant Element 43.93 % ဖြစ်တဲ့အတွက် နိုင်ငံတော် အစိုးရမှ ဖွံ့ဖြိုးတိုးတက်မှုများ အရှိန်အဟုန်ဖြင့် စနစ်တကျဆောင်ရွက်ပေးနေတဲ့ ရခိုင်ပြည်နယ်အတွက် ရယူသင့်တဲ့ ချေးငွေဖြစ်ကြောင်း ထောက်ခံတင်ပြအပ်ပါတယ်။ ဒီနေရာမှာ ဝယ်ယူမယ့် Steel Truck များကို သြစတြီးယားနိုင်ငံမှပင် တင်သွင်းသွားမည်ဖြစ်ကြောင်းကို သိရှိရပါတယ်။ ဒီနေရာမှာ ဘယ်လို ပုံစံနဲ့ တင်သွင်းမှာလဲ။ သြစတြီးယားနိုင်ငံရဲ့ ယခုလက်ရှိပေါက်ဈေးအတိုင်းလား။ အဲဒီပစ္စည်းမျိုးက အခု ဒေသအတွက် အမှန်တကယ်လိုအပ်ချက်နဲ့ ကိုက်ညီမှုရှိရင်တော့ ပင်လယ်ကမ်းခြေနဲ့ နီးစပ်လွန်းသော ဒေသအတွက် သဘာဝရာသီဥတုဒဏ် ခံနိုင်သော တံတားကြီးရရှိမည်ဖြစ်၍ ဝမ်းမြောက်စွာကြိုဆိုရမှာ ဖြစ်ပါတယ်။ ဒါပေမယ့် မရှင်းလင်းတဲ့အချက်က Superstructure အတွက် စဉ်းစားရန်မလိုသော်လည်း Foundation နဲ့ Substructure အပိုင်းကို နိုင်ငံတော်မှ ငွေလုံးငွေရင်းဖြင့် သုံးစွဲမယ်လို့ ဆောက်လုပ်ရေး ဝန်ကြီးဌာနမှ ဆွေးနွေးသွားပါတယ်။ ၎င်းငွေလုံးငွေရင်းလုပ်ငန်းတန်ဖိုးကို ပြည်ထောင်စုလွှတ်တော်ကြီးအား တင်ပြခြင်းမရှိတာကို တွေ့ရပါတယ်။ အခု ယူရို ၅ သန်းကို မြန်မာငွေနဲ့ အကြမ်းဖျင်း ခန့်မှန်းပါက တစ်ပေကို သိန်း ၅၀ ကျော် ဒီ Steel Truss ဖိုးချည်းပဲ ကုန်ကျမှာ ဖြစ်ပါတယ်။ ဆောက်လုပ်ရေးဝန်ကြီးဌာန ပြည်ထောင်စုဒုတိယ ဝန်ကြီး၏ ဆွေးနွေးချက်အရ ယခုလက်ရှိ လမ်းအူကြောင်းရွေးချယ်ပြီး၍ တည်ဆောက်ရေးလုပ်ငန်းများ ကိုလည်း တံတားဆောက်လုပ်ရေးအဖွဲ့ (၂) တံတားအထူး ၈ မှစတင်တည်ဆောက်နေပြီဖြစ်တယ်လို့ပါရှိ တာတွေ့ရပါတယ်။ ဒါဆိုရင် လုပ်ငန်းတစ်ရပ်လုံးရဲ့ တန်ဖိုးကိုလည်းတင်ပြသင့်တယ်လို့ အကြံပြုလိုပါ တယ်ရှင်။ တံတားအရှည် ၁,၂၅၆ ပေ၊ ယဉ်တစ်စီးချင်း ၇၅ တန် အလေးချိန် ခွင့်ပြုနိုင်ပြီးတော့ စီမံကိန်း ကာလ ၂ နှစ်နဲ့ ၃ လ ဖြစ်ကြောင်းကို သိရှိရပါတယ်။ လေးစားအပ်ပါသော နာယကကြီးရှင်။ ဆောက်လုပ်ရေးဝန်ကြီးဌာနရဲ့ လက်အောက်မှာရှိတဲ့ ဦးစီးဌာန ၅ ခုမှာ တံတားဦးစီးဌာနသည် ကျွန်မအနေနဲ့လေ့လာကြည့်တဲ့အခါမှာ လုပ်ငန်းတင်ဒါခေါ်ယူ ဆောင်ရွက်မှု အနည်းဆုံးဦးစီးဌာန ဖြစ်ပါတယ်။ ပစ္စည်းတင်ဒါခေါ်ယူမှု အချို့သာရှိပြီး အဲဒီထဲမှာလည်း ဘိလပ်မြေ၊ သဲ၊ ကျောက်တို့ကိုသာ တင်ဒါခေါ်ယူပြီး Steel နဲ့ ပတ်သက်ရင် ရုံးချုပ်မှ တိုက်ရိုက်ချထား ပေးကြောင်းသိရှိရပါတယ်။ ဥပမာ- ပစ္စည်းနဲ့ လုပ်အားခအချိုး၊ ၆၀: ၄၀ ရှိရင် လုပ်ငန်းတစ်ရပ်လုံး ရဲ့ ၆၀ ရာခိုင်နှုန်းသာ တင်ဒါခေါ်ခြင်းဖြစ်လို့ လုပ်အားခနဲ့ပတ်သက်ရင် နိုင်ငံတော်မှ ၎င်းဦးစီးဌာနမှ တွက်ချက် ထားတဲ့အတိုင်း အလုံးစုံကျခံရခြင်းဖြစ်ပါတယ်။ လုပ်အားခ ၄၀ ရာခိုင်နှုန်းဟာ တင်ဒါအခွင့်အရေး ဖြစ်တဲ့ ဈေးမှန်ရဖို့ အခွင့်အရေးဆုံးရှုံးရပါတယ်။ အခု ၂၀၁၈ ဘဏ္ဍာရေးနှစ်၊ ဘတ်ဂျက် လျာထားချက်မှာ လေ့လာကြည့်တဲ့အခါ ရခိုင်ပြည်နယ်ရဲ့ မြို့ကြီး ရ မြို့ က တံတားတွေရဲ့ တစ်ပေနှုန်းထားက နှစ်မျိုးကွာခြားတာ တွေ့ရပါတယ်။ အမ်းမြို့၊ မြောက်ဦး မြို့နဲ့၊ ဂွမြို့နယ်တို့မှာ တစ်ပေကို ကျပ်သိန်း ၃၀ ၀န်းကျင်ရှိပြီး ပေါက်တော၊ မောင်တော၊ မြေပုံတို့မှာတော့ တစ်ပေကို ကျပ်သိန်း ၅၀ ၀န်းကျင်ဖြစ်နေတာ တွေ့ရှိရပါတယ်။ ကျောက်တော်မှာတော့ တစ်မြို့တည်းမှာ တံတား ၃ စင်းတည်ဆောက်မှာဖြစ်ပြီး တစ်စင်းကတစ်ပေနှုန်းထား ၂၇.၄ သိန်းဖြစ်ပြီးတော့ ၂ စင်းက တစ်ပေနှုန်းထား ၅၃ သိန်းနဲ့ ၄၃ သိန်း ဖြစ်နေတာ တွေ့ရှိရပါတယ်။ ဒီလိုကွာခြားမှုတွေဟာ နယ်မြေ တည်ငြိမ်အေးချမ်းမှု၊ ဒေသတွင်းပစ္စည်းရရှိမှု၊ တံတားရဲ့ အကျယ်နဲ့ တံတားခံနိုင်ဝန်တို့အပေါ်မှာ မူတည် ကွာခြားနိုင်မှာ ဖြစ်ပေမယ့် မှတ်ချက်မှာဖော်ပြပါက အလွယ်တကူသိရှိနိုင်မှာ ဖြစ်ပါတယ်။ ယခုဒီတံတား ဦးစီးဌာနဟာ ပေ ၁၈၀ အထက် တံတားကြီးပေါင်း ၅၀၀ ကျော်တည်ဆောက်ပြီးစီးပြီဖြစ်လို့ ဒီလို Foundation . Substructure sage:of saqqusoom asos:mmocios qzndąjodoos oco:{{ 8: ပြည်ထောင်စုလွှတ်တော်ကြီးသို့ တစ်ပါတည်း လုပ်ငန်းတန်ဖိုးတစ်ခုလုံးအသိပေးခြင်းက ပိုမိုသင့်လျော်မည် ဖြစ်ကြောင်းကို အကြံပြု တင်ပြအပ်ပါတယ်ရှင်။ လေးစားအပ်ပါသော နာယကကြီးရှင်။ တစ်ဆက်တည်းဆွေးနွေး အကြံပြုလိုတာကတော့ အာဆီယံ ဒေသအတွင်း Single Market ဖြစ်ရေးအတွက် ယခု ၂၀၁၈ မှာ စတင်အသက်ဝင်မယ့် အာဆီယံနိုင်ငံ များရဲ့ မူဝါဒသဘောတူညီချက် ၅ ချက်ရှိပါတယ်။ (Free Flow of goods) ကုန်စည်များ လွတ်လပ်စွာ m7:00$:cope:0086€:1 (Free Flow of services) o$caosqyosaggs mp:30$:68:1 (Free Flow of investment) ရင်းနှီးမြှုပ်နှံမှုလွတ်လပ်စွာကူးသန်းခြင်း၊ ငွေအရင်းအနှီး (Capital) နောက် (Skill Labour) ကျွမ်းကျင်လုပ်သား ဒါတွေနဲ့ပတ်သက်ပြီးတော့ လွတ်လပ်စွာ ကူးသန်းသွားလာလုပ်ကိုင် နိုင်ပြီ ဖြစ်ပါတယ်။ ဒီ Free Flow of services အတွက် အပြန်အလှန် အသိအမှတ်ပြုရေးအစီအစဉ်မှာ နံပါတ်(၁) ဗိသုကာ၊ နံပါတ်(၂) သူနာပြု ၊ နံပါတ်(၃) အင်ဂျင်နီယာ၊ နံပါတ်(၄) မြေတိုင်းစာရေး၊ နံပါတ်(၅) ဆရာဝန်၊ နံပါတ်(၆) သွားဆရာဝန်၊ နံပါတ်(၇) စာရင်းကိုင်ပညာရှင်များဟာ အာဆီယံနိုင်ငံအတွက် လွတ်လပ်စွာ သွားလာလုပ်ကိုင်နိုင်ပြီဖြစ်လို့ တံတားဦးစီးဌာနအနေနဲ့ လုပ်ငန်းတင်ဒါများခေါ်ယူရန် နှောင့်နှေးမနေသင့်တော့ကြောင်းကို တိုက်တွန်းအကြံပြုလိုပါတယ်။ Privatization ကိုသွားဖို့ တွန့်ဆုတ် မနေတော့ဘဲ တင်ဒါစနစ်ကို အပြည့်အဝလိုက်နာ ကျင့်သုံးသင့်ပြီဖြစ်ကြောင်းကို ထပ်မံတိုက်တွန်းလိုပါတယ်။ နောက်တစ်ဖန် ဆောက်လုပ်ရေးကဏ္ဍကို ဦးဆောင်နေတဲ့ ဝန်ကြီးဌာနအနေနဲ့လည်း အရည်အသွေး ပြည့်မီသော အဆောက်အဦ၊ လမ်းတံတားလုပ်ငန်းများ ဖြစ်ထွန်းလာစေရေးအတွက် ၂၀၁၆၊ မေ ၂၅ က ထုတ်ပြန်ထားပြီးတော့ ရှေ့နေချုပ်ရုံးမှာ ဘာသာပြန်နေတာဖြစ်တဲ့ မြန်မာနိုင်ငံအဆောက်အဦဆိုင်ရာ 028:q18:«p:1 Myanmar National Building Code (MNBC) o ucaobody69:28c$:28 များသို့ ဖြန့်ဝေသင့်ပြီဖြစ်ပါတယ်။ ဆွေးနွေးရန်သတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ လွှတ်တော်ကိုယ်စားလှယ်များရဲ့ ဆွေးနွေးခြင်းအစီအစဉ် ပြီးဆုံးပါပြီ။ အထက်ပါ ပြည်ပချေးငွေရယူရေးကိစ္စနဲ့စပ်လျဉ်းပြီး သက်ဆိုင်ရာ ပြည်ထောင်စုအဆင့် အဖွဲ့ အစည်းဝင်များရဲ့ ပြန်လည်ရှင်းလင်းခြင်းနဲ့ လွှတ်တော်ရဲ့ အဆုံးအဖြတ်ရယူခြင်းအစီအစဉ်တို့ကို သတ္တမ ပုံမှန်အစည်းအဝေး ပဉ္စမနေ့မှာ ဆက်လက်ဆောင်ရွက်သွားရန် လျာထားပါကြောင်း ကြေညာပါတယ်။</speech>
</motion>
</section>
<section value="Bill">
<bill>
<title>နိုင်ငံတော်သမ္မတထံမှ သဘောထားမှတ်ချက်ဖြင့် ပြန်လည်ပေးပို့ထားသော ပြည်ထောင်စုစာရင်းစစ်ချုပ် ဥပဒေကို ပြင်ဆင်သည့် ဥပဒေကြမ်း(၂၀၁၇) နှင့်စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်းနှင့် တစ်ပိုဒ်ချင်းစီအလိုက် အတည်ပြုရန် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၁၄) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံတော် သမ္မတထံမှ သဘောထားမှတ်ချက်ဖြင့် ပြန်လည်ပေးပို့ထားတဲ့ ပြည်ထောင်စုစာရင်းစစ်ချုပ်ဥပဒေကို ပြင်ဆင်သည့်ဥပဒေကြမ်း (၂၀၁၇)နဲ့စပ်လျဉ်းပြီး ဥပဒေကြမ်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာကို ၁၅-၁-၂၀၁၈ ရက်က ကျင်းပပြုလုပ်တဲ့ ပြည်ထောင်စုလွှတ်တော် အစည်းအဝေးမှာ ဖတ်ကြားတင်ပြခဲ့ပြီး ဖြစ်ပါတယ်။ ဒီနေ့မှာ ဥပဒေကြမ်းအပေါ် နိုင်ငံတော်သမ္မတရဲ့ သဘောထားမှတ်ချက်များနဲ့စပ်လျဉ်းပြီး ဥပဒေကြမ်း ပူးပေါင်းကော်မတီက တစ်ပိုဒ်ချင်းစီအလိုက် အဆိုတင်သွင်းခြင်း၊ အမည်စာရင်းတင်သွင်းထားတဲ့ လွှတ်တော် ကိုယ်စားလှယ်များက ဆွေးနွေးခြင်း၊ လိုအပ်ပါက သက်ဆိုင်ရာဝန်ကြီးဌာနနဲ့ ဥပဒေကြမ်းပူးပေါင်းကော်မတီ တို့က ဖြည့်စွက်ဆွေးနွေးခြင်းနဲ့ လွှတ်တော်ရဲ့ အဆုံးအဖြတ်ရယူခြင်းတို့ကို တစ်ဆက်တည်း ဆောင်ရွက်သွားမှာ ဖြစ်ပါတယ်။ အဆိုပါ ဥပဒေကြမ်းနဲ့စပ်လျဉ်းပြီး လွှတ်တော်ကိုယ်စားလှယ် ၃ ဦးက သဘောကွဲလွဲတဲ့ အပိုဒ်၊ အပိုဒ်ခွဲ ၈ ခုအတွက် ဆွေးနွေးဖို့ အမည်စာရင်းပေးထားပါတယ်။ ကိုယ်စားလှယ်များအနေနဲ့ သက်ဆိုင်တဲ့ အပိုဒ်၊ အပိုဒ်ခွဲအလိုက် ဖိတ်ခေါ်တဲ့အခါမှာ တိုတိုနဲ့လိုရင်း ဆွေးနွေးကြဖို့ ဖြစ်ပါတယ်။ လွှတ်တော်ရဲ့ အဆုံးအဖြတ်ရယူရာမှာ ဥပဒေကြမ်းပူးပေါင်းကော်မတီရဲ့ သဘောထားမှတ်ချက်ကို အခြေခံပြီး ပြင်ဆင်ချက်မရှိတဲ့ အပိုဒ်များအတွက် လွှတ်တော်ရဲ့ သဘောထားမေးမြန်း၍ အတည်ပြု ဆောင်ရွက်သွားမှာ ဖြစ်ပါတယ်။ ပြင်ဆင်ချက်ရှိတဲ့ အပိုဒ်များကိုတော့ စက်ခလုတ်အသုံးပြု၍ အဆုံးအဖြတ် ရယူသွားမှာဖြစ်ပြီး ထောက်ခံဆန္ဒမဲများပါက ဥပဒေကြမ်းပူးပေါင်းကော်မတီရဲ့ သဘောထားမှတ်ချက်အတိုင်း အတည်ပြုသွားမှာဖြစ်ကြောင်းနဲ့ ကန့်ကွက်ဆန္ဒမဲများပါက ကိုယ်စားလှယ်ရဲ့ ပြင်ဆင်ချက်အတိုင်း အတည်ပြု သွားမှာ ဖြစ်ပါတယ်။ ပြည်ထောင်စုလွှတ်တော်ရဲ့ အတည်ပြုချက်၊ နိုင်ငံတော်သမ္မတရဲ့ သဘောထားမှတ်ချက်၊ ဥပဒေကြမ်း ပူးပေါင်းကော်မတီရဲ့ သဘောထားမှတ်ချက်နဲ့ လွှတ်တော်ကိုယ်စားလှယ်များရဲ့ ပြင်ဆင်ချက်တို့ပါဝင်တဲ့ ပြင်ဆင်ချက်ဇယားကို ကိုယ်စားလှယ်များထံ ဖြန့်ဝေထားပြီး ဖြစ်ပါတယ်။ ပြင်ဆင်ချက်ဇယားကို နောက်ဆက်တွဲဖြင့် ဖော်ပြထားပါသည်။ ဥပဒေကြမ်းပူးပေါင်းကော်မတီအနေနဲ့ ဥပဒေကြမ်း၏ အပိုဒ် ၂ မှစပြီး အဆိုပြု တင်ပြဖို့ ဖြစ်ပါတယ်။</speech>
<speech><mp id="992">ဒေါက်တာမြတ်ဉာဏစိုး(အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>လေးစား အပ်ပါသော နာယကကြီးခင်ဗျာ။ ဥပဒေကြမ်းရဲ့ အပိုဒ် ၂ ကို ပြည်ထောင်စုလွှတ်တော်က အတည်ပြုထား ခဲ့တဲ့အတိုင်း ပြည်ထောင်စုလွှတ်တော်က ဆက်လက်အတည်ပြု ပေးနိုင်ပါရန် လေးစားစွာတင်ပြအပ်ပါတယ်။</speech>
<speech type="speaker">ဒုတိယဗိုလ်မှူးကြီးသန့်ဆွေ တပ်မတော်သား အမျိုးသားလွှတ်တော်ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဒုတိယဗိုလ်မှူးကြီးသန့်ဆွေ(တပ်မတော်သားအမျိုးသားလွှတ်တော်ကိုယ်စားလှယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့် အားလုံးမင်္ဂလာပါခင်ဗျာ။ ကျွန်တော်ကတော့ တပ်မတော်သား အမျိုးသားလွှတ်တော်ကိုယ်စားလှယ် ဒုတိယဗိုလ်မှူးကြီးသန့်ဆွေ ဖြစ်ပါတယ်။ နိုင်ငံတော်သမ္မတထံမှ သဘောထားမှတ်ချက်ဖြင့် ပြန်လည်ပေးပို့လာသော ပြည်ထောင်စုစာရင်း စစ်ချုပ်ဥပဒေကို ပြင်ဆင်သည့်ဥပဒေကြမ်း ၂၀၁ရ နှင့် စပ်လျဉ်း၍ ဥပဒေကြမ်းပူးပေါင်းကော်မတီ၏ လေ့လာ တွေ့ရှိချက်နှင့် သဘောထားမှတ်ချက် အစီရင်ခံစာမှ အပိုဒ် ၂ ပုဒ်မ ၅ ကို ဆွေးနွေးသွားမှာ ဖြစ်ပါတယ်။ Power Point ဖြင့် တင်ပြခွင့်ပြုပါခင်ဗျာ။ ပြည်ထောင်စုစာရင်းစစ်ချုပ် ဥပဒေပုဒ်မ ၅ ပါ နိုင်ငံတော်၏ အရအသုံးစာရင်းများဆိုသည့် စကားရပ်နောက်တွင် “နှင့်လုပ်ငန်းအကောင်အထည်ဖော်ဆောင်ရွက်မှုများ” ဆိုသည့်စကားရပ်များ ဖြည့်စွက် ရမည်ဟု ပြည်ထောင်စုလွှတ်တော်၏ အတည်ပြုချက်အတိုင်း အတည်ပြုထားပါတယ်။ ပြည်ထောင်စု စာရင်းစစ်ချုပ်ဥပဒေအရ ခန့်ထားသည့် စာရင်းစစ်များသည် Auditor များ ဖြစ်ပြီး စာရင်းစစ်ဆေးသူများသာ ဖြစ်ပါတယ်။ Auditor Manual နဲ့အညီ စစ်ဆေးရန်သာရှိပြီး လုပ်ငန်းအကောင်အထည်ဖော် ဆောင်ရွက်မှုကို စစ်ဆေးရန်မသင့်လျော်ပါ။ လုပ်ငန်းအကောင်အထည်ဖော်ဆောင်ရွက်မှုကို စစ်ဆေးရန် သက်ဆိုင်ရာ ကျွမ်းကျင်သူများနှင့်သာ သင့်လျော်ပါတယ်။ စာရင်းစစ်အရည်အချင်းသတ်မှတ်ရာတွင် စာရင်းစစ်အရာရှိ၊ ထားပြီး စာရင်းစစ်ရန်အတွက် စာရင်းအင်းပညာကို ကျွမ်းကျင်သူများသာဖြစ်ပါတယ်။ စာရင်းစစ်နှင့် လုပ်ငန်းစစ်သဘောသဘာဝ မတူသည်ကို သတိချပ်ရန်လိုအပ်ပါတယ်။ စာရင်းစစ်ချုပ် ခန့်အပ်တာဝန်ပေးအပ်ခြင်းနဲ့ ပတ်သက်၍ ၂၀၀၈ ခုနှစ်၊ ဖွဲ့စည်းပုံအခြေခံဥပဒေ ပုဒ်မ ၂၄၂(က)တွင် နိုင်ငံတော်၏ အရအသုံးစာရင်းများကို စစ်ဆေး၍ ပြည်ထောင်စုလွှတ်တော်သို့ တင်ပြ နိုင်ရန်ဟုသာ ပြဋ္ဌာန်းထားသဖြင့် စာရင်းစစ်ချုပ်ဥပဒေတွင် လုပ်ငန်းအကောင်အထည်ဖော် ဆောင်ရွက် မှုများ စကားရပ်ကို ဖြည့်စွက်ပါက ဖွဲ့စည်းပုံအခြေခံဥပဒေကို ကျော်လွန်သည့်သဘော သက်ရောက်နေ ပါတယ်။ ဖွဲ့စည်းပုံအခြေခံဥပဒေပုဒ်မ ၁၉၈(က)အရ ပြဋ္ဌာန်းထားသည့် ဥပဒေပါပြဋ္ဌာန်းချက် တစ်ရပ်သည် ဖွဲ့စည်းပုံအခြေခံဥပဒေပါပြဋ္ဌာန်းချက်တစ်ရပ်နှင့် ဆန့်ကျင်နေလျင် ဖွဲ့စည်းပုံအခြေခံဥပဒေအတိုင်း လိုက်နာ ကျင့်သုံးရမည်ဟု တင်ပြပါအတိုင်း ပြဋ္ဌာန်းထားပါတယ်။ နိုင်ငံတော်သမ္မတကလည်း ၂၀၀၈ ခုနှစ်၊ ဖွဲ့စည်းပုံ အခြေခံဥပဒေပုဒ်မ ၂၄၂(က)ကို ညွှန်း၍ စကားရပ်ဖြည့်စွက်ရန် သင့် မသင့် သဘောထားမှတ်ချက်ပြုထား ပါတယ်။ သို့ဖြစ်ပါ၍ နိုင်ငံတော်သမ္မတ၏ သဘောထားမှတ်ချက်နှင့်အညီ ပြည်ထောင်စုစာရင်းစစ်ချုပ် ဥပဒေပုဒ်မ ၅ ပါ နိုင်ငံတော်၏ အရအသုံးစာရင်းများဆိုသည့် စကားရပ်နောက်တွင် “နှင့် လုပ်ငန်း အကောင်အထည်ဖော်ဆောင်ရွက်မှုများ” ဆိုသည့်စကားရပ်ကို ဖြည့်စွက်ရန် မသင့်ပါသဖြင့် နိုင်ငံတော် သမ္မတ၏ သဘောထားမှတ်ချက်အတိုင်း ပြည်ထောင်စုလွှတ်တော်က ဆုံးဖြတ်ပေးနိုင်ပါရန် တင်ပြအပ် ပါတယ်။</speech>
<speech type="speaker">ဒေါ်ဝင့်ဝါထွန်း ရှားတောမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="248">ဒေါ်ဝင့်ဝါထွန်း(ရှားတောမဲဆန္ဒနယ်၊ ကယားပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးပဲမင်္ဂလာပါရှင်။ ကျွန်မကတော့ ကယားပြည်နယ်၊ ရှားတောမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဒေါ်ဝင့်ဝါထွန်း ဖြစ်ပါတယ်။ ပြည်ထောင်စုစာရင်းစစ်ချုပ်ဥပဒေကြမ်းရဲ့ အပိုဒ် ၂ ပုဒ်မ ၅ ပါ နိုင်ငံတော်၏ အရအသုံး စာရင်းများနဲ့ လုပ်ငန်းအကောင်အထည်ဖော်မှုများကို စစ်ဆေး၍ ပြည်ထောင်စုလွှတ်တော်သို့ တင်ပြ နိုင်ရန်ဆိုတဲ့ ဖြည့်စွက်ချက်ကို ကျွန်မအနေနဲ့ ပြည်ထောင်စုလွှတ်တော်ရဲ့ အတည်ပြုချက်အတိုင်း ထောက်ခံ ဆွေးနွေးသွားမှာ ဖြစ်ပါတယ်ရှင်။ လေးစားအပ်ပါသော နာယကကြီးရှင်။ ကျွန်မတို့ နိုင်ငံရဲ့ စာရင်းစစ်မှုဆိုင်ရာကိစ္စရပ်တွေမှာ နိုင်ငံ တကာစံနှုန်းတွေနဲ့ ကိုက်ညီတဲ့ စာရင်းစစ်မှုဆိုင်ရာကိစ္စရပ်တွေ ဖြစ်လာဖို့အတွက် ပြည်သူ့ဘဏ္ဍာငွေများ လေလွင့်ဆုံးရှုံးမှု မရှိစေရေးအတွက် လုပ်ငန်းစီမံချက်များရဲ့ အရအသုံးစာရင်းများကို သာမက လုပ်ငန်း ဆောင်ရွက်မှုများကိုပါ ထိရောက်အောင်မြင်စွာ စစ်ဆေးဆောင်ရွက်နိုင်စေခြင်း ဖြစ်စေချင်တဲ့ စိတ်ဆန္ဒ အနေနဲ့ ဆွေးနွေးတာဖြစ်ပါတယ်ရှင်။ လေးစားအပ်ပါသော နာယကကြီးရှင်။ မူလအစကတည်းကိုက ကျွန်မတို့ ပြည်ထောင်စုစာရင်း စစ်ချုပ်အပါအဝင် စာရင်းစစ်လုပ်ငန်းစဉ်မှာ စာရင်းစစ်ဆေးခြင်း၊ လုပ်ငန်းအကောင်အထည်ဖော်မှုကို စစ်ဆေးခြင်း၊ ဥပဒေ၊ နည်းဥပဒေ၊ လုပ်ထုံးလုပ်နည်းများကို လိုက်နာဆောင်ရွက်မှုရှိ မရှိ စစ်ဆေးခြင်း ဆိုတဲ့စစ်ဆေးမှုပုံစံ ၃ ခု နဂိုကတည်းက ရှိနေပြီးသား ဖြစ်ပါတယ်ရှင်။ ထို့အတူပဲ ကျွန်မတို့ ယခု ကျွန်မတို့ ဆွေးနွေးနေကြတဲ့ ပြည်ထောင်စုစာရင်းစစ်ချုပ် ဥပဒေရဲ့ ပြည်ထောင်စုစာရင်းစစ်ချုပ်၏ တာဝန်နှင့် လုပ်ပိုင်ခွင့်များထဲက ပုဒ်မ ၁၁ ရဲ့ အောက်မှာပါတဲ့ ကိစ္စရပ်တွေထဲမှာဆိုလို့ရှိရင်လည်း ယခု ကျွန်မ တင်ပြ ဆွေးနွေးခဲ့တဲ့အတိုင်း ကျွန်မတို့ နိုင်ငံတော်ရဲ့ ရသုံးစာရင်းများကို စစ်ဆေးဖို့တွေ၊ ရသုံးခန့်မှန်းခြေမှာ ပါတဲ့ ရငွေတွေကို ပြည့်ဝစွာရရှိစေရန် ဆောင်ရွက်ထားခြင်းရှိ မရှိ စစ်ဆေးဖို့တွေ၊ ကျွန်မတို့ အသုံးပြု ထားတဲ့ ငွေကြေးတွေဟာ အမှန်တကယ်အကျိုးသက်ရောက်မှုရှိ မရှိ စစ်ဆေးဖို့တွေဟာ ပါခဲ့ပြီးသား ဖြစ်ပါတယ်။ ဒီအတွက်ကြောင့်မို့ ကျွန်မတို့ ဒီပုဒ်မမှာတောင် ကျွန်မတို့ ပြည်ထောင်စုစာရင်းစစ်ချုပ်တွေရဲ့ လုပ်ငန်းလုပ်ကိုင်ဆောင်ရွက်နိုင်တဲ့ အရည်အချင်းကို တိတိကျကျသတ်မှတ် ဖော်ပြထားမယ်ဆိုလို့ရှိရင် ပိုပြီးတော့မှ သင့်လျော်မှန်ကန်မှာဖြစ်တဲ့အတွက်မို့ ကျွန်မအနေနဲ့ ထောက်ခံရခြင်းဖြစ်ပါတယ်။ ထို့အတူပဲ ကျွန်မတို့ ဖွဲ့စည်းပုံအခြေခံဥပဒေပုဒ်မ ၂၂၀၊ ၂၂၁၊ ၂၂၂၊ ၂၂၃၊ ၂၂၄၊ ၂၂၉၊ ၂၃၀ အရ ကျွန်မတို့ ဘဏ္ဍာရေးဆိုင်ရာ ကိစ္စရပ်တွေကို ကျွန်မတို့ အကျေအလည်ဆွေးနွေးပြီးတော့မှ ကျွန်မတို့ ပြည်ထောင်စုလွှတ်တော်ကြီးကို တင်ပြရတာဖြစ်ပါတယ်။ ထို့အတူပဲ ကျွန်မတို့ ဖွဲ့စည်းပုံအခြေခံဥပဒေ ပုဒ်မ ၂၄၁၊ ၂၄၂ ပြဋ္ဌာန်းချက်အရ ပြည်ထောင်စုစာရင်းစစ်ချုပ်ကို သမ္မတက ခန့်အပ်ရတယ်။ ထို့အတူပဲ ကျွန်မတို့ ပြည်ထောင်စုစာရင်း စစ်ချုပ်က သမ္မတကို တာဝန်ခံရတယ်။ ဖွဲ့စည်းပုံအခြေခံဥပဒေပုဒ်မ ၂၀၃ အရ သမ္မတဟာ ပြည်ထောင်စုလွှတ်တော်ကို တာဝန်ခံရပါတယ်။ ထို့အတူပဲ ယခုလက်ရှိ ကျွန်မတို့ ကျင့်သုံးလျက်ရှိတဲ့ (၃၅/၂၀၁၇) မြန်မာနိုင်ငံရဲ့ ဘဏ္ဍာရေးစီမံခန့်ခွဲမှုဆိုင်ရာစည်းမျဉ်း အခန်း ၈ အပိုဒ် ၇၁ မှာလည်း ကျွန်မတို့ ပြည်ထောင်စုရဲ့ ဘဏ္ဍာငွေအရအသုံးဆိုင်ရာဥပဒေပါ ကိစ္စရပ်တွေနဲ့ ပတ်သက်ပြီး တော့မှ အရအသုံးစာရင်းတွေကို ကျွန်မတို့သမ္မတကြီးက တာဝန်ခံရတာဖြစ်ပါတယ်။ ဒီလိုမျိုး ကျွန်မတို့ အပြန်အလှန်ထိန်းကျောင်းတဲ့စနစ်နဲ့ ဖော်ဆောင်ထားပြီးသားဖြစ်သလို ရေးဆွဲပြဋ္ဌာန်းထားပြီးသားတွေလည်း ဖြစ်ပါတယ်။ ဒါကြောင့်မို့လို့ ကျွန်မအနေနဲ့ ဒီပုဒ်မထဲမှာ ဖွဲ့စည်းပုံအခြေခံဥပဒေကို ပြင်ဆင်တာ မဟုတ် ပါဘူး။ ကျွန်မတို့ ပြည်ထောင်စုစာရင်းစစ်ချုပ်ရဲ့ ဥပဒေပါ အစိတ်အပိုင်းတစ်ရပ်ကိုသာ ဖြည့်စွက်တာ ဖြစ်တဲ့အတွက်ကြောင့်မို့လို့ ကျွန်မတို့ ပြည်ထောင်စုလွှတ်တော်ကြီးရဲ့ အတည်ပြုချက်အတိုင်း ထောက်ခံ တင်ပြအပ်ပါတယ်ရှင်။ ကျေးဇူးအများကြီးတင်ပါတယ်။</speech>
<speech type="speaker">ပြည်ထောင်စုစာရင်းစစ်ချုပ်ရုံး သဘောထားပြောပါ။</speech>
<speech><agency id="9">ဦးမော်သန်း(စာရင်းစစ်ချုပ်၊ ပြည်ထောင်စုစာရင်းစစ်ချုပ်ရုံး)</agency>လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ စောစောက ပြည်ထောင်စုလွှတ်တော် ဆုံးဖြတ်ချက်အတိုင်း လက်ခံဖို့ဆိုတာကို ကျွန်တော် သဘောတူပါတယ်။ ဘာကြောင့်လဲဆိုတော့ Demar declaraction မှာ နိုင်ငံတကာမှာပြုလုပ်တဲ့အခါမှာ Performance audit ဆိုတာဟာလည်းပါပါတယ်။ နောက်ပြီးတော့ လည်းပဲ နိုင်ငံတော်ဘဏ္ဍာငွေအရအသုံးကို စိစစ်နိုင်ဖို့ရန်အတွက် ပြည့်စုံမှဖြစ်တဲ့အတွက် လုပ်သင့်လုပ်ထိုက်တဲ့ ကိစ္စရပ်တစ်ခုဖြစ်တဲ့အတွက် ကျွန်တော့အနေနဲ့ကတော့ ပြည်ထောင်စုလွှတ်တော်ရုံးက အတည်ပြုတဲ့ အတိုင်း လက်ခံဖို့သင့်ပါတယ်။ သဘောတူပါတယ်။</speech>
<speech type="speaker">လွှတ်တော်ကိုယ်စားလှယ်များ ခင်ဗျာ။ အဆိုမှာ ဥပဒေကြမ်းအပိုဒ် ၂ သည် ဥပဒေကြမ်းပူးပေါင်းကော်မတီ၏ သဘောထားမှတ်ချက်နှင့်အညီ ပြည်ထောင်စုလွှတ်တော်၏ အတည်ပြု ချက်အတိုင်း ဤဥပဒေကြမ်း၏အစိတ်အပိုင်းဖြစ်သင့်သည်။</speech>
<speech type="speaker">ဆန္ဒမဲပေးကြဖို့ အသင့်ရှိစေလိုပါတယ်။ ဆန္ဒမဲပေးနိုင်ကြပါပြီ။ လွှတ်တော်ကိုယ်စားလှယ်များ စက်ခလုတ်အသုံးပြု၍ ဆန္ဒမဲပေးကြပါသည်။</speech>
<speech type="speaker">အဆိုကို ထောက်ခံမဲ ၃၅၀၊ ကန့်ကွက်မဲ ၁၈၅ မဲ၊ ကြားနေမဲ ၁ မဲ ဖြစ်ပါတယ်။ ထောက်ခံဆန္ဒမဲများတဲ့အတွက် ပြည်ထောင်စုလွှတ်တော်၏ အတည်ပြုချက်အတိုင်း အဆိုအတည် ဖြစ်ကြောင်းကြေညာပါတယ်။</speech>
<speech><mp id="992">ဒေါက်တာမြတ်ဉာဏစိုး(အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>လေးစားအပ် ပါသော နာယကကြီးခင်ဗျာ။ ပြင်ဆင်ချက်ဇယားအမှတ်စဉ်(၂) ဖြစ်ပါတယ်။ ဥပဒေကြမ်းရဲ့အပိုဒ် ၃ ကိုလည်း ပြည်ထောင်စုလွှတ်တော်က အတည်ပြုခဲ့တဲ့အတိုင်း ပြည်ထောင်စုလွှတ်တော်က ဆက်လက်အတည်ပြု ပေးနိုင်ပါရန် လေးစားစွာ တင်ပြအပ်ပါတယ်။</speech>
<speech type="speaker">လွှတ်တော်ကိုယ်စားလှယ်များ ခင်ဗျား။ ယင်းအပိုဒ်နဲ့စပ်လျဉ်းပြီး ဆွေးနွေးဖို့ အမည်စာရင်းပေးသွင်းထားတဲ့ ဦးဘိုကြီး ချောက်မဲဆန္ဒနယ်ကလည်း ဥပဒေကြမ်းပူးပေါင်းကော်မတီရဲ့ အဆိုပြုချက်ဖြစ်တဲ့ ပြည်ထောင်စုလွှတ်တော်ရဲ့ အတည်ပြုချက်အတိုင်း ထောက်ခံထားတဲ့အတွက် လွှတ်တော်ရဲ့ သဘောထားရယူခြင်းကို ဆက်လက် ဆောင်ရွက်သွားမှာဖြစ်ပါတယ်။</speech>
<speech type="speaker">အဆိုမှာ ဥပဒေကြမ်း၏ အပိုဒ် ၃ မူလဥပဒေ ပုဒ်မ ၁၁ ပုဒ်မခွဲ (ဂ) မှ (င) အထိသည် ဥပဒေကြမ်းပူးပေါင်းကော်မတီ၏ သဘောထားမှတ်ချက်နှင့်အညီ ပြည်ထောင်စုလွှတ်တော်၏ အတည်ပြု ချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။</speech>
<speech type="speaker">ဒီအဆိုကို အတည်ပြုရန် လွှတ်တော်က သဘောတူပါသလား ခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။ သဘောမတူသူရှိပါသလား ခင်ဗျား။ လွှတ်တော်က သဘောမတူသူမရှိပါ။</speech>
<speech><mp id="992">ဒေါက်တာမြတ်ဉာဏစိုး(အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဥပဒေကြမ်းရဲ့ ဇယားအမှတ်စဉ်(၃) ဥပဒေကြမ်းရဲ့အပိုဒ် ၃ မှာ ဖော်ပြထားတဲ့ မူလဥပဒေပုဒ်မ ၁၁ ပုဒ်မခွဲ(စ)ကို အစားထိုးခြင်းကိုလည်း ပြည်ထောင်စုလွှတ်တော်က ဥပဒေကြမ်းပူးပေါင်းကော်မတီရဲ့ ပြင်ဆင်ချက်အတိုင်း အတည်ပြုပေးနိုင်ပါရန် လေးစားစွာ တင်ပြအပ်ပါတယ်ခင်ဗျာ။</speech>
<speech type="speaker">ဒေါ်ဝင့်ဝါထွန်း ရှားတောမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="248">ဒေါ်ဝင့်ဝါထွန်း (ရှားတောမဲဆန္ဒနယ်၊ ကယားပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီးရှင့်။ အားလုံးပဲ မင်္ဂလာပါရှင်။ ဥပဒေကြမ်းရဲ့ အပိုဒ် ၃ ပုဒ်မ ၁၁ ပုဒ်မခွဲ(စ) မှာ ကျွန်မတို့ တည်ဆဲဘဏ္ဍာရေးစည်းမျဉ်းအရဆိုတဲ့နေရာမှာ တည်ဆဲပြဋ္ဌာန်းချက်များအရလို့ ကျွန်မ ပြင်ဆင်ချက်အဆိုကို တင်သွင်းထားတာ ဖြစ်ပါတယ်ရှင့်။ ကျွန်မက ကျိုးကြောင်းဖော်ပြချက် အနေနဲ့ လက်ရှိကျွန်မတို့ မြန်မာနိုင်ငံမှာ ပြည်သူ့ဘဏ္ဍာစီမံခန့်ခွဲမှုဥပဒေကို ကျွန်မတို့ ပြဋ္ဌာန်းနိုင်ခြင်း မရှိသေးပါဘူး။ လက်ရှိကျွန်မတို့ ကျင့်သုံးလျက်ရှိတဲ့ (၃၅/၂၀၁၇) မြန်မာနိုင်ငံရဲ့ ဘဏ္ဍာရေး စီမံခန့်ခွဲမှု ဆိုင်ရာစည်းမျဉ်းကို ကျွန်မအနေနဲ့ ခံယူထားတာက အမိန့်ကြော်ငြာစာတစ်ခု ဖြစ်တယ်ပေါ့။ ထို့အတူပဲ ကျွန်မတို့ ဒီ (၃၅/၂၀၁၇) ရဲ့ အရေးအသားတွေကို လေ့လာကြည့်လိုက်တဲ့အခါမှာလည်း ကျွန်မတို့တည်ဆဲ ပြဋ္ဌာန်းချက်များအရ လိုအပ်၍ ထုတ်ပြန်သည့် စည်းမျဉ်းစည်းကမ်းများ၊ နည်းဥပဒေများ၊ လုပ်ထုံးလုပ် နည်းများ၊ ညွှန်ကြားချက်များဆိုတဲ့ဟာမျိုး ရေးထားတာကို ရေးထုံးအနေနဲ့ ကျွန်မ လေ့လာတွေ့ရှိရပါ တယ်။ ထို့အတူပဲ ကျွန်မတို့ (၃၅/၂၀၁၇) ရဲ့ ဘဏ္ဍာရေးနှစ်ဆိုင်ရာကိစ္စရပ်တွေမှာလည်း ပြန်ပြီးတော့မှ ပြုပြင်ပြောင်းလဲစရာ ကိစ္စရပ်မျိုးလေးတွေရှိပါတယ်။ ဥပမာ ကျွန်မတို့ သတ်မှတ်ထားတာက ဧပြီလ ၁ ရက်နေ့ ကနေပြီးတော့မှ မတ်လ ၃၁ ရက်နေ့ဆိုတဲ့နေရာမျိုးတွေ ကျွန်မတို့ ပြန်ပြင်ရပါ့မယ်။ ထို့အတူပဲ အဲဒီမှာ ၃ လပတ်ဆိုတဲ့နေရာတွေမှာ နဂိုလျာထားပြီးသား ဧပြီကနေစထားတဲ့ Year အတိုင်း ၃ လပတ်တွေ ရေးထားတာတွေ့ရပါတယ်။ ဒါမျိုးတွေ ကျွန်မလေ့လာတွေ့ရှိလိုက်တာ ဖြစ်တဲ့အတွက်ကြောင့်ရယ် နောက်တစ်ခုက ရေးထုံးတွေနေရာမှာ တချို့သော ဝန်ကြီးဌာနတွေက လိုက်နာဆောင်ရွက်ရမယ်ဆိုတဲ့ ရေးထုံးလေးတွေမှာ တည်ဆဲဘဏ္ဍာရေး စည်းမျဉ်းစည်းကမ်းအရလို့ရေးတဲ့ ရေးထုံးရှိနေသလို ဒီ (၃၅/၂၀၁၇) ထဲမှာပဲ တချို့သော ဝန်ကြီးဌာနတွေ လိုက်နာရမယ်ဆိုတဲ့ စည်းမျဉ်းထဲမှာ ဘယ်လိုပြန်ရေး ထားသလဲဆိုရင် တည်ဆဲဘဏ္ဍာရေးဆိုင်ရာ အချက်အလက်များ၊ တချို့သော နေရာတွေမှာကျတော့ တည်ဆဲဘဏ္ဍာရေးဆိုင်ရာ စည်းမျဉ်းများဆိုတဲ့ အဲဒီလိုရေးထုံးလေးတွေ ကွာဟမှုတွေ ရှိနေတဲ့အတွက် ကြောင့်မို့လို့ ကျွန်မအနေနဲ့က တည်ဆဲပြဋ္ဌာန်းချက်တစ်ရပ်ရပ်ဆိုတဲ့ဟာလေးကို ထည့်သွင်းလိုက်မယ် ဆိုရင် ပိုပြီးများသင့်လျော်မှန်ကန်မလား ဆိုတဲ့ တွေးခေါ်မြော်မြင်မှုနဲ့ ကျွန်မ ဒါကိုပြင်ဆင်ချက် အဆို တင်သွင်းရခြင်းဖြစ်ပါတယ်ရှင့်။ ကျေးဇူးအများကြီးတင်ပါတယ်။</speech>
<speech type="speaker">ပြည်ထောင်စုစာရင်းစစ်ချုပ်ရုံး သဘောထားပြောပါ။</speech>
<speech><agency id="9">ဦးမော်သန်း(စာရင်းစစ်ချုပ်၊ ပြည်ထောင်စုစာရင်းစစ်ချုပ်ရုံး)</agency>လေးစားအပ်ပါသော နာယကကြီးခင်ဗျား။ ဒီ တည်ဆဲဘဏ္ဍာရေးစည်းမျဉ်းဆိုတာထက် ပြဋ္ဌာန်းထားတဲ့ဥပဒေဆိုတာက ပိုပြီး ကျယ်ဝန်းပါတယ်။ ကျယ်ဝန်းတဲ့အတွက် Performance Audit ဆိုတာအတွက် ဆိုရင်လည်းပဲ ပြဋ္ဌာန်း ထားတဲ့ ဥပဒေအတိုင်းဆိုတာက ပိုပြီးတော့သင့်လျော်မယ်လို့ ကျွန်တော်ယူဆပါတယ်။ သဘောတူပါတယ်။</speech>
<speech type="speaker">ဥပဒေကြမ်းပူးပေါင်းကော်မတီ သဘောထားပြောပါ။</speech>
<speech><mp id="992">ဒေါက်တာမြတ်ဉာဏစိုး(အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>လေးစားအပ် ပါသော နာယကကြီးခင်ဗျား။ ကျွန်တော်တို့က ဘဏ္ဍာရေးနဲ့ပတ်သက်လာရင် ဘဏ္ဍာရေးစည်းမျဉ်းလို့ပဲ သုံးပါတယ်ခင်ဗျာ။ ကျွန်တော်တို့က တည်ဆဲပြဋ္ဌာန်းချက်များဆိုရင် အင်မတန်မှ ကျယ်ပြန့်သွားတဲ့အခါမှာ ဒါဟာတိကျတဲ့ ပြဋ္ဌာန်းချက်မျိုးမဖြစ်တော့ပါဘူး။ နောက်ဒီမှာ ကျွန်တော်တို့က ချိတ်ဆက်ပြီးတော့ ဖတ်ရမှာဖြစ်ပါတယ်။ ပြည်ထောင်စုအဆင့် အဖွဲ့အစည်းများ၊ ပြည်ထောင်စုဝန်ကြီးဌာနများ၊ အစိုးရ ဌာနများ၊ အစိုးရအဖွဲ့အစည်းများနှင့် နေပြည်တော်ကောင်စီတို့သည် တည်ဆဲပြဋ္ဌာန်းချက်များအရ ဆိုတဲ့ အခါမှာ ရှေ့ကညွှန်းဆိုထားတဲ့ အဖွဲ့အစည်း အသီးသီးကနေပြီးတော့ အသီးသီးပြဋ္ဌာန်းနိုင်တဲ့ သဘောမျိုး ဖြစ်နေပါတယ်။ ဒီအတွက်ကြောင့်မို့လို့ Rules And Regulations များဟာလည်း ဘဏ္ဍာရေးနှစ်များ ပြောင်းသွားရင်လည်း ပြောင်းသွားတာတွေ အကုန်လုံးဟာ တစ်ပါတည်းပြောင်းသွားမှာ ဖြစ်ပါတယ်။ နိုင်ငံ တစ်နိုင်ငံမှာ ဘဏ္ဍာရေးစည်းမျဉ်း ဆိုတာဟာတစ်ခုပဲရှိပါတယ်။ ဒီအတွက်ကြောင့်မို့လို့ တည်ဆဲဘဏ္ဍာရေး စည်းမျဉ်းဆိုပြီးတော့ ဥပဒေကြမ်းပူးပေါင်းကော်မတီဟာ ရှေ့နေချုပ်ရုံး၊ ပြည်ထောင်စုစာရင်းစစ်ချုပ်ရုံး၊ နောက်တစ်ခါ စီမံကိန်းနှင့် ဘဏ္ဍာရေးဝန်ကြီးဌာနများနဲ့ ညှိနှိုင်းပြီးတော့ ပြင်ဆင်ထားတာဖြစ်ပါတယ်။ ဒီနေရာမှာ အလေးအနက် တင်ပြလိုတာကတော့ တည်ဆဲဘဏ္ဍာရေးစည်းမျဉ်းကို သတ်မှတ်တာဟာ ပြည်ထောင်စုစာရင်းစစ်ချုပ်ရုံး မဟုတ်ပါဘူးခင်ဗျာ။ စီမံကိန်းနှင့် ဘဏ္ဍာရေးဝန်ကြီးဌာနက သတ်မှတ်ချက် ဖြစ်တဲ့အတွက်ကြောင့်မို့လို့ တည်ဆဲဘဏ္ဍာရေးစည်းမျဉ်းအရဆိုတဲ့ မှန်ကန်တဲ့ အသုံးအနှုန်းအတိုင်းသာ ပြည်ထောင်စုလွှတ်တော်က အတည်ပြုပေးနိုင်ပါရန် လေးစားစွာ တင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၃ မူလ ဥပဒေပုဒ်မ ၁၁ ပုဒ်မခွဲ(စ)သည် နိုင်ငံတော်သမ္မတ၏ သဘောထားမှတ်ချက်နှင့်အညီ ဥပဒေကြမ်းပူးပေါင်း ကော်မတီ၏ ပြင်ဆင်ချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို သဘောတူ မတူ လွှတ်တော်ရဲ့ ဆန္ဒရယူပါ့မယ်။</speech>
<speech type="speaker">ဆန္ဒမဲပေးကြဖို့အသင့်ရှိစေလိုပါတယ်။ ဆန္ဒမဲပေးနိုင်ကြပါပြီ။ လွှတ်တော်ကိုယ်စားလှယ်များ စက်ခလုတ်အသုံးပြု၍ ဆန္ဒမဲပေးကြပါသည်။</speech>
<speech type="speaker">အဆိုကို ထောက်ခံမဲ (၅၂၈)မဲ၊ ကန့်ကွက်မဲ(၇)မဲ၊ ကြားနေမဲ (၁)မဲ ဖြစ်ပါတယ်။</speech>
<speech type="speaker">ထောက်ခံဆန္ဒမဲများတဲ့အတွက် ဥပဒေကြမ်းပူးပေါင်းကော်မတီ၏ ပြင်ဆင် ချက်အတိုင်း အဆိုအတည်ဖြစ်ကြောင်း ကြေညာပါတယ်။</speech>
<speech><mp id="992">ဒေါက်တာမြတ်ဉာဏစိုး(အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>လေးစားအပ် ပါသော နာယကကြီးခင်ဗျား။ ပြင်ဆင်ချက်ဇယားအမှတ်စဉ် (၄) ဖြစ်ပါတယ်။ ဥပဒေကြမ်းရဲ့ အပိုဒ်(၃)မှာ ဖော်ပြထားတဲ့ မူလဥပဒေပုဒ်မ ၁၁ ပုဒ်မခွဲ(ဆ)ကို အစားထိုးပြင်ဆင်ချက်ကို ပြည်ထောင်စုလွှတ်တော်၏ အတည်ပြုချက်အတိုင်း ပြည်ထောင်စုလွှတ်တော်မှ ဆက်လက်အတည်ပြု ပေးနိုင်ပါရန် တင်ပြအပ်ပါတယ် ခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ယင်းအပိုဒ်နဲ့စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ ဦးဘိုကြီး၊ ချောက်မဲဆန္ဒနယ်ကလည်း ဥပဒေကြမ်းပူးပေါင်းကော်မတီရဲ့ အဆိုပြုချက် ဖြစ်တဲ့ ပြည်ထောင်စုလွှတ်တော်ရဲ့ အတည်ပြုချက်အတိုင်း ထောက်ခံထားတဲ့အတွက် လွှတ်တော်ရဲ့ အဆိုမှာ ဥပဒေကြမ်း၏အပိုဒ် ၃ မူလဥပဒေ ပုဒ်မ ၁၁ ပုဒ်မခွဲ(ဆ)သည် ဥပဒေကြမ်းပူးပေါင်း ကော်မတီ၏ သဘောထားမှတ်ချက်နှင့်အညီ ပြည်ထောင်စုလွှတ်တော်၏ အတည်ပြုချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါ သလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="992">ဒေါက်တာမြတ်ဉာဏစိုး(အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>လေးစားအပ် ပါသော နာယကကြီးခင်ဗျား။ ကန့်လန့်ဖြတ်ဇယားရဲ့ အမှတ်စဉ် (၅) ဖြစ်ပါတယ်။ ဥပဒေကြမ်းရဲ့ အပိုဒ်(၃) မူလဥပဒေ ၁၁ အပိုဒ်ခွဲ(ဇ) အပိုဒ်ခွဲငယ်(၁) အစားထိုးပြင်ဆင်ချက်ကို ပြည်ထောင်စုလွှတ်တော်က အတည်ပြု ထားတဲ့အတိုင်း ဆက်လက်အတည်ပြုပေးနိုင်ပါရန် လေးစားစွာ တင်ပြအပ်ပါတယ်။</speech>
<speech type="speaker">ဒုတိယဗိုလ်မှူးကြီးသန့်ဆွေ တပ်မတော်သား အမျိုးသားလွှတ်တော် ကိုယ်စားလှယ် ဆွေးနွေးဖို့ဖြစ်ပါတယ်။ ဒုတိယဗိုလ်မှူးကြီးသန့်ဆွေ(တပ်မတော်သားအမျိုးသားလွှတ်တော်ကိုယ်စားလှယ်)။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ ဥပဒေကြမ်း၏ အပိုဒ် (၃)အရ အစားထိုးမည့် ဥပဒေပုဒ်မ ၁၁ ပုဒ်မခွဲ (ဇ) (၁)တွင် သမဝါယမပိုင်ပစ္စည်းများ စစ်ဆေးခြင်းကို ပြည်ထောင်စု စာရင်းစစ်ချုပ်၏ လုပ်ငန်းတာဝန်ဖြင့် ဖော်ပြထားပါတယ်။ ၁၉၉၂ ခုနှစ်၊ သမဝါယမအသင်းဥပဒေပုဒ်မ ၁ရ (ဆ)တွင် အသင်း၏စာရင်းများကို တစ်နှစ်လျှင် အနည်းဆုံး(၁)ကြိမ်၊ စာရင်းကျွမ်းကျင်သူနဲ့စစ်ဆေးခြင်း ဟုလည်းကောင်း၊ ၁၉၉၂ ခုနှစ်၊ သမဝါယမ အသင်းဥပဒေပုဒ်မ ၁၇(ဇ)တွင် အစိုးရဘဏ်ချေးငွေကိုရယူပြီး လုပ်ငန်းဆောင်ရွက်နေသော အသင်းဖြစ်ပါက ဦးစီးဌာန၏ စာရင်းစစ်ဆေးမှုအား ခံယူခြင်းဟုလည်းကောင်း စာရင်းစစ်ဆေးခြင်းများ ပုံမှန်ပြုလုပ်လျက် ရှိပါတယ်။ ၂၀၁၃ ခုနှစ်၊ သမဝါယမအသင်း နည်းဥပဒေ ၆၆ တွင် သမဝါယမအသင်း၏ စာရင်းများကို (၁)နှစ်လျှင် အနည်းဆုံး(၁)ကြိမ် စစ်ဆေးရာတွင် သက်ဆိုင်ရာသမဝါယမဦးစီးဌာနမှ စာရင်းစစ်ဖြင့်ဖြစ်စေ၊ အစိုးရမှ အသိအမှတ်ပြု စာရင်းကျွမ်းကျင်သူ သို့မဟုတ် အဖွဲ့ဖြင့်ဖြစ်စေ သက်ဆိုင်ရာ သမဝါယမအသင်း၏ ဆန္ဒနှင့်အညီ အသင်း၏စာရင်းများကို စစ်ဆေးရမည်။ စာရင်းစစ်ဆေးချက် အစီရင်ခံစာများကို အရပ်ရပ် ဆိုင်ရာ အစည်းအဝေးတွင် တင်ပြအတည်ပြုရမည်ဟု ဖော်ပြထားပါတယ်။ အသင်း၏ လုပ်ငန်းအရပ်ရပ်ကို အသင်းသားများဆန္ဒဖြင့် စီမံခန့်ခွဲရေး၊ ကိုယ်ပိုင်အုပ်ချုပ်ရေးနှင့် လွတ်လပ်မှုရှိရေး စတဲ့အပြည်ပြည်ဆိုင်ရာ သမဝါယမအခြေခံမူအရ ကိုက်ညီမှု မရှိဟုလည်း နိုင်ငံတော်သမ္မတမှ သဘောထားမှတ်ချက် ပေးထားပါတယ်။ တင်ပြပါအချက်များအပြင် ပြည်ထောင်စုစာရင်းစစ်ချုပ်ရုံး၏ ၆-၈-၂၀၁၂ ရက်စွဲပါစာအမှတ်၊ စဆ ၄/၃၀၉၆/၃၇၀/၂၀၁၂ အရ သမဝါယမအသင်း၏ စာရင်းစစ်ဆေးခြင်းကို ပြည်ထောင်စုစာရင်းစစ်ချုပ်က စစ်ဆေးခြင်းမပြုနိုင်ဟု အတိအလင်းဖော်ပြထားပါသဖြင့် နိုင်ငံတော်သမ္မတ၏ သဘောထားမှတ်ချက်နှင့် အညီ ပြည်ထောင်စုစာရင်းချုပ် ဥပဒေကြမ်း၏ အပိုဒ်(၃)အရ အစားထိုးမည့် ဥပဒေပုဒ်မ ၁၁ ပုဒ်မခွဲ(ဇ) (၁)အား အစားထိုးပြင်ဆင်ရန်မသင့်ပါသဖြင့် နိုင်ငံတော်သမ္မတ၏ သဘောထားမှတ်ချက်အတိုင်း ပြည်ထောင်စု လွှတ်တော်က ဆုံးဖြတ်ပေးနိုင်ပါရန် တင်ပြအပ်ပါတယ်။</speech>
<speech type="speaker">ဦးဘိုကြီး ချောက်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="258">ဦးဘိုကြီး(ချောက်မဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီး၊ ပြည်သူ့လွှတ်တော်ဥက္ကဋ္ဌ၊ ပြည်ထောင်စုလွှတ်တော် ကိုယ်စားလှယ်များ၊ ကျွန်တော်ကတော့ မကွေးတိုင်းဒေသကြီး၊ ချောက်မဲဆန္ဒနယ်မှ ဦးဘိုကြီး ဖြစ်ပါတယ်။ ကိုယ်စားလှယ်ကြီးများကို ဖြန့်ဝေပေးထားတဲ့ စာမျက်နှာ(၅)၊ အပိုဒ်(၅)၊ အပိုဒ်(၃)တွင် ပြည်ထောင်စု စာရင်းစစ်ချုပ်ဥပဒေပုဒ်မ ၁၁၊ ပြည်ထောင်စုစာရင်းစစ်ချုပ်၏တာဝန်များ ပုဒ်မခွဲငယ်(ဇ)၊ ပုဒ်မခွဲငယ်(၁)တွင် ဖော်ပြပါရှိတဲ့ ပြည်ထောင်စုလွှတ်တော်၏ အတည်ပြုချက်အရ နိုင်ငံပိုင်ပစ္စည်းများ၊ သမဝါယမပိုင် ပစ္စည်း များနှင့် အများပိုင်ပစ္စည်းများကို ရယူထိန်းသိမ်းအသုံးပြုရာတွင် တိကျမှန်ကန်မှု၊ စနစ်တကျ ထိန်းသိမ်း စောင့်ရှောက်မှု နှင့်ထိရောက်စွာ အသုံးပြုမှု ရှိ မရှိ စစ်ဆေးခြင်းကို ထည့်သွင်းရခြင်းအကြောင်းနှင့် စစ်ဆေးမှုကို ရှင်းလင်းဆွေးနွေးသွားမှာ ဖြစ်ပါတယ်။ လက်ရှိ ကျွန်တော်တို့နိုင်ငံမှာ နိုင်ငံပိုင်ပစ္စည်း၊ သမဝါယမပိုင်ပစ္စည်းများနှင့် အများပိုင်ပစ္စည်း များကို ရယူထိန်းသိမ်းရာတွင် ပြည်သူများမှ ပွင့်လင်းမြင်သာမှုရှိစေရန် မေးမြန်းမှုများ၊ တင်ပြမှုများ များစွာ တွေ့နေရပါတယ်။ ဒါကြောင့် ပြည်သူများရဲ့ ကိုယ်စား လွှတ်တော်ကိုယ်စားလှယ်များအနေဖြင့် လွှတ်တော်တွေမှ သိရှိလိုတဲ့ မေးခွန်းတွေကို မေးမြန်းနေကြရပါတယ်။ သက်ဆိုင်ရာဝန်ကြီးဌာနမှာလည်း ပြန်လည်ဖြေကြားလျက်ရှိပါတယ်။ အထူးသဖြင့် သမဝါယမပိုင်ပစ္စည်းများ ရယူထိန်းသိမ်းမှုကို အများဆုံး သိရှိလိုကြပါတယ်။ ဥပမာ ကျွန်တော်တို့ မကွေးတိုင်းဒေသကြီး၊ ချောက်မဲဆန္ဒနယ်မှာ ပြည်သူများ၊ ဌာန ဆိုင်ရာများနှင့် လွှတ်တော်ကိုယ်စားလှယ်များ တွေ့ဆုံပွဲပြုလုပ်တဲ့အခါမှာ သမဝါယမပိုင်ပစ္စည်းများအား အငှားချထားပေးပြီးတော့ ဝင်ငွေများရယူနေခြင်း၊ စာရင်းရှင်းတမ်းများမထုတ်ပြန်ခြင်း၊ နှစ်ပတ်လည် အစည်းအဝေးများ မကျင်းပခြင်း စတဲ့အချက်များတင်ပြကြရာ ချောက်မြို့နယ်သမဝါယမဦးစီးဌာနနှင့် ညှိနှိုင်းပြီးတော့ ကျွန်တော်တို့ ဆောင်ရွက်ပေးလျက်ရှိပါတယ်။ သို့ပါ၍ ပြည်ထောင်စုစာရင်းစစ်ချုပ်၏ တာဝန်များတွင် ပုဒ်မခွဲ(ဇ) ပုဒ်မခွဲငယ်(၁)ကို ထည့်သွင်း လိုကြောင်း တင်ပြအပ်ပါတယ်။ နိုင်ငံတော်သမ္မတ၏ သဘောထားမှတ်ချက်ကို ပြည်ထောင်စုလွှတ်တော် ကိုယ်စားလှယ်များသို့ ဖြန့်ဝေထားပြီးဖြစ်သဖြင့် အတိုချုံး တင်ပြဆွေးနွေးပါမယ်။ ၁၉၉၂ ခုနှစ်၊ သမဝါယမ အသင်းဥပဒေပုဒ်မ ၁ရ ပုဒ်မခွဲ(ဆ)၊ ၂၀၁၃ ခုနှစ်၊ သမဝါယမအသင်းဥပဒေပုဒ်မ ၆၆၊ ပြည်ထောင်စု စာရင်းစစ်ချုပ်ရုံး၏ ၆-၈-၂၀၁၂ ရက်စွဲပါစာအမှတ်၊ စဆ - ၄/၃၀၉၆/(၃၇၀-၂၀၁၂)တို့တွင် ဖော်ပြချက် များမှာ ပြည်ထောင်စုစာရင်းစစ်ချုပ်မှ သမဝါယမအသင်း များကို မစစ်ဆေးရဘဲ သမဝါယမအသင်းများ၏ ဆန္ဒနှင့်အညီ အသင်း၏စာရင်းများကို စစ်ဆေးရန်ကိုဆိုလိုပါတယ်။ ဖော်ပြချက်တွေမှာ သမဝါယမအသင်း များ၏စာရင်းများကို အရတွေ၊ အသုံးတွေ အစမှအဆုံး စစ်ဆေးခြင်းကို ဆိုခြင်းဖြစ်ပါတယ်။ သို့ပါ၍ ပြည်ထောင်စုလွှတ်တော်၏ အတည်ပြုချက်ဆိုလိုချက်မှာ နိုင်ငံတော်သမ္မတ၏ သဘောထား မှတ်ချက်နဲ့ ဆိုလိုချက်တွေဟာမတူဘဲနဲ့ ကွဲလွဲနေပါတယ်။ ဒါကြောင့်မိုလို့ ပြည်သူများ၏ တောင်းဆိုချက်၊ သိရှိ လိုချက်၊ မရှင်းလင်းချက်များအတွက် ဖြေရှင်းပေးရန် ပွင့်လင်းမြင်သာစွာ ဖြစ်ပေါ်စေရန်မှာ ပြည်ထောင်စု စာရင်းစစ်ချုပ်၏တာဝန် ဥပဒေပုဒ်မ ၁၁ တွင် ပုဒ်မခွဲ(ဇ) ပုဒ်မခွဲငယ်(၁)ကို ထည့်သွင်းအတည်ပြုပါက ပြည့်စုံ ဖြည့်ဆည်းပေးရာ ရောက်ပါမယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ ဒါကြောင့်မို့လို့ အထက်ပါ အချက်များအရ ပြည်ထောင်စုလွှတ်တော်၏ အတည်ပြုချက်အား ထောက်ခံပါကြောင်း ဆွေးနွေးတင်ပြ အပ်ပါတယ်။</speech>
<speech type="speaker">ဒေါ်ဝင့်ဝါထွန်း ရှားတောမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="248">ဒေါ်ဝင့်ဝါထွန်း(ရှားတောမဲဆန္ဒနယ်၊ ကယားပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးပဲမင်္ဂလာပါရှင်။ ဥပဒေကြမ်းရဲ့ အပိုဒ် ၃ ပုဒ်မ ၁၁ ပုဒ်မခွဲ(ဇ) ပုဒ်မခွဲငယ်(၁)မှာ ပြည်ထောင်စုလွှတ်တော်ရဲ့ အတည်ပြုချက်အတိုင်း ထောက်ခံဆွေးနွေး သွားမှာဖြစ်ပါတယ်။ ကျွန်မ ပထမဦးစွာ တင်ပြလိုတာကတော့ ကျွန်မတို့ လက်ရှိမြန်မာနိုင်ငံမှာ ဖွဲ့စည်း တည်ထောင်ထားတဲ့ သမဝါယမအသင်းအဖွဲ့များ ရေရှည်တည်တံ့နိုင်ပြီးတော့မှ နိုင်ငံတကာစံနှုန်းများ နဲ့အညီ ရပ်တည်နိုင်စေလိုတဲ့ ရည်ရွယ်ချက်နဲ့ ဆွေးနွေးတာဖြစ်ပါတယ်ရှင့်။ ရှေ့က ကျွန်မတို့ ကိုယ်စားလှယ် တော်ကြီးကလည်း ဆွေးနွေးခဲ့ပြီးဖြစ်ပါတယ်။ ကျွန်မတို့ ခေတ်အဆက်ဆက်ကနေပြီးတော့မှ လုပ်ဆောင် ခဲ့တဲ့ နိုင်ငံပိုင်၊ သမဝါယမပိုင် စတဲ့ကိစ္စရပ်များတွေကိုလည်း ကျွန်မတို့ ရှင်းလင်းဖို့လိုပါတယ်။ ထို့အတူ ပြည်ပချေးငွေတွေနဲ့လည်ပတ်နေတဲ့ သမဝါယမအသင်းအဖွဲ့တွေရဲ့ ချေးငွေတွေဟာ သမဝါယမအသင်းသား တစ်ဦးစီရဲ့ တာဝန်သာမကပဲ ကျွန်မတို့ နိုင်ငံသူ နိုင်ငံသားတစ်ဦးစီရဲ့ ဝန်ထုပ်ဝန်ပိုးဖြစ်တယ်ဆိုတာ ကိုလည်း သိစေချင်ပါတယ်။ ထို့အတူပဲ အရေးကြီးဆုံးအခန်းကဏ္ဍဖြစ်တဲ့ ကျွန်မတို့ ဥပဒေပြု လွှတ်တော်ကြီးရဲ့ အခန်းကဏ္ဍ ဖြစ်ပါတယ်။ ကျွန်မတို့ ခေတ်အဆက်ဆက်က ရေးဆွဲပြဋ္ဌာန်းထားခဲ့တဲ့ ဥပဒေတွေရဲ့ အားနည်းချက်၊ အားသာချက်တွေကို ကျွန်မတို့က လေ့လာစိစစ်သုံးသပ်ပြီးတော့မှ ပြင်ဆင်ရန်၊ ဖြည့်စွက်ရန်၊ အသစ်ရေးဆွဲရန် တွေလုပ်ဆောင်ရမှာ ကျွန်မတို့ လွှတ်တော်ကြီးရဲ့ အခန်းကဏ္ဍပဲဖြစ်ပါတယ်။ ဒီအတွက်ကြောင့်မို့လို့ ပြည်ထောင်စုစာရင်းစစ်ချုပ်ဥပဒေမှာ သမဝါယမပိုင်ကိစ္စရပ်နဲ့ ပတ်သက်ပြီးတော့မှ ထည့်သွင်းရေးဆွဲခြင်းသည် လွှတ်တော်က လုပ်ဆောင်ရမယ့် လုပ်ငန်းတာဝန်တစ်ရပ်သာ ဖြစ်ပြီးတော့မှ ရှိနေပြီးသား ဥပဒေ၊ နည်းဥပဒေ တွေရဲ့ အားနည်းချက်ကို ပြန်လည်သုံးသပ်ပြီးတော့မှ အသစ်ပြန်လည် ရေးဆွဲခြင်းကလည်း ကျွန်မတို့ လွှတ်တော်ကြီးရဲ့ တာဝန်တစ်ရပ်သာ ဖြစ်တဲ့အတွက်ကြောင့်မိုလို့ ပြည်ထောင်စုလွှတ်တော်ကြီးရဲ့ အတည်ပြုချက်အတိုင်း ထောက်ခံဆွေးနွေးရခြင်း ဖြစ်ပါတယ်ရှင်။ ကျေးဇူးအများကြီး တင်ပါတယ်။</speech>
<speech type="speaker">ပြည်ထောင်စုစာရင်းစစ်ချုပ်ရုံး သဘောထားပြောပါ။</speech>
<speech><agency id="9">ဦးမော်သန်း(စာရင်းစစ်ချုပ်၊ ပြည်ထောင်စုစာရင်းစစ်ချုပ်ရုံး)</agency>လေးစားရပါသော ပြည်ထောင်စုလွှတ်တော် နာယကြီးခင်ဗျား။ ပြည်ထောင်စုလွှတ်တော်ရဲ့ အတည်ပြုချက်အတိုင်း ဆောင်ရွက် ဖို့ရာအတွက် သဘောတူပါတယ်။</speech>
<speech type="speaker">ဥပဒေကြမ်းပူးပေါင်းကော်မတီ သဘောထားပြောပါ။</speech>
<speech><mp id="992">ဒေါက်တာမြတ်ဉာဏစိုး (အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဒီပြင်ဆင်ချက်မှာ ဖော်ပြထားတာဟာ သမဝါယမအသင်းတွေရဲ့ စာရင်းကို စစ်ဆေးဖို့မဟုတ်ပါဘူး။ စာရင်းစစ်ချုပ်ဥပဒေ ပုဒ်မ ၁၁ ပုဒ်မခွဲ(ဇ) ပုဒ်မခွဲငယ်(၁)မှာ ဖော်ပြထားတာကတော့ နိုင်ငံပိုင်ပစ္စည်း၊ သမဝါယမပိုင်ပစ္စည်းနဲ့ အများပိုင်ပစ္စည်းများကို ရယူထိန်းသိမ်း အသုံးပြုရာမှာ တိကျမှန်ကန်မှု စနစ်တကျ ထိန်းသိမ်းစောင့်ရှောက်မှုနဲ့ ထိရောက်စွာ အသုံးပြုမှု ရှိ မရှိ စစ်ဆေးခြင်းဖြစ်ပါတယ်။ အဲဒီတော့ အသင်းရဲ့ စာရင်းကို ဆိုလိုတာမဟုတ်ဘဲနဲ့ အခြေပစ္စည်းများအပါအဝင် ပစ္စည်းများကို ဖော်ညွှန်းပြီးတဲ့အခါမှာ ဒီပစ္စည်း တွေကို စနစ်တကျရယူထိန်းသိမ်း သုံးစွဲနိုင်ဖို့ကိုရည်ရွယ်တဲ့ အတွက်ကြောင့်မို့လို့ ပြည်ထောင်စုလွှတ်တော်ရဲ့ အတည်ပြုချက်အတိုင်း ပြည်ထောင်စုလွှတ်တော်က ဆက်လက် အတည်ပြုပေးနိုင်ပါရန် တင်ပြအပ် ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၃ မူလဥပဒေ ပုဒ်မ ၁၁ ပုဒ်မခွဲ(ဇ) ပုဒ်မခွဲငယ်(၁) သည် ဥပဒေကြမ်းပူးပေါင်းကော်မတီ၏ သဘောထား မှတ်ချက်နှင့်အညီ ပြည်ထောင်စုလွှတ်တော်၏ အတည်ပြုချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို သဘောတူ မတူ လွှတ်တော်ရဲ့ ဆန္ဒရယူပါ့မယ်။ ဆန္ဒမဲပေးကြဖို့ အသင့်ရှိစေလိုပါတယ်။ ဆန္ဒမဲပေးနိုင်ကြပါပြီ။ လွှတ်တော်ကိုယ်စားလှယ်များ စက်ခလုတ်အသုံးပြု၍ ဆန္ဒမဲပေးကြပါသည်။</speech>
<speech type="speaker">အဆိုထောက်ခံမဲ (၃၆၁)မဲ၊ ကန့်ကွက်မဲ (၁၈၄)မဲ၊ ကြားနေမဲ (၁)မဲ ဖြစ်ပါတယ်။</speech>
<speech type="speaker">ထောက်ခံဆန္ဒမဲများတဲ့အတွက် ပြည်ထောင်စုလွှတ်တော်၏ အတည်ပြုချက် အတိုင်း အဆိုအတည်ဖြစ်ကြောင်း ကြေညာပါတယ်။</speech>
<speech><mp id="992">ဒေါက်တာမြတ်ဉာဏစိုး(အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>လေးစားရ ပါသော နာယကကြီးခင်ဗျာ။ ဆက်လက်ပြီးတော့ ပြင်ဆင်ချက်ဇယားအမှတ်(၆)မှာ ဖော်ပြထားတဲ့ ဥပဒေကြမ်းရဲ့ အပိုဒ် ၃ မူလဥပဒေပုဒ်မ ၁၁ ပုဒ်မခွဲ(ဗ) ပုဒ်မခွဲငယ်(၁)မှ (၆)အထိ အစားထိုး ပြင်ဆင်ချက် များကိုလည်း ပြည်ထောင်စုလွှတ်တော်ရဲ့ အတည်ပြုချက်အတိုင်း ဆက်လက်အတည်ပြု ပေးနိုင်ပါရန် လေးစားစွာ တင်ပြအပ်ပါတယ်ခင်ဗျာ။</speech>
<speech type="speaker">ဒုတိယဗိုလ်မှူးကြီးသန့်ဆွေ တပ်မတော်သား အမျိုးသားလွှတ်တော် ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဒုတိယဗိုလ်မှူးကြီးသန့်ဆွေ(တပ်မတော်သားအမျိုးသားလွှတ်တော်ကိုယ်စားလှယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ ဥပဒေကြမ်း၏ အပိုဒ် ၃ အရ အစားထိုး ပြင်ဆင်မည့် ပြည်ထောင်စုစာရင်းစစ်ချုပ်ဥပဒေပုဒ်မ ၁၁ ပုဒ်မခွဲ(ဗ)တွင် “ပြည်ထောင်စု စာရင်းစစ်ချုပ် သည် နိုင်ငံတော်၏ အရအသုံးစာရင်းစစ်ဆေး၍ ပြည်ထောင်စုလွှတ်တော်သို့ တင်ပြရန်ဆိုသည်ထက် ကျော်လွန်၍ စုံစမ်းစစ်ဆေးခြင်း (Inquiry)၊ စုံစမ်းထောက်လှမ်းစစ်ဆေးခြင်း (Investigation) ပြုလုပ်သည့် သဘောသက်ရောက်သောကြောင့် ပြည်ထောင်စုစာရင်းစစ်ချုပ်၏ လုပ်ငန်းတာဝန်တစ်ရပ်အဖြစ် သတ်မှတ်ရန် မသင့်ဟု နိုင်ငံတော်သမ္မတမှ သဘောထားမှတ်ချက် ပြုထားပါတယ်။ ၂၀၀၈ ခုနှစ်၊ ဖွဲ့စည်းပုံအခြေခံဥပဒေပုဒ်မ ၂၄၂(က)အရ ပြည်ထောင်စုစာရင်းစစ်ချုပ်သည် နိုင်ငံတော်၏ အရအသုံးစာရင်းစစ်ဆေး၍ ပြည်ထောင်စုလွှတ်တော်သို့ တင်ပြရန်သာ ဖော်ပြထားသည့် အတွက် ၂၀၀၈ ခုနှစ်၊ ဖွဲ့စည်းပုံအခြေခံဥပဒေပုဒ်မ ၂၄၂ ကို ကျော်လွန်ရာ ရောက်ပါတယ်။ ဖွဲ့စည်းပုံ အခြေခံဥပဒေပုဒ်မ ၁၉၈(က)အရလည်း ပြဋ္ဌာန်းထားသည့် ဥပဒေပါပြဋ္ဌာန်းချက်တစ်ရပ်သည် ဖွဲ့စည်းပုံ အခြေခံပါ ပြဋ္ဌာန်းချက်တစ်ရပ်နှင့် ဆန့်ကျင်နေလျှင် ဖွဲ့စည်းပုံအခြေခံဥပဒေအတိုင်း လိုက်နာကျင့်သုံး ရမည်ဟု ပြဋ္ဌာန်းထားပါတယ်။ နိုင်ငံတော်သမ္မတ၏ သဘောထားမှတ်ချက်အရသော်လည်းကောင်း၊ ဖွဲ့စည်းပုံအခြေခံဥပဒေ ပုဒ်မ ၂၄၂(က)၊ ပုဒ်မ ၁၉၈(က)တို့အရသော်လည်းကောင်း ပြည်ထောင်စုစာရင်းစစ်ချုပ်ဥပဒေပုဒ်မ ၁၁ ပုဒ်မခွဲ(ဗ) ကို အစားထိုးပြင်ဆင်ရန် မသင့်ပါသဖြင့် နိုင်ငံတော်သမ္မတ၏ သဘောထားမှတ်ချက်အတိုင်း ပြည်ထောင်စု လွှတ်တော်က ဆုံးဖြတ်ပေးနိုင်ပါရန် တင်ပြအပ်ပါတယ်။</speech>
<speech type="speaker">ဦးဘိုကြီး ချောက်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="258">ဦးဘိုကြီး(ချောက်မဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနဲ့တကွ အားလုံးမင်္ဂလာပါလို့ နှုတ်ခွန်းဆက်သ ဂါရဝပြုအပ်ပါတယ်။ ကျွန်တော် ကတော့ မကွေးတိုင်းဒေသကြီး ချောက်မဲဆန္ဒနယ်မှ ဦးဘိုကြီး ဖြစ်ပါတယ်။ ဖြန့်ဝေထားတဲ့ ဇယားတွေမှာ စာမျက်နှာ ၆၊ အမှတ်စဉ် ၆၊ အပိုဒ် ၃ မှာ ပြည်ထောင်စုစာရင်းစစ်ချုပ်ဥပဒေပုဒ်မ ၁၁ ပုဒ်မခွဲ (ဗ) ပုဒ်မခွဲငယ်(၁)၊ (၂)၊ (၃)၊ (၄)၊ (၅)၊ (၆)တို့တွင် စစ်ဆေးခံရမည့် ရုံး၊ ဌာန၊ အလုပ်ရုံများအတွင်း ဝင်ရောက်စစ်ဆေးခြင်း၊ စာရွက်စာတမ်းနှင့် အထောက်အထားများကို တောင်းခံစစ်ဆေးခြင်း၊ လူပုဂ္ဂိုလ် များကို ခေါ်ယူစစ်ဆေး၍ ထွက်ဆိုချက်များရယူခြင်း၊ စစ်ဆေးရာတွင် လိုအပ်ပါက သက်ဆိုင်ရာ အဖွဲ့အစည်း၏ ခွင့်ပြုချက်ရယူပြီး ကျွမ်းကျင်သူဝန်ထမ်း၏အကူအညီရယူခြင်း၊ သက်သေခံပစ္စည်းများ၊ စာရွက်စာတမ်းများ၊ အသံဖိုင်များ၊ အီလက်ထရောနစ်ဆိုင်ရာပစ္စည်းများကို သက်သေခံအဖြစ် ထိန်းသိမ်း ခြင်းတို့မှာ ယခုလည်း လက်ရှိကျင့်သုံး နေကြတာဖြစ်ပါတယ်။ စာရင်းစစ်ရုံးများအနေနဲ့ ဌာနဆိုင်ရာ များကိုစစ်ဆေးပြီး စာရင်းစစ်အစီရင်ခံစာတင်ရန် ခွင့်ပြထားတဲ့ သတ်မှတ်ရက်ပြီးစေရန် သတ်မှတ် ထားတဲ့အတွက် စစ်ဆေးခံဌာနများအနေဖြင့် နှောင့်နှေးကြန့်ကြာခြင်းမရှိစေဘဲ မြန်မြန်ကူညီပံ့ပိုးရန် ဖြစ်ပါတယ်။ ဒီအပိုဒ်ကို ထည့်ခြင်းအားဖြင့် လက်ရှိလည်း စာရင်းစစ်အဖွဲ့တွေက စစ်နေတယ်။ သို့သော် သူတို့မှာ ဝန်ထမ်းအင်အားနည်းတာနဲ့ ှတ်ချက် ရှိတာနဲ့ မြန်မြန်ပြီးအောင်၊ ကူညီနိုင်အောင် ဒီအပိုဒ်ကလေးကို ဖြည့်စွက်ပြီး ထည့်တာဖြစ်ပါတယ်။ ထူးပြီးတော့ ထည့်ခြင်းမဟုတ်ပါဘူး။ နောက်တစ်ချက်က အစိုးရဌာနများ၊ အဖွဲ့အစည်းများ၏ ငွေပစ္စည်းများ ပျောက်ဆုံးမှု၊ အလွဲသုံးစားမှု များရှိခဲ့လျှင် အမှုကို မြန်မြန်ဆန်ဆန် စစ်ဆေးနိုင်ရန် အထောက်အထားများရရှိစေရန် ဖြစ်ပါတယ်။ စာရင်းစစ်ချုပ်ရုံးတွေမှာ တကယ်စစ်တဲ့၊ ဆေးတဲ့အခါမှာ ဒီစာရွက်စာတမ်းတောင်းရတာကို အများကြီး ကြာတယ်လို့ သိရှိရပါတယ်။ ဒါကြောင့် အဲဒီလိုမဖြစ်အောင် မြန်မြန်စစ် မြန်မြန်အထောက်အထားပေးရေး အတွက် ဒီ Clause ကို ထည့်ထားခြင်းဖြစ်ပါတယ်။ ပြည်ထောင်စုစာရင်းစစ်ချုပ် ဥပဒေပုဒ်မ ၁၁ တွင် ဒါကြောင့် အစားထိုးခြင်းဖြစ်ပါတယ်။ နိုင်ငံတော်၏ အရအသုံးစာရင်းများနှင့် လုပ်ငန်းအကောင်အထည်ဖော် ဆောင်ရွက်မှုကို စစ်ဆေးခြင်းထက် ကျော်လွန်၍ စုံစမ်းစစ်ဆေးခြင်း (Inquiry)၊ စုံစမ်းထောက်လှမ်း စစ်မေးခြင်း (Investigation) ပြုလုပ်သည့်သဘောမျိုး လုံးဝမသက်ရောက်ပါ။ သို့ပါ၍ ပြည်ထောင်စု လွှတ်တော်၏ အတည်ပြုချက်အား ထောက်ခံဆွေးနွေးအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ပြည်ထောင်စုစာရင်းစစ်ချုပ်ရုံး သဘောထားပြောပါ။</speech>
<speech><agency id="9">ဦးမော်သန်း(ပြည်ထောင်စုစာရင်းစစ်ချုပ်)</agency>ပြည်ထောင်စုစာရင်းစစ်ချုပ်ရုံးရဲ့ လုပ်ငန်း တာဝန်များကို အထောက်အကူဖြစ်စေမယ့် ကိရိယာများလို့ပဲ မြင်ပါတယ်။ ဒါကြောင့်မို့လို့ ဒါကိုထည့်တာကို သဘောတူပါတယ်။</speech>
<speech type="speaker">ဥပဒေကြမ်းပူးပေါင်းကော်မတီ သဘောထားပြောပါ။</speech>
<speech><mp id="992">ဒေါက်တာမြတ်ဉာဏစိုး(အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နိုင်ငံတော်ရဲ့ ဘတ်ဂျက်ကို အသုံးပြုရတဲ့လုပ်ငန်းတွေ၊ စီမံကိန်းတွေကို ဆောင်ရွက်တဲ့နေရာမှာ ပြည်သူ့ဘဏ္ဍာငွေတွေကို အလေအလွင့် အပြန်အတီးမရှိဘဲ သုံးစွဲနိုင်ဖို့လိုပါတယ်။ ဒီအချက်ကိုထည့်ရခြင်းဟာ အလွဲသုံးစားမှုများကို ရှာဖွေဖော်ထုတ် တားဆီးနိုင်ဖို့အတွက် ပြည်ထောင်စုစာရင်းစစ်ချုပ်ရုံးကို လက်နက်တပ်ဆင်ပေးတာဖြစ်တဲ့ အတွက် ပြည်ထောင်စုလွှတ်တော်ရဲ့ အတည်ပြုချက်အတိုင်း ဆက်လက်အတည်ပြုပေးနိုင်ပါရန် လေးစားစွာ တင်ပြအပ်ပါတယ်ခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၃ မူလဥပဒေပုဒ်မ ၁၁ ပုဒ်မခွဲ(ဗ) ပုဒ်မခွဲငယ်(၁)မှ (၆)အထိတို့သည် ဥပဒေကြမ်းပူးပေါင်းကော်မတီ၏ သဘောထားမှတ်ချက်နှင့်အညီ ပြည်ထောင်စုလွှတ်တော်၏ အတည်ပြုချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို သဘောတူ မတူ လွှတ်တော်ရဲ့ ဆန္ဒရယူပါ့မယ်။ ဆန္ဒမဲပေးကြဖို့ အသင့်ရှိစေလိုပါတယ်။ ဆန္ဒမဲပေးနိုင်ကြပါပြီ။ လွှတ်တော်ကိုယ်စားလှယ်များ စက်ခလုတ်အသုံးပြု၍ ဆန္ဒမဲပေးကြပါသည်။</speech>
<speech type="speaker">အဆိုကို ထောက်ခံမဲ (၃၄၀)မဲ၊ ကန့်ကွက်မဲ (၁၈၉)မဲ၊ ကြားနေမဲ (၅)မဲ ဖြစ်ပါတယ်။</speech>
<speech type="speaker">ထောက်ခံဆန္ဒမဲများတဲ့အတွက် ပြည်ထောင်စုလွှတ်တော်၏ အတည်ပြုချက် အတိုင်း အဆိုအတည်ဖြစ်ကြောင်း ကြေညာပါတယ်။</speech>
<speech><mp id="992">ဒေါက်တာမြတ်ဉာဏစိုး(အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>လေးစား အပ်ပါသော နာယကကြီးခင်ဗျာ။ ကန့်လန့်ဖြတ်ဇယားရဲ့ အမှတ်စဉ်(၇) ဖြစ်ပါတယ်။ ဥပဒေကြမ်းမှာ အပိုဒ် ၃၆-ခ အဖြစ် ဖြည့်စွက်ချက်ကိုလည်း ပြည်ထောင်စုလွှတ်တော်ရဲ့ အတည်ပြုချက်အတိုင်း ဆက်လက် အတည်ပြုပေးနိုင်ပါရန် တင်ပြအပ်ပါတယ်ခင်ဗျာ။</speech>
<speech type="speaker">ဒုတိယဗိုလ်မှူးကြီးသန့်ဆွေ တပ်မတော်သားအမျိုးသားလွှတ်တော် ကိုယ်စားလှယ် ဆေး ဖြစ်ပါတယ်။</speech>
<speech><mp id="000">ဒုတိယဗိုလ်မှူးကြီးသန့်ဆွေ(တပ်မတော်သားအမျိုးသားလွှတ်တော်ကိုယ်စားလှယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ ဥပဒေကြမ်း၏ အပိုဒ် ရ အရ ဖြည့်စွက်မည့် ပြည်ထောင်စုစာရင်းစစ်ချုပ်ဥပဒေပုဒ်မ ၃၆ ပုဒ်မခွဲ(ခ)တွင် ပြည်ထောင်စုစာရင်းစစ်ချုပ် ရုံးနှင့် စာရင်းစစ်ရုံးအဆင့်ဆင့်၏ အစီရင်ခံစာအရ ဝန်ထမ်းများအား အရေးယူသည့်အခါ ပဏာမစုံစမ်းမှုကို မပြုလုပ်ဘဲ စာရင်းစစ်ရုံးအဆင့်ဆင့်တို့၏ စစ်ဆေးတွေ့ရှိချက် စွဲချက်တင်ရန် အထောက်အထားတစ်ရပ် အဖြစ်မှတ်ယူ၍ ဌာနဆိုင်ရာစုံစမ်းစစ်ဆေးမှုကို ဆက်လက်ပြုလုပ်ရမည်ဟု ဖြည့်စွက်ထားသည်ကို တွေ့ရှိရ ပါသည်။ နိုင်ငံ့ဝန်ထမ်းနည်းဥပဒေများရဲ့ အခန်း ၁ရ ပုဒ်မ ၁၈၃ ပုဒ်မခွဲ(င)တွင် စာရင်းစစ်အဖွဲ့၏ စစ်ဆေးချက်အစီရင်ခံစာအရ ပျက်ကွက်မှု သို့မဟုတ် ပြုလုပ်မှုအတွက် တာဝန်ရှိကြောင်း ပေါ်လွင်ထင်ရှားပြီး အရေးယူရမည့်ကိစ္စမျိုးတွင် စာရင်းစစ်အဖွဲ့၏ စစ်ဆေးတွေ့ရှိချက်ကို စွဲချက်တင်ရန် အထောက်အထားဖြင့် မှတ်ယူ၍ ဌာနဆိုင်ရာစစ်ဆေးမှုသာ ဖွင့်လှစ်သည့်အမှုကိစ္စကို ရှေးဦးစုံစမ်းမှုမပြုရန်ဟု ပြဋ္ဌာန်းထားပြီး သားဖြစ်ပါသည်။ နိုင်ငံ့ဝန်ထမ်းနည်းဥပဒေများရဲ့ အခန်း(၁၈) ဌာနဆိုင်ရာစုံစမ်းစစ်ဆေးမှု၏ ပုဒ်မ ၁၉၂ ပုဒ်မခွဲ(ခ)တွင် စာရင်းစစ်အဖွဲ့၏ အစီရင်ခံစာအရ သက်ဆိုင်ရာဝန်ထမ်းတွင် ပြန်လည်ရှင်းလင်းရန် တာဝန်ထင်ရှား ပေါ်ပေါက်ခြင်းဟု အတိအလင်းဖော်ပြထားသည်ကို တွေ့ရှိရပါသည်။ နိုင်ငံတော်သမ္မတကြီးမှလည်း ဤ ဥပဒေပုဒ်မကို ဖြည့်စွက်ပြဋ္ဌာန်းရန် လိုအပ်ခြင်းမရှိဟု သဘောရရှိပါသဖြင့် ပြန်လည်သုံးသပ် သင့်သည်ဟု (ခ)အား ဖြည့်စွက်ရန် မသင့်ပါသဖြင့် နိုင်ငံတော်သမ္မတ၏ သဘောထားမှတ်ချက်အတိုင်း ပြည်ထောင်စု လွှတ်တော်က ဆုံးဖြတ်ပေးနိုင်ပါရန် တင်ပြအပ်ပါသည်။</speech>
<speech type="speaker">ဦးဘိုကြီး ချောက်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="258">ဦးဘိုကြီး(ချောက်မဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနဲ့တကွ ပြည်သူ့လွှတ်တော်ဥက္ကဋ္ဌ၊ ပြည်ထောင်စုလွှတ်တော် ကိုယ်စားလှယ်များ၊ ပြည်ထောင်စုအဆင့်ဝန်ကြီးများ၊ ဧည့်သည်တော်များအားလုံးကို ဂါရဝပြုနှုတ်ခွန်းဆက်သအပ်ပါတယ်။ ဖြန့်ဝေထားတဲ့စာမျက်နှာ ၈ အပိုဒ် ရ ရဲ့ ပုဒ်မ ၃၆ နောက်မှာ ပုဒ်မ ၃၆(ခ) ဖြည့်စွက်ရန်မှာ ပြည်ထောင်စု စာရင်းစစ်ချုပ်ရုံးနှင့် စာရင်းစစ်ရုံးအဆင့်ဆင့်၏ အစီရင်ခံစာအရ ဝန်ထမ်းများအား အရေးယူသည့်အခါ ပဏာမစုံစမ်းမှုကို ပြန်လည်ပြုလုပ်ခြင်းမပြုဘဲ စာရင်းစစ်ရုံးအဆင့်ဆင့်တို့၏ စစ်ဆေးတွေ့ရှိချက်ကို စွဲချက်တင်ရန် အထောက်အထားတစ်ရပ်အဖြစ် မှတ်ယူ၍ ဌာနဆိုင်ရာစုံစမ်းစစ်ဆေးမှုများကို ဆက်လက် ပြုလုပ်ရမည်ဟု ဖော်ပြထားပါတယ်။ ဝန်ထမ်းတွေကို အရေးယူရန် လိုအပ်တဲ့အခါမှာ ပဏာမစုံစမ်းမှု PE ပြီးလျှင် အပြစ်ထင်ရှားပါက ဌာနဆိုင်ရာစုံစမ်းမှု DE ကို ဆက်လက်ပြုလုပ်ရပါတယ်။ စာရင်းစစ်အဖွဲ့ အနေဖြင့် ဝန်ထမ်းအား အပြစ်ရှိ မရှိ သေချာစွာစစ်ဆေးပြီး အပြစ်ထင်ရှားလျှင် ဝန်ထမ်းအားအရေးယူရန် ထောက်ခံအကြံပြုရကြောင်း သိရှိရပါတယ်။ အပြစ်ထင်ရှားရှိသည်ဟု စာရင်းစစ်အစီရင်ခံစာအရ ဖော်ပြပြီး ဖြစ်ပါက သက်သာစေရန် ဌာနဆိုင်ရာမှ ပဏာမစုံစမ်းမှု PE မစစ်တော့ဘဲ ဌာနဆိုင်ရာစုံစမ်း စစ်ဆေးမှု DE ကို ဆက်လက်ပြုလုပ်ရမည်ဟု ဖော်ပြထားခြင်းဖြစ်ပါတယ်။ DE ကို မစစ်ဘဲ စာရင်းစစ် အစီရင်ခံစာအရ တိုက်ရိုက်အရေးယူရန်မဟုတ်ပါဘူး။ တစ်နည်းအားဖြင့်ပြောလို့ရှိရင် မြန်လာအောင် အဆင့်ဆင့် စစ်နေတဲ့အခါမှာ စစ်ဆေးခြင်းလုပ်တာဟာမှန်ပါတယ်။ ဒါကြောင့်မို့လို့ ကျွန်တော်တို့ ပြည်ထောင်စုလွှတ်တော်ရဲ့ အတည်ပြုချက်နဲ့ သမ္မတရဲ့ သဘောထား မှတ်ချက်ကို သေသေချာချာ ဖတ်ပြီးတော့ သေသေချာချာ ဆွေးနွေးကြဖို့ကောင်းတယ်လို့ တင်ပြပါတယ်။ အစိုးရဌာနများ၊ အစိုးရအဖွဲ့အစည်းများ၏ ပစ္စည်းများ၊ ငွေများပျောက်ဆုံးခြင်း၊ အလွဲသုံးစားပြုခြင်း စသည်တို့ကို တရားရုံးတွေမှာ တရားစွဲဆိုမယ်ဆိုလို့ရှိရင် စာရင်းစစ်ချုပ်ရုံး၏ အစီရင်ခံစာကို တရားရုံးတွေမှာ အထောက်အထားများဖြင့် လက်ခံအသုံးပြုနေတာတွေ့ရပါတယ်။ ဒီသဘောမျိုးလည်း ဖြစ်ပါတယ်။ ဒါကြောင့် မို့လို့ ပုဒ်မ ၃၆(ခ)အရ ဖြည့်စွက်ရန် ပြည်ထောင်စုလွှတ်တော်၏ အတည်ပြုချက်အတိုင်း ထောက်ခံ ဆွေးနွေးအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ပြည်ထောင်စုစာရင်းစစ်ချုပ်ရုံး သဘောထားပြောပါ။</speech>
<speech><agency id="9">ဦးမော်သန်း(စာရင်းစစ်ချုပ်၊ ပြည်ထောင်စုစာရင်းစစ်ချုပ်ရုံး)</agency>လေးစားရပါသော ပြည်ထောင်စုလွှတ်တော် နာယကကြီးခင်ဗျာ။ ကျွန်တော်တို့ စာရင်းစစ်တဲ့အခါမှာဆိုရင် Willing Up ဆိုပြီးတော့ သက်ဆိုင်ရာအဖွဲ့အစည်းကိုလည်းပဲ အခွင့်အရေးအပြည့်ပေးပါတယ်။ အခွင့်အရေးပေးပြီးတော့ ပြန်လည်ရှင်းလင်းခွင့်လည်းပဲ ရှိပြီးသားဖြစ်ပါတယ်။ ဒါကြောင့်မို့လို့ ဒီအပိုဒ်ထည့်ခြင်းအားဖြင့် ကုန်သက်သာအောင် အရေးယူစရာရှိတာလည်း မြန်မြန်ဆန်ဆန် အရေးယူနိုင်အောင် ဒါကြောင့်မို့လို့ 2063 Rule of Law o Reinforce dodao GosseitGoodgaozos nas cosạ3a6$ . mcosşzlog ပြည်ထောင်စုလွှတ်တော်က တင်ပြတဲ့အတိုင်း လက်ခံဖို့သဘောတူပါတယ်။</speech>
<speech type="speaker">ဥပဒေကြမ်းပူးပေါင်းကော်မတီ သဘောထားပြောပါ။</speech>
<speech><mp id="992">ဒေါက်တာမြတ်ဉာဏစိုး(အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ နိုင်ငံ့ဝန်ထမ်းနည်းဥပဒေမှာပါရှိတာ မှန်ပါတယ်။ ဒါ က Mother Law လို့ခေါ်တဲ့ ဥပဒေကြီး ဖြစ်ပါတယ်။ ဒီအတွက်ကြောင့်မို့လို့ နည်းဥပဒေမှာပါရှိတာနဲ့ မလုံလောက်ပါဘူး။ ဥပဒေမှာပါ ခိုင်ခိုင်မာမာ ပြဋ္ဌာန်းပါရှိဖို့ လိုအပ်တဲ့အတွက် ပြည်ထောင်စုလွှတ်တော်ရဲ့ အတည်ပြုချက်အတိုင်း ဆက်လက် အတည်ပြု ပေးနိုင်ပါရန် တင်ပြအပ်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ရ မူလ ဥပဒေပုဒ်မ ၃၆(ခ)သည် ဥပဒေကြမ်းပူးပေါင်းကော်မတီ၏ သဘောထားမှတ်ချက်နှင့်အညီ ပြည်ထောင်စု လွှတ်တော်၏ အတည်ပြုချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို သဘောတူ မတူ လွှတ်တော်ရဲ့ ဆန္ဒရယူပါ့မယ်။ ဆန္ဒမဲပေးကြဖို့ အသင့်ရှိစေလိုပါတယ်။ ဆန္ဒမဲပေးနိုင်ကြပါပြီ။ လွှတ်တော်ကိုယ်စားလှယ်များက စက်ခလုတ်အသုံးပြု၍ ဆန္ဒမဲပေးကြပါသည်။</speech>
<speech type="speaker">အဆိုကို ထောက်ခံမဲ(၃၄၂)မဲ၊ ကန့်ကွက်မဲ(၁၈၂)မဲ၊ ကြားနေမဲ (၃)မဲ ဖြစ်ပါတယ်။</speech>
<speech type="speaker">ထောက်ခံဆန္ဒမဲများတဲ့အတွက် ပြည်ထောင်စုလွှတ်တော်၏ အတည်ပြုချက် အတိုင်း အဆိုအတည်ဖြစ်ကြောင်း ကြေညာပါတယ်။</speech>
<speech><mp id="992">ဒေါက်တာမြတ်ဉာဏစိုး(အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယက ကြီးခင်ဗျား။ ကန့်လန့်ဖြတ်ဇယားရဲ့ အမှတ်စဉ်(၈) ဖြစ်ပါတယ်။ ဥပဒေကြမ်းရဲ့ အပိုဒ် ရ မှာဖော်ပြပါရှိတဲ့ မူလဥပဒေပုဒ်မ ၃၆-ဂ ဖြင့် ဖြည့်စွက်တာဖြစ်ပါတယ်။ ဒီလိုဖြည့်စွက်တဲ့နေရာမှာ ပြည်ထောင်စုစာရင်းစစ် ချုပ်ရုံးနဲ့ စာရင်းစစ်ရုံး အဆင့်ဆင့်တို့ရဲ့ စစ်ဆေးလုပ်ငန်းများ ထိရောက်စွာဆောင်ရွက်နိုင်ရန် သက်ဆိုင်ရာ အဖွဲ့အစည်းများ သို့မဟုတ် လုပ်ငန်းမှတာဝန်ရှိသူများက ပူးပေါင်းဆောင်ရွက်ရမည်လို့ ဥပဒေကြမ်းပူးပေါင်း ကော်မတီက ပြင်ဆင်ချက်တင်သွင်းခဲ့တာဖြစ်ပါတယ်။ ဆိုလိုတဲ့သဘောကတော့ ဒီလိုလုပ်ငန်းတွေကို မဖြစ်မနေ ဆောင်ရွက်ပေးရမှာမဟုတ်ဘူး။ ဆောင်ရွက်ပေးတဲ့နေရာမှာလည်း စာရင်းစစ်ချုပ်ရုံးနဲ့ စာရင်းစစ်ရုံး အဆင့်ဆင့်တို့ရဲ့ မူလတာဝန်ဖြစ်တဲ့ စစ်ဆေးရေးလုပ်ငန်းတွေကိုပဲ ထိရောက်စွာ ဆောင်ရွက်နိုင်ဖို့လို့ တင်ပြခဲ့တာဖြစ်ပါတယ်။ ရှားတောမဲဆန္ဒနယ်က ပြည်သူ့လွှတ်တော်ကိုယ်စားလှယ် ဒေါ်ဝင့်ဝါထွန်းက ထိရောက်စွာ ဆောင်ရွက်နိုင်စေရန်အလို့ငှာလို့ ထပ်ပြီးတော့ ဖြည့်စွက်လိုက်ခြင်းဟာ မြန်မာစာရေးထုံးအရ ပိုမိုသင့်မြတ် တဲ့အတွက် ၃၆-ဂ ကို ပြည်ထောင်စုစာရင်းစစ်ချုပ်ရုံးနှင့် စာရင်းစစ်ရုံးအဆင့်ဆင့်တို့၏ စစ်ဆေးရေး လုပ်ငန်းများ ထိရောက်စွာဆောင်ရွက်နိုင်စေရန်အလို့ငှာ သက်ဆိုင်ရာအဖွဲ့အစည်းများ သို့မဟုတ် လုပ်ငန်းမှ တာဝန်ရှိသူများက ပူးပေါင်းဆောင်ရွက်ရမည်ဆိုတဲ့ ပြင်ဆင်ချက်အတိုင်း လွှတ်တော်က အတည်ပြု ပေးနိုင်ပါရန် တင်ပြအပ်ပါတယ်ခင်ဗျာ။</speech>
<speech type="speaker">ဒေါ်ဝင့်ဝါထွန်း ရှားတောမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="248">ဒေါ်ဝင့်ဝါထွန်း(ရှားတောမဲဆန္ဒနယ်၊ ကယားပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ အားလုံးပဲမင်္ဂလာပါရှင်။ ကျွန်မရဲ့ ပြင်ဆင်ချက်အဆိုကို လက်ခံအတည်ပြု ပေးတဲ့အတွက်လည်း ကျေးဇူးအများကြီးတင်ပါတယ်။ ကျွန်မ အပိုဒ် ရ ပုဒ်မ ၃၆-ဂ မှာ ထိရောက်စွာ ဆောင်ရွက်နိုင်စေရန် အလို့ငှာလို့ ဖြည့်စွက်ထားတာဖြစ်ပါတယ်။ ကျိုးကြောင်းဖော်ပြချက်အနေနဲ့ ကျွန်မ စာပေအရေးအသားကိုပဲ ဖြည့်စွက်ခဲ့ခြင်းဖြစ်ပါတယ်။ အနည်းငယ်လေး ဆွေးနွေးလိုပါတယ်ရှင့်။ ပြည်ထောင်စုစာရင်းစစ်ချုပ်ရုံးနဲ့ စာရင်းစစ်ရုံးအဆင့်ဆင့်တို့၏ စစ်ဆေးရေးလုပ်ငန်းများ ထိရောက်စွာ ဆောင်ရွက်နိုင်စေရန် သက်ဆိုင်ရာအဖွဲ့အစည်းများ သို့မဟုတ် လုပ်ငန်းမှတာဝန်ရှိသူများက ပူးပေါင်း ဆောင်ရွက်ရမည်လို့ နဂိုကရေးထားတာဖြစ်ပါတယ်။ ကျွန်မတို့ တစ်ခုခုကို လုပ်ကိုင် ဆောင်ရွက်စေချင် တယ်ဆိုရင် ဘာကြောင့်၊ ဘာ့အတွက်ကြောင့် လုပ်ရတယ်ဆိုတဲ့ဟာကို ပိုပြီးတော့မှ Advertise လုပ်ချင်တာ ဖြစ်တဲ့အတွက်ကြောင့်မို့လို့ အတွက်လို့ စကားလုံးနဲ့ပြောတဲ့နေရာမှာ ကျွန်မက စာပေအရေးအသားအနေနဲ့ အလို့ငှာလို့ ထည့်သွင်းသုံးစွဲလိုက်ခြင်းပဲ ဖြစ်ပါတယ်။ တစ်ခါ ဒီလိုထည့်သွင်းရခြင်းရဲ့ အကြောင်းရင်းက အရှေ့က ကျွန်မတို့လုပ်ငန်းတွေကို အကောင်အထည်ဖော်တဲ့နေရာမှာ စာရင်းစစ်ဆေးခြင်းဆိုတဲ့ Performance Audit ကိုလည်း ကျွန်မကူညီရာရောက်စေချင်တဲ့ အတွက်ကြောင့်မို့လို့ ဖြစ်ပါတယ်။ ဘာဖြစ်လို့လဲဆိုလို့ရှိရင် ဦးစီးဌာနအသီးသီးမှာ Internal Audit တွေရှိပါတယ်။ ဒီ Internal Audit တွေက တာဝန်ယူမှု၊ တာဝန်ခံမှုရှိရှိနဲ့သာ မိမိရဲ့ ဌာနအတွင်း စာရင်းသေကို သေသေချာချာ လုပ်ကိုင်ဆောင်ရွက်ထားမယ်ဆိုလို့ရှိရင် ကျွန်မတို့ စာရင်းစစ်ရုံးအဆင့်ဆင့်က လာရောက်စိစစ်တဲ့အခါမှာ သူတို့နဲ့ ပူးပေါင်းဆောင်ရွက်လိုက်မယ်ဆိုလို့ရှိရင် ကျွန်မတို့ဒီ ပြည်ထောင်စုစာရင်းစစ်ချုပ်ရုံးနဲ့ စာရင်းစစ်ရုံး အဆင့်ဆင့်တို့ရဲ့ စစ်ဆေးရေးလုပ်ငန်းတွေ ထိရောက်စွာဆောင်ရွက်နိုင်မှာ ဖြစ်တဲ့အတွက်ကြောင့်မို့လို့ အလို့ငှာ ဆိုတဲ့ဟာလေးကို စာပေအရေးအသားအနေနဲ့ ပိုပြီးတော့မှ ခန့်ညားစေလိုတဲ့အတွက် ထည့်ခဲ့ခြင်းဖြစ်ပါတယ်။ ကျေးဇူးတင်ပါတယ်ရှင့်။</speech>
<speech type="speaker">ပြည်ထောင်စုစာရင်းစစ်ချုပ်ရုံး သဘောထားပြောပါ။</speech>
<speech><agency id="9">ဦးမော်သန်း(စာရင်းစစ်ချုပ်၊ ပြည်ထောင်စုစာရင်းစစ်ချုပ်ရုံး)</agency>ပိုမိုပြီးတော့ ပြီးပြည့်စုံ ပါတယ်။ လုပ်ငန်းကိရိယာအတွက်ကို ပိုပြည့်စုံတဲ့အတွက် ပြည်ထောင်စုစာရင်းစစ်ချုပ်အနေနဲ့ကတော့ သဘောတူပါတယ်။ ကျေးဇူးလည်းတင်ပါတယ်။ လုပ်သင့်လုပ်ထိုက်တဲ့ ကိစ္စရပ်များကို လုပ်ကိုင်ဆောင်ရွက် နိုင်ဖို့အတွက် လွှတ်တော်ကနေပြီးတော့ စောင့်ရှောက်ပေးတဲ့အတွက် ကျေးဇူးလည်းတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ယင်းအပိုဒ်နဲ့စပ်လျဉ်းပြီး ဥပဒေကြမ်း ပူးပေါင်းကော်မတီနဲ့ ပြည်ထောင်စုစာရင်းစစ်ချုပ်ရုံးကလည်း ဒေါ်ဝင့်ဝါထွန်း၊ ရှားတောမဲဆန္ဒနယ်ရဲ့ ပြင်ဆင်ချက်ကို သဘောတူထားတဲ့အတွက် လွှတ်တော်ရဲ့ သဘောထားရယူခြင်းကို ဆက်လက်ဆောင်ရွက်မှာ ဖြစ်ပါတယ်။</speech>
<speech type="speaker">အဆိုမှာ ဥပဒေကြမ်း၏ အပိုဒ် ရ မူလဥပဒေပုဒ်မ ၃၆-ဂ သည် နိုင်ငံတော် သမ္မတ၏ သဘောထားမှတ်ချက်နှင့်အညီ ဒေါ်ဝင့်ဝါထွန်း၏ ပြင်ဆင်ချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင် မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="992">ဒေါက်တာမြတ်ဉာဏစိုး(အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>လေးစားအပ် ပါသော နာယကကြီးခင်ဗျာ။ ဥပဒေကြမ်းပူးပေါင်းကော်မတီအနေနဲ့ ဥပဒေကြမ်းရဲ့ ခေါင်းစဉ် ပြင်ဆင် ချက်ကို တင်ပြသွားမှာ ဖြစ်ပါတယ်။ ဒီဥပဒေကြမ်းကို ကျွန်တော်တို့ ပြည်ထောင်စုလွှတ်တော်ကို ပေးပို့ လာစဉ်အခါကာလတုန်းကတော့ ၂၀၁ရ ခုနှစ် ဖြစ်ပြီးတော့ ခုချိန်မှာ ၂၀၁၈ ခုနှစ်ကို ကူးပြောင်းရောက်ရှိပြီ ဖြစ်တဲ့အတွက်ကြောင့်မို့လို့ ပြည်ထောင်စုစာရင်းစစ်ချုပ်ဥပဒေကို ပြင်ဆင်သည့်ဥပဒေကြမ်း (၂၀၁၈) အဖြစ် ခေါင်းစဉ်ပြင်ဆင်ချက်အဖြစ် လွှတ်တော်က အတည်ပြုပေးနိုင်ပါရန် တင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဥပဒေကြမ်း၏ခေါင်းစဉ်ကို ဥပဒေကြမ်း ပူးပေါင်းကော်မတီက တင်ပြထားသည့်အတိုင်း ပြည်ထောင်စုစာရင်းစစ်ချုပ်ဥပဒေကို ပြင်ဆင်သည့်ဥပဒေကြမ်း (၂၀၁၈)အဖြစ် ပြင်ဆင်သွားမည်ဖြစ်ကြောင်းနဲ့ ယင်းဥပဒေကြမ်းနဲ့စပ်လျဉ်းပြီး နိုင်ငံတော်သမ္မတရဲ့ သဘောထားမှတ်ချက်များကို လွှတ်တော်က ဆုံးဖြတ်ထားတဲ့အတိုင်းပြင်ဆင်ပြီး ပြည်ထောင်စုလွှတ်တော် ဆိုင်ရာ နည်းဥပဒေ ၁၀၉ နှင့်အညီ နိုင်ငံတော်သမ္မတထံသို့ ပြန်လည်ပေးပို့သွားမည်ဖြစ်ကြောင်း အသိပေး ကြေညာပါတယ်။</speech>
</bill>
</section>
</discussion>
<postface><title>ပြည်ထောင်စုလွှတ်တော် နာယက က အစည်းအဝေး စတုတ္ထနေ့ ရပ်နားကြောင်းနှင့် ပဉ္စမနေ့ ကျင်းပမည့် နေ့ရက်နှင့်ကြေညာခြင်း</title>
<speech type="speaker">အစီအစဉ်(၁၅) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ သတ္တမပုံမှန် အစည်းအဝေး စတုတ္ထနေ့ အစီအစဉ်ကို ရပ်နားပါမယ်။ ဒုတိယအကြိမ် ပြည်ထောင်စုလွှတ်တော် သတ္တမပုံမှန်အစည်းအဝေးရဲ့ ပဉ္စမနေ့ကို ၂၀၁၈ ခုနှစ်၊ ဇန်နဝါရီလ ၂၄ ရက် (ဗုဒ္ဓဟူးနေ့) နံနက် ၁၀:ဝဝ နာရီ ကျင်းပပြုလုပ်မည်ဖြစ်ကြောင်းနှင့် ယနေ့ အတွက် အစည်းအဝေးပြီးဆုံးကြောင်း ကြေညာပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">ပြည်ထောင်စုလွှတ်တော် ကိုယ်စားလှယ်များအားလုံး ထွက်ခွာနိုင် ပါပြီခင်ဗျာ။ ဒုတိယအကြိမ် ပြည်ထောင်စုလွှတ်တော် သတ္တမပုံမှန်အစည်းအဝေး စတုတ္ထနေ့ကို မွန်းလွဲ ၁၂:၅၀ နာရီတွင် ရပ်နားပါသည်။</speech>
</postface>
</transcript>
</doc>
