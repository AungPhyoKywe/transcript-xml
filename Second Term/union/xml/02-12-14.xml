<doc>
<docinfo>
<docno>02-12-14.xml</docno>
<pdf>02-12-14.pdf</pdf>
<term value="02">ဒုတိယအကြိမ်</term>
<session value="12" />
<sittingday value="14" />
<legislature value="union">ပြည်ထောင်စုလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် (၁၂)ကြိမ်မြောက်ပုံမှန်အစည်းအဝေး (၁၄)ရက်မြောက်နေ့မှတ်တမ်း</title>
<date>၁၃၈၁ ခုနှစ်၊ နယုန်လဆန်း ၅ ရက် (၂၀၁၉ ခုနှစ်၊ ဇွန်လ ရ ရက်)(သောကြာနေ့</date>
</docinfo>
<transcript>
<preface>
<p>နေပြည်တော်ရှိ ပြည်ထောင်စုလွှတ်တော် အစည်းအဝေးခန်းမတွင် ဒုတိယအကြိမ် ပြည်ထောင်စု လွှတ်တော် (၁၂)ကြိမ်မြောက်ပုံမှန်အစည်းအဝေး (၁၄)ရက်မြောက်နေ့ကို နံနက် ၁၀:ဝဝ နာရီင်ကျင်းပပါသည်။ ပြည်ထောင်စုလွှတ်တော် အစည်းအဝေးတွင် နာယကအဖြစ် ပြည်သူ့လွှတ်တော် ဥက္ကဋ္ဌ ဦးတီခွန်မြတ်က ဆောင်ရွက်ပြီး အခမ်းအနားမှူးအဖြစ် ပြည်ထောင်စုလွှတ်တော်ရုံး ညွှန်ကြားရေးမှူးချုပ် ဦးကျော်စိုးက ဆောင်ရွက်ပါသည်။</p>
<title>ပြည်ထောင်စုလွှတ်တော် နာယက နေရာယူခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် (၁၂)ကြိမ်မြောက်ပုံမှန်အစည်းအဝေးရဲ့ (၁၄)ရက်မြောက်နေ့အစီအစဉ် စတင်ပါတော့မယ်။ ယနေ့အစည်းအဝေးကို ဧည့်သည် ၉၀ ဦး လာရောက်လေ့လာလျက်ရှိကြောင်း တင်ပြအပ်ပါတယ် ။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="speaker">အားလုံးမင်္ဂလာပါခင်ဗျား။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<title>ပြည်ထောင်စုလွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ ဒီကနေ့ကျင်းပတဲ့ ဒုတိယအကြိမ် ပြည်ထောင်စုလွှတ်တော် (၁၂)ကြိမ်မြောက်ပုံမှန်အစည်းအဝေး (၁၄)ရက်မြောက်နေ့မှာ ပြည်ထောင်စု လွှတ်တော်ကိုယ်စားလှယ်များ စိစစ်ရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်ထောင်စုလွှတ်တော် ကိုယ်စားလှယ်ဦးရေ စုစုပေါင်း ၆၅ရ ဦး ရှိပြီး ဒီကနေ့ အစည်းအဝေးကို ၅၈၉ ဦး တက်ရောက်ပါတယ်။ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်းရဲ့ ၈၉.၆၅ ရာခိုင်နှုန်းရှိပြီး သုံးပုံတစ်ပုံထက် ကျော်လွန်တဲ့အတွက် ပြည်ထောင်စုလွှတ်တော်ဆိုင်ရာ ဥပဒေပုဒ်မ ၂၀ နဲ့ နည်းဥပဒေ ၁၂ နည်းဥပဒေခွဲ(ခ) တို့အရ အစည်းအဝေးအထမြောက်ကြောင်းနဲ့ စတင်ကျင်းပကြောင်း ကြေညာပါတယ်။</speech>
<title>ပြည်ထောင်စုလွှတ်တော် (၁၂)ကြိမ်မြောက်ပုံမှန်အစည်းအဝေး (၁၄)ရက်မြောက်နေ့ ကြေညာခြင်း</title>
<speech type="speaker">အစီအစဉ်(၃) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယ အကြိမ် ပြည်ထောင်စုလွှတ်တော် (၁၂) ကြိမ်မြောက်ပုံမှန်အစည်းအဝေး (၁၄) ရက်မြောက်နေ့ အစီအစဉ်ကို လွှတ်တော်ကိုယ်စားလှယ်များထံ ဖြန့်ဝေထားတဲ့အစီအစဉ်အတိုင်း ဆက်လက်ဆောင်ရွက်သွားပါမယ်။</speech>
<title>အစည်းအဝေးမတက်ရောက်နိုင်သော ပြည်ထောင်စုလွှတ်တော် ကိုယ်စားလှယ်များအတွက် ခွင့်ပန်ကြားခြင်းနှင့် အစည်းအဝေးတက်ရောက်မှုအခြေအနေကို မှတ်တမ်းတင်ခြင်း</title>
<speech type="speaker">အစီအစဉ်(၄) ဖြစ်ပါတယ်။ ဒီကနေ့အစည်းအဝေးကို မတက်ရောက်နိုင်တဲ့ ပြည်ထောင်စုလွှတ်တော် ကိုယ်စားလှယ်များအတွက် ပြည်ထောင်စုလွှတ်တော် ကိုယ်စားလှယ်များစိစစ်ရေး ကော်မတီက ခွင့်ပန်ကြားဖို့ ဖြစ်ပါတယ်။</speech>
<speech><mp id="1249">ဦးမောင်မောင်လတ်(အတွင်းရေးမှူး၊ ကိုယ်စားလှယ်များစိစစ်ရေးကော်မတီ)</mp>လေးစားအပ် ပါသော ပြည်ထောင်စုလွှတ်တော် နာယကကြီးခင်ဗျာ။ ယနေ့ ကျင်းပပြုလုပ်တဲ့ ဒုတိယအကြိမ် ပြည်ထောင်စု လွှတ်တော် (၁၂)ကြိမ်မြောက်ပုံမှန်အစည်းအဝေး (၁၄)ရက်မြောက်နေ့ ၇-၆-၂၀၁၉ ရက်နေ့မှာ အစည်းအဝေးသို့ တက်ရောက်နိုင်ခြင်းမရှိသော ပြည်ထောင်စုလွှတ်တော် ကိုယ်စားလှယ်များရဲ့ ကိုယ်စား စစ်ကိုင်းတိုင်းဒေသကြီး၊ မဲဆန္ဒနယ်(၉)မှ အမျိုးသားလွှတ်တော်ကိုယ်စားလှယ်၊ ပြည်ထောင်စုလွှတ်တော် ကိုယ်စားလှယ်များစိစစ်ရေး ကော်မတီ အတွင်းရေးမှူးဖြစ်သူ ကျွန်တော် ဦးမောင်မောင်လတ်က ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက်နိုင်ခြင်းမရှိသော ပြည်ထောင်စုလွှတ်တော်ကိုယ်စားလှယ်များမှာ- ဒေါက်တာဒေါ်ခင်စည်သူ လွိုင်ကော်၊ - ဒေါ်နန်းသန်းသန်းလွင် ဘားအံ၊ - ဦးနေစိုးအောင် ဝန်းသို၊ - ဦးမောင်မြင့် မင်းကင်း၊ - ဦးဉာဏ်ထွန်း ဇီးကုန်း၊ - ဦးမြင့်ဦး သနပ်ပင်၊ - ဦးလှဌေးဝင်း ဇေယျာသီရိ၊ - ဦးကျော်တင့် တပ်ကုန်း၊ - ဦးစောထွန်း မုဒုံ၊ - ဦးလွင်ကိုလတ် သန်လျင်၊ - ဦးစိုးသူရထွန်း ကွမ်းခြံကုန်း၊ - ဒေါ်ဇင်မာအောင် ရန်ကင်း၊ - ဦးစိုင်းဖိုးဖြတ် - ဒေါ်ပြုံးကေသီနိုင် - ဦးစိုင်းသန့်ဇင် - ဦးလင်းဇော်ထွန်း မိုင်းဖြတ်၊ - ဦးအောင်ကျော်ဦး(ခ) ဦးကျော်ဦး မိုင်းတုံ၊ - ဒေါ်နန်းခင်စော ကွန်ဟိန်း၊ - ဦးစိုင်းဦးခမ်း - ဦးခွန်အောင်ကျော် ဟိုပုန်း၊ - ဒေါက်တာစိုးမိုးသူ မြောင်းမြ၊ - ဦးနိုင်ကိုကို ကချင်-၁၂၊ - ဦးဇယ်ခေါင် ကချင်-၃၊ - ဦးစိုးသိန်း - ဦးစိုင်းပန်ဖ ကယား-၁၂၊ - ဦးတင်ဝေ တနင်္င်္သာရီ-၆၊ - ဦးဝင်းကြိုင် ပဲခူး-၁၀၊ - ဒေါက်တာဝင်းမြင့် ပဲခူး-၁၁၊ - ဒေါ်သီရိရတနာ မွန်-၁၂၊ - ဦးစိန်အောင် ရခိုင်-၁ နှင့် - ဒေါက်တာဌေးကြွယ် ရန်ကုန်-၁ တို့ဖြစ်ကြပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြုထားသူ ၃ရ ဦးရှိပြီး၊ ယနေ့ ခွင့်ပန် ကြားသူ ၃၁ ဦး ဖြစ်တဲ့အတွက် စုစုပေါင်း ခွင့်ပန်ကြားသူ ၆၈ ဦးဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနှင့် ယနေ့ ခွင့်ပန်ကြားသူ ပြည်ထောင်စုလွှတ်တော်ကိုယ်စားလှယ် ၃၁ ဦးအား ခွင့်အဖြစ်သတ်မှတ်ခွင့်ပြုပေးနိုင် ပါရန် လေးစားစွာ တင်ပြအပ်ပါတယ်ခင်ဗျာ။</speech>
<speech type="speaker">ခွင့်ပန်ကြားသူအားလုံးကို ခွင့်ပြုပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် (၁၂) ကြိမ်မြောက်ပုံမှန်အစည်းအဝေး (၁၄)ရက်မြောက်နေ့ကို တက်ရောက်ခွင့်ရှိတဲ့ လွှတ်တော်ကိုယ်စားလှယ် ၆၅ရ ဦး၊ ယခင်က ခွင့်ပြုထားသူ ၃ရ ဦး၊ ယနေ့ခွင့်ပန်ကြား၍ ခွင့်ပြုထားသူ ၃၁ ဦး ဖြစ်တဲ့အတွက် ခွင့်ပြုထားသူ စုစုပေါင်း ၆၈ ဦးဖြစ်ပြီး ခွင့်မဲ့ပျက်ကွက်သူ မရှိပါ။ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">ပြည်ထောင်စုလွှတ်တော်က သဘောတူတဲ့အတွက် ပြည်ထောင်စုလွှတ်တော် ဆိုင်ရာ နည်းဥပဒေ ၄ နည်းဥပဒေခွဲ(ခ)အရ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value="Bill">
<bill>
<title>ပြည်ထောင်စုလွှတ်တော်က အတည်ပြုသည်ဟု မှတ်ယူရမည့် မြန်မာနိုင်ငံရင်းနှီးမြှုပ်နှံမှုဥပဒေကို ပြင်ဆင်သည့်ဥပဒေကြမ်းကို လွှတ်တော်က မှတ်တမ်းတင်ခြင်း</title>
<speech type="speaker">အစီအစဉ်(၅) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ မြန်မာနိုင်ငံ ရင်းနှီးမြှုပ်နှံမှုဥပဒေကို ပြင်ဆင်သည့်ဥပဒေကြမ်းကို အမျိုးသားလွှတ်တော်မှာ စတင်ဆွေးနွေးခဲ့ပြီး လွှတ်တော် နှစ်ရပ် သဘောတူညီတဲ့ ဥပဒေကြမ်းအဖြစ် ၅-၆-၂၀၁၉ ရက်မှာ ပြည်ထောင်စုလွှတ်တော်သို့ ပေးပို့ထား ပါတယ်။ အဆိုပါဥပဒေကြမ်းကို နိုင်ငံတော်သမ္မတ လက်မှတ်ရေးထိုးထုတ်ပြန်နိုင်ဖို့အတွက် ၅-၆-၂၀၁၉ ရက်တွင် ပေးပို့ထားပါကြောင်းနဲ့ ပြည်ထောင်စုလွှတ်တော်ဆိုင်ရာ နည်းဥပဒေ ၈၁ အရ ပြည်ထောင်စု လွှတ်တော်က အတည်ပြုသည်ဟုမှတ်ယူ၍ မှတ်တမ်းတင်ကြောင်း ကြေညာပါတယ်။ နိုင်ငံတော်သမ္မတထံမှ သဘောထားမှတ်ချက်ဖြင့် ပြန်လည်ပေးပို့ထားသော တရားလွှတ်တော်ရှေ့နေများ ကောင်စီအက်ဥပဒေကို ပြင်ဆင်သည့်ဥပဒေကြမ်းနှင့်စပ်လျဉ်း၍ တစ်ပိုဒ်ချင်းစီအလိုက် အတည်ပြုရန် အဆိုတင်သွင်းခြင်းနှင့် လွှတ်တော်၏ အဆုံးအဖြတ်ရယူခြင်း၊</speech>
<speech type="speaker">အစီအစဉ်(၆) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ တရား လွှတ်တော်ရှေ့နေများကောင်စီ အက်ဥပဒေကို ပြင်ဆင်သည့် ဥပဒေကြမ်းအပေါ် နိုင်ငံတော်သမ္မတရဲ့ သဘောထားမှတ်ချက်များနဲ့စပ်လျဉ်းပြီး ဥပဒေကြမ်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထား မှတ်ချက်အစီရင်ခံစာကို ၄-၆-၂၀၁၉ ရက်က ကျင်းပပြုလုပ်ခဲ့တဲ့ ပြည်ထောင်စုလွှတ်တော် အစည်းအဝေးမှာ ဖတ်ကြားတင်ပြခဲ့ပြီး ဖြစ်ပါတယ်။ ဒီနေ့လွှတ်တော်ရဲ့ အဆုံးအဖြတ်ရယူရာမှာ ဥပဒေကြမ်းပူးပေါင်းကော်မတီရဲ့ သဘောထားမှတ်ချက် အပေါ် ပြင်ဆင်ချက်တစ်စုံတစ်ရာမရှိတဲ့အတွက် လွှတ်တော်ရဲ့ သဘောထားမေးမြန်း အတည်ပြုသွားမှာ ဖြစ်ပါတယ်။ ပြည်ထောင်စုလွှတ်တော်ရဲ့ အတည်ပြုချက်၊ နိုင်ငံတော်သမ္မတရဲ့ သဘောထားမှတ်ချက်နဲ့ ဥပဒေကြမ်း ပူးပေါင်းကော်မတီရဲ့ သဘောထားမှတ်ချက်တို့ပါဝင်တဲ့ ပြင်ဆင်ချက်ဇယားကိုလည်း ကိုယ်စားလှယ်များထံ ဖြန့်ဝေထားပါတယ်။ ပြင်ဆင်ချက်ဇယားကို နောက်ဆက်တွဲဖြင့် ဖော်ပြထားပါသည်။ ဥပဒေကြမ်းပူးပေါင်းကော်မတီက ဥပဒေကြမ်းရဲ့ အပိုဒ် ၂ မှစပြီး အဆိုပြုတင်ပြဖို့ ဖြစ်ပါတယ်။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>လေးစား ရပါသော ပြည်ထောင်စုလွှတ်တော် နာယကကြီး၊ အမျိုးသားလွှတ်တော် ဥက္ကဋ္ဌကြီးနှင့်တကွ အားလုံးပဲ မင်္ဂလာပါခင်ဗျား။ ဥပဒေကြမ်းပူးပေါင်းကော်မတီကိုယ်စား ကျွန်တော် ဒေါက်တာမြတ်ဉာဏစိုးကနေပြီး တော့ အဆိုပြုတင်ပြသွားမှာ ဖြစ်ပါတယ်။ ဥပဒေကြမ်းရဲ့ အပိုဒ် ၂ ကိုတော့ နိုင်ငံတော်သမ္မတရဲ့ သဘော ကားမက်ခက်အဆီ တန်တော်တိ ခပဒေကြမ်းပူးပေါင်းကော်မတီကနေပြီးတော့ အသစ်စက်စက်ကား ဒီအသစ်ဖြည့်စွက်ချက်ကို ပြည်ထောင်စုလွှတ်တော်ကြီးက အတည်ပြုပေးနိုင်ပါရန် အဆိုပြုတင်ပြ အပ်ပါတယ်ခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၂ ကို နိုင်ငံတော်သမ္မတ၏ သဘောထားမှတ်ချက်နှင့်အညီ ဥပဒေကြမ်းပူးပေါင်းကော်မတီ၏ အသစ်ဖြည့်စွက် ချက်သည် ဤဥပဒေကြမ်း၏ အစိတ်အပိုင်းဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူ ပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယက ကြီးခင်ဗျား။ ဆက်လက်ပြီးတော့ ဥပဒေကြမ်းရဲ့ အပိုဒ် ၄ အပိုဒ်ခွဲ(င) ကိုတော့ နိုင်ငံတော်သမ္မတရဲ့သဘော ထားမှတ်ချက်အတိုင်း လွှတ်တော်က အတည်ပြုပေးနိုင်ရန် လေးစားစွာ အဆိုပြုတင်ပြအပ်ပါတယ်ခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၄ အပိုဒ်ခွဲ(င)သည် နိုင်ငံတော်သမ္မတ၏ သဘောထားမှတ်ချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ တရားလွှတ်တော်ရှေ့နေများကောင်စီ အက်ဥပဒေကို ပြင်ဆင်သည့်ဥပဒေကြမ်းနဲ့စပ်လျဉ်းပြီး နိုင်ငံတော်သမ္မတရဲ့ သဘောထားမှတ်ချက်များကို လွှတ်တော်က ဆုံးဖြတ်ထားတဲ့အတိုင်း ပြင်ဆင်ပြီး ပြည်ထောင်စုလွှတ်တော်ဆိုင်ရာ နည်းဥပဒေ ၁၀၉ နှင့် အညီ နိုင်ငံတော်သမ္မတထံသို့ ပြန်လည်ပေးပို့သွားမည်ဖြစ်ကြောင်း အသိပေးကြေညာပါတယ်။</speech>
</bill>
</section>
<section value="Motion">
<motion>
<title>နိုင်ငံတော်သမ္မတထံမှ ပေးပို့ထားသော မန္တလေးတိုင်းဒေသကြီး၊ ပြည်ကြီးတံခွန်မြို့နယ် ရေပေးဝေရေး စီမံကိန်းဆောင်ရွက်ရန် နယ်သာလန်နိုင်ငံ FMO နှင့် ING Bank ထံမှ ယူရို ၂၉.၉၆ သန်းချေးငွေ ရယူရေးနှင့်စပ်လျဉ်း၍ စီမံကိန်းနှင့် ဘဏ္ဍာရေးဝန်ကြီးဌာနက ပြန်လည်ရှင်းလင်း ဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၇) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံတော် သမ္မတထံမှ ပေးပို့ထားတဲ့ မန္တလေးမြို့တော်စည်ပင်သာယာရေးကော်မတီက တာဝန်ယူဆောင်ရွက်မယ့် မန္တလေးတိုင်းဒေသကြီး၊ ပြည်ကြီးတံခွန်မြို့နယ် ရေပေးဝေရေးစီမံကိန်းအတွက် နယ်သာလန်နိုင်ငံ FMO နှင့် ING Bank ကံမ သန္တိ အေးရယ်စပ်လျဉ်းပြီး လက်နက်ကိယ်စားလယ်မင်း ဆွေးနွေးခြင်းအစီအစဉ်ကို ၄-၆-၂၀၁၉ ရက်က ကျင်းပပြုလုပ်ခဲ့တဲ့ ပြည်ထောင်စုလွှတ်တော် အစည်းအဝေးမှာ ဆောင်ရွက်ခဲ့ပြီး ဖြစ်ပါတယ်။ ယခု လွှတ်တော်ကိုယ်စားလှယ်များရဲ့ ဆွေးနွေးချက်များနဲ့ စပ်လျဉ်းပြီး စီမံကိန်းနှင့်ဘဏ္ဍာရေး ဝန်ကြီးဌဌာနက ပြန်လည်ရှင်းလင်းဆွေးနွေးဖို့ဖြစ်ပါတယ်။</speech>
<speech><agency id="27">ဦးမောင်မောင်ဝင်း(ဒုတိယဝန်ကြီး၊ စီမံကိန်းနှင့်ဘဏ္ဍာရေးဝန်ကြီးဌာန)</agency>လေးစားအပ် ပါသော ပြည်ထောင်စုလွှတ်တော်နာယကကြီး၊ အမျိုးသားလွှတ်တော်ဥက္ကဋ္ဌနှင့် လွှတ်တော်ကိုယ်စားလှယ်များ ပြည်ထောင်စုအဆင့် အဖွဲ့အစည်းဝင်များ၊ ဧည့်သည်တော်များအားလုံးပဲ မင်္ဂလာပါ။ ကျွန်တော်ကတော့ စီမံကိန်းနှင့်ဘဏ္ဍာရေးဝန်ကြီးဌာနမှ ဒုတိယဝန်ကြီး ဦးမောင်မောင်ဝင်း ဖြစ်ပါတယ်။ မန္တလေးတိုင်းဒေသကြီး၊ ပြည်ကြီးတံခွန်မြို့နယ် ရေပေးဝေရေးစီမံကိန်း ဆောင်ရွက်နိုင်ရန်အတွက် နယ်သာလန်နိုင်ငံ FMO နှင့် ING Bank တို့ထံမှ ချေးငွေ ယူရို ၂၉.၉၆ သန်း ရယူရန်ကိစ္စနှင့် စပ်လျဉ်းပြီး လွှတ်တော်ကိုယ်စားလှယ်ကြီးများ၏ အကြံပြုဆွေးနွေးချက်များအပေါ် မန္တလေးမြို့တော်စည်ပင်သာယာရေး ကော်မတီနှင့် ပြည်ထောင်စု စီမံကိန်းနှင့် ဘဏ္ဍာရေးဝန်ကြီးဌာနတို့ကိုယ်စား ပြန်လည်ရှင်းလင်း ဆွေးနွေး တင်ပြမှာဖြစ်ပါတယ်။ Power Point သုံးစွဲခွင့်ပြုပါရန် ပန်ကြားအပ်ပါတယ်ခင်ဗျား။ အဆိုပါစီမံကိန်းနှင့်ပတ်သက်ပြီးတော့ ၂၉-၅-၂၀၁၉ ရက်နေ့က ရှင်းလင်းတင်ပြခဲ့ခြင်းအပေါ်မှာ လွှတ်တော်ကိုယ်စားလှယ်ကြီး (၁၄) ဦးတို့က အပြုသဘောဖြင့် ထောက်ခံအကြံပြု ဆွေးနွေးပေးကြသည့် အတွက် အထူးကျေးဇူးတင်ရှိပါကြောင်း ပြောကြားလိုပါတယ်။ လွှတ်တော်ကိုယ်စားလှယ်ကြီးများရဲ့ ဆွေးနွေးမှု များမှာ အကျိုးအကြောင်းဖော်ပြပြီးတော့ ထောက်ခံဆွေးနွေးခဲ့ကြသကဲ့သို့ သတိပြုရမည့် အချက်များ ကိုလည်း အကြံပြုဆွေးနွေးခြင်းနှင့် မရှင်းလင်းသည်များကို မေးမြန်းခြင်းများလည်း ပါရှိပါတယ်။ ပထမဦးစွာ မန္တလေးတိုင်းဒေသကြီး၊ အောင်မြေသာစံမဲဆန္ဒနယ်မှ လွှတ်တော်ကိုယ်စားလှယ် ဒေါက်တာလှမိုးရဲ့ အကြံပြုချက် (၂)ချက်အပေါ် ပြန်လည်ရှင်းလင်း တင်ပြမှာဖြစ်ပါတယ်။ ပထမအချက်အနေနဲ့ “ချေးငွေစနစ်တကျ ပြန်လည်ပေးအပ်နိုင်ရန် မန္တလေးမြို့တော်စည်ပင် သာယာရေးကော်မတီအနေဖြင့် စီမံကိန်းအကောင်အထည်ဖော် ဆောင်ရွက်ခြင်းမပြုမီနှင့် အကောင်အထည် ဖော်ပြီး သည့်တွင် အခွန်အရပ်ရပ်ကို စနစ်တကျကောက်ခံရန် စီမံကိန်းချမှတ်ဆောင်ရွက်သင့် ပါတယ်”လို့ အကြံပြုထားတာ ဖြစ်ပါတယ်။ မန္တလေးမြို့တော် စည်ပင်သာယာရေးကော်မတီအနေဖြင့် လွှတ်တော်ကိုယ်စားလှယ်ကြီး ဆွေးနွေးအကြံပြုထားသည့်အတိုင်း စီမံကိန်းများ ချမှတ်ဆောင်ရွက်လျက် ရှိသည်ကို တင်ပြလိုပါတယ်။ ဥပမာအားဖြင့် နိုင်ငံတော်သမ္မတရုံးရဲ့ (၁/၂၀၁၇) ညွှန်ကြားချက်နှင့်အညီ ကော်မတီကငှားရမ်း ထားသော မြေနှင့်အဆောက်အဦ၊ ငှားရမ်းခနှုန်းထားများကို ခေတ်ကာလနှင့် လိုက်လျောညီထွေ ရှိစေမည့် ငှားရမ်းခများဖြစ်စေရန် ပြင်ဆင်သတ်မှတ်ခြင်း၊ ရေခွန်ကိုလည်း ၂၀၁၈ ခုနှစ်၊ ဧပြီလ ၁ ရက်နေ့မှ စတင်၍ ၁ ယူနစ်လျှင် ၈၅ ကျပ်မှ ၂၀၀ ကျပ်သို့ တိုးမြှင့်ကောက်ခံခြင်း၊ အခွင့်အရေးလိုင်စင်၊ လုပ်ငန်းလိုင်စင်ခများ ကိုလည်း ၂၀၁၈ ခုနှစ်၊ အောက်တိုဘာလမှစတင်၍ တိုးမြှင့်ကောက်ခံခဲ့ခြင်း၊ ယခင်က မရှိခဲ့တဲ့ အိမ်ငှားလိုင်စင်နှင့် သန့်ရှင်းရေးခွန်အစား အမှိုက်သိမ်းဆည်းခကို ၂၀၁၈ ခုနှစ်၊ အောက်တိုဘာလမှ စတင်ကောက်ခံခဲ့ခြင်း တို့ကြောင့် ယခုအခါ ပုံမှန်ဝင်ငွေထက် ပိုမိုရရှိလျက်ရှိပြီး ယခင် ၂၀၁၄-၂၀၁၅ ခု၊ ဘဏ္ဍာရေးနှစ်က ကျပ် ၃၅ ဘီလီယံသာ ရရှိခဲ့တဲ့အခြေအနေမှ ယခု ၂၀၁၈-၂၀၁၉ ဘဏ္ဍာရေးနှစ်မှာ ကျပ် ၇၆ ဘီလီယံအထိ တိုးတက် ရရှိထားပြီဖြစ်ပါတယ်။ ထို့ပြင် အခွန်တိုးတက်ရရှိရေးသည် စာရင်းအချက်အလက်များ မှန်ကန်ခြင်းအပေါ်မှာ များစွာမူတည် လျက်ရှိသဖြင့် မြို့နယ်အလိုက် လူမှုအခြေခံ အချက်အလက်များ ကွင်းဆင်းစစ်ဆေးကောက်ယူခြင်း (Whole City Household Survey) ပြုလုပ်ခဲ့ ပြီးတော့ အဆောက်အဦ အမျိုးအစားနှင့်အခွန်နှုန်းထား ကိုက်ညီမှု မရှိတဲ့ အဆောက်အဦများကို ပြန်လည် စည်းကြပ်နိုင်အောင် ဆောင်ရွက်ခြင်း၊ စည်းကြပ်ရန်ကျန်ရှိနေတဲ့ အဆောက်အဦများနှင့် လိုင်စင်ရယူ ထားခြင်းမရှိတဲ့ လုပ်ငန်းများစသည့် အခွန်အခကောက်ခံမှုကနေ ကင်းလွတ်နေတဲ့ နယ်ပယ်များကို ရှာဖွေဖော်ထုတ် စည်းကြပ်နိုင်ခြင်းတို့ကြောင့် အခွန်ကောက်ခံသည့် ဧရိယာပိုမိုကျယ်ပြန့်လာပြီး အခွန်နှုန်း တိုးတက်ခြင်း မရှိသေးမီကပင် ပုံမှန်ဝင်ငွေထက် တိုးတက်ရရှိအောင် ဆောင်ရွက်ခြင်းဖြစ်ပါတယ်။ ထို့ပြင် အမှိုက်ခွန်၊ မြေခွန်၊ အိမ်ခွန်တို့နှင့် ပတ်သက်၍လည်း ယခင်က ၅၅ ရာခိုင်နှုန်းခန့်သာ ကောက်ခံနိုင်တဲ့ အခြေအနေကနေပြီးတော့ ကျန် ၄၅ ရာခိုင်နှုန်းဟာ အခွန်ကောက်ခံ နိုင်ခြင်းမရှိသဖြင့် ကော်မတီမှ ဖော်ထုတ်ပြီး ကောက်ခံသွားမည်ဖြစ်သည့်အတွက် အခွန်များ တိုးတက် ရရှိလာမှာဖြစ်ပါတယ်။ ထို့ပြင် ပြည်သူများ အခွန်ပေးဆောင်ရာမှာ လွယ်ကူမှုရှိစေဖို့ တိကျမှန်ကန်သော အခွန်ကောက်ခံမှုစနစ် (Digitalization) ဖြင့် ကောက်ခံနိုင်ရေးအတွက် Mobile Payment system ဖြင့်ဆောင်ရွက်တဲ့ 2C2P Mandalay Smart Pay (Mobile Wallets) စနစ်ကို မန္တလေးမြို့တော်စည်ပင် သာယာရေးကော်မတီရဲ့ ရတနာပုံဘဏ်မှာ အကောင်အထည်ဖော် ဆောင်ရွက်နေပြီ ဖြစ်ပါတယ်။ ကောက်ခံတဲ့ (Notice) စာများမှာ QR Code များ ထည့်သွင်းထားခြင်းဖြင့် အနီးစပ်ဆုံး မည်သည့်ဘဏ် တွင်မဆို လွယ်ကူစွာပေးဆောင်နိုင်အောင် ဆောင်ရွက်ပေးသွားမည်ဖြစ်ပါတယ်။ သို့ဖြစ်ရာ အခွန်ကောက်ခံ ရရှိမှုသည် ၂၀၁၉-၂၀၂၀ ခု၊ ဘဏ္ဍာရေးနှစ်မှာ အခွန်အရပ်ရပ် ရငွေ ကျပ်ဘီလီယံ ၁၀၀ အထိ တိုးမြှင့်ရရှိရန် ရည်မှန်းထားပါကြောင်း တင်ပြအပ်ပါတယ်။ ဒုတိယအကြံပြုချက်ဖြစ်တဲ့ “မန္တလေးမြို့မှာ ၂၀၁၂-၂၀၁၃ ခု၊ ပြီးခဲ့တဲ့ လွှတ်တော်သက်တမ်းကာလမှာ ဆောင်ရွက်ခဲ့သည့် ဧရာဝတီမြစ်ရေတင် စီမံကိန်းကဲ့သို့ အမှားအယွင်းမဖြစ်အောင် နည်းပညာဒီဇိုင်းအားလုံး စနစ်တကျဆောင်ရွက်ပါက အကောင်းဆုံးဖြစ်လာဖို့မျှော်လင့်ပါတယ်” ဆိုသည့် အကြံပြုချက်နှင့်စပ်လျဉ်းပြီး ယခင်ဆောင်ရွက်ခဲ့တဲ့ မြစ်ရေတင်စီမံကိန်းကဲ့သို့ နည်းပညာနဲ့ ဒီဇိုင်းလိုအပ်ချက်များမရှိစေရန် Feasibility Study ကို စနစ်တကျ ဆောင်ရွက်ခဲ့ပြီးတော့ နယ်သာလန်နိုင်ငံ အခြေစိုက် Royal Haskoning DHV က Project Design - (က) စီမံကိန်းဆောင်ရွက်မည့် မြေမျက်နှာသွင်ပြင်အနေအထား၊ (ခ) မိုးလေဝသနှင့် ဇလဗေဒဆိုင်ရာ(၁၀)နှစ်စာ အချက်အလက်များ၊ (ဂ) မြစ်ရေအတက်အကျနှစ်စဉ်မှတ်တမ်းများ၊ (ဃ) ငလျင်ဆိုင်ရာအချက်အလက်များ၊ (င) ဒုဋ္ဌဝတီမြစ်၏ရေအရည်အသွေးနှင့် (စ) စီမံကိန်းဧရိယာနှင့် အနီးပတ်ဝန်းကျင်နေ ပြည်သူတို့ရဲ့ သောက်သုံးရေလိုအပ်မှု ဆန်းစစ်ချက် တို့ကိုပါ ထည့်သွင်းတွက်ချက်၍ ရေးဆွဲထားပြီး စနစ်တကျ အကောင်အထည်ဖော်ဆောင်ရွက်သွားမှာ ဖြစ်ပါကြောင်း တင်ပြအပ်ပါတယ်။ ဆက်လက်၍ ကယားပြည်နယ်မဲဆန္ဒနယ်မှ လွှတ်တော်ကိုယ်စားလှယ် ဦးစိုးသိန်း၏ အကြံပြုချက် ဖြစ်တဲ့ “ချေးငွေအား ထိရောက်အကျိုးရှိစေဖို့ ချေးငွေဖြင့်ဆောင်ရွက်သည့် စီမံကိန်းအား စဉ်ဆက်မပြတ် စောင့်ကြည့်၍ သက်ဆိုင်ရာ လွှတ်တော်ရေးရာကော်မတီသို့ (၆) လတစ်ကြိမ် ရှင်းလင်းသင့်ကြောင်း အကြံပြု ဆွေးနွေးချက်”နှင့်စပ်လျဉ်း၍ မန္တလေးမြို့တော်စည်ပင်သာယာရေးကော်မတီအနေဖြင့် စီမံကိန်း၏ ဆောင်ရွက် ပြီးစီးမှုအခြေအနေတို့ကို သက်ဆိုင်ရာ လွှတ်တော်ရေးရာကော်မတီသို့ ပုံမှန်ရှင်းလင်းတင်ပြသွားမည်ဖြစ် ဆက်လက်၍ လွှတ်တော်ကိုယ်စားလှယ် ဦးခင်ချိုနှင့် ဦးထွန်းထွန်းဦးတို့၏ ဆွေးနွေးချက်များတွင် “အတိုးနှုန်းမှာ အခြားသောချေးငွေများဖြစ်သည့် JICA ၊ တရုတ်၊ ကမ္ဘာ့ဘဏ်၊ AFD တို့ထက်များနေခြင်း”ကို ထောက်ပြထားပါတယ်။ နာယကကြီးခင်ဗျား။ ချေးငွေကို ယူသင့် မသင့် စဉ်းစားသုံးသပ်ရာမှာ ဆောင်ရွက်မည့် စီမံကိန်း၏ လိုအပ်ချက်၊ ချေးငွေပေးမည့်နိုင်ငံရဲ့ လိုလားချက်၊ စီမံကိန်းတန်ဖိုး တွက်ချက်မှု၊ ဒီဇိုင်းနှင့် အရည်အသွေး ကောင်းမွန်မှု စတဲ့အချက်များအပေါ် မူတည်ပြီးတော့ ဆုံးဖြတ်ရခြင်းဖြစ်သဖြင့် အချို့စီမံကိန်းများမှာ အတိုးနှုန်း အသင့်အတင့်များနေသော်လည်းပဲ ရယူရတာဖြစ်ပါတယ်။ “ရေဖြန့်ဝေရေးစီမံကိန်းအနေနဲ့ ဝင်ငွေစတင်ရရှိမယ့်ှစ်ရရှိမယ့် ခန့်မှန်းဝင်ငွေနှင့် စီမံကိန်းမပြီးစီးမီ မည်သည့်ဝင်ငွေဖြင့် အတိုးပေးချေမည်” စသည်တို့ကို လွှတ်တော်သို့ ရှင်းလင်းချပြသင့်ကြောင်း ဆွေးနွေးချက်နှင့်စပ်လျဉ်း၍ ဒေါက်တာလှမိုးရဲ့ ဆွေးနွေးချက်ကို ပြန်လည်ရှင်းလင်းဆွေးနွေးခဲ့စဉ်က ပါဝင်ခဲ့သည့်အတိုင်း တိုးတက် ရရှိမယ့် အခွန်အရပ်ရပ် ကောက်ခံရငွေများဖြင့်လည်း ပေးချေနိုင်ရန် စီမံဆောင်ရွက်သွားမည် ဖြစ်ပါကြောင်း တင်ပြအပ်ပါတယ်။ “စီမံကိန်းအား သတ်မှတ်ကာလအတွင်း ီးစီးအောင် ကြိုတင်ပြင်ဆင် ဆောင်ရွက်ရန် အထူးလိုအပ်ပါတယ်” ဆိုတဲ့ အကြံပြုချက်နှင့်စပ်လျဉ်းပြီး ယခုစီမံကိန်းကို သတ်မှတ်ကာလ (၂)နှစ် နဲ့ ၆ လ ခန့်အတွင်း ီးစီးနိုင်ရေးအတွက် တည်ဆောက်ရေးဆိုင်ရာ လုပ်ငန်းများဖြစ်သည့် (က) ရေယူအဆောက်အဦ၊ (ခ) ရေသန့်စင်စက်ရုံ ၊ (ဂ) ရေသိုလှောင်ကန်၊ (ဃ) ရေတွန်းစက်ရုံ၊ (င) ရေဖြန့်ဝေပိုက်လိုင်းစတဲ့ တည်ဆောက်ရေး လုပ်ငန်းများကို တစ်ပြိုင်တည်း ဆောင်ရွက်သွားမည် ဖြစ်ပါတယ်။ ီးစီးနိုင်အောင် ဆောင်ရွက်ပြီး ရေဖြန့်ဝေပိုက်လိုင်း တည်ဆောက်ရာ Goups: Pipe Line Network Design 3əq JICA Grant , conse caogos (g:8:00 6960:69: စနစ်နှင့်လည်းကောင်း၊ မကြာမီဆောင်ရွက်မည့် AFD ချေးငွေနဲ့ ဆောင်ရွက်တဲ့ ရေပေးရေးစနစ်နှင့် လည်းကောင်း၊ လိုအပ်ချက်အလိုက် ရေပိုက်လိုင်း Network အချင်းချင်းချိတ်ဆက် အသုံးပြုနိုင်ရန် ကိုလည်း စီစဉ်တွက်ချက်ရေးဆွဲထားရှိပါကြောင်း၊ တခြားလိုအပ်သည်များကိုလည်း ကြိုတင်ပြင်ဆင် ဆောင်ရွက်သွားမည်ဖြစ်ပါကြောင်း တင်ပြအပ်ပါတယ်။ လွှတ်တော်ကိုယ်စားလှယ် ဒေါက်တာသန်းအောင်စိုး အကြံပြုဆွေးနွေးထားတဲ့ သန့်စင်သောရေ ရရှိရန် ရေပိုက်လိုင်းသွယ်တန်းရာမှာ စနစ်တကျ ဆောင်ရွက်သွားရေးကိစ္စကိုလည်း သတိပြုဆောင်ရွက် သွားမည်ဖြစ်ပါကြောင်း တင်ပြအပ်ပါတယ်။ လေးစားအပ်ပါသောနာယကကြီးခင်ဗျား။ မန္တလေးတိုင်းဒေသကြီး၊ ပုသိမ်ကြီးမဲဆန္ဒနယ်မှ လွှတ်တော် ကိုယ်စားလှယ် ဦးသောင်းဌေးလင်း၏ “ဒုဋ္ဌဝတီမြစ်ပေါ်မှာ ရှိနေတဲ့ဆည်များနှင့် ပတ်သက်၍ နွေရာသီမှာ ဆည်တွေက ရေသိုလှောင်ထားရတဲ့အတွက် မြစ်ရေခမ်းခြောက်နိုင်ခြင်းနှင့် ရေဆိုးစွန့်ပစ်မှု ဆန်းစစ်ဖို့လို ပါမယ်” ဟုအကြံပြုထားချက်ဟာလည်း ကောင်းမွန်သော အကြံပြုချက်ဖြစ်ပါတယ်။ လက်ရှိအခြေအနေအရ အောက်ဘက်ဆုံးမှာရှိတဲ့ ဒီးဒုတ်ဆည်ရဲ့ ပုံမှန်ရေစီးဆင်းမှုနှုန်းဟာ ၈၄၀ ကုဗမီတာ/ စက္ကန့်ဖြစ်ပြီး တစ်နာရီကို ရေဂါလန် ၆၆၅ သန်းနှုန်းနှင့် အဆက်မပြတ် စီးဆင်းနေတာဖြစ်ပါတယ်။ အနည်းဆုံးရေစီးနှုန်းမှာ ၁ ရက်လျှင် ရေဂါလန် ၈၁ သန်း ရှိမှာဖြစ်ပါတယ်။ ရေယူအဆောက်အအုံကို ရေပြတ်တောက်မှုမရှိအောင် တည်ဆောက်ဖို့ နေရာကိုတော့ ၂၀၀၁-၂၀၀၂ တုန်းက JICA အစီရင်ခံစာအရ ရွေးချယ်ထားတာ ဖြစ်ပါတယ်။ ဒီးဒုတ် ဆည်နှင့် ရဲရွာဆည် အားလုံးဟာ Multi Purpose Dam များ မဟုတ်တဲ့အတွက် ရေများဟာပြင်ပသို့ ရောက်ရှိမသွားဘဲ မြစ်ကြောင်းတစ်လျှောက်သာ စီးဆင်းမှာဖြစ်ပါတယ်။ ဒုဋ္ဌဝတီ မြစ်ရဲ့ ရေအနည်းဆုံး အခြေအနေမှာပင် ရေဂါလန် ၈၁ သန်း စီးဆင်းနေမှာ ဖြစ်တဲ့အတွက်ကြောင့် ယခုစီမံကိန်းက (၁)ရက်ကို ရေဂါလန် ရ သန်းသာ ထုတ်ယူသုံးစွဲမည်ဖြစ်ရာ လုံလောက်မှုရှိပါကြောင်း တင်ပြအပ်ပါတယ်။ ဒုဋ္ဌဝတီ မြစ်တစ်လျှောက်ရှိ အပန်းဖြေစခန်းများနှင့် ကျေးရွာများမှထွက်ရှိတဲ့ စွန့်ပစ်အမှိုက်၊ စွန့်ပစ်ရေဆိုးတို့ အတွက်လည်း မန္တလေးတိုင်းဒေသကြီး စည်ပင်သာယာရေးအဖွဲ့နဲ့ မန္တလေး မြို့တော်စည်ပင်သာယာရေး ကော်မတီတို့ ပူးပေါင်းညှိနှိုင်း၍ လိုအပ်တဲ့အစီအမံများ ချမှတ်ဆောင်ရွက် သွားမှာဖြစ်ပါတယ်။ ဒီအချက်နဲ့ ပတ်သက်၍ လွှတ်တော်ကိုယ်စားလှယ် ဦးအောင်မင်းကလည်း ထည့်သွင်းဆွေးနွေးထားတာ ရှိပါတယ်။ ပုသိမ်ကြီးမြို့နယ် အတွင်းမှာရှိတဲ့ ကျေးရွာ(၄)ရွာမှာ ပြည်ကြီးတံခွန်မြို့နယ်နှင့် တစ်ဆက်တစ်စပ်တည်း ရှိနေသည့်အတွက် ကျေးရွာ (၄)ရွာ၏ သောက်သုံးရေရရှိရေးကိုလည်းပဲ စီမံကိန်းနှင့် တစ်ပါတည်း စီစဉ် ဆောင်ရွက်ပေးသွားမည် ဖြစ်ပါကြောင်း ရှင်းလင်းတင်ပြအပ်ပါတယ်။ နာယကကြီးခင်ဗျား။ ဧရာဝတီတိုင်းဒေသကြီး၊ ဇလွန်မဲဆန္ဒနယ်မှ လွှတ်တော်ကိုယ်စားလှယ် ဦးအောင်မင်းက အကြံပြုချက်(၄)ချက် အကြံပြုထားပါတယ်။ ပထမအချက်ဖြစ်တဲ့ “ချေးငွေစီမံကိန်းနဲ့ လုပ်ငန်းရဲ့ ခန့်မှန်းကုန်ကျစရိတ်ပါ ကနဦးဆောင်ရွက်ချက်နဲ့ အခြားကုန်ကျစရိတ်များဆိုပြီးတော့ ယူရို ၁၃.၀၀၈ သန်း ချေးငွေစုစုပေါင်းရဲ့ ၂၁ ရာခိုင်နှုန်းခန့်မှာ ပြည်တွင်းက ကျခံသုံးစွဲရမယ့်စရိတ်များအတွက် ချေးငွေများပါဝင်နေခြင်း”နှင့်ပတ်သက်၍ Mobilization နှင့် Demobilization Costs, Design Consultant နှင့်ဆက်စပ်လုပ်ငန်းများ၊ အာမခံကြေးများ၊ Bank Guarantee များ၊ ဘဏ်စရိတ်များနှင့် အာမခံပရီမီယံ စသည့်စရိတ်များသည် ပြည်တွင်းရှိဘဏ်များ၊ အာမခံကုမ္ပဏီများက ဆောင်ရွက်ပေးနိုင်ခြင်းမရှိတဲ့ လုပ်ငန်း များဖြစ်တဲ့အတွက်ကြောင့် ကန်ထရိုက်တာမှ နိုင်ငံခြားဘဏ်များ၊ နိုင်ငံခြား အာမခံကုမ္ပဏီများမှာသာ ထားရှိသုံးစွဲရတဲ့အတွက်ကြောင့် ပါဝင်နေခြင်းဖြစ်ပါကြောင်း ရှင်းလင်းတင်ပြအပ်ပါတယ်။ ဒုတိယအချက်ဖြစ်တဲ့ “ချေးငွေဆိုင်ရာစည်းကမ်းချက်တွင် Facility Agent Fee ယူရို ၁၅,၀၀၀ Commitment Fee, Facility Agent Fee q: oopg:07nsqoda owoco:G$:003:qjos များနှင့်ပတ်သက်ပြီးတော့ ချေးငွေစည်းကမ်းချက်ပါတဲ့ Facility Agent Fee ဆိုသည်မှာ Borrower နှင့် Lenders ကြား ချေးငွေဆိုင်ရာလုပ်ငန်းများ အဆင်ပြေချောမွေ့စေရန် စီစဉ်ပေးရခြင်းအတွက် FMO နှင့် ING Bank ရဲ့ သတ်မှတ်ထားခြင်းဖြစ်ပြီး တစ်နှစ်လျှင်တစ်ကြိမ် ယူရို ၁၅,၀၀၀ ချေးငွေသက်တမ်း တစ်လျှောက် (၁၃)နှစ်စလုံး ပေးချေရမှာဖြစ်ပါတယ်။ Grant Element တွက်ချက်ရာမှာတော့ ၅၉ ရာခိုင်နှုန်းရရှိတဲ့အခါမှာ အဆိုပါ ချေးငွေစည်းကမ်းသတ်မှတ်ချက်များ အားလုံးကို ထည့်သွင်းတွက်ချက် ထားပါကြောင်း တင်ပြအပ်ပါတယ်။ တတိယအချက်ဖြစ်တဲ့ “ဒီချေးငွေစီမံကိန်းနှင့်ပတ်သက်ပြီးတော့ ကတိခံကြေး ၀.၄ ရာခိုင်နှုန်း 60:73gSoo saozas czy:cg In Time GSO cq:croposer ap:godsaaloDisbursement Plan အတိုင်း ထုတ်ယူသုံးစွဲနိုင်ဖို့ ကြိုတင်စီစဉ်ဆောင်ရွက်သင့်တဲ့” အကြံပြုချက်နှင့်စပ်လျဉ်း၍ စီမံကိန်း အကောင်အထည် ဖော်ရာမှာ Work Plan ရေးဆွဲဆောင်ရွက်သွားမည်ဖြစ်ပြီးတော့ အဆိုပါ Work Plan အတိုင်း ထုတ်ယူသုံးစွဲမည့် Disbursement Plan ကိုလည်း ငွေချေးသည့်ဘဏ်နှင့် ညှိနှိုင်းထုတ်ယူ သုံးစွဲ ခြင်းဖြင့် ကတိခံကြေး မပေးရအောင် ဆောင်ရွက်သွားမှာ ဖြစ်ပါတယ်။ စတုတ္ထအချက်ဖြစ်တဲ့ ရေဆိုးစွန့်ပစ်တဲ့ ကိစ္စနှင့်ပတ်သက်လို့ အထက်မှာ ကျွန်တော် ရှင်းလင်းဖြေကြားခဲ့ပြီး ဖြစ်ပါတယ်။ နာယကကြီးခင်ဗျား။ ပုလောမဲဆန္ဒနယ်မှ ဦးအုန်းခင်ရဲ့ ဆွေးနွေးအကြံပြုချက်နှင့်စပ်လျဉ်းပြီး ယခု ပြည်ကြီးတံခွန်မြို့နယ် ရေပေးဝေရေးစီမံကိန်းသည် မြို့သစ်တည်ဆောက်ပြီး ၂၅ နှစ်ကျော် ကြာတဲ့ အထိ ရေကောင်းရေသန့် သုံးစွဲခွင့်မရတဲ့ ပြည်သူများကို သန့်စင်တဲ့ သောက်သုံးရေ ဖြန့်ဝေမယ့် ပြည်သူ့ ဝန်ဆောင်မှု ဖြည့်ဆည်းပေးတဲ့ လုပ်ငန်းတစ်ခုအဖြစ်နဲ့ ဆောင်ရွက်မှာဖြစ်ပါတယ်။ မန္တလေးမြို့လူထု အတွက် ယုံကြည်စိတ်ချရတဲ့ ရေကောင်းရေသန့်ကို နှစ်ကာလကြာရှည်စွာ ဖြန့်ဖြူးပေးသွားနိုင်ရန် အဆင့်မြင့် နည်းပညာ၊ စက်ကိရိယာများ အသုံးပြုတဲ့ နည်းပညာမြင့် ရေသန့်စင်စနစ်ပါဝင်သော စီမံကိန်း ဖြစ်ပါသဖြင့် ကုန်ကျစရိတ်နဲ့ အရင်းကြေကာလတို့၏ ရှုထောင့်မှကြည့်ခြင်းထက် ပြည်သူ့ဝန်ဆောင်မှု ရှုထောင့်မှကြည့်၍ ဆောင်ရွက်ရခြင်းဖြစ်ပါကြောင်း တင်ပါအပ်ပါတယ်။ နာယကကြီးခင်ဗျား။ ပြည်ထောင်စုလွှတ်တော်ရဲ့ အတည်ပြုချက်ရရှိတဲ့အခါမှာ စီမံကိန်းနှင့် ဘဏ္ဍာရေး ဝန်ကြီးဌာနနှင့် နယ်သာလန်နိုင်ငံ FMO နှင့် ING Bank တို့နဲ့ ညှိနှိုင်းပြီးတော့ ချေးငွေစာချုပ် ချုပ်ဆိုနိုင်ရန် ဆက်လက်ဆောင်ရွက်ပြီး ပြည်ထောင်စုစီမံကိန်းနှင့် ဘဏ္ဍာရေးဝန်ကြီးဌာနနှင့် မန္တလေး မြို့တော်စည်ပင်သာယာရေးကော်မတီတို့ အကြားမှာ လုပ်ထုံးလုပ်နည်းများနဲ့ အညီ ထပ်ဆင့်ချေးငွေ စာချုပ်ကို ချုပ်ဆိုပေးအပ်သွားမှာ ဖြစ်ပါတယ်။ လေးစားအပ်ပါသော နာယကကြီးနှင့် လွှတ်တော်ကိုယ်စားလှယ်များခင်ဗျား။ သို့ဖြစ်ပါ၍ မန္တလေး တိုင်းဒေသကြီး၊ ပြည်ကြီးတံခွန်မြို့နယ် ရေပေးဝေရေး စီမံကိန်းအကောင်အထည်ဖော်ဆောင်ရွက်နိုင်ရန် အတွက် နယ်သာလန်နိုင်ငံ FMO နှင့် ING Bank တို့ထံမှ ချေးငွေယူရို ၂၉.၉၆ သန်း ရယူနိုင်ရေးကိစ္စ အပေါ် ပြည်ထောင်စုလွှတ်တော်ရဲ့ အတည်ပြုချက် ရယူပေးနိုင်ပါရန် နာယကကြီးမှတစ်ဆင့် လေးစားစွာ တင်ပြအပ်ပါတယ်။ ကျေးဇူးတင်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျာ။ အထက်ပါ ချေးငွေရယူရေးကိစ္စနဲ့ စပ်လျဉ်းပြီး လွှတ်တော်ရဲ့ အဆုံးအဖြတ်ရယူခြင်းကို စက်ခလုတ်အသုံးပြု၍ ဆန္ဒပြုတဲ့နည်းလမ်းနဲ့ ဆောင်ရွက်ပါ့မယ်။ ထောက်ခံဆန္ဒမဲများရင် သဘောတူအတည်ပြုပြီး ကန့်ကွက်ဆန္ဒမဲများရင် သဘော မတူကြောင်း ကြေညာမှာဖြစ်ပါတယ်။ ဆန္ဒမဲပေးကြဖို့ အသင့်ရှိစေလိုပါတယ်။ ဆန္ဒမဲပေးနိုင်ကြပါပြီ။ လွှတ်တော်ကိုယ်စားလှယ်များ စက်ခလုတ်အသုံးပြု၍ ဆန္ဒမဲပေးကြပါသည်။</speech>
<speech type="speaker">ထောက်ခံဆန္ဒမဲ (၅၄၇)မဲ၊ ကန့်ကွက်မဲ (၅)မဲ၊ ကြားနေမဲ (၁)မဲ ဖြစ်ပါတယ်။</speech>
<speech type="speaker">ထောက်ခံဆန္ဒမဲများတဲ့အတွက် နယ်သာလန်နိုင်ငံ FMO နှင့် ING Bank ထံမှ ယူရို ၂၉.၉၆ သန်း ချေးငွေရယူရေးကိစ္စကို လွှတ်တော်က သဘောတူအတည်ပြုကြောင်း ကြေညာပါတယ်။</speech>
</motion>
<motion>
<title>နိုင်ငံတော်သမ္မတထံမှ ပေးပို့ထားသော ရပ်ဝန်းနှင့် ပိုးလမ်းမစီမံကိန်း၏ အခွန်စီမံခန့်ခွဲမှုပူးပေါင်း ဆောင်ရွက်ခြင်းစနစ်တည်ထောင်သည့် နားလည်မှုစာချွန်လွှာတွင် လေ့လာသူအဖွဲ့ဝင်အဖြစ် ပါဝင်လက်မှတ်ရေးထိုးရန်ကိစ္စနှင့်စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း၊</title>
<speech type="speaker">အစီအစဉ်(၈) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ရပ်ဝန်းနှင့် ပိုးလမ်းမစီမံကိန်း၏ အခွန်စီမံခန့်ခွဲမှုပူးပေါင်းဆောင်ရွက်ခြင်းစနစ် တည်ထောင်သည့် နားလည်မှုစာချွန်လွှာ တွင် လေ့လာသူအဖွဲ့ဝင်အဖြစ် ပါဝင်လက်မှတ်ရေးထိုးရန်ကိစ္စနဲ့ စပ်လျဉ်းပြီး ၂၉-၅-၂၀၁၉ ရက်က ကျင်းပ ပြုလုပ်ခဲ့တဲ့ ပြည်ထောင်စုလွှတ်တော် အစည်းအဝေးမှာ သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က လွှတ်တော်သို့ ရှင်းလင်းတင်ပြခဲ့ပြီး ဖြစ်ပါတယ်။ အထက်ပါကိစ္စနဲ့စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော်ကိုယ်စားလှယ် ၁၃ ဦး ရှိပါတယ်။ တစ်ဦးချင်းအနေနဲ့ ၆ မိနစ်အတွင်း ဆွေးနွေးဖို့ဖြစ်ပါတယ်။</speech>
<speech type="speaker">ဒေါ်ခင်နှင်းသစ် ပန်းတောင်းမဲဆန္ဒနယ် စတင်ဆွေးနွေးဖို့ဖြစ်ပါတယ်။</speech>
<speech><mp id="1442">ဒေါ်ခင်နှင်းသစ်(ပန်းတောင်းမဲဆန္ဒနယ်၊ ပဲခူးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ အားလုံးမင်္ဂလာပါရှင်။ ကျွန်မကတော့ ပန်းတောင်းမဲဆန္ဒနယ်မှ ဒေါ်ခင်နှင်းသစ် ဖြစ်ပါတယ်။ နိုင်ငံတော်သမ္မတထံမှ ပေးပို့ထားသော ရပ်ဝန်းနှင့် ပိုးလမ်းမစီမံကိန်း၏ အခွန်စီမံခန့်ခွဲမှု ပူးပေါင်းဆောင်ရွက်ခြင်းစနစ် တည်ထောင်သည့် နားလည်မှုစာချွန်လွှာတွင် မြန်မာနိုင်ငံမှ လေ့လာသူ အဖွဲ့ဝင် အဖြစ် ပါဝင်လက်မှတ်ရေးထိုးရန်ကိစ္စနှင့်စပ်လျဉ်းပြီး ဆွေးနွေးသွားမှာ ဖြစ်ပါတယ်။ ကျွန်မ၏ဆွေးနွေးချက်တွင် ယခုပါဝင်လက်မှတ်ရေးထိုးမယ့် စာချွန်လွှာအားသုံးသပ်ခြင်း၊ BRITACON စနစ်သည် OBOR ၏ အစိတ်အပိုင်းတစ်ခုဖြစ်၍ OBOR အကြောင်း တစေ့တစောင်းနဲ့ ယခုစာချွန်လွှာမှာ မိမိနိုင်ငံမှ ပါဝင်လက်မှတ်ရေးထိုးရန် သင့် မသင့်တို့ကို အကြံပြုခြင်းများ ပါဝင်ပါမယ်။ နာယကကြီးရှင့်။ လိုအပ်သည့်နေရာများတွင် Powerpoint ဖြင့် တင်ပြခွင့်ပြုပါရှင်။ ၎င်းဖော်ပြချက်တွင် BRITACON စနစ်ဆိုတာဘာလဲ၊ ၎င်း၏ဖြစ်တည်လာပုံ၊ မျှော်မှန်းချက်၊ ရည်မှန်းချက်၊ အဖွဲ့ဝင်ဖြစ်ခြင်းတို့ပါဝင်ပြီး ယင်းစနစ်တွင် နိုင်ငံပေါင်း ၃၄ နိုင်ငံမှ တည်ထောင်သူအဖြစ် လည်းကောင်း၊ ၁၆ နိုင်ငံမှ လေ့လာသူအဖြစ်လည်းကောင်း လက်မှတ်ထိုးပြီးကြောင်း လေ့လာသိရှိရ ပါတယ်။ ဒါကြောင့် မြန်မာနိုင်ငံအနေနဲ့ ယခုစာချွန်လွှာမှာ လေ့လာသူအဖွဲ့ဝင်အဖြစ် ပါဝင်ပါက ကြီးမားတဲ့ အခက်အခဲမရှိနိုင်ဘူးလို့ သုံးသပ်နိုင်ပါတယ်။ ပထဝီအနေအထားအရ အိမ်နီးချင်းနိုင်ငံဖြစ်လာခြင်းမှာ သီးခြားလုပ်ယူလို့မရသလို ရှိပြီးအနေအထား ကိုလည်း ပြောင်းလဲပစ်လို့မရပါဘူး။ ဒါကြောင့် တည်ရှိနေမှုရဲ့ အခွင့်အလမ်းကောင်းကိုသာ ရယူနိုင်ဖို့ပဲ ဖြစ်ပါတယ်။ မြန်မာနိုင်ငံ၏ နိုင်ငံခြားရင်းနှီးမြှုပ်နှံမှုရဲ့ ၃၀ ရာခိုင်နှုန်းမှာလည်း အိမ်နီးချင်း တရုတ်နိုင်ငံ နဲ့ပဲဖြစ်ပါတယ်။ ယခုစာချွန်လွှာသည်လည်း တရုတ်ဦးဆောင်တဲ့ OBOR စီမံကိန်းမှဖြစ်သည့်အပြင် မြန်မာနိုင်ငံမှလည်း ယင်းစီမံကိန်းမှာပါဝင်မယ်လို့ သဘောတူထားပြီးလည်းဖြစ်ပါတယ်။ ဒါကြောင့် BRITACON စနစ်မှာပါဝင်ခြင်းဖြင့် နှစ်နိုင်ငံဆက်ဆံရေး ပိုမိုကောင်းမွန်လာမည့်အပြင် ဖော်ပြပါအတိုင်း ပါဝင်သည့် နိုင်ငံများအကြား အခွန်ဝန်းကျင်ကောင်းတစ်ရပ်ကိုလည်း ဖန်တီးနိုင်မှာဖြစ်ပါတယ်။ OBOR စီမံကိန်းကို လေ့လာကြည့်မယ်ဆိုရင်လည်း ဒုတိယအကြိမ်မြောက် နိုင်ငံတကာပူးပေါင်း ဆောင်ရွက်မှု Forum ကို တက်ရောက်ပါဝင်အားပေးလာတဲ့ နိုင်ငံ့ခေါင်းဆောင်များမှာ ယခင်က ၂၉ ဦး ရှိသော်လည်း ဒုတိယအကြိမ်တွင် ၄၀ ဦးထိ တိုးလာပါတယ်။ နိုင်ငံပေါင်း ၁၀၀ နဲ့ နိုင်ငံတကာအဖွဲ့ အစည်း များ၏ လုပ်ငန်းအသီးသီးမှ ကိုယ်စားလှယ်များ ထောင်နဲ့ချီပြီးများပြားလာတဲ့အပြင် ကမ္ဘာတွင်နိုင်ငံပေါင်း ၁၉၆ နိုင်ငံ ရှိသည့်အနက် ယနေ့၁၂၅ နိုင်ငံနဲ့ နိုင်ငံတကာအဖွဲ့အစည်း ၃၀ ကျော်တို့မှ OBOR စီမံကိန်းမှာ ပူးပေါင်းဆောင်ရွက်မှု သဘောတူစာချုပ် လက်မှတ်ရေးထိုးထားပြီး ဖြစ်ပါတယ်။ တရုတ်သမ္မတ မှလည်း အဆိုပါ Forum မှာ OBOR စီမံကိန်း ဖြတ်သန်းရာနိုင်ငံများ၏ စီးပွားရေးစည်ပင်ဝပြောမှုနှင့် ဒေသတွင်းစီးပွားရေးပူးပေါင်းဆောင်ရွက်မှုအတွက် အကျိုးဖြစ်ထွန်းစေရန်၊ မတူညီသောယဉ်ကျေးမှုများ ဖလှယ်ရင်း ကမ္ဘာ့ငြိမ်းချမ်းရေးနဲ့ ဖွံ့ဖြိုးတိုးတက်မှုကို တွန်းအားပေးကာ တရုတ်နိုင်ငံက ဦးစီး၍ဆောင်ရွက် မည့် မဟာစီမံကိန်းဖြစ်ကြောင်း ပြောကြားခဲ့လို့ ပါဝင်တဲ့နိုင်ငံများအတွက် အားတက်ဝမ်းမြောက်ဖွယ် ဖြစ်ပါတယ်။ တရုတ်ပြည်သူ့သမ္မတနိုင်ငံမှ ၂၀၁၃ ခုနှစ်တွင် စတင်ခဲ့သော ပိုးလမ်းမစီမံကိန်းတွင် ကုန်းမြေအခြေပြု စီးပွားရေးစင်္ကြံလမ်းစီမံကိန်းနဲ့ ကုန်သွယ်ရေကြောင်း ပိုးလမ်းမစီမံကိန်းတို့ ပါဝင်ပါတယ်။ ကုန်းမြေအခြေပြု စီးပွားရေး စင်္ကြံလမ်းများ စီမံကိန်း ၆ ခု ပါဝင်ရာ စီမံကိန်း ၂ ခုတွင် မြန်မာနိုင်ငံမှ ပါဝင်လျက်ရှိသော ကြောင့် OBOR စီမံကိန်းတွင် ပထဝီအနေအထားအရ မြန်မာနိုင်ငံမှ အရေးကြီးသော အခန်းကဏ္ဍမှာ ပါဝင်လျက်ရှိပါတယ်။ ဒါကြောင့် တရုတ်-မြန်မာ စီးပွားရေးစင်္ကြံလမ်းမ သို့မဟုတ် မြန်မာနိုင်ငံ၏ ဒေသတွင်း မဟာဗျူဟာတန်ဖိုး အလှည့်အပြောင်းလို့လည်း ဆိုနိုင်ပါတယ်။ မြန်မာနိုင်ငံ၏ ဒေသတွင်းမဟာဗျူဟာတန်ဖိုး ပျောက်ဆုံးခဲ့သည်မှာ ရာစုနှစ်တစ်စု၏ သုံးပုံနှစ်ပုံခန့် ရှိခဲ့ပြီး နိုင်ငံ၏ နိုင်ငံရေး၊ စီးပွားရေးအခြေအနေကျဆင်းခဲ့ရာမှ ယနေ့ တရုတ်-မြန်မာ စီးပွားရေး စက်လမ်းမကြီးစီမံကိန်းကြောင့် ပြန်လည်မြင်တက်တဲ့ အလည်အပေါင်းတစ်ခု ဖြစ်လာခဲ့ပါတယ်။ နာယကကြီးရှင့်။ Globalization အရ အခန်းကဏ္ဍ(၅)ခု ပါဝင်ရာ Global ဆက်ဆံရေးတွင် အပြန်အလှန် မှီခိုမှုသဘောလည်း ပါဝင်မည်ဖြစ်ရာ နိုင်ငံများသည် မိမိတို့ အကျိုးစီးပွားအတွက် ၂ ဦးထက် ပိုသော နိုင်ငံများ၊ အဖွဲ့အစည်းများအကြား အပြန်အလှန် မှီခိုဆက်နွယ်ပေါင်းစပ်ခြင်းမျိုး ဖြစ်ပါတယ်။ နိုင်ငံ တစ်နိုင်ငံအနေနဲ့ မိမိနိုင်ငံရဲ့ လိုအပ်ချက်ကို ကိုယ်တိုင်မဖန်တီးနိုင်သဖြင့် အခြားနိုင်ငံတစ်နိုင်ငံရဲ့ အကူအညီ ရယူရန် လိုအပ်သည့်သဘော၊ မှီခိုအားပြုရသည့်သဘောလည်း ဖြစ်ပါတယ်။ ဒါကြောင့် မြန်မာနိုင်ငံသည် ဒီမိုကရေစီအသွင်သစ်ဖြင့် ဖွံ့ဖြိုးတိုးတက်မှုကို ရှေးရှုနေသောနိုင်ငံ ဖြစ်တာကြောင့် မိမိနိုင်ငံရဲ့ မူဝါဒ၊ မိမိနိုင်ငံရဲ့ အမျိုးသားအကျိုးစီးပွားနဲ့ကိုက်ညီမယ်ဆိုရင် နိုင်ငံတကာနဲ့ ပူးပေါင်းဆောင်ရွက်ကြရမှာ ဖြစ်ပါတယ်။ လေးစားအပ်ပါသော နာယကကြီးရှင်။ OBOR စီမံကိန်းသည် မြန်မာနိုင်ငံကို ဒေသတွင်းဈေးကွက် များတွင် ပြန်လည်ချိတ်ဆက်ပေးခြင်းဖြင့် ဒေသတွင်း မဟာဗျူဟာကျသောနိုင်ငံအဖြစ် ဂုဏ်သိက္ခာရှိစွာ ပြန်လည်ရရှိနိုင်မည့် အခွင့်အလမ်းကောင်းဖြစ်ပါတယ်။ မြန်မာ့ပုံရိပ်၊ မြန်မာ့ဂုဏ်သိက္ခာကို ပြန်လည်မြှင့်တင် နိုင်မှုကိုလည်း ရရှိနိုင်ပါလိမ့်မယ်။ နောင်လာမယ့်ဆယ်စုနှစ်အတွင်း ဖွံ့ဖြိုးမှုအကောင်းဆုံးနိုင်ငံအဖြစ် မြင်တွေ့ရမယ်လို့လည်း မျှော်လင့်နိုင်ပါတယ်။ ဒါကြောင့် OBOR စီမံကိန်း၏ BRITACON စနစ် တည်ထောင် သည့် နားလည်မှုစာချွန်လွှာတွင် မြန်မာနိုင်ငံမှ ပါဝင်လက်မှတ်ရေးထိုးသင့်ပါကြောင်း လေးစားစွာ တင်ပြ အပ်ပါတယ်ရှင်။ ကျေးဇူးတင်ပါတယ်ရှင်။</speech>
<speech type="speaker">ဦးတိုးဝင်း တာမွေမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="2245">ဦးတိုးဝင်း(တာမွေမဲဆန္ဒနယ်၊ ရန်ကုန်တိုင်းဒေသကြီး)</mp>လေးစားရပါသော ပြည်ထောင်စု လွှတ်တော် နာယကကြီးနှင့် ပြည်ထောင်စုအဆင့် အဖွဲ့အစည်းဝင်များ၊ ပြည်ထောင်စု ကိုယ်စားလှယ်တော်ကြီး များ အားလုံးမင်္ဂလာပါခင်ဗျာ။ ကျွန်တော်ကတော့ တာမွေမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးတိုးဝင်းဖြစ်ပြီး နိုင်ငံတော်သမ္မတကြီးမှ ပေးပို့ထားသော ရပ်ဝန်းနှင့် ပိုးလမ်းမစီမံကိန်း၏ အခွန်စီမံခန့်ခွဲမှု ပူးပေါင်းဆောင်ရွက်ခြင်းစနစ် တည်ထောင်သည့် နားလည်မှုစာချွန်လွှာတွင် လေ့လာသူအဖွဲ့ဝင်အဖြစ် ပါဝင်လက်မှတ်ရေးထိုးရန် ကိစ္စနှင့်စပ်လျဉ်းပြီး ထောက်ခံပါကြောင်းနှင့် အကြံပြုဆွေးနွေးသွားမှာ ဖြစ်ပါတယ်။ လေးစားရပါသော နာယကကြီးခင်ဗျာ။ ကျွန်တော့ကို Power Point သုံးစွဲခွင့်ပြုပါ။ ဒါဆိုလို့ ရှိရင် ကျွန်တော်တို့ One belt One road ရဲ့ ကျွန်တော်တို့သွားမယ့် ရေလမ်း၊ ကုန်းလမ်းနဲ့ ပြထားတဲ့ပုံတွေ ဖြစ်ပါတယ်။ ဒါက ကျွန်တော်တို့ မြန်မာနိုင်ငံပါဝင်တဲ့ အာရှ၊ ဥရောပ၊ အရှေ့တောင်အာရှကို ပတ်ပြီးတော့ လျှောက်မယ့် ခါးပတ်လမ်းကြောင်းပုံ ဖြစ်ပါတယ်။ ဒါက ကျွန်တော်တို့ မြန်မာနိုင်ငံရဲ့ Eco Corridor ကိုပြတဲ့ပုံ ဖြစ်ပါတယ်။ ဒါက ကျွန်တော်တို့ မြန်မာနိုင်ငံနဲ့ အရှေ့တောင်အာရှအပါအဝင် ကူမင်းကို ဆက်သွယ်ထားတဲ့ လမ်းဖြစ်ပါတယ်။ အားလုံးကို ကျေးဇူးတင်ပါတယ်။ လေးစားရပါသော နာယကကြီးခင်ဗျာ။ OBOR ရဲ့ စီးပွားရေးစင်္ကြံလမ်းနဲ့ ရေလမ်းပြပုံတွေကို ပြခဲ့ပြီး ဖြစ်သလို ကျွန်တော်တို့ ဒီလမ်းမမှာ ဆောင်ရွက်ကြရတော့မယ့် သဘောတူညီမှုစာချွန်လွှာများကို ရေးထိုး ခဲ့ပြီးဖြစ်ပါတယ်။ လေးစားရပါသော နာယကကြီးနှင့် ကိုယ်စားလှယ်တော်ကြီးများ OBOR ထဲမှာပါဝင်တဲ့ အဖွဲ့ဝင် နိုင်ငံတိုင်းရဲ့ အခြေခံအဆောက်အအုံ ဖွံ့ဖြိုးတိုးတက်ရေး၊ ပြည်သူအချင်းချင်း ဆက်သွယ်ချိတ်ဆက်မှု မြှင့်တင် နိုင်ရေးနှင့် စီးပွားရေးအခြေနေချောမွေ့စေရေး၊ ကုန်စည်ဝန်ဆောင်မှု ကောင်းမွန်လာသည်နှင့်အမျှ ပြည်သူ များအတွက် အလုပ်အကိုင် အခွင့်အလမ်းကောင်းများ ဖန်တီးပေးနိုင်မယ်လို့ ယုံကြည်တဲ့အတွက်ကြောင့် ကျွန်တော်တို့နိုင်ငံဟာ တရုတ်နိုင်ငံဦးဆောင်တဲ့ ဒီစီမံကိန်းမှာ ပူးပေါင်းပါဝင်လာကြတဲ့ နိုင်ငံပေါင်း ၅၈ နိုင်ငံ ပါဝင်ထူထောင်ထားတဲ့ Asia Infrastructure Investment Bank ဖြစ်တဲ့ (AIIB) ဘဏ်မှာလည်းပဲ အဖွဲ့အစည်းထူထောင်သူအဖြစ် အဖွဲ့ဝင်နိုင်ငံထဲမှာပါဝင်ကာ ဒေါ်လာ သန်း ၂၆၄.၅ သန်း ထည့်ဝင်ခဲ့ပြီး ကျွန်တော်တို့ ပူးပေါင်းခဲ့ပြီး ဖြစ်ပါတယ်။ ဒီဘဏ်အဖွဲ့ အစည်းဟာ ဝင်ငွေနည်းပါတဲ့ အဖွဲ့ဝင်နိုင်ငံတွေကို ငွေကြေးထောက်ပံ့မှုပေးပြီး တစ်ကမ္ဘာလုံးဆိုင်ရာ ဖွံ့ဖြိုးတိုးတက်မှုကွာဟချက်ကို ကျဉ်းမြောင်းစေမယ့် ရည်ရွယ်ချက်ဖြစ်ပါတယ်။ အဲဒီနောက်မှာတော့ ၉-၉-၂၀၁၈ မှာ OBOR ရဲ့ အစိတ်အပိုင်းတစ်ရပ်ဖြစ်တဲ့ တရုတ်-မြန်မာ စီးပွားရေးစင်္ကြံလမ်း ပူးတွဲထူထောင်ခြင်းအတွက်ကို နားလည်မှုစာချွန်လွှာ ရေးထိုးခဲ့ပြီး အဲဒီရဲ့ နောက်ဆက်တွဲဆောင်ရွက်ရမယ့် ဟောဒီအခွန်ဆိုင်ရာလုပ်ငန်းများကို ဆက်လက်ပြီး တစ်ခုပြီး တစ်ခု ကျွန်တော်တို့ လုံ့လစိုက်ကာ ဆောင်ရွက်နေခြင်း ဖြစ်တဲ့အတွက်ကြောင့် ဒီအခွန်ဆိုင်ရာ ပူးပေါင်း ဆောင်ရွက်မှု နားလည်မှုစာချွန်လွှာဟာ အင်မတန် အရေးကြီးထောက်ခံရမယ့် ကိစ္စလည်းဖြစ်ပါတယ်။ လေးစားရတဲ့ နာယကကြီးနှင့် ကိုယ်စားလှယ်တော်ကြီးများခင်ဗျာ။ ဆင်းရဲတွင်းက ရုန်းမထွက်နိုင်တဲ့ ကျွန်တော်တို့နိုင်ငံရဲ့ သမိုင်းပြန်ကြည့်ရင် ပဒေသရာဇ်ခေတ်မှသည် ယခုတိုင်အောင် နိုင်ငံကို တံခါးပိတ်လိုက် ဖွင့်လိုက်အမျိုးမျိုးနဲ့ ပြည်သူလူထုရဲ့ စီးပွားရေးကစားခံကြရတဲ့ ဘဝကနေပြီး ယခုလို တစ်တိုင်းပြည်လုံး ဆူကြုံနိမ့်မြင့် မကွာခြားစေမယ့် တံခါးဖွင့်လမ်းဖွင့် အစီအမံကောင်းကောင်း ဆောင်ရွက်နိုင်မယ့် အခွင့် အရေးကို လက်ဆုပ်လက်ကိုင်ရယူနိုင်ဖို့ အင်မတန်အရေးကြီးလှပါတယ်။ ယခု ပိုးလမ်းမရပ်ဝန်းစီမံကိန်း ဟာ Eco Geography ရော၊ Political Geography အရပါကြည့်လျှင် တရုတ်နိုင်ငံဗဟိုပြု မှသည် အရှေ့ ဥရောပ၊ အာရှ၊ အာဖရိကတို့ထိအောင် တိုးတက်ဖွံ့ဖြိုးမျှဝေခံစားမယ့် ဆူကြုံနိမ့်မြင့်ဖြစ်စေမယ့် တရုတ်ရဲ့ soft power ဖြန့်ကျက်မည့် Strategy လို့လည်းရှုမြင်ပြီး အချို့ဝေဖန်နေကြတာကိုလည်းပဲ ကျွန်တော်တို့ တွေ့မြင်ရမှာ ဖြစ်ပါတယ်။ မည်သို့ဆိုစေကာမူ လမ်းစရှာခက်တဲ့ အဖက်ဖက်မှရုန်းကန်နေရတဲ့ ကျွန်တော်တို့ နိုင်ငံအနေနဲ့ ဒီလမ်းမပေါ်ကို သတ္တိရှိရှိတက်ပြီး Risk ယူနိုင်ကာ ရမယ့်အခွင့်အရေးကို လက်မလွတ်အောင် ယူနိုင်ဖို့ လိုအပ်တဲ့ ာင်းလို့လည်း ရှုမြင်သုံးသပ်မိပါတယ်။ ကျွန်တော်တို့လူမျိုးတွေဟာ ပြဿနာတွေကိုဖြေရှင်းရရင် ဒုက္ခလို့ယူဆကြပေမယ့် တရုတ်လူမျိုး တွေကတော့ ပြဿနာကိုတွေ့လာတဲ့အခါ၊ အခက်အခဲကိုတွေ့တဲ့အခါ ဒါဟာ အခွင့်အရေး၊ အခွင့်အလမ်း အဖြစ် ကျွန်တော်တို့ ပြဿနာကြားကနေ စီးပွားရှာတတ်တဲ့ လူတွေဖြစ်လို့ ပြသနာတွေထဲမှာ ကြီးပွား တတ်တဲ့၊ စီးပွားရှာတတ်တဲ့လူတွေလို့ တချို့ကမြင်ပြီးတော့ ဝေဖန်တတ်ကြတာတွေလည်း ရှိကြပါတယ်။ လေးစားရသော နာယကကြီးခင်ဗျာ။ ကျွန်တော်တို့ယခု ပိုးလမ်းမစီမံကိန်းမှာဆိုလို့ရှိရင် ကျွန်တော် တိ အခင်အရေး တက်ကိယက် အအအားမားကို လမ်းမစီမံကိ အခင်စီမံခ်မ၊ ပူးပေါင်းဆောင်ရွက်မှု စနစ်ထဲကနေပြီးတော့မှ ကျွန်တော်တို့ တစ်ဆင့်တစ်ဆင့်တက်ပြီးတော့ ရယူနိုင်ဖို့ အရေးကြီးလှပါတယ်။ သို့သော်လည်း Soft Power Ideology System နည်းဖြင့် လူမှုနယ်ပယ်ချဲ့ထွင်၍ တစ်နိုင်ငံ စနစ်နှစ်မျိုးနဲ့ တစ်နိုင်ငံစနစ်မှသည် တစ်ကမ္ဘာလုံး ရေသောက်မြစ်ပေါင်းစည်းရေး ပိုးလမ်းမ ရပ်ဝန်းစီမံချက် ချမှတ်ခဲ့တဲ့ Policy မှာ နိုင်ငံတစ်ရပ်အခွင့်အရေး၊ အခွင့်အလမ်း တစ်နိုင်ငံချင်းစီရဲ့ အခက် အခဲ အဖွဲ့ဝင်များက ပူးပေါင်းဆောင်ရွက် အဖြေရှာထောက်ပံ့ခြင်းနှင့် နိုင်ငံတိုင်းရဲ့ အချုပ်အချာအာဏာ မထိပါးရေးဟာလည်းဘဲ ကျွန်တော်တို့ အဖွဲ့ဝင်နိုင်ငံတိုင်းက မူချမှတ်ထားပြီးတော့လည်း လက်တွေ့ ဆောင်ရွက်နိုင်ကြဖို့ စုစည်းညီညွတ်ဖို့လိုပါတယ်။ နိဂုံးချုပ်အားဖြင့် တင်ပြချင်တာက မိမိတို့နိုင်ငံအနေနှင့် ဒီအခွင့်အလမ်းပေါ်မှာ ဖွံ့ဖြိုးတိုးတက်မှု ရလဒ်ကောင်းကို လက်ဝယ်ပိုင်ပိုင် အရအမိယူနိုင်ရေးမှသည် ပြည်တွင်းငြိမ်းချမ်းရေးထိကိုပါ ကျွဲကူးရေပါ ဆိုသလို ရယူနိုင်ဖို့ လိုအပ်လှပါတယ်။ အထူးသဖြင့် မိမိတို့နိုင်ငံရဲ့ ကိုယ်ပိုင်ခိုင်မာတဲ့ မူဝါဒတွေချထားဖို့ လိုသလို ဖြစ်ပေါ်လာနိုင်တဲ့ လူကုန်ကူးမှုပြဿနာတွေ၊ မူယစ်ဆေးဝါး၊ ပတ်ဝန်းကျင်ဂေဟစနစ်ပျက်စီးမှု ဆိုင်ရာတွေနှင့် တိုင်းရင်းသားလူမျိုး ကျွန်တော်တို့ ညီအစ်ကိုမောင်နှစ်မတွေရဲ့ ဒေသခံတွေ ထိခိုက်နစ်နာ ဆုံးရှုံးမှုမရှိစေရေးနှင့် အလုပ်အကိုင် အခွင့်အလမ်းများရရှိရေးကို အာမခံနိုင်မယ့် ဖြေရှင်းရေးဗျူဟာ၊ နည်းဗျူဟာများချမှတ်ပြီး ကြိုတင်ပြင်ဆင်ကာ အစီအမံကောင်းကောင်း ဆောင်ရွက်ချက်ချ၍ စီမံချက် များကို ခိုင်ခိုင်ကြီးလုပ်ထားနိုင်မှ နောင်အနာဂတ်အတွက် မြန်မြန်ကြီးတိုးတက်မှာဖြစ်ပါကြောင်း လေးစား စွာဖြင့် တင်ပြအကြံပြုရင်း အားလုံးကို ကျေးဇူးတင်ပါတယ်ခင်ဗျာ။</speech>
<speech type="speaker">ဒေါ်နွယ်နွယ်အောင် မွန်ပြည်နယ် မဲဆန္ဒနယ်အမှတ်(၂) ဆွေးနွေးဖို့ဖြစ်ပါတယ်။</speech>
<speech><mp id="1298">ဒေါ်နွယ်နွယ်အောင်(မဲဆန္ဒနယ်အမှတ်-၂၊ မွန်ပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယက၊ အမျိုးသားလွှတ်တော် ဥက္ကဋ္ဌနှင့် ကိုယ်စားလှယ်များအားလုံး မင်္ဂလာပါရှင်။ ကျွန်မက ရပ်ဝန်းနှင့် ပိုးလမ်းမစီမံကိန်းရဲ့ အခွန်စီမံခန့်ခွဲမှု ပူးပေါင်းဆောင်ရွက်ခြင်းစနစ် BRITACOM တည်ထောင်တဲ့ နားလည်မှုစာချွန်လွှာမှာ လေ့လာသူအဖွဲ့ဝင်အဖြစ် ပါဝင်လက်မှတ်ရေးထိုးရန်ကိစ္စကို ထောက်ခံအကြံပြု ဆွေးနွေးသွားမှာ ဖြစ်ပါတယ်။ နာယကကြီးရှင်။ ရပ်ဝန်းနှင့် ပိုးလမ်းမစီမံကိန်းလို့ခေါ်တဲ့ Belt and Road Initiative က တရုတ် ပြည်သူ့သမ္မတနိုင်ငံ သမ္မတ ရှီကျင့်ဖျင် ကနေပြီးတော့ စတင်အဆိုပြုခဲ့တဲ့ ရှေးယခင်တုန်းက တရုတ်နိုင်ငံ နှင့် ဥရောပကုန်သွယ်ရေးမှာ အာရှအလယ်ပိုင်းဒေသကို ဖြတ်သန်းသွားတဲ့ လမ်းဖြစ်တဲ့ အာရှ၊ အာဖရိကနဲ့ ဥရောပတို့ကို ဆက်သွယ်ထားတဲ့ ခေတ်ဟောင်းပိုးလမ်းမကြီးကို ခေတ်သစ်အသွင် ပြန်လည်အသက်သွင်း လာတဲ့ စီမံကိန်းဖြစ်ပါတယ်။ မြန်မာနိုင်ငံအပါအဝင် နိုင်ငံပေါင်း ၁၂၅ နိုင်ငံနဲ့ နိုင်ငံတကာအဖွဲ့ အစည်း ပေါင်း ၂၉ ခုက ရပ်ဝန်းနှင့်ပိုးလမ်းမစီမံကိန်းမှာ ပူးပေါင်းဆောင်ရွက်ဖို့အတွက် စာချုပ်တွေမှာ လက်မှတ် ရေးထိုးထားကြပြီး ဖြစ်ပါတယ်။ ယခုဆွေးနွေးရမှာကတော့ ရပ်ဝန်းနှင့် ပိုးလမ်းမစီမံကိန်းရဲ့ အခွန်စီမံ ခန့်ခွဲမှု ပူးပေါင်းဆောင်ရွက်ခြင်းစနစ် BRITACOM တည်ထောင်တဲ့ နားလည်မှုစာချွန်လွှာမှာ ကျွန်မတို့ရဲ့ မြန်မာနိုင်ငံက လေ့လာသူအဖွဲ့ဝင်အဖြစ် ပါဝင်လက်မှတ်ရေးထိုးရန် သင့် မသင့် ကိစ္စပဲ ဖြစ်ပါတယ်ရှင်။ BRITACOM စနစ်ဆိုတာက ရပ်ဝန်းနှင့် ပိုးလမ်းမစီမံကိန်းမှာပါဝင်တဲ့ နိုင်ငံတွေရဲ့ အကြားမှာ အခြေခံအဆောက်အအုံဆိုင်ရာ ရင်းနှီးမြှုပ်နှံမှုများ၊ ကုန်သွယ်ရေး၊ စီးပွားရေးဆိုင်ရာ လုပ်ငန်းများ အပြန် အလှန် ဆောင်ရွက်တဲ့နေရာမှာ (၁) အခွန်ဆိုင်ရာ အတားအဆီးတွေကို ပူးပေါင်းဖြေရှင်းနိုင်ဖို့၊ (၂) အခွန်စီမံ ခန့်ခွဲမဆိုင်ရာစမ်းတောင်ရည် မြင်တင်အတက် ရယ်ရယ်လည်ကောင်း စည်းထားခြင်းဖြစ်ပါတယ်။ နာယကကြီးရှင်။ BRITACOM ကိုတည်ထောင်တဲ့ MoU ကို လေ့လာတဲ့အခါမှာ စကားလုံး အဓိပ္ပာယ်ဖွင့်ဆိုချက်၊ နိဒါန်းနဲ့ အခန်း (၁၁)ခန်းနဲ့ ပါဝင်ရေးဆွဲထားတာကို တွေ့ရပါတယ်။ အခန်း(၁)ရဲ့ အပိုဒ်(၃)ကတော့ ရည်ရွယ်ချက်ဖြစ်ပါတယ်ရှင်။ BRITACOM ဖွဲ့စည်းရခြင်း ရည်ရွယ်ချက်ကတော့ ကုလ သမဂ္ဂနဲ့ OECG တို့ရဲ့ အခွန်သဘောတူစာချုပ် နမူနာပုံစံများ၊ ဈေးနှုန်းလွှဲပြောင်းခြင်း၊ ထိန်းချုပ်မှုဆိုင်ရာ လမ်းညွှန်ချက်များ၊ အခွန်အခြေဖောက်ဖျက်ခြင်းနဲ့ အမြတ်လွှဲပြောင်းခြင်း ထိန်းချုပ်မှုဆိုင်ရာ အားလုံးပါဝင်တဲ့ မူဘောင်နဲ့ အခွန်ပွင့်လင်းမြင်သာမှုနဲ့ အခွန်သတင်းအချက်အလက် မျှဝေခြင်းဆိုင်ရာ ကမ္ဘာ့ Forum ကဲ့သို့ အပြည်ပြည်ဆိုင်ရာလုပ်ဆောင်ချက်များကို ပံ့ပိုးလုပ်ဆောင်တဲ့နေရာမှာ အထောက်အကူပြုနိုင်တဲ့ အခွန် ပတ်ဝန်းကျင်ကောင်းတစ်ခုကို အခွန်ဝန်ဆောင်မှုတွေ၊ အခွန်အငြင်းပွားမှုတွေ၊ အခွန်စွမ်းဆောင်ရည် တည်ဆောက်မှုတွေ၊ အတွေ့အကြုံတွေနဲ့ အခွန်စီမံခန့်ခွဲမှုဆိုင်ရာ အလေ့အကျင့်ကောင်းတွေကို မျှဝေမှုများ ကနေတစ်ဆင့် ပါဝင်ပံ့ပိုးပေးနိုင်ဖို့ ဖြစ်ပါတယ်။ အခန်း(၂)ကတော့ ကောင်စီရဲ့ တာဝန်နဲ့ ဝတ္တရားများကို ပြဋ္ဌာန်းထားပြီး၊ အခန်း(၃)ကတော့ ကောင်စီရဲ့ အဖွဲ့ဝင်ဖြစ်မှုနဲ့ ရပိုင်ခွင့်တွေ ဖြစ်ပါတယ်။ အခန်း(၄) ကတော့ ကောင်စီမှာ လေ့လာသူအဖွဲ့ဝင် အဖြစ် ပါဝင်ခြင်းအကြောင်းများကို ဖော်ပြထားပါတယ်။ အဖွဲ့ဝင်အနေနဲ့ လေ့လာသူအဖြစ် ပါဝင်လိုက လုပ်ဆောင်ရမယ့် နည်းလမ်းတွေနဲ့ တာဝန်နဲ့ ရပိုင်ခွင့်တွေကိုလည်း အသေးစိတ်ဖော်ပြထားတာကို လေ့လာ တွေ့ရှိရပါတယ်။ နာယကကြီးရှင်။ ကျွန်မတို့ မြန်မာနိုင်ငံအနေနဲ့ BRITACOM အဖွဲ့မှာ လေ့လာသူအဖွဲ့ဝင်အဖြစ် ပါဝင်ဆောင်ရွက်ခြင်းကြောင့် ရပ်ဝန်းနှင့် ပိုးလမ်းမဆိုင်ရာစီမံကိန်းများကို ကာလရှည်တည်ဆောက် အကောင်အထည်ဖော်တဲ့နေရာမှာ မြန်မာနဲ့ တရုတ် နှစ်နိုင်ငံအကြား ဆက်ဆံရေးကို အထောက်အပံ့ ပြုနိုင်ခြင်း၊ ရပ်ဝန်းနှင့် ပိုးလမ်းမစီမံကိန်းမှာပါဝင်တဲ့ နိုင်ငံတွေရဲ့ အကြားမှာ အခွန်စီမံခန့်ခွဲမှုဆိုင်ရာ ဆွေးနွေးမှုတွေမှာ ပါဝင်ဆောင်ရွက်နိုင်မှာဖြစ်ခြင်း၊ အခွန်စီမံခန့်ခွဲမှုဆိုင်ရာ နည်းပညာများ၊ သင်တန်းများကို ရရှိနိုင်မှာဖြစ်တဲ့အတွက် ပြည်တွင်းအခွန်များဦးစီးဌာနရဲ့ စွမ်းဆောင်ရည်မြှင့်တင်ရာမှာ အကျိုးရရှိနိုင်မှာ ဖြစ်ပါတယ်။ အခုချိန်မှာ မြန်မာနိုင်ငံဟာ ကမ္ဘာ့အလယ်မှာ တစ်သီးတစ်ခြား ရပ်တည်မနေတော့ဘဲ ဈေးကွက် စီးပွားရေးစနစ်ကိုလည်း ကျင့်သုံးနေတာဖြစ်တဲ့အတွက် နိုင်ငံတကာမှာ ကျင့်သုံးနေတဲ့ အခွန်ဆိုင်ရာစီမံ ခန့်ခွဲမှုပညာကိုလည်း နားလည်ကျွမ်းကျင်ထားဖို့ လိုအပ်လျက်ရှိပါတယ်။ အခုဆိုရင် ကျွန်မတို့မြန်မာနိုင်ငံ မှာ အခွန်ဆိုင်ရာစီမံခန့်ခွဲမှုဥပဒေကို အတည်ပြုပြဋ္ဌာန်းဆောင်ရွက်နေပြီ ဖြစ်ပါတယ်။ နာယကကြီးရှင်။ နိဂုံးချုပ်အနေနဲ့ ရပ်ဝန်းနှင့် ပိုးလမ်းမစီမံကိန်းကို ဖော်ဆောင်တဲ့နေရာမှာ မြန်မာ နိုင်ငံလို ဖွံ့ဖြိုးဆဲနိုင်ငံအနေနဲ့ အလုပ်အကိုင်၊ ပညာရေး၊ စီးပွားရေး တိုးတက်ကောင်းမွန်စေနိုင်သလို စိုက်ပျိုးရေးနဲ့ စက်မှုလုပ်ငန်းများ တိုးပွားလာစေရန် ထောက်ပံ့ပေးခြင်း စတဲ့အကျိုးကျေးဇူးများကို ဖြစ်ထွန်း စေနိုင်မှာဖြစ်ပါတယ်။ တစ်ဖက်ကလည်း မြို့ရွာများကိုဖြတ်ပြီး လမ်းဖောက်လုပ်ရင် သဘာဝပတ်ဝန်းကျင် ထိခိုက်မှုနဲ့ လူမှုရေးထိခိုက်နစ်နာမှုတွေ ရှိနိုင်တယ်လို့လည်း ဝေဖန်ကြပါတယ်။ ဘယ်လိုပဲဖြစ်ဖြစ် မြန်မာ နိုင်ငံအနေနဲ့ ပထဝီအနေအထားအရ ငြင်းပယ်လို့မရတဲ့အခြေအနေမှာ ဒီစီမံကိန်းကနေ ကိုယ့်နိုင်ငံအတွက် ဘယ်လိုအကျိုးရှိအောင် အသုံးချမလဲဆိုတာကို ကြိုတင်ပြင်ဆင်မှုများ လုပ်ဆောင်ထားဖို့ လိုပါတယ်။ ပိုးလမ်းမစီမံကိန်းကို ပြည်သူအများ ပူးပေါင်းပါဝင်လာဖို့အတွက်လည်း ပွင့်လင်းမြင်သာစွာချပြဖို့ လိုအပ် ပါတယ်။ ဖွံ့ဖြိုးတိုးတက်မှုလိုအပ်ချက်များတဲ့ မြန်မာနိုင်ငံအတွက် နည်းပညာ၊ လုံလောက်တဲ့ ရင်းနှီးမြှုပ်နှံမှု တွေ ဝင်လာတဲ့အခါမှာ နိုင်ငံတကာစံနှုန်းနဲ့ကိုက်ညီတဲ့ စည်းမျဉ်း၊ မူဘောင်များရေးဆွဲထားဖို့ လိုအပ်ကြောင်း အကြံပြုရင်း နားလည်မှုစာချွန်လွှာတွင် လေ့လာသူအဖွဲ့ဝင်အဖြစ် ပါဝင်လက်မှတ်ရေးထိုးရန် ထောက်ခံ ဆွေးနွေးအပ်ပါတယ်ရှင်။ အားလုံး ကျေးဇူးတင်ပါတယ်။</speech>
<speech type="speaker">ဦးကျော်နီနိုင် ရှမ်းပြည်နယ်မဲဆန္ဒနယ်အမှတ်(၁၁) ဆွေးနွေးဖို့ဖြစ်ပါတယ်။</speech>
<speech><mp id="456">ဦးကျော်နီနိုင်(မဲဆန္ဒနယ်အမှတ်-၁၁၊ ရှမ်းပြည်နယ်)</mp>အားလုံးမင်္ဂလာပါခင်ဗျာ။ လေးစား အပ်ပါသော ပြည်ထောင်စုလွှတ်တော် နာယကကြီးနှင့်တကွ အမျိုးသားလွှတ်တော် ဥက္ကဋ္ဌ၊ ဒုတိယနာယကနဲ့ ဒုတိယဥက္ကဋ္ဌ၊ ပြည်ထောင်စုလွှတ်တော် ကိုယ်စားလှယ်များ၊ ပြည်ထောင်စုအဆင့် ပုဂ္ဂိုလ်များခင်ဗျာ။ ကျွန်တော်ကတော့ ကိုးကန့်ကိုယ်ပိုင်အုပ်ချုပ်ခွင့်ရဒေသ ရှမ်းပြည်နယ် မဲဆန္ဒနယ်အမှတ်(၁၁)မှ ပြည်ထောင်စု လွှတ်တော်ကိုယ်စားလှယ် ဦးကျော်နီနိုင် ဖြစ်ပါတယ်။ ကျွန်တော့အနေနဲ့ နိုင်ငံတော်သမ္မတထံမှပေးပို့ လာသော ရပ်ဝန်းနှင့် ပိုးလမ်းမကြီးစီမံကိန်း၏ အခွန်စီမံခန့်ခွဲမှု ပူးပေါင်းဆောင်ရွက်ခြင်းစနစ် တည်ထောင် သည့် နားလည်မှုစာချွန်လွှာတွင် လေ့လာသူအဖွဲ့ဝင်အဖြစ် မြန်မာနိုင်ငံမှ ပါဝင်လက်မှတ်ရေးထိုးရန် ကိစ္စအပေါ် ထောက်ခံဆွေးနွေးသွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျာ။ လွန်ခဲ့သော နှစ်ပေါင်း ၂၀၀၀ ကျော်ခန့်က အာရှတိုက်နဲ့ ဥရောပတိုက်မှ ပြည်သူများ ကုန်သွယ်ရေးလမ်းကြောင်းအဖြစ် ခေတ်စားခဲ့သော ပိုးလမ်းမကြီးကို ယနေ့ ၂၁ ရာစု ကမ္ဘာသူ၊ ကမ္ဘာသားများက ပြန်လည်ဆန်းသစ်၍ ကမ္ဘာ့နိုင်ငံများ၏ တည်ငြိမ်အေးချမ်းရေး၊ ဖွံ့ဖြိုး တိုးတက်ရေး၊ အကျိုးတူပူးပေါင်းဆောင်ရွက်ရေးနဲ့ ဘုံအကျိုးစီးပွား မျှဝေခံစားရေးအတွက် ပူးပေါင်း ဆောင်ရွက်ကြမည်ဖြစ်သဖြင့် ကြိုဆိုထောက်ခံရမည့် စီမံကိန်းကြီးဖြစ်ပါတယ်။ ဒီစီမံကိန်းကြီးအား ၂၀၁၂ ခုနှစ်၊ နိုဝင်ဘာလပိုင်းတွင် တရုတ်နိုင်ငံမှာ စတင်ဆွေးနွေးခဲ့ပြီး ၇-၉-၂၀၁၃ ခုနှစ်၊ ၃-၁၀-၂၀၁၃ ခုနှစ် တရုတ်နိုင်ငံသမ္မတမှ နိုင်ငံခြားခရီးစဉ် ၂ ခုတွင် ကမ္ဘာကို အဆိုပြု တင်ပြခဲ့ပါတယ်။ နာယကကြီးခင်ဗျာ။ ကျွန်တော်တို့ နိုင်ငံအတွက် စီမံကိန်းလုပ်ငန်းပေါင်း ၄၈ ခု အား တရုတ်နိုင်ငံမှ အဆိုပြုလျာထားကြောင်း၊ လုပ်ငန်း ၉ ခုကိုသာ စတင်ဆောင်ရွက်ရန် ပြည်ထောင်စုအစိုးရမှ သဘောတူ ထားကြောင်း သိရှိရပါတယ်။ ကျန်ရှိနေတဲ့ စီမံကိန်းလုပ်ငန်းများကိုလည်း ပြန်လည်သုံးသပ်ပြီး နိုင်ငံတော်နှင့် နိုင်ငံသားများအတွက် ဆောလျင်စွာ ဆောင်ရွက်သင့်ကြောင်း ဆွေးနွေးလိုပါတယ်။ နာယကကြီးခင်ဗျာ။ Power Point ပြသခွင့် ပြုပေးနိုင်ပါရန် တင်ပြအပ်ပါတယ်။ One Belt One Road နဲ့ ဆက်စပ်နေသော ရှမ်းပြည်နယ် မြောက်ပိုင်းမှာရှိတဲ့ မူဆယ်၊ ရန်လုံကျိုင်းနဲ့ ချင်းရွှေဟော် ဝင်ထွက်ပေါက်များကို အပြည်ပြည်ဆိုင်ရာ နယ်စပ်ဝင်ထွက်ပေါက်အဖြစ် အဆင့်မြှင့်တင်ပြီး Passport ဖြင့် ဝင်ထွက်သွားလာနိုင်ရန်နဲ့ ကိုးကန့်ဒေသအတွင်းရှိ PP125 လောက်ကိုင်၊ မန်တုံပါး၊ တောက်ရွှေ၊ ကွမ်းလုံ လမ်းပိုင်းနဲ့ ချင်းရွှေဟော်၊ သိန္နီလမ်းပိုင်းအား စီမံကိန်းအတွင်း ထည့်သွင်းပေးနိုင်ပါရန် နာယကကြီးမှတစ်ဆင့် ပြည်ထောင်စုအစိုးရအား တင်ပြလိုပါတယ်။ လေးစားအပ်ပါသော နာယကကြီးခင်ဗျာ။ ကျွန်တော်တို့ မြန်မာနိုင်ငံအနေနဲ့ လေ့လာသူအဖွဲ့ဝင် အဖြစ် ပါဝင်ဆောင်ရွက်ခွင့်ရရှိခြင်းအားဖြင့် မြန်မာနဲ့ တရုတ်နိုင်ငံအကြား ဆက်ဆံရေးပိုမို အထောက်အပံ့ ပြုနိုင်သကဲ့သို့ ကျွန်တော်တို့ နယ်စပ်တစ်လျှောက်၏ တည်ငြိမ်အေးချမ်းမှု၊ ဖွံ့ဖြိုးတိုးတက်မှုအပေါ် များစွာ အထောက်အကူပြုနိုင်မှာ သေချာပါတယ်။ အထူးသဖြင့် ကျွန်တော်တို့ ကိုးကန့်ဒေသနဲ့ တစ်နိုင်ငံလုံး ငြိမ်းချမ်းရေးဖြစ်စဉ်အပေါ် များစွာအကျိုး သက်ရောက်မှုရှိလိမ့်မယ်လို့ ယုံကြည်ထားပါတယ်။ စီးပွားရေးလုပ်ငန်းအရ ဆက်နွယ်နေတဲ့ ကျောက်ဖြူ - ယူနန်ရထားလမ်း၊ ရေနက်ဆိပ်ကမ်းနဲ့ အထူးစီးပွားရေးဇုန်များဟာလည်း မိုပိုသက်ဝင် လှုပ်ရှားလာမှာ ဖြစ်ပါတယ်။ လိုအပ်ချက်များဖြစ်ကြတဲ့ လျှပ်စစ်နဲ့ အခြေခံအဆောက် အအုံပိုင်းတွင် ရင်းနှီးမြှုပ်နှံမှုများ ပိုမိုဝင်ရောက်လာမှာဖြစ်ပြီး ဒေသတွင်းအလုပ်အကိုင် အခွင့်အလမ်းများ ပေါများလာခြင်း၊ စိုက်ပျိုးရေး ထွက်ကုန်ပစ္စည်းများ အလွယ်တကူ တင်ပို့ရောင်းချနိုင်ခြင်း အကျိုးကျေးဇူးများလည်း ဖြစ်ပေါ်လာမှာ ဖြစ်ပါတယ်။ ယခုလို နိုင်ငံတကာနဲ့ယှဉ်တွဲ၍ အခွန်စီမံခန့်ခွဲမှုဆိုင်ရာ ဆွေးနွေးမှုလုပ်ငန်းများနဲ့ ပါဝင် ဆောင်ရွက်ခွင့် ရရှိခြင်းအားဖြင့် နိုင်ငံတကာမှအတွေ့အကြုံများ၊ ခေတ်မီသစ်လွင်သော လုပ်ထုံးလုပ်နည်းများ၊ အခွန်စီမံခန့်ခွဲမှုဆိုင်ရာစွမ်းရည်များ ပိုမိုမြင့်မားလာမည်ဖြစ်သကဲ့သို့ နိုင်ငံတော်ဖွံ့ဖြိုးတိုးတက်မှု အခွင့် အလမ်းများ ပိုမိုပွင့်လန်းလာမှာဖြစ်ပါတယ်။ ယနေ့ နိုင်ငံခြားကုန်သွယ်မှုလုပ်ငန်းများ ရင်ဆိုင်ကြုံတွေ့နေရသော အခွန်ဆိုင်ရာ အတားအဆီး များ၊ အကြပ်အတည်းများ ကျော်လွှားနိုင်ရေးအတွက် အထောက်အကူပြုပေးနိုင်မှာ ဖြစ်ပါတယ်။ သို့ဖြစ်ပါ၍ ရပ်ဝန်းနှင့် ပိုးလမ်းမကြီး၏ အခွန်စီမံခန့်ခွဲမှုပူးပေါင်းဆောင်ရွက်ခြင်းစနစ် တည်ထောင်သည့် နားလည်မှု စာချွန်လွှာတွင် လေ့လာသူအဖွဲ့ဝင်အဖြစ် မြန်မာနိုင်ငံမှ ပါဝင်လက်မှတ်ရေးထိုးရန်ကိစ္စအပေါ် လှိုက်လှဲစွာ ထောက်ခံပါကြောင်း တင်ပြဆွေးနွေးရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးစောထွန်းမြအောင် ဖာပွန်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="29">ဦးစောထွန်းမြအောင်(ဖာပွန်မဲဆန္ဒနယ်၊ ကရင်ပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယက၊ အမျိုးသားလွှတ်တော် ဥက္ကဋ္ဌ၊ ပြည်ထောင်စုဝန်ကြီးများ၊ လွှတ်တော် ကိုယ်စားလှယ်များကို မင်္ဂလာပါလို့ ဦးစွာဂါရဝပြု နှုတ်ဆက်အပ်ပါတယ်။ ကျွန်တော်ကတော့ ကရင်ပြည်နယ် ဖာပွန်မြို့နယ်က ပြည်သူ့လွှတ်တော်ကိုယ်စားလှယ် ဦးစောထွန်းမြအောင် ဖြစ်ပါတယ်။ လေးစားအပ်ပါသော နာယကကြီးခင်ဗျာ။ ကျွန်တော့အနေနဲ့ ရပ်ဝန်းနှင့် ပိုးလမ်းမကြီးစီမံကိန်း အခွန် ပူးပေါင်းဆောင်ရွက်မှုစနစ် တည်ထောင်သည့် နားလည်မှုစာချွန်လွှာကို လေ့လာသူအဖွဲ့ဝင်အဖြစ် ပါဝင် လက်မှတ်ရေးထိုးရေးကိစ္စကို ထောက်ခံဆွေးနွေးသွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျာ။ ပထမအနေနဲ့ ရပ်ဝန်းနှင့် ပိုးလမ်းမကြီးအကြောင်းကို ကျွန်တော်တင်ပြပါမယ်။ ကျွန်တော်တို့ လွန်ခဲ့တဲ့ ၁၉၆၈ ခုနှစ်က ကျွန်တော်တို့ ပထဝီပါမောက္ခဒေါက်တာ ဒေါ်သင်းကြည်က ရပ်ဝန်းအကြောင်းကို သိုန် ယူပြီးတော့ အသေးစိတ်ဆွေးနွေးသွားတာ ကျွန်တော် အခုထက်ထိ ကြားယောင်မိပါတယ်။ အဓိကအချက်က ဆရာမကြီးပြောသွားတာက လွန်ခဲ့တဲ့ နှစ်ပေါင်း ၂၀၀၀ လောက်က ဘီစီ ၂၀၀၆ ခု ကနေပြီးတော့ ၂၀၂၀ ကြားမှာ ဟန်မင်းဆက်လက်ထက်မှာ ကျန်ချန်လို့ ခေါ်တဲ့ တရုတ်သံတမန်တစ်ဦးကို ငြိမ်းချမ်းရေး၊ ချစ်ကြည်ရေးဆောင်ရွက်ဖို့ ဗဟိုအာရှနိုင်ငံကို (၂)ကြိမ် စေလွှတ်ခဲ့ပါတယ်။ သူ့ရဲ့ ကြိုးပမ်းမှုကြောင့် ဟန်မင်းဆက်လက်ထက်မှာ ဗဟိုအာရှနိုင်ငံက တရုတ်နိုင်ငံနဲ့ ချစ်ကြည်ရေးတံတားဖွင့်သွားပြီး အရှေ့အာရှ၊ အနောက်အာရှ၊ အနောက်ဥရောပ ပိုးလမ်းမ ကြီးကို စတင်ဆောင်ရွက်ခဲ့တယ်လို့ ကျွန်တော်တို့ သင်ကြားခဲ့တာ ဖတ်မိပါတယ်။ အဓိကအချက်က ယဉ်ကျေးမှုနှင့် အပြန်အလှန်ဆက်သွယ်ရေး ဖြစ်ပါတယ်။ လေးစားအပ်ပါသော နာယကကြီးခင်ဗျာ။ ဒုတိယအချက်အနေနဲ့ ပိုးလမ်းမကြီးကို ကျွန်တော်တို့ ရှိန်ရှန်ဟိုင်းဆိုတဲ့လူက ၁၉၀၅ ခုကနေ ၁၉၄၅ ခုပိုးလမ်းမကြီးမှာရှိတဲ့ အယ်မက်စီမြို့ဟောင်း ထွက်ပေါက်ကို သူရှာဖွေခဲ့ပါတယ်။ အဲဒီမှာ ၁၉၄၁ ခုနှစ်က မဟာမျိုးချစ်တော်လှန်ရေး မော်စီတုံးဖြစ်ပါလိမ့်မယ်။ အဲဒီ ရှန်သ္မီရှိန်းရှန်ဟိုင်းဟာ ကျွန်တော်တို့ ပိုးလမ်းမကြီးအကြောင်းနဲ့ ဖက်ဆစ်တော်လှန်ရေးအကြောင်းကို ကဗျာစပ်ဆိုခဲ့၍ ယခုတိုင် တရုတ်ပြည်မှာ ကျော်ကြားနေလျက်ရှိပါတယ်။ လေးစားအပ်ပါသော နာယကကြီးခင်ဗျာ။ ၂၀၀၁ ခုနှစ် ဇွန်လ ၅ ရက်နေ့မှာ ရှန်ဟိုင်းပူးပေါင်း ဆောင်ရွက်ရေးအဖွဲ့ SCO အဖွဲ့ကို တရုတ်ပြည်သူ့သမ္မတနိုင်ငံ၊ Russia, Kazakhstan, Tajikistan, Kyrgyzstan နဲ့ Uzbekistan နိုင်ငံ ၆ နိုင်ငံဟာ ရှေ့ပြေးနဲ့ အဖွဲ့ကြီးဖွဲ့ပြီး အဓိကကုန်သွယ်ရေးယဉ်ကျေးမှု၊ မူးယစ်ဆေးဝါးတားဆီးရေး၊ အကြမ်းဖက်ကာကွယ်ရေးတို့ကို ဖွဲ့စည်းခဲ့ပါတယ်။ ၂၀၁၃ ခုနှစ်၊ စက်တင်ဘာလ ရ ရက်နေ့မှာ တရုတ်ပြည်သူ့သမ္မတနိုင်ငံ၊ ရှီကျင့်ဖျင်ဟာ Kazakhstan နိုင်ငံ၊ Astana မြို့ Nazarbayev တက္ကသိုလ်မှာ စီးပွားရေးနှင့် ရပ်ဝန်းအကြောင်းကို သူဆွေးနွေးခဲ့ပါတယ်။ ဘယ်လို ဆွေးနွေးလဲဆိုတော့ ရှန်နီပြည်နယ်ဟာ သမ္မတကြီးရဲ့ မွေးရပ်ဇာတိဖြစ်သလို Kazakhstan နဲ့ ပိုးလမ်းမကြီးနဲ့ တစ်ဆက်တည်း ဖြစ်နေပါတယ်။ ရှန်နီပြည်နယ်ဟာ ပိုးလမ်းမကြီးပေါ်ရှိတဲ့အတွက် တရုတ်ပြည်သူ့သမ္မတနိုင်ငံအနေနဲ့ ဂုဏ်ယူမိကြောင်းနဲ့ ဒီပိုးလမ်းမကြီးအပေါ်မှာ ကုလားအုတ်နဲ့ ချူသံတွေ ကြားယောင်မိကြောင်း၊ နောက် သဲကန္တာရမှာရှိတဲ့ မီးခိုးတန်းတွေထွက်လာနေသလို ခံစားမိရကြောင်း တက္ကသိုလ်မှာ ပို့ချသွားတယ်လို့ ကျွန်တော်ဖတ်မိပါတယ်။ လေးစားအပ်ပါသော နာယကကြီးခင်ဗျာ။ ၂၀၁၉ ခုနှစ်၊ ဧပြီလ ၁၈ ရက်နေ့မှာ တရုတ်ပြည်သူ့ သမ္မတနိုင်ငံ၊ ကမ္ဘောဒီးယား၊ အင်ဒိုနီးရှား၊ ဘင်္ဂလားဒေ့ရှ် ၃၄ နိုင်ငံက တည်ထောင်သူအဖြစ် အဖွဲ့ဝင်အဖြစ် ပါဝင်ပြီး မြန်မာနိုင်ငံက စင်္ကာပူအပါအဝင် ၁၆ နိုင်ငံက လေ့လာသူအဖြစ်လည်းကောင်း၊ အဖွဲ့အစည်း ၆ ခုက လေ့လာသူအဖြစ်လည်းကောင်း ပါဝင်လက်မှတ်ထိုးခဲ့ပါတယ်။ လေးစားအပ်ပါသော နာယကကြီးခင်ဗျာ။ BRITACOM တည်ထောင်မှုစာချွန်လွှာမှာ အခန်း(၁၁) ခန်း၊ အပိုဒ် ၃ရ ပိုဒ်ပါပြီး ဥက္ကဋ္ဌ၊ ဒုဥက္ကဋ္ဌ၊ အတွင်းရေးမှူးနဲ့ လေ့လာသူအဖွဲ့တွေရဲ့ တာဝန်ဝတ္တရားကို အသေးစိတ် ဆွဲထားတာတွေ့ရှိရပါတယ်။ မြန်မာနိုင်ငံအနေနဲ့ အာရှနှင့် အရှေ့တောင်အာရှဒေသမှာ နိုင်ငံရေး၊ စစ်ရေး၊ စီးပွားရေး၊ လူမှုရေးနယ်ပယ်မှာ ဆုံမှတ်နေရာကျရောက်သည့်အတွက်ကြောင့် သတိကြီးစွာထားပြီး ဆောင်ရွက်မှသာ သင့်တော်မည်ဖြစ်ပါသဖြင့် BRITACOM တည်ထောင်သည့် နားလည်မှုစာချွန်လွှာကို လေ့လာသူအဖွဲ့ဝင်အဖြစ် လက်မှတ်ရေးထိုးမှုအား ပြည်ထောင်စုလွှတ်တော်မှ ထောက်ခံသင့်ပါကြောင်းနဲ့ နာယကကြီးမှတစ်ဆင့် လေးစားစွာ တင်ပြအပ်ပါတယ်။ အားလုံး ကျေးဇူးတင်ပါတယ်။</speech>
<speech type="speaker">ဦးဝင်းမောင် မကွေးတိုင်းဒေသကြီးမဲဆန္ဒနယ်အမှတ်(၆) ဆွေးနွေးဖို့ဖြစ်ပါတယ်။</speech>
<speech><mp id="1280">ဦးဝင်းမောင်(မဲဆန္ဒနယ်အမှတ်-၆၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော်နာယကကြီးနှင့် ပြည်ထောင်စုဝန်ကြီးများ၊ ပြည်ထောင်စုလွှတ်တော်ကိုယ်စားလှယ် အပေါင်း မင်္ဂလာပါ။ ကျွန်တော်ကတော့ မကွေးတိုင်းဒေသကြီး၊ အမှတ်(၆) အမျိုးသားလွှတ်တော်ကိုယ်စားလှယ် ဦးဝင်းမောင်ဖြစ်ပါတယ်။ ကျွန်တော့အနေနဲ့ နိုင်ငံတော်သမ္မတရဲ့ ၂၃-၅-၂၀၁၉ ရက်စွဲပါစာအမှတ်၊ ၃(၁)/၁/ သမ္မတရုံးဖြင့် ပြည်ထောင်စုလွှတ်တော်နာယကထံ ပေးပို့ထားတဲ့ ရပ်ဝန်းနှင့်စီမံကိန်း အခွန်စီမံခန့်ခွဲမှု ပူးပေါင်းဆောင်ရွက်ခြင်းစနစ် တည်ထောင်သည့် နားလည်မှုစာချွန်လွှာတွင် လေ့လာသူအဖြစ် လက်မှတ် ရေးထိုးရေး ကိစ္စပဲ အကြံပြုထောက်ခံဆွေးနွေးသွားပါမယ်။ လေးစားအပ်ပါသော နာယကကြီးခင်ဗျား။ ကျွန်တော့်အနေနဲ့ အပိုင်း(၃)ပိုင်းခွဲပြီး ဆွေးနွေးသွားမှာ ဖြစ်ပါတယ်။ ပထမပိုင်းကတော့ BRI ရဲ့ အကျယ်အဝန်းဖြစ်ပါတယ်။ BRI ရဲ့ အစီအစဉ်အောက်မှာ နိုင်ငံ ပေါင်း ၆၈ နိုင်ငံ၊ ကမ္ဘာ့တိုက်ကြီး ၃ တိုက်နဲ့ လူဦးရေ ၄.၅ ဘီလီယံကျော် ပါဝင်နေသလို တရုတ်အစိုးရ အနေဖြင့် BRI မှာ ပါဝင်တဲ့ နိုင်ငံများအတွက် အခြေခံအဆောက်အအုံများ ဖွံ့ဖြိုးတိုးတက်ရန် ၁၀ စုနှစ် နှစ်စုအတွင်း အမေရိကန်ဒေါ်လာ ၈ ထရီလီယံ ရင်းနှီးမြှုပ်နှံသွားမယ်လို့ လေ့လာရရှိပါတယ်။ ဒီနိုင်ငံ ၆၈ နိုင်ငံထဲမှာ ကျွန်တော်တို့ ပြည်ထောင်စုသမ္မတမြန်မာနိုင်ငံတော်ကြီးလည်း ပါဝင်နေပါတယ်။ အရေးပါ အရာရောက်တဲ့နေရာမှာ ရှိပါတယ်။ အဲဒါကတော့ မြန်မာနိုင်ငံဟာ တရုတ်အတွက် အိန္ဒိယနိုင်ငံထွက်ပေါက် လမ်းကြောင်းပေါ်မှာ တည်ရှိနေခြင်းကြောင့် ဖြစ်ပါတယ်။ poswęê:m60? BRI $. BRITACOM O el qp qušąjošos tag:c3:32:polu BRI DI ရည်ရွယ်ချက်က (၁) မူဝါဒပေါင်းစပ်ညှိနှိုင်းရေး၊ (၂) BRI နိုင်ငံများအကြား ကုန်သွယ်မှုနဲ့ ကုန်ထုတ်လုပ်မှုများ အဆင်ပြေချောမွေ့စေရန် လမ်း၊ တံတား၊ စွမ်းအင်၊ ဆက်သွယ်ရေးလမ်းကြောင်းများ တည်ဆောက်ခြင်း ဖြစ်ပါတယ်။ (၃) အတားအဆီးမရှိကုန်သွယ်မှု၊ (၄) ဘဏ္ဍာငွေဆိုင်ရာ ပေါင်းစည်းဆောင်ရွက်မှု၊ (၅) ပြည်သူ အချင်းချင်းကြား ရင်းနှီးချစ်ကြည်မှု တည်ဆောက်ခြင်းဖြစ်သလို BRITACOM ရဲ့ ရည်မှန်းချက်ကတော့ BRICP တွင် ပါဝင်သူများရဲ့ ကုန်သွယ်မှုတိုးတက်မှုကို ဖော်ဆောင်ရန်နဲ့ ကမ္ဘာ့ကုလသမဂ္ဂ ၂၀၃၀ ရေရှည် စီမံတည်တံ့ခိုင်မြဲပြီး ဟန်ချက်ညီတဲ့ ဖွံ့ဖြိုးတိုးတက်မှု အစီအစဉ်တွေကို အပြည့်အဝဖော်ဆောင်ရာမှာ မျှဝေ ဆောင်ရွက်နိုင်ရန်နဲ့ အနာဂတ်လူသားတွေအတွက် သာယာဝပြောပြီး ငြိမ်းချမ်းသော လူ့အသိုင်းအဝိုင်းတစ်ခု ပေါ်ထွန်းရေးတို့အတွက် ကောင်းမွန်သော ရည်မှန်းချက်၊ မျှော်မှန်းချက်တွေဆိုတာ ပြောစရာမလိုတော့ပါ ခင်ဗျား။ တတိယပိုင်းကတော့ ရပ်ဝန်းနဲ့ ပိုးလမ်းမစီမံကိန်းကို ကျွန်တော်တို့ နိုင်ငံအနေဖြင့် ထဲထဲဝင်ဝင် ပါဝင်လုပ်ကိုင်စေရန် မဖြစ်သေးတဲ့ အခြေအနေတွေကို ထည့်သွင်းစဉ်းစားရမှာ ဖြစ်ပါတယ်။ အဲဒါတွေ ကတော့ (၁) ပြည်တွင်းငြိမ်းချမ်းရေး၊ (၂) နည်းပညာပြည့်စုံမှုမရှိသေး၊ (၃) ကတော့ ဘဏ္ဍာငွေလုံလောက်မှု မရှိခြင်း၊ (၄) ကတော့ မြေယာပြဿနာများ ရှိခြင်းဖြစ်ပါတယ်။ (၁) အချက်ဖြစ်တဲ့ ပြည်တွင်းငြိမ်းချမ်းရေးမှာ (၂၁)ပင်လုံညီလာခံလုပ်လာတာ (၃)ကြိမ် ရှိပြီဖြစ်သော်လည်း တိုးတက်မှုရာခိုင်နှုန်းက ၂၅ ရာခိုင်နှုန်းလောက်ပဲ ရှိတယ်။ အဲဒီမှာ တိုင်းရင်းသားလက်နက်ကိုင် အများစုတွေဟာ တရုတ်-မြန်မာနယ်စပ်တစ်လျှောက်မှာ ခြံစည်းရိုး ခွထိုင်နေသလိုဖြစ်နေပြီး ရင်းနှီးမြှုပ်နှံမှုနဲ့ တည်ဆောက်ရေးလုပ်ငန်းတွေ လုပ်ကိုင်ရာမှာ ခက်ခဲ မယ်လို့ ယုံကြည်ရပါတယ်။ (၂)ဖြစ်တဲ့ နည်းပညာပိုင်းမှာလည်း မိမိတို့နိုင်ငံဟာ ယခုအခါမှာ အင်တိုက်အားတိုက် သင်ကြား သင်ယူမှုတွေ ရှိနေတဲ့အတွက် နောက်ကျနေပါတယ်။ (၃) အချက်ကတော့ ဘဏ္ဍာငွေအပိုင်းမှာလည်း ပြည်တွင်းမှာ အခွန်ရှောင်သူတွေရှိသလို ရောင်းစားစရာကလည်း သစ်တောကတောင်ကတုံး၊ သတ္တုသယံဇာတဆိုတာ အဝီစိ၊ ဒီစီမံကိန်းတွေအတွက် မိမိနိုင်ငံအနေနဲ့ ရင်းနှီးမြှုပ်နှံမယ်ဆိုရင် တရုတ်ရဲ့ကြွေးပိပြီး ကျွန်ဖြစ် နေနိုင်တဲ့ အနေအထားတွေဖြစ်ပါတယ်။ (၄) ကတော့ မြေယာပြဿနာ၊ တောင်သူများ လုပ်ကိုင်ခွင့်မြေယာ များဟာ ဒီစီမံကိန်းနယ်မြေထဲမှာ ပါဝင်နေတယ်ဆိုရင် ထိုက်တန်တဲ့ ငွေကြေးပေးအပ်ရန် လိုအပ်ပါတယ်။ တရုတ်နိုင်ငံ၏ စီမံကိန်းလုပ်ငန်းများဟာ နိုင်ငံရဲ့ အခြေခံအဆောက်အအုံမှာ ရင်းနှီးမြှုပ်နှံလာတဲ့ အတွက် တရုတ်နိုင်ငံ၏ ပိုးလမ်းမစီမံကိန်းကို မြန်မာ့လုပ်ငန်းရှင်တွေကလည်း ကြိုဆိုတော့ ကြိုဆိုတယ်။ ဒါပေမဲ့ အများပြည်သူတွေပူးပေါင်းပါဝင်မှု၊ နိုင်ငံတကာစံနှုန်းကိုက်ညီရန် အရေးကြီးပါတယ်။ ဒါကြောင့်မို့လို့ ကျွန်တော်တို့တွေဟာ ဒီရပ်ဝန်းနှင့် ပိုးလမ်းမစီမံကိန်း၏ အခွန်စီမံခန့်ခွဲမှု ပူးပေါင်းဆောင်ရွက်ခြင်းတည် ထောင်တဲ့ နားလည်မှုစာချွန်လွှာမှာ လေ့လာသူအဖြစ်နဲ့ ပါဝင်လက်မှတ်ရေးထိုးရေးကို လေးလေးနက်နက် ထောက်ခံပါတယ်။ ဒါပေမဲ့ အကောင်အထည်ဖော်ဆောင်ရွက်မည်ဆိုပါက တာဝန်ရှိသူများအနေနဲ့ မိမိနိုင်ငံနဲ့ လူမျိုးအပေါ်မှာ သစ္စာစောင့်သိလျက် ပြီးခဲ့တဲ့ဖြစ်စဉ်များကို နမူနာယူပြီး ဆောင်ရွက်ပေးပါရန်တိုက်တွန်းရင်း နိဂုံးချုပ်ပါတယ်။ ကျေးဇူးတင်ပါတယ်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျာ။ အစည်းအဝေးကို (၃၀)မိနစ်ခန့် ခေတ္တ ရပ်နားမှာ ဖြစ်ပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။</speech>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနဲ့ ဧည့်သည်တော်များခင်ဗျာ။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျာ။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူ ပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျာ။ အစီအစဉ်(၈)ကို ဆက်လက်ဆောင်ရွက် သွားမှာဖြစ်ပါတယ်။ ဦးမြင့်လွင် တွံတေးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1551">ဦးမြင့်လွင်(တွံတေးမဲဆန္ဒနယ်၊ ရန်ကုန်တိုင်းဒေသကြီး)</mp>အားလုံးမင်္ဂလာပါ။ ကျွန်တော် ကတော့ ရန်ကုန်တိုင်းဒေသကြီး တွံတေးမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးမြင့်လွင် ဖြစ်ပါတယ်။ လေးစားအပ်ပါတဲ့ ပြည်ထောင်စုလွှတ်တော် နာယကကြီးခင်ဗျာ။ ကျွန်တော်တို့ကမ္ဘာမှာ လူသား တွေရဲ့ တီထွင်မှုကြောင့် ကုန်ထုတ်ကိရိယာ အသစ် အသစ်တွေ ပေါ်ထွက်လာပါတယ်။ အဲဒီ ကုန်ထုတ် ကိရိယာအသစ်တွေအပေါ် မူတည်ပြီးတော့ ကုန်ထုတ်နည်းလမ်းအသစ်တွေလည်း ပေါ်လာပါတယ်။ အဲဒီ ကုန်ထုတ်နည်းလမ်းအသစ်တွေအပေါ် မူတည်ပြီးတော့ လူတွေကြားမှာဆက်ဆံတဲ့ ကုန်ဆက်ဆံရေး ပုံစံအသစ်တွေကလည်း အမြဲမပြတ် ပေါ်ထွန်းလာပါတယ်။ နိုင်ငံတွေကြားမှာလည်း နိုင်ငံတကာဆက်ဆံရေး စနစ်အသစ်တွေ တစ်ခုပြီးတစ်ခု ပေါ်ထွက်လာပါတယ်။ ကျွန်တော်တို့ တစ်ချိန်တုန်းကဆိုရင် နေမဝင် အင်ပါယာခေါ်တဲ့ ဗြိတိသျှက နိုင်ငံတကာဆက်ဆံရေးကို လွှမ်းမိုးထားတဲ့ Unipolar International Relationship ဝင်ရိုးတစ်ခုတည်းကမ္ဘာ နိုင်ငံတကာဆက်ဆံရေးပုံစံ၊ ဒုတိယကမ္ဘာစစ်ပြီးတဲ့အခါ အမေရိကန်နဲ့ ဆိုဗီယက်တို့ ဦးဆောင်တဲ့ Bipolar world ခေါ်တဲ့ နှစ်နိုင်ငံ ဝန်ရိုးနှစ်ခုကမ္ဘာ ဝန်ရိုးနှစ်ခု နိုင်ငံတကာ ဆက်ဆံရေးစနစ်အသစ် ပေါ်လာပါတယ်။ အခုော့ ကမ္ဘာ့နေရာအနှံ့အပြားမှာ တရုတ်၊ ရုရှား၊ ဂျပန်၊ ဘရာဇီး၊ တောင်အာဖရိက၊ အာဆီယံ၊ ဥရောပ၊ အမေရိကန် စတဲ့ဝန်ရိုးတွေ အများကြီးပေါ်လာတဲ့ monimo Multipolar International Dolotionchinnt af den Sonnonnnnnncf ပေါ်လာပါတယ်။ ဒီနိုင်ငံတကာဆက်ဆံရေးစနစ်တွေ ဆိုတာကတော့ ကျွန်တော်တို့ သမုဒ္ဒရာထဲမှာတိုက်နေတဲ့ လေတွေနဲ့ တူပါတယ်။ ကျွန်တော်တို့နိုင်ငံတွေ အထူးသဖြင့် ကျွန်တော်တို့ နိုင်ငံငယ်တွေဟာ သမုဒ္ဒရာထဲမှာ ရွက်လွှင့်သွားနေတဲ့ လှေတွေနဲ့တူပါတယ်။ ဒီနိုင်ငံတကာဆက်ဆံရေးစနစ်ဆိုတဲ့ လေတွေကို ကျွန်တော်တို့ လှေတွေက အခြေအနေကိုကြည့်ပြီးတော့ ကျွန်တော်တို့ ရွက်တွေကို အတင်အချ၊ အပြောင်းအလဲ လုပ်ကြ ရတာဖြစ်ပါတယ်။ အဲဒီတော့ ဒီလေတွေအပေါ်မှာ ကျွန်တော်တို့ရဲ့ လှေတွေက ရွက်တွေကို ပါးပါးနပ်နပ် ကျွမ်းကျွမ်းကျင်ကျင်နဲ့ အတင်အချ မလုပ်နိုင်ဘူးဆိုလို့ရှိရင် ဒီလေတွေရဲ့ တိုက်ခတ်မှုကြောင့် လှေတွေဟာ မြုပ်သွားမှာဖြစ်ပါတယ်။ တကယ်လို့သာ ကျွန်တော်တို့က ဒီလေတွေကို ကျွမ်းကျွမ်းကျင်ကျင် ပါးပါးနပ်နပ် အသုံးချနိုင်မယ် ဆိုရင် ကျွန်တော်တို့လှေတွေက ရှေ့ကိုအရှိန်အဟုန်နဲ့ ရွေ့လျားနိုင်မှာဖြစ်ပါတယ်။ အခုလက်ရှိအခြေအနေ မှာတော့ ကမ္ဘာမှာတိုက်ခတ်နေတဲ့ လေကတော့ Belt and Road Initiative လို့ခေါ်တဲ့ ခါးပတ်လမ်း ပိုးလမ်းမသစ်စီမံကိန်းဖြစ်ပါတယ်။ ဒါကိုလည်း ကျွန်တော်တို့နိုင်ငံဆိုတဲ့ ရွက်လှေက ဒီလေကို ပါးပါးနပ်နပ် ကျွမ်းကျွမ်းကျင်ကျင်နဲ့ ကျွန်တော်တို့ရဲ့ ရွက်တွေကို အတင်အချ ပြုလုပ်ကြရမှာဖြစ်ပါတယ်။ အဲဒီတော့ ဒီမှာ နိုင်ငံတော်သမ္မတထံက ပေးပို့လာတဲ့ အခွန်စီမံခန့်ခွဲမှုပူးပေါင်းဆောင်ရွက်ရေး စနစ်တည်ထောင်တဲ့ နားလည်မှုစာချွန်လွှာမှာ လေ့လာသူအဖွဲ့ဝင်အဖြစ် ပါဝင်ဖို့ဆိုတဲ့ဟာ ဒါကို ကျွန်တော် တို့က လက်မှတ်ထိုးလိုက်မယ်ဆိုလို့ရှိရင် ကျွန်တော်တို့အတွက် အခွင့်အလမ်းတွေကတော့ အများကြီး ရှိပါတယ်။ တစ်ဖက်မှာလည်း ကျွန်တော်တို့ စိန်ခေါ်မှုတွေလည်း ရှိပါတယ်။ အဲဒီတော့ ကျွန်တော်တို့ ဒါတွေကို ဝင်လိုက်တယ်ဆိုတာနဲ့ ကျွန်တော်တို့က ဒီစည်းဝိုင်းရဲ့ အတွင်းထဲရောက်သွားမှာ ဖြစ်ပြီးတော့ စည်းဝိုင်းကြီးတစ်ခုလုံးမှာ လှုပ်ရှားနေတာတွေ ကျွန်တော်တို့က အမြဲမပြတ်လေ့လာ သုံးသပ်ပြီး ကျွန်တော်တို့ ဒီအပေါ်က အကျိုးအမြတ်တွေလည်း ခံစားနေရမှာဖြစ်ပါတယ်။ ထင်သာမြင်သာတဲ့ အကျိုးအမြတ်ကတော့ ဒီခါးပတ်လမ်းစီမံကိန်းကြီး BRI မှာ ပါဝင်ခြင်းအားဖြင့် ကျွန်တော်တို့နိုင်ငံကထုတ်လုပ်တဲ့ ကုန်စည်တွေ ဟာ ဒီခါးပတ်လမ်းမှာရှိတဲ့ ဒီခါးပတ်လမ်းတစ်ဝိုက်၊ တစ်လျှောက်မှာရှိတဲ့ ဈေးကွက်တွေကို အမြန်ဆုံး ရောက်ရှိနိုင်မှာဖြစ်ပါတယ်။ ဒီအတွက် ကျွန်တော်တို့ရဲ့ ကုန်စည်စီးဆင်းမှုဟာ လျင်မြန်ပြီး ကျွန်တော်တို့ အဲဒီကနေ အကျိုးအမြတ်တွေ ရလာမှာဖြစ်ပါတယ်။ နောက်တစ်ခုကတော့ ကျွန်တော်တို့နိုင်ငံကို ဖြတ်သွားတဲ့ ရထားလမ်းတွေ၊ ကားလမ်းတွေ ဒီအပေါ်ကနေ ကျွန်တော်တို့က အခွန်တွေရလာမှာ ဖြစ်ပါတယ်။ အခု ဒီ MoU ကတော့ အခွန်လေ့လာမှု စီမံခန့်ခွဲမှုပူးပေါင်းဆောင်ရွက်ခြင်းစနစ် တည်ထောင်တဲ့ နားလည်မှုစာချွန်လွှာဆိုတာကတော့ ကျွန်တော် အခွန်ကိစ္စနဲ့ပတ်သက်ပြီးတော့ ကျွန်တော်တို့ဒါ ပထမဆုံးခြေလှမ်း ဖြစ်ပါတယ်။ အဲဒီတော့ ကျွန်တော်တို့ နိုင်ငံအနေနဲ့ ဒီ BRI ခေါ်တဲ့ နိုင်ငံတကာဆက်ဆံရေးလေးကို ကျွန်တော်တို့က တားလို့လည်းမရပါဘူး။ တားလည်းမတားသင့်ပါဘူး။ သို့သော် ကျွန်တော်တို့က ပါးပါးနပ်နပ် ကျွမ်းကျွမ်းကျင်ကျင်နဲ့ ကိုင်တွယ် ပြီးတော့ လုပ်ဖို့လိုပါတယ်။ ဒါကြီးက အင်မတန်ကြီးမားတဲ့ စီမံကိန်းကြီးဖြစ်ပါတယ်။ ၂၀၁၃ မှာ စပြီးတော့ ၂၀၁၄ မှာ အမေရိကန်ဒေါ်လာသန်းပေါင်း ၄၀,၀၀၀ နဲ့ စတင်ပြီးတော့ ရန်ပုံငွေထူထောင်ခဲ့တယ်။ ၂၀၁၆ ကျတော့ ဒေါ်လာသန်းပေါင်း ၁၀၀,၀၀၀ လောက်နဲ့ စတင်ခဲ့တယ်။ ဒီမှာလည်း ကျွန်တော်တို့နိုင်ငံကလည်း ပါဝင်ပြီးတော့ ထည့်ဝင်ခဲ့တဲ့ နိုင်ငံတစ်ခုဖြစ်ပါတယ်။ အဲဒီတော့ ဒါတွေကို ကျွန်တော်တို့က ပါးပါးနပ်နပ် ကျွမ်းကျွမ်းကျင်ကျင်နဲ့ ကိုင်တွယ်နိုင်လို့ရှိရင် ကျွန်တော်တို့နိုင်ငံရဲ့ အခွင့်အလမ်းတွေဟာ အများကြီး ဖြစ်လာမှာပါ။ သို့သော် စိုးရိမ်စရာတွေလည်း တစ်ဖက်မှာရှိပါတယ်။ ဒီမှာအမြင်တွေကတော့ အမျိုးမျိုး တချို့ကတော့ ကျွန်တော်တို့ ဒီ BRI မှာ ပါလိုက်လို့ရှိရင်၊ ပါဝင်ပြီးတော့ ပူးပေါင်း ဆောင်ရွက် လိုက်လို့ရှိရင် ကျွန်တော်တို့နိုင်ငံဟာ အကြွေးနွံထဲနစ်သွားမယ်၊ ကျွန်တော်တို့နိုင်ငံရဲ့ အချုပ်အခြာအာဏာ အရောင်အသွေး လျော့သွားမယ်ဆိုတဲ့ စိုးရိမ်ပူပန်မှုတွေလည်း ရှိပါတယ်။ ဒီ စိုးရိမ်ပူပန်မှုတွေဆိုတာလည်း ထည့်သွင်းစဉ်းစားရမယ့် အချက်တွေပဲ ဖြစ်ပါတယ်။ သို့သော် ကျွန်တော်တို့က ဒီ BRI အပေါ်ကနေ ရနိုင်တဲ့အခွင့်အလမ်းတွေကလည်း များစွာရှိပါတယ်။ ဒီထဲမှာလည်း စာချုပ်ရေးထိုးတဲ့ကိစ္စမှာလည်း ပြည်ထောင်စုဝန်ကြီးတွေ ရှင်းပြထားတဲ့ကိစ္စတွေ အများကြီးရှိပါတယ်။ အခွင့်အလမ်းတွေ အများကြီးရှိပါတယ်။ စီမံကိန်းကြီးတွေကလည်း အကြီးကြီး ၅ ခု ရှိပါတယ်။ ဒါတွေ အတွက် ကျွန်တော်တို့နိုင်ငံရဲ့ အခြေခံအဆောက်အအုံတွေဟာ အများကြီးဖွံ့ဖြိုးတိုးတက်လာမှာ ဖြစ်ပါတယ်။ သို့သော် ကျွန်တော်တို့ စဉ်းစားရမှာတစ်ခုကတော့ ကျွန်တော်တို့ ဒီ BRI ကို သေသေချာချာ၊ ပါးပါးနပ်နပ်၊ ကျွမ်းကျွမ်းကျင်ကျင်နဲ့ နိုင်ငံတကာ Geopolitical Situation ကို သေသေချာချာလေ့လာပြီးတော့မှ ဒီကိစ္စကို ပိုင်ပိုင်နိုင်နိုင် ကိုင်တွယ်ဖို့လိုပါတယ်။ အဲဒီလိုမလုပ်နိုင်ဘူး ဆိုလို့ရှိရင်တော့ ကျွန်တော်တို့ရဲ့ စိုးရိမ်ပူပန်မှုတွေဟာ လက်တွေ့ ဖြစ်လာမှာဖြစ်တဲ့အတွက် မူအားဖြင့်တော့ ကျွန်တော်က ဒီဟာကို ထောက်ခံတယ် ဆိုတဲ့အကြောင်း ဆွေးနွေးရင်းနဲ့ နိဂုံးချုပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးဆန်းမြင့် ဧရာဝတီတိုင်းဒေသကြီး မဲဆန္ဒနယ်အမှတ်(၃) ဆွေးနွေးဖို့ဖြစ်ပါတယ်။</speech>
<speech><mp id="1339">ဦးဆန်းမြင့်(မဲဆန္ဒနယ်အမှတ်-၃၊ ဧရာဝတီတိုင်းဒေသကြီး)</mp>လေးစားအပ်တဲ့ ပြည်ထောင်စု လွှတ်တော် နာယကကြီးနှင့်တကွ အားလုံးမင်္ဂလာပါ။ ကျွန်တော်ကတော့ ဧရာဝတီတိုင်းဒေသကြီး၊ မဲဆန္ဒနယ် အမှတ်(၃) အမျိုးသားလွှတ်တော်ကိုယ်စားလှယ် ဦးဆန်းမြင့် ဖြစ်ပါတယ်။ စီမံကိန်းနှင့် ဘဏ္ဍာရေးဝန်ကြီး ဌာနအနေနဲ့ ရပ်ဝန်းနှင့် ပိုးလမ်းမစီမံကိန်း (Belt and Road Initiative- BRI)ရဲ့ အခွန်စီမံခန့်ခွဲမှု ပူးပေါင်း ဆောင်ရွက်ခြင်းစနစ် BRITACOM တည်ထောင်တဲ့ နားလည်မှုစာချွန်လွှာမှာ လေ့လာသူအဖွဲ့ဝင် (Observer) အဖြစ် ပါဝင်လက်မှတ်ရေးထိုးရန် စီစဉ်ဆောင်ရွက်လျက်ရှိကြောင်း သိရပါတယ်။ တရုတ်-မြန်မာ ရှိရင်းစွဲ မိတ်ဖက်ဆက်ဆံရေးကို နောက်တစ်ဆင့် ခိုင်မာအောင်ဆောင်ရွက်ဖို့နဲ့ ရပ်ဝန်းနှင့် ပိုးလမ်းမစီမံကိန်း BRI ရဲ့ နှစ်ဦးနှစ်ဖက် အကျိုးဖြစ်ထွန်းစေမယ့် မိတ်ဖက်ဆက်ဆံရေးအောက်မှာ အရည်အသွေးပြည့်မီတဲ့ ပူးပေါင်း ဆောင်ရွက်မှုတွေ ရရှိနိုင်မှာဖြစ်ပါတယ်။ ရပ်ဝန်းနှင့် ပိုးလမ်းမစီမံကိန်းရဲ့ အခွန်စီမံခန့်ခွဲမှု ပူးပေါင်းဆောင်ရွက်ခြင်းစနစ်ဟာ အကျိုးအမြတ် ကင်းသော အခွန်စီမံခန့်ခွဲမှုပူးပေါင်းဆောင်ရွက်ခြင်း တရားဝင်နည်းလမ်းဖြစ်ပြီး အဖွဲ့ဝင်နိုင်ငံများရဲ့ အချုပ် အခြာအာဏာနဲ့ ဥပဒေများကို လေးစားမှုအပေါ် အခြေခံထားပါတယ်။ ငြိမ်းချမ်းစွာ အတူယှဉ်တွဲနေထိုင်ရေး မူကြီး ၅ ရပ် အပါအဝင် မိမိတို့အကြား သဘောတူညီထားတဲ့ လမ်းညွှန်မှုမူဝါဒများကို စွဲကိုင်ပြီး BRI မှာ ပါဝင်ဆောင်ရွက်တဲ့ နိုင်ငံများအကြား တူညီဆန္ဒ တည်ဆောက်နိုင်ပါက အရည်အသွေးမြင့်မားတဲ့ ပူးပေါင်း ဆောင်ရွက်မှုကို ရရှိမှာဖြစ်ပါတယ်။ ရပ်ဝန်းနှင့် ပိုးလမ်းမစီမံကိန်းရဲ့ ပူးပေါင်းဆောင်ရွက်မှု ဦးစားပေး အစီ အစဉ်များဖြစ်တဲ့ မူဝါဒပူးပေါင်းဆောင်ရွက်ခြင်း၊ အခြေခံအဆောက်အအုံများ ချိတ်ဆက်နိုင်ခြင်း၊ လွတ်လပ်သော ကုန်သွယ်မှုပြုနိုင်ခြင်း၊ ဘဏ္ဍာရေးပူးပေါင်းဆောင်ရွက်ခြင်းနဲ့ ပြည်သူများအကြား ချစ်ကြည်ရင်းနှီးစွာ ဆက်ဆံနိုင်ကြမှာ ဖြစ်ပါတယ်။ နာယကကြီးခင်ဗျာ။ နယ်စပ်ဖြတ်ကျော် ဆက်သွယ်ချိတ်ဆက်မှုတွေကို တိုးတက်လာတာနဲ့အမျှ ကျွန်တော်တို့နိုင်ငံရဲ့ အမျိုးသားစွမ်းရည်နဲ့ နယ်စပ်ထိန်းချုပ်မှုစနစ်တွေကိုပါ ခိုင်မာအောင် ပိုမိုကြီးမားတဲ့ အကူအညီ ထောက်ပံ့မှုတွေ လိုအပ်လာမှာဖြစ်ပါတယ်။ နယ်စပ်ဖြတ်ကျော်ချိတ်ဆက်မှု တိုးတက်လာ မှုကြောင့် ကုန်သွယ်ရေး၊ ခရီးသွားကဏ္ဍ၊ ရင်းနှီးမြှုပ်နှံမှုနှင့် ပြည်သူများအကြား ထိတွေ့မှုပိုမိုမြင့်တက် လာစေမှာဖြစ်ပါတယ်။ တစ်ချိန်တည်းမှာ ကျွန်တော်တို့ သတိထားရမှာကတော့ ကောင်းမွန်တဲ့ တိုးတက်မှု တွေနဲ့အတူ တရားမဝင် ရွှေ့ပြောင်းနေထိုင်ခြင်၊ မူးယစ်နှင့် လူကုန်ကူးမှုတွေကဲ့သို့ ဆိုးကျိုးများကိုပါ ဒွန်တွဲ ဖြစ်ပေါ်လာမှာတော့ သေချာပါတယ်။ လူမှုရေးနဲ့ ပတ်ဝန်းကျင်ဆိုင်ရာ မကောင်းသောအကျိုးဆက်တွေ ကိုလည်း နည်းပါးအောင် ကျွန်တော်တို့ ဆောင်ရွက်ဖို့လိုပါတယ်။ BRI ရဲ့ အခွန်စီမံခန့်ခွဲမှု ပူးပေါင်းဆောင်ရွက် ခြင်းစနစ်ကို တည်ဆောက်ရာမှာတော့ Win- Win ပူးပေါင်းဆောင်ရွက်မှု၊ နှစ်ဖက်အပြန်အလှန် သင်ယူမှုများ ဖြင့် အကြံဉာဏ်ရယူခြင်း၊ ပေါင်းစပ်ညှိနှိုင်းခြင်းများဖြင့် ဖွံ့ဖြိုးတိုးတက်မှုကို မျှဝေခံစားရေးဆိုတဲ့ အခြေခံ သဘောတရားအောက်မှာ ဆောင်ရွက်ရမှာ ဖြစ်ပါတယ်။ ပြည်သူဗဟိုပြုချဉ်းကပ်မှု မူဘောင်မှာ အခြေခံအဆောက်အအုံ ဖွံ့ဖြိုးတိုးတက်မှု၊ ယဉ်ကျေးမှု၊ ပေါင်းစည်းမှုတွေကို မြှင့်တင်နိုင်မှု၊ ပွင့်လင်းမှုနဲ့ အားလုံးပါဝင်မှုတို့ကနေတစ်ဆင့် မိတ်ဖက်နိုင်ငံတွေရဲ့ ဖွံ့ဖြိုးတိုးတက်ရေးကို ဖြည့်ဆည်းပေးစွမ်းနိုင်မှာ ဖြစ်ပါတယ်။ မြန်မာနိုင်ငံဟာ တောင်အာရှနဲ့ အရှေ့တောင် အာရှတို့ရဲ့ ကုန်းမြေပေါင်းကူးတံတားသဖွယ်ဖြစ်တဲ့အပြင် တရုတ်နိုင်ငံ၊ အိန္ဒိယနိုင်ငံနှင့် အာဆီယံကဲ့သို့သော ဈေးကွက်ကြီးပွားတဲ့ နိုင်ငံများနှင့်လည်း နီးကပ်စွာ တည်ရှိပါတယ်။ ကီလိုမီတာ ၂၀၀၀ ကျော် နယ်နိမိတ်ချင်း ထိစပ်နေကြတဲ့ မြန်မာနိုင်ငံနဲ့ တရုတ်နိုင်ငံတို့ဟာ ဆွေးမျိုးပေါင်းဖော်ဆက်ဆံမှုနဲ့ ဘက်ပေါင်းစုံ နီးကပ်စွာ ပူးပေါင်းဆောင်ရွက်ခဲ့ကြပါတယ်။ ကုလသမဂ္ဂနဲ့ OECD တို့ရဲ့ အခွန်သဘောတူစာချုပ် နမူနာပုံစံများ ဈေးနှုန်း လွှဲပြောင်းခြင်း၊ ထိန်းချုပ်မှုဆိုင်ရာ လမ်းညွှန်ချက်များ အခွန်အခြေအနေ ဖောက်ပျက်ခြင်းနဲ့ အမြတ် လွှဲပြောင်းခြင်း၊ ထိန်းချုပ်မှုဆိုင်ရာ အားလုံးပါဝင်တဲ့ မူဘောင်နဲ့ အခွန်ပွင့်လင်းမြင်သာမှု အခွန်သတင်း အချက်အလက် မျှဝေခြင်းဆိုင်ရာ ကမ္ဘာ့ဖိုရမ်ကဲ့သို့သော အပြည်ပြည်ဆိုင်ရာ လုပ်ဆောင်ချက်များကို ပံ့ပိုး လုပ်ဆောင်ရာမှာ BRITACOM အနေနဲ့ စီးပွားရေးဖွံ့ဖြိုးတိုးတက်မှုကို အထောက်အကူပြုနိုင်သော အခွန် ပတ်ဝန်းကျင်ကောင်းတစ်ခုကို အခွန်ဝန်ဆောင်မှုများ၊ အခွန်အငြင်းပွားမှုများ၊ အခွန်စွမ်းဆောင်ရည် တည်ဆောက်မှုများ၊ အတွေ့အကြုံများနဲ့ အခွန်စီမံခန့်ခွဲမှုဆိုင်ရာ အလေ့အကျင့်ကောင်းများ မျှဝေမှုများမှ တစ်ဆင့် ပါဝင်ပံ့ပိုးနိုင်ဖို့ ရည်ရွယ်ပါတယ်။ ဒါကြောင့် စီမံကိန်းနှင့် ဘဏ္ဍာရေးဝန်ကြီးဌာနအနေနဲ့ ရပ်ဝန်းနှင့် ပိုးလမ်းမစီမံကိန်း BRI ရဲ့ အခွန်။ ဆွေးနွေးရန် သတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<speech type="speaker">ဦးစခင်ဇော်လင်း ဧရာဝတီတိုင်းဒေသကြီး မဲဆန္ဒနယ်အမှတ်(၂) ဆွေးနွေးဖို့ဖြစ်ပါတယ်။</speech>
<speech><mp id="1338">ဦးစခင်ဇော်လင်း(မဲဆန္ဒနယ်အမှတ်-၂၊ ဧရာဝတီတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော်နာယကကြီးနှင့်တကွ လွှတ်တော်တစ်ရပ်လုံးနဲ့ Hluttaw Channel ကို ကြည့်ရှုနေ ကြတဲ့ ပြည်သူအားလုံးကို မင်္ဂလာအပေါင်းနဲ့ ပြည့်စုံခညောင်းပါစေလို့ ဦးစွာပထမ ဆုမွန်ကောင်းတောင်း အပ်ပါတယ်။ ကျွန်တော်ကတော့ ဧရာဝတီတိုင်းဒေသကြီး မဲဆန္ဒနယ်အမှတ်(၂) အမျိုးသားလွှတ်တော် ကိုယ်စားလှယ် စခင်ဇော်လင်း ဖြစ်ပြီး နိုင်ငံတော်သမ္မတထံမှ ပေးပို့ထားသော ရပ်ဝန်းနဲ့ ပိုးလမ်းမကြီး (Belt and Road Initiative-BRI)၏ အခွန်စီမံခန့်ခွဲမှု ပူးပေါင်းဆောင်ရွက်ခြင်းစနစ် တည်ထောင်သည့် နားလည်မှုစာချွန်လွှာမှာ လေ့လာသူအဖြစ် ပါဝင်လက်မှတ်ရေးထိုးရေးကိစ္စနှင့်စပ်လျဉ်းပြီး အချက် (၃)ချက်နဲ့ ထောက်ခံ ဆွေးနွေးသွားမှာ ဖြစ်ပါတယ်။ပထမအချက်ကတော့ ပိုးလမ်းမကြီးအကြောင်း တရုတ်-မြန်မာနှစ်နိုင်ငံ ချစ်ကြည်ရင်းနှီးမှုနဲ့ ပထဝီ ကတော့ ပတ်ဝန်းကျင်နဲ့လူမှုရေးဆိုင်ရာ ထိခိုက်မှုမရှိရေးနဲ့ ဌာနေတိုင်းရင်းသားတွေရဲ့ အခွင့်အရေးကိစ္စ တွေပဲ ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ တရုတ်နိုင်ငံဟာ ပထဝီ အနေအထားအရ မြန်မာနိုင်ငံနဲ့ နီးကပ်စွာတည်ရှိရုံမက နှစ်ပေါင်းထောင်ကျော်ရှည်ကြာခဲ့ပြီဖြစ်သော ချစ်ကြည်ရင်းနှီးတဲ့ သမိုင်းကြောင်းရှိခဲ့တာဖြစ်ပါတယ်။ မြန်မာနိုင်ငံအနေနဲ့လည်း အာရှတိုက်ရဲ့ စီးပွားရေး အင်အားကြီး တရုတ်နဲ့ အိန္ဒိယ၊ အာဆီယံစတဲ့နိုင်ငံနဲ့ အဝန်းအဝိုင်းကြီးထဲမှာ ပထဝီနိုင်ငံရေးအရ သံခင်း တမံခင်းအရ၊ နိုင်ငံရေး၊ စီးပွားရေး၊ လူမှုရေး၊ ယဉ်ကျေးမှုစတာတွေအရ နေ့စဉ်ထိတွေ့ ဆက်ဆံပေါင်းသင်း နေရတာ ဖြစ်ပါတယ်။ အဲဒီလို ဆက်ဆံပေါင်းသင်းတဲ့ အိမ်နီးချင်းနိုင်ငံတွေအနက် တရုတ်နိုင်ငံဟာ နယ်နိမိတ်ချင်း ထိစပ်မှု အရှည်လျားဆုံးနိုင်ငံဖြစ်ပြီး သမိုင်းမှာ ခိုင်မာကောင်းမွန်တဲ့ အိမ်နီးချင်းကောင်း ပီသမှု ရှိခဲ့ပါတယ်။ ဒီပိုးလမ်းမကြီးစီမံကိန်းဟာလည်း နိုင်ငံပေါင်း ၆၀ ပါဝင်သော ဧရာမနိုင်ငံရေးအဝန်းအဝိုင်းကြီး တစ်ခုဖြစ်ပါတယ်။ ဒီအဝန်းအဝိုင်းထဲမှာ မြန်မာပြည်သူတွေရဲ့ အကျိုးစီးပွား၊ အရည်အသွေးနဲ့ အနာဂတ်အတွက် အရေးပါတဲ့ အခန်းကဏ္ဍတွေ ရှိနေပါတယ်။ ဒီဧရာမ အဝန်းအဝိုင်းထဲမှာ မြန်မာနိုင်ငံအနေနဲ့ အစဉ်ပူးပေါင်း လုပ်ကိုင်နေမှ မြန်မာပြည်ရဲ့ အနာဂတ်အတွက် အကျိုးကျေးဇူးများ ရရှိနိုင်မှာ ဖြစ်ပါတယ်။ အခြားတိုင်းပြည် များကလည်း ဒီအဝန်းအဝိုင်းထဲမှာ ကျင်လည်ပြီး စီးပွားရေး၊ လူမှုရေး၊ ယဉ်ကျေးမှုကိစ္စရပ်များ စတဲ့ ဘက်ပေါင်းစုံ ပူးပေါင်းပါဝင်မှုတွေ ရှိနေတာဖြစ်တဲ့အတွက် မြန်မာနိုင်ငံသည်လည်း ဘက်ပဲ့ကျန်ခဲ့ခြင်း မျိုးမဖြစ်အောင် ဒီအဝန်းအဝိုင်းထဲမှာ ဆက်လက်ပြီး ထဲထဲဝင်ဝင် ရှိနေဖို့လိုမှာ ဖြစ်ပါတယ်။ ဒါ့ကြောင့် အခြေခံအားဖြင့် ရှိရင်းစွဲ ချစ်ကြည်ရင်းနှီးပြီးသော မဟာဗျူဟာမြောက် မိတ်ဖက်ဆက်ဆံရေးရှိခဲ့ပြီး ၂ နိုင်ငံရဲ့ အပြန်အလှန် အကျိုးစီးပွားအတွက် ဒါ့ထက်ပိုမိုကြီးမားခိုင်မာတဲ့ မိတ်ဖက်ဆက်ဆံရေးတွေ၊ ယုံကြည်မှုတွေ အပြန်အလှန်နားလည်မှုတွေ ရှိနေဖို့လိုပါတယ်။ အထူးသဖြင့် အခုလို တရုတ်နိုင်ငံရော၊ မြန်မာနိုင်ငံရော စီးပွားရေး၊ ကုန်သွယ်ရေး အခက်အခဲတွေ ရှိနေတဲ့တရုတ်မြန်မာဆက်ဆံရေးဟာ ပိုပြီးနီးနီးကပ်ကပ် ဆက်ဆံသင့်တယ်လို့ ပြောချင်ပါတယ်။ ဒုတိယအချက်ဖြစ်တဲ့ နိုင်ငံနဲ့ အများပြည်သူရဲ့ အကျိုးစီးပွားနဲ့ ပတ်သက်ပြီး ပြောရမယ်ဆိုရင် ပိုးလမ်းမကြီးဟာ တရုတ်သမ္မတ Xi Jinping လက်ထက် ၂၀၁၃ ခုနှစ်မှာ စတင်ခဲ့တဲ့ တရုတ်ရဲ့ ရေလမ်း၊ ကုန်းလမ်း၊ စင်္ကြံလမ်းမကြီးတွေနဲ့ အနာဂတ်ကုန်သွယ်ရေး လမ်းကြောင်းကို ပါဝင်တဲ့နိုင်ငံအားလုံးရဲ့ အကျိုးစီးပွားကို ဖြစ်ထွန်းစေမယ့်၊ တရုတ်က ဦးဆောင်မယ့် စီမံကိန်း ဖြစ်ပါတယ်။ ဒီစီမံကိန်းနဲ့ အတူ ဒီစီမံကိန်းတွေကို အထူးထုတ်ချေးမယ့် အာရှအခြေခံအဆောက်အအုံ ရင်းနှီးမြှုပ်နှံမှုဘဏ် (AIIB) ကိုလည်း တည်ထောင်လာခဲ့ပါတယ်။ ကမ္ဘာ့စီးပွားရေးရဲ့ ၄၀ ရာခိုင်နှုန်းနဲ့ ကမ္ဘာ့လူဦးရေရဲ့ ၆၅ ရာခိုင်နှုန်းလောက်ကို ခြုံငုံမယ့် တရုတ်တို့ရဲ့ အိပ်မက်ဖြစ်ပါတယ်။ ဒီအခင်းအကျင်းအသစ်ကို အရှေ့အာရှနဲ့ အာဆီယံတွေကလည်း ထောက်ခံထားတာ ဖြစ်ပါတယ်။ မြန်မာနိုင်ငံအနေနဲ့လည်း အများပြည်သူနဲ့ နိုင်ငံရဲ့ အကျိုးစီးပွားအတွက်ဆိုရင် ဒီအိမ်မက်တွေကို မက်နေဖို့ လိုပါတယ်။ ဒီနေရာမှာ အားလုံးစိုးရိမ်နေတာတစ်ခုက BRI ကိစ္စကြောင့် နိုင်ငံငယ်လေးတွေ ကြွေးမြီထောင်ချောက်နစ်သွားမယ်ဆိုတဲ့ ပြဿနာပါပဲ။ ကျွန်တော့အနေနဲ့ နိုင်ငံတော်အတိုင်ပင်ခံပုဂ္ဂိုလ် တရုတ်ပြည်ကို ပြီးခဲ့တဲ့ အခေါက်က BRI စီမံကိန်းအတွက် နားလည်မှုစာချွန်လွှာ ရေးထိုးခဲ့ပါတယ်။ အဲဒီ ဆွေးနွေးပွဲမှာ BRI နဲ့ပတ်သက်ပြီး မြန်မာအစိုးရက အချက် (၃)ချက် တောင်းဆိုခဲ့တာကို တရုတ်ဘက်က လိုက်လျောပေးခဲ့တယ်လို့ သိရပါတယ်။ အဲဒီအချက် (၃)ချက်ကို ထောက်ပြချင်ပါတယ်။ အဲဒီအချက် (၃)ချက် ကတော့ (၁) BRL နဲ့ပတ်သက်ပြီး လိုအပ်လာမယ့် ငွေကြေးတွေကို မြန်မာနိုင်ငံက ကြိုက်တဲ့နေရာမှာ ချေးယူခွင့်ရှိရေး၊ (၂) စီးပွားရေးအကောင်အထည်ဖော်ဖို့အတွက် ကြိုက်တဲ့နိုင်ငံကို လုပ်ငန်းတင်ဒါ ခေါ်ယူ ခိုင်းစေနိုင်ရေး၊ (၃) အဆိုပြု လာတဲ့စီမံကိန်းကို မြန်မာဘက်ကပဲ ရွေးချယ်ရမယ်ဆိုတဲ့ အချက် (၃) ချက်ကို တရုတ်က လိုက်လျောပေးခဲ့တယ်လို့ သိရပါတယ်။ ကျွန်တော်တို့ သိထားသလိုသာ ဒီလို သဘောတူတဲ့အချက်တွေ အမှန်တကယ် ရှိခဲ့မယ်ဆိုရင် ဒီအချက်တွေအတိုင်းသာ မြန်မာဘက်က ပူးပေါင်းဆောင်ရွက်မှုတွေ ပြတ်ပြတ်သားသား ရှိမယ်ဆိုရင် မြန်မာနိုင်ငံက တရုတ်ရဲ့ ကြွေးမြီထောင်ချောက်ထဲကို ကျစရာကြောင်းမရှိဘူးလို့ ထင်ပါတယ်။ ထပ်ပြီး ဒီအချက်တွေကို သုံးသပ်ရမယ်ဆိုရင် နှစ်ဦးနှစ်ဖက် အကျိုးရှိစေမယ့် စီမံကိန်းတွေကို မြန်မာဘက်ကပဲ ရွေးချယ်မယ်ဆိုတာ တစ်ခုတည်းနဲ့တင် တရုတ်ရဲ့ကြွေးမြီကိုရော၊ တရုတ်ရဲ့ လွှမ်းမိုးမှုကိုရော တားဆီးနိုင် လိမ့်မယ်လို့ ထင်ပါတယ်။ အဲဒီထဲမှာ BRI အတွက် တရုတ်ဘက်က မြန်မာနိုင်ငံမှာလုပ်မယ့် စီမံကိန်း ၃၈ ခု တင်ပြတာ မြန်မာဘက်က ၉ ခုပဲ ခွင့်ပြုတယ်လို့ သိရပါတယ်။ ဒီလိုကိစ္စမျိုးဟာ အရင်တုန်းက ကျွန်တော်တို့ အနေနဲ့ တစ်ခါမှမတွေ့ခဲ့ဖူးပါဘူး။ ဒါဟာအဆင့်အတန်းရှိတဲ့ အပြန်အလှန်လေးစားမှုရှိတဲ့ တရုတ်-မြန်မာ ဆက်ဆံရေးဖြစ်ပါတယ်။ အကြွေးယူတာ ပြန်ဆပ်ရမှာ ဖြစ်တဲ့အတွက် အကြွေးယူပြီး လုပ်တာတွေကို သတိကြီးကြီးထားရမှာ ဖြစ်သလို တရုတ်ဆီက အကြွေးယူမယ့်ကိစ္စကို လက်ရှိအစိုးရက သတိကြီးကြီးထားတဲ့သဘောလို့လည်း နားလည်ပါတယ်။ လိုအပ်တဲ့ပိုက်ဆံကို တရုတ်ဆီက ချေးယူစရာ မလိုဘူးဆိုရင် တစ်သက်လုံးတရုတ်ကို အတိုးကြီးကြီး ပေးစရာမလိုသလို သိပ်မကြာသေးဘူး။ သီရိလင်္ကာမှာ ဖြစ်သွားတာမျိုးကို ကြိုတင်ရှောင် ကွင်းတဲ့ သဘောလို့လည်း နားလည်ပါတယ်။ တတိယအချက်အနေနဲ့ ပတ်ဝန်းကျင်နဲ့ လူမှုရေးထိခိုက်မှုနဲ့ ဌာနေတိုင်းရင်းသားတွေရဲ့ အခွင့်အရေး ကိစ္စနဲ့ပတ်သက်ပြီး ပြောရမယ်ဆိုရင် ဒီရပ်ဝန်းနဲ့ပိုးလမ်းမကြီးစီမံကိန်းဟာ ပထဝီအနေအထားအရ မဟာ ဗျူဟာကျပြီး ရှည်လျားတဲ့ ကုန်းလမ်းရေလမ်းတစ်လျှောက်မှာ ရှိနေတဲ့အတွက် သဘာဝပတ်ဝန်းကျင်၊ သဘာဝအရင်းအမြစ် ပျက်စီးလာနိုင်ခြင်းနဲ့ ဒေသခံဌာနေတိုင်းရင်းသားများရဲ့ ရိုးရာယဉ်ကျေးမှု အမွေ အနှစ်ကို ပျက်စီးလာနိုင်ခြင်းတို့ ဖြစ်လာနိုင်ပါတယ်။ ဒါကြောင့်ပတ်ဝန်းကျင်နဲ့ လူမှုရေးဆိုင်ရာ ကြိုတင် ဆန်းစစ်မှုများ ကြိုတင်လုပ်ဆောင်ထားဖို့လိုသလို ဒေသခံတိုင်းရင်းသားများရဲ့ သဘောထားများ ရယူခြင်း၊ ရှင်းလင်းချက် ထုတ်ပြန်ခြင်း၊ ဌာနေတိုင်းရင်းသားများရဲ့ အခွင့်အရေးနဲ့ အလုပ်အကိုင် အခွင့်အလမ်းများ အတွက် ကြိုတင်စဉ်းစားပေးဖို့လိုကြောင်း အလေးအနက်တိုက်တွန်းချင်ပါတယ်။ နိဂုံးချုပ်အနေနဲ့ ပြောရမယ်ဆိုရင် ဒီရပ်ဝန်းနဲ့ပိုးလမ်းမကြီးစီမံကိန်းဟာ မြန်မာနိုင်ငံသူ နိုင်ငံသား တွေရဲ့ ဂုဏ်သိက္ခာ၊ အမျိုးသားအကျိုးစီးပွား၊ မြန်မာပြည်ရဲ့ အနာဂတ်ဖြစ်တဲ့အတွက် ရှိရင်းစွဲ ချစ်ကြည် ရင်းနှီးမှုကို အခြေခံပြီး ဒါ့ထက်ပိုခိုင်မာတဲ့ ပူးပေါင်းဆောင်ရွက် လုပ်ဆောင်မှုတွေဟာ လိုအပ်ချက်တစ်ရပ် ဖြစ်ကြောင်း ပြောကြားရင်းနဲ့ နိုင်ငံတော်သမ္မတထံမှ ပေးပို့ထားသော ရပ်ဝန်းနဲ့ပိုးလမ်းမကြီးစီမံကိန်းရဲ့ အခွန်စီမံခန့်ခွဲမှု ပူးပေါင်းဆောင်ရွက်ခြင်းစနစ် တည်ထောင်သည့် နားလည်မှုစာချွန်လွှာမှာ လေ့လာသူအဖြစ် လက်မှတ်ရေးထိုးသင့်ပါကြောင်း တင်ပြရင်းနိဂုံးချုပ်လိုက်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးသန်းစိုး (ခေါ်) သန်းစိုး(ဘောဂဗေဒ) ရန်ကုန်တိုင်းဒေသကြီး မဲဆန္ဒနယ် အမှတ်(၄) ဆွေးနွေးဖို့ဖြစ်ပါတယ်။</speech>
<speech><mp id="1320">ဦးသန်းစိုး(ခေါ်)ဦးသန်းစိုး(ဘောဂဗေဒ)(မဲဆန္ဒနယ်အမှတ်-၄၊ ရန်ကုန်တိုင်းဒေသကြီး)</mp>ပြည်ထောင်စုလွှတ်တော်နာယကကြီးနှင့်တကွ အားလုံးမင်္ဂလာပါ။ ကျွန်တော့ကို Power Point တင်ပြခွင့် ဒီ BRI ကိုနားလည်ဖို့တော့ ကျွန်တော် ဆောင်းပါးတွေ ၈ စောင်၊ ၉ စောင်လောက် ဖတ်ခဲ့ရပါတယ်။ အဲဒီတော့ ကျွန်တော်တို့ Tax ပူးပေါင်းဆောင်ရွက်မှုမှာ အခြေခံဒေါက်တိုင်က ၃ ခု ရှိပါတယ်။ တစ်ခုက Tax Harmony 3fccozy? Rod Tax System Gozm Harmony Goal.co:6Qll gow Rate og Base တို့ Defination ဖွင့်တာတို့က Tax ကို Harmony ဖြစ်ရဲ့လားဆိုတာ ပထမဆုံး ကြည့်ရပါတယ်။ csomosdam Tax Cooperation copago) Instrument come Tax Instrument Gozo sasco ပူးပေါင်းဆောင်ရွက်ရမလဲဆိုတဲ့ ဒေါက်တိုင်တစ်ခုရှိပါတယ်။ Espoosdam Tax Coordination 11 Tax Coordination M60v? ObCapcov? Tax Policy တွေ၊ Tax Issues တွေကို ဘယ်လိုလုပ်ရမလဲဆိုတဲ့ Base ၃ ခုနဲ့ ကျွန်တော်တို့က ဒေသတွင်း Tax ကို ကျွန်တော်တို့ Integrate လုပ်တဲ့နေရာမှာ ကြည့်ရတဲ့ ဒေါက်တိုင်လေးတွေ ရှိပါတယ်။ အဲဒီတော့ အဲဒါနဲ့ တစ်ဆက်တည်းပဲ BRI ကို တစ်ချက်ရှင်းပြချင်ပါတယ်။ BRI မှာ Heading, Factor နှစ်မျိုးရှိပါတယ်။ (၁) က ပဋိပက္ခဖြေရှင်းရေး Code ကို ပေကျင်းမှာပဲ ထားပါတယ်။ အခုဒီ Tax နဲ့ ပတ်သက်တဲ့ ပဋိပက္ခဖြေရှင်းရေး ကိုလည်း ပေကျင်းမှာပဲထားပါတယ်။ အဲဒီတော့ ဒါတကယ်တရုတ်ရဲ့ အားသာချက်ကို ကျွန်တော်တို့ သူ့ရဲ့ Risk Gozos posmoswaçqa zəšosdąjom 22.d. Heading, Factor (geclosušli sà3cos? osposo. Principle 6ozi osposo. Rule cozma mascossm 33qp:aộ: bywylý:605?Dispute တွေ ဖြစ်လာရင် Tax Dispute တွေ ဖြစ်လာပြီ။ ကျန်တဲ့ဟာတွေ ဖြစ်လာရင်ကျွန်တော်တို့ ဘယ်လိုရှင်း ရမလဲဆိုတာ ရှိပါတယ်။ နောက် Major Player, အဓိကက Major Player က တော့ China က SOE ၅၀၊ နိုင်ငံပိုင် စီးပွားရေးလုပ်ငန်းတွေက ဒီဟာ Project ပေါင်း ၁၇၀၀ ကို Run မှာ ဖြစ်ပါတယ်။ Funding 60:6ɔmcps: China mò China Policy Bank ori Silk Road Fund og AIIB Bank of New Development Bank of mò 27. Funding 60:62 goclosuri Baicos? ŠUD 60260:0) Goodsaozos zongoolod Principle cozi Rule Gozi Regulation 6oz posyo 3220€¢ilö:09: Goolosušili အဲဒီတော့ ကျွန်တော်တို့က BRI နဲ့ ပတ်သက်ရင်ဗမာမှာ ထွက်လာကတည်းက CMEC ပဲ ရှိပါတယ်။ China Myanmar Economic Corridor တစ်ခုပဲ ကျွန်တော်တို့ရဲ့ Benefit ကို ရမှာဖြစ်ပါတယ်။ အဲဒီဟာကတော့ ကျွန်တော်တို့ Project ပေါင်း ၉ ခုရှိပါတယ်။ ကျွန်တော်တို့ စာတမ်းတွေမှာ ဖတ်ရတာတော့။ အဲဒီတော့ 6$50$ Power Point (golu အဲဒီတော့ BRI ဟာ Corridor ၆ ခုနဲ့ စတာပါ။ ပြီးခဲ့တဲ့ ဒုတိယအကြိမ်တုန်းကတော့ ကျွန်တော် ထင်တယ်။ တစ်ခုကို ဘင်္ဂလားဒေ့ရှ်ပါတဲ့ဟာ တစ်ခုကို သူက Impect တွေများလို့ ဆိုပြီးတော့ ချန်ထားခဲ့ တာကို ကျွန်တော်တို့ တွေ့ရပါတယ်။ ဒါကတော့ Fact and Factors တွေပဲ ဖြစ်ပါတယ်။ နောက် တစ်ခုပြပါ။ ဒါက BRI ရဲ့လမ်းကြောင်းဖြစ်ပါတယ်။ နောက်တစ်ခုပြပါ။ နောက်တစ်ခုပြပါ။ အဲဒီတော့ BRI နဲ့ ပတ်သက်ပြီးတော့မှ တိုင်းနဲ့နိုင်ငံတွေကို ဂျီဒီပီတွေ ဘယ်လောက်တက်လာ own ozodore$pg) INDIA, RUSSIA ORI INDONESIA ORI TURKEY OY SAUDI ARABIA O I IRAN တို့၊ THAILAND တို့၊ TAIWAN, POLAND က ဂျီဒီပီ ၆၆၊ ကျန်တဲ့ဟာ ၄၆ ဆိုပြီးတော့ တက်လာပါတယ်။ အဲဒီမှာ ကျွန်တော်တို့ရဲ့ Benefit ကို ဂျီဒီပီနဲ့တက်လာအောင် Benefit လုပ်ရမလဲဆိုတာကို ကျွန်တော်တို့ စဉ်းစားဖို့လိုပါတယ်။ တကယ်တော့ BRI ဆိုတာ ၂၀၀၈ Financial Crisis ပြီးတဲ့နောက်မှာ တရုတ်ရဲ့ Products တွေဟာ အနောက် နိုင်ငံကို ပို့တဲ့နေရာမှာ သူတို့ရဲ့ Market က ကျဉ်းမြောင်းသွားလို့ Developing Country ကိုသွားတဲ့နေရာမှာ Infrastructure ကိုဆောက်လုပ်တဲ့နေရာမှာ Trade နဲ့ စတည်တဲ့ 60327|| sbg Solosului 31 Hu Jintao qoooo 4 Us d. Eulos ufi Unstable, Uncoordination တခြား 4 Us လို့ခေါ်ပါတယ်။ ကျွန်တော် ပထမ Power Point မှာပဲ ပါပြီးသား ဖြစ်ပါတယ်။ အဲဒီတော့ lợcossos docposom Risk Factors 3269. al$cossospeċudo 6$508 Power Point (golu ကျွန်တော်တို့နိုင်ငံအနေနဲ့ ဘယ်လောက်ထိ အခွင့်အလမ်းသာအောင်လုပ်ရမလဲဆိုတာ ဒါဟာ 3əqp:: Strategic Planer 200s:copus şp:qps:GcYcun:cosqdo plodclosušil Opportunities ကတော့ Trade တွေဖြစ်မယ်။ Infrastructure တွေနဲ့ ပတ်သက်တဲ့ Gap တွေကို ကျဉ်းမြောင်းသွားမယ် VGOD? porcly003:closusi Risk Tape 6oz géousccloclosuful Trade Goz Productivity တက်လာမယ်လို့ပြောပါတယ်။ နောက်တစ်ခုပြပါ။ ဒါကတော့ ကျွန်တော်တို့ Paper တွေကို လိုက်ဖတ်တဲ့နေရာမှာ Risk Factor ၄၊ ၅၊ ၆ မျိုး odz 033603.qulosafill Managing Fiscal Risks op Government Risk of Fiscal Risk opuso Transparency of DRFCP oi cm:8970s. Government Risk aộosɔ Public Procurement of Corruption of Rent Seeking of 31607 Goulosusil Environment Risk golosuful Goons mascossopuso sąĉčeozuso Base 6oz bopulopal Legislation Gozuso saioso Islamic Law Base 09:05pogi osal.m Common Law 9.009:09 a oso golosuflu aşırdosdam Dispute နဲ့ ပတ်သက်ပြီးတော့ ဘယ်လိုရှင်းမလဲဆိုတဲ့ Idea တွေရှိပါတယ်။ နောက် Political Stable တွေ၊ Arm Conflict တွေဘာတွေ၊ ဒါတွေဟာ Risk တွေ ဖြစ်ပါတယ်။ နောက်တစ်ခုပြပါ။ ဒါကတော့ ကျွန်တော်လုပ်ထားတဲ့ တရုတ်နဲ့ချုပ်တဲ့စာချုပ်ဟာ ဒါ Harvard မှာ ပညာရှင်တစ်ယောက် ရေးဖူးပါတယ်။ ၉၀/၁၀ ဆိုတာ အမြဲတမ်းပြောပါတယ်။ သူတို့က ၉၀ ယူတယ်။ ကျွန်တော်တို့က ၁၀ ရာခိုင်နှုန်းပဲ ရတယ်ဆိုတာ ဒါ Harvard က ဆရာတစ်ယောက်က ၉၀ နှစ်ကျအောင် ကျွန်တော်တို့ စာချုပ်ချုပ်ပါတယ်။ ကိလတိတိ လစ်ပိင်ကိစေရပါတယ်။ နောက်တစ်ခုက မြေယာလျော်ကြေးနဲ့ ပတ်သက်တာတွေ၊ နောက်တစ်ခုက သဘာဝပတ်ဝန်းကျင်နဲ့ ပတ်သက်တာတွေ၊ နောက်အခြေခံအဆောက် အအုံတွေမှာ ပတ်သက်တဲ့ Labour Check ဖြစ်ပါတယ်။ ဒီနိုင်ငံမှာရှိတဲ့လူတွေက သူတို့ Labour နဲ့ သူတို့ရဲ့ လူနဲ့ပဲဖာတာတွေ ကျွန်တော်တို့ နိုင်ငံအတွက် အလုပ်သမားအခွင့်အလမ်းတွေ၊ နည်းတာတွေဘာတွေ ဒါမျိုးတွေကို ရေးထားပါတယ်။ နောက်တစ်ခုပြပါ။ ဒါကတော့ Tax ကို ၃ မျိုး ခွဲတဲ့နေရာမှာ အခွန်နှုန်းထား Tax Harmony မှာ အခွန်နှုန်းထားမှာ နိုင်ငံအချင်းချင်း အခွန်အခြေခံအပေါ် အဓိပ္ပာယ်ဖွင့်ဆိုချက်၊ နောက်အခွန်နှုန်းထားမှာ Coordination မှာ ဒါတွေ ဖြစ်ပါတယ်။ နောက် Power Point တစ်ခုပြပါ။ အဲဒီတော့ ကျွန်တော်တို့ ဆောင်းပါးတွေမှာ တွေ့ရတာ CMEC ဟာ ဒါတရုတ်ရဲ့ BRI နဲ့ ပတ်သက်တဲ့ နွယ်လာတဲ့ Project ဖြစ်ပါတယ်။ အဲဒီမှာ ကျောက်ဖြူ ရေနက်ဆိပ်ကမ်း၊ မူဆယ်-မန္တလေး မီးရထား ကားလမ်း၊ ရန်ကုန်မြို့သစ်စီမံကိန်း၊ နယ်စပ်ဒေသ စီးပွားရေး ဇုန် ၃ ခု၊ မြစ်ဆုံရေအား၊ ကျောက်ဖြူ - ကူမင်းရထားလမ်းဖြစ်ပါတယ်။ ဒီဟာနဲ့ပတ်သက်ပြီးတော့ ကျွန်တော်တို့ ဘယ်လောက်ထိ အကျိုးအမြတ် ရှိအောင် လုပ်မလဲဆိုတာကို စဉ်းစားပေးပါလို့ ပြောကြားရင်း နိဂုံးချုပ်ပါတယ်။ အားလုံးကို ကျေးဇူးတင် ပါတယ်။</speech>
<speech type="speaker">ဦးရဲလွင် အလုံ မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1559">ဦးရဲလွင်(အလုံမဲဆန္ဒနယ်၊ ရန်ကုန်တိုင်းဒေသကြီး)</mp>လေးစားအပ်တဲ့ ပြည်ထောင်စုလွှတ်တော် နာယကကကြီးနှင့်တကွ အားလုံးမင်္ဂလာပါ။ ကျွန်တော်ကတော့ ရန်ကုန်တိုင်းဒေသကြီး အလုံမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးရဲလွင် ဖြစ်ပါတယ်။ ကျွန်တော့အနေနဲ့ ရပ်ဝန်းနှင့် ပိုးလမ်းမစီမံကိန်းရဲ့ အခွန်စီမံခန့်ခွဲမှုပူးပေါင်းဆောင်ရွက်ခြင်းစနစ် တည်ထောင်သည့် နားလည်မှုစာချွန်လွှာတွင် လေ့လာသူ အဖွဲ့ဝင်အဖြစ် ပါဝင်လက်မှတ်ရေးထိုးပေးရန်ကိစ္စကို ထောက်ခံဆွေးနွေးသွားမှာ ဖြစ်ပါတယ်။ လေးစားအပ်တဲ့ နာယကကြီးခင်ဗျာ။ မြန်မာနိုင်ငံအနေနဲ့ တရုတ်နိုင်ငံမှ ၂၀၁၃ခုနှစ်တွင် စတင် ခဲ့သော ပိုးလမ်းမစီမံကိန်းရဲ့ ကုန်းမြေအခြေပြု စီးပွားရေးစင်္ကြံလမ်းစီမံကိန်း ၆ ခုအနက် ဘင်္ဂလားဒေ့ရှ်၊ တရုတ်၊ အိန္ဒိယ၊ မြန်မာ စီးပွားရေးစင်္ကြံလမ်းစီမံကိန်းနဲ့ တရုတ်-အင်ဒိုချိုင်းနား ကျွန်းဆွယ်စီးပွားရေးစင်္ကြံလမ်း စီမံကိန်းများမှာ ပထဝီအနေအထားအရ အရေးပါသော အခန်းကဏ္ဍမှာ ပါဝင်လျက်ရှိပါတယ်။ ဒါကြောင့် မြန်မာနိုင်ငံအနေနဲ့ အခြေခံအဆောက်အအုံများဖွံ့ဖြိုးတိုးတက်ရေး ကုန်ထုတ်လုပ်ရေး သယ်ယူပို့ဆောင်ရေး အပါအဝင် ကဏ္ဍအများအပြားမှာ ပူးပေါင်းဆောင်ရွက်သွားနိုင်ဖို့အတွက် ရပ်ဝန်းနဲ့ ပိုးလမ်းမစီမံကိန်းရဲ့ အစိတ်အပိုင်းတစ်ခုဖြစ်တဲ့ တရုတ်-မြန်မာစီးပွားရေးစင်္ကြံ ပူးတွဲတည်ထောင်ရန် နားလည်မှုစာချွန်လွှာကို ၉-၉-၂၀၁၈ရက်နေ့က လက်မှတ်ရေးထိုးခဲ့ပြီး ဖြစ်ပါတယ်။ ဒါ့အပြင် နိုင်ငံတော်သမ္မတရုံးရဲ့ ၁၁-၉-၂၀၁၈ ရက်စွဲပါအမိန့်ကြော်ငြာစာအမှတ်(၆၉/၂၀၁၈)နဲ့ နိုင်ငံတော်၏ အတိုင်ပင်ခံပုဂ္ဂိုလ် ဥက္ကဋ္ဌ အဖြစ်ပါဝင်သော ရပ်ဝန်းနှင့် ပိုးလမ်းမစီမံကိန်း အကောင်အထည်ဖော်ဆောင်ရွက်ရေး ဦးဆောင်ကော်မတီကို အဖွဲ့ဝင် ၂ရ ဦး ဖြင့် ဖွဲ့စည်းခဲ့ပြီး ဦးဆောင်ကော်မတီရဲ့ ပထမအကြိမ် အစည်းအဝေးမှာ ယခုကဲ့သို့ ပူးပေါင်းဆောင်ရွက်မှု များသည် မြန်မာနိုင်ငံအတွက်သာမက ဒေသအတွက်ပါ အကျိုးဖြစ်ထွန်းစေမယ့် အခွင့်အလမ်းတွေ ပေါ်ပေါက်လာစေနိုင်ပြီး စီမံကိန်းများကို ဆောင်ရွက်တဲ့နေရာမှာတော့ နှစ်ဦးနှစ်ဖက် အကျိုးစီးပွားအတွက် မျှမျှတတဖြစ်အောင် မဟာဗျူဟာနဲ့ နည်းဗျူဟာများ ချမှတ်ဆောင်ရွက်သွားရန်လိုအပ်ကြောင်း နိုင်ငံတော်ရဲ့ အတိုင်ပင်ခံပုဂ္ဂိုလ်က လမ်းညွှန်မှာကြားခဲ့ပါတယ်။ ရပ်ဝန်းနှင့် ပိုးလမ်းမစီမံကိန်းရဲ့ အခွန်စီမံခန့်ခွဲမှု ပူးပေါင်းဆောင်ရွက်ခြင်းစနစ်ကို ရှင်းလင်းတင်ပြ လာခြင်းအပေါ်မှာလည်း ဒါဟာတရုတ်နိုင်ငံရဲ့ မြန်မာနိုင်ငံအပေါ် တစ်နိုင်ငံနှင့်တစ်နိုင်ငံ အနီးကပ်ညှိနှိုင်း ပူးပေါင်းဆောင်ရွက်လိုခြင်းကို အားထုတ်လာခြင်းလို့ ပြောလို့ရပါတယ်။ စီးပွားရေး Globalization ခေတ်မှာ တရုတ်နိုင်ငံအနေနဲ့ နိုင်ငံအချင်းချင်း ပူးပေါင်းဆောင်ရွက်ရေးတိုးမြှင့်မှုနဲ့ ဖွံ့ဖြိုးတိုးတက်မှု တစ်ခုတည်းသော ရွေးချယ်မှုအဖြစ် နိုင်ငံတကာပူးပေါင်းဆောင်ရွက်မှုအတွက် တိုးမြှင့်ထိတွေ့ဆက်ဆံမှုတွေကို လွန်ခဲ့တဲ့ ၅ နှစ် လောက်က စတင်လုပ်ဆောင်ခဲ့တာလည်း ဖြစ်ပါတယ်။ လေးစားအပ်ပါသော နာယကကြီးခင်ဗျာ။ ၂၀၁၄ ခုနှစ်ကစတင်ပြီး တရုတ်နိုင်ငံ ပိုးလမ်းမစီမံကိန်း ကန် စီးပွားရေးနှင့် ကသယ်ရေးစီးဆင်းမတကို မစေတယ် အမေ ဝန်ဆောင်မှုအတွက်လည်း နိုင်ငံတကာအခွန်ပူးပေါင်းဆောင်ရွက်မှုတွေမှာ တရုတ်အခွန်အာဏာပိုင်တွေ အနေနဲ့ ထိတွေ့မှုတွေကို ပိုမိုတိုးမြှင့် အားထုတ်လာခဲ့ပါတယ်။ ဒီလိုဆောင်ရွက်တဲ့နေရာမှာ ပိုးလမ်းမ စီမံကိန်းမှာပါဝင်တဲ့ နိုင်ငံတွေရဲ့ အခွန်စနစ်များ တိုးတက်ကောင်းမွန်စေရန်နှင့် အခွန်အတားအဆီးများ ဖယ်ရှားနိုင်ရန် နိုင်ငံအချင်းချင်း ပူးပေါင်းဆောင်ရွက်အားကောင်းလာစေရန်နှင့် အခွန်ဝန်ထုပ်ဝန်ပိုးများ ထိရောက်စွာလျှော့ချနိုင်ရေးတို့ကို အားထုတ်ကြိုးပမ်းခဲ့ပြီးတော့ ရှေ့ဆက်အတူတကွ အလုပ်လုပ်ဆောင် နိုင်မယ့် အခွန်အုပ်ချုပ်မှုစွမ်းရည် တိုးတက်စေရန် နိုင်ငံစုံပူးပေါင်းဆောင်ရွက်မှုကို ပိုမိုနက်ရှိုင်းစေခဲ့တာကို တွေ့ရပါတယ်။ တစ်ဆက်တည်းဆိုသလိုပဲ တရုတ်အခွန်အာဏာပိုင်တွေဟာ တခြားနိုင်ငံများနှင့်အတူ ဆက်သွယ်ရေး နှင့် စီမံခန့်ခွဲမှုမူဝါဒများကို ပူးပေါင်းဆောင်ရွက်မှုတစ်ခုဖြစ်တဲ့ အခွန်ပူးပေါင်းဆောင်ရွက်ရေးညီလာခံကို Kazakhstan နိုင်ငံအား အိမ်ရှင်အဖြစ် လက်ခံကျင်းပစေခဲ့ပြီး Kazakhstan အခွန်အာဏာပိုင်တွေနဲ့အတူ အလုပ်လုပ်ဆောင်ခဲ့ပါတယ်။ ဒါဟာဆိုရင် ရပ်ဝန်းနှင့် ပိုးလမ်းမစီမံကိန်း အခွန်စီမံခန့်ခွဲမှုပူးပေါင်း ဆောင်ရွက်ခြင်း ယန္တရားကြီးကို ဖြစ်ပေါ်လာစေခဲ့သော ပထမဦးဆုံးသော အပြည်ပြည်ဆိုင်ရာ Conference ဖြစ်ပါတယ်။ တရုတ်နိုင်ငံဟာ OECD လို့ခေါ်တဲ့ ဘက်ပေါင်းစုံအခွန်စင်တာတစ်ခုကို တည်ဆောက်ခဲ့ ပြီးတော့ လေ့ကျင့်ရေး သင်တန်း ၂၂ ခု ဖွင့်လှစ်ခဲ့ပြီး ပိုးလမ်းမစီမံကိန်းနိုင်ငံများမှာ အခွန်အရာရှိ ၄၀၀ ကျော်တို့ကို သင်တန်းပို့ချ ပေးနိုင်ခဲ့ပါတယ်။ ဒါ့အပြင် ၎င်းစင်တာကြီးက ဖွံ့ဖြိုးဆဲနိုင်ငံများမှာ အခွန် စုဆောင်းခြင်းနဲ့ စီမံခန့်ခွဲမှု တိုးတက်စေရန်ကူညီခြင်း၊ ဝင်ငွေနည်းပါးသော နိုင်ငံများ၏ ဖွံ့ဖြိုးရေး လုပ်ငန်းများ ကူညီပေးခြင်းများကို လုပ်ဆောင်ခဲ့ပါတယ်။ ဒါတွေကို လေ့လာသုံးသပ်ခြင်းအားဖြင့် တရုတ် နိုင်ငံအနေနဲ့ ကမ္ဘာလုံးဆိုင်ရာ စီမံခန့်ခွဲမှုအတွက် ထဲထဲဝင်ဝင် ကြိုးပမ်းနေတာကိုမြင်ရပြီးတော့ ပွင့်လင်း မြင်သာစွာဖြင့် အခွန်ပူးပေါင်း ဆောင်ရွက်မှုပုံစံ တည်ထောင်ခြင်းလို့ ဆိုနိုင်ပါတယ်။ လေးစားအပ်ပါသော နာယကကြီးခင်ဗျာ။ ရပ်ဝန်းနှင့် ပိုးလမ်းမစီမံကိန်း အခွန်စုဆောင်းခြင်းနှင့် စီမံခန့်ခွဲမှုပူးပေါင်းဆောင်ရွက်မှုဖိုရမ်ကို ၂၀၁၉ ခုနှစ်၊ ဧပြီလမှာ ကျင်းပပြုလုပ်နိုင်ခဲ့ပြီးတော့ အဲဒီဖိုရမ်မှာ အပြန်အလှန် အကူအညီပေးရေးနဲ့ ပူးပေါင်းဆောင်ရွက်မှုယန္တရားများ ထူထောင်ရန်အတွက် နှင့် လုပ်ငန်းတာဝန်မြေပုံကို ရေးဆွဲခဲ့ကြပါတယ်။ ယခုအခါ ကမ္ဘောဒီးယား၊ အင်ဒိုနီးရှားနဲ့ ဘင်္ဂလားဒေ့ရှ် နိုင်ငံအပါအဝင် နိုင်ငံပေါင်း ၃၄ နိုင်ငံဟာ ဒီယန္တရားကြီးမှာ ပါဝင်တည်ထောင်သူတွေအဖြစ် နားလည်မှု စာချွန်လွှာများ လက်မှတ်ရေးထိုးကြပြီးဖြစ်သလို စင်ကာပူနိုင်ငံအပါအဝင် အခြားနိုင်ငံ ၁၆ နိုင်ငံကလည်း လေ့လာသူနိုင်ငံများအဖြစ် နားလည်မှုစာချွန်လွှာလက်မှတ်များ ရေးထိုးပြီး ဖြစ်ပါတယ်။ ဒါကြောင့် မြန်မာ နိုင်ငံနဲ့ တရုတ်နိုင်ငံတို့ရဲ့ ပူပေါင်းဆောင်ရွက်မှုများဟာ နှစ်နိုင်ငံရှိရင်းစွဲ ချစ်ကြည်ရေး ရင်းနှီးတိုးမြှင့် စေရေး၊ နယ်စပ်ဒေသတည်ငြိမ်အေးချမ်းရေးနှင့် တရားဥပဒေစိုးမိုးရေး၊ ကုလသမဂ္ဂအပါအဝင် နိုင်ငံတကာ စာမျက်နှာမှာ နှစ်နိုင်ငံပူးပေါင်းဆောင်ရွက်ရေးကိစ္စများအတွက် အလားအလာကောင်းများ ဖြစ်ထွန်းစေမယ့် အပြင် မြန်မာနိုင်ငံအနေနဲ့ ဒီနားလည်မှုစာချွန်လွှာ လက်မှတ်ရေးထိုးခြင်းအားဖြင့် ရပ်ဝန်းနှင့် ပိုးလမ်းမ စီမံကိန်းတွင်ပါဝင်သော နိုင်ငံများနဲ့ ပူးပေါင်းပြီးတော့ အခွန်ဆိုင်ရာလုပ်ငန်းများ ဆောင်ရွက်ရမှာဖြစ်တဲ့ အတွက် မိမိတို့နိုင်ငံရဲ့ အခွန်စွမ်းဆောင်ရည်များအတွက်လည်း အထောက်အပံ့ဖြစ်စေနိုင်မှာဖြစ်တဲ့အတွက် လေ့လာသူအဖြစ် ပါဝင်လက်မှတ်ရေးထိုးသင့်ပါကြောင်း အကြံပြုဆွေးနွေးရင်း နိဂုံးချုပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒေါက်တာပြည့်ဖြိုး ဧရာဝတီတိုင်းဒေသကြီး မဲဆန္ဒနယ်အမှတ်(၇)ဆွေးနွေးဖို့ဖြစ်ပါတယ်။</speech>
<speech><mp id="1343">ဒေါက်တာပြည့်ဖြိုး(မဲဆန္ဒနယ်အမှတ်-၇၊ ဧရာဝတီတိုင်းဒေသကြီး)</mp>လေးစားအပ်ပါတဲ့ ပြည်ထောင်စုလွှတ်တော် နာယကကြီးနှင့်တကွ အားလုံးပဲမင်္ဂလာပါ။ ကျွန်တော်ကတော့ အမျိုးသား လွှတ်တော်ကိုယ်စားလှယ် ဒေါက်တာပြည့်ဖြိုး ဖြစ်ပါတယ်။ BRI ရဲ့ အခွန်စီမံခန့်ခွဲမှု ပူးပေါင်းဆောင်ရွက်ခြင်း စနစ်တည်ထောင်တဲ့ ဒီ MoU မှာ ကျွန်တော်တို့ လေ့လာသူအဖွဲ့ဝင်အဖြစ် ပါဝင်လက်မှတ်ထိုးဖို့ကိစ္စအပေါ် ကျွန်တော့အနေနဲ့ အကြံပြုဆွေးနွေးသွားမှာ ဖြစ်ပါတယ်ခင်ဗျား။ အဲဒီတော့ ကျွန်တော်တို့ ပြီးခဲ့တဲ့ ပြည်ထောင်စုလွှတ်တော် အစည်းအဝေးနေ့ကပဲ အခွန်ဆိုင်ရာ စီမံအုပ်ချုပ်မှုဥပဒေကြမ်း TAPL Law ကို အတည်ပြုပြီးသွားပြီဖြစ်လို့ ကျွန်တော်တို့ ဒီလေ့လာမှုတွေဟာ နောက်ကလိုက်ရမယ့်သဘော ရှိနေပါတယ်။ အဲဒီတော့ ဘယ်လိုပဲဖြစ်ဖြစ် ဒီနေ့ှာတော့ ကျွန်တော်တို့ အခွန်ပြုပြင်ပြောင်းလဲရေးကို ဆောင်ရွက်နေတာဖြစ်တယ်။ ဒီ BRI ရဲ့ အခွန်စီမံခန့်ခွဲမှုစွမ်းရည် မြှင့်တင်တဲ့အဖွဲ့မှာ Observer လေ့လာသူအဖြစ် ဝင်ရောက်ပြီးတော့ ကျွန်တော်တို့နိုင်ငံအတွက် အကျိုးရှိမယ့် နည်းလမ်းတွေကို ရယူပြီးတော့ Tax Reform နဲ့ အခွန်ဆိုင်ရာစီမံအုပ်ချုပ်မှုတွေကို ဆက်လက်အကောင် အထည်ဖော် ဆောင်ရွက်သွားရမှာဖြစ်ပါကြောင်း ဦးစွာပြောကြားလိုပါတယ်။ အဲဒီတော့ MoU ရဲ့ နောက်ဆက်တွဲ မှာပါပါတယ်။ ကျွန်တော်တို့အဖွဲ့ရဲ့ လုပ်ထုံးလုပ်နည်းတွေ၊ အကူအညီပေးမယ့်အစီအစဉ်တွေ နောက်တစ်ခုက ကျွန်တော်တို့က BRI ရဲ့ အခွန်စီမံခန့်ခွဲမှုပူးပေါင်းအဖွဲ့ ဆောင်ရွက်ခြင်းစနစ်ရဲ့ ရည်ရွယ်ချက်တွေထဲမှာ ကျွန်တော်တို့ ဒီအခွန်ဝန်ဆောင်မှုတွေ၊ အခွန်အငြင်းပွားမှုတွေ၊ အခွန်စွမ်းဆောင်ရည် တည်ဆောက်မှုတွေ၊ အတွေ့အကြုံတွေ၊ အခွန်စီမံခန့်ခွဲမှုဆိုင်ရာ အလေ့ကျင့်ကောင်းတွေ အဲဒါတွေ ရည်ရွယ်ချက်ကောင်း တွေပါပါတယ်။ အဲဒီတော့ ဒါတွေဟာ ကျွန်တော်တို့နိုင်ငံရဲ့ အခွန်ပြုပြင်ပြောင်းလဲမှုမှာ ကျွန်တော်တို့ လေ့လာသင်ယူရမယ့် အရာတွေဖြစ်ပါတယ်။ နာယကကြီးခင်ဗျား။ ကျွန်တော့်အနေနဲ့ ဆက်စပ်တင်ပြလိုတာကတော့ ကျွန်တော်တို့လို ဖွံ့ဖြိုးဆဲ နိုင်ငံတွေမှာ ဒီကုန်သွယ်မှုကနေ ဖြစ်လာတဲ့အခွန်ကို အဓိက ဒီ Revenue အဖြစ် အားထားကြရတာ ရှိပါတယ်။ ဒီသွင်းကုန်ခွန်ရှောင်မှုတွေ နောက်ပြီးတော့ နိုင်ငံတကာနဲ့ ကျွန်တော်တို့ ဆက်ဆံရတဲ့အခါမှာ Trade Agreement တွေကြောင့်၊ ဒီကုန်သွယ်မှုဖြေလျော့မှုတွေကြောင့် ရလာမယ့် Revenue တွေ လျော့သွား တဲ့အပေါ်မှာ ကျွန်တော်တို့ ကြီးကြီးမားမား သက်ရောက်မှုမျိုးတွေ ရှိပါတယ်။ ဆိုလိုတာက ဒီ Importer တွေဟာ ဒီအခွန်ရှောင်တဲ့နည်းတွေဖြစ်တဲ့ ပို့ခွန်လွှာကိုလျှော့ချတာ၊ နောက်တစ်ခု ကုန်စည်တွေရဲ့ အရည် အသွေးနဲ့ ပမာဏကို လျှော့ချမှုပြုလုပ်တာနဲ့ Import Duty ကိုရှောင်ကြတာမျိုးတွေ ရှိပါတယ်။ အဲဒီမှာ ကျွန်တော်တို့က Tax Pay ဟာ ကျုံ့သွားတဲ့အနေအထား ရှိပါတယ်။ အဲဒီတော့ ဒီလိုမျိုးအခြေအနေ တွေကို ကျွန်တော်တို့ ဘယ်လိုပါဝင်မလဲ လေ့လာစရာတွေ အများကြီးရှိပါတယ်။ နောက်တစ်ခုက ကျွန်တော်တို့ ဒီ SAS လို့ခေါ်တဲ့ Self Assesement System ဖြစ်ပါတယ်။ အခွန်ထမ်း ကိုယ်တိုင် ကိုယ်တိုင်စည်းကြပ်တဲ့စနစ်မှာ ဒီမရိုးသားတဲ့ အခွန်ကြေညာလွှာတွေရှိတယ်။ အမှန်တကယ် ဖြစ်ပေါ်လာတဲ့၊ ရလာတဲ့ ဒီအကျိုးမြတ်တွေကို လျော့ပေါ့ပြီး ကျွန်တော်တို့ ကြေညာတာဖြစ်ပါတယ်။ တကယ်ရလာတဲ့ပမာဏနဲ့ ဒီအခွန်အာဏာပိုင်ဆီကိုတင်ပြတဲ့ Report တွေမှာ ကျွန်တော်တို့ ကွာခြားမှုတွေ ရှိလာတယ်။ ဒါတွေကို ကိုင်တွယ်ထိန်းကျောင်းဖို့အတွက် ကျွန်တော်တို့ လေ့လာရမှာတွေ အများကြီး ရှိပါတယ်။ အဲဒီတော့ ကျွန်တော်တို့နိုင်ငံရဲ့ ဒီအခွန်အုပ်ချုပ်မှုစနစ်က ကျွန်တော်တို့ ဒီကုန်သွယ်ဖက်နိုင်ငံတွေ အပါအဝင် အိမ်နီးနားချင်းနိုင်ငံအထိပါ ကျွန်တော်တို့ အာဏာဖြန့်ကျက် သက်ရောက်ရမယ့်အပိုင်းတွေ ရှိတယ်ဆိုတာ သိရမှာဖြစ်ပါတယ်။ အဲဒီတော့ နောက်တစ်ခုထပ်မံတင်ပြလိုတာက ကျွန်တော်တို့ ၂၀၁၈ ခုနှစ်၊ ပြည်ထောင်စုရဲ့ အခွန် အကောက်ဥပဒေတုန်းက ကျွန်တော်တို့ Tax Amnesty ကို ထည့်သွင်းဆောင်ရွက်ခဲ့ဖို့ ဥပဒေကြမ်းမှာ လုပ်ခဲ့တာကို လွှတ်တော်ကိုယ်စားလှယ်ကြီးများ မှတ်မိကြမှာဖြစ်ပါတယ်။ ဒါပေမယ့် ဒီကိစ္စဟာ ဖြစ်မလာ ခဲ့ပါဘူး။ အဲဒီတော့ ဒီလိုကိစ္စတွေလုပ်မယ်ဆိုရင် ကျွန်တော်တို့ ဆောင်ရွက်ထားရမယ့် ကိစ္စအများကြီး ရှိလာတယ်။ နိုင်ငံတကာမှာရှိတဲ့ စံတွေ၊ ပုံစံတွေ ကျွန်တော်တို့ Model ယူရမှာရှိတယ်။ ဥပမာအနေနဲ့ တင်ပြရမယ်ဆိုရင် အင်ဒိုနီးရှားနိုင်ငံမှာဆိုရင် ဒီ Tax Amnesty လုပ်တုန်းက ဆောင်ရွက်ခဲ့တဲ့ ပုံစံတွေ ရှိတယ်။ ပါလီမန်နဲ့ ကျွန်တော်တို့ Cabinet နဲ့ အတိုက်အခံတွေ ဖြစ်ကြတယ်။ ပါလီမန်ဟာ ဒီဥပဒေကြမ်းကို တင်လာတဲ့အပေါ်မှာ Turn Down ပြန်ချလိုက်တာမျိုးတွေ ဒါမျိုးတွေရှိပါတယ်။ အဲဒီတုန်းက ကျွန်တော်တို့ လုပ်ခဲ့တဲ့ပုံစံက နားမလည်ဘဲနဲ့ လုပ်ခဲ့တဲ့ပုံစံဆိုပြီးတော့ ကျွန်တော်တို့ သွားတွေ့ရတာရှိပါတယ်။ အဲဒီတော့ ဒါနဲ့ပတ်သက်ပြီးတော့လည်း ကျွန်တော့အနေနဲ့ သင်ယူကြပါဦးလို့ ပြောကြားလိုပါတယ်။ အဲဒီတော့ ထပ်မံပြီး ကျွန်တော် ဆွေးနွေးလိုတာကတော့ ကျွန်တော်တို့ TAPL Lawနဲ့ ပတ်သက်ပြီး တော့မှ ပြီးခဲ့တဲ့ ကျွန်တော်တို့ အစည်းအဝေးတုန်းကပဲ စီမံ/ဘဏ္ဍာဝန်ကြီးဌာနရဲ့ ချေပမှုရှိပါတယ်။ ဒီ အခွန်ဆိုင်ရာစီမံအုပ်ချုပ်မှုဥပဒေကြမ်းမှာဆိုရင် ကော်မရှင်ကို ထည့်သွင်းဖွဲ့စည်းခဲ့မယ်ဆိုရင် ဒီအခွန်ဆိုင်ရာ စီမံအုပ်ချုပ်မှုလုပ်ငန်းမှာ အရှုပ်အထွေးတွေ ပေါ်လာမှာရှိတယ်။ နောက်ပြီး စီမံ/ဘဏ္ဍာဝန်ကြီးနဲ့ ကော်မရှင်တို့ အကြား အခွန်အုပ်ချုပ်မှုတွေမှာ ဝိရောဓိဖြစ်လာမှာတို့၊ Contra ဖြစ်လာမှာတို့ ပြောခဲ့တာတွေရှိပါတယ်။ အဲဒီတော့ ဒါနဲ့ပတ်သက်ပြီးတော့ ဒီအခွန်ဆိုင်ရာစီမံအုပ်ချုပ်မှုတွေဟာ ရှုပ်ထွေးမှုတွေ ကျွန်တော်တို့မရှိဘူး အဆင်ပြေနေတယ်။ အထက်အောက်အနေနဲ့ ညီညွတ်နေတယ်ဆိုလို့ရှိရင် ကျွန်တော်တို့ Collusion လို့ ခေါ်တဲ့ ဒီအခွန်ဝန်ထမ်းတွေကြားမှာ ပူးပေါင်းကြံစည်မှုတွေဆိုတာ ဆက်လက်ရှင်သန်နေသလို ဖြစ်နေတာ ကိုလည်း ကျွန်တော်တို့ တွေ့ရှိရမှာဖြစ်ပါတယ်။ သူများနိုင်ငံတွေမှာ ဆောင်ရွက်နေတဲ့ အခွန်ဆိုင်ရာစီမံ အုပ်ချုပ်မှုလုပ်ငန်းတွေမှာ ဘယ်လို Enforcement ကောင်းအောင် လုပ်နေသလဲဆိုတာ ကျွန်တော်တို့ လေ့လာသင်ယူရမှာ ဖြစ်ပါတယ်။ နာယကကြီးခင်ဗျာ။ ကျွန်တော် နောက်ဆုံးတင်ပြလိုတာကတော့ ကျွန်တော်တို့ ဒီ TAPL Law မှာ အခွန်ထမ်းကိုယ်တိုင် အခွန်စည်းကြပ်တဲ့ SAS ကို ကူးပြောင်းကျင့်သုံးမယ်ဆိုတာ ပါပါတယ်။ အဲဒီတော့ ဒီလိုမျိုးအခွန်ထမ်းတွေ မှန်မှန်ကန်ကန် ကြေညာဖို့ရာ ဒီ DECLARE လုပ်ဖို့ ဒီ TAPL ဥပဒေဟာ ကျွန်တော် တို့က လက်နက်တစ်ခုဖြစ်ပါတယ်။ အဲဒီတော့ သူများနိုင်ငံမှာလည်း ဒီလိုပဲသွားပါတယ်။ ကျွန်တော်တို့ နိုင်ငံမှာ အခွန်ကို မသိမသာရှောင်တဲ့လူတွေကော ပြောင်ပြောင်တင်းတင်း ရှောင်တဲ့လူတွေရှိသလို အခွန် ပုံမှန်ထမ်းနေတဲ့ စီးပွားရေးလုပ်ငန်းရှင်ကောင်းတွေလည်း ရှိပါတယ်။ ကျွန်တော်တို့ ဒီဥပဒေမှာဆိုရင် ဒီအခွန်စည်းကြပ်တာတို့၊ ဝင်ရောက်စစ်ဆေးတာတို့၊ နောက်တစ်ခု ချိတ်ပိတ်တာတို့၊ အရကောက်တာတို့၊ ပြစ်ဒဏ်တို့ စတဲ့လက်နက်တွေနဲ့ ကျွန်တော်တို့ အခွန်ရှောင်တဲ့ အကောင်ကြီးကြီးတွေကို ကျွန်တော်တို့ ဘယ်လိုဖော်ထုတ်ဆောင်ရွက်ရမလဲ။ နောက်တစ်ခုက ကျွန်တော်တို့ ပုံမှန်အခွန်ထမ်းနေတဲ့ ဒီစီးပွားရေး လုပ်ငန်းရှင်တွေအတွက် ကျွန်တော်တို့ မြေနိမ့်ရာလှံစိုက်သလိုပဲ ဖြစ်နေမလားဆိုတာကို ကျွန်တော်တို့ စောင့်ကြည့်ရမှာဖြစ်ပါတယ်။ ဒါကြောင့် ဒီ BRI အခွန်စီမံခန့်ခွဲမှုစွမ်းရည် မြှင့်တင်မှုအဖွဲ့ မှာ ကျွန်တော်တို့ Observser လေ့လာသူအဖြစ် ဝင်ရောက်သင့်ပြီးတော့ ကောင်းမွန်တဲ့ အခွန်ပြုပြင်ပြောင်းလဲမှုတွေ ဖြစ်လာ အောင် ကျွန်တော်တို့ ကြိုးစားရမှာဖြစ်ပါကြောင်း ဆွေးနွေးတင်ပြလိုက်ရပါတယ်ခင်ဗျာ။</speech>
<speech type="speaker">ဒေါက်တာခွန်ဝင်းသောင်း ကချင်ပြည်နယ် မဲဆန္ဒနယ်အမှတ်(၁၁) ဆွေးနွေးဖို့ဖြစ်ပါတယ်။</speech>
<speech><mp id="1208">ဒေါက်တာခွန်ဝင်းသောင်း(မဲဆန္ဒနယ်အမှတ်-၁၁၊ ကချင်ပြည်နယ်)</mp>လေးစာအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးပဲ မင်္ဂလာပါ။ ရပ်ဝန်းနဲ့ ပိုးလမ်းမကိစ္စ အကြံပြု ထောက်ပြ ဆွေးနွေးဖို့အတွက် Power Point အသုံးပြုခွင့် တောင်းခံအပ်ပါတယ်။ အိမ်နီးချင်းတိုင်းပြည်က ဦးဆောင်တဲ့ ရပ်ဝန်းနဲ့ ပိုးလမ်းမဆိုင်ရာ စီမံကိန်းတွေကို ကာလရှည် တည်ဆောက် အကောင်အထည်ဖော်ရာမှာ ၂ နိုင်ငံအကြား ဆက်ဆံရေးကို အထောက်အပံ့ပြုနိုင်ခြင်း၊ စီမံကိန်းမှာပါဝင်တဲ့ နိုင်ငံများအကြား အခွန်စီမံမှုခန့်ခွဲမှုဆိုင်ရာ ဆွေးနွေးခြင်းတွေမှာ ပါဝင်ဆောင်ရွက် နိုင်ခြင်းကြောင့် နိုင်ငံရဲ့ အခွန်စီမံခန့်ခွဲမှုဆိုင်ရာ စွမ်းဆောင်ရည်တွေ တိုးမြင့်လာနိုင်တယ်လို့ ဆိုပါတယ်။ အကျိုးဆက်အနေနဲ့ မြန်မာနိုင်ငံဟာ အိမ်နီးချင်းတရုတ်နိုင်ငံနဲ့ ဆက်ဆံရေးမှာ အပြောင်းအလဲများ ကြုံတွေ့ လာနိုင်ပြီး ရပ်ဝန်းနဲ့ ပိုးလမ်းမစီမံကိန်းကြီးမှာ ပါဝင်ပတ်သက်ခြင်းအားဖြင့် နိုင်ငံရဲ့အကျိုးစီးပွားကို မြှင့်တင် နိုင်မယ့် အခွင့်အလမ်းတွေ ရှိလာသလို လုံခြုံရေးဆိုင်ရာ ရင်ဆိုင်လာရမယ့် စိန်ခေါ်မှုအသစ်များကိုလည်း ၂၁ ရာစု မြန်မာ-တရုတ် ဆက်ဆံရေးကဏ္ဍမှာ အဓိကရင်ဆိုင်ရဖို့ရှိပါတယ်။ ဘယ်နိုင်ငံမဆို စီးပွားရေး အင်အားကြီးမားလာတာနဲ့အမျှ နိုင်ငံရေးဩဇာချဲ့ထွင်မှုများ ရှိလာတတ်တာကို ကမ္ဘာ့သမိုင်းတစ်လျှောက်မှာ ရှိခဲ့ကြဖူးလို့ပါပဲ။ ဒါကြောင့်မို့လို့ စီမံကိန်းနဲ့ ဆက်စပ်ပြီး မြန်မာနိုင်ငံရဲ့ ပထဝီအနေအထားအရ မဟာဗျူဟာကျမှုကို လိမ္မာပါးနပ်ခြင်းအပြည့်နဲ့ အသုံးချနိုင်မယ်ဆိုရင် နိုင်ငံအတွက် အကျိုးရှိမှာဖြစ်သလို တရုတ်နိုင်ငံရဲ့ လွှမ်းမိုးမှုကို အစိုးရိမ်လွန်နေပြန်ရင်လည်း တိုးတက်မှုထက် ဆုံးရှုံးမှုက ပိုများနိုင်ပါတယ်။ အဲဒီလိုမဖြစ် ရအောင် အထက်ပါ စီမံကိန်းကြီးကို အစပြုခဲ့တဲ့ တရုတ်နိုင်ငံနဲ့ အိမ်နီးချင်းဖြစ်ခွင့်ရတဲ့အပေါ် အခွင့်အလမ်းများရှိသလို စိန်ခေါ်မှုများ တွဲလျက်ပါနေတာကို အထူးသတိပြု ပြင်ဆင်ထားသင့်ပါတယ်။ တံခါးပွင့်လာမယ့် အခွင့်အလမ်းများကို အသုံးချပြီး နိုင်ငံရဲ့ ကာလအတော်ကြာ စီးပွားရေးအားနည်းနေခဲ့ မှုများကို ကုစားနိုင်မယ့် နည်းလမ်းများအဖြစ် ပြောင်းလဲနိုင်မယ်ဆိုရင် အနာဂတ်အတွက် အကျိုးရှိလာ နိုင်မှာဖြစ်ပြီး လိုအပ်တဲ့အခြေခံအဆောက်အအုံတွေ ဖော်ဆောင်ချိန်မှာ သဘာဝပတ်ဝန်းကျင်များအဖြစ် ထိခိုက်တတ်တာမို့ ရပ်ဝန်းနဲ့ ပိုးလမ်းမစီမံကိန်းအတွက် ဒီကိုရောက်လာကြမယ့် နိုင်ငံခြားရင်းနှီးမြှုပ်နှံ သူတွေအနေနဲ့ တည်ငြိမ်အေးချမ်းတဲ့ ပတ်ဝန်းကျင်အသစ်ကို ရရှိဖို့၊ ပြည်သူများရဲ့ မျှော်လင့်ချက်၊ စိုးရိမ်မှု တို့အပေါ် အလေးထားဖို့၊ သက်ဆိုင်ရာနိုင်ငံရဲ့ အမျိုးသားစီမံကိန်းများနဲ့ လိုက်လျောညီထွေမှုရှိဖို့၊ ပတ်ဝန်းကျင် ထိန်းသိမ်းမှုနဲ့ လူမှုအဖွဲ့အစည်းအပေါ် တာဝန်သိဖို့၊ ဒေသခံများအတွက် အလုပ်အကိုင် အခွင့်အလမ်းများ ရဖို့ဆိုတဲ့ မူဝါဒတွေကို နိုင်ငံတော်အတိုင်ပင်ခံပုဂ္ဂိုလ်က လမ်းညွှန်ခဲ့ပြီး ဖြစ်ပါတယ်။ ငြိမ်းချမ်းရေးရမှ ဖွံ့ဖြိုးမှု၊ တိုးတက်မှုတွေ ပိုလုပ်နိုင်မှာဖြစ်သလို မငြိမ်းချမ်းသေးခင်မှာလည်း ဖွံ့ဖြိုးရေး လုပ်ငန်းတွေကို ရပ်ထားလို့ မရတဲ့အတွက်ကြောင့် အနာဂတ်မှာ ဖြစ်ပေါ်လာမယ့် ဖက်ဒရယ်အုပ်ချုပ်ရေး စနစ်အောက်မှာ ဆိုင်ရာပြည်နယ်များရဲ့ လူမှုစီးပွားတောင့်တင်းခိုင်မာဖို့ ကြိုတင်အုတ်မြစ်ချထားခြင်းလို့ ခံယူပြီး ပစ္စုပ္ပန်ဖြစ်နေတဲ့ အနေအထားကို အခွင့်အလမ်းကောင်းအဖြစ်နဲ့ ငြိမ်းချမ်းရေးလုပ်ငန်းစဉ်မှာ ပါဝင်ကြတဲ့သူတိုင်းက လက်တွေ့ဆောင်ရွက်ဖို့ လိုပါမယ်။ အခုချိန်မှာ မြန်မာနိုင်ငံအနေနဲ့ တိုင်းပြည် စီးပွားရေးဖွံ့ဖြိုးဖို့အတွက် FDI ကို အဓိက အားထားသင့်နေလို့ ထိုင်း၊ မလေးရှား၊ စင်္ကာပူတို့လို FDI အကူအညီနဲ့ ကြီးပွားမှုကနေ အများပိုင်ကုမ္ပဏီစုကြီးများအဖြစ် ပြောင်းလဲနိုင်ခဲ့ကြပြီး နောက်တစ်ဆင့် နိုင်ငံရဲ့ ဓနအင်အား တည်ဆောက်နိုင်ခဲ့ခြင်းတို့ကို အောင်မြင်စွာ လုပ်ဆောင်ခဲ့ကြတဲ့အပေါ် နမူနာယူပြီး နှစ်တိုင်း အမေရိကန်ဒေါ်လာ ဘီလီယံချီပြီး ဝင်ငွေရနေတဲ့ သဘာဝဓာတ်ငွေ့ ရှာဖွေတူးဖော်ရောင်းချခြင်း လုပ်ငန်းက နှစ် (၃၀) သက်တမ်းရှိခဲ့ပေမဲ့ နိုင်ငံပိုင် MOGE အနေနဲ့ ငွေကြေးတောင့်တင်းဖို့နေနေသာ ချူသံပါအောင် ညည်းညူနေရတဲ့အဖြစ်မျိုးနဲ့ မြန်မာပြည်လို စီးပွားရေးအင်အားနည်းတဲ့ နိုင်ငံမှာ အစိုးရ ကိုယ်တိုင် ငွေအရင်းအင်အား တည်ဆောက်ဖို့အတွက် အမြတ်အစွန်းကြီးမားတဲ့ အစိုးရပိုင်စီးပွားရေး လုပ်ငန်းများကို မဟာဗျူဟာပြောင်းလဲချမှတ်ဖို့ အထူးလိုအပ်ပါမယ်။ နည်းပညာချို့တဲ့ခြင်းဟာ နိုင်ငံတော်တိုးတက်ဖို့ အကြီးအမားဆုံး အဟန့်အတားဖြစ်လို့ နည်းပညာကို လွှဲပြောင်းရရှိနိုင်မယ့် FDI များကို ဦးစားပေးဖိတ်ခေါ်ပြီး အနာဂတ်မှာ တိုင်းပြည်စီးပွားအင်အား တိုးတက် လာခြင်းနဲ့အတူ နည်းပညာစွမ်းအားလည်း တည်ဆောက်ပြီးသားဖြစ်နိုင်ဖို့အတွက် အခုကတည်းက ကြိုတင် မစီမံထားနိုင်ဘူးဆိုရင် FDI များ ထွက်ခွာချိန်မှာ နိုင်ငံရဲ့ အနေအထားဟာ ယနေ့လက်ရှိ ဖားကန့်နယ်ရဲ့ နမူနာလို မြေစာပုံသက်သက်နဲ့ ဆိုးမွေသာ ပြည့်နှက်နေတဲ့ မြို့ပျက်ကြီးတစ်ခုလို ဖြစ်နေပါလိမ့်မယ်။ လက်ရှိအနေအထားအရလည်း ဆန်၊ ပြောင်း၊ သီးနှံနဲ့ ပို့ကုန်အများစုတွေဟာ နယ်စပ်ဂိတ်တွေမှာ တစ်ဖက်က ပြုသမျှနုနေရတဲ့ဘဝနဲ့ များစွာဆုံးရှုံးနေရတဲ့အပြင် ရင်းနှီးမြှုပ်နှံမှုရဲ့ အများစုဟာ ပြဿနာပေါင်း သောင်းခြောက်ထောင်မို့ ဘာလုပ်လုပ် သံသယရှိစရာတွေများနေလို့ ပေကျင်း တက္ကသိုလ်က နိုင်ငံတကာ ဆက်ဆံရေးကောလိပ်ရဲ့ ပါမောက္ခပြောတဲ့ တရုတ်-မြန်မာ ပူးပေါင်း ဆောင်ရွက်မှုပုံစံ ကမ္ဘာ့အဆင့်မှာ မြန်မာနောက်ရောက်နေရတဲ့ အကြောင်းရင်းအတွက် အဓိကအင်အားကြီး နိုင်ငံဖက်က များစွာဖြေလျှော့ ပြုပြင်ဖို့ လိုအပ်နေတာကို ထောက်ပြချင်ပါတယ်။ ရင်းနှီးမြှုပ်နှံမှုအကျိုးတွေရဲ့ အရိုးအရင်းလောက်ကိုသာ ခံစားစေမယ့် နဂိုမူလပုံစံအတိုင်းပဲဆိုရင်တော့ အနာဂတ်အတွက် အလုပ်မဖြစ်ဖို့ကသာများပြီး မြန်မာနိုင်ငံကို ဖြည့်ဆည်းပေးပြီး တရုတ်နိုင်ငံကို အောင်မြင် စေမယ်ဆိုတဲ့ အယူအဆအစား မိတ်ဖက်နိုင်ငံ အချင်းချင်းကူညီရိုင်းပင်းပြီး အောင်မြင်မှုကို ပူးပေါင်း ရယူမည်ဆိုတဲ့ Slogan ကို အစားထိုးဖော်ဆောင်ဖို့ လိုပါမယ်။ ဒါကြောင့်မို့ စီမံကိန်းများကို အကောင်အထည် ဖော်မယ့် နိုင်ငံတကာကုမ္ပဏီကြီးများအကြား နည်းပညာလွှဲပြောင်းမှု အစီအစဉ်အောက်မှာ လူသားအရင်း အမြစ်ထူထောင်ဖို့ MoU ထိုးပြီး စီစဉ်သင့် ပါတယ်။ လေးစားအပ်ပါသော နာယကကြီးခင်ဗျား။ စီမံခန့်ခွဲမှုကောင်းမွန်ခြင်းဟာ Good Governance ရဲ့ အမှတ်အသားဖြစ်လို့ စနစ်ဟောင်းက အလေ့အကျင့်ဆိုးတွေ အစွဲအမှားတွေ မပျောက်နိုင်သေးတဲ့ လာဘ်ပေး လာဘ်ယူ အမူအကျင့်တွေနဲ့ ဌာနဆိုင်ရာလုပ်ငန်းတွေမှာ နှေးကွေးခြင်း၊ တိကျမှုမရှိခြင်း၊ အရည်အသွေး နိမ့်လွန်းခြင်းစတဲ့ အရင်လိုနေမြဲဖြစ်နေတဲ့ Process တွေကိုလည်း ပြုပြင်ပြောင်းလဲဖို့ လိုပါမယ်။ အရင် စီမံကိန်းတွေမှာ သူတို့ကိုယ်တိုင် အဂတိဖြစ်ခဲ့တယ်ဆိုတာကို ဒီလ ၃ ရက်နေ့က သဘင်ဆောင် BRI ရှင်းလင်းပွဲမှာ ဝန်ခံသွားခဲ့ပါတယ်။ ဒါကြောင့်မို့လို့ ရပ်ဝန်းနဲ့ ပိုးလမ်းမစီမံကိန်းရဲ့ အခွန်စီမံခန့်ခွဲမှုပူးပေါင်း မလုံလောက်သေးဘဲ မတော်ရင်နေလို့မရသလို မခေါ်ရင်လည်းမရတဲ့ အိမ်နီးချင်းတိုင်းပြည် ဖြစ်နေရတဲ့ ကိုယ့်ဘက်သူ့ဘက် ပြုပြင်ရမယ့်အားနည်း၊ အားသာချက်တွေကို ချိန်ခွင်လျှာညှိနိုင်ဖို့ ပွင့်လင်းမှု ရှိစွာနဲ့ ပိုမိုကြိုးစားအားထုတ်သင့်ပါကြောင်း ဆွေးနွေးတင်ပြရင်း နိဂုံးချုပ်အပ်ပါတယ်။ အားလုံးကို ကျေးဇူး တင်ပါတယ်။</speech>
<title>အထက်ပါကိစ္စနှင့်စပ်လျဉ်း၍ စီမံကိန်းနှင့် ဘဏ္ဍာရေးဝန်ကြီးဌာနက ပြန်လည်ရှင်းလင်း ဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၉) ဖြစ်ပါတယ်။ လွှတ်တော်ကိုယ်စားလှယ်များရဲ့ ဆွေးနွေးချက် များနဲ့စပ်လျဉ်းပြီး စီမံကိန်းနှင့် ဘဏ္ဍာရေးဝန်ကြီးဌာနက ပြန်လည်ရှင်းလင်း ဆွေးနွေးဖို့ဖြစ်ပါတယ်။</speech>
<speech><agency id="27">ဦးမောင်မောင်ဝင်း(ဒုတိယဝန်ကြီး၊ စီမံကိန်းနှင့် ဘဏ္ဍာရေးဝန်ကြီးဌာန)</agency>လေးစားအပ်ပါသော ပြည်ထောင်စုလွှတ်တော် နာယကကြီး၊ အမျိုးသားလွှတ်တော် ဥက္ကဋ္ဌကြီးနဲ့ လွှတ်တော်ကိုယ်စားလှယ်များ၊ ပြည်ထောင်စုအဆင့် အဖွဲ့အစည်းဝင်များနဲ့ ဧည့်သည်တော်များအားလုံးပဲ မင်္ဂလာပါ။ ကျွန်တော်ကတော့ စီမံကိန်းနဲ့ ဘဏ္ဍာရေးဝန်ကြီးဌာနမှ ဒုတိယဝန်ကြီး ဦးမောင်မောင်ဝင်း ဖြစ်ပါတယ်။ ကျွန်တော့်အနေဖြင့် ရပ်ဝန်းနှင့် ပိုးလမ်းမစီမံကိန်းရဲ့ အခွန်စီမံခန့်ခွဲမှု ပူးပေါင်းဆောင်ရွက်ခြင်းစနစ် (Belt and Road Initiative Tax Administration Cooperation Mechanism – BRITACOM) oszScoopewa နားလည်မှုစာချွန်လွှာမှာ မြန်မာနိုင်ငံက လေ့လာသူအဖွဲ့ဝင် (Observer)အဖြစ် ပါဝင်လက်မှတ် ရေးထိုးရန် ကိစ္စနဲ့စပ်လျဉ်းပြီး လွှတ်တော်ကိုယ်စားလှယ်ကြီးများရဲ့ အကြံပြုထောက်ခံဆွေးနွေးမှုများအပေါ် ပြည်ထောင်စု လွှတ်တော်သို့ ပြန်လည်ရှင်းလင်းတင်ပြမှာ ဖြစ်ပါတယ်။ လွှတ်တော်ကိုယ်စားလှယ်များရဲ့ ပါဝင်ဆွေးနွေးမှု များကို ကျေးဇူးတင်ရှိပါကြောင်းနဲ့ အထူးပြန်လည်ရှင်းလင်းတင်ပြရမယ့် ကိစ္စများမရှိပါကြောင်း၊ ဌာနအနေဖြင့် မှတ်သားထားရှိပြီးတော့ ဆက်လက်ဆောင်ရွက်မယ့် ကိစ္စရပ်များမှာ ဂရုဓမ္မပြု ဆောင်ရွက်သွားမည်ဖြစ်ပါ ကြောင်း တင်ပြရပါတယ်။ နာယကကြီးခင်ဗျာ။ BRITACOM စနစ်ကို ရပ်ဝန်းနှင့် ပိုးလမ်းမစီမံကိန်းမှာပါဝင်တဲ့ နိုင်ငံများအကြား အခြေခံအဆောက်အအုံဆိုင်ရာ ရင်းနှီးမြှုပ်နှံမှုများ၊ ကုန်သွယ်ရေး၊ စီးပွားရေးဆိုင်ရာလုပ်ငန်းများ အပြန်အလှန် ဆောင်ရွက်ရာမှာ အခွန်ဆိုင်ရာ အတားအဆီးများကို ပူးပေါင်းဖြေရှင်းနိုင်ဖို့နဲ့ အခွန်စီမံ ခန့်ခွဲမှုဆိုင်ရာ စွမ်းဆောင်ရည်များကို မြှင့်တင်ဖို့ ရည်ရွယ်ပြီးတော့ တည်ထောင်ဖွဲ့စည်းခြင်း ဖြစ်ပါတယ်။ BRITACOM အနေနဲ့ အခွန်နည်းပညာပိုင်းဆိုင်ရာ ကိစ္စရပ်တွေဖြစ်တဲ့ အခွန်ဆိုင်ရာ ခန့်မှန်း နိုင်မှုကို မြင့်မားစေဖို့၊ အခွန်အငြင်းပွားမှုတွေကို လျင်မြန်စွာ ဖြေရှင်းနိုင်တဲ့ နည်းလမ်းတွေကျင့်သုံးနိုင်ဖို့၊ အခွန်စီမံခန့်ခွဲမှုဆိုင်ရာ စွမ်းဆောင်ရည်များကို မြှင့်တင်နိုင်ဖို့နဲ့ အခွန်စီမံခန့်ခွဲမှုဆိုင်ရာလိုက်နာ ဆောင်ရွက်မှုများမှာ ကွဲပြားမှုမရှိစေရေး၊ ICT နည်းပညာများကို အသုံးပြုရေးစတဲ့ ဦးတည်နယ်ပယ် (၅) ရပ်ကို စတင်ပြီးတော့ အကောင်အထည်ဖော်ဆောင်ရွက်ဖို့ ကြိုးပမ်းလုပ်ဆောင်သွားမှာ ဖြစ်ကြောင်းကို သိရှိရပါတယ်။ အဆိုပါနယ်ပယ် (၅)ရပ်ဟာ နိုင်ငံတကာအခွန်ဆိုင်ရာဘာသာရပ် (International Taxation) နဲ့ လည်းကောင်း၊ ဥပဒေပြုရေးဆိုင်ရာ ကိစ္စရပ်များနဲ့လည်းကောင်း၊ မိမိတို့ရဲ့ အခွန်စီမံခန့်ခွဲမှုဆိုင်ရာဌာန များနဲ့လည်းကောင်း သက်ဆိုင်မှုရှိသည်ကို တွေ့ရှိရပါတယ်။ အဆိုပါ နယ်ပယ်များမှာ မိမိနိုင်ငံအနေနဲ့ တိုးတက်အောင် ဆောင်ရွက်နိုင်မယ်ဆိုလို့ရှိရင် နိုင်ငံတော်ရဲ့ အခွန်စနစ်ဟာလည်း တိုးတက်တည်ငြိမ် မှုဟာ ပိုမိုမြင့်မားလာမှာ ဖြစ်ပါတယ်။ အခွန်စနစ်တည်ငြိမ်မှုဟာ ရင်းနှီးမြှုပ်နှံတဲ့လူတွေ အဓိကထား စဉ်းစားတဲ့ အချက်တစ်ခု ဖြစ်ခြင်းကြောင့် နိုင်ငံ၏စီးပွားရေးဖွံ့ဖြိုးတိုးတက်ဖို့အတွက် အရေးပါလှတဲ့ ရင်းနှီးမြှုပ်နှံမှုများကို ပိုမိုပြီးတော့ ဆွဲဆောင်နိုင်ရန် များစွာအထောက်အကူဖြစ်စေမှာ ဖြစ်ပါတယ်။ မြန်မာနိုင်ငံအနေနဲ့ ရပ်ဝန်းနှင့်ပိုးလမ်းမစီမံကိန်းမှာ ပါဝင်တဲ့နိုင်ငံများအကြား အခွန်စီမံခန့်ခွဲမှု ဆိုင်ရာ ဆွေးနွေးမှုများမှာ ပါဝင်လေ့လာနိုင်ခြင်းအားဖြင့် မိမိနိုင်ငံရဲ့ အခွန်စီမံခန့်ခွဲမှုဆိုင်ရာ စွမ်းဆောင်ရည် များကို လွှတ်တော်ကိုယ်စားလှယ်ကြီးများ ဆွေးနွေးတဲ့အတိုင်း ပိုမိုမြင့်မားအောင် ဆောင်ရွက်နိုင်မယ့် အပြင် နိုင်ငံတကာ အခွန်စနစ်အတွေ့အကြုံများကိုလည်းပဲ ပိုမိုရရှိစေနိုင်မည်ဖြစ်ပါ၍ ရပ်ဝန်းနှင့် ပိုးလမ်းမ စီမံကိန်းရဲ့ အခွန်စီမံခန့်ခွဲမှု ပူးပေါင်းဆောင်ရွက်ခြင်းစနစ် တည်ထောင်သည့် နားလည်မှုစာချွန်လွှာတွင် လေ့လာသူ အဖွဲ့ဝင်အဖြစ် ပါဝင်လက်မှတ်ရေးထိုးနိုင်ရေးအတွက် ပြည်ထောင်စုလွှတ်တော်ဆိုင်ရာ ဥပဒေ ပုဒ်မ ၆၁ ပုဒ်မခွဲ(က) ၏ နောက်ဆက်တွဲဇယား(၁) အမှတ်စဉ်(၈)ပါ ပြဋ္ဌာန်းချက်နဲ့အညီ ပြည်ထောင်စု လွှတ်တော်မှ အတည်ပြုပေးနိုင်ပါရန် နာယကကြီးမှတစ်ဆင့် လေးစားစွာ တင်ပြအပ်ပါတယ်ခင်ဗျာ။ အားလုံးကို ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ လွှတ်တော်သို့ အသိပေးစရာ အကြောင်းတစ်ခု ပေါ်ပေါက်လာပါတယ်။ ဒီနေ့ အစည်းအဝေးအစီအစဉ်(၈) အရ လွှတ်တော် ကိုယ်စားလှယ် ၁၃ ဦး ပါဝင်ဆွေးနွေးခဲ့ရာမှာ ဦးဝင်းမောင် မကွေးတိုင်းဒေသကြီး မဲဆန္ဒနယ်အမှတ်(၆)ရဲ့ ဆွေးနွေးချက်မှာ ပါဝင်တဲ့ “အကယ်၍ မပေးခဲ့ဘူးဆိုရင် သူဌေးသင်္ဘောမှောက်တာက အရေးမကြီးပါဘူး။ သူတောင်းစား ခွက်ပျောက်မှာ စိုးရိမ်တယ်” ဆိုတဲ့ တိုင်းရင်းသားတွေရဲ့ စိတ်ပူပန်မှုကိုလည်း တွေ့ရှိရ ပါတယ်ဆိုတဲ့ ဆွေးနွေးချက်ကို လွှတ်တော်မှတ်တမ်းကနေပြီးမှ ကောက်နုတ်ပယ်ဖျက်ပေးဖို့ ဦးခွန်မောင်သောင်း ပင်လောင်းမဲဆန္ဒနယ်နဲ့ ဦးအင်ထုံးခါးနော်ဆမ် မြစ်ကြီးနားမဲဆန္ဒနယ်တို့က တင်ပြလာပါတယ်။ လွှတ်တော် နာယကအနေနဲ့ ဒါကို လုံးကောက်ပေါ်မှာ ပြန်ကြည့်တဲ့အခုတင်ပြခဲ့တဲ့ စကားရပ်တွေပါနေတာ ဖြစ်တဲ့အတွက် ဒီဆွေးနွေးချက်ကို လွှတ်တော်ရဲ့ မှတ်တမ်းကနေပြီးမှ ကောက်နုတ်ပယ်ဖျက်မည် ဖြစ်ကြောင်း ကြေညာပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ယခု လွှတ်တော်ရဲ့ အဆုံးအဖြတ်ရယူမှာ ဖြစ်ပါတယ်။ အထက်ပါကိစ္စနဲ့ စပ်လျဉ်းပြီး လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူတဲ့သူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် ရပ်ဝန်းနှင့် ပိုးလမ်းမစီမံကိန်း၏ အခွန်စီမံ ခန့်ခွဲမှု ပူးပေါင်းဆောင်ရွက်ခြင်းစနစ် တည်ဆောက်သည့် နားလည်မှုစာချွန်လွှာတွင် လေ့လာသူ အဖွဲ့ဝင် အဖြစ် ပါဝင်လက်မှတ်ရေးထိုးရန်ကိစ္စကို လွှတ်တော်က အတည်ပြုကြောင်း ကြေညာပါတယ်။</speech>
</motion>
<motion>
<title>နိုင်ငံတော်သမ္မတထံမှ ပေးပို့ထားသော လူမှုဝန်ထမ်း၊ ကယ်ဆယ်ရေးနှင့် ပြန်လည်နေရာချထားရေးဝန်ကြီးဌာနက ဆောင်ရွက်မည့် ကိုယ်ဝန်ဆောင်မိခင်များနှင့် အသက် ၂ နှစ်အောက် ကလေးသူငယ်များအား ငွေကြေး ထောက်ပံ့ခြင်း အစီအစဉ်အတွက် ကမ္ဘာ့ဘဏ်၏ အပြည်ပြည်ဆိုင်ရာဖွံ့ဖြိုးရေးအဖွဲ့ (IDA) ထံမှ အမေရိကန်ဒေါ်လာ သန်း ၁၀၀ ချေးငွေရယူရေးနှင့်စပ်လျဉ်း၍ သက်ဆိုင်ရာပြည်ထောင်စုအဆင့် အဖွဲ့အစည်းဝင်များက ပြန်လည်ရှင်းလင်း ဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၁၀) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံတော် သမ္မတထံမှ ပေးပို့ထားတဲ့ လူမှုဝန်ထမ်း၊ ကယ်ဆယ်ရေးနှင့် ပြန်လည်နေရာချထားရေးဝန်ကြီးဌာနက တာဝန်ယူဆောင်ရွက်မယ့် ကိုယ်ဝန်ဆောင်မိခင်များနဲ့ အသက် ၂ နှစ်အောက် ကလေးသူငယ်များအား ငွေကြေးထောက်ပံ့နိုင်ရေး အစီအစဉ်အတွက် ကမ္ဘာ့ဘဏ်ရဲ့ အပြည်ပြည်ဆိုင်ရာဖွံ့ဖြိုးရေးအဖွဲ့၏ (၁၈) ကြိမ်မြောက် ရန်ပုံငွေဖြည့်တင်းမှုအစီအစဉ် (International Development Association - IDA-18)ထံမှ အမေရိကန်ဒေါ်လာ သန်း ၁၀၀ ချေးငွေရယူရေးနဲ့စပ်လျဉ်းပြီး လွှတ်တော်ကိုယ်စားလှယ်များရဲ့ ဆွေးနွေးခြင်းအစီအစဉ်ကို ၄-၆-၂၀၁၉ ရက်က ကျင်းပပြုလုပ်ခဲ့တဲ့ ပြည်ထောင်စုလွှတ်တော် အစည်းအဝေးမှာ ဆောင်ရွက် ခဲ့ပြီး ဖြစ်ပါတယ်။ ယခု လွှတ်တော်ကိုယ်စားလှယ်များရဲ့ ဆွေးနွေးချက်များနဲ့ စပ်လျဉ်းပြီး ဦးစွာ လူမှုဝန်ထမ်း၊ ကယ်ဆယ်ရေးနှင့် ပြန်လည်နေရာချထားရေးဝန်ကြီးဌာနက ပြန်လည်ရှင်းလင်း ဆွေးနွေးဖို့ဖြစ်ပါတယ်။</speech>
<speech><agency id="30">ဦးစိုးအောင်(ဒုတိယဝန်ကြီး၊ လူမှုဝန်ထမ်း၊ ကယ်ဆယ်ရေးနှင့် ပြန်လည်နေရာချထားရေးဝန်ကြီး ဌာန)</agency>လေးစားအပ်ပါသော ပြည်ထောင်စုလွှတ်တော်နာယကကြီး၊ အမျိုးသားလွှတ်တော် ဥက္ကဋ္ဌ ကြီးနှင့် ပြည်ထောင်စုလွှတ်တော် ကိုယ်စားလှယ်တော်ကြီးများ၊ ပြည်ထောင်စုအဆင့် အဖွဲ့ အစည်းဝင်များ၊ ဖိတ်ကြားထားသော ဧည့်သည်တော်ကြီးများအားလုံး စိတ်၏ချမ်းသာခြင်း၊ ကိုယ်၏ကျန်းမာခြင်းနှင့် ပြည့်စုံပါစေကြောင်း ဦးစွာဆုတောင်းမေတ္တာ ပို့သအပ်ပါတယ်။ ကျွန်တော်ကတော့ လူမှုဝန်ထမ်း၊ ကယ်ဆယ်ရေးနှင့် ပြန်လည်နေရာချထားရေးဝန်ကြီးဌာနက ဒုတိယဝန်ကြီး ဦးစိုးအောင်ဖြစ်ပါတယ်။ နာယကကြီးခင်ဗျာ။ နိုင်ငံတော်သမ္မတထံမှ ပေးပို့ထားသော လူမှုဝန်ထမ်း၊ ကယ်ဆယ်ရေးနှင့် ပြန်လည်နေရာချထားရေးဝန်ကြီးဌာနက ကိုယ်ဝန်ဆောင်မိခင်များနှင့် ၎င်းတို့မှ မွေးဖွားလာသော အသက် (၂)နှစ်အောက် ကလေးသူငယ်များအား ငွေကြေးထောက်ပံ့ခြင်း ဆောင်ရွက်ရန် ကမ္ဘာ့ဘဏ်၏ အပြည်ပြည် ဆိုင်ရာဖွံ့ဖြိုးရေးအဖွဲ့ (IDA-18) ထံမှ အမေရိကန်ဒေါ်လာသန်း ၁၀၀ ချေးငွေရယူနိုင်ရေးနှင့် စပ်လျဉ်း၍ လူမှုဝန်ထမ်း၊ ကယ်ဆယ်ရေးနှင့် ပြန်လည်နေရာချထားရေးဝန်ကြီးဌာန ပြည်ထောင်စုဝန်ကြီးက ၃၁-၅-၂၀၁၉ ရက်နေ့ ဒုတိယအကြိမ် ပြည်ထောင်စုလွှတ်တော် (၁၂)ကြိမ်မြောက် ပုံမှန်အစည်းအဝေး (၁၂)ရက်မြောက် နေ့မှာ Power Point Presentation ဖြင့် ဆောင်ရွက်ရမည့် အစီအစဉ်၊ ရည်ရွယ်ချက်၊ ဆောင်ရွက်မည့်ပုံစံ ရရှိမည့် အကျိုးကျေးဇူးများ၊ စောင့်ကြည့်အကဲဖြတ်မှုများကို အသေးစိတ်ရှင်းလင်းတင်ပြခဲ့ပြီး၊ တင်ပြချက် များအပေါ်မှာလည်း ၄-၆-၂၀၁၉ ရက်နေ့က ကျင်းပပြုလုပ်သည့် ဒုတိယအကြိမ် ပြည်ထောင်စုလွှတ်တော် (၁၂)ကြိမ်မြောက် ပုံမှန်အစည်းအဝေး (၁၃)ရက်မြောက်နေ့မှာ ပြည်ထောင်စုလွှတ်တော် ကိုယ်စားလှယ်ကြီး များက ထောက်ခံအကြံပြု ဆွေးနွေးပေးသည့်အတွက် အထူးပင်ကျေးဇူးတင်ရှိပါကြောင်းနှင့် အကြံပြု ဆွေးနွေးမေးမြန်းချက်များအပေါ် ဖြေကြားချက်များနှင့်အတူ လူမှုဝန်ထမ်း၊ ကယ်ဆယ်ရေးနှင့် ပြန်လည် နေရာချထားရေးဝန်ကြီးဌာနအနေဖြင့် ရှင်းလင်းတင်ပြသွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျာ။ ပထမဦးစွာအနေနဲ့ ဧရာဝတီတိုင်းဒေသကြီး၊ အိမ်မဲ မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်သန္တာ အကြံပြုမေးမြန်းချက်များကို ရှင်းလင်းတင်ပြ သွားပါ့မယ်။ ယခုအစီအစဉ် အကောင်အထည်ဖော်မှုကို ရပ်ရွာလူထုအား အသိပေးခြင်း၊ တိုင်ကြားမှု များအား လက်ခံဆောင်ရွက်ပေးခြင်းနဲ့ စောင့်ကြည့်ကြီးကြပ်ခြင်းအဆင့်များမှာ သက်ဆိုင်ရာ အစီအစဉ် အကောင်အထည်ဖော်ရာဒေသများရှိ လွှတ်တော်ကိုယ်စားလှယ်ကြီးများကို မြို့နယ်အဆင့် လူမှုကာကွယ် စောင့်ရှောက်ရေးကော်မတီများ ဖွဲ့စည်းရာတွင် နာယကအဖြစ် ထည့်သွင်းဖွဲ့စည်းသွားရန် စီစဉ်လျာထားပြီး ဖြစ်ပါတယ်။ မြို့နယ်အဆင့်မှာ လူမှုဝန်ထမ်းဦးစီးဌာနရဲ့ ရုံးခွဲများဖွင့်လှစ်ပြီး ဝန်ထမ်းများ ခန့်ထားရေး အတွက်ကိုလည်း အစီအစဉ် အကောင်အထည်ဖော်မှု မစတင်မီ အပြီးဆောင်ရွက်နိုင်ရေးကိုလည်း ပြင်ဆင် ဆောင်ရွက်လျက်ရှိပါကြောင်းနှင့် အစီအစဉ်ကို ပူးပေါင်းအကောင်အထည်ဖော်မယ့် ဝန်ကြီးဌာနများနှင့် အဖွဲ့အစည်းများအကြား ပူးပေါင်းဆောင်ရွက်နိုင်မှုကို အထူးအလေးထား ဆောင်ရွက်သွားမည်ဖြစ်ပါကြောင်း တင်ပြအပ်ပါတယ်။ ဆက်လက်၍ ပဲခူးတိုင်းဒေသကြီး၊ မဲဆန္ဒနယ်အမှတ်(၅)မှ အမျိုးသားလွှတ်တော်ကိုယ်စားလှယ် ဒေါက်တာတင်တင်ဝင်း အကြံပြုမေးမြန်းချက်ဖြစ်သည့် အစီအစဉ်ကို အကောင်အထည်ဖော်မည့် လူသားအရင်းအမြစ်များနှင့်ပတ်သက်ပြီး မြို့နယ်တစ်မြို့နယ်ချင်းမှာ ဌာနဝန်ထမ်းအဖြစ် ကနဦးအနည်းဆုံး ၃ ဦးစီ ခန့်အပ်လေ့ကျင့် တာဝန်ပေးအပ်သွားမှာ ဖြစ်ပါကြောင်းနှင့် အကျိုးခံစားခွင့်ငွေကြေး မှန်မှန်ကန်ကန် ရရှိရေးနှင့် အကျိုးခံစားခွင့်ရှိသူများအနေနဲ့ ငွေကြေးထောက်ပံ့မှုကို အကျိုးရှိစွာ သုံးစွဲနိုင်ရေးအတွက် ပညာပေးအစီအစဉ်ကို ထုတ်ပြန်ထားတဲ့ လုပ်ငန်းလက်စွဲစာအုပ် sOP ပါအတိုင်း စနစ်တကျ ဆောင်ရွက် သွားမည် ဖြစ်ပါကြောင်း တင်ပြအပ်ပါတယ်။ လယ်ဝေးမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးမျိုးဇော်ဦး မေးမြန်းထားသော အခြား ပြည်နယ်နှင့် တိုင်းဒေသကြီးတွေမှာပါ အစီအစဉ်ကို မည်သည့်ဘဏ္ဍာရေးနှစ်တွေမှာ စတင်အကောင် အထည်ဖော်မှာမည်နည်းဆိုတဲ့ သိလိုခြင်းနှင့်စပ်လျဉ်း၍ လက်ရှိဆောင်ရွက်ပေးနေသော တိုင်းဒေသကြီး၊ ပြည်နယ်များနောက်တွင် ဆက်လက်ဆောင်ရွက်ပေးရန် လျာထားမှုအနေနဲ့ ၂၀၂၀-၂၀၂၁ ဘဏ္ဍာရေး နှစ်တွင် ကချင်ပြည်နယ်၊ မွန်ပြည်နယ်နှင့် စစ်ကိုင်းတိုင်းဒေသကြီးတို့တွင်လည်းကောင်း၊ ၂၀၂၁-၂၀၂၂ ဘဏ္ဍာရေးနှစ်တွင် မန္တလေးတိုင်းဒေသကြီးနှင့် မကွေးတိုင်းဒေသကြီးတို့မှာလည်းကောင်း၊ ၂၀၂၂-၂၀၂၃ ဘဏ္ဍာရေးနှစ်တွေမှာ တနင်္င်္သာရီတိုင်းဒေသကြီးတို့မှာ တိုးချဲ့အကောင်အထည်ဖော် ဆောင်ရွက်သွားရန် ကာလလတ်အစီအစဉ်အဖြစ် ငါးနှစ်စီမံကိန်း ရေးဆွဲလျာထားပြီးဖြစ်ပါတယ်။ ကျန် ပြည်နယ်နှင့် တိုင်း ဒေသကြီးများကိုလည်း ငါးနှစ်တာကာလနောက်ပိုင်း ဘဏ္ဍာရေးနှစ်များမှာ ကျန်းမာရေးနဲ့ အားကစား ဝန်ကြီးဌာနက သုတေသနပြုထားသော လူဦးရေနဲ့ ကျန်းမာရေးဆိုင်ရာစစ်တမ်း ၂၀၁၅-၂၀၁၆ ပါ ပုညှက်မှုနှုန်း များအရ တိုးချဲ့ဆောင်ရွက်သွားမှာ ဖြစ်ပါတယ်။ စာရင်းဇယားများ တိကျမှန်ကန်စေရေးအတွက်လည်း ကိုယ်စားလှယ်တော်ကြီး အကြံပြုထားတဲ့ ရပ်ကွက်နှင့် ကျေးရွာအဆင့် လူမှုကာကွယ်စောင့်ရှောက်ရေးကော်မတီများ ခိုင်ခိုင်မာမာပေါ်ထွန်းရေး ကိုလည်း အဓိကအလေးထား ဆောင်ရွက်သွားမည်ဖြစ်ပါကြောင်း ဆွေးနွေးလိုပါတယ်။ ဒီအပြင် ဝန်ကြီး ဌာနရဲ့ အသိအမှတ်ပြု ပရဟိတဂေဟာများမှာရှိတဲ့ မိဘမဲ့ကလေးသူငယ်များအတွက် မေးမြန်းထားမှု အတွက်ကလည်း ဝန်ကြီးဌာနအနေနဲ့ ယခင်ကတည်းက ပြုစုစောင့်ရှောက်မှု၊ ငွေကြေးနှင့် အခြားလိုအပ် ချက်များကို နိုင်ငံတော်ဘဏ္ဍာရန်ပုံငွေဖြင့် ထောက်ပံ့ပေးနေပါကြောင်း ရှင်းလင်းတင်ပြအပ်ပါတယ်။ ဧရာဝတီတိုင်းဒေသကြီး၊ ကျိုက်လတ်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးရန်လင်း အကြံပြုဆွေးနွေးတဲ့ ငွေကြေးထောက်ပံ့တဲ့ နည်းလမ်းအပြင် ဆေးဝါးနှင့်အခြားထောက်ပံ့ခြင်းနည်းလမ်း များကိုလည်း လေ့လာစဉ်းစား ဆောင်ရွက်သွားမည်ဖြစ်ပါကြောင်း ပြန်လည်တင်ပြအပ်ပါတယ်။ စစ်ကိုင်းတိုင်း ဒေသကြီး၊ လဟယ်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးသက်နောင်မေးမြန်းတဲ့ ကျခံရမည့် ရန်ပုံငွေအချိုးအစားမတူညီမှုနှင့်ပတ်သက်ပြီး ပထမဖြေကြားလိုတဲ့အချက်ကတော့ အစိုးရက ထည့်ဝင် ကျခံရမယ့် ရန်ပုံငွေဟာ တိုင်းဒေသကြီးနဲ့ ပြည်နယ်အစိုးရများရဲ့ ဘတ်ဂျက်က ကျခံသုံးစွဲသွားမှာမဟုတ်ဘဲ ပြည်ထောင်စုရန်ပုံငွေကနေ ကျခံသုံးစွဲသွားရမှာဖြစ်ပြီး နှစ်အလိုက်ကနဦးမှာ အချိုးအစားမတူညီပေမယ့် အစီအစဉ် ၄ နှစ်မြောက်တဲ့ြည်ထောင်စုရန်ပုံငွေကနေ ၁၀၀ ရာခိုင်နှုန်းစီ အပြည့်အဝကျခံရမှာ ဖြစ်ပါတယ်။ ဒီအပြင် ကိုယ်စားလှယ်တော်ကြီး အကြံပြုဆွေးနွေးတဲ့အစီအစဉ် အကောင်အထည်ဖော်တဲ့ အဖွဲ့အစည်းများအကြား ပေါင်းစပ်ညှိနှိုင်းမှုနှင့် ပူးပေါင်းဆောင်ရွက်မှု ပိုမိုတိုးတက်ကောင်းမွန်စေရေး၊ အကျိုးခံစားခွင့်ရှိသူများအား အသိပညာပေးရေး၊ ငွေကြေးထောက်ပံ့မှုအပြင် အခြား In-Kind အထောက်အပံ့ များပါ ပေးနိုင်ရေးအတွက်ကိုလည်း လေ့လာသုံးသပ်ခြင်း၊ ကျောင်းအတွင်း အာဟာရကျွေးမွေးရေး အစီအစဉ် အကောင်အထည်ဖော်နိုင်ရေးနှင့် စောင့်ကြပ်ကြီးကြပ်ခြင်းလုပ်ငန်းများကို ပိုမိုထိရောက်စွာ လုပ်ဆောင်နိုင်ရန် ပူးပေါင်းဆောင်ရွက်သွားမည် ဖြစ်ပါကြောင်းနှင့် အကြံပြုထောက်ပြ ဆွေးနွေးသွားတဲ့ အတွက်ကိုလည်း ကိုယ်စားလှယ်တော်ကြီးများကိုလည်း ကျေးဇူးတင်ရှိပါကြောင်း တင်ပြလိုပါတယ်။ ဆက်လက်ပြီး ပဲခူးတိုင်းဒေသကြီး၊ ပြည်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာ ခင်စိုးစိုးကြည် မေးမြန်းသော လူမှုဝန်ထမ်းဦးစီးဌာနရုံးတွေမရှိတဲ့ မြို့နယ်တွေမှာ မည်ကဲ့သို့ ဆောင်ရွက် မည်နည်း ဆိုတဲ့အချက်နှင့် ဆက်လက်တိုးချဲ့ဆောင်ရွက်မယ့် တိုင်းဒေသကြီးနှင့် ပြည်နယ်များကို သိရှိ လိုတဲ့ မေးခွန်းများနှင့်ပတ်သက်၍ ရှေ့ပိုင်းမှာ ကျွန်တော်ရှင်းလင်းဖြေကြားပြီးဖြစ်ကြောင်း တင်ပြလို ပါတယ်။ ကျန်းမာရေးဝန်ထမ်းများကို လေ့ကျင့်သင်တန်းပေးရေးနှင့် ပတ်သက်ပြီး ကျန်းမာရေးနှင့် အားကစားဝန်ကြီးဌာနနှင့် ညှိနှိုင်းဆောင်ရွက်သွားမှာ ဖြစ်ပါကြောင်းနှင့် စောင့်ကြည့်ကြီးကြပ်ခြင်းနှင့် အကဲဖြတ် ဆန်းစစ်ခြင်းလုပ်ငန်းများနှင့်ပတ်သက်၍ ဆောင်ရွက်ပြီးစီးခဲ့သော ချင်းပြည်နယ် MCCT အစီအစဉ်၏ ကနဦးစစ်တမ်း၊ ငွေကြေးထောက်ပံ့ပြီးနောက် စောင့်ကြည့်ကြီးကြပ်ခြင်း ပထမအကြိမ်နဲ့ ဒုတိယအကြိမ် အစီရင်ခံစာများကို လူမှုဝန်ထမ်းဦးစီးဌာန၏ Website ဖြစ်သော www.dsw.gov.mm တွင် ရယူလေ့လာနိုင်ပါကြောင်း တင်ပြဆွေးနွေးလိုပါတယ်။ ကိုယ်စားလှယ်တော်ကြီးအတွက်လည်း ကျွန်တော် တောင်းဆိုထားတဲ့ စာအုပ်စာတမ်းများကို တစ်ပါတည်းယူလာပြီး ဖြစ်ပါတယ်။ ဆက်လက်၍ မကွေးတိုင်းဒေသကြီး၊ မဲဆန္ဒနယ်အမှတ်(၁၀)မှ အမျိုးသားလွှတ်တော်ကိုယ်စားလှယ် ဒေါက်တာကျော်ငွေ မေးမြန်းတဲ့အစီအစဉ်မှာ အကျိုးခံစားခွင့်အတွက် အကျုံးဝင်မှုကာလနဲ့ပတ်သက်ပြီး ကိုယ်ဝန်ဆောင်မိခင်များနှင့် ၎င်းတို့မှ မွေးဖွားလာသော အသက် ၂ နှစ်အောက် ကလေးသူငယ်များအား ငွေကြေးထောက်ပံ့တဲ့အစီအစဉ်ဟု ဖော်ပြထားခြင်းမှာ အစီအစဉ်စတင်သည့် ဥပမာ-၂၀၁၉ ခုနှစ်၊ အောက်တိုဘာလ ၁ ရက်တွင် ကိုယ်ဝန်ဆောင်ထားသော ကိုယ်ဝန်ဆောင်မိခင်များအားလုံးနှင့် ၎င်းနေ့ရက်နဲ့ နောက်ပိုင်းမှာ မွေးဖွားသော ကလေးသူငယ်များအားလုံးကို အကျိုးခံစားခွင့်ပေးမှာ ဖြစ်ပါတယ်။ ဒီအပြင် အကျိုးခံစားခွင့်ငွေကြေးအနေနဲ့ မိခင်က ၁၅,၀၀၀ ကျပ်၊ ကလေးက ၁၅,၀၀၀ ကျပ် တစ်ပြိုင်နက် တည်း ခံစားခွင့်ရမှာမဟုတ်ဘဲ ကိုယ်ဝန်ဆောင်စဉ်မှာ မိခင်ကိုပေးခြင်းဖြစ်ပြီးတော့မှ မွေးဖွားပြီးတဲ့အခါမှာ ကလေးအတွက်ပေးခြင်းဖြစ်တဲ့အတွက် တစ်လကို သူတို့နှစ်ယောက်အတွက်က ၁၅,၀၀၀ ကျပ်သာ ရရှိမှာ ဖြစ်ပါကြောင်းနဲ့ ရရှိလာမယ့် အကျိုးခံစားခွင့်ငွေကြေးကို အာဟာရနှင့် ကျန်းမာရေးဆိုင်ရာ ကိစ္စရပ် များမှာ အကျိုးရှိစွာသုံးစွဲနိုင်ရေး အသိပညာပေးလုပ်ငန်းများကို ထိရောက်စွာ ဆောင်ရွက်သွားမည်ဖြစ်ပါ ကြောင်း ရှင်းပြတင်ပြလိုပါတယ်။ ဆက်လက်ပြီး တပ်မတော်သား ပြည်သူ့လွှတ်တော်ကိုယ်စားလှယ် ဒုတိယဗိုလ်မှူးကြီး ခင်မောင်ကြည် မေးမြန်းတဲ့ အားလုံးအကျုံးဝင်မှု(Universality)ကို သတ်မှတ်ရာမှာ မြန်မာနိုင်ငံ၏ နယ်နိမိတ်အတွင်း မှီတင်းနေထိုင်ကျသူများအားလုံးကို မည်သည့်အချက်အပေါ်မှ အခြေခံ၍ မခွဲခြားဘဲ ကိုယ်ဝန်ဆောင် မိခင်ဖြစ်မယ်ဆိုရင် ကိုယ်ဝန်ဆောင်စောင့်ရှောက်မှုမှတ်တမ်း ရှိရန်လိုအပ်ပြီး အကျိုးခံစားသူက ကလေး ဖြစ်ပါက ကာကွယ်ဆေးထိုး မှတ်တမ်းရှိသူများကို အကျုံးဝင်သူများအဖြစ် သတ်မှတ်ပြီး အကျိုးခံစားခွင့် ပေးသွားမှာဖြစ်ကြောင်း တင်ပြလိုပါတယ်။ ကျောင်းကုန်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးသိန်းထွန်း တင်ပြဆွေးနွေးတဲ့ မသန်စွမ်းသူများအား ထောက်ပံ့မှုအခြေအနေနှင့်ပတ်သက်ပြီး ပြန်လည်ဖြေကြားလိုတာကတော့ ကျွန်တော်တို့ ဝန်ကြီးဌာနအနေနဲ့ ပြည်နယ်နှင့် တိုင်းဒေသကြီး ၁၁ ခုမှာ မသန်စွမ်းသူများကို ယခုဘဏ္ဍာရေးနှစ်အတွင်း နိုင်ငံတော်ဘဏ္ဍာရန်ပုံငွေဖြင့် သတ်မှတ်စည်းမျဉ်းများနှင့်အညီ ထောက်ပံ့ပေးခဲ့ပြီး ကျန်ပြည်နယ်နှင့် တိုင်းဒေသကြီး ၄ ခုတွင် ဆက်လက်ထောက်ပံ့သွားရန်အတွက် ဖြည့်စွက်ရန်ပုံငွေ ခွင့်ပြုချက်ရရှိပြီးဖြစ်သဖြင့် ဆက်လက်ထောက်ပံ့ပေးသွားမှာဖြစ်ကြောင်း တင်ပြဆွေးနွေးလိုပါတယ်။ ဒါ့အပြင် ချင်းပြည်နယ်၊ မဲဆန္ဒနယ်အမှတ်(၁၁)မှ အမျိုးသားလွှတ်တော်ကိုယ်စားလှယ်ကြီး ဦးဝှေ့တင်း၊ မြောင်းမြမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာစိုးမိုးသူ၊ စစ်ကိုင်းတိုင်းဒေသကြီး မဲဆန္ဒနယ်အမှတ်(၁)မှ အမျိုးသားလွှတ်တော်ကိုယ်စားလှယ် ဦးကျော်သောင်း၊ ညောင်ဦးမဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးစောနှင့် ဖောင်းပြင်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးထွန်းဝေ တို့မှ ထောက်ခံအကြံပြု ဆွေးနွေးပေးတဲ့အတွက်လည်း ကျေးဇူးအထူးတင်ရှိပါကြောင်း တင်ပြလိုပါတယ်။ လေးစားအပ်ပါသော နာယကကြီးခင်ဗျာ။ ယခုကမ္ဘာ့ဘဏ်မှ ချေးငွေရယူ အကောင်အထည် ဖော်မယ့် ကိုယ်ဝန်ဆောင်မိခင်များနဲ့ ၎င်းတို့မှ မွေးဖွားလာသော အသက် ၂ နှစ်အောက် ကလေးသူငယ် များအား ငွေကြေးထောက်ပံ့တဲ့ စီမံကိန်းဟာ လူဦးရေနဲ့ ကျန်းမာရေးဆိုင်ရာစစ်တမ်း(၂၀၁၅-၂၀၁၆)အရ ပုညှက်မှုနှုန်းမြင့်မားလျက်ရှိတဲ့ ဧရာဝတီတိုင်းဒေသကြီးနဲ့ ရှမ်းပြည်နယ်တို့မှာ အကောင်အထည်ဖော် ဆောင်ရွက်မှာဖြစ်ပြီး နိုင်ငံတော်ရဲ့ အနာဂတ်ဖြစ်တဲ့ ကလေးသူငယ်များရဲ့ ဘဝအစ ရက် ၁၀၀၀ အတွင်း အာဟာရနဲ့ ကျန်းမာရေးဆိုင်ရာ လိုအပ်ချက်များကို ပြည့်မီမှုရှိစေရန်ဆောင်ရွက်တဲ့ အစီအစဉ်ဖြစ်တဲ့ အတွက် ကမ္ဘာ့ဘဏ်ရဲ့ အပြည်ပြည်ဆိုင်ရာ ဖွံ့ဖြိုးရေးအဖွဲ့ (IDA 18) ထံမှ အမေရိကန်ဒေါ်လာသန်း ၁၀၀ ချေးငွေရယူရေးကိစ္စအပေါ် ပြည်ထောင်စုလွှတ်တော်က အတည်ပြုပေးနိုင်ပါရန် နာယကကြီးမှတစ်ဆင့် လေးစားစွာ တင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဆက်လက်ပြီး စီမံကိန်းနှင့် ဘဏ္ဍာရေးဝန်ကြီးဌာနက ပြန်လည်ရှင်းလင်း ဆွေးနွေးဖို့ဖြစ်ပါတယ်။</speech>
<speech><agency id="27">ဦးမောင်မောင်ဝင်း(ဒုတိယဝန်ကြီး၊ စီမံကိန်းနှင့် ဘဏ္ဍာရေးဝန်ကြီးဌာန)</agency>လေးစားအပ် ပါသော ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါ။ ကျွန်တော့အနေဖြင့် လူမှုဝန်ထမ်း၊ ကယ်ဆယ်ရေးနှင့် ပြန်လည်နေရာချထားရေးဝန်ကြီးဌာနက ဆောင်ရွက်မယ့် ကိုယ်ဝန်ဆောင်မိခင်များနှင့် ၎င်းတို့မှမွေးဖွားလာသည့် အသက် ၂ နှစ်အောက် ကလေးသူငယ်များအား ငွေကြေးထောက်ပံ့ပေးခြင်း အစီအစဉ်ဆောင်ရွက်နိုင်ရန်အတွက် ကမ္ဘာ့ဘဏ်၊ အပြည်ပြည်ဆိုင်ရာဖွံ့ဖြိုးရေးအဖွဲ့ရဲ့ (၁၈)ကြိမ်မြောက် ရန်ပုံငွေဖြည့်တင်းမှုအစီအစဉ်(IDA-18) အောက်မှ ချေးငွေအမေရိကန်ဒေါ်လာ သန်း ၁၀၀ ရယူရန်ကိစ္စနှင့် စပ်လျဉ်းပြီး လွှတ်တော်ကိုယ်စားလှယ်ကြီးများရဲ့ ထောက်ခံအကြံပြု ဆွေးနွေးချက်များအပေါ်တွင် စီမံကိန်းနှင့် ဘဏ္ဍာရေးဝန်ကြီးဌာနနှင့် သက်ဆိုင်တဲ့အချက်များကို ပြန်လည်ရှင်းလင်း ဆွေးနွေးမှာ ဖြစ်ပါတယ်။ နာယကကြီးခင်ဗျား။ ပထမဦးစွာ တပ်မတော်သား ပြည်သူ့လွှတ်တော်ကိုယ်စားလှယ် ဒုတိယ ဗိုလ်မှူးကြီးခင်မောင်ကြည်က ကမ္ဘာ့ဘဏ်နှင့် အပြည်ပြည်ဆိုင်ရာငွေကြေး ရန်ပုံငွေအဖွဲ့တို့ရဲ့ သတ်မှတ်ချက် အရ အလယ်အလတ်အဆင့် ဝင်ငွေနည်းပါးတဲ့နိုင်ငံများအတွက် ပြည်ပကြွေးမြီနှင့် ဂျီဒီပီအချိုး ၃၀ ရာခိုင်နှုန်းနှင့် ပြည်တွင်း ပြည်ပကြွေးမြီ နှစ်ရပ်ပေါင်း ဂျီဒီပီအချိုး ၃၈ ရာခိုင်နှုန်းထက် မကျော်လွန်သင့်ဟု ဖော်ပြထားသဖြင့် ၂၀၁၈-၂၀၁၉ ခု၊ ဘဏ္ဍာရေးနှစ် အရအသုံးခန့်မှန်းခြေငွေစာရင်းဆိုင်ရာ(Citizen's Budget)မှာ နိုင်ငံတော်၏ ကြွေးမြီအခြေအနေမှာ ၃၈.၃၆ ရာခိုင်နှုန်း ဖြစ်နေပါသဖြင့် ပြန်လည်ရရှိမည့် ရင်းနှီးမြှုပ်နှံမှုမဟုတ်၍ စဉ်းစားတွေးခေါ်ဆောင်ရွက်သင့်ပါကြောင်း အကြံပြုဆွေးနွေးခဲ့တယ်။ ၂၀၁၆ ခုနှစ်၊ ကာလလတ်ကြွေးမြီစီမံခန့်ခွဲမှုမဟာဗျူဟာရဲ့ အပိုဒ်(၂၁)မှာ ပြည်တွင်းချေးငွေရယူခြင်းကို တဖြည်းဖြည်း လျှော့ချသွားမည်ဖြစ်ပြီးတော့ ပြည်တွင်းပြည်ပ ကြွေးမြီနှင့် ဂျီဒီပီအချိုးကို ၄၀ ရာခိုင်နှုန်းထက် မကျော်လွန်ရန် လည်းကောင်း၊ ပြည်ပကြွေးမြီနှင့် ဂျီဒီပီအချိုးကို ၃၀ ရာခိုင်နှုန်းထက်မကျော်လွန်စေရန်လည်းကောင်း ညှိနှိုင်းထိန်းသိမ်းဆောင်ရွက်သွားမည်လို့ ဖော်ပြပါရှိတဲ့အချက်နှင့်အညီ ပြည်ထောင်စုအစိုးရအဖွဲ့ အနေနဲ့ ပြည်ပကြွေးမြီနှင့်ဂျီဒီပီအချိုးကို ကြွေးမြီခံနိုင်ရည်ရှိမှု အတိုင်းအတာအတွင်းမှာ ထိန်းသိမ်းဆောင်ရွက်သွားမှာ ဖြစ်ပါတယ်။ လွှတ်တော်ကိုယ်စားလှယ်ကြီး ဆွေးနွေးခဲ့တဲ့အတိုင်း Return On Investment နှင့် ပတ်သက် (8:60%? Tangible, Intangible gulosafi wa inš:M605? Good Citizen, Good Will on$:qp: အတွက် လူသားအရင်းအမြစ် ဖွံ့ဖြိုးတိုးတက်စေရန် ရေရှည်အကျိုးကိုမျှော်မှန်းပြီးတော့ ရင်းနှီးမြှုပ်နှံရတဲ့ စီမံကိန်းမျိုးဖြစ်ပါတယ်။ ပြည်ထောင်စုအစိုးရအဖွဲ့အနေနဲ့ နိုင်ငံတော်နှင့်ပြည်သူတို့ရဲ့ လိုအပ်ချက်များကို ဖြည့်ဆည်းပေးနိုင်မယ့် အခြေခံအဆောက်အအုံဆိုင်ရာ ချေးငွေများ ဖြစ်တဲ့ လမ်း၊ တံတား၊ လျှပ်စစ်မီး၊ သောက်သုံးရေ၊ မြို့ပြဖွံ့ဖြိုးမှု စတဲ့ချေးငွေများနဲ့ လူသားအရင်းအမြစ် ဖွံ့ဖြိုးတိုးတက်ရေးဆိုင်ရာ ချေးငွေများ ဖြစ်တဲ့ ပညာရေး၊ ကျန်းမာရေး၊ လူမှုကာကွယ်စောင့်ရှောက်ရေး ချေးငွေများကို ချင့်ချိန်ပြီးတော့ ဖွံ့ဖြိုးမှု အကူအညီဆိုင်ရာမူဝါဒများနှင့်အညီ ရယူဆောင်ရွက်သွားမည်ဖြစ်ပါကြောင်း ရှင်းလင်းတင်ပြအပ်ပါတယ်။ နာယကကြီးခင်ဗျား။ ဆက်လက်၍ ကျောင်းကုန်းမဲဆန္ဒနယ်မှ လွှတ်တော်ကိုယ်စားလှယ် ဦးသိန်းထွန်းက ၃၁-၁၂-၂၀၁၈ ရက်နေ့အထိ စုစုပေါင်းကြွေးမြီမှာ အမေရိကန်ဒေါ်လာ ၉.၈၄၂ ဘီလီယံ ရှိကြောင်းနှင့် ၂၀၁၈ ခုနှစ်၊ အောက်တိုဘာလမှ ၂၀၁၉ ခုနှစ်၊ မတ်လအထိ ပထမ ၆ လပတ် ချေးငွေများ၊ ၂၀၁၉ ခုနှစ်၊ မေလမှာပြုလုပ်ခဲ့တဲ့ ပြည်ထောင်စုလွှတ်တော်အစည်းအဝေးမှာ အတည်ပြုပေးခဲ့တဲ့ ချေးငွေများ ထည့်တွက်လျှင် ကျွန်တော်တို့နိုင်ငံရဲ့ စုစုပေါင်းကြွေးမြီ အမေရိကန်ဒေါ်လာ ၁၀.၅၉၆ ဘီလီယံရှိကြောင်း သတိပြုရမှာဖြစ်ပါတယ်လို့ အကြံပြု ဆွေးနွေးခဲ့ပါတယ်။ ၃၁-၁၂-၂၀၁၈ ရက်နေ့အထိ စုစုပေါင်းပြည်ပကြွေးမြီလက်ကျန် အမေရိကန်ဒေါ်လာ ၉.၈၄၄ ဘီလီယံ ခန့်ရှိပြီးတော့ ၎င်းကြွေးမြီလက်ကျန်ပမာဏနှင့် ပြည်ထောင်စုလွှတ်တော်က အတည်ပြုချက်ရရှိပြီးတော့ ချေးငွေစာချုပ်ချုပ်ဆိုခဲ့တဲ့ စီမံကိန်းများအနက်က ချေးငွေအမှန်တကယ် ထုတ်ယူသုံးစွဲနိုင်တဲ့ ပမာဏများကို ကျွန်တော်တို့ ပြည်ပကြွေးမြီလက်ကျန် တွက်ချက်တဲ့ထပ်ပေါင်းတွက်ချက်မှာ ဖြစ်ပါတယ်။ အဲဒီလို တွက်ချက်ပြီးတဲ့နောက်မှ ကျွန်တော်တို့ ထြိုစ်ပေါ်နေတဲ့ ဂျီဒီပီ ကိန်းဂဏန်းနှင့် အချိုးချတွက်ချက် ပြီးတော့ ကြွေးမြီခံနိုင်ရည်ရှိမှု အတိုင်းအတာအတွင်းမှာပဲရှိနေစေရန် ဂရုပြုထိန်းသိမ်းဆောင်ရွက်သွားမည် ဖြစ်ပါကြောင်း ရှင်းလင်းတင်ပြအပ်ပါတယ်။ လေးစားအပ်ပါသော နာယကကြီးနှင့် လွှတ်တော်ကိုယ်စားလှယ်များခင်ဗျား။ သို့ဖြစ်ပါ၍ ကိုယ်ဝန်ဆောင် မိခင်များနှင့် ၎င်းတို့ကမွေးဖွားလာသည့် အသက် ၂ နှစ် အောက်ကလေးသူငယ်များအား ငွေကြေးထောက်ပံ့ ပေးခြင်း အစီအစဉ်ဆောင်ရွက်ရန်အတွက် ကမ္ဘာ့ဘဏ်၊ အပြည်ပြည်ဆိုင်ရာဖွံ့ဖြိုးရေးအဖွဲ့ရဲ့ (၁၈)ကြိမ်မြောက် ရန်ပုံငွေဖြည့်တင်းမှုအစီအစဉ်ဖြစ်တဲ့ IDA-18 အောက်မှ ချေးငွေ အမေရိကန်ဒေါ်လာသန်း ၁၀၀ ရယူနိုင်ရေး ကိစ္စအပေါ်မှာ ပြည်ထောင်စုလွှတ်တော်ရဲ့ အတည်ပြုချက်ရယူပေးပါရန် နာယကကြီးမှတစ်ဆင့် လေးစားစွာ တင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အထက်ပါချေးငွေရယူရေးကိစ္စနဲ့ စပ်လျဉ်းပြီး လွှတ်တော်ရဲ့ အဆုံးအဖြတ်ရယူခြင်းကို စက်ခလုတ် အသုံးပြု၍ ဆန္ဒပြုတဲ့နည်းလမ်းနဲ့ ဆောင်ရွက်သွားပါ့မယ်။ ထောက်ခံဆန္ဒမဲများရင် သဘောတူ အတည်ပြုပြီး ကန့်ကွက်ဆန္ဒမဲများရင် သဘော မတူကြောင်း ကြေညာမှာ ဖြစ်ပါတယ်။ ဆန္ဒမဲပေးကြဖို့ အသင့်ရှိစေလိုပါတယ်။ ဆန္ဒမဲပေးနိုင်ကြပါပြီ။ လွှတ်တော်ကိုယ်စားလှယ်များ စက်ခလုတ်အသုံးပြု၍ ဆန္ဒမဲပေးကြပါသည်။</speech>
<speech type="speaker">ထောက်ခံဆန္ဒမဲ (၃၀၂)မဲ၊ ကန့်ကွက်မဲ(၁၆၇)မဲ၊ ကြားနေမဲ(၁)မဲ ဖြစ်ပါတယ်။</speech>
<speech type="speaker">ထောက်ခံဆန္ဒမဲများတဲ့အတွက် ကမ္ဘာ့ဘဏ်ရဲ့ အပြည်ပြည်ဆိုင်ရာဖွံ့ ဖြိုးရေး အဖွဲ့၏(၁၈)ကြိမ်မြောက်ရန်ပုံငွေဖြည့်တင်းမှုအစီအစဉ် (International Development AssociationIDA-18) ထံမှ အမေရိကန်ဒေါ်လာ သန်း ၁၀၀ ချေးငွေရယူရေးကိစ္စကို လွှတ်တော်က သဘောတူ အတည်ပြုကြောင်း ကြေညာပါတယ်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ နေ့လယ်စာသုံးဆောင်နိုင်ရန် အတွက် အစည်းအဝေးကို တစ်နာရီခန့် ခေတ္တရပ်နားမှာ ဖြစ်ပါတယ်။</speech>
<speech type="mc">ပြည်ထောင်စုလွှတ်တော်နာယက ပြန်လည်ထွက်ခွာပါပြီ ခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။</speech>
</motion>
</section>
<section value="Bill">
<bill>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနဲ့ ဧည့်သည်တော်များခင်ဗျာ။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<title>လွှတ်တော်နှစ်ရပ်သဘောကွဲလွဲသော ကလေးသူငယ်အခွင့်အရေးများဆိုင်ရာဥပဒေကြမ်းနှင့်စပ်လျဉ်း၍ တစ်ပိုဒ်ချင်းစီအလိုက် အတည်ပြုရန် အဆိုတင်သွင်းခြင်းနှင့် လွှတ်တော်၏ အဆုံးအဖြတ်ရယူခြင်း၊</title>
<speech type="speaker">အစီအစဉ်(၁၁) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ လွှတ်တော် နှစ်ရပ်သဘောကွဲလွဲတဲ့ ကလေးသူငယ်အခွင့်အရေးများဆိုင်ရာ ဥပဒေကြမ်းနဲ့စပ်လျဉ်းပြီး ဥပဒေကြမ်းပူးပေါင်း ကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာကို ၂၉-၅-၂၀၁၉ ရက်က ကျင်းပ ပြုလုပ်ခဲ့တဲ့ ပြည်ထောင်စုလွှတ်တော်အစည်းအဝေးမှာ ဖတ်ကြားတင်ပြခဲ့ပြီး ဖြစ်ပါတယ်။ ဒီနေ့မှာ လွှတ်တော်နှစ်ရပ်သဘောကွဲလွဲတဲ့ အပိုဒ်များနဲ့စပ်လျဉ်းပြီး အဆိုတင်သွင်းဆွေးနွေးခြင်းနဲ့ လွတ်တော်ရဲ့ အဆုံးအဖြတ်ရယူခြင်းတို့ကို တစ်ဆက်တည်းဆောင်ရွက်သွားမှာ ဖြစ်ပါတယ်။ လွှတ်တော်ရဲ့ အဆုံးအဖြတ်ရယူရာမှာ ပြင်ဆင်ချက်မရှိတဲ့ အပိုဒ်များအတွက် လွှတ်တော်ရဲ့ သဘောထားမေးမြန်းပြီး အတည်ပြုသွားမှာ ဖြစ်ပါတယ်။ ပြင်ဆင်ချက်ရှိတဲ့ အပိုဒ်များအတွက် စက်ခလုတ် အသုံးပြု၍ဆောင်ရွက်မှာသွားဖြစ်ပြီး ထောက်ခံဆန္ဒမဲများပါက ဥပဒေကြမ်းပူးပေါင်းကော်မတီရဲ့ သဘော ထားမှတ်ချက်အတိုင်းလည်းကောင်း၊ ကန့်ကွက်ဆန္ဒမဲများပါက ပြင်ဆင်ချက်အတိုင်းလည်းကောင်း အတည် ပြုမှာ ဖြစ်ပါတယ်။ လွှတ်တော်နှစ်ရပ်ရဲ့ အတည်ပြုချက်၊ ဥပဒေကြမ်းပူးပေါင်းကော်မတီရဲ့ သဘောထားမှတ်ချက်နဲ့ လွှတ်တော်ကိုယ်စားလှယ်များရဲ့ ပြင်ဆင်ချက်တို့ပါဝင်တဲ့ ဇယားကိုလည်း ဖြန့်ဝေပေးထားပါတယ်။ ပြင်ဆင်ချက်ဇယားကို နောက်ဆက်တွဲဖြင့် ဖော်ပြထားပါသည်။ ဆွေးနွေးဖို့ အမည်စာရင်းပေးထားတဲ့ လွှတ်တော်ကိုယ်စားလှယ်များအနေနဲ့ မိမိဆွေးနွေးရမယ့် အပိုဒ်မှာ တိုတိုနဲ့လိုရင်း ဆွေးနွေးဖို့ဖြစ်ပါတယ်။ (ယခု ဥပဒေကြမ်းပူးပေါင်းကော်မတီက ဥပဒေကြမ်းရဲ့ အပိုဒ် ၃ အပိုဒ်ခွဲ(ဃ)မှစပြီး အဆိုပြုတင်ပြဖို့ ဖြစ်ပါတယ်။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>လေးစားအပ် ပါသော နာယကကြီးခင်ဗျာ။ ဥပဒေကြမ်းပူးပေါင်းကော်မတီရဲ့ ကိုယ်စား ကျွန်တော် ဒေါက်တာမြတ်ဉာဏစိုး ကနေပြီးတော့ အဆိုတင်သွင်းသွားမှာ ဖြစ်ပါတယ်။ ပထမဦးဆုံးအနေနဲ့ ဥပဒေကြမ်းရဲ့ အပိုဒ် ၃ အပိုဒ်ခွဲ(ဃ) ကိုတော့ ပြည်သူ့လွှတ်တော်က အတည်ပြုထားတဲ့အတိုင်း ပြည်ထောင်စုလွှတ်တော်က အတည်ပြုပေးနိုင် ပါရန် အဆိုပြုတင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၃ အပိုဒ်ခွဲ(ဃ)သည် ပြည်သူ့လွှတ်တော်၏ အတည်ပြုချက်အတိုင်း ဤဥပဒေကြမ်း၏ အစိတ်အပိုင်း ဖြစ် သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဆက်လက်ပြီးတော့ ဥပဒေကြမ်းရဲ့ အပိုဒ် ၃ အပိုဒ်ခွဲ(၃)ကိုတော့ ပြည်သူ့လွှတ်တော်ရဲ့ အတည်ပြုချက် အတိုင်း ပြည်ထောင်စုလွှတ်တော်က အတည်ပြုပေးနိုင်ပါရန် အဆိုပြုတင်ပြအပ်ပါတယ်ခင်ဗျာ။</speech>
<speech type="speaker">ဒေါ်အေးမြမြမျိုး ကျောက်တန်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1549">ဒေါ်အေးမြမြမျိုး(ကျောက်တန်းမဲဆန္ဒနယ်၊ ရန်ကုန်တိုင်းဒေသကြီး)</mp>ပြည်ထောင်စုလွှတ်တော် နာယကကြီးနဲ့တကွ အားလုံးပဲ မင်္ဂလာပါရှင်။ ကျွန်မအနေနဲ့ အမျိုးသားလွှတ်တော်ရဲ့ ပြဋ္ဌာန်းချက်အတိုင်း အတည်ပြုပေးဖို့ တင်သွင်းလိုတာဖြစ်ပါတယ်။ အခြားနည်းဖြင့် ပြုစုစောင့်ရှောက်ခြင်း ဆိုသည်မှာ အခြေအနေတစ်ရပ်ရပ်ကြောင့် မိရင်းဖရင်းပြုစုစောင့်ရှောက်မှု ဆုံးရှုံးသွားသော သို့မဟုတ် မရရှိသော ကလေးများအား ဤဥပဒေအရဆိုတဲ့ စကားရပ်ကို ထည့်ချင်တာဖြစ်ပါတယ်။ ဘာဖြစ်လို့ထည့်ရတာလဲဆိုလို့ရှိရင် ကျွန်မတို့ဟာ အခြားနည်းနဲ့ ပြုစုစောင့်ရှောက်တဲ့ ပုံစံမျိုးနဲ့ ကလေးတွေကို ပြုစုစောင့်ရှောက်နေတာရှိပါတယ်။ ပရဟိတအဖွဲ့တွေ အများကြီးလည်း ပေါ်ပေါက်လာတာ ရှိပါတယ်။ သို့သော်လည်းပဲ ဥပဒေအရမဟုတ်ဘဲနဲ့ ကလေးတွေကို အလှူခံဖို့အတွက်၊ အကျိုးစီးပွား အတွက် သုံးနေတာတွေ အများကြီးရှိနေတဲ့အတွက်ကြောင့်မို့လို့ ကျွန်မ စိတ်ပူတဲ့အတွက်ကြောင့်မို့လို့ ဒီဥပဒေအရ ကလေးတွေကို ပြုစုစောင့်ရှောက်ဖို့ပဲဖြစ်ဖြစ်၊ မွေးစားဖို့ပဲဖြစ်ဖြစ် ကျွန်မတို့ အခု အထူးပြုပြီး ပြဋ္ဌာန်းလိုက်တဲ့ ကလေးသူငယ်အခွင့်အရေးဆိုင်ရာ ဥပဒေအရသာ ကျွန်မတို့ ကာကွယ်စောင့်ရှောက်မှုတွေ၊ ဒီသက်ဆိုင်ရာဝန်ကြီးဌာနနဲ့ သက်ဆိုင်ရာအုပ်ချုပ်ရေးတွေရှေ့မှောက်မှာ တရားဝင်မွေးစားစောင့်ရှောက်တာ မျိုးတွေ၊ ထိန်းကျောင်းမှုတွေ ရှိစေချင်တဲ့အတွက်ကြောင့်မို့လို့ ကျွန်မ ဒီဥပဒေအရဆိုတဲ့ စကားရပ်လေးကို အမျိုးသားလွှတ်တော်မှာ ပြဋ္ဌာန်းထားတဲ့အတိုင်း ထည့်သွင်းပြီးတော့ ပြဋ္ဌာန်းချင်တာ ဖြစ်ပါတယ်ရှင်။ ကျေးဇူးအများကြီးတင်ပါတယ်။</speech>
<speech type="speaker">လူမှုဝန်ထမ်း၊ ကယ်ဆယ်ရေးနှင့် ပြန်လည်နေရာချထားရေးဝန်ကြီးဌာန သဘောထားပြောပါ။</speech>
<speech><agency id="30">ဦးစိုးအောင်(ဒုတိယဝန်ကြီး၊ လူမှုဝန်ထမ်း၊ ကယ်ဆယ်ရေးနှင့် ပြန်လည်နေရာချထားရေးဝန်ကြီး ဌာန)</agency>နာယကကြီးခင်ဗျာ။ ကျွန်တော်တို့ လူမှုဝန်ထမ်း၊ ကယ်ဆယ်ရေးနှင့် ပြန်လည်နေရာချထားရေး ဝန်ကြီးဌာနအနေနဲ့ ဥပဒေကြမ်းပူးပေါင်းကော်မတီနဲ့လည်း ညှိနှိုင်းအစည်းအဝေးတွေမှာ ဆွေးနွေးသဘော တူထားပြီးဖြစ်တဲ့အတွက် ဥပဒေကြမ်းပူးပေါင်းကော်မတီရဲ့ သဘောထားမှတ်ချက်အတိုင်း ဖြစ်ပါကြောင်း လေးစားစွာ တင်ပြအပ်ပါတယ်။</speech>
<speech type="speaker">ဥပဒေကြမ်းပူးပေါင်းကော်မတီ သဘောထားပြောပါ။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျား။ ဥပဒေကြမ်းပူးပေါင်းကော်မတီရဲ့ သဘောထားကို Power Point နဲ့ တင်ပြခွင့်ပြုပါခင်ဗျား။ ကျွန်တော်တို့ အခု ကိုယ်စားလှယ်တော်ကြီး ဆွေးနွေးသွားတာက အပိုဒ် ၃ အပိုဒ်ခွဲ(၃) ဖြစ်ပါတယ်။ အဲဒီတော့ ကျွန်တော်တို့ ဒီထဲမှာက အမျိုးသားလွှတ်တော်ကတော့ ဤဥပဒေအရလို့ ဖြည့်စွက်ထားတာ ဖြစ်ပါတယ်။ ကျွန်တော်တို့ကော်မတီရဲ့ သဘောထားမှတ်ချက်ကို တင်ပြပါ့မယ်ခင်ဗျာ။ ဒီဥပဒေရဲ့ အဓိပ္ပာယ်ဖွင့်ဆိုချက်ဆိုတာက ဥပဒေတစ်ရပ်မှာ တစ်နေရာထက်မနည်းတဲ့ နေရာတွေ မှာ သုံးထားတဲ့စကားရပ်တွေကို အဓိပ္ပာယ်ဖွင့်ဆိုတာဖြစ်ပါတယ်။ ဒီအဓိပ္ပာယ်ဖွင့်ဆိုချက်မှာ ပါရုံမျှနဲ့ပဲ ကျွန်တော်တို့ ဥပဒေရဲ့ စည်းနှောင်အား(Legal Binding) ရှိမှာမဟုတ်ပါဘူး။ ဒီနောက်က ပြဋ္ဌာန်းချက်သည် ဥပဒေတစ်ရပ်လုံးမှာပါရှိတဲ့ ပြဋ္ဌာန်းချက်တွေမှာတော့ မိရင်းဖရင်းကဲ့သို့ ပြုစုစောင့်ရှောက်ရန်နည်းလမ်းနဲ့ စပ်လျဉ်းတဲ့ပြဋ္ဌာန်းချက်များ ပါဝင်ခြင်းမရှိတဲ့အတွက်ကြောင့်မို့လို့ ဥပဒေကြောင်းအရလည်း ဒါကခိုင်မာတဲ့ စည်းနှောင်အားလည်း မဟုတ်တဲ့အပြင် အဓိပ္ပာယ်ဖွင့်ဆိုချက်အနေနဲ့လည်း ဒါဖွင့်ဆိုလို့မရတဲ့အတွက်ကြောင့် မို့လို့ ပြည်သူ့လွှတ်တော်ရဲ့ အတည်ပြုချက်အတိုင်းသာ လွှတ်တော်က အတည်ပြုပေးနိုင်ပါရန် ရှင်းလင်း တင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၃ အပိုဒ်ခွဲ(၃)သည် ပြည်သူ့လွှတ်တော်၏ အတည်ပြုချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို သဘောတူ မတူ လွှတ်တော်ရဲ့ ဆန္ဒရယူပါ့မယ်။ ဆန္ဒမဲပေးကြဖို့ အသင့်ရှိစေလို ပါတယ်။ ဆန္ဒမဲပေးနိုင်ကြပါပြီ။ လွှတ်တော်ကိုယ်စားလှယ်များ စက်ခလုတ်အသုံးပြု၍ ဆန္ဒမဲပေးကြပါသည်။</speech>
<speech type="speaker">အဆိုထောက်ခံမဲ (၂၃၆)မဲ၊ ကန့်ကွက်မဲ(၁၈၀)မဲ၊ ကြားနေမဲ (၂)မဲ ဖြစ်ပါတယ်။</speech>
<speech type="speaker">ထောက်ခံဆန္ဒမဲများတဲ့အတွက် ပြည်သူ့လွှတ်တော်၏ အတည်ပြုချက် အတိုင်း အတည်ဖြစ်ကြောင်း ကြေညာပါတယ်။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဆက်လက်ပြီးတော့ ဥပဒေကြမ်းရဲ့ အပိုဒ် ၃ အပိုဒ်ခွဲ(န) အပိုဒ်ခွဲငယ်(၁)၊ ဥပဒေကြမ်းရဲ့ အပိုဒ် ၆၀ အပိုဒ်ခွဲ(ဂ)နဲ့ (ဇ)၊ အပိုဒ် ၆၁ ရဲ့ အပိုဒ်ခွဲ(က)တို့ကိုတော့ ဥပဒေကြမ်းပူးပေါင်းကော်မတီရဲ့ ပြင်ဆင်ချက်အတိုင်း လွှတ်တော်က အတည်ပြုပေးနိုင်ပါရန် အဆိုပြုတင်ပြအပ်ပါတယ်ခင်ဗျာ။</speech>
<speech type="speaker">ဒေါ်အိအိပြီး ဧရာဝတီတိုင်းဒေသကြီး မဲဆန္ဒနယ်အမှတ်(၈) စတင်ဆွေးနွေးဖို့ဖြစ်ပါတယ်။</speech>
<speech><mp id="1344">ဒေါ်အိအိဖြိုး(မဲဆန္ဒနယ်အမှတ်-၈၊ ဧရာဝတီတိုင်းဒေသကြီး)</mp>ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များရှင်။ ပုဒ်မ ၃(န)ရဲ့ ပုဒ်မခွဲ(၁)ထက် ပုဒ်မ ၆၀(ဂ)၊ (ဇ) နဲ့ ပုဒ်မ ၆၁(က)တို့မှာ ပြဋ္ဌာန်းချက်ရဲ့ အနှစ်သာရဟာ ပိုပြီးတော့ ထင်ရှားစေပါတယ်။ ယခုပုဒ်မများမှာ အခန်း(၁၇) ကလေးသူငယ်နှင့် လက်နက်ကိုင်ပဋိပက္ခအခန်းမှာ ဖြစ်ပြီးတော့ ပုဒ်မ ၆၁(က)မှာဆိုလို့ရှိရင်တော့ ဥပဒေကြမ်းပူးပေါင်းကော်မတီမှ ကလေးသူငယ်ကို စုဆောင်းခြင်းလို့ တိုက်ရိုက်ရေးထားပြီးတော့ ဘယ်လိုစုဆောင်းခြင်းကို ဆိုလိုသလဲဆိုတဲ့ဟာကို စဉ်းစားရမှာဖြစ်ပါတယ်။ ပဋိပက္ခတွေဖြစ်နေတဲ့ နေရာဒေသတွေမှာဆိုလို့ရှိရင် ကလေးသူငယ်များတွေကို ဘေးလွတ်ရာသို့ ရွှေ့ပြောင်း နိုင်ရန် စုဆောင်းခြင်းကို ဆိုလိုခြင်းမဟုတ်ဘဲ ကလေးသူငယ်ကို တပ်သားသစ်၊ လူသစ်အဖြစ် စုဆောင်း ခြင်းကို ဆိုလိုတယ်ဆိုတာကို ဥပဒေအရ ရှင်းရှင်းလင်းလင်း ထည့်သွင်းထားဖို့လိုပါတယ်။ ဒါကြောင့် အမျိုးသားလွှတ်တော်ရဲ့ အတည်ပြုချက်ကို ပြဋ္ဌာန်းပေးပါရန် ဆွေးနွေးအပ်ပါတယ်ရှင်။ ကျေးဇူးတင်ပါတယ်။</speech>
<speech type="speaker">ဆက်လက်ပြီး ဒေါ်ရွှေရွှေစိန်လတ် ပဲခူးတိုင်းဒေသကြီး မဲဆန္ဒနယ်အမှတ်(၃) ဆွေးနွေးဖို့ဖြစ်ပါတယ်။</speech>
<speech><mp id="1267">ဒေါ်ရွှေရွှေစိန်လတ် (မဲဆန္ဒနယ်အမှတ်-၃၊ ပဲခူးတိုင်းဒေသကြီး)</mp>နာယကကြီးရှင်။ ဒီဥပဒေရဲ့ ကျွန်မတို့ ဒီလက်နက်ကိုင်ပဋိပက္ခနဲ့ပတ်သက်ပြီး အခန်း(၁၇) ပုဒ်မ ၆၁ ရယ်၊ ပုဒ်မ ၆၃ မှာ ဆိုလို့ရှိရင် မည်သူမျှ အသက် (၁၈)နှစ် မပြည့်သေးသူများကို နိုင်ငံတော်၏ တပ်မတော်အတွင်းသို့ တပ်သားသစ် အဖြစ် စုဆောင်းခြင်း၊ ဥပဒေအရ စစ်မှုထမ်းစေခြင်း သို့မဟုတ် စစ်မှုထမ်းဖြင့် စာရင်းသွင်းခြင်းမပြုရလို့ ပါပါတယ်။ အဲဒီအပြင် ၆၄ မှာလည်း မည်သူမျှ အသက် (၁၈)နှစ် အောက်ဖြစ်သောသူများကို နိုင်ငံတော် ၏ တပ်မတော် မဟုတ်သည့် အခြားအုပ်စုများသို့ လူသစ်စုဆောင်းခြင်း မပြုရဆိုပြီးတော့မှ အတိအလင်း ပြဋ္ဌာန်းထားပါတယ်။ ဒါကြောင့်မို့လို့ ကျွန်မတို့အနေနဲ့ ကလေးသူငယ်ကို စုဆောင်းတဲ့အခါမှာ အဓိက ဒီမယ် ကျွန်မတို့ ထည့်ချင်တာကတော့ တပ်သားသစ် သို့မဟုတ် လူသစ်အဖြစ် စုဆောင်းခြင်းထည့်မယ် ဆိုရင် ခုနကတုန်းက ပုဒ်မ ၆၃ နဲ့ ၆၄ မှာ ဖော်ပြထားတဲ့ ဥပဒေမှာဖော်ပြထားတာနဲ့ ညီညွတ်မှုရှိတဲ့ ကြောင့်မို့လို့ ကျွန်မအနေနဲ့ တပ်သားသစ် သို့မဟုတ် လူသစ်အဖြစ်စုဆောင်းခြင်းဆိုတဲ့ အမျိုးသားလွှတ်တော်ရဲ့ အတည်ပြုချက်အတိုင်းပဲ ကျွန်မ သဘောတူပါတယ်ရှင့်။ ကျေးဇူးတင်ပါတယ်။</speech>
<speech type="speaker">ဦးလားလ်မင်းထန် ချင်းပြည်နယ် မဲဆန္ဒနယ်အမှတ်(၁၀) ဆွေးနွေးဖို့ဖြစ်ပါတယ်။</speech>
<speech><mp id="1238">ဦးလားလ်မင်းထန်(မဲဆန္ဒနယ်အမှတ်-၁၀၊ ချင်းပြည်နယ်)</mp>လေးစားအပ်ပါသော နာယကကြီး နှင့်တကွ အားလုံးပဲမင်္ဂလာပါ။ နာယကကြီးခင်ဗျား။ ကျွန်တော့ကို Power Point ဖြင့် တင်ပြခွင့်ပြုရန် တောင်းခံအပ်ပါတယ်ခင်ဗျာ။ ဒီအပိုဒ် ၃(န)(၁)မှာ ဒီ ပြည်သူ့လွှတ်တော်က အတည်ပြုချက်အတိုင်း တပ်သားသစ်ဆိုတဲ့ဟာကို ကျွန်တော် အသင်းသင်တက်ပါတယ်။ ဒီအပိုဒ် ၆၀(ဂ) ဒီနေရာမှာလည်း တပ်သားသစ်အဖြစ် စုဆောင်းခြင်းဆိုတဲ့ဟာကို ပြည်သူ့ လွှတ်တော်ရဲ့ အတည်ပြုချက်အတိုင်း ထည့်သွင်းချင်တာဖြစ်ပါတယ်။ ဒီ အပိုဒ် ၆၀(ဇ)မှာလည်း တပ်သားသစ်အဖြစ် စုဆောင်းခံရသော ဆိုတဲ့နေရာကို ပြည်သူ့ လွှတ်တော်ရဲ့ အတည်ပြုချက်အတိုင်း ထည့်သွင်းချင်တာ ဖြစ်ပါတယ်။ ဒီအပိုဒ် ၆၁(က)မှာလည်း ကလေးသူငယ်ကို တပ်သားသစ်အဖြစ် စုဆောင်းခြင်းနဲ့ လက်နက်ကိုင် ပဋိပက္ခတွင် အသုံးပြုခြင်းဆိုတဲ့ဟာကို ကျွန်တော်က ပြည်သူ့လွှတ်တော်ရဲ့ အတည်ပြုချက်အတိုင်း အတည် ပြုလိုပါတယ်။ ဘာလို့လဲဆိုတော့ ဒီ စုဆောင်းခြင်းဆိုတာ အခု ဥပဒေကြမ်းပူးပေါင်းကော်မတီရဲ့ ပြင်ဆင် ချက်ကို ကြည့်လိုက်တဲ့အခါမှာ ကလေးသူငယ်ကိုစုဆောင်းခြင်းနဲ့ လက်နက်ကိုင်ပဋိပက္ခတွင် အသုံးပြု ခြင်းဆိုပြီးတော့မှ ပါထားပါတယ်။ အဲဒီတော့ စုဆောင်းခြင်းဆိုတာ ဘာအတွက်စုဆောင်းတာလဲဆိုတာ မသဲကွဲဘူးဖြစ်နေပါတယ်။ ဒီတိုက်ပွဲတွေဖြစ်နေတဲ့နေရာက ရန်ကုန်မြို့လို၊ မန္တလေးလို မြို့ကြီးပြကြီးမှာ မဟုတ်ဘဲနဲ့ တိုင်းရင်းသားဒေသမှာ အဲဒီတောကြိုတောင်ကြားမှာ ဖြစ်တာများပါတယ်။ အဲဒီတော့ ဥပဒေကို သဲသဲကွဲကွဲဖြစ်အောင် တပ်သားသစ်စုဆောင်းခြင်းဆိုတဲ့ဟာ ထည့်သွင်းစေလိုပါတယ်။ ကျွန်တော်တို့ ဒီ နွေရာသီလွှတ်တော်ပိတ်ရက်မှာ ကျွန်တော့မဲဆန္ဒနယ်ကို ကွင်းဆင်းတယ်။ ကွင်းဆင်း တဲ့အခါမှာ ပလက်ဝမြို့နယ်နဲ့ နီးစပ်တဲ့နေရာ အဲဒီနေရာမှာ ကလေးတွေကို အားလုံးစုဆောင်းပြီးမှ တစ်အိမ်တည်းမှာထားပါတယ်။ အဲဒီတော့ ကျွန်တော်က မေးကြည့်လိုက်တယ်။ ဒီောင်းပိတ် ရာသီ။ ဘာကြောင့်ဒီဟာကို စုဆောင်းထားတာလဲဆိုပြီးမှ မေးတဲ့အခါမှာ တိုက်ပွဲတွေဖြစ်နေလို့ ကလေးတွေ တောတွေ၊ တောင်တွေ လျှောက်မသွားအောင်၊ လုံခြုံအောင် ဒီထဲမှာ စုဆောင်းထားတာဖြစ်ပါတယ်ဆိုပြီး တော့မှ အဲဒါမျိုးကို တွေ့ရပါတယ်။ ဒါကြောင့်မို့လို့ ဒီလိုစုဆောင်းခြင်းဆိုတဲ့ တစ်ခုဟာပဲ ထည့်လိုက်မယ် ဆိုလို့ရှိရင်တော့ ဒီလိုကလေးသူငယ်တွေ လုံခြုံအောင်စုဆောင်းတဲ့ဟာကိုလည်း ဥပဒေနဲ့ငြိမှာစိုးလို့ ဒီ တောသူတောင်သားတွေ နားလည်အောင်ဆိုပြီးတော့မှ တပ်သားသစ်အဖြစ် စုဆောင်းခြင်းဆိုတဲ့ဟာကို ပြည်သူ့လွှတ်တော်ရဲ့ အတည်ပြုချက်အတိုင်း အတည်ပြုချင်တာဖြစ်ပါတယ်။ ကျေးဇူးတင်ပါတယ်။</speech>
<speech type="speaker">ဝန်ကြီးဌာနရဲ့ သဘောထားပြောပါ။</speech>
<speech><agency id="30">ဦးစိုးအောင်(ဒုတိယဝန်ကြီး၊ လူမှုဝန်ထမ်း၊ ကယ်ဆယ်ရေးနှင့် ပြန်လည်နေရာချထားရေး ဝန်ကြီး ဌာန)</agency>နာယကကြီးခင်ဗျာ။ အဆိုပါ ပြဋ္ဌာန်းချက်များနဲ့ ပတ်သက်ပြီးတော့မှ ကျွန်တော်တို့ အသက် (၁၈)နှစ်အောက် ကလေးငယ်တွေအားလုံးကို ဒီ လက်နက်ကိုင် ပဋိပက္ခအခြေအနေတွင် စုဆောင်းခြင်း၊ အသုံးချခြင်းတို့မှ ကာကွယ်ရန်ဖြစ်ပါသဖြင့် ဝန်ကြီးဌာနအနေနဲ့ ပြည်ထောင်စုလွှတ်တော် ဥပဒေကြမ်း ပူးပေါင်းကော်မတီရဲ့ သဘောထားအတိုင်းဖြစ်ပါကြောင်းနဲ့ ကွဲလွဲချက်များနဲ့ပတ်သက်ပြီးတော့မှ ပြည်ထောင်စု လွှတ်တော်ရဲ့ အဆုံးအဖြတ်ကို ခံယူမည်ဖြစ်ပါကြောင်း လေးစားစွာ တင်ပြအပ်ပါတယ်။</speech>
<speech type="speaker">ဥပဒေကြမ်းပူးပေါင်းကော်မတီ သဘောထားပြောပါ။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ကျွန်တော်တို့ Power Point တင်ပေးပါခင်ဗျာ။ Power Point မှာ ဒီအပိုဒ် ၃ ပိုဒ်မှာ ပြည်သူ့လွှတ်တော်ကတော့ တပ်သားသစ်လို့ ပြဋ္ဌာန်းထား ပြီးတော့ ကျွန်တော်တို့ အမျိုးသားလွှတ်တော်ကတော့ တပ်သားသစ်နဲ့ လူသစ်ဆိုပြီးတော့ ၂ ခု ခွဲပါတယ်။ အဲဒီတော့ ဥပဒေကြမ်းပူးပေါင်းကော်မတီရဲ့ သဘောထား မှတ်ချက်ကိုတော့ ဥပဒေရှုထောင့်ကပဲ တင်ပြ ပါမယ်။ ဥပဒေတစ်ရပ်ရဲ့ ရေးထုံးတွေက ကျွန်တော်တို့က ကျစ်လျစ်ရပါမယ်။ တိကျမှုရှိရပါမယ်။ ဝိရောဓိ ဖြစ်မယ့် ပြဋ္ဌာန်းချက်တွေ မဖြစ်ဖို့လိုပါတယ်။ ဒါကြောင့်မို့လို့ ကျွန်တော်တို့က ဒီလိုပြင်ဆင်ထားတာ ဖြစ်ပါတယ်။ လက်နက်ကိုင် ပဋိပက္ခအတွင်းမှာ မည်သည့် နည်းလမ်းနဲ့မျှ ဒီကလေးသူငယ်တွေကို အသုံး ချလို့မရပါဘူးခင်ဗျား။ အသုံးချလို့မရတော့ပါဘူး။ ဒီအတွက်ကြောင့်မို့လို့ တပ်သားသစ်၊ လူသစ်ဆိုတဲ့ စကားရပ်တွေပါရှိနေရင် ဒါဟာမလိုလားအပ်တဲ့ ဝိရောဓိဖြစ်နိုင်တဲ့ တစ်ဖက်နဲ့တစ်ဖက် အငြင်းပွားနိုင်တဲ့ ကိစ္စရပ်တွေဖြစ်နိုင်ပါတယ်။ ဒါကြောင့်မို့လို့ ဒါကန့်သတ်ချက်လည်း ဖြစ်ပါတယ်။ ကန့်သတ်ချက်၊ တားမြစ် ချက်ဖြစ်တဲ့အတွက်ကြောင့်မို့လို့ ဥပဒေကြမ်းပူးပေါင်းကော်မတီရဲ့ ပြင်ဆင်ချက်အတိုင်း လွှတ်တော်က အတည်ပြုပေးနိုင်ဖို့အတွက် သဘောထားမှတ်ချက်ပြု ရှင်းလင်းတင်ပြအပ်ပါတယ်ခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျား။ တင်ပြပါ အပိုဒ်၊ အပိုဒ်ခွဲများနဲ့ စပ်လျဉ်းပြီး ဥပဒေကြမ်းပူးပေါင်းကော်မတီရဲ့ ပြင်ဆင်ချက်ရှိတဲ့အပြင် လွှတ်တော်ကိုယ်စားလှယ်များရဲ့ ဆွေးနွေးချက်အရ နှစ်ဦးက အမျိုးသားလွှတ်တော်ရဲ့ အတည်ပြုချက်အတိုင်းလည်းကောင်း၊ တစ်ဦးက ပြည်သူ့လွှတ်တော်ရဲ့ အတည်ပြုချက်အတိုင်းလည်းကောင်း ထောက်ခံဆွေးနွေးသွားတာတွေ့ရပါတယ်။ ဒါကြောင့် ပထမအဆင့်အနေနဲ့ ဥပဒေကြမ်းပူးပေါင်းကော်မတီရဲ့ ပြင်ဆင်ချက်နဲ့ အမျိုးသား လွှတ်တော်ရဲ့ အတည်ပြုချက်အပေါ် ဦးစွာ အဆုံးအဖြတ်ရယူပါ့မယ်။ ထောက်ခံဆန္ဒမဲများရင် ဥပဒေကြမ်း ပူးပေါင်းကော်မတီရဲ့ ပြင်ဆင်ချက်က အတည်ဖြစ်ပြီး ကန့်ကွက်ဆန္ဒမဲများရင် အမျိုးသားလွှတ်တော်ရဲ့ အတည်ပြုချက်က အတည်ဖြစ်မှာ ဖြစ်ပါတယ်။ ဒုတိယအဆင့်အနေနဲ့ ပထမအဆင့် အတည်ပြုချက်နဲ့ ဦးလားလ်မင်းထန် အဆိုပြုတဲ့ ပြည်သူ့ လွှတ်တော်ရဲ့ အတည်ပြုချက်တို့ကို ဆက်လက်အဆုံးအဖြတ် ရယူသွားမှာဖြစ်ပါတယ်။ ပထမအဆင့်ကို ဆက်လက် ဆောင်ရွက်သွားပါမယ်။ အဆိုမှာ ဥပဒေကြမ်း၏ အပိုဒ် ၃ အပိုဒ်ခွဲ(န) အပိုဒ်ခွဲငယ်(၁)၊ အပိုဒ် ၆၀ အပိုဒ်ခွဲ(ဂ)၊ အပိုဒ်ခွဲ(ဇ)နဲ့ အပိုဒ် ၆၁ အပိုဒ်ခွဲ(က)တို့သည် ဥပဒေကြမ်းပူးပေါင်း ကော်မတီ၏ ပြင်ဆင်ချက်အတိုင်း ဤဥပဒေကြမ်း၏ အစိတ်အပိုင်းဖြစ်သင့်သည်။ ဒီအဆိုကို သဘောတူ မတူ လွှတ်တော်ရဲ့ ဆန္ဒရယူပါ့မယ်။ ဆန္ဒမဲပေးကြဖို့ အသင့်ရှိစေလိုပါတယ်။ ဆန္ဒမဲပေးနိုင်ကြပါပြီ။ လွှတ်တော်ကိုယ်စားလှယ်များ စက်ခလုတ်အသုံးပြု၍ ဆန္ဒမဲပေးကြပါသည်။</speech>
<speech type="speaker">အဆိုကို ထောက်ခံမဲ (၂၃၀)မဲ၊ ကန့်ကွက်မဲ (၁၉၃)မဲ၊ ကြားနေမဲ (၂)မဲ ဖြစ်ပါတယ်။</speech>
<speech type="speaker">ထောက်ခံဆန္ဒမဲများတဲ့အတွက် ဥပဒေကြမ်းပူးပေါင်းကော်မတီ၏ ပြင်ဆင်ချက် အတိုင်း အတည်ဖြစ်ကြောင်း ကြေညာပါတယ်။</speech>
<speech type="speaker">ဆက်လက်ပြီး ဒုတိယအဆင့်အနေနဲ့ ပထမအဆင့်အတည်ဖြစ်တဲ့ ဥပဒေကြမ်း ပူးပေါင်းကော်မတီရဲ့ ပြင်ဆင်ချက်နဲ့ ဦးလားလ်မင်းထန်ရဲ့ အဆိုပြုချက်ဖြစ်တဲ့ ပြည်သူ့လွှတ်တော်ရဲ့ အတည်ပြုချက်တို့ကို မဲခွဲဆုံးဖြတ်သွားမှာ ဖြစ်ပါတယ်။ အဆိုမှာ ဥပဒေကြမ်း၏ အပိုဒ် ၃ အပိုဒ်ခွဲ(န) အပိုဒ်ခွဲငယ်(၁)၊ အပိုဒ် ၆၀ အပိုဒ်ခွဲ(ဂ)၊ အပိုဒ်ခွဲ(ဇ)နဲ့ အပိုဒ် ၆၁ အပိုဒ်ခွဲ(က)တို့သည် ဥပဒေကြမ်းပူးပေါင်းကော်မတီ၏ ပြင်ဆင်ချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို သဘောတူ မတူ လွှတ်တော်ရဲ့ ဆန္ဒရယူပါ့မယ်။ ဆန္ဒမဲပေးကြဖို့ အသင့်ရှိစေလိုပါတယ်။ ဆန္ဒမဲပေးနိုင်ကြပါပြီ။ လွှတ်တော်ကိုယ်စားလှယ်များ စက်ခလုတ်အသုံးပြု၍ ဆန္ဒမဲပေးကြပါသည်။</speech>
<speech type="speaker">အဆိုကို ထောက်ခံမဲ (၃၈၉)မဲ၊ ကန့်ကွက်မဲ (၂၉)မဲ၊ ကြားနေမဲ (၃)မဲ ဖြစ်ပါတယ်။</speech>
<speech type="speaker">ထောက်ခံဆန္ဒမဲများတဲ့အတွက် ဥပဒေကြမ်းပူးပေါင်းကော်မတီ၏ ပြင်ဆင်ချက် အတိုင်း အတည်ဖြစ်ကြောင်း ကြေညာပါတယ်။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဆက်လက်ပြီးတော့ ဥပဒေကြမ်းရဲ့ အဓိပ္ပာယ်ဖွင့်ဆိုချက် တစ်ခုဖြစ်တဲ့ အပိုဒ် ၃ အပိုဒ်ခွဲ(ဖ)ရဲ့ ခြေဆင်းကိုလည်း ဥပဒေကြမ်းပူးပေါင်းကော်မတီရဲ့ ပြင်ဆင်ချက်အတိုင်း လွှတ်တော်က အတည်ပြုပေး နိုင်ပါရန် အဆိုပြုတင်ပြအပ်ပါတယ်ခင်ဗျာ။</speech>
<speech type="speaker">ဒေါ်အေးမြမြမျိုး ကျောက်တန်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1549">ဒေါ်အေးမြမြမျိုး(ကျောက်တန်းမဲဆန္ဒနယ်၊ ရန်ကုန်တိုင်းဒေသကြီး)</mp>ပြည်ထောင်စုလွှတ်တော် နာယကကြီးနှင့်တကွ အားလုံးပဲမင်္ဂလာပါရှင်။ ကျွန်မအနေနဲ့ အပိုဒ် ၃ အပိုဒ်ခွဲ(ဖ) ရုပ်ပိုင်းဆိုင်ရာ အကြမ်း ဖက်ခြင်းဆိုသည်မှာ အရွယ်ရောက်သူကဖြစ်စေ၊ အခြားကလေးသူငယ်ကဖြစ်စေ ကလေးသူငယ်အား နာကျင် စေမှုကိုဖြစ်စေသော အောက်ပါပြုလုပ်မှု တစ်ခုခုဆိုတဲ့အတိုင်း ပြဋ္ဌာန်းပေးစေချင်တာ ဖြစ်ပါတယ်။ အပြင်း အထန်ဆိုတဲ့ စကားလုံးကို ကျွန်မပယ်ဖျက်ချင်တာ ဖြစ်ပါတယ်။ အပြင်းအထန်ဆိုတဲ့ စကားလုံးဟာ ဘယ်လောက်ကို ပြင်းထန်လို့ပြောတာလဲ။ ဘယ်အတိုင်းအတာကို အပြင်းအထန်လို့ ပြောတာလဲဆိုတဲ့ အငြင်းပွားမှု ဖြစ်စေနိုင်ပါတယ်။ နာကျင်စေမှုဟာ နာကျင်စေမှုပဲ ဖြစ်ပါတယ်။ ဘယ်လောက်နာမှဆိုတာ မဟုတ်ပါဘူး။ ကလေးသူငယ်တွေအပေါ်မှာ နာကျင်စေတဲ့ မည်သည့်လုပ်ရပ်ကိုမှ လုပ်ဆောင်ဖို့အတွက် ခွင့်မပြုသင့်တဲ့ အတွက်ကြောင့်မို့လို့ နောက်တစ်ခုကကျတော့ ဒီ အပြင်းအထန်ဆိုတဲ့ စကားရပ်သည် အဂတိတရားကိုလည်း ဖြစ်ပေါ်စေပါတယ်။ ဆုံးဖြတ်တဲ့အခါမှာ အတိုင်းအတာတွေမှာ ဘယ်လိုအတိုင်း အတာတွေမှ ဘယ်လိုပြင်းထန်ရမှာလဲဆိုတဲ့ ဆုံးဖြတ်တဲ့အပေါ်မှာ ဝေဝါးသွားစေတဲ့အတွက် အတိ အကျဖြစ်ဖို့အတွက် ကျွန်မ အပြင်းအထန်ဆိုတဲ့ စကားလုံးကို ပယ်ဖျက်ပြီးတော့ အမျိုးသားလွှတ်တော် အတည်ပြုချက်အတိုင်းပဲ အတည်ပြုချင်တာ ဖြစ်ပါတယ်ရှင်။ ကျေးဇူးတင်ပါတယ်။</speech>
<speech type="speaker">ဝန်ကြီးဌာန သဘောထားပြောပါ။</speech>
<speech><agency id="30">ဦးစိုးအောင်(ဒုတိယဝန်ကြီး၊ လူမှုဝန်ထမ်း၊ ကယ်ဆယ်ရေးနှင့် ပြန်လည်နေရာချထားရေးဝန်ကြီး ဌာန)</agency>နာယကကြီးခင်ဗျာ။ တင်ပြပါ ကျွန်တော်တို့ ရုပ်ပိုင်းဆိုင်ရာအကြမ်းဖက်ခြင်း ဆိုသည် မှာဆိုတဲ့ အပိုင်းနဲ့ပတ်သက်လို့ ကျွန်တော်တို့ ကလေးသူငယ်များအပေါ်မှာ ရုပ်ပိုင်းဆိုင်ရာ အကြမ်းဖက် ခြင်းမှ ကာကွယ်ပေးရန်နဲ့ ရုပ်ပိုင်းဆိုင်ရာ အကြမ်းဖက်ခြင်းတွင် အကျုံးဝင်တဲ့ ပြုလုပ်မှုများကိုလည်း ဖော်ပြ ထားရှိပြီး ဖြစ်ပါတယ်။ ဒီအပြင် တင်ပြပါ(ဖ)ရဲ့ ခြေဆင်းမှာလည်း ကျွန်တော်တို့ အချက် ၃ ချက်နဲ့ ကျွန်တော်တို့ တိတိကျကျ ဖော်ပြထားရှိပြီးဖြစ်တဲ့အတွက် ဝန်ကြီးဌာနအနေနဲ့ ပြည်ထောင်စုလွှတ်တော် ဥပဒေကြမ်းပူးပေါင်းကော်မတီရဲ့ သဘောထားအတိုင်းဖြစ်ပါကြောင်း လေးစားစွာ တင်ပြအပ်ပါတယ်။</speech>
<speech type="speaker">ဥပဒေကြမ်းပူးပေါင်းကော်မတီ သဘောထားပြောပါ။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ကျွန်တော်တို့ ဒီမှာ လွှတ်တော်နှစ်ရပ် သဘောကွဲတာက “အပြင်းအထန်နာကျင်စေမှု”နဲ့ “နာကျင် စေမှု” ဖြစ်ပါတယ်။ နာကျင်စေမှုနဲ့ အပြင်းအထန်နာကျင်စေမှုက ရာဇသတ်ကြီးပါ ပြဋ္ဌာန်းချက်များမှာ လည်း ဒါကွဲပြားတယ်ဆိုတာ အားလုံးသိပါတယ်။ အဲဒီတော့ ဥပဒေတစ်ရပ်ရဲ့ ပြဋ္ဌာန်းချက်ဟာ အကြောင်း အရာအားလုံးကို လွှမ်းခြုံသက်ရောက်တဲ့ ပြဋ္ဌာန်းချက်မျိုးဖြစ်ရပါမယ်။ အကြောင်းအရာတစ်ခုတည်းကိုပဲ သီးခြား Specified လုပ်လိုက်တဲ့အခါမှာ အဲဒီလွှမ်းခြုံမှုရဲ့ စည်းနှောင်အားကို ထိခိုက်စေနိုင်ပါတယ် ခင်ဗျာ။ ဒါကြောင့်မို့လို့ ကျွန်တော်တို့အနေနဲ့ “နာကျင်မှု၊ အပြင်းအထန်နာကျင်စေမှု”ဆိုတဲ့ စကားရပ်တွေကို မသုံးရင်ဘဲလည်း အောက်မှာဖော်ပြပါရှိတဲ့ ပုဒ်မခွဲငယ်တွေဖြစ်တဲ့ နှိပ်စက်ညှင်းပန်းမှု၊ နှိပ်စက်ကြမ်းကြုတ်မှု၊ လူမဆန်သော သို့မဟုတ် သိက္ခာကျဆင်းစေသော နှိမ့်ချပြုမှုဆက်ဆံမှု၊ ရိုက်နှက် ပြစ်ဒဏ်ပေးမှုအပါအဝင် တစ်နည်းနည်းဖြင့် အပြစ်ပေးမှု၊ ရုပ်ပိုင်းဆိုင်ရာ နှိပ်ကွပ်အနိုင်ကျင့်မှု စတဲ့ပြဋ္ဌာန်းချက်တွေအရလည်း အရေးယူဆောင်ရွက်နိုင်ပြီ ဖြစ်တဲ့အတွက်ကြောင့်မို့လို့ ဥပဒေကြမ်းပူးပေါင်းကော်မတီရဲ့ မျှတတဲ့ပြင်ဆင်ချက် အတိုင်းပဲ လွှတ်တော်က အတည်ပြုပေးနိုင်ပါရန် လေးစားစွာ သဘောထား တင်ပြအပ်ပါတယ်ခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၃ အပိုဒ်ခွဲ(ဖ)၏ ခြေဆင်းသည် ဥပဒေကြမ်းပူးပေါင်းကော်မတီ၏ ပြင်ဆင်ချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို သဘောတူ မတူ လွှတ်တော်ရဲ့ ဆန္ဒရယူပါ့မယ်။ ဆန္ဒမဲပေးကြဖို့ အသင့်ရှိစေလိုပါတယ်။ ဆန္ဒမဲပေးနိုင်ကြပါပြီ။ လွှတ်တော်ကိုယ်စားလှယ်များက စက်ခလုတ်အသုံးပြု၍ ဆန္ဒမဲပေးကြပါသည်။</speech>
<speech type="speaker">အဆိုကို ထောက်ခံမဲ (၃၉၇)မဲ၊ ကန့်ကွက်မဲ (၁၇)မဲ၊ ကြားနေမဲ (၃)မဲ ဖြစ်ပါတယ်။</speech>
<speech type="speaker">ထောက်ခံဆန္ဒမဲများတဲ့အတွက် ဥပဒေကြမ်းပူးပေါင်းကော်မတီ၏ ပြင်ဆင်ချက် အတိုင်း အတည်ဖြစ်ကြောင်း ကြေညာပါတယ်။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဆက်လက်ပြီးတော့ ဥပဒေကြမ်းရဲ့ အပိုဒ် ၃ အပိုဒ်ခွဲ(ဗ)ရဲ့ ခြေဆင်းကိုတော့ ပြည်သူ့လွှတ်တော်ရဲ့ အတည်ပြုချက်အတိုင်း လွှတ်တော်က အတည်ပြုပေးနိုင်ပါရန် အဆိုပြု တင်ပြအပ်ပါတယ်ခင်ဗျာ။</speech>
<speech type="speaker">ဒေါ်အိအိပြီး ဧရာဝတီတိုင်းဒေသကြီး မဲဆန္ဒနယ်အမှတ်(၈) စတင်ဆွေးနွေးဖို့ဖြစ်ပါတယ်။</speech>
<speech><mp id="1344">ဒေါ်အိအိ(မဲဆန္ဒနယ်အမှတ်-၈၊ ဧရာဝတီတိုင်းဒေသကြီး)</mp>ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များအားလုံး မင်္ဂလာပါရှင်။ ဒီ စိတ်ပိုင်း ဆိုင်ရာ အကြမ်းဖက်ခြင်းကို အမျိုးသားလွှတ်တော်ရဲ့ အတည်ပြုချက်မှာဆိုလို့ရှိရင် သူတစ်ဦးတစ်ယောက်ဟု ပြုလုပ်သူအား ဖော်ညွှန်းထားပြီးတော့ ပြည်သူ့လွှတ်တော်ရဲ့ အတည်ပြုချက်မှာဆိုလို့ရှိရင် မပါဝင်ပါဘူး။ ဒါကြောင့် ဥပဒေရဲ့ တိကျမှုဟာ ပျောက်ကွယ်နေပြီးတော့ ပြည်သူ့လွှတ်တော်မှာဆိုလို့ရှိရင် အတည်ပြု ချက်မှာ အလွဲသုံးခြင်းဆိုတဲ့နေရာမှာ မည်ကဲ့သို့ အခြေအနေမျိုးဆိုတာကို ရှင်းလင်းပြသထားခြင်းမရှိဘဲနဲ့ အမျိုးသားလွှတ်တော်ရဲ့ အတည်ပြုချက်မှာဆိုလို့ရှိရင်တော့ အလွဲသုံးခြင်းကို Abuse ဆိုပြီးတော့ ထပ်ပြီးတော့ ရှင်းလင်းထားတာ ဖြစ်ပါတယ်။ ဘာလဲဆိုတော့ ဒီဟာက မိမိတို့ရဲ့ လုပ်ပိုင်ခွင့်အာဏာကို အသုံးပြုပြီးတော့ ကလေးသူငယ်အား ထိခိုက်နစ်နာစေခြင်းဆိုတာကို ရှင်းရှင်းလင်းလင်း ပြဋ္ဌာန်းထားတာ ဖြစ်တဲ့အတွက် အမျိုးသားလွှတ်တော်၏ အတည်ပြုချက်အတိုင်းသာ ပြဋ္ဌာန်းပေးပါရန် တိုက်တွန်းအပ် ပါတယ်ရှင့်။</speech>
<speech type="speaker">ဆက်လက်ပြီး ဒေါ်ရွှေရွှေစိန်လတ် ပဲခူးတိုင်းဒေသကြီး မဲဆန္ဒနယ်အမှတ်(၃) ဆွေးနွေးဖို့ဖြစ်ပါတယ်။</speech>
<speech><mp id="1267">ဒေါ်ရွှေရွှေစိန်လတ် (မဲဆန္ဒနယ်အမှတ်-၃၊ ပဲခူးတိုင်းဒေသကြီး)</mp>လေးစားအပ်ပါသော နာယကကြီးနှင့် လွှတ်တော်ကိုယ်စားလှယ်များ အားလုံးရှင့်။ ဒီဥပဒေသည် ကလေးသူငယ်ဆိုင်ရာ အထူး ဥပဒေဖြစ်ပါတယ်။ ဒီဟာက ကျွန်မတို့ နိုင်ငံတကာ Convention ကလေးသူငယ်ဆိုင်ရာ အပြည်ပြည် ဆိုင်ရာ Convention မှာပါဝင်တဲ့ အချက်တွေကို လိုက်နာဖို့အတွက်လည်း ရေးဆွဲထားတဲ့ အချက်ဖြစ်သလို အဲဒီဥပဒေရဲ့ အဓိပ္ပာယ်ဖွင့်ဆိုချက် ၃(ဃ)မှာ ကလေးသူငယ်ရဲ့ အကောင်းဆုံး အကျိုးစီးပွားဆိုသည်မှာ ကလေးသူငယ်၏ အသက်ရှင်သန်ရေး၊ ဖွံ့ဖြိုးတိုးတက်ရေး၊ ကာကွယ်စောင့်ရှောက်မှုရှိရေးနဲ့ လူမှုအဖွဲ့ အစည်းတွင် ပါဝင်ဆောင်ရွက်ခွင့်ရရှိရေးတို့အတွက် နိုင်ငံတော်ဖွဲ့စည်းပုံအခြေခံဥပဒေနှင့် ဤ ဥပဒေပါ ကလေးသူငယ်၏ ရုပ်ပိုင်းဆိုင်ရာ၊ စိတ်ပိုင်းဆိုင်ရာ အကျိုးဖြစ်ထွန်းမှု အများဆုံးဖြစ်စေသည့် ကလေး သူငယ်အခွင့်အရေးများ ရရှိခံစားခြင်းကိုဆိုသည်။ ယင်းစကားရပ်တွင် ကလေးသူငယ်၏ အရေးကိစ္စ များကို စီမံဆောင်ရွက်ရာတွင်လည်းကောင်း၊ ကလေးသူငယ်ဆိုင်ရာ မှုခင်းများကို စီရင်ဆုံးဖြတ်ရာတွင် လည်းကောင်း၊ ကလေးသူငယ်၏ အကျိုးစီးပွားကို အဓိက ဦးစားပေးဆောင်ရွက်ခြင်းလည်း ပါတယ် ဆိုပြီးတော့ ဒီဥပဒေရဲ့ရည်ရွယ်ချက်မှာလည်း ကလေးသူငယ်ရဲ့ ဘယ်ကိစ္စမျိုးကိုမဆို ဆုံးဖြတ်တိုင်း ကလေး သူငယ်ရဲ့ အကောင်းဆုံး အကျိုးစီးပွားအတွက်ပဲ အဓိကထားဆုံးဖြတ်ရမယ်ဆိုတာ ရည်ရွယ်ချက်မှာ အတိ အလင်း ပါပြီးသားဖြစ်ပါတယ်။ အဲဒီအပြင် ကျွန်မအနေနဲ့ အမျိုးသားလွှတ်တော်ရဲ့ Abuse ဆိုတာကို ဘာလို့ထည့်ရလဲဆိုရင် အလွဲသုံးခြင်းကို ဗမာလိုတစ်လုံးထဲ ထည့်မယ်ဆိုလို့ရှိရင် အဓိပ္ပာယ်လွဲမှားမှု Mis Abuse နဲ့ မှားနိုင်ပါတယ်။ အဲဒီ Abuse ဆိုတာနဲ့ ပတ်သက်ပြီးတော့ ကျွန်မတို့ အာဆီယံကလေးသူငယ်ဆိုင်ရာ အခွင့်အရေးတစ်ခု စီမံချက်နဲ့ပတ်သက်ပြီးတော့ လူမှုဝန်ထမ်းဝန်ကြီးဌာနနဲ့ Equality Myanmar ထုတ်ထားတဲ့ အဓိပ္ပာယ် ဖွင့်ဆိုချက်မှာရှိတာ အတိအကျ ပြဋ္ဌာန်းထားပါတယ်။ အဲဒီမှာ အလွဲသုံးခြင်း (Abuse) ဆိုပြီးတော့ပဲ ထည့်ထားတာ ရှိပါတယ်။ တာဝန်ရှိသူတစ်ဦးမှ ယုံကြည်မှုနှင့် အခွင့်အာဏာကို အလွဲအသုံးပြုကာ ကလေး၏ ရုပ်ပိုင်းဆိုင်ရာဖွံ့ဖြိုးမှု၊ စိတ်ပိုင်းဆိုင်ရာလုံခြုံမှုနှင့် အသက်ရှင်ရပ်တည်မှုတို့ကို အန္တရာယ် သို့မဟုတ် အဟန့်အတားဖြစ်စေသော အပြုအမူတစ်ရပ် ဖြစ်သည်ဆိုပြီးတော့မှ အတိအလင်း အဓိပ္ပာယ် ဖွင့်ဆိုထား တာဖြစ်ပါတယ်။ ဒါကြောင့်မို့လို့ ကျွန်မအနေနဲ့ ဒီအလွဲသုံးခြင်းကို ထပ်မံပြီးတော့ Abuse ဆိုတဲ့ စကားလုံး ပိုပြီးတော့မှအဓိပ္ပာယ်ကို လေးနက်စေတဲ့အတွက်ကြောင့် ထည့်သွင်းရခြင်းဖြစ်ပါတယ်။ ဒါကြောင့် မို့လို့ ကျွန်မအနေနဲ့တော့ အမျိုးသားလွှတ်တော်ရဲ့ အတည်ပြုချက်အတိုင်း အတည်ပြုပေးပါရန် ဆွေးနွေး တင်ပြအပ်ပါတယ်။</speech>
<speech type="speaker">ဝန်ကြီးဌာန သဘောထားပြောပါ။</speech>
<speech><agency id="30">ဦးစိုးအောင်(ဒုတိယဝန်ကြီး၊ လူမှုဝန်ထမ်း၊ ကယ်ဆယ်ရေးနှင့် ပြန်လည်နေရာချထားရေးဝန်ကြီး ဌာန)</agency>နာယကကြီး ခင်ဗျာ။ အဆိုတင်သွင်းမှုများနဲ့ ပတ်သက်ပြီးတော့မှ ဝန်ကြီးဌာနအနေနဲ့ ပြည်ထောင်စုလွှတ်တော် ဥပဒေကြမ်းပူးပေါင်းကော်မတီရဲ့ သဘောထားအတိုင်းသာ ဖြစ်ပါကြောင်း လေးစားစွာ တင်ပြအပ်ပါတယ်။</speech>
<speech type="speaker">ဥပဒေကြမ်းပူးပေါင်းကော်မတီ သဘောထားပြောပါ။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ကျွန်တော်တို့ ဒီမှာကွဲလွဲချက်က လွှတ်တော်နှစ်ရပ် ကွဲလွဲတာက ၂ ချက်ဖြစ်ပါတယ်။ တကာသတစ်ဦးတစ်ယောက်ကအိဘဲ စကားတစ်ခုရယ် နောက် Abuse ဆိုတဲ့ အင်္ဂလိပ် Wording ထည့်ထားတာရယ် ဖြစ်ပါတယ်။ အဲဒီတော့ ကျွန်တော်တို့ ကော်မတီရဲ့ သဘောထားမှတ်ချက်ကို တင်ပြ ပါမယ်။ ဥပဒေဆိုင်ရာရေးထုံးအနေနဲ့ကတော့ ကျွန်တော်တို့ ပြုလုပ်သူ Subject ကို သီးခြားဖော်ပြဖို့ မလို ပါဘူးခင်ဗျာ။ ပြုလုပ်တဲ့ တစ်စုံတစ်ဦးက ကျူးလွန်လို့ ဒီတားမြစ်ချက်တစ်ခုကို ဖောက်ဖျက်လို့သာဒီ ပြစ်မှုက ပေါ်ပေါက်တာ ဖြစ်ပါတယ်။ ဒါကြောင့်မို့လို့ မည်သူမဆိုရဲ့ စကားရပ်ပါရှိပြီးသား ဖြစ်တယ်လို့ပဲ ကျွန်တော် တို့က ဒါမှတ်ယူရမှာ ဖြစ်ပါတယ်။ ဒါကတော့ လူတစ်ဦးတစ်ယောက်ကဆိုတဲ့ အချက်ကို ထည့်သွင်းစရာ မလိုဘူးဆိုတာကို ကျွန်တော်တို့ ပူးပေါင်းကော်မတီအနေနဲ့ အချက် ၃ ချက်နဲ့ ရှင်းလင်းထားခြင်း ဖြစ်ပါတယ်။ နောက် အင်္ဂလိပ်ဘာသာနဲ့ ပတ်သက်လို့ကလည်း မြန်မာဘာသာနဲ့ ဖော်ပြချက်ဟာ ပြည်သူအများ သိရှိ နားလည်နိုင်တဲ့ အများသုံးစကားရပ်ဖြစ်နေရင်တော့ အင်္ဂလိပ်ဘာသာနဲ့ ယှဉ်တွဲဖော်ပြရန် မလိုတော့ ပါဘူး။ အဲဒီတော့ အလွဲသုံးခြင်းဆိုတဲ့ စကားရပ်ကိုလည်း Abuse လို့ သီးသန့်ထပ်ပြီးတော့ ဖော်ပြစရာမလို တော့တဲ့အတွက်ကြောင့်မို့လို့ ပြည်သူ့လွှတ်တော်ရဲ့ အတည်ပြုချက်အတိုင်းပဲ ဆက်လက်အတည်ပြုပေး နိုင်ပါရန် သဘောထားမှတ်ချက်ပြု တင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၃ အပိုဒ်ခွဲ(ဗ)၏ခြေဆင်းသည် ပြည်သူ့လွှတ်တော်၏ အတည်ပြုချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို သဘောတူ မတူ လွှတ်တော်ရဲ့ ဆန္ဒရယူပါ့မယ်။ ဆန္ဒမဲပေးကြဖို့ အသင့်ရှိစေလို ပါတယ်။ ဆန္ဒမဲပေးနိုင်ကြပါပြီ။ လွှတ်တော်ကိုယ်စားလှယ်များ စက်ခလုတ်အသုံးပြု၍ ဆန္ဒမဲပေးကြပါသည်။</speech>
<speech type="speaker">အဆိုကို ထောက်ခံမဲ (၃၉၉)မဲ၊ ကန့်ကွက်မဲ(၂၄)မဲ၊ ကြားနေမဲ (၂)မဲ ဖြစ်ပါတယ်။</speech>
<speech type="speaker">ထောက်ခံဆန္ဒမဲများတဲ့အတွက် ပြည်သူ့လွှတ်တော်၏ အတည်ပြုချက်အတိုင်း အတည်ဖြစ်ကြောင်း ကြေညာပါတယ်။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဥပဒေကြမ်းရဲ့ အပိုဒ် ၃ အပိုဒ်ခွဲ(ဘ)ရဲ့ ခြေဆင်းနှင့် အပိုဒ် ၂၁ အပိုဒ်ခွဲ(က)တို့ကိုတော့ ပြည်သူ့ လွှတ်တော်ရဲ့ အတည်ပြုချက်အတိုင်း ပြည်ထောင်စုလွှတ်တော်က အတည်ပြုပေးနိုင်ပါရန် အဆိုပြုတင်ပြ အပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၃ အပိုဒ်ခွဲ(ဘ)၏ ခြေဆင်းနှင့် အပိုဒ် ၂၁ အပိုဒ်ခွဲ(က)တို့သည် ပြည်သူ့လွှတ်တော်၏ အတည်ပြုချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူ ပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဆက်လက်ပြီးတော့ ဥပဒေကြမ်းရဲ့ အပိုဒ် ၂၃ ကိုတော့ ဥပဒေကြမ်းပူးပေါင်းကော်မတီရဲ့ ပြင်ဆင်ချက် အတိုင်း အတည်ပြုပေးနိုင်ပါရန် အဆိုပြုတင်ပြအပ်ပါတယ်ခင်ဗျာ။</speech>
<speech type="speaker">ဒေါက်တာတင်တင်ဝင်း ပဲခူးတိုင်းဒေသကြီး မဲဆန္ဒနယ်အမှတ်(၅) စတင် ဆွေးနွေးဖို့ဖြစ်ပါတယ်။</speech>
<speech><mp id="1269">ဒေါက်တာတင်တင်ဝင်း(မဲဆန္ဒနယ်အမှတ်-၅၊ ပဲခူးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးရှင်။ ဤဥပဒေသည် ကလေးသူငယ်အခွင့်အရေးများဆိုင်ရာ ဥပဒေ ဖြစ်သည်။ ဥပဒေကြမ်းပူးပေါင်းကော်မတီရဲ့ အမှတ်(၇) အပိုဒ် ၂၃ တွင် အမျိုးသမီးနှင့် အမျိုးသားတို့၏ ထိမ်းမြားလက်ထပ်နိုင်သော အသက်ဟုဆိုထားရာ ဤဥပဒေတွင် အမျိုးသမီး၊ အမျိုးသားဆိုသော စကားလုံးမပါရှိ၍ ဤအပိုဒ်သည် ဤဥပဒေတွင် အကျုံးမဝင်ပါ။ ဒုတိယအချက်အနေနဲ့ ဤဥပဒေသည် ၁၈ နှစ်အောက် ကလေးသူငယ်အခွင့်အရေးများဆိုင်ရာ ဥပဒေဖြစ်သဖြင့် အပိုဒ် ၂၃ တွင် ထိမ်းမြားလက်ထပ်နိုင်ရန် ပဋိညာဉ်ပြုနိုင်သည့် အသက်သည် ၁၈ နှစ် ပြည့်ပြီးဖြစ်ရမည်ဆိုထားသဖြင့် ၁၈ နှစ်အောက် ကလေးများနှင့်သာ သက်ဆိုင်သောဥပဒေတွင် ၁၈ နှစ် အထက်နှင့်ပတ်သက်၍ မထည့်သင့်ပါ။ တတိယအချက်အနေနှင့် ၁၈ နှစ်အောက်ကလေးများကို လက်ထပ်စေခြင်းပြုလျှင် ကျန်းမာရေး၊ ပညာရေး၊ လူမှုရေး ဒုက္ခများစွာရှိတဲ့အတွက်ကြောင့်မို့လို့ အခန်း(၇) ပြစ်မှုပြစ်ဒဏ် ၁၀၅(က-၅)တွင် ကလေးသူငယ်ကို အတင်းအကြပ်သို့မဟုတ် လက်ထပ်စေခြင်းပြုလျှင် ပြစ်မှုပြစ်ဒဏ်အနေနှင့် ထောင်ဒဏ် ၁ နှစ်မှ ရ နှစ်၊ ဒဏ်ငွေ သိန်း ၁၀ မှ သိန်း၂၀ ချမှတ်နိုင်သည်ဟု ပါရှိပါသည်။ ပဋိညာဉ်မပြုဘဲ နှစ်ဦး သဘောတူ ၁၈ နှစ်အောက်လက်ထပ်လျှင် ကလေးသူငယ်များ၏ လူမှုဒုက္ခကိုကာကွယ်နိုင်ရန် ပြစ်မှုပြစ်ဒဏ် ဤဥပဒေတွင်မရှိပါ။ သို့ဖြစ်၍ ဥပဒေ၏သက်ရောက်မှု၊ စည်းနှောင်မှုမှာ မခိုင်မာပါသဖြင့် အပိုဒ် ၂၃ တစ်ခုလုံးကို ပယ်ဖျက်လိုပါတယ်။ ကျေးဇူးတင်ပါတယ်ရှင်။</speech>
<speech type="speaker">ဆက်လက်ပြီး ဒေါ်အိအိပြီး ဧရာဝတီတိုင်းဒေသကြီး မဲဆန္ဒနယ်အမှတ်(၈) ဆွေးနွေးဖို့ဖြစ်ပါတယ်။</speech>
<speech><mp id="1344">ဒေါ်အိအိဖြိုး(မဲဆန္ဒနယ်အမှတ်-၈၊ ဧရာဝတီတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုလွှတ်တော်ကိုယ်စားလှယ်များအားလုံး မင်္ဂလာပါရှင်။ ကျွန်မက ဒီအပိုဒ် ၂၃ မှာဆိုလို့ရှိရင် ကျွန်မတို့မြန်မာနိုင်ငံမှာ ၁၈၇၅ အရွယ်ရောက်သူများ အက်ဥပဒေအရ မြန်မာနိုင်ငံမှာ နေထိုင်သူအားလုံးဟာ အသက် ၁၈ နှစ် ပြည့်သူကိုသာ အရွယ်ရောက်သူဟု သတ်မှတ်ရမယ်လို့လည်း ဆိုထားပါတယ်။ အရွယ်မရောက်သေးသော ကလေးသူငယ်များ စောစီးစွာ အိမ်ထောင်ပြုမယ်ဆိုရင် ကျန်းမာရေးရှုထောင့်၊ စီးပွားရေးရှုထောင့်၊ ပညာရေးရှုထောင့်မှ ကြည့်မယ် ဆိုရင်လည်း ကောင်းကျိုးထက် ဆိုးကျိုးကိုသာပေးကြောင်း စစ်တမ်းများအရလည်း တွေ့ရှိရပါတယ်။ ဥပဒေကြမ်းပူးပေါင်းကော်မတီမှ ထည့်သွင်းစဉ်းစားထားသော ဓလေ့ထုံးတမ်းဆိုသော အရာများကိုလည်း ပြန်လည်သုံးသပ်စေလိုပါတယ်။ အားလုံးသိတဲ့အတိုင်းပဲ နှစ်ပေါင်းများစွာ မငြိမ်းချမ်းတဲ့ ကျွန်မတို့ရဲ့ တိုင်းရင်းသားဒေသတွေမှာ ကလေးသူငယ်တွေဟာ ငယ်ငယ်ရွယ်ရွယ်နဲ့ အိမ်ထောင်ချထားပေးခြင်းခံရပြီး မိမိတို့ရဲ့ လူမှုကိစ္စတွေကို ဖြေရှင်းခဲ့ရာမှ ဓလေ့ထုံးတမ်းဆိုတဲ့အရာက ဖြစ်တည်လာတဲ့ အခြေအနေတွေလည်း ရှိပါတယ်။ မြန်မာနိုင်ငံမှာ ပညာတတ်အသိုင်းအဝိုင်းအနေနဲ့ ဥစ္စာစီးပွားပြည့်စုံတဲ့ အသိုင်းအဝိုင်းတွေမှာ ကလေး သူငယ်တွေဟာ ငယ်ငယ်ရွယ်ရွယ်နဲ့ အိမ်ထောင်ပြုလေ့မရှိပါဘူး။ ဒါတွေဟာ ဘာကြောင့်လဲဆိုတော့ ဗဟုသုတ အသိပညာ ထွန်းကားလို့ ဖြစ်ပါတယ်။ ဒါ့ကြောင့် ကျွန်မတို့ဟာ အသိပညာဗဟုသုတ လိုအပ်ချက် ရှိနေတဲ့ ဒီကလေးတွေကို ကျွန်မတို့ ပညာပေးစည်းရုံးရေးဆင်းရမှာတွေလည်း ရှိပါတယ်။ ဒီပညာပေး စည်းရုံးပြီးတော့ အရည်အသွေးမြင့်မားတဲ့ လူသားအရင်းအမြစ်တွေ ဖြစ်ပေါ်လာစေရန်ကိုလည်း ကျွန်မတို့ ကြိုးစားရမှာ ဖြစ်ပါတယ်။ ဒါ့ကြောင့် ကလေးသူငယ်အခွင့်အရေးဥပဒေမှာ အရွယ်မရောက်ခင် ကလေး သူငယ်များ အိမ်ထောင်ပြုခြင်းအား ကာကွယ်ရန်လိုအပ်တဲ့ အတွက်ကြောင့်မို့လို့ အမျိုးသားလွှတ်တော်၏ အတည်ပြုချက်အတိုင်း ပြဋ္ဌာန်းပေးပါရန် ပြည်ထောင်စုလွှတ်တော်ကိုယ်စားလှယ်များ အားလုံးအား အထူးမေတ္တာ ရပ်ခံအပ်ပါတယ်ရှင့်။ ကျေးဇူးတင်ပါတယ်။</speech>
<speech type="speaker">ဦးဆန်းမြင့် ဧရာဝတီတိုင်းဒေသကြီး မဲဆန္ဒနယ်အမှတ်(၃) ဆွေးနွေးဖို့ဖြစ်ပါတယ်။</speech>
<speech><mp id="1339">ဦးဆန်းမြင့်(မဲဆန္ဒနယ်အမှတ်-၃၊ ဧရာဝတီတိုင်းဒေသကြီး)</mp>လေးစားအပ်တဲ့ ပြည်ထောင်စု လွှတ်တော် နာယကကြီးနဲ့တကွ အားလုံးမင်္ဂလာပါ။ အရွယ်မရောက်သေးတဲ့ ကလေးသူငယ် မိန်းကလေး တစ်ဦးဟာ အိမ်ထောင်ပြုလိုက်မယ်ဆိုရင် သူမရဲ့ ပညာရေးသင်ယူမှုအပိုင်းမှာ ဆုံးခန်းတိုင်သင်ကြားနိုင်မှု အခွင့်အလမ်းမရှိတဲ့အတွက် လွန်စွာအားနည်းသွားလို့ အသိဉာဏ်၊ အတွေးအခေါ်၊ ဗဟုသုတ လွန်စွာနိမ့်ကျ နေမှာဖြစ်ပါတယ်။ နောက်ကျန်းမာရေးပိုင်း၊ ကျန်းမာရေးရှုထောင့်ကနေ ကြည့်မယ်ဆိုရင်လည်းပဲ မဖွံ့ဖြိုးသေးတဲ့ ကလေးသူငယ်ဟာ အိမ်ထောင်သားမွေးမှုပြုရတဲ့အတွက် ဆေးပညာရှင်များလည်း သိပါတယ်။ ကျန်းမာရေး ချွတ်ခြုံကျပြီးတော့ ရောဂါဘယမျိုးစုံဝင်နိုင်တယ်။ အိမ်ထောင်သည် ကလေးသူငယ်ဟာ ဖွံ့ဖြိုးမှုနိမ့်ကျ ပြီးတော့ သက်တမ်းစေ့ လူ့ဘဝမှာနေနိုင်မယ့် အခြေအနေမျိုး ဖြစ်ပေါ်လာမှု အားနည်းမှာဖြစ်ပါတယ်။ နောက်တစ်ချက် လူမှုရေးရှုထောင့်ကကြည့်ဦး၊ အိမ်ထောင့်တာဝန်ကို နိုင်နင်းစွာ ဒီကလေးသူငယ်ဟာ ယူနိုင်တဲ့အခြေအနေ လုံးဝမရှိဘူးဆိုတာလည်းပဲ ထင်ရှားနေပါတယ်။ နောက်ကလေးသူငယ်များ လက်ထပ်ထိမ်းမြားမည်ဆိုပါက ကုလသမဂ္ဂကလေးသူငယ် အခွင့် အရေးဆိုင်ရာ ကွန်ဗင်းရှင်း CRC ပါ ပြဋ္ဌာန်းချက်တို့နဲ့လည်းပဲ ညီညွတ်မှုမရှိဘူးဆိုတာ ထင်ရှားနေပါတယ်။ ဒါကြောင့် အမျိုးသားလွှတ်တော်ရဲ့ အတည်ပြုချက် အပိုဒ် ၂၃ ဖြစ်တဲ့ အမျိုးသားနဲ့ အမျိုးသမီးတို့ရဲ့ ထိမ်းမြားလက်ထပ်နိုင်သည့် အသက်သည် ၁၈ နှစ်ပြည့်ပြီး ဖြစ်ရမည်ဟူသော အတည်ပြုချက်ဟာ သင့်လျော် မှန်ကန်ကြောင်း တင်ပြအပ်ပါတယ်။</speech>
<speech type="speaker">ဒေါ်ရွှေရွှေစိန်လတ် ပဲခူးတိုင်းဒေသကြီး မဲဆန္ဒနယ်အမှတ်(၃) ဆွေးနွေးဖို့ဖြစ်ပါတယ်။</speech>
<speech><mp id="1267">ဒေါ်ရွှေရွှေစိန်လတ် (မဲဆန္ဒနယ်အမှတ်-၃၊ ပဲခူးတိုင်းဒေသကြီး)</mp>လေးစားအပ်ပါသော နာယကကြီးရှင်။ ကျွန်မအနေနဲ့ ဥပဒေရဲ့ရည်ရွယ်ချက်ကို ခဏခဏပဲ ဖတ်ပြနေရခြင်းဟာ ဥပဒေရဲ့ အနှစ် သာရဟာ ကျွန်မတို့ လွှတ်တော်ကိုယ်စားလှယ်အစိုးရအားလုံးက ဒီမှာ ကလေးသူငယ်တွေရဲ့ အကျိုးစီးပွား အတွက် ဒါကို အပြည့်အဝကာကွယ်ဖို့ အစီအမံတွေချဖို့ ဖြစ်ပါတယ်။ ဥပဒေရဲ့ ရည်ရွယ်ချက် ၃ မှာဆိုရင် ကလေးသူငယ်များ ဘက်စုံဖွံ့ဖြိုးရေးအတွက် အခြေခံကျန်းမာရေး၊ အာဟာရပြည့်ဝရေး၊ ပညာသင်ယူမှု အခွင့်အလမ်းရရှိရေး အပါအဝင် လိုအပ်သောအစီအမံများ ချမှတ်ဆောင်ရွက်ရန် ဆိုပြီးတော့ပါရှိပါတယ်။ ဒါဆိုလို့ရှိရင် ကျွန်မတို့က ဒီဓလေ့ထုံးတမ်းအစဉ်အလာ လက်ရှိကျွန်မတို့ ကျင့်သုံးနေတဲ့ ဓလေ့ထုံးတမ်း အစဉ်အလာတွေက ခေတ်နဲ့မမီတော့ပါဘူး။ တော်တော်များများဟာ။ ကျွန်မတို့ တိုင်းရင်းသားဒေသတွေကို သွားတယ်။ ဥပမာ နာဂဒေသကို သွားမယ်ဆိုရင် အဲဒီမှာရှိတဲ့ နာဂတိုင်းရင်းသူလေးတွေ စောစောစီးစီး လက်မထပ်ချင်ပါဘူး။ ကျွန်မတို့ ပြည်မမှာရှိတဲ့ ပြည်သူတွေလိုပဲ သူတို့ပညာသင်ချင်တယ်။ အလုပ်အကိုင်တွေ၊ အခွင့်အလမ်းတွေ ကောင်းကောင်းရချင်တယ်၊ ဝင်ငွေကောင်းချင်တယ်။ သူတို့ရဲ့ဘဝကို သူတို့ဘာသာ သူတို့ ဆုံးဖြတ်ပိုင်ခွင့်ရှိပါတယ်။ ဒါကြောင့်မို့လို့ ကျွန်မ ဒီဥပဒေဟာ အထူးသဖြင့် အမျိုးသား၊ အမျိုးသမီးတန်းတူဖြစ်ရမှာ ဆိုပေ မယ့်လည်း ဒီဥပဒေပြဋ္ဌာန်းချက်ဟာဆိုရင် အထူးသဖြင့် အမျိုးသမီးတွေနဲ့ ကလေးသူငယ်တွေရဲ့ ဘဝကို အလွန့်အလွန်ပဲ ထိခိုက်စေပါတယ်။ ခုနကကိုယ်စားလှယ်တော်ကြီး ၂ ယောက် ဆွေးနွေးသွားသလိုပဲ သုတေသနတွေ အများကြီးရှိပါတယ်။ ကမ္ဘာမှာရော၊ မြန်မာမှာရော အများကြီးရှိပါတယ်။ ကျွန်မတို့ ဒီဖွံ့ဖြိုးမှုအနည်းဆုံး နိုင်ငံတွေဖြစ်ရခြင်းအကြောင်းရင်းဟာ လူသားဖွံ့ဖြိုးမှုအညွှန်းကိန်းမှာ နောက်ကျ နေလို့ဖြစ်ပါတယ်။ ကျွန်မတို့နိုင်ငံမှာ။ အဲဒီမှာဆိုရင်ကျန်းမာရေးနဲ့ ပတ်သက်ပြီးတော့ အညွှန်းကိန်း ၃ ခု ရှိပါတယ်။ ကျွန်မတို့နိုင်ငံမှာ အဲဒီ ၃ ခုလုံးမှာ နိမ့်ကျနေတယ်။ အဲဒါဘာလဲဆိုရင် မွေးစကလေးသေဆုံး နှုန်းဟာ ကျွန်မတို့ဟာ အရှေ့တောင်အာရှမှာ ဒုတိယအမြင့်ဆုံး ဖြစ်ပါတယ်။ နောက်တစ်ခါမှာ မိခင်သေဆုံးနှုန်းကလည်း အဲဒီအတိုင်းပါပဲ။ မိခင်သေဆုံးနှုန်းဆိုတာ ကိုယ်ဝန် ဆောင်ချိန်မှာ သေဆုံးတာရှိတယ်။ မွေးတဲ့သေဆုံးတာရှိတယ်။ မွေးဖွားပြီးတော့မှ တစ်နှစ် သေဆုံးတာရှိတယ်။ မြန်မာနိုင်ငံမှာဆိုလို့ရှိရင် ကလေးအရှင် တစ်သိန်းမွေးတိုင်း မိခင် ၂၈၀ သေဆုံးနေ ပါတယ်။ ဆိုလိုချင်တာက နေ့တိုင်း မိခင် ၈ ယောက် သေဆုံးနေပါတယ်။ ဒါဟာ ခိုင်မာတဲ့သုတေသန UNICEF တို့ကလည်း ပြောပြထားပါတယ်။ ဒါကြောင့်မို့လို့ ကျွန်မတို့က ဒီဟာကြောင့်မို့လို့ အမျိုးသမီးတွေရဲ့ ရှေ့ရေး ကျွန်မတို့နိုင်ငံမှာလူဦးရေဟာ အမျိုးသမီးဟာ ၅၀ ရာခိုင်နှုန်း ကျော်ပါတယ်။ ဒါကြောင့်မို့လို့ အမျိုးသမီး ငယ်တွေ ၁၈ နှစ်အောက်ရှိတဲ့ အမျိုးသမီးငယ်တွေရဲ့ ရှေ့ရေး၊ သူတို့က မွေးဖွားလာတဲ့ကလေးတွေရဲ့ အနာဂတ်လူသားအရင်းအမြစ်တွေရဲ့ ရှေ့ရေးကို ရည်ရွယ်ပြီးတော့မှ ၁၈ နှစ်ပြည့်မှ လက်ထပ်ရမယ်ဆိုတာကို ကျွန်မတို့ အတိအလင်းကိုပဲ ဥပဒေနဲ့ကို အကာအကွယ်ပေးပြီးတော့ ပြဋ္ဌာန်းသင့်ပါတယ်။ အဲဒီလိုမှ မဟုတ်ဘူး ဆိုလို့ရှိရင် ကျွန်မတို့နိုင်ငံပဲ လာမယ့်လူသားအရင်းအမြစ်အတွက် အရမ်းကိုပဲ စိုးရိမ်စရာရှိပါတယ်။ နောက်တစ်ခု သုတေသနတစ်ခုအရဆိုလို့ရှိရင် အရွယ်ရောက်ပြီးတော့မှ အသက် ၁၈ နှစ် ပြည့်ပြီး ကျော်မှ လက်ထပ်ခွင့်ပေးမယ်ဆိုလို့ရှိရင် ကျွန်မတို့ ဒီပညာသင်ကြားနိုင်တဲ့ အခွင့်အရေးကြောင့်မို့လို့ အမျိုးသမီးတွေရဲ့ ဝင်ငွေဟာ ၂၅ ရာခိုင်နှုန်းကနေ ၃၀ ရာခိုင်နှုန်းအထိ တိုးတက်လာနိုင်တယ်ဆိုတာလည်း သုတေသနရှိပါတယ်။ အဲဒီအပြင် တိုင်းပြည်အသားတင် ထုတ်လုပ်မှုရာခိုင်နှုန်းဟာ ၁ ရာခိုင်နှုန်းကျော်ထိ တိုးလာပါတယ်။ ၁ ရာခိုင်နှုန်းဆိုတာ နည်းတယ်လို့ မဆိုနိုင်ပါဘူး။ ကျွန်မတို့ ဒါအသားတင်ပြည်တွင်း ထုတ်လုပ်မှုကို ဒါသုတေသနအရဖြစ်ပါတယ်။ ဒါကြောင့်မို့လို့ ကျွန်မအနေနဲ့ကတော့ ဒီအမျိုးသားလွှတ်တော်ရဲ့ အတည်ပြုချက်အတိုင်းပဲ ဒီအမျိုးသားနဲ့ အမျိုးသမီးတို့ရဲ့ လက်ထပ်နိုင်တဲ့နှစ်သည် အသက် ၁၈ နှစ် ပြည့်ပြီး ဖြစ်ရမယ်ဆိုတာကို ကျွန်မအနေနဲ့ အတိအလင်းထောက်ခံပါတယ်။ ဒါကြောင့်မို့လို့ ကျွန်မတို့ အမျိုးသမီးငယ် များရဲ့ ရှေ့ရေး၊ ကလေးသူငယ်များရဲ့ရှေ့ရေး၊ နိုင်ငံတော်ရဲ့ လူသားအရင်းအမြစ်တွေရဲ့ ရှေ့ရေးနဲ့တိုင်းပြည်ကို ဖွံ့ဖြိုးမှုအနည်းဆုံး။ ဆွေးနွေးရန် သတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<speech type="speaker">ဗိုလ်ကြီးဒေါ်ဝင်းသီရိဆွေ တပ်မတော်သား အမျိုးသားလွှတ်တော်ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဗိုလ်ကြီးဒေါ်ဝင်းသီရိဆွေ(တပ်မတော်သား အမျိုးသားလွှတ်တော်ကိုယ်စားလှယ်)</mp>လေးစား အပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးပဲမင်္ဂလာပါရှင်။ ကျွန်မကတော့ တပ်မတော်သား အမျိုးသားလွှတ်တော်ကိုယ်စားလှယ် ဗိုလ်ကြီးဒေါ်ဝင်းသီရိဆွေ ဖြစ်ပါတယ်။ Power Point သုံးစွဲခွင့်ပြုပါရှင်။ ကျွန်မအနေနဲ့ အပိုဒ် ၂၃ ကို အမျိုးသားလွှတ်တော်ရဲ့ အတည်ပြုချက်အတိုင်း ပြဋ္ဌာန်းပေးနိုင်ဖို့ သားဖွားမီးယပ်ဆရာဝန်တစ်ယောက်ရဲ့ အမြင်နဲ့ တင်ပြဆွေးနွေးသွားမှာ ဖြစ်ပါတယ်ရှင်။ အရွယ်မတိုင်မီ အိမ်ထောင်ပြုတာဟာ ကောင်းကျိုးထက် ဆိုးကျိုးတွေဟာ ပိုမိုများပြားနေပါတယ်။ နောက်ဆက်တွဲအနေနဲ့ ငယ်ငယ်ရွယ်ရွယ်နဲ့ ကိုယ်ဝန်ဆောင်ရတာဟာ Unsave Obortion လို့ ခေါ်တဲ့ အန္တရာယ်ရှိတဲ့ ကိုယ်ဝန်ဖျက်ချနည်းတွေနဲ့ ကိုယ်ဝန်ဖျက်ချတာ၊ မိခင်သေဆုံးမှုနှုန်း၊ ကလေးသေဆုံးမှုနှုန်း များလာတာ၊ မိခင်ရဲ့ စိတ်ပိုင်းဆိုင်ရာ ရောဂါခံစားလာရတာ၊ မွေးလာတဲ့ကလေးကို ကောင်းမွန်စွာ စောင့်ရှောက် နိုင်ခြင်းမရှိတာ၊ ပညာဆက်လက်သင်ယူနိုင်စွမ်းမရှိတော့တာတွေ ဖြစ်လာပါတယ်။ တစ်ဆက်တည်းမှာပဲ အိမ်ထောင့်တာဝန်တွေကြောင့် အလုပ်လုပ်ရန် အခွင့်အလမ်းမရှိတော့တာ၊ မိမိကိုယ်မိမိ ယုံကြည်မှုတွေ ကျလာတာ၊ အိမ်တွင်းအကြမ်းဖက်မှု၊ အနိုင်အထက်ပြုမှုတွေ ခံစားရပြီး မခံစားနိုင်တဲ့အဆုံးမှာ မိမိကိုယ်မိမိ အဆုံးစီရင်တာတွေ၊ ရာဇဝတ်မှုတွေ ကျူးလွန်မိသွားတာတွေဟာ ပြင်ပလက်တွေ့မှာ အမှန်တကယ် ဖြစ်ပျက်နေတဲ့ အကြောင်းအရာတွေပါ။ နဂိုကမှ ကျန်းမာရေးဗဟုသုတနည်းပါးလို့ လူမှုပြဿနာတွေ ထူပြောနေတဲ့ ကျွန်မတို့တိုင်းပြည်မှာ မလိုလားအပ်တဲ့ ရှုပ်ထွေးမှုတွေ ထပ်ဆင့်ဖြစ်ပေါ်မလာစေဖို့လည်း လိုအပ်ပါတယ်။ ဥပမာအနေနဲ့ ကလေးမွေးဖွားခြင်း မှတ်ပုံတင်လက်မှတ်ကို သက်ဆိုင်ရာအစိုးရဌာနတွေက မြန်မာနိုင်ငံသားဥပဒေ ၁၉၈၂ အရ ပြဋ္ဌာန်းတဲ့ မြန်မာနိုင်ငံသားဥပဒေဆိုင်ရာ လုပ်ထုံးလုပ်နည်းများ၊ နိုင်ငံသားဆိုင်ရာ လုပ်ထုံးလုပ်နည်းများနဲ့အညီပဲ ထုတ်ပေးသင့်ပါတယ်။ နိုင်ငံတကာကို လေ့လာကြည့် မယ်ဆိုရင် ကမ္ဘာ့ကျန်းမာရေးအဖွဲ့ WHO က ထုတ်ပြန်ခဲ့တဲ့ သုတေသနစာတမ်းတွေအရ Child Marriage လို့ခေါ်တဲ့ အသက် ၁၈ နှစ်မပြည့်ခင် အိမ်ထောင်ပြုတာကို ၁၀ ရာခိုင်နှုန်းလောက်ပဲ လျှော့ချနိုင်မယ် ဆိုရင်တောင် မိခင်သေဆုံးမှုနှုန်းကို ၇၀ ရာခိုင်နှုန်းလောက်ထိ လျှော့ချနိုင်မယ်လို့ ဆိုထားပါတယ်။ ဒီလိုလျှော့ချနိုင်ဖို့ဆိုရင် ကျွန်မတို့မှာ အဓိကဆောင်ရွက်စရာ နည်းလမ်း တွေကတော့ ဥပဒေပြဋ္ဌာန်းဖို့နဲ့ ကျယ်ကျယ်ပြန့်ပြန့် အသိပညာပေးဖို့ပဲ ဖြစ်ပါတယ်။ ဒီလိုဆောင်ရွက် တာတွေဟာ ကလေးသူငယ်တွေရဲ့ ရသင့်ရထိုက်တဲ့ အခွင့်အရေးတွေ သူတို့လေးတွေရဲ့ ပညာရေး၊ ကျန်းမာရေး ကောင်းမွန်စေဖို့ မိမိကိုယ်မိမိ ယုံကြည်မှုရှိပြီးတော့ ရဲရင့်တဲ့ နိုင်ငံ့သားကောင်းရတနာ လေးတွေ ဖြစ်လာစေဖို့ ကလေးသူငယ်တွေရဲ့ အကောင်းဆုံး အကျိုးစီးပွားကို မျှော်ကိုးပြီးတော့ စဉ်းစား ဆုံးဖြတ်တာ ဖြစ်ပါတယ်။ နိုင်ငံတကာမှာ လေ့လာကြည့်မယ်ဆိုရင် တစ်ကမ္ဘာလုံးက Child Marriage လျော့နည်းလာရေးကို ဦးတည်ပြီး ဥပဒေပြဋ္ဌာန်းချက်တွေ တိုးမြှင့်လုပ်ဆောင်လာတာ၊ Minimium Age of Marriage လက်ထပ် ထိမ်းမြားနိုင်တဲ့ အငယ်ဆုံးအသက် သတ်မှတ်ချက်ကို တိုးမြှင့်ပြဋ္ဌာန်းလာကြတာတွေ၊ ၁၀ ကျော်သက် အရွယ်ကျန်းမာရေး၊ မျိုးဆက်ပွားကျန်းမာရေး၊ အသိပညာပေးကဏ္ဍတွေကို အထူးအလေးထား လုပ်ဆောင် နေကြတာတွေ့ရမှာပါ။ ကျွန်မတို့ မြန်မာနိုင်ငံမှာလည်း ကဏ္ဍအသီးသီးက အလေးထားလုပ်ဆောင်လျက် ရှိလာပြီဖြစ်ပါတယ်။ ဒါကြောင့်မို့လို့ နိုင်ငံတကာနဲ့ယှဉ်ပြီး Child Marriage လျော့နည်းရေးကို ဦးတည်ပြီး ကလေး သူငယ်အခွင့်အရေးဆိုင်ရာဥပဒေ အပိုဒ် ၂၃ ကို အမျိုးသားလွှတ်တော်ရဲ့ အတည်ပြုချက်အတိုင်း ပြည်ထောင်စု လွှတ်တော်ကြီးက အတည်ပြုပြဋ္ဌာန်းပေးနိုင်ပါရန် လေးစားစွာ တင်ပြအပ်ပါတယ်ရှင်။ ကျေးဇူးတင်ပါတယ်။</speech>
<speech type="speaker">ဒေါ်အေးမြမြမျိုး ကျောက်တန်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1549">ဒေါ်အေးမြမြမျိုး(ကျောက်တန်းမဲဆန္ဒနယ်၊ ရန်ကုန်တိုင်းဒေသကြီး)</mp>ပြည်ထောင်စုလွှတ်တော် နာယကကြီးနဲ့တကွ ပြည်ထောင်စုလွှတ်တော် ကိုယ်စားလှယ်များအားလုံး မင်္ဂလာပါရှင်။ ကျွန်မအနေနဲ့ ပုဒ်မ ၂၃ ကို အမျိုးသားနှင့် အမျိုးသမီးတို့၏ ထိမ်းမြားလက်ထပ်နိုင်သည့် အသက်သည် ၁၈ နှစ်ပြည့်ပြီး ဖြစ်ရမယ်ဆိုတဲ့ အမျိုးသားလွှတ်တော် အတည်ပြုချက်အတိုင်းကို ပြဋ္ဌာန်းပေးဖို့အတွက် အဆိုတင်သွင်းမှာ ဖြစ်ပါတယ်။ ကျွန်မအချက် ၃ ချက်နဲ့ ဒီအဆိုကို အမျိုးသားလွှတ်တော်ရဲ့ အဆိုကို ထောက်ခံတာ ဖြစ်ပါတယ်။ ကျွန်မတို့ နံပါတ်(၁)အနေနဲ့ကတော့ ကျွန်မတို့နိုင်ငံမှာ မှီတင်းနေထိုင်တဲ့ မည်သည့်ကလေး မဆို၊ မည်သည့်လူမျိုး၊ ဘာသာ၊ ဓလေ့၊ ထုံးတမ်းမဆို မည်သည့်ခွဲခြားမှုမှမရှိဘဲနဲ့ တူညီသော အခွင့်အရေးနဲ့ တူညီသောကာကွယ်မှုကို ရစေချင်လို့ ဖြစ်ပါတယ်။ နံပါတ်(၂)အနေနဲ့ကတော့ ကျွန်မတို့ ဒီကလေးသူငယ်အခွင့်အရေးဥပဒေရဲ့ အခန်း(၂)ရဲ့ ရည်ရွယ်ချက် ပေါက်မြောက်ဖို့ ဖြစ်ပါတယ်။ ကျွန်မတို့ အခန်း(၂)ရဲ့ ရည်ရွယ်ချက်မှာဆိုလို့ရှိရင် ကလေးသူငယ် အခွင့် အရေးများဆိုင်ရာ ကုလသမဂ္ဂကွန်ဗင်းရှင်းမှာ ကလေးသူငယ်များ၏ အခွင့်အရေးကို အကောင်အထည် ဖော်ရန်ဆိုပြီး ပြဋ္ဌာန်းထားတာရှိပါတယ်။ ကျွန်မတို့နိုင်ငံက UNCRC ကော၊ CEDAW မှာကော လက်မှတ် ထိုးတာ ဖြစ်ပါတယ်။ ကျွန်မတို့ နိုင်ငံတကာမှာ ကတိကဝတ်ပေးထားခဲ့တာ ဖြစ်ပါတယ်။ ဒီ UNCRC မှာကော CEDAW မှာဆိုလို့ရှိရင် ၁၈ နှစ်မတိုင်ခင် အိမ်ထောင်ပြုခြင်းဟာ ကလေးသူငယ်အခွင့်အရေး၊ အမျိုးသမီးအခွင့်အရေးကို ချိုးဖောက်တာဖြစ်ပါတယ်။ ကျွန်မတို့ ကလေးတွေနဲ့ ကျွန်မတို့ အမျိုးသမီး တွေရဲ့ ဖွံ့ဖြိုးတိုးတက်ခွင့်ကို ပိတ်ပင်တာဖြစ်ပါတယ်။ ဒါကြောင့်မို့လို့ ကျွန်မတို့ကို ကတိပေးထားတဲ့ ကုလသမဂ္ဂ ကွန်ဗန်းရှင်းအနေနဲ့လည်း အညီဖြစ်စေလိုလို့ ဖြစ်ပါတယ်။ နောက်တစ်ခုက ကျွန်မတို့ဟာ ဒီရည်ရွယ်ချက်မှာဆိုလို့ရှိရင် ကလေးသူငယ်များအတွက် အကောင်းဆုံး အကျိုးစီးပွားကို ဆောင်ရွက်ပေးရန်နှင့် ကလေးသူငယ်အခွင့်အရေးကို ဥပဒေနဲ့အညီ ရရှိခံစားရန် ကျွန်မ တို့ဟာ ဘယ်ဓလေ့ထုံးတမ်းတွေ၊ ဘယ်အလေ့အကျင့်တွေနဲ့မဆို ကျွန်မတို့ယှဉ်ကြည့်ရင် ကလေးသူငယ်ရဲ့ အကျိုးစီးပွားကိုသာ ကျွန်မတို့ ဦးတည်ဆောင်ရွက်ရမှာဖြစ်ပါတယ်။ ကျွန်မတို့နိုင်ငံမှာ မှီတင်းနေထိုင်တဲ့ ကလေးသူငယ်အားလုံးမှာ တူညီတဲ့အခွင့်အရေး၊ တူညီတဲ့ကာကွယ်စောင့်ရှောက်မှုကို ရစေချင်တာ ဖြစ်ပါ တယ်ရှင်။ နံပါတ်(၃)အနေနဲ့ ကျွန်မတို့ဟာ ဆောလျင်စွာ အိမ်ထောင်ချပေးခြင်းဟာ အန္တရာယ်ရှိတဲ့၊ ထိခိုက် စေတဲ့ဓလေ့ ကျင့်သုံးတဲ့အတွက် ဖြစ်ပါတယ်။ ဒါကို ရှေ့ကကိုယ်စားလှယ်ကြီးတွေလည်း ဆွေးနွေးပြီး ဖြစ်ပါတယ်။ DHS 2050-2060 survey result အရ ကလေးသူငယ်တွေ လက်ထပ်ထိမ်းမြားတာဟာ အိမ်ထောင်ကွဲမှုပိုများပါတယ်။ ကိုယ်ဝန်ဆောင်ဖို့အတွက် စိတ်ပိုင်းဆိုင်ရာ၊ ရုပ်ပိုင်းဆိုင်ရာ အဆင်သင့် မဖြစ်တဲ့အတွက် သေဆုံးနှုန်းလည်း များပါတယ်။ စီးပွားရေး၊ ပညာရေး အဆင်သင့်မဖြစ်တဲ့အတွက် ကြောင့်မို့လို့ ကျွန်မတို့နိုင်ငံဟာ ဆင်းရဲမှုသံသရာလည်စေပါတယ်။ global childhood report မှာဆိုလို့ ရှိရင် နိုင်ငံပေါင်း ၁၇၆ နိုင်ငံမှာ မြန်မာနိုင်ငံကအဆင့် ၁၀၉ ထိအောင် အောက်ဆုံးအဆင့်မှာ အောက်အဆင့်မှာ ရှိနေပါတယ်။ ကျွန်မတို့ ဒီ repot တွေဟာ ကျန်းမာရေးစောင့်ရှောက်မှု၊ ပညာသင်ကြားခွင့်၊ ကလေး လုပ်သားနဲ့ အသက်မပြည့်ခင် အိမ်ထောင်ကျခြင်းတို့အပေါ်မှာ အကာအကွယ်ရှိမှုတို့အပေါ်မှာ သုံးသပ် ထားတာဖြစ်ပါတယ်။ ဒီကလေးသူငယ်အခွင့်အရေးဥပဒေဟာဆိုလို့ရှိရင် ကျွန်မတို့ ဒုတိယအကြိမ် ပြည်သူ့ လွှတ်တော်ကြီးကနေပြီးတော့ အကောင်းဆုံးပြုလုပ်နိုင်တဲ့ ဥပဒေတစ်ခု ဖြစ်ပါတယ်။ ပြည်ပန်းညို၊ ချိုပါ လျက်နဲ့ ဆားကဖျက်သလို ဒီပုဒ်မကြောင့်မို့လို့ ကျွန်မတို့ ဒီဥပဒေကြီးအတွက် အရည်အသွေး မကျဆင်း ချင်တဲ့အတွက်ကြောင့်မို့လို့ အမျိုးသားလွှတ်တော်အတိုင်း အတည်ပြုပေးဖို့အတွက်ကို တင်ပြဆွေးနွေး အပ်ပါတယ်ရှင်။ ကျေးဇူးတင်ပါတယ်။</speech>
<speech type="speaker">ဗိုလ်မှူးဇာနည်ထက်အောင် တပ်မတော်သားအမျိုးသားလွှတ်တော် ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဗိုလ်မှူးဇာနည်ထက်အောင်(တပ်မတော်သားအမျိုးသားလွှတ်တော်ကိုယ်စားလှယ်)</mp>လေးစား အပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါခင်ဗျာ။ ကျွန်တော်ကတော့ တပ်မတော်သား အမျိုးသားလွှတ်တော်ကိုယ်စားလှယ် ဗိုလ်မှူးဇာနည်ထက်အောင် ဖြစ်ပါတယ်။ ကျွန်တော့ အနေနဲ့ အပိုဒ် ၂၃ ကို အမျိုးသားလွှတ်တော်ရဲ့ အတည်ပြုချက်အတိုင်း ပြဋ္ဌာန်းစေလိုပါတယ်။ Power Point သုံးစွဲခွင့်ပြုပါခင်ဗျာ။ အပိုဒ် ၂၃ မှာ လက်ထပ်ထိမ်းမြားနိုင်တဲ့ အငယ်ဆုံးအသက် သတ်မှတ်ချက်ကို ထည့်သွင်းပြဋ္ဌာန်း ရတဲ့ ရည်ရွယ်ချက်ဟာ ကလေးသူငယ်တွေ အခွင့်အရေးပိုမိုရရှိဖို့ ကလေးသူငယ်တွေရဲ့ အကောင်းဆုံး အကျိုးစီးပွားကို မျှော်မှန်းပြီး ထည့်သွင်းရေးဆွဲခြင်း ဖြစ်ပါတယ်။ အသက် ၁၈ နှစ်အောက် အိမ်ထောင် ပြုခြင်းကြောင့် ဖြစ်ပေါ်လာတဲ့ ပညာရေး၊ စီးပွားရေး၊ လူမှုရေး၊ ကျန်းမာရေး နောက်ဆက်တွဲ ပြဿနာတွေမှာ ကောင်းကျိုးထက် ဆိုးကျိုးကပိုများပါတယ်။ ဒီလိုဆိုးကျိုး တွေဟာ ကလေးသူငယ်ဘဝမှာသာမက လူလတ်ပိုင်းအထိပါ အကျိုးသက်ရောက်မှုရှိပြီး သူတို့မိသားစု တွေရော၊ နိုင်ငံတော်မှာပါ ဝန်ထုပ်ဝန်ပိုးတွေ ဖြစ်လာမှာပါ။ အရွယ်မတိုင်ခင်အိမ်ထောင်ပြု ကိုယ်ဝန်ဆောင်တဲ့မိခင်ကနေ မွေးဖွားလာတဲ့ ကလေးတွေဟာ ခန္ဓာကိုယ်ဖွံ့ဖြိုးမှု နိမ့်ကျခြင်း၊ ဉာဏ်ရည်ဖွံ့ဖြိုးမှုနိမ့်ကျခြင်း၊ ရာဇဝတ်မှုကျူးလွန်မှုများနှင့် ဆက်စပ်ခြင်း တို့အပြင် ၎င်းတို့ဆယ်ကျော်သက်အရွယ် ရောက်လာတဲ့အခါမှာလည်း အရွယ်မတိုင်ခင် အိမ်ထောင်ပြုတဲ့ အလေ့အထတွေ ကူးဆက်သွားတတ်တယ်ဆိုတာ သုတေသနစာတမ်းတွေအရ တွေ့ရှိရပါတယ်။ အသက် ၁၈ နှစ်မတိုင်ခင် လက်ထပ်မှုတွေ များလာတာနဲ့အမျှ မလိုချင်ဘဲ ရလာတဲ့ကိုယ်ဝန်တွေ၊ စွန့်ပစ်ခံကလေးတွေ များလာနိုင်ပါတယ်။ မပြည့်စုံတဲ့ကလေးတွေ၊ မိဘမဲ့ကလေးတွေ များလာတာနဲ့ ဆက်စပ်ပြီး မွေးစားခြင်းဆိုင်ရာပြဿနာတွေလည်း ပေါ်ပေါက်လာမှာဖြစ်ပါတယ်။ မွေးစားခြင်းဆိုင်ရာ ပြဿနာတွေကတစ်ဆင့် နိုင်ငံတော်လုံခြုံရေးနဲ့သက်ဆိုင်တဲ့ ပြဿနာအဆင့်အထိ ရောက်လာပြီး မြေမြို၍ လူမျိုးမပျောက်၊ လူမျို၍လူမျိုးပျောက်မှာကို စိုးရိမ်တဲ့အတွက် မွေးဖွားကြောင်းမှတ်ပုံတင် အကြောင်းကြား သူတွေဟာ နိုင်ငံသားမိဘအုပ်ထိန်းသူတွေသာ ဖြစ်သင့်ကြောင်း၊ နိုင်ငံသားတိုင်းဟာ မိမိနိုင်ငံသား ကလေး သူငယ်များရဲ့ အကောင်းအကျိုးစီးပွားကို ဥပဒေနဲ့အညီ ရရှိခံစားနိုင်စေဖို့ ကလေးသူငယ်အခွင့်အရေး ဆိုင်ရာ ကွန်ဗန်းရှင်း CRC နဲ့ အမျိုးသားအကျိုးစီးပွားတို့နဲ့အညီ ကလေးသူငယ်အခွင့်အရေးများဆိုင်ရာ ဥပဒေကို အသီးသီးပြဋ္ဌာန်းကြကြောင်းဆိုပြီးတော့ အမျိုးသားလွှတ်တော်မှာ ကျယ်ကျယ်ပြန့်ပြန့် ထောက်ပြ ဆွေးနွေးခဲ့ကြပေမဲ့ မဲစနစ်နဲ့အတည်ပြုခဲ့တာကြောင့် ယခုတိုင် ဟာကွက်၊ ပျော့ကွက်တွေအဖြစ် ကျန်ရှိ နေဆဲပါ။ ဒါကြောင့် အနာဂတ်မြန်မာနိုင်ငံတော်အတွက် အရေးကြီးလှတဲ့ ဒီဥပဒေကို ဘယ်ဘက်ကို ဦးတည်ပြီးပြဋ္ဌာန်းမလဲဆိုတာ မကြာခင်မှာ ပြတ်ပြတ်သားသား စဉ်းစားဆုံးဖြတ်ကြရတော့မှာပါ။ လေးစားအပ်ပါသော နာယကကြီးခင်ဗျာ။ ကျွန်တော်တို့ကိုယ်တိုင် မိဘတွေဆိုရင် ကျွန်တော်တို့ရဲ့ သားသမီးတွေကို ဘယ်အရွယ်မှာမှ လက်ထပ်ခွင့်ပြုမယ်လို့ ဆုံးဖြတ်မလဲ။ ယခု ဒီလွှတ်တော်ကြီးထဲမှာ ရှိနေတဲ့ ကိုယ်စားလှယ်တော်ကြီးများကရော မိမိတို့သားသမီးတွေကို ဘယ်အရွယ်မှာ လက်ထပ်စေချင် ကြပါသလဲ။ နိုင်ငံတစ်ဝန်းက မိဘတွေကရော ကိုယ့်သားသမီးကိုယ် ဘယ်အရွယ်မှာ လက်ထပ်ခွင့် ပြုစေချင် မှာ ဖြစ်ပါသလဲဆိုတာ သေသေချာချာစဉ်းစားပြီး နိုင်ငံတစ်ဝန်းက မိဘတွေကိုယ်စား မှန်ကန်စွာ ဆုံးဖြတ် ပေးနိုင်ပါရန် တိုက်တွန်းရင်း အပိုဒ် ၂၃ ကို အမျိုးသားလွှတ်တော်ရဲ့ အတည်ပြုချက်အတိုင်း ပြည်ထောင်စု လွှတ်တော်ကြီးက ပြဋ္ဌာန်းပေးနိုင်ပါရန် လေးစားစွာ တင်ပြအပ်ပါတယ်ခင်ဗျာ။ အားလုံးကို ကျေးဇူးတင် ပါတယ်။</speech>
<speech type="speaker">ဝန်ကြီးဌာန သဘောထားပြောပါ။</speech>
<speech><agency id="30">ဦးစိုးအောင်(ဒုတိယဝန်ကြီး၊ လူမှုဝန်ထမ်း၊ ကယ်ဆယ်ရေးနှင့် ပြန်လည်နေရာချထားရေးဝန်ကြီး ဌာန)</agency>နာယကကြီးခင်ဗျာ။ ကျွန်တော်တို့ ဒီ ကလေးသူငယ်အခွင့်အရေးဥပဒေနဲ့ ပတ်သက်ပြီးတော့မှ ကျွန်တော်တို့ ထူးထူးခြားခြားနဲ့ ဆွေးနွေးနေရတဲ့ ပုဒ်မဖြစ်ပါတယ်။ ဒီအပေါ်မှာလည်း ကျွန်တော်တို့တွေ ဒီလွှတ်တော်နှစ်ရပ်စလုံးပေါ်မှာ လိုက်ပါပြီးတော့မှ ဆွေးနွေးခဲ့ကြရပါတယ်။ အရေးလည်းကြီးပါတယ်။ အဲဒီတော့ ကျွန်တော်တို့အနေအထား နိုင်ငံမှာဆိုလို့ရှိရင် တည်ဆဲဥပဒေများကရော၊ ဓလေ့ထုံးတမ်းဥပဒေ များအရလည်း ကျွန်တော်တို့ ကျင့်သုံးနေဆဲ ဖြစ်နေပါတယ်။ ဒါကြောင့်လည်း ကျွန်တော်တို့ ဒီဥပဒေကြမ်း ပူပေါင်းကော်မတီရဲ့ သဘောထားမှတ်ချက်မှာလည်း ကျွန်တော်တို့ ဖော်ပြပြီးဖြစ်ပါတယ်။ ရော၊ ဓလေ့ထုံးတမ်းဥပဒေများမှာ သတ်မှတ်ထားတဲ့အတိုင်း ဖြစ်စေရန်ဆိုတဲ့ အနေအထားမျိုးကို ဖော်ညွှန်း ထားပြီးဖြစ်ပါတယ်။ ဒါပေမယ့် ကျွန်တော်တို့ ထိမ်းမြားလက်ထပ်ခြင်း၊ စာချုပ်ချုပ်ဆို၍ လက်ထပ်ခြင်း သို့မဟုတ် ကတိသစ္စာပြု၍ ထိမ်းမြားခြင်းဖြစ်ပါက ဒီလက်ထပ်ထိမ်းမြားရန် ပဋိညာဉ်ပြုနိုင်တဲ့အသက်ဟာ ၁၈ နှစ်ပြည့်ပြီးဖြစ်ရမယ်လို့ ကျွန်တော်တို့ တိတိကျကျ ဖော်ပြပြီးဖြစ်ပါတယ်။ ဒါကြောင့် လက်ရှိဓလေ့ ထုံးတမ်းဥပဒေရော၊ တည်ဆဲဥပဒေများ ကျင့်သုံးနေတဲ့ ျိုးမှာ ကျွန်တော်တို့အနေနဲ့ ဒီပြည်ထောင်စုဥပဒေကြမ်းပူးပေါင်းကော်မတီရဲ့ သဘောထားမှတ်ချက်အတိုင်း ဝန်ကြီးဌာနအနေနဲ့ သဘော ကျွန်တော်တို့ ဝန်ကြီးဌာနအနေနဲ့လည်း စောစီးစွာ အိမ်ထောင်ပြုခြင်းနဲ့ ဖြစ်ပေါ်လာနိုင်တဲ့ ကျန်းမာရေး၊ လူမှုရေးအရ ဆိုးကျိုးများကို လွှတ်တော်ကိုယ်စားလှယ်ကြီးများကလည်း ထောက်ပြထား တဲ့အတွက် ဒီအပိုင်းတွေကိုလည်း ကျွန်တော်တို့အနေနဲ့ ပြည်သူလူထုကို အသိပညာပေးမှုကို ကျယ်ကျယ် ပြန့်ပြန့် ဆက်လက်ဆောင်ရွက်သွားမှာဖြစ်ပါကြောင်း လေးစားစွာ တင်ပြအပ်ပါတယ်။</speech>
<speech type="speaker">ဥပဒေကြမ်းပူးပေါင်းကော်မတီ သဘောထားပြောပါ။</speech>
<speech><mp id="136">ဒေါက်တာမြတ်ဉာဏစိုး (တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ကျွန်တော်တို့ ဒီမှာကတော့ သဘောကွဲတာမှာ ပြည်သူ့လွှတ်တော်နဲ့ အမျိုးသားလွှတ်တော်မှာ အမျိုးသားလွှတ်တော်ကတော့ မူလအဆိုပြုပြဋ္ဌာန်းချက်မှာပါရှိတဲ့ စကားရပ်တွေ တော်တော်များများကို ပယ်ဖျက်ထားတာကို တွေ့ရပါတယ်။ ဥပဒေကြမ်းပူးပေါင်းကော်မတီရဲ့ သဘောထားမှတ်ချက်ကို တင်ပြ ရမယ်ဆိုရင်တော့ ကျွန်တော်တို့က ဥပဒေရှုထောင့်အရပဲ သုံးသပ်တင်ပြအပ်ပါတယ်။ ဥပဒေအသစ် တစ်ရပ်ရဲ့ ပြဋ္ဌာန်းချက်တွေဟာ နိုင်ငံတစ်နိုင်ငံမှာ Exciting ဖြစ်နေတဲ့ တည်ဆဲဥပဒေတွေနဲ့ ဓလေ့ ထုံးတမ်းဥပဒေများအပေါ်မှာ ဝိရောဓိဖြစ်နိုင်တဲ့ ပြဋ္ဌာန်းချက်မျိုး မဖြစ်စေဖို့လိုအပ်ပါတယ်။ ကြောင့်မို့လို့ ကျွန်တော်တို့ ကော်မတီအနေနဲ့ မူလက ပြည်သူ့လွှတ်တော်က အတည်ပြုထားတဲ့ ထိမ်းမြား လက်ထပ်ခြင်း၊ စာချုပ်ချုပ်ဆို၍လက်ထပ်ခြင်း ဆိုတာတွေအပြင် ကတိသစ္စာပြု၍ ထိမ်းမြား လက်ထပ်ခြင်း ကိုပါ ကျွန်တော်တို့ ဖြည့်စွက်ထားပြီးပါပြီ။ အဲဒီအတွက်ကြောင့်မို့လို့ ဒီဟာတွေကိုတော့ အသက် ၁၈ နှစ် ပြည့်ပြီးသူမှ ဆောင်ရွက်ခွင့်ရှိမယ်ဆိုတဲ့ ပြဋ္ဌာန်းချက်မျိုးကိုလည်း ပြည့်စုံစွာ ပြင်ဆင်ဖြည့်စွက်ခဲ့ပြီးပြီဖြစ်တဲ့ အတွက်ကြောင့်မို့လို့ ဥပဒေကြမ်းပူးပေါင်းကော်မတီရဲ့ ပြင်ဆင်ချက်အတိုင်း လွှတ်တော်က ဆက်လက် အတည်ပြုပေးနိုင်ဖို့ တင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ တင်ပြပါ အပိုဒ်များနဲ့ စပ်လျဉ်းပြီး ဥပဒေကြမ်းပူးပေါင်းကော်မတီရဲ့ ပြင်ဆင်ချက်ရှိတဲ့အပြင် လွှတ်တော်ကိုယ်စားလှယ်များရဲ့ ဆွေးနွေးချက် များအရ တစ်ဦးကပယ်ဖျက်ဖို့ အဆိုတင်သွင်းပြီး ၆ ဦးက အမျိုးသားလွှတ်တော်ရဲ့ အတည်ပြုချက်အတိုင်း ထောက်ခံဆွေးနွေးသွားတာတွေ့ရပါတယ်။ ဒါကြောင့် ပထမအဆင့်အနေနဲ့ ဥပဒေကြမ်းပူးပေါင်းကော်မတီရဲ့ ပြင်ဆင်ချက်နဲ့ ဒေါက်တာ တင်တင်ဝင်းရဲ့ အဆိုပြုချက်တို့အပေါ် ဦးစွာ အဆုံးအဖြတ်ရယူမှာ ဖြစ်ပါတယ်။ ထောက်ခံဆန္ဒမဲများရင် ဥပဒေကြမ်းပူးပေါင်းကော်မတီရဲ့ ပြင်ဆင်ချက်က အတည်ဖြစ်ပြီး ကန့်ကွက်ဆန္ဒမဲများရင် ဒေါက်တာ တင်တင်ဝင်းရဲ့ အဆိုပြုချက်က အတည်ဖြစ်မှာ ဖြစ်ပါတယ်။ ဒုတိယအဆင့်အနေနဲ့ ပထမအဆင့် အတည်ပြုချက်နဲ့ ကိုယ်စားလှယ် ၆ ဦး အဆိုပြုတဲ့ အမျိုးသား လွှတ်တော်ရဲ့ အတည်ပြုချက်တို့ကို ဆက်လက်အဆုံးအဖြတ် ရယူသွားမှာဖြစ်ပါတယ်။ ပထမအဆင့်ကို ဆောင်ရွက်ပါ့မယ်။ အဆိုမှာ ဥပဒေကြမ်း၏ အပိုဒ် ၂၃ သည် ဥပဒေကြမ်းပူးပေါင်း ကော်မတီ၏ ပြင်ဆင်ချက်အတိုင်း ဤဥပဒေကြမ်း၏ အစိတ်အပိုင်းဖြစ်သင့်သည်။ ဒီအဆိုကို သဘောတူ မတူ လွှတ်တော်ရဲ့ ဆန္ဒရယူပါ့မယ်။ ဆန္ဒမဲပေးကြဖို့အသင့်ရှိစေလိုပါတယ်။ ဆန္ဒမဲပေးနိုင်ကြပါပြီ။ လွှတ်တော်ကိုယ်စားလှယ်များ စက်ခလုတ်အသုံးပြု၍ ဆန္ဒမဲပေးကြပါသည်။</speech>
<speech type="speaker">အဆိုကို ထောက်ခံမဲ (၂၃၃)မဲ၊ ကန့်ကွက်မဲ(၁၈၈)မဲ၊ ကြားနေမဲ (၃)မဲ ဖြစ်ပါတယ်။</speech>
<speech type="speaker">ထောက်ခံဆန္ဒမဲများတဲ့အတွက် ဥပဒေကြမ်းပူးပေါင်းကော်မတီ၏ ပြင်ဆင်ချက် အတိုင်း အတည်ဖြစ်ကြောင်း ကြေညာပါတယ်။</speech>
<speech type="speaker">ဆက်လက်ပြီး ဒုတိယအဆင့်အနေနဲ့ ပထမအဆင့်အတည်ဖြစ်တဲ့ ဥပဒေကြမ်း ပူးပေါင်းကော်မတီရဲ့ ပြင်ဆင်ချက်နဲ့ ကိုယ်စားလှယ် ၆ ဦးတို့ရဲ့ အဆိုပြုချက်ဖြစ်တဲ့ အမျိုးသားလွှတ်တော်ရဲ့ အတည်ပြုချက်တို့ကို မဲခွဲဆုံးဖြတ်သွားမှာဖြစ်ပါတယ်။ အဆိုမှာ ဥပဒေကြမ်း၏ အပိုဒ် ၂၃ သည် ဥပဒေကြမ်းပူးပေါင်းကော်မတီ၏ ပြင်ဆင်ချက်အတိုင်း ဤဥပဒေကြမ်း၏ အစိတ်အပိုင်းဖြစ်သင့်သည်။ ဒီအဆိုကို သဘောတူ မတူ လွှတ်တော်ရဲ့ ဆန္ဒရယူပါ့မယ်။ ဆန္ဒမဲပေးကြဖို့ အသင့်ရှိစေလိုပါတယ်။ ဆန္ဒမဲပေးနိုင်ကြပါပြီ။ လွှတ်တော်ကိုယ်စားလှယ်များ စက်ခလုတ်အသုံးပြု၍ ဆန္ဒမဲပေးကြပါသည်။</speech>
<speech type="speaker">အဆိုကို ထောက်ခံမဲ (၁၉၀)မဲ၊ ကန့်ကွက်မဲ(၂၃၅)မဲ၊ ကြားနေမဲ (၄)မဲ ဖြစ်ပါတယ်။</speech>
<speech type="speaker">ကန့်ကွက်ဆန္ဒမဲများတဲ့အတွက် အမျိုးသားလွှတ်တော်၏ အတည်ပြုချက် အတိုင်း အတည်ဖြစ်ကြောင်း ကြေညာပါတယ်။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဆက်လက်ပြီးတော့ ဥပဒေကြမ်းရဲ့ အပိုဒ်(၅၀) အပိုဒ်ခွဲ(င)ကိုတော့ ပြည်သူ့လွှတ်တော်ရဲ့ အတည်ပြုချက် အတိုင်း လွှတ်တော်က ပယ်ဖျက်အတည်ပြုပေးနိုင်ပါရန် အဆိုပြုတင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၅၀ အပိုဒ်ခွဲ(င)ကို ပြည်သူ့လွှတ်တော်၏ အတည်ပြုချက်အတိုင်း ပယ်ဖျက်ရန်ဖြစ်သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဆက်လက်ပြီးတော့ ဥပဒေကြမ်းရဲ့ အပိုဒ် ၆၀ အပိုဒ်ခွဲ(ဃ) ကိုလည်းပဲ ပြည်သူ့လွှတ်တော်ရဲ့ အတည်ပြုချက်အတိုင်း ပြည်ထောင်စုလွှတ်တော်က ဆက်လက်အတည်ပြု ဆောင်ရွက်ပေးနိုင်ပါရန် အဆိုပြု တင်ပြအပ်ပါတယ်ခင်ဗျာ။</speech>
<speech type="speaker">ဗိုလ်မှူးဇော်ဝင်းဦး တပ်မတော်သား အမျိုးသားလွှတ်တော်ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဗိုလ်မှူးဇော်ဝင်းဦး(တပ်မတော်သားအမျိုးသားလွှတ်တော်ကိုယ်စားလှယ်)</mp>အားလုံးပဲ မင်္ဂလာပါခင်ဗျာ။ ကျွန်တော်ကတော့ တပ်မတော်သား အမျိုးသားလွှတ်တော်ကိုယ်စားလှယ် ဗိုလ်မှူးဇော်ဝင်းဦး ဖြစ်ပါတယ်။ ကျွန်တော့အနေနဲ့ ဥပဒေကြမ်းရဲ့ အပိုဒ် ၆၀ အပိုဒ်ခွဲ(ဃ)ကို အမျိုးသားလွှတ်တော်ရဲ့ အတည်ပြုချက်အတိုင်း ထားရှိလိုပါတယ်။ Power Point ဖြင့် တင်ပြခွင့်ပြုပါခင်ဗျာ။ လေးစားအပ်ပါသော နာယကကြီးခင်ဗျာ။ ဖွဲ့စည်းပုံအခြေခံ ၂၀၀၈ ခုနှစ် ပုဒ်မ ၄ တွင် နိုင်ငံတော်၏ အချုပ်အခြာအာဏာသည် နိုင်ငံသားများထံမှဆင်းသက်ပြီး နိုင်ငံတော်တစ်ဝန်းလုံး၌ တည်သည်ဟုလည်းကောင်း၊ ပုဒ်မ ၂၁(က)တွင် နိုင်ငံသားတိုင်းသည် ဤဖွဲ့စည်းပုံအခြေခံတွင် သတ်မှတ်ပြဋ္ဌာန်းထားသည့်အတိုင်း တန်းတူ ညီမျှမှုအခွင့်အရေး၊ လွတ်လပ်မှုအခွင့်အရေး၊ တရားမျှတမှုအခွင့်အရေးတို့ ခံစားခွင့်ရှိသည်ဟုလည်းကောင်း၊ ပုဒ်မ ၄၃ရ တွင် နိုင်ငံတော်သည် မည်သူ့ကိုမဆို ဥပဒေအရာတွင် တန်းတူညီမျှ အခွင့်အရေးရရှိစေရမည် ထို့အပြင် ဥပဒေ၏ အကာအကွယ်ကိုလည်း တန်းတူညီမျှစွာ ရယူခွင့်ပေးရမည်ဟုလည်းကောင်း ပြဋ္ဌာန်း ထားပါတယ်။ ကလေးသူငယ် အခွင့်အရေးများဆိုင်ရာဥပဒေသည် မြန်မာနိုင်ငံတစ်ဝန်းလုံးရှိ နိုင်ငံသား ကလေးသူငယ်များအားလုံးတို့အတွက် ရေးဆွဲပြဋ္ဌာန်းခြင်း ဖြစ်ပါတယ်။ နိုင်ငံတော်၏ တပ်မတော်အပါအဝင် နိုင်ငံတော်၏ တပ်မတော်မဟုတ်သည့် အခြားလက်နက်ကိုင် အဖွဲ့အစည်းများအတွက်ပါ ပြဋ္ဌာန်းချက်မှာ တိတိကျကျ ဖော်ပြလိုသောကြောင့် ဥပဒေကြမ်း၏ အပိုဒ် ၆၀(ဃ)တွင် အမျိုးသားလွှတ်တော်၏ အတည် ပြုချက်အတိုင်း လက်နက်ကိုင်ပဋိပက္ခနှင့်ဆက်စပ်၍ ကလေးသူငယ်များအပေါ် ချိုးဖောက်မှုများအတွက် တပ်မတော်အပါအဝင် မည်သည့်လက်နက်ကိုင်အဖွဲ့မျှမဆိုလည်းကောင်း၊ ထိုသို့လွှဲပြောင်းပေးပြီးနောက် စစ်ဖက်တရားရုံး၏ ဆုံးဖြတ်ချက်မိ ကို လုပ်ထုံးလုပ်နည်းနှင့်အညီ တောင်းယူ၍ ချိုးဖောက်ခံရသော ကလေးသူငယ်၏ မိသားစုထံပေးပို့ရမည်ဟုလည်းကောင်း ထားရှိလိုပါကြောင်းနှင့် ပြည်ထောင်စုလွှတ်တော် ကြီးမှ အတည်ပြုပေးနိုင်ပါရန် လေးစားစွာ တင်ပြအပ်ပါတယ်ခင်ဗျာ။</speech>
<speech type="speaker">ဝန်ကြီးဌာန သဘောထားပြောပါ။</speech>
<speech><agency id="30">ဦးစိုးအောင်(ဒုတိယဝန်ကြီး၊ လူမှုဝန်ထမ်း၊ ကယ်ဆယ်ရေးနှင့် ပြန်လည်နေရာချထားရေးဝန်ကြီး ဌာန)</agency>နာယကကြီးခင်ဗျာ။ တင်ပြပါ ကျွန်တော်တို့ ဒီတပ်မတော်အပါအဝင် မည်သည့်လက်နက်ကိုင် အဖွဲ့မဆို ဆိုတဲ့အနေအထားမျိုးမှာ ကျွန်တော်တို့အနေနဲ့ ဥပဒေကြမ်းပူးပေါင်းကော်မတီက အဆိုပြုထားတဲ့ အတိုင်းပဲဖြစ်ပါတယ်။ ဘာကြောင့်လဲဆိုလို့ရှိရင် ကျွန်တော်တို့ တာဝန်ရှိသူများ ကျွန်တော်တို့ ပါရှိသွားလို့ ရှိရင် မည်သူမဆို အားလုံးကို အကျုံးဝင်ပြီးဖြစ်တဲ့အတွက် ဥပဒေကြမ်းပူးပေါင်းကော်မတီရဲ့ သဘောထား မှတ်ချက်အတိုင်း ဖြစ်ပါကြောင်း လေးစားစွာ တင်ပြအပ်ပါတယ်။</speech>
<speech type="speaker">ဥပဒေကြမ်းပူးပေါင်းကော်မတီ သဘောထားပြောပါ။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ Power Point မှာတင်ပြထားတဲ့အတိုင်းပါပဲ။ ကျွန်တော်တို့ လွှတ်တော်နှစ်ရပ် သဘောကွဲတာက ကျွန်တော်တို့ တပ်မတော်အပါအဝင် မည်သည့် လက်နက်ကိုင်အဖွဲ့မျှမဆို ဆိုတဲ့စကားရပ်အပါအဝင် ၂ ချက် သဘောကွဲနေတာ ဖြစ်ပါတယ်။ ဥပဒေကြမ်း ပူးပေါင်းကော်မတီရဲ့ သဘောထားမှတ်ချက်ကို တင်ပြပါ့မယ်။ မူလပထမ တင်ပြထားတဲ့အတိုင်းပဲ ဥပဒေ ရေးထုံးအရ ပြုလုပ်သူ(Subject) သီးခြားဖော်ပြရန် မလိုပါဘူး။ တစ်စုံတစ်ဦးက တားမြစ်ချက်ကို ဖောက်ဖျက် ကျူးလွန်လို့သာ ပြစ်မှုပေါ်ပေါက်တာ ဖြစ်ပါတယ်။ မည်သူမဆို ဆိုတဲ့စကားရပ်ကို သီးခြားဖော်ပြထားခြင်း မရှိပေမယ့်လည်း အကျုံးဝင်ပြီးဖြစ်တယ်လို့မှတ်ယူရမှာ ဖြစ်ပါတယ်။ ခုနဒုတိယဝန်ကြီး တင်ပြသွား သလိုပါပဲ။ တာဝန်ရှိသူများအား အရေးယူတရားစွဲဆို တင်ပို့နိုင်ရေးဆိုတဲ့ အချက်က ဒီအပိုဒ်မှာ အဓိက ဖြစ်ပါတယ်။ ဒါကြောင့်မို့လို့ ဥပဒေရဲ့ ရေးထုံးဟာ ဝိရောဓိဖြစ်စေမယ့် စကားရပ် မျိုးမဖြစ်စေရန် လိုအပ်တဲ့ အတွက်ကြောင့်မို့လို့ ပြည်သူ့လွှတ်တော်ရဲ့ အတည်ပြုချက်အတိုင်း လွှတ်တော်က အတည်ပြုပေးနိုင်ပါရန် ဆက်လက်အဆိုပြု တင်ပြအပ်ပါတယ်ခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၆၀ အပိုဒ်ခွဲ(ဃ)သည် ပြည်သူ့လွှတ်တော်၏ အတည်ပြုချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို သဘောတူ မတူ လွှတ်တော်ရဲ့ ဆန္ဒရယူပါ့မယ်။ ဆန္ဒမဲပေးကြဖို့ အသင့်ရှိစေလို ပါတယ်။ ဆန္ဒမဲပေးနိုင်ကြပါပြီ။ လွှတ်တော်ကိုယ်စားလှယ်များ စက်ခလုတ်အသုံးပြု၍ ဆန္ဒမဲပေးကြပါသည်။</speech>
<speech type="speaker">အဆိုကို ထောက်ခံမဲ (၂၃၀)မဲ၊ ကန့်ကွက်မဲ(၁၈၅)မဲ ဖြစ်ပါတယ်။</speech>
<speech type="speaker">ထောက်ခံဆန္ဒမဲများတဲ့အတွက် ပြည်သူ့လွှတ်တော်၏ အတည်ပြုချက် အတိုင်း အတည်ဖြစ်ကြောင်း ကြေညာပါတယ်။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဥပဒေကြမ်းရဲ့ အပိုဒ် ၆၁ အပိုဒ်ခွဲ(င)ကိုတော့ ပြည်သူ့လွှတ်တော်ရဲ့ အတည်ပြုချက်အတိုင်း ပြည်ထောင်စုလွှတ်တော်က အတည်ပြုပေးနိုင်ပါရန် အဆိုပြုတင်ပြအပ်ပါတယ်ခင်ဗျာ။</speech>
<speech type="speaker">ဦးလားလ်မင်းထန် ချင်းပြည်နယ် မဲဆန္ဒနယ်အမှတ်(၁၀) ဆွေးနွေးဖို့ဖြစ်ပါတယ်။</speech>
<speech><mp id="1238">ဦးလားလ်မင်းထန်(မဲဆန္ဒနယ်အမှတ်-၁၀၊ ချင်းပြည်နယ်)</mp>လေးစားအပ်ပါသော နာယကကြီး နှင့်တကွ အားလုံးမင်္ဂလာပါ။ နာယကကြီးခင်ဗျာ Power Point ဖြင့်တင်ပြခွင့်ပြုရန် တောင်းခံအပ်ပါတယ် ခင်ဗျား။ အပိုဒ် ၆၁ မှာ ဥပဒေရဲ့ ခြေဆင်းဟာ မည်သူမဆို လက်နက်ကိုင်ပဋိပက္ခအတွင်း ကလေးသူငယ် များနဲ့ပတ်သက်၍ အောက်ဖော်ပြပါ ချိုးဖောက်မှုတစ်ခုခုကျူးလွန်ပါက ပြစ်မှုကျူးလွန်ရာရောက်သည် ဆိုပြီးတော့မှ ဒီခြေဆင်းထဲမှာ ဖော်ပြထားပါတယ်။ အဲဒီတော့ ၆၁(င)မှာ ကျောင်း သို့မဟုတ် ကလေး သူငယ်များ တက်ရောက်ကုသသည့် ဆေးရုံကို တိုက်ခိုက်ခြင်း၊ အသုံးပြုခြင်း ဆိုတဲ့ဟာက အမျိုးသား လွှတ်တော်ရဲ့ အတည်ပြုချက်အတိုင်း အသုံးပြုခြင်းဆိုတဲ့ဟာကို ထည့်သွင်းချင်ပါတယ်။ ဘာဖြစ်လို့လဲ ဆိုတော့ ကလေးသူငယ်တွေ တက်တဲ့ကျောင်းတွေကို တမင်သက်သက် တိုက်ခိုက်တဲ့ဟာကတော့ အင်မတန်မှ ရှားပါတယ်။ အဲဒီတော့ လက်နက်ကိုင်အဖွဲ့အစည်းတစ်ခုခုဟာ အဲဒီနေရာကို အသုံးပြုမှသာ တစ်ဖက် လက်နက်ကိုင်အဖွဲ့ အစည်းကလည်း ပြန်လည်တိုက်ခိုက်လာမှာ ဖြစ်တဲ့အတွက်ကြောင့် ဒီအသုံးပြုခြင်း ဆိုတဲ့ဟာကို အမျိုးသားလွှတ်တော်ရဲ့ အတည်ပြုချက်အတိုင်း ထည့်သွင်းချင်ပါတယ်။ အားလုံးကို ကျေးဇူး တင်ပါတယ်။</speech>
<speech type="speaker">ဝန်ကြီးဌာန သဘောထားပြောပါ။</speech>
<speech><agency id="30">ဦးစိုးအောင်(ဒုတိယဝန်ကြီး၊ လူမှုဝန်ထမ်း၊ ကယ်ဆယ်ရေးနှင့် ပြန်လည်နေရာချထားရေးဝန်ကြီး ဌာန)</agency>နာယကကြီးခင်ဗျာ။ လွှတ်တော်ကိုယ်စားလှယ်ကြီး အဆိုတင်အတည်ပြုတာနဲ့ပတ်သက်လို့ ကျွန်တော်တို့ တင်ပြမယ်ဆိုလို့ရှိရင် ဒီအရေးအသားမှာဆိုလို့ရှိရင် ရိုးရိုးသားသားအသုံးပြုနေတဲ့ သူများ အတွက်လည်း အကျုံးဝင်နေတဲ့ သဘောသက်ရောက်မှာဖြစ်တဲ့အတွက် အဓိကအားဖြင့် ကျွန်တော်တို့ တိုက်ခိုက်ခြင်းပေါ်မှာ ကျွန်တော်တို့ အာရုံစူးစိုက်ပြီးတော့မှ ထည့်တာဖြစ်ပါတယ်။ ဒါကြောင့် ဒီဟာနဲ့ ပတ်သက်လို့ ကျွန်တော်တို့ ဒီပြည်သူ့လွှတ်တော်ရဲ့ အတည်ပြုချက်အတိုင်း ဥပဒေကြမ်းပူးပေါင်း ကော်မတီမှ သဘောထားမှတ်ချက်အတိုင်း ကျွန်တော်တို့ ဝန်ကြီးဌာနက သဘောတူပါကြောင်း လေးစားစွာ တင်ပြအပ်ပါတယ်။</speech>
<speech type="speaker">ဥပဒေကြမ်းပူးပေါင်းကော်မတီ သဘောထားပြောပါ။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ကျွန်တော်တို့ ဒီမှာအသုံးပြုခြင်းဆိုတဲ့ စကားရပ်တစ်ခု အမျိုးသားလွှတ်တော်က ဖြည့်စွက်ထား တာဖြစ်ပါတယ်။ ကျွန်တော်တို့ ကော်မတီရဲ့ သဘောထားမှတ်ချက်ကိုတင်ပြပါမယ်။ ဥပဒေတစ်ရပ်ရဲ့ ရေးထုံးဟာ တိကျစွာ လိုက်နာဆောင်ရွက်နိုင်တဲ့ စကားရပ်တွေဖြစ်ရမှာပါ။ ကျွန်တော်တို့ ဂျီနီဗာ ကွန်ဗင်းရှင်းနဲ့ ကျန်းမာရေးစောင့်ရှောက်မှုဆိုင်ရာကျင့်ဝတ် Medical Ethics တွေအရ ကျွန်တော်တို့က ရန်သူဖြစ်စေ၊ မိတ်ဆွေဖြစ်စေ နေရာမရွေး ကုသမှုပေးရမှာဖြစ်ပါတယ်။ ဘာလို့လဲဆိုတော့ ခုန ကျွန်တော်တို့ ဒီအပိုဒ်ခွဲမှာက ကျောင်းတင်မကပါဘူးခင်ဗျ။ ဆေးရုံတွေလည်း ပါပါတယ်။ ဒါပေမယ့် ဒီလိုအသုံးပြုတဲ့ နေရာမှာ တစ်လွဲအသုံးချခြင်းပေါ့နော်။ Miss Used လုပ်ရင်တော့ တည်ဆဲဥပဒေတွေနဲ့ အရေးယူဆောင်ရွက် လို့ရပါတယ်။ ဒါကြောင့်မို့လို့ ပြည်သူ့လွှတ်တော်ရဲ့ အတည်ပြုချက်က ပြည့်စုံပြီး ဖြစ်တဲ့အတွက်ကြောင့် မို့လို့ ပြည်သူ့လွှတ်တော်ရဲ့ အတည်ပြုချက်အတိုင်းပဲ ဆက်လက်အတည်ပြုပေးနိုင်ပါရန် သဘောထား မှတ်ချက်ပြု တင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၆၁ အပိုဒ်ခွဲ(င)သည် ပြည်သူ့လွှတ်တော်၏ အတည်ပြုချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့် သည်။ ဒီအဆိုကို သဘောတူ မတူ လွှတ်တော်ရဲ့ ဆန္ဒရယူပါ့မယ်။ ဆန္ဒမဲပေးကြဖို့ အသင့်ရှိစေလိုပါတယ်။ ဆန္ဒမဲပေးနိုင်ကြပါပြီ။ လွှတ်တော်ကိုယ်စားလှယ်များ စက်ခလုတ်အသုံးပြု၍ ဆန္ဒမဲပေးကြပါသည်။</speech>
<speech type="speaker">အဆိုကို ထောက်ခံမဲ (၃၈၇)မဲ၊ ကန့်ကွက်မဲ(၁၇)မဲ ဖြစ်ပါတယ်။</speech>
<speech type="speaker">ထောက်ခံဆန္ဒမဲများတဲ့အတွက် ပြည်သူ့လွှတ်တော်၏ အတည်ပြုချက် အတိုင်း အတည်ဖြစ်ကြောင်း ကြေညာပါတယ်။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဆက်လက်ပြီးတော့ ဥပဒေကြမ်းရဲ့ အပိုဒ် ၆၁ အပိုဒ်ခွဲ(စ)ကိုလည်း ပြည်သူ့လွှတ်တော်ရဲ့ အတည် ပြုချက်အတိုင်း ပြည်ထောင်စုလွှတ်တော်က အတည်ပြုပေးနိုင်ပါရန် အဆိုပြုတင်ပြအပ်ပါတယ်ခင်ဗျာ။</speech>
<speech type="speaker">ဗိုလ်မှူးဇော်ဝင်းဦး တပ်မတော်သား အမျိုးသားလွှတ်တော်ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဗိုလ်မှူးဇော်ဝင်းဦး(တပ်မတော်သားအမျိုးသားလွှတ်တော်ကိုယ်စားလှယ်)</mp>နာယကကြီး ခင်ဗျာ။ ဥပဒေကြမ်းရဲ့ အပိုဒ် ၆၁(စ)ကို အမျိုးသားလွှတ်တော်ရဲ့ အတည်ပြုချက်အတိုင်း ထားရှိလိုပါတယ်။ Power Point ဖြင့် တင်ပြခွင့်ပြုပါခင်ဗျာ။ အပိုဒ် ၆၁(စ)ကို ပြည်သူ့လွှတ်တော်ရဲ့ အတည်ပြုချက်အတိုင်း ပြဋ္ဌာန်းလိုက်ပါက လက်နက်ကိုင်ပဋိပက္ခဖြစ်ပွားနေတဲ့ြေလုံခြုံရေးဆောင်ရွက်နေသူများကို ရာဇဝတ်ကြောင်းအရ အရေးယူနိုင်ရန် ပြဋ္ဌာန်းလိုက်သလိုဖြစ်နေပါတယ်။ အကူအညီ အထောက်အပံ့များ ပေးတဲ့အခါ လုံခြုံမှုမရှိရင် တားဆီးရမှာဖြစ်ပါတယ်။ အခြားရည်ရွယ်ချက်များဖြင့် ထောက်ပံ့ရေးပစ္စည်း များပေးဖို့ရန် ကြံစည်လုပ်ဆောင်လာမှုများ မသမာသောနည်းလမ်းများလည်း ရှိနေတာတွေ့ရပါတယ်။ ကျွန်တော်တို့ တပ်မတော်အနေနဲ့ လက်နက်ကိုင် ပဋိပက္ခအတွင်း ပိတ်မိနေသူ ကလေးသူငယ်အပါအဝင် အရပ်သားများကို ဘေးကင်းလုံခြုံရာသို့ ပို့ဆောင် ပေးခြင်း၊ စားနပ်ရိက္ခာထောက်ပံ့ခြင်း၊ ကျန်းမာရေး စောင့်ရှောက်မှုပေးခြင်းများ အမြဲဆောင်ရွက်ပေးရ ပါတယ်။ ဒီပုဒ်မနဲ့ဆက်စပ်ပြီး ဆွေးနွေးရမယ်ဆိုရင် ကျွန်တော်တို့နိုင်ငံဟာ ကမ္ဘာ့လူဦးရေ အများဆုံး နိုင်ငံအနေနဲ့ နိုင်ငံဧရိယာကျဉ်းမြောင်းပြီး လူဦးရေပေါက်ကွဲနေတဲ့ နိုင်ငံတို့ကြားမှာ တည်ရှိနေတာဖြစ်ပါတယ်။ ယခုပြဋ္ဌာန်းမယ့် ကလေးသူငယ် အခွင့်အရေးများဆိုင်ရာဥပဒေမှာလည်း စိုးရိမ်ဖွယ်ရာအချက် အလက်တွေကို တွေ့နေရပါတယ်။ ဒီအခြေအနေတွေဟာ လက်ရှိရှုပ်ထွေးနေတဲ့ နယ်စပ်ဒေသအခြေအနေ များအပေါ် နောင်အနာဂတ်မှာ ထပ်ဆင့်ဝန်ပိလာစေနိုင်တဲ့ ဝန်ထုပ်ဝန်ပိုးများ ဖြစ်စေတဲ့အတွက်ကြောင့် ဖြစ်ပါတယ်။ ဥပဒေပြဋ္ဌာန်းရာမှာ အားနည်းချက်ဟာကွက် များမရှိဖို့ အထူးလိုအပ်လှပါတယ်။ ဥပမာ-ပုဒ်မ ၂၁၊ ၂၈ တို့ကို ဆွေးနွေးစဉ်က နိုင်ငံသားမဟုတ်တဲ့ ဘင်္ဂါလီကလေးငယ်များကို နိုင်ငံသားဖြစ်တဲ့ဘင်္ဂါလီများက ဤဥပဒေအရ တရားဝင်မွေးစားခွင့် လွယ်လွယ်ကူကူရရှိသွားစေနိုင်တဲ့ ပြဋ္ဌာန်းချက်ဖြစ်နေလို့ ကလေး မွေးစားခြင်းဆိုင်ရာ ပြဋ္ဌာန်းချက်တွေမှာ အုတ်ရောရော ကျောက်ရောရောပါမလာစေဖို့အတွက် မွေးစား ခံရသူကလေးရဲ့ ဇာစ်မြစ်သမိုင်းကြောင်း၊ နိုင်ငံသားဖြစ်မှုနဲ့ ပတ်သက်တဲ့ သတ်မှတ်ပြဋ္ဌာန်းချက်တွေဟာ ရှင်းလင်းတိကျ ခိုင်မာဖို့ဆိုတာ တွေ့ရပါတယ်။ မွေးဖွားခြင်း မှတ်ပုံတင်ရာမှာလည်း မွေးဖွားရာနေရာကို တစ်ဖက်လှည့်နဲ့အတည်ပြုတာမျိုး ကလေးမွေးစားခွင့်ပြုခြင်း၊ မွေးစားခွင့်ရုပ်သိမ်းခြင်းနဲ့ ဂေဟာသို့အပ်နှံ စေရန် ဆောင်ရွက်နိုင်ခြင်းစတဲ့ ကိစ္စရပ်တွေမှာလည်း လုပ်ပိုင်ခွင့်တွေကို အဖွဲ့စနစ်နဲ့မဟုတ်ဘဲ တစ်ဦး တစ်ယောက်ထံမှ လုပ်ပိုင်ခွင့်အာဏာကို အပ်နှင်းထားတာမျိုးတွေဟာ အနာဂတ်မှာ ဒေသခံတိုင်းရင်းသား တွေကို တိုင်းတစ်ပါးသားတွေက အုံနဲ့ကျင်းနဲ့ လွှမ်းမိုးသွားရတဲ့အထိ ဖြစ်လာစေနိုင်တဲ့ အန္တရာယ်မျိုး တွေလည်း ကြုံလာရမှာဖြစ်ပါတယ်။ ဒါကိုကြိုတင်မျှော်တွေးပြီး အမျိုးသားလွှတ်တော်မှာ ထောက်ပြဆွေးနွေးခဲ့ပေမယ့်လည်း ကျွန်တော် တို့ရဲ့ ဆွေးနွေးချက်တွေကို မျက်ကွယ်ပြုပြီး အဆိုပြုပြဋ္ဌာန်းချက်အတိုင်း မဲခွဲဆုံးဖြတ် အတည်ပြုလိုက်တဲ့ အခါမှာ ဒီလိုပျော့ကွက်၊ ဟာကွက်တွေဟာ ဒီဥပဒေထဲမှာ ကျန်ရှိနေခဲ့တယ်ဆိုတာကို သတိချပ်ဖို့လိုပါတယ်။ ဒါကြောင့် ကျယ်ကျယ်ပြန့်ပြန့် ပြန်လည်ဆန်းစစ်ဖို့ လိုမှာဖြစ်ပါတယ်။ ဒီဥပဒေဟာ မြန်မာနိုင်ငံသား အားလုံးရဲ့ အမျိုးသားအကျိုးစီးပွားနဲ့ လုံးဝဥဿုံပတ်သက်နေတာမို့ ဆုံးဖြတ်ချက်မှားရင် နိုင်ငံခြားသား တွေဟာ နိုင်ငံသားဖြစ်ခွင့် ရသွားနိုင်တာဖြစ်လို့ အမျိုးသားအကျိုးစီးပွားကို ထည့်သွင်းစဉ်းစားပြီး ဥပဒေကြမ်း တစ်ခုလုံးကို အတည်မပြုသေးဘဲ ကျယ်ကျယ်ပြန့်ပြန့် ပြန်လည်သုံးသပ်ဖို့ လိုအပ်ကြောင်း တင်ပြလိုပါတယ်။ တကယ်လို့ မစဉ်းစား မသုံးသပ်တော့ဘူးဆိုရင်လည်း ကျန်တော်တင်ပြတဲ့ ပုဒ်မ ၆၁(စ)ကို လုံခြုံရေး ရှုထောင့်ကကြည့်ပြီး အမျိုးသားလွှတ်တော်၏ အတည်ပြုချက်အတိုင်း လွှတ်တော်ကြီးက အတည်ပြု ပြဋ္ဌာန်းနိုင်ပါရန် လေးစားစွာ တင်ပြအပ်ပါတယ်။</speech>
<speech type="speaker">လွှတ်တော်ကိုယ်စားလှယ်အနေနဲ့ လွှတ်တော်မှာ ဆုံးဖြတ်ပြီးသား ကိစ္စတွေကို ထပ်မံဆွေးနွေးခြင်းမပြုရဘူးဆိုတဲ့ စည်းမျဉ်းစည်းကမ်းရှိပါတယ်။ နောင်မှာတော့ အဲဒီလိုမျိုး မတင်ပြဘဲနဲ့ ဥပဒေကြောင်းအရပဲ တင်ပြဖို့မှာကြားလိုပါတယ်။</speech>
<speech type="speaker">ဝန်ကြီးဌာန သဘောထားပြောပါ။</speech>
<speech><agency id="30">ဦးစိုးအောင်(ဒုတိယဝန်ကြီး၊ လူမှုဝန်ထမ်း၊ ကယ်ဆယ်ရေးနှင့် ပြန်လည်နေရာချထားရေးဝန်ကြီး ဌာန)</agency>လေးစားအပ်ပါသော နာယကကြီးခင်ဗျာ။ ကျွန်တော်တို့ ပုဒ်မ ၆၁ ခြေဆင်းမှာလည်း ပါရှိပြီး ဖြစ်ပါတယ်။ မည်သူမဆို လက်နက်ကိုင်ပဋိပက္ခအတွင်း ကလေးသူငယ်များနှင့်ပတ်သက်၍ အောက်ဖော်ပြပါ ချိုးဖောက်မှုတစ်ခုခုကျူးလွန်ပါက ပြစ်မှုကျူးလွန်ရာရောက်သည် ဆိုတဲ့အပိုင်းမှာ ကျွန်တော်တို့ ဒီ လက်နက် ကိုင်ပဋိပက္ခအခြေအနေမှာ နယ်မြေလုံခြုံမှုရှိရန်ဆိုတဲ့ဥစ္စာက မလွယ်ကူတဲ့ အခြေအနေဖြစ်ပါတယ်။ နယ်မြေ လုံခြုံမှုရှိမှသာ အထောက်အပံ့ရရှိနိုင်မယ်ဆိုပါက အဆိုပါဒေသရှိ ကလေးသူငယ်များရဲ့ အခွင့်အရေးတွေကို ဆုံးရှုံးနစ်နာစေမှာ ဖြစ်ပါတယ်။ လက်ရှိကျွန်တော်တို့ ဝန်ကြီးဌာနက ဆောင်ရွက်နေတဲ့အနေအထားမျိုးမှာလည်း လက်နက်ကိုင် ပဋိပက္ခအခြေအနေရှိတဲ့အခါမှာ နယ်မြေလုံခြုံရေး တာဝန်ယူဆောင်ရွက်နေတဲ့ လုံခြုံရေးတပ်ဖွဲ့တွေနဲ့ ညှိနှိုင်းပြီးတော့မှ ကျွန်တော်တို့ ဒီပဋိပက္ခနယ်မြေအတွင်းထဲမှာ ထောက်ပံ့မှုတွေ ဆောင်ရွက်နေရတဲ့ အနေအထားမျိုးဖြစ်ပါတယ်။ ဒါကြောင့် ဒီလက်နက်ကိုင် ပဋိပက္ခအခြေအနေမှာ နယ်မြေလုံခြုံမှုရှိရန် ဆိုတာဟာ မလွယ်ကူတဲ့အခြေအနေဖြစ်တဲ့အတွက် ဒီကလေးသူငယ်တွေရဲ့ အခွင့်အရေးဟာလည်း နစ်နာ ဆုံးရှုံးနိုင်မှာ ဖြစ်တဲ့အတွက် ယခုလွှတ်တော်ကိုယ်စားလှယ်ကြီးရဲ့ အဆိုတင်သွင်းမှုနဲ့ပတ်သက်ပြီး ဝန်ကြီး ဌာနအနေနဲ့ ပြည်ထောင်စုလွှတ်တော် ဥပဒေကြမ်းပူးပေါင်းကော်မတီရဲ့ သဘောထားအတိုင်း ဖြစ်ပါကြောင်း လေးစားစွာ တင်ပြအပ်ပါတယ်။</speech>
<speech type="speaker">ဥပဒေကြမ်းပူးပေါင်းကော်မတီ သဘောထားပြောပါ။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>ကျွန်တော်တို့ သဘောကွဲ Power Point လေး ပြပေးပါ။ နယ်မြေလုံခြုံမှုရှိသော အခြေအနေတွင်ဆိုတဲ့ စကားရပ်က ဒါ အမျိုးသားလွှတ်တော်ရဲ့ ဖြည့်စွက်ချက်ဖြစ်ပါတယ်။ ကျွန်တော်တို့ရဲ့ သဘောထားမှတ်ချက်ကို တင်ပြ ပါ့မယ်။ ခုနက ဒုတိယဝန်ကြီး တင်သွင်းသွားသလိုပါပဲ။ အပိုဒ် ၆၁ ရဲ့ ခြေဆင်းပါခင်ဗျ။ အဲဒီမှာ မည်သူမဆို လက်နက်ကိုင်ပဋိပက္ခအတွင်း ကလေးသူငယ်များနှင့်ပတ်သက်၍ အောက်ဖော်ပြပါ ချိုးဖောက်မှုတစ်ခုခုကို momenrisme Enconfonfo sienos အဲဒီတော့ နယ်မြေလုံခြုံမှုရှိသော အခြေအနေဆိုတဲ့စကားရပ်ဟာ ခြေဆင်းမှာပါတဲ့ လက်နက်ကိုင် ပဋိပက္ခအတွင်း ဆိုတဲ့စကားရပ်နဲ့က ဖြောင့်ဖြောင့်ကြီးဆန့်ကျင်နေပါတယ်။ ဒီလိုစကားရပ်နှစ်ခု ဆန့်ကျင် နေတဲ့အတွက်ကြောင့်မို့လို့ ပြည်သူ့လွှတ်တော်ရဲ့ အတည်ပြုချက်အတိုင်းပဲ ပြည်ထောင်စုလွှတ်တော်က အဆုံးအဖြတ်ပြုသင့်ပါကြောင်း သဘောထားမှတ်ချက်ပြု တင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၆၁ အပိုဒ်ခွဲ(စ)သည် ပြည်သူ့လွှတ်တော်၏ အတည်ပြုချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို သဘောတူ မတူ လွှတ်တော်ရဲ့ ဆန္ဒရယူပါ့မယ်။ ဆန္ဒမဲပေးကြဖို့ အသင့်ရှိစေလိုပါတယ်။ ဆန္ဒမဲ ပေးနိုင်ကြပါပြီ။ လွှတ်တော်ကိုယ်စားလှယ်များ စက်ခလုတ်အသုံးပြု၍ ဆန္ဒမဲပေးကြပါသည်။</speech>
<speech type="speaker">အဆိုကို ထောက်ခံမဲ (၂၅၄)မဲ၊ ကန့်ကွက်မဲ(၁၇၁)မဲ၊ ကြားနေမဲ (၁)မဲ ဖြစ်ပါတယ်။</speech>
<speech type="speaker">ထောက်ခံဆန္ဒမဲများတဲ့အတွက် ပြည်သူ့လွှတ်တော်၏ အတည်ပြုချက်အတိုင်း အတည်ဖြစ်ကြောင်း ကြေညာပါတယ်။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ</mp>နာယကကြီး ခင်ဗျာ။ ဆက်လက်ပြီးတော့ ဥပဒေကြမ်းရဲ့ အပိုဒ် ၆၂ အပိုဒ်ခွဲ(ခ)ကိုတော့ ဥပဒေကြမ်းပူးပေါင်းကော်မတီရဲ့ ပြင်ဆင်ချက်အတိုင်း အတည်ပြုပေးနိုင်ပါရန် အဆိုပြု တင်ပြအပ်ပါတယ်ခင်ဗျား။</speech>
<speech type="speaker">ဒေါ်အိအိပြီး ဧရာဝတီတိုင်းဒေသကြီး မဲဆန္ဒနယ်အမှတ်(၈) စတင်ဆွေးနွေးဖို့ဖြစ်ပါတယ်။</speech>
<speech><mp id="1344">ဒေါ်အိအိဖြိုး(မဲဆန္ဒနယ်အမှတ်-၈၊ ဧရာဝတီတိုင်းဒေသကြီး)</mp>ပြည်ထောင်စုလွှတ်တော် နာယကကြီးရှင့်။ ဒီပုဒ်မမှာတော့ ဥပဒေကြမ်းပူးပေါင်းကော်မတီရဲ့ ပြင်ဆင်ချက်ကို ထောက်ခံပါတယ်ရှင့်။</speech>
<speech type="speaker">ဆက်လက်ပြီး ဒေါ်ရွှေရွှေစိန်လတ် ပဲခူးတိုင်းဒေသကြီး မဲဆန္ဒနယ်အမှတ်(၃) ဆွေးနွေးဖို့ဖြစ်ပါတယ်။</speech>
<speech><mp id="1267">၊ ဒေါ်ရွှေရွှေစိန်လတ်(မဲဆန္ဒနယ်အမှတ်-၃၊ ပဲခူးတိုင်းဒေသကြီး)</mp>လေးစားအပ်ပါသော နာယကကြီးရှင့်။ ဒီပုဒ်မက ခုနကဆွေးနွေးတဲ့ ၆၁(က)နဲ့ ဆက်နွယ်နေတာဖြစ်တဲ့အတွက်ကြောင့် ကျွန်မ ဥပဒေကြမ်းရဲ့ အတည်ပြုချက်အတိုင်းပဲ သဘောတူပါတယ်။</speech>
<speech type="speaker">ဦးလားလ်မင်းထန် ချင်းပြည်နယ် မဲဆန္ဒနယ်အမှတ်(၁၀) ဆွေးနွေးဖို့ဖြစ်ပါတယ်။</speech>
<speech><mp id="1238">ဦးလားလ်မင်းထန်(မဲဆန္ဒနယ်အမှတ်-၁၀၊ ချင်းပြည်နယ်)</mp>လေးစားအပ်ပါသော နာယကကြီး ခင်ဗျာ။ ဒီဟာနဲ့ပတ်သက်ပြီးတော့မှ ဥပဒေကြမ်းပူးပေါင်းကော်မတီရဲ့ သဘောထားမှတ်ချက်ကို သဘော</speech>
<speech type="speaker">ဝန်ကြီးဌာန သဘောထားပြောပါ။</speech>
<speech><agency id="30">ဦးစိုးအောင်(ဒုတိယဝန်ကြီး၊ လူမှုဝန်ထမ်း၊ ကယ်ဆယ်ရေးနှင့် ပြန်လည်နေရာချထားရေးဝန်ကြီး ဌာန)</agency>နာယကကြီးခင်ဗျာ။ ကျွန်တော်တို့ ဝန်ကြီးဌာနကလည်း ပြည်ထောင်စုလွှတ်တော် ဥပဒေကြမ်းပူးပေါင်းကော်မတီရဲ့ သဘောထားအတိုင်းဖြစ်ပါကြောင်း တင်ပြအပ်ပါတယ်ခင်ဗျာ။</speech>
<speech type="speaker">ဥပဒေကြမ်းပူးပေါင်းကော်မတီ သဘောထားပြောပါ။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဆွေးနွေးသွားတဲ့ လွှတ်တော်ကိုယ်စားလှယ် ၃ ဦးလုံးရော၊ နောက်ပြီးတဲ့အခါကျတော့ ဝန်ကြီးဌာန ကလည်း ဥပဒေကြမ်းပူးပေါင်းကော်မတီရဲ့ ပြင်ဆင်ချက်ကို သဘောတူတယ်လို့ တင်ပြခဲ့ပြီးဖြစ်ပါတယ်။ ဒါကြောင့်မို့လို့ ဥပဒေကြမ်းပူးပေါင်းကော်မတီရဲ့ ပြင်ဆင်ချက်ကို လွှတ်တော်ရဲ့ အဆုံးအဖြတ် ရယူစရာ မလိုတော့ဘဲနဲ့ အတည်ပြုပေးနိုင်ပါရန် လေးစားစွာ တင်ပြအပ်ပါတယ်ခင်ဗျာ။</speech>
<speech type="speaker">အဆိုမှာ ဥပဒေကြမ်း၏ အပိုဒ် ၆၂ အပိုဒ်ခွဲ(ခ)သည် ဥပဒေကြမ်းပူးပေါင်း ကော်မတီ၏ ပြင်ဆင်ချက်အတိုင်း ဤဥပဒေကြမ်း၏ အစိတ်အပိုင်းဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဆက်လက်ပြီးတော့ ဥပဒေကြမ်းရဲ့ ကျန်ရှိတဲ့အပိုဒ်တွေဖြစ်တဲ့ အပိုဒ် ၆၅၊ အပိုဒ် ၇၇၊ အပိုဒ် ၈၃ အပိုဒ်ခွဲ(ဂ)နဲ့ အပိုဒ်ခွဲ(င)၊ အပိုဒ် ၈၄ အပိုဒ်ခွဲ(ဂ)၊ အပိုဒ် ၈၈ အပိုဒ်ခွဲ(ဂ)ရဲ့ ခြေဆင်း၊ အပိုဒ်ခွဲ (ဃ)၊ အပိုဒ် ၈၉ ရဲ့ အပိုဒ်ခွဲ(စ)နဲ့ အပိုဒ် ၉၆ ရဲ့ ခြေဆင်းတို့ကိုတော့ ပြည်သူ့လွှတ်တော်ရဲ့ အတည်ပြုချက်အတိုင်း ပြည်ထောင်စု လွှတ်တော်က အတည်ပြုပေးနိုင်ပါရန် အဆိုပြုတင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၆၅၊ အပိုဒ် ၇၇၊ အပိုဒ် ၈၃ အပိုဒ်ခွဲ(ဂ)(င)၊ အပိုဒ်၈၄ အပိုဒ်ခွဲ(ဂ)၊ အပိုဒ် ၈၈ အပိုဒ်ခွဲ(ဂ)၏ ခြေဆင်း၊ အပိုဒ်ခွဲ (ဃ)၊ အပိုဒ် ၈၉ အပိုဒ်ခွဲ(စ)နှင့် အပိုဒ် ၉၆ ၏ ခြေဆင်းတို့သည် ပြည်သူ့လွှတ်တော်၏ အတည်ပြုချက် အတိုင်း ဤဥပဒေကြမ်း၏ အစိတ်အပိုင်းဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါ သလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဥပဒေကြမ်းရဲ့ အပိုဒ် ၁၀၃ အပိုဒ်ခွဲ(က) အပိုဒ်ခွဲငယ်(၅) အသစ်ဖြည့်စွက်ချက်ကို လွှတ်တော်က အတည်ပြုပေးနိုင်ပါရန် အဆိုပြုတင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၁၀၃ အပိုဒ်ခွဲ(က) အပိုဒ်ခွဲငယ်(၅)ကို ဥပဒေကြမ်းပူးပေါင်းကော်မတီ၏ သဘောထားမှတ်ချက်နှင့်အညီ အသစ် ဖြည့်စွက်ချက်သည် ဤဥပဒေကြမ်း၏ အစိတ်အပိုင်းဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဥပဒေကြမ်းရဲ့ အပိုဒ် ၁၁၁ ရဲ့ ခြေဆင်းနှင့် အပိုဒ် ၁၁၉ တို့ကိုတော့ ပြည်သူ့လွှတ်တော်ရဲ့ အတည်ပြု ချက်အတိုင်း ပြည်ထောင်စုလွှတ်တော်က အတည်ပြုပေးနိုင်ပါရန် အဆိုပြုတင်ပြအပ်ပါတယ်ခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၁၁၁ ၏ ခြေဆင်းနှင့် အပိုဒ် ၁၁၉ တို့သည် ပြည်သူ့လွှတ်တော်၏ အတည်ပြုချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလား ခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အထက်ပါဥပဒေကြမ်းနဲ့စပ်လျဉ်းပြီး ပြည်သူ့လွှတ်တော်နဲ့ အမျိုးသားလွှတ်တော်တို့က အတည်ပြုခဲ့တဲ့ အပိုဒ်၊ အပိုဒ်ခွဲများကို လွှတ်တော် နှစ်ရပ် အတည်ပြုချက်အတိုင်းလည်းကောင်း၊ လွှတ်တော်နှစ်ရပ် သဘောကွဲလွဲတဲ့ အပိုဒ်၊ အပိုဒ်ခွဲများကို ပြည်ထောင်စုလွှတ်တော်၏ အတည်ပြုချက်များအတိုင်း လည်းကောင်း ပြန်လည်ပြင်ဆင်၍ ပြည်ထောင်စု လွှတ်တော်ဆိုင်ရာ ဥပဒေ၊ နည်းဥပဒေများနဲ့အညီ ဆက်လက်ဆောင်ရွက်သွားမှာဖြစ်ကြောင်း ကြေညာပါတယ်။</speech>
</bill>
</section>
<section value="Order">
<title>ပြည်ထောင်စုလွှတ်တော် နာယက က ဒုတိယအကြိမ် ပြည်ထောင်စုလွှတ်တော် (၁၂)ကြိမ်မြောက် ပုံမှန်အစည်းအဝေးကာလ နိဂုံးချုပ်အမှာစကားပြောကြားခြင်း</title>
<speech type="speaker">အစီအစဉ်(၁၂) ဖြစ်ပါတယ်။ ပြည်ထောင်စုလွှတ်တော်ကိုယ်စားလှယ်များ ခင်ဗျား။ ဒုတိယအကြိမ်ပြည်ထောင်စုလွှတ်တော် (၁၂) ကြိမ်မြောက်ပုံမှန်အစည်းအဝေးဟာ မကြာခင်းမှာ ပြီးမြောက်တော့မှာ ဖြစ်ပါတယ်။ ၂၀၁၉ ခုနှစ်၊ ဧပြီလ ၂၉ ရက်နေ့မှ ဒီနေ့အထိ အစည်းအဝေး ကာလရက်ပေါင်း ၄၀ အတွင်း ပြည်ထောင်စုလွှတ်တော် အစည်းအဝေးကို ၁၄ ရက် ကျင်းပပြုလုပ်ခဲ့ ပါတယ်။ ဒီအစည်းအဝေးကာလအတွင်းမှာ ၂၀၁၈-၂၀၁၉ ခု၊ ဘဏ္ဍာရေးနှစ်အတွက် ပြည်ထောင်စု၏ နောက်ထပ်ဘဏ္ဍာငွေခွဲဝေ သုံးစွဲရေးဥပဒေအပါအဝင် အတည်ပြုထုတ်ပြန်ပြီး ဥပဒေ ရ ခုနဲ့ ဆောင်ရွက်ဆဲ ချက်များ နဲ့ သက်ဆိုင်တဲ့ကိစ္စရပ် ရ ခုနဲ့ ပြည်ပချေးငွေဆိုင်ရာကိစ္စ ၆ ခု ဆွေးနွေး အတည်ပြုခြင်း၊ အဂတိ လိုက်စားမှုတိုက်ဖျက်ရေးကော်မရှင်ရဲ့ နှစ်ပတ်လည် လုပ်ငန်းဆောင်ရွက်မှု အပါအဝင် အစီရင်ခံစာ ၃ စောင်နဲ့ အရေးပေါ်ရန်ပုံငွေ ခွဲဝေသုံးစွဲခြင်းကိစ္စရပ် တစ်ခုတို့ကို ဆွေးနွေးမှတ်တမ်းတင်ခြင်း၊ ဖွဲ့စည်းပုံအခြေခံ ဥပဒေပြင်ဆင်ရေးလုပ်ငန်းစဉ်များကို ဆက်လက်ဆောင်ရွက်ခြင်းတို့ ပြုလုပ်နိုင်ခဲ့ပါတယ်။ လွှတ်တော်ကိုယ်စားလှယ်များခင်ဗျား။ ၂၀၁၈-၂၀၁၉ ခု၊ ဘဏ္ဍာရေးနှစ်အတွက် ပြည်ထောင်စု လွှတ်တော်ဆိုင်ရာ ဖွံ့ဖြိုးရေးရန်ပုံငွေနဲ့ မဲဆန္ဒနယ်မြေအလိုက် ဒေသဖွံ့ဖြိုးရေးလုပ်ငန်းများ ဆောင်ရွက် ရာမှာ မြို့နယ်ပေါင်း ၃၂၅ မြို့နယ်အနက် ၈ မြို့နယ်ကတော့ လုပ်ငန်းများအားလုံးပြီးစီးပြီး အစီရင်ခံစာ တင်ပြခဲ့ပြီးဖြစ်ပါတယ်။ ကျန်ရှိတဲ့ မြို့နယ်များအနေနဲ့ စနစ်တကျ ီးစီးအောင် ဆောင်ရွက်ကြဖို့ လွှတ်တော် အစည်းအဝေး ရပ်နားထားစဉ်ကာလမှာ မဲဆန္ဒနယ်မြေအလိုက် ဆောင်ရွက်ဖို့ရှိတဲ့ လွှတ်တော် ဆိုင်ရာလုပ်ငန်းများအတွက် သက်ဆိုင်ရာများနဲ့ ပူးပေါင်းညှိနှိုင်းပြီး ဆောင်ရွက်ခဲ့ကြဖို့ မှာကြားလိုပါတယ်။ လာမယ့် (၁၃)ကြိမ်မြောက်ပုံမှန်အစည်းအဝေးမှာ ဆောင်ရွက်ဆဲဖွဲ့စည်းပုံအခြေခံဥပဒေ ပြင်ဆင်ရေး လုပ်ငန်းစဉ်များအပါအဝင် နိုင်ငံတော်အတွက် မဖြစ်မနေ ဆွေးနွေးအတည်ပြုပေးရမယ့် ၂၀၁၉-၂၀၂၀ ခု၊ ဘဏ္ဍာရေးနှစ်အတွက် နိုင်ငံတော်ရဲ့ အမျိုးသားစီမံကိန်းဥပဒေကြမ်း၊ ဘဏ္ဍာငွေအရအသုံးဆိုင်ရာဥပဒေကြမ်း၊ အခွန်အကောက်ဆိုင်ရာ ဥပဒေကြမ်းများနဲ့ အခြားလွှတ်တော်ဆိုင်ရာ လုပ်ငန်းများကို ဦးစားပေး အစီ အစဉ်အလိုက် ဆက်လက်ဆောင်ရွက်သွားကြဖို့ ရှိပါတယ်။ လွှတ်တော်ကိုယ်စားလှယ်များအားလုံး ကျန်းကျန်းမာမာ ချမ်းချမ်းသာသာနဲ့ လာမယ့် ပုံမှန်အစည်း အဝေးမှာ ပြန်လည်ဆုံတွေ့ကြရပါစေကြောင်း ဆုမွန်ကောင်းတောင်းရင်း နှုတ်ဆက်လိုက်ပါတယ်။ အားလုံးကို ကျေးဇူးတင်ပါတယ်။</speech>
</section>
</discussion>
<postface>
<title>ပြည်ထောင်စုလွှတ်တော် နာယက က အစည်းအဝေး (၁၄)ရက်မြောက်နေ့ အစီအစဉ်ပြီးဆုံးကြောင်းနှင့် ဒုတိယအကြိမ် ပြည်ထောင်စုလွှတ်တော် (၁၂)ကြိမ်မြောက်ပုံမှန်အစည်းအဝေး ပြီးမြောက်ကြောင်း</title>
<speech type="speaker">အစီအစဉ်(၁၃) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ယခု ဒုတိယအကြိမ် ပြည်ထောင်စုလွှတ်တော် (၁၂)ကြိမ်မြောက်ပုံမှန် အစည်းအဝေး (၁၄)ရက်မြောက်နေ့ ကျင်းပပြီးစီးပြီ ဖြစ်ပါတယ်။ (၁၃၈၁ ခုနှစ်၊ နယုန်လဆန်း ၅ ရက်) ၂၀၁၉ ခုနှစ်၊ ဇွန်လ ရ ရက် (သောကြာနေ့) ၁၄:၅၅ ဒုတိယအကြိမ် ပြည်ထောင်စုလွှတ်တော် (၁၂)ကြိမ်မြောက်ပုံမှန် အစည်းအဝေး အောင်မြင်စွာ ပြီးမြောက်ပြီဖြစ်ကြောင်း ကြေညာပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံးထွက်ခွာနိုင်ကြပါပြီခင်ဗျာ။ ဒုတိယအကြိမ် ပြည်ထောင်စုလွှတ်တော် (၁၂)ကြိမ်မြောက်ပုံမှန်အစည်းအဝေး (၁၄)ရက်မြောက်နေ့နှင့် ဒုတိယအကြိမ် ပြည်ထောင်စုလွှတ်တော် (၁၂)ကြိမ်မြောက်ပုံမှန်အစည်းအဝေးကို မွန်းလွဲ ၁၄:၅၅ နာရီတွင် ရပ်နားပါသည်။</speech>
</postface>
</transcript>
</doc>
