<doc>
<docinfo>
<docno>02-13-07.xml</docno>
<pdf>02-13-07.pdf</pdf>
<term value="02">ဒုတိယအကြိမ်</term>
<session value="13" />
<sittingday value="07" />
<legislature value="union">ပြည်ထောင်စုလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် (၁၃)ကြိမ်မြောက်ပုံမှန်အစည်းအဝေး သတ္တမနေ့မှတ်တမ်း</title>
<date>၁၃၈၁ ခုနှစ်၊ ဝါခေါင်လဆန်း ၁ ရက် (၂၀၁၉ ခုနှစ်၊ သြဂုတ်လ ၁ ရက်)(ကြာသပတေးနေ့</date>
</docinfo>
<transcript>
<preface>
<p>နေပြည်တော်ရှိ ပြည်ထောင်စုလွှတ်တော် အစည်းအဝေးခန်းမတွင် ဒုတိယအကြိမ် ပြည်ထောင်စု လွှတ်တော် (၁၃)ကြိမ်မြောက်ပုံမှန်အစည်းအဝေး သတ္တမနေ့ကို နံနက် ၁၀:ဝဝ နာရီင်ကျင်းပ ပါသည်။ ပြည်ထောင်စုလွှတ်တော် အစည်းအဝေးတွင် နာယကအဖြစ် ပြည်သူ့လွှတ်တော် ဥက္ကဋ္ဌ ဦးတီခွန်မြတ်က ဆောင်ရွက်ပြီး အခမ်းအနားမှူးအဖြစ် ပြည်ထောင်စုလွှတ်တော်ရုံး ညွှန်ကြားရေးမှူးချုပ် ဦးကျော်စိုးက ဆောင်ရွက်ပါသည်။</p>
<title>ပြည်ထောင်စုလွှတ်တော် နာယက နေရာယူခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် (၁၃)ကြိမ်မြောက်ပုံမှန်အစည်းအဝေးရဲ့ သတ္တမနေ့အစီအစဉ် စတင်ပါတော့မယ်။ ယနေ့အစည်းအဝေးသို့ ဦးခင်မောင်သန်း ပဲခူးတိုင်းဒေသကြီး တောင်ငူမဲဆန္ဒနယ် ပြည်သူ့လွှတ်တော် ကိုယ်စားလှယ်၏ ဧည့်သည် ၄၀ ဦးအပါအဝင် ဧည့်သည် ၁၀၂ ဦးလာရောက်လေ့လာလျက်ရှိကြောင်း တင်ပြ အပ်ပါတယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="speaker">အားလုံးမင်္ဂလာပါခင်ဗျား။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<title>ပြည်ထောင်စုလွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယအကြိမ် ပြည်ထောင်စုလွှတ်တော် (၁၃)ကြိမ်မြောက် ပုံမှန်အစည်းအဝေး သတ္တမနေ့မှာ ပြည်ထောင်စု လွှတ်တော်ကိုယ်စားလှယ်များ စိစစ်ရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်ထောင်စုလွှတ်တော် ကိုယ်စားလှယ်ဦးရေ စုစုပေါင်း ၆၅ရ ဦး ရှိပြီး ဒီကနေ့ အစည်းအဝေးကို ၆၂ရ ဦး တက်ရောက်ပါတယ်။ တက်ရောက်ခင်ရှိတဲ့ ကိုယ်စားလှယ်ဦးရေ စုစုပေါင်းရဲ့ ၉၅ ရာခိုင်နှုန်းရှိပြီး သုံးပုံတစ်ပုံထက်ကျော်လွန်တဲ့အတွက် ပြည်ထောင်စုလွှတ်တော်ဆိုင်ရာ ဥပဒေပုဒ်မ ၂၀ နဲ့ နည်းဥပဒေ ၁၂ နည်းဥပဒေခွဲ(ခ)တို့အရ အစည်းအဝေးအထမြောက်ကြောင်းနဲ့ စတင်ကျင်းပကြောင်း ကြေညာပါတယ်။</speech>
<title>ပြည်ထောင်စုလွှတ်တော် (၁၃)ကြိမ်မြောက်ပုံမှန်အစည်းအဝေး သတ္တမနေ့ အစီအစဉ်ကြေညာခြင်း</title>
<speech type="speaker">အစီအစဉ်(၃) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယ အကြိမ် ပြည်ထောင်စုလွှတ်တော် (၁၃) ကြိမ်မြောက် ပုံမှန်အစည်းအဝေး သတ္တမနေ့အစီအစဉ်ကို လွှတ်တော် ကိုယ်စားလှယ်များထံ ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်။</speech>
<title>အစည်းအဝေးမတက်ရောက်နိုင်သော ပြည်ထောင်စုလွှတ်တော် ကိုယ်စားလှယ်များအတွက် ခွင့်ပန်ကြားခြင်းနှင့် အစည်းအဝေးတက်ရောက်မှုအခြေအနေကို မှတ်တမ်းတင်ခြင်း</title>
<speech type="speaker">အစီအစဉ်(၄) ဖြစ်ပါတယ်။ ဒီကနေ့ အစည်းအဝေးကို မတက်ရောက်နိုင်တဲ့ ပြည်ထောင်စုလွှတ်တော် ကိုယ်စားလှယ်များအတွက် ပြည်ထောင်စုလွှတ်တော် ကိုယ်စားလှယ်များစိစစ်ရေး ကော်မတီက ခွင့်ပန်ကြားဖို့ ဖြစ်ပါတယ်။</speech>
<speech><mp id="1308">ဒေါ်သီရိရတနာ(အဖွဲ့ဝင်၊ ကိုယ်စားလှယ်များစိစစ်ရေးကော်မတီ)</mp>လေးစားအပ်ပါသော ပြည်ထောင်စုလွှတ်တော် နာယကကြီးရှင်။ ယနေ့ ကျင်းပပြုလုပ်တဲ့ ဒုတိယအကြိမ် ပြည်ထောင်စုလွှတ်တော် (၁၃)ကြိမ်မြောက် ပုံမှန်အစည်းအဝေး သတ္တမနေ့ ၁-၈-၂၀၁၉ ရက်နေ့မှာ အစည်းအဝေးသို့ တက်ရောက် နိုင်ခြင်းမရှိတဲ့ ပြည်ထောင်စုလွှတ်တော် ကိုယ်စားလှယ်များရဲ့ ကိုယ်စား မွန်ပြည်နယ်၊ မဲဆန္ဒနယ်အမှတ်(၁၂)မှ အမျိုးသားလွှတ်တော်ကိုယ်စားလှယ်၊ ပြည်ထောင်စုလွှတ်တော်ကိုယ်စားလှယ်များ စိစစ်ရေးကော်မတီ အဖွဲ့ဝင်ဖြစ်သူ ကျွန်မ ဒေါ်သီရိရတနာက ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက် နိုင်ခြင်းမရှိတဲ့ ပြည်ထောင်စုလွှတ်တော်ကိုယ်စားလှယ်များမှာ- ဦးဝင်းနိုင် မိုးကောင်း၊ - ဦးအောင်စိုး သရက်ချောင်း၊ - ဒေါက်တာခင်စိုးစိုးကြည် - ဦးစိုးနွယ်အေး တံတားဦး၊ - ဒေါက်တာစောနိုင် တောင်ဥက္ကလာပ၊ - ဦးလင်းဇော်ထွန်း မိုင်းဖြတ်၊ - ဒေါ်နန်းမိုး မန်တုံ၊ - ဦးသိန်းထွန်း ကျောင်းကုန်း၊ ကချင်-၅၊ - ဦးစိုးအောင် မန္တလေး-၁၁ နှင့် - ဦးခွန်သိန်းဖေ တို့ဖြစ်ပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြုထားသူ ၁၉ ဦးရှိပြီး၊ ယနေ့ ခွင့်ပန် ကြားသူ ၁၁ ဦး ဖြစ်တဲ့အတွက် စုစုပေါင်း ခွင့်ပန်ကြားသူ ၃၀ ဦးဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနဲ့ ယနေ့ခွင့်ပန်ကြားတဲ့ ပြည်ထောင်စုလွှတ်တော်ကိုယ်စားလှယ် ၁၁ ဦးအား ခွင့်အဖြစ်သတ်မှတ်ခွင့်ပြုပေးနိုင် ပါရန် လေးစားစွာဖြင့် တင်ပြအပ်ပါတယ်ရှင်။</speech>
<speech type="speaker">ခွင့်ပန်ကြားသူအားလုံးကို ခွင့်ပြုပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် (၁၃)ကြိမ်မြောက်ပုံမှန်အစည်းအဝေး သတ္တမနေ့ကို တက်ရောက်ခွင့်ရှိတဲ့ လွှတ်တော်ကိုယ်စားလှယ် ၆၅ရ ဦး၊ ယခင်က ခွင့်ပြုထားသူ ၁၉ ဦး၊ ယနေ့ခွင့်ပန်ကြား၍ ခွင့်ပြုထားသူ ၁၁ ဦး ဖြစ်တဲ့အတွက် ခွင့်ပြုထားသူ စုစုပေါင်း ၃၀ ဦးရှိပြီး ခွင့်မဲ့ပျက်ကွက်သူ မရှိပါ။ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေ တင်ပြချက်ကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">ပြည်ထောင်စုလွှတ်တော်က သဘောတူတဲ့အတွက် ပြည်ထောင်စုလွှတ်တော် ဆိုင်ရာ နည်းဥပဒေ ၄ နည်းဥပဒေခွဲ(ခ)အရ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value="Bill">
<bill>
<title>ပြည်ထောင်စုသမ္မတမြန်မာနိုင်ငံတော်ဖွဲ့စည်းပုံအခြေခံဥပဒေ(၂၀၀၈ ခုနှစ်) ပြင်ဆင်ရေးပူးပေါင်းကော်မတီ၏ အစီရင်ခံစာနှင့်စပ်လျဉ်း၍ လွှတ်တော်ကိုယ်စားလှယ်များက ဆက်လက်ဆွေးနွေးခြင်း</title>
<speech type="speaker">အစီအစဉ်(၅) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်ထောင်စု သမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ(၂၀၀၈ ခုနှစ်) ပြင်ဆင်ရေးပူးပေါင်းကော်မတီရဲ့ အစီရင်ခံစာ အပေါ် ကျန်ရှိတဲ့ လွှတ်တော်ကိုယ်စားလှယ်များရဲ့ ဆွေးနွေးခြင်းအစီအစဉ်ကို ဆက်လက်ဆောင်ရွက် သွားပါမယ်။ အထက်ပါအစီရင်ခံစာအပေါ် ပြီးခဲ့တဲ့ လွှတ်တော်အစည်းအဝေးမှာ ဆွေးနွေးသွားကြတဲ့ လွှတ်တော် ကိုယ်စားလှယ်အချို့ရဲ့ ဆွေးနွေးချက်များဟာ တိုင်းရင်းသား စည်းလုံးညီညွတ်ရေးကို ထိခိုက်စေတဲ့၊ မသင့်တော်တဲ့ အသုံးအနှုန်းတွေနဲ့ လွှတ်တော်ဆိုင်ရာ ဥပဒေ၊ နည်းဥပဒေတွေကို ကျော်လွန်ပြီး ဆွေးနွေး ကြတဲ့အတွက် ဒီအသုံးအနှုန်းများကို လွှတ်တော်မှတ်တမ်းမှလည်း ပယ်ဖျက်ခဲ့ရပါတယ်။ ဒါ့အပြင် အစီရင် ခံစာပါ အကြောင်းအရာများ၊ အကြံပြုချက်များ၊ သုံးသပ်တင်ပြချက်များအပေါ်မှာသာ ဆွေးနွေးကြဖို့ မဆွေးနွေးမီအသိပေးမှာကြားခဲ့သော်လည်း ဆွေးနွေးကြတဲ့အခါ ဥပဒေကြမ်းတစ်ရပ်အပေါ် ဆွေးနွေးသကဲ့သို့ ပြင်ဆင်ရန်အကြံပြုချက်များကိုပါဖော်ပြပြီး ဆွေးနွေးသွားကြတာကိုလည်း တွေ့ရပါတယ်။ ဒါကြောင့် ဒီနေ့မှာ ဆွေးနွေးကြမယ့် လွှတ်တော်ကိုယ်စားလှယ်များအနေနဲ့ အစီရင်ခံစာပါ အကြောင်း အရာများကိုသာ ဆွေးနွေးကြဖို့နဲ့ ဌာန၊ အဖွဲ့အစည်း တစ်ခုခု၊ လူပုဂ္ဂိုလ် တစ်ဦးတစ်ယောက်၊ တိုင်းရင်းသား လူမျိုးစုတစ်ခုခုကို ထိခိုက်နစ်နာမှုရှိစေမယ့် ဆွေးနွေးချက်များကို ထည့်သွင်းဆွေးနွေးခြင်းမပြုကြဖို့ လွှတ်တော်ရဲ့ ဂုဏ်သိက္ခာ၊ လွှတ်တော်ကိုယ်စားလှယ်များရဲ့ ဂုဏ်သိက္ခာတို့နဲ့ လျော်ညီစွာ ဆွေးနွေးသွားဖို့ ထပ်မံအသိပေးမှာကြားလိုပါတယ်။ ယခု ဦးစိုင်းထွန်းစိန် မိုင်းပျဉ်းမဲဆန္ဒနယ် စတင်ဆွေးနွေးဖို့ဖြစ်ပါတယ်။</speech>
<speech><mp id="463">ဦးစိုင်းထွန်းစိန်(မိုင်းပျဉ်းမဲဆန္ဒနယ်၊ ရှမ်းပြည်နယ်)</mp>ရိုသေလေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များ၊ ဧည့်သည်တော်များ အားလုံး နှစ်လုံးစိတ်ဝမ်းအေးချမ်းကြပါစေ။ ဘေးဘရာဝေးကွာ၍ သာယာချမ်းမြေ့ကြပါစေလို့ ဆုတောင်း မေတ္တာ ပို့သအပ်ပါတယ်။ ကျွန်တော်ကတော့ ရှမ်းပြည်နယ်အရှေ့ပိုင်း၊ မိုင်းပျဉ်းမဲဆန္ဒနယ်က ပြည်သူ့လွှတ်တော် ကိုယ်စားလှယ် ဦးစိုင်းထွန်းစိန် ဖြစ်ပါတယ်။ ယနေ့ကျင်းပတဲ့ ဒုတိယအကြိမ် ပြည်ထောင်စုလွှတ်တော် (၁၃)ကြိမ်မြောက် ပုံမှန်အစည်းအဝေး ဆဋ္ဌမနေ့အစီအစဉ်မှာ ဖွဲ့စည်းပုံအခြေခံဥပဒေ(၂၀၀၈ ခုနှစ်) ပြင်ဆင်ရေး ပူးပေါင်းကော်မတီရဲ့ အစီရင်ခံစာနဲ့စပ်လျဉ်းပြီး ဆွေးနွေးတင်ပြသွားမှာ ဖြစ်ပါတယ်။ ပြည်ထောင်စုလွှတ်တော် နာယကကြီးခင်ဗျာ။ နိုင်ငံတိုင်းမှာ ဖွဲ့စည်းပုံအခြေခံဥပဒေဆိုတာ ကိုယ်စီ ကိုယ်ငှရှိကြပါတယ်။ ဖွဲ့စည်းပုံအခြေခံဥပဒေကို အခြေခံပြီးနိုင်ငံရဲ့ စီးပွားရေးအင်အား၊ လူမှုရေးအင်အား၊ အုပ်ချုပ်သူများရဲ့ အခန်းကဏ္ဍနဲ့ နိုင်ငံသားများရဲ့ အခွင့်အရေးပိုင်းဆိုင်ရာများကို အကောင်းဆုံးစီမံပြီး ပြုပြင် ရေးသားလေ့ရှိကြပါတယ်။ ဖွဲ့စည်းပုံအခြေခံဥပဒေကောင်းများကြောင့် တချို့နိုင်ငံများဟာ ဖွံ့ဖြိုးတိုးတက်မှုနှုန်း အားကောင်းခဲ့ပြီး တချို့နိုင်ငံများကျတော့ အလယ်အလတ်လောက် ဖွံ့ဖြိုးတိုးတက်လာမှုနဲ့ တချို့နိုင်ငံကျ တော့ ဖွံ့ဖြိုးတိုးတက်မှုနှုန်းကို ကောင်းသည်ထက်ကောင်းအောင် နိုင်ငံတော်ရဲ့ အကျိုးအတွက် ပြုပြင် သင့်သည်များကိုလည်း ပြုပြင်ရေးဆွဲပြီး ကောင်းမွန်မြင့်မြတ်၍ ထိန်းသိမ်းရမယ့် ဖွဲ့စည်းပုံအခြေခံဥပဒေ များကိုလည်း ဆယ်စုနှစ်၊ ရာစုနှစ်အထိ ထိန်းသိမ်းလိုက်နာ ကျင့်သုံးနေတာကို တွေ့ရှိရမှာဖြစ်ပါတယ်။ ကျွန်တော်တို့နိုင်ငံရဲ့ ဖွဲ့စည်းပုံအခြေခံဥပဒေဟာလည်း ပြည်ထောင်စု မြန်မာနိုင်ငံတစ်ဝန်းလုံးမှာ ရှိကြတဲ့ တိုင်းရင်းသားမိဘပြည်သူများရဲ့ လိုလားတောင့်တချက်၊ ထောက်ခံချက်များနဲ့အတူ ပေါ်ပေါက်လာတဲ့ ဖွဲ့စည်းပုံအခြေခံဥပဒေပဲ ဖြစ်ပါတယ်။ (၂၀၀၈) ခုနှစ် ဖွဲ့စည်းပုံအခြေခံဥပဒေရဲ့ ကောင်းကျိုးကြောင့် ယခုလို ပါတီစုံဒီမိုကရေစီအထွေထွေရွေးကောက်ပွဲများ ပေါ်ပေါက်လာပြီး ပါတီစုံဒီမိုကရေစီနိုင်ငံတော်၊ ပါတီစုံဒီမို ကရေစီအသီးအပွင့်နဲ့ လွှတ်တော်များနေရာယူတဲ့ ပြည်သူများ ရွေးချယ်ပေးလိုက်တဲ့ ပြည်သူ့ကိုယ်စားလှယ်များ ပေါ်ပေါက်လာခြင်း ဖြစ်တယ်ဆိုတာကို ဘယ်သူကမှ ငြင်းပယ်လို့မရပါဘူး။ ဒါကြောင့်မို့ (၂၀၀၈) ခုနှစ် ဖွဲ့စည်းပုံအခြေခံဥပဒေသည် ကျွန်တော်တို့နိုင်ငံရဲ့ အသက်တမျှ အရေးကြီးလှတဲ့ ဖွဲ့စည်းပုံ အခြေခံဖြစ် ပြီးတော့ ကျွန်တော်တို့ ပြည်သူ့ကိုယ်စားလှယ်များကလည်း ပြည်သူများရဲ့ဆန္ဒ၊ ပြည်သူများရဲ့ သဘော ထားကို လေးစားလိုက်နာရာမှာ မိမိတို့ရဲ့ တာဝန်ဖြစ်တဲ့ လွှတ်တော်များကနေတစ်ဆင့် ဖွဲ့စည်းပုံအခြေခံ ဥပဒေ (၂၀၀၈ ခုနှစ်)ကို သတ္တိရှိရှိ၊ ရဲရဲဝံ့ဝံ့နဲ့ ဥပဒေနှင့်အညီ ပြင်သင့်တာကိုပြင်ပြီး နိုင်ငံနှင့် လူမျိုး အတွက် မပြင်သင့်တဲ့အချက်များကိုလည်း မျိုးချစ်စိတ်ရှိစွာ ကာကွယ်စောင့်ရှောက်သွားကြရမှာ ဖြစ်ပါတယ်။ ယခုဥပဒေမူကြမ်း လေ့လာစိစစ်ရေးပူးပေါင်းကော်မတီ ၄၅ ဦး ကော်မတီရဲ့ အစီရင်ခံစာဟာ ပြည်ထောင်စု လွှတ်တော်ရုံးရဲ့ အမိန့်ကြော်ငြာစာအမှတ်နဲ့ ပြည်ထောင်စုလွှတ်တော်ဆိုင်ရာ ဥပဒေ၊ နည်းဥပဒေများနဲ့ အညီ ဖွဲ့စည်းထားတယ်လို့ လေ့လာတွေ့ရှိရပါတယ်။ လေ့လာတွေ့ရှိတဲ့ ပုဒ်မများအရ လွှတ်တော်မှာ ဖွဲ့စည်းထားတဲ့ ပူးပေါင်းကော်မတီများအပြင် အခြားရေးရာကိစ္စရပ်များကို လေ့လာတင်ပြရန်လို့ပဲ ပြဋ္ဌာန်း ထားတာ ဖြစ်ပါတယ်။ အဲဒီ ပုဒ်မအရ ခွင့်ပြုထားတာက လေ့လာတင်ပြရန်အတွက်ပဲဖြစ်ပြီး ဥပဒေပြုဖို့၊ ပြင်ဆင်ဖို့၊ မဲခွဲဖို့၊ ဥပဒေကြမ်းပြုစုဖို့ ဘာမှမပါပါဘူး။ ဒါကြောင့် ပြည်ထောင်စုလွှတ်တော်က ဖွဲ့စည်းတဲ့ ဖွဲ့စည်းပုံအခြေခံဥပဒေ(၂၀၀၈ ခုနှစ်)ပြင်ဆင်ရေးပူးပေါင်းကော်မတီ ဖွဲ့စည်းခြင်းအတွက် မူဘောင်ကျော်လွန် နေတယ်လို့ ကျွန်တော့်အနေနဲ့ ထောက်ပြတင်ပြလိုပါတယ်။ ထပ်မံပြီး ဖွဲ့စည်းပုံအခြေခံဥပဒေပြင်ဆင်ရေးအတွက် ဖွဲ့စည်းပုံအခြေခံဥပဒေ (၂၀၀၈ ခုနှစ်)၊ အခန်း(၁၂)ပါ ဖွဲ့စည်းပုံအခြေခံ ဥပဒေပြင်ဆင်ခြင်း ကိစ္စရပ်များကို ဖော်ပြထားချက်အရ ပုဒ်မ ၄၃၃ မှာ ပြင်ဆင်ရန်တင်တဲ့အဆိုကို ဥပဒေမူကြမ်းအဖြစ် တင်ရမယ်။ ဥပဒေမူကြမ်းမှာ အခြားအဆိုများမပါရှိစေ ရလို့ဖော်ပြထားပါတယ်။ ပုဒ်မ ၄၃၄ မှာလည်း ဒီလိုပြင်ဆင်မယ့် ဥပဒေမူကြမ်းကို ပြည်ထောင်စုလွှတ်တော် မှာတင်သွင်းရမယ်။ ပုဒ်မ ၄၃၅ အရ ဒီဥပဒေမူကြမ်းကို ပြည်ထောင်စုလွှတ်တော်ရှိ ကိုယ်စားလှယ်များရဲ့ စုစုပေါင်း ၂၀ ရာခိုင်နှုန်းက တင်ပြလာလျှင် အဆိုပါပြင်ဆင်ချက် ဥပဒေမူကြမ်းကို ပြည်ထောင်စုလွှတ်တော်က လက်ခံဆွေးနွေးရမယ်လို့ ဖော်ပြ ပြဋ္ဌာန်းထားပါတယ်။ ပုဒ်မ ၄၃၆ ကတော့ ကိုယ်စားလှယ် ၇၅ ရာခိုင်နှုန်း ကျော် သဘောတူညီပြီးလျှင် ပြည်လုံးကျွတ်ဆန္ဒခံယူပွဲနဲ့ ပြင်ဆင်ရမယ့်ပုဒ်မ၊ ပြည်လုံးကျွတ်ဆန္ဒခံယူပွဲ မလုပ်ဘဲ ပြင်လို့ရတဲ့ပုဒ်မ ဆိုပြီးမှဖော်ပြထားပါတယ်။ ဒီဥပဒေတွေဟာ ဖွဲ့စည်းပုံအခြေခံဥပဒေပြဋ္ဌာန်းချက် အရပ်ရပ်ကို ပြင်ဆင်လိုလျှင် အဆင့်ဆင့်လုပ်ရမယ့် ဥပဒေ၊ နည်းဥပဒေများပဲ ဖြစ်ပါတယ်။ ဒီဥပဒေထဲမှာ ဖွဲ့စည်းပုံအခြေခံဥပဒေ ပြင်ဆင်ရန်အတွက် ပြင်ဆင်ရေးကော်မတီဖွဲ့ရမယ်ဆိုတဲ့ပုဒ်မမှာ ပုဒ်မများပါရှိတာ မတွေ့ရပါဘူး၊ ဒါကို ပြန်လည်ရှုမြင် သုံးသပ်ပြီး အပြုသဘောဆောင်တဲ့ စိတ်ထားနဲ့ ဝိုင်းဝန်းညှိနှိုင်း အဖြေရှာ ဆောင်ရွက်သွားသင့်ပါကြောင်း တင်ပြလိုပါတယ်။ နာယကကြီးခင်ဗျာ။ ကျွန်တော်တို့ ဖွဲ့စည်းပုံအခြေခံဥပဒေပြင်ဆင်ရေးကို ကျွန်တော်တို့ မကန့် ကွက်ပါဘူး။ နိုင်ငံတော်ရဲ့ အမျိုးသားအကျိုးစီးပွားအတွက် ပြင်ဆင်သင့်တဲ့ ှာ ပြင်ဆင်ရန် သဘောထားရှိပြီး ဖြစ်ပါတယ်။ ဒါပေမယ့် ဥပဒေနဲ့အညီ ကတိပြုရမှာဖြစ်ပါတယ်။ ကျွန်တော်တို့တတွေဟာ ဖွဲ့စည်းပုံအခြေခံဥပဒေ ပုဒ်မ ၁၂၅ ပါ ဇယား ၄ နဲ့အညီ ကတိသစ္စာပြုထားသူများလည်း ဖြစ်ကြပါတယ်။ နိုင်ငံတော်ဖွဲ့စည်းပုံအခြေခံဥပဒေကို ထိန်းသိမ်းကာကွယ်စောင့်ရှောက်ပြီး နိုင်ငံတော်ရဲ့ ဥပဒေများကိုလည်း လိုက်နာပါမယ်လို့ ပါရှိပြီးဖြစ်တဲ့အတွက် ဒီကတိသစ္စာကို ကျွန်တော်တို့တတွေအားလုံး သတိပြုလိုက်နာရန် လိုအပ်ပါကြောင်းတင်ပြရင်း နိဂုံးချုပ်အပ်ပါတယ်ခင်ဗျာ။ ကျေးဇူးတင်ပါတယ်။</speech>
<speech type="speaker">ဆက်လက်ပြီး ဦးစိုင်းဆမ် မိုင်းယန်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1079">ဦးစိုင်းဆမ်(မိုင်းယန်းမဲဆန္ဒနယ်၊ ရှမ်းပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့် ပြည်ထောင်စုလွှတ်တော် ကိုယ်စားလှယ်များ၊ ဧည့်သည်တော်များအားလုံး မင်္ဂလာပါလို့ နှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ ရှမ်းပြည်နယ်အရှေ့ပိုင်း ကျိုင်းတုံ ခရိုင်၊ မိုင်းယန်းမြို့နယ်၊ ပြည်သူ့လွှတ်တော် ကိုယ်စားလှယ် ဦးစိုင်းဆမ် ဖြစ်ပါတယ်။ ကျွန်တော့်အနေနဲ့ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ (၂၀၀၈ ခုနှစ်) ပြင်ဆင်ရေးပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာကို သုံးသပ်ဆွေးနွေးသွားမှာ ဖြစ်ပါတယ်။ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ (၂၀၀၈ ခုနှစ်)တွင် ပြင်ဆင်ရေးပူးပေါင်း ကော်မတီ၏ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာ ၂၀၁၉ ခုနှစ်၊ ဇူလိုင်လ ၁၂ ရက် ရက်စွဲပါအကြောင်းအရာနဲ့ပတ်သက်၍ အောက်ပါအတိုင်း တင်ပြလိုပါသည်။ အဆိုပါအစီရင်ခံစာတွင် ပူးပေါင်းကော်မတီ၏ ၁၉-၂-၂၀၁၉ ရက်နေ့တွင် ပြည်ထောင်စုလွှတ်တော် က ဖွဲ့စည်းတာဝန်ပေးအပ်ခြင်းဖြစ်ကြောင်း၊ ပူးပေါင်းကော်မတီ၏ လုပ်ငန်းတာဝန်များကို အကောင်အထည်ဖော် ဆောင်ရွက်ရာတွင် ဦးတည်ချက်(၅)ရပ်ကို အခြေခံ၍ဆောင်ရွက်ရန် လွှတ်တော်က အတည်ပြု တာဝန် ပေးအပ်ခဲ့ခြင်းဖြစ်ကြောင်း ဖော်ပြထားသည်ကို တွေ့ရပါသည်။ ကျွန်တော့်အနေဖြင့် ပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက်၏ ဦးတည်ချက် (၅)ရပ်နှင့် အပိုဒ်(ဂ)ကို ဆွေးနွေးတင်ပြ လိုပါတယ်။ ပူးပေါင်းကော်မတီ၏ အစီရင်ခံစာအပိုဒ် ၁(ဂ)တွင် ပြည်တွင်းငြိမ်းချမ်းရေးရရှိစေရန်နှင့် အမျိုးသား ရင်ကြားစေ့ရေးလုပ်ငန်းကို တိုးတက်အကောင်အထည်ဖော် ဆောင်ရွက်နိုင်ရန်အတွက် ၂၁ ရာစုပင်လုံ ညီလာခံမှာ အတည်ပြုခဲ့ပြီးဖြစ်သည့် ပြည်ထောင်စုသဘောတူစာချုပ်အပိုင်းတစ်ခုပါ နိုင်ငံတော်ကို ဒီမို ကရေစီဖက်ဒရယ်စနစ်နဲ့ အခြေခံသော ပြည်ထောင်စုအဖြစ် ဖွဲ့စည်းရမည်ဟူသည့် သဘောတူညီချက်နှင့် လိုက်လျောညီထွေစွာ အကောင်အထည်ဖော်ဆောင်ရွက်နိုင်သည့် ဖွဲ့စည်းပုံအခြေခံဥပဒေ ဖြစ်ပေါ်လာရေး အတွက် ဖော်ပြထားပါသည်။ အုပ်ချုပ်ရေးနှင့် ပတ်သက်၍ ဖွဲ့စည်းပုံအခြေခံဥပဒေရေးဆွဲစဉ်ကပင် နိုင်ငံတော်၏အကြီးအကဲကို သမ္မတအဖြစ် အခြေခံ၍ရေးဆွဲခဲ့ခြင်းမှာ ဒီမိုကရေစီအယူအဆအရ မိမိတို့၏ လက်ရှိအခြေအနေနှင့် လိုက်လျောညီထွေဖြစ်အောင် ရေးဆွဲပြဋ္ဌာန်းထားခြင်းဖြစ်သဖြင့် နိုင်ငံတော်အကြီးအကဲနှင့် အုပ်ချုပ်ရေး အဖွဲ့ အစည်းအကြီးအကဲတို့ကို သမ္မတစနစ်ဖြင့် ပြည့်စုံကောင်းမွန်စွာ အုပ်ချုပ်နိုင်ပါကြောင်း သုံးသပ် တွေ့ရှိရပါသည်။ ငြိမ်းချမ်းရေးဆွေးနွေးပွဲနှင့်ပတ်သက်၍ ယခင်အစိုးရလက်ထက်တွင် ၂၀၀၈ ခုနှစ် ဖွဲ့စည်းပုံ အခြေခံဥပဒေဖြင့် ပြည်တွင်းငြိမ်းချမ်းရေးကိုလည်း တိုင်းရင်းသားသွေးချင်းညီအစ်ကိုများဖြင့် ညှိနှိုင်း တိုင်ပင် တွေ့ဆုံဆွေးနွေးခဲ့ပါသည်။ မတူတာကိုဘေးဖယ်၊ တူတာကို လက်တွဲလုပ်ဆောင်သည့် မူအရ တိုင်းရင်းသားလက်နက်ကိုင် အဖွဲ့အစည်းနှင့် ငြိမ်းချမ်းရေးစာချုပ် NCA လက်မှတ်ရေးထိုးနိုင်ခဲ့ပြီး ပထမ ဆုံး တရားဝင်ငြိမ်းချမ်းရေးစာချုပ် ဖြစ်လာသည်ကို အားလုံးအသိပဲဖြစ်ပါတယ်။ ထို့ကြောင့် တိုင်းရင်းသား လူမျိုးများ၊ လက်နက်ကိုင်အဖွဲ့အစည်းများ ငြိမ်းချမ်းရေးအတွက် အလွန်အရေးကြီးသည့် လက်ဆင့်ကမ်း ကျင်းပနိုင်သည့် ၂၁ ရာစု ငြိမ်းချမ်းရေးပင်လုံညီလာခံမှ ရရှိလာသော အချက်အလက် များကို ဖွဲ့စည်းပုံ အခြေခံဥပဒေတွင် ထည့်သွင်းပြဋ္ဌာန်းလိုက်ခြင်းမှာမဖြစ်သင့်ဘဲ အခြေခံဥပဒေပြင်ဆင်ခြင်းကို ဖွဲ့စည်းပုံ အခြေခံဥပဒေအခန်း(၁၂)ပါ ပြဋ္ဌာန်းချက်အရ ဥပဒေနှင့်အညီ လိုက်နာဆောင်ရွက်သင့်ပါကြောင်း တင်ပြ လိုပါသည်။ ဥပဒေပြဋ္ဌာန်းချက်ဖြစ်သော ဖွဲ့စည်းပုံအခြေခံဥပဒေ (၂၀၀၈) အခန်း(၁၂) ဖွဲ့စည်းပုံအခြေခံ ဥပဒေပြင်ဆင်ချက်အခန်းတွင် ပုဒ်မ ၄၃၃ ဤဖွဲ့စည်းပုံအခြေခံဥပဒေပါ ပြဋ္ဌာန်းချက်တစ်ရပ်ရပ်ကို ပြင်ဆင်လို ပါက အောက်ဖော်ပြပါ သတ်မှတ်ထားသော နည်းလမ်းအတိုင်း ဆောင်ရွက်ရမည်။ (က) ဖွဲ့စည်းပုံ အခြေခံ ဥပဒေ ပြင်ဆင်ရန်တင်သွင်းသောအဆိုကို ဥပဒေမူကြမ်းအဖြစ်ဖြင့် တင်သွင်းရမည်။ (ခ) ဖွဲ့စည်းပုံ အခြေခံ ဥပဒေကို ပြင်ဆင်ရန်တင်သွင်းသော ဥပဒေမူကြမ်းတွင် အခြားအဆိုများ မပါရှိစေရ။ ပုဒ်မ ၄၃၄ ဖွဲ့စည်းပုံ အခြေခံဥပဒေကို ပြင်ဆင်ရန်ဥပဒေမူကြမ်းကို ပြည်ထောင်စုလွှတ်တော်တွင် တင်သွင်းရမည်။ ပုဒ်မ ၄၃၅ ဖွဲ့စည်းပုံအခြေခံဥပဒေကို ပြင်ဆင်ရန်ဥပဒေမူကြမ်းကို ပြည်ထောင်စုလွှတ်တော်ရှိ လွှတ်တော်ကိုယ်စားလှယ် စုစုပေါင်း ၂၀ ရာခိုင်နှုန်းက တင်ပြလာလျှင် အဆိုပါ ပြင်ဆင်ချက်ဥပဒေမူကြမ်းကို လွှတ်တော်က လက်ခံ ဆွေးနွေးရမည်ဟု ပြဋ္ဌာန်းထားပါသည်။ နိဂုံးချုပ်အနေနဲ့ ဖွဲ့စည်းပုံအခြေခံဥပဒေ (၂၀၀၈ ခုနှစ်)ကို ပြင်ဆင်လိုပါက အထက်ပါဖွဲ့စည်းပုံ အခြေခံဥပဒေ(၂၀၀၈ ခုနှစ်)တွင် အခန်း(၁၂)ဖြင့် ဖွဲ့စည်းပုံအခြေခံဥပဒေပြင်ဆင်ရန် ပြဋ္ဌာန်းချက်အရ ပြင်ဆင်ရမည်ဖြစ်ပါသဖြင့် ဖွဲ့စည်းပုံအခြေခံဥပဒေပြင်ဆင်ရေးပူးပေါင်းကော်မတီ ၄၅ ဦး၏ အစီရင်ခံစာကို ကန့်ကွက်ကြောင်း တင်ပြအပ်ပါတယ်။</speech>
<speech type="speaker">ဦးစိုးသိန်း ကယားပြည်နယ် မဲဆန္ဒနယ်အမှတ်(၉) ဆွေးနွေးဖို့ဖြစ်ပါတယ်။</speech>
<speech><mp id="252">ဦးစိုးသိန်း(မဲဆန္ဒနယ်အမှတ်-၉၊ ကယားပြည်နယ်)</mp>လေးစားအပ်ပါသော နာယကကြီးနဲ့ လွှတ်တော်ကိုယ်စားလှယ်တော်များ၊ ဧည့်သည်တော်များ မင်္ဂလာပါ။ ကျွန်တော်ကတော့ ကယားပြည်နယ်မှ အမျိုးသားလွှတ်တော်ကိုယ်စားလှယ် ဦးစိုးသိန်း ဖြစ်ပါတယ်။ နာယကကြီးခင်ဗျာ။ ဖွဲ့ အစည်းပုံအခြေခံဥပဒေအရ အုပ်ချုပ်သူအစိုးရနဲ့ ပြည်သူအကြားချုပ်ဆို ထားတဲ့ ပဋိညာဉ်စာချုပ်ဖြစ်တယ်။ တိုင်းပြည်အတွက် အသက်တမျှအရေးကြီးဆုံးဖြစ်တယ်လို့ ဦးသန့်က ပြောခဲ့ပါတယ်။ ဒါကြောင့် ပြင်ဆင်မယ်၊ ပယ်ဖျက်မယ်၊ ဖြည့်စွက်မယ်ဆိုရင် လေးလေးနက်နက် ကျယ်ကျယ် ပြန့်ပြန့် ချင့်ချင့်ချိန်ချိန် စဉ်းစဉ်းစားစား ညှိညှိနှိုင်းနှိုင်း ာင်ရွက်ဖို့လိုပါတယ်။ တက်လာတဲ့ အစိုးရတိုင်း၊ လွှတ်တော်တိုင်း ပြင်ဆင်နေကြမယ်ဆိုရင် နိုင်ငံတော်ဟာ ဟိုလိုလို ဒီလိုလိုနဲ့ ချာလည်ရမ်း နေပါလိမ့်မယ်။ အထူးသဖြင့် Emotional Sense နဲ့အခြေမခံသင့်သလို လူမျိုးစွဲ၊ ပါတီစွဲ အစွန်းမရောက်ဖို့ သတိပြုသင့်ပါတယ်။ ်ပြုချိန်အတွင်းမှာ အကျဉ်းချုပ်တင်ပြပါမယ်။ Power Point အသုံးပြုခွင့် ပြုပါခင်ဗျာ။ အခန်း(၁) ပုဒ်မ ၁၆ အခြေခံမူဟာ အဓိကအချက်ဖြစ်ပါတယ်။ သမ္မတစနစ်လား၊ ဝန်ကြီးချုပ် oşdwɔ:l Federal (05: Confederate wɔ: zlaže:Go: wollençosuši 31 Thin Red Line ဖြစ်တယ်။ အခန်း(၂) ပုဒ်မ ၄၉ ပြည်ထောင်စုကို ဘယ်လိုဖွဲ့စည်းမလဲ၊ ပြည်နယ်တွေအမည်နဲ့ တန်းတူ ဖွဲ့စည်းတာ ကောင်းတယ်ဆိုရင် ကျွန်တော်လည်းကြိုက်တယ်။ ဗမာပြည်နယ်ဆိုတာကို သို့သော်လည်းပဲ လူဦးရေတစ်သိန်းအထက်ရှိတဲ့ တိုင်းရင်းသားတွေကို ပြည်နယ်အဆင့်ပေးရမယ်။ “ဝ” ပြည်နယ်၊ ကိုးကန့် ပြည်နယ်၊ ပအိုဝ်းပြည်နယ်၊ ပလောင်ပြည်နယ်၊ နာဂပြည်နယ်၊ တိုင်းလန်ပြည်နယ်၊ လီဆူးပြည်နယ်၊ ရဝမ် ပြည်နယ်၊ လားဟူပြည်နယ်၊ ဓနုပြည်နယ်၊ အခါပြည်နယ်တွေကို ငယ်ငယ်ကြီးကြီး တန်းတူညီတူပါဝင် Coquufu sə3 All Equality on အခန်း(၃) ပုဒ်မ ၅၉(စ) နိုင်ငံသား တိုင်းရင်းသားစစ်စစ်ကိုသာ သမ္မတနိုင်ငံတော်အကြီးအကဲ ဖြစ်ခွင့် ပေးရမယ်။ Open to All လုပ်ရမယ့်အဆင့်မဟုတ်ဘူး။ နိုင်ငံတော်တော်များများမှာလည်း ကန့်သတ်ချက် အားလုံးသိပြီးသားပါ။ အဓိက မမေ့သင့်တာက ၁၉၄ရ ခုနှစ်၊ ဖွဲ့စည်းပုံအခြေခံဥပဒေမှာ ဗိုလ်ချုပ်အောင်ဆန်း လမ်းညွှန်ချက်ဖြစ်တယ်။ ဒါကြောင့်လုံးဝမပြင်သင့်ဘူး။ ထို့အတူပဲ ပင်လုံကိုယ်စားလှယ်၊ ကချင်တိုင်းရင်းသားခေါင်းဆောင် ဒူးဝါးလဘန်ဂရောင်ကလည်း ကိုယ်တိုင်ပြောခဲ့တယ်။ အခန်း(၄) ပုဒ်မ ၁၀၅(ဂ) သမ္မတက ဥပဒေကြမ်းလက်မှတ် ထိုးထိုး မထိုးထိုး ၁၄ ရက်ကြာရင် အတည်ပြုခြင်းဟာ တစ်ဘက်စောင်းနင်းဖြစ်တဲ့အတွက်ကြောင့် သမ္မတကို ဗီတိုအာဏာပေးရမယ်။ အခန်း(၄) ပုဒ်မ ၁၅၉(ဂ) လွှတ်တော်နှစ်ရပ်သဘောကွဲလွဲမှုကို ေးနွေးခြင်းဖြင့်သာ ဆောင်ရွက် ရမယ်။ မဲခွဲရင် ကျွန်တော်တို့ အမျိုးသားလွှတ်တော်က အမြဲရှုံးတယ်။ ဒါကြောင့်မို့လို့ အင်အားနည်းတဲ့ အမျိုးသားလွှတ်တော် ဥက္ကဋ္ဌကို ဗီတိုအာဏာပေးရမယ်။ အခန်း(၅) ပုဒ်မ ၂၀၂ သမ္မတက အုပ်ချုပ်ရေးအာဏာကို အကောင်အထည်ဖော်ဆောင်ရတဲ့ တာဝန်ခံရတဲ့အတွက်ကြောင့် ဝန်ကြီးဌာန အရေအတွက်ကို မကန့်သတ်သင့်ဘူး။ Initiative ကိုပေးရမယ်။ လုပ်ပိုင်ခွင့်ကိုပေးရမယ်။ ထို့အတူ ဝန်ကြီးဌာနများ အမည်အထိ သတ်မှတ်ပေးခြင်းဟာ လွှတ်တော်က အစိုးရရဲ့ ဖွဲ့စည်းမှုအပေါ် ထိန်းချုပ်လွန်းရာရောက်သလို အဆိုပါအခေါ်အဝေါ်များကလည်း တစ်သမတ်တည်း မဖြစ်နိုင်ဘူး။ အခန်း(၅) တိုးချဲ့အနေနဲ့ သမ္မတ သို့မဟုတ် ပြည်ထောင်စုလွှတ်တော် နာယက ရွေးကောက်ပွဲ မတိုင်ခင် လိုအပ်တဲ့လွှတ်တော်ဖျက်သိမ်းခွင့် အာဏာပေးရန်လိုတယ်။ အခန်း(၅) ပုဒ်မ ၂၆၁ က ၂၈၈ နှစ်ခု ဖြစ်ပါတယ်။ ဖက်ဒရယ်လမ်းကြောင်း အမြန်ရွှေ့နိုင်ဖို့ ဗဟိုချုပ်ကိုင်မှု အမြန်လျှော့ချပေးရမယ်။ ပြည်နယ်တိုင်း ပြည်နယ်တိုင်း မိမိတို့ အစိုးရအဖွဲ့ကို လွတ်လပ်စွာ ရွေးချယ်ခန့်အပ် တာဝန်ပေးနိုင်ရမယ်။ မြို့နယ်တိုင်း မြို့နယ်တိုင်း ပြည်သူရွေးချယ်တဲ့ မြူနီစီပယ်လူကြီးတွေ အုပ်ချုပ်စေရမယ်။ ထွေ/အုပ်က မအုပ်ချုပ်ရဘူး။ အခန်း(၇) ကာကွယ်ရေးအင်အားကန့်သတ်ရန် တိုင်းပြည်ရဲ့ ပထဝီအနေအထားအရ မဖြစ်နိုင် သေးဘူး။ အင်အားကြီး တရုတ်နိုင်ငံ၊ အိန္ဒိယနိုင်ငံ၊ ထိုင်းနိုင်ငံတို့ ဝိုင်းပတ်နေတဲ့ အခြေအနေကို လျစ်လျူရှု လို့မရဘူး။ ထို့အတူနိုင်ငံသားတိုင်း စစ်မှုမထမ်းမနေရ အကောင်အထည်ဖော်နိုင်ခြင်းနဲ့ ဆက်စပ်နေတယ်။ အခန်း(၈) ပုဒ်မ ၃၆၁၊ ၃၆၂ ပြဋ္ဌာန်းချက်ကို လက်ရှိအတိုင်းထားသင့်တယ်။ ၁၉၄၇၊ ၁၉၇၄၊ ၂၀၀၈ အားလုံး စဉ်ဆက်မပြတ်ပါရှိခဲ့သလို အဲဒီပုဒ်မကြောင့် မည်သည့်ပြဿနာမှ မဖြစ်ခဲ့ဘူး။ အခြားနိုင်ငံတွေမှာ Sharia Law ကျင့်သုံးနေတာနဲ့ နှိုင်းယှဉ်သင့်တယ်။ နာယကကြီးခင်ဗျား။ ၂၀၀၈ ဖွဲ့စည်းပုံမှာ ပုဒ်မပေါင်း ၄၅၇၊ ပုဒ်မခွဲ ၂၅၅၊ ပုဒ်မခွဲငယ် ၇၃၆ ဖြစ်ပြီး တော့ ယခုကော်မတီက ၃၇၆၅ ချက်ရှိတယ်။ ပါတီတစ်ခုက ၁၁၄ ချက် တင်ပြပြီး ၄၁ ချက်ကို ပယ်ဖျက် ထားတယ်။ ငြိမ်းချမ်းရေးဖက်ဒရယ်အရေးတွေထက် သမ္မတရဲ့ လုပ်ပိုင်ခွင့်လျှော့တာ၊ တပ်မတော်ရဲ့ လုပ်ပိုင်ခွင့်လျှော့တာတွေ သုံးသပ်တွေ့ရှိရတယ်။ ဒါကိုကြည့်ရင် ၄၅ ဦးကော်မတီက အချက်ပေါင်း ၃၇၆၅ ချက် လွှတ်တော်တစ်ရပ်လုံး အကြံပြုခွင့်ရရင် သောင်းဂဏန်းရှိမယ်။ ပြည်သူတွေ အကြံပြုချက် တောင်းခံရင် ပိုလာမယ်။ ဒါကြောင့်ဒီ ၃၇၆၅ ချက်ကို ပြည်သူတွေ သဲသဲကွဲကွဲသိအောင် ချပြရမယ်။ နာယကကြီးခင်ဗျား။ ဒီ ၃၇၆၅ ချက်ကို မည်ကဲ့သို့သော မူ၊ မည်ကဲ့သို့သော Criteria နဲ့ ရွေးချယ်မှာလဲ။ မဲခွဲအနိုင်ယူလို့ မဖြစ်ပါဘူး။ ထို့အတူ ပြင်သင့်တာမှန်သော်လည်း လုပ်ချင်တာ၊ လုပ်သင့်တာ၊ လုပ်နိုင်တာတွေ ညှိနှိုင်းလုပ်ရင် ပိုအဆင်ပြေမယ်လို့ ယူဆတယ်။ Right Timing လို့လည်း ကျွန်တော် ပြောချင်တယ်။ မလုပ်တတ်ရင် ဒီမိုကရေစီကျကွဲတတ်တယ်။ နာယကကြီးခင်ဗျာ။ ယခု ၄၅ ဦး ကော်မတီဝင်တွေကရော၊ ပြည်သူဘယ်နှစ်ရာခိုင်နှုန်းကို ဦးစား ပေးသလဲ။ အားလုံးက ဥပဒေပညာရှင်ကြီး မဟုတ်ပါဘူး။ ထူးချွန်တဲ့ ဥပဒေပညာရှင်အများစုရဲ့ အလုပ်လို့ ခံယူပါတယ်။ HGB နဲ့တော့ အလုပ်မဖြစ်ပါဘူး။ နာယကကြီးခင်ဗျာ။ အကြံပြုလိုတာက စာအုပ်တစ်အုပ်လုံး အသစ်ရေးဆွဲသလို တွေ့ရတဲ့ အတွက်ကြောင့် ပြည်သူအားလုံးနဲ့ဆိုင်တဲ့ ဖွဲ့စည်းပုံအသစ်ရေးဆွဲရေးကော်မရှင် တစ်ရပ်ကို တင်ပြပါ အတိုင်း ဖွဲ့စည်းသင့်တယ်။ အထူးသဖြင့်တော့ တိုင်းရင်းသား ၁၃၅ မျိုးက ကိုယ်စားလှယ်တွေပါရသလို ငြိမ်းချမ်းရေးဆောင်ရွက်နေတဲ့ EAO အဖွဲ့တွေလည်းပါရင် ပိုပြီးတော့သင့်တော်မယ်။ ဒါကြောင့် အားလုံး ခြုံပြီးတော့ တင်ပြရရင် အစီရင်ခံစာပါ အပိုဒ် ၂၃ ကို လုံးဝကန့်ကွက်ပါကြောင်း တင်ပြရင်း နိဂုံးချုပ်ပါတယ်။ အားလုံးကျေးဇူးတင်ပါတယ်။</speech>
<speech type="speaker">ဦးကျော်သန်း ကယားပြည်နယ် မဲဆန္ဒနယ်အမှတ်(၈) ဆွေးနွေးဖို့ဖြစ်ပါတယ်။</speech>
<speech><mp id="1217">ဦးကျော်သန်း(မဲဆန္ဒနယ်အမှတ်-၈၊ ကယားပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနဲ့ လွှတ်တော်တစ်ရပ်လုံးကို မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော် ကတော့ ကယားပြည်နယ် မဲဆန္ဒနယ်အမှတ်(၈)မှ အမျိုးသားလွှတ်တော်ကိုယ်စားလှယ် ဦးကျော်သန်းပဲ ကျွန်တော့်အနေနဲ့ ၂၀၀၈ ဖွဲ့စည်းပုံပြင်ဆင်ရေးပူးပေါင်းကော်မတီရဲ့ အစီရင်ခံစာကို သုံးသပ် ဆွေးနွေးသွားမှာဖြစ်ပါတယ်။ နာယကကြီးခင်ဗျာ။ ပူးပေါင်းကော်မတီကို ၁၉-၂-၂၀၁၉ ရက်နေ့မှာ ပြည်ထောင်စုလွှတ်တော်က အမိန့်ကြော်ငြာစာအမှတ်(၁၅/၂၀၁၉)နဲ့ တာဝန်ပေးအပ်ခဲ့ပြီး ပူးပေါင်းကော်မတီရဲ့ လုပ်ငန်းတာဝန်များကို အကောင်အထည်ဖော်ဆောင်ရွက်ရာမှာ ဦးတည်ချက် ၅ ရပ်ကို အခြေခံဆောင်ရွက်ရန် လွှတ်တော်က အတည်ပြုတာဝန်ပေးအပ်ခဲ့ပါတယ်။ ပူးပေါင်းကော်မတီရဲ့ ဦးတည်ချက် အပိုဒ်(က)မှာ ဖွဲ့စည်းပုံအခြေခံ ပါဥပဒေပြဋ္ဌာန်းချက်များကို ဒီမိုကရေစီစံနှုန်းများနဲ့ ညီညွတ်ခြင်းရှိစေရန်၊ စည်းလုံးညီညွတ်၍ ဆန့်ကျင် ကွဲလွဲမှုမရှိသည့် ပြဋ္ဌာန်းချက်များ ဖြစ်ပေါ်လာစေရန်၊ ပါတီစုံဒီမိုကရေစီစနစ်ကို ဖော်ဆောင်ရာတွင် အဟန့် အတားဖြစ်စေသော ပြဋ္ဌာန်းချက်များကို ပြင်ဆင်နိုင်ရန်တို့အတွက် ပြောင်းလဲလာသည့် ခေတ်စနစ်နဲ့ အညီ သုံးသပ်ပြင်ဆင် ဆောင်ရွက်နိုင်ရေးလို့ ဖော်ပြထားတာကို တွေ့ရှိရပါတယ်။ ပထမဦးစွာ ၂၀၀၈ ဖွဲ့စည်းပုံအခြေခံဥပဒေကိုကြည့်လျှင် အခန်း(၄)၊ အခန်း(၅)၊ အခန်း(၆)တို့မှာ ဥပဒေပြုရေး၊ အုပ်ချုပ်ရေးနဲ့ တရားစီရင်ရေးတို့ကို အာဏာ ၃ ရပ် ပိုင်းခြားပေးပြီး အပြန်အလှန် ထိန်းကျောင်း တဲ့စနစ်ဖြင့် ဒီမိုကရေစီရပိုင်ခွင့်ကို အပြည့်အဝ ပေးထားပြီးဖြစ်သည်ကို တွေ့ရှိရပါတယ်။ ၂၀၀၈ ဖွဲ့စည်းပုံ အခြေခံဥပဒေ အခန်း(၁၂)မှာ ပြင်ဆင်နိုင်ရန်နည်းလမ်းများ ပြဋ္ဌာန်းထားပြီး ဖြစ်သော်လည်း လေ့လာ သုံးသပ်ရာတွင် တစ်ဦးချင်း၊ တစ်ဖွဲ့ချင်း လိုရာဆွဲဆောင်ရွက်ခြင်းသည် နိုင်ငံတော်အတွက် အန္တရာယ် ကြီးမားသောကြောင့် သင့်တော်သော ဥပဒေပညာရှင်များ၊ အသိဉာဏ်ပညာပြည့်ဝသူများ၊ အတွေ့အကြုံ ရင့်ကျက်သူများဖြင့် အခြေခံဥပဒေအခန်း(၁၂)ပါအတိုင်း ဆောင်ရွက်သင့်ပါတယ်။ ၂၀၀၈ ဖွဲ့စည်းပုံအခြေခံ ဥပဒေကို ပြန်လည်လေ့လာပါက စတင်ရေးဆွဲစဉ်အခါမှာ အစုအဖွဲ့ ၈ ဖွဲ့၊ လူထုလူတန်းစားပေါင်းစုံ၊ တိုင်းရင်းသားပေါင်းစုံ၊ အသိပညာရှင်၊ အတတ်ပညာရှင်များ၊ ရွေးကောက်ပွဲကိုယ်စားလှယ်များ၊ နိုင်ငံရေး ပါတီများ ၈ နှစ်ကြာ းဆွဲခဲ့သော ဖွဲ့စည်းပုံအခြေခံဥပဒေဖြစ်ပြီး မဲပေးပိုင်ခွင့်ရှိသူ ၉၈.၁၂ ရာခိုင်နှုန်း မဲပေးပြီး၊ ၉၂.၄၈ ရာခိုင်နှုန်း အတည်ပြုခဲ့ခြင်းဖြစ်ကြောင်း တွေ့ရှိရပါတယ်။ ၂၀၀၈ ဖွဲ့စည်းပုံ အခြေခံဥပဒေဟာ ဒီမိုကရေစီနိုင်ငံတော်သစ်ကို အကောင်အထည်ဖော် ဆောင်ရွက်နေချိန်မှာ နိုင်ငံပြုပြင် ပြောင်းလဲမှု အရှိန်အဟုန်မြင့်မားမှုကြောင့် ခေတ်ကာလအခြေအနေ၊ ဲ့ လိုက်လျောညီထွေ ဥပဒေမျိုး ဖြစ်စေရန် ဥပဒေ ပညာရှင်များ၊ အသိဉာဏ်ပညာပြည့်ဝသူများ၊ အတွေ့အကြုံရင့်ကျက်သူများဖြင့် စုပေါင်းရေးဆွဲထားသည့် အခြေခံဥပဒေဖြစ်သည့်အားလျော်စွာ ပြောင်းလဲလာသော ခေတ်စနစ်နှင့်အညီ လက်ရှိ ၂၀၀၈ ဖွဲ့စည်းပုံအခြေခံ ဥပဒေနှင့် လုံးလုံးလျားလျား သွေဖည်ဆန့်ကျင်သော ပြင်ဆင်ချက်များကို သတိပြု ကိုင်တွယ်ဆောင်ရွက်သင့်တယ်လို့ ယူဆပါတယ်။ ဥပမာအားဖြင့် အိမ်တစ်အိမ်အား လိုအပ်သောပြုပြင်မှုများကို ဆောင်ရွက်ရာ၌ အစိတ်အပိုင်းတစ်ခု ချင်းကို ပြုပြင်ခြင်းဟာ ရှိရင်းစွဲအိမ်အနေအထားကို မပျက်စေတဲ့ပြင်ဆင်မှုလို့ ခေါ်ဆိုနိုင်ပြီး တစ်အိမ်လုံးကို တစ်ချိန်တည်း အသစ်ပြန်လည်ပြင်ဆင်မည်ဆိုပါက အိမ်အဟောင်းကိုဖျက်၍ အိမ်အသစ်ကို ဆောက်လိုက် ရတဲ့ သဘောသက်ရောက်မှာ ဖြစ်ပါတယ်။ နိုင်ငံတစ်နိုင်ငံရဲ့ ဖွဲ့စည်းပုံအခြေခံဥပဒေကို ရေးဆွဲရာမှာ ထိုနိုင်ငံရဲ့ သမိုင်းကြောင်း၊ နောက်ခံပကတိ အရှိတရားနဲ့ မျက်မှောက်ပြုနေတဲ့ အခြေအနေများအပေါ်မူတည်ပြီး အခြေအနေအရပ်ရပ်နဲ့ ဆက်စပ်ဆီလျော်ပြီး အံဝင်ခွင်ကျ သဟဇာတဖြစ်အောင် ရေးဆွဲကြရမှာဖြစ်ပါတယ်။ ယနေ့အငြင်းပွားနေတဲ့ ဖွဲ့စည်းပုံအခြေခံဥပဒေပြင်ဆင်ရေးဟာ အကြောင်းအရာကို သေချာစိစစ် သုံးသပ် ကြည့်ပါက လက်ရှိကျင့်သုံးနေသော ဖွဲ့စည်းပုံအခြေခံဥပဒေသည် ပြောင်းလဲလာသော ဒီမိုကရေစီ စံနှုန်း နဲ့အညီ လိုအပ်ချက် အနည်းငယ်ရှိနိုင်သော်လည်း အခုပြင်ဆင်လိုသောအချက်အများစုမှာ နိုင်ငံရေး အမြတ် ထုတ်လိုသူများနှင့် အဖွဲ့ အစည်းအကျိုးစီးပွားကို အလေးပေးဆောင်ရွက်လိုသော သဘောထားများကို တွေ့မြင်နေရပါတယ်။ ဖွဲ့စည်းပုံအခြေခံဥပဒေဟာ အားနည်းချက်အနည်းငယ်ရှိနိုင်သော်လည်း လက်ရှိ အစိုးရမှ ပြင်ဆင်ပြောင်းလဲလျက်ရှိသော ဥပဒေများကဲ့သို့ ရှေ့နောက်ညီညွတ် ဆန့်ကျင်ကွဲလွဲချက်များ မရှိခြင်း၊ ပါတီစုံဒီမိုကရေစီစနစ်ကို ဖော်ဆောင်ရာတွင် အဟန့်အတားဖြစ်သော ပြောင်းလဲချက်များရှိမနေခြင်း တို့ကြောင့် ဖွဲ့စည်းပုံအခြေခံဥပဒေ ပြင်ဆင်ရေးပူးပေါင်းကော်မတီနှင့် ၎င်းတို့၏ လေ့လာတွေ့ရှိချက်၊ သဘောထားမှတ်ချက် အစီရင်ခံစာအား နိုင်ငံတော်၏ အနာဂတ်အကျိုးစီးပွားကို မျှော်ကိုး၍ ကန့်ကွက် ပါကြောင်း တင်ပြအပ်ပါတယ်။ အကယ်၍ ပြင်ဆင်လိုပါက ဥပဒေတစ်ရပ်သည် လက်ရှိပြည်သူလူထုအပေါ်တွင်လည်းကောင်း၊ အုပ်ချုပ်မှုအပိုင်းတွင်လည်းကောင်း၊ နိုင်ငံတကာဆက်ဆံရေး စီးပွားရေးမူဝါဒများနှင့် နိုင်ငံတွင်ပြုပြင်ရန် လိုအပ်သည်ဟု ယူဆရ၍သော်လည်းကောင်း သို့မဟုတ် ဖြစ်ပေါ်နေကြောင်းခိုင်လုံ၍ ၎င်းအချက်များအား ပြင်ရန် ပြည်သူသို့ ချပြ၍လည်းကောင်း၊ လွှတ်တော်သို့ ချပြ၍လည်းကောင်း၊ တတ်သိပညာရှင်များနှင့် ဆွေးနွေးညှိနှိုင်းပြီး အခြေခံဥပဒေ အခန်း(၁၂)ပါအတိုင်း တင်ပြ၍ စနစ်တကျပြုပြင်သင့်ကြောင်း အကြံပြု တင်ပြလိုပါတယ်။ ယင်းကိစ္စသည် မိမိလွှတ်တော်တွင်ရှိသော ကိုယ်စားလှယ်များဖြင့် လုံလောက်မည် မဟုတ်ပါ။ ဘာသာရပ်အလိုက် ကျွမ်းကျင်သူများနှင့်ပါ လေ့လာသုံးသပ်၍ ပြင်ဆင်ပါက ပိုမိုပြည့်စုံမည် ဖြစ်သဖြင့် မိမိတို့လွှတ်တော်သည်လည်း တည်ဆဲဥပဒေတစ်ခုအား ချိုးဖောက်ကျူးလွန်ရန်မရှိဘဲ မိမိ ပြင်ဆင်လိုသည်များကို စနစ်တကျ ပြင်ဆင်ခြင်းဖြစ်ကြောင်း သမိုင်းတွင် ကျန်ရစ်မည်ဖြစ်၍ အထက် အပိုဒ်(က)ပါ အပြန်အလှန်ထိန်းကျောင်းခြင်း၊ စည်းလုံးညီညွတ်ခြင်း၊ ရှေ့နောက်ဆန့်ကျင်ကွဲလွဲမှုမရှိခြင်းနှင့် ဒီမိုကရေစီဖော်ဆောင်ရာတွင် အဟန့်အတားဖြစ်သည်မဟုတ်၍ သတိပြုသင့်ပါကြောင်း တင်ပြရင်း နိဂုံး ချုပ်အပ်ပါတယ်။ အားလုံး ကျေးဇူးတင်ပါတယ်။</speech>
<speech type="speaker">ဦးစဲကီကော် မိုင်းခတ်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="459">ဦးစဲကီကော်(မိုင်းခတ်မဲဆန္ဒနယ်၊ ရှမ်းပြည်နယ်)</mp>လေးစားအပ်ပါသော ပြည်ထောင်စု နာယကကြီးနှင့် ပြည်ထောင်စုလွှတ်တော် ကိုယ်စားလှယ်များ၊ ဧည့်သည်တော်များအားလုံး မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ ရှမ်းပြည်နယ်အရှေ့ပိုင်း ကျိုင်းတုံခရိုင်၊ မိုင်းခတ်မြို့နယ်မှ ပြည်ထောင်စုလွှတ်တော်ကိုယ်စားလှယ် ဦးစဲကီကော် ဖြစ်ပါတယ်။ နာယကကြီးခင်ဗျာ။ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ(၂၀၀၈ ခုနှစ်) ပြင်ဆင်ရေးပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာ ၂၀၁၉ ခုနှစ်၊ ဇူလိုင် ၁၉ ရက်နေ့ပါအချက်များနဲ့ပတ်သက်၍ အောက်ပါအဆိုင်း ဆွေးနွေးလိုပါတယ်။ ၁၉-၂-၂၀၁၉ ရက်နေ့တွင် ပြည်ထောင်စုလွှတ်တော်က ဖွဲ့စည်းပုံဖွဲ့စည်းရမည်ဟူ၍ သဘောတူညီချက်နှင့်အညီ လိုက်လျော ညီထွေစွာ အကောင်အထည်ဖော်ဆောင်ရွက်နေသည့် ဖွဲ့စည်းပုံအခြေခံဥပဒေဖြစ်ဖို့ဟု ဖော်ပြထားပါတယ်။ ယခင် ပြည်ထောင်စုလွှတ်တော်က ဇယား ၂ နဲ့ ၅ အတွင်းအတွက် ပြင်ဆင်ချက်တွေဟာ ဖွဲ့စည်းပုံအခြေခံ ပုဒ်မ ၄၃၆(က)နဲ့ အကျုံးမဝင်ဘဲ ၄၃၆(ခ)နဲ့သာ အကျုံးဝင်လို့ ပြည်လုံးကျွတ်ဆန္ဒခံယူပွဲ လုပ်စရာမလိုဘဲ ပြင်ဆင်ချက်အားလုံးကို မဲခွဲဆုံးဖြတ်ချိန်တွင် ၇၅ ရာခိုင်နှုန်းကျော် ရရှိခဲ့သောကြောင့် ပြင်ဆင်ချက်များ သည် တစ်ခါတည်း အတည်ဖြစ်ခဲ့ပါတယ်။ သို့သော် ပြင်ဆင်ချက်တွေက တစ်ခါတည်း အသက်မဝင်ခဲ့ ပါဘူး။ ဘာကြောင့်လဲဆိုတော့ ပြင်ဆင်ချက်အားလုံးရဲ့ ရှေ့မှာ ပြည်ထောင်စုက ပြဋ္ဌာန်းသည့် ဥပဒေနဲ့အညီ တိုင်းဒေသကြီး သို့မဟုတ် ပြည်နယ်က ဆောင်ရွက်ခွင့်ရှိသည်ဟု ဖော်ပြထားလို့ ဖြစ်ပါတယ်။ ၎င်းဒုတိယ အကြိမ် ရွေးကောက်တင်မြှောက်ပွဲရောက်ဖို့လည်း ၄ လသာ လိုတော့တဲ့အတွက် ယခင်အစိုးရနဲ့ လွှတ်တော်က ဒီပြင်ဆင်ချက်များကို သက်ဝင်ဖို့ သက်ဆိုင်ရာအလိုက် ဥပဒေပြဋ္ဌာန်းချိန်မရလိုက်ဘူး။ ဒါကြောင့် ဒီတာဝန်ဟာ လက်ရှိအစိုးရနဲ့ လွှတ်တော်အပေါ် တာဝန်ကျရောက်လာရခြင်း ဖြစ်ခဲ့ပါတယ်။ ကျွန်တော်တို့က နည်းနည်းသိလိုသည်မှာ အရင်ပြင်ထားတဲ့ ပြင်ဆင်ချက်တွေ အသက်ဝင်လာအောင် သက်ဆိုင်ရာကဏ္ဍအလိုက် ဥပဒေတွေ ဘယ်နှစ်ခုလောက် ပြဋ္ဌာန်းထားပြီးပြီလဲ။ ပြင်ဆင်ချက်များအားလုံးဟာ အသက်ဝင်ပြီလား။ တိုင်းနဲ့ ပြည်နယ်အစိုးရ လက်တွေ့ကျင့်သုံးပြီး အခွန်အခတွေကောက်ခံနေပြီလား ဆိုတာ သိလိုပါတယ်။ ပြီးတော့ အခြေခံဥပဒေဆိုသည်မှာ မိခင်ဥပဒေကြီးဖြစ်ပြီး ပုဒ်မတစ်ခုပြင်ဆင်ခြင်း သို့ဟုတ် ထပ်တိုးခြင်း ပြုလုပ်လုပ်ဆောင်လျှင် ဥပဒေများ၊ နည်းဥပဒေများကိုပါ လိုက်တိုးပြုပြင်ကြရမှာ ဖြစ်ပါတယ်။ ရှေ့ထပ်တိုးပြင်ဆင်ဖို့သာလုပ်နေကြပြီး ယခင်ပြင်ဆင်ထားသည့် ဥပဒေကို အားလုံးအသက် ဝင်အောင်မလုပ်နိုင်လျှင် ပြင်ဆင်ထားသောဥပဒေများသည် ဘာမှမထူးခြားကြောင်း ပြောကြားလိုပါတယ်။ ဒုတိယအကြိမ် ပြည်ထောင်စုလွှတ်တော်မှာ ပုဒ်မ ၂၆၁(ခ) (၁)၊ (၂)၊ (ဂ)၊ (ဃ)၊ (င)တို့ကို ပြင်ဆင် နိုင်ရေးအတွက် ပြည်ထောင်စုလွှတ်တော် ကိုယ်စားလှယ် ၂၀ ရာခိုင်နှုန်းကျော် ၁၄၃ ဦးလက်မှတ်ရေးထိုးပြီး ဖွဲ့စည်းပုံအခြေခံဥပဒေ အခန်း(၁၂) ပုဒ်မ ၄၃၃ အရ ဥပဒေကြမ်းရေးဆွဲပြီး ပြည်ထောင်စုလွှတ်တော်ကို တင်သွင်း ခဲ့ပါတယ်။ ဒါပေမယ့် ဆွေးနွေးခွင့်မရလိုက်ပါဘူး။ အဲဒီပုဒ်မ ၂၆၁ ဟာ တိုင်းနဲ့ ပြည်နယ်များအတွက် အရေးပါတဲ့ အခန်းကဏ္ဍဖြစ်ပါတယ်။ တိုင်းနဲ့ ပြည်နယ်လွှတ်တော်များက ရွေးချယ်တဲ့ ဝန်ကြီးချုပ်များ ဖြစ်မှသာလျှင် တိုင်းရင်းသားတွေနဲ့ တိုင်းရင်းသားတွေနေထိုင်တဲ့ ကျွန်တော်တို့ ဒေသဖွံ့ဖြိုးတိုးတက်အောင် ဆောင်ရွက်နိုင်မှာဖြစ်ပါတယ်။ ကျွန်တော်တို့ ရှမ်းပြည်နယ်နှင့် ရခိုင်ပြည်နယ် ဒေသခံတိုင်းရင်းသားများ အများစု ကိုယ်စားလှယ်နေရာရသော်လည်း ဝန်ကြီးချုပ်နေရာမရပါဘူး။ ဓမ္မတာအတိုင်းခန့်တဲ့အတွက် ဖြစ်ပါတယ်။ ဒါကြောင့် ကျွန်တော်တို့ တိုင်းရင်းသားများ ဒီပုဒ်မကို ပြင်ဆင်လိုခြင်းဖြစ်ပါတယ်။ ဒါကြောင့် နိဂုံးချုပ်အနေနဲ့ ဆွေးနွေးလိုတာက ဒီ ဖွဲ့စည်းပုံအခြေခံဥပဒေ ပြင်ဆင်ရေး ၄၅ ဦး ပူးပေါင်း ကော်မတီ၏ အစီရင်ခံစာနဲ့ပတ်သက်၍ ပြင်ဆင်လိုပါက ပြင်ဆင်လို့ရပါတယ်။ ဒါပေမယ့် ဖွဲ့စည်းပုံအခြေခံ ဥပဒေမှာ ပြဋ္ဌာန်းထားတဲ့အတိုင်း ပြင်ဆင်ဖို့လိုပါကြောင်း ပြောကြားရင်း နိဂုံးချုပ်ပါတယ်။</speech>
<speech type="speaker">ဦးဖေသန်း မြေပုံမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1523">ဦးဖေသန်း(မြေပုံမဲဆန္ဒနယ်၊ ရခိုင်ပြည်နယ်)</mp>မင်္ဂလာပါ။ ကျွန်တော်က ရခိုင်ပြည်နယ်၊ မြေပုံ မြို့နယ် ပြည်သူ့လွှတ်တော်ကိုယ်စားလှယ် ဦးဖေသန်း ဖြစ်ပါတယ်။ ဖွဲ့စည်းပုံပြင်ဆင်ရေးပူးပေါင်းကော်မတီရဲ့ အစီရင်ခံစာအပေါ်မှာ အကြံပြုဆွေးနွေးသွားမှာ ဖြစ်ပါတယ်။ လေးစားရပါတဲ့ ပြည်ထောင်စုလွှတ်တော် နာယကကြီးခင်ဗျာ။ အစီရင်ခံစာမှာ ပူးပေါင်းကော်မတီက အခြေခံဆောင်ရွက်ရမယ့် ဦးတည်ချက် ၅ ရပ် ပါရှိပါတယ်။ အချက်(ဂ)မှာ နိုင်ငံတော်ကို ဒီမိုကရေစီ ပြည်ထောင်စု ဒီမိုကရေစီဖက်ဒရယ်စနစ်ကိုအခြေခံသော ပြည်ထောင်စုအဖြစ် ဖွဲ့စည်းရမည်ဆိုတဲ့ ၂၁ ပင်လုံ ညီလာခံက အတည်ပြုခဲ့တဲ့ ပြည်ထောင်စုသဘောတူစာချုပ်ပါ သဘောတူညီချက်နဲ့ လိုက်လျောညီထွေ ရှိမယ့် ဖွဲ့စည်းပုံအခြေခံဥပဒေဖြစ်ပေါ်လာရေးလို့ ဖော်ပြထားပါတယ်။ ဒါဟာ အလွန်အရေးကြီးပါတယ်။ ကျွန်တော်တို့ ရခိုင်အမျိုးသားပါတီက ဖွဲ့စည်းပုံအခြေခံဥပဒေ အခန်း(၁) ပုဒ်မ ၂ မှာ နိုင်ငံတော်ကို ဒီမိုကရေစီ ပြည်ထောင်စုသမ္မတမြန်မာနိုင်ငံတော်ဟု ခေါ်တွင်စေရမည်လို့ ပြင်ဆင်ခဲ့သလို အမျိုးသားဒီမိုကရေစီ အဖွဲ့ချုပ်ကလည်း အခန်း(၁) ပုဒ်မ ၈ မှာ နိုင်ငံတော်ကို ဒီမိုကရေစီ ဖက်ဒရယ်ပြည်ထောင်စုစနစ်ဖြင့် ဖွဲ့စည်း တည်ဆောက်သည်ဆိုပြီးတော့ ပြင်ဆင်ထားပါတယ်။ ဒီအချက်ဟာ ပြည်ထောင်စုသဘောတူစာချုပ်အရ အစိုးရ၊ တပ်မတော်၊ လွှတ်တော်၊ တိုင်းရင်းသားလက်နက်ကိုင် အဖွဲ့အစည်းအားလုံးက သဘောတူထားတဲ့ ဆုံးဖြတ်ချက်ဖြစ်လို့ ဖွဲ့စည်းပုံအခြေခံဥပဒေမှာမပါမဖြစ် ရေးသွင်းဆွဲရမယ့် ကိစ္စဖြစ်ပါတယ်။ ဒါမှသာ ၂၁ ပင်လုံညီလာခံကို တန်ဖိုးထား လေးစားရာရောက်ပြီးတော့ ပြည်ထောင်စုလွှတ်တော်ကြီးကလည်း တာဝန် ကျေမှာ ဖြစ်ပါတယ်။ နာယကကြီးခင်ဗျာ။ ဖက်ဒရယ်ပြည်ထောင်စုကို တည်ဆောက်ကြမယ်ဆိုရင် ဖွဲ့စည်းပုံအခြေခံ ဥပဒေမှာ မဖြစ်မနေ ရေးသွင်းရေးဆွဲရမယ့် အချက်ကတော့ ပြည်နယ်များရဲ့ ဖွဲ့စည်းပုံအခြေခံဥပဒေကို ရေးဆွဲခွင့်ဖြစ်ပါတယ်။ ဒီလိုရေးဆွဲနိုင်မှသာ ဖက်ဒရယ်စနစ်ရဲ့ အခြေခံလိုအပ်ချက်ဖြစ်တဲ့ ကိုယ်ပိုင်ပြဋ္ဌာန်းခွင့်၊ ကိုယ်ပိုင်အုပ်ချုပ်ခွင့်တွေကို ပီပီပြင်ပြင် အကောင်အထည်ဖော်နိုင်မှာဖြစ်ပါတယ်။ ရှမ်းတိုင်းရင်းသားများ ဒီမိုကရေစီအဖွဲ့ချုပ်ပါတီက ဖွဲ့စည်းပုံအခြေခံဥပဒေ ပုဒ်မ ၉(က)မှာ ပြည်နယ်များသည် သက်ဆိုင်ရာ ပြည်နယ်၊ တိုင်းများ၏ သဘောဆန္ဒနှင့် ကိုက်ညီသည့် ပြည်နယ်ဖွဲ့စည်းပုံအခြေခံဥပဒေကို လွတ်လပ်စွာ ရေးဆွဲပြဋ္ဌာန်းထားခွင့်ရှိသည်လို့ ပြင်ဆင်ထားပါတယ်။ ရခိုင်အမျိုးသားပါတီအနေနဲ့လည်း ပုဒ်မ ၁၆၁ မှာ ပြည်နယ်လွှတ်တော်ကို သက်ဆိုင်ရာ ပြည်နယ်ဖွဲ့စည်းပုံအခြေခံဥပဒေနဲ့အညီ ဖွဲ့စည်းရမယ်ဟုလည်းကောင်း၊ ပုဒ်မ ၂၄၇(က)မှာ ပြည်နယ်အစိုးရအဖွဲ့ကို ပြည်နယ်ဖွဲ့စည်းပုံအခြေခံဥပဒေနဲ့အညီ ဖွဲ့စည်းရမည်ဟု လည်းကောင်း ပြင်ဆင်တင်ပြထားပါတယ်။ ဒီလိုဖွဲ့စည်းပုံအခြေခံဥပဒေကို ရေးဆွဲနိုင်မှသာ ဗဟိုချုပ်ကိုင်မှုကို လျှော့ချနိုင်မှာဖြစ်ပြီးတော့ ပြည်ထောင်စုနဲ့ ပြည်နယ်အကြားမှာ လုပ်ပိုင်ခွင့်အာဏာ ခွဲဝေကျင့်သုံးတဲ့ ဖက်ဒရယ်စနစ်ကို အစပျိုးဆောင်ရွက်နိုင်မှာ ဖြစ်ပါတယ်။ သွေးချောင်းစီးတဲ့စစ်ပွဲတွေကိုရပ်ပြီး ငြိမ်းချမ်းတဲ့ ပြည်ထောင်စုကြီးကို တည်ဆောက်ချင်တယ်ဆိုရင် ပြည်နယ်များကို မဖြစ်စလောက် လုပ်ပိုင်ခွင့်တွေပေးထား ပြီးတော့ ပေးထားတဲ့ လက်ရှိ ဖွဲ့စည်းပုံ၊ အုပ်ချုပ်ပုံနဲ့ ဆက်သွားလို့ မရပါဘူး။ ဖက်ဒရယ်တံခါးကို ရဲရဲဝံ့ဝံ့ ဖွင့်ပေးဖို့လိုပါတယ်။ လေးစားရပါတဲ့ နာယကကြီးခင်ဗျာ။ ဖွဲ့စည်းပုံပြင်ဆင်ရေးပူးပေါင်းကော်မတီရဲ့ အစီရင်ခံစာ အပိုဒ် ၂၃ မှာ ဖွဲ့စည်းပုံအခြေခံဥပဒေ(၂၀၀၈)ကို အခန်း (၁၂)နဲ့အညီ၊ ပြဋ္ဌာန်းချက်များနဲ့အညီ ဆက်လက် ပြင်ဆင် ဆောင်ရွက်သွားမယ်လို့ ဖော်ပြထားပါတယ်။ အခန်း(၁၂) ပြဋ္ဌာန်းချက်ပါ ပြဋ္ဌာန်းချက်များနဲ့အညီ ပြင်ဆင် ဖို့ကို ပြည်ခိုင်ဖြိုးပါတီနဲ့ တပ်မတော်သားကိုယ်စားလှယ်များကလည်း အမြဲတမ်းတင်ပြတောင်းဆိုနေတာ ဖြစ်ပါတယ်။ ဒီအတွက်နဲ့ ပြီးခဲ့တာတွေကို မေ့ပစ်ပြီးတော့ ရှေ့ဆက်ပြီးတော့ အတူတူလက်တွဲ ဆောင်ရွက် သွားနိုင်ဖို့ မျှော်လင့်ပါတယ်။ အကြွေးလာတောင်းတိုင်း လင်မယားရန်ဖြစ်ချင်ယောင်ဆောင်နေပြီးတော့ တေယ်လို့ တိုင်းရင်းသားတွေက အထင်အမြင်လွဲသွားမှာကို သတိထားသင့်ပါတယ်။ ၂၀၀၈ ဖွဲ့စည်းပုံ တံခါးသော့တစ်ချောင်းစီကို ပိုင်ဆိုင်ထားကြတဲ့ NLD ပါတီနဲ့ တပ်မတော်တို့ ညှိညှိနှိုင်းနှိုင်းနဲ့ အစကတည်းက ဒီလမ်းကြောင်းအတိုင်း သွားခဲ့မယ်ဆိုရင် အခုဆိုရင် ဖွဲ့စည်းပုံပြင်ဆင်ရေးဟာ အတော် ခရီးပေါက်နေပြီလို့ ထင်မြင်မိပါတယ်။ ကျန်လွှတ်တော်သက်တမ်းကာလမှာ ၂၀၂၀ ရွေးကောက်ပွဲလည်း ရှိနေတာဖြစ်လို့ ဖွဲ့စည်းပုံပြင်ဆင်ရေးလုပ်ငန်းစဉ် ကို Time Frame ကို တိတိကျကျ ရွေးဆွဲ သတ်မှတ်ပြီး ဆောင်ရွက်ဖို့လိုပါတယ်။ ဖွဲ့စည်းပုံအခြေခံဥပဒေ ပုဒ်မ ၄၃၆(က)မှာပါတဲ့ ပြဋ္ဌာန်းချက်တွေ ကိုတော့ ပြည်လုံးကျွတ်ဆန္ဒခံယူပွဲနဲ့ပါ ထပ်ပြီးတော့ အတည်ပြုရတော့မှာ ဖြစ်တဲ့အတွက်ကြောင့် လောက်နိုင်ဘူးဆိုတာကို သတိချပ်သင့်ပါတယ်။ လေးစားရပါတဲ့ ပြည်ထောင်စုလွှတ်တော် နာယကကြီးခင်ဗျာ။ နောက်ဆုံးတင်ပြချင်တာကတော့ ၂၀၀၈ ဖွဲ့စည်းပုံအခြေခံဥပဒေကို ဆန္ဒရှိခြင်းဟာ ဒီမိုကရေစီကို မြတ်နိုးခြင်း၊ ဖက်ဒရယ်ကို ယုံကြည်ခြင်း ဖြစ်ပါတယ်။ ပြည်သူကို သစ္စာရှိခြင်းလည်း ဖြစ်ပါတယ်။ ဖြစ်ချင်တာ၊ ဖြစ်သင့်တာ၊ ဖြစ်နိုင်တာတွေကို လုပ်ပိုင်ခွင့်ရှိတဲ့ သော့ပိုင်ရှင်တွေက ညှိနှိုင်းပြီးတော့ အဖြေရှာရပါမယ်။ ဒီလိုမလုပ်နိုင်ရင် ရလဒ်က ဇီးရိုးပဲ ဖြစ်မှာပါ။ ကျွန်တော်တို့အဖြစ်က အကန်းနဲ့ အကျိုးကို ပေါင်းစပ်သွားနိုင်ပါမှ လိုရာခရီးကို ရောက်နိုင်မယ့် အခြေအနေမျိုး ရောက်နေပါတယ်။ အခုမြင်တွေ့ရတာက လွှတ်တော်ထဲမှာ ဆွေးနွေးမှုတွေတောင် မစရ သေးဘူး အပြင်မှာ အစိမ်းရောင်၊ အနီရောင်အုပ်စုတွေက လမ်းပေါ်မှာ ပွဲဆူနေကြပါပြီ။ ပြည်သူ့သဘောထား ဆိုတာထက် ပါတီအဖွဲ့အစည်းတွေရဲ့ မဲဆွယ်မှုပုံရိပ်တွေနဲ့ ပိုပြီးတော့တူနေပါတယ်။ ဒီတော့ ကျွန်တော်တို့ ဆွေးနွေးတဲ့အခါမှာလည်း ပညာရှိသတိဖြစ်ခဲဆိုသလို မီးလောင်ရာလေပင့် မဖြစ်ရအောင်၊ ဖွတ်မရဓားမဆုံး မကြုံရလေအောင် လွှတ်တော်ကို နိုင်ငံရေးစင်မြင့်၊ မဲဆွယ်စင်မြင့်အဖြစ် အသုံးမချမိကြဖို့ အားလုံးကို သတိပေးတိုက်တွန်းရင်း နိဂုံးချုပ်အပ်ပါတယ်ခင်ဗျာ။ ကျေးဇူးတင်ပါတယ်။</speech>
<speech type="speaker">ဦးခင်မောင်သီ လွိုင်လင်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="428">ဦးခင်မောင်သီ(လွိုင်လင်မဲဆန္ဒနယ်၊ ရှမ်းပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့် ပြည်ထောင်စုလွှတ်တော် ကိုယ်စားလှယ်များ၊ ဧည့်သည်တော်များအားလုံး မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ ရှမ်းပြည်နယ်(တောင်ပိုင်း) လွိုင်လင် မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးခင်မောင်သီ ဖြစ်ပါတယ်။ ကျွန်တော့်အနေဖြင့် ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ (၂၀၀၈ ခုနှစ်) ပြင်ဆင်ရေးပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာအပေါ် အကြံပြု ဆွေးနွေးသွားမှာဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ ပြည်ထောင်စုသမ္မတမြန်မာ နိုင်ငံတော်ဖွဲ့စည်းပုံအခြေခံဥပဒေ(၂၀၀၈ ခုနှစ်) အခန်း(၁၂) ဖွဲ့စည်းပုံအခြေခံဥပဒေပြင်ဆင်ခြင်းအခန်းမှာ ပုဒ်မ ၄၃၄ ဖွဲ့စည်းပုံအခြေခံဥပဒေကိုပြင်ဆင်ရန် ဥပဒေမူကြမ်းကို ပြည်ထောင်စုလွှတ်တော်တွင် တင်သွင်း ရမည်ဟု ဖော်ပြထားပါသည်။ ပုဒ်မ ၄၃၃ မှာ ဤဖွဲ့စည်းပုံအခြေခံဥပဒေပါ ပြဋ္ဌာန်းချက်တစ်ရပ်ရပ်ကို ပြင်ဆင်လိုပါက အောက်ဖော်ပြပါ သတ်မှတ်ထားသော နည်းလမ်းအတိုင်း ဆောင်ရွက်ရမည်။ (က) ဖွဲ့စည်းပုံ အခြေခံဥပဒေကိုပြင်ဆင်ရန် တင်သွင်းသောအဆိုကို ဥပဒေမူကြမ်းအဖြစ်ဖြင့် တင်သွင်းရမည်။ (ခ) ဖွဲ့စည်းပုံ အခြေခံဥပဒေကိုပြင်ဆင်ရန် အဆိုတင်သွင်းသော ဥပဒေမူကြမ်းတွင် အခြားအဆိုများ မပါရှိစေရ။ ပုဒ်မ ၄၃၅ မှာ ဖွဲ့စည်းပုံအခြေခံဥပဒေကိုပြင်ဆင်ရန် ဥပဒေမူကြမ်းကို ပြည်ထောင်စုလွှတ်တော်ရှိ လွှတ်တော် ကိုယ်စားလှယ် စုစုပေါင်း၏ ၂၀ ရာခိုင်နှုန်းက တင်ပြလာလျှင် အဆိုပါပြင်ဆင်ချက်ဥပဒေမူကြမ်းကို ပြည်ထောင်စုလွှတ်တော်က လက်ခံဆွေးနွေးရမယ်လို့ ပြဋ္ဌာန်းထားရှိပြီး ဖြစ်ပါတယ်။ အထက်ပါအတိုင်း လုပ်ဆောင် ပါက ကြိုဆိုပါကြောင်း လှိုက်လှိုက်လှဲလှဲ ထောက်ခံပါကြောင်း တင်ပြအပ်ပါတယ်။ နာယကကြီးခင်ဗျာ။ ၁၉၄ရ ခုနှစ်၊ စက်တင်ဘာလ ၂၄ ရက် တိုင်းပြည်ပြုလွှတ်တော်က အတည်ပြု ပြဋ္ဌာန်းခဲ့တဲ့ ဖွဲ့စည်းအုပ်ချုပ်ပုံအခြေခံဥပဒေတစ်ခု ရှိခဲ့ပါတယ်။ လွတ်လပ်ရေးရရှိတဲ့နိုင်ငံတော်တွင် အဆိုပါဖွဲ့စည်းပုံအုပ်ချုပ်ပုံအခြေခံဥပဒေဖြင့် ပါလီမန်ဒီမိုကရေစီစနစ်ကို ဖော်ဆောင်ကျင့်သုံးခဲ့ကြပါတယ်။ သို့ရာတွင် နိုင်ငံတော်၌ ဒီမိုကရေစီစနစ်ကို ပီပြင်စွာ ကျင့်သုံးနိုင်မှုမရှိခဲ့ပါကြောင်း တင်ပြအပ်ပါတယ်။ ၁၉၇၄ ခုနှစ် တစ်ပါတီပုံစံကိုအခြေခံလျက် ဖွဲ့စည်းပုံအခြေခံဥပဒေတစ်ရပ်ကို ရေးဆွဲပြီး ဆိုရှယ်လစ် ဒီမိုကရေစီနိုင်ငံတော်ဖြင့် ကြိုးပမ်းတည်ထောင်ခဲ့ပြီး ၁၉၈၈ ခုနှစ်တွင် နိုင်ငံတော်၌ဖြစ်ပေါ်သည့် အခြေအနေ အရပ်ရပ်ကြောင့် အဆိုပါဖွဲ့စည်းပုံအခြေခံဥပဒေ ရပ်ဆိုင်းသွားခဲ့ပါတယ်။ အဲဒီနောက်မှာ နိုင်ငံတော် အေးချမ်း သာယာရေးနှင့် ဖွံ့ဖြိုးရေးကောင်စီက ပြည်သူများ၏ လိုအင်ဆန္ဒနှင့်အညီ ပါတီစုံဒီမိုကရေစီစနစ်နဲ့ ဈေးကွက် စီးပွားရေးစနစ်ကို မိမိနိုင်ငံအတွက် ကြိုးပမ်းတည်ဆောက်ပေးခဲ့ပါတယ်။ နိုင်ငံတော်ရဲ့ ရေရှည်အကျိုး ရှိပြီး ခိုင်မာတဲ့ ဖွဲ့စည်းပုံအခြေခံဥပဒေတစ်ရပ် ဖြစ်ပေါ်လာအောင် နိုင်ငံရေး၊ လုံခြုံရေး၊ အုပ်ချုပ်ရေး၊ စီးပွားရေး၊ လူမှုရေးနဲ့ ဥပဒေရေးရာ စတဲ့ရှုထောင့်မျိုးစုံမှ အတွေ့အကြုံကြွယ်ဝတဲ့ ပုဂ္ဂိုလ်များနဲ့ တိုင်းရင်းသား ကိုယ်စားလှယ်များပါဝင်လျက် ၁၉၉၃ ခုနှစ်မှစတင်၍ အမျိုးသားညီလာခံကို ကျင်းပပြီး အခြေခံရမယ့် မူများနဲ့ အသေးစိတ်အခြေခံရမယ့် မူများကို ချမှတ်ခဲ့ပါတယ်။ အမျိုးသားညီလာခံက ချမှတ်ခဲ့တဲ့ အခြေခံမူများနှင့် အသေးစိတ် အခြေခံရမယ့်မူများဖြင့် ယခု ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ(၂၀၀၈ ခုနှစ်)ကို ရေးဆွဲပြီး မိဘပြည်သူများ၏ ဆန္ဒခံယူပွဲ ပြည်လုံးကျွတ်ဆန္ဒခံယူပွဲကို ကျင်းပ၍ အတည်ပြုပြဋ္ဌာန်းခဲ့ပါကြောင်း တင်ပြအပ်ပါတယ်။ နာယကကြီးခင်ဗျာ။ နိဂုံးချုပ်အနေဖြင့် ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံ ဥပဒေ (၂၀၀၈ ခုနှစ်) ပြင်ဆင်ပူးပေါင်းရေးကော်မတီ၏ လေ့လာတွေ့ရှိချက်နဲ့ သဘောထားမှတ်ချက် အစီရင် ခံစာမှာ ရှင်းရှင်းလင်းလင်းမရှိပါသဖြင့် ဆက်လက်ဆောင်ရွက်ရန်မသင့်ပါကြောင်း၊ ကန့်ကွက်ပါကြောင်းနှင့် ဖွဲ့စည်းပုံအခြေခံဥပဒေ အခန်း(၁၂)အတိုင်း ပြင်ဆင်သင့်ပါကြောင်း အကြံပြုဆွေးနွေး တင်ပြအပ်ပါတယ် ခင်ဗျာ။ အားလုံးကို ကျေးဇူးတင်ပါတယ်။</speech>
<speech type="speaker">ဦးစိုင်းထွန်းအေး မိုင်းရှူးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="2235">ဦးစိုင်းထွန်းအေး(မိုင်းရှူးမဲဆန္ဒနယ်၊ ရှမ်းပြည်နယ်)</mp>အားလုံး မင်္ဂလာပါ။ ကျွန်တော်ကတော့ ရှမ်းပြည်နယ် မိုင်းရှူးမဲဆန္ဒနယ်က ပြည်သူ့လွှတ်တော်ကိုယ်စားလှယ် စိုင်းထွန်းအေး ဖြစ်ပါတယ်။ ဖွဲ့စည်းပုံ အခြေခံဥပဒေကို ဒုတိယအကြိမ်ပြင်ဆင်သည့်ဥပဒေကြမ်း လေ့လာစိစစ်ရေးပူးပေါင်းကော်မတီရဲ့ အဖွဲ့ဝင် တစ်ဦးလည်း ဖြစ်ပါတယ်။ ယခု ဖွဲ့စည်းပုံပြင်ဆင်ရေး ၄၅ ဦးကော်မတီက လွှတ်တော်သို့ တင်သွင်း ထားတဲ့ အစီရင်ခံစာအပေါ်မှာ အကြံပြုဆွေးနွေးသွားမှာ ဖြစ်ပါတယ်။ လေးစားအပ်တဲ့ ပြည်ထောင်စုလွှတ်တော် နာယကကြီးခင်ဗျာ။ ယနေ့ နိုင်ငံတော်ရဲ့ အခြေအနေ အရပ်ရပ်ကို လေ့လာသုံးသပ်ကြည့်တဲ့အခါမှာ အဖွဲ့အစည်းအသီးသီးက လက်ရှိ ၂၀၀၈ ဖွဲ့စည်းပုံအခြေခံ ဥပဒေဟာ ခေတ်စနစ်နှင့်အညီ ပြင်ဆင်သွားဖို့ လိုအပ်နေကြောင်း လက်ခံလာကြသလို နိုင်သူနိုင်ငံသား များကလည်း ဖွဲ့စည်းပုံအခြေခံဥပဒေပြင်ဆင်ရေးအပေါ် စိတ်အားထက်သန်နေကြတာကို မြင်တွေ့ရမှာ ဖြစ်ပါတယ်။ ဒီနေ့ ဒီကမ္ဘာပေါ်မှာ ပြီးပြည့်စုံတဲ့ ဖွဲ့စည်းပုံအခြေခံဥပဒေဆိုတာ မပေါ်ပေါက် သေးပါဘူး။ ပြောင်းလဲလာတဲ့ ခေတ်ကာလအခြေအနေနဲ့ လိုက်လျောညီထွေဖြစ်အောင် တိုးတက်ဖွံ့ဖြိုး လာတဲ့ လူ့အဖွဲ့အစည်းနဲ့ သဟဇာတဖြစ်အောင် နိုင်ငံအသီးသီးရဲ့ ဖွဲ့စည်းပုံအခြေခံဥပဒေတွေကို ပြင်ဆင် နေကြရဆဲ ဖြစ်ပါတယ်။ ကျွန်တော်တို့ ပြည်ထောင်စုသမ္မတမြန်မာနိုင်ငံမှာလည်း ဖွဲ့စည်းပုံအခြေခံ ဥပဒေ ကနေတစ်ဆင့် ဒီမိုကရေစီဖက်ဒရယ်နဲ့ တပ်မတော်ရဲ့ အခန်းကဏ္ဍကို သဟဇာတဖြစ်လာအောင် ကြိုးပမ်း ဖော်ဆောင်ပြီး အနာဂတ်မြန်မာ့နိုင်ငံရေး အခင်းအကျင်းသစ်ကို အုတ်မြစ်ချကြဖို့ ပြေီ ဖြစ်ပါတယ်။ နိုင်ငံတော်ရဲ့ ရည်မှန်းချက်တစ်ရပ်ဖြစ်တဲ့ အမျိုးသားပြန်လည်သင့်မြတ်ရေးကို ဦးတည်ပြီး စည်းလုံး ညီညွတ်တဲ့ ဖက်ဒရယ်ဒီမိုကရက်တစ် ပြည်ထောင်စုကြီး ဖြစ်တည်လာရေးအတွက် အထောက်ပံ့ဖြစ်စေတဲ့ မူဝါဒအားကျင့်သုံးရန် ဆိုတဲ့အချက်ကို အလေးထား၍ ဖက်ဒရယ်ပုံစံကို ပီပြင်အောင်တည်ဆောက်သွားနိုင် မှသာ တိုင်းပြည်ရဲ့ အနာဂတ်ဟာ ကောင်းမွန်လှပလာမှာ ဖြစ်ပါတယ်။ တိုင်းရင်းသားအရေး၊ လက်နက်ကိုင် ပဋိပက္ခချုပ်ငြိမ်းရေးနဲ့ ပြည်တွင်းငြိမ်းချမ်းရေးကို အပြည့်အဝ အကောင်အထည်ဖော်သွားနိုင်မှာ ဖြစ်ပါတယ်။ ဒါမှသာ အားကောင်းတဲ့ မြန်မာနိုင်ငံအဖြစ် ကမ္ဘာ့အလယ်မှာ ရပ်တည်သွားနိုင်မှာ ဖြစ်ပါတယ်။ လေးစားအပ်တဲ့ နာယကကြီးခင်ဗျာ။ ကျွန်တော်တို့ တိုင်းပြည်မှာ လူ့အဖွဲ့အစည်းတစ်ခုလုံးကို ဘယ်လိုကောင်းမွန်အောင် ဖန်တီးတည်ဆောက်မယ်ဆိုပြီး စီစဉ်အားထုတ်ပေးမယ့် ခေါင်းဆောင် Positive Leadership တွေ လိုအပ်နေပါတယ်။ သူ့ဖက်ကိုယ့်ဖက် ကျဉ်းမြောင်းတဲ့ အုပ်စုအစွဲတွေကို ကျော်လွန်ပြီး တိုင်းရင်းသားပြည်သူတစ်ရပ်လုံးရဲ့ ညီညွတ်ပြေပြစ်မှုကို မျှော်ရည်လှုပ်ရှားတဲ့ ပုဂ္ဂိုလ်တွေများလာဖို့ဟာ တိုင်းပြည်ဖွံ့ဖြိုးရေးနဲ့ ငြိမ်းချမ်းရေးတည်ဆောက်မှု ဖြစ်စဉ်အတွက် အလွန်ပဲအရေးကြီးပါတယ်။ ဖွဲ့စည်းပုံ ပြင်ဆင်ရေးအတွက် ဆောင်ရွက်ကြတဲ့အခါမှာ အဓိကကျတဲ့ ထိပ်သီးခေါင်းဆောင်တွေ ပြေလည်သွားရင်လည်း တံခါးပွင့်သွားမယ့် အနေအထားမှာ ရှိနေတာကိုလည်း လှမ်းမြင်နေရပါတယ်။ ဖက်ဒရယ်စနစ်ကို အခြေခံတဲ့ ပြည်ထောင်စုအဖြစ် စုပေါင်းတည်ဆောက်ကြတဲ့အခါ ပြည်ထောင်စုရဲ့ အနှစ်သာရနဲ့ အသွင်သဏ္ဌာန်များ ပြည့်စုံမှသာလျင် နိုင်ငံသူနိုင်ငံသားအားလုံး မျှော်လင့်တောင့်တနေကြတဲ့ အခွင့်အလမ်းတွေကို မြှင့်တင် ပေးနိုင်မှာဖြစ်ပါတယ်။ ဖွဲ့စည်းပုံအခြေခံပြုပြင်ပြောင်းလဲရေး ဖြစ်စဉ်ဟာ ငြိမ်းချမ်းရေးတည်ဆောက်မှု ဖြစ်စဉ်နဲ့ အပြန်အလှန်အားဖြင့် ဆက်စပ်လျက်ရှိပါတယ်။ ဖွဲ့စည်းပုံအခြေခံဥပဒေ ပြင်ဆင်ရေးလုပ်ငန်းစဉ် အလုပ်ဖြစ်ဖို့ဆိုရင် နိုင်ငံရေးအင်အားစုအသီးသီးက လွှတ်တော်တွင်းမှာ အတူတကွ ပူးပေါင်းဆောင်ရွက် ပေးကြဖို့ လိုအပ်ပါတယ်။ နိုင်ငံသူ၊ နိုင်ငံသားများအတွက် ပိုမိုကောင်းမွန်တဲ့ အကျိုးစီးပွားများ ဖြစ်ထွန်း လာစေရေးအတွက် လက်တွေ့ကျတဲ့ ပြင်ဆင်ရေးကို ချဉ်းကပ်ကြဖို့ လိုအပ်မှာဖြစ်ပါတယ်။ လေးစားအပ်တဲ့ နာယကကြီးခင်ဗျာ။ ဖွဲ့စည်းပုံပြင်ဆင်ရေးပူးပေါင်းကော်မတီရဲ့ အစီရင်ခံစာထဲ မှာ ပြင်ဆင်၊ ဖြည့်စွက်၊ ပယ်ဖျက်ရန် အကြံပြုချက်စုစုပေါင်း ၃၇၆၅ ချက် ပါဝင်ကြောင်း ဖော်ပြထား ပါတယ်။ အဲဒီထဲမှာ ရှမ်းတိုင်းရင်းသားများ ဒီမိုကရေစီအဖွဲ့ချုပ်အနေနဲ့ ပြင်ဆင်ရန်အကြံပြု တင်ပြထား တဲ့အချက် ၁၁၁၂ ချက် ပါဝင်ပါတယ်။ ဒီနေရာမှာ မိမိတို့ပါတီက ဖွဲ့စည်းပုံအခြေခံဥပဒေကို ပြင်ဆင်လိုခြင်း ဟာ ဖက်ဒရယ်ပြည်ထောင်စုပေါ်ထွန်းလာရေး၊ ဒီမိုကရေစီရေး၊ ငြိမ်းချမ်းရေးအတွက် အဓိကအခြေခံ ဖြစ်ပါတယ်။ ပြင်ဆင်ရန်တင်ပြချက်များမှာ မိမိတို့ပါတီက ဒီမိုကရေစီရဲ့ ဂုဏ်အင်္ဂါလက္ခဏာများကို လေးစား တန်ဖိုးထားသလို နိုင်ငံသားများရဲ့ အခွင့်အရေး၊ လူနည်းစုအခွင့်အရေး၊ တိုင်းရင်းသားများ၏ မူလဘူတ ဖြစ်တည်မှုအပေါ် တန်ဖိုးထားအသိအမှတ်ပြုရေး စတာတွေကိုလည်း ပေါ်လွင်အောင် တင်ပြ ထားပါတယ်။ တန်းတူမှု၊ တရားမျှတမှုအပေါ်အခြေခံပြီး ပြည်ထောင်စုအနှစ်သာရအပေါ် ရပ်တည်၍ တောင်တန်း/ ပြည်မ မခွဲခြားဘဲ မိမိတို့ကိုင်စွဲထားသော မူဝါဒနှင့်အညီ ပြင်ဆင်ရန် အကြံပြုချက်များကို တင်ပြခဲ့ခြင်း ဖြစ်ပါတယ်။ နိုင်ငံသူ၊ နိုင်ငံသားများရဲ့ အနာဂတ်တစ်ခုလုံးကို လက်နက်ကိုင်ပဋိပက္ခ ချုပ်ငြိမ်း၍ ငြိမ်းချမ်းသာယာ ခေတ်မီဖွံ့ဖြိုးတိုးတက်သော ဖက်ဒရယ်ဒီမိုကရေစီ နိုင်ငံတော်ဆီသို့ ရောက်ရှိ သွားအောင် ပြည်ထောင်စုလွှတ်တော်ကြီးက ပို့ဆောင်ပေးဖို့ တိုက်တွန်း လိုပါတယ်။ နိဂုံးချုပ်အနေနဲ့ တင်ပြလိုတာကတော့ ပြည်ထောင်စုလွှတ်တော်အတွင်းမှာ ရောက်ရှိလာကြတဲ့ ပြည်သူကိုချစ်သော တပ်မတော်သားကိုယ်စားလှယ်များအနေနဲ့သော်လည်းကောင်း၊ လွှတ်တော် အတွင်းမှာ အဓိကကျတဲ့ အင်အားစုဖြစ်တဲ့ ပြည်သူကအားကိုးတဲ့ NLD ပါတီမှ လွှတ်တော်ကိုယ်စားလှယ်များအနေဖြင့် လည်းကောင်း ပြည်သူ့အကျိုး ပြည်သူ့မျက်နှာကိုရှေးရှု၍ ပြည်သူများနှင့်အတူ ဖွဲ့စည်းပုံအခြေခံဥပဒေကို လက်တွေ့ကျကျ ပြင်ဆင်ပေးတော်မူကြပါလို့ တိုက်တွန်းရင်း နိဂုံးချုပ်အပ်ပါတယ်။ အားလုံးကို လေးစား ပါတယ်။</speech>
<speech type="speaker">ဦးစိုင်းသန်းနိုင် ကရင်ပြည်နယ် မဲဆန္ဒနယ်အမှတ်(၅) ဆွေးနွေးဖို့ဖြစ်ပါတယ်။</speech>
<speech><mp id="196">ဦးစိုင်းသန်းနိုင်(မဲဆန္ဒနယ်အမှတ်-၅၊ ကရင်ပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနဲ့ အားလုံးမင်္ဂလာပါခင်ဗျာ။ ကျွန်တော်ကတော့ ကရင်ပြည်နယ် မဲဆန္ဒနယ် အမှတ်(၅)က အမျိုးသားလွှတ်တော်ကိုယ်စားလှယ် ဦးစိုင်းသန်းနိုင် ဖြစ်ပါတယ်။ ကျွန်တော့်အနေနဲ့ ဖွဲ့စည်းပုံ အခြေခံဥပဒေ(၂၀၀၈ ခုနှစ်)ပြင်ဆင်ရေးပူးပေါင်းကော်မတီရဲ့ အစီရင်ခံစာအပေါ်မှာ ခြုံငုံပြီးဆွေးနွေးသွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျာ။ ကျွန်တော့်အား Power Point သုံးစွဲခွင့်ပြုနိုင်ပါရန် တောင်းခံအပ်ပါတယ်။ ဖွဲ့စည်းပုံအခြေခံဥပဒေဆိုတာ နိုင်ငံရဲ့ အသက်ဝိညာဉ် နိုင်ငံတော်မှာရှိတဲ့ ဥပဒေ အားလုံးရဲ့ အခေါင်အချုပ် ဖြစ်ပါတယ်။ ရှေးဦးစွာ (၂၀၀၈ ခုနှစ်) ဖွဲ့စည်းပုံအခြေခံဥပဒေပေါ်ပေါက်လာပုံ အကျဉ်းမျှတင်ပြလိုပါတယ်။ ၁၉၉၃ ခုနှစ်၊ တပ်မတော်အစိုးရလက်ထက် ဖွဲ့စည်းပုံအခြေခံဥပဒေရေးဆွဲ နိုင်ရေးအတွက် အမျိုးသားညီလာခံကို ခေါ်ယူကျင်းပခဲ့ပါတယ်။ ရှုထောင့်စုံ၊ အလွှာစုံက အစုအဖွဲ့ ၈ ဖွဲ့၊ ကိုယ်စားလှယ်ပေါင်း ၇၀၂ ဦးနဲ့ စတင်ဆွေးနွေးပြီး အခြေခံမူ ၁၀၄ ချက်ကို ပထမဦးစွာ ချမှတ်နိုင်ခဲ့ပါတယ်။ အဲဒီနောက် ကိုယ်စားလှယ်ပေါင်း ၁၀၀၀ ကျော်အထိ တိုးမြှင့်ခေါ်ယူ စွာယူပြီးမှ အကျေအလည် ဆက်လက်ဆွေးနွေးကြကာ အသေးစိတ်အခြေခံရမယ့်မူများကို ချမှတ်နိုင်ခဲ့ကြပါတယ်။ အဲဒီ အသေးစိတ်အခြေခံမူတွေကို အခြေခံပြီးတော့ အတွေ့အကြုံရင့်ကျက်သော ပညာရှင်ကြီးများ အထူးသဖြင့် ကျွန်တော်တို့ ပြည်ထောင်စုလွှတ်တော် နာယကကြီးတို့လို ဥပဒေပညာရှင်ကြီးများအပါအဝင် ပညာရှင် ၅၄ ဦးတို့က ဥပဒေမူကြမ်းအဆင့်ထိရရှိအောင် ဆွေးနွေးညှိနှိုင်း ရေးဆွဲနိုင်ခဲ့ကြပါတယ်။ နောက်ဆုံး အဆင့်မှာတော့ ပြည်လုံးကျွတ်ဆန္ဒခံယူပွဲ ကျင်းပပြီး ပြည်သူတို့ရဲ့ တစ်ခဲနက်ထောက်ခံမှုနဲ့ ဖွဲ့စည်းပုံ အခြေခံဥပဒေ အတည်ပြုနိုင်ခဲ့ပါတယ်။ အထက်ပါ ပညာရှင် ၅၄ ဦးတို့ရဲ့ ညှိနှိုင်းဆောင်ရွက်ခဲ့တဲ့ ဖွဲ့စည်းပုံ အခြေခံဥပဒေ (၂၀၀၈ ခုနှစ်)ဟာ အခုလို တွင်း ပြင်ဆင်ဖို့ လိုအပ်နေပါပြီလား။ အလွန်အရေးကြီးတဲ့ အခြေခံမူ၊ အသေးစိတ်အခြေခံရမယ့် မူတွေအတွက် ကိုယ်စားလှယ် ၄၅ ဦးနဲ့ အစည်းအဝေး (၂၅)ကြိမ်လောက် ကျင်းပပြီး ဆောင်ရွက်ခဲ့ခြင်းဟာ လုံလောက်မှုရှိပါရဲ့လား၊ ဖြစ်သင့်ပါရဲ့လားလို့ မေးခွန်းထုတ်ချင်ပါတယ်။ ဒီဖွဲ့စည်းပုံအခြေခံဥပဒေနဲ့ပဲ ကျွန်တော်တို့နိုင်ငံကို ဒီမိုကရေစီနိုင်ငံတော်အဖြစ် တည်ထောင်လာ ခဲ့တာ ၁၀ စုနှစ် တစ်ခုတောင် မပြည့်သေးပါဘူး။ အစိုးရသက်တမ်း နှစ်ခုအတွင်းသာ ရှိပါသေးတယ်။ ဒီ ဖွဲ့စည်းပုံအခြေခံဥပဒေနဲ့ပဲ ပြီးခဲ့တဲ့အစိုးရ သမ္မတဦးသိန်းစိန် အစိုးရလက်ထက်မှာ တိုင်းရင်းသား လက်နက်ကိုင် အဖွဲ့အစည်း ၈ ဖွဲ့နဲ့ NCA လက်မှတ်ရေးထိုးပြီး ဒေသတည်ငြိမ်အေးချမ်းမှုကို အတိုင်းအတာ တစ်ခုအထိ ဖော်ဆောင်နိုင်ခဲ့တယ်ဆိုတာ မြန်မာသိ၊ ကမ္ဘာသိပဲ ဖြစ်ပါတယ်။ နိုင်ငံ့စီးပွားရေးကိုလည်း အထိုက်အလျောက် တိုးတက်အောင် ဆောင်ရွက်ပေးနိုင်ခဲ့ပါတယ်။ အခုကာလမှာတော့ ပြည်တွင်း ငြိမ်းချမ်းရေးကလည်း ထင်သလောက်ခရီးမပေါက်၊ စီးပွားရေးကလည်း တုံ့ဆိုင်းနှေးကွေးနေလေတော့ ဒီလိုဖြစ်ရတာ ဖွဲ့စည်းပုံ အခြေခံဥပဒေကြောင့်လို့ အကြောင်းပြရင်တော့ ဒါဟာ ယုတ္တိမတန်ဘူးလို့ပဲ ဆိုရမှာဖြစ်ပါတယ်။ ပြည်ထောင်စုလွှတ်တော် နာယကကြီးခင်ဗျာ။ ဖွဲ့စည်းပုံအခြေခံဥပဒေဆိုတာ ထာဝစဉ်ပြီးပြည့်စုံ မှန်ကန်နေတယ်လို့မရှိပါဘူး။ ပြင်သင့်၊ ပြင်ထိုက်တဲ့ အချက်တွေကို ပြင်သင့် ပြင်ထိုက်တဲ့ကာလမှာ ပြင်ကြရမှာဖြစ်ပါတယ်။ သို့သော် လုံးဝပြင်ဆင်ရန် မသင့်တဲ့အချက်၊ ပြင်ဆင်ရန် မသင့်သေးတဲ့အချက်တွေ ရှိတယ် ဆိုတာကိုလည်း အလေးဂရုပြုကြရမှာ ဖြစ်ပါတယ်။ ကမ္ဘာ့ဒီမိုကရေစီ ဦးဆောင်နိုင်ငံဖြစ်တဲ့ အမေရိကန် ပြည်ထောင်စု ၁၇၈၉ ခုနှစ်မှာ ဖွဲ့စည်းပုံအခြေခံဥပဒေ ပေါ်ပေါက်တယ်။ ၁၀ စုနှစ်ပေါင်းများစွာကြာမှ အမျိုးသမီးတွေ၊ လူမဲတွေ မဲပေးခွင့်ရခဲ့တယ်။ နှစ်ပေါင်း ၁၀၀ ကျော် ၁၉၂၀ ရောက်မှ အမျိုးသမီးတွေ မဲပေးခွင့် ရခဲ့တယ်လို့ လေ့လာမှတ်သားဖူးပါတယ်။ လေးစားအပ်ပါသော နာယကကြီးခင်ဗျာ။ ကျွန်တော်တို့ လွှတ်တော်ကိုယ်စားလှယ်တိုင်းဟာ ပြည်ထောင်စုမပြိုကွဲရေး၊ တိုင်းရင်းသားစည်းလုံးညီညွတ်မှုမပြိုကွဲရေး၊ အချုပ်အခြာအာဏာ တည်တံ့ ခိုင်မြဲရေးတို့ကို ထာဝစဉ် ဦးထိပ်ပန်ဆင် ဆောင်ရွက်ပါမည်လို့ ကတိသစ္စာပြု ကျမ်းသစ္စာဆိုထားကြ ပါတယ်။ ပြင်ဆင်ချက်များကို လေ့လာကြည့်တဲ့အခါ ပါတီတစ်ခုဟာ အရေးသုံးပါးကို ပယ်ဖျက်လိုကြောင်း ဆန္ဒပြုထားတာ တွေ့ရှိရပါတယ်။ ဒီအရေးသုံးပါးဟာ ဖွဲ့စည်းပုံအခြေခံဥပဒေရဲ့ အမာခံကျောရိုး အနှစ် သာရ ဖြစ်ပါတယ်။ အမာခံကျောရိုးကို ပယ်ဖျက်ခြင်းဟာ ဖွဲ့စည်းပုံအခြေခံဥပဒေ တစ်ရပ်လုံးကို ပယ်ဖျက် ခြင်းလို့ ယူဆနိုင်ပါတယ်။ အမိမြန်မာနိုင်ငံတော်ကြီးရဲ့ မြေကို တစ်လက်မခန့်မျှ အပဲ့မခံဘဲ အနာဂတ် မျိုးဆက်တွေကို အမွေပေးချင်တဲ့ သူတွေအဖို့တော့ ရင်မောစရာ စိုးရိမ်စိတ်ဖြစ်စရာတွေ ဖြစ်လာမှာအမှန်ပဲ ဖြစ်ပါတယ်။ လေးစားအပ်ပါသော နာယကကြီးခင်ဗျာ။ ပူးပေါင်းကော်မတီရဲ့ အစီရင်ခံစာရဲ့ ဦးတည်ချက်တွေ ထဲမှာ ဒီမိုကရေစီစံနှုန်းနဲ့ ညီညွတ်စေရန်၊ ဒီမိုကရေစီစံနှုန်းနဲ့ ကိုက်ညီစေရန်ဆိုပြီး သုံးနှုန်းထားတာ တွေ့ရှိရပါတယ်။ ပြည်သူတွေဟာ ၂၀၀၈ ခုနှစ် ဖွဲ့စည်းပုံအခြေခံဥပဒေက ပေးအပ်ထားတဲ့ ဒီမိုကရေစီအခွင့် အရေးတွေကို အပြည့်အဝရကြပါပြီလား။ အခုနှစ်ပိုင်းတွေမှာ မိမိတို့ရဲ့ ထင်မြင်ယူဆချက် ယုံကြည်ချက် တွေကို ထုတ်ဖော်ပြောဆိုရေးသားမိလို့ အကျဉ်းကျခံနေရတဲ့လူတွေ အရင်ကထက် ပိုများလာတယ်လို့ ကြားသိနေရပါတယ်။ ဒီမိုကရေစီ ဖက်ဒရယ်ပြည်ထောင်စုထူထောင်ရေးကို စိတ်အားထက်သန်နေကြတဲ့ ပုဂ္ဂိုလ်များကပဲ ပုဒ်မ ၂၆၁ အရ ပြည်နယ်တွေမှာ ပြည်နယ်လွှတ်တော်ရဲ့ အဆုံးအဖြတ်နဲ့ ဝန်ကြီးချုပ် ခန့်ထားပေးနိုင်ရေး ဥပဒေကြမ်းတင်သွင်းတဲ့အခါမှာ သဘောမတူနိုင်ကြတာကို ကျွန်တော့အနေနဲ့ နားမလည် နိုင်အောင် ဖြစ်ခဲ့ရပါတယ်။ လေးစားအပ်ပါသော နာယကကြီးခင်ဗျာ။ အခုဖွဲ့စည်းပုံအခြေခံဥပဒေပြင်ဆင်ရေးကို အလောသုံးဆယ်ဆောင်ရွက်ခြင်းဟာ ၂၀၂၀ အတွက် ရည်ရွယ်ပြီး တစ်ကောင်ထိုးကျွေး၊ နှစ်ကောင်စား ကင်းပေါက်အတွေးနဲ့ နိုင်ငံရေးကျားကွက်ရွှေ့တယ်လို့ ကျွန်တော် သဘောပေါက်မိပါတယ်။ ဒီလိုဆိုရင် တော့ ကိုယ်ထိုးကျွေးလိုက်တာ တိုင်းပြည်ရဲ့ ကံကြမ္မာ ဖြစ်နေတယ်ဆိုတာကိုတော့ မမေ့ကြဖို့ အသိပေးလို ပါတယ်။ အချုပ်အားဖြင့်ဆိုရရင် ဖွဲ့စည်းပုံအခြေခံဥပဒေပြင်ဆင်ရေးအတွက် ် လိုအပ် သေးခြင်း၊ ပြည်သူတစ်ရပ်လုံးအတွက် ကိုယ်စားပြုမှုကို ယခုထက် ပိုမိုကျယ်ပြန့်စွာ ပါဝင်နိုင်အောင် ဆောင်ရွက်ရန် လိုအပ်နေသေးခြင်း၊ ၂၀၀၈ ဖွဲ့စည်းပုံအခြေခံဥပဒေ၏ ပြဋ္ဌာန်းချက်ကို ကျော်လွန်ဆောင်ရွက်နေခြင်း တို့ကြောင့် ဖွဲ့စည်းပုံအခြေခံဥပဒေ ပြင်ဆင်ရေးပူးပေါင်းကော်မတီ၏ အစီရင်ခံစာကို သဘောမတူ ကန့်ကွက် ပါကြောင်း တင်ပြရင်း နိဂုံးချုပ်အပ်ပါတယ်ခင်ဗျာ။ ဦးကျော်သိန်း ရခိုင်ပြည်နယ် မဲဆန္ဒနယ်အမှတ်(၇) ဆွေးနွေးဖို့ဖြစ်ပါတယ်။</speech>
<speech><mp id="1312">ဦးကျော်သိန်း(မဲဆန္ဒနယ်အမှတ်-၇၊ ရခိုင်ပြည်နယ်)</mp>လေးစားအပ်တဲ့ ပြည်ထောင်စု လွှတ်တော် နာယကကြီးနဲ့တကွ လွှတ်တော်တစ်ရပ်လုံးကို မင်္ဂလာပါလို့ ဦးစွာနှုတ်ခွန်းဆက်သ ဂါရဝပြုအပ် ပါတယ်ခင်ဗျာ။ ကျွန်တော်ကတော့ ရခိုင်ပြည်နယ် မဲဆန္ဒနယ်အမှတ်(၇)မှ အမျိုးသားလွှတ်တော်ကိုယ်စားလှယ် ဦးကျော်သိန်း ဖြစ်ပါတယ်။ ကျွန်တော့်အနေနဲ့ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံ ဥပဒေ(၂၀၀၈ ခုနှစ်) ပြင်ဆင်ရေးပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက်အစီရင်ခံစာ အပေါ် အကြံပြုဆွေးနွေးသွားမှာဖြစ်ပါတယ်။ နာယကကြီးခင်ဗျာ။ ကျွန်တော်တို့ ဖွဲ့စည်းပုံအခြေခံဥပဒေ(၂၀၀၈ ခုနှစ်) ပြင်ဆင်ရေးပူးပေါင်း ကော်မတီရဲ့ ဦးတည်ချက် ၅ ရပ်အနက် အပိုဒ်ခွဲ(ဃ)နှင့်ပတ်သက်၍ ပြည်ထောင်စုလွှတ်တော်တွင် ပြည်သူ အများက ကိုယ်စားပြုဒီမိုကရေစီစနစ်အရ တာဝန်အပ်နှင်းထားသည့် နိုင်ငံရေးပါတီအသီးသီးမှ လွှတ်တော် ကိုယ်စားလှယ်များ၊ တိုင်းရင်းသားလူမျိုးစုပေါင်းစုံပါဝင်သည့် လွှတ်တော်ကိုယ်စားလှယ်များနဲ့ တပ်မတော်သား လွှတ်တော်ကိုယ်စားလှယ်များအားလုံး ဖွဲ့စည်းပုံအခြေခံဥပဒေပါ အချက်များအပေါ် သုံးသပ်ဆွေးနွေး ဆုံးဖြတ်၍ အစီရင်ခံစာတစ်ရပ်ကို တိုင်းရင်းသားပြည်သူအားလုံး၏ စစ်မှန်သည့် သဘောထားနှင့် ကိုက်ညီစွာ ပြုစုဆောင်ရွက်နိုင်စေရေးနှင့်ပတ်သက်၍ ဖွဲ့စည်းပုံအခြေခံဥပဒေ ပြဋ္ဌာန်းချက်များနဲ့အညီ ဆောင်ရွက် နိုင်ရန်ဖြစ်ပါတယ်။ ဖွဲ့စည်းပုံအခြေခံဥပဒေသည် နိုင်ငံတစ်နိုင်ငံရဲ့ အမြင့်ဆုံးဥပဒေ ဖြစ်ပါတယ်။ နိုင်ငံတိုင်း နိုင်ငံတိုင်းတွင် ဥပဒေပေါင်းများစွာ ပြဋ္ဌာန်းထားသော်လည်း ဖွဲ့စည်းပုံအခြေခံဥပဒေမှာ နိုင်ငံတစ်နိုင်ငံနဲ့ ထိုနိုင်ငံရှိ ပြည်သူ များမှ အခြေခံလိုအပ်သည့် နိုင်ငံရေးနဲ့ လူမှုရေးဘဝများကို စနစ်တကျ ဖော်ဆောင်နိုင်ရန်အတွက် အခြေခံ ကျတဲ့ လုပ်ဆောင်ရမည့် တာဝန်များကို အခြေခံဥပဒေတွင် ဖော်ပြထားပါတယ်။ ဒါကြောင့် ဖွဲ့စည်းပုံ အခြေခံဥပဒေသည် အစိုးရတစ်ရပ်ကျင့်သုံးရမည့် ဝတ္တရားဖြစ်၍ ၎င်းအာဏာကို မည်သို့ခွဲဝေမည်၊ ဒါမှမဟုတ် ကန့်သတ်ထားမည်တို့ကို ထည့်သွင်းထားတာလည်း တွေ့ရပါတယ်။ နာယကကြီးခင်ဗျာ။ ဖွဲ့စည်းပုံအခြေခံဥပဒေကို ရေးဆွဲရာမှာ နိုင်ငံသူ၊ နိုင်ငံသားများရဲ့ ဖွံ့ဖြိုး တိုးတက်ရေးအတွက် ရေရှည်တည်တံ့နိုင်ရန် ရည်ရွယ်ပြီး ရေးဆွဲခဲ့ကြပါတယ်။ သို့ရာတွင် ခေတ်ကာလကို လိုက်၍ လူမှုရေးဆိုင်ရာအပြောင်းအလဲများ၊ လူ့အဖွဲ့အစည်းတစ်ရပ်၏ တန်ဖိုးနဲ့အညီ ထုံးတမ်းအစဉ်အလာ များကို ပြုပြင်ပြောင်းလဲရန်လိုအပ်ပါက ပြောင်းလဲရမည်ဖြစ်ပါတယ်။ သို့ရာတွင် ဖွဲ့စည်းပုံအခြေခံဥပဒေကို ပြင်ဆင်ရာ၌ ကာလတိုကိုသာကြည့်တဲ့ ပြောင်းလဲမှုများ၊ ဒါမှမဟုတ် ထိုက်သင့်တဲ့ ပြောင်းလဲမှုတွေကို သုံးသပ်ခြင်းမပြုဘဲ ဖြစ်သလိုအတည်ပြုလိုက်သော ပြင်ဆင်မှုမျိုးမဖြစ်စေရန်လည်း ကာကွယ်ရမှာဖြစ်ပါတယ်။ ဖွဲ့စည်းပုံအခြေခံဥပဒေပါ ပြဋ္ဌာန်းချက်များနှင့်ပတ်သက်၍ ပြင်ဆင်လိုသည့် အကြောင်းရင်းများစွာရှိပြီး အဓိကအမှန်တရားမှာ ပြည်သူလူထု၏ အကျိုးစီးပွားလိုအပ်ချက်အတွက် ရည်ရွယ်ပြင်ဆင်ခြင်းသည်သာ အမှန်တရားဖြစ်ပါတယ်။ ဖွဲ့စည်းပုံအခြေခံဥပဒေကို ပြင်ဆင်ရသည့် အကြောင်းရင်းများမှာ နိုင်ငံရေး စနစ်တစ်ခု လည်ပတ်နေသည့် ပတ်ဝန်းကျင်နှင့်ကိုက်ညီသော စီးပွားရေး၊ နည်းပညာ၊ နိုင်ငံတကာဆက်ဆံရေး၊ လူဦးရေဆိုင်ရာ အချက်အလက်များ၊ လူဦးရေပမာဏအပြောင်းအလဲများအရ ပြင်ဆင်ရခြင်း၊ ဖွဲ့စည်းပုံအခြေခံ ဥပဒေမှ ပေးအပ်ထားသော ရပိုင်ခွင့်များကို ပိုမိုကောင်းမွန်လာစေရန် ပြင်ဆင်ရခြင်း၊ ဒီမိုကရေစီအဖွဲ့ အစည်းများ ပိုမိုအားကောင်းလာစေရန် ပြင်ဆင်ရခြင်းတို့ ဖြစ်ပါတယ်။ နာယကကြီးခင်ဗျာ။ တစ်နည်းအားဖြင့် မိမိကိုယ်ကျိုး၊ ဒါမှမဟုတ် ပါတီရဲ့ ရည်ရွယ်ချက်များကြောင့် လည်း ဖွဲ့စည်းပုံအခြေခံဥပဒေကို ပြင်ဆင်လိုကြခြင်းဖြစ်ပါတယ်။ ထို့အပြင် ဖွဲ့စည်းပုံအခြေခံဥပဒေကို နိုင်ငံရေးကစားပွဲရဲ့ စည်းမျဉ်းအဖြစ် အသုံးပြု၍ အာဏာရှိသူများက ယင်းတို့၏လုပ်ပိုင်ခွင့် ပိုမိုရရှိစေရန် စည်းမျဉ်းများကိုပြင်ဆင်ခြင်း၊ ရာထူးတည်မြဲစေရန် ဆောင်ရွက်ခြင်း၊ အတိုက်အခံသမား လူနည်းစုများကို ဘေးဖယ်ထားခြင်း စတဲ့ပြည်သူလူထုနဲ့ သက်ဆိုင်ရာအခွင့်အရေးများကို ကန့်သတ်ရန် ကြိုးပမ်းဆောင်ရွက် ခြင်းသည် နိုင်ငံရေးအကျိုးအမြတ်ရရှိရန် ပြင်ဆင်ခြင်းတို့ကို ရည်မှန်းခြင်းဖြစ်သည့် အတွက် ဒီမိုကရေစီ စနစ်ကို အားနည်းစေပြီး ပျက်စီးဆုံးရှုံးနိုင်သည်အထိ ဖြစ်စေနိုင်ပါတယ်။ ဖွဲ့စည်းပုံအခြေခံဥပဒေကို အမှန် တကယ်ပြင်ဆင်ရန် လိုအပ်ပါက ဖွဲ့စည်းပုံအခြေခံဥပဒေတွင် ပြဋ္ဌာန်းထားသည့်အတိုင်း ဖွဲ့စည်းပုံအခြေခံ ဥပဒေ အခန်း(၁၂)က ပြဋ္ဌာန်းချက်နဲ့အညီသာ ဆောင်ရွက်ရမှာဖြစ်ပါတယ်။ နာယကကြီးခင်ဗျာ။ မိမိတို့အနေဖြင့် ဖွဲ့စည်းပုံအခြေခံဥပဒေပြင်ဆင်ခြင်းကို ကန့်ကွက်ခဲ့ခြင်း မရှိသလို ကန့်ကွက်နေတာလည်း မဟုတ်ပါ။ ဖွဲ့စည်းပုံအခြေခံဥပဒေကို ပြင်ဆင်ရာတွင် နည်းလမ်းမကျ ၍သာ ကန့်ကွက်နေရခြင်း ဖြစ်ပါတယ်။ ဖွဲ့စည်းပုံအခြေခံဥပဒေကို ပြင်ဆင်ဖို့အတွက် ခုနက ကျွန်တော် တင်ပြခဲ့တဲ့ ဖွဲ့စည်းပုံအခြေခံဥပဒေ အခန်း(၁၂)ပါ ပုဒ်မ ၄၃၃၊ ၄၃၄၊ ၄၃၅၊ ၄၃၆ တို့တွင် ပြင်ဆင်ရန် နည်းလမ်းတွေကို ပြဋ္ဌာန်းထားပြီး ဖြစ်ပါတယ်။ ဒါကြောင့် ပြည်ထောင်စုလွှတ်တော်အနေဖြင့် ဖွဲ့စည်းပုံ အခြေခံဥပဒေပြင်ဆင်ရေးအတွက် ဆောင်ရွက်ရာတွင် အခြေခံဥပဒေ အခန်း၊ ပုဒ်မများပါအတိုင်း ပြဋ္ဌာန်း ချက်နဲ့အညီ ပြင်ဆင်ရမည်ဖြစ်သော်လည်း ဖွဲ့စည်းပုံအခြေခံဥပဒေပြင်ဆင်ရေးပူးပေါင်းကော်မတီ ဖွဲ့စည်း ပြီးတော့ ဖွဲ့စည်းပုံအခြေခံဥပဒေကို ပြင်ဆင်ရန်ဆောင်ရွက်ခြင်းကို တွေ့ရှိရပါတယ်။ ဒါကြောင့် ဒီ ဥပဒေကို ကျော်လွန်ပြီး လုပ်ဆောင်ခြင်းဖြစ်တဲ့အတွက် အဆိုပါပူးပေါင်းကော်မတီ၏ အစီရင်ခံစာအား ကန့်ကွက် ပါကြောင်းနဲ့ ဖွဲ့စည်းပုံအခြေခံဥပဒေ(၂၀၀၈ ခုနှစ်) အခန်း(၁၂)ပါအတိုင်း ပြဋ္ဌာန်းချက်နဲ့အညီသာ ဆောင်ရွက် သင့်ပါကြောင်း အကြံပြုတင်ပြရင်း နိဂုံးချုပ်အပ်ပါတယ်ခင်ဗျာ။ အားလုံး ကျေးဇူးတင်ပါတယ်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျာ။ အစည်းအဝေးကို ၃၀ မိနစ်ခန့် ခေတ္တ ရပ်နားမှာဖြစ်ပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျာ။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။</speech>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနဲ့ ဧည့်သည်တော်များခင်ဗျား။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျာ။ အစီအစဉ်(၅)ကို ဆက်လက်ဆောင်ရွက် သွားပါမယ်။ ဦးတိုးဝင်း တာမွေမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="2245">ဦးတိုးဝင်း(တာမွေမဲဆန္ဒနယ်၊ ရန်ကုန်တိုင်းဒေသကြီး)</mp>လေးစားရပါသော ပြည်ထောင်စု လွှတ်တော် နာယကကြီးနှင့် ပြည်ထောင်စုလွှတ်တော် ကိုယ်စားလှယ်တော်ကြီးများ၊ ဧည့်သည့်တော်ကြီးများ၊ မြန်မာပြည်တဝန်းမှာ Television မှကြည်နေ့ကြသော မိဘပြည်သူအားလုံး မင်္ဂလာပါခင်ဗျာ။ ကျွန်တော် ကတော့ တာမွေမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးတိုးဝင်း ဖြစ်ပါတယ်။ ကျွန်တော့်အနေနဲ့ ဖွဲ့စည်းပုံအခြေခံဥပဒေ (၂၀၀၈ ခုနှစ်) ပြင်ဆင်ရေးပူးပေါင်းကော်မတီရဲ့ သဘောထားမှတ်ချက် အစီရင် ခံစာနှင့် ရှေ့လုပ်ငန်းစဉ်များအပေါ် ထောက်ခံအကြံပြု ဆွေးနွေးသွားမှာ ဖြစ်ပါတယ်။ နာယကကြီးခင်ဗျား။ ပြည်ထောင်စုလွှတ်တော်ကြီးရဲ့ ဥပဒေ၊ နည်းဥပဒေများအရ ဖွဲ့စည်းတာဝန် ပေးအပ်ခဲ့သော ပူးပေါင်းကော်မတီရဲ့ အစီရင်ခံစာကို လေ့လာတဲ့အခါမှာ ၂၀၀၈ ဖွဲ့စည်းပုံအခြေခံဥပဒေမှာ ပါတဲ့ ပုဒ်မ၊ ပုဒ်မခွဲများကို လေ့လာသုံးသပ်ဆင်ခြင်ကြပြီး (၁) ပြင်ဆင်ရန်၊ (၂) အသစ်ဖြည့်စွက်ရန်၊ (၃)ပယ်ဖျက်ရန်၊ (၄) မူလအတိုင်းထားရှိရန် စသည်ဖြင့် လွတ်လပ်စွာ မီးမောင်းထိုးပြ အကြံပြုခဲ့ကြ ပါတယ်။ ဒါကြောင့်မို့လို့ ပူးပေါင်းကော်မတီများရဲ့ ဆွေးနွေးအကြံပြုချက်များသည် ပြည်ထောင်စုလွှတ်တော် ရုံး၏ အမိန့်ကြော်ငြာစာအမှတ်(၁၅/၂၀၁၉) အပိုဒ် ၃ တွင်ဖော်ပြထားသည့် အခြေခံဆောင်ရွက်ရမည့် ဦးတည်ချက် ၅ ရပ်ပါ လမ်းညွှန်ချက်များအတိုင်း လွတ်လပ်ခြင်း၊ မျှတခြင်း၊ ဒီမိုကရေစီစံနှုန်းနှင့် ညီညွတ်ခြင်း၊ ပါတီစုံ ဒီမိုကရေစီဖော်ဆောင်ရာတွင် အဟန့်အတားဖြစ်စေမည့် ပြဋ္ဌာန်းချက်များကို ပြင်ဆင်ခြင်း၊ မဏ္ဍိုင်ကြီး ၃ ရပ်ကို အပြန်အလှန်ထိန်းကျောင်းနိုင်ရေးနှင့် နိုင်ငံသားတိုင်းကို အကာအကွယ် ပေးနိုင်ခြင်း စသည်တို့အပြင် တရားမျှတ၍ လွတ်လပ်သော ရွေးကောက်ပွဲများ ကျင်းပနိုင်စေခြင်း အပါ အဝင် နိုင်ငံအတွက် အလွန်အရေးကြီးသော ပြည်တွင်းငြိမ်းချမ်းရေးရရှိစေရန်နှင့် အမျိုးသားရင်ကြားစေ့ရေး လုပ်ငန်းများ အောင်မြင်စွာအကောင်အထည်ဖော်နိုင်ပြီး နိုင်ငံတော်ကို စစ်မှန်သောပါတီစုံဒီမိုကရေစီနှင့် ဒီမိုကရေစီ ဖက်ဒရယ်စနစ်ကိုအခြေခံသော ပြည်ထောင်စုကြီးပေါ်ထွန်လာစေရေး အထောက်အပံ့ဖြစ်စေမည့် ဖွဲ့စည်းပုံအခြေခံဥပဒေတစ်ရပ် ပေါ်ပေါက်လာစေရေး စသည့်ဦးတည်ချက် (က)မှ (ဂ)အထိပါဝင်သော လမ်းညွှန်ချက် များအပေါ်မူတည်၍ စဉ်စားဆွေးနွေး အကြံပြုထားကြောင်း ပေါ်လွင်လှပါတယ်။ ထို့အပြင် ဦးတည်ချက်(ဃ)မှာ ဖော်ပြထားတဲ့အတိုင်း ပူးပေါင်းကော်မတီမှာ ပါဝင်ဆွေးနွေး အကြံ ပြုကြတဲ့ ကိုယ်စားလှယ်များသည် မြန်မာပြည် တစ်နံတစ်လျားမှာရှိကြတဲ့ တိုင်းရင်းသား မိဘပြည်သူ များမှ ရွေးချယ်တင်မြှောက်ထားသည့် နိုင်ငံရေးပါတီ ၁၄ ခုမှ ကိုယ်စားပြုကိုယ်စားလှယ်များနှင့် တစ်သီး ပုဂ္ဂလ ကိုယ်စားလှယ်များဖြစ်ကြသဖြင့် ဤအစီရင်ခံစာသည်လည်း ပြည်သူကိုယ်စားပြု အစီရင်ခံစာကြီး ဖြစ်ကြောင်းကို မည်သူမျှငြင်းပယ်၍မရအောင် လယ်ပြင်မှာဆင်သွားသလို ထင်ရှားလှပါတယ်။ အထူးသဖြင့် ပြည်ထောင်စုလွှတ်တော်ကြီး၏ ဆုံးဖြတ်ချက်ကို လေးစားလိုက်နာသောအားဖြင့် ပူးပေါင်းကော်မတီတွင် ပူးပေါင်းပါဝင်ပေးသော တပ်မတော်သားကိုယ်စားလှယ်များကိုလည်း အထူးမှတ်တမ်းတင် ကျေးဇူးတင်ပါ တယ်။ နာယကကြီးခင်ဗျား။ ယခုအခါ ပြည်ထောင်စုလွှတ်တော်ရုံးရဲ့ အမိန့်ကြော်ငြာစာအမှတ် (၁၅/၂၀၁၉) အပိုဒ် ၁၃၊ အပိုဒ် ၃ အပိုဒ်ခွဲ(၅)အရ ပူးပေါင်းကော်မတီ၏ အစီရင်ခံစာအပေါ် ကျွန်တော်တို့ ဝိုင်းဝန်း ဆွေးနွေးအကြံပြုပြီးကြတဲ့နောက်မှာတော့ ပြည်ထောင်စုလွှတ်တော်ကြီးမှာ အတည်ပြုပြီး ဖွဲ့စည်းပုံအခြေခံ ဥပဒေ ၂၀၀၈ ပြင်ဆင်သည့် ဥပဒေကြမ်းတစ်ရပ်ကို ရေးဆွဲကြတော့မှာ ဖြစ်ပါတယ်။ ဤသို့ရေးဆွဲရာတွင် လည်း ပူးပေါင်းကော်မတီဖွဲ့စည်းသည့်ကြော်ငြာစာ၊ စာပိုဒ် အပိုဒ် ၅ အပိုဒ်ခွဲ(စ)အရ ဥပဒေကြမ်း ရရှိရေးမှာ ပါဝင်ဆွေးနွေးအကြံပြုမယ့် အဖွဲ့အစည်းနှင့် ဌာနများကို ဖော်ပြထားတာတွေ့ရပါတယ်။ အစိုးရ ဌာန၊ အဖွဲ့အစည်းမှကိုယ်စားလှယ်တွေ၊ ပြည်ထောင်စုတရားလွှတ်တော်ချုပ်နှင့် တရားရေးဆိုင်ရာ အခြား အဖွဲ့အစည်းမှ ကိုယ်စားလှယ်တွေ၊ တိုင်းဒေသကြီး၊ ပြည်နယ်တို့မှ ဝန်ကြီးချုပ်၊ လွှတ်တော်ဥက္ကဋ္ဌ၊ တိုင်းရင်းသား ရေးရာဝန်ကြီးများ၊ ကိုယ်ပိုင်အုပ်ချုပ်ခွင့်ရဒေသ ကိုယ်စားလှယ်တွေ၊ တိုင်းရင်းသားလူမျိုးစုကိုယ်စားလှယ် များနှင့် နိုင်ငံရေးပါတီများမှ ကိုယ်စားလှယ်များ၊ ဥပဒေပညာရှင်တွေပါဝင်မှာ ဖြစ်တဲ့အတွက် (ALL Inclusive) အားလုံးပူးပေါင်းပါဝင်ခြင်းပြီး အခြေခံဥပဒေကို ပူးပေါင်းဖွဲ့စည်းခြင်းလုပ်ငန်းစဉ်များသည် တစ်ဆင့်ချင်း၊ တစ်လှမ်းချင်း စုစည်းကျစ်လျစ်ခိုင်မာစေ၍ တစ်ဦးကောင်း၊ တစ်ဖွဲ့ကောင်း၊ တစ်အုပ်စုကောင်း ဆောင်ရွက်ခြင်း မျိုးမဟုတ်ပဲ အလွန်အချိုးအစားကျန သေသပ်သည့် လက်တွေ့ကျလွန်းသော နှစ်ထောင်းအားရဖွယ် ဖြစ်ပါတယ်။ နာယကကြီးခင်ဗျာ။ ထွက်ပေါ်လာမည့် အခြေခံဥပဒေမူကြမ်းကို ၂၀၀၈ ဖွဲ့စည်းပုံအခြေခံဥပဒေပါ အခြေခံဥပဒေပြင်ဆင်ရေး အခန်း(၁၂)အရ ပြည်ထောင်စုလွှတ်တော်သို့ တင်သွင်းသွားမှာဖြစ်ကြောင်း ဖော်ပြထားတဲ့အတွက် ပူးပေါင်းကော်မတီရဲ့ လုပ်ငန်းစဉ်များသည် ၂၀၀၈ အခြေခံဥပဒေနှင့် ပြည်ထောင်စု လွှတ်တော်ကြီး၏ ဥပဒေ၊ နည်းဥပဒေများကို လုံးဝမသွေဖည်ဘဲ လိုက်နာဆောင်ရွက်နေကြောင်း ရှင်းရှင်း ဘွင်းဘွင်းကြီး တွေ့မြင်ရမှာဖြစ်ပါတယ်။ နာယကကြီးနှင့် ပြည်ထောင်စုလွှတ်တော် ကိုယ်စားလှယ်တော်များခင်ဗျာ။ ကျွန်တော်တို့အားလုံး ဟာ အခြေခံဥပဒေပြင်ဆင်ဖို့ ကြိုးပမ်းရာမှာ ကျွန်တော်တို့ အပါအဝင်ဖြစ်တဲ့ တိုင်းရင်းသားပြည်သူ တစ်ရပ်လုံး၏ သားစဉ်မြေးဆက်များရဲ့ နောင်အနာဂတ်အရေး ဒီထက် ပိုမိုထွန်းလင်းတောက်ပလာနိုင်စေရန် မျှော်ကိုးပြီး ကျွန်တော်တို့ရဲ့ ဆောင်ရွက်ချက်များကို တာဝန်အရ၊ ဝတ္တရားအရ ဆိုတာမျိုးထက် ဖြူစင်သော မေတ္တာ၊ နိုင်ငံသူ၊ နိုင်ငံသားအပေါ်ထားရှိတဲ့ သစ္စာတရားတို့ကို မမေ့မသုံအရင်းတည်ကာ ဖြစ်ချင်တာရယ်၊ ဖြစ်နေတာရယ်၊ ဖြစ်သင့်တာရယ်တို့ကို အရင်းတည်ပြီး ဆင်ခြင်သုံးသပ် မှန်ကန်စွာ ရပ်တည်ဆုံးဖြတ် ကြခဲ့ ရရှိလာသော အကျိုးတရားအခွင့်အရေးကို ပိုင်ပိုင်နိုင်နိုင် လက်ဆုပ်လက်ကိုင်ပြုပြီး စစ်မှန်သော ပါတီစုံဒီမိုကရေစီစနစ်မှသည် ဒီမိုကရေစီဖက်ဒရယ်ပြည်ထောင်စုကြီးဆီသို့ အရောက်လှမ်းနိုင်စေရေး “သမဂ္ဂါနံတပေါသုခေါ” စည်းလုံးခြင်းသည်ချမ်းသာကြောင်းဆိုတဲ့ ဆောင်ပုဒ်နှင့်အညီ စုပေါင်းအင်းအားဖြင့် ဟောဒီ ၂၀၀၈ ဖွဲ့စည်းပုံအခြေခံဥပဒေပြင်ဆင်ရေး ပူးပေါင်းကော်မတီ အစီရင်ခံစာနှင့် လုပ်ငန်းစဉ်များကို ထောက်ခံအားပေးကြဖို့ မေတ္တာရပ်ခံရင်း မြန်မာပြည်တစ်ဝန်းမှ တိုင်းရင်းသားညီအကိုမောင်နှမများ အားလုံး ကိုယ်စိတ်နှစ်ဖြာ ကျန်းမာချမ်းသာကြပါစေကြောင်း ဆုတောင်းရင်း အားလုံးကို ကျေးဇူးတင်ပါတယ်ခင်ဗျား။</speech>
<speech type="speaker">ဦးစိုင်းစံအောင် ရှမ်းပြည်နယ် မဲဆန္ဒနယ်အမှတ်(၁၂) ဆွေးနွေးဖို့ဖြစ်ပါတယ်။</speech>
<speech><mp id="1336">ဦးစိုင်းစံအောင်(မဲဆန္ဒနယ်အမှတ်-၁၂၊ ရှမ်းပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များအားလုံး ကျန်းမာရွှင်လန်း ကြပါစေကြောင်း နှုတ်ခွန်းဆက်သအပ်ပါတယ်။ ကျွန်တော်ကတော့ ရှမ်းပြည်နယ် မဲဆန္ဒနယ်အမှတ်(၁၂)မှ ပြည်ထောင်စုလွှတ်တော်ကိုယ်စားလှယ် ဦးစိုင်းစံအောင် ဖြစ်ပါတယ်။ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ(၂၀၀၈ ခုနှစ်) ပြင်ဆင်ပူးပေါင်းရေးကော်မတီ၏ လေ့လာတွေ့ရှိချက်နှင့် သဘောထား မှတ်ချက် အစီရင်ခံစာအပေါ် အကြံပြုဆွေးနွေးသွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျား။ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံ ဥပဒေ (၂၀၀၈ ခုနှစ်) ပြင်ဆင်ရေးပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာအပိုဒ်ပေါင်း ၂၅ ပိုဒ်နှင့် ဖော်ပြထားပြီး ပူးပေါင်းကော်မတီ အဖွဲ့ဝင်များအားလုံး လက်မှတ်ရေးထိုး တင်ပြထားကြောင်း တွေ့ရှိရပါတယ်။ အပိုဒ် ၃ တွင် ဖော်ပြထားတဲ့ ဦးတည်ချက် ၅ ရပ်ဟာ လတ်တလော နိုင်ငံတော်ရဲ့ လိုအပ်ချက်တွေကို တင်ပြထားတာဖြစ်ပြီး ၂၀၀၈ ဖွဲ့စည်းပုံအခြေခံဥပဒေပါ အခန်းအလိုက် နိုင်ငံရေးပါတီအသီးသီးမှ အကြံပြုတင်ပြခဲ့သည့် ပုဒ်မ၊ ပုဒ်မခွဲများကို ဖော်ပြထားတာ တွေ့ရှိရပါတယ်။ အစီရင်ခံစာ နောက်ဆုံးပိတ်တွင် တပ်မတော်သားလွှတ်တော်ကိုယ်စားလှယ်များ၊ အစုအဖွဲ့ ကိုယ်စားလှယ် များ၏ သဘောထားမှတ်ချက် (၃)ချက်ကိုသာ ထည့်သွင်းထားတာ တွေ့ရှိရပါတယ်။ လေးစားအပ်ပါသော နာယကကြီးခင်ဗျား။ ပူးပေါင်းကော်မတီ၏ လေ့လာတွေ့ရှိချက်နှင့်သဘောထား အစီရင်ခံစာ အပိုဒ် ၃ အပိုဒ်ခွဲ(က)တွင် ဖွဲ့စည်းပုံအခြေခံဥပဒေပါ ပြဋ္ဌာန်းချက်များကို ဒီမိုကရေစီစံနှုန်း များနှင့် ညီညွတ်ခြင်းရှိစေရန် ပါတီစုံဒီမိုကရေစီစနစ်ကို ဖော်ဆောင်ရာတွင် အဟန့်အတားဖြစ်စေသော ပြဋ္ဌာန်းချက်များကို ပြင်ဆင်နိုင်ရန်အတွက် ပြောင်းလဲလာသည့် ခေတ်စနစ်နှင့်အညီ သုံးသပ်ပြင်ဆင် ဆောင်ရွက်နိုင်ရေးကို ဖော်ပြထားတဲ့အတွက် ကြိုဆိုထောက်ခံအပ်ပါတယ်။ ခေတ်ကာလပကတိ အခြေ အနေနှင့် အံဝင်ခွင်ကျမှုရှိတဲ့ ပြဋ္ဌာန်းချက်တွေကို သင့်တော်ဆီလျော်အောင် ဝိုင်းဝန်းပြုစု ဆောင်ရွက်မည့် တာဝန်ဟာ ကျွန်တော်တို့ရဲ့ လွှတ်တော်ကိုယ်စားလှယ်များရဲ့ တာဝန်ဖြစ်ပါတယ်။ ဒီလို ဝိုင်းဝန်းလုပ်ဆောင်တဲ့ နေရာမှာ ပါတီစွဲ၊ ပုဂ္ဂိုလ်စွဲမထားဘဲ နိုင်ငံတော်နှင့် နိုင်ငံသားများ အကျိုးစီးပွားအတွက် ရှေ့တန်းတင် ဦးစားပေး ပြင်ဆင်ဆောင်ရွက်သွားကြဖို့လိုပါတယ်။ ဒီလိုပြင်ဆင်ဆောင်ရွက်တဲ့ နေရာမှာလည်း ဖွဲ့စည်းပုံ အခြေခံဥပဒေ(၂၀၀၈ ခုနှစ်) အခန်း(၁၂)မှာ အတိအကျ ဖော်ပြထားပြီးဖြစ်ပါတယ်။ သို့ဖြစ်ပါ၍ မိမိနိုင်ငံတော် အတွက် ပြဋ္ဌာန်းထားသော ဖွဲ့စည်းပုံအခြေခံဥပဒေကို မိမိတို့အနေနဲ့ မြတ်နိုးတန်ဖိုးထားပြီး နည်းလမ်း တကျ ပြင်ဆင်ပါက ကမ္ဘာ့အလယ်တွင် ထည်ဝါဝင့်ကြွားနိုင်မှာ ဖြစ်ပါတယ်။ လေးစားအပ်ပါသော နာယကကြီးခင်ဗျာ။ ပူးပေါင်းကော်မတီ၏ လေ့လာတွေ့ရှိချက်နှင့် သဘောထား မှတ်ချက် အစီရင်ခံစာတွင် ပြင်ဆင်ရန်၊ ပယ်ဖျက်ရန်၊ အသစ်ဖြည့်စွက်ရန် ပုဒ်မများကိုသာ စုစည်း မှတ်တမ်း တင်ထားခြင်းဖြစ်ပြီး နောက်ဆက်တွဲဇယားတွင်လည်း ကျိုးကြောင်းဖော်ပြချက်များ မတွေ့ရှိရပါ။ ထို့ကြောင့် ဒီမိုကရေစီစံနှုန်းများနှင့် ကိုက်ညီမှုရှိစေရန် စနစ်တကျ ပြင်ဆင်ဆောင်ရွက်နိုင်ရေးဆိုသည့် အပိုဒ် ၃ ဦးတည်ချက်အပိုဒ်ခွဲ(ခ) မည်သည့်စံနှုန်းများနှင့်သတ်မှတ်၍ ပြင်ဆင်ရကြောင်း မသိရှိရပါ။ ကျွန်တော်တို့ ပြည်သူ့ကိုယ်စားလှယ်များအားလုံးသည် ၂၀၀၈ ဖွဲ့စည်းပုံအခြေခံဥပဒေကြောင့် ဤပြည်ထောင်စုလွှတ်တော် ထဲသို့ ရောက်ရှိလာကြသူများ ဖြစ်ကြပါတယ်။ မည်သို့ပင်ဖြစ်စေ စစ်မှန်သည့်ခေါင်းဆောင်၊ တစ်နည်း အားဖြင့် တိုင်းပြည်အပေါ် အမှန်တကယ် စေတနာရှိသည့် ခေါင်းဆောင် သို့မဟုတ် တိုင်းပြည်အကျိုး တကယ်လိုလားသည့် အစိုးရဆိုလျှင် ဆင်ခြေလက်များ၊ အဖြူအမည်း နိုင်ငံရေးသဘောတရားများကို ကျော်ပြီး ကျယ်ပြန့်မျှတသောအမြင်ဖြင့် ဖြစ်ထိုက်သော လမ်းကြောင်းမှန်တစ်ခုကိုရှာဖွေ သိသာထင်ရှား တဲ့ အရွေ့များနှင့် ပြုပြင်ပြောင်းလဲမှုပေါ်လာအောင် လုပ်ဆောင်ရမည်သာဖြစ်ကြောင်း အကြံပြုဆွေးနွေးရင်း နိဂုံးချုပ်အပ်ပါတယ်။ အားလုံး ကျေးဇူးတင်ပါတယ်။</speech>
<speech type="speaker">ဦးသောင်းအေး ပျော်ဘွယ်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1498">ဦးသောင်းအေး(ပျော်ဘွယ်မဲဆန္ဒနယ်၊ မန္တလေးတိုင်းဒေသကြီး)</mp>လေးစားအပ်တဲ့ နာယကကြီး နဲ့တကွ အားလုံး နှလုံးစိတ်ဝမ်းအေးချမ်းကြပါစေ။ ကျွန်တော် ပျော်ဘွယ်မဲဆန္ဒနယ်က ဦးသောင်းအေးပါ။ ၂၀၀၈ ခုနှစ် ဖွဲ့စည်းပုံအခြေခံဥပဒေ ပြင်ဆင်ရေးပူးပေါင်းကော်မတီရဲ့ အစီရင်ခံစာနဲ့ ပတ်သက်ပြီး Power Point နဲ့တင်ပြခွင့်ပြုပါ။ နာယကကြီးခင်ဗျာ။ ဖွဲ့စည်းပုံအခြေခံဥပဒေပြင်ဆင်ရေးဆိုတဲ့ လုပ်ငန်းစဉ်ဟာ ဖွဲ့စည်းပုံအခြေခံ ဥပဒေနဲ့ အုပ်ချုပ်နေတဲ့ နိုင်ငံတိုင်းမှာ ကြုံတွေ့ဆောင်ရွက်လေ့ရှိတဲ့ လုပ်ငန်းစဉ်ဖြစ်ပါတယ်။ ဒါကြောင့် နိုင်ငံအများစုက ဒီအခြေခံဥပဒေကို ပြင်ဆင်ရမယ့်လုပ်ငန်းစဉ်များ ချမှတ်ထားပြီးဖြစ်ပါတယ်။ ကျွန်တော် တို့ရဲ့ ၂၀၀၈ ခုနှစ် ဖွဲ့စည်းပုံအခြေခံဥပဒေမှာလည်း အခန်း(၁၂)မှာ ဖွဲ့စည်းပုံအခြေခံဥပဒေ ပြင်ဆင်ခြင်း အတွက် ပုဒ်မ ၄ ခု ပြဋ္ဌာန်းထားပြီး ဖြစ်ပါတယ်။ ဖွဲ့စည်းပုံအခြေခံဥပဒေဟာ နိုင်ငံအတွက်အရေးကြီးတဲ့ ဥပဒေဖြစ်လို့ လွယ်လွယ်ပြင် လွယ်လွယ်ဖျက်ရန် မသင့်ပါဘူး။ သို့သော် သင့်လျော်တဲ့ကာလမှာ ပြင်သင့်တဲ့ ပြဋ္ဌာန်းချက်တွေကို ဥပဒေနဲ့အညီ ညှိနှိုင်းပြင်ဆင်ရပါမယ်။ ကျွန်တော်တို့ လွှတ်တော်ကိုယ်စားလှယ်တိုင်းအတွက် ပြည်ထောင်စုလွှတ်တော်ဆိုင်ရာ နည်းဥပဒေ ၇၇(င) မှာလည်း လွှတ်တော်ကိုယ်စားလှယ်များသည် ဖွဲ့စည်းပုံအခြေခံဥပဒေပါ ပြဋ္ဌာန်းချက်တစ်ရပ်ရပ်ကို ပြင်ဆင်လိုပါက ဥပဒေမူကြမ်းအား ဖွဲ့စည်းပုံအခြေခံဥပဒေနှင့်အညီ လွှတ်တော်သို့ တင်သွင်းပေးပို့ရမည်လို့ ပြဋ္ဌာန်းထားပါတယ်။ ဥပဒေပုဒ်မ ၆၇(က)နဲ့ (ခ)မှာလည်း ဖွဲ့စည်းပုံအခြေခံဥပဒေပါ ပြဋ္ဌာန်းချက် တစ်ရပ်ရပ်ကို ပြင်ဆင်လို လို့ရှိရင် ဖွဲ့စည်းပုံအခြေခံဥပဒေပုဒ်မ ၄၃၃ နဲ့အညီ ဖော်ပြပြဋ္ဌာန်းထားတာ တွေ့ရမှာဖြစ်ပါတယ်။ ဒီလို ပြဋ္ဌာန်းချက်တွေ ဥပဒေတွေရှိနေပေမယ့် အများပါဝင်နိုင်အောင် All Inclusive ဆိုတဲ့ စကားလုံးသုံးပြီး ၄၅ ဦး ကော်မတီဖွဲ့စည်းကာ ဖွဲ့စည်းပုံအခြေခံဥပဒေပြင်ဆင်ရေးလုပ်တာဟာ ဥပဒေပြဋ္ဌာန်း ချက်များကို မျက်ကွယ်ပြုခြင်းပါပဲ။ ဒါကြောင့် ဒီဥပဒေနဲ့မညီတဲ့ လုပ်ဆောင်ချက်နဲ့ ဒီလုပ်ဆောင် ချက်က ထွက်လာတဲ့ အစီရင်ခံစာကို ကျွန်တော်တို့ အတည်ပြုလို့မရပါဘူး။ ပြင်းထန်စွာ ကန့်ကွက်ပါတယ်။ ဒီနေရာမှာ တနေ့က ကိုယ်စားလှယ်တစ်ဦး ဆွေးနွေးသလို ဖွဲ့စည်းပုံအခြေခံဥပဒေနဲ့ ညီ မညီ ဆိုတာ လွှတ်တော်ကိုယ်စားလှယ်တွေ ဆုံးဖြတ်ပိုင်ခွင့်မရှိ၊ ဖွဲ့စည်းပုံအခြေခံဥပဒေဆိုင်ရာ ခုံရုံးကပဲ ဆောင်ရွက်ရမယ်လို့ ဆွေးနွေးခဲ့တာ ကြားလိုက်ပါတယ်။ ဒါကို ကျွန်တော် လက်ခံပါတယ်။ ဒါ့ကြောင့်လည်း ၅-၂-၂၀၁၉ ရက်နေ့ ဆွေးနွေးစဉ်က ဒီကိစ္စတွေ မဲခွဲဆုံးဖြတ်ပြီး ဆက်လုပ်နေတော့ ဥပဒေနဲ့ မညီလို့ ကျွန်တော်တို့ တင်ပြတာကို လက်မခံနိုင်ဘူးဆိုရင် ဖွဲ့စည်းပုံအခြေခံဥပဒေဆိုင်ရာခုံရုံးရဲ့ ဆုံးဖြတ်ချက်နဲ့ သဘောထားမှတ်ချက်ရယူပေးဖို့ ဒီလိုရယူခွင့်ရှိတဲ့ နာယကကြီးကိုလည်း လေးစားစွာတင်ပြခဲ့တာ ဖြစ်ပါတယ်။ သို့သော်လည်း တင်ပြချက်အတိုင်း ဖြစ်မလာခဲ့တဲ့အတွက် ကျွန်တော်တို့ကပဲ ဖွဲ့စည်းပုံအခြေခံဥပဒေ ဆိုင်ရာခုံရုံးကို တင်သွင်းလွှာ ၂ စောင် တင်ခဲ့ပါတယ်။ ဒီ ၂ စောင်လုံးကို ဖွဲ့စည်းပုံအခြေခံဥပဒေဆိုင်ရာ ခုံရုံးက ပလပ်ခြင်းခံခဲ့ရပါတယ်။ ဒီလို ပလပ်တယ်ဆိုတဲ့နေရာမှာ ဖွဲ့စည်းပုံအခြေခံဥပဒေခုံရုံးက ဥပဒေနဲ့ ညီ မညီ ဆုံးဖြတ်ပေးတာ မဟုတ်ဘဲနဲ့ ခုံရုံးရဲ့ ဆုံးဖြတ်ပိုင်ခွင့် မရှိဘူးလို့သာ ပြန်ကြားခဲ့တာ ဖြစ်ပါတယ်။ ဒါ့ကြောင့် ဖွဲ့စည်းပုံအခြေခံဥပဒေဆိုင်ရာခုံရုံးရဲ့ ဖွဲ့စည်းပုံနဲ့ လုပ်ငန်းတာဝန်ပြင်ဆင်ဖို့ကိုလည်း ဖွဲ့စည်းပုံအခြေခံဥပဒေ ဒုတိယအကြိမ်ပြင်ဆင်တဲ့ ဥပဒေမူကြမ်းတစ်ခုကို ပြည်ထောင်စုလွှတ်တော်ကို ကျွန်တော်တို့ ထပ်မံတင်ပြထားပါတယ်။ ဒီကော်မတီဖွဲ့စည်းလုပ်ဆောင်ချက်ကို ရုပ်သိမ်းပေးဖို့၊ ပယ်ဖျက် ပေးဖို့လည်း အရေးကြီးအဆိုတင်ခဲ့ပါတယ်။ ဒါပေမယ့်လည်း ခွင့်မပြုပါဘူး။ ဒီလိုကိစ္စတွေဟာ ဥပဒေ လမ်းကြောင်းကမသွားဘဲနဲ့ နိုင်ငံရေးလမ်းကြောင်းပေါ်ရောက်နေလို့ ဒီလိုပြဿနာတွေ ကြုံရတယ်လို့ သုံးသပ်တင်ပြလိုပါတယ်။ နာယကကြီးခင်ဗျာ။ ဖွဲ့စည်းပုံအခြေခံဥပဒေကို ပါတီတစ်ခုရဲ့ သဘောထားနဲ့ ဦးတည်ချက်ချမှတ် ပြီးတော့ နည်းလမ်းကို ကိုယ်ဆန္ဒရှိသလို ဆောင်ရွက်ခြင်းဟာ မသင့်လျော်ပါဘူး။ ဥပဒေအရသာ လုပ်ဆောင် သင့်ပါတယ်။ ဖွဲ့စည်းပုံအခြေခံဥပဒေဟာ သာမန်လူထုမပြောနဲ့ ဥပဒေနဲ့ အသက်မွေးဝမ်းကျောင်းပြု နေတဲ့သူတွေပင် အထိအတွေ့နည်းတဲ့ ဥပဒေတစ်ခုဖြစ်တယ်လို့ ပညာရှင်တွေ ဆိုကြပါတယ်။ တကယ်တော့ ပြည်သူအများစုဟာ မသိကြပါဘူး။ ပြည်သူတွေအတွက် အဓိကလိုအပ်ချက်က စားဝတ်နေရေးပြေလည်ဖို့၊ လုံခြုံစွာအသက်မွေးနိုင်ဖို့ ဖြစ်ပါတယ်။ ယခုပြည်သူများရဲ့ တောင်းဆိုမှုကြောင့်လို့ ပြောနေကြတဲ့ဟာက လည်းပဲ ပါတီနိုင်ငံရေးအုပ်စုများရဲ့ ဖန်တီးမှုတွေသာ ဖြစ်ပါတယ်။ ယခုလိုပြုလုပ်နေကြတဲ့ လူထုထောက်ခံပွဲ တွေမှာပါဝင်တဲ့ လူထု၊ လူအုပ်စုတွေနဲ့ ဒီလူတွေကို တွေ့ဆုံမေးမြန်းချက်တွေက သက်သေထင်ရှား ရှိနေ ပါတယ်။ ပြင်ဆင်ရန် သဘောတူလက်မှတ်ရေးထိုးရတယ်ဆိုတဲ့ ပြည်သူ ၅ သန်းဆိုတာကလည်း မှန် မမှန် မသိရပေမယ့် မြန်မာနိုင်ငံတော်မှာ ပြည်သူ ၅၄ သန်း ရှိတယ်ဆိုတာ သတိပြုပေးကြပါလို့ တင်ပြလို ပါတယ်။ ယခုပူးပေါင်းကော်မတီရဲ့ သဘောထားမှတ်ချက် အစီရင်ခံစာရဲ့ ပူးတွဲပါစာရင်းများကို ကြည့်မယ် ဆိုရင် နိုင်ငံတော်နဲ့ နိုင်ငံသားတွေအတွက် အန္တရာယ်ရှိနိုင်တဲ့ ပြင်ဆင်ချက်၊ ပယ်ဖျက်ချက်၊ ဖြည့်စွက်ချက် များပါနေတာတွေ့ရပါတယ်။ ဥပဒေပြင်တဲ့နေရာမှာ ပြည်ထောင်စုမပြိုကွဲရေး၊ တိုင်းရင်းသား စည်းလုံး ညီညွတ်မှုမပြိုကွဲရေး၊ အချုပ်အခြာအာဏာ တည်တံ့ခိုင်မြဲရေးကို လက်ကိုင်ထားဖို့ တင်ပြလိုပါတယ်။ ခွင့်ပြုမယ်ဆိုရင် ဒီအစီရင်ခံစာမှာပါတဲ့ ၃၇၆၅ ချက်ကို ကြောင်းကျိုးဖော်ပြချက်နဲ့တကွ တစ်နိုင်ငံလုံးက ပြည်သူတွေကို ချပြဖြန့်ဝေပေးဖို့ တောင်းဆိုပါတယ်။ နောက်တစ်ချက်အနေနဲ့ တိုင်းရင်းသားပါတီတွေက ပြင်ဆင်ရေးပူးပေါင်းကော်မတီရဲ့ အစီရင်ခံစာနဲ့ ပြင်ဆင်မှုလုပ်ငန်းစဉ်အပေါ်မှာ ပြန်ကြည့်ရင် ပူးပေါင်းကော်မတီရဲ့ ဖွဲ့စည်းမိန့်(၁၅/၂၀၁၉) စာပိုဒ် ၅ လုပ်ပိုင်ခွင့် စာပိုဒ်ခွဲ(ဃ)မှာ ယင်းကော်မတီအစည်းအဝေးများမှာ ဆုံးဖြတ်ချက်ပြုရမယ့် အကြောင်းအရာ တစ်ရပ်နဲ့စပ်လျဉ်းပြီး ယင်းအစည်းအဝေးသို့ တက်ရောက်သည့် ကော်မတီများ၏ များရာမဲဖြင့် ဆုံးဖြတ် ရမယ်လို့ ပါရှိပါတယ်။ စာပိုဒ်ခွဲ(စ)နဲ့ ပူပေါင်းကော်မတီရဲ့ အစီရင်ခံစာ ၂၃ မှာပါတဲ့ ဒီဥပဒေမူကြမ်းတစ်ရပ်ကို ရေးဆွဲတဲ့ အခါမှာ အကြံဉာဏ်ရယူရမယ့် အဖွဲ့ ၉ ဖွဲ့ ဖော်ပြထားတာရှိပါတယ်။ ဒီအဖွဲ့ ၉ ဖွဲ့ကလည်း လက်ရှိအာဏာရ ပါတီက ဖွဲ့စည်းခန့်အပ်သူအများစုဖြစ်လို့ ၄၅ ဦးကော်မတီမှာလည်း ဒီပါတီကအင်အားအများစု ဖြစ်တဲ့ အတွက် ၃၇၆၅ ချက်ထဲက တိုင်းရင်းသားနိုင်ငံရေးပါတီများရဲ့ ပြင်ဆင်ရန်၊ ပယ်ဖျက်ရန်၊ အသစ်ဖြည့်စွက်ရန် ဆိုတော့တွေတော့ လက်တွေ ဖြစ်ပေါ်နိုင်ပါ့မလားလို့ စဉ်းစားကြရမှာ ဖြစ်ပါတယ်။ နာယကကြီးခင်ဗျာ။ ယနေ့ ကျွန်တော်တို့သွားနေတာ အမျိုးသားရင်ကြားစေ့ရေး ဖြစ်ပါတယ်။ ဒီနေ့ ဖွဲ့စည်းပုံအခြေခံဥပဒေပြင်ဆင်ရေးကို ပြဋ္ဌာန်းထားတဲ့ ဥပဒေနဲ့အညီ မလုပ်တဲ့အတွက် လူထုလမ်းပေါ် တက်လာကြသလို တစ်ဖွဲ့နဲ့တစ်ဖွဲ့ တစ်ဦးနဲ့တစ်ဦး မယုံကြည်မှုတွေနဲ့ ကန့်ကွက်မှုတွေ၊ ပွတ်တိုက်မှုတွေ ဖြစ်နေရတာ စိတ်သောက ရောက်စရာဖြစ်ပါတယ်။ ဒါ့ကြောင့် နိဂုံးချုပ်အနေနဲ့ တင်ပြလိုတာကတော့ ဥပဒေနဲ့မညီတဲ့ ပူးပေါင်းကော်မတီရဲ့ အစီရင် ခံစာကို ပယ်ဖျက်ပေးပါရန်၊ ဖွဲ့စည်းပုံအခြေခံဥပဒေပြင်ဆင်ရေးအတွက် ကိုယ်စားလှယ် ၂၀ ရာခိုင်နှုန်းက လက်မှတ်ရေးထိုးတင်ပြထားတဲ့ ဒုတိယအကြိမ် ဖွဲ့စည်းပုံအခြေခံဥပဒေပြင်ဆင်ရေး မူကြမ်း ၂ ခုကို အခြေခံ ဥပဒေနဲ့အညီ ဆက်လက်ဆောင်ရွက်ပေးပါ။ ပြင်ဆင်လိုတဲ့ဖွဲ့စည်းပုံအခြေခံဥပဒေ ပြဋ္ဌာန်းချက်တစ်ရပ်ရပ်ကို ဒို့တာဝန်အရေးသုံးပါး ဦးထိပ်ထားလျက် ဥပဒေနဲ့အညီ ကျွန်တော်တို့တွေအားလုံး ဝိုင်းဝန်းပြင်ဆင်နိုင်ရေး ညှိနှိုင်းဆောင်ရွက်ပေးကြပါလို့ လေးစားစွာတိုက်တွန်းရင်း နိဂုံးချုပ်အပ်ပါတယ်ခင်ဗျာ။</speech>
<speech type="speaker">ဦးသက်နောင် လဟယ်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1417">ဦးသက်နောင်(လဟယ်မဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစားအပ်တဲ့ ပြည်ထောင်စု လွှတ်တော် နာယကကြီးနှင့်တကွ အားလုံးမင်္ဂလာပါ။ ကျွန်တော်ကတော့ နာဂကိုယ်ပိုင်အုပ်ချုပ်ခွင့်ရ ဒေသ လဟယ်မဲဆန္ဒနယ် ပြည်သူ့လွှတ်တော်ကိုယ်စားလှယ် ဦးသက်နောင်ဖြစ်ပြီး ပြည်ထောင်စုသမ္မတ မြန်မာနိုင်ငံတော် ဖွဲ့စည်းပုံအခြေခံဥပဒေ(၂၀၀၈ ခုနှစ်) ပြင်ဆင်ရေးပူးပေါင်းကော်မတီရဲ့ လေ့လာတွေ့ရှိ ချက်နဲ့ သဘောထားမှတ်ချက် အစီရင်ခံစာအပေါ်မှာ ထောက်ခံဆွေးနွေးသွားမှာ ဖြစ်ပါတယ်။ ဖွဲ့စည်းပုံအခြေခံဥပဒေဟာ နိုင်ငံတစ်နိုင်ငံရဲ့ အမြင့်ဆုံးဥပဒေတစ်ရပ် ဖြစ်သလို အုပ်ချုပ်သူ အစိုးရနဲ့ အုပ်ချုပ်ခံပြည်သူတွေအကြား ချုပ်ဆိုထားတဲ့ သဘောတူညီမှု ပဋိညာဉ်ဖြစ်တာမို့ နိုင်ငံသား တိုင်းအတွက် အသက်သွေးကြောတမျှ အရေးကြီးလှပါတယ်။ ကျွန်တော်တို့ မြန်မာနိုင်ငံဟာ မတူကွဲပြားတဲ့ ဓလေ့ထုံးတမ်း၊ ယဉ်ကျေးမှု၊ ကိုးကွယ်ယုံကြည်မှုတွေကို လက်ခံပြီး အတူတကွ ယှဉ်တွဲနေထိုင်ကြတဲ့ တိုင်းရင်းသားပေါင်းစုံနဲ့ ဖွဲ့စည်းတည်ထောင်ထားတဲ့ နိုင်ငံဖြစ်တာမို့ ပင်မအသက်သွေးကြောဖြစ်တဲ့ ဖွဲ့စည်းပုံ အခြေခံဥပဒေဟာလည်း တစ်စုတစ်ဖွဲ့၊ တစ်ဒေသ၊ လူမျိုးတစ်မျိုးအတွက် အလေးပိုနေတာမျိုး မဟုတ်ဘဲ တိုင်းရင်းသားပြည်သူအားလုံး တရားမျှတမှု၊ လွတ်လပ်မှု၊ တန်းတူရည်တူရှိမှု၊ ဥပဒေရဲ့ ကာကွယ် စောင့်ရှောက်မှုနဲ့ လုံခြုံစိတ်ချစွာ အတူတကွ ယှဉ်တွဲနေထိုင်နိုင်မှုတို့ကို အညီအမျှ ခံစားနိုင်ခွင့်ရရှိအောင် ဖော်ဆောင်ပေးနိုင်မယ့် ဒီမိုကရေစီစံနှုန်းနဲ့ကိုက်ညီတဲ့ ဖွဲ့စည်းပုံအခြေခံဥပဒေတစ်ရပ်ဖြစ်ဖို့ အထူးလိုအပ် လှပါတယ်။ ပူးပေါင်းကော်မတီရဲ့ အစီရင်ခံစာကို လေ့လာကြည့်တဲ့အခါမှာ ပြည်ထောင်စုလွှတ်တော်အတွင်းမှာ ရှိကြတဲ့ နိုင်ငံရေးပါတီများ၊ တစ်သီးပုဂ္ဂလကိုယ်စားလှယ်များနဲ့ တပ်မတော်သားအစုအဖွဲ့ ကိုယ်စားလှယ် များရဲ့ ပြင်ဆင်ရန်၊ အသစ်ဖြည့်စွက်ရန်၊ ပယ်ဖျက်ရန်နဲ့ မူလအတိုင်းထားရှိရန် သဘောထားမှတ်ချက် စသည်ဖြင့် ဖော်ပြထားတာကို ပုဒ်မတစ်ခုချင်းစီအလိုက် အကြံပြုချက်များ၊ အဆိုပြုချက်များကို နောက် ဆက်တွဲဇယားနဲ့အတူ စုစည်းတင်ပြထားတာကို လေ့လာခြင်းအားဖြင့် ကော်မတီအနေနဲ့ အစီရင်ခံစာရဲ့ အပိုဒ် ၃ ပါ ဦးတည်ချက် ၅ ရပ်ကို အခြေခံပြီး လုပ်ငန်းအကောင်အထည်ဖော် ဆောင်ရွက်ခဲ့တာကို တွေ့ရှိ ရပါတယ်။ အဆိုပြုချက်ပေါင်း ၃၇၆၅ ချက်ရှိတာကို ကြည့်ခြင်းအားဖြင့် လက်ရှိ ၂၀၀၈ ခုနှစ်၊ ဖွဲ့စည်းပုံ အခြေခံဥပဒေဟာ တိုင်းရင်းသားပြည်သူလူထုတွေရဲ့ စစ်မှန်တဲ့ ဆန္ဒသဘောထားတွေနဲ့ ကိုက်ညီဖို့နဲ့ ဒီမိုကရေစီစံနှုန်းတွေနဲ့လည်း ကိုက်ညီဖို့လိုအပ်နေသေးကြောင်း ဖော်ပြလိုက်တာပဲ ဖြစ်ပါတယ်။ ယခုလို ကိုယ်စားပြုဒီမိုကရေစီအရ လွှတ်တော်ကိုယ်စားလှယ်တော်ကြီးများရဲ့ ပေါင်းစည်းညီညွတ် စွာဖြင့် အတူတကွ ပူးပေါင်းလုပ်ဆောင်နိုင်ခဲ့မှုကြောင့်သာ ယနေ့ လွှတ်တော်ကြီးကနေတစ်ဆင့် အစီရင် ခံစာအပေါ်မှာ ဆွေးနွေးနိုင်ခွင့်တွေနဲ့ ပြည်သူများ သိရှိနိုင်ခွင့်တွေ ရရှိခဲ့ပြီးဖြစ်ပါတယ်။ တစ်နည်းအားဖြင့် ဒါဟာဖွဲ့စည်းပုံအခြေခံဥပဒေနဲ့ပတ်သက်ပြီး နှစ်ပေါင်း ၅၀ ကျော်အတွင်းမှာ ပြည်သူတွေအနေနဲ့ မိမိတို့က တရားဝင်ရွေးကောက်စေလွှတ်လိုက်တဲ့ လွှတ်တော်ကိုယ်စားလှယ်များကတစ်ဆင့် ဖြစ်ချင်တဲ့ စိတ်ဆန္ဒ တွေကို တရားဝင်ထုတ်ဖော်ဆွေးနွေးနိုင်ခွင့်၊ ကိုယ်စားပြုနိုင်ခွင့်တွေ ရရှိလိုက်တာပဲဖြစ်ပါတယ်။ ဒါဟာ အပြုသဘောဆောင်တဲ့ တိုးတက်မှုအရွေ့တစ်ခုပဲ ဖြစ်ပါတယ်။ ကျွန်တော်တို့နိုင်ငံမှာ ဖွဲ့စည်းအုပ်ချုပ်ပုံအခြေခံဥပဒေနဲ့ ပတ်သက်ပြီး အတိတ်ကာလက ဖြစ်ပျက် ခဲ့တဲ့ အဖြစ်အပျက်တွေဟာ ယနေ့ခေတ်အထိ ဖြေရှင်းနိုင်ဖို့ ကြိုးစားနေဆဲပဲရှိသေးသလို တိုင်းပြည်လည်း ဘက်ပေါင်းစုံဖွံ့ဖြိုးတိုးတက်ဖို့ ရုန်းကန်နေရဆဲဖြစ်ပါတယ်။ ဒါတွေကို သင်ခန်းစာယူကြပြီး တိုင်းရင်းသား စည်းလုံးညီညွတ်ရေးနဲ့ ပြည်တွင်းငြိမ်ချမ်းရေးရရှိရေးကို ပိုမိုအထောက်အကူပြုစေကာ ဒီမိုကရေစီစနစ် ပိုမိုအားကောင်းလာစေနိုင်မယ့် ပြင်သင့်ပြင်ထိုက်တဲ့ အချက်များကို ယနေ့လို ်း၊ အခါကောင်းမှာ ပြင်ဆင်နိုင်ပါမှ တိုင်းပြည်ရဲ့ ပြည်တွင်းအင်အားများကို စည်းနိုင်မှာဖြစ်ပြီး အရှိန်အဟုန်နဲ့ ဘက်ပေါင်းစုံ တိုးတက်လာနိုင်မှာဖြစ်ပါတယ်။ ပူပေါင်းကော်မတီရဲ့ သုံးသပ်ချက်အပိုဒ် ၂၂ နဲ့အပိုဒ် ၂၄ တို့အရ ဖွဲ့စည်းပုံအခြေခံဥပဒေ (၂၀၀၈ ခုနှစ်)ကို ပြင်ဆင်တဲ့ဥပဒေမူကြမ်းတစ်ရပ် ပြုစုရေးဆွဲပြီး ဖွဲ့စည်းပုံ အခြေခံဥပဒေနဲ့အညီ တင်သွင်းသွားဖို့ရှိကြောင်း လေ့လာတွေ့ရှိရပါတယ်။ ဒါကြောင့်လက်ရှိနိုင်ငံရေးအခြေအနေ၊ ပြောင်းလဲလာတဲ့ခေတ်စနစ်၊ မတူကွဲပြားမှုနဲ့ မတူညီတဲ့ သမိုင်း အကြောင်းအရာတွေကို သိရှိနားလည်လက်ခံထားကြပြီး နိုင်ငံတော်နဲ့ တိုင်းရင်းသားပြည်သူလူထု အားလုံး လိုလားတောင်းဆိုနေကြတဲ့ ဖွဲ့စည်းပုံအခြေခံဥပဒေကို ပြင်ဆင်တဲ့ဥပဒေမူကြမ်းတစ်ရပ် မဖြစ်မနေ ပြုစုရေးဆွဲနိုင်ဖို့ လိုအပ်နေပြီဖြစ်ပါတယ်။ အစီရင်ခံစာရဲ့ အပိုဒ် ၂၃ အရ ပူးပေါင်းကော်မတီအနေနဲ့ ပညာ ရှင်များအပါအဝင် အခြားပါဝင်ပတ်သက်သူ အစုအဖွဲ့များ၊ တိုင်းရင်းသားကိုယ်စားလှယ်များနှင့်လည်း ဆွေးနွေးညှိနှိုင်း အကြံပြုချက်များ ရယူသွားမယ်လို့ သိရှိရပါတယ်။ ဒီလိုဆောင်ရွက်ခြင်းဟာ တစ်ဦးကောင်း တစ်ယောက်ကောင်း၊ တစ်စုတစ်ဖွဲ့ကောင်းမျိုး လုပ်ဆောင်တာမဟုတ်ဘဲ အားလုံးပူးပေါင်းပါဝင်မှု စုပေါင်း အင်အားနဲ့ တည်ဆောက်နေခြင်းဖြစ်တာမို့ ပြည်သူတစ်ယောက်အနေနဲ့ရော များစွာအားရမိပါတယ်။ Union Accord အရ နိုင်ငံတော်ကို ဒီမိုကရေစီနဲ့ ဖက်ဒရယ်ပြည်ထောင်စုစနစ်ဖြင့် ဖွဲ့စည်းတည်ဆောက်ကြဖို့ မူအားဖြင့် သဘောတူထားပြီး ဖြစ်ပါတယ်။ ဒါကြောင့် ဒီမိုကရေစီစနစ်အရ လွှတ်တော်ကိုယ်စားလှယ်များအနေဖြင့် အချုပ်အခြာအာဏာ မူရင်း ပိုင်ရှင်များဖြစ်ကြတဲ့ ပြည်သူတွေရဲ့ ဆန္ဒသဘောထားကိုအခြေခံပြီး ဒီမိုကရေစီနဲ့ ဖက်ဒရယ်ပြည်ထောင်စု စနစ် တည်ဆောက်ရာမှာ အထောက်အကူပြုစေနိုင်မယ့် ပြင်သင့်ပြင်ထိုက်တဲ့ အချက်တွေကို စုစည်းပြီး တစ်ဦးကိုတစ်ဦး ယုံယုံကြည်ကြည် အမြင်ကျယ်ကျယ် အစွဲကင်းကင်း သဘောထားစိတ်ရင်း စေတနာ မှန်ကန်စွာဖြင့် အပြုသဘောဆောင် အပြန်အလှန် ညှိနှိုင်းဆွေးနွေးကြဖို့ လိုအပ်မှာဖြစ်ပါတယ်။ ဒါမှပဲ ဒီမို ကရေစီအစ လွှတ်တော်က၊ လွှတ်တော်အစ ပြည်သူက ဆိုတဲ့သဘောတရားဟာ ပိုမိုအဓိပ္ပာယ်ရှိလာမှာ ဖြစ်ပါတယ်။ နိဂုံးချုပ်ဆွေးနွေးလိုတာကတော့ ပြည်သူလူထုကို အခြေခံပြီး ပြည်သူ့ကိုယ်စားလှယ်များအနေနဲ့ လွှတ်တော်တွင်းက ဖွဲ့စည်းပုံအခြေခံဥပဒေ ပြင်ဆင်နိုင်ရေးအတွက် ဥပဒေ၊ နည်းဥပဒေများနဲ့အညီ ဆောင်ရွက် နေတာ ဖြစ်ပါတယ်။ ဒီလိုဆောင်ရွက်ချက်တွေဟာ နိုင်ငံတော်နှင့် တိုင်းရင်းသားပြည်သူလူထု တစ်ရပ်လုံးရဲ့ ရေရှည်အကျိုးဖြစ်ထွန်းရေးအတွက် ဖြစ်နေတာမို့ နိုင်ငံရေးခေါင်းဆောင်အသီးသီးကလည်း တိုးတက် ကောင်းမွန်သော ရလဒ်များ ရရှိနိုင်ဖို့အတွက် ပြည်သူလူထုရဲ့ သဘောထားဆန္ဒအမှန်ကို ရှေးရှုပြီးတော့ ပြုပြင်ပြောင်းလဲလိုတဲ့ နိုင်ငံရေးစိတ်ဆန္ဒအပြည့်နဲ့ အပြုသဘောဆောင် ပူးပေါင်းပေးကြပါလို့ တိုက်တွန်း ရင်း တိုင်းရင်းသားပြည်သူလူထုအားလုံးရဲ့ အကျိုးကိုမျှော်ကိုးကာ ပူးပေါင်းကော်မတီရဲ့ အစီရင်ခံစာကို လွှတ်တော်ကြီးက အတည်ပြုပေးနိုင်ပါရန် ထောက်ခံဆွေးနွေးလိုက်ရပါတယ်။ အားလုံးကို ကျေးဇူးတင်ပါ တယ်။</speech>
<speech type="speaker">ဦးတင်အေး မက်မန်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1596">ဦးတင်အေး(မက်မန်းမဲဆန္ဒနယ်၊ ရှမ်းပြည်နယ်)</mp>အားလုံးမင်္ဂလာပါခင်ဗျာ။ ကျွန်တော် ကတော့ မက်မန်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးတင်အေးဖြစ်ပါတယ်။ လေးစားအပ်ပါသော နာယကကြီးခင်ဗျား။ ဖွဲ့စည်းပုံအခြေခံဥပဒေ(၂၀၀၈ ခုနှစ်) ပြင်ဆင်ပူးပေါင်းရေး ကော်မတီဖွဲ့ဖို့ အရေးကြီးအဆို တင်ကတည်းက အရေးကြီးအဆို စည်းကမ်းချက်များနဲ့ မကိုက်ညီတာရယ်၊ ဖွဲ့စည်းပုံအခြေခံဥပဒေပြင်ဆင်ရန် ပြဋ္ဌာန်းထားတဲ့ ဥပဒေတွေ၊ နည်းဥပဒေတွေနဲ့ မကိုက်ညီလို့ ပူးပေါင်း ကော်မတီဖွဲ့တာကို ကန့်ကွက်ခဲ့ပြီး ပြင်သင့်တဲ့သင့်တဲ့ ပုဒ်မတွေကို ဥပဒေ၊ နည်းဥပဒေနဲ့အညီ ပြင်ဆင်ပါက ကန့်ကွက်စရာမရှိ ယေဘုယျ သဘောတူထားပြီး ဖြစ်ပါတယ်။ ယခုလည်း ဒီသဘောထားပဲ ဖြစ်ပါတယ်။ ပူးပေါင်းကော်မတီဖွဲ့ဖို့ ပထမစတင်အစီရင်ခံစာကတော့ ဖွဲ့စည်းပုံအခြေခံဥပဒေ ပြင်ဆင်ဖို့ လုပ်တာ မဟုတ်ဘူးဆိုပေမဲ့ ဒီ ၄၅ ဦးပါ ပူးပေါင်းကော်မတီ ယန္တရားကြီးက လည်ပတ်လို့ရလာတဲ့ ပုဒ်မ၊ ပုဒ်မခွဲတွေကို ပြင်ဆင်၊ ဖြည့်စွက်၊ ပယ်ဖျက်၊ အကြံပြုချက်များကို ပူးပေါင်းကော်မတီရဲ့ သုံးသပ်ချက် စာပိုဒ် ၂၊ ၂၃၊ ၂၄ မှာတော့ ဥပဒေကြမ်းတစ်ရပ်ရေးဆွဲပြီး ပြည်ထောင်စုလွှတ်တော်သို့ တင်သွင်းနိုင်ရေး ဆက်လက် ဆောင်ရွက်ဖို့ ဖော်ပြထားတာဟာ ရှေ့နောက်မညီဘဲ ဖွဲ့စည်းပုံအခြေခံဥပဒေပြင်ဆင်ဖို့ ပြဋ္ဌာန်းထားတဲ့ ဥပဒေတွေကို ဖြောင့်ဖြောင့်ကြီး ဆန့်ကျင်နေတယ်ဆိုတာ အကောင်လိုက်ကြီး ပြလိုက်တာလို့ ပြောလို့ရပါ တယ်။ ဖွဲ့စည်းပုံအခြေခံဥပဒေပြင်ဆင်ရေးကို အခန်း (၁၂)ပါ ပြဋ္ဌာန်းချက်များနဲ့အညီ ဆောင်ရွက်ခဲ့မယ် ဆိုရင် ဒီနေ့နိုင်ငံတစ်ဝန်းမှာ ဖြစ်ပွားနေတဲ့ ပြင်ဆင်ဖို့ ထောက်ခံတဲ့သူတွေရော၊ မထောက်ခံတဲ့ သူတွေရော လမ်းမပေါ်ထွက်ပြီး ဆန္ဒဖော်ထုတ်ကြတာ ယခုထက် နည်းသွားမှာ မလွဲဧကန်ပဲ ဖြစ်ပါတယ်။ ခုတော့ပြည်သူတွေကို လမ်းမပေါ်ရောက်အောင်လုပ်လိုက်တာဟာ ပြဋ္ဌာန်းထားတဲ့ဥပဒေ၊ နည်းဥပဒေ ကတိ တကယ်ထိ လက်တော်ကြီးက လက်မမလ ဂစ်တယ်ဆိက် အခက်ကကောင်းပယ် ဒီလုပ်ဆောင်ချက်ဟာ ဥပဒေကို ပထမ (Weak) အားနည်းမယ်၊ အဲဒီကနေပြီးတော့ (Fragile) ကွဲလာမယ်။ ပြီးရင်နောက်ဆုံး Fail Law အထိ ဖြစ်သွားရင် လွှတ်တော်ရဲ့ ပုံရိပ်ကို ကျဆင်းစေပါတယ်။ ကျွန်တော်တို့ မြင်းလား၊ မြည်းလားဆိုတာကို ခွဲခြားသိတတ်ဖို့ လိုအပ်ပါတယ်။ ဖွဲ့စည်းပုံအခြေခံဥပဒေဟာ နိုင်ငံတော်မှာရှိတဲ့ ဥပဒေအားလုံးရဲ့ အထွတ်အခေါင်ဖြစ်တဲ့ Mother Law ဖြစ်ပြီးတော့ အချုပ်အခြာအဏာရဲ့ ခက်မသုံးဖြာဖြစ်တဲ့ ဥပဒေပြုရေး၊ အုပ်ချုပ်ရေး၊ တရားစီရင်ရေး ကဏ္ဍအသီးသီးက သက်ဆိုင်ရာအာဏာ များကို ကျင့်သုံးရာတွင် လိုက်နာရမယ့် လမ်းညွှန်ဥပဒေတစ်ရပ်ဖြစ်သလို အသက်သွေးကြောတမျှ အရေး ပါတဲ့ ဥပဒေလည်း ဖြစ်ပါတယ်။ ၂၀၀၈ ခုနှစ် ဖွဲ့စည်းပုံအခြေခံဥပဒေဟာ အမျိုးသားညီလာခံက ချမှတ်ပေးခဲ့တဲ့ အခြေခံမူများ၊ အသေးစိတ် အခြေခံမူများနဲ့အညီ ရေးဆွဲပေါ်ပေါက်လာခဲ့တာဖြစ်ပါတယ်။ ချမှတ်ခဲ့တဲ့ ဆုံးဖြတ်ချက်များက အမျိုးသားညီလာခံတွင် ပါဝင်တဲ့ လူထုလူတန်းစား အလွှာအသီးသီး၊ အစုအဖွဲ့ အသီးသီးရဲ့ ဆွေးနွေး ဆုံးဖြတ်ချက်များမှ ပေါ်ပေါက်လာတဲ့ ပြည်သူ့ဆန္ဒ (political will)ဖြစ်တဲ့ သမိုင်းကြောင်းမှတ်တမ်းလည်း ဖြစ်ပါတယ်။ အစုအဖွဲ့များရဲ့ ခေါင်းစဉ်အလိုက် သုံးသပ်ညှိနှိုင်းဆောင်ရွက်ချက်များကို အမျိုးသားညီလာခံ ကျင်းပရေးဆိုင်ရာ မှတ်တမ်းများမှာ ဖော်ပြထားတဲ့အတွက် ဖွဲ့စည်းပုံအခြေခံဥပဒေ ပြင်ဆင်ရန် ဆောင်ရွက် ဖို့ဆိုရင် ယင်းဥပဒေရဲ့ အရင်းအမြစ်ဖြစ်တဲ့ ညီလာခံမှတ်တမ်းများကို ကျယ်ကျယ်ပြန့်ပြန့် လေ့လာသုံးသပ် သင့်ပါတယ်။ ၂၀၀၈ ဖွဲ့စည်းပုံအခြေခံဥပဒေဟာ ားဖြင့် ၁၀ စုနှစ် ကျော်လာပြီဖြစ်တဲ့အတွက် ခေတ်ကာလ အခြေအနေတွေနဲ့အညီ လိုအပ်တဲ့ ပြုပြင်ပြောင်းလဲမှုတွေကို ဆောင်ရွက်ဖို့ လိုအပ်တယ် ဆိုတာကို လက်ခံထားပြီးဖြစ်ပါတယ်။ ခေတ်ကာလနဲ့အညီ လျော်ညီတဲ့ ဖွဲ့စည်းပုံအခြေခံဥပဒေကို ပြင်ဆင် ရမှာမှန်ပေမယ့် ကမ္ဘာ့နိုင်ငံရေးသမိုင်း (History of global politics) ကမ္ဘာ့စီးကြောင်း နိုင်ငံရေး၊ စစ်ရေး၊ 8:99:69a waompagsaulsaoể geopolitics, geoeconomics, geoculture cozima copagesos:o: ဖို့လိုသလို ဥပဒေရဲ့ အနှစ်သာရကိုလည်း သတိလက်ကိုင်ထားပြီးတော့ political maturity intellect ရှိရှိ ပြင်ဆင်ဆောင်ရွက်ရမှာဖြစ်ပါတယ်။ ဒီမိုကရေစီဆိုရင်ပြီးရော တစ်ခုလောက် ကျုံးဝါးပြီးတော့ ခါးတောင်း ကျိုက် တခြားလုပ်ရင်တော့ နိုင်ငံအတွက် ဆိုးကျိုးတွေရရှိမှာပဲ ဖြစ်ပါတယ်။ ၁၉၄ရ ခုနှစ်၊ ဖွဲ့စည်းပုံအခြေခံဥပဒေကို (၇)ကြိမ် ပြင်ပါတယ်။ ၁၉၇၄ ခုနှစ် ဖွဲ့စည်းပုံအခြေခံဥပဒေကို (၂)ကြိမ်ပြင်ပါတယ်။ အဲဒီမှာ ဖွဲ့စည်းပုံအခြေခံဥပဒေ ပြဋ္ဌာန်းချက်အရသာ ပြင်ဆင်ခဲ့ပြီးတော့ အခြား မည်သည့်နည်းလမ်းနဲ့မျှ ပြင်ဆင်ဆောင်ရွက်ခဲ့ခြင်းမရှိကြောင်းကိုလည်း ပြောကြားလိုပါတယ်။ ဖွဲ့စည်းပုံအခြေခံဥပဒေ(၂၀၀၈ ခုနှစ်) ပြင်ဆင်ရေးပူးပေါင်းကော်မတီဟာ ၂၀၀၈ ခုနှစ် ဖွဲ့စည်းပုံ အခြေခံဥပဒေပြင်ဆင်ဖို့ ဆောင်ရွက်တာကိုကြည့်ရင် ပြဋ္ဌာန်းထားတဲ့ဥပဒေကို ဝေ့ကာဝိုက်ကာနဲ့ ဆောင်ရွက် လာတာဖြစ်တဲ့အတွက် အနာနဲ့ဆေးမတွေ့ရင်တော့ ဘာရောဂါမှ ပျောက်ကင်းမှာမဟုတ်သလို ရေမရှိတဲ့ အရပ်မှာ ငါးမွေးသလို ဖြစ်သွားမယ်လို့ ပြောရမှာပါ။ အရေးကြီးဆုံးအချက်ကတော့ စစ်မှန်တဲ့ ပြည်ထောင်စု စနစ်များကို အများဆန္ဒနဲ့အညီ ညီညွတ်ရေးတည်ဆောက်ခြင်း၊ လက်တွေ့ကျကျ ကျင့်သုံးနိုင်ဖို့ပဲဖြစ်ပါတယ်။ စာရွက်ပေါ်မှာရှိတဲ့ ညီညွတ်ရေးမျိုး၊ စာရွက်ပေါ်မှာ ရေးထားတဲ့ Utopia စိတ်ကူးယဉ်လောက နိဗ္ဗာန်မျိုးထက် လက်တွေ့မှာ တိုင်းရင်းသားပြည်သူလူထုအားလုံးကို အခွင့်အရေး အပြည့်အဝပေးနိုင်တဲ့ အုပ်ချုပ်ရေးစနစ်ဖြစ်ဖို့ လိုအပ်ပါတယ်။ နိဂုံးချုပ်အနေနဲ့ ပြည်ထောင်စုသမ္မတမြန်မာနိုင်ငံမှာရှိတဲ့ တိုင်းရင်းသားပြည်သူလူထုအားလုံးရဲ့ (Aspiration) ပြင်းပြတဲ့ဆန္ဒ၊ ရည်မှန်းချက်တွေကို အကောင်အထည်ဖော်တဲ့အခါမှာ ယနေ့နိုင်ငံရဲ့ ပကတိ အခြေအနေကို ထည့်သွင်းစဉ်းစားပြီး အဖွဲ့အစည်းတွေ၊ ပါတီတွေ တစ်ဦးချင်း၊ တစ်ယောက်ချင်း ပူးပေါင်း ဆောင်ရွက်မှသာ တန်ဖိုးရှိပြီး ကောင်းမွန်တဲ့ ရလဒ်ရရှိမှာဖြစ်ပါတယ်။ ဒီလိုမှမဟုတ်ဘဲ ငါနဲ့မတူ ငါ့ရန် သူလို့ သဘောထားနေမယ်ဆိုရင်တော့ နိုင်ငံနဲ့တိုင်းရင်းသားပြည်သူလူထုအတွက် နစ်နာဆုံးရှုံးမှုတွေသာ ကြုံတွေ့လာရပြီး ဒီမိုကရေစီစနစ်ကို အသွင်ကူးပြောင်းနေတဲ့ကာလမှာ (Stagnation) ဒီမိုကရေစီတုံ့နှေးမှု၊ ရပ်တန့်အားနည်းသွားခြင်း (Reverse Wave of Democratization) ခေါ်တဲ့ ဒီမိုကရေစီနောက်ပြန်လှိုင်း မဖြစ်ပေါ်စေဖို့ သတိရှိစွာ ဆောင်ရွက်ရမှာဖြစ်ပါတယ်။ ဆိုရရင်တော့ ပူးပေါင်းကော်မတီရဲ့ လေ့လာတွေ့ရှိ ချက်ကို သဘောထားမှတ်ချက်အစီရင်ခံစာကို ဥပဒေနဲ့မညီ နည်းလမ်းမကျ ဆောင်ရွက်ခဲ့တဲ့အတွက် ကန့်ကွက်ပါကြောင်း တင်ပြရင်း နိဂုံးချုပ်ပါတယ်။</speech>
<speech type="speaker">ဦးမြင့်နိုင် ရခိုင်ပြည်နယ်မဲဆန္ဒနယ်အမှတ်(၅) ဆွေးနွေးဖို့ဖြစ်ပါတယ်။</speech>
<speech><mp id="1310">ဦးမြင့်နိုင်(မဲဆန္ဒနယ်အမှတ်-၅၊ ရခိုင်ပြည်နယ်)</mp>လေးစားအပ်ပါတဲ့ ပြည်ထောင်စု လွှတ်တော်နာယက၊ အမျိုးသားလွှတ်တော်ဥက္ကဋ္ဌ၊ ပြည်ထောင်စုလွှတ်တော် ကိုယ်စားလှယ်များနဲ့ ဧည့်သည် တော်များကိုအားလုံးကို သာလေစွပါလို့ ဦးစွာပထမဂါရဝပြု နှုတ်ခွန်းဆက်သအပ်ပါတယ်။ ကျွန်တော် ကတော့ ရခိုင်ပြည်နယ် မဲဆန္ဒနယ်အမှတ်(၅)မှ အမျိုးသားလွှတ်တော်ကိုယ်စားလှယ် ဦးမြင့်နိုင်ဖြစ်ပါတယ်။ ကျွန်တော့်အနေနဲ့ ပြည်ထောင်စုလွှတ်တော်မှ ဖွဲ့စည်းပုံအခြေခံဥပဒေ(၂၀၀၈ ခုနှစ်) ပြင်ဆင်ရေးပူးပေါင်း ကော်မတီ၏ အစီရင်ခံစာအပေါ်မှာ အကြံပြုဆွေးနွေးသွားမှာဖြစ်ပါတယ်။ လေးစားအပ်ပါတဲ့ ပြည်ထောင်စုလွှတ်တော် နာယကကြီးခင်ဗျား။ အခုအစီရင်ခံစာဟာ ဖွဲ့စည်းပုံ အခြေခံဥပဒေ(၂၀၀၈ ခုနှစ်) ပြင်ဆင်ရေးကို ဦးတည်ပြီး သွားနေတဲ့လမ်းစဉ်အရ တင်သွင်းရတဲ့ အစီရင်ခံစာလို့ မြင်ပါတယ်။ ကျွန်တော်တို့ နိုင်ငံဒီမိုကရေစီလမ်းကြောင်းပေါ်သို့ ရောက်အောင်တွန်းတင်ပေးခဲ့တဲ့ ဒီ ၂၀၀၈ ဖွဲ့စည်းပုံအခြေခံဥပဒေဟာ လူတိုင်းအမြင်မှာတော့ ဒီမိုကရေစီလမ်းကြောင်းအတိုင်း သွားလို့မရ၊ တစ်ဆို့ နေတယ်။ ပြင်ဆင်မှရမယ်။ ပြင်ဆင်သင့်တယ်ဆိုပြီး မြင်လာကြတဲ့အခါ ဒီဖွဲ့စည်းပုံအခြေခံဥပဒေကို ပြင်ဆင်ဖို့ လိုအပ်လာပါတယ်။ ဒီလိုပြင်ဆင်တဲ့နေရာမှာ အခုလက်ရှိအခြေအနေနဲ့ ကိုက်ညီအောင် ကျွန်တော်တို့ တိုင်းရင်းသားပြည်သူတစ်ရပ်လုံး လိုချင်နေတဲ့အရာတွေနဲ့ ထပ်တူကျအောင် ပြင်ဆင်ဖို့တော့ လိုအပ်မယ် ဆိုတာကို ဦးစွာဆွေးနွေးလိုပါတယ်။ ကျွန်တော်တို့နိုင်ငံ လွတ်လပ်ရေးရပြီး နှစ်ပေါင်း ၇၀ ကျော် ပြည်တွင်း စစ်ဖြစ်နေပါတယ်။ တိုင်းရင်းသားတွေ ဘာကြောင့် လက်နက်ကိုင်ကြတယ်။ ဘာကြောင့် ပြည်တွင်းစစ် ဖြစ်နေတယ်ဆိုတာတွေကို အဓိကသိအောင် လေ့လာကြရပါလိမ့်မယ်။ ကျွန်တော်တို့ တိုင်းရင်းသားတွေ အဓိကလိုချင်နေတဲ့ တန်းတူရေး၊ ဖက်ဒရယ်ပြည်ထောင်စုစစ်စစ် ဖြစ်ပေါ်ရေးတို့အတွက် ဦးတည်ကြရန် လိုအပ်ပါလိမ့်မယ်။ အခုလက်ရှိအစိုးရအနေဖြင့်လည်း ဖက်ဒရယ် ပြည်ထောင်စုဖြစ်ပေါ်ရေး ကြွေးကြော်ပြီး ၂၀၀၈ ဖွဲ့စည်းပုံအခြေခံဥပဒေကို ပြင်ဆင်မယ်လို့ ဆောင်ရွက် နေတဲ့အတွက် ဖက်ဒရယ်နဲ့ပတ်သက်တဲ့ အခြေခံမူများပါဝင်အောင် ပြင်ဆင်ရန်လည်း အထူးလိုအပ်ပါ လိမ့်မယ်။ အမှန်တကယ်ပြင်ဆင်လိုစိတ်ရှိဖို့လည်း လိုအပ်ပါတယ်။ ကျွန်တော်ကတော့ ရခိုင်အမျိုးသားပါတီ ကိုယ်စားပြုရခိုင်ပြည်နယ်မှ ရခိုင်တိုင်းရင်းသားဖြစ်တာနဲ့အညီ ကျွန်တော်တို့ တိုင်းရင်းသားတွေ လိုအပ်တဲ့ စစ်မှန်တဲ့ ဖက်ဒရယ်ပြည်ထောင်စုဖြစ်ပေါ်ရေးမျှော်မှန်းပြီး ၂၀၀၈ ဖွဲ့စည်းပုံအခြေခံဥပဒေရဲ့ အခန်း(၁)မှ အခန်း(၁၅) အထိတွင်ပါဝင်တဲ့ ပုဒ်မ၊ ပုဒ်မခွဲတွေအပေါ် ဖက်ဒရယ်နဲ့ သက်ဆိုင်တဲ့ အချက်ပေါင်း ၈၅၈ ချက်ဖြင့် ပြင်ဆင်ဖြည့်စွက်ပယ်ဖျက်မှုများကို တင်ပြဆွေးနွေးခဲ့ပြီးဖြစ်ပါတယ်။ ဒီနေရာမှာ အဓိက ကျွန်တော် ဆွေးနွေးလိုတာက ကျွန်တော်တို့ တင်ပြခဲ့တဲ့အရာတွေဟာ အလဟဿဖြစ်သွားမှာကိုတော့ စိုးရိမ်မိပါတယ်။ ကျွန်တော်တို့ တင်ပြခဲ့တဲ့အရာတွေဟာလည်း ဖက်ဒရယ်ပြည်ထောင်စုတည်ဆောက်တဲ့နေရာမှာ အမှန်တကယ်လိုအပ်တဲ့အချက်တွေဖြစ်ပါတယ်။ အခုလက်ရှိဖွဲ့စည်းပုံပြင်ဆင်ရေးလမ်းကြောင်းအရ ဥပဒေကြမ်း တစ်ရပ် ပြုစုတဲ့အခါမှာလည်း ကျွန်တော်တို့ တင်ပြခဲ့တဲ့ ဖက်ဒရယ်ဆိုင်ရာအချက်တွေ၊ ကျွန်တော်တို့ တိုင်းရင်းသားပါတီတွေက တင်ပြခဲ့တဲ့အချက်တွေကို ဥပက္ခာမပြုဘဲ အများစုဖြစ်တဲ့ ဗမာတိုင်းရင်းသား တွေအနေနဲ့ အနိုင်မယူကြဖို့ လိုအပ်လိမ့်မယ်ဆိုတာကို အလေးအနက်ထားဆွေးနွေးလိုပါတယ်။ အစီရင်ခံစာ နောက်ဆက်တွဲဇယားတွင် ပါဝင်တဲ့ ၁၄ ပါတီနဲ့ တစ်သီးပုဂ္ဂလတို့မှ တင်ပြချက်များဖြစ်တဲ့အချက်ပေါင်း ၃၇၆၅ ချက်တွင် ကျွန်တော်တို့ ရခိုင်အမျိုးသားပါတီရဲ့ တင်ပြချက်များမှာ ပယ်ဖျက်ရန်ပုဒ်မများ များစွာ ပါဝင်နေမှာဖြစ်ပါတယ်။ ဘာကြောင့် ပယ်ဖျက်ရတယ်ဆိုတာနဲ့ ပတ်သက်ပြီး ပုဒ်မအချို့ကို ကျွန်တော်တို့ ကျိုးကြောင်းဖော်ပြချက်တွေနဲ့ တင်ပြခဲ့ပါတယ်။ နောက်ဆက်တွဲဇယားမှာ ကျိုးကြောင်းဖော်ပြချက်ပါဝင်ခြင်း မရှိကြောင်း၊ ဘာကြောင့် ပယ်ရတယ်ဆိုတာ နောက်ဆက်တွဲဇယားအား ဖတ်ရတဲ့လူများ ဝေဝါးနိုင်ပါတယ်။ ကျွန်တော်တို့ပါတီရဲ့ သဘောထားအရ ပြည်နယ်တွေမှာ ကိုယ်ပိုင်ဖွဲ့စည်းပုံရေးဆွဲခွင့်ရရှိရေး ထည့်သွင်း ဖော်ပြခဲ့ပါတယ်။ ပြည်နယ်ဖွဲ့စည်းပုံနဲ့သာ သက်ဆိုင်ကြောင်း၊ ပြည်နယ်ဖွဲ့စည်းပုံတွင်သာ ထည့်သင့်ကြောင်း ကျိုးကြောင်းဖော်ပြခဲ့ပြီး ပယ်ဖျက်ခဲ့ရခြင်းဖြစ်ပါတယ်။ ဖက်ဒရယ်ပြည်ထောင်စုတည်ဆောက် မည်ဆိုပါက ပြည်နယ်ဖွဲ့စည်းပုံရေးဆွဲခွင့်ရရှိရေး အလွန်အရေးကြီးပါတယ်။ နိဂုံးချုပ်အနေဖြင့် ကျွန်တော်တို့ နိုင်ငံလွတ်လပ်ရေးရပြီး ကျွန်တော်တို့ တိုင်းရင်းသားတွေ တန်းတူ အခွင့်အရေးရရှိရေး၊ ဖက်ဒရယ်စကားလုံးကိုတောင် ပြောဆိုခွင့်မရရှိကြပေမယ့် အခုဖက်ဒရယ် ပြည်ထောင်စုတည်ဆောက်ရေးနဲ့ ဖက်ဒရယ်စကားလုံးကို တွင်တွင်ကျယ်ကျယ် ပြောဆိုခွင့်ရလာတာနဲ့ အညီ ဖက်ဒရယ်ပြည်ထောင်စုဖြစ်ပေါ်လာရေးအတွက် ဘက်ပေါင်းစုံမှ စုပေါင်းပြီး ဝိုင်းဝန်းအဖြေရှာနိုင် မှသာ ကျွန်တော်တို့ တိုင်းရင်းသားပြည်သူတစ်ရပ်လုံး လိုအပ်နေတဲ့ စစ်မှန်တဲ့ဖက်ဒရယ်ပြည်ထောင်စု တည်ဆောက်နိုင်မှာ ဖြစ်ပါတယ်။ ကျွန်တော်တို့ တိုင်းရင်းသားပြည်သူများ လိုချင်တဲ့အရာတွေကို ဥပက္ခာ ပြုပြီး ဖော်ဆောင်မပေးနိုင်ပါက လက်နက်ကိုင်လမ်းစဉ် ပြည်တွင်းစစ်လည်း ပပျောက်မှာမဟုတ်သလို ငြိမ်းချမ်းရေးနဲ့လည်း အလှမ်းဝေးနေပြီး စစ်မှန်တဲ့ ဖက်ဒရယ်ပြည်ထောင်စုနဲ့လည်း ဝေးကွာနေမှာဖြစ်ပါတယ်။ အဲဒါကြောင့် အင်အားကြီးတဲ့ အဖွဲ့အစည်းများဖြစ်တဲ့ NLD ပါတီနဲ့ တပ်မတော်အဖွဲ့ အစည်းများ၊ တစ်ဖွဲ့နဲ့တစ်ဖွဲ့ သည်းမခံနိုင်သည်များကို သည်းခံကြပြီး အဖြေရှာနိုင်ကြပါစေလို့ ဆုတောင်းရင်း နိဂုံးချုပ် အပ်ပါတယ်။ အားလုံးကျေးဇူးတင်ပါတယ်။</speech>
<speech type="speaker">ဒေါက်တာစိုင်းမောက်ခမ်း လားရှိုးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="147">ဒေါက်တာစိုင်းမောက်ခမ်း(လားရှိုးမဲဆန္ဒနယ်၊ ရှမ်းပြည်နယ်)</mp>ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါ။ နာယကကြီးခင်ဗျာ။ နိုင်ငံတစ်နိုင်ငံရဲ့ နိုင်ငံသူနိုင်ငံသားများ သွေးစည်းညီညွတ်မှု၊ မညီညွတ်မှုဟာ အဲဒီနိုင်ငံရဲ့ အခြေခံဥပဒေကပေးတဲ့ ရပိုင်ခွင့်မျှတမှု မမျှတမှုအပေါ် မှာ မူတည်တယ်လို့ဆိုကြပါတယ်။ ဒါကြောင့်မို့လို့ အခြေခံဥပဒေကို နိုင်ငံတိုင်းက အကောင်းဆုံးဖြစ် အောင် ကြိုးစားပြီး ရေးဆွဲကြပါတယ်။ သို့သော် ပြီးပြည့်စုံတဲ့ အခြေခံဥပဒေဆိုတာမရှိနိုင်တာကြောင့် အခြေအနေ ဲ့ လိုအပ်ချက်အရ ပြင်ဆင်ကြရတာ ဖြစ်ပါတယ်။ နာယကကြီးခင်ဗျာ။ ယခုပူးပေါင်းကော်မတီ အစီရင်ခံစာမှာပါတဲ့ အကြံပြုချက်များအရ ပြည်ထောင်စု လွှတ်တော်နဲ့ ပြည်သူ့လွှတ်တော်အပေါ်မှာ တင်ပြလာတဲ့ နိုင်ငံရေးပါတီအသီးသီးရဲ့ အမြင်ကို ဆွေးနွေး သိပါတယ်။ ပင်လယ်ကောင်စသက်တော် ဖွဲ့စည်းခြင်းမှာ ပါတီတစ်ကယ်တောင်စသက်တော် ဆိုတဲ့ အခေါ်အဝေါ်ကို လုံးဝအသုံးပြုထားတာ မတွေ့ရသလို နောက်ပါတီတစ်ခုကလည်း ပြည်ထောင်စု အဆင့်တွင် အာဏာတူလွှတ်တော် နှစ်ရပ်ဖြစ်တဲ့ အထက်လွှတ်တော်နဲ့ အောက်လွှတ်တော်တို့ဖြင့် ဖွဲ့စည်း သည်လို့ တင်ပြထားပါတယ်။ အလားတူ နောက်ပါတီတစ်ခုက ပြည်ထောင်စုအဆင့် လွှတ်တော်လို့ပဲ ဖော်ပြတာဟာ ထူးခြားတဲ့တင်ပြချက်တွေ ဖြစ်ပါတယ်။ အဲဒီထဲမှာ အာဏာတူတဲ့ အထက်လွှတ်တော်နဲ့ အောက်လွှတ်တော်လို့ အသေအချာကိုဖော်ပြထားခြင်းဟာ ယခုကျင့်သုံးနေတဲ့ အမျိုးသားလွှတ်တော်နဲ့ ပြည်သူ့ လွှတ်တော်နှစ်ရပ်ရဲ့ ပြည်ထောင်စုလွှတ်တော်ထဲမှာ အာဏာခွဲဝေမှုမတူညီတာကိုလည်း သွယ်ဝိုက်တဲ့နည်းနဲ့ ထောက်ပြနေတယ်လို့ ကောက်ချက်ချနိုင်ပါတယ်။ ဒါ့အပြင် ပြည်ထောင်စုလွှတ်တော်လို့ မဖော်ပြနိုင်လောက် အောင် ဖြစ်နေရတာဟာ တိုင်းရင်းသားပါတီများအနေနဲ့ ဒီလွှတ်တော်ကြီးထဲမှာရှိတဲ့ ကိုယ်စားလှယ်ဦးရေ ကွာခြားမှုအရ တန်းတူရည်တူ အခွင့်အရေးရနိုင်ဖို့ အလွန်နည်းပါးလွန်းတဲ့အတွက် လွှတ်တော်ကြီးကို စိတ်ဝင်စားမှုမရှိစေတဲ့ အကြောင်းရင်းတစ်ခုဖြစ်နိုင်ကြောင်း သုံးသပ်နိုင်ပါတယ်။ ပြည်သူ့လွှတ်တော်ထဲကို ကြည့်မယ်ဆိုလို့ရှိရင်လည်းပဲ တိုင်းဒေသကြီးကိုယ်စားလှယ်ဦးရေပေါင်း ၂၀ရ ဦးနဲ့ ပြည်နယ်ကိုယ်စားလှယ်ဦးရေ ၁၂၃ ဦးဟာ ထက်ဝက်နီးပါး ကွာခြားနေတဲ့အတွက် ပြည်သူ့ လွှတ်တော်ထဲမှာ တိုင်းရင်းသားလူနည်းစုတို့ရဲ့ လိုလားချက်ကို မဲခွဲပြီး ဖြည့်ဆည်းပေးနိုင်ဖို့ အခွင့်အလမ်း အမှန်တကယ်မရှိတဲ့နေရာလို ဖြစ်နေတာကြောင့်လည်း စိတ်မပါကြတဲ့ အကြောင်းရင်းတစ်ခု ဖြစ်နိုင် ပါတယ်။ နာယကကြီးခင်ဗျာ။ ပုဒ်မ ၆၀(က) အရ နိုင်ငံတော်သမ္မတ ရွေးချယ်တင်မြှောက်ရေးမှာလည်းပဲ သမ္မတကို သမ္မတရွေးချယ်တင်မြှောက်ရေးအဖွဲ့က ရွေးချယ်တင်မြှောက်ရန်ဖြစ်ပေမယ့် အကြံပြုချက်တွေ ထဲမှာ ပြည်နယ်လွှတ်တော်အသီးသီးက တစ်ပြည်နယ်လျှင် တစ်ဦးကျစီပေးပို့သော သမ္မတလောင်းများထဲမှ တစ်ဦးကို အမျိုးသားလွှတ်တော်က ထောက်ခံမဲ ထက်ဝက်ကျော်ဖြင့် တင်မြှောက်ရန်ဟူသော တင်ပြချက် ဟာ သမ္မတလောင်းကို တိုက်ရိုက်ရွေးချယ်လိုတဲ့ဆန္ဒ ပြင်းပြနေတာကို တွေ့ရမှာဖြစ်ပါတယ်။ ဒါတွေရဲ့ ဖြစ်နိုင်ခြေအကြောင်းတရားတွေကတော့ နိုင်ငံတော်သမ္မတကို ပြည်ထောင်စုလွှတ်တော်မှာသာ ရွေးချယ် မယ်ဆိုပါက အထက်ပါတင်ပြချက်များအရ တိုင်းရင်းသားလူနည်းစု ကိုယ်စားလှယ်များထဲမှ သမ္မတအဖြစ် အရွေးချယ်ခံရနိုင်ဖို့ အလားအလာ လုံးဝမရှိတဲ့အတွက်ကြောင့်လည်း ဖြစ်နိုင်ပါတယ်။ နောက်ဆုံး ဒုသမ္မတ အဖြစ် ရွေးချယ်ခံရပါကလည်း အခြေခံဥပဒေမှာ တိကျတဲ့တာဝန်နဲ့ လုပ်ပိုင်ခွင့် ပြဋ္ဌာန်းမထားခြင်း၊ သမ္မတ က ခွင့်ပြုရင် ခွင့်ပြုသလောက်သာ လုပ်ကိုင်ရခြင်း စတာတွေကြောင့် အထက်ပါအကြံပြုချက်မျိုး တင်ပြ လာကြလေသလားလို့ ထင်မြင်ယူဆမိပါတယ်။ ဒါကိုကျော်လွှားနိုင်တဲ့ နည်းလမ်းတစ်ခုက ယခင် ကျင့်သုံး god aĉccossza:sadò (Head of State) g. 39:32 08:320) (Head of Government)og 8:30:8 ရွေးချယ်တင်မြှောက်တဲ့စနစ် ဖြစ်ပါတယ်။ အလားတူပဲ အခန်း(၂) နိုင်ငံတော်ဖွဲ့စည်းတည်ဆောက်ပုံ တင်ပြ ချက်မှာလည်းပဲ နိုင်ငံတော်ကို တိုင်းရင်းသားလူမျိုးအခြေခံသော အမျိုးသားပြည်နယ် (၈)ပြည်နယ်၊ (၁၂) ပြည်နယ် လို့ ဖော်ပြတဲ့အပြင် တိုင်းနဲ့ပြည်နယ်ကို လိုအပ်လျှင် ပြင်ဆင်ဖွဲ့စည်းနိုင်သည် စသည်ဖြင့် တင်ပြကြတာ ဟာ သက်ဆိုင်ရာ လူမျိုးစုငယ်များအတွက် လုပ်ပိုင်ခွင့်နဲ့ တန်းတူရည်တူ စီမံခန့်ခွဲပိုင်ခွင့် ဆုံးရှုံးပြီး ဒုတိယ တန်းစားနိုင်ငံသားများကဲ့သို့ သတ်မှတ်ခံသွားရမယ့် အခြေခံဥပဒေမျိုး မဖြစ်ရလေအောင် အခုလို ကြိုတင် တင်ပြကြတယ်လို့ သုံးသပ်မိပါတယ်။ နာယကကြီးခင်ဗျာ။ နိဂုံးချုပ်အနေနဲ့ ဒီကနေ့ကြုံတွေ့နေရတဲ့ ပြဿနာပေါင်းစုံကို ဖြေရှင်းနိုင်ဖို့က နိုင်ငံသားအားလုံး လူမျိုးဘာသာမရွေး အရည်အချင်းရှိရင်ရှိသလို ယုံယုံကြည်ကြည် ချီးမြှောက်တာဝန် ပေးတဲ့စနစ် (Meritocracy) စနစ် ကျင့်သုံးခြင်းဖြင့်သာ အခက်အခဲအလုံးစုံကို ပြေလည်နိုင်စေမှာ ဖြစ်ပါ ကြောင်း သုံးသပ်တင်ပြအပ်ပါတယ်ခင်ဗျာ။ ကျေးဇူးတင်ပါတယ်။</speech>
<speech type="speaker">ဦးဝင်းထူး နမ့်ဆန်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1587">ဦးဝင်းထူး(နမ့်ဆန်မဲဆန္ဒနယ်၊ ရှမ်းပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကနှင့်တကွ အားလုံးမင်္ဂလာပါခင်ဗျ။ ကျွန်တော်ကတော့ ကိုယ်ပိုင်အုပ်ချုပ်ခွင့်ရဒေသ နမ့်ဆန်မဲဆန္ဒနယ်မှ ပြည်ထောင်စုလွှတ်တော် ကိုယ်စားလှယ် ဦးမန်းဝင်းထူး ဖြစ်ပါတယ်။ အခု ကျွန်တော် တို့ ဒီဖွဲ့စည်းပုံအခြေခံဥပဒေ(၂၀၀၈ ခုနှစ်) ပြင်ဆင်ရေးပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထား မှတ်ချက် အစီရင်ခံစာကို ဆွေးနွေးသွားမှာ ဖြစ်ပါတယ်။ ကျွန်တော်အခု ကျွန်တော်တို့ဒီ ဆွေးနွေးချက် ၂ ရက် အတွင်းမှာ အားလုံးကတော့ ခပ်များများ ကတော့ ဖွဲ့စည်းပုံအခြေခံဥပဒေ ပြင်ဆင်သင့်တယ်လို့ပဲ အများကြီးပြောထားပြီးတော့မှ လုပ်နည်းလုပ်ဟန် လွဲနေတယ်ဆိုတဲ့အပေါ်မှာပဲ အများကြီး ထောက်ပြပြီးတော့မှ ဆွေးနွေးသွားတာကို ကျွန်တော်တွေ့ရပါတယ်။ ဒါပေမယ့် ကျွန်တော့်အနေနဲ့ ပြန်သုံးသပ်ကြည့်တဲ့အခါမှာ ကျွန်တော် ဘာမြင်သလဲဆိုရင် ကျွန်တော်တို့ Ethnic Minorities ကျွန်တော် တိုင်းရင်းသားလူနည်းစုတွေအတွက် ဒါဟာ ကျွန်တော်တို့ရဲ့ဆန္ဒကိုဖော်ခွင့် ရတဲ့ Channel တစ်ခု ပလက်ဖောင်းတစ်ခုလို့ပဲ ကျွန်တော့်အနေနဲ့ မြင်ပါတယ်ခင်ဗျ။ ကျွန်တော်တို့ Ethnic Minorities ပါတီတွေဟာ ကျွန်တော်တို့ရဲ့ ဖွဲ့စည်းပုံအခြေခံဥပဒေကို ပြင်ဖို့အတွက် လွှတ်တော်ထဲမှာဆိုလည်း ၂၀ ရာခိုင်နှုန်း တင်ပြဖို့ဆိုတာ အင်မတန်မှ ခက်ခဲပါတယ်။ မရှိနိုင်သလောက်ကိုပဲ ခက်ခဲနေတဲ့ အနေ အထားမှာ အခုပူးပေါင်းကော်မတီကနေပြီးတော့မှ ကျွန်တော်တို့ရဲ့ အသံကို ကျွန်တော်တို့ ပြည်သူတွေ၊ ကျွန်တော်တို့ရဲ့ ပြည်သူလူထုတွေ၊ ကျွန်တော်တို့မှာရှိနေတဲ့ ကျွန်တော်တို့ရဲ့ သဘောထားတွေ၊ ကျွန်တော် တို့ရဲ့ မူဝါဒတွေ၊ ကျွန်တော်တို့ ပြင်ချင်တဲ့ဟာတွေကို ပြောခွင့်ဆိုခွင့် အများကြီးရအောင်လို့ Channel တစ်ခုကို ဖန်တီးပေးတယ်လို့ ကျွန်တော့အနေနဲ့ မြင်ပါတယ်။ ဒါဟာ ကျွန်တော်တို့အတွက် အများကြီး ဝမ်းသာဂုဏ်ယူကြိုဆိုရမယ့် လုပ်ငန်းတစ်ခုဖြစ်ပါတယ်။ ကျွန်တော်တို့ ပြန်ကြည့်ကြည့်မယ်ဆိုရင် ဒီကော်မတီ ကနေ ပြင်ဆင်တဲ့ အချက်ပေါင်း ၃၇၆၅ ချက်မှာ ၃၆၀၀ ကျော်ကျော်က ကျွန်တော်တို့ Ethnic Minorities ပါတီကနေပြီးတော့မှ ပြင်ဆင်ထားတဲ့အချက်တွေ အများဆုံးဖြစ်ပါတယ်။ ဒါကဘာကိုပြသလဲဆိုတော့ ကျွန်တော်တို့ရဲ့ ဆန္ဒတွေက ဘာတွေရှိသလဲဆိုတာကို ဒါက ဒီနေရာမှာ ပွင့်ပွင့်လင်းလင်း ထုတ်ဖော်ပြသ တာပဲဖြစ်တယ်လို့ ကျွန်တော့အနေနဲ့ အဲဒီလိုမြင်ပါတယ်။ ဒါကြောင့်မို့လို့ ဒီပလက်ဖောင်းတစ်ခုရှိတာဟာ၊ ဒီအခြေအနေတစ်ခု ဖန်တီးပေးတာဟာ ဒီပူးပေါင်း ကော်မတီတစ်ခု လုပ်ပေးတာဟာ ကျွန်တော်တို့ ဝမ်းသာကြိုဆိုရမယ့် ဒီအစီရင်ခံစာပေါ်မှာလည်း ထောက်ခံ ရမယ်ဆိုတာဟာကို ကျွန်တော့်အနေနဲ့ မြင်ပါတယ်။ အဲဒီလိုလည်း ကျွန်တော့်အနေနဲ့ သဘောရှိပါတယ်။ သူတို့က ပွင့်ပွင့်လင်းလင်းပြောမယ်ဆိုရင် ဒီဖွဲ့စည်းပုံအခြေခံဥပဒေ ပြင်ဆင်တဲ့အခါမှာ (၂၀၀၈ ခုနှစ်) ဖွဲ့စည်းပုံအခြေခံဥပဒေကိုလည်း သူတို့ကျော်လွန်ပြီးတော့မှ အခန်း(၁၂)ကို ကျော်လွန်ပြီးတော့မှ လုပ်မှာ မဟုတ်ဘူးဆိုတာကိုလည်း ဒီထဲမှာ ပွင့်ပွင့်လင်းလင်း ဖော်ပြထားတာကိုလည်း တွေ့ရပါတယ်။ ကျွန်တော်တို့ ကော်မတီရဲ့ အစီရင်ခံစာ အပိုဒ် ၂၄ မှာဆိုရင်လည်း ကျွန်တော်တို့ဒီမှာ ဆွေးနွေးချက်တွေကို ပညာရှင်တွေနဲ့ ညှိနှိုင်းမယ်။ ကိုယ်ပိုင်အုပ်ချုပ်ခွင့်ရဒေသ အဆုံးစွန်ပြောမယ်ဆိုရင် ပြည်ထောင်စုအစိုးရကိုယ်စားလှယ် ဆိုတဲ့အခါမှာ ကျွန်တော်တို့ တွေ့သင့်တွေ့ထိုက်တဲ့၊ ဆွေးနွေးသင့်ဆွေးနွေးထိုက်တဲ့ ပြည်ထောင်စု အဖွဲ့အစည်း တွေနဲ့ အကုန်လုံးဆွေးနွေးမယ် ဥပမာဆိုကြပါစို့။ အနိမ့်ဆုံး သူဒီမှာဘာရေးထားသလဲဆိုရင် ကျွန်တော်တို့ ဒီကိုယ်ပိုင်အုပ်ချုပ်ခွင့်ရဒေသအစိုးရအဖွဲ့ထဲမှာဆိုရင် ကိုယ်ပိုင်အုပ်ချုပ်ခွင့်ရ ဒေသကိုယ်စားလှယ်တွေနဲ့ ဆွေးနွေးမယ်ဆိုတဲ့ ပုံစံမျိုးရေးထားတာကိုလည်း ကျွန်တော်တို့ တွေ့ရပါတယ်။ တိုင်းရင်းသားလူမျိုးစု ကိုယ်စားလှယ်တွေနဲ့ ဆွေးနွေးမယ်ဆိုတဲ့ဟာကိုလည် တွေ့ရပါတယ်။ ဒါတွေဟာ ကျွန်တော်တို့ ကိုယ့်ရဲ့ အသံကို ကိုယ်ပြင်ချင်တဲ့ သဘောတရားကို ဒီ Ethnic Minorities တွေရဲ့ အသံကို ထဲထဲဝင်ဝင်ပါအောင်လို့ လုပ်ဆောင်ပေးတဲ့ အနေအထားမှာရှိတဲ့အတွက်ကြောင့်မို့လို့ ဒါဟာ ကျွန်တော်တို့နိုင်ငံရဲ့ ရေရှည်လိုချင်တဲ့ ဖက်ဒရယ်ဒီမိုကရေစီပုံစံစနစ်ကို အကောင်အထည်ဖော်ပေးဖို့အတွက် အများကြီး အလားအလာကောင်းတဲ့ အနေအထားရှိတယ်လို့ ကျွန်တော့်အနေနဲ့ မြင်ပါတယ်။ အဲဒါကြောင့်မို့လို့ ဒီဟာကို ကျွန်တော်တို့အနေနဲ့ ကတော့ လှိုက်လှိုက်လှဲလှဲကို ကျွန်တော်တို့ ကြိုဆိုထောက်ခံပါတယ်။ အဲဒါကိုလည်း ကျွန်တော့်အနေနဲ့ အထူးတလည်လည်း သိပ်ပြောစရာမလိုတော့ပါဘူး။ တကယ်တော့ ကျွန်တော်တို့တွေဟာ တစ်ယောက်နဲ့တစ်ယောက် အငြင်းပွားပြီးတော့မှ ငြင်းခုံနေပြီးတော့မှ အခုတစ်ယောက်နဲ့တစ်ယောက် လက်ညှိုးထိုးနေကြပေမယ့်လည်း တစ်ချိန်မှာ ကျွန်တော်တို့နိုင်ငံကြီးက ကျွန်တော်တို့ လိုချင်တဲ့ ဖက်ဒရယ်ဒီမိုကရေစီစနစ် တစ်ခုချင်းကို ရောက်ရှိသွားတဲ့အခါမှာ ကြော်ငါတို့တစ်ချိန်မှာ အငြင်းပွား တာတွေက တကယ်တော့ ရယ်စရာပါလား၊ ငါတို့စိုးရိမ်တာကြီးက တကယ်တော့ ရယ်စရာပါလားလို့ နောင်တစ်ချိန်မှာ ပြန်ဖြစ်လာလိမ့်မယ်လို့ ကျွန်တော့်အနေနဲ့ မြင်မိပါတယ်။ အခုကျွန်တော်တို့ စိုးရိမ် တာတွေက တစ်ချိန်ပြောင်းလဲသွားပြီးတဲ့အခါမှာ ဒီလိုစိုးရိမ်စရာ တကယ်မရှိပါလားဆိုတာကို ပြန်မြင်လာ လိမ့်မယ်လို့ ကျွန်တော့အနေနဲ့ မြင်ပါတယ်။ အဲဒါကြောင့်မို့လို့ ကျွန်တော်ဘာကြောင့် ဒီစကားကိုပြောရသလဲ။ ကျွန်တော်တို့ ပြန်ကြည့်ကြည့် လိုက်မယ် ဒီဖွဲ့စည်းပုံအခြေခံဥပဒေပြုပြင်ပြောင်းလဲဖို့ ဆွေးနွေးကြတဲ့သူတွေထဲမှာ ကျွန်တော်တို့ နိုင်ငံကြီး၊ ကျွန်တော်တို့ ပြည်ထောင်စုကြီးကို ပြို ကွဲပါစေ။ ပြိုကွဲအောင်လုပ်မယ်ဆိုတဲ့ ဆုံးဖြတ်ချက်တွေ တစ်ခုမှ မပါဘူးလို့ ကျွန်တော့အနေနဲ့ မြင်ပါတယ်။ ကျွန်တော်တို့နိုင်ငံကြီးကို ဘယ်လိုထိန်းညှိကြမလဲ ကျွန်တော်တို့ ကောင်းမွန်တဲ့ ဒီမိုကရေစီဖက်ဒရယ်စနစ်ကို ဘယ်လိုသွားကြမလဲလို့ပဲ ဦးတည်ဆွေးနွေးပြီးတော့မှ ပြင်ဆင် လိုကြတာကို ကျွန်တော့အနေနဲ့ တွေ့ရပါတယ်။ အဲဒါကြောင့်မို့လို့ ကျွန်တော်မြင်ပါတယ်။ အခုအချက်အလက် ဆွေးနွေးချက်တွေဟာ ချက်ချင်းကြီး ပြုပြင်ပြောင်းလဲသွားနိုင်မှာ မဟုတ်ပေမယ့်လည်း ပြုပြင်သင့်ပြုပြင်ထိုက်တဲ့ အချက်အလက်တွေကို သက်ဆိုင်ရာတာဝန်ရှိတဲ့ပုဂ္ဂိုလ် Authority လုပ်နိုင်စွမ်း၊ လုပ်နိုင်ခွင့်ရှိတဲ့လူတွေက ညှိနှိုင်းဆွေးနွေးပြီးတော့မှ အများကြီးပြုပြင်ပြောင်းလဲဖို့ လုပ်ဆောင်သွားကြမယ်လို့ ကျွန်တော့အနေနဲ့ မြင်ပါတယ်။ ကိုယ်စားလှယ် တစ်ယောက်ရဲ့ စကားတစ်ခုပဲ ဆွေးနွေးချက်တစ်ခုပဲ ကော်ပီယူပါရစေ။ ကျွန်တော်တို့နိုင်ငံကြီး ကျွန်တော်တို့ ပြည်ထောင်စုကြီး အေးအေးချမ်းချမ်း တည်တည်ငြိမ်ငြိမ်နဲ့ ကောင်းကောင်းမွန်မွန် ဖြစ်လာဖို့အတွက် ကျွန်တော်တို့ ပြည်သူချစ်တဲ့ တပ်မတော်ကြီးနဲ့ ကျွန်တော်တို့ လက်ရှိ Authority ရှိတဲ့ အစိုးရအဖွဲ့ကနေ ပြီးတော့မှ ညှိညှိနှိုင်းနှိုင်း တိုင်တိုင်ပင်ပင်နဲ့ပဲ ကျွန်တော်တို့ ဖွဲ့စည်းပုံအခြေခံဥပဒေကို ပြင်ဆင်သင့်၊ ပြင်ဆင် ထိုက်တဲ့အချက်တွေကို ပြင်ဆင်တော်မူကြပါလို့ ကျွန်တော့်အနေနဲ့ပဲ ထပ်ပြီးတော့မှ တိုက်တွန်းနှိုးဆော် ပါတယ်။ ကျေးဇူးတင်ပါတယ်ခင်ဗျ။</speech>
<speech type="speaker">ဒေါ်နန်းနီနီအေး ကရင်ပြည်နယ်မဲဆန္ဒနယ်အမှတ်(၆) ဆွေးနွေးဖို့ဖြစ်ပါတယ်။</speech>
<speech><mp id="30">ဒေါ်နန်းနီနီအေး(မဲဆန္ဒနယ်အမှတ်-၆၊ ကရင်ပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့် ပြည်ထောင်စုလွှတ်တော် ကိုယ်စားလှယ်များ၊ ဧည့်သည်တော်များအားလုံး မင်္ဂလာပါရှင်။ ကျွန်မကတော့ ကရင်ပြည်နယ် မဲဆန္ဒနယ်အမှတ်(၆)မှ အမျိုးသားလွှတ်တော်ကိုယ်စားလှယ် နန်းနီနီအေး ဖြစ်ပါတယ်။ ကျွန်မအနေနဲ့ ဖွဲ့စည်းပုံအခြေခံဥပဒေ(၂၀၀၈ ခုနှစ်) ပြင်ဆင်ရေးပူးပေါင်း ကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာကို ဆွေးနွေးသွားမှာ ဖြစ်ပါတယ်။ လေးစားအပ်ပါသော နာယကကြီးရှင်။ ဖွဲ့စည်းပုံအခြေခံဥပဒေ(၂၀၀၈ ခုနှစ်) ပြင်ဆင်ရေး ပူးပေါင်း ကော်မတီကို လွှတ်တော်တွင်းရှိ တစ်သီးပုဂ္ဂလကိုယ်စားလှယ်၊ တပ်မတော်သားကိုယ်စားလှယ်နှင့် နိုင်ငံရေး ပါတီ ၁၄ ပါတီတို့မှ ကိုယ်စားလှယ်ပေါင်း ၄၅ ဦးဖြင့် ဖွဲ့စည်းခဲ့ပြီး တစ်သီးပုဂ္ဂလကိုယ်စားလှယ်နှင့် နိုင်ငံရေး ပါတီ ၁၄ ပါတီမှ ကိုယ်စားလှယ်တို့က ဥပဒေပါပုဒ်မ၊ ပုဒ်မခွဲများ အပေါ် ပြင်ဆင်၊ ဖြည့်စွက်၊ ပယ်ဖျက်ရန် အကြံပြုချက် စုစုပေါင်း ၃,၇၆၅ ချက်ဖြင့် ပြည်ထောင်စုလွှတ်တော်သို့ အစီရင်ခံထားတာကို တွေ့ရပါတယ်။ အစီရင်ခံစာရဲ့ နောက်ဆက်တွဲဇယားမှာတော့ မည်သည့်ပုဒ်မကို မည်သည့်အတွက်ကြောင့် ပြင်ဆင်၊ ဖြည့်စွက်၊ ပယ်ဖျက်လိုကြောင်း ကြောင်းကျိုးဖော်ပြချက်နဲ့ မူလပုဒ်မနဲ့ ယှဉ်တွဲဖော်ပြထားတာမျိုးတော့ ပါဝင်သင့်ပါတယ်။ ဖွဲ့စည်းပုံအခြေခံဥပဒေ(၂၀၀၈)မှာ ပုဒ်မပေါင်း ၄၅ရ ခု ပါရှိပြီး ပြင်ဆင်ရေးပူးပေါင်းကော်မတီရဲ့ လွှတ်တော်ကိုတင်ပြလာတဲ့ အစီရင်ခံစာမှာတော့ ပယ်ဖျက်လိုတဲ့ ပုဒ်မ၊ ပုဒ်မခွဲများအားလုံးကို ရောနှော ထားပြီး အချက်ပေါင်း ၃,၇၆၅ ချက်ဖြင့် ပြင်ဆင်လိုကြောင်း တင်ပြချက်ဟာ ဖွဲ့စည်းပုံအခြေခံဥပဒေ(၂၀၀၈)ကို နားမလည်တဲ့ပြည်သူတွေကို မျက်လှည့်ပြခြင်းတစ်မျိုးလို့ သုံးသပ်မိပါတယ်။ ဒါ့အပြင် တိုင်းရင်းသား အများစုလိုလားတဲ့ ဖက်ဒရယ်ရဲ့ အခြေခံမူတစ်ခုဖြစ်တဲ့ ကိုယ့်ကြမ္မာကိုယ်ဖန်တီးခွင့်၊ ဗဟိုချုပ်ကိုင်မှု လျှော့ချ ခြင်းနဲ့သက်ဆိုင်တဲ့ပုဒ်မ ဥပမာ ပုဒ်မ ၂၆၁ ကို လျစ်လျူရှုထားပြီး ပြင်ဆင်ရန်ဆန္ဒမရှိတာကိုလည်း တွေ့နိုင် သလို နိုင်ငံရဲ့ ရေရှည်အကျိုးကို မျှော်ကိုးပြီးရေးဆွဲထားတဲ့ပုဒ်မ ဥပမာ ပုဒ်မ ၅၉(စ) ကိုလည်း ပါတီအချို့က လုံးဝပယ်ဖျက်ထားတာကို နောက်ဆက်တွဲဇယားမှာ တွေ့ရှိနိုင်ပါတယ်။ လေးစားရပါသော နာယကကြီးရှင့်။ တိုင်းရင်းသားလူမျိုးများ စုပေါင်းနေထိုင်ကြတဲ့ ကျွန်မတို့ မြန်မာနိုင်ငံအတွက် တိုင်းရင်းသားများအကြား နိုင်ငံရေးအားဖြင့် ညီညွတ်မှုအားနည်းခဲ့ပြီး နိုင်ငံရေး စိတ်ဝမ်း ကွဲမှုတွေဖြစ်တည်လာခဲ့တာ လွတ်လပ်ရေးရခဲ့တဲ့သက်တမ်းနဲ့အညီလို့ ဆိုရမှာဖြစ်ပါတယ်။ ၂၀၁၁ ခုနှစ် နောက်ပိုင်း သမ္မတဦးသိန်းစိန် အစိုးရလက်ထက်မှာ ညီညွတ်မှုအားနည်းပြီး နိုင်ငံရေးစိတ်ဝမ်းကွဲမှု ပြဿနာ တွေကို ဖြေရှင်းရာမှာ စေ့စပ်ညှိနှိုင်း ဘုံအကျိုးစီးပွားရှာတဲ့နည်းလမ်းနဲ့ ကြိုးပမ်းခဲ့ကြတာကို တွေ့နိုင်ပါ တယ်။ ဒါကြောင့် ပြည်တွင်းငြိမ်းချမ်းရေး၊ နိုင်ငံဖွံ့ဖြိုးတိုးတက်ရေး၊ ဖွဲ့စည်းပုံပြင်ဆင်ရေး ဆောင်ရွက် ရာမှာ အဓိကနိုင်ငံရေးစိတ်ဝမ်းကွဲမှုပြဿနာတွေကို အထက်ကတင်ပြခဲ့သလို အားလုံးပါဝင်တဲ့ (Al Inclusive) စေ့စပ်ညှိနှိုင်းဆွေးနွေးတိုင်ပင်ပြီး ဘုံသဘောတူညီချက်ဖော်ထုတ်တဲ့နည်းလမ်းနဲ့ ဖြေရှင်း သွားမယ်ဆိုရင် ယခုဆွေးနွေးနေကြတဲ့ ဖွဲ့စည်းပုံအခြေခံဥပဒေ(၂၀၀၈) ပြင်ဆင်ရေးဟာ ခက်ခဲတဲ့ကိစ္စ မဟုတ်တော့ဘဲ အခြေအနေရ လိုအပ်လာလျှင်ပြင်နိုင်ဖို့ ဥပဒေမှာလည်း အခန်းတစ်ခန်း ထည့်သွင်းရေးဆွဲ ထားပြီး ပြင်ရမယ့်နည်းလမ်းနဲ့ အခွင့်အရေးပေးထားပြီးဖြစ်လို့ ဥပဒေပြုလွှတ်တော်အနေနဲ့ ဥပဒေအတိုင်း ဆောင်ရွက်သွားဖို့ပဲလိုကြောင်း ဆွေးနွေးလိုပါတယ်။ ဖွဲ့စည်းပုံအခြေခံဥပဒေ(၂၀၀၈)ဟာ လွယ်လွယ်နဲ့ဖြစ်ပေါ်လာတာမဟုတ်ဘဲ နှစ်ပေါင်း (၁၆) နှစ် ီး ညှိနှိုင်းရေးဆွဲခဲ့ရတာဖြစ်ပါတယ်။ ဥပဒေမှာပါတဲ့ အခြေခံမူတွေ၊ အသေးစိတ်အခြေခံမူတွေ ရရှိဖို့အတွက် အစုအဖွဲ့ပေါင်း ၈ ဖွဲ့၊ ကိုယ်စားလှယ်ပေါင်း ၁,၀၀၀ ကျော်နဲ့ ညှိနှိုင်းတိုင်ပင်ဖော်ထုတ်ပြီး ကျွန်မတို့ရဲ့ နာယကကြီးအပါအဝင် ဥပဒေပညာရှင်အများစုပါဝင်တဲ့ ပုဂ္ဂိုလ် ၅၄ ဦးနဲ့ ရေးဆွဲဖြစ်ပေါ်လာတဲ့ ဥပဒေဖြစ်ပါတယ်။ ပါတီစုံစနစ်ကို ကူးပြောင်းပေးခဲ့တဲ့ ပထမအကြိမ်လွှတ်တော်၊ ပထမအကြိမ်အစိုးရ တို့ဟာ ၅ နှစ်သက်တမ်းကုန်ဆုံးသည်အထိ ဒီအခြေခံဥပဒေနဲ့ပဲ အခက်အခဲမရှိ တိုင်းပြည်ကို ပြုပြင် ပြောင်းလဲ ခဲ့တာဖြစ်ပြီး ဒုတိယအကြိမ်တက်လာတဲ့ လွှတ်တော်၊ အစိုးရအတွက် အခက်အခဲရှိလို့ ပြင်ချင်ရင်တော့ အခြေခံဥပဒေဟာ ဥပဒေအားလုံးရဲ့ မြစ်ဖျားခံရာ ပင်မဥပဒေဖြစ်တဲ့အတွက် ဥပဒေပါ ပြဋ္ဌာန်းချက်တွေနဲ့ အညီပြင်ဖို့လိုကြောင်း ဆွေးနွေးလိုပါတယ်။ ပြင်ချင်တာတွေကို ၄၅ ဦး ကော်မတီဖွဲ့ပြီး ဆောင်ရွက်မယ်ဆိုရင်တော့ လွှတ်တော်တစ်ခုရဲ့ အင်အားနဲ့ မသင့်လျော်တာကြောင့် အစီရင်ခံစာအပိုဒ် ၂၃ မှာပါတဲ့ ဥပဒေမူကြမ်းတစ်ရပ် ရေးဆွဲဆောင်ရွက်ရန်အတွက် ဖော်ပြပါ ပုဂ္ဂိုလ်၊ ဌာန၊ အဖွဲ့အစည်းများအပြင် NCA လက်မှတ်ရေးထိုးထားတဲ့ အဖွဲ့အစည်းတွေအပါအဝင် တိုင်းရင်းသားပြည်သူအားလုံး ကျေနပ်လက်ခံနိုင်မယ့် ပြင်ဆင်ချက်အမှန်ကို ဖော်ထုတ်ပြီးချိန်ရောက်မှသာ ဥပဒေမူကြမ်းတစ်ရပ် ပြုစုရေးဆွဲဆောင်ရွက်ဖို့ ဆွေးနွေးလိုပါတယ်။ လေးစားအပ်ပါသော နာယကကြီးရှင်။ ဖက်ဒရယ်ပြည်ထောင်စုပဲဖြစ်ဖြစ်၊ တစ်ပြည်ထောင်စနစ်ပဲ ဖြစ်ဖြစ် အခြေခံသဘောတရားကတော့ ဗဟိုအစိုးရနဲ့ ဒေသအစိုးရတို့ကြား လုပ်ပိုင်ခွင့်အာဏာကို ခွဲဝေ ကျင့်သုံးခြင်းပဲ ဖြစ်ပါတယ်။ လက်ရှိ ဖွဲ့စည်းပုံအခြေခံဥပဒေ(၂၀၀၈) ကိုလေ့လာမယ်ဆိုရင် အာဏာ (၃) ရပ် ရှိသလို တိုင်းဒေသကြီးနဲ့ ပြည်နယ်တွေမှာလည်း ဒီအာဏာ (၃) ရပ်ကို ခွဲဝေထားပြီး ဖြစ်ပါတယ်။ ဒါ့အပြင် ကိုယ်ပိုင်အုပ်ချုပ်ခွင့်ရ တိုင်း၊ ဒေသဆိုပြီး ကိုယ့်ဒေသကို ကိုယ့်တိုင်းရင်းသားတွေ ကိုယ်တိုင် အုပ်ချုပ်နိုင်အောင် ဦးစီးအဖွဲ့တွေဖွဲ့ပေးပြီး အုပ်ချုပ်မှုအခွင့်အာဏာကို ခွဲဝေပေးထားတာ တွေ့ရမှာဖြစ်ပါတယ်။ တိုင်းဒေသကြီးနဲ့ ပြည်နယ်တွေမှာ ရောနှောနေထိုင်ကြတဲ့ တိုင်းရင်းသားလူမျိုးစုတွေဆိုရင် လူဦးရေ ၅၀,၀၀၀ ရှိရင် သက်ဆိုင်ရာတိုင်းဒေသကြီးနဲ့ ပြည်နယ်တွေမှာ ဝန်ကြီးတစ်နေရာစီ ပေးထားပါတယ်။ အာဏာကို အခုလိုခွဲဝေပေးထားခြင်းဟာ ဖက်ဒရယ်စနစ်ကို အခြေခံထားပြီလို့ ပြောလို့ရပါတယ်။ နိုင်ငံသားအခွင့်အရေးနဲ့ပတ်သက်ပြီး လွတ်လပ်စွာကိုးကွယ်ခွင့်၊ ကျား မ တန်းတူရှိခွင့်၊ ဥပဒေအရာမှာ တန်းတူအခွင့်အရေးရရှိခွင့်၊ လွတ်လပ်စွာပြောဆိုရေးသား ထုတ်ဝေခွင့်၊ အသင်းအဖွဲ့ ဖွဲ့စည်းခွင့်၊ ငြိမ်းချမ်းစွာ စုဝေးခွင့်၊ စီတန်းလှည့်လည်ခွင့်စတဲ့ အခွင့်အရေးများအပြင် မိမိတင်မြှောက်ထားတဲ့ ကိုယ်စားလှယ်ကို ပြန်လည်ဖြုတ်ချခွင့်ဆိုပြီး ဥပဒေကပေးထားပါတယ်။ ဒီအခွင့်အရေးတွေကို ပြည်သူတွေတကယ်မရဘူး ဆိုရင် အဲဒီဥပဒေကို ကိုင်တွယ်ကျင့်သုံးနေတဲ့ လူတွေက မပေးတာဖြစ်ပါတယ်။ ဒါကြောင့်မို့ “ချောင်းကိုပစ်၍ မြစ်ကိုရှာ၊ ရေသာများပြီး ငါးမတွေ့” ဆိုတာမျိုး မဖြစ်စေဖို့လည်း အစီရင်ခံစာဟာ ဥပဒေကို ကျော်လွန် ဆောင်ရွက်ခဲ့တာဖြစ်လို့ ကန့်ကွက်ပါကြောင်း တင်ပြရင်း နိဂုံးချုပ်အပ်ပါတယ်ရှင်။ အားလုံးကို ကျေးဇူး တင်ပါတယ်။</speech>
<speech type="speaker">ဦးခမ်ခန့်ထန် တွန်းဇံမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1380">ဦးခမ်ခန့်ထန်(တွန်းဇံမဲဆန္ဒနယ်၊ ချင်းပြည်နယ်)</mp>လေးစားအပ်တဲ့ ပြည်ထောင်စုလွှတ်တော် နာယကကြီးနှင့် ပြည်ထောင်စုလွှတ်တော် ကိုယ်စားလှယ်များ အားလုံးမင်္ဂလာပါ။ ကျွန်တော်ကတော့ ချင်းပြည်နယ်၊ တွန်းဇံမြို့နယ် ပြည်သူ့လွှတ်တော်ကိုယ်စားလှယ် ဦးခမ်ခန့်ထန် ဖြစ်ပါတယ်။ ကျွန်တော့ အနေနဲ့ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ(၂၀၀၈ ခုနှစ်) ပြင်ဆင်ရေး ပူးပေါင်း ကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက်အစီရင်ခံစာအပေါ် ထောက်ခံဆွေးနွေးသွားမှာ ဖြစ်ပါတယ်။ ၂၀၀၈ ဖွဲ့စည်းပုံအခြေခံဥပဒေကို တပ်မတော်အစိုးရလက်ထက် ၁၉၉၃ ခုနှစ်မှာ အမျိုးသားညီလာခံ ခေါ်ယူကျင်းပပြီး ရေးဆွဲခဲ့ကြပါတယ်။ ညီလာခံစတင်ကျင်းပပြီး ၁၅ နှစ်အကြာ ၂၀၀၈ ခုနှစ်၊ မေလ ၂၉ ရက် နေ့မှာ အတည်ပြုပြဋ္ဌာန်းခဲ့ပါတယ်။ ယခုလက်ရှိ ဖွဲ့စည်းပုံအခြေခံဥပဒေဟာ သက်တမ်းအားဖြင့် ၁၀ နှစ် နီးပါး ရှိလာတဲ့အခါ ကမ္ဘာ့အခြေအနေ၊ မြန်မာနိုင်ငံရဲ့ တိုးတက်ပြောင်းလဲလာတဲ့ နိုင်ငံရေး၊ စီးပွားရေး၊ လူမှုရေးအခြေအနေများနဲ့ လိုက်လျောညီထွေဖြစ်အောင်၊ သဟဇာတဖြစ်အောင် ပြုပြင်ပြောင်းလဲဖို့ လိုအပ် လာတာကို တွေ့ရပါတယ်။ ယခုဖွဲ့စည်းပုံပြင်ဆင်ရေး ၄၅ ဦး ကော်မတီက လွှတ်တော်ကို တင်သွင်းလာတဲ့ အစီရင်ခံစာဟာ နိုင်ငံရေးပါတီအသီးသီးက တိုင်းပြည်မှာလိုအပ်နေတဲ့ ပြုပြင်ပြောင်းလဲရေး ပေါ်ထွက်လာစေ ဖို့အတွက် နိုင်ငံရေးစိတ်ဆန္ဒပြင်းပြစွာဖြင့် တင်သွင်းလာတာကို တွေ့ရတဲ့အပြင် တိုင်းရင်းသားနိုင်ငံရေး ပါတီများက ပင်လုံကတိကဝတ်၊ ပင်လုံစိတ်ဓာတ်ကို အခြေခံတဲ့ ဖက်ဒရယ်ပြည်ထောင်စုကြီး ပေါ်ထွက် လာနိုင်ဖို့အတွက် အကြံပြုတင်ပြထားတာကို တွေ့ရပါတယ်။ NLD အစိုးရလက်ထက်ဖြစ်တဲ့ ဒုတိယအကြိမ် ပြည်ထောင်စုလွှတ်တော် သက်တမ်းကာလ ၃ နှစ်ကျော် အတွင်းမှာ ပထမဦးဆုံးအကြိမ် ဖွဲ့စည်းပုံအခြေခံဥပဒေ ပြင်ဆင်ရေးနဲ့ပတ်သက်ပြီး လွှတ်တော်မှာ ပါဝင် ဆွေးနွေးတင်ပြခွင့်ရတဲ့အတွက် ကျွန်တော်တို့ ဇိုမီး ဒီမိုကရေစီအဖွဲ့ အချုပ်အနေနဲ့ အထူးပင်ကျေးဇူးတင် ရှိပါကြောင်း ဒီနေရာကနေ ပြောကြားလိုပါတယ်။ လက်ရှိအနေနဲ့ ကျွန်တော်တို့နိုင်ငံမှာ ဖက်ဒရယ်ပြည်ထောင်စု စနစ်နဲ့ ကိုက်ညီတဲ့ ဖွဲ့စည်းပုံအခြေခံဥပဒေကို နိုင်ငံရေးအင်အားစုအသီးသီးက အတူတကွလက်တွဲပြီး ရေးဆွဲချမှတ်နိုင်မှသာ လက်နက်ကိုင်ပဋိပက္ခချုပ်ငြိမ်းရေး၊ ပြည်တွင်းငြိမ်းချမ်းရေး၊ အမျိုးသား ပြန်လည် သင့်မြတ်ရေး လုပ်ငန်းစဉ်တွေ အသက်ဝင်လာမှာဖြစ်ပါတယ်။ ၂၀၀၈ ဖွဲ့စည်းပုံအခြေခံဥပဒေကို မပြင်ဆင် နိုင်သရွေ့ ပြည်ထောင်စုကြီးဟာ ငြိမ်းချမ်းရေးနဲ့ဝေးနေဦးမှာဖြစ်ပြီး တိုင်းပြည်ဖွံ့ဖြိုးတိုးတက်ရေးဟာလည်း ကြန့်ကြာနေဦးမှာဖြစ်ပါတယ်။ ဒါကြောင့် ပြည်ထောင်စုလွှတ်တော်အတွင်းမှာ ရောက်ရှိနေတဲ့ အဓိကကျတဲ့ အင်အားစုများက နိုင်ငံသူ နိုင်ငံသားများရဲ့ အကျိုးစီးပွားကို မကြည့်ဘဲ တစ်ဘက်နဲ့တစ်ဘက် အားပြိုင် နေမယ်ဆိုရင် ကောင်းမွန်သော အကျိုးရလဒ်တစ်စုံတရာမျှ ပေါ်ပေါက်လာမှာမဟုတ်သလို မိမိတို့ပါတီ၊ အဖွဲ့အစည်းရဲ့ အကျိုးစီးပွားကို မကြည့်ဘဲ သန်း ၅၀ ကျော်သော ပြည်သူလူထုကြီးရဲ့ အနာဂတ်အတွက် ထောက်ထားပေးကြပါလို့ ဒီနေရာကနေ အလေးအနက် တိုက်တွန်းလိုပါတယ်။ နိဂုံးချုပ်အနေဖြင့် တင်ပြလိုတာကတော့ မဲသုံးသော ဖွဲ့စည်းပုံအခြေခံဥပဒေဖြစ်စေကာမူ နိုင်ငံသူ နိုင်ငံသားများရဲ့ အကျိုးစီးပွားအတွက် ခေတ်ကာလအခြေအနေနဲ့ လျော်ညီစွာ မလွဲမသွေ ပြန်လည်ပြင်ဆင် ရေးဆွဲရမှာ ဖြစ်ပါတယ်။ သို့ဖြစ်ပါ၍ ၂၀၀၈ ဖွဲ့စည်းပုံအခြေခံဥပဒေကို ပြင်ဆင်ကြခြင်းဟာ ငြိမ်းချမ်း သာယာဝပြောသော အနာဂတ်ဖက်ဒရယ်ပြည်ထောင်စုကြီး ဖြစ်ပေါ်လာရေးအတွက် အကျိုးတရားများစွာ သက်ရောက်လာမှာဖြစ်လို့ ဖွဲ့စည်းပုံပြင်ဆင်ရေး ၄၅ ဦး ကော်မတီက တင်သွင်းလာတဲ့အစီရင်ခံစာကို ပြည်ထောင်စုလွှတ်တော်ကြီးက အတည်ပြုပြီး ဥပဒေကြမ်းတစ်ရပ် ဖြစ်ပေါ်လာရေးအတွက် ကြိုဆိုထောက်ခံ လိုက်ရပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးကျော်နီနိုင် ရှမ်းပြည်နယ် မဲဆန္ဒနယ်အမှတ်(၁၁) ဆွေးနွေးဖို့ဖြစ်ပါတယ်။</speech>
<speech><mp id="456">ဦးကျော်နီနိုင်(မဲဆန္ဒနယ်အမှတ်-၁၁၊ ရှမ်းပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များခင်ဗျာ။ ကျွန်တော်ကတော့ ကိုးကန့်ကိုယ်ပိုင်အုပ်ချုပ်ခွင့်ရဒေသ ရှမ်းပြည်နယ်၊ မဲဆန္ဒနယ်အမှတ်(၁၁)မှ ပြည်ထောင်စုလွှတ်တော် ကိုယ်စားလှယ် ဦးကျော်နီနိုင် ဖြစ်ပါတယ်။ ကျွန်တော့်အနေနဲ့ ပြည်ထောင်စုသမ္မတ မြန်မာနိုင်ငံတော် ဖွဲ့စည်းပုံအခြေခံဥပဒေ (၂၀၀၈ ခုနှစ်) ပြင်ဆင်ရေးပူးပေါင်းကော်မတီ၏ အစီရင်ခံစာကို အကြံပြုဆွေးနွေး သွားမှာ ဖြစ်ပါတယ်။ လေးစားရပါသော ပြည်ထောင်စုလွှတ်တော် နာယကကြီးခင်ဗျာ။ ကမ္ဘာ့နိုင်ငံအသီးသီးတွင် နိုင်ငံ တော်၏ လိုအပ်ချက်အရ မိမိတို့နိုင်ငံ၏ ဖွဲ့စည်းပုံအခြေခံဥပဒေကို ပြင်ဆင်ခြင်း၊ ဖြည့်စွက်ခြင်းလုပ်ငန်း များကို ဆောင်ရွက်လျက်ရှိပါတယ်။ ကျွန်တော်တို့နိုင်ငံအနေနဲ့လည်း လက်ရှိကျင့်သုံးနေတဲ့ ၂၀၀၈ ဖွဲ့စည်းပုံ အခြေခံဥပဒေကို ပြင်ဆင်ရန် ဒုတိယအကြိမ် ကြိုးပမ်းအားထုတ်လာကြခြင်း ဖြစ်ပါတယ်။ မည်သို့ပင် ဆိုစေကာမူ ၂၀၀၈ ဖွဲ့စည်းပုံအခြေခံဥပဒေဥပဒေသည် လက်ရှိကျင့်သုံးနေတဲ့ ဒီမိုကရေစီစနစ်အရ အမှန် တကယ်ပြင်ဆင်ရန် လိုအပ်သည့်ဥပဒေတစ်ခုဖြစ်ကြောင်း ကျွန်တော့်အနေနဲ့ ယုံကြည်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များခင်ဗျာ။ ဖွဲ့စည်းပုံအခြေခံဥပဒေ (၂၀၀၈ ခုနှစ်) ပြင်ဆင်ရေးပူးပေါင်းကော်မတီ၏ လေ့လာ တွေ့ရှိချက်နှင့် သဘောထားမှတ်ချက်အစီရင်ခံစာ အပိုဒ် ၃ မှာ ဖော်ပြထားတဲ့ ဦးတည်ချက် များအနက် အပိုဒ်ခွဲ(က)တွင်ပါရှိသော ဒီမိုကရေစီစံနှုန်းနဲ့ ညီညွတ်ခြင်းရှိစေရန် ပါတီစုံဒီမိုကရေစီစနစ်ကို ဖော်ဆောင် ရာတွင် အဟန့်အတားဖြစ်စေသော ပြဋ္ဌာန်းချက်များကို ပြင်ဆင်နိုင်ရေးအတွက် ပြောင်းလဲလာတဲ့ ခေတ်စနစ်နဲ့ အညီ သုံးသပ်ပြင်ဆင်ရန်ဆိုတဲ့အချက်ကို ကြိုဆိုထောက်ခံရမယ်လို့ ကျွန်တော် တင်ပြလိုပါတယ်။ ဒုတိယအချက်အနေနဲ့ အပိုဒ် ၃ အပိုဒ်ခွဲ(ဂ)တွင် ဖော်ပြထားတဲ့ ပြည်တွင်းငြိမ်းချမ်းရေးရရှိရန်နဲ့ အမျိုးသားရင်ကြားစေ့ရေးလုပ်ငန်းများကို တိုးတက်အကောင်အထည်ဖော်ဆောင်ရန်အတွက် ၂၁ ပင်လုံ ညီလာခံက အတည်ပြုခဲ့တဲ့ ပြည်ထောင်စုသဘောတူစာချုပ် အစိတ်အပိုင်း(၁)ပါ နိုင်ငံတော်ကို ဒီမိုကရေစီနှင့် ဖက်ဒရယ်စနစ်ကိုအခြေခံသော ပြည်ထောင်စုစနစ်ကို ဖွဲ့စည်းရမည်ဆိုတဲ့ အချက်ပေါ်တွင်လည်း ထောက်ခံ ဆွေးနွေးလိုပါတယ်။ ကျွန်တော်တို့ ပြည်တွင်းပဋိပက္ခများ လျင်မြန်စွာချုပ်ငြိမ်းရန်နဲ့ ငြိမ်းချမ်းရေး လျင်မြန်စွာ အကောင်အထည်ဖော်နိုင်ရန် လွန်စွာပဲလိုအပ်နေပါတယ်။ လက်ရှိကျင်းပနေတဲ့ ၂၁ ရာစု ပင်လုံ ညီလာခံ သဘောတူညီချက်တွေဟာလည်း လွှတ်တော်ထဲ မလွဲမသွေ ရောက်ရှိလာမှာဖြစ်ပါတယ်။ ၂၀၀၈ ဖွဲ့စည်းပုံ အခြေခံဥပဒေကို ပြင်ဆင်နိုင်သော်လည်း နိုင်ငံတော်အတွင်း ငြိမ်းချမ်းမှုမရရှိပါက တိုးတက်ပြောင်းလဲ လာနိုင်မှာ မဟုတ်ပါဘူး။ ကျွန်တော့်အနေဖြင့် စစ်မက်ဖြစ်ပွားရာနေရာဒေသကို အမြန်ဆုံး ငြိမ်းချမ်းမှု ရရှိအောင် အားထည့်ဆောင်ရွက်စေလိုပါတယ်။ ဒါကြောင့် ပူးပေါင်းကော်မတီရဲ့ အစီရင်ခံစာ အပိုဒ် ၂၃ တွင် ဖော်ပြထားတဲ့ အကြံဉာဏ်များရယူသည့် ပုဂ္ဂိုလ်၊ ဌာန၊ အဖွဲ့အစည်းအသီးသီး နေရာတွင် တိုင်းရင်းသား လက်နက်ကိုင် အဖွဲ့အစည်းများ၏ သဘောထားကိုသိရှိရန် ထည့်သွင်းဖိတ်ကြားသင့်ပါကြောင်း အကြံပြု တင်ပြလိုပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ နိုင်ငံတော်နှင့် နိုင်ငံသားများ အကျိုးစီးပွားအတွက် လိုအပ်မည်ဆိုပါက ၂၀၀၈ ဖွဲ့စည်းပုံအခြေခံဥပဒေကို ကျွန်တော်တို့ ဝိုင်းဝန်းပြင်ဆင်၊ ဖြည့်စွက်ပြီး ဆက်လက်ကျင့်သုံးသွားရမှာ ဖြစ်ပါတယ်။ ဒီလိုပြင်ဆင်တဲ့နေရာမှာ စည်းကမ်းတကျ နည်းလမ်း တကျဖြင့် အငြင်းပွားမှုများကို အဖြေရှာပြီး အားလုံးသဘောတူညီ လက်ခံနိုင်တဲ့အဆင့်မျိုး ကြိုးစား ဆောင်ရွက်သင့်ပါကြောင်း တင်ပြလိုပါတယ်။ ဒါမှလည်း နိုင်ငံတော်နဲ့ နိုင်ငံသားများအတွက် အကျိုး ဖြစ်ထွန်းနိုင်မည်ဖြစ်ပြီး ပြင်ဆင်ရကျိုးနပ်မည် ဖြစ်ပါတယ်။ ပူးပေါင်းကော်မတီမှ ပြင်ဆင်ရန်၊ အသစ် ဖြည့်စွက်ရန်၊ ပယ်ဖျက်ရန်နှင့် မူလအတိုင်းထားရှိရန် အချက်ပေါင်း ၃၇၆၅ ချက် ပါရှိကြောင်း သိရှိရပါတယ်။ ကိုးကန့်ကိုယ်ပိုင်အုပ်ချုပ်ခွင့်ရဒေသ အမျိုးသားလွှတ်တော် ကိုယ်စားလှယ်အနေဖြင့် ပြင်ဆင်ဖော်ပြချက် ၂၀၀၈ ဖွဲ့စည်းပုံအခြေခံဥပဒေ အခန်း(၂) ပုဒ်မ ၅၆ အပိုဒ်ခွဲ(င)တွင် ပါရှိသည့် ရှမ်းပြည်နယ်ရှိ ကုန်းကြမ်း မြို့နယ်နှင့် လောက်ကိုင်မြို့နယ်တို့ကိုစုစည်း၍ ကိုးကန့်ကိုယ်ပိုင်အုပ်ချုပ်ခွင့်ရဒေသအစား ရှမ်းပြည်နယ်ရှိ ကုန်းကြမ်းမြို့နယ်၊ လောက်ကိုင်မြို့နယ်နှင့် ကွမ်းလုံမြို့နယ်တို့ကိုစုစည်း၍ ကိုးကန့်ကိုယ်ပိုင်အုပ်ချုပ်ခွင့်ရ ဒေသလို့ ပြင်ဆင်အကြံပြုတင်ပြလိုပါတယ်။ အစီရင်ခံစာအပိုဒ် ၂၄ တွင် ဖွဲ့စည်းပုံအခြေခံဥပဒေ(၂၀၀၈ ခုနှစ်) အခန်း(၁၂) ဖွဲ့စည်းပုံပြင်ဆင်ခြင်း အခန်းနှင့် ပြည်ထောင်စုလွှတ်တော်ဆိုင်ရာ ဥပဒေ၊ နည်းဥပဒေတို့ပါ ပြဋ္ဌာန်းချက်များနဲ့အညီ ဆက်လက် ဆောင်ရွက်သွားမည်ဟု ဖော်ပြထားသော်လည်း မူလစတင်တင်သွင်းစဉ်က အခန်း(၁၂)နဲ့ ညီညွတ်ခြင်း မရှိသောကြောင့် ကျွန်တော်တို့ ကန့်ကွက်ခဲ့ရခြင်းဖြစ်ပါတယ်။ ဒါကြောင့် ဖွဲ့စည်းပုံအခြေခံဥပဒေ (၂၀၀၈ ခုနှစ်) အခန်း(၁၂)ပါ ဖွဲ့စည်းပုံပြင်ဆင်ခြင်းအခန်းနှင့်အညီသာ ပြင်ဆင်သင့်ပါကြောင်း တိုက်တွန်းဆွေးနွေးရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးတင်အောင်ထွန်း မကွေးတိုင်းဒေသကြီးမဲဆန္ဒနယ်အမှတ်(၅) ဆွေးနွေးဖို့ဖြစ်ပါတယ်။</speech>
<speech><mp id="1279">ဦးတင်အောင်ထွန်း(မဲဆန္ဒနယ်အမှတ်-၅၊ မကွေးတိုင်းဒေသကြီး)</mp>လေးစားအပ်တဲ့ ပြည်ထောင်စုလွှတ်တော် နာယက၊ ပြည်ထောင်စုလွှတ်တော် ကိုယ်စားလှယ်များနဲ့ ဧည့်သည်များအားလုံး မင်္ဂလာပါခင်ဗျာ။ ကျွန်တော်က မကွေးတိုင်းဒေသကြီး မဲဆန္ဒနယ်အမှတ်(၅)မှ ပြည်ထောင်စုလွှတ်တော် ကိုယ်စားလှယ် ဦးတင်အောင်ထွန်းပါ။ ၄၅ ဦးကော်မတီမှာ တစ်သီးပုဂ္ဂလအဖွဲ့ဝင် တစ်ဦးလည်း ဖြစ်ပါတယ်။ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ(၂၀၀၈ ခုနှစ်) ပြင်ဆင်ရေးပူးပေါင်း ကော်မတီ၏ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာ အပိုဒ် ၃ မှာ ပူးပေါင်းကော်မတီ အခြေခံဆောင်ရွက်ခဲ့တဲ့ ပြည်ထောင်စုလွှတ်တော်ရုံးရဲ့ အမိန့်ကြော်ငြာစာအမှတ်(၁၅/၂၀၁၉) အပိုဒ် ၃(ဂ)မှာ ပါရှိတဲ့ နိုင်ငံတော်ကို ဒီမိုကရေစီနှင့် ဖက်ဒရယ်စနစ်ကိုအခြေခံသော ပြည်ထောင်စုအဖြစ် ဖွဲ့စည်းရမည် ဟူသည့် သဘောတူညီချက်ကို လိုက်လျောညီထွေစွာ အကောင်အထည်ဖော်ဆောင်ရွက်နိုင်သည့် ဖွဲ့စည်းပုံ အခြေခံဥပဒေဖြစ်လာစေရေးဆိုတဲ့ ဦးတည်ချက်နဲ့ပတ်သက်ပြီး ဘယ်လို ဒီမိုကရေစီဖက်ဒရယ်စနစ်မျိုးကို အခြေခံတဲ့ ပြည်ထောင်စုအဖြစ် ဖွဲ့စည်းသင့်တာလဲဆိုတာ အနည်းငယ် ဆွေးနွေးလိုပါတယ်။ လေးစားအပ်တဲ့ ပြည်ထောင်စုလွှတ်တော် နာယကနဲ့ ပြည်ထောင်စုလွှတ်တော် ကိုယ်စားလှယ်များ ခင်ဗျာ။ ဖက်ဒရယ်ပြည်ထောင်စုစနစ်ဆိုတာ ပြည်ထောင်စုနိုင်ငံတစ်နိုင်ငံရဲ့ အချုပ်အခြာအာဏာကို ပြည်ထောင်စု အစိုးရနဲ့ဖွဲ့စည်းပုံပါ တိုင်းဒေသ၊ ပြည်နယ်စီရင်စုအစိုးရများအကြား ဖွဲ့စည်းပုံအရ လက်တွေ့ခွဲဝေကျင့်သုံး သည့် အစိုးရအုပ်ချုပ်ရေးယန္တရားစနစ်လည်း ဖြစ်ပါတယ်။ တစ်နည်းအားဖြင့် ဗဟိုပြည်ထောင်စုအစိုးရနဲ့ ပြည်နယ်ဒေသဆိုင်ရာအစိုးရများအကြား အာဏာခွဲဝေကျင့်သုံးတဲ့ စနစ်လည်းဖြစ်ပါတယ်။ ဖက်ဒရယ်စနစ်မှာ ဖွဲ့စည်းပုံအခြေခံဥပဒေကို အုတ်မြစ်အဖြစ်အခြေတည်ပြီး ဖက်ဒရယ်စနစ်ကျင့်သုံးတဲ့ ဒီမိုကရက်တစ် နိုင်ငံ များရဲ့ အခြေခံအကျဆုံး ဖက်ဒရယ်စနစ်ပုံစံတွေက ဗဟိုအစိုးရနဲ့ ဒေသများအကြား အာဏာခွဲဝေထား သော်လည်း ဗဟိုအစိုးရ၏လွှမ်းမိုးမှု ပိုမိုများပြားသည့် နှစ်လမ်းသွားဖက်ဒရယ်စနစ်၊ ဗဟိုအစိုးရနှင့် ဒေသများအကြား အာဏာနှင့် လုပ်ပိုင်ခွင့်အား အညီအမျှခွဲဝေထားသည့် ပေါင်းစည်းဖက်ဒရယ်စနစ်၊ စီးပွားရေးတည်ငြိမ်မှု၊ ဘဏ္ဍာငွေခွဲဝေမှုများအား ဗဟိုအစိုးရမှကိုင်တွယ်ကာ သယံဇာတခွဲဝေရေးကိစ္စရပ် များကို ဒေသဆိုင်ရာအစိုးရများကသာ ကိုင်တွယ်သင့်ကြောင်းပါရှိတဲ့ ဘဏ္ဍာရေးအခြေပြု ဖက်ဒရယ်စနစ်၊ ဗဟိုအစိုးရအနေနှင့် ပြည်နယ်ဒေသဆိုင်ရာများ၏ လိုအပ်ချက်များနှင့် ရင်ဆိုင်နေရသော ပြဿနာများအား ဆန်းစစ်သုံးသပ်ကာ လိုအပ်ချက်များ ဖြည့်ဆည်းဆောင်ရွက်ပေးရန်အတွက် ပြည်နယ်အစိုးရနှင့် ဗဟို စနစ်၊ ဗဟိုအစိုးရအနေဖြင့် ပြည်နယ်ဒေသဆိုင်ရာ အစိုးရများအား တိကျသေချာစွာ သတ်မှတ်ပြဋ္ဌာန်း ထားသည့် ဆင့်ကဲအုပ်ချုပ်မှုအခွင့်အာဏာပေးထားသည့် ခေတ်သစ်ဖက်ဒရယ်စနစ်၊ ဗဟိုအစိုးရသည် အမျိုးသားဆိုင်ရာ မူဝါဒများအားလုံး ချမှတ်ပြီး ပြည်နယ်ဒေသဆိုင်ရာအစိုးရများမှ ၎င်းမူဝါဒများအား အကောင်အထည်ဖော်ပေးသည့် ဗဟိုချုပ်ကိုင်ဖက်ဒရယ်စနစ်၊ ဒေသဆိုင်ရာအစိုးရများအကြား စီမံခန့်ခွဲမှု၊ စီးပွားရေးနှင့် ဥပဒေပြုရေးကိစ္စရပ်များတွင် ယှဉ်ပြိုင်မှုဖန်တီးပေးထားသည့် ယှဉ်ပြိုင်မှုဖက်ဒရယ်စနစ်၊ ပြည်နယ်အစိုးရများအနေဖြင့် ဗဟိုဖက်ဒရယ်အစိုးရ၏ ဥပဒေ၊ အမိန့်၊ မူဝါဒများအား လက်ခံလိုက်နာ သော်လည်း ၎င်းတို့၏လိုအပ်ချက်၊ လိုလားချက်များအား ဖြည့်စွက်ပြဋ္ဌာန်းထုတ်ပြန်နိုင်သည့် တိုးတက်သော ဖက်ဒရယ်စနစ် အစရှိတဲ့ များပြားတဲ့ ဖက်ဒရယ်စနစ်များထဲက ကိုယ့်နိုင်ငံရဲ့ ရေမြေသဘာဝနဲ့ ကိုက်ညီမယ့် ဖက်ဒရယ်စနစ်မျိုးဖြစ်ဖို့ အထူးအရေးကြီးကြောင်း ဆွေးနွေးလိုပါတယ်။ လေးစားအပ်တဲ့ ပြည်ထောင်စုလွှတ်တော် နာယကနဲ့ ပြည်ထောင်စုလွှတ်တော်ကိုယ်စားလှယ်များ ခင်ဗျာ။ အစီရင်ခံစာအပိုဒ် ၂၄ နဲ့ပတ်သက်ပြီး ဆွေးနွေးလိုပါတယ်။ ပူးပေါင်းကော်မတီက ကျွန်တော် အထက်မှာ ဆွေးနွေးခဲ့တဲ့ ကျွန်တော်တို့နိုင်ငံနဲ့ လိုက်ဖက်မယ့် ဖက်ဒရယ်စနစ်အပါအဝင် ပြည်ထောင်စု လွှတ်တော်ရုံးရဲ့ အမိန့်ကြော်ငြာစာအမှတ်(၁၅/၂၀၁၉)ပါ ဦးတည်ချက်များနဲ့ကိုက်ညီတဲ့ ပြည်ထောင်စုသမ္မတ မြန်မာနိုင်ငံတော် ဖွဲ့စည်းပုံအခြေခံဥပဒေ(၂၀၀၈ ခုနှစ်)ကို ပြင်ဆင်တဲ့ဥပဒေကြမ်းထွက်ရှိဖို့ အတော် ကြိုးစားနိုင်မှရမှာပါ။ ဦးတည်ချက် ၅ ချက်နဲ့ညီတာဖြစ်ဖြစ်၊ မညီတာပဲဖြစ်ဖြစ် ထွက်လာမယ့်ပြင်ဆင်တဲ့ ဥပဒေကြမ်းကို အစီရင်ခံစာအပိုဒ် ၂၄ မှာပါသလို ဖွဲ့စည်းပုံအခြေခံဥပဒေ(၂၀၀၈ ခုနှစ်) အခန်း(၁၂) ဖွဲ့စည်းပုံ အခြေခံဥပဒေ ပြင်ဆင်ခြင်းအခန်းနှင့် ပြည်ထောင်စုလွှတ်တော်ဆိုင်ရာဥပဒေ၊ နည်းဥပဒေတို့ပါ ပြဋ္ဌာန်းချက်များနဲ့ အညီ ဒီအတိုင်းဆက်လက် ဆောင်ရွက်သွားမယ်ဆိုရင်လည်း ယခုအခြေအနေအရ ဘယ်လိုမှအောင်မြင် နိုင်မှာမဟုတ်ပါဘူး။ အောင်မြင်အောင် ပြင်ဆင်နိုင်ဖို့ ပထမဦးဆုံးဆောင်ရွက်ရမှာက ဖွဲ့စည်းပုံအခြေခံဥပဒေ အခန်း(၁၂)ရဲ့ အဓိကပုဒ်မ ၄၃၆ ကို ပြင်ဆင်ရမှာဖြစ်ပါတယ်။ အဲဒီအတွက် အစီရင်ခံစာအပိုဒ် ၁၅ နဲ့ နောက်ဆက်တွဲဇယားစာမျက်နှာ ၃၀၂၊ ၃၀၃၊ ၃၀၄၊ ၃၀၅ မှာပါရှိတဲ့ ပြင်ဆင်၊ ဖြည့်စွက်၊ ပယ်ဖျက်ရန် စုစည်းချက်များကို သေချာစွာ ဝိုင်းဝန်းဆွေးနွေး ပြင်ဆင်ပေး ပြီးမှသာ ကျန်ရှိတဲ့ ဖွဲ့စည်းပုံအခြေခံဥပဒေရဲ့ အခြားပုဒ်မများကို ပြင်ဆင်ဆောင်ရွက်နိုင်မှာဖြစ်ပါကြောင်း ဆွေးနွေးလိုက်ရပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒေါက်တာစိုင်းဆိုင်ကျောက်ဆမ် ရှမ်းပြည်နယ် မဲဆန္ဒနယ်အမှတ်(၆) ဆွေးနွေးဖို့ဖြစ်ပါတယ်။</speech>
<speech><mp id="150">ဒေါက်တာစိုင်းဆိုင်ကျောက်ဆမ်(မဲဆန္ဒနယ်အမှတ်-၆၊ ရှမ်းပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီးနဲ့တကွ လွှတ်တော်တစ်ရပ်လုံးခင်ဗျာ။ ကျွန်တော်ကတော့ ရှမ်းပြည်နယ် မဲဆန္ဒနယ်အမှတ်(၆)မှ ဒေါက်တာစိုင်းဆိုင်ကျောက်ဆမ် ဖြစ်ပါတယ်။ ဖွဲ့စည်းပုံအခြေခံဥပဒေ(၂၀၀၈) ပြင်ဆင်ရေးပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာကို အပြု သဘောဖြင့် အကြံပြုဆွေးနွေးပါမယ့်ခင်ဗျာ။ လေးစားအပ်ပါသော နာယကကြီးခင်ဗျာ။ ဖွဲ့စည်းပုံအခြေခံဥပဒေ ပြင်ဆင်ရေးပူးပေါင်းကော်မတီ ရဲ့ အစီရင်ခံစာမှာ ဖော်ပြထားတဲ့ ပြင်ဆင်ရန်၊ ဖြည့်စွက်ရန်၊ ပယ်ဖျက်ရန် အကြံပြုချက်များကို လေ့လာကြည့်တဲ့ အခါမှာ တချို့အချက်တွေတော့ လတ်တလောပြင်ဆင်နိုင်သလို တချို့အချက်တော့ မိမိနိုင်ငံရဲ့ လက်ရှိ အနေအထားအရ ပြင်ဆင်ရန် မသင့်သေးတဲ့ ပုဒ်မတွေ၊ သတိပြု ဆင်ခြင်ရမယ့် ပုဒ်မတွေလည်း တွေ့ရ ပါတယ်။ လွှတ်တော်ကိုယ်စားလှယ်များကလည်း ဒီအချက်တွေကို ထောက်ပြ ဆွေးနွေးသွားပါတယ်ခင်ဗျာ။ ပြင်ဆင်ခဲ့ပါတယ်။ ယခုထက်ပိုပြီးတော့ ကျယ်ကျယ်ပြန့်ပြန့် ဆောင်ရွက်ခဲ့ပါတယ်။ ပြည်သူလူထုရဲ့ သဘောထား၊ အတတ်ပညာရှင်၊ အသိပညာရှင်များရဲ့ အကြံဉာဏ်ကိုလည်း ယူခဲ့ပါတယ်။ ပြည်သူလူထု အတွက် အကျိုးရှိစေမယ့် ပုဒ်မ၊ ပုဒ်မခွဲတွေကိုလည်း ထပ်မံဖြည့်စွက်ပေးခဲ့ပါတယ်။ ဒုတိယအကြိမ် လွှတ်တော်မှာလည်း ပြင်ဆင်သင့်တဲ့ ပုဒ်မတွေကို အခြေခံဥပဒေရဲ့ အခန်း (၁၂)ပါ ပြဋ္ဌာန်းချက်များနဲ့အညီ ပြင်ဆင်နိုင်ဖို့ ဆောင်ရွက်ခဲ့ပါတယ်။ ကျွန်တော့်အမြင်အရ ပြောရမယ်ဆိုလို့ရှိရင် ဖွဲ့စည်းပုံ အခြေခံဥပဒေမှာ ပြင်ဆင်သင့်တဲ့ ပုဒ်မများ၊ စဉ်းစားသင့်တဲ့ ပုဒ်မများ တွေ့ရှိရပါတယ်။ အမျိုးသား ရင်ကြားစေ့ရေးအတွက် ပြည်နယ်နဲ့ ပြည်မကွာဟမှု နည်းပါးစေရေးအတွက် အများတောင်းဆိုနေတဲ့ တန်းတူညီမျှရေးအတွက် ဒီမိုကရေစီ ဖက်ဒရယ်ပြည်ထောင်စု တည်ဆောက်ရေးအတွက် ဖွဲ့စည်းပုံအခြေခံဥပဒေကိုတော့ ပြင်ဆင် ရမှာဖြစ်ပါတယ်။ ဒါပေမယ့် ပုဒ်မ ၆ ပုဒ်မခွဲ(က)၊ (ခ)၊ (ဂ) ဖြစ်တဲ့ ပြည်ထောင်စုမပြိုကွဲရေး၊ တိုင်းရင်းသား စည်းလုံးညီညွတ်မှုမပြိုကွဲရေး၊ အချုပ်အခြာအာဏာတည်တံ့ခိုင်မြဲရေးကိုတော့ မထိခိုက်အောင် သတိပြုဖို့ လိုပါတယ်ခင်ဗျာ။ ယခု ဖွဲ့စည်းပုံအခြေခံဥပဒေရဲ့ အကြံပြုချက်ထဲမှာ ဒီမိုကရေစီစံနှုန်းနဲ့အညီဖြစ်စေရန်၊ ဗဟို ချုပ်ကိုင် မှုကို လျှော့စေရန်၊ ပြည်နယ်ကို လုပ်ပိုင်ခွင့်အာဏာပိုပေးနိုင်ရန်၊ ဖက်ဒရယ်စနစ်ကို ကျင့်သုံးနိုင်ရန် စတာတွေကို တွေ့ရပါတယ်။ ပုဒ်မ ၉၆ ကိုပြင်ဆင်တာ၊ ပုဒ်မ ၁၈၈ ကို ဖြည့်စွက်တာမျိုး၊ ဇယား ၃၊ ၄၊ ၅ ကို ဇယား ၂ နဲ့ ပေါင်းတာမျိုးတွေ တွေ့ရပါတယ်။ ပထမအကြိမ်လွှတ်တော်တုန်းကလည်း ပြည်နယ်ရဲ့ ဆောင်ရွက်ခွင့်အာဏာဖြစ်တဲ့ ဇယား(၂)ကို ဖြည့်စွက်ပေးခဲ့ပါတယ်။ နာယကကြီးခင်ဗျာ။ ပထမအကြိမ်လွှတ်တော်တုန်းက ပြင်ဆင်ချက်အချို့ ကို Power Point ဖြင့် တင်ပြခွင့်ပြုပါရန် တင်ပြအပ်ပါတယ်။ ဒါက ပထမအကြိမ် လွှတ်တော်တုန်းက ပြင်ဆင်ထားတဲ့ အချက်တွေ ဖြစ်ပါတယ်ခင်ဗျာ။ ဇယား ၂ မှာ ၃၄ ချက်၊ ဇယား ၅ မှာ ၂၀ ချက်၊ စုစုပေါင်း ၅၄ ချက်ကို ပြင်ဆင်ထားခဲ့ ပါတယ်။ Slide 2 စွမ်းအင်နဲ့ လျှပ်စစ်၊ သစ်တောကဏ္ဍမှာ ပုဒ်မ(ဈ)ကို ထပ်မံဖြည့်စွက်ထားပါတယ်။ ပြည်ထောင်စုက ပြဋ္ဌာန်းထားတဲ့ ဥပဒေနဲ့အညီ တိုင်းဒေသကြီးနဲ့ ပြည်နယ်အတွင်း ဆောင်ရွက်ခွင့်ရှိသည့် ကျောက်မျက်နဲ့ အသေးစားနဲ့ လက်လုပ်လက်စားလုပ်ငန်းများဆိုပြီးတော့ ပါပါတယ်။ အဲဒါပြင်ဆင် ပေးတဲ့အတွက်ကြောင့် ၂၀၁ရ ခုနှစ်မှာ ကျောက်မျက်ဥပဒေကို ပြင်ဆင်ခဲ့ပါတယ်။ ပြည်နယ်မှာလည်း အသေးစားကျောက်မျက်လုပ်ငန်းဆောင်ရွက်ခွင့် ပေးလာခဲ့ပါတယ်။ ဒါနောက် စီးပွားရေးကဏ္ဍမှာ တည်းခိုခန်းနဲ့ ခရီးသွားလုပ်ငန်းတွေကို ပြင်ဆင်ပေးပါတယ်။ အဲဒါကြောင့် ဒီမှာ တိုင်းနဲ့ ပြည်နယ်မှာလည်း ၂၀၁၈ မှာ ခရီးသွားလုပ်ငန်းဥပဒေ ပြင်ဆင်ပေးတဲ့ အတွက်ကြောင့် တိုင်းနဲ့ ပြည်နယ်မှာလည်း လုပ်ပိုင်ခွင့်တွေ ပိုလာတယ်။ ဒါက ဘဏ္ဍာရေးနဲ့ စီမံကိန်းကဏ္ဍမှာလည်း ဝင်ငွေခွန်၊ ကုန်သွယ်လုပ်ငန်းခွန် ခွင့်ပြုပေးပါတယ်။ အဲဒီအကျိုးဆက်က ကျွန်တော်တို့ တိုင်းနဲ့ပြည်နယ်မှာ ကောက်ခံရရှိတဲ့အခွန်မှ အထူးကုန်စည်ခွန် ၁၅ ရာခိုင်နှုန်း၊ ဝင်ငွေခွန် ၅ ရာခိုင်နှုန်း၊ တံဆိပ်ခေါင်းခွန် ၅ ရာခိုင်နှုန်း၊ ကုန်သွယ်ခွန် ၁၅ ရာခိုင်နှုန်း ပြည်နယ်ကို ခွဲပေးတာ ဖြစ်ပါတယ်။ အဲဒါကြောင့် ဒီလိုပြင်ဆင်ပေးခြင်းအားဖြင့် ဒီ Power Sharing တွေ Tax Sharing တွေပိုပေး ထားတာ ဖြစ်ပါတယ်။ ပြည်နယ်ကို Decentralization ပိုပေးတာ ဖြစ်ပါတယ်။ လေးစားအပ်ပါသော နာယကကြီးခင်ဗျာ။ ယခုကျွန်တော်တင်ပြထားတဲ့ Slide ပါအတိုင်း ပြည်သူ့ အကျိုးအတွက် ဆောင်ရွက်ပေးဖို့ လိုအပ်လာမယ်ဆိုလို့ရှိရင်တော့ ဖွဲ့စည်းပုံအခြေခံဥပဒေကို ဥပဒေနဲ့ အညီ ပြင်ဆင်ရမှာဖြစ်ပါတယ်။ ပြီးပြည့်စုံတဲ့ ဖွဲ့စည်းပုံအခြေခံဥပဒေဆိုတာ မရှိပါဘူး။ ပြည်သူ့အကျိုးစီးပွား အတွက် လိုအပ်လာမယ်ဆိုလို့ရှိရင်တော့ ပြင်ပေးရမှာဖြစ်ပါတယ်။ ခုနကပြောသလို ဒို့တာဝန်အရေးသုံးပါး ကိုတော့ မထိခိုက်ဖို့ သတိပြုရပါမယ်။ အခု ကိုယ်စားလှယ်များလည်း အခြေခံဥပဒေကို ပြင်ဆင်ခြင်းကို ကန့်ကွက်တာမဟုတ်ပါဘူး။ နိုင်ငံတော် ဖွဲ့စည်းပုံအခြေခံဥပဒေ ပြင်ဆင်ရေး ပူးပေါင်းကော်မတီတစ်ရပ် ဖွဲ့စည်းပြီးတော့ ပြင်ဆင်လုပ်ဆောင်နေခြင်းတွေဟာ ဖွဲ့စည်းပုံအခြေခံဥပဒေအခန်း (၁၂)ပါ ပြဋ္ဌာန်းချက် များနဲ့ ညီညွတ်မှုမရှိဘူးလို့ ယူဆလို့ ကန့်ကွက်နေကြတာ ဖြစ်ပါတယ်ခင်ဗျာ။ ပြီးခဲ့တဲ့ မေလတုန်းကလည်း ပြည်ထောင်စုလွှတ်တော်၌ ၂၉-၁-၂၀၁၉ ရက်နေ့မှာ တင်သွင်းထားတဲ့ နိုင်ငံတော် ဖွဲ့စည်းပုံအခြေခံဥပဒေ ပြင်ဆင်ရေးပူးပေါင်းကော်မတီတစ်ရပ် ပြင်ဆင်ရန် တိုက်တွန်းကြောင်းအဆိုကို အတည်ပြုပြီးတော့ ဖွဲ့စည်းပုံအခြေခံဥပဒေ ပြင်ဆင်ရေးပူးပေါင်းကော်မတီနဲ့ ဖွဲ့စည်းပြီး လုပ်ဆောင်နေခြင်းဟာ ဖွဲ့စည်းပုံ အခြေခံဥပဒေပါ ပြဋ္ဌာန်းချက်များနဲ့ ညီညွတ်ခြင်းရှိ မရှိ။ နိုင်ငံတော်ဖွဲ့စည်းပုံအခြေခံဥပဒေခုံရုံးရဲ့ သဘောထားကိုရယူရန်၊ ဖွဲ့စည်းပုံအခြေခံဥပဒေပုဒ်မ ၃၂၆ ပုဒ်မခွဲ(ဃ)အရ အမျိုးသားလွှတ်တော် ကိုယ်စားလှယ် ၂၅ ဦးရဲ့ ကိုယ်စား ကျွန်တော် တင်သွင်းခဲ့ပါသေးတယ်။ ဆွေးနွေးရန် သတ်မှတ်ချိန်ပြည့်သဖြင့် မိုက်ပိတ်သွားသည်။</speech>
<speech type="speaker">ဦးရည်မွန်(ခေါ်)ဦးတင်သစ် ပုဗ္ဗသီရိမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1484">ဦးရည်မွန်(ခေါ်) ဦးတင်သစ်(ပုဗ္ဗသီရိမဲဆန္ဒနယ်၊ မန္တလေးတိုင်းဒေသကြီး)</mp>လေးစားအပ်တဲ့ ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါခင်ဗျာ။ ကျွန်တော်က ပုဗ္ဗသီရိမဲဆန္ဒနယ်က ဦးရည်မွန် ဖြစ်ပါတယ်။ အခြေခံဥပဒေပြင်ဆင်ရေး ပူးပေါင်းကော်မတီရဲ့ အစီရင်ခံစာနဲ့ လုပ်ဆောင်ချက် များအပေါ် ထောက်ခံဆွေးနွေးသွားမှာ ဖြစ်ပါတယ်။ အခြေခံဥပဒေပြင်ဆင်ရေးနဲ့ပတ်သက်ရင် ကျွန်တော်တို့နိုင်ငံမှာ အင်မတန်သင်ခန်းစာယူဖို့ကောင်းတဲ့ သမိုင်းအတွေ့အကြုံတစ်ခုရှိပြီး ဖြစ်ပါတယ်။ ဒါကတော့ လွတ်လပ်ရေးခေတ် ၁၉၄ရ အခြေခံဥပဒေကို လက်တွေ့ ကျင့်သုံးပြီးတဲ့နောက် ၁၀ နှစ်ဝန်းကျင်အကြာ ၁၉၅၈၊ ၁၉၆၂ ကာလအတွင်း ပေါ်ပေါက်ခဲ့တဲ့ အခြေခံဥပဒေ ပြင်ဆင်ရေးလှုပ်ရှားမှုပဲ ဖြစ်ပါတယ်။ ဒီလှုပ်ရှားမှုဟာ ၆၂ ခု မတ်လ ၂ ရက်မှာ တော်လှန်ရေးကောင်စီက အာဏာသိမ်းယူလိုက်ခြင်းအားဖြင့် မကြေမလည်နဲ့ တစ်ခန်းရပ်ခဲ့ရတယ်ဆိုတာ အားလုံးအသိပဲ ဖြစ်ပါတယ်။ တကယ်လို့သာ သူ့ခေတ်သူ့အခါအရ နိုင်ငံရေးအင်အားစုတွေ တိုင်းရင်းသား အင်အားစုတွေအကြား အကျေ အလည် ဆွေးနွေးညှိနှိုင်းကြခြင်းအားဖြင့် သင့်တင့်လျောက်ပတ်တဲ့ ဖွဲ့စည်းပုံပြင်ဆင်မှုကိုသာ ဆောင်ရွက် နိုင်ခဲ့မယ်ဆိုရင် ကျွန်တော်တို့နိုင်ငံရဲ့ ကံကြမ္မာဟာ တစ်မျိုးတစ်ဖုံ ဖြစ်ပေါ်ပြောင်းလဲခဲ့ဖွယ် ရှိတယ်လို့ မှန်းဆနိုင်ပါတယ်။ ဒီကနေ့ဆိုရင်လည်း ၂၀၀၈ ဖွဲ့စည်းပုံကို လက်တွေ့ကျင့်သုံးလာခဲ့တာ ၁၀ နှစ်ဝန်းကျင်ရှိပါပြီ။ ရ ဒီအခြေခံဥပဒေဟာ သင့်လျော်သလို ပြန်လည်သုံးသပ် ပြင်ဆင်ဖို့ ာက်ပြီလို့ ပြောနိုင်ပါတယ်။ အခြေအနေကလည်း ပေးနေပါပြီ။ ဘယ်လိုအခြေအနေပေးသလဲ။ ပြည်ထောင်စုပြိုကွဲ မှာကို စိုးရိမ်ရတဲ့ စိတ်ပူပန်ကြောင့်ကျရတဲ့အခြေအနေက လွန်မြောက်ခဲ့ပြီလို့ ကျွန်တော်တို့ ပြောနိုင်ပါတယ်။ တစ်ချိန်တုန်းကတော့ တိုင်းရင်းသားတွေအကြား ပြည်ထောင်စုကခွဲထွက်ပြီး သီးခြားစီနေထိုင်ကြဖို့ဆိုတဲ့ စဉ်းစားချက်ဟာ ရှိတန်သလောက်ရှိခဲ့တာ ဖြစ်ပါတယ်။ ဒီကနေ့မှာတော့ အနာဂတ်နိုင်ငံတော်ကို ဒီမိုကရေစီနဲ့ ဖက်ဒရယ်စနစ်အခြေခံတဲ့ ပြည်ထောင်စုတည်ထောင်ပြီး အတူလက်တွဲနေထိုင်သွားကြဖို့ဆိုတာ အင်အားစု အားလုံး စိတ်ဒုန်းဒုန်းချပြီးဖြစ်တယ်လို့ နားလည်ရပါတယ်။ . အခြေခံဥပဒေကိုမပြင်ဘဲ ဒီအတိုင်းဆက်ပြီး စခန်းသွားလို့ရောမရဘူးလားလို့ မေးစရာရှိပါတယ်။ ပြည်ထောင်စု မပြိုကွဲဖို့အတွက် လက်နက်နဲ့၊ အင်အားနဲ့ ထိန်းထားလို့ရကောင်းရပါမယ်။ တိုင်းရင်းသား စည်းလုံးညီညွတ်မှု ဆိုတာကတော့ လက်နက်နဲ့ တည်ဆောက်လို့ ရကောင်းတဲ့အရာ မဟုတ်ပါဘူး။ ပြည်ထောင်စုသားတွေအကြား သဘောတူကြည်ဖြူမှုနဲ့သာ ရနိုင်တဲ့အရာဖြစ်ပါတယ်။ အချုပ်အခြာအာဏာ တည်တံ့ခိုင်မြဲရေးဆိုတာကတော့ ပိုပြီးတောင် နက်နဲပါတယ်။ အင်းအားပေါင်း ပေါင်းစုံ စုံညီအားကောင်းဖို့ လိုအပ်ပါလိမ့်မယ်။ နိုင်ငံရေးအင်အား၊ စီးပွားရေးအင်အား၊ ပညာအင်အား၊ ယဉ်ကျေးမှုအင်အား၊ စစ်အင်အား၊ အဆွေခင်ပွန်းအင်အား ပေါင်းစုံလိုအပ်တာ ဖြစ်ပါတယ်။ လက်နက်နဲ့ဖိစီးလွှမ်းမိုးထားတဲ့ ပြည်ထောင်စု တစ်ခုတည်းမှာ မတတ်သာလို့ နေရပေမယ့် ဘယ်သူမှတော့ စိတ်ရဲ့ ချမ်းသာမှုကို ရရှိကြမှာ မဟုတ်ပါဘူး။ ဖွဲ့စည်းပုံကို ပြင်နိုင်ရင်ဘာအကျိုးရှိမလဲ။ ငြိမ်းချမ်းရေးနဲ့ ပိုနီးလာမယ်။ လက်နက်ကိုင်ပဋိပက္ခ ချုပ်ငြိမ်းမှုနဲ့ ပိုနီးလာမယ်။ ဒီမိုကရေစီဖက်ဒရယ်ပြည်ထောင်စုနဲ့ ပိုနီးလာမယ်။ ငြိမ်းချမ်းတာနဲ့အမျှ လူမှု စီးပွားရေးအခြေအနေလည်း ပိုကောင်းလာဖို့ရှိပါတယ်။ အထူးသဖြင့် ဖွဲ့စည်းပုံပြင်နိုင်တယ်ဆိုတာက ကျွန်တော်တို့နိုင်ငံရဲ့ ဂုဏ်သိက္ခာပါ။ နိုင်ငံရေးပြဿနာကို နိုင်ငံရေးနည်းနဲ့ ငြိမ်းငြိမ်းချမ်းချမ်း ဖြေရှင်း နိုင်စွမ်းနဲ့ စိတ်ယဉ်ကျေးမှုအဆင့်မြှင့်တဲ့ လူ့အဖွဲ့အစည်းတစ်ခုအဖြစ် နိုင်ငံတကာရဲ့ လေးစားသိမှတ်မှုကို ခံယူရဖို့ရှိပါတယ်။ ဖွဲ့စည်းပုံမပြင်နိုင်ရင်ရော ဘာနစ်နာမလဲ။ ဒီမိုကရေစီသဘောအရ ပြည်သူက ရွေးကောက် တင်မြှောက်တဲ့ အစိုးရတစ်ရပ်က အုပ်ချုပ်တယ်ဆိုပေမယ့် ဒီအစိုးရဟာ တိုင်းရေးပြည်ရာကိစ္စတွေမှာ အပြည့်အဝ တာဝန်ယူခွင့်မရတဲ့ အခြေအနေပါ။ ပိုပြီးနှစ်နာတာကတော့ ပြည်သူတွေအနေနဲ့ အကြောင်း တစ်စုံတစ်ရာရှိရင် အစိုးရအပေါ် အပြည့်အဝ တာဝန်ခံခိုင်းဖို့ အခွင့်မသာတဲ့ အခြေအနေဖြစ်ပါတယ်။ တာဝန် ယူခွင့်နဲ့ တာဝန်ခံမှု အပြည့်အဝရှိတဲ့ အစိုးရမျိုးကိုရမှ ကျွန်တော်တို့က ဒီမိုကရေစီနိုင်ငံ ဖြစ်ပြီလို့ ပြောနိုင် မှာပါ။ အခု ကျွန်တော်တို့ ပြည်ထောင်စုလွှတ်တော်က ဆောင်ရွက်နေတဲ့ အခြေခံဥပဒေပြင်ဆင်ရေး လုပ်ငန်းစဉ်ဟာ အကျိုးရှိ မရှိ ဆက်ပြီးတော့ ဆွေးနွေးချင်ပါတယ်။ ၄၅ ဦးကော်မတီမှာပါဝင်သူအားလုံးကတော့ အပြုသဘောဆောင်တဲ့စိတ်ဓာတ်နဲ့ တက်တက်ကြွကြွ ပူပေါင်းပါဝင်ဆောင်ရွက်နေကြတာ ဖြစ်ပါတယ်။ Power Point အသုံးပြုခွင့်ပေးပါခင်ဗျား။ ဒီလုပ်ငန်းစဉ်ကြောင့်ပဲ ကျွန်တော်တို့ဟာ တစ်ယောက်ရင်ထဲတစ်ယောက် ဝင်ကြည့်ခွင့်ရကြတယ်။ တစ်ယောက်အသံတစ်ယောက် နားထောင်ခွင့်ရကြတယ်။ တစ်ယောက်သဘောထား တစ်ယောက်တီးခေါက် ခွင့်ရကြတယ်။ အပြန်အလှန်နားလည်မှု အပြန်အလှန်ယုံကြည်မှုဆိုတာ ဘုံသဘောတူညီမှုတစ်ရပ် ဖော်ထုတ် နိုင်ဖို့အတွက် မရှိမဖြစ်လိုအပ်တဲ့ ရှေ့ပြေးအခြေအနေဖြစ်တာမို့ ဒီလုပ်ငန်းစဉ်အကျိုးရှိတယ်ဆိုတာကိုတော့ ၄၅ ဦး ကော်မတီ ဝင်များ သဘောကြိုက်ညီကြလိမ့်မယ်လို့ ယုံကြည်ပါတယ်။ ဆက်ပြီးတော့ အခြေခံဥပဒေ ပြင်ဆင်ရေးလုပ်ငန်းစဉ်ကို အခန်း (၁၂)နဲ့ ဆီလျော်အောင် ဆောင်ရွက် နိုင်ဖို့လိုအပ်တဲ့ ဖွဲ့စည်းပုံအခြေခံဥပဒေ ပြင်ဆင်ရေးဥပဒေမူကြမ်းတစ်ရပ် ပေါ်ပေါက်လာတဲ့အထိ ဆက်လက် ပြီးတော့ ဆောင်ရွက်သွားကြမှာလည်း ဖြစ်ပါတယ်။ အခုကျွန်တော်တို့နိုင်ငံမှာ ပိုပြီးဒီမိုကရေစီပီသတဲ့ ပိုပြီးဖက်ဒရယ်သက်ဝင်တဲ့ ဖွဲ့စည်းပုံ တစ်ခုဖြစ်အောင် ပြုပြင်ပြောင်းလဲဖို့တာဝန်ဟာ ကျွန်တော်တို့ ပြည်ထောင်စုလွှတ်တော်ကြီးရဲ့ ရှေ့မှောက်ကို ရောက်ရှိနေပါပြီ။ အဲ့ဒီတော့ ဒါဟာအခွင့်အလမ်းလည်း ဖြစ်ပါတယ်။ ဒီအခွင့်အလမ်းကို ကျွန်တော်တို့ အမိအရ ဆုပ်ကိုင်ပြီးတော့ ခေတ်တာဝန်ကျေပွန်တဲ့ လွှတ်တော်ကိုယ်စားလှယ်များ ဖြစ်အောင် ဆောင်ရွက် သင့်ကြပါတယ်။ နိုင်ငံအတွက် သမိုင်းသစ်ကိုရေးဖို့ ဲ့ အခြေအနေပါ။ အားလုံးကို ကျေးဇူး တင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ(၂၀၀၈ ခုနှစ်) ပြင်ဆင်ရေးပူးပေါင်းကော်မတီ၏ အစီရင်ခံစာအပေါ် လွှတ်တော် ကိုယ်စားလှယ်များရဲ့ ဆွေးနွေးခြင်းအစီအစဉ်ပြီးဆုံးပါပြီ။ အထက်ပါကိစ္စနဲ့စပ်လျဉ်းပြီး ကျန်ရှိတဲ့အစီအစဉ်များ ဆက်လက်ဆောင်ရွက်မယ့် နေ့ရက်ကို ထပ်မံအသိပေးမည်ဖြစ်ကြောင်း ကြေညာပါတယ်။</speech>
</bill>
</section>
</discussion>
<postface><title>ပြည်ထောင်စုလွှတ်တော် နာယက က အစည်းအဝေးသတ္တမနေ့ ရပ်နားကြောင်းနှင့် အဋ္ဌမနေ့ ကျင်းပမည့် နေ့ရက်နှင့်ကြေညာခြင်း</title>
<speech type="speaker">အစီအစဉ်(၆) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ (၁၃)ကြိမ် မြောက်ပုံမှန်အစည်းအဝေး သတ္တမနေ့အစီအစဉ်ကို ရပ်နားပါမယ်။ အစည်းအဝေး အဋ္ဌမနေ့ကို ၂၀၁၉ ခုနှစ်၊ သြဂုတ်လ ၅ ရက် (တနင်္လာနေ့) နံနက် ၁၀ နာရီ ကျင်းပပြုလုပ်မည်ဖြစ်ကြောင်းနှင့် ယနေ့အတွက် အစည်းအဝေး ပြီးဆုံးကြောင်း ကြေညာပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျာ။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။ ဒုတိယအကြိမ် ပြည်ထောင်စုလွှတ်တော် (၁၃)ကြိမ်မြောက်ပုံမှန်အစည်းအဝေး သတ္တမနေ့ အစည်းအဝေးကို မွန်းလွဲ ၁၂:၅၅ နာရီတွင် ရပ်နားပါသည်။</speech>
</postface>
</transcript>
</doc>
