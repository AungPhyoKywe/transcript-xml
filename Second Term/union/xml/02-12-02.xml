<doc>
<docinfo>
<docno>02-12-02.xml</docno>
<pdf>02-12-02.pdf</pdf>
<term value="02">ဒုတိယအကြိမ်</term>
<session value="12" />
<sittingday value="02" />
<legislature value="union">ပြည်ထောင်စုလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် (၁၂)ကြိမ်မြောက်ပုံမှန်အစည်းအဝေး ဒုတိယနေ့မှတ်တမ်း</title>
<date>၁၃၈၁ ပြည့်နှစ်၊ တန်ခူးလပြည့်ကျော် ၁၁ ရက် (၂၀၁၉ ခုနှစ်၊ ဧပြီလ ၃၀ ရက်)(အင်္ဂါနေ့)</date>
</docinfo>
<transcript>
<preface>
<p>နေပြည်တော်ရှိ ပြည်ထောင်စုလွှတ်တော် အစည်းအဝေးခန်းမတွင် ဒုတိယအကြိမ် ပြည်ထောင်စု လွှတ်တော် (၁၂)ကြိမ်မြောက်ပုံမှန်အစည်းအဝေး ဒုတိယနေ့ကို နံနက် ၁၀:ဝဝ နာရီင်ကျင်းပ ပါသည်။ ပြည်ထောင်စုလွှတ်တော် အစည်းအဝေးတွင် နာယကအဖြစ် ပြည်သူ့လွှတ်တော် ဥက္ကဋ္ဌ ဦးတီခွန်မြတ်က ဆောင်ရွက်ပြီး အခမ်းအနားမှူးအဖြစ် ပြည်ထောင်စုလွှတ်တော်ရုံး ညွှန်ကြားရေးမှူးချုပ် ဦးကျော်စိုးက ဆောင်ရွက်ပါသည်။</p>
<title>ပြည်ထောင်စုလွှတ်တော် နာယက နေရာယူခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် (၁၂)ကြိမ်မြောက်ပုံမှန်အစည်းအဝေးရဲ့ ဒုတိယနေ့အစီအစဉ် စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျာ။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="speaker">အားလုံးမင်္ဂလာပါခင်ဗျား။</speech>
<speech type="mc">အားလုံး ထိုင်နိုင်ကြပါပြီခင်ဗျား။ ပြည်ထောင်စုလွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်း ကြေညာခြင်း ၊</speech>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယအကြိမ် ပြည်ထောင်စုလွှတ်တော် (၁၂)ကြိမ်မြောက် ပုံမှန်အစည်းအဝေး ဒုတိယနေ့မှာ ပြည်ထောင်စု လွှတ်တော်ကိုယ်စားလှယ်များ စိစစ်ရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်ထောင်စုလွှတ်တော် ကိုယ်စားလှယ်ဦးရေ စုစုပေါင်း ၆၅ရ ဦး ရှိပြီး ဒီကနေ့ အစည်းအဝေးကို ၅၆၂ ဦး တက်ရောက်ပါတယ်။ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်းရဲ့ ၈၅.၅၄ ရာခိုင်နှုန်းရှိပြီး သုံးပုံတစ်ပုံထက်ကျော်လွန်တဲ့အတွက် ပြည်ထောင်စုလွှတ်တော်ဆိုင်ရာ ဥပဒေပုဒ်မ ၂၀ နဲ့ နည်းဥပဒေ ၁၂ နည်းဥပဒေခွဲ(ခ)တို့အရ အစည်းအဝေးအထမြောက်ကြောင်းနဲ့ စတင်ကျင်းပကြောင်း ကြေညာပါတယ်။</speech>
<title>ပြည်ထောင်စုလွှတ်တော် (၁၂)ကြိမ်မြောက်ပုံမှန်အစည်းအဝေး ဒုတိယနေ့ အစီအစဉ် ကြေညာခြင်း</title>
<speech type="speaker">အစီအစဉ်(၃) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယ အကြိမ် ပြည်ထောင်စုလွှတ်တော် (၁၂) ကြိမ်မြောက် ပုံမှန်အစည်းအဝေး ဒုတိယနေ့ အစီအစဉ်ကို လွှတ်တော် ကိုယ်စားလှယ်များထံ ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်။</speech>
<title>အစည်းအဝေးမတက်ရောက်နိုင်သော ပြည်ထောင်စုလွှတ်တော် ကိုယ်စားလှယ်များအတွက် ခွင့်ပန်ကြားခြင်းနှင့် အစည်းအဝေးတက်ရောက်မှုအခြေအနေကို မှတ်တမ်းတင်ခြင်း</title>
<speech type="speaker">အစီအစဉ်(၄) ဖြစ်ပါတယ်။ ဒီကနေ့ အစည်းအဝေးကို မတက်ရောက်နိုင်တဲ့ ပြည်ထောင်စုလွှတ်တော် ကိုယ်စားလှယ်များအတွက် ပြည်ထောင်စုလွှတ်တော် ကိုယ်စားလှယ်များစိစစ်ရေး ကော်မတီက ခွင့်ပန်ကြားဖို့ ဖြစ်ပါတယ်။</speech>
<speech><mp id="1249">ဦးမောင်မောင်လတ်(အတွင်းရေးမှူး၊ ကိုယ်စားလှယ်များစိစစ်ရေးကော်မတီ)</mp>လေးစားအပ် ပါသော ပြည်ထောင်စုလွှတ်တော် နာယကကြီးခင်ဗျာ။ ယနေ့ ကျင်းပပြုလုပ်တဲ့ ဒုတိယအကြိမ် ပြည်ထောင်စု လွှတ်တော် (၁၂)ကြိမ်မြောက် ပုံမှန်အစည်းအဝေး ဒုတိယနေ့ ၃၀-၄-၂၀၁၉ ရက်နေ့မှာ အစည်းအဝေးသို့ တက်ရောက်နိုင်ခြင်းမရှိသော ပြည်ထောင်စုလွှတ်တော် ကိုယ်စားလှယ်များရဲ့ကိုယ်စား စစ်ကိုင်းတိုင်းဒေသကြီး၊ မဲဆန္ဒနယ်အမှတ်(၉)မှ အမျိုးသားလွှတ်တော်ကိုယ်စားလှယ်၊ ပြည်ထောင်စုလွှတ်တော် ကိုယ်စားလှယ်များ စိစစ်ရေးကော်မတီ အတွင်းရေးမှူးဖြစ်သူ ကျွန်တော် ဦးမောင်မောင်လတ်က ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက်နိုင်ခြင်းမရှိသော ပြည်ထောင်စုလွှတ်တော် ကိုယ်စားလှယ်များမှာ - - ဦးဂျီဖုန်ဆားရ် နောင်မွန်း၊ - ဦးထွန်းထွန်းနိုင် ကနီ၊ - ဦးထွန်းဝင်း ကျွန်းလှ၊ ဦးစောသလေးစော ရွှေကျင်၊ - ဦးမြင့်ဦး သနပ်ပင်၊ - ဦးစိန်ဟန် ကံမ၊ - ဒေါက်တာတင်အောင် ကျောက်ဆည်၊ - ဦးနိုင်ထူးအောင် နွားထိုးကြီး၊ - ဦးလှဌေးဝင်း ဇေယျာသီရိ၊ - ဒေါက်တာသန်းဝင်း မြောက်ဥက္ကလာပ၊ - ဦးဘိုဘိုဦး စမ်းချောင်း၊ - ဒေါက်တာစိန်မြအေး ဒလ၊ - ဦးစိုးသူရထွန်း ကွမ်းခြံကုန်း၊ - ဦးကျော်မင်း - ဦးထွန်းမြင့် ဗဟန်း၊ - ဦးသန်းအောင် ငပုတော၊ - ဒေါက်တာအေးကြူ လပွတ္တာ၊ - ဦးနိုင်ကိုကို ကချင်-၁၂၊ - ဒေါ်နော်ဆာမူထူး ကရင်-၁၁၊ - ဒေါ်နန်းမိုးမိုးထွေး ကရင်-၄၊ - ဦးစောလှားဖောင် ကရင်-၁၂၊ - ဦးဝှေ့တင်း ချင်း-၁၁၊ - ဒေါက်တာလင်းဝေဖြိုးလတ် တနင်္သာရီ-၅၊ - ဒေါ်ရွှေရွှေစိန်လတ် - ဦးမောင်မောင်ဆွေ မန္တလေး-၉၊ - ဒေါ်သီရိရတနာ မွန်-၁၂၊ - ဒေါက်တာဇော်လင်းထွဋ် မွန်-၉၊ - ဒေါ်ထုမေ ရခိုင်-၁၁၊ - ဒေါက်တာမြတ်ဉာဏစိုး ရန်ကုန်-၃၊ - ဦးမန်းထွန်းကြိုင် ဧရာဝတီ-၆ နှင့် ဦးကြည်ဝင်း ဧရာဝတီ-၁၂ တို့ဖြစ်ကြပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြုထားသူ ၆၄ ဦးရှိပြီး၊ ယနေ့ခွင့်ပန် ကြားသူ ၃၁ ဦး ဖြစ်တဲ့အတွက် စုစုပေါင်းခွင့်ပန်ကြားသူ ၉၅ ဦးဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနဲ့ ယနေ့ ခွင့်ပန်ကြားသူ ပြည်ထောင်စုလွှတ်တော်ကိုယ်စားလှယ် ၃၁ ဦးအား ခွင့်အဖြစ်သတ်မှတ် ခွင့်ပြုပေး နိုင်ပါရန် လေးစားစွာ တင်ပြအပ်ပါတယ်ခင်ဗျာ။</speech>
<speech type="speaker">ခွင့်ပန်ကြားသူအားလုံးကို ခွင့်ပြုပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် (၁၂)ကြိမ်မြောက်ပုံမှန်အစည်းအဝေး ဒုတိယနေ့ကို တက်ရောက်ခွင့်ရှိတဲ့ လွှတ်တော်ကိုယ်စားလှယ် ၆၅ရ ဦး၊ ယခင်က ခွင့်ပြုထားသူ ၆၄ ဦး၊ ယနေ့ခွင့်ပန်၍ ခွင့်ပြုထားသူ ၃၁ ဦး ဖြစ်တဲ့အတွက် ခွင့်ပြုထားသူစုစုပေါင်း ၉၅ ဦးဖြစ်ပြီး ခွင့်မဲ့ပျက်ကွက်သူ မရှိပါ။ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေ တင်ပြချက်ကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">ပြည်ထောင်စုလွှတ်တော်က သဘောတူတဲ့အတွက် ပြည်ထောင်စုလွှတ်တော် ဆိုင်ရာ နည်းဥပဒေ ၄ နည်းဥပဒေခွဲ(ခ)အရ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value="Bill">
<bill>
<title>၂၀၁၈-၂၀၁၉ ခု၊ ဘဏ္ဍာရေးနှစ်အတွက် ပြည်ထောင်စု၏ နောက်ထပ်ဘဏ္ဍာငွေခွဲဝေသုံးစွဲရေး ဥပဒေကြမ်းနှင့်စပ်လျဉ်း၍ ပြည်ထောင်စုအစိုးရအဖွဲ့ ကိုယ်စား စီမံကိန်းနှင့်ဘဏ္ဍာရေး ဝန်ကြီးဌာနက လွှတ်တော်သို့ တင်သွင်းခြင်း</title>
<speech type="speaker">အစီအစဉ်(၅) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ၂၀၁၈၂၀၁၉ ခု၊ ဘဏ္ဍာရေးနှစ်အတွက် ပြည်ထောင်စု၏ နောက်ထပ်ဘဏ္ဍာငွေ ခွဲဝေသုံးစွဲရေးဥပဒေကြမ်းကို ပြည်ထောင်စုလွှတ်တော်ဆိုင်ရာ နည်းဥပဒေ ၉၂ နည်းဥပဒေခွဲ(က)နဲ့အညီ ပြည်ထောင်စုအစိုးရအဖွဲ့ကိုယ်စား စီမံကိန်းနှင့်ဘဏ္ဍာရေးဝန်ကြီးဌာနက လွှတ်တော်သို့ တင်သွင်းဖို့ ဖြစ်ပါတယ်။</speech>
<speech><agency id="27">ဦးစိုးဝင်း(ပြည်ထောင်စုဝန်ကြီး၊ စီမံကိန်းနှင့် ဘဏ္ဍာရေးဝန်ကြီးဌာန)</agency>လေးစားအပ်ပါသော ပြည်ထောင်စုလွှတ်တော်နာယကကြီး၊ အမျိုးသားလွှတ်တော်ဥက္ကဋ္ဌကြီး၊ လွှတ်တော်ကိုယ်စားလှယ်များ၊ ဖိတ်ကြားထားသော ပြည်ထောင်စုအဆင့် အဖွဲ့ အစည်းဝင်များ၊ ဧည့်သည်တော်များအားလုံး မင်္ဂလာ အပေါင်းနှင့် ပြည့်စုံကြပါစေရန် ဆုမွန်ကောင်းတောင်းရင်း ဂါရဝပြု နှုတ်ခွန်းဆက်သအပ်ပါတယ်။ ယနေ့ ကျင်းပပြုလုပ်တဲ့ ဒုတိယအကြိမ် ပြည်ထောင်စုလွှတ်တော် (၁၂)ကြိမ်မြောက် ပုံမှန်အစည်းအဝေး ဒုတိယ နေ့မှာ ကျွန်တော့အနေနဲ့ ပြည်ထောင်စုအစိုးရအဖွဲ့ ကိုယ်စား ၂၀၁၈-၂၀၁၉ ဘဏ္ဍာနှစ် ပြည်ထောင်စုရဲ့ ဖြည့်စွက်ခွင့်ပြုငွေစာရင်းနှင့် ပြည်ထောင်စုရဲ့ နောက်ထပ်ဘဏ္ဍာငွေ ခွဲဝေသုံးစွဲရေးဥပဒေကြမ်းကို ရှင်းလင်း တင်ပြမှာဖြစ်ပါတယ်။ Power Point အသုံးပြုခွင့်ပြုပါရန် ပန်ကြားအပ်ပါတယ်။ နာယကကြီးခင်ဗျာ။ လွှတ်တော်ကိုယ်စားလှယ်ကြီးများထံ ၂၀၁၈-၂၀၁၉ ဘဏ္ဍာနှစ် ဖြည့်စွက် ခွင့်ပြုငွေစာရင်း၊ ၂၀၁၈-၂၀၁၉ ဘဏ္ဍာနှစ် ပြည်ထောင်စုရဲ့ ပြုပြင်ပြီးခန့်မှန်းခြေငွေစာရင်း၊ ၂၀၁၈-၂၀၁၉ ဘဏ္ဍာနှစ်၊ ပြည်ထောင်စုရဲ့ နောက်ထပ်ဘဏ္ဍာငွေခွဲဝေသုံးစွဲရေးဥပဒေကြမ်းနဲ့ ဘဏ္ဍာရေးကော်မရှင်ရဲ့ ထောက်ခံတင်ပြချက်တို့ကို ကြိုတင်ဖြန့်ဝေထားပြီးဖြစ်ပါတယ်။ ဖွဲ့စည်းပုံအခြေခံဥပဒေပုဒ်မ ၂၃၀ ပုဒ်မခွဲ(ဂ) ပုဒ်မခွဲငယ်(၁)နဲ့ ပုဒ်မ ၁၀၃၊ ပုဒ်မခွဲ(င)ပါ ပြဋ္ဌာန်းချက် များနဲ့အညီ ပြည်ထောင်စုရဲ့ ဘဏ္ဍာငွေ အရအသုံး ရေးဆွဲတင်ပြခြင်းဆိုင်ရာ ဥပဒေကို ပြင်ဆင်သည့် ဥပဒေ အရ ၂၀၁၈-၂၀၁၉ ဘဏ္ဍာနှစ်၊ ပြည်ထောင်စုရဲ့ နောက်ထပ်ဘဏ္ဍာငွေ ခွဲဝေသုံးစွဲရေးဥပဒေကြမ်းကို ပြည်ထောင်စု အစိုးရအဖွဲ့ က ဘဏ္ဍာရေးကော်မရှင်ရဲ့ ထောက်ခံချက်နဲ့ ပြည်ထောင်စုလွှတ်တော်သို့ တင်ပြရခြင်း ဖြစ်ပါတယ်။ ၂၀၁၈-၂၀၁၉ ဘဏ္ဍာနှစ်အတွက် ထပ်မံသတ်မှတ်ပေးထားတဲ့ ဖြည့်စွက်ခွင့်ပြုငွေများ အပါအဝင် ရငွေသုံးငွေပြောင်းလဲမှုများအရ ပြုပြင်ပြီး ခန့်မှန်းခြေငွေစာရင်း RE ကို မူလခန့်မှန်းခြေငွေစာရင်း BE နဲ့ နှိုင်းယှဉ်သုံးသပ်နိုင်ရန် တင်ပြရေးဆွဲထား ခြင်းဖြစ်ပါတယ်။ နာယကကြီးခင်ဗျာ။ ၂၀၁၈-၂၀၁၉ ဘဏ္ဍာနှစ်အတွက် ပြည်ထောင်စုနဲ့ တိုင်း၊ ပြည်နယ်၊ ဌာန၊ အဖွဲ့အစည်းများရဲ့ ဖြည့်စွက်ခွင့်ပြုငွေ တောင်းခံမှုများကို စိစစ်ရာမှာ လာမယ့်ဘဏ္ဍာနှစ် မူလခန့်မှန်းခြေ ငွေစာရင်း BE မှာ ဆောင်ရွက်နိုင်သည်များကို BE မှာသာတောင်းခံပါရန်၊ ယခုနှစ်အတွင်း သုံးစွဲရန်ကာလ မှာလည်း ဒီဘဏ္ဍာငွေခွဲဝေသုံးစွဲရေးဥပဒေကို ပြည်ထောင်စုလွှတ်တော်က အတည်ပြုပေးမှသာ သုံးစွဲ နိုင်မည်ဖြစ်လို့ ၄ လခန့်သာ ရှိပါသဖြင့် ထို ၄ လခန့်အတွင်း အမှန်တကယ် သုံးစွဲနိုင်မယ့်ကိစ္စများ၊ ဆောင်ရွက်ဆဲစီမံကိန်းများနဲ့ မဖြစ်မနေလိုအပ်လာတဲ့ ကိစ္စများကိုသာ ဦးစားပေးတောင်းခံပါရန် ကြိုတင် အကြောင်းကြားထားပြီးဖြစ်ပါတယ်။ အဲဒီအချက်များနဲ့အညီ အဲဒီအချက်များကိုပဲ အခြေခံပြီးတော့ စိစစ် ခဲ့ပါတယ်။ ဖြည့်စွက်ခွင့်ပြုငွေတောင်းခံမှုများအနက် နိုင်ငံခြားငွေလဲလှယ်နှုန်း ပြောင်းလဲမှုကြောင့် ထပ်မံ လိုအပ်လာတဲ့ အသုံးစရိတ်များ၊ ပင်စင်လစာနှုန်းတိုးမြှင့်လို့ ထပ်မံလိုအပ်လာတဲ့စရိတ်များ၊ မဖြစ်မနေ ပေးချေရမယ့်စရိတ်များ၊ ကုန်သွယ်လုပ်ငန်းခွန်၊ ဝင်ငွေခွန်၊ နိုင်ငံတော်သို့ထည့်ဝင်ငွေ စသည့်နိုင်ငံတော်က ရရှိမယ့် အသုံးစရိတ်များကို ဦးစားပေး၍ ခွင့်ပြုခဲ့ပါတယ်။ ပြည်ပအကူအညီရငွေများနဲ့ ချေးငွေများ ထပ်မံရရှိလာခြင်းကြောင့် လိုအပ်လာတဲ့အသုံးစရိတ်၊ အမှန်တကယ် ထပ်မံလိုအပ်တဲ့ လစာ၊ စရိတ်၊ ဒေသ စရိတ်၊ ပြည်တွင်းအတိုးပေးငွေ၊ ပြည်ပချေးငွေအတွက် အတိုးနဲ့အရင်း ပေးဆပ်ရမည့်ငွေများကိုလည်း ပြန်လည်စိစစ်ခဲ့ပါတယ်။ နာယကကြီးခင်ဗျာ။ ၂၀၁၈-၂၀၁၉ ဘဏ္ဍာနှစ်အတွက် ပြည်ထောင်စုဌာန၊ အဖွဲ့ အစည်းအလိုက် ခွင့်ပြုငွေ တင်ပြတောင်းခံမှုများနှင့် တောင်းခံလာတဲ့ အကြောင်းအရာအသုံးစရိတ် အမျိုးအစားများကို Power Point များမှာတင်ပြထားပါတယ်။ ရငွေအပိုင်းမှာ ပြည်ထောင်စုရဲ့ အခွန်အကောက်ရငွေမှာ မူလ ခန့်မှန်းခြေမှာ ကျပ် ၇,၅၇၅.၉၃၄ ဘီလီယံ လျာထားရာမှ ပြုပြင်ပြီးခန့်မှန်းခြေမှာ ကျပ် ၇,၇၉၀.၂၇၉ ဘီလီယံ လျာထားသဖြင့် ထပ်မံတိုးမြင့် လျာထားငွေကတော့ ကျပ် ၂၁၄.၃၄၅ ဘီလီယံ ဖြစ်ပါတယ်။ မူလ ခန့်မှန်းခြေ ဂျီဒီပီတန်ဖိုး ၁၀၀,၆၉၆.၃၃၆ ဘီလီယံ ဖြစ်လို့ အခွန်ရငွေနဲ့ ဂျီဒီပီ အချိုးဟာ ၇.၁၄ ဖြစ်ပြီး ပြုပြင်ပြီးခန့်မှန်းခြေ ဂျီဒီပီတန်ဖိုး ၁၀၅,၇၁၆.၃၆၄ ဘီလီယံဖြစ်လို့ အခွန်ရငွေနဲ့ ဂျီဒီပီအချိုးဟာ ၇.၃ရ ရာခိုင်နှုန်းဖြစ်ကြောင်း တင်ပြအစီရင်ခံအပ်ပါတယ်။ ဖြည့်စွက်ခွင့်ပြုငွေ တောင်းခံမှုအပါအဝင် ၂၀၁၈၂၀၁၉ ဘဏ္ဍာနှစ်အတွက် ပြည်ထောင်စု၏ ပြုပြင်ပြီးခန့်မှန်းခြေငွေစာရင်းမှာ စုစုပေါင်း ၂၁,၈၆၈.၁၃၃ ဘီလီယံ နှင့် စုစုပေါင်းသုံးငွေ ကျပ် ၂၇,၁၈၈.၀၈၉ ဘီလီယံ ဖြစ်လို့ လိုငွေကျပ် ၅,၃၁၉.၉၅၆ ဘီလီယံ ဖြစ်ပါတယ်။ GDP တန်ဖိုး ၁၅,၇၂၆.၃၆၄ ဘီလီယံ ဖြစ်တဲ့အတွက်ကြောင့်မို့ လိုငွေ GDP တန်ဖိုးအချိုးဟာ ၅.၀၃ ဖြစ်ပါတယ်။ စုစုပေါင်းသုံးငွေ ၂၇,၁၈၈.၀၈၉ ဘီလီယံမှာ ပြည်ထောင်စုမှ တိုင်း/ပြည်နယ်များသို့ ထောက်ပံ့တဲ့ငွေများ ပါဝင်ပါတယ်။ နာယကကြီးခင်ဗျာ။ တိုင်း/ပြည်နယ်များရဲ့ ဖြည့်စွက်ခွင့်ပြုငွေ တင်ပြတောင်းခံမှုများမှာ သာမန် အသုံးစရိတ်မှ ကျပ်၂၅.၆၆၅ ဘီလီယံ၊ ငွေလုံးငွေရင်း အသုံးစရိတ်မှာ ၁၃၅.၃၉၄ ဘီလီယံ၊ စုစုပေါင်း ၁၆၁.၀၅၉ ဘီလီယံ ဖြစ်ပါတယ်။ ဖြည့်စွက်ခွင့်ပြုငွေများကို စစ်ဆေးပြီးနောက် ဖြစ်ပေါ်လာတဲ့ တိုင်း/ ပြည်နယ်များရဲ့ ၂၀၁၈-၂၀၁၉ ဘဏ္ဍာနှစ် ပြုပြင်ပြောင်းလဲပြီး ရငွေသုံးငွေစာရင်းချုပ် အနေအထားက စုစုပေါင်းရငွေ ကျပ် ၁,၁၄၅.၈၆၅ ဘီလီယံနဲ့ စုစုပေါင်းသုံးငွေ ၃,၀၁၈.၄၆၄ ဘီလီယံဖြစ်လို့ လိုငွေဟာ ကျပ် ၁,၈၇၂.၅၉၉ ဘီလီယံ ဖြစ်လာပါတယ်။ မူလခန့်မှန်းခြေလိုငွေမှာ ကျပ် ၁,၇၉၃.၆၄၅ ဘီလီယံဖြစ်ပြီး ပြုပြင်ပြီးခန့်မှန်းခြေငွေစာရင်းအရ လိုငွေကျပ် ၁,၈၇၂.၅၉၉ ဘီလီယံ ဖြစ်လို့ ကျပ် ၇၈.၉၅၄ ဘီလီယံကို ထပ်မံထောက်ပံ့ပေးရမှာ ဖြစ်ပါတယ်။ ၂၀၁၈-၂၀၁၉ ဘဏ္ဍာနှစ် အတွက် ပြည်ထောင်စုမှ တိုင်း/ပြည်နယ် များသို့ ထောက်ပံ့ငွေများအပါအဝင် ပြည်ထောင်စုရဲ့ မူလခန့်မှန်းခြေငွေစာရင်းနဲ့ ပြုပြင်ပြီးခန့်မှန်းခြေ ငွေစာရင်းတို့ရဲ့ အရအသုံးနှိုင်းယှဉ်ချက်များကို Power Point ဖြင့် တင်ပြထားပါတယ်။ နာယကကြီးခင်ဗျာ။ ပြည်ထောင်စု၏လိုငွေမှာ မူလခန့်မှန်းခြေငွေစာရင်းမှာ ကျပ် ၄,၇၇၇.၆၆၂ ဘီလီယံဖြစ်ပြီး ပြုပြင်ပြီးခန့်မှန်းခြေငွေစာရင်းမှာတော့ လိုငွေမှာ ၅,၃၁၉.၉၅၆ ဘီလီယံဖြစ်လာလို့ လိုငွေ ကျပ် ၅၄၂.၂၉၄ ဘီလီယံ တိုးလာပါတယ်။ မူလခန့်မှန်းခြေ GDP တန်ဖိုး ၁၆,၀၉၃.၃၃၆ ဘီလီယံဖြစ်လို့ မူလခန့်မှန်းခြေလိုငွေ GDP အချိုး ၄.၅၀ ဖြစ်ခဲ့ပါတယ်။ ပြုပြင်ပြီးခန့်မှန်းခြေ GDP တန်ဖိုး ၁၀၅,၇၂၆.၃၆၄ ဘီလီယံဖြစ်တဲ့အတွက်ကြောင့်မို့လို့ လိုငွေနဲ့ GDP အချိုးဟာ ၅.၀၃ ဖြစ်ပါကြောင်း တင်ပြအစီရင်ခံအပ် ပါတယ်။ နာယကကြီးခင်ဗျာ။ ၂၀၁၈-၂၀၁၉ ဘဏ္ဍာနှစ်၊ ပြည်ထောင်စုရဲ့ နောက်ထပ်ဘဏ္ဍာငွေသုံးစွဲရေး ဥပဒေကြမ်းမှာ Power Point မှာ တင်ပြထားတဲ့အတိုင်း ဖြစ်ပါတယ်။ ၂၀၁၈-၂၀၁၉ ဘဏ္ဍာနှစ် ပြည်ထောင်စုရဲ့ ဘဏ္ဍာငွေအရအသုံးဆိုင်ရာဥပဒေမှာ ပြဋ္ဌာန်းထားတဲ့ ပြည်ထောင်စုအစိုးရအဖွဲ့က ချေးယူတဲ့ ငွေကျပ် သန်းပေါင်း ၇၂ သိန်း ဖြစ်ပါတယ်။ ဖြည့်စွက်ခွင့်ပြုငွေစာရင်းမှာ ပြည်ပချေးငွေကျပ် ၁၇၁.၁၀၁ ဘီလီယံ ထပ်မံတိုးလာတဲ့အတွက် အခုတင်ပြတဲ့ ၂၀၁၈-၂၀၁၉ ဘဏ္ဍာနှစ်၊ ပြည်ထောင်စုရဲ့ နောက်ထပ်ဘဏ္ဍာငွေ ခွဲဝေသုံးစွဲရေးဥပဒေကြမ်းမှာ ကျပ်သန်းပေါင်း ၅ သိန်း ထပ်မံတိုးမြှင့်လျာထားပါတယ်။ ဥပဒေကြမ်းအပေါ် ပြည်ထောင်စုရှေ့နေချုပ်ရုံးရဲ့ သဘောထားမှတ်ချက်နဲ့ ဘဏ္ဍာရေးကော်မရှင်ရဲ့ ထောက်ခံချက်တို့ကိုလည်း ပူးတွဲတင်ပြထားပါတယ်။ လေးစားအပ်ပါသော နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များခင်ဗျာ။ သို့ဖြစ်ပါ၍ ဘဏ္ဍာရေးကော်မရှင်ရဲ့ ထောက်ခံချက်ဖြင့် ပြည်ထောင်စုအစိုးရအဖွဲ့က ပေးပို့တင်ပြတဲ့ ၂၀၁၈-၂၀၁၉ ဘဏ္ဍာနှစ်အတွက် ပြည်ထောင်စုရဲ့ ဖြည့်စွက်ခွင့်ပြုငွေစာရင်း၊ ၂၀၁၈-၂၀၁၉ ဘဏ္ဍာနှစ်အတွက် ပြည်ထောင်စုရဲ့ နောက်ထပ်ဘဏ္ဍာငွေခွဲဝေသုံးစွဲရေး ဥပဒေကြမ်းတို့အပေါ် ပြည်ထောင်စုလွှတ်တော်က ဆွေးနွေးသုံးသပ်ပြီး အတည်ပြုပေးနိုင်ပါရန် လေးစားစွာ တင်ပြအပ်ပါတယ်။ ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ယခု လွှတ်တော်သို့ တင်သွင်းထားတဲ့ ပြည်ထောင်စု၏ နောက်ထပ်ဘဏ္ဍာငွေခွဲဝေသုံးစွဲရေး ဥပဒေကြမ်းအပါအဝင် ဖြည့်စွက်ခွင့်ပြုငွေစာရင်း၊ အရအသုံးခန့်မှန်းခြေငွေစာရင်း၊ ဘဏ္ဍာရေးကော်မရှင်၏ ထောက်ခံတင်ပြချက်နဲ့ ဝန်ကြီးဌာနများရဲ့ သာမန် အသုံးစရိတ်နှင့် ငွေလုံးငွေရင်းအသုံးစရိတ်စာရင်း(အသေးစိတ်)တို့ကို ဖြန့်ဝေထားပြီးဖြစ်ပါတယ်။ သက်ဆိုင်ရာ ပြည်ထောင်စုအဆင့် အဖွဲ့ အစည်းများအလိုက် ရငွေသုံးငွေများအတွက် စိစစ်ရေး ပူးပေါင်းအဖွဲ့များကို ပြည်သူ့လွှတ်တော်နဲ့ အမျိုးသားလွှတ်တော်တို့ရဲ့ ပေးပို့မှုနဲ့အညီ ပြင်ဆင်ဖွဲ့စည်း ထားပြီး ဖြစ်ပါတယ်။ စိစစ်ရေးပူးပေါင်းအဖွဲ့များအနေနဲ့ သက်ဆိုင်ရာ ဌာန၊ အဖွဲ့အစည်းများအလိုက် တင်ပြထားတဲ့ ရငွေသုံးငွေများကို နိုင်ငံတော်ကချမှတ်ထားတဲ့ ဘဏ္ဍာရေးဆိုင်ရာ မူဝါဒများ၊ စည်းမျဉ်း၊ စည်းကမ်းများ နဲ့အညီစိစစ်ပြီး တွေ့ရှိချက်များကို ပြည်ထောင်စု၏ ဘဏ္ဍာငွေအရအသုံး ရေးဆွဲတင်ပြခြင်းဆိုင်ရာ ဥပဒေပါသတ်မှတ်ရက်ဖြစ်တဲ့ ၁၀-၅-၂၀၁၉ ရက်မတိုင်မီ ဥပဒေကြမ်းပူးပေါင်းကော်မတီနဲ့ ပြည်သူ့ငွေစာရင်း ပူးပေါင်းကော်မတီထံသို့ ပေးပို့တင်ပြကြဖို့ ဖြစ်ပါတယ်။ ဆက်လက်ပြီး ဥပဒေကြမ်းပူးပေါင်းကော်မတီနဲ့ ပြည်သူ့ငွေစာရင်းပူးပေါင်းကော်မတီတို့ကလည်း တင်ပြပါ ပြည်ထောင်စု၏ နောက်ထပ်ဘဏ္ဍာငွေ ခွဲဝေသုံးစွဲရေး ဥပဒေကြမ်းအပေါ် လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာများကို ၂၄-၅-၂၀၁၉ ရက်နေ့မတိုင်မီ လွှတ်တော်သို့ တင်သွင်းနိုင်ရေး စီမံဆောင်ရွက်ရန်ဖြစ်ပါကြောင်း ကြိုတင်အသိပေးအပ်ပါတယ်။</speech>
</bill>
</section>
<section value="Motion">
<motion>
<title>နိုင်ငံတော်သမ္မတထံမှ ပေးပို့ထားသော လျှပ်စစ်နှင့်စွမ်းအင်ဝန်ကြီးဌာနအတွက် စီမံကိန်းလုပ်ငန်းများဆောင်ရွက်ရန် ပြင်သစ်ဖွံ့ဖြိုးတိုးတက်ရေးအေဂျင်စီထံမှ ယူရို ၃၅.ရ သန်း ချေးငွေရယူရေးနှင့်စပ်လျဉ်း၍ သက်ဆိုင်ရာ ပြည်ထောင်စုအဆင့်အဖွဲ့ အစည်းဝင်များက လွှတ်တော်သို့ ရှင်းလင်းတင်ပြခြင်း ၊</title>
<speech type="speaker">အစီအစဉ်(၆) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ လျှပ်စစ် နှင့် စွမ်းအင်ဝန်ကြီးဌာနက တာဝန်ယူဆောင်ရွက်မယ့် စီမံကိန်းလုပ်ငန်းများအတွက် ပြင်သစ်ဖွံ့ဖြိုးတိုးတက်ရေး အေဂျင်စီထံမှ ယူရို ၃၅.ရ သန်း ချေးငွေရယူရေးကိစ္စနဲ့စပ်လျဉ်းပြီး နိုင်ငံတော်သမ္မတထံမှ ပြည်ထောင်စု လွှတ်တော် နာယကထံသို့ နိုင်ငံတော်သမ္မတရုံးရဲ့ ၁၄-၃-၂၀၁၉ ရက်စွဲပါစာအမှတ်၊ ၃(၁)/၁/သမ္မတရုံးဖြင့် ပေးပို့ထားပါတယ်။ ယင်းကိစ္စနဲ့စပ်လျဉ်းပြီး ဦးစွာ လျှပ်စစ်နှင့် စွမ်းအင်ဝန်ကြီးဌာနက ရှင်းလင်းတင်ပြဖို့ ဖြစ်ပါတယ်။</speech>
<speech><agency id="17">ဒေါက်တာထွန်းနိုင်(ဒုတိယဝန်ကြီး၊ လျှပ်စစ်နှင့်စွမ်းအင်ဝန်ကြီးဌာန)</agency>လေးစားအပ်ပါသော ပြည်ထောင်စုလွှတ်တော် နာယကနှင့် လွှတ်တော်ကိုယ်စားလှယ်များ မင်္ဂလာအပေါင်းနဲ့ ပြည့်စုံကြပါစေလို့ ဦးစွာနှုတ်ခွန်းဆက်သအပ်ပါတယ်။ ကျွန်တော်ကတော့ လျှပ်စစ်နှင့်စွမ်းအင်ဝန်ကြီးဌာနက ဒုတိယဝန်ကြီး ဒေါက်တာထွန်းနိုင် ဖြစ်ပါတယ်။ ယနေ့ကျင်းပပြုလုပ်တဲ့ ဒုတိယအကြိမ် ပြည်ထောင်စုလွှတ်တော် (၁၂)ကြိမ်မြောက်ပုံမှန် အစည်း အဝေး ဒုတိယနေ့မှာ နိုင်ငံတော်သမ္မတထံမှ ပေးပို့ထားတဲ့ လျှပ်စစ်နှင့်စွမ်းအင်ဝန်ကြီးဌာနက ဆောင်ရွက်မည့် ရဲနွယ်၊ မုန်းချောင်း၊ ကင်းတား၊ ဇောင်းတူနှင့် သဖန်းဆိပ် ရေအားလျှပ်စစ်ဓာတ်အားပေး စက်ရုံများ အလုံးစုံပြုပြင်မွမ်းမံခြင်းနှင့် အဆင့်မြှင့်တင်ခြင်းလုပ်ငန်းများ ဆောင်ရွက်နိုင်ရန်အတွက် ပြင်သစ်ဖွံ့ဖြိုးရေး အေဂျင်စီ (AFD) ထံမှ ချေးငွေယူရို ၃၅.ရ သန်း ရယူရန် ကိစ္စအား ရှင်းလင်းတင်ပြသွားမှာ ဖြစ်ပါတယ်။ Power Point အသုံးပြုခွင့်ပြုပါရန် တင်ပြအပ်ပါတယ်။ ချေးငွေရယူရေးကိစ္စနှင့်ပတ်သက်ပြီး ၁၇-၁-၂၀၁၉ ရက်နေ့မှာ ကျင်းပပြုလုပ်တဲ့ ပြည်ထောင်စု အစိုးရအဖွဲ့ အစည်းအဝေးအမှတ်စဉ်(၁/၂၀၁၉)၌ တင်ပြခဲ့ပြီး ဖြစ်ပါတယ်။ မြန်မာနိုင်ငံအတွင်း လက်ရှိ လျှပ်စစ်ဓာတ်အား ထုတ်လုပ်နေတဲ့ ရေအားလျှပ်စစ်စက်ရုံ ၂၈ ရုံအနက်မှာ စက်မောင်းနှင်မှု သက်တမ်း အနည်းဆုံး ၁၀ နှစ်ကျော်ကနေ အများဆုံးနှစ်ပေါင်း ၃၀ ကျော် ကြာမြင့်နေပြီဖြစ်သော်လည်းပဲ နှစ်ကာလ အပိုင်းအခြားအရ ရေအားလျှပ်စစ်စက်ရုံတွေမှာ ပြုပြုဆောင်ရွက်သင့်တဲ့ အကြီးစားပြင်ဆင်မွမ်းမံမှု လုပ်ငန်းများကို ဆောင်ရွက်နိုင်ခြင်း မရှိခဲ့ပါ။ ဒီအတွက်ကြောင့် ဓာတ်အားပေးစက်ရုံတွေမှာ စက်မှုပိုင်း ဆိုင်ရာနှင့် လျှပ်စစ်ပိုင်းဆိုင်ရာ Control စနစ်တွေ ချို့ယွင်းမှုအချို့ရှိလာခဲ့ပါတယ်။ ထိုအခါမှာ ထိုစက်ရုံ များကို စိတ်ချယုံကြည်စွာ လျှပ်စစ်ထုတ်နိုင်ရန် အားနည်းချက်တွေ ရှိနေတာဖြစ်ပါတယ်။ ထိုရေအား လျှပ်စစ် ဓာတ်အားပေးစက်ရုံ ၅ ရုံအား ရေရှည်မှာ လျှပ်စစ်ပိုမိုထုတ်လုပ်နိုင်ရေးအတွက် အကြီးစားပြင်ဆင်ခြင်းနဲ့ အဆင့်မြှင့်တင်ခြင်းလုပ်ငန်းများ ဆောင်ရွက်နိုင်ရန် ရည်ရွယ်၍ တင်ပြရခြင်း ဖြစ်ပါတယ်။ စက်ရုံ ၅ ရုံအတွက် ပြင်ဆင်ရန် အသေးစိတ် လိုအပ်ချက်များကို ပြင်သစ် AFD ရဲ့ Study Team နှင့် အတူ ၂၀၁၆ ခုနှစ်၊ နိုဝင်ဘာလမှစတင်၍ အကြို လေ့လာမှုများကို စတင်ဆောင်ရွက်ခဲ့ပါတယ်။ စက်ရုံများရဲ့ တပ်ဆင်အင်အားနဲ့ လက်ရှိတည်နေရာများကို တင်ပြထားခြင်း ဖြစ်ပါတယ်ခင်ဗျာ။ လုပ်ငန်းဆောင်ရွက်မယ့် စက်ရုံများရဲ့ တည်နေရာပြမြေပုံအား တင်ပြထားခြင်းဖြစ်ပါတယ်။ ရေအားစက်ရုံများရဲ့ သဘောသဘာဝအရ စက်မောင်းနှင်မှုသက်တမ်း ၁၀ နှစ်လျှင် တစ်ကြိမ်ခန့် အကြီးစားပြင်ဆင်ရန် လိုအပ်ပါတယ်။ ဓာတ်အားပေးစက်ရုံများကို မောင်းနှင်တဲ့အခါမှာ Automatic Electronic Control System များနှင့် ၎င်းတို့ရဲ့ Software များကို ၅ နှစ် တစ်ကြိမ်ခန့် Upgrade ပြန်လည် ပြုလုပ်ရန်လည်း လိုအပ်ပါတယ်။ ထိုစက်ရုံ ၅ ရုံဟာ စက်သက်တမ်း ၁၀ နှစ်ကျော်မှ နှစ် ၃၀ ကျော်အထိ မောင်းနှင်ထားတဲ့စက်တွေဖြစ်ပြီးတော့ အကြီးစားပြင်ဆင်ခြင်းများကို ဆောင်ရွက်နိုင်မှု မရှိတဲ့အတွက်ကြောင့် စက်များကို စိတ်ချလက်ချ မောင်းနှင်နိုင်မှု ကျဆင်းလာပြီး တာဘိုင်၊ ဂျင်နရေတာ၊ Control System များမှာ မကြာခဏ ချို့ယွင်းမှုများပေါ်ပေါက်လာတဲ့အခါမှာ အရေးပေါ် စက်ကိုရပ်တန့်ပြီးတော့ မြန်မာ အင်ဂျင်နီယာများက မိမိအစီအစဉ်နဲ့မိမိ ပြုပြင်ခြင်းလုပ်ငန်းများကို ဆောင်ရွက်ကာ ပြန်လည်မောင်းနှင် ခဲ့ကြရတာဖြစ်ပါတယ်။ အဆိုပါ စက်ရုံ ၅ ရုံမှ ဓာတ်အားပေးစက်တွေ ချို့ယွင်း၍ အရေးပေါ် ရပ်တန့်ပြုပြင်ရတဲ့အခါမှာ ထိုဖြစ်စဉ်များကြောင့် ဓာတ်အားထုတ်လုပ်နိုင်မှုဟာ တစ်နှစ်လျှင် ၂၄၆ ကီလိုဝပ်နာရီ သန်းပေါင်းခန့် လျော့နည်းဆုံးရှုံးခဲ့ရပါတယ်။ ဓာတ်အားပေး စက်ရုံတွေ ချို့ယွင်းမှုဖြစ်တဲ့အခါမှာ ပြန်လည်ပြုပြင်ရတဲ့ အခြေအနေအရ ရက်ရှည်ကာလ ရပ်တန့်ရတဲ့အခါကျရင် ဓာတ်အားစနစ်အတွင်းမှာ ဓာတ်အား ထုတ်လုပ် နိုင်မှု လျော့နည်းပြီး ဓာတ်အားပြတ်တောက်မှုတွေလည်း ဖြစ်ပေါ်နိုင်တာဖြစ်ပါတယ်။ AFD ချေးငွေဆိုင်ရာ အချက်အလက်များကတော့ ချေးငွေပမာဏဟာ စုစုပေါင်း ယူရို ၃၅.ရ သန်း၊ ချေးငွေရဲ့ သက်တမ်း အနှစ် ၂၀၊ ဆိုင်းငံ့ကာလ ရ နှစ်၊ ပြန်ဆပ်ကာလ ၁၃ နှစ်ဖြစ်ပြီးတော့ အတိုးနှုန်းက ၀.၆၈ ရာခိုင်နှုန်းဖြစ်ပါတယ်။ အကျိုးအမြတ်နဲ့ကုန်ကျစရိတ်အချိုးကို တွက်ချက်ထားတဲ့အခါမှာ ၁.၁၂ ရရှိပြီး အရင်းကြေကာလ အနေနဲ့ ၈ နှစ်နှင့် ရင်းနှီးမြှုပ်နှံမှုအပေါ် အကျိုးအမြတ် ပြန်ပေါ်နှုန်း(IRR)ဟာ ၁၂ ရာခိုင်နှုန်းဖြစ်တာကို တွက်ချက်ရရှိပါတယ်။ လုပ်ငန်းများကို အကောင်အထည်ဖော် ဆောင်ရွက်တဲ့ အခါမှာ ၂၀၁၉ ခုနှစ်ကနေ ၂၀၂၄ ခုနှစ်အထိ အကောင်အထည်ဖော် ဆောင်ရွက်သွားရမှာ ဖြစ်ပါတယ်။ စက်ရုံတစ်ရုံချင်းအလိုက် ပြင်ဆင်ခြင်းလုပ်ငန်းများကို ဆောင်ရွက်ရာမှာ ရဲနွယ်စက်ရုံကို ပြုပြင်ရန် အတွက် ယူရို ၅.၄ သန်းခန့်၊ မုန်းချောင်းရေအားစက်ရုံကို ပြုပြင်ရန် ယူရို ၃.၃ သန်းခန့်၊ ဇောင်းတူ ရေအားလျှပ်စစ်စက်ရုံကို ပြုပြင်ရန် ယူရို ၁၆.၄ သန်းခန့်၊ ကင်းတား ရေအားစက်ရုံကို ယူရို ၂.၄ သန်းခန့်၊ သဖန်းဆိပ် ရေအားစက်ရုံကိုပြုပြင်ရန် ယူရို ၆.၅ သန်းခန့်၊ စီမံကိန်းအတိုင်ပင်ခံငှားရမ်းခြင်းအတွက် ယူရို ၁.ရ သန်းခန့် လျာထားတာဖြစ်ပါတယ်။ လေးစားအပ်ပါသော နာယကကြီးနှင့် လွှတ်တော်ကိုယ်စားလှယ်များခင်ဗျာ။ စက်ရုံတစ်ရုံချင်းအလိုက် ဆောင်ရွက်သွားမယ့်လုပ်ငန်းအသေးစိတ်နဲ့ ထိုစက်ရုံများကို ဌာနကထိန်းသိမ်းပြုပြင်ခဲ့တဲ့ လုပ်ငန်းမှတ်တမ်း @p:08 cod wodoslg=gp:olgdclosului digesondýsaozas Supervising Control System, Firefighting System နှင့် Water Cooling System များ အစားထိုး လဲလှယ်ပြုပြင်ခြင်း၊ တာဘိုင်နှင့် Underwater Parts op: saco:OGGEGÈ:1 Auxiliary Transformer şệ Generator saqogp:qp: ဖြည့်တင်းဝယ်ယူခြင်းတို့ ဆောင်ရွက်သွားမှာ ဖြစ်ပါတယ်။ ဌာနကထိန်းသိမ်းပြုပြင်ခဲ့တဲ့ မှတ်တမ်းဓာတ်ပုံများကို ဆက်လက်တင်ပြထားတာ ဖြစ်ပါတယ်။ မုန်းချောင်းရေအားလျှပ်စစ်ဓာတ်အားပေးစက်ရုံမှာ Governing System နှင့် Static Excitation System များ အစားထိုးလဲလှယ်ပြုပြင်ခြင်း၊ Oil Pressure System Pump အဆင့်မြှင့်တင်ခြင်း၊ စက်နံပါတ်(၁)နဲ့ စက်နံပါတ်(၂)တို့ရဲ့ တာဘိုင်နှင့် ရေအောက် အစိတ်အပိုင်းများ အလုံးစုံပြုပြင်ခြင်းနှင့် Generator အတွက် အရန်ပစ္စည်းများ ဝယ်ယူခြင်းတို့ကို ဆောင်ရွက်သွားမှာ ဖြစ်ပါတယ်။ လက်ရှိမုန်းချောင်းစက်ရုံကို ဌာနကဝန်ထမ်းများက တာဝန်ယူထိန်းသိမ်းပြုပြင်ခဲ့တဲ့ မှတ်တမ်းဓာတ်ပုံ များကို တင်ပြထားခြင်း ဖြစ်ပါတယ်။ ကင်းတားရေအားလျှပ်စစ်စက်ရုံမှာလည်း စက်ရဲ့ စွမ်းဆောင်ရည် တိုးတက်ကောင်းမွန်လာစေဖို့ အတွက် Governing System နှင့် Static Excitation System တွေကို အစားထိုးလဲလှယ်ပြုပြင်ရမှာ ဖြစ်ပါတယ်။ ထိုစက်ရုံကို ဌာနက ထိန်းသိမ်းပြုပြင် ဆောင်ရွက်ခဲ့တဲ့ မှတ်တမ်းဓာတ်ပုံများကို တင်ပြထားခြင်း ဖြစ်ပါတယ်။ GeoĖ:02693a:oosjøcups: Supervising Control System, Excitation System, Governor System, Kaplan တာဘိုင်ရဲ့ Runner များ အစားထိုး လဲလှယ်ပြုပြင်ခြင်း၊ တာဘိုင်နှင့် Generator အတွက် အရန်ပစ္စည်းများ ဖြည့်တင်းဝယ်ယူခြင်းတို့ ဆောင်ရွက်သွားမှာဖြစ်ပါတယ်။ လက်ရှိစက်ရုံကို ဌာနကထိန်းသိမ်းပြုပြင် ဆောင်ရွက်နေသော မှတ်တမ်းဓာတ်ပုံများကို တင်ပြထားခြင်း ဖြစ်ပါတယ်။ wo:38 869325:onggo Supervising Control System, Governing Systemi Guide Vane bushes တွေကို ကိရိယာအသစ်တွေ အစားထိုးလဲလှယ်မှာရယ် တာဘိုင်တွေကို အလုံးစုံပြုပြင်ခြင်းနှင့် Generaton obseqệ Oil Pressure Unit ap:saozos 3əq$ugas:qp:o osapoose: Gaobęgos သွားမှာ ဖြစ်ပါတယ်။ ရေအားစက်ရုံကို ဌာနက ပြုပြင်ထိန်းသိမ်းဆောင်ရွက်ထားတဲ့ မှတ်တမ်းဓာတ်ပုံများကို တင်ပြထားခြင်း ဖြစ်ပါတယ်။ လုပ်ငန်းကိုဆောင်ရွက်သွားမယ့်ကာလကတော့ ရဲနွယ်၊ မုန်းချောင်း၊ ကင်းတားနှင့် သဖန်းဆိပ် ရေအားစက်ရုံ ပြုပြင်ခြင်းများကို ၂၀၁၉ ခုနှစ်၊ ဧပြီလမှ ၂၀၂၁ ခုနှစ်၊ ဒီဇင်ဘာလအတွင်း လုပ်ငန်းများ အပြီးသတ်ဆောင်ရွက်သွားမှာ ဖြစ်ပါတယ်ခင်ဗျာ။ ဇောင်းတူရေအားစက်ရုံ အဆင့်မြှင့်တင်ခြင်း လုပ်ငန်း မှာတော့ ဆောင်ရွက်ရမယ့် လုပ်ငန်းပမာဏဟာ များပြားတဲ့အတွက်ကြောင့် ၂၀၁၉ ခုနှစ်၊ အောက်တိုဘာလ မှစ၍ ၂၀၂၄ ခုနှစ်၊ ဒီဇင်ဘာလအထိလုပ်ငန်းအဆင့်အလိုက် စီစဉ်ဆောင်ရွက်ရန် လျာထားခြင်းဖြစ်ပါတယ်။ ရဲနွယ်၊ မုန်းချောင်း၊ ကင်းတား၊ ဇောင်းတူနှင့် သဖန်းဆိပ် စက်ရုံ ၅ ရုံကို အလုံးစုံပြုပြင် မွမ်းမံခြင်းနှင့် အဆင့်မြှင့်တင်ခြင်းလုပ်ငန်းများကို ဆောင်ရွက်ပြီးစီးသွားမယ်ဆိုခဲ့ရင် လက်ရှိ ထိုစက်ရုံများက နှစ်စဉ် လျှပ်စစ်ထုတ်လုပ်နိုင်မှု ပမာဏထက် ၈၁ ကီလိုဝပ်နာရီ သန်းပေါင်း တိုးတက်ထုတ်လုပ်နိုင်မှာဖြစ်ပြီး ဝင်ငွေ များလည်းတိုးတက်ရရှိလာမှာ ဖြစ်ပါတယ်။ အဲဒီအပြင်ကို ထိုစက်ရုံများဟာ နောက်ထပ် သက်တမ်း ၂၅ နှစ်ကျော်ကာလအတွင်းမှာ ယူခုအခြေအနေထက် ပိုမိုပြီးတော့ ယုံကြည်စိတ်ချစွာ မောင်းနှင်သွားနိုင်မယ် အကျိုးရလဒ်ကိုလည်း ရရှိလာမှာဖြစ်ပြီး နိုင်ငံတော်၏ရဲ့ နှစ်စဉ် ဓာတ်အားတိုးတက် လိုအပ်ချက်ကို ပိုမို ဖြည့်ဆည်းနိုင်ပြီးတော့ ကုန်ကျစရိတ်နှင့် ပြန်လည်ရရှိမည့် အကျိုးကျေးဇူးများဟာ သင့်တင့်မှုရှိတဲ့အတွက် ကြောင့် ပြင်သစ်နိုင်ငံ၊ AFD ထံမှ ချေးငွေ ယူရို ၃၅.ရ သန်း ရယူပြီး စီမံကိန်းအကောင်အထည်ဖော် ဆောင်ရွက်လိုခြင်းကို ပြည်ထောင်စုလွှတ်တော်မှ စိစစ်သုံးသပ်၍ အတည်ပြုပေးနိုင်ပါရန် လေးစားစွာ တင်ပြ အပ်ပါတယ်ခင်ဗျာ။ အားလုံးကို ကျေးဇူးတင်ပါတယ်။</speech>
<speech type="speaker">ဆက်လက်ပြီး စီမံကိန်းနှင့် ဘဏ္ဍာရေးဝန်ကြီးဌာန ရှင်းလင်းတင်ပြဖို့ ဖြစ်ပါတယ်။</speech>
<speech><agency id="27">ဦးမောင်မောင်ဝင်း(ဒုတိယဝန်ကြီး၊ စီမံကိန်းနှင့်ဘဏ္ဍာရေးဝန်ကြီးဌာန)</agency>လေးစားအပ် ပါသော ပြည်ထောင်စုလွှတ်တော် နာယက၊ အမျိုးသားလွှတ်တော် ဥက္ကဋ္ဌနှင့် လွှတ်တော်ကိုယ်စားလှယ် ကြီးများ၊ ပြည်ထောင်စုအဆင့် အဖွဲ့အစည်းဝင်များ၊ ဖိတ်ကြားထားသော ဧည့်သည်တော်များအားလုံး မင်္ဂလာပါ။ ကျွန်တော်ကတော့ စီမံကိန်းနှင့် ဘဏ္ဍာရေးဝန်ကြီးဌာနမှ ဒုတိယဝန်ကြီး ဦးမောင်မောင်ဝင်း ဖြစ်ပါတယ်။ ကျွန်တော့အနေနဲ့ လျှပ်စစ်နှင့် စွမ်းအင်ဝန်ကြီးဌာန၊ လျှပ်စစ်ဓာတ်အား ထုတ်လုပ်ရေးလုပ်ငန်းက ရေအားလျှပ်စစ်ဓာတ်အားပေးစက်ရုံ (၅)ရုံ အလုံးစုံပြင်ဆင်မွမ်းမံခြင်း၊ အဆင့်မြှင့်တင်ခြင်းလုပ်ငန်းများ ဆောင်ရွက်ရန်အတွက် ပြင်သစ်နိုင်ငံအစိုးရအဖွဲ့အစည်းဖြစ်တဲ့ ပြင်သစ်ဖွံ့ဖြိုးတိုးတက်ရေးအေဂျင်စီ (French Development Agency - AFD) ထံမှချေးငွေ ယူရို ၃၅.ရ သန်း ရယူရေးကိစ္စရပ်နှင့်စပ်လျဉ်းပြီး စီမံကိန်းနှင့် ဘဏ္ဍာရေးဝန်ကြီးဌာနကိုယ်စား ရှင်းလင်းတင်ပြမှာ ဖြစ်ပါတယ်။ နာယကကြီးခင်ဗျား။ ပြင်သစ်ဖွံ့ဖြိုးတိုးတက်ရေးအေဂျင်စီ(AFD)ရဲ့ ချေးငွေဆိုင်ရာ စည်းကမ်းသတ်မှတ် ချက်များအရ ဆိုင်းငံ့ကာလ ရ နှစ်နဲ့ ပြန်ဆပ်ကာလ ၁၃ နှစ်၊ စုစုပေါင်း ချေးငွေသက်တမ်းဟာ (၂၀)နှစ် goulosofill soon:a$:M60s? Ondore EURIBOR – 40 Basic points (Goulosofl EURIBOR apos? ကတော့ ကျွန်တော်တို့ ဥရောပသမဂ္ဂနိုင်ငံများရဲ့ ဘဏ်အချင်းချင်း ချေးငွေအပေါ်မှာသတ်မှတ်တဲ့ အတိုးနှုန်း 3260Ty33əcbålg:60s? European Money Market Institute m 600doqoslošom zaopiga:GS closušili Euro Interbank Offered Rate (၆)လ ချေးငွေအပေါ်မှာ အတိုးနှုန်း က ၀.၄ နုတ်ရန်လို့ အဓိပ္ပာယ်ရ ပါတယ်။ AFD နှင့် ညှိနှိုင်းတွက်ချက်မှုအရ ၎င်းတို့နှင့် ဆွေးနွေးစဉ် ခုနှစ်၊ ဒီဇင်ဘာလမှာ တွက်ချက်ရရှိတဲ့ အတိုးနှုန်းကတော့ တစ်နှစ်ကို ၀.၆၈ ရာခိုင်နှုန်းခန့် ရှိပါတယ်။ ဒါကလည်း မှာ၊ အခြေအနေပေါ်မှာ မူတည်ပြီးတော့ အပြောင်းအလဲရှိနိုင်ပါတယ်။ ယခုစီမံကိန်းချေးငွေရဲ့ Grant Element ကို တွက်ချက်ရာမှာ ၄၃.၉ ရာခိုင်နှုန်းရရှိတဲ့အတွက် သက်သာမှုရှိတဲ့ချေးငွေ (Concessional Loan) ဖြစ်ပါကြောင်း တင်ပြအပ်ပါတယ်။ စီမံကိန်းတစ်ခုလုံးအတွက် ဖြစ်မြောက်နိုင်စွမ်းလေ့လာဆန်းစစ်မှု (Feasibility Study)ကို Tractebel Engineering အဖွဲ့က ပထမအကြိမ် ၂၀၁၆ ခုနှစ်၊ နိုဝင်ဘာလ မှ ၂၀၁ရ ခုနှစ်၊ ဖေဖော်ဝါရီလအထိ ဆောင်ရွက်ခဲ့ပါတယ်။ ဒုတိယအကြိမ်ကို ဒီအဖွဲ့ကပဲ ၂၀၁ရ ခုနှစ်၊ ဖေဖော်ဝါရီလမှ မေလအထိ ဆောင်ရွက် ခဲ့ပါတယ်။ တတိယအကြိမ်အနေနဲ့ ISL Engineering ကုမ္ပဏီက ၂၀၁ရ ခုနှစ်၊ အောက်တိုဘာလကနေ ပြီးတော့ ၂၀၁၈ ခုနှစ်၊ ဒီဇင်ဘာလအထိ ဆောင်ရွက်ခဲ့ပါတယ်။ စီမံကိန်းကို ၂၀၁၉ ခုနှစ်က ၂၀၂၄ ခုနှစ်အထိ (၅)နှစ် အကောင်အထည်ဖော်ဆောင်ရွက်ဖို့ လျာထားကြောင်း တွေ့ရှိရပါတယ်။ လေးစားအပ်ပါသော နာယကကြီးခင်ဗျား။ အဆိုပါချေးငွေနဲ့ ပဲခူးတိုင်းဒေသကြီး၊ ရဲနွယ်ရေအား လျှပ်စစ်ဓာတ်အားပေးစက်ရုံ၊ မကွေးတိုင်းဒေသကြီး၊ မုန်းချောင်းရေအားလျှပ်စစ်စက်ရုံ၊ ပဲခူးတိုင်းဒေသကြီး၊ ဇောင်းတူရေအားလျှပ်စစ်စက်ရုံ၊ မန္တလေးတိုင်းဒေသကြီး၊ ကင်းတားရေအားလျှပ်စစ်စက်ရုံနှင့် စစ်ကိုင်းတိုင်း ဒေသကြီး၊ သဖန်းဆိပ်ရေအားလျှပ်စစ်စက်ရုံ၊ စုစုပေါင်းစက်ရုံ (၅)ရုံကို ပြုပြင်မွမ်းမံဖို့နဲ့ အဆင့်မြှင့်တင် ခြင်းများကို ဆောင်ရွက်သွားမှာဖြစ်ပါတယ်။ ၎င်းရေအားလျှပ်စစ်ဓာတ်အားပေးစက်ရုံ (၅)ရုံ အလုံးစုံ ပြင်ဆင်မွမ်းမံခြင်း၊ အဆင့်မြှင့်တင်ခြင်း လုပ်ငန်းများကို ဆောင်ရွက်နိုင်ခြင်းအားဖြင့် ဓာတ်အားပေးစက်ရုံများကို ယုံကြည်စိတ်ချစွာနဲ့ စက်စွမ်းအားပြည့် မောင်းနှင်နိုင်မည်ဖြစ်ပြီးတော့ လက်ရှိမှာ တစ်နှစ်ကို ၅၆၅ ကီလိုဝပ် နာရီသန်းသာ ထုတ်လုပ်နိုင်တဲ့ အနေအထားကနေပြီးတော့ ၈၁ ကီလိုဝပ်နာရီသန်းပေါင်း တိုးတက်ထုတ်လုပ်နိုင်ပြီး စုစုပေါင်း ၆၄၆ ကီလိုဝပ် နာရီသန်းပေါင်းအထိ ထွက်ရှိလာနိုင်မှာဖြစ်သဖြင့် နိုင်ငံတော်ရဲ့ ဓာတ်အားလိုအပ်ချက်ကို တစ်ဖက် တစ်လမ်းက ဖြည့်ဆည်းပေးနိုင်မှာ ဖြစ်ပါတယ်။ ထို့အပြင် ရေအားလျှပ်စစ်ဓာတ်အားပေးစက်ရုံကြီးများမှ လျှပ်စစ်ဓာတ်အား တိုးမြှင့်ထုတ်လုပ်နိုင်ရုံသာမက ရေလှောင်တမံများရဲ့ ဘေးအန္တရာယ်ဆိုင်ရာ လုံခြုံ စိတ်ချရမှု အစီအမံနဲ့ ခေတ်မီမိုးလေဝသနှင့်ဇလဗေဒဆိုင်ရာ တိုင်းထွာရေးကိရိယာများဖြင့် ရေလှောင်တမံ များရဲ့ ရေကြီး၊ ရေလျှံဖြစ်ပေါ်မှု၊ ငလျင်ဘေး အစရှိတဲ့ သဘာဝဘေးအန္တရာယ်များကို ကြိုတင်သိရှိ ကာကွယ်နိုင်မှု စတဲ့အကျိုးကျေးဇူးများကိုလည်း ရရှိမှာဖြစ်ကြောင်း သိရှိရပါတယ်။ ချေးငွေရယူရေးကိစ္စအပေါ်မှာ ဖွံ့ဖြိုးမှုအကူအညီများ ညှိနှိုင်းရေးအဖွဲ့၊ ပြည်ထောင်စုအစိုးရအဖွဲ့ စီးပွားရေးရာကော်မတီတို့ကတစ်ဆင့် ပြည်ထောင်စုအစိုးရအဖွဲ့သို့ တင်ပြခဲ့ပါတယ်။ ၁၇-၁-၂၀၁၉ ရက်နေ့မှာ ကျင်းပပြုလုပ်တဲ့ ပြည်ထောင်စုအစိုးရအဖွဲ့ အစည်းအဝေးအမှတ်စဉ်(၁/၂၀၁၉)က သဘောတူအတည် ပြုကြောင်း ဆုံးဖြတ်ခဲ့ပါတယ်။ စီမံကိန်းကို အဓိကတာဝန်ခံပြီးတော့ ဆောင်ရွက်မည့်ဌာနမှာ လျှပ်စစ်နှင့် စွမ်းအင်ဝန်ကြီးဌာန၊ လျှပ်စစ်ဓာတ်အားထုတ်လုပ်ရေးလုပ်ငန်း ဖြစ်ပြီးတော့ ၃၁-၁၂-၂၀၁၈ ရက်နေ့မှာရှိတဲ့ လျှပ်စစ်နှင့် စွမ်းအင် ဝန်ကြီးဌာနကရယူခဲ့တဲ့ ပြည်ပကြွေးမြီစုစုပေါင်း အမေရိကန်ဒေါ်လာ ၆,၂၀၂.၀၃၆ သန်းမှာ ပေးဆပ်ရန် လက်ကျန်အဖြစ်နဲ့ အမေရိကန်ဒေါ်လာ ၃,၀၂၆.၇၉၄ သန်း ဖြစ်ပါကြောင်း တင်ပြအပ်ပါတယ်။ ချေးငွေကို အပြည့်အဝ ထုတ်ယူသုံးစွဲပြီးတဲ့အခါမှာ အကြမ်းအားဖြင့် ဆိုင်းငံ့ကာလအတွင်း တစ်နှစ်ကို အတိုး ယူရို ၁.၂၄ သန်းခန့်၊ ပြန်ဆပ်ကာလအတွင်းမှာ တစ်နှစ်လျှင် အရင်း၊ အတိုးပေါင်း ယူရို ၂.၉၇၅ သန်း ခန့်တို့ကို နှစ်စဉ်ပြန်လည်ပေးဆပ်သွားရမှာ ဖြစ်ပါတယ်။ ောက်တဲ့ နှစ်အလိုက် အတိုး၊ အရင်း ပြန်လည်ပေးဆပ်နိုင်ရန်အတွက် လျှပ်စစ်နှင့် စွမ်းအင်ဝန်ကြီးဌာနက လျှပ်စစ်ဓာတ်အား ပိုမို ထုတ်လုပ်ဖြန့်ဖြူးနိုင်ခြင်းကြောင့် ပိုမိုတိုးတက်ရရှိလာမည်ဖြစ်တဲ့ လျှပ်စစ်ဓာတ်အားခ ဝင်ငွေများကို သက်ဆိုင်ရာ ဌာနဘတ်ဂျက်သို့ နှစ်အလိုက် ပေးသွင်းပြီးတော့ ချေးငွေပေးဆပ်ရန်ကိုလည်းပဲ နှစ်အလိုက် လျာထားသုံးစွဲရန် ဖြစ်ပါတယ်။ ၃၁-၁၂-၂၀၁၈ ရက်နေ့မှာရှိတဲ့ နိုင်ငံတော်ရဲ့ ပြည်ပကြွေးမြီလက်ကျန် အခြေအနေဟာ အမေရိကန် ဒေါ်လာ တန်ဖိုးအားဖြင့် ၉.၈၄၄ ဘီလီယံခန့်ရှိပြီးတော့ ပြည်ပကြွေးမြီနှင့် GDP အချိုး ၁၄.၃၈ ရာခိုင်နှုန်းခန့် ဖြစ်ပါကြောင်းနှင့် ကြွေးမြီခံနိုင်ရည်ရှိမှု အတိုင်းအတာအတွင်းရှိပါကြောင်း တင်ပြအပ်ပါတယ်။ လေးစားအပ်ပါသော နာယကကြီးခင်ဗျား။ ဤချေးငွေစီမံကိန်းသည် ၂၀၁၈-၂၀၁၉ ခု၊ ဘဏ္ဍာနှစ် ပြည်ထောင်စုရဲ့ ဘဏ္ဍာငွေအရအသုံးဆိုင်ရာဥပဒေ၊ ပြည်သူ့ကြွေးမြီစီမံခန့်ခွဲမှုဥပဒေ၊ ၂၀၁၈ ခုနှစ်၊ “ကာလ လတ်ကြွေးမြီစီမံခန့်ခွဲမှုမဟာဗျူဟာ”၊ ဖွံ့ဖြိုးမှုအကူအညီများဆိုင်ရာ မူဝါဒများနှင့်လည်း ကိုက်ညီမှုရှိတဲ့ အပြင် မကြာသေးမီက ထုတ်ပြန်ထားတဲ့ မြန်မာနိုင်ငံရဲ့ ရေရှည်တည်တံ့ခိုင်မြဲပြီး ဟန်ချက်ညီသော ဖွံ့ဖြိုး တိုးတက်မစီမံကိန်း (MSDP) (၂၀၁၈-ဝ၁၀) မဟာဗျူဟာ ၅၄ မဲလည်းကိက်သီမရှိပါကြောင်း တင်ပြအပ် ထို့အပြင် စီမံကိန်းအတွက် နိုင်ငံတော်ဘတ်ဂျက်က တစ်ချိန်တည်း တစ်ပြိုင်တည်းမှာ အလုံးအရင်းနဲ့ ကျခံသုံးစွဲရမှုကိုလည်း သက်သာစေမှာ ဖြစ်ပါတယ်။ လေးစားအပ်ပါသော နာယကကြီးနှင့် လွှတ်တော်ကိုယ်စားလှယ်ကြီးများခင်ဗျား။ သို့ဖြစ်ပါ၍ ရေအားလျှပ်စစ်ဓာတ်အားပေးစက်ရုံ (၅)ရုံ အလုံးစုံပြင်ဆင်မွမ်းမံခြင်း၊ အဆင့်မြှင့်တင်ခြင်း လုပ်ငန်းများ ဆောင်ရွက်ရန်အတွက် လျှပ်စစ်နှင့် စွမ်းအင်ဝန်ကြီးဌာန၊ လျှပ်စစ်ဓာတ်အားပေးလုပ်ငန်းအတွက် ပြင်သစ် ဖွံ့ဖြိုးတိုးတက်ရေးအေဂျင်စီ(AFD)ထံမှ ချေးငွေယူရို ၃၅.ရ သန်း ရယူနိုင်ရေးကိစ္စကို ပြည်ထောင်စု လွှတ်တော်က ဆွေးနွေးသုံးသပ်၍ အတည်ပြုချက်ရယူပေးနိုင်ပါရန် နာယကကြီးမှတဆင့် လေးစားစွာ တင်ပြအပ်ပါတယ်။ အားလုံးကို ကျေးဇူးတင်ပါတယ်ခင်ဗျာ။</speech>
<title>အထက်ပါကိစ္စနှင့်စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ်ရှိပါက အမည်စာရင်းတင်သွင်းနိုင်ကြောင်း ကြေညာခြင်း ၊</title>
<speech type="speaker">အစီအစဉ်(၇) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံတော် သမ္မတထံမှ ပေးပို့စာမိတ္တူကို လွှတ်တော်ကိုယ်စားလှယ်များထံ ဖြန့်ဝေထားပါတယ်။ ပေးပို့စာမိတ္တူကို နောက်ဆက်တွဲဖြင့် ဖော်ပြထားပါသည်။ အထက်ပါကိစ္စနဲ့စပ်လျဉ်းပြီး ဆွေးနွေးလိုတဲ့ လွှတ်တော်ကိုယ်စားလှယ်များရှိပါက ၃-၅-၂၀၁၉ ရက် (သောကြာနေ့) ညနေ ၄ နာရီ(၁၆၀၀) နောက်ဆုံးထားပြီး ပြည်ထောင်စုလွှတ်တော်ရုံး ညွှန်ကြားရေးမှူးချုပ်ထံ အမည်စာရင်းတင်သွင်းနိုင်ကြောင်း အသိပေးကြေညာပါတယ်။</speech>
</motion>
<motion>
<title>နိုင်ငံတော်သမ္မတထံမှ ပေးပို့ထားသော လျှပ်စစ်နှင့်စွမ်းအင်ဝန်ကြီးဌာနအတွက် စီမံကိန်းလုပ်ငန်းများ ဆောင်ရွက်ရန် ထိုင်းနိုင်ငံ NEDA ထံမှ ထိုင်းဘတ် ၁,၄၅၈.၂၄၈ သန်း ချေးငွေရယူရေးနှင့်စပ်လျဉ်း၍ သက်ဆိုင်ရာ ပြည်ထောင်စုအဆင့် အဖွဲ့ အစည်းဝင်များက လွှတ်တော်သို့ ရှင်းလင်းတင်ပြခြင်း</title>
<speech type="speaker">အစီအစဉ်(၈) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ လျှပ်စစ်နှင့် စွမ်းအင်ဝန်ကြီးဌာန၊ ရန်ကုန်လျှပ်စစ်ဓါတ်အားပေးရေးကော်ပိုရေးရှင်းက ဆောင်ရွက်မယ့် ရန်ကုန်တိုင်း ဒေသကြီးအတွင်း လျှပ်စစ်ဓာတ်အား ဖြန့်ဖြူးမှုတိုးတက် ကောင်းမွန်စေရေးစီမံကိန်းအတွက် ထိုင်းနိုင်ငံ NEDA ထံမှ ထိုင်းဘတ် ၁,၄၅၈.၂၄၈ သန်း ချေးငွေရယူရေးနဲ့စပ်လျဉ်းပြီး နိုင်ငံတော်သမ္မတထံမှ ပြည်ထောင်စု လွှတ်တော် နာယကထံသို့ နိုင်ငံတော်သမ္မတရုံးရဲ့ ၂၄-၄-၂၀၁၉ ရက်စွဲပါစာအမှတ်၊ ၃(၂)/၁/သမ္မတရုံးဖြင့် ပေးပို့ထားပါတယ်။ ယင်းကိစ္စနဲ့စပ်လျဉ်းပြီး ဦးစွာ လျှပ်စစ်နှင့်စွမ်းအင်ဝန်ကြီးဌာနက ရှင်းလင်း တင်ပြဖို့ ဖြစ်ပါတယ်။</speech>
<speech><agency id="17">ဒေါက်တာထွန်းနိုင်(ဒုတိယဝန်ကြီး၊ လျှပ်စစ်နှင့်စွမ်းအင်ဝန်ကြီးဌာန)</agency>လေးစားအပ်ပါသော ပြည်ထောင်စုလွှတ်တော် နာယကကြီးနှင့် လွှတ်တော်ကိုယ်စားလှယ်များ၊ ဖိတ်ကြားထားသော အစိုးရ အဖွဲ့ဝင်များ အားလုံးမင်္ဂလာပါခင်ဗျာ။ ယနေ့ ဆက်လက်ပြီးတော့ လျှပ်စစ်နှင့် စွမ်းအင်ဝန်ကြီးဌာနက oộcięci Neighbouring Countries Development Cooperation Agency(NEDA)coq oộê:onos ၁,၄၅၈.၂၄၈ သန်း ချေးငွေရယူကာ ဆောင်ရွက်သွားမယ့် ရန်ကုန်တိုင်းဒေသကြီးအတွင်း လျှပ်စစ်ဓာတ်အား ဖြန့်ဖြူးမှု တိုးတက်ကောင်းမွန်စေရေး စီမံကိန်းနှင့်ပတ်သက်ပြီး ရှင်းလင်းတင်ပြသွားမှာဖြစ်ပါတယ်။ Power Point အသုံးပြုခွင့်ပြုပါရန် ခွင့်တောင်းခံအပ်ပါတယ်။ အဆိုပါစီမံကိန်းဟာ ရန်ကုန်တိုင်းဒေသကြီး အတွင်းမှာရှိတဲ့ မြောက်ဥက္ကလာပမြို့နယ်၊ ဒဂုံ မြို့သစ်(မြောက်ပိုင်း) မြို့နယ်များမှာ လျှပ်စစ်ဓာတ်အား ဖြန့်ဖြူးမှုစနစ် တိုးတက်ကောင်းမွန်လာစေရန်နှင့် လျှပ်စစ်ဓာတ်အား သုံးစွဲသူ ပြည်သူများကို လျှပ်စစ်ဓာတ်အားကို ဗို့အားပြည့်ဝ တည်ငြိမ်စွာဖြင့် ဖြန့်ဖြူး ပေးနိုင်ရန်၊ ဓာတ်အားလိုင်း အပြစ်ဖြစ်ပွားမှုများကြောင့် ဓာတ်အားပြတ်တောက်မှုများ လျော့နည်းကျဆင်း စေရန်၊ ဓာတ်အားပျောက်ဆုံးမှု လျော့နည်းကျဆင်းစေရန် ရည်ရွယ်ချက်များဖြင့် ဆောင်ရွက်သွားမှာ ဖြစ်ပါတယ်။ စီမံကိန်းကို ထိုင်းဘတ် ၁,၄၅၈.၂၄၈ သန်း ဖြင့် ၂၀၂၀-၂၀၂၁ ဘဏ္ဍာ ရေးနှစ်မှစတင်ကာ ၂၀၂၁-၂၀၂၂ ဘဏ္ဍာရေးနှစ်အတွင်း လုပ်ငန်းများ အပြီးသတ်ဆောင်ရွက်သွားမှာ ဖြစ်ပါတယ်။ ချေးငွေဆိုင်ရာ အချက် အလက်များအနေနဲ့ အတိုးနှုန်းမှာ ၁.၅ ရာခိုင်နှုန်း၊ ဆိုင်းငံ့ကာလမှာ (၁၀) နှစ်၊ ပြန်ဆပ်ရမည့် ကာလမှာ နှစ်(၂၀) ဖြစ်ပါတယ်။ စီမံခန့်ခွဲမှုစရိတ်အနေနဲ့ ချေးငွေရဲ့ ၀.၁၅ ရာခိုင်နှုန်း ပေးဆောင်ရမှာ ဖြစ်ပါတယ်။ အကြံပေး လုပ်ငန်းများကို ထိုင်းနိုင်ငံကုမ္ပဏီများအနက်မှ ရွေးချယ်ဆောင်ရွက်ရမှာဖြစ်ပြီး ချေးငွေပမာဏရဲ့ ၅၀ ရာခိုင်နှုန်းကို ထိုင်းနိုင်ငံမှ ပစ္စည်းများဝယ်ယူခြင်းနှင့် ဝန်ဆောင်မှုလုပ်ငန်းများအတွက် သုံးစွဲရမှာ ဖြစ်ပါတယ်။ အခွန်အခများကို ချေးငွေဖြင့် သုံးစွဲခြင်းမပြုရန် စည်းကမ်းချက်များ ပါရှိပါတယ်။ စီမံကိန်းကို အဆင့် (၂)ဆင့်နဲ့ ဆောင်ရွက်သွားမှာဖြစ်ပြီး၊ ပထမအဆင့်အနေနဲ့ မြောက်ဥက္ကလာပ မြို့နယ်မှာ ၆၆ ကေဗွီGIS ဓာတ်အားခွဲရုံ (၃)ရုံ စုစုပေါင်း 180 MVA Install Capacity ကို တည်ဆောက် သွားမှာဖြစ်ပြီးတော့ အဆိုပါခွဲရုံများသို့ သွယ်တန်းရန်လိုအပ်တဲ့ ၆၆ ကေဗွီဓာတ်အားလိုင်း (၅)လိုင်း၊ စုစုပေါင်း (၅၃)ကီလိုမီတာ တည်ဆောက်ခြင်းတို့အတွက် ထိုင်းဘတ် ၁,၁၉၀.၄၉၄ သန်းကိုလည်းကောင်း။ ဒုတိယအဆင့်အနေနဲ့ ဒဂုံမြို့သစ်(မြောက်ပိုင်း)မှာ ၁၁ ကေဗွီ ဓာတ်အားလိုင်းများ အဆင့်မြှင့်တင်ခြင်း၊ အသစ်တည်ဆောက်ခြင်း စုစုပေါင်း ၉၁.၄ရ ကီလိုမီတာနှင့် ၁၁.၄ ကေဗွီ ထရန်စဖော်မာများ (၂၀၅)လုံး တိုးချဲ့ တပ်ဆင်ခြင်းလုပ်ငန်းတို့အတွက် ထိုင်းဘတ် ၂၆၇.၇၅၄ သန်းတို့ဖြင့် အသီးသီး ဆောင်ရွက်သွားရန် စီစဉ် လျာထားတာ ဖြစ်ပါတယ်။ စီမံကိန်းပထမအဆင့် ဆောင်ရွက်မယ့် ၆၆ ကေဗွီ ဓာတ်အားခွဲရုံနှင့် ဓာတ်အားပို့လွှတ်ရေးလိုင်းများ ချိတ်ဆက်မည့် တည်နေရာပြ မြေပုံအား တင်ပြထားခြင်းဖြစ်ပါတယ်။ ၎င်းချိတ်ဆက်တပ်ဆင်တည်ဆောက်မယ့် အခြေအနေကို One Line Diagram ဖြင့် ဆက်လက် တင်ပြထားခြင်း ဖြစ်ပါတယ်။ စီမံကိန်းဆောင်ရွက်မယ့် မြောက်ဥက္ကလာပမြို့နယ်၊ ရွှေပေါက်ကံမြို့နယ်၊ ဒဂုံမြို့သစ်(မြောက်ပိုင်း) မြို့နယ်များမှာရှိတဲ့ အိမ်ထောင်စုပေါင်း ၁၂၇,၃၅၆ တို့အတွက် လျှပ်စစ်ဓာတ်အားဖြန့်ဖြူးရေးစနစ် ပိုမို ကောင်းမွန်လာခြင်းကို အကျိုးရလဒ် ခံစားရမှာဖြစ်ပါတယ်။ ထိုင်းနိုင်ငံ NEDA ချေးငွေကိုရယူကာ စီမံကိန်းလုပ်ငန်းများကို ၂၀၂၀ ခုနှစ်မှ ၂၀၂၂ ခုနှစ် အတွင်း အပြီးသတ်ဆောင်ရွက်သွားမှာ ဖြစ်ပါကြောင်းနှင့် စီမံကိန်းအကောင်အထည်ဖော် ဆောင်ရွက်ရန် လျာထား သည့် အစီအစဉ်အား တင်ပြထားပါတယ်။ အချုပ်အနေဖြင့် တင်ပြရလျှင် စီမံကိန်းအကောင်အထည်ဖော် ဆောင်ရွက်ခြင်းအားဖြင့် ရန်ကုန် မြို့တွင်း ဓာတ်အားဖြန့်ဖြူးမှုစနစ် တိုးတက်ကောင်းမွန်လာခြင်း၊ ဓာတ်အားပျောက်ဆုံးမှု လျှော့ချနိုင်ခြင်း၊ ယခင်က ၃၃ ကေဗွီ ဗို့အားအဆင့်နဲ့ ဓာတ်အားပို့လွှတ်နေတဲ့အတွက်ကြောင့် သယ်ပို့နိုင်တဲ့ လျှပ်စစ်ပမာဏ ထက် ယခု ၆၆ ကေဗွီဗို့အား အဆင့်ကို ထပ်မံမြှင့်တင်လိုက်တဲ့အတွက်ကြောင့် သယ်ဆောင်နိုင်မယ့် လျှပ်စစ်ပမာဏ ပိုမိုမြင့်မားလာမှာဖြစ်ပြီးတော့ ၆၆ ကေဗွီ ဓာတ်အားစနစ် တည်ဆောက်ခြင်းကြောင့် လက်ရှိ လျှပ်စစ်ဓာတ်အားသုံးစွဲနေတဲ့ အိမ်ထောင်စုတွေအတွက် ပိုမိုကောင်းမွန်တဲ့ ဗို့အားအဆင့်ကို ရရှိလာမှာ ဖြစ်ပါတယ်။ ထိုဒေသများအတွင်းမှာ လျှပ်စစ်ထပ်မံသုံးစွဲလိုသူ၊ မီးသုံးစွဲလိုသူ အသစ်များအတွက်ကိုလည်း ဓာတ်အားတိုးမြှင့်ပေးနိုင်မယ့် အခွင့်အလမ်းရရှိလာမှာဖြစ်ပြီး ၆၆ ကေဗွီစနစ်ကို တစ်နေရာတည်းက ဓာတ်အားပို့တဲ့ ဓာတ်အားလိုင်း၊ အခန့်မသင့်လို့ ဓာတ်အားပြတ်တောက်ခဲ့ရင် အခြားတစ်နေရာကနေ ပြန်လည်လှည့်ပတ် ဓာတ်အားပေးနိုင်မယ့် Ring Circuit နဲ့ တည်ဆောက်သွားမှာဖြစ်တဲ့အတွက်ကြောင့် နောင်ကို ဓာတ်အားပြတ်တောက်မှုကြောင့် ဓာတ်အားပြတ်တောက်တဲ့ကြာမြင့်နေတဲ့ ကိစ္စရပ် တွေကိုလည်း လျှောချသွားနိုင်တဲ့ အကျိုးကျေးဇူးတွေကို နောင်အနာဂတ်ကာလအတွက်ရည်မှန်းပြီး ဆောင်ရွက် နေတာဖြစ်ပါတယ်။ သို့ပါ၍ ထိုင်းနိုင်ငံ Neighbouring Countries Development Cooperation Agency (NEDA) ထံမှ ချေးငွေထိုင်းဘတ် ၁,၄၅၈.၂၄၈ သန်းကိုရယူကာ အကောင်အထည်ဖော်ဆောင်ရွက်သွားရန် ရည်ရွယ်ထား ပါသော ရန်ကုန်တိုင်းဒေသကြီးအတွင်း လျှပ်စစ်ဓာတ်အားဖြန့်ဖြူးမှု တိုးတက်ကောင်းမွန်ရေး စီမံကိန်းအား ပြည်ထောင်စုလွှတ်တော်ကြီးကနေပြီးတော့ ဆွေးနွေးသုံးသပ်ကာ အတည်ပြုပေးနိုင်ပါရန်အတွက် လေးစားစွာ တင်ပြအပ်ပါတယ်။ ကျေးဇူးတင်ပါတယ်ခင်ဗျာ။</speech>
<speech type="speaker">ဆက်လက်ပြီး စီမံကိန်းနှင့်ဘဏ္ဍာရေးဝန်ကြီးဌာန ရှင်းလင်းတင်ပြဖို့ဖြစ်ပါတယ်။</speech>
<speech><agency id="27">ဦးမောင်မောင်ဝင်း(ဒုတိယဝန်ကြီး၊ စီမံကိန်းနှင့် ဘဏ္ဍာရေးဝန်ကြီးဌာန)</agency>လေးစားအပ်ပါသော ပြည်ထောင်စုလွှတ်တော် နာယကကြီးနှင့် လွှတ်တော်ကိုယ်စားလှယ်တော်ကြီးများခင်ဗျာ။ ကျွန်တော့အနေနဲ့ လျှပ်စစ်နှင့်စွမ်းအင်ဝန်ကြီးဌာန ရန်ကုန်လျှပ်စစ်ဓာတ်အားပေးရေးကော်ပိုရေးရှင်းက ရန်ကုန်တိုင်းဒေသကြီး အတွင်း လျှပ်စစ်ဓာတ်အားဖြန့်ဖြူးမှု တိုးတက်ကောင်းမွန်စေရေး စီမံကိန်းဆောင်ရွက်ရန် ထိုင်းနိုင်ငံ၊ Neighbouring Countries Economic Development Cooperation Agency (NEDA) 00962:6g oộa:ybos ၁,၄၅၈.၂၄၈ သန်း ရယူဖို့ကိစ္စနှင့်စပ်လျဉ်းပြီးတော့ စီမံကိန်းနှင့် ဘဏ္ဍာရေးဝန်ကြီးဌာနကိုယ်စား ရှင်းလင်း တင်ပြမှာဖြစ်ပါတယ်။ နာယကကြီးခင်ဗျာ။ NEDA အဖွဲ့ အစည်းဆိုတာကတော့ ထိုင်းနိုင်ငံ၊ ဘဏ္ဍာရေးဝန်ကြီးဌာန လက်အောက်မှာရှိတဲ့ အဖွဲ့အစည်းတစ်ခု ဖြစ်ပါတယ်။ အိမ်နီးချင်းနိုင်ငံများနှင့် စီးပွားရေးပူးပေါင်းဆောင်ရွက်ဖို့ ဖွဲ့ထားတဲ့ အစိုးရအဖွဲ့အစည်းတစ်ခုဖြစ်ပါတယ်။ NEDA ရဲ့ ချေးငွေဆိုင်ရာ စည်းကမ်းသတ်မှတ်ချက်များ အရ ဆိုင်းငံ့ကာလ ၁၀ နှစ်နှင့် ပြန်ဆပ်ကာလ ၂၀ နှစ်၊ စုစုပေါင်းချေးငွေ သက်တမ်း ၃၀ နှစ် ဖြစ်ပါတယ်။ အတိုးနှုန်းဟာ တစ်နှစ်ကို ၁.၅ ရာခိုင်နှုန်း ဖြစ်ပါတယ်။ စီမံခန့်ခွဲမှုစရိတ်အဖြစ်နဲ့ ချေးငွေပမာဏရဲ့ ၀.၁၅ ရာခိုင်နှုန်းကိုတော့ တစ်ကြိမ်တည်းပေးချေရမှာ ဖြစ်ပါတယ်။ အဆိုပါချေးငွေရဲ့ Grant Element ကို တွက်ချက်ရာမှာ ၄၆ ရာခိုင်နှုန်း ရရှိတဲ့အတွက်ကြောင့် သက်သာမှုရှိတဲ့ချေးငွေ (Concessional Loan) အမျိုး အစားမှာပါဝင်ကြောင်း တင်ပြအပ်ပါတယ်။ စီမံကိန်းအတွက် Feasibility Study ကို NEDA ရဲ့ အကူအညီနဲ့ ဆောင်ရွက်ခဲ့ပြီးတော့ အစီရင်ခံစာကိုတော့ ၂၀၁ရ အောက်တိုဘာမှာ တင်ပြခဲ့ပြီး ဖြစ်ပါတယ်။ စီမံကိန်းကို ၂၀၂၀ ခုနှစ်က ၂၀၂၂ ခုနှစ် အထိ (၃)နှစ် အကောင်အထည်ဖော်ဖို့ ဆောင်ရွက်ရန်လျာထားကြောင်း တွေ့ရှိရ ပါတယ်။ လေးစားအပ်ပါသော နာယကကြီးခင်ဗျား။ အဆိုပါစီမံကိန်းကို ရန်ကုန်မြို့တော်ရဲ့ လျှပ်စစ်ဓာတ်အား ဖြန့်ဖြူးမှုစနစ် တိုးတက်ကောင်းမွန်လာစေရန်၊ လျှပ်စစ်ဓာတ်အားသုံးစွဲသူ ပြည်သူများသို့ လျှပ်စစ်ဓာတ်အား ဗို့အားပြည့်ဝ တည်ငြိမ်စွာဖြင့် ဖြန့်ဖြူးပေးနိုင်ရန်၊ ဓာတ်အားပြတ်တောက်မှု လျော့နည်းစေရန်နှင့် ဓာတ်အား ပျောက်ဆုံးမှု လျော့ကျစေရန်တို့ကို ရည်ရွယ်ပြီးတော့ ရန်ကုန်တိုင်းဒေသကြီး၊ မြောက်ဥက္ကလာပ မြို့နယ်နှင့် ဒဂုံမြို့သစ်(မြောက်ပိုင်း)မြို့နယ်တို့မှာ ဓာတ်အားလိုင်းများတိုးချဲ့တည်ဆောက်ခြင်း၊ ထရန်စဖော်မာများ လဲလယ်တပ်ဆင်ခြင်းလုပ်ငန်းများကို တောင်ရက်မှာဖြစ်ပါတယ်။ အဆိုပါစီမံကိန်းကို အကောင်အထည်ဖော်ဆောင်ရွက်နိုင်ခြင်းအားဖြင့် မြောက်ဥက္ကလာပမြို့နယ်နှင့် ဒဂုံမြို့သစ်(မြောက်ပိုင်း) မြို့နယ်တို့မှာရှိတဲ့ ၆၆ ကေဗွီ ဓာတ်အားခွဲရုံ (၃)ရုံကို အဆင့်မြှင့်တင် တိုးချဲ့ တည်ဆောက်နိုင်ခြင်း၊ ၆၆ ကေဗွီဓာတ်အားလိုင်း (၅)လိုင်း တိုးချဲ့တည်ဆောက်နိုင်ခြင်း၊ ဓာတ်အားဖြန့်ဖြူးရေး လိုင်းများ၊ ၁၁/၀.၄ ကေဗွီ ထရန်စဖော်မာများ လဲလှယ်တပ်ဆင်ခြင်းလုပ်ငန်းများ ဆောင်ရွက်နိုင်ခြင်း၊ ဓာတ်အား ဖြန့်ဖြူးမှုစနစ် တိုးတက်ရေးနှင့် ဓာတ်အားပျောက်ဆုံးမှု လျှော့ချရေးတို့ကို ပိုမိုလျင်မြန်စွာ အကောင်အထည် ဖော်နိုင်စေရန် အထောက်အကူပြုနိုင်မည်ဖြစ်ခြင်း၊ ဓာတ်အားခွဲရုံ Transformer များကို ဝန်အားထိန်းမျှပြီး ဗို့အားပိုမိုကောင်းမွန်စွာ ဖြန့်ဖြူးနိုင်ရေးကိုလည်း အထောက်အကူပြုနိုင်မည်ဖြစ်ခြင်း စတဲ့အကျိုးကျေးဇူးများ ရရှိလာနိုင်မည်ကို သိရပါတယ်။ ချေးငွေရယူမယ့်ကိစ္စအပေါ်မှာ ဖွံ့ဖြိုးမှုအကူအညီများညှိနှိုင်းရေးအဖွဲ့နှင့် ပြည်ထောင်စုအစိုးရအဖွဲ့ စီးပွားရေးရာကော်မတီတို့မှတစ်ဆင့် ပြည်ထောင်စုအစိုးရအဖွဲ့ကို တင်ပြခဲ့ရာမှာ ၁၂-၁၂-၂၀၁၈ ရက်နေ့မှာ ကျင်းပပြုလုပ်တဲ့ ပြည်ထောင်စုအစိုးရအဖွဲ့ အစည်းအဝေးအမှတ်စဉ် (၂၂/၂၀၁၈)က သဘောတူ အတည်ပြု ပြီးဖြစ်ပါတယ်။ စီမံကိန်းကို အဓိကတာဝန်ခံပြီးတော့ ဆောင်ရွက်ရမယ့် ဌာနကတော့ လျှပ်စစ်နှင့် စွမ်းအင် ဝန်ကြီးဌာနက ရန်ကုန်လျှပ်စစ်ဓာတ်အားပေးရေးကော်ပိုရေးရှင်း ဖြစ်ပါတယ်။ ၃၁-၁၂-၂၀၁၈ အထိ လျှပ်စစ် နှင့်စွမ်းအင်ဝန်ကြီးဌာနက ရယူထားတဲ့ ပြည်ပကြွေးမြီ စုစုပေါင်းအမေရိကန်ဒေါ်လာ ၆,၂၀၂.၀၃၆ သန်းမှာ ပေးဆပ်ရန်ကျန်တဲ့ လက်ကျန်က အမေရိကန်ဒေါ်လာ ၃,၀၂၆.၇၉၄ သန်း ဖြစ်ပါတယ်။ နာယကကြီးခင်ဗျား။ ချေးငွေကို အပြည့်အဝ ထုတ်ယူသုံးစွဲပြီးရင် အကြမ်းအားဖြင့် ဆိုင်းငံ့ကာလ အတွင်းမှာ တစ်နှစ်ကိုအတိုး ထိုင်းဘတ် ၂၁.၈ရ သန်းခန့်နှင့် ပြန်ဆပ်ကာလအတွင်းမှာ တစ်နှစ်ကို အရင်းနဲ့ အတိုးပေါင်း ထိုင်းဘတ် ၉၄.၅၁ သန်းတို့ကို နှစ်စဉ် ပြန်လည်ပေးဆပ်သွားရမှာ ဖြစ်ပါတယ်။ ရောက်တဲ့ နှစ်အလိုက် အတိုး၊ အရင်း ပြန်လည်ပေးဆပ်နိုင်ဖို့အတွက် လျှပ်စစ်နှင့် စွမ်းအင်ဝန်ကြီးဌာနက ရန်ကုန်လျှပ်စစ်ဓာတ်အားပေးရေးကော်ပိုရေးရှင်းရဲ့ တိုးတက်ရရှိလာနိုင်မယ့် ဓာတ်အားခဝင်ငွေများကို သက်ဆိုင်ရာဌာနရဲ့ ဘတ်ဂျက်ကို နှစ်အလိုက်ပေးသွင်းပြီးတော့ ချေးငွေပြန်လည်ပေးဆပ်ဖို့ကိုလည်း နှစ်အလိုက် လျာထားသုံးစွဲရန်ဖြစ်ပါတယ်။ ၃၁-၁၂-၂၀၁၈ မှာရှိတဲ့ နိုင်ငံတော်ရဲ့ ပြည်ပကြွေးမြီ လက်ကျန်အခြေအနေမှာ အမေရိကန်ဒေါ်လာ တန်ဖိုးအားဖြင့် ၉.၈၄၄ ဘီလီယံခန့်ရှိပြီးတော့ ပြည်ပကြွေးမြီနှင့် ဂျီဒီပီအချိုး ၁၄.၃၈ ရာခိုင်နှုန်းခန့် ဖြစ်ပါတယ်။ ကြွေးမြီခံနိုင်ရည်ရှိမှု အတိုင်းအတာအတွင်းမှာ ရှိနေပါကြောင်း တင်ပြအပ်ပါတယ်။ နာယကကြီးခင်ဗျား။ ဤချေးငွေစီမံကိန်းသည် ၂၀၁၈-၂၀၁၉ ဘဏ္ဍာနှစ်၊ ပြည်ထောင်စုရဲ့ ဘဏ္ဍာငွေ အရအသုံးဆိုင်ရာဥပဒေ၊ ပြည်သူ့ကြွေးမြီစီမံခန့်ခွဲမှုဥပဒေ၊ ၂၀၁၈ ကာလလတ် ကြွေးမြီစီမံခန့်ခွဲမှုမဟာ ဗျူဟာ၊ ဖွံ့ဖြိုးမှုအကူအညီများဆိုင်ရာ မူဝါဒများနှင့် ကိုက်ညီမှုရှိတဲ့အပြင် မြန်မာနိုင်ငံရဲ့ ရေရှည်တည်တံ့ခိုင်မြဲ ပြီးတော့ ဟန်ချက်ညီတဲ့ဖွံ့ဖြိုးတိုးတက်မှုစီမံကိန်း MSDP (၂၀၁၈-၂၀၃၀) ရဲ့ မဟာဗျူဟာ ၅.၄ နှင့်လည်း ကိုက်ညီမှု ရှိကြောင်း တင်ပြအပ်ပါတယ်။ သို့ဖြစ်ပါ၍ လျှပ်စစ်ဓာတ်အားဖြန့်ဖြူးမှု တိုးတက်ကောင်းမွန်စေရေးစီမံကိန်း ဆောင်ရွက်ရန် လျှပ်စစ် နှင့်စွမ်းအင်ဝန်ကြီးဌာန၊ ရန်ကုန်လျှပ်စစ်ဓာတ်အားပေးရေးကော်ပိုရေးရှင်းအတွက် ထိုင်းနိုင်ငံ၊ Neighbouring Countries Economic Development Cooperation Agency (NEDA) 3əg. 32028:009 6:66 oộE:IDOS ၁,၄၅၈.၂၄၈ သန်း ရယူနိုင်ရေးကိစ္စကို ပြည်ထောင်စုလွှတ်တော်က ဆွေးနွေးသုံးသပ်၍ အတည်ပြုချက်ရယူ ပေးနိုင်ပါရန် နာယကကြီးမှတဆင့် လေးစားစွာ တင်ပြအပ်ပါတယ်ခင်ဗျာ။ အားလုံးကို ကျေးဇူးတင်ပါတယ်။</speech>
<title>အထက်ပါကိစ္စနှင့်စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ်ရှိပါက အမည်စာရင်းတင်သွင်းနိုင်ကြောင်း ကြေညာခြင်း</title>
<speech type="speaker">အစီအစဉ်(၇) ဖြစ်ပါတယ်။</speech>
<speech type="speaker">အစီအစဉ်(၉) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံတော် သမ္မတထံမှ ပေးပို့စာမိတ္တူကို လွှတ်တော်ကိုယ်စားလှယ်များထံ ဖြန့်ဝေထားပါတယ်။ ပေးပို့စာမိတ္တူကို နောက်ဆက်တွဲဖြင့် ဖော်ပြထားပါသည်။ အထက်ပါကိစ္စနဲ့စပ်လျဉ်းပြီး ဆွေးနွေးလိုတဲ့ လွှတ်တော်ကိုယ်စားလှယ်များရှိပါက ၃-၅-၂၀၁၉ ရက်(သောကြာနေ့) ညနေ ၄ နာရီ (၁၆၀၀) နောက်ဆုံးထားပြီး ပြည်ထောင်စုလွှတ်တော်ရုံး ညွှန်ကြား ရေးမှူးချုပ်ထံ အမည်စာရင်း တင်သွင်းနိုင်ကြောင်း အသိပေးကြေညာပါတယ်။</speech>
</motion>
<motion>
<title>နိုင်ငံတော်သမ္မတထံမှပေးပို့ထားသော မြို့ပြဖွံ့ဖြိုးရေးစီမံကိန်းများဆောင်ရွက်ရန် ဂျပန်နိုင်ငံ၊ အပြည်ပြည်ဆိုင်ရာပူးပေါင်းဆောင်ရွက်ရေး အေဂျင်စီထံမှ ဂျပန်ယန်း ၈၂.၂၇၃ ဘီလီယံ ချေးငွေရယူရေးနှင့်စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၁၀) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ မန္တလေးတိုင်း ဒေသကြီးနဲ့ ရန်ကုန်တိုင်းဒေသကြီးအတွင်း လျှပ်စစ်နှင့် စွမ်းအင်ဝန်ကြီးဌာနနဲ့ ရန်ကုန်မြို့တော် စည်ပင် သာယာရေးကော်မတီက တာဝန်ယူဆောင်ရွက်မယ့် မြို့ပြဖွံ့ ဖြိုးရေးစီမံကိန်းလုပ်ငန်းများအတွက် ဂျပန် နိုင်ငံ၊ အပြည်ပြည်ဆိုင်ရာ ပူးပေါင်းဆောင်ရွက်ရေး အေဂျင်စီထံမှ ဂျပန်ယန်း ၈၂.၂၇၃ ဘီလီယံ ချေးငွေ ရယူရေးနဲ့စပ်လျဉ်းပြီး ၁၂-၃-၂၀၁၉ ရက်က ကျင်းပပြုလုပ်ခဲ့တဲ့ ပြည်ထောင်စုလွှတ်တော် (၁၁)ကြိမ်မြောက် ပုံမှန်အစည်းအဝေးမှာ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက လွှတ်တော်သို့ ရှင်းလင်း တင်ပြခဲ့ပြီး ဖြစ်ပါတယ်။ အထက်ပါကိစ္စနဲ့စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော်ကိုယ်စားလှယ် ၁၁ ဦး ရှိပါတယ်။ လွှတ်တော်ကိုယ်စားလှယ်တစ်ဦးချင်းအနေနဲ့ သတ်မှတ်ချိန် ၆ မိနစ်အတွင်း ဆွေးနွေးဖို့ဖြစ်ပါတယ်။ ဦးမြစိန် ဒဂုံမြို့သစ်(ဆိပ်ကမ်း)မဲဆန္ဒနယ် စတင် ဆွေးနွေးဖို့ဖြစ်ပါတယ်။</speech>
<speech><mp id="1547">ဦးမြစိန်ဒဂုံမြို့သစ်(ဆိပ်ကမ်း)မဲဆန္ဒနယ်၊ ရန်ကုန်တိုင်းဒေသကြီး</mp>လေးစားအပ်ပါသော ပြည်ထောင်စုလွှတ်တော် နာယကကြီးနဲ့တကွ ပြည်ထောင်စုလွှတ်တော် ကိုယ်စားလှယ်များ၊ ပြည်ထောင်စု ဝန်ကြီးများနဲ့ ဧည့်သည်တော်များခင်ဗျား။ ကျွန်တော်ကတော့ ဒဂုံမြို့သစ်(ဆိပ်ကမ်း) မဲဆန္ဒနယ်က ပြည်သူ့ လွှတ်တော်ကိုယ်စားလှယ် ဦးမြစိန် ဖြစ်ပါတယ်။ ကျွန်တော့အနေနဲ့ နိုင်ငံတော်သမ္မတထံမှ ပေးပို့ထားတဲ့ မြို့ပြဖွံ့ဖြိုးရေးစီမံကိန်းများဆောင်ရွက် နိုင်ရန် ဂျပန်နိုင်ငံအပြည်ပြည်ဆိုင်ရာပူးပေါင်းဆောင်ရွက်ရေးအေဂျင်စီ(JICA)ထံမှ ဂျပန်ယန်း ၈၂.၂၇၃ ဘီလီယံချေးငွေရယူရန်ကိစ္စနှင့်စပ်လျဉ်း၍ ထောက်ခံအကြံပြု ဆွေးနွေးသွားမှာဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ ချေးငွေဂျပန်ယန်း ၈၂.၂၇၃ ဘီလီယံနဲ့ပတ်သက်ပြီး သုံးစွဲမည့်ဒေသ၊ လုပ်ငန်းအမျိုးအစားနဲ့ ခွဲဝေသုံးစွဲမှုများကို ဖော်ပြထားရာမှာ (က) ရန်ကုန်မြို့တော်စည်ပင်သာယာရေးကော်မတီအတွက် ရန်ကုန်မြို့ မိလ္လာပြွန်စနစ်ဖွံ့ဖြိုးမှုစီမံကိန်း မြို့ပြဖွံ့ဖြိုးမှုစီမံကိန်းဆောင်ရွက်ရန် ၂၄.၀၈၅ ဘီလီယံ၊ (ဂ) လျှပ်စစ်နှင့် စွမ်းအင်ဝန်ကြီးဌာနအတွက် မြို့ပြ ဧရိယာ ဓာတ်အားဖြန့်ဖြူးတိုးတက်ကောင်းမွန်ရေး စီမံကိန်းဆောင်ရွက်ရန် ၁၂.၂၈၈ ဘီလီယံ၊ စုစုပေါင်း ၈၂.၂၇၃ ဘီလီယံဖြစ်ကြောင်း တွေ့ရှိရပါတယ်။ JICA ရဲ့ ချေးငွေဆိုင်ရာစည်းကမ်းချက်များမှာ ဆိုင်းငံ့ကာလ ၁၀ နှစ်၊ ပြန်ဆပ်ကာလ ၃၀ နှစ်၊ စုစုပေါင်း ချေးငွေသက်တမ်းမှာ ၄၀ နှစ်ဖြစ်ပြီး အတိုးနှုန်းမှာ တစ်နှစ်လျှင် ၀.၀၁ ရာခိုင်နှုန်းဖြစ်ကြောင်း လည်း ဖော်ပြထားတာကို တွေ့ရှိရပါတယ်။ စီမံကိန်းအကောင်အထည်ဖော်ဆောင်ရွက်ရမယ့် ကာလများ ကိုလည်း လုပ်ငန်းအလိုက် ဖော်ပြထားတာကို တွေ့ရှိရပါတယ်။ ကျွန်တော့အနေနဲ့ အဓိကဆွေးနွေးလိုတဲ့ အကြောင်းအရာကတော့ မြို့ပြဧရိယာဓာတ်အားဖြန့်ဖြူးမှု တိုးတက်ကောင်းမွန်ရေးစီမံကိန်း ဖြစ်ပါတယ်။ အဲဒီစီမံကိန်းမှာ ရန်ကုန်တိုင်းဒေသကြီးအတွင်းရှိ ဒဂုံမြို့သစ်(ဆိပ်ကမ်း)မြို့နယ်၊ ဗိုလ်တထောင်မြို့နယ်၊ မင်္ဂလာတောင်ညွန့်မြို့နယ်၊ ကျောက်တံတားမြို့နယ်၊ ရွှေပြည်သာမြို့နယ်နဲ့ ကမာရွတ်မြို့နယ်များမှာ ၆၆ KV ဓာတ်အားခွဲရုံများနဲ့ ၃၃ KV ဓာတ်အားခွဲရုံများ အဆင့်မြှင့်တင်ခြင်းနဲ့ တိုးချဲ့တည်ဆောက်ခြင်း၊ ဆက်စပ် ဓာတ်အားလိုင်းများ တည်ဆောက်ခြင်းနဲ့ လုပ်ငန်းသုံးယာဉ်ယန္တရားများ ဝယ်ယူခြင်းတို့ ပါဝင်တာကို တွေ့ရှိ ရပါတယ်။ မန္တလေးတိုင်းဒေသကြီးအတွင်းရှိ မြို့နယ် ၅ မြို့နယ်မှာလည်း လျှပ်စစ်ဓာတ်အားကောင်းမွန် တိုးတက်ရေးအတွက် ပါဝင်ကြောင်းတွေ့ရှိရပါတယ်။ အဆိုပါစီမံကိန်းများအတွက် ဖြစ်မြောက်နိုင်စွမ်း လေ့လာဆန်းစစ်မှု(Feasibility Study)များလည်း ဆောင်ရွက်ထားတာကို တွေ့ရှိရပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ မြို့ပြဧရိယာဓာတ်အား ဖြန့်ဖြူးမှု တိုးတက်ကောင်းမွန်ရေးစီမံကိန်းကို အကောင်အထည်ဖော်ဆောင်ရွက်ခြင်းကြောင့် ရရှိလာမယ့် အကျိုး များကိုလည်း ဖော်ပြထားတာကိုတွေ့ရှိရပါတယ်။ ဒါ့အပြင် စီမံကိန်းအကောင်အထည်ဖော်ဆောင်ရွက်မယ့် ဒေသများရှိ ပြည်သူများအား နိုင်ငံတော်ဓာတ်အားစနစ်မှ အများနည်းတူဓာတ်အားခနှုန်းထားနဲ့ ဓာတ်အား လုံလောက်စွာ ပေးနိုင်မှာဖြစ်ကြောင်းလည်း ဖော်ပြထားတာကို တွေ့ရှိရပါတယ်။ မြို့ပြဧရိယာ ဓာတ်အားဖြန့်ဖြူးမှု တိုးတက်ကောင်းမွန်ရေး စီမံကိန်းမှာပါဝင်တဲ့ ကျွန်တော့ရဲ့ မဲဆန္ဒနယ်မြေဖြစ်တဲ့ ဒဂုံမြို့သစ်(ဆိပ်ကမ်း)မြို့နယ်ဟာ လျှပ်စစ်ဓာတ်အားများ လိုအပ်လျက်ရှိတဲ့ မြို့နယ် ဖြစ်ပါတယ်။ ယနေ့အထိ မြို့နယ်အတွင်းမှာ ကျေးရွာမီးလင်းရေးနဲ့ ဆောင်ရွက်လျက်ရှိတဲ့ ရပ်ကွက် တစ်ခု၊ ကျေးရွာတစ်ရွာရှိနေပြီး ကျန်ကျေးရွာ ၂ ရွာအနေနဲ့ နှစ်ပေါင်းများစွာကတည်းကရှိနေပြီး ယနေ့ အထိ လျှပ်စစ်မီးမရရှိသေးကြောင်း တွေ့ရှိရပါတယ်။ ကျွန်တော်တို့ မြို့နယ်မှာ ငါးပိ၊ ငါးခြောက်ဇုန်များ၊ စက်မှုဇုန်ကြီး ၂ ခုနဲ့ အထည်ချုပ်စက်ရုံများ၊ လုပ်ငန်းရှင်များလည်းရှိနေတဲ့အတွက် လျှပ်စစ်ဓာတ်အားသုံးစွဲရန် လိုအပ်နေတဲ့အပြင် တစ်မြို့နယ်လုံး လည်း လျှပ်စစ်ဓာတ်အား အပြည့်အဝမရသေးတာကို တွေ့ရှိရပါတယ်။ အဲဒါကြောင့် ကျွန်တော်တို့မြို့နယ် အတွက် စီမံကိန်းမှာ ထည့်သွင်းရေးဆွဲခဲ့တာကိုလည်း မြို့နယ်နေ ပြည်သူများရဲ့ ကိုယ်စား အထူးကျေးဇူးတင် ရှိပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ ကျွန်တော့အနေနဲ့ အကြံပြုတင်ပြ လိုတာကတော့ ချေးငွေများမှာ မည်မျှပင် အတိုးနှုန်းနည်းပါးသည်ဖြစ်စေ သတ်မှတ်ကာလမှာ အတိုး/အရင်း ကျေအောင် ပေးဆပ်ရမှာဖြစ်ပါတယ်။ ချေးငွေနဲ့ဆောင်ရွက်မယ့် စီမံကိန်းများအားလုံးပေါ်မှာ ငွေကြေး များ ပြန်လည်မရရှိနိုင်ပေမယ့် ရရှိနိုင်တဲ့ စီမံကိန်းလုပ်ငန်းများအပေါ်မှာတော့ အကြွေးပြန်လည်ပေးဆပ် နိုင်ဖို့ စနစ်တကျ ဆောင်ရွက်နိုင်ရန်လိုကြောင်း အကြံပြုပါတယ်။ ဒါ့အပြင်စီမံကိန်းလုပ်ငန်းများကို အကောင် အထည်ဖော်ဆောင်ရွက်ရာမှာလည်း လေလွင့်မှုမရှိအောင် ထိန်းကျောင်းသင့်ကြောင်း အကြံပြုလိုပါတယ်။ နောက်ဆုံးအကြံပြုလိုတာကတော့ စီမံကိန်းအကောင်အထည်ဖော်မယ့် ဒေသမှာရှိနေတဲ့ လွှတ်တော် အသီးသီးမှ ကိုယ်စားလှယ်များနဲ့ တိုင်ပင်ဖို့လည်း အကြံပြုလိုပါတယ်။ အဲဒီလိုတိုင်ပင်ဖို့လည်း ၂၀၁၈-၂၀၁၉ အမျိုးသားစီမံကိန်းဥပဒေရဲ့ ပုဒ်မ ၁၃ မှာ သက်ဆိုင်ရာဌာနနှင့်အဖွဲ့အစည်းများသည် မိမိတို့ ဆောင်ရွက် သည့် လုပ်ငန်းစီမံကိန်းနှင့် လုပ်ငန်းများအတွက် လျာထားခြင်း၊ အကောင်အထည်ဖော် ဆောင်ရွက်ခြင်း၊ စိစစ်သုံးသပ်ခြင်း လုပ်ငန်းများနှင့်စပ်လျဉ်း၍ သတ်မှတ်ချက်များနှင့်အညီ မြို့နယ်အဆင့်မှစတင်ပြီး စီမံကိန်း နှင့် ဘဏ္ဍာရေးဝန်ကြီးဌာနအပါအဝင် သက်ဆိုင်ရာ မဲဆန္ဒနယ်အသီးသီးမှ လွှတ်တော်ကိုယ်စားလှယ်များ၊ တာဝန်ရှိပုဂ္ဂိုလ်၊ အဖွဲ့အစည်းများနှင့် အပြည့်အဝပူးပေါင်းဆောင်ရွက်ရမည်။ ပူးပေါင်းဆောင်ရွက်ရန် ပျက်ကွက် သည့် ပုဂ္ဂိုလ်၊ ဌာန၊ အဖွဲ့အစည်းများကို တည်ဆဲဥပဒေ၊ နည်းဥပဒေ၊ စည်းမျဉ်း၊ စည်းကမ်းများနှင့်အညီ ထိရောက်စွာ အရေးယူဆောင်ရွက်ရမည်ဟူ၍ ဖော်ပြထားတဲ့အတွက် စီမံကိန်းဆောင်ရွက်မယ့် ဒေသရှိ လွှတ်တော်ကိုယ်စားလှယ်များနဲ့လည်း ပူးပေါင်းဆောင်ရွက်ဖို့ အကြံပြုလိုပါတယ်။ အဲဒါကြောင့် ဂျပန်နိုင်ငံအပြည်ပြည်ဆိုင်ရာပူးပေါင်းဆောင်ရွက်ရေးအေဂျင်စီ(JICA)ထံမှ ချေးယူ ရန်သတ်မှတ်ထားတဲ့ ဂျပန်ယန်း ၈၂.၂၇၃ ဘီလီယံကို ချေးယူသင့်ပါကြောင်း ပြည်ထောင်စုလွှတ်တော် နာယကကြီးမှတစ်ဆင့် ထောက်ခံအကြံပြု ဆွေးနွေးလိုက်ပါတယ်။ အားလုံး ကျန်းမာချမ်းသာကြပါစေ။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျာ။ အစည်းအဝေးကို (၃၀)မိနစ်ခန့် ခေတ္တ ရပ်နားပါမယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။</speech>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနဲ့ ဧည့်သည်တော်များခင်ဗျာ။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အစီအစဉ်(၁၀)ကို ဆက်လက်ဆောင်ရွက် သွားမှာ ဖြစ်ပါတယ်။ ဦးသန်းစိုး(ခေါ်)သန်းစိုး(ဘောဂဗေဒ) ရန်ကုန်တိုင်းဒေသကြီး မဲဆန္ဒနယ် အမှတ်(၄) ဆွေးနွေးဖို့ဖြစ်ပါတယ်။</speech>
<speech><mp id="1320">ဦးသန်းစိုး(ခေါ်)သန်းစိုး(ဘောဂဗေဒ)(မဲဆန္ဒနယ်အမှတ်-၄၊ ရန်ကုန်တိုင်းဒေသကြီး</mp>ပြည်ထောင်စု လွှတ်တော် နာယကကြီးနှင့်တကွ အားလုံးမင်္ဂလာပါ။ ကျွန်တော်ကတော့ မြို့ပြဖွံ့ဖြိုးရေးစီမံကိန်းအတွက် ဂျပန်နိုင်ငံ အပြည်ပြည်ဆိုင်ရာပူးပေါင်းဆောင်ရွက်ရေးအေဂျင်စီကနေပြီး ဂျပန်ယန်း ၈၂.၂၇၃ ဘီလီယံ ချေးယူမှုနဲ့ ပတ်သက်ပြီးတော့ ကျွန်တော် အနည်းငယ် ဆွေးနွေးသွားမှာ ဖြစ်ပါတယ်။ အဓိက ကျွန်တော်ဆွေးနွေးလိုတဲ့အချက်ကတော့ ခေါင်းစဉ် ဒုတိယခေါင်းစဉ်အနေနဲ့ပါတဲ့ ဂျပန် ချေးငွေ ၂၄.၁ ဘီလီယံယန်း ခေါင်းစဉ်အနေနဲ့ ရန်ကုန်မြို့ပြဖွံ့ဖြိုးမှုစီမံကိန်း ဆိုတဲ့အောက်မှာပါတဲ့ အချက် အလက်တွေကို ကျွန်တော် ဆွေးနွေးသွားမှာ ဖြစ်ပါတယ်။ အဲဒီတော့ ၂၄ ဘီလီယံဆိုရင် US ဒေါ်လာနဲ့ ဆိုရင် ၂၁၆ သန်း ဖြစ်ပါတယ်။ ကျပ်ငွေနဲ့ဆိုရင် ၃၃၀ ဘီလီယံရှိပါတယ်။ ကျွန်တော်တို့ ၂၀၁၈-၂၀၁၉ ရန်ကုန်တိုင်းအတွက် ပြည်ထောင်စုကနေ ခွဲဝေပေးတဲ့ကျပ်က ၆၅၀ ဘီလီယံဆိုတော့ တဝက်နီးနီး ရှိပါတယ်။ အဲဒီတော့ ရန်ကုန်တိုင်းနဲ့ပတ်သက်ပြီးတော့ ပြည်ပကြွေးမြီကို ကျွန်တော်တို့ ပြန်ပြီးတော့ လေ့လာတဲ့အခါမှာ ပြီးခဲ့တဲ့ နောက်ဆုံးကြွေးမြီဆိုင်ရာ အစီရင်ခံစာအရဆိုရင် ၅၆၄.၆ သန်းရှိပါတယ်။ အဲဒီတော့ ဒါဟာလက်ရှိ ၁,၅၀၀ နဲ့ပဲတွက်မယ်ဆိုရင်တောင် ၈၄ရ ဘီလီယံရှိပါတယ်။ အဲဒီတော့ ရန်ကုန် တိုင်းရဲ့ ချေးငွေဟာ နှစ်အလိုက် တိုင်းဒေသကြီးအားလုံးရဲ့ ပြည်ထောင်စုဘတ်ဂျက်ကနေပေးပို့တဲ့ ဝင်ငွေ မှာလည်း သူကအမြဲတမ်းပဲ များပါတယ်။ အဲဒီတော့ စီမံကိန်းတွေနဲ့ပတ်သက်ပြီးတော့ ရန်ကုန်တိုင်းက ချေးတဲ့ ချေးငွေတော်တော်များများကလည်း သူက အများဆုံးနေရာမှာရှိပါတယ်။ အခုလည်း ကျွန်တော်တို့ ရန်ကုန်မြို့ပြစီမံကိန်းနဲ့ ပတ်သက်ပြီးတော့ ခေါင်းစဉ်နဲ့ ချေးယူလာတာ ဖြစ်ပါတယ်။ အဲဒီတော့ ခုနက ပြောတဲ့ ရန်ကုန်တိုင်းအတွက် ချေးထားတဲ့ ပြည်ပချေးငွေ ၅၆၄.၆ သန်းမှာ တကယ်တမ်းအလုပ်ဖြစ်တာ ၂၁ သန်းလောက်ပဲ သုံးစွဲနိုင်ပါသေးတယ်။ အဲဒီတော့ ကျွန်တော်တို့က ပြန်ကြားရတာ ချေးငွေတွေက ဒီလောက်များပေမယ့် တကယ်ထုတ်ယူသုံးစွဲတာ ဒီလောက်ပဲရှိတယ်ဆိုရင် ကျန်တဲ့ ၅၆၄ သန်းမှာ ၂၁ သန်းပဲ ထုတ်တယ်။ ကျန်တဲ့ချေးငွေတွေနဲ့ ဆောင်ရွက်နေတဲ့ လုပ်ငန်းစီမံချက်တွေက ဘယ်လိုအခြေအနေ ရှိနေသလဲ။ ဘယ်လို Performance တွေဖြစ်နေလဲ၊ ဘာတွေရလဒ်ပြီးနေပြီလဲ၊ လုပ်ငန်းပြီးမြောက်မှုက ဘာတွေလဲ။ အသေးစိတ် ဘတ်ဂျက်အစီရင်ခံစာတွေက ဘာတွေလဲဆိုတာတွေက ကျွန်တော်တို့တစ်ပါတည်း ရှင်းလင်း ပေးဖို့ ဖြစ်ပါတယ်။ အဲဒီတော့ ဒီရန်ကုန်တိုင်းမှာ ကျွန်တော်တို့က နှစ်အလိုက် နှစ်အလိုက် ခဏခဏချေးတာနဲ့ ပတ်သက် ပြီးတော့မှ ပြည်ပချေးငွေတွေဟာ တဖြည်းဖြည်းနဲ့ Overlap များဖြစ်နေမလားဆိုတာ ကျွန်တော် စိုးရိမ်ရပါတယ်။ ပြီးခဲ့တဲ့ နှစ်တိုင်းနှစ်တိုင်းမှာဆို ကျွန်တော်တို့ ရေပေးဝေမှုခေါင်းစဉ်ကနေ ပတ်သက်တာ ချေးငွေ၊ တခြားခေါင်းစဉ်ကနေချေးငွေနဲ့ ပတ်သက်တဲ့ အမျိုးမျိုးရှိတဲ့အထဲမှာ ကျွန်တော်တို့က တစ်ခုချင်း အပေါ်မှာပဲ လိုက်ပြီးတော့ တင်လာလိုက် ဆွေးနွေးလိုက်ဖြစ်နေတဲ့အတွက် ရန်ကုန်တိုင်းမှာချေးတဲ့ ချေးငွေ တော်တော်များများဟာ ကျွန်တော့အယူအဆအရဆိုရင် World Bank ကရော JICA ကရော ဆိုတော့ ချေးငွေတွေဟာ Overlap လိုဖြစ်နေပြီ Project Overlap ဖြစ်နေလောက်ပြီ ထင်တယ်။ အဲဒီတော့ ကျွန်တော်တို့ကို ဝန်ကြီးဌာနအနေနဲ့ ပြန်ရှင်းတဲ့နေရာမှာ ရန်ကုန်တိုင်းရဲ့ ခုနပြောတဲ့ ၅၆၂.၆၄၆ သန်းမှာ Project တစ်ခုအလိုက် ခေါင်းစဉ်နဲ့ ဘာကြောင်းချေးတယ်၊ ဘယ်လိုချေးတယ်၊ ဘတ်ဂျက်ဘယ်လောက် သုံးထားတယ်ဆိုတာတွေကို ကျွန်တော်တို့ကို ရှင်းပြပေးပါ။ အဲဒီတော့ အခု ကျွန်တော်တို့ ဒုတိယစီမံကိန်းဖြစ်တဲ့ Traffic System နဲ့ရှင်းဖို့အတွက် ၂၄.၁ ဘီလီယံလို့ ကျွန်တော်တို့ သိရပါတယ်။ US ဒေါ်လာနဲ့ဆို ၂၁၆ သန်းဖြစ်နေပါတယ်။ အဲဒီတော့ ကျွန်တော် တို့ဆီမှာက ပြဿနာကဘာလဲဆိုတော့ Traffic ကိုရှင်းလို့ရှိရင် Infrastructure ကိုပဲ တော်တော်များများက ရှင်းချင်ပါတယ်။ လမ်းဆောက်မယ်။ တံတားဆောက်မယ်။ လမ်းချဲ့မယ်။ တုံးတွေလုပ်မယ်လောက်ပဲ System oploos? GO.Scossąp:op: 696$ofill als cossos Bangkok of Kwalalumpur of yo ဆိုရင် အဓိကရှင်းတာ System ကို အရင်ရှင်းရတာဖြစ်ပါတယ်။ System မှာ ကျွန်တော်တို့ Human Resource opga?:G1908 quoɔ Traffic Hour pa qe scoscossimus quodamos wogoos: တွေကိုပိုခန့်တယ်။ သူတို့ရဲ့ လုပ်အားခကို ၂ ဆတိုးပြီးတော့ အဲဒီေးတယ်။ Traffic Hour မှာ ဒီလို System ကို အရင်ရှင်းပါတယ်။ Long-Term googje 22m Infrastructure måne:qosulu Long-Term gaộnë obok sadm Base 005:Waộcos? Public Transportation oộò səém Base 003:qulosušili za2m als cossos သိရတာက လမ်းလယ်ကျွန်းတွေဆောက်မယ်၊ လမ်းမှာ အမှတ်အသားတွေလုပ်မယ်၊ လမ်းမှာ လမ်းလယ်တုံး တွေလုပ်မယ်၊ Public Area တွေကို အလှဆင်မယ်ဆိုတော့ ဒီဟာတွေက Non-Productive တွေ ပြန်ရစရာ ကိုမရှိတာ။ အဲဒီတော့ YCDC ရဲ့ နှစ်အလိုက်သုံးတဲ့ဟာတွေကို ကျွန်တော်တို့ ကြည့်လို့ရှိရင် ၁၆၉.၉ ဘီလီယံ ၂၀၁၇-၂၀၁၈မှာ ၂၀၁၈ ခုနှစ်၊ ၆ လမှာ ၉၆ ဘီလီယံရှိတယ်။ ဒါကတော့ YCDC ရဲ့ ရငွေသုံးငွေကို ပြန်ကြည့် လိုက်ရင်တောင်မှ ဒါတွေဟာ YCDC လုပ်ရမယ့်ဟာတွေ ဖြစ်ပါတယ်။ အဲဒီတော့ ပိုဝမ်းနည်းစရာကောင်းတာက ခုနပြောတဲ့အတိုင်းပဲ ၃၃၀ ဘီလီယံဆိုတာ တိုင်းဒေသကြီးအများကြီးရဲ့ အပေါင်းကိုတောင် မမီပါဘူး။ ကျန်တဲ့ တိုင်း ၁၃ တိုင်းရဲ့ သုံးတဲ့အသုံးစရိတ်တောင်မှ ဒီ YCDC ရန်ကုန်တိုင်း က ချေးတဲ့ချေးငွေဟာ မမီပါဘူး။ အဲဒီတော့ ဒါလေးတွေဟာ ကျန်တဲ့တိုင်းရင်းသားတွေမှာလည်း ထောက်ပြစရာဖြစ်မှာဖြစ်တဲ့အတွက် အသေးစိတ် ရှင်းပြပါလို့ ကျွန်တော် ဆွေးနွေးရင်းနဲ့ နိဂုံးချုပ်ပါတယ်။ ကျေးဇူးတင်ပါတယ်။</speech>
<speech type="speaker">ဒေါ်ယဉ်မင်းလှိုင် ဂန့်ဂေါမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1473">ဒေါ်ယဉ်မင်းလှိုင်(ဂန့်ဂေါမဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ လွှတ်တော်ကိုယ်စားလှယ်များရှင့်။ ကျွန်မကတော့ ဂန့်ဂေါ မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်ယဉ်မင်းလှိုင် ဖြစ်ပါတယ်။ ကျွန်မက ဒီနေ့ ဂျပန်နိုင်ငံ အပြည်ပြည်ဆိုင်ရာ ပူးပေါင်းဆောင်ရွက်ရေးအေဂျင်စီ(JICA)မှ ချေးငွေ ဂျပန်ယန်း ၈၂.၂၇၃ ဘီလီယံ ရယူရန်ကိစ္စကို ပါဝင်အကြံပြု ဆွေးနွေးသွားမှာဖြစ်ပါတယ်။ ဒီချေးငွေမှာ အပိုင်း (၃)ပိုင်းပါရှိပြီး ကျွန်မက ရန်ကုန်မြို့တော်စည်ပင်သာယာရေးကော်မတီမှ ချေးယူမည့် စီမံကိန်းနှစ်ခုအတွက် ချေးယူငွေ ဂျပန်ယန်း ၆၉.၉၈၅ ဘီလီယံကိုသာ ဆွေးနွေးသွားမှာဖြစ်ပါတယ်။ နာယကကြီးရှင့်။ မိလ္လာပြွန်စနစ် ဖွံ့ဖြိုးမှုစီမံကိန်းအတွက် ဂျပန်ယန်း ၄၅.၉ ဘီလီယံဟာ ပန်းဘဲတန်း၊ ကျောက်တံတား၊ ပုဇွန်တောင်၊ ဗိုလ်တထောင်၊ လမ်းမတော်၊ လသာဆိုတဲ့ မြို့တွင်း ၆ မြို့နယ်နဲ့ ဒဂုံမြို့နယ်၊ စုစုပေါင်း ရ မြို့နယ်အတွက်သာဖြစ်ပြီး စီမံကိန်းကာလ ၉ နှစ်ကြာမြင့်မှာ ဖြစ်ပါတယ်။ Package ၃ ခုနဲ့ဆောင်ရွက်မှာဖြစ်ပြီး မိလ္လာပြွန်အသစ် ၅၂,၆၃၉ မီတာ တည်ဆောက်ရန်၊ Waste Water Treatment ပြုလုပ်စွန့်ပစ်ရန်၊ Bad Drainage Space(BDS) Sewage Connection ၆ လမ်းအသစ်အား ဂျပန်နည်းပညာ အသုံးပြုသော Pilot Work အဖြစ် ဆောင်ရွက်ရန်ပါဝင်တယ်လို့ သိရပါတယ်။ မြို့ပြဖွံ့ဖြိုးမှုစီမံကိန်း မှာလည်း ဂျပန်ယန်း ၂၄.၀၈၅ ဘီလီယံဟာ မရမ်းကုန်း၊ လှိုင် အစရှိတဲ့ မြို့နယ် ၈ မြို့နယ်အတွက် ရေကြီး ရေလျှံမှုလျှော့ချရေး၊ ယာဉ်ကြောပိတ်ဆို့မှုလျှော့ချရေးနဲ့ မြို့သာယာလှပရေးများပါဝင်ကြောင်း သိရပါတယ်။ စီမံကိန်းကာလအနေနဲ့ ၅ နှစ် ဖြစ်ပါတယ်။ လေးစားအပ်ပါသော နာယကကြီးရှင့်။ ကျွန်မတို့ယခင်က အကြိမ်ကြိမ် ဆွေးနွေးခဲ့သလိုပါပဲ။ စည်ပင်ဆိုတာ မိမိဝင်ငွေအပေါ် မိမိရပ်တည်ကြတာဖြစ်ပါတယ်။ ရန်ကုန်မြို့တော်စည်ပင်ရဲ့ ၂၀၁၂-၂၀၁၃ ဘဏ္ဍာရေးနှစ်မှာ ရငွေကျပ်ငွေပေါင်း ၁၀၀ ဘီလီယံရှိပြီးတော့ တဖြည်းဖြည်းတိုးလာခဲ့တာ ၂၀၁၆-၂၀၁ရ မှာဆိုရင် သာမန်ရငွေ ၁၄၁.၈ ဘီလီယံနဲ့ ငွေလုံးငွေရင်းရငွေ ၁၂၂.၂ ဘီလီယံရှိကြောင်း၊ စုစုပေါင်းရငွေ ၂၆၄ ဘီလီယံရှိကြောင်း ကျွန်မ လေ့လာသိရှိရပါတယ်။ ယခုချေးငွေဟာ မိလ္လာစနစ်အတွက် မြန်မာငွေနဲ့ ဆိုရင် ရ မြို့နယ်အတွက် ၆၀၀ ဘီလီယံကျော်၊ မြို့ပြဖွံ့ဖြိုးရေးအတွက် မြန်မာငွေဖြင့် ၈ မြို့နယ်အတွက် ၃၀၀ ဘီလီယံကျော် ခန့်မှန်းတွက်ချက်ထားတာ တွေ့ရပါတယ်။ ရေကြီးရေလျှံအတွက်လည်း ပါဝင်တာ တွေ့ရလို့ ယခင် World Bank ကချေးငွေ US ဒေါ်လာ ၁၄၀ သန်းနဲ့ လုပ်ငန်းများ ချိတ်ဆက်ရှင်းလင်း တင်ပြသင့်ပါတယ်။ ကျွန်မတို့အနေနဲ့ ချေးငွေတွေထဲမှာ JICA ချေးငွေဟာ အတိုးနှုန်း၊ ပြန်ဆပ်ကာလ အစရှိသဖြင့် သင့်လျော်မှုရှိပြီး အကောင်းမွန်ဆုံးချေးငွေတစ်ရပ်လို့ ရှုမြင်မိပါတယ်။ ချေးငွေရယူဆောင်ရွက်တာကိုလည်း ထောက်ခံပါတယ်။ ဒါပေမယ့် ချေးငွေကိုသုံးစွဲရာမှာ တာဝန်ယူမှု၊ တာဝန်ခံမှုရှိပြီး အမှန်တကယ်လိုအပ်တဲ့၊ ကုန်ကျငွေနဲ့ ထိုက်တန်တဲ့ အကျိုးကျေးဇူးရရှိတဲ့ လုပ်ငန်းတွေဖြစ်ဖို့လိုအပ်ကြောင်း ထပ်မံထောက်ပြလို ပါတယ်။ မိလ္လာပြွန်စနစ်ဖွံ့ဖြိုးမှုစီမံကိန်းအတွက် ၂၀၁၆ ခုနှစ်မှာ JICA မှ ဆောင်ရွက်ခဲ့တဲ့ မဟာရန်ကုန်မြို့ပြ ဖွံ့ဖြိုးရေးစီမံကိန်း(SUDP)နဲ့ မဟာရန်ကုန် မြို့ပြသယ်ယူပို့ဆောင်ရေးစီမံကိန်း(YUTRA)တို့ရဲ့ Master Plan က အချက်အလက်တွေပေါ် အခြေခံတယ်လို့ သိရှိရပါတယ်။ ရန်ကုန်မြို့တော် စည်ပင်ကော်မတီအနေနဲ့ အခြားသော အတွေ့အကြုံကြွယ်ဝတဲ့ ပုဂ္ဂလိကအဖွဲ့အစည်းများနဲ့ နိုင်ငံတကာမှ ခေတ်မီနည်းပညာများကို ပူးပေါင်းဆောင်ရွက်ခွင့်ရရှိမယ်လို့ သိရတဲ့အတွက် ဒီ ရ မြို့နယ်အတွက် ကျပ်ငွေ ၆၀၀ ဘီလီယံကျော် ကုန်ကျပေမယ့် နောက်မြို့နယ်တွေကို မိမိတို့ကိုယ်တိုင် ဆောင်ရွက်တဲ့အခါ ဒီထက် အကုန်အကျသက်သာတဲ့၊ နည်းစနစ်ကျတဲ့ နည်းပညာတွေနဲ့ ကိုယ်တိုင်တီထွင်ကြံဆ ဆောင်ရွက်နိုင်ကြမယ်လို့ မျှော်လင့်ပါတယ်ရှင်။ မြို့ပြဖွံ့ဖြိုးမှုစီမံကိန်းသုံးစွဲရန် လျာထားငွေ မြန်မာငွေ ၃၀၀ ဘီလီယံကျော်မှာလည်း ယာဉ်ကြော ပိတ်ဆို့မှုအတွက် လမ်းလယ်ကျွန်းလုပ်တာ၊ လမ်းဘေးအမှတ်အသားရေးဆွဲတာ၊ စည်းကမ်းထိန်းသိမ်းရေးနဲ့ ပညာပေးအစီအစဉ်များပြုလုပ်တာ၊ စင်္ကြံများ အဆင့်မြှင့်တင် ပြုပြင်တာနဲ့ Traffic Signal များ တပ်ဆင်တာ၊ လမ်းအလှမီးတိုင်များတပ်ဆင်တာ၊ လမ်းဘေးသစ်ပင်စိုက်တာဆိုတဲ့ လုပ်ငန်းများပါတာကိုတွေ့ရတော့ ဒါတွေကို ငွေချေးပြီးတော့မှ လုပ်စရာလိုသလားလို့ စဉ်းစားစရာဖြစ်ပါတယ်ရှင့်။ နှစ်ရှည်စီမံကိန်းတွေလည်း ဖြစ်လို့ မိမိဝင်ငွေနဲ့ရပ်တည်လုပ်ကိုင်လို့မရဘူးလားလို့ စဉ်းစားစေချင်ပါတယ်ရှင့်။ ယခုလက်ရှိရန်ကုန်မြို့တော် စည်ပင်ရဲ့ ရငွေသုံးငွေစုစုပေါင်းနဲ့ ဒီကဏ္ဍတွေအတွက် ဘယ်လိုသုံးစွဲနေတယ်ဆိုတာကိုလည်း သိလို ပါတယ်ရှင့်။ လတ်တလော ပြည်သူ့ဂုဏ်ရည်ဆုရရှိတဲ့ မန္တလေးမြို့တော်စည်ပင်က ငွေမချေးဘဲနဲ့ လုပ်ငန်းတွေ အများကြီး ဘယ်လိုလုပ်နိုင်တာလဲဆိုတာကိုလည်း တွေးကြည့်စရာဖြစ်ပါတယ်ရှင့်။ မရမ်းကုန်းမြို့နယ်၊ လှိုင်မြို့နယ်၊ အင်းစိန်မြို့နယ်၊ တာမွေမြို့နယ်၊ သင်္ဃန်းကျွန်းမြို့နယ်၊ ရန်ကင်း၊ တောင်ဥက္ကလာ၊ မြောက်ဥက္ကလာ ၈ မြို့နယ်တို့မှာ ရေကြီးရေလျှံမှု လျော့နည်းရန်၊ ရန်ကုန်မြို့ရဲ့ အဓိက လမ်းမကြီးတွေမှာ ယာဉ်ကြောပိတ်ဆို့မှု လျော့နည်းရန်၊ ရန်ကုန်မြို့တွင်းလမ်းများနဲ့ Heritage Area မှာ သာယာလှပပြီး လမ်းအသုံးပြုသူများအတွက် လုံခြုံမှု၊ စိတ်ကျေနပ်မှုရရှိစေရန်အတွက် သုံးစွဲမယ့် မြန်မာငွေ ဘီလီယံ ၃၀၀ ကျော်ဟာ ၅ နှစ်စီမံကိန်းအတွက် ဒီလုပ်ငန်းဆောင်ရွက်မယ့်နေရာမှာ လက်ရှိ ရန်ကုန် မြို့တော်စည်ပင်မှ ကျခံသုံးစွဲပေးနေတဲ့ နှစ်စဉ်ကုန်ကျစရိတ်ကိုလည်း သိလိုပါတယ်ရှင့်။ သမိုင်းချောင်း၊ ကျိုက္ကဆံချောင်း၊ ခုနစ်ပင်လိမ်ချောင်း၊ ရွှေလှေချောင်းနဲ့ သုနန္ဒာချောင်းတို့မှာ မြေထိန်းနံရံများ တည်ဆောက် ခြင်း၊ ရေစုပ်စက်နဲ့ ရေထိန်းတံခါးများ တပ်ဆင်ခြင်း၊ ရေထုတ်ပြွန်များ၊ ရေမြောင်းများ၊ တံတားများ တိုးချဲ့ တည်ဆောက်ခြင်းတို့ပါရှိမယ်ဆိုတော့ ယခင်နဲ့ ယခုလက်ရှိကရော ဘယ်လိုဆောင်ရွက်နေပါသလဲ၊ ဘယ် ဝန်ကြီးဌာနက တာဝန်ယူထားသလဲ သိချင်ပါတယ်ရှင့်။ လေးစားအပ်ပါသော နာယကကြီးရှင့်။ ဒီချေးငွေမှာ အဆင့်မြင့်ပညာတွေ၊ အတွေ့အကြုံတွေလည်း ရမယ့် ချေးငွေယူတာမျိုးလို့ တင်ပြထားပေမယ့် မိမိနိုင်ငံမှာ မိမိကိုယ်တိုင်ဆောင်ရွက်နိုင်တဲ့ လုပ်ငန်းမျိုး တွေအတွက်ဆိုရင် ပြန်ဆပ်စရာမလိုတဲ့ အကူအညီမျိုးကိုတောင်မှ စဉ်းစားပြီးမှရယူသင့်ကြောင်း အကြံပြု ဆွေးနွေးလိုပါတယ်။ အခြားဘယ်လိုနည်းလမ်းနဲ့ ဆောင်ရွက်သင့်သလဲ ရှာဖွေကြံဆစေချင်ပါတယ်။ ကောင်းမွန်ပြီး ကုန်ကျစရိတ်သက်သာတဲ့ နည်းလမ်းများ ရှာဖွေစေလိုပါတယ်။ ဥပမာ ဒီမိလ္လာပြွန်မီတာ ၅၀,၀၀၀ ကျော်က ဝယ်ရမှာလား၊ ပြည်တွင်းမှာ ထုတ်လုပ်မှာလား၊ နည်းပညာလိုတာလား၊ စက်ရုံတည်ဖို့ လိုတာလား၊ ကုန်ကြမ်းလိုတာလား၊ အခု ရ မြို့နယ်ပြီးရင် တခြားမြို့နယ်တွေအတွက် ဘယ်လိုစီမံထားသလဲ ဆိုတာတွေ သိချင်ပါတယ်။ Treatment စက်ရုံလည်း တည်ဆောက်မှာဆိုတော့ တစ်နေ့တခြား တိုးတက် လာတဲ့နည်းပညာများကိုလည်း မျက်ခြည်မပြတ် လေ့လာဆောင်ရွက်သင့်ပါကြောင်း အကြံပြုဆွေးနွေးရင်း နိဂုံးချုပ်ပါတယ်။ ကျေးဇူးတင်ပါတယ်ရှင်။</speech>
<speech type="speaker">ဦးမျိုးဝင်း မွန်ပြည်နယ်မဲဆန္ဒနယ်အမှတ်(၈)ဆွေးနွေးဖို့ဖြစ်ပါတယ်။</speech>
<speech><mp id="1304">ဦးမျိုးဝင်း(မဲဆန္ဒနယ်အမှတ်-၈၊ မွန်ပြည်နယ်)</mp>လေးစားအပ်တဲ့ ပြည်ထောင်စုလွှတ်တော် နာယကကြီးနှင့်တကွ အားလုံးပဲမင်္ဂလာပါ။ ကျွန်တော်ကတော့ မွန်ပြည်နယ်အမှတ်(၈)က ဦးမျိုးဝင်း ဖြစ်ပါတယ်။ ဂျပန်နိုင်ငံ JICA က ချေးယူမယ့်ချေးငွေကို သုံးစွဲရမယ့် အဖွဲ့ အစည်းက နှစ်ခု ဖြစ်ပါတယ်။ တစ်ခုက ရန်ကုန်မြို့တော်စည်ပင်သာယာရေးကော်မတီဖြစ်ပြီးတော့ တစ်ခုကတော့ လျှပ်စစ်ဝန်ကြီးဌာန ဖြစ်ပါတယ်။ Power Point သုံးစွဲခွင့်ပြုဖို့ မေတ္တာရပ်ခံပါတယ်။ အဲ့ဒီချေးငွေရဲ့ ၈၅ ရာခိုင်နှုန်းကို ရန်ကုန်စည်ပင်သာယာရေးကော်မတီက ကဏ္ဍ ၂ ခုမှာ သုံးစွဲမှာ ဖြစ်ပြီးတော့ ကျန် ၁၅ ရာခိုင်နှုန်းကို ရန်ကုန်နဲ့ မန္တလေးလျှပ်စစ်ဓာတ်အားဖြန့်ဖြူးရေးလုပ်ငန်း တိုးတက် ရာမှာ သုံးစွဲမှာဖြစ်ပါတယ်။ ချေးငွေပမာဏဟာ ယန်း ၈၂.၂၇၃ ဘီလီယံဟာ အမေရိကန်ဒေါ်လာ သန်း ၇၄၀ လောက်ရှိပြီး မြန်မာငွေနဲ့ဆို ဘီလီယံ ၁,၁၀၀ ကျော်ရှိတဲ့ပမာဏဖြစ်ပါတယ်။ ဒါကို ဇယားနဲ့ချကြည့်ရင် Slide မှာမြင်ရတဲ့အတိုင်း ရန်ကုန်စည်ပင်ကော်မတီဟာ မိလ္လာကဏ္ဍမှာ အများဆုံး သုံးစွဲမှာဖြစ်ပါတယ်။ သုံးစွဲမယ့်မြို့နယ်တွေကတော့ Downtown ၆ မြို့နယ်နဲ့ ဒဂုံမြို့နယ်တို့ ဖြစ်ပါတယ်။ သုံးစွဲမယ့်ငွေက ဒေါ်လာနဲ့ဆို သန်း ၄၀၀ ကျော် မြန်မာငွေနဲ့ဆို ၆၂၆ ဘီလီယံလောက်ရှိပါတယ်။ ဒါကိုမြင်တော့ လွန်ခဲ့တဲ့ ၂ နှစ်တုန်းက ဒီ Downtown ၆ မြို့နယ် ရေကြီးရေလျှံမှုအတွက် YCDC က ဒေါ်လာ ၁၀၄ သန်းကို ကမ္ဘာ့ဘဏ်ကချေးယူမယ့်ကိစ္စကို ပြေးသတိရမိတော့ တယ်အချေးအငှားသန်ပါလားလို့တောင် တွေးမိပါတယ်။ ကိုယ့်မှာငွေမရှိလို့ သူများဆီက ငွေချေးပြီးလုပ်သင့်တဲ့ လုပ်ငန်းဆိုတာက ပစ္စည်းအရဖြစ်စေ၊ နည်းပညာအရဖြစ်စေ ကိုယ့်မှာငွေကလည်းမရှိ မလုပ်လို့ကလည်းမဖြစ်တော့ဆိုတဲ့ အခြေအနေမျိုးကလွဲပြီး မလုပ်သင့်ဘူးလို့ ထင်ပါတယ်။ ကိုယ့်အင်ကိုယ့်အားနဲ့ ကိုယ်နိုင်သလောက်ကိုအကောင်းဆုံးဖြစ်အောင် စဉ်းစားကြံဆ လုပ်ဆောင် ကြမှသာ ကိုယ့်ရဲ့ သားသမီးမြေးမြစ်တွေ မမွေးခင်အကျွေးတင်ခြင်းကနေ သက်သာရာရမှာဖြစ်ပါတယ်။ လက်ရှိ Run နေဆဲ မိလ္လာစနစ်က လုံးဝသုံးမရတော့လို့လား။ ပြုပြင်ပြီး Upgrade လုပ်လို့မရနိုင်တော့ဘူး လား။ ဒီနိုင်ငံအတွက်အသင့်တော်ဆုံးနည်းပညာကို နည်းလမ်းကို ပညာရှင်ဆိုသူတွေ စဉ်းစားတွက်ချက် ကြည့်ကြစေလိုပါတယ်။ အခြားနည်းမရှိတော့ဘူး၊ ဒီအတိုင်းလည်းမရတော့ဘူးဆိုမှ အခုချေးငွေကို ရယူ စေလိုပါတယ်။ ကျွန်တော်မှင်သက်မိတာက ကျွန်တော်တို့ မွန်ပြည်နယ်တစ်ခုလုံးရဲ့ ၆ နှစ်စာ သာမန်ငွေလုံး ငွေရင်း စုစုပေါင်းအသုံးစရိတ်နဲ့ညီမျှတဲ့ ဒီငွေပမာဏ ဘီလီယံ ၆၀၀ ကျော်ကို မိလ္လာကိစ္စအတွက် သုံးမှာ ဆိုတော့ ဘယ်လိုပြောရမလဲ။ ပြောစရာစကားမရှိပါဘူး။ YCDC က တာဝန်ယူဆောက်လုပ်မယ့် နောက်ကဏ္ဍတစ်ခုကတော့ ရန်ကုန်မြို့ပြဖွံ့ဖြိုးရေးစီမံကိန်းပဲ ဖြစ်ပါတယ်။ သုံးစွဲမယ့်ငွေက အမေရိကန်ဒေါ်လာနဲ့ဆိုရင် ၂၁၆ သန်း မြန်မာငွေနဲ့ဆိုရင် ဘီလီယံ ၃၃၀ နီးပါး ဖြစ်ပါတယ်။ ဒီထဲမှာပါဝင်တဲ့ လုပ်ငန်းတွေကိုကြည့်ပြီး ခုနလိုပဲ မေးစရာမေးခွန်းတစ်ခု ဖြစ်ပေါ်လာ ပါတယ်။ ဒီလုပ်ငန်းတွေဟာ နိုင်ငံခြားကငွေမချေးရင် လုပ်လို့မရတော့ဘူးတဲ့လား။ လုပ်ငန်းတွေကို ကြည့်တဲ့ အခါ နံပါတ်(၁)က ရေကြီးရေလျှံမှုလျော့နည်းစေဖို့အတွက် ရေဆင်းကောင်းအောင် မြို့နယ် ၄ ခုက ချောင်းတွေမှာ မြေထိန်းနံရံတည်ဆောက်ဖို့ ရေထိန်းတံခါးရေမြောင်းတွေ၊ တံတားတွေလုပ်ဖို့ ဖြစ်ပါတယ်။ ကျန်တဲ့ ပြည်နယ်/ တိုင်းတွေမှာတော့ သူ့ပြည်နယ်ကထွက်တဲ့ ဘတ်ဂျက်ခွဲတမ်းလေးနဲ့ပဲ ဒါတွေကိုနိုင်သလောက် နှစ်အလိုက် လုပ်နေကြရတာ ဖြစ်ပါတယ်။ ရန်ကုန်ဆိုတာ တိုင်းနဲ့ ပြည်နယ်အားလုံးမှာ ဝင်ငွေအများဆုံးဖြစ်ပါတယ်။ စီးပွားရေးမြို့တော် ဖြစ်တာနဲ့အညီ အခွန်ရတာများသလို ပြည်ထောင်စုရဲ့ အခွန်ဝေစုကိုလည်း အများဆုံးရပါတယ်။ ဒါကြောင့် ၂၀၁၈-၂၀၁၉ အသုံးစရိတ်ကို ဘီလီယံ ၆၅၀ ကျော် လျာထားတာတွေ့ရပါတယ်။ ဒုတိယအများဆုံး မန္တလေးတိုင်း ဟာ သူ့ရဲ့တစ်ဝက်တောင်မသုံးနိုင်ပါဘူး။ ဒါပေမယ့် ရန်ကုန်နဲ့ မန္တလေးရဲ့ မြို့ပြဖွံ့ဖြိုးတိုးတက်မှုကို Facebook မှာ ပြည်သူတွေအမှတ်ပေးကြတာကိုကြည့်မိတဲ့အခါကျတော့ လူတွေရဲ့ စီမံခန့်ခွဲနိုင်မှုဟာ ပိုအရေးကြီးတယ် ဆိုတာကို မြင်မိပါတယ်။ ရန်ကုန်စည်ပင်ရွေးကောက်ပွဲကို ၂ ဘီလီယံလောက်တောင် အကုန်ခံလုပ်ခဲ့ပြီး ဒါကျမှဘာကြောင့် ငွေချေးပြီး လုပ်ရတာလဲလို့တောင် စဉ်းစားမိပါတယ်။ ဒုတိယနဲ့ တတိယအချက်က ယာဉ်ကြောကြပ်တာ ဖြေရှင်းဖို့နဲ့ ရန်ကုန်မြို့ကို တိုးတက်ဖွံ့ ဖြိုးပြီး နိုင်ငံတွေရဲ့ မြို့ပြတွေလို ရုပ်ဝတ္ထုပစ္စည်းအဆင်တန်ဆာနဲ့ မြို့အင်္ဂါတွေနဲ့ မြို့ကိုအလှဆင်ဖို့ဖြစ်ပါတယ်။ ကိုယ်အိုးနဲ့ကိုယ့်ဆန် ချိန်ဆကြစေလိုပါတယ်။ ကျူထရံကာ ဖက်မိုးအိမ်မှာနေပြီး ဘေးနားတိုက်အိမ်က အဲယားကွန်းကို အားကျနေလို့မရပါဘူး။ ကိုယ့်အိမ်မှာ အပေါက် ဗလပွနဲ့ပါ။ နောက်တစ်ချက်က ခုန JICA ချေးငွေဆိုတာ အတိုးသက်သာတာမှန်ပေမယ့် အကြံပေးခ၊ လုပ်အားခတွေ ဈေးကြီးလွန်းတာ အားလုံးအသိဖြစ်ပါတယ်။ ခုန RE မှာ ပြောထားသလို ကျွန်တော်တို့ရဲ့ ငွေတန်ဖိုးကလည်း အမြဲကျနေ၊ အဲဒီကျဆင်းမှုကို ဖြည့်စွက်ဖို့ကလည်း အမြဲတိုးတိုးပြီးတော့ ပြန်ဖြည့်စွက် ရမှာဆိုတော့ ဒါတွေကိုလည်းပဲ စဉ်းစားကြစေလိုပါတယ်။ ကျွန်တော် ရန်ကုန်ရောက်တိုင်း ကားကြပ်ရခြင်း ကို မြင်မိသလောက် သုံးသပ်ကြည့်မိပါတယ်။ နံပါတ်(၁)က လမ်းဘေးဈေးတွေနဲ့ ကားတွေကို လမ်းဘေး မှာ ဖြစ်သလိုရပ်ထားကြလို့ ဖြစ်ပါတယ်။ အကြာကြီးပဲရပ်ထားပါတယ်။ ဒါက ပထမအချက်ပါ။ ခုနက ကိုသန်းစိုးပြောတဲ့ စီမံခန့်ခွဲမှုနဲဆိုင်ပါတယ်။ ပါကင်တွေ ဖန်တီးပေးဖို့လိုပါတယ်။ ကွက်လပ်မြင်တိုင်း အဆောက်အဦ ဆောက်နေလို့မရပါဘူး။ နံပါတ်(၂)က မီးပွိုင့်တွေ ဟာမိုနီမဖြစ်တာပါ။ ဥပမာ ပြည်လမ်း ကနေ မြို့ထဲကိုဝင်ရင် လမ်းသစ်လမ်းမှာ မီးပွိုင့်စိမ်းလို့မောင်းထွက်လာရင် မင်းဓမ္မလမ်းဆုံမီးပွိုင့်မှာ မီးနီ ထပ်မိပြီးတော့ ရပ်ရပြန်ပါတယ်။ ဒီလိုဟာမျိုးကိုလည်းပဲ ဟာမိုနီဖြစ်အောင် စီမံနိုင်ဖို့လိုပါတယ်။ နောက်တစ်ချက်က မီးပွိုင့်အနီးမှာ ဘတ်စ်ကားဂိတ်ထားတဲ့ကိစ္စ၊ မီးပွိုင့်လွတ်လို့မောင်းထွက်လာ ပါတယ်။ ဒီဘက်ရောက်တာနဲ့ ဘတ်စ်ကားက လူအတင်အချလုပ်တော့ ကားပိတ်ပြန်ရော ဒါလည်းစဉ်းစား ရမယ့်ကိစ္စဖြစ်ပါတယ်။ နောက်တစ်ချက် လမ်းဘေးကားပါကင်ထိုးတာ ကျွန်တော်တို့ဆီမှာ လမ်းနဲ့ ၉၀ ဒီဂရီ ပါကင်ထိုး ပါတယ်။ ဒီအခါမှာ ပါကင်ထိုးမယ့်ကားကြောင့် ယာဉ်ကြော နှစ်ကြောကကားက ရပ်စောင့်ရပါတယ်။ ဒါလည်း Traffic Jam ဖြစ်စေတဲ့အချက်ပါပဲ။ တကယ်လို့ ဒီဘက်ဘေးပုံကလို ၄၅ ဒီဂရီ ပါကင်ထိုးရင် ယာဉ်ကြောတစ်ကြောလောက်နဲ့ သုံးရုံနဲ့ ပါကင်ထိုးနိုင်မယ်လို့ ယာဉ်စီးဆင်းမှုကို ပိုပြီးတော့ ချောမွေ့နေစေမှာဖြစ်ပါတယ်။ ဒါကမြင်မိသမျှပါ။ ဒါကြောင့် ပြဿနာတစ်ခုတွေ့တိုင်း ငွေချေးပြီးဖြေရှင်းဖို့ ချည်းမစဉ်းစားဘဲ နိုင်ငံဆင်းရဲနေချိန်မှာ မိမိရဲ့ နောင်မျိုးဆက်တွေ အကြွေးနွံထဲက ရုန်းထရနိုင်အောင် တတ်နိုင်သမျှ မိမိရဲ့ဦးနှောက်ကိုအားသုံးပြီး အားထုတ် ဖြေရှင်းပေးကြပါလို့ ပြောကြားရင်း နိဂုံးချုပ်ပါတယ်။ အားလုံးကျေးဇူးတင်ပါတယ်။</speech>
<speech type="speaker">ဒေါက်တာစောနိုင် တောင်ဥက္ကလာမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1540">ဒေါက်တာစောနိုင်(တောင်ဥက္ကလာပမဲဆန္ဒနယ်၊ ရန်ကုန်တိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီး၊ ပြည်ထောင်စုဝန်ကြီးများ၊ လွှတ်တော်ကိုယ်စားလှယ်များနှင့် ကြွရောက်လာသော ဧည့်သည်များအားလုံးကို ဂါရဝပြု နှုတ်ဆက်ပါတယ်ခင်ဗျား။ ကျွန်တော်ကတော့ တောင်ဥက္ကလာပမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာစောနိုင် ဖြစ်ပါတယ်။ နာယကကြီးခင်ဗျာ။ ဂျပန်နိုင်ငံ JICA ရဲ့ အကူအညီဖြင့်ရယူမယ့် ရန်ကုန်မြို့ပြဖွံ့ဖြိုးမှုအတွက် ချေးငွေဂျပန်ယန်း ၈၂.၂၇၃ ဘီလီယံဟာ ဖွံ့ဖြိုးမှုနှေးကွေးနေတဲ့ ရန်ကုန်မြို့အတွက် လိုအပ်နေတဲ့ စီမံကိန်း ချေးငွေတစ်ခု ဖြစ်ပါတယ်။ စီမံကိန်းရဲ့ လုပ်ငန်းထဲမှာပါဝင်တဲ့ ရေကြီးရေလျှံမှု လျှော့ချနိုင်ရေးအတွက် ဆောင်ရွက်မယ့် ကမ်းထိန်းနံရံ Retaining Wall တည်ဆောက်ခြင်း၊ ရေထိန်းတံခါးများတည်ဆောက်ခြင်း လုပ်ငန်းများဟာ ရန်ကုန်မြို့အတွက် လိုအပ်နေတဲ့ လုပ်ငန်းများဖြစ်ပြီး စီမံကိန်းကာလဟာ ၂၀၁၉ မှ ၂၀၂၄ အထိ ၅ နှစ်တာကာလဖြစ်တယ်လို့ သိရှိရပါတယ်။ ရန်ကုန်မြို့တော်ကြီး ဖွံ့ဖြိုးတိုးတက်မှုအတွက် ရှေ့ယခင် နှစ်များကလည်း အခုလိုမျိုး ချေးငွေများရယူပြီးတော့ ဆောင်ရွက်ခဲ့ပါတယ်။ ရန်ကုန်မြို့ကြီး ရေကြီးရေလျှံမှုကောင်းမွန်ရန်အတွက် ကမ္ဘာ့ဘဏ်ချေးငွေဖြင့် ဆောင်ရွက်နေတဲ့ စီမံကိန်းလုပ်ငန်း၊ မြို့ပတ်ရထားလမ်းတစ်လျှောက် အဆင့်မြှင့်တင်ခြင်းအတွက် JICA ချေးငွေဖြင့် ဆောင်ရွက်နေတဲ့ လုပ်ငန်းများဟာ သတ်မှတ်ကာလအတွင်း ပြီးစီးနိုင်ခြင်းမရှိတာကို တွေ့ရှိနေရပါတယ်။ ဒါကြောင့်မို့လို့ အခု JICA ရဲ့ ချေးငွေဖြင့် ဆောင်ရွက်မယ့် ရန်ကုန်မြို့ပြဖွံ့ဖြိုးတိုးတက်ရေး စီမံကိန်းကို သတ်မှတ်ကာလ ၅ နှစ်အတွင်းမှာ ပြီးစီးအောင်ဆောင်ရွက်ပေးဖို့နဲ့ လုပ်ငန်းပြီးစီးမှုအခြေအနေကို လွှတ်တော်ကြီးမှာ နှစ်စဉ်တင်ပြပေးဖို့ကိုလည်း တောင်းဆိုအပ်ပါတယ်။ ကမ်းထိန်းနံရံနှင့် ရေထိန်းတံခါးများ တည်ဆောက်မယ့်စီမံကိန်းမှာ အမှန်တကယ်လိုအပ်နေတဲ့ တောင်ဥက္ကလာပမြို့နယ် ပါရှိတဲ့အတွက်လည်း အထူးပင်ကျေးဇူးတင်ရှိပါတယ်။ နာယကကြီးခင်ဗျာ။ Power Point သုံးစွဲခွင့်ပြုပါခင်ဗျား။ ပုံမှာပြထားတဲ့အတိုင်း တောင်ဥက္ကလာပ မြို့နယ်ဟာ ငမိုးရိပ်ချောင်းနှင့် ကပ်လျက်တည်ရှိပြီး သင်္ကန်းကျွန်းမြို့နယ်၊ ရန်ကင်းမြို့နယ်၊ မရမ်းကုန်း မြို့နယ်မှရေများ စုပေါင်းစီးဆင်းနေတဲ့ ကျိုက္ကဆံ ချောင်းနှင့် ရေပေါက်ကြည်ချောင်းတို့ ဖြတ်သန်းရာ မြို့နယ်တစ်ခုဖြစ်တဲ့အတွက် ရန်ကုန်မြို့ရဲ့ ရေကြီးရေလျှံမှု အများဆုံး မြို့နယ်ထဲမှာပါဝင်တဲ့ မြို့နယ်တစ်ခု လည်းဖြစ်ပါတယ်။ ငမိုးရိပ်ချောင်းရေတက်ချိန်နဲ့ မိုးရွာသွန်းမှု များသောမှာ တစ်မြို့လုံးနီးပါးဟာ ပုံမှာပြထားတဲ့အတိုင်း ရေကြီးရေလျှံမှုဟာ အမြဲဖြစ်လျှက် ရှိပါတယ်။ ရေကြီးရေလျှံမှု လျှော့ချနိုင်ဖို့အတွက် အဓိကဖြစ်တဲ့ ငမိုးရိပ်ချောင်းထဲကို စီးဆင်းတဲ့ ကျိုက္ကဆံ ချောင်းနှင့် ရေပေါက်ကြည်ချောင်းတို့မှာ ရေထိန်းတံခါးများ တပ်ဆင်ပေးရန်မှာ ပုံမှာပြထားတဲ့အတိုင်း လိုအပ်လျက်ရှိနေတာကို တွေ့ရှိရပါတယ်။ ယခုဆောင်ရွက်မယ့် စီမံကိန်းမှာ ကျိုက္ကဆံချောင်းရဲ့ ရေထိန်းတံခါးလုပ်ငန်းသာပါဝင်ပြီး ရေပေါက်ကြည် ချောင်းရဲ့ ရေထိန်းတံခါးတပ်ဆင်ခြင်း လုပ်ငန်းမပါရှိတဲ့အတွက် လိုအပ်နေပါသဖြင့် ထည့်သွင်းဆောင်ရွက် ပေးနိုင်ပါရန်လည်း လေးစားစွာ တင်ပြအပ်ပါတယ်။ JICA ချေးငွေနဲ့ဆောင်ရွက်မယ့် ရန်ကုန်မြို့ပြဖွံ့ဖြိုး တိုးတက်ရေးစီမံကိန်းမှာ စင်္ကြံ၊ ပလက်ဖောင်းလုပ်ငန်းတွေလည်း ပါဝင်တာကိုလည်း တွေ့ရှိရပါတယ်။ နာယကကြီးခင်ဗျာ။ တောင်ဥက္ကလာပမြို့နယ်ရဲ့ ဒီလမ်းဆုံနေရာများမှာ ပုံမှာပြထားတဲ့အတိုင်း တစ်ဖက်ကရေမြောင်း၊ တစ်ဖက်ကကားလမ်းဖြစ်နေပါသဖြင့် လမ်းလျှောက်တဲ့ပြည်သူတွေဟာ ကားလမ်းပေါ် တက်ပြီးလျှောက်နေရပြီး ယာဉ်တိုက်မှုတွေလည်း မကြာခဏကြုံတွေ့နေရပါတယ်။ ဒါကြောင့်မို့ ဒီမြို့နယ်ရဲ့ လမ်းတစ်လျှောက်မှာ ပလက်ဖောင်းတွေ မလုပ်ပေးနိုင်ရင်တောင်မှ လမ်းဆုံတွေမှာ ပလက်ဖောင်းအဖြစ် သုံးနိုင်အောင် ရေမြောင်းတွေကိုမြောင်းဖုံးလုပ်ပြီးတော့ Guard rail တပ်ဆင်ပေးဖို့လည်း လိုအပ်နေတယ်ဆိုတဲ့အကြောင်းကို လေးစားစွာ တင်ပြအပ်ပါတယ်။ ကျွန်တော့အနေဖြင့် နိုင်ငံတော်သမ္မတထံမှ ပေးပို့သော ရန်ကုန်မြို့ပြဖွံ့ဖြိုးတိုးတက်ရေးအတွက် ဂျပန်နိုင်ငံ JICA ၏ ချေးငွေ ရယူခြင်းကို ထောက်ခံပါကြောင်းနှင့် တောင်ဥက္ကလာပမြို့နယ်အတွက် လိုအပ်ချက်များကိုလည်း ထည့်သွင်း စဉ်းစားပေးနိုင်ပါရန် နာယကကြီးမှတစ်ဆင့် လေးစားစွာဖြင့် ဆွေးနွေးတင်ပြအပ်ပါတယ်။ အားလုံးကို ကျေးဇူးတင်ရှိပါတယ်ခင်ဗျာ။</speech>
<speech type="speaker">ဦးအေးနိုင် ဒဂုံမြို့သစ်(တောင်ပိုင်း)မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1546">ဦးအေးနိုင်ဒဂုံမြို့သစ်(တောင်ပိုင်း)မဲဆန္ဒနယ်၊ ရန်ကုန်တိုင်းဒေသကြီး</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များ၊ ပြည်ထောင်စု ဒု-ဝန်ကြီးများကို မင်္ဂလာပါလို့ ဦးစွာပဏာမ နှုတ်ခွန်းဆက်သအပ်ပါတယ်။ ကျွန်တော်ကတော့ ဒဂုံမြို့သစ် (တောင်ပိုင်း)မဲဆန္ဒနယ်မှ ပြည်ထောင်စုလွှတ်တော်ကိုယ်စားလှယ် ဦးအေးနိုင် ဖြစ်ပါတယ်။ ကျွန်တော့အနေဖြင့် ဂျပန်နိုင်ငံ အပြည်ပြည်ဆိုင်ရာပူးပေါင်းဆောင်ရွက်ရေး အေဂျင်စီထံမှ ဂျပန်ယန်း ၈၂.၂၇၃ ဘီလီယံ ချေးယူ ခြင်းကို ထောက်ခံခြင်းနဲ့ အကြံပြုတင်ပြခြင်းတို့ကို ဆွေးနွေးသွားမှာဖြစ်ပါတယ်။ နာယကကြီးခင်ဗျာ။ ရန်ကုန်မြို့တော်စည်ပင်သာယာရေးကော်မတီမှ ဆောင်ရွက်မည့် ရန်ကုန်မြို့ မိလ္လာပြွန်စနစ် ဖွံ့ဖြိုးမှုစီမံကိန်း၊ ရန်ကုန်မြို့နယ် စည်ပင်သာယာရေးကော်မတီမှ ဆောင်ရွက်မည့် ရန်ကုန် မြို့ပြဖွံ့ဖြိုးမှုစီမံကိန်းနှင့် လျှပ်စစ်နှင့် စွမ်းအားဝန်ကြီးဌာနမှ ဆောင်ရွက်မည့် မြို့ပြဧရိယာဓာတ်အား ဖြန့်ဖြူးမှုတိုးတက်ကောင်းမွန်ရေးစီမံကိန်းတို့မှာ မဖြစ်မနေ ဆောင်ရွက်သင့်သည့် လုပ်ငန်းများဖြစ်ပါသဖြင့် ထောက်ခံအပ်ပါတယ်။ အကြံပြုတင်ပြခြင်းအနေဖြင့်ကတော့ ပြည်ထောင်စုလွှတ်တော် နာယကကြီးမှ တစ်ဆင့် စီမံကိန်းများရေးဆွဲသော ရန်ကုန်တိုင်းဒေသကြီးအစိုးရအဖွဲ့ တာဝန်ရှိသူများနှင့် ရန်ကုန်မြို့တော် စည်ပင်သာယာရေးကော်မတီမှ တာဝန်ရှိသူများကို သိစေချင်တာပဲ ဖြစ်ပါတယ်။ ပြည်ထောင်စုသမ္မတမြန်မာနိုင်ငံတော် နိုင်ငံတော်သမ္မတကြီး ဦးဝင်းမြင့် ရန်ကုန်မြို့ကို ရောက်ရှိပြီးတော့ ရန်ကုန်တိုင်းဒေသကြီးအစိုးရအဖွဲ့ အစည်းအဝေးခန်းမမှာ တိုင်းဒေသကြီးအစိုးရအဖွဲ့၊ လွှတ်တော် ကိုယ်စားလှယ်များ၊ ဌာနဆိုင်ရာများနဲ့ တွေ့ဆုံဆွေးနွေးပွဲမှာ လမ်းညွှန်မှာကြားချက်ကို ပြန်လည်ပြောကြား ရမယ်ဆိုရင်တော့ တည်ဆောက်ထားပြီး မြို့သစ်များ ဖွံ့ဖြိုးတိုးတက်ရေးနှင့် လိုအပ်ချက်များကိုလည်း အလေးထားဆောင်ရွက်ပေးစေချင်ပါတယ်ဆိုတာပါပဲ။ အဲဒီးက ပြောတဲ့ကျွန်တော် ကိုယ်တိုင်လည်း အစည်းအဝေးတက်ရပါတယ်။ ကျွန်တော်တို့ ဒဂုံမြို့သစ်(တောင်ပိုင်း) အပါအဝင် ဒဂုံမြို့သစ် ၄ မြို့နယ်နှင့် လှိုင်သာယာ၊ ရွှေပြည်သာမြို့နယ်များဟာ ၁၉၈၉-၁၉၉၀ ခုနှစ်ကတည်းက တည်ဆောက် ထားခဲ့သော်လည်း ယနေ့အထိ ဖွံ့ ဖြိုးမှုနောက်ကျခြင်း၊ မပြည့်စုံခြင်းများ ဖြစ်နေကြရပါတယ်။ ခုံးကျော်တံတားစီမံကိန်းများ ပယ်ဖျက်ပြီး ၎င်းငွေဖြင့် ရန်ကုန်မြို့ပြင် မြို့နယ်များတည်ဆောက်ရေး လုပ်ငန်း ထောက်ပံ့စဉ်ကလည်း ကျွန်တော်တို့ မြို့သစ် ၆ မြို့နယ် မပါပါဘူး။ ယခင်ရေစီးရေလာကောင်းမွန်ရေး ချေးငွေရယူပြီးဆောင်ရွက်မည့် ရန်ကုန်မြို့တွင်း စီမံကိန်းများမှာလည်း မပါပါဘူး။ ယခုလည်းမပါပါဘူး။ ကျွန်တော်တို့ မြို့နယ် ၆ မြို့နယ်က ကပ်ကျော်နေသော မြို့နယ်များဖြစ်ပါတယ်။ အထူးသဖြင့် မြို့သစ် ၆ မြို့နယ်ရဲ့ ပြည်သူများ အဓိကလိုလားတောင့်တနေတာကတော့ ရေစီးရေလာကောင်းမွန်ရေးအတွက် စီမံကိန်းများ စနစ်တကျရေးဆွဲပြီး အကောင်အထည်အမြန်ဆုံး ဖော်ဆောင်ပေးစေချင်တာ ဖြစ်ပါတယ်။ ကျွန်တော်တို့ မြို့နယ်၊ ရပ်ကွက်အချို့ဟာ တစ်နှစ်ပတ်လုံးရေထဲမှာ နေနေကြရပါတယ်။ အုပ်ပတ်ကာ ရေမြောင်းများ၊ ကွန်ကရစ်ရေမြောင်းများဆိုတာ မရှိသလောက်ပါပဲ။ နောက်ဆက်တွဲပြဿနာဖြင့် ကျန်းမာရေး အရ ရန်ကုန်တိုင်းမှာဆိုရင် လှိုင်သာယာမြို့နယ်က ပထမ၊ ကျွန်တော်တို့ ဒဂုံမြို့သစ်(တောင်ပိုင်း)မြို့နယ်က ဒုတိယဖြင့် နှစ်စဉ်သွေးလွန်တုပ်ကွေး ရောဂါဖြစ်နေကြရပါတယ်။ ရန်ကုန်မြို့တော်ဝန်ကြီးကို ကျွန်တော့ အနေနဲ့ (၂)ကြိမ် စည်ပင်သာယာကော်မတီအတွင်းရေးမှူး ဒေါ်လှိုင်မိုးဦးကို (၂) ကြိမ်တိုင်တိုင် ကျွန်တော်တို့ မြို့နယ်ကိုခေါ်ပြီးတော့ ရေစီးရေလာတွေပြောပါတယ်။ ရတနာပုံပတ်လမ်းမြေသားမြောင်းများ ချက်ချင်း ဖော်ခိုင်းပြီး ယခုဒီအတိုင်းပဲ ပစ်ထားခဲ့ပါတယ်။ ဒါကြောင့် ယခုကဲ့သို့ ချေးငွေဖြင့်လည်းကောင်း၊ ပြည်ထောင်စုဘဏ္ဍာငွေ ခွဲဝေမှုဖြင့်လည်းကောင်း မြို့သစ် ၆ မြို့နယ် ရေစီးရေလာကောင်းမွန်ရေးအတွက် စီမံကိန်းများစနစ်တကျရေးဆွဲပြီး အမြန်ဆုံး ဆောင်ရွက်ပေးစေလိုပါကြောင်း အကြံပြုတင်ပြလိုပါတယ်ခင်ဗျာ။ အားလုံးကို ကျေးဇူးတင်ပါတယ်။</speech>
<speech type="speaker">ဦးဝင်းမင်း လှိုင်သာယာမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="2236">ဦးဝင်းမင်း(လှိုင်သာယာမဲဆန္ဒနယ်၊ ရန်ကုန်တိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့် ပြည်ထောင်စုအဆင့်ပုဂ္ဂိုလ်များ၊ ဧည့်သည်တော်များအားလုံး မင်္ဂလာပါလို့ ဦးစွာပဏာမ နှုတ်ခွန်းဆက်ပါတယ်။ ကျွန်တော်က လှိုင်သာယာမဲဆန္ဒနယ် ပြည်သူ့လွှတ်တော် ကိုယ်စားလှယ် ဦးဝင်းမင်းဖြစ်ပါတယ်။ လေးစားအပ်ပါသော ပြည်ထောင်စုလွှတ်တော်နာယကကြီးခင်ဗျာ။ နိုင်ငံတော်သမ္မတထံမှ ပေးပို့ ထားသော မြို့ပြဖွံ့ဖြိုးရေးစီမံကိန်းများဆောင်ရွက်ရန် ဂျပန်နိုင်ငံ အပြည်ပြည်ဆိုင်ရာပူးပေါင်းဆောင်ရွက်ရေး အေဂျင်စီထံမှ ဂျပန်ယန်း ၈၂.၂၇၃ ဘီလီယံ ချေးငွေရယူရေးအတွက် အကြံပြု ထောက်ခံ ဆွေးနွေးသွားမှာ ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ အဆိုပါချေးငွေဖြင့် ရန်ကုန်မြို့ မိလ္လာပြွန်စနစ်ပြုပြင်ခြင်း ရေကြီးရေလျှံလျော့နည်းစေရန်နှင့် ရန်ကုန်မြို့တွင်းအဓိကလမ်းမကြီးများ ယာဉ်ကြော ပိတ်ဆို့မှုလျော့နည်းစေရန်၊ လမ်းမကြီးများ သာယာလှပစေရန်နှင့် လျှပ်စစ်ဓာတ်အားဖြန့်ဖြူးမှု တိုးတက် ကောင်းမွန်ရေးစီမံကိန်းများသည်လည်း ပြည်သူများအတွက် လွန်စွာလိုအပ်လျက် ရှိနေသည့်အတွက် ကောင်းမွန်သောစီမံကိန်းဖြစ်သည့်အတွက် ကြိုဆိုထောက်ခံပါကြောင်း ပြောကြားလိုပါတယ်။ ရန်ကုန်မြို့ပြ ဖွံ့ဖြိုးမှုစီမံကိန်းဟာလည်း ရန်ကုန်တိုင်းအတွင်းရှိ မြို့နယ် ၄၅ မြို့နယ်လုံး ဆောင်ရွက်သင့်ပါတယ်။ ဒီစီမံကိန်း မှာ ရန်ကုန်မြို့ ယာဉ်ကြောကြပ်တည်းမှု လျှော့ချနိုင်ရန်အတွက် ပြည်လမ်း၊ ကမ္ဘာအေးဘုရားလမ်း၊ ကမ်းနား လမ်း၊ အထက်ပုစွန်တောင်လမ်း၊ မဟာဗန္ဓုလလမ်း၊ ရန်ကုန်-ပုသိမ်လမ်းများ အဆင့်မြှင့်တင်ဆောင်ရွက်ရန် စီမံကိန်းလည်း ပါဝင်နေတာတွေ့ရပါတယ်။ ရန်ကုန်-ပုသိမ်လမ်းကို ဘယ်လိုအဆင့်မြှင့်တင် ဆောင်ရွက်မှာလဲ။ ကျွန်တော်တို့ ဒီလှိုင်သာယာမှာ ရှိတဲ့ ရန်ကုန်-ပုသိမ်လမ်းကို ၂၀၁၈၊ ၆ လဘတ်ဂျက်နဲ့ ၂၀၁၈-၂၀၁၉ ရန်ကုန်တိုင်းအစိုးရဘတ်ဂျက်ဖြင့် အဆင့်မြှင့်တင်လမ်းခင်းနေတာ အခုဆိုရင် အကျယ် ၇၂ ပေ၊ အလျား ၁၄,၉၀၀ ပေ ခင်းပြီးဖြစ်ပါတယ်။ ခင်းရန် ၁၃,၄၅၀ ပေ ကျန်နေပါသေးတယ်။ ၎င်းပုသိမ်လမ်းမကြီးကိုလည်း လျှပ်စစ်ရထားစီမံကိန်း ဆောင်ရွက်မယ်လို့ လျာထားတယ်လို့လည်း ကြားသိရပါတယ်။ ပုသိမ်လမ်းမကြီးကို ဘယ်လိုများ အဆင့် မြှင့်တင်မှာလဲဆိုတာကို ရှင်းလင်းပေးစေချင်ပါတယ်။ ထို့အတူပါပဲ အနော်ရထာလမ်းမကြီးကိုလည်း အကျယ် ၆၆ ပေ၊ အလျား ၁၂,၄၆၀ ပေခင်းပြီး ၁၃,၂၄၀ ပေခင်းရန် ကျန်နေပါသေးတယ်။ ကျွန်တော်တို့ လှိုင်သာယာမြို့နယ်မှာ ၎င်းလမ်းမကြီးများကို ခင်းနေတဲ့အတွက် တိုင်းအစိုးရဘတ်ဂျက် လုံလောက်မှုမရှိဘူးဆိုပြီးတော့ လှိုင်သာယာမြို့နယ်အတွင်းမှာ ရှိတဲ့ လမ်းသွယ်များကို ခင်းနိုင်ပေးခြင်းမရှိသေးပါဘူး။ ကျွန်တော်တို့ လှိုင်သာယာမြို့နယ်မှာ ရပ်ကွက် အတွင်းမှာရှိတဲ့ လမ်းသွယ်များဟာ ယနေ့မြေသားလမ်းအတိုင်းပဲ ရှိပါသေးတယ်။ ယခုနှစ် ဘတ်ဂျက်မှာလည်း ဒီ ပုသိမ်လမ်းနဲ့ အနော်ရထာလမ်းကို ရာခိုင်နှုန်းပြည့်ပြီးအောင် မခင်းနိုင်သေးပါဘူး။ ကျွန်တော်တို့ မြို့သစ်တွေမှာ လမ်းမကြီးများလည်း အဆင့်မြှင့်လို့မပြီးသေးဘူး။ လမ်းသွယ်များလည်း လမ်းခင်းရန် အများကြီးကျန်နေပါသေးတယ်။ လွန်ခဲ့သော ခေတ်အဆက်ဆက်က တည်ထားခဲ့သော သင်္ဃန်းကျွန်း၊ လှိုင်၊ အင်းစိန်၊ တာမွေ၊ ရန်ကင်း၊ ကမာရွတ်၊ တောင်ဥက္ကလာ၊ မြောက်ဥက္ကလာ စသည့်မြို့များ ရေကြီးရေလျှံမှု လျော့နည်းစေရန်အတွက် ဆောင်ရွက်ပေးမည့် စီမံကိန်းဟာလည်း ပြည်သူတွေအတွက် ဝမ်းသာစရာပါ။ ဒါပေမယ့် ဘယ်လိုနည်းစနစ်မျိုးနဲ့ ဆောင်ရွက်မှာလဲ။ ရန်ကုန်မြို့ လူဦးရေထူထပ်သည့် အတွက် လွန်ခဲ့သော နှစ်ပေါင်း ၃၀ ကျော်ခန့်က မြို့သစ်များ အကောင်အထည်ဖော်ပေးခဲ့ပါတယ်။ ဒဂုံ ၄ မြို့နယ်၊ ရွှေပြည်သာ၊ လှိုင်သာယာ စသည့်မြို့သစ်များကို လယ်ကွက်တွေအပေါ်မှာ အိမ်ကွက်ရိုက်ပြီး မြို့သစ်တည် ထားပေးခဲ့တာ ယနေ့ါ။ မြို့ပြအင်္ဂါရပ်နဲ့အညီ တိုးတက်မှုမရှိသေးပါဘူး။ နာယကကြီးခင်ဗျာ။ Power Point အသုံးပြုခွင့်ပေးပါ။ ဒါကတော့ ကျွန်တော်တို့ နွေရာသီမှာ ကျွန်တော်တို့ လှိုင်သာယာမှာ ပြည်သူတွေ ရေပေါ်အိမ်ဆောက်နေ ရတာပါ။ ဒါကတော့ နွေရာသီမှာပါပဲ။ မတ်လပိုင်းကရိုက်ထားတဲ့ ဓာတ်ပုံပါ။ ဒီရေထဲမှာ လမ်းလျှောက် ရပါတယ်။ ဒါကတော့ မိုးရာသီမှာ မိုးများတဲ့အခါမှာ ရေကြီးရေလျှံမှုဖြစ်တဲ့အတွက် ကျောင်းထဲကို ရေဝင်တာပါ။ ကလေးတွေရေထဲကနေဖြတ်ပြီး ကျောင်းကိုသွားရပါတယ်။ စာသင်ခန်းတွေထဲကို ရေတွေဝင်ပါတယ်။ ဒါပိုးမွှားအန္တရာယ်တွေလည်း ရှိပါတယ်။ ဒါကတော့ အခုဒီ မတ်လအတွင်းမှာ ရိုက်ထားတဲ့ စာသင်ကျောင်းဝင်းထဲက ရေကူးကန်တော့ မဟုတ်ပါဘူး။ ရေအိုင်ဖြစ်နေတာပါ။ Next အားလုံးကို ကျေးဇူး တင်ပါတယ်။ ရန်ကုန်မြို့ပြဖွံ့ဖြိုးစေရန်အတွက် မြို့များအားလုံး ဖွံ့ဖြိုးဖို့လိုအပ်ပါတယ်။ ကျွန်တော်အကြံပြု ဆွေးနွေးလိုတာက ရန်ကုန်တိုင်းဒေသကြီးအစိုးရအဖွဲ့နဲ့ စည်ပင်သာယာတာဝန်ရှိသူများအနေဖြင့် မြို့သစ်များ ဖွံ့ဖြိုးတိုးတက်ရေးအတွက် ရန်ကုန်တိုင်းဒေသကြီးအစိုးရဘတ်ဂျက်ဖြင့် လုံလောက်မှုမရှိရင်လည်း ယခုလို နိုင်ငံတကာချေးငွေများနဲ့ မြို့သစ်များဖွံ့ဖြိုးရေး ရေစီးရေလာကောင်းမွန်ရေးအတွက် လှိုင်မြစ်၊ ကျွန်တော်တို့ ပန်းလှိုင်မြစ်၊ ငမိုးရိပ်ချောင်းဘေးတွေမှာ တည်ထားခဲ့တဲ့ ကျွန်တော်တို့မြို့သစ် ၆ မြို့နယ်အတွက် ရေစီး ရေလာကောင်းမွန်ရေး၊ ရေထိမ်းတံခါးများ ရေထုတ်ပြွန်များ၊ အုတ်စီရေမြောင်းများ၊ တံတားများ၊ လမ်းများ အလျင်အမြန် အကောင်အထည်ဖော် ဆောင်ရွက်ပေးရန် လိုအပ်နေပါကြောင်း မြို့သစ်နေပြည်သူများ ကိုယ်စား အကြံပြုဆွေးနွေးပြီး မြို့ပြဖွံ့ဖြိုးတိုးတက်မှုစီမံကိန်းကို ထောက်ခံပါကြောင်း ဆွေးနွေးတင်ပြ အပ်ပါတယ်။ အားလုံး ကျေးဇူးတင်ပါတယ်။</speech>
<speech type="speaker">ဒေါက်တာအေးမင်း ခရမ်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1550">ဒေါက်တာအေးမင်း (ခရမ်းမဲဆန္ဒနယ်၊ ရန်ကုန်တိုင်းဒေသကြီး)</mp>ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါ။ ကျွန်တော်ကတော့ ရန်ကုန်တိုင်းဒေသကြီး ခရမ်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာအေးမင်း ဖြစ်ပါတယ်။ Power Point အသုံးပြုခွင့်ပြုပါ ခင်ဗျား။ ၁၂-၃-၂၀၁၉ နေ့က ပြည်ထောင်စုလွှတ်တော်မှာ ရှင်းလင်းတင်ပြသွားတဲ့ မြန်မာနိုင်ငံရဲ့ ဖွံ့ဖြိုးရေး စီမံကိန်းများဆောင်ရွက်ဖို့ ဂျပန်နိုင်ငံ အပြည်ပြည်ဆိုင်ရာပူးပေါင်းဆောင်ရွက်ရေး အေဂျင်စီထံကနေ ပြီးတော့ ဂျပန်ယန်း ၈၂.၂၇၃ ဘီလီယံ ချေးငွေရယူရန်ကိစ္စနဲ့ ပတ်သက်ပြီးတော့ ထောက်ခံအကြံပြု ဆွေးနွေးသွားမှာ ဖြစ်ပါတယ်။ အဲဒီစီမံကိန်းများထဲက တစ်ခုဖြစ်တဲ့ လျှပ်စစ်နဲ့ စွမ်းအင်ဝန်ကြီးဌာနက ဂျပန်ယန်း ၁၂.၂၈၈ ဘီလီယံ သုံးစွဲပြီးတော့ မြို့ပြဧရိယာများမှာ ဓာတ်အားဖြန့်ဖြူးမှု တိုးတက်ကောင်းမွန်ရေး စီမံကိန်းနဲ့ ပတ်သက် ပြီးတော့ ဆွေးနွေးသွားမှာ ဖြစ်ပါတယ်။ ရန်ကုန်တိုင်းဒေသကြီးနဲ့ မန္တလေးတိုင်းဒေသကြီး မြို့နယ်အချို့မှာ စီမံသွားမှာဖြစ်ပြီးတော့ ချေးငွေဆိုင်ရာ အချက်အလက်များအနေနဲ့လည်း သင့်လျော်တယ်လို့ မြင်ပါတယ်။ ရည်ရွယ်ချက် ၆ ချက်ရှိပြီးတော့ ရည်ရွယ်ချက် (၃) ခေတ်မီနည်းပညာများ အသုံးပြုပြီးတော့ လုံခြုံ စိတ်ချရတဲ့ ဓာတ်အားဖြန့်ဖြူးမှု ကွန်ရက်ဖြစ်စေရန်ဆိုတဲ့ ရည်ရွယ်ချက်ကတော့ မဖြစ်မနေ ပြည့်မီအောင် ဆောင်ရွက်ရပါမယ်။ ဓာတ်အား အပြည့်အဝရလာသည်နှင့်အမျှ အန္တရာယ်ပိုမိုရှိလာနိုင်ပါတယ်။ ကျွန်တော်တို့ကြားနေရတဲ့ သတင်းတွေဖြစ်တဲ့ ဝါယာရှော့ဖြစ်တယ်။ မီးလောင်တယ် လူတွေသေတယ်။ ပစ္စည်းတွေ ကုန်တယ်။ လျှပ်စစ်စီးဝင်နေတဲ့ ရေအိုင်ထဲမှာ ဖြတ်လျှောက်ကြတယ်။ ဓာတ်လိုက်တယ် သေတယ်။ လျှပ်စစ်စီးဝင်နေတဲ့ သံတံခါးကို သွားကိုင်မိတယ်။ ဆေးကျောင်းသားလေးတစ်ယောက် ဓာတ်လိုက်တယ် သေတယ်။ ပေါက်ပြဲနေတဲ့ လျှပ်စစ်စီးဝင်နေတဲ့ လျှပ်စစ်ကြိုးကို သွားထိုးမိတယ် ဓာတ်လိုက်တယ် သေတယ်။ ဒီလိုပြဿနာရှိနေတဲ့ရန်ကုန်မြို့ပြများရဲ့ ဓာတ်အားဖြန့်ဖြူးမှုစနစ် တိုးတက် ကောင်းမွန် စေသကဲ့သို့ ကျေးလက်အခြေခံ မြို့နယ်များရဲ့ ဓာတ်အားဖြန့်ဖြူးမှုစနစ် ကောင်းမွန်စိတ်ချ လုံခြုံဖို့လည်း လိုပါတယ်။ ကျွန်တော့ မဲဆန္ဒနယ်ဖြစ်တဲ့ ခရမ်းမြို့နဲ့ပတ်သက်ပြီးတော့ ဆွေးနွေးလိုပါတယ်။ ကျွန်တော်တို့ မဲဆန္ဒနယ်က ရန်ကုန်တိုင်းဒေသကြီး တောင်ပိုင်းခရိုင်မှာရှိပြီးတော့ လျှပ်စစ်အားသုံးစွဲသူ ၄၂ ရာခိုင်နှုန်း ရှိတယ်။ အရင်တုန်းကလည်း လျှပ်စစ်ဖြန့်ဖြူးပေးတဲ့ စက်အနေနဲ့ ၂၀၁၈ မတိုင်ခင်က ၁၀ MVA စက် ၂၀၁၈ မှာ ၅ MVA ထပ်ပေါင်းတယ်။ ဒါပေမယ့် တစ်မြို့နယ်လုံးသုံးစွဲဖို့ ဆိုလို့ရှိရင် နောက်ထပ် ၁၀ MVA စက်လို ပါသေးတယ်။ ခရမ်းတစ်မြို့နယ်လုံး ဓာတ်အားတည်ငြိမ်ပြည့်ဝလာဖို့ဆိုလို့ရှိရင် လက်ရှိဖြန့်ဖြူးပေးနေတဲ့ စက်တွေ အပြင်ကို ခွဲရုံ ၄ ရုံ ထပ်ဆောက်ဖို့လိုပါတယ်။ အဲဒီ ခွဲရုံတွေထဲမှာမှ ပိန်းကံခွဲရုံ ဆောက်ပြီးပြီဆိုလို့ရှိရင် ခရမ်းမြို့နယ်နောက်ခြမ်း ၂၆ ရွာအုပ်စု ရွာများကို ဓာတ်အားဖြန့်ဖြူးပေးနိုင်မှာ ဖြစ်ပါတယ်။ ဒီကိစ္စ အတွက်လည်း လိုအပ်တဲ့မြေကို သက်ဆိုင်ရာ ပြည်သူလူထုက ဝယ်ယူလှူဒါန်းထားပြီးတော့ အဲဒီခွဲ ကိုလည်း အမြန်တည်ဆောက်ဖို့ လိုအပ်ပါတယ်။ ဒီကိစ္စနဲ့ပတ်သက်ပြီးတော့ အချက်အလက် အပြည့် အစုံကို အမျိုးသားလွှတ်တော်ကိုယ်စားလှယ် ဦးရဲမြင့်စိုးနဲ့ တိုင်း ၂ လွှတ်တော်ကိုယ်စားလှယ် ဦးလှတိုး တို့က သက်ဆိုင်ရာ လွှတ်တော်များမှာ မေးခွန်းမေးမြန်းပြီးတော့ ဝန်ကြီးများကလည်း ကတိကဝတ်ပြုခဲ့ပြီး ဖြစ်ပါတယ်။ ဒါ့အပြင်ကို ခရမ်းအရှေ့ခြမ်း ညောင်လန်းကြီး ဓာတ်အားခွဲရုံတည်ဆောက်ပြီးရင် ခရမ်းမြို့ အရှေ့ခြမ်းရွာတွေမှာ ဓာတ်အားပြည့်မီအောင် ပေးနိုင်မယ့်အပြင် ကဝမြို့နဲ့ အစွန်ရွာများဖြစ်တဲ့ အေးမွန်၊ ကံကြီး၊ ဒလိမ့်တုန်းရွာများကိုပါ လျှပ်စစ်ပေးဝေနိုင်မှာ ဖြစ်ပါတယ်။ အဲဒီလို ကျေးလက်အခြေခံ မြို့တစ်မြို့ရဲ့ လျှပ်စစ်ဓာတ်အားဖြန့်ဖြူးမှုစနစ် တည်တည်ငြိမ်ငြိမ် လုံလုံခြုံခြုံ ပြည့်ဝစွာရဖို့ စီမံကိန်းတွေ တင်ပြ ဆွေးနွေးနေရတဲ့ အကြောင်းရင်းရှိပါတယ်။ ကျွန်တော်တို့ ခရမ်းမြို့နယ်က ၂၀၁၆ ခုနှစ်ကစပြီးတော့ မြို့တွင်းလမ်းတွေ၊ အဓိကရွာမကြီးများနဲ့ ချိတ်ဆက်တဲ့လမ်းတွေက ကွန်ကရစ် လမ်းကျယ်များဖြစ်လာပြီးတော့ ခရမ်းတစ်မြို့နယ်လုံး တောရော မြို့ပါမကျန် ရာသီမရွေးသွားလာနိုင်ပါပြီ။ ခရမ်းမြို့နယ်က ရန်ကုန်မြို့က ၃၆ မိုင်လောက်ဝေးတယ်။ သီလဝါ စက်မှုဇုန်နဲ့ မိုင် ၃၀ ပဲ ကွာပါတယ်။ သီလဝါ၊ ကမာစဲ၊ ဟံသာဝတီ၊ ပဲခူး ADB နိုင်ငံတကာလမ်းမကြီး ပေါ်မှာရှိတဲ့ မြို့ဖြစ်တယ်။ တိုင်းဒေသကြီး အစိုးရအစီအမံနဲ့ ဧက ၁,၀၀၀ စက်မှုဇုန်စီမံကိန်းကိုလည်း လျာထားပြီးဖြစ်သလို အဲဒီစက်မှုဇုန်ဟာ မကြာခင်တည်ဆောက်တော့မယ့် ADB နိုင်ငံတကာလမ်းမကြီးရဲ့ အနီးမှာ တည်ရှိပါတယ်။ လျှပ်စစ်နဲ့ စွမ်းအင်ဝန်ကြီးဌာနက ၂၀၁၆-၂၀၁ရ မှာ စက်မှုဇုန်အနီးမှာပဲ မြေ ၃၂ ဧက ဝယ်ပြီးတော့ ပင်မဓာတ်အားခွဲရုံတည်ဆောက်ဖို့ ၂၀၂၀-၂၀၂၁ မှာ ရည်ရွယ်ထားပါတယ်။ ဒါပြီးသွားပြီ ဆိုလို့ရှိရင် ခရမ်းကနေပြီးတော့ ကဝ၊ သုံးခွ၊ တံတားမြို့များကို ဓာတ်အားဖြန့်ဖြူးပေးနိုင်ပါတော့မယ်။ ခရမ်းမြို့ရဲ့ အရှေ့ဘက် ၁၀ မိုင်ခန့်အကွာမှာ မုတ္တမကွေ့ပင်လယ်ကမ်းရိုးတန်းရှိပြီးတော့ ခရမ်းမြို့ ပင်လယ်ကမ်းနဖူး သုံးခွနဲ့ ADB လမ်းမကြီးကို ၁၈ ပေ ကျယ်တဲ့ ကွန်ကရစ်လမ်းနဲ့ ဆက်သွယ်ထား ပါတယ်။ ခရမ်းမြို့၊ ကဝမြို့၊ သုံးခွမြို့ တို့ဟာ လူငယ်၊ လူ့စွမ်းအားအရင်းအမြစ်တွေပေါတယ်။ အသွားအလာ လွယ်ကူချောမွေ့ပြီး နိုင်ငံတကာ လမ်းမကြီးပေါ်မှာ ရှိတယ်။ လေကောင်းလေသန့်၊ ရေကောင်းရေသန့်၊ အစာရေစာပေါတယ်။ မြေနေရာအဆင်သင့်ရှိပြီး၊ လူ့စွမ်းအားအရင်းအမြစ်တွေ အဆင်သင့်ရှိပြီး ဒီနေရာမှာ လျှပ်စစ်စွမ်းအားပါ လုပ်ငန်းသုံးအဆင့်ရလာပြီဆိုလို့ရှိရင် ပြည်တွင်းနဲ့ နိုင်ငံတကာရင်းနှီးမြှုပ်နှံမှုတို့အတွက် ရေကန်အသင့် ကြာအသင့်ဖြစ်ပါပြီ။ ပြည်တွင်းနဲ့ပြည်ပ နိုင်ငံတကာရင်းနှီးမြှုပ်နှံမှုတွေ လာပြီဆိုလို့ရှိရင် ကျွန်တော်တို့ ဒေသခံတွေ အတွက် အလုပ်အကိုင် အခွင့်အလမ်းတွေ ပွင့်လန်းလာပြီ။ နိုင်ငံတော်အတွက်လည်း ဝင်ငွေတိုးတက် လာပြီ။ စိတ်ချလုံခြုံပြည့်ဝ ကောင်းမွန်တဲ့လျှပ်စစ်ဓာတ်အားရလာပြီဆိုလို့ရှိရင် ခရမ်းမြို့၊ သုံးခွမြို့၊ ကဝမြို့ တို့ဟာ နိုင်ငံတော်ရဲ့ ထမင်းအိုး၊ ဟင်းအိုး ဖြစ်နေရုံမကဘဲနဲ့ သားတွေသမီးတွေအတွက် အလုပ်အကိုင် အခွင့်အလမ်းတွေပါ ဖန်တီးပေးနိုင်တော့မယ် ဖြစ်ပါတယ်။ အဲဒါကြောင့် ရန်ကုန်မြို့က ဒေသတွေရဲ့ လျှပ်စစ် ပိုင်းဆိုင်ရာ ဖွံ့ဖြိုးမှုတွေဆောင်ရွက်ပေးသလို မကြာမတင်သောကာလမှာ ရင်းနှီးမြှုပ်နှံမှုတွေနဲ့ စည်ကား လာပြီးတော့ နိုင်ငံတော်အတွက် ဝင်ငွေများစွာ၊ ဒေသခံများအတွက် အလုပ်အကိုင် အခွင့်အလမ်းပေါင်း များစွာ ဖန်တီးပေးတော့မယ့် ခရမ်းမြို့၊ သုံးခွမြို့ ၊ ကဝမြို့ကဲ့သို့ အလားအလာကောင်းတွေ ပိုင်ဆိုင်ထားတဲ့ ကျေးလက်အခြေခံ မြို့နယ်တွေအတွက်ပါ ထည့်သွင်းစဉ်းစားနိုင်ကြပါစေကြောင်း ဆန္ဒပြုရင်းနဲ့ နိဂုံးချုပ် ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးဉာဏ်လင်း ရွှေပြည်သာမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1536">ဦးဉာဏ်လင်း(ရွှေပြည်သာမဲဆန္ဒနယ်၊ ရန်ကုန်တိုင်းဒေသကြီး)</mp>ပြည်ထောင်စုလွှတ်တော် နာယကကြီးနဲ့တကွ အားလုံးကို နှလုံးစိတ်ဝမ်းအေးချမ်းကြပါစေလို့ ပဏာမအနေနဲ့ ဂါရဝပြုနှုတ်ခွန်းဆက်သ အပ်ပါတယ်။ ကျွန်တော့အနေနဲ့ ဂျပန်နိုင်ငံ၊ အပြည်ပြည်ဆိုင်ရာပူးပေါင်းဆောင်ရွက်ရေး အေဂျင်စီ(JICA) ထံမှ ဂျပန်ယန်း ၈၂.၂၇၃ ဘီလီယံ ချေးယူရန်ကိစ္စနဲ့ပတ်သက်ပြီးတော့ အကြံပြုထောက်ခံ ဆွေးနွေးသွားမှာ ဖြစ်ပါတယ်။ ဒီချေးငွေ ဂျပန်ယန်း ၈၂.၂၇၃ ဘီလီယံ အနက်ကနေပြီးတော့ ရန်ကုန်မြို့ မိလ္လာစနစ်အတွက် ဂျပန်ယန်း ၄၅.၉၀၀ ဘီလီယံ၊ ရန်ကုန်မြို့ပြဖွံ့ဖြိုးမှုစီမံကိန်းအတွက် ဂျပန်ယန်း ၂၄.၀၈၅ ဘီလီယံ၊ ရန်ကုန် မြို့ပြလျှပ်စစ်ဓာတ်အားများ တိုးတက်ကောင်းမွန်ရေးအတွက် ဂျပန်ယန်း ၁၂.၂၈၈ ဘီလီယံ စသည်အားဖြင့် သုံးစွဲသွားမည်ဆိုတာကိုလည်း ကျွန်တော်တို့ သိရှိရပါတယ်။ ဒီရန်ကုန်မြို့အနေနဲ့ ဒီလိုကျွန်တော်ဆွေးနွေးတဲ့အခါမှာ ရန်ကုန်မြို့ကိုကျွန်တော် ရန်ကုန်တိုင်းမှာ နေထိုင်တဲ့ ရန်ကုန်တိုင်းမှာရှိတဲ့ ရွှေပြည်သာမြို့နယ်ကို ကိုယ်စားပြုပြီးတော့ ဒီအမြင်နဲ့ ဆွေးနွေးသွားမှာ မဟုတ်ပါဘူး။ ရန်ကုန်မြို့ဟာ ပြည်ထောင်စုရဲ့ ကျွန်တော်တို့ စီးပွားရေးမြို့တော်ဖြစ်ပါတယ်။ ဒါကြောင့် စက်မှုလက်မှုလုပ်ငန်း အခြေအနေတွေဟာ ရန်ကုန်မြို့ရဲ့ အနေအထားအရ ပယ်လယ်ဆိပ်ကမ်း တည်ရှိရာ မြို့ဖြစ်တယ်။ ကုန်းလမ်း၊ ရေလမ်း၊ လေလမ်းအားလုံး ဆက်သွယ်ရေးစနစ်တွေ ကောင်းမွန်တယ်။ နည်းပညာပိုင်းအရ ဒါပညာရပ်တွေ ဆည်းပူးရန်အတွက် အကောင်းဆုံးသော မြို့ဖြစ်တယ်။ ကြောင့်မို့လို့ ရန်ကုန်မြို့ဟာ ပြည်ထောင်စုရဲ့ ပုံရိပ်သဖွယ်ဖြစ်ပါတယ်။ ပြည်ထောင်စုတစ်ရပ်လုံးရဲ့၊ တိုင်းရင်းသား တစ်ရပ်လုံးရဲ့ စီးပွားရေးမြို့တော် ဖြစ်ပါတယ်။ ဒါကြောင့်မို့လို့ ရန်ကုန်မြို့ကို ကြည့်တဲ့အခါမှာ ရန်ကုန်တိုင်း အနေနဲ့ပဲ မကြည့်ဘဲနဲ့ ပြည်ထောင်စုရဲ့ အနေထားမျိုးနဲ့ ဒါကျွန်တော်တို့ ကြည့်ပြီးတော့ ဆောင်ရွက်မှသာလျှင် ဒါပိုမိုပြီးတော့ ကျွန်တော်တို့ ဆီလျော်မယ်လို့ ကျွန်တော့အနေနဲ့ တင်ပြလိုပါတယ်။ ရန်ကုန်မြို့ရဲ့ လူဦးရေဟာ ဆိုလို့ရှိရင်လည်းပဲ ကျွန်တော်တို့ ၁၉၇၃ စီမံကိန်းအရ ၃.၁ သန်း ရှိရာ ကနေပြီးတော့ ၁၉၈၃ မှာ ၃.၉ သန်း၊ ၂၀၁၄ ခုနှစ် သန်းခေါင်စာရင်းအရဆိုလို့ရှိရင် ကျွန်တော်တို့ ၄.၃ သန်း ရှိပါတယ်။ တိုင်းတစ်တိုင်းလုံးအနေနဲ့ဆိုရင် ၇.၃ သန်း ရှိပါတယ်။ ဒီ ၄.၃ သန်းဟာ ရန်ကုန်မြို့ Downtown ဧရိယာကိုပဲ ဆိုလိုတာပါ။ အခုချိန်မှာဆိုလို့ရှိရင်တော့ ၅ သန်းကျော် အနေအထားတွေထိ ရှိနေပါပြီ။ လူဦးရေအနေအထားကလည်းပဲ ရန်ကုန်မြို့ရဲ့ စက်မှုဇုန်တွေရဲ့ တိုးတက်ထွန်းကားမှုကြောင့်မို့လို့ တိုင်းနဲ့ ပြည်နယ်အသီးသီးကနေပြီးတော့ တိုင်းရင်းသားပေါင်းစုံက လာရောက်အခြေချစီးပွားရေး လုပ်ငန်းတွေ လုပ်ကိုင်နေတာကိုလည်း ကျွန်တော် ရွှေပြည်သာစက်မှုဇုန်မှာ မျက်မြင်ကိုယ်တွေ့ပဲ ဖြစ်ပါတယ်။ ဒီလို ကျွန်တော်တို့ ဆောင်ရွက်တဲ့အခါမှာ ကျွန်တော်တို့ စီးပွားရေးဖွံ့ဖြိုးတိုးတက်ဖို့အတွက်၊ နောက်တစ်ခါ ကျွန်တော်တို့ တိုင်းရင်းသားတွေအားလုံး ဆင်းရဲတွင်း နက်နေတာကနေပြီးတော့ ဆင်းရဲ တွင်းတွေ လျော့ကျ ဖို့အတွက် ဒါလျှပ်စစ်ဓာတ်အားဟာ အင်မတန်မှ ကျွန်တော်တို့ အရေးကြီးပါတယ်။ ဒီနေ့မြန်မာနိုင်ငံ စက်မှုဖွံ့ဖြိုးတိုးတက်ဖို့အတွက် လျှပ်စစ်ဓာတ်အားလိုအပ်ချက်သည် ပထမ၊ လျှပ်စစ်ဓာတ်အား လိုအပ်ချက် သည် ဒုတိယ၊ လျှပ်စစ်ဓာတ်အားလိုအပ်ချက်သည် တတိယလို့တောင်မှ ကျွန်တော့အနေနဲ့ ဆွေးနွေး တင်ပြလိုပါတယ်။ ဒီလိုပြည်ထောင်စုမြန်မာနိုင်ငံ ဖွံ့ဖြိုးတိုးတက်ဖို့အတွက်ကို အဓိကလိုအပ်ချက်ကတော့ ကျွန်တော်တို့ အရင်းအနှီးနဲ့ နည်းပညာဖြစ်ပါတယ်။ ဒီအရင်းအနှီးနဲ့ နည်းပညာတွေကို ဂျပန်နိုင်ငံ၊ အပြည်ပြည် ဆိုင်ရာပူးပေါင်းဆောင်ရွက်ရေးအေဂျင်စီ(JICA) ကနေပြီးတော့ ကျွန်တော်တို့ တိုးမြှင့်ဆောင်ရွက် ပေးတယ်။ ကျွန်တော်တို့နိုင်ငံရဲ့ နိုင်ငံတော်အကြံပေးပုဂ္ဂိုလ် ဒေါ်အောင်ဆန်းစုကြည်ရဲ့ ဂျပန်နိုင်ငံခရီးစဉ်မှာ ဝန်ကြီးချုပ် ရှင်ဇိုအာဘေးနဲ့ တွေ့ဆုံဆွေးနွေးပြီးတဲ့နောက်ပိုင်းမှာလည်းပဲ အရှိန်အဟုန်တဲ့ ဒီနည်းပညာနဲ့ အရင်းအနှီး တွေက စီးဝင်လာတာကိုလည်း ဝမ်းမြောက်ဖွယ်ရာ ကျွန်တော်တို့ တွေ့မြင်နေရပါတယ်။ ဒါကြောင့်မို့လို့ ကျွန်တော်တို့ ဒီအရင်းအနှီးတွေနဲ့ ပတ်သက်ပြီးတဲ့အခါကျတော့ လိုအပ်နေတဲ့ကျွန်တော်တို့ ချေးယူတဲ့အတွက်ကြောင့်မို့လို့ ဒါကိုကျွန်တော်အပြည့်အဝ ထောက်ခံဆွေးနွေးလိုပါတယ်။ နောက်တစ်ချက် ဒီနေရာမှာကျွန်တော် အထူးတင်ပြလိုတာကတော့ “ပြည်သူ့အသံ လွှတ်တော်အသံ” ဆိုတဲ့ အတိုင်းပဲ ဒီစီမံကိန်းတွေကို ဆောင်ရွက်တဲ့အခါမှာ လွှတ်တော်မှာ ကျွန်တော်တို့ အကျေအလည် ဆွေးနွေး ပြီးတော့မှ လွှတ်တော်ကနေပြီး ပြည်သူ့ရဲ့ ကိုယ်စား ပြည်သူ့လွှတ်တော်ကိုယ်စားလှယ်တွေကနေပြီးတော့၊ အမျိုးသားလွှတ်တော်ကိုယ်စားလှယ်တွေကနေပြီးတော့ ဆွေးနွေးတင်ပြချက်တွေ၊ အချက်အလက်တွေ၊ ကိန်းဂဏန်းတွေကို ရယူပြီးတော့မှ စီမံချက်ရေးဆွဲပြီးတော့ ဆောင်ရွက်သင့်ပါတယ်။ Bottom-Up ဖြစ်သင့် ပါတယ်။ ကျွန်တော်တို့ Top-Down ပုံစံ မဖြစ်သင့်ပါဘူး။ ဒါဟာကျွန်တော်တို့ ရှေးထုံးကိုလည်း ပယ်သင့် ရင်လည်း ပယ်ဖို့လိုပါလိမ့်မယ်။ ထို့အတူပဲ တစ်ဖက်ကလည်းပဲ အခုချေးငွေတွေနဲ့ ပတ်သက်ပြီးတော့ ကျွန်တော်တို့ မြောက်ဒဂုံမှာပဲ လျှပ်စစ်စွမ်းအားတွေ လိုတာမဟုတ်ပါဘူး။ လှိုင်သာယာတို့၊ ရွှေပြည်သာတို့မှာလည်း စက်မှုဇုန်တွေရှိပြီးတော့ လိုအပ်နေတဲ့အတွက်ကြောင့် ဒါတွေကိုဟန်ချက်ညီညီ စက်မှုဇုန်ရှိတဲ့ မြို့သစ်တိုင်းမှာ ဟန်ချက်ညီညီ ဆောင်ရွက် ပေးမယ်ဆိုရင် တိုင်းပြည်ဟာ ပိုမိုတိုးတက်လာမှာဖြစ်ပါတယ်။ ဒါလည်းပဲအခု ဒီနေ့ကျွန်တော်တို့ပြောသွားတဲ့ ချေးငွေတွေအထဲမှာ ကျွန်တော်တို့ ပါပါတယ်။ ဒီနေ့ပြောသွားတဲ့ ချေးငွေထဲမှာဆိုရင် ထိုင်းဘတ် ၁,၄၅၈.၂၄၈ သန်း၊ တစ်ခါကျွန်တော်တို့ ပြင်သစ်ယူရို ၃၅.ရ သန်း ချေးတဲ့ကိစ္စတွေနဲ့ပတ်သက်ပြီးတော့ ဟန်ချက်ညီညီ ဒါဆောင်ရွက်ပေးဖို့လည်း ပြန်လည်စဉ်းစားသုံးသပ်သင့်တယ်လို့ ကျွန်တော့အနေနဲ့ အကြံပြုဆွေးနွေးလို ပါတယ်။ ဒီလိုပဲကျွန်တော်တို့က စီမံကိန်းချပြီးတော့ သေသေချာချာမလုပ်ဘူးဆိုရင် လမ်းတွေလိုပေါ့။ လမ်းတွေမှာ ဒီနှစ်ကျွန်တော်တို့ပျက်တယ်။ နောက်လေးငါးနှစ်ကျတော့ ပြင်တယ်။ လေးငါးနှစ်ကျတော့ ပြန်ပျက်တယ်။ ဂျာအေးသူ့အမေရိုက်ပြီးတော့ ကျွန်တော်တို့က တိုင်းပြည်ရဲ့ စည်ပင်တိုးတက်မှုက တိုးတက် မလာဘူး။ လျှပ်စစ်ဓာတ်နဲ့ပတ်သက်ပြီးတော့လည်း ကျွန်တော်တို့က ချေးငွေတွေ ချေးတယ်ချေးတယ်။ ချေးပြီး တော့အမှန်တကယ် ကျွန်တော်တို့ တိုးတက်လာဖို့ လိုပါတယ်။ လက်ရှိအခြေအနေမှာဆိုလို့ရှိရင် ကျွန်တော်တို့ မြို့နယ်မှာ တချို့ပြောပါတယ်။ ဒါရီစရာလိုလိုနဲ့ ဒါတော်တော်လေးတော့ ခံရခက်ပါတယ်။ အရင်တုန်းက ဆိုရင်တော့ လျှပ်စစ်ဓာတ်တွေနဲ့ ပတ်သက်ပြီးတော့ သတင်းစာကိုင်ရင် ဓာတ်လိုက်တယ်။ ခုတော့တီဗီ ဖွင့်လိုက်လို့ရှိရင် လျှပ်စစ်ဓာတ်အားတွေနဲ့ ပတ်သက်ပြီးတော့ အားရစရာ ကောင်းလောက်အောင်ကို လျှပ်စစ်ဓာတ်တွေတောင် တီဗီထဲက ထွက်လာမလား အောက်မေ့ရတယ်ပေါ့နော်။ ဒါပေမဲ့ မီးကခဏခဏ ပျက်နေတယ်ဆိုတဲ့အကြောင်း။ ဒါကြောင့်မို့လို့ လက်တွေ့ဘဝမှာ တိုးတက်ကောင်းမွန်အောင် လျှပ်စစ်နှင့် စွမ်းအင်ဝန်ကြီးဌာန ဆောင်ရွက်ပေးပါလို့ ပြောကြားလိုပါတယ်။</speech>
<speech type="speaker">မိုက်ပေးပါ။</speech>
<speech><mp id="238">ဦးမောင်မြင့်(မင်းကင်းမဲဆန္ဒနယ်၊ စစ်ကိုင်းတိုင်းဒေသကြီး)</mp>ကျွန်တော်တို့ ဖွဲ့စည်းပုံအခြေခံ ဥပဒေအရ ပြည်ထောင်စုသမ္မတမြန်မာနိုင်ငံတော်ရဲ့ မြို့တော်က နေပြည်တော်ပါ။ ရန်ကုန်ဟာ ပြည်ထောင်စုရဲ့ မြို့တော်လို့ ဦးဉာဏ်လင်း ဆွေးနွေးသွားတဲ့အချက်ကို ကန့်ကွက်တာပါ။ ဒါအကြောင်းရှိပါတယ်။ ကျွန်တော်တို့က ဖွဲ့စည်းပုံအခြေခံဥပဒေအရ ဒီထဲကို ထိုင်နေကြပြီးတော့မှ ဖွဲ့စည်းပုံအခြေခံဥပဒေထဲမှာပါတဲ့ မြို့တော်က နေပြည်တော် ဖြစ်တယ်ဆိုတာကို အသိအမှတ်မပြုဘဲနဲ့ ပြည်ထောင်စုရဲ့မြို့တော်က ရန်ကုန်ဆိုတာကို ကျွန်တော်တို့ ဆွေးနွေးသွားမယ်။ အားလုံးကလည်း မသိလိုက် မသိဖာသာနေလိုက်မယ်ဆိုလို့ရှိရင် လွှတ်တော် မှတ်တမ်းထဲမှာ ကျွန်တော်တို့ မှတ်တမ်းဝင်သွားမှာ ဖြစ်ပါတယ်။ ဒါကြောင့်မို့လို့ ဒီရန်ကုန်မြို့ဟာ ပြည်ထောင်စုရဲ့ မြို့တော်ဆိုတာကိုတော့ ကန့်ကွက်ပါတယ်။ စီးပွားရေးမြို့တော်ဆိုတာကိုတော့ ကျွန်တော်လက်ခံတယ်။ စီးပွားရေးမြို့တော်လို့ ပြောရင်တော့ လက်ခံနိုင်ပါတယ်။ အဲဒီတော့ ပြည်ထောင်စုရဲ့ မြို့တော်လို့ ပြောတဲ့ ဟာကို ကျွန်တော်ကန့်ကွက်ကြောင်း တင်ပြအပ်ပါတယ်။</speech>
<speech type="speaker">ကောင်းပါပြီ။ အဲဒီမှားယွင်းတဲ့ စကားရပ်လေးကို ပြန်ပြင်ဆင်ဖို့ ဆောင်ရွက် သွားပါမယ်။</speech>
<speech type="speaker">ဒေါ်ချိုချိုဝင်း မော်လိုက်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1412">ဒေါ်ချိုချိုဝင်း(မော်လိုက်မဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနဲ့တကွ အားလုံးပဲမင်္ဂလာပါရှင်။ ကျွန်မကတော့ စစ်ကိုင်းတိုင်း ဒေသကြီး၊ မော်လိုက်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်ချိုချိုဝင်း ဖြစ်ပါတယ်။ ကျွန်မ အနေနဲ့ ဂျပန်နိုင်ငံ အပြည်ပြည်ဆိုင်ရာပူးပေါင်းဆောင်ရွက်ရေးအေဂျင်စီ(JICA)ထံမှ ဂျပန်ယန်း ၈၂.၂၇၃ ဘီလီယံကို ရန်ကုန်မြို့တော်စည်ပင်သာယာရေးကော်မတီနဲ့ လျှပ်စစ်ဝန်ကြီးဌာနတို့မှ လုပ်ငန်းစီမံကိန်း ၃ ခု အတွက် ချေးငွေချေးယူမယ့်အပေါ်မှာ အပြုသဘောဆွေးနွေးသွားမှာဖြစ်ပါတယ်ရှင့်။ နာယကကြီးရှင့်။ ရန်ကုန်မြို့တော်စည်ပင်သာယာရေးနယ်နိမိတ်အတွင်းဆောင်ရွက်မယ့် မိလ္လာပြွန် စနစ်ဖွံ့ဖြိုးမှုစီမံကိန်း၊ မြို့ပြဖွံ့ဖြိုးမှုစီမံကိန်း၊ မြို့ပြဧရိယာဓာတ်အားဖြန့်ဖြူးမှု တိုးတက်ကောင်းမွန်ရေး စီမံကိန်း စတဲ့လုပ်ငန်း ၃ ခုကို ဆောင်ရွက်ရန်ဖြစ်ပြီးတော့မှ ဒီလုပ်ငန်း ၃ ခုစလုံးဟာဆိုလို့ရှိရင်လည်း Feasibility Study များဆောင်ရွက်ထားကြောင်း၊ ဆောင်ရွက်မယ့် စီမံကိန်းလုပ်ငန်းများရဲ့ အကြောင်းအရာ အနှစ်ချုပ်များကိုလည်း ဖော်ပြထားတာ တွေ့ရှိရပါတယ်။ ဒီနေရာမှာ စီမံကိန်းလုပ်ငန်း အကောင်အထည် ဖော်မယ့်ကာလတွေကို ပြန်လည်ဆန်းစစ်စေလိုပါတယ်။ ဒီလိုပြောရခြင်းဟာဆိုလို့ရှိရင် ရန်ကုန်မြို့ မိလ္လာပြွန် စနစ် ဖွံ့ဖြိုးမှုစီမံကိန်းအတွက် ၉ နှစ်းပါတယ်။ ရန်ကုန်မြို့ပြဖွံ့ဖြိုးမှုစီမံကိန်း ၅ နှစ်၊ မြို့ပြ ဧရိယာဓာတ်အားဖြန့်ဖြူးမှု တိုးတက်ကောင်းမွန်ရေးအတွက် ရ နှစ်ဆိုပြီးတော့မှ းပါတယ်။ ဒါဟာဆိုလို့ရှိရင် ဆိုင်းငံ့ကာလ ၁၀ နှစ်ကို ီးတော့မှ လိုမျိုး ဖြစ်နေတာ ဖြစ်ပါတယ်။ ဘာဖြစ်လို့လဲဆိုတော့ ဒီမြို့ပြဖွံ့ဖြိုးမှုစီမံကိန်းမှာဆိုလို့ရှိရင် ချောင်း ၅ ချောင်း၊ မြေထိန်းနံရံ လုပ်မယ်။ လမ်းလယ်ကျွန်းလုပ်မယ်။ နောက် ဆေးအမှတ်အသား ရေးဆွဲမယ်။ စည်းကမ်းထိန်းသိမ်းရေး ပညာပေးအစီအစဉ် ဆောင်ရခြင်း၊ ဆက်စသားအဆင်မြင်ခြင်း၊ အလင်း တောက်လပ် ခြင်း၊ လမ်းဘေးသစ်ပင်များ ဆောက်လုပ်ခြင်း ဒီဟာတွေဟာ ဆိုလို့ရှိရင် ဒီဟာတွေလုပ်ဖို့အတွက် ကျွန်မတို့က ၅ နှစ်ကြီးလားဆိုတာ စဉ်းစားစရာဖြစ်ပါတယ်။ ဒါကြောင့်မို့လို့ နောက် ဓာတ်အားဖြန့်ဖြူးမှု တိုးတက်ကောင်းမွန်ရေးဆိုလို့ရှိရင်လည်း ဓာတ်အားခွဲစက်ရုံတွေ တည်ဆောက်မှာဖြစ်ပါတယ်။ ဒီလို ဓာတ်အားခွဲစက်ရုံတည်ဆောက်ဖို့အတွက်ဆိုရင်လည်း ရ နှစ်းတာဖြစ်ပါတယ်။ ဒါကြောင့်မို့လို့ စီမံကိန်းအကောင်အထည်ဖော်မှုကာလကိုလည်း ပြန်လည်ဆန်းစစ် စစ်ဆေးစေလိုပါတယ်ရှင့်။ ဒီကိစ္စနဲ့ပတ်သက်ပြီး စီမံကိန်း ၃ ရပ်မှ မြို့ပြဖွံ့ဖြိုးမှုစနစ်နဲ့ပတ်သက်ပြီးတော့မှ ဆွေးနွေးချင် ပါတယ်။ ဒီမြို့ပြဖွံ့ဖြိုးမှုစီမံကိန်းမှာဆိုလို့ရှိရင် Drainage Improvement Component မှာဆိုလို့ရှိရင် တည်ဆောက်ရေးပိုင်းနဲ့ပတ်သက်ပြီးတော့မှ ပြောစရာမရှိပေမယ့် တည်ဆောက်ပြီးနောက်ပိုင်းမှာ ရေရှည် တည်တံ့ခိုင်မြဲဖို့၊ အများပြည်သူအကျိုးရှိဖို့၊ ထိန်းသိမ်းရေးလုပ်ငန်းပိုင်းက အရေးကြီးပါတယ်။ တချို့ စည်းကမ်းမဲ့ ပြည်သူတွေဟာ လစ်ရင်လစ်သလို ချောင်းထဲ၊ မြောင်းထဲ အမှိုက်များပစ်တတ်ကြပါတယ်။ တချို့ဆိုလို့ရှိရင် စည်ပင်ဝန်ထမ်း တချို့ဟာဆိုလို့ရှိရင်တော့ ရေနုတ်မြောင်းထဲကို အမှိုက်တွေ လှည်းချတာကို ကျွန်မတို့ တွေ့မြင်ရပါတယ်။ ဒါတွေကို ဘယ်လိုထိထိရောက်ရောက် အရေးယူဆောင်ရွက်မလဲဆိုတာကို ထည့်သွင်းစဉ်းစားရမှာဖြစ်ပါတယ်။ စည်ပင်သာယာကော်မတီအနေနဲ့လည်း အမှိုက်သိမ်းစနစ်များကို ဒီထက်ပိုမိုကောင်းမွန်အောင် တိုးချဲ့ဆောင်ရွက်သင့်ပါတယ်။ နာယကကြီးရှင့်။ Bottelneck Removal Component အပိုင်းနဲ့ Streetscape Improvement Component အပိုင်းမှာတော့ လမ်းလယ်ကျွန်းများပြုလုပ်ခြင်း၊ လမ်းဆေးအမှတ်အသားများရေးဆွဲခြင်း၊ စည်းကမ်းထိန်းသိမ်းမှုနဲ့ ပညာပေးအစီအစဉ်များပြုလုပ်ခြင်း၊ လမ်းဘေးသစ်ပင်စိုက်ခြင်း၊ လမ်းဘေး ငုတ်တိုင်စိုက်ခြင်း၊ လုံခြုံရေးလက်တန်းများ ကာရန်ခြင်း၊ အလှမီးတိုင်များတပ်ခြင်း စတဲ့လုပ်ငန်းများ အတွက် ပြည်ပချေးငွေလိုအပ်သလားဆိုတာကတော့ ရှေ့ကကိုယ်စားလှယ်ကြီးများပြောသလို စဉ်းစားစရာ ဖြစ်နေပါတယ်ရှင့်။ နာယကကြီးရှင့်။ လမ်းဘေးသစ်ပင်စိုက်ခြင်းနဲ့ပတ်သက်ပြီးတော့မှ နေပြည်တော်အချို့နေရာတွေ များမှာဆိုလို့ရှိရင် ထန်းပင်၊ ကံ့ကော်ပင်၊ ခရေပင်၊ အုန်းပင်စတဲ့အပင်တွေကို ရောညှပ်စိုက်ပြီးတော့ ယာဉ်သွားယာဉ်လာမြင်ကွင်းကွယ် စိုက်တာမျိုး၊ ပလက်ဖောင်းဘေးအပင်ချုံများကို ပြွတ်သိပ်ညပ်နေအောင် စိုက်ပြီးတော့ မှောင်ရိပ်ခိုသူများအတွက် အကြိုက်ဖြစ်နေတာမျိုး ဒါမျိုးတွေကိုလည်း မစိုက်ဖို့လိုအပ်ပါတယ်။ ဒီစီမံကိန်း ၃ ခုလုံးဟာဆိုလို့ရှိရင် လူနေထူထပ်လှတဲ့ ရန်ကုန်မြို့တော်နေ ပြည်သူများရဲ့ နေ့စဉ်လှုပ်ရှား သွားလာနေကြတဲ့ လူမှုဘဝများကြား ထိစပ်ဆောင်ရွက်ရမှာဖြစ်တဲ့အတွက် ကြုံတွေ့လာနိုင်တဲ့အခက်အခဲ များကို ဖြေရှင်းနိုင်ရန် စနစ်တကျ စီမံဆောင်ရွက်ထားရန်လည်း အထူးလိုအပ်ပါတယ်။ Progressive Schedule များကိုလည်း အများပြည်သူသို့ ပွင့်လင်းမြင်သာစွာ ချပြထားရန်လိုအပ်ပါတယ်။ နာယကကြီးရှင့်။ ကျွန်မတို့မြန်မာနိုင်ငံရဲ့ ဘဏ္ဍာရေးအခြေအနေဟာဆိုလို့ရှိရင် နှစ်စဉ်လိုငွေပြနေ ပါတယ်။ ၂၀၁၇-၂၀၁၈ အစီရင်ခံစာအရ ဘဏ္ဍာရေးနှစ်အလိုက် အခွန်ရငွေဟာ သိသိသာသာတိုးတက်မှု မရှိတာကိုလည်း တွေ့ရှိရပါတယ်။ ရန်ကုန်မြို့တော်စည်ပင်သာယာရေးကော်မတီနဲ့ ရန်ကုန်တိုင်းဒေသကြီး အစိုးရအနေဖြင့်လည်းကောင်း၊ ပြည်ထောင်စုအစိုးရအနေဖြင့်လည်းကောင်း စီးပွားရေးဖွံ့ဖြိုးတိုးတက်မှု နဲ့အညီ ရသင့်ရထိုက်သော အခွန်အခများကို ခေတ်နဲ့လိုက်လျောညီစွာ စနစ်တကျ စိစိစစ်စစ် ကောက်ခံ သွားရန်လည်း အထူးလိုအပ်ပါတယ်။ ပြည်ပကြွေးမြီဖြင့် တည်ဆောက်ကြတဲ့ စီမံကိန်းများကို တာဝန်ယူ အကောင်အထည်ဖော်ဆောင်ရွက်မယ့် အဖွဲ့အစည်းများ၊ ဌာနများအနေဖြင့် ပြည်သူ့ငွေစာရင်းပူးပေါင်း ကော်မတီရဲ့ လေ့လာတွေ့ရှိချက်၊ သုံးသပ်ချက်၊ သဘောထားမှတ်ချက်များကို လိုက်နာဆောင်ရွက်သင့် ပါတယ်။ တာဝန်ယူမှု၊ တာဝန်ခံမှုလိုအပ်ပါတယ်။ နိဂုံးချုပ်အနေဖြင့် ဆွေးနွေးလိုတာက တာဝန်ယူ၊ တာဝန်ခံ ဆောင်ရွက်ကြမယ့်သူများအနေနဲ့ သန်း ၅၀ ကျော်သော ပြည်သူတို့ရဲ့ဘဝကိုစာနာနားလည်ခြင်းများစွာဖြင့် ခေတ်သစ်၊ စနစ်သစ်၊ စိတ်သစ်များနဲ့ စေတနာရှေ့ထားပြီး ဆောင်ရွက်ကြမှသာ စီမံကိန်းလုပ်ငန်းများ အောင်မြင်မှာဖြစ်ကြောင်း ပြောကြားရင်း နိဂုံးချုပ်ပါတယ်။ ကျေးဇူး အများကြီးတင်ပါတယ်။</speech>
<speech type="speaker">ဦးဝင်းထွဋ် ဖျာပုံမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1619">ဦးဝင်းထွဋ် (ဖျာပုံမဲဆန္ဒနယ်၊ ဧရာဝတီတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော်နာယကကြီးနဲ့တကွ အားလုံးကိုမင်္ဂလာပါလို့ နှုတ်ခွန်းဆက်သပါတယ်။ ကျွန်တော်ကတော့ ဖျာပုံမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးဝင်းထွဋ်ဖြစ်ပါတယ်။ ကျွန်တော့အနေနဲ့ ဂျပန်နိုင်ငံ အပြည်ပြည်ဆိုင်ရာပူးပေါင်းဆောင်ရွက်ရေးအေဂျင်စီထံမှ ဂျပန်ယန်း ၈၂.၂၇၃ ဘီလီယံ ချေးယူမယ့် လုပ်ငန်း စီမံကိန်းများအနက် ရန်ကုန်မြို့တော်စည်ပင်သာယာရေးကော်မတီရဲ့ စီမံကိန်း ၂ ခုကို အကြံပြုဆွေးနွေး သွားမှာဖြစ်ပါတယ်။ ရန်ကုန်မြို့မိလ္လာပြွန်စနစ်ဖွံ့ဖြိုးမှုစီမံကိန်း ဂျပန်ယန်း ၄၅.၉ ဘီလီယံ၊ USD ၄၁၂ သန်း ခန့် ရန်ကုန်မြို့တွင်း ရ မြို့နယ်မှာ ဆောင်ရွက်မှာဖြစ်ပါတယ်။ ၆ မြို့နယ်မှာ မိလ္လာပြွန်စနစ်တည်ရှိပြီးတော့ ဒဂုံမြို့နယ်က တိုးချဲ့ပါဝင်လာပါတယ်။ ရ မြို့နယ်ရဲ့ စုစုပေါင်း လူဦးရေက ၂၀၁၄ သန်းခေါင်စာရင်းအရ ၂၅၀,၀၀၀ ခန့်ရှိပါတယ်။ မြို့နယ် ၆ မြို့နယ်ရဲ့ လက်ရှိမိလ္လာပြွန်စနစ်ဟာ ၁၈၈၉ ခုနှစ်မှာ စတင်ခဲ့ပြီးတော့ နှစ်ပေါင်း ၁၃၀ သက်တမ်းရှိပြီးတော့ နေထိုင်သူ သုံးသိန်းခန့်ကို လက်ရှိဝန်ဆောင်မှု ပေးနေဆဲဖြစ်ပါတယ်။ Power Point သုံးစွဲခွင့်ပြုပါရန် မေတ္တာရပ်ခံအပ်ပါတယ်။ လက်ရှိမြို့ တွင်း ၆ မြို့နယ်ရဲ့ မိလာပြန်စုနှစ် တည်ဆောက်ပုံဖြစ်ပါတယ်။ အနာဂတ်ရေဆိုးနဲ့ မိလ္လာပြွန်စနစ်စီမံကိန်းအတွက် ရန်ကုန်မြို့တော်က ပိုင်းခြားထားတဲ့ ဇုန်နယ်များ တည်နေရာပြ မြေပုံဖြစ်ပါတယ်။ အနီရောင်ဖြင့်ပြထားသည်မှာ လက်ရှိမိလ္လာပြွန်စနစ်ရှိတဲ့ မြို့တွင်း ၆ မြို့နယ်ဖြစ်ပါတယ်။ ကျန်ဇုန်နယ်များမှာ မိလ္လာပြွန်စနစ်မရှိဘဲနဲ့ မိလ္လာကန်စနစ်ကိုသာ အသုံးပြုကြ ပါတယ်။ အနီရောင် အမှတ်အသားများမှာ လက်ရှိရေဆိုးစက်ရုံတစ်ရုံနဲ့ အနာဂတ်အတွက်လျာထားတဲ့ ရေဆိုးသန့်စင်စက်ရုံများ ဖြစ်ပါတယ်။ ယခုဆောင်ရွက်မယ့် စီမံကိန်းဟာ လက်ရှိဝန်ဆောင်မှုပေးနေတဲ့ စနစ်ဟောင်းနေရာမှာ အစားထိုးလဲလှယ်မယ်လို့ ယူဆရပါတယ်။ သို့ပါ၍ လက်ရှိအသုံးပြုနေသော မိလ္လာပြွန် စနစ်ကို ဆက်လက်အသုံးပြု နိုင်ခြင်းရှိ မရှိ၊ မြို့တွင်း ၆ မြို့နယ် ပြင်ပဆက်စပ်ဇုန်နယ်များတွင် ခေတ်မီ မိလ္လာပြွန်စနစ်နဲ့ ရေဆိုးသန့်စင် စက်ရုံသစ်များတည်ဆောက်၍ မူလစနစ်ဖြင့် ချိတ်ဆက် အသုံးပြုနိုင်ခြင်းရှိ မရှိ တိုးတက်လာသော လူဦးရေနှင့်အညီ ဆက်လက်ဝန်ဆောင်မှုပေးနိုင်ရေးအတွက် လက်ရှိစနစ်၏ ပျက်စီးမှုများအား လဲလှယ်ခြင်း၊ အဆင့်မြှင့်တင်ခြင်းများ ဆောင်ရွက်နိုင်ခြင်းရှိ မရှိ စတဲ့အချက်များကို ရှင်းလင်းပေးစေလိုပါတယ်။ လက်ရှိ သံလျက်စွန်းရေသန့်စက်ရုံဖြစ်ပါတယ်။ နေ့စဉ်ရေဆိုးသန့်စင်နိုင်တဲ့ ပမာဏ ၁၄၇၇၅ m ဖြစ်ပြီးတော့ လုပ်ငန်းတန်ဖိုး USD ၀.၉၆ သန်းနဲ့ မြန်မာငွေ ၂ ဘီလီယံခန့်ဖြစ်ပါတယ်။ စီမံကိန်းမှာပါဝင်တဲ့ Membrane Bioreactor Process ဖြစ်ပါတယ်။ နေ့စဉ်ရေဆိုးသန့်စင်နိုင်တဲ့ပမာဏဟာ လက်ရှိစက်ရုံရဲ့ ရ ဆခွဲခန့် ပိုမိုများပြားပါတယ်။ လုပ်ငန်းရဲ့ တန်ဖိုးကို ဖော်ပြသင့်ပါတယ်။ MBR စနစ်ကို အိမ်သုံး၊ စက်မှုသုံး၊ မြူနီစီပယ် လုပ်ငန်းသုံးအဖြစ် အသုံးပြုကြပါတယ်။ လိုအပ်တဲ့ စွန့်ပစ်ရေရဲ့ အရည်အသွေး ညွှန်းကိန်း Effluent Quality Index-EQ၊ ရရှိစေရန်၊ စွန့်ပစ်ရေကိုပြန်လည်အသုံးပြုရန်၊ မြေနေရာလိုအပ်ချက် အကန့် အသတ်ရှိတဲ့ လုပ်ငန်းများတွင်သုံးရန်၊ ရေဆိုးသန့်စင်စက်ရုံဟောင်းများ အဆင့်မြှင့်တင်ရန် စသဖြင့် အသုံးပြုကြပါတယ်။ မတည်ရင်းနှီးသမားရိုးကျစနစ်ထက် ပိုမိုကုန်ကျပါတယ်။ စွမ်းအင်နဲ့ ဓာတုပစ္စည်း ပိုမို သုံးစွဲရ ပါတယ်။ Operation and Maintenance Cost ပိုများပြားပါတယ်။ YCDC အနေဖြင့် စွန့်ပစ် ရေကို ပြန်လည်အသုံးပြုရန် အစီအစဉ်ရှိ မရှိ၊ ရန်ကုန်မြစ်အတွင်းသို့ စွန့်ပစ်မည်ဆိုလျှင် လက်ရှိ ရန်ကုန် မြစ်ရေ၏ ညစ်ညမ်းမှုအဆင့်နှင့် MBR သုံးစွဲပြီး EQ ညွှန်းကိန်းမြင့်တဲ့ ရေသန့်အဖြစ် သန့်စင်စွန့်ပစ်ရန် လိုအပ်ခြင်းရှိ မရှိတို့ကို ရှင်းလင်းပေးစေလိုပါတယ်။ ပြည်ထောင်စုဝန်ကြီးရဲ့ ရှင်းလင်းချက်တွင် ယခင်က မိလ္လာရေဆိုးစွန့်ပစ်အခွန်ကောက်ခံခဲ့ခြင်း မရှိ၊ JICA ၏ တွက်ချက်ပေးမှုအပေါ်တွင် အခြေခံ၍ နှုန်းထားတစ်ခုဖြင့်ကောက်ခံမည်။ လိုအပ်ပါက ကော်မတီ၏ ရန်ပုံငွေဖြင့် ပေးဆပ်မည်ဟုဆိုပါတယ်။ YCDC ရဲ့ အဓိကအားနည်းချက်ဖြစ်ပါတယ်။ JICA နဲ့ တွက်ချက် ပေးမှုကို စောင့်ဆိုင်းအခြေခံရန်မလို၊ မိမိကိုယ်တိုင် Cost and Benefit Analysis လုပ်ရန်နှင့် အခွန် နှုန်းထားကောက်ခံမယ့် အစီအစဉ်များကို သတ်မှတ်လျာထားရန်၊ ပြည်သူများရဲ့ ရပိုင်ခွင့်များနှင့် ပေးဆောင်ရန်တာဝန်များကို သိရှိထမ်းဆောင်စေရန် နိုင်ငံတော်မှ ခွဲဝေကျခံနေရခြင်းများ၊ လျှပ်စစ်၊ သောက်သုံးရေ၊ အမှိုက်၊ မိလ္လာရေဆိုးစွန့်ပစ်မှု စသည်တို့ကို ရပ်ဆိုင်းပြီးတော့ စီးပွားရေးအရ မျှခြေ ဖြစ်အောင် စီမံခန့်ခွဲနိုင်တဲ့ အဖွဲ့အစည်းဖြစ်စေရန် စတဲ့အချက်တွေကို အလေးထားတိုက်တွန်းအပ်ပါတယ်။ ချေးငွေ ပြန်လည်ပေးဆပ်မယ့် အစီအစဉ်ကို ပြည်ထောင်စုလွှတ်တော်သို့ တင်ပြသင့်ပါတယ်။ Nexti စီမံကိန်းရဲ့ တန်ဖိုး ခန့်မှန်းတန်ဖိုးဟာ အမေရိကန်ဒေါ်လာ ၄၁၂ သန်း ရှိပြီးတော့ ရန်ကုန် မြို့သစ်စီမံကိန်းရဲ့ Pre-project Documentation အရ ခန့်မှန်းတန်ဖိုး အမေရိကန်ဒေါ်လာ 1.6 ဘီလီယံရဲ့ လေးပုံတစ်ပုံခန့်ရှိနေကြောင်း တွေ့ရပါတယ်။ ဆောင်ရွက်မယ့် လုပ်ငန်းပမာဏများကို ဇယားမှာနှိုင်းယှဉ် ဖော်ပြထားပါတယ်။ စီမံကိန်းတန်ဖိုးကြီးမားတဲ့အတွက် ပြန်လည်သုံးသပ်သင့်ကြောင်း အကြံပြုအပ်ပါတယ်။ Next ရန်ကုန်မြို့ပြဖွံ့ဖြိုးမှုစီမံကိန်း ဖြစ်ပါတယ်။ ဂျပန်ယန်း ၂၄.၀၈၅ ဘီလီယံ၊ ယူအက်စ်ဒေါ်လာ ၂၁၆ သန်းခန့် ဖြစ်ပါတယ်။ လုပ်ငန်းအစိတ်အပိုင်း ၃ ပိုင်းပါဝင်ပါတယ်။ ပထမတစ်ပိုင်းဖြစ်တဲ့ ရေကြီးရေလျှံမှု လျော့နည်းစေရေးအတွက် မြို့တော်အတွင်း ချောင်းများတွင် မြေထိန်းနံရံများတည်ဆောက်ခြင်း၊ ရေစုပ်စက်နဲ့ ရေထိန်းခန်းများတည်ဆောက်ခြင်း၊ ရေထုတ်ပြွန်များ ရေမြောင်းများ၊ တံတားများတည်ဆောက်ခြင်း စတဲ့လုပ်ငန်းတွေဟာ ရင်းနှီးမြှုပ်နှံမှု လိုအပ်မှာဖြစ်ပါတယ်။ ဒုတိယနဲ့ တတိယဖြစ်တဲ့ ရန်ကုန်မြို့တွင်း ယာဉ်ကြောကြပ်တည်းမှုလျှော့ချရေး ရန်ကုန်မြို့တွင်းလမ်းများ အဆင့်မြှင့်တင်ရေးနှင့် သာယာလှပစေရေးလုပ်ငန်းများဟာ ယခုလက်ရှိ ဆောင်ရွက်နေတဲ့ လုပ်ငန်းများ ဖြစ်ပြီးတော့ ရန်ကုန်မြို့တော်စည်ပင်သာယာရေးကော်မတီရဲ့ ဘတ်ဂျက်ဖြင့် နှစ်အလိုက် လျာထား ဆောင်ရွက်သင့်တဲ့ လုပ်ငန်းများဖြစ်ပါတယ်။ ကျူးကျော်များ၊ လမ်းဘေး ဈေးသည်များ၊ စည်းမဲ့ ယာဉ်မောင်းများ၊ မြို့တော်နေ ပြည်သူများရဲ့ အမှိုက်စွန့်ပစ်မှုနဲ့ အမှိုက်သိမ်းစနစ်များကို အသိပညာ ပေးခြင်း၊ ဥပဒေနဲ့အညီ စ်ခုအတွင်း ကြပ်မတ်အရေးယူ ဆောင်ရွက်ခြင်းတို့ကို ဦးစားပေး ဆောင်ရွက်သင့်ပါတယ်။ သင်္ကြန်ကာလအတွင်းမှာ အင်းလျားကန်ဘောင်မှာ အလှဆင်ထားတဲ့ ပုသိမ် ထီးများ ဖြုတ်ယူခြင်းကို နမူနာအနေနဲ့ စဉ်းစားသင့်ပါတယ်။ နိဂုံးချုပ်အနေဖြင့် ချေးငွေများရယူ၍ ရင်းနှီးမြှုပ်နှံရာတွင် ရင်းနှီးမြှုပ်နှံမှုမှ ပြန်ရချက် Return on Investment- RO၊ ကို အလေးအနက်ထား စဉ်းစားသင့်ပါကြောင်း ဆွေးနွေးလိုက်ရပါတယ်။ အားလုံးကို ကျေးဇူးတင်ပါတယ်ခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အထက်ပါချေးငွေရယူရေးကိစ္စနဲ့ စပ်လျဉ်းပြီး လွှတ်တော်ကိုယ်စားလှယ်များရဲ့ ဆွေးနွေးချက်များအပေါ် သက်ဆိုင်ရာ ပြည်ထောင်စုအဆင့် အဖွဲ့အစည်းဝင်များက ပြန်လည်ရှင်းလင်း ဆွေးနွေးခြင်းနဲ့ လွှတ်တော်ရဲ့ အဆုံးအဖြတ်ရယူခြင်းအစီအစဉ် တို့ကို ဆက်လက်ကျင်းပပြုလုပ်မယ့် ပြည်ထောင်စုလွှတ်တော်အစည်းအဝေးမှာ ဆောင်ရွက်သွားမည် ဖြစ်ကြောင်း ကြေညာပါတယ်။</speech>
</motion>
</section>
</discussion>
<postface><title>ပြည်ထောင်စုလွှတ်တော် နာယက က အစည်းအဝေး ဒုတိယနေ့ ရပ်နားကြောင်းနှင့် တတိယနေ့ ကျင်းပမည့် နေ့ရက်နှင့် ကြေညာခြင်း</title>
<speech type="speaker">အစီအစဉ်(၁၁) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ (၁၂) ကြိမ်မြောက် ပုံမှန်အစည်းအဝေး ဒုတိယနေ့အစီအစဉ်ကို ရပ်နားပါမယ်။ အစည်းအဝေး တတိယနေ့ကို ၂၀၁၉ ခုနှစ်၊ မေလ ၆ ရက်(တနင်္လာနေ့) နံနက် ၁၀ နာရီ ကျင်းပပြုလုပ်မည်ဖြစ်ကြောင်းနှင့် ယနေ့အတွက် အစည်းအဝေးပြီးဆုံးကြောင်း ကြေညာပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">ပြည်ထောင်စုလွှတ်တော် ကိုယ်စားလှယ်များအားလုံး ထွက်ခွာနိုင် ကြပါပြီခင်ဗျား။ ဒုတိယအကြိမ် ပြည်ထောင်စုလွှတ်တော် (၁၂)ကြိမ်မြောက်ပုံမှန်အစည်းအဝေး ဒုတိယနေ့ အစည်းအဝေးကို မွန်းလွဲ ၁၂:၂၅ နာရီတွင် ရပ်နားပါသည်။</speech>
</postface>
</transcript>
</doc>
