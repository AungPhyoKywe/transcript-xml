<doc>
<docinfo>
<docno>02-09-06.xml</docno>
<pdf>02-09-06.pdf</pdf>
<term value="02">ဒုတိယအကြိမ်</term>
<session value="09" />
<sittingday value="06" />
<legislature value="union">ပြည်ထောင်စုလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် နဝမပုံမှန်အစည်းအဝေး ဆဋ္ဌမနေ့မှတ်တမ်း</title>
<date>၁၃၈၀ ပြည့်နှစ်၊ ဒုတိယဝါဆိုလပြည့်ကျော် ၁၁ ရက် (၂၀၁၈ ခုနှစ်၊ သြဂုတ် ရ ရက်)(အင်္ဂါနေ့</date>
</docinfo>
<transcript>
<preface>
<p>နေပြည်တော်ရှိ ပြည်ထောင်စုလွှတ်တော် အစည်းအဝေးခန်းမတွင် ဒုတိယအကြိမ် ပြည်ထောင်စု လွှတ်တော် နဝမပုံမှန်အစည်းအဝေး ဆဋ္ဌမနေ့ကို နံနက် ၁၀:ဝဝ နာရီင်ကျင်းပပါသည်။ ပြည်ထောင်စုလွှတ်တော် အစည်းအဝေးတွင် နာယကအဖြစ် ပြည်သူ့လွှတ်တော် ဥက္ကဋ္ဌ ဦးတီခွန်မြတ်က ဆောင်ရွက်ပြီး အခမ်းအနားမှူးအဖြစ် ပြည်ထောင်စုလွှတ်တော်ရုံး ညွှန်ကြားရေးမှူးချုပ် ဦးကျော်စိုးက ဆောင်ရွက်ပါသည်။</p>
<title>ပြည်ထောင်စုလွှတ်တော် နာယက နေရာယူခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် နဝမပုံမှန်အစည်းအဝေးရဲ့ ဆဋ္ဌမနေ့ အစီအစဉ် စတင်ပါတော့မယ်။ ဒီနေ့အစည်း အဝေးကို အမျိုးသားလွှတ်တော်ကိုယ်စားလှယ် ဦးခင်ဝင်း၏ဧည့်သည် ၁၉၄ ဦး အပါအဝင် စုစုပေါင်း ၂၀၆ ဦး လာရောက်လေ့လာလျက်ရှိကြောင်း လေးစားစွာ တင်ပြအပ်ပါတယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="speaker">အားလုံးမင်္ဂလာပါ။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<title>ပြည်ထောင်စုလွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ ဒီကနေ့ကျင်းပတဲ့ ဒုတိယအကြိမ် ပြည်ထောင်စုလွှတ်တော် နဝမပုံမှန်အစည်းအဝေး ဆဋ္ဌမနေ့မှာ ပြည်ထောင်စုလွှတ်တော် ကိုယ်စားလှယ်များ စိစစ်ရေးကော်မတီရဲ့ တင်ပြချက်အရ အစည်းအဝေးသို့တက်ရောက်ခွင့်ရှိတဲ့ ပြည်ထောင်စု လွှတ်တော် ကိုယ်စားလှယ်ဦးရေ စုစုပေါင်း ၆၅၃ ဦး ရှိပြီး ဒီကနေ့အစည်းအဝေးကို ၅၅၀ ဦး တက်ရောက် ပါတယ်။ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်းရဲ့ ၈၄.၂၃ ရာခိုင်နှုန်းရှိပြီး သုံးပုံတစ်ပုံထက် ကျော်လွန်တဲ့အတွက် ပြည်ထောင်စုလွှတ်တော်ဆိုင်ရာ ဥပဒေပုဒ်မ ၂၀ နဲ့ နည်းဥပဒေ ၁၂ နည်းဥပဒေခွဲ(ခ) တို့အရ အစည်းအဝေးအထမြောက်ကြောင်းနဲ့ စတင်ကျင်းပကြောင်း ကြေညာပါတယ်။</speech>
<title>ပြည်ထောင်စုလွှတ်တော် နဝမပုံမှန်အစည်းအဝေး ဆဋ္ဌမနေ့ အစီအစဉ် ကြေညာခြင်း</title>
<speech type="speaker">အစီအစဉ်(၃) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယ အကြိမ် ပြည်ထောင်စုလွှတ်တော် နဝမပုံမှန်အစည်းအဝေး ဆဋ္ဌမနေ့ အစီအစဉ်ကို လွှတ်တော်ကိုယ်စားလှယ် များထံ ဖြန့်ဝေထားတဲ့အတိုင်း ဆက်လက်ဆောင်ရွက်ပါမယ်။</speech>
<title>အစည်းအဝေးမတက်ရောက်နိုင်သော ပြည်ထောင်စုလွှတ်တော် ကိုယ်စားလှယ်များအတွက် ခွင့်ပန်ကြားခြင်းနှင့် အစည်းအဝေးတက်ရောက်မှုအခြေအနေကို မှတ်တမ်းတင်ခြင်း</title>
<speech type="speaker">အစီအစဉ်(၄) ဖြစ်ပါတယ်။ ဒီကနေ့ အစည်းအဝေးကို မတက်ရောက်နိုင်တဲ့ ပြည်ထောင်စုလွှတ်တော် ကိုယ်စားလှယ်များအတွက် ပြည်ထောင်စုလွှတ်တော် ကိုယ်စားလှယ်များစိစစ်ရေး ကော်မတီက ခွင့်ပန်ကြားဖို့ ဖြစ်ပါတယ်။</speech>
<speech><mp id="935">ဒေါ်မြတ်သီတာထွန်း(အဖွဲ့ဝင်၊ ကိုယ်စားလှယ်များစိစစ်ရေးကော်မတီ)</mp>လေးစားရပါသော ပြည်ထောင်စုလွှတ်တော် နာယကကြီးရှင်။ ယနေ့ကျင်းပပြုလုပ်တဲ့ ဒုတိယအကြိမ် ပြည်ထောင်စုလွှတ်တော် နဝမပုံမှန်အစည်းအဝေး ဆဋ္ဌမနေ့ ၇-၈-၂၀၁၈ ရက်နေ့မှာ အစည်းအဝေးသို့ တက်ရောက်နိုင်ခြင်းမရှိတဲ့ ပြည်ထောင်စုလွှတ်တော် ကိုယ်စားလှယ်များရဲ့ ကိုယ်စား မွန်ပြည်နယ် မဲဆန္ဒနယ်အမှတ်(၅)မှ အမျိုးသား လွှတ်တော်ကိုယ်စားလှယ်၊ ပြည်ထောင်စုလွှတ်တော် ကိုယ်စားလှယ်များစိစစ်ရေးကော်မတီဝင် ဖြစ်သူ ကျွန်မ ဒေါ်မြတ်သီတာထွန်းက ခွင့်ပန်ကြားသွားမှာ ဖြစ်ပါတယ်။ ယနေ့အစည်းအဝေးသို့ တက်ရောက် နိုင်ခြင်းမရှိတဲ့ ပြည်ထောင်စုလွှတ်တော် ကိုယ်စားလှယ်များကတော့- ဦးလဂန်ဇယ်ဂျုံး ဝိုင်းမော်၊ - ဦးတင့်စိုး ဖားကန့်၊ - ဦးလုံဂျုံဆန်မိုင် ဆွမ်ပရာဘွမ်၊ - ဒေါ်ဝင့်ဝါထွန်း ရှားတော၊ - ဦးပါထန်း မတူပီ၊ - ဦးဝမ်းလှ နန်းယွန်း၊ - ဦးမင်းနောင် ပင်လည်ဘူး၊ - ဦးဌေးငွေ မြောင်၊ - ဒေါက်တာအေဇင်လတ် - ဦးကျော်ဌေး လေရှီး၊ - ဦးအောင်ကျော်ဟိန်း တနင်္သာရီ၊ - ဦးအောင်စိန် ထားဝယ်၊ - ဦးခင်အေး နတ်တလင်း၊ - ဦးဌေးမင်းသိန်း ကြို့ပင်ကောက်၊ - ဒေါ်မြခွာညိုဦး - ဦးစောသလေးစော - ဦးဉာဏ်ထွန်း - ဦးဇော်ဝင်း ဦးပိုက်ကို - ဦးမင်းသိန်း - ဦးကျော်စိုးလင်း - ဒေါက်တာကြည်မို့မို့လွင် - ဦးကျော်မင်းလှိုင် - ဦးခင်မောင်စိုး - ဒေါ်မာမာခိုင် - ဦးဘရှိန် - ဦးရဲလွင် - ဒေါ်အေးမြမြမျိုး - ဦးမြင့်လွင် - ဒေါက်တာဝေဖြိုးအောင် - ဦးနေမျိုးထွန်း - ဦးခင်မောင်ဝင်း - ဦးစိုးသူရထွန်း - ဦးတင်ထွန်းနိုင် - ဒေါ်စုစုလွင် - ဦးမြစိန် - ဦးလင်းဇော်ထွန်း - ဦးဌေးလွင်(ခ) ဦးဒီလုံး - ဦးတင်အေး - ဒေါ်နန်းခင်စော - ဒေါ်ပြုံးကေသီနိုင် - ဦးခွန်အောင်ကျော် - ဦးစတီဖန် - ဦးစိုင်းဝင်းအေး(ခ)ဦးစိုင်းထွန်းအေး ရွှေကျင်၊ ဇီးကုန်း၊ ထန်းတပင်၊ ပခုက္ကူ။ တောင်တွင်းကြီး၊ ပြည်ကြီးတံခွန်၊ စဉ့်ကိုင်၊ ဥတ္တရသီရိ၊ ဝမ်းတွင်း၊ သထုံ၊ ကျောက်ဖြူ၊ အလုံ၊ ကျောက်တန်း၊ ပုဇွန်တောင်၊ သာကေတ၊ ထန်းတပင်၊ လမ်းမတော်၊ ကွမ်းခြံကုန်း၊ ဆိပ်ကြီးခနောင်တို၊ သုံးခွ၊ ဒဂုံမြို့သစ်(ဆိပ်ကမ်း)၊ မိုင်းဖြတ်၊ နမ့်စန်၊ မက်မန်း၊ ကွန်ဟိန်း၊ ကလော၊ ဟိုပုန်း၊ ကျိုင်းတုံ၊ မိုင်းရှူး၊ လားရှိုး၊ တာချီလိတ်၊ ကန်ကြီးထောင့်၊ ဓနုဖြူ၊ - ဒေါက်တာစိုင်းမောက်ခမ်း - ဦးဌေးဝင်း - ဦးရွှေလှကြိုင် ဦးတင်လှ - ဦးဝင်းထွဋ် - ဒေါက်တာစိုးမိုးသူ - ဦးသိန်းထွန်း - ဦးဝေလှိုင်ထွန်း - ဒေါက်တာစံရွှေဝင်း - ဗိုလ်ချုပ်သန်းထွတ်သိန်း - ဗိုလ်မှူးစောကျော်အောင် - ဗိုလ်မှူးကျော်ကျော် - ဗိုလ်မှူးမင်းဇာနည်ထွေး - ဦးမင်းဆွေနိုင် - ဦးယောနာ - ဦးဝင်းဇော် - ဦးရှေးရယ်ရှုမောင် - ဒေါ်လွီဇာ - စောချစ်ဦး - နန်းနီနီအေး - ဒေါက်တာမျိုးအောင် - ဦးစောမိုးမြင့်(ခ)ဆင်မြူရယ်၊ - ဒေါ်နန်းမိုးမိုးထွေး - စောဘီစံသိန်းမြင့် - ဦးဇုန်လှယ်ထန်း - ဒေါ်ခင်ဆွေလွင် - ဦးရဲထွဋ် - ဦးတင်မောင်ဝင်း - ဦးတင်ဝေ မြောင်းမြ၊ သာပေါင်း၊ ပုသိမ်၊ ရေကြည်။ တပ်မတော်သား၊ တပ်မတော်သား၊ တပ်မတော်သား၊ တပ်မတော်သား၊ ကချင်-၆၊ ကချင်-၅၊ ကချင်-၇၊ ကယား-၂။ ကယား-၆၊ ကရင်-၃။ ကရင်-၆၊ ကရင်-၁၀၊ ကရင်-၁၊ ကရင်-၄၊ ကရင်-၉၊ ချင်း-၄၊ ချင်း-၉၊ စစ်ကိုင်း-၅၊ စစ်ကိုင်း-၁၀၊ တနင်္သာရီ-၆ - ဦးခင်မျိုးဝင်း တနင်္သာရီ-၁၂၊ - ဒေါက်တာမိုးမြင့်အောင် - ဒေါ်ရွှေရွှေစိန်လတ် - ဒေါက်တာစန်းမောင်မောင် ပဲခူး-၆၊ - ဦးပြူးလွင် မကွေး-၁၂၊ - ဒေါ်သန်းသန်းအေး မကွေး-၇၊ - ဒေါ်လှဌေး(ခ)ဒေါ်အုန်းကြည် မန္တလေး-၄၊ - ဦးမောင်မောင်ဆွေ မန္တလေး-၉၊ ဦးကျော်မြင့်ဦး မန္တလေး-၁၀၊ - ဒေါ်သီရိရတနာ မွန်-၁၂၊ - ဦးကျော်သန်း ရခိုင်-၁၀၊ - ဦးစိုးဝင်း ရန်ကုန်-၉၊ - နော်လှလှစိုး ရန်ကုန်-၁၀၊ - ဒေါ်မမလေး ရှမ်း-၈၊ - ဦးသိန်းဆွေ ဧရာဝတီ-၁၀၊ - ဦးကြည်ဝင်း ဧရာဝတီ-၁၂၊ - ဒေါက်တာပြည့်ဖြိုး ဧရာဝတီ-၇၊ - ဗိုလ်မှူးချုပ်တင်ဆွေ တပ်မတော်သား၊ - ဗိုလ်မှူးချုပ်တင့်လွင် တပ်မတော်သား၊ - ဒုတိယဗိုလ်မှူးကြီးမောင်မောင်စိုး တပ်မတော်သားနဲ့ - ဗိုလ်မှူးမျိုးမင်းအောင် တပ်မတော်သား တို့ဖြစ်ပါတယ်။ ယခင်က ခွင့်ပန်ကြားသဖြင့် လွှတ်တော်ကခွင့်ပြုထားသူ ရ ဦးရှိပြီး၊ ယနေ့ခွင့်ပန်ကြားသူ ၉၆ ဦး ဖြစ်တဲ့အတွက် စုစုပေါင်းခွင့်ပန်ကြားသူ ၁၀၃ ဦးဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနဲ့ ယနေ့ ခွင့်ပန်ကြားတဲ့ ပြည်ထောင်စုလွှတ်တော်ကိုယ်စားလှယ် ၉၆ ဦးကို ခွင့်အဖြစ် သတ်မှတ်ခွင့်ပြုပေးနိုင်ပါရန် လေးစားစွာ တင်ပြအပ်ပါတယ်ရှင်။</speech>
<speech type="speaker">ခွင့်ပန်ကြားသူအားလုံးကို ခွင့်ပြုပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် နဝမပုံမှန်အစည်းအဝေး ဆဋ္ဌမနေ့ကို တက်ရောက်ခွင့် ရှိတဲ့ လွှတ်တော်ကိုယ်စားလှယ် ၆၅၃ ဦး၊ ယခင်က ခွင့်ပြုထားသူ ရ ဦး၊ ယနေ့ ခွင့်ပန်ကြား၍ ခွင့်ပြုထားသူ ၉၆ ဦး ဖြစ်တဲ့အတွက် ခွင့်ပြုထားသူ စုစုပေါင်း ၁၀၃ ဦး ဖြစ်ပြီး ခွင့်မဲ့ပျက်ကွက်သူမရှိပါ။ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">ပြည်ထောင်စုလွှတ်တော်က သဘောတူတဲ့အတွက် ပြည်ထောင်စုလွှတ်တော် ဆိုင်ရာ နည်းဥပဒေ ၄ နည်းဥပဒေခွဲ(ခ)အရ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value="Motion">
<motion>
<title>နိုင်ငံတော်သမ္မတထံမှ ပေးပို့ထားသော ပြည်ထောင်စုသဘောတူစာချုပ် အစိတ်အပိုင်း(၂)နှင့်စပ်လျဉ်း၍ ပြည်ထောင်စုအစိုးရအဖွဲ့ ကိုယ်စား ပြည်ထောင်စုရှေ့နေချုပ်ရုံးက လွှတ်တော်သို့ ရှင်းလင်းတင်ပြခြင်းနှင့် လွှတ်တော်၏ အတည်ပြုချက်ရယူခြင်း</title>
<speech type="speaker">အစီအစဉ်(၅) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်ထောင်စု သဘောတူစာချုပ်အစိတ်အပိုင်း(၂)ကို ပြည်ထောင်စုလွှတ်တော်ရဲ့ အတည်ပြုချက်ရယူနိုင်ရေးအတွက် နိုင်ငံတော်သမ္မတထံမှ ပြည်ထောင်စုလွှတ်တော် နာယကထံသို့ နိုင်ငံတော်သမ္မတရုံးရဲ့ ၃၁-၇-၂၀၁၈ ရက်စွဲပါ စာအမှတ်၊ ၃(၁)/၁/သမ္မတရုံးဖြင့် ပေးပို့လာပါတယ်။ ယင်းကိစ္စနဲ့ စပ်လျဉ်းပြီး ပြည်ထောင်စုအစိုးရအဖွဲ့ကိုယ်စား သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က လွှတ်တော်သို့ ရှင်းလင်းတင်ပြဖို့ ဖြစ်ပါတယ်။</speech>
<speech><agency id="8">ဦးထွန်းထွန်းဦး(ပြည်ထောင်စုရှေ့နေချုပ်၊ ပြည်ထောင်စုရှေ့နေချုပ်ရုံး)</agency>လေးစားအပ် ပါသော ပြည်ထောင်စုလွှတ်တော် နာယကကြီးနှင့်တကွ လွှတ်တော်ကိုယ်စားလှယ်ကြီးများကို ကျွန်တော် ပြည်ထောင်စုငြိမ်းချမ်းရေးဆွေးနွေးမှု ပူးတွဲကော်မတီအဖွဲ့ဝင် ဦးထွန်းထွန်းဦးမှ ကျန်းမာချမ်းသာကြပါ စေကြောင်း ဆုမွန်ကောင်းတောင်းရင်း နှုတ်ခွန်းဆက်သအပ်ပါတယ်။ ၂၀၁၅ ခုနှစ်၊ အောက်တိုဘာလ ၁၅ ရက်နေ့မှာ ပြည်ထောင်စုသမ္မတမြန်မာနိုင်ငံတော်အစိုးရနဲ့ တိုင်းရင်းသား လက်နက်ကိုင်အဖွဲ့အစည်းများအကြား တစ်နိုင်ငံလုံးပစ်ခတ်တိုက်ခိုက်မှုရပ်စဲရေး သဘောတူ စာချုပ်ကို ချုပ်ဆိုခဲ့ပြီး၊ ဒီဇင်ဘာလ ၈ ရက်နေ့မှာ အဆိုပါသဘောတူစာချုပ်ကို ပြည်ထောင်စုလွှတ်တော်က အတည်ပြုခဲ့ပါတယ်။ တစ်နိုင်ငံလုံးပစ်ခတ်တိုက်ခိုက်မှု ရပ်စဲရေးသဘောတူစာချုပ်အရ ပြည်ထောင်စု ငြိမ်းချမ်းရေးဆွေးနွေးမှု ပူးတွဲကော်မတီ UPDJC ကို အစိုးရသစ်လက်ထက်မှာ နိုင်ငံတော်သမ္မတရုံးရဲ့ အမိန့်ကြော်ငြာစာအမှတ်(၄၈/၂၀၁၆)ဖြင့် နိုင်ငံတော်၏ အတိုင်ပင်ခံပုဂ္ဂိုလ်က ဥက္ကဋ္ဌအဖြစ် ဆောင်ရွက်၍ အစိုးရ၊ လွှတ်တော်၊ တပ်မတော်အစုအဖွဲ့၊ တိုင်းရင်းသားလက်နက်ကိုင်အဖွဲ့အစည်းများ အစုအဖွဲ့၊ နိုင်ငံရေး ပါတီများအစုအဖွဲ့စသည်ဖြင့် အစုအဖွဲ့ ၃ ဖွဲ့၊ အဖွဲ့ဝင် ၄၈ ဦးဖြင့် ပြင်ဆင်ဖွဲ့စည်းခဲ့ပါတယ်။ ထိုသို့ ဖွဲ့စည်းထားသော ပြည်ထောင်စုငြိမ်းချမ်းရေးဆွေးနွေးမှု ပူးတွဲကော်မတီ UPDJC မှ ချမှတ်ပေးထားတဲ့ အခြေခံလမ်းညွှန်ချက်များ၊ ဆွေးနွေးရမယ့် ခေါင်းစဉ်များ၊ လုပ်ငန်းလမ်းညွှန်(TOR) များနှင့်အညီ ကျင်းပသော အမျိုးသားအဆင့် နိုင်ငံရေးဆွေးနွေးပွဲများမှ ရရှိလာတဲ့ သဘောထားစုစည်း ချက်များကို ၂၀၁၈ ခုနှစ်၊ ဇူလိုင်လ ၁၁ ရက်မှ ၁၆ ရက်အထိ ကျင်းပသော ပြည်ထောင်စုငြိမ်းချမ်းရေး ညီလာခံ ၂၁ ရာစုပင်လုံ တတိယအစည်းအဝေးသို့ အခြေခံမူအဆိုပြုလွှာများအဖြစ် အဆိုပြု တင်သွင်းခဲ့ ပါတယ်။ ပြည်ထောင်စုငြိမ်းချမ်းရေးညီလာခံ (၂၃) ရာစုပင်လုံ တတိယအစည်းအဝေးတွင် ပြည်ထောင်စု ငြိမ်းချမ်းရေးဆွေးနွေးမှု ပူးတွဲကော်မတီက အဆိုပြုတင်သွင်းသော အခြေခံမူအဆိုပြုချက်များအပေါ် ကဏ္ဍ အလိုက်၊ အစုအဖွဲ့အလိုက် ဆွေးနွေးပွဲများအဆင့်ဆင့်ကျင်းပပြုလုပ်ပြီး ရရှိလာတဲ့အဆိုပြုချက်များကို ပြည်ထောင်စုသဘောတူစာချုပ် အစိတ်အပိုင်းများအဖြစ် သဘောတူညီမှု ရရှိခဲ့ပါတယ်။ အဆိုပါ ပြည်ထောင်စုသဘောတူစာချုပ် အစိတ်အပိုင်း(၂)မှာ နိုင်ငံရေးကဏ္ဍ အခြေခံမူသဘော တူညီချက် ၄ ချက်၊ စီးပွားရေးကဏ္ဍအခြေခံမူ သဘောတူညီချက် ၁ ချက်၊ လူမှုရေးကဏ္ဍအခြေခံမူ သဘောတူညီချက် ရ ချက်၊ မြေယာနှင့် သဘာဝပတ်ဝန်းကျင်ကဏ္ဍအခြေခံမူ သဘောတူညီချက် ၂ ချက်၊ စုစုပေါင်း ၁၄ ချက်ပါဝင်ပါတယ်။ ပြည်ထောင်စုသဘောတူစာချုပ် အစိတ်အပိုင်း(၂)ကို တစ်နိုင်ငံလုံး ပစ်ခတ်တိုက်ခိုက်မှု ရပ်စဲရေးသဘောတူစာချုပ် အပိုဒ် ၂၀ အပိုဒ်ခွဲ(င)အရ ပြည်ထောင်စုငြိမ်းချမ်းရေး ညီလာခံ ၂၁ ရာစုပင်လုံ တတိယပင်လုံအစည်းအဝေးမှာ အစုအဖွဲ့အသီးသီး၏ ခေါင်းဆောင်များနဲ့ အသိ သက်သေများက ၂၀၁၈ ခုနှစ်၊ ဇူလိုင်လ ၁၆ ရက်နေ့မှာ လက်မှတ်ရေးထိုးခဲ့ကြပါတယ်။ တစ်နိုင်ငံလုံး ပစ်ခတ်တိုက်ခိုက်မှုရပ်စဲရေး သဘောတူစာချုပ် အပိုဒ် ၂၀ အပိုဒ်ခွဲ(စ)မှာ ပြည်ထောင်စု လွှတ်တော်သို့တင်သွင်း၍ အတည်ပြုချက်ရယူခြင်းဟုလည်းကောင်း၊ နိုင်ငံရေးဆွေးနွေးမှုဆိုင်ရာမူဘောင် အခန်း ၈၊ အပိုဒ် ၂၈ မှာ ပြည်ထောင်စုသဘောတူစာချုပ် အစိတ်အပိုင်းများကိုလည်းကောင်း၊ ပြည်ထောင်စု သဘောတူစာချုပ် တစ်ရပ်လုံးကိုလည်းကောင်း အနီးဆုံးကျင်းပတဲ့ ပြည်ထောင်စုလွှတ်တော်သို့ လုပ်ထုံး လုပ်နည်းများနဲ့အညီ တင်သွင်း၍ အတည်ပြုချက်ရယူရမည် ဟူ၍လည်းကောင်း၊ ပြည်ထောင်စုငြိမ်းချမ်းရေး ဆွေးနွေးမှုပူးတွဲကော်မတီရဲ့ လုပ်ငန်းလမ်းညွှန် အပိုဒ် ၃ အပိုဒ်ခွဲ(ဈ)မှာ UPDJC သည် ပြည်ထောင်စု သဘောတူစာချုပ် အစိတ်အပိုင်းများကိုလည်းကောင်း၊ ပြည်ထောင်စုသဘောတူစာချုပ် တစ်ရပ်လုံးကို လည်ကောင်း အနီးဆုံးကျင်းပသည့် ပြည်ထောင်စုလွှတ်တော်သို့ လုပ်ထုံးလုပ်နည်းနဲ့အညီ တင်သွင်း၍ အတည်ပြုချက်ရယူနိုင်ရေးအတွက် ဆောင်ရွက်ရမည်ဟူ၍လည်းကောင်း ဖော်ပြပါရှိသဖြင့် ပြည်ထောင်စု ငြိမ်းချမ်းရေးညီလာခံ (၂၁) ရာစုပင်လုံ တတိယအစည်းအဝေးမှာ လက်မှတ်ရေးထိုးရရှိလာတဲ့ ပြည်ထောင်စု သဘောတူစာချုပ် အစိတ်အပိုင်း(၂) ကို ပြည်ထောင်စုလွှတ်တော်သို့ တင်သွင်း၍ အတည်ပြုချက်ရယူခြင်း ဖြစ်ပါတယ်။ သို့ပါ၍ ငြိမ်းချမ်းရေးလုပ်ငန်းစဉ်များကို ဆက်လက်အကောင်အထည်ဖော် ဆောင်ရွက်နိုင်ရေး အတွက် ပြည်ထောင်စုသဘောတူစာချုပ် အစိတ်အပိုင်း (၂) ကို ပြည်ထောင်စုလွှတ်တော်က အတည်ပြုပေး နိုင်ပါရန် တင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ နိုင်ငံတော်သမ္မတထံမှ ပေးပို့စာ အပါအဝင် သဘောတူစာချုပ်မိတ္တူ ကို လွှတ်တော်ကိုယ်စားလှယ်များထံ ကြို တင်ဖြန့်ဝေထားပါတယ်။ ပေးပို့စာနှင့် စာချုပ်အပြည့်အစုံကို နောက်ဆက်တွဲဖြင့် ဖော်ပြထားပါသည်။ ပြည်ထောင်စုသဘောတူစာချုပ် အစိတ်အပိုင်း(၂)ကို ပြည်ထောင်စုငြိမ်းချမ်းရေးညီလာခံ (၂၁)ရာစု ပင်လုံ တတိယအစည်းအဝေးကာလ ၂၀၁၈ ခုနှစ်၊ ဇူလိုင်လ ၁၆ ရက်နေ့မှာ အစုအဖွဲ့အသီးသီးရဲ့ ခေါင်းဆောင်များနဲ့ အသိသက်သေများက လက်မှတ်ရေးထိုးခဲ့ပြီးဖြစ်ပါတယ်။ ဒါကြောင့် လွှတ်တော်ရဲ့ အတည်ပြုချက်ရယူခြင်းကို ဆက်လက် ဆောင်ရွက်ပါမယ်။ ပြည်ထောင်စု သဘောတူစာချုပ် အစိတ်အပိုင်း(၂)ကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိတိင်မေးမြန်းပါသည်။ လက်တော်က သဘောကပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် ပြည်ထောင်စုသဘောတူစာချုပ် အစိတ် အပိုင်း(၂)ကို လွှတ်တော်က အတည်ပြုကြောင်း ကြေညာပါတယ်။</speech>
</motion>
</section>
<section value="Order">
<title>နိုင်ငံတော်သမ္မတရုံးမှ ပေးပို့ထားသော မန္တလေးတိုင်းဒေသကြီးနှင့် ချင်းပြည်နယ် တို့အတွင်းရှိ မြို့၊ ကျေးရွာ အုပ်စုနှင့် ကျေးရွာများတိုးချဲ့ ဖွဲ့စည်းခြင်း၊ ပယ်ဖျက်ခြင်းနှင့် ဧရိယာပြင်ဆင်ဖွဲ့စည်းခြင်းတို့ကို တင်ပြခြင်းနှင့် လွှတ်တော်က မှတ်တမ်းတင်ခြင်း</title>
<speech type="speaker">အစီအစဉ်(၆) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ မန္တလေး တိုင်းဒေသကြီးနဲ့ ချင်းပြည်နယ်တို့အတွင်းရှိ မြို့၊ ကျေးရွာအုပ်စုနဲ့ ကျေးရွာများ တိုးချဲ့ ဖွဲ့စည်းခြင်း၊ ပယ်ဖျက်ခြင်းနဲ့ ဧရိယာပြင်ဆင်ဖွဲ့စည်းခြင်းတို့ကို နိုင်ငံတော်သမ္မတရုံးရဲ့ ၃၀-၇-၂၀၁၈ ရက်စွဲပါစာအမှတ်၊ ၅၀၈(၂၈)/၁၂/သမ္မတရုံးဖြင့် ပြည်ထောင်စုလွှတ်တော်သို့ ပေးပို့ထားပါတယ်။ အဆိုပါ ပြင်ဆင်ဖွဲ့စည်းခြင်းများကို တင်ပြပါမယ်။ - မန္တလေးတိုင်းဒေသကြီး၊ မြင်းခြံခရိုင်၊ မြင်းခြံမြို့နယ်၊ ဆီမီးခုံကျေးရွာအုပ်စု၊ ဆီမီးခုံကျေးရွာ ကို ဆီမီးခုံမြို့အဖြစ် တိုးချဲ့ ဖွဲ့စည်းပြီး ဆီမီးခုံကျေးရွာအုပ်စုနှင့် ဆီမီးခုံကျေးရွာကို ပယ်ဖျက် ခြင်းကိစ္စနဲ့ - ချင်းပြည်နယ်၊ ဖလမ်းခရိုင်၊ ဖလမ်းမြို့နယ်၊ ဝေဘူလကျေးရွာအုပ်စု အတွင်းရှိ ဝေဘူလနဲ့ မွာလ်ဇောလ်ကျေးရွာ နှစ်ရွာကိုစုစည်း၍ ရပ်ကွက် ၄ ရပ်ကွက်ပါဝင်တဲ့ ဝေဘူလမြို့အဖြစ် တိုးချဲ့ ဖွဲ့စည်းခြင်း၊ ကျေးရွာအုပ်စု နှစ်အုပ်စု ဧရိယာပြင်ဆင်ဖွဲ့စည်းခြင်း၊ ကျေးရွာအုပ်စု တစ်အုပ်စုနဲ့ ကျေးရွာနှစ်ရွာ ပယ်ဖျက်ခြင်းကိစ္စတို့ ဖြစ်ပါတယ်။ အထက်ပါ မြို့၊ ကျေးရွာအုပ်စုနဲ့ ကျေးရွာများ တိုးချဲ့ဖွဲ့စည်းခြင်း၊ ပယ်ဖျက်ခြင်းနဲ့ ဧရိယာပြင်ဆင် ဖွဲ့စည်းခြင်းတို့နဲ့စပ်လျဉ်းပြီး ပေးပို့စာမိတ္တူကို လွှတ်တော်ကိုယ်စားလှယ်များထံ ဖြန့်ဝေထားပါကြောင်းနဲ့ ပြည်ထောင်စုလွှတ်တော်ဆိုင်ရာ ဥပဒေပုဒ်မ ၅၈ အရ လွှတ်တော်က မှတ်တမ်းတင်ကြောင်း ကြေညာပါတယ်။ ပေးပို့စာမိတ္တူကို နောက်ဆက်တွဲဖြင့် ဖော်ပြထားပါသည်။</speech>
</section>
<section value="Report">
<report>
<title>ပြည်ထောင်စုဥပဒေဆိုင်ရာ အထောက်အကူပေးရေးအဖွဲ့၏ ၆ လတာ ကာလအတွင်း လုပ်ငန်းဆောင်ရွက်မှု အစီရင်ခံစာနှင့်စပ်လျဉ်း၍ လွှတ်တော်ကိုယ်စားလှယ်များ၏ ဆွေးနွေးချက်များအပေါ် သက်ဆိုင်ရာ အဖွဲ့များက ပြန်လည်ရှင်းလင်း ဆွေးနွေးခြင်းနှင့် လွှတ်တော်က မှတ်တမ်းတင်ခြင်း၊</title>
<speech type="speaker">အစီအစဉ်(၇) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်ထောင်စု ဥပဒေဆိုင်ရာ အထောက်အကူပေးရေးအဖွဲ့၏ ၆ လတာ ကာလအတွင်း လုပ်ငန်းဆောင်ရွက်မှုအစီရင်ခံစာနဲ့ စပ်လျဉ်းပြီး လွှတ်တော်ကိုယ်စားလှယ်များရဲ့ ဆွေးနွေးခြင်းအစီအစဉ်ကို ၃၁-၇-၂၀၁၈ ရက်တွင် ကျင်းပ ပြုလုပ်ခဲ့တဲ့ ပြည်ထောင်စုလွှတ်တော်အစည်းအဝေးမှာ ဆောင်ရွက်ခဲ့ပြီး ဖြစ်ပါတယ်။ ယခု လွှတ်တော်ကိုယ်စားလှယ်များရဲ့ ဆွေးနွေးချက်များနဲ့စပ်လျဉ်းပြီး ဦးစွာ ပြည်ထောင်စုဥပဒေ ဆိုင်ရာအထောက်အကူပေးရေးအဖွဲ့ ဥက္ကဋ္ဌက ပြန်လည်ရှင်းလင်း ဆွေးနွေးဖို့ဖြစ်ပါတယ်။</speech>
ဦးဉာဏ်ဝင်း(ဥက္ကဋ္ဌ၊ ပြည်ထောင်စုဥပဒေဆိုင်ရာအထောက်အကူပေးရေးအဖွဲ့)။ ။ကျွန်တော်တို့ အဖွဲ့ရဲ့ အစီရင်ခံစာကို တင်ပြီးပါပြီ။ အဲဒီအစီရင်ခံစာအပေါ်မှာ လွှတ်တော် ကိုယ်စားလှယ် ၉ ဦးက ဆွေးနွေး တင်ပြထားပါတယ်။ အဲဒီဆွေးနွေးချက်တွေထဲမှာ ဒီအစီရင်ခံစာနဲ့ ပတ်သက်ပြီးတော့ ထောက်ခံပါတယ်။ သို့သော် အကြောင်းအရာတချို့နဲ့ ပတ်သက်ပြီးတော့ မရှင်းလင်းတာတွေကို ဆွေးနွေးသွားတာတွေ ရှိပါတယ်။ အဲဒီတော့ ကျွန်တော့အနေနဲ့ကတော့ အဲဒီဆွေးနွေးသွားတဲ့ အချက်တွေကိုထဲကတချို့ ဖြေရှင်းဆွေးနွေးဖို့ အစီအစဉ်ဖြစ်ပါတယ်။ အဲဒီတော့ ပထမဆုံးအနေနဲ့ လွှတ်တော်ကိုယ်စားလှယ် ၂ ဦးက ဘာဆွေးနွေးလဲ ဆိုတော့ ကျွန်တော်တို့က ဖွဲ့စည်းပုံမကျသေးဘူး စပြီးတော့ခိုင်းတဲ့ ်ပိုင်းမှာ ဖွဲ့စည်းပုံကျဖို့ ကြိုးစားတယ်။ အဲဒီဝန်ထမ်းဖွဲ့စည်းပုံကျဖို့ ကြိုးစားတဲ့ကာလမှာပဲ ကျွန်တော်တို့ အစီရင်ခံတဲ့ကာလ ၆ လ ရှိပါတယ်။ အဲဒါကြောင့် ကျွန်တော်တို့ ဝန်ထမ်းဖွဲ့စည်းပုံကျလာတာ ကျွန်တော်တို့ ရေးသားနေတုန်းမှာ ကျလာတာ၊ သို့သော် ကျွန်တော်တို့ အစီရင်ခံတဲ့ကာလ နောက်မှကျတာဖြစ်တဲ့အတွက် ကျွန်တော်တို့ ဖွဲ့စည်းပုံနဲ့ပတ်သက်ပြီးတော့ အဲဒီအစီရင်ခံစာမှာ ထည့်သွင်းခဲ့ခြင်းမပြုခဲ့ ပါဘူး။ အဲဒါလေးကို ကျွန်တော်တို့ လွှတ်တော်ကိုယ်စားလှယ်ကြီးများကို တင်ပြပါတယ်။ နောက်တစ်ခုက ကိုယ်စားလှယ်တစ်ဦးက ဆွေးနွေးပါတယ်။ ကျွန်တော်တို့ ဥပဒေအထောက်အကူပြု အဖွဲ့က ပြည်သူတွေကို ဥပဒေဆိုင်ရာအထောက်အကူပေးဖို့၊ ပြည်သူတွေကို ဥပဒေဆိုင်ရာ အထောက်အကူ ပေးဖို့ဆိုတဲ့နေရာမှာ ဆွေးနွေးချက်ကတော့ ဥပမာထားပြီးတော့ မုဒိမ်းမှုကိုပြပါမယ်။ မုဒိမ်းမှုကို ကျွန်တော်တို့ ကူညီတယ်ဆိုရင် ကျွန်တော်တို့အဖွဲ့ရဲ့ ရည်ရွယ်ချက်တွေ ပျောက်မသွားဘူးလား။ စဉ်းစားတာပေါ့။ ကျွန်တော်တို့ကြိုဆိုပါတယ်။ ဒီလိုစဉ်းစားတာကို။ သို့သော် ကျွန်တော် တိတိကျကျပြောနိုင်တာကတော့ မုဒိမ်းမှုကို ကျွန်တော်တို့က လိုအပ်တဲ့ ဥပဒေအထောက်ကူပေးရုံနဲ့ ဒီအမှုက ပျက်မသွားပါဘူး။ ကျွန်တော်တို့ အဖွဲ့အနေနဲ့က တရားရုံးက ကိုင်တွယ်နေတဲ့အမှုကို လွတ်စေ ဒါမှမဟုတ်ရင် ကျစေ ဒီလိုသဘောနဲ့ ကျွန်တော်တို့ကူညီမှာမဟုတ်ဘူး။ ဥပဒေအရ လိုအပ်ချက်ကလေးတွေ၊ ဥပဒေမှာရှိတဲ့ အခွင့်အရေးလေး တွေကို မသိတဲ့ပြည်သူကို ကျွန်တော်တို့ သိအောင်အထောက်အကူပေးဖို့ပါ။ ဒါကြောင့် ဒီဟာလည်း စိုးရိမ်စရာမရှိဘူးလို့ ကျွန်တော် ဆွေးနွေးတင်ပြလိုပါတယ်။ နောက်တစ်ခုက လှိုင်းဘွဲ့က လွှတ်တော်ကိုယ်စားလှယ်က ဆွေးနွေးသွားတဲ့အထဲမှာ ဦးစားပေး အစီအစဉ်ကျင့်သုံးဖို့ အကြံပြုသွားပါတယ်။ ကျွန်တော် ဒီအကြံပြုချက်ကိုလည်း ကြိုဆိုပါတယ်။ သို့သော် ကျွန်တော်တို့ တစ်ထိုင်တည်းနဲ့ ဘယ်ဟာကို ဦးစားပေးရမယ်ဆိုတာမျိုးကို ကျွန်တော်တို့ လုပ်ဖို့မလွယ်လှ ပါဘူး။ ကျွန်တော်တို့ တစ်တိုင်းပြည်လုံးမှာရှိတဲ့ ရာဇဝတ်မှုတွေရဲ့ သတင်းအချက်အလက်တွေ အစုံအလင် ရပြီးမှ စဉ်းစားရမှာမို့လို့ ဒါကိုထည့်သွင်း စဉ်းစားပါ့မယ်လို့ ကျွန်တော် တင်ပြအပ်ပါတယ်။ ကျွန်တော်တို့ နောက်တစ်ခုက ဥပဒေအရတရားရုံးရောက်ရှိနေတဲ့ အမှုတွေမှာ အာမခံကိစ္စပေါ်တဲ့ အခါမှာ အာမခံတန်ဖိုးကို စာရွက်စာတမ်း Document မရှိလို့၊ မပြနိုင်လို့ အာမခံမရတာတွေက နစ်နာလှ ပါတယ်လို့ လွှတ်တော်ကိုယ်စားလှယ်တစ်ဦးက ဆွေးနွေးပါတယ်။ ဟုတ်ကဲ့ အာမခံရသင့်တဲ့အမှုတစ်မှု မရရင်တော့ နစ်နာတာအမှန်ပါပဲ။ သို့သော်လည်းပဲ အခုကျွန်တော် ဆွေးနွေးသလို Document မရှိရုံနဲ့ ဟိုဒင်းမှာမဟုတ်ပါဘူး။ ဒီဥစ္စာတရားရုံးရဲ့ လုပ်ပိုင်ခွင့်တွေထဲမှာ အကုန်ရှိပါတယ်။ နောက်ဆုံးအာမခံ စာရွက်ကို ကိုယ်တိုင်ခံဝန်နဲ့တောင် လွှတ်လို့ရပါတယ်။ ဒါကလွှတ်သင့် မလွှတ်သင့်ဆိုတဲ့ကိစ္စမျိုးကတော့ တရားရုံးရဲ့ စီရင်ပိုင်ခွင့်သာဖြစ်တဲ့အတွက် တရားရုံးက ဆောင်ရွက်သွားပါ့မယ်လို့ ကျွန်တော် ဒီလိုပဲ ဆွေးနွေးချင်ပါတယ်။ ဒါကြောင့် ကျွန်တော်တို့ရဲ့ အစီရင်ခံစာနဲ့ပတ်သက်ပြီးတော့ လွှတ်တော်ကိုယ်စားလှယ် များက ထောက်ခံဆွေးနွေးတာကို အထူးကျေးဇူးတင်ပါတယ်။ ဒါကြောင့် ဒီအစီရင်ခံစာကို မှတ်တမ်းတင် ပေးပါရန် လေးစားရိုသေစွာ လျှောက်ထားအပ်ပါတယ်။
<speech type="speaker">ဆက်လက်ပြီး ပြည်ထောင်စုတရားလွှတ်တော်ချုပ်ရုံးက ပြန်လည်ရှင်းလင်း ဆွေးနွေးဖို့ဖြစ်ပါတယ်။</speech>
<speech><agency id="5">ဦးသာဌေး(တရားသူကြီး၊ ပြည်ထောင်စုတရားလွှတ်တော်ချုပ်ရုံး)</agency>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ လွှတ်တော် ကိုယ်စားလှယ်ကြီးများအားလုံး မင်္ဂလာပါလို့ ဦးစွာ နှုတ်ခွန်းဆက်ပါတယ်။ ကျွန်တော်ကတော့ ပြည်ထောင်စုတရားလွှတ်တော်ချုပ် တရားသူကြီး ဦးသာဌေး ဖြစ်ပါတယ်။ ပြည်ထောင်စုတရားလွှတ်တော်ချုပ်ဟာ ပြည်ထောင်စုဥပဒေဆိုင်ရာ အထောက် အကူပေးရေးအဖွဲ့ ဖွဲ့စည်းရေးနှင့်စပ်လျဉ်းပြီးတော့ ဥပဒေဆိုင်ရာအထောက်အကူပေးရေး ဥပဒေပုဒ်မ ၅ မှာ ပြည်ထောင်စုတရားသူကြီးချုပ်သည် ပြည်ထောင်စုဥပဒေဆိုင်ရာ အထောက်အကူပေးရေးအဖွဲ့ကို ပြည်ထောင်စုအစိုးရအဖွဲ့နှင့် ညှိနှိုင်း၍ဖွဲ့စည်းရမည်လို့ ပြဋ္ဌာန်းချက်ပါရှိတဲ့အတိုင်းပဲ သက်ဆိုင်ရာ ဝန်ကြီး ဌာန၊ အဖွဲ့အစည်းများမှ သတ်မှတ်အရည်အချင်းနဲ့ပြည့်စုံတဲ့ ကိုယ်စားလှယ်များနဲ့ နိုင်ငံ့ဝန်ထမ်း မဟုတ်တဲ့ ပုဂ္ဂိုလ်များကို ပြည်ထောင်စုအစိုးရ အဖွဲ့နှင့် ညှိနှိုင်းပြီးတော့ ဦးဉာဏ်ဝင်း ဥက္ကဋ္ဌအဖြစ်ပါဝင်ပြီး အတွင်းရေးမှူးနဲ့ အဖွဲ့ဝင်စုစုပေါင်း ၁၃ ဦးပါရှိတဲ့ ပြည်ထောင်စုဥပဒေဆိုင်ရာ အထောက်အကူပေးရေးအဖွဲ့ကို ပြည်ထောင်စု တရားလွှတ်တော်ချုပ်ရဲ့ ၁၅-၁၁-၂၀၁ရ ရက်စွဲပါ အမိန့်ကြော်ငြာစာအမှတ် (၈၆၅/၂၀၁၇)ဖြင့် ဖွဲ့စည်းခဲ့ ပါတယ်။ ဒါ့အပြင် ဥပဒေဆိုင်ရာ အထောက်အကူပေးရေးအဖွဲ့ ပုဒ်မ ၈ မှာ သက်ဆိုင်ရာ တိုင်းဒေသကြီး သို့မဟုတ် ပြည်နယ်တရားသူကြီးချုပ်ဟာ တိုင်းဒေသကြီး သို့မဟုတ် ပြည်နယ်အစိုးရအဖွဲ့နှင့် ညှိနှိုင်းပြီး တိုင်းဒေသကြီး သို့မဟုတ် ပြည်နယ်ဥပဒေဆိုင်ရာအထောက်အကူပေးရေးအဖွဲ့ကို ဖွဲ့စည်းရမယ်လို့ ပြဋ္ဌာန်းထားပါတယ်။ သို့ဖြစ်၍ တိုင်းဒေသကြီး/ ပြည်နယ် တရားသူကြီးချုပ်များအနေနဲ့ သက်ဆိုင်ရာ တိုင်းဒေသကြီး/ ပြည်နယ် အစိုးရများနှင့်ညှိနှိုင်းပြီး ဖွဲ့စည်းခဲ့ရာ ယနေ့အထိ တိုင်းဒေသကြီးနှင့် ပြည်နယ်ဥပဒေဆိုင်ရာ အထောက် အကူပေးရေးအဖွဲ့ ၁၄ ခုနှင့် ခရိုင်ဥပဒေဆိုင်ရာ အထောက်အကူပေးရေးအဖွဲ့ ၄ ခု၊ မြို့နယ်ဥပဒေဆိုင်ရာ အထောက်အကူပေးရေးအဖွဲ့ ၇၅ ခု ဖွဲ့စည်းနိုင်ခဲ့ပြီ ဖြစ်ပါတယ်။ အဆိုပါဖွဲ့စည်းထားရှိမှု အမိန့်ကြော်ငြာစာ များကိုလည်း ပြည်ထောင်စုဥပဒေဆိုင်ရာ အထောက်အကူပေးရေးအဖွဲ့သို့ ပေးပို့ဆောင်ရွက်ခဲ့ပြီး ဖြစ်ပါတယ်။ ဥပဒေဆိုင်ရာ အထောက်အကူပေးရေး ဥပဒေ ပုဒ်မ ၄၈(က)မှာ ပြဋ္ဌာန်းချက်နဲ့အညီ ပြည်ထောင်စု တရားလွှတ်တော်ချုပ်ဟာ ဥပဒေဆိုင်ရာအထောက်အကူပေးရေး နည်းဥပဒေမူကြမ်းကို ရေးဆွဲခဲ့ပါတယ်။ အဆိုပါနည်းဥပဒေ ထုတ်ပြန်နိုင်ရေးအတွက် နည်းဥပဒေမူကြမ်းနှင့်စပ်လျဉ်းပြီး ပြည်ထောင်စုဥပဒေဆိုင်ရာ အထောက်အကူပေးရေးအဖွဲ့ရဲ့ အကြံပြုချက်ရယူပြီး ပြည်ထောင်စုတရားလွှတ်တော်ချုပ်ရဲ့ ၂၉-၁၂-၂၀၁ရ ရက်စွဲပါအမိန့်ကြော်ငြာစာအမှတ်(၁၀၁၉/၂၀၁၇)ဖြင့် ထုတ်ပြန်ခဲ့ပြီးဖြစ်ပါတယ်။ ပြည်ထောင်စုဥပဒေဆိုင်ရာ အထောက်အကူပေးရေးအဖွဲ့တွင် တာဝန်ပေးအပ်ခြင်းခံရတဲ့ နိုင်ငံ့ဝန်ထမ်းမဟုတ်သော ဥက္ကဋ္ဌနှင့် အဖွဲ့ဝင်၊ အတွင်းရေးမှူးတို့အတွက် ၂၀၁၇-၂၀၁၈ ခု၊ ဘဏ္ဍာရေးနှစ်အတွက် ချီးမြှင့်ငွေနှင့် စရိတ်များ၊ အသုံးစရိတ် များကိုလည်း ပြည်ထောင်စုဘဏ္ဍာရန်ပုံငွေမှ ကျခံသုံးစွဲနိုင်ရေး လိုအပ်သလို ဆောင်ရွက်ပေးပါရန် ပြည်ထောင်စုဝန်ကြီး၊ စီမံကိန်းနှင့် ဘဏ္ဍာရေးဝန်ကြီးဌာနသို့ ညှိနှိုင်းတင်ပြခဲ့ပါတယ်။ ဒါ့အပြင် ပြည်ထောင်စုတရားလွှတ်တော်ချုပ်ရုံးက ၂၂-၆-၂၀၁၈ ရက်နေ့တွင် ပြည်ထောင်စုဥပဒေ ဆိုင်ရာ အထောက်အကူပေးရေးအဖွဲ့ ဥက္ကဋ္ဌနှင့် အဖွဲ့ဝင် ၆ ဦး၏ ၂၀၁ရ ခုနှစ်၊ နိုဝင်ဘာ ၁ရ ရက်မှ ၂၀၁၈ ခုနှစ်၊ မတ်လအထိ စရိတ်ချီးမြှင့်ငွေ ကျပ် ၂၀,၅၄၆,၆၆၆.ရ နှင့် ၂၀၁၈ ခုနှစ်၊ ဖေဖော်ဝါရီလနှင့် မတ်လတို့အတွက် စက်သုံးဆီ ကျပ်သန်း ၁,၃၃၈,၀၀၀ ကျပ်ကိုလည်း ရန်ပုံငွေလုံလောက်မှုရှိသဖြင့် နှစ်လွန်အသုံးစရိတ် အဖြစ်နဲ့ ကျခံသုံးစွဲဖို့ စီမံကိန်းနှင့်ဘဏ္ဍာရေးဝန်ကြီးဌာနရဲ့ တင်ပြခွင့်ပြုချက်ရယူပြီး ဆောင်ရွက်ပေးခဲ့ ပါတယ်။ ပြည်ထောင်စုဥပဒေဆိုင်ရာ အထောက်အကူပေးရေးအဖွဲ့အတွက် ရုံးအဆောက်အဦ သတ်မှတ် စီစဉ်ပေးရန်နှင့် ယင်းအဖွဲ့အတွက် တာဝန်ပေးခြင်းခံရတဲ့ နိုင်ငံ့ဝန်ထမ်းမဟုတ်တဲ့ ပုဂ္ဂိုလ်များအတွက် အဆောင်အယောင်၊ ချီးမြှင့်ငွေနှင့် အဆောင်အယောင်မော်တော်ယာဉ်များ သတ်မှတ်စီစဉ်ပေးပါရန် ပြည်ထောင်စု အစိုးရအဖွဲ့သို့ တင်ပြခဲ့ရာ ပြည်ထောင်စုဥပဒေဆိုင်ရာ အထောက်အကူပေးရေးအဖွဲ့တွင် တာဝန်ပေးအပ်ခြင်း ခံရတဲ့ နိုင်ငံ့ဝန်ထမ်းမဟုတ်သော ဥက္ကဋ္ဌအတွက် လစဉ်ချီးမြှင့်ငွေ ကျပ်သိန်း ၂၀ နှင့် Wagon (၁)စီး၊ အဖွဲ့ဝင် (၆) ဦးအတွက် လစဉ်ချီးမြှင့်ငွေ ကျပ် ၁၀ သိန်းစီနဲ့ Micro Bus (၂)စီး၊ အဆောင်အယောင် မော်တော်ယာဉ် များအတွက် စက်သုံးဆီ၊ ချောဆီ၊ ယာဉ်မောင်းလစာများနှင့် ယာဉ်ပြင်ဆင်ခြင်းများကို သက်ဆိုင်ရာ အဖွဲ့အစည်းရဲ့ ဘဏ္ဍာငွေအသုံးစရိတ်မှကျခံရန် သဘောတူခွင့်ပြုခဲ့ပြီး ဖြစ်ပါတယ်။ ပြည်ထောင်စုဥပဒေ ဆိုင်ရာ အထောက်အကူပေးရေးအဖွဲ့ ရုံးဖွင့်လှစ်ရန်နှင့် နေအိမ်များအတွက် ကျန်းမာရေးနှင့် အားကစား ဝန်ကြီးဌာန ကြီးကြပ်မှုအောက်ရှိ အားကစားလေ့ကျင့်ရေးစခန်း Gold Camp၊ Cluster-3 မှာ ဖွင့်လှစ် ခွင့်ရရှိအောင် ဆောင်ရွက်ပေးခဲ့ပါတယ်။ ပြည်ထောင်စုတရားလွှတ်တော်ချုပ်ဟာ ပြည်ထောင်စုဥပဒေဆိုင်ရာ အထောက်အကူပေးရေး ဥပဒေပုဒ်မ ၅ အရ ဖွဲ့စည်းတဲ့ ပြည်ထောင်စုဥပဒေဆိုင်ရာ အထောက်အကူပေးရေးအဖွဲ့အတွက် ရုံး လုပ်ငန်းများ ဆောင်ရွက်နိုင်ရန် ယင်းဥပဒေ ပုဒ်မ ၄၀ အရ ပြည်ထောင်စုဥပဒေဆိုင်ရာ အထောက်အကူ ပေးရေးအဖွဲ့ရုံးကို ညွှန်ကြားရေးမှူးချုပ်ဦးဆောင်၍ အရာထမ်းရာထူး ၂၁ နေရာ၊ အမူထမ်းရာထူး ၅၂ နေရာ၊ စုစုပေါင်းရာထူး ၇၃ နေရာဖြင့် ဖွဲ့စည်းလိုပါကြောင်းဖြင့် ယင်းသို့ဖွဲ့စည်းခွင့်ပြုပါက တစ်နှစ်လျှင် လစာနှင့် စရိတ်ကျပ် ၁၉၅.၀၆ သန်း ကုန်ကျမည်ဖြစ်ကြောင်း၊ ထို့အတူ ဥပဒေဆိုင်ရာ အထောက်အကူ ပေးရေးဥပဒေပုဒ်မ ၈ အရ ဖွဲ့စည်းသည့် တိုင်းဒေသကြီးနှင့် ပြည်နယ်ဥပဒေဆိုင်ရာ အထောက်အကူပေးရေး အဖွဲ့အတွက် ရုံးလုပ်ငန်းများဆောင်ရွက်နိုင်ရန် ယင်းဥပဒေပုဒ်မ ၄၀ အရ တိုင်းဒေသကြီး၊ ပြည်နယ် ဥပဒေဆိုင်ရာ အထောက်အကူပေးရေးအဖွဲ့ရုံး ၁၄ ရုံးကို (၁)ရုံးလျှင် ဒုတိယညွှန်ကြားရေးမှူးဦးဆောင်၍ အရာထမ်းရာထူး ၅ နေရာ၊ အမူထမ်းရာထူး ၁၄ နေရာ၊ စုစုပေါင်းရာထူး ၁၉ နေရာစီဖြင့် ၁၄ ရုံးအတွက် အရာထမ်းရာထူး ၇၀ နေရာ၊ အမူထမ်းရာထူး ၁၉၆ နေရာ၊ စုစုပေါင်းရာထူး ၂၆၆ နေရာဖြင့် ဖွဲ့စည်းလိုပါ ကြောင်းဖြင့် ယင်းသို့ဖွဲ့စည်းခွင့်ပြုပါက တိုင်းဒေသကြီး၊ ပြည်နယ်ဥပဒေဆိုင်ရာ အထောက်အကူအဖွဲ့ ၁၄ ရုံး အတွက် တစ်နှစ်လျှင် လစာနှင့်စရိတ် ကျပ် သန်း ၆၉၁.၆၆ သန်း ကုန်ကျမည်ဖြစ်ပါကြောင်း၊ သို့ဖြစ်၍ အသစ်ဖွဲ့စည်းခွင့်ပြုနိုင်ရေးအတွက် သဘောတူခွင့်ပြုနိုင်ပါရန် ပြည်ထောင်စုအစိုးရအဖွဲ့သို့ တင်ပြခဲ့ရာ ၂၄-၅-၂၀၁၈ နေ့မှာ ကျင်းပတဲ့ ပြည်ထောင်စုအစိုးရအဖွဲ့ အစည်းအဝေးအမှတ်စဉ်(၉/၂၀၁၈)တွင် ခွင့်ပြုချက် ရရှိခဲ့ပြီး ဖြစ်ပါတယ်။ အဆိုပါကိစ္စနှင့်စပ်လျဉ်း၍ ၂၀၁၈ ခုနှစ်၊ မေလ ၂၄ ရက်တွင် ကျင်းပသော ပြည်ထောင်စုအစိုးရအဖွဲ့ အစည်းအဝေးအမှတ်စဉ်(၉/၂၀၁၈)မှ သဘောတူခွင့်ပြုပြီး ပြည်ထောင်စုအစိုးရအဖွဲ့ အတွင်းရေးမှူး လတ်မှတ်ရေးထိုးထားသည့် ပြည်ထောင်စုဥပဒေဆိုင်ရာအထောက်အကူပေးရေးအဖွဲ့ရုံးနှင့် တိုင်းဒေသကြီး ပြည်နယ်ဥပဒေဆိုင်ရာ အထောက်အကူပေးရေးအဖွဲ့ရုံး ၁၄ ရုံး အသစ်ဖွဲ့စည်းရန်ကိစ္စ စာအုပ် ၁ အုပ်နှင့် နိုင်ရန် ပြည်ထောင်စုတရားလွှတ်တော်ချုပ်၊ ပြည်ထောင်စုဥပဒေအထောက်အကူပေးရေးအဖွဲ့ ဥက္ကဋ္ဌကို ပေးပို့ခဲ့ပြီးဖြစ်ပါတယ်။ နာယကကြီးခင်ဗျား။ ပြည်ထောင်စုတရားလွှတ်တော်ချုပ်ဟာ တိုင်းဒေသကြီး၊ ပြည်နယ်တရား လွှတ်တော်များအနေဖြင့် ဥပဒေဆိုင်ရာ အထောက်အကူပေးရေးအဖွဲ့ ဖွဲ့စည်းရာ၌ လိုအပ်သည့် လမ်းညွှန်မှု များကို ပြုလုပ်ဆောင်ရွက်လျက်ရှိပါကြောင်းနှင့် ပြည်ထောင်စုဥပဒေဆိုင်ရာ အထောက်အကူပေးရေး အဖွဲ့များနှင့်စပ်လျဉ်းပြီး လိုအပ်သည်များကို ညှိနှိုင်းပူးပေါင်း ဆောင်ရွက်လျက်ရှိပါကြောင်း တင်ပြအပ် ပါတယ်။ အားလုံးကိုကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ပြည်ထောင်စုဥပဒေဆိုင်ရာ အထောက် အကူပေးရေးအဖွဲ့၏ ၆ လတာကာလ အတွင်း လုပ်ငန်းဆောင်ရွက်မှု အစီရင်ခံစာအပါအဝင် လွှတ်တော် ကိုယ်စားလှယ်များရဲ့ ဆွေးနွေးချက်များ၊ သက်ဆိုင်ရာအဖွဲ့ ဥက္ကဋ္ဌနဲ့ ပြည်ထောင်စုတရားလွှတ်တော်ချုပ် ရုံးတို့ရဲ့ ပြန်လည်ရှင်းလင်းတင်ပြချက်များကို လွှတ်တော်က မှတ်တမ်းတင်ကြောင်း ကြေညာပါတယ်။</speech>
</report>
</section>
<section value="Motion">
<motion>
<title>နိုင်ငံတော်သမ္မတထံမှ ပေးပို့ထားသော သဘာဝရော်ဘာထုတ်လုပ်သော နိုင်ငံများအသင်းသို့ ဝင်ရောက်ရန်နှင့် နှစ်စဉ်ကြေးထည့်ဝင်ရန်ကိစ္စနှင့် စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၈) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံတော် သမ္မတထံမှပေးပို့ထားတဲ့ သဘာဝရော်ဘာထုတ်လုပ်သော နိုင်ငံများအသင်းသို့ ဝင်ရောက်ရန်နှင့် နှစ်စဉ်ကြေး ထည့်ဝင်ရန်ကိစ္စနဲ့စပ်လျဉ်းပြီး ၂၅-၇-၂၀၁၈ရက်က ကျင်းပပြုလုပ်ခဲ့တဲ့ ပြည်ထောင်စုလွှတ်တော် အစည်း အဝေးမှာ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်က လွှတ်တော်သို့ ရှင်းလင်းတင်ပြခဲ့ပြီး ဖြစ်ပါတယ်။ အထက်ပါကိစ္စနဲ့စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော်ကိုယ်စားလှယ် ၁ရ ဦး ရှိပါတယ်။ တစ်ဦးချင်းအနေနဲ့ ၆ မိနစ်အတွင်းဆွေးနွေးဖို့ဖြစ်ပါတယ်။ ဦးစွာ ဦးဇော်သိန်း ဝါးခယ်မမဲဆန္ဒနယ်က ဆွေးနွေးဖို့ဖြစ်ပါတယ်။</speech>
<speech><mp id="183">ဦးဇော်သိန်း(ဝါးခယ်မမဲဆန္ဒနယ်၊ ဧရာဝတီတိုင်းဒေသကြီး)</mp>လေးစားအပ်တဲ့ ပြည်ထောင်စု လွှတ်တော် နာယကကြီးနဲ့ အားလုံးပဲမင်္ဂလာပါ။ ဝါးခယ်မမဲဆန္ဒနယ် ပြည်သူ့လွှတ်တော်ကိုယ်စားလှယ် ကျွန်တော် ဦးဇော်သိန်းက သဘာဝရော်ဘာထုတ်လုပ်သော နိုင်ငံများအသင်း (ANRPC)ဝင်ဖို့နဲ့ နှစ်စဉ် ကြေးထည့်ဝင်ဖို့ ထောက်ခံဆွေးနွေးသွားမှာ ဖြစ်ပါတယ်။ လေးစားအပ်တဲ့ နာယကကြီးခင်ဗျား။ ANRPC ရဲ့ လက်ရှိအဖွဲ့ဝင် ၁၂ နိုင်ငံမှာ သဘာဝရော်ဘာ ထုတ်လုပ်မှုအများဆုံးနိုင်ငံတွေက အာဆီယံအဖွဲ့နိုင်ငံတွေဖြစ်ပြီး ထိုင်း၊ အင်ဒိုနီးရှားနဲ့ ဗီယက်နမ် ဖြစ်ပါတယ်။ ပထဝီအရကြည့်မယ်ဆိုရင် ၂၀၁၆ ခုနှစ်က ထုတ်လုပ်ခဲ့တဲ့ ရော်ဘာစုစုပေါင်းရဲ့ ၉၂ ရာခိုင်နှုန်းက အာရှတိုက်က ဖြစ်ပါတယ်။ အိန္ဒိယနဲ့ တရုတ်နိုင်ငံတို့ဟာလည်း သဘာဝရော်ဘာ အများဆုံးထုတ်တဲ့ နိုင်ငံတွေထဲမှာ ပါပါတယ်။ အများဆုံးနိုင်ငံက ထိုင်းဖြစ်ပြီးတော့ အင်ဒိုနီးရှားနဲ့ ဗီယက်နမ်က ဒုတိယ၊ တတိယဖြစ်ပါတယ်။ ၁၉၈၈ ခုနှစ်က တစ်ကမ္ဘာလုံးရဲ့ ၃၂ ရာခိုင်နှုန်း သဘာဝရော်ဘာထုတ်ခဲ့တဲ့ မလေးရှားနိုင်ငံက အခုဆိုရင် သူ့နိုင်ငံရဲ့ နိုင်ငံခြားပို့ကုန်အခြေအနေတွေ ပြောင်းလဲသွားတဲ့အတွက် ၆ ရာခိုင်နှုန်းပဲ ထုတ်လုပ်နိုင်ပါတော့ တယ်။ မလေးရှားက သဘာဝရော်ဘာကနေ ဆေးရုံသုံးမော်တော်ကားတွေ၊ လေယာဉ်ပျံတွေမှာသုံးတဲ့ ရော်ဘာလုပ်ငန်းဈေးကွက်ကြီး ရရှိနေတဲ့အတွက် သဘာဝရော်ဘာအများဆုံး ထုတ်လုပ်ရောင်းချတဲ့ နိုင်ငံ အာဆီယံအဖွဲ့ဝင်တွေဖြစ်တဲ့ ကျွန်တော်တို့နိုင်ငံကလည်း ANRPC ကို ဝင်ရောက်ခြင်းအားဖြင့် အခြားအဖွဲ့ဝင်များလို သဘာဝရော်ဘာနှင့် ဆက်စပ်ပစ္စည်းတွေကို ထုတ်လုပ်ရောင်းချပြီး ဖွံ့ဖြိုးတိုးတက်ဖို့ အလားအလာကောင်းတွေ ရှိနေပါတယ်။ ANRPC ကိုဝင်ရောက်ဖို့ နောက်အကြောင်းရင်းတစ်ခုကလည်း သဘာဝရော်ဘာ ဝယ်လိုအားမြင့်တက်လာတဲ့ အခြေအနေတွေကြောင့်ဖြစ်ပါတယ်။ မေလ ၂ ရက်နေ့ ထုတ်ပြန်တဲ့ ANRPC ရဲ့ ထုတ်ပြန်ချက်မှာ အိန္ဒိယနဲ့ တရုတ်နိုင်ငံရဲ့ ဝယ်လိုအားမြင့်တက်မှုကြောင့် တစ်ကမ္ဘာလုံးအတိုင်းအတာအနေနဲ့ သဘာဝရော်ဘာဝယ်လိုအားဟာ ရောင်းအားမြင့်တက်လာတယ်လို့ ဆိုပါတယ်။ ၂၀၁၀ ခုနှစ်ကတည်းက သဘာဝရော်ဘာသုံးစွဲမှုမှာ အိန္ဒိယက အမေရိကကို ကျော်ဖြတ်ပြီးတော့ ကမ္ဘာရဲ့ ဒုတိယလိုက်ခဲ့ပါတယ်။ အိန္ဒိယနိုင်ငံဟာ ကားထုတ်လုပ်မှု မြင့်တက်လာတဲ့အတွက် သဘာဝ ရော်ဘာ သုံးစွဲမှုမြင့်တက်လာခြင်း ဖြစ်ပါတယ်။ တရုတ်နဲ့ အိန္ဒိယ နှစ်နိုင်ငံရဲ့ သဘာဝရော်ဘာသုံးစွဲမှုဟာ ကမ္ဘာ့သုံးစွဲမှုရဲ့ ၄၈ ရာခိုင်နှုန်း ရှိပါတယ်။ လေးစားအပ်တဲ့ နာယကကြီးခင်ဗျား။ ကမ္ဘာ့ရော်ဘာထုတ်လုပ်မှု ၆.၄ ရာခိုင်နှုန်း တိုးတက်မှုနှုန်းနဲ့ ၂၀၁၈ မှာ ၁၄.၂ သန်း မက်ထရစ်တန် ထွက်ရှိမယ်လို့ ANRPC အစီရင်ခံစာမှာမှန်းပါတယ်။ တရုတ်နဲ့ အိန္ဒိယက မက်ထရစ်တန်ပေါင်း ၇၉၀,၀၀၀ ပိုမိုသုံးစွဲမယ်လို့လည်း ခန့်မှန်းပါတယ်။ ၂၀၁၈ ပထမ လေးလမှာ ကမ္ဘာ့သဘာဝရော်ဘာသုံးစွဲမှု ၅.၅ တက်လာပါတယ်။ ဒါဟာမက်ထရစ်တန် ၄.၆ သန်း ဖြစ်ပါတယ်။ ဒီလေးလပိုင်းရဲ့ တိုးတက်မှုဟာ ကမ္ဘာ့သဘာဝရော်ဘာ ထုတ်လုပ်သူများအတွက် အလွန်ကောင်းမွန်တဲ့ အလားအလာပဲ ဖြစ်ပါတယ်။ တရုတ်နိုင်ငံက ၆.၂ ရာခိုင်နှုန်း သုံးစွဲမှုပိုပြီး မက်ထရစ်တန်အနေနဲ့ ၅.ရ မီလီယံတန် ဖြစ်ပါတယ်။ အိန္ဒိယက ၆.၈ တိုးတက်သုံးစွဲမှုရှိပြီး ၂၀၁၈ ခုနှစ် တစ်ခုလုံးမှာ ၁၀.၉ ထိ တိုးတက် လာမယ်လို့မှန်းပါတယ်။ အမေရိကန်နဲ့ တရုတ် စီးပွားရေးမကြေလည်တာတွေရှိပေမယ့် ကမ္ဘာ့သဘာဝ ရော်ဘာရဲ့ ဈေးကွက်အခြေအနေက ကောင်းမွန်နေဆဲဖြစ်ပါတယ်။ ANRPC အနေနဲ့ မုတ်သုံရာသီမှာ သဘာဝရော်ဘာထွက်နှုန်းဟာ ကျဆင်းလေ့ရှိတဲ့အတွက် ရောင်းလိုအားအခြေအနေဟာ ပူစရာမရှိပါဘူး လို့လည်း အစီရင်ခံပါတယ်။ လေးစားအပ်တဲ့ နာယကကြီးခင်ဗျား။ ကမ္ဘာ့ဝယ်လိုအားကောင်းပြီး အလားအလာတွေကောင်းနေ ပေမယ့် မြန်မာ့သဘာဝရော်ဘာအခြေအနေက သိပ်မကောင်းလှပါဘူး။ မြန်မာ့ရော်ဘာက မွန်၊ ကရင်ပြည်နယ်နဲ့ ရန်ကုန်၊ ပဲခူး၊ တနင်္သာရီတိုင်းဒေသကြီးတွေမှာ စိုက်ပျိုးပါတယ်။ မွန်ပြည်နယ်မှာ ဧက ၅၀၀,၀၀၀ လောက်ရှိပြီး ကရင်ပြည်နယ်မှာ ၂၇၀,၀၀၀ ဧက ရှိပါတယ်။ တစ်နိုင်ငံလုံးမှာ ၁.၆ သန်းဧက ရှိပါတယ်။ ကမ္ဘာ့ဈေးကွက်မှာ ရော်ဘာဈေးကျတဲ့အတွက် မြန်မာ့ရော်ဘာဈေးကွက်ကလည်း ကျဆင်းနေပါတယ်။ မြန်မာနိုင်ငံရဲ့ ရော်ဘာအသင်းက အထွက်တိုးတဲ့ ရော်ဘာအမျိုးအစား၊ အရည်အသွေးမြင့်တဲ့ ရော်ဘာ အမျိုးအစားစိုက်ဖို့ တိုက်တွန်းပါတယ်။ နိုင်ငံတကာဈေးကွက်မှာ ယှဉ်ပြိုင်ဖို့ မော်လမြိုင်မှာ မွန်ပြည်နယ်ရဲ့ Standard Rubber Market ကို မွန်ပြည်နယ်အစိုးရရဲ့ အကူအညီနဲ့လည်း လုပ်နေပါတယ်။ လေးစားအပ်တဲ့ နာယကကြီးခင်ဗျား။နိဂုံးချုပ်အနေနဲ့ မတ်လ ၂၁ ရက်နေ့ နေပြည်တော်မှာ Myanmar Rubber Forum 2018 ကျင်းပပါတယ်။ဒုတိယသမ္မတ ဦးဟင်နရီဗန်ထီးယူက ရော်ဘာ လုပ်ငန်းဟာ သံနဲ့ သံမဏိပြီးရင် အရေးကြီးဆုံးလုပ်ငန်းဖြစ်ပြီး စိုက်ပျိုးထုတ်လုပ်သူများ အရည်အချင်း မြှင့်တင်ဖို့နဲ့ နိုင်ငံခြားနည်းပညာတွေ သင်ယူလေ့လာဖို့၊ သုတေသနပြုချက်တွေကိုလေ့လာဖို့ မှာကြားခဲ့ ပါတယ်။ ဝန်ကြီးဦးအောင်သူကလည်း နိုင်ငံခြားစံချိန်မီဖို့နဲ့ ရော်ဘာသစ်ပင်က ပရိဘောဂတွေလုပ်ဖို့ ပြောကြားသွားပါတယ်။ ဥရောပသမဂ္ဂကလည်း သဘာဝရော်ဘာကို အရေးကြီးဆုံးကုန်ကြမ်းဆိုပြီး ဥရောပ ထုတ်ကုန်လုပ်ငန်းတွေအတွက် ဈေးနှုန်းသင့်တင့်ပြီး ရေရှည်လုံခြုံစိတ်ချရမယ့် ဈေးကွက်လိုတယ်လို့ ပြောပါတယ်။ ဥရောပရော်ဘာနဲ့ ကားတာယာအသင်း အတွင်းရေးမှူးချုပ်က နိုင်ငံရေးအရနဲ့ စီးပွားရေး အရ ရော်ဘာထုတ်တဲ့နိုင်ငံတွေကို အထောက်အကူပြုမယ်လို့ ၂၀၁ရ ခုနှစ် ဥရောပရော်ဘာဂျာနယ် အစီရင် ခံစာမှာ ပြောထားပါတယ်။ သဘာဝရော်ဘာကို အသုံးပြုတဲ့ လုပ်ငန်းတွေမှာ Synthetic Rubber ရော်ဘာအတုကို ပြောင်းလဲ သုံးစွဲလို့ မရတဲ့အတွက်လည်း ဒါဟာအရေးကြီးတဲ့အချက် ဖြစ်ပါတယ်။ ANRPC ဟာ သတင်းအချက် အလက်နှင့် ကိန်းဂဏန်းတွေနဲ့ပတ်သက်ပြီး မှန်ကန်တိကျတဲ့အတွက် တစ်ကမ္ဘာလုံးက အားထားရပါတယ်။ ရော်ဘာထုတ်လုပ်သူတွေရဲ့ အကျိုးစီးပွားကို ကာကွယ်ပြီးတော့ ဖွံ့ဖြိုးတိုးတက်တဲ့ မဟာဗျူဟာတွေချတဲ့ နိုင်ငံပေါင်းစုံပါတဲ့ အဖွဲ့အစည်းဖြစ်ပါတယ်။ ANRPC ဟာ မြန်မာနိုင်ငံရော်ဘာလုပ်ငန်း အနာဂတ်သာမက မြန်မာနိုင်ငံရဲ့ စီးပွားရေးဖွံ့ဖြိုးမှုကို အထောက်အကူပြုမှာ ဖြစ်ပါတယ်။ သို့ဖြစ်ပါ၍ မြန်မာနိုင်ငံရဲ့ ANRPC ကို ထောက်ခံဆွေးနွေးလိုက်ရပါတယ်။</speech>
<speech type="speaker">ဆက်လက်ပြီး ဦးကျော်သောင်း စစ်ကိုင်းတိုင်းဒေသကြီး မဲဆန္ဒနယ်အမှတ်(၁) ဆွေးနွေးဖို့ဖြစ်ပါတယ်။</speech>
<speech><mp id="952">ဦးကျော်သောင်း(မဲဆန္ဒနယ်အမှတ်-၁၊ စစ်ကိုင်းတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုဒုတိယဝန်ကြီး၊ ပြည်ထောင်စုလွှတ်တော် ကိုယ်စားလှယ်များ၊ ဧည့်သည်တော်များအားလုံး မင်္ဂလာပါလို့ ဦးစွာပထမ နှုတ်ခွန်းဆက်သ ဂါရဝပြုအပ် ပါတယ်။ ကျွန်တော်ကတော့ စစ်ကိုင်းတိုင်းဒေသကြီး မဲဆန္ဒနယ်အမှတ်(၁)က အမျိုးသားလွှတ်တော် ကိုယ်စားလှယ် ဦးကျော်သောင်း ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ နိုင်ငံတော်သမ္မတထံမှ ပေးပို့ ထားသော သဘာဝရော်ဘာထုတ်လုပ်သော နိုင်ငံများအသင်းသို့ ဝင်ရောက်ရန်နှင့် နှစ်စဉ်ကြေးထည့်ဝင်ရန် ကိစ္စနှင့်ပတ်သက်ပြီး ထောက်ခံဆွေးနွေးသွားမှာ ဖြစ်ပါတယ်။ သဘာဝရော်ဘာထုတ်လုပ်သော နိုင်ငံများ အသင်းဟာ မလေးရှားနိုင်ငံ ကွာလာလမ်ပူမြို့မှာ ၁၉၇၀ ခုနှစ်က စတင်ထူထောင်ခဲ့တဲ့အသင်းဖြစ်သဖြင့် နှစ်ပေါင်း ၅၀ နီးပါး သက်တမ်းရှိပြီ ဖြစ်ခဲ့ပါတယ်။ ဒါ့အပြင် အာဆီယံအဖွဲ့ဝင် ရ နိုင်ငံနဲ့ သီရိလင်္ကာ၊ အိန္ဒိယ၊ တရုတ်၊ ဘင်္ဂလားဒေ့ရှ်၊ ပါပူဝါနယူးဂီနီ ၅ နိုင်ငံနဲ့ ပေါင်း ၁၂ နိုင်ငံနဲ့ ဖွဲ့စည်းတည်ထောင်ခဲ့တာလည်း တွေ့ရှိရပါတယ်။ သဘာဝရော်ဘာထုတ်လုပ်တဲ့ နိုင်ငံများအသင်းကို (၁) ဖွဲ့စည်းပုံအခြေခံစည်းမျဉ်း၊ (၂) ညီလာခံ ကျင်းပရေးလုပ်ထုံးလုပ်နည်းဆိုင်ရာစည်းမျဉ်းများ၊ (၃) အမှုဆောင်ကော်မတီစည်းမျဉ်းများ၊ (၄) ဘဏ္ဍာရေး ဆိုင်ရာ စည်းမျဉ်းများ၊ လုပ်ထုံးလုပ်နည်းများ ရေးဆွဲပြဋ္ဌာန်းပြီး အကောင်အထည်ဖော်ဆောင်ရွက်နေတဲ့ အဖွဲ့အစည်းတစ်ခုဖြစ်ကြောင်း သိရှိရပါတယ်။ အသင်းရဲ့ဖွဲ့စည်းပုံအတွင်းမှာ ရည်ရွယ်ချက်ကောင်းများလည်း တွေ့ရှိရမှာဖြစ်ပါတယ်။ အဲဒါကတော့ သဘာဝရော်ဘာနဲ့သက်ဆိုင်တဲ့ ထုတ်လုပ်ခြင်း၊ ရေးဖွဲ့တင်ပို့ခြင်းတို့တွင် ပေါင်းစပ်ညှိနှိုင်းမှုများ ပေါ်ပေါက် စေရန်၊ (ခ) အဖွဲ့ဝင်နိုင်ငံများအကြား နည်းပညာပူးပေါင်းဆောင်ရွက်မှု မြှင့်တင်ရန်၊(ဂ) သဘာဝရော်ဘာ အတွက် အခကြေးငွေနှင့် တည်ငြိမ်သော ဈေးနှုန်းများ ဖြစ်ပေါ်စေရန်၊ (ဃ) သဘာဝရော်ဘာထုတ်လုပ်မှုကို ထိခိုက်စေသောကိစ္စရပ်များနှင့် စပ်လျဉ်း၍ တိုးတက်အောင်မြှင့်တင်ခြင်းနှင့် ပူးပေါင်းဆောင်ရွက်ရန်တို့ ဖြစ်ပါတယ်။ ဒီလိုရည်ရွယ်ချက်ကောင်းများအပြင် သဘာဝရော်ဘာနှင့် ဆက်စပ်ထုတ်လုပ်မှုလုပ်ငန်းများ တက် တင်ဆက် ခင်ခင်အတက်၊ အထက်က လေ့လာခြင်းနဲ့ သဘာဝရော်ဘာထုတ်လုပ်မှုလုပ်ငန်းများက ရင်ဆိုင်နေရတဲ့ ရေတိုရေရှည်ပြဿနာများကို လေ့လာခြင်း၊ သဘာဝရော်ဘာထုတ်လုပ်ခြင်းလုပ်ငန်းစဉ် ဈေးကွက်တင်ခြင်းနဲ့ ဝယ်ယူခြင်းတို့ လွယ်ကူ စေရန် ဆောင်ရွက်ခြင်းများကို မြှင့်တင်ခြင်း၊ လိုအပ်သလိုစဉ်းစား၍ အဖွဲ့အစည်းဆိုင်ရာ ဆက်သွယ်ရေး လမ်းကြောင်းများထူထောင်ခြင်း၊ သဘာဝအခြေခံထုတ်ကုန်၊ ဆက်စပ်ထုတ်ကုန်များနဲ့ သက်ဆိုင်ရာကိစ္စများကို ဆောင်ရွက်နိုင်ရန် လိုအပ်သောကော်မတီများကို ထူထောင်ခြင်း၊ လိုအပ်ပါက အဖွဲ့ဝင်များကို အကြံပြု လမ်းညွှန်ခြင်းစတဲ့ အထက်ဖော်ပြပါအချက်များဟာ အသင်းကို ရေရှည်တည်တံ့ခိုင်မြဲစေပြီး ဖွံ့ဖြိုးတိုးတက် စေနိုင်တဲ့ အချက်အလက်ကောင်းများဖြစ်တာကိုလည်း တွေ့ရှိရပါတယ်။ ဒါ့အပြင် သဘာဝရော်ဘာထုတ်လုပ်သော နိုင်ငံများအသင်းသို့ ဝင်ရောက်ခြင်းဖြင့် ကမ္ဘာ့ရော်ဘာ ထုတ်လုပ်မှုနဲ့ မြန်မာ့ရော်ဘာထုတ်လုပ်မှုစွမ်းအား ယှဉ်တွဲလေ့လာနိုင်ခြင်း၊ အထွက်နှုန်းနဲ့ အရည်အသွေး ကောင်းမွန်သော ရော်ဘာထုတ်လုပ်မှုနည်းစနစ်များကို အခမဲ့လေ့လာသင်ကြားခွင့်ရရှိခြင်း၊ တစ်နှစ်လျှင် အနည်းဆုံးနှစ်ကြိမ် ANRPC မှ ကြီးမှူးကျင်းပတဲ့ ရော်ဘာစိုက်ခင်းများ၊ စက်ရုံများ၊ ပျိုးခင်းများသို့ သွားရောက်လေ့လာတဲ့ ခရီးစဉ်များတွင် ပါဝင်ခွင့်ရရှိတဲ့အပြင် အဖွဲ့ဝင်နိုင်ငံများအကြားရှိ တောင်သူများ လုပ်ကိုင်ဆောင်ရွက်နေတဲ့ ရော်ဘာဈေးကွက်သည် လည်ပတ်မှုအခြေအနေများကို သိရှိနိုင်ခြင်း၊ ရော်ဘာ လုပ်ငန်းတွင် ဆက်စပ်ပတ်သက်သူများ အပြန်အလှန်အနီးကပ်ဆွေးနွေးနိုင်တဲ့ အခွင့်အရေးများလည်း ရရှိမှာဖြစ်ပါတယ်။ လုပ်ကွက်ငယ် ရော်ဘာစိုက်ပျိုးထုတ်လုပ်သူများရဲ့ အောင်မြင်နေသော လုပ်ငန်းစဉ် များနဲ့ နည်းဗျူဟာများကို လေ့လာခွင့်ရရှိခြင်း၊ ANRPC မှ ကြီးမှူးကျင်းပတဲ့ ရော်ဘာဈေးကွက် လေ့လာ ဆန်းစစ်ခြင်းနဲ့ သုတေသနဆိုင်ရာသင်တန်းများတွင် တာဝန်ရှိသူများအား အခမဲ့တက်ရောက်ခွင့် ရရှိ စေခြင်း၊ ANRPC အဖွဲ့ဝင်နိုင်ငံများရဲ့ ရော်ဘာတင်ပို့မှုနဲ့ ဈေးကွက်အခြေအနေတို့ကို သိရှိနိုင်ပြီး မိမိနိုင်ငံရဲ့ ရော်ဘာတင်ပို့မှုကို တိုးမြှင့်နိုင်ရန် အခွင့်အလမ်းရရှိခြင်း၊ အသင်းဝင်နိုင်ငံများရဲ့ ရော်ဘာထုတ်လုပ်ခြင်း၊ အသုံးပြုခြင်းဆိုင်ရာ သတင်းအချက်အလက်များကို မှန်မှန်နှင့် မြန်မြန်သိရှိနိုင်ခြင်း၊ ကမ္ဘာ့ရော်ဘာဆိုင်ရာ မူဝါဒများ၊ အစီအစဉ်များကို လေ့လာသိရှိခွင့်ရရှိခြင်း၊ ANRPC ရဲ့ ဖိုရမ်များ၊ ညီလာခံများကို တက်ရောက် ခြင်းဖြင့် အဓိကရော်ဘာရောင်းဝယ်ဖောက်ကားသူများ ထုတ်လုပ်သူများနဲ့ ထိတွေ့ဆက်ဆံခွင့်ရခြင်း၊ ANRPC ၏ ဆွေးနွေးပွဲများကို အိမ်ရှင်အဖြစ်လက်ခံကျင်းပခြင်းဖြင့် ရော်ဘာထုတ်လုပ်သူများနှင့် ရင်းနှီး မြှုပ်နှံသူများ စွဲဆောင်နိုင်သော အခွင့်အလမ်းများရရှိခြင်း စတဲ့ဘက်ပေါင်းစုံမှ အကျိုးကျေးဇူးများကို ခံစားခွင့်ရရှိမှာ ဖြစ်ပါတယ်။ ဒါ့အပြင် ဤအသင်းကို ဝင်ရောက်ရန်အတွက် အသင်းဝင်ကြေးပေးသွင်းရန် စိုက်ပျိုးရေး၊ မွေးမြူရေး နဲ့ဆည်မြောင်းဝန်ကြီးဌာန၊ စိုက်ပျိုးရေးဦးစီးဌာနရဲ့ ၂၀၁၈ ခုနှစ် ပထမ ၆ လပတ် ရန်ပုံငွေမှာလည်း ထည့်ဝင်ပြီးဖြစ်ကြောင်း သိရှိရပါတယ်။ သို့အတွက် မြန်မာနိုင်ငံအတွင်းမှာရှိနေတဲ့ ရော်ဘာစိုက်ပျိုး ထုတ်လုပ်သူ တောင်သူများနဲ့ ထုတ်လုပ်သူလုပ်ငန်းရှင်များနဲ့တကွ နိုင်ငံအတွက် အကျိုးကျေးဇူး ဖြစ်ထွန်း စေတဲ့အတွက် ကျွန်တော်တို့ မြန်မာနိုင်ငံအနေနဲ့ သဘာဝရော်ဘာထုတ်လုပ်သော နိုင်ငံအတွင်းသို့ ဝင်ရောက် သင့်ပါကြောင်း အကြံပြု ထောက်ခံ ဆွေးနွေးတင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးခင်ဇော် ကော့သောင်းမဲဆန္ဒနယ်ဆွေးနွေးဖို့ဖြစ်ပါတယ်။</speech>
<speech><mp id="423">ဦးခင်ဇော်(ကော့သောင်းမဲန္ဒနယ်၊ တနင်္သာရီမဲဆန္ဒနယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့် ပြည်ထောင်စုလွှတ်တော် ကိုယ်စားလှယ်များ၊ ပြည်ထောင်စု ဝန်ကြီးများနှင့် ဧည့်သည်တော်များခင်ဗျား။ ကျွန်တော်က မင်္ဂလာပါလို့ ရှေးဦးစွာ ဂါရဝပြု နှုတ်ခွန်းဆက်သ လိုက်ပါတယ်။ ကျွန်တော်က တနင်္သာရီတိုင်းဒေသကြီး၊ ကော့သောင်းမဲဆန္ဒနယ်က ပြည်သူ့လွှတ်တော် ကိုယ်စားလှယ် ဦးခင်ဇော် ဖြစ်ပါတယ်။ ကျွန်တော်က မြန်မာနိုင်ငံအနေဖြင့် သဘာဝရော်ဘာထုတ်လုပ် သည့် နိုင်ငံများအသင်းသို့ ဝင်ရောက်ရန် နှစ်စဉ်ကြေးထည့်ဝင်ခြင်းကိစ္စကို ဆွေးနွေးသွားမှာဖြစ်ပါတယ်။ သဘာဝရော်ဘာထုတ်လုပ်သည့် နိုင်ငံများအသင်းကို ၁၉၇၀ ပြည့်နှစ်မှာ မလေးရှားနိုင်ငံ ကွာလာလမ်ပူ မြို့မှာ စတင်ထူထောင်ကြောင်း သိရပါတယ်။ အသင်းထူထောင်တဲ့နှစ်က နှစ်ပေါင်းအားဖြင့် ၄၈ နှစ် ကြာမြင့်ခဲ့ပြီ ဖြစ်ပါတယ်။ လက်ရှိအသင်းဝင် နိုင်ငံများကတော့ ကမ္ဘောဒီးယား၊ အင်ဒိုနီးရှား၊ ထိုင်းနိုင်ငံ၊ မလေးရှား နိုင်ငံ၊ ဗီယက်နမ်နိုင်ငံ၊ ဖိလစ်ပိုင်နိုင်ငံ၊ သီရိလင်္ကာနိုင်ငံ၊ အိန္ဒိယနိုင်ငံ၊ ပါပူဝါနယူးဂီနီနိုင်ငံ၊ တရုတ်ပြည်သူ့သမ္မတနိုင်ငံနဲ့ ဘင်္ဂလားဒေ့ရှ်နိုင်ငံ စတဲ့စုစုပေါင်း ၁၂ နိုင်ငံတို့ဖြစ်ပါတယ်။ မြန်မာနိုင်ငံအနေဖြင့် သဘာဝရော်ဘာထုတ်လုပ်သည့်နိုင်ငံများအသင်းကို ဝင်ရောက်မည်ဆိုပါက ၂၀၁၈ ခုနှစ်အတွက် ထည့်ဝင်ရမည့်ငွေပမာဏက အခြေခံထည့်ဝင်ရမည့်ငွေ အမေရိကန်ဒေါ်လာ ၅,၀၀၀ နှင့် ရော်ဘာထုတ်လုပ်သည့် အချိုးကျထည့်ဝင်ရမည့်ငွေ အမေရိကန်ဒေါ်လာ ၄,၇၄၅ ဒေါ်လာ၊ စုစုပေါင်း အမေရိကန်ဒေါ်လာ ၉,၇၄၅ ဒေါ်လာဖြစ်ပါတယ်။ အဲဒီအသင်းကို အသင်းဝင်ကြေးထည့်ဝင်ရန်အတွက် စိုက်ပျိုးရေး၊ မွေးမြူရေးနဲ့ ဆည်မြောင်းဝန်ကြီးဌာန၊ စိုက်ပျိုးရေးဦးစီးဌာန၏ ၂၀၁၈ ခုနှစ်၊ ပထမ ၆ လပတ် ရန်ပုံငွေမှာ ထည့်ဝင်ရန်လျာထားကြောင်းလည်း သိရပါတယ်။ ကျွန်တော်တို့ မြန်မာနိုင်ငံမှာ ယခင်က သဘာဝရော်ဘာ (ခ) ကြက်ပေါင်းစေးကို ကုန်သွယ်ရေးဝန်ကြီးဌာနက ဝယ်ယူခဲ့တာဖြစ်ကြောင်း ကျွန်တော်တို့ သိရပါတယ်။ ဒါပေမယ့် ဝယ်ယူတဲ့ဈေးနှုန်းက အင်မတန်မှနည်းတဲ့အတွက် ရော်ဘာစိုက်တောင်သူများက ဈေးကောင်းရတဲ့ မလေးရှားနိုင်ငံကို မှောင်ခိုတင်ပို့ ရောင်းချကြောင်းသိရပါတယ်။ သဘာဝရော်ဘာကို ကျွန်တော့မဲဆန္ဒနယ်ဖြစ်တဲ့ ကော့သောင်းမြို့မှာ အများအပြားစိုက်ပျိုးတာကို တွေ့ရပါတယ်။ ကျွန်တော့မဲဆန္ဒနယ်မှာ ပုဂ္ဂလိက ရော်ဘာစက်ရုံတစ်ရုံရှိပြီးတော့ ခြစ်ပြီးသားရော်ဘာအစေးနဲ့ ရော်ဘာပြားများကို ဝယ်ယူကြောင်းသိရပါသည်။ ဒါပေမယ့် ကျွန်တော့မဲဆန္ဒနယ်မြေက ရော်ဘာစိုက်တောင်သူ များဟာ ကိုယ်ထူကိုယ်ထစနစ်နဲ့ အိမ်နီးချင်းထိုင်းနိုင်ငံများကို ရော်ဘာပြားများကို ရောင်းချကြောင်း သိရပါတယ်။ မြန်မာနိုင်ငံအနေဖြင့် သဘာဝရော်ဘာထုတ်လုပ်သော နိုင်ငံများအသင်း(ANRPC)၏ ရည်ရွယ်ချက်ပါ အတိုင်း (၁) သဘာဝရော်ဘာထုတ်လုပ်ရေးနှင့် ရောင်းဝယ်ရေးကိစ္စများတွင် ညှိနှိုင်းဆောင်ရွက်ရန် (၂) အဖွဲ့ဝင် နိုင်ငံအချင်းချင်း နည်းပညာပူးပေါင်းဆောင်ရွက်ရန်၊ (၃) သဘာဝရော်ဘာဈေးနှုန်းများ ကောင်းမွန်စေရန် နှင့် တည်ငြိမ်မှုရှိစေရန်အတွက်ဆောင်ရွက်ရန်၊ (၄) သဘာဝရော်ဘာလုပ်ငန်းများ ထိခိုက်မည့်ကိစ္စရပ်များအား ပူးပေါင်းဆောင်ရွက်ရန်ဆိုတဲ့ ရည်ရွယ်ချက် ၄ ချက် ထားရှိပြီးတော့ သဘာဝရော်ဘာထုတ်လုပ်သော နိုင်ငံ များအသင်းကို ဝင်ရောက်ကြောင်းသိရပါတယ်။ ဒီလိုမြန်မာနိုင်ငံအနေနှင့် သဘာဝရော်ဘာထုတ်လုပ်သော နိုင်ငံများအသင်းကို ဝင်ရောက်ခြင်းဟာ ကမ္ဘာမှာ ရော်ဘာဈေးကွက် မတည်ငြိမ်မှုကြောင့် စိတ်ပျက်စ ပြုနေပြီဖြစ်တဲ့ မြန်မာနိုင်ငံ ရော်ဘာစိုက်တောင်သူများအတွက် ဝမ်းမြောက်ဖွယ်ရာသတင်းတစ်ရပ်ပဲ ဖြစ်ပါတယ်။ ဒီလိုရည်ရွယ်ချက်များဟာ မြန်မာနိုင်ငံရှိ ရော်ဘာစိုက်တောင်သူများအတွက် လွန်စွာအကျိုးရှိတဲ့အတွက် မြန်မာနိုင်ငံအနေဖြင့် သဘာဝရော်ဘာထုတ်လုပ်သော နိုင်ငံများအသင်းကို ဝင်ရောက်ရန်အတွက်နှစ်စဉ်ကြေး ထည့်ဝင်ခြင်းအား ပြည်ထောင်စုလွှတ်တော်ကြီးက အတည်ပြုပေးပါရန် ထောက်ခံတင်ပြအပ်ပါသည်။ အားလုံးကို ကျေးဇူးတင်ပါတယ်။ ကောင်းကျိုးလိုရာဆန္ဒပြည့်ဝကြပါစေ။</speech>
<speech type="speaker">ဦးမျိုးဝင်း မွန်ပြည်နယ် မဲဆန္ဒနယ်အမှတ်(၈)ဆွေးနွေးဖို့ဖြစ်ပါတယ်။</speech>
<speech><mp id="938">ဦးမျိုးဝင်း(မဲဆန္ဒနယ်အမှတ်-၈၊ မွန်ပြည်နယ်)</mp>လေးစားရတဲ့ နာယကကြီးနဲ့တကွ အားလုံးပဲမင်္ဂလာပါ။ ကျွန်တော်ကတော့ မွန်ပြည်နယ်မဲဆန္ဒနယ်အမှတ်(၈)က ဦးမျိုးဝင်း ဖြစ်ပါတယ်။ The Association of Natural Rubber Producing Countries caloS ANRPC còęs sagoa အဖြစ် ဝင်ရောက်မှာကို ထောက်ခံရင်း အကြံပြု ဆွေးနွေးသွားမှာ ဖြစ်ပါတယ်။ Power Point သုံးစွဲခွင့် ပြုပါ။ နာယကကြီးခင်ဗျား။ မြန်မာနိုင်ငံအနေနဲ့ ၂၀၁၈ ထဲမှာ ဒီအသင်းထဲကိုဝင်မယ်ဆိုရင် စုစုပေါင်း ၉,၇၄၅ ဒေါ်လာ ထည့်ဝင်ရမယ်လို့ သိရပါတယ်။ ဒါပေမယ့် အသင်းရဲ့ Constitution ပါအပိုဒ် ရ အပိုဒ်ခွဲ(ဂ) အရဆိုရင် အသင်းဝင်ဖြစ်လာတဲ့အစိုးရဟာ ဘတ်ဂျက်နှစ်အတွက် ကျန်ရှိတဲ့ကာလအတွက်ကိုသာ အချိုးကျ ထည့်ဝင်ရမယ်လို့ ဖော်ပြထားပါတယ်။ အခုဝင်မယ်ဆိုရင်တောင် နှစ်ဝက်ကျော်နေပြီဖြစ်လို့ ဒီငွေရဲ့ တစ်ဝက်တောင် ထည့်စရာမလိုတော့ဘူးလို့ ကျွန်တော် သဘောပေါက်မိပါတယ်။ ဘာ့ကြောင့် တစ်နှစ်စာ အတွက်ပေးရသလဲဆိုတာကို ဝန်ကြီးဌာနအနေနဲ့ ရှင်းပြစေလိုပါတယ်။ ဒီအသင်းထဲက အဖွဲ့ဝင် ၁၂ နိုင်ငံရဲ့ ရော်ဘာထုတ်လုပ်မှုဟာ တစ်ကမ္ဘာလုံးရဲ့ ၉၀ ရာခိုင်နှုန်းရှိတာမို့ မြန်မာနိုင်ငံအနေနဲ့ ဒီအသင်းထဲပါဝင် လိုက်ခြင်းအားဖြင့် ခေတ်နောက်ကျနေတဲ့ ကျွန်တော်တို့နိုင်ငံရဲ့ ရော်ဘာစိုက်ပျိုးထုတ်လုပ်မှု၊ ရောင်းချမှု စနစ်အားလုံးဟာ ကမ္ဘာနဲ့ချိတ်ဆက်မိသွားမယ်လို့ ထင်ပါတယ်။ ဒါပေမယ့် ကျွန်တော်တို့နိုင်ငံအနေနဲ့ အသင်းထဲဝင်ရုံနဲ့ မြန်မာနိုင်ငံရဲ့ Rubber Industry ကြီးတစ်ခုလုံးကို ချက်ချင်းပြောင်းလဲသွားအောင် လုပ်နိုင်မှာမဟုတ်ပါဘူး။ အဖွဲ့ဝင်နိုင်ငံအနေနဲ့ ရရှိလာမယ့် အခွင့်အလမ်းကိုအသုံးချပြီး ကိုယ့်နိုင်ငံရဲ့ မဖွံ့ဖြိုး သေးတဲ့ ရော်ဘာဈေးကွက်ကို ကမ္ဘာနဲ့ ချိတ်ဆက်မိအောင် လုပ်နိုင်မယ့်နည်းလမ်းကို လက်မှတ်ရေးထိုးမယ့် ဝန်ကြီးဌာနအနေနဲ့ ရှာဖွေအသုံးချနိုင်ဖို့ အလွန်အရေးကြီးပါတယ်။ နာယကကြီးခင်ဗျား။ မြန်မာနိုင်ငံအနေနဲ့ ဒီအသင်းထဲဝင်ခြင်းအားဖြင့် အခုလို ကိုယ့်တစ်နိုင်ငံ တည်း စမ်းတဝါးဝါးသွားနေတာနဲ့စာရင် ပိုအကျိုးများမယ်လို့မြင်မိပါတယ်။ ဒီနေ့ကမ္ဘာ့ ရော်ဘာဈေးကျတဲ့ ဒဏ်ကို ANRPC ၁၂ နိုင်ငံက ရော်ဘာတောင်သူတွေ အကြီးအကျယ်ခံနေရပါတယ်။ ကမ္ဘာ့ရော်ဘာ အများဆုံးထွက်တဲ့ အိမ်နီးချင်းထိုင်းနိုင်ငံမှာ RSS 3 တစ်ပေါင်ကို မြန်မာငွေနဲ့ဆို ကျပ် ၈၀၀ ကျော် ပေါက်ဈေး ရှိပါတယ်။ ဒါကိုကူညီဖို့ အစိုးရက ရော်ဘာတောင်သူနဲ့ ရော်ဘာလုပ်ငန်းရှင်ကို ငွေထုတ်ချေးတဲ့နည်း၊ ဈေးကွက်က ရော်ဘာကို ဝယ်လှောင်တဲ့နည်း စတဲ့နည်းပေါင်းစုံ ထုတ်သုံးနေသလို တစ်ဖက်မှာလည်း ရော်ဘာဈေးပြန်တက်အောင် ထုတ်လုပ်လျှော့ချမှု နည်းလမ်းတွေကိုလည်း ငွေအလုံးအရင်းနဲ့သုံးပြီး ကြိုးစားနေပါတယ်။ ထိုင်းမှာ ရော်ဘာစိုက်ဧက ၄၅ သန်းကျော်ရှိပြီး အစေးထုတ် ဧက ၈ သန်းခွဲကျော်မှာ မြန်မာနိုင်ငံသား သိန်းသောင်းချီ အလုပ်လုပ်နေကြပါတယ်။ မနှစ်က နိုင်ငံခြားကို တန်ချိန် ၄ သန်းနီးပါး တင်ပို့ခဲ့ရာမှာ အမေရိကန်ဒေါ်လာ ၆ ဘီလီယံ ရရှိခဲ့ပါတယ်။ ရော်ဘာကျဈေးနဲ့တောင် ကျွန်တော်တို့ရဲ့ နိုင်ငံခြားကြွေးမြီပမာဏရဲ့ ထက်ဝက်ကို ရရှိနေတာကို မြင်တွေ့ရမှာ ဖြစ်ပါတယ်။ ထိုင်းရဲ့ အစေးလှီးဧရိယာ ၁၀ ပုံ ၁ ပုံ ကျော်ရှိတဲ့ ကျွန်တော်တို့ မြန်မာနိုင်ငံကိုကြည့်ရင် ရော်ဘာ တောင်သူတွေကို အစိုးရက ကူတာမရှိသလောက်ပါပဲ။ စပါးနဲ့ပဲတို့လို သီးနှံထုတ်လုပ်မှုအတွက် ကျပ် ဘီလီယံ ထောင်ချီကူညီခဲ့လို့ ၂၀၁၇-၂၀၁၈ ဆန်တင်ပို့မှုကနေ ဒေါ်လာသန်း ၇၀၀ ကျော် ရရှိခဲ့ပြီး စံချိန်သစ် တင်ခဲ့ပါတယ်။ ဒါပေမယ့် အစိုးရသတိမပြုမိတာက ဘာမှလောက်လောက်လားလား မကူညီခဲ့တဲ့ ရော်ဘာ ကနေ နိုင်ငံခြားဝင်ငွေ ဒေါ်လာ ၂၇၂ သန်း ရရှိခဲ့တာကိုပါပဲ။ ဒီနိုင်ငံမှာ ရော်ဘာလုပ်ငန်းကို မှီခိုပြီး ဘဝ ရပ်တည်နေသူတွေဟာ ၁ သန်းနီးပါး ရှိပါတယ်။ ရော်ဘာလုပ်ငန်းအတွက် လိုအပ်တဲ့အက်စစ် မျိုးကောင်း မျိုးသန့်၊ ဓာတ်မြေသြဇာတို့လို လုပ်ငန်းသုံးပစ္စည်းတွေ အဆင်ပြေအောင် ကူညီပေးရမှာဖြစ်သလို လုပ်ကွက်ငယ် တောင်သူတွေအတွက် နည်းပညာနဲ့ချေးငွေတွေ ကူညီထောက်ပံ့ ပေးဖို့လိုပါတယ်။ ဒါမှသာ ဒီမှာ ၁ ဧက ပေါင် ၇၀၀ လောက် ထွက်နေတဲ့ ရော်ဘာဟာ အခြားနိုင်ငံနည်းတူ ပေါင် ၁,၂၀၀ ကနေ ၂,၀၀၀ လောက်အထိ ထွက်ရှိလာပြီး ဝင်ငွေတိုးလာမှာဖြစ်သလို တစ်ဘက်ကလည်း လုပ်ငန်းလှည့်ပတ်ငွေရှိလာလို့ ဈေးပိုရတဲ့ အရည်အသွေးမီတဲ့ ရော်ဘာတွေထုတ်လုပ်နိုင်မှာ ဖြစ်ပါတယ်။ အခုတော့ အစိုးရကိုယ်တိုင်က ရော်ဘာခြံကျယ်ကြီးတွေကို နိုင်ငံဘဏ္ဍာနဲ့စိုက်။ ပြီးတော့ ခြံကို ကန်ထရိုက်စနစ်နဲ့ငှားစား လုပ်နေတာတွေဟာ နိုင်ငံနဲ့ ပြည်သူအတွက် အကျိုးရှိ မရှိ ပြန်လည်ဆန်းစစ်ဖို့ လိုနေပါပြီ။ အစိုးရဆိုတာ ကိုယ်တိုင်စီးပွားရေးလုပ်ဖို့ထက် စီးပွားလုပ်နေသူတွေရဲ့ အခက်အခဲကို ကူညီ ဖြေရှင်းပေးခြင်းကသာ တိုင်းပြည်ရဲ့ ကုန်ထုတ်စွမ်းအားစုကို ဖွံ့ဖြိုးတိုးတက်စေမှာ ဖြစ်ပါတယ်။ ဒီနိုင်ငံမှာ လုပ်ကွက်ငယ်တောင်သူတွေသာ များပါတယ်။ ငွေအရင်းမရှိတော့ လက်ထြဲာ ပိုကိုင်ရတဲ့ အဆင့်မီ ရော်ဘာအစား ဒီနေ့လှီးပြီး ၂ ရက်လောက်ဆို ငွေပေါ်တဲ့ အရည်အသွေးနိမ့် တစ်ပေါင် ၅၀၀ တန် ရော်ဘာအထူပြားများကိုသာ ထုတ်လုပ်ကြပါတယ်။ ဒီလိုအရည်အသွေးညံ့တဲ့ရော်ဘာကို ဝယ်မယ့်နိုင်ငံ မရှိတော့ အိမ်နီးချင်းတရုတ်နိုင်ငံက ကြိုက်ဈေးပေးဝယ်၊ ပြန်ပြုပြင်ပြီး သူ့နိုင်ငံကိုပြန်ပို့ပါတယ်။ ရော်ဘာ တစ်ဧကစိုက်ရင် ထိုင်းက ၂ ကျပ် ရနေချိန်မှာ မြန်မာက ၁ ကျပ် လောက်ပဲ ရတဲ့အခြေအနေဖြစ်ပါတယ်။ ဒီတော့ ခြံရှင်တွေက ဝင်ငွေနည်း။ လုပ်သားတွေက လုပ်ခတိုးတောင်း။ ခြံရှင်ကမပေးနိုင်။ အဲဒီတော့ လုပ်သား တွေက လုပ်ခပိုရတဲ့ ထိုင်းနိုင်ငံဘက်ကို ထွက်သွားနဲ့ မြန်မာနိုင်ငံရော်ဘာထုတ်လုပ်မှုရဲ့ ၅၀ ရာခိုင်နှုန်း ရှိတဲ့ ကျွန်တော်တို့ မွန်ပြည်နယ်ဘက်မှာ အစေးမလှီးနိုင်တဲ့ ခြံတွေရှိလာပါတယ်။ မြို့ကြီးတွေမှာ တစ်နေ့ ၅,၀၀၀ မရလို့ ဆန္ဒပြနေချိန်မှာ ကျွန်တော်တို့ဘက်ဆီမှာ တစ်နေ့ ၆,၀၀၀/၇,၀၀၀ ပေးရင်တောင် လုပ်သားရှာ မရပါဘူး။ အလုပ်အကိုင်ရှားပါးမှုရော လုပ်သားရှားပါးမှုပါ တစ်ပြိုင်တည်းဖြစ်နေတဲ့ ဒီနိုင်ငံ အင်မတန် ထူးဆန်းပါတယ်။ နောက်ဆုံးအနေနဲ့ အကြံပြုလိုတာက ANRPC အဖွဲ့ထဲကိုဝင်ပါ။ ရော်ဘာကနေ နိုင်ငံခြားငွေ အမြောက်အမြား ရှာဖွေရရှိနေတဲ့ အဖွဲ့ဝင်နိုင်ငံအစိုးရတွေရဲ့ လုပ်ထုံးလုပ်နည်းတွေ၊ လုပ်နည်းလုပ်ဟန် တွေကို ကြိုးစားလေ့လာပါ။ နှစ်စဉ်ထည့်ရမယ့် အသင်းဝင်ကြေးကို ကိုယ့်နိုင်ငံ နိုင်ငံခြားဝင်ငွေတိုးဖို့အတွက် အကျိုးရှိအောင်အားထုတ်လုပ်ဆောင်ပေးပါလို့ တိုက်တွန်းရင်း နိဂုံးချုပ်ပါတယ်။ အားလုံး ကျေးဇူးတင် ပါတယ်။</speech>
<speech type="speaker">ဦးနေကျော် ဒဂုံမြို့သစ်(အရှေ့ပိုင်း)မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1132">ဦးနေကျော်ဒဂုံမြို့သစ်(အရှေ့ပိုင်း)မဲဆန္ဒနယ်၊ ရန်ကုန်တိုင်းဒေသကြီး </mp>ပြည်ထောင်စု လွှတ်တော် နာယကကြီးနှင့်တကွ အားလုံးမင်္ဂလာပါ။ ကျွန်တော်ကတော့ ရန်ကုန်တိုင်းဒေသကြီး ဒဂုံမြို့သစ် (အရှေ့ပိုင်း)မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးနေကျော်ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ နိုင်ငံတော်သမ္မတထံမှ ပေးပို့ ထားသော သဘာဝရော်ဘာထုတ်လုပ်သောနိုင်ငံများအသင်း ANRPC သို့ ဝင်ရောက်ရန်နှင့် နှစ်စဉ်ကြေး ထည့်ဝင်ရန်ကိစ္စတို့နှင့်စပ်လျဉ်းပြီး ထောက်ခံဆွေးနွေးသွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျာ။ အာဆီယံ ရ နိုင်ငံပါဝင်ပြီး အခြားသဘာဝရော်ဘာ ထုတ်လုပ်တဲ့ နိုင်ငံ ၅ နိုင်ငံ ပါဝင်တဲ့ အဖွဲ့ဝင် ၁၂ နိုင်ငံနှင့် ဖွဲ့စည်းထားတဲ့ ANRPC အသင်းကြီးဟာ ကမ္ဘာ့သဘာဝရော်ဘာလုပ်ငန်းဆိုင်ရာ သတင်းအချက်အလက်များ စုစည်းထားတဲ့ အရင်းအမြစ်ဌာန တစ်ခုဖြစ်တဲ့အပြင် အစိုးရများအချင်းချင်း ရော်ဘာလုပ်ငန်းဆိုင်ရာ ဆန်းစစ်ခြင်းနှင့် မူဝါဒများချမှတ် ရေးဆွဲနေတဲ့ အဖွဲ့အစည်းတစ်ခု ဖြစ်ပါတယ်။ လေးစာအပ်ပါသော နာယကကြီးခင်ဗျာ။ မြန်မာနိုင်ငံအတွင်းမှာ ကရင်ပြည်နယ်၊ မွန်ပြည်နယ်၊ တနင်္သာရီတိုင်း၊ ရန်ကုန်တိုင်း၊ ဧရာဝတီတိုင်းနှင့် ပဲခူးတိုင်းဒေသကြီးတွေမှာသာ ရော်ဘာစိုက်ပျိုး ထုတ်လုပ်ခြင်းကို တွေ့ရပါတယ်။ လက်ရှိအခြေအနေမှာလည်း မြန်မာ့ရော်ဘာအထွက်နှုန်းအဆင့်ဟာ အခြားရော်ဘာထွက် တိုင်းပြည်တွေရဲ့ ထက်ဝက်မျှသာရှိနေတာကို လေ့လာတွေ့ရှိရပါတယ်။ မြန်မာ့ရော်ဘာ စိုက်ပျိုးသူတွေဟာ နှစ်တစ်နှစ်မှာ တစ်ဧကလျှင် အနည်းဆုံးပေါင် ၅၀၀ မှ အများဆုံးပေါင် ၁,၀၀၀ လောက် သာထွက်တဲ့မျိုးတွေကို အသုံးပြုကြတဲ့အတွက် တစ်နှစ်ကို ရော်ဘာပျှမ်းမျှအထွက်နှုန်း ပေါင် ၇၀၀ လောက် သာထွက်ရှိပါတယ်။ တချို့ရော်ဘာစိုက်ခင်းတွေက အောင်မြင်ကြသော်လည်း တချို့ကအောင်မြင်မှုမရရှိဘဲ ထင်းအဖြစ် အဆုံးသတ်ခဲ့ရတဲ့ ဖြစ်စဉ်တွေလည်း ရှိခဲ့တာတွေ့ရပါတယ်။ ဒါတွေဟာမျိုးအမှားတွေကို သုံးကြလို့လား၊ နည်းစနစ်လိုအပ်ချက်ကြောင့်လား ဆိုတာတွေသိနိုင်ဖို့ အခွင့်အရေးတွေဟာ အခုအခါ ANRPC ကို ဝင်ရောက်ခဲ့ရင် မှန်ကန်စွာသိလာနိုင်မှာ ဖြစ်ပါတယ်။ ဒါ့အပြင် အထွက်နှုန်းနှင့် အရည်အသွေး ကောင်းမွန်စွာရှိလာမည့် နည်းစနစ်တွေကိုလည်း မြန်ဆန်စွာ သိလာနိုင်မှာဖြစ်ပါတယ်။ လေးစားအပ်ပါသော နာယကကြီးခင်ဗျာ။ ANRPC အသင်းသို့ မြန်မာနိုင်ငံမှ ဝင်ရောက်ခဲ့ပြီး နောက် ၎င်းအသင်းရဲ့ ဆွေးနွေးပွဲတွေကို အိမ်ရှင်အဖြစ်လက်ခံကျင်းပချိန်မှာ ဈေးကွက်အခြေအနေနဲ့ ရော်ဘာထုတ်လုပ်သူများနှင့် ရင်းနှီးသူများအား စွဲဆောင်နိုင်မယ့်အခွင့်အလမ်းများ ရှိလာနိုင်မည်ဆိုတာ မှန်သော်လည်း ရော်ဘာထုတ်လုပ်မှု အရည်အသွေးကောင်းဖို့ အဓိကလိုအပ်ပါတယ်။ ကောင်းမှသာ ဈေးကောင်းရကြမှာဖြစ်ပါတယ်။ ရော်ဘာဈေးနှုန်းနှင့်ပတ်သက်ပြီး တင်ပြရမည်ဆိုရင် မြန်မာနိုင်ငံမှာ RSS 3 နှင့် RSS 1 အဓိက ထုတ်လုပ်သော်လည်း အများဆုံးကတော့ RSS 3 တင်ပို့ ကြတာများပါတယ်။ မြန်မာနိုင်ငံကနေပြီးတော့ စုစုပေါင်းထုတ်လုပ်တဲ့ ရော်ဘာရဲ့ ၇၀ ရာခိုင်နှုန်းခန့်ကို ရော်ဘာ ဝယ်လက်အကြီးဆုံးဖြစ်တဲ့ တရုတ်နိုင်ငံကို တင်ပို့တယ်လို့လည်း သိရပါတယ်။ အာဆီယံနိုင်ငံ များထဲက ထိုင်းရော်ဘာထုတ်လုပ်သူတွေဟာ ရော်ဘာတစ်ပေါင်ကို ၉၅၀ ကနေ အမြင့်ဆုံး ၉၉၀ ကျပ် အတွင်း ဈေးရရှိနေချိန်မှာ မြန်မာ့ရော်ဘာထုတ်လုပ်သူတွေဟာ ရော်ဘာတစ်ပေါင်ကို ၇၃၀ ကနေ အမြင့်ဆုံး ၈၅၀ အတွင်း သာရရှိကြောင်း ၂၀၁၈ ခုနှစ်၊ ဇူလိုင်လ ၁၂ ရက်နေ့ ဈေးနှုန်းအရ သိရပါတယ်။ လေးစားရပါသော နာယကကြီးခင်ဗျာ။ နိုင်ငံတော်ရဲ့ အမျိုးသားမဟာဗျူဟာပို့ကုန်ထဲမှာ ရော်ဘာဟာ ဦးစားပေးထွက်ကုန်အဖြစ် ပါဝင်နေသော်လည်း မြန်မာ့ရော်ဘာထုတ်လုပ်မှုအဆင့်ဟာ ဖြစ်သင့်တာထက် များစွာနိမ့်နေသေးတဲ့ အဆင့်မှာရှိနေပါတယ်။ အဲဒီအတွက် ANRPC အသင်းကြီးကို မဖြစ်မနေဝင်ရောက် သင့်ပါတယ်။ ဝင်ရောက်ဖို့အတွက်လည်း စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ စိုက်ပျိုးရေး ဦးစီးဌာနရဲ့ ၂၀၁၈ ပထမ ၆ လပတ်ရန်ပုံငွေထဲမှာ အသင်းအတွက် ထည့်ဝင်ရမည့်ငွေ စုစုပေါင်း အမေရိကန်ဒေါ်လာ ၉,၇၄၅ ထည့်သွင်းလျာထားပြီး ဖြစ်တယ်လို့လည်းသိရပါတယ်။ ပြောချင်တာ ကတော့ အသင်းဝင်လိုက်ရုံနှင့်တော့ မဟာဗျူဟာပို့ကုန်အဆင့်မီ ဖြစ်တည်လာမှာ မဟုတ်သေးပါဘူး။ ပထမဆုံး ရော်ဘာအရည်အသွေး အဆင့်မီဖို့လိုပါတယ်။ အဲဒီလို့အဆင့်မီဖို့အတွက် ထုတ်လုပ်မှုအပိုင်းမှာ မှိုင်းရုံတည်ဆောက်ခြင်း၊ နည်းပညာကျွမ်းကျင်မှု၊ အလုပ်သမားနည်းနည်းနှင့် သက်တောင့်သက်သာ လုပ်ကိုင်ဆောင်ရွက်နိုင်ရေး စတဲ့လိုအပ်ချက်များကိုလည်း အားလုံးပူးပေါင်း စီမံဆောက်ရွက်ကြဖို့ လိုအပ် ပါတယ်။ ရော်ဘာလုပ်ငန်းတိုးတက်ဖို့အတွက် စိုက်ပျိုးရေးပညာရှင်များ၊ စိုက်ပျိုးသူများ၊ ခြံလုပ်ငန်းရှင် များ၊ စိုက်ပျိုးရေးအလုပ်သမားများသာမက တခြားနယ်ပယ်မှ ပညာရှင်များ၊ ဘဏ်လုပ်ငန်းရှင်များ၊ စီးပွားရေးသမားများ၊ ကုန်သည်ကြီးများ စသည်ဖြင့် အားလုံးစိတ်ဝင်တစား ပူးပေါင်းပါဝင်လုပ်ဆောင်ကြဖို့ လိုအပ်ပါတယ်။ ထုတ်လုပ်မှုအပိုင်းမှာဆိုရင်လည်း အင်ဂျင်နီယာနှင့် ဓာတုဗေဒပညာရှင်များပါဝင်လုပ်ဆောင် ကြဖို့ အထူးလိုအပ်ပါတယ်။ ဒါကြောင့်လည်း နိုင်ငံတော်မှ အခွင့်အလမ်းကောင်းတွေကိုလည်း ဖန်တီးပေးဖို့ လိုအပ်ပါတယ်။ လေးစားအပ်ပါသော နာယကကြီးခင်ဗျား။ ANRPC သို့ မြန်မာနိုင်ငံမှ ဝင်ရောက်ခဲ့ပါက ရော်ဘာ ဈေးကွက် လေ့လာဆန်းစစ်ခြင်းနှင့် သုတေသနဆိုင်ရာသင်တန်းတွေမှာ အခမဲ့တက်ရောက်ခွင့်ရရှိစေမှာ ဖြစ်ပါတယ်။ ဒါ့အပြင် ရော်ဘာလုပ်ခြင်း၊ ရော်ဘာထုတ်လုပ်ခြင်း၊ အသုံးပြုခြင်းဆိုင်ရာ သတင်းအချက် အလက်တွေကိုလည်း မှန်ကန်စွာ၊ မြန်ဆန်စွာ သိလာနိုင်မှာဖြစ်ပြီး ရော်ဘာစိုက်ပျိုးထုတ်လုပ်မှု၊ တင်ပို့မှု၊ ဖွံ့ဖြိုးတိုးတက်ရေးများ ကောင်းမွန်စွာ အထောက်အကူဖြစ်စေမယ့်၊ နိုင်ငံ့အတွက်လည်း များစွာအကျိုး ရှိလာမှာဖြစ်တဲ့အတွက် ANRPC အသင်းကို ဝင်ရောက်ခြင်းနှင့်ပတ်သက်၍ နိုင်ငံတော်သမ္မတမှ ပေးပို့ ထားသော သဘာဝရော်ဘာထုတ်လုပ်သည့် နိုင်ငံများအသင်းသို့ ဝင်ရောက်ရန်နှင့် နှစ်စဉ်ကြေးထည့်ဝင်ရန် ကိစ္စတို့နှင့်စပ်လျဉ်းပြီး ပြည်ထောင်စုလွှတ်တော်ကြီးမှ အတည်ပြုပေးသင့်ပါကြောင်း ထောက်ခံဆွေးနွေး တင်ပြလိုက်ရပါတယ်။ အားလုံးကို ကျေးဇူးအများကြီးတင်ပါတယ်။</speech>
<speech type="speaker">ဦးကင်းရှိန် တနင်္သာရီတိုင်းဒေသကြီး မဲဆန္ဒနယ်အမှတ်(၉) ဆွေးနွေးဖို့ဖြစ်ပါတယ်။</speech>
<speech><mp id="986">ဦးကင်းရှိန်(မဲဆန္ဒနယ်အမှတ်-၉၊ တနင်္သာရီတိုင်းဒေသကြီး)</mp>လေးစားရပါသော ပြည်ထောင်စုလွှတ်တော် နာယကကြီးနှင့်တကွ အမျိုးသားလွှတ်တော်ဥက္ကဋ္ဌကြီး၊ ပြည်ထောင်စုလွှတ်တော် ကိုယ်စားလှယ်များ၊ ပြည်ထောင်စုဝန်ကြီးများနှင့် ဧည့်သည်တော်များအားလုံး မင်္ဂလာပါခင်ဗျာ။ ကျွန်တော် ကတော့ တနင်္သာရီတိုင်းမဲဆန္ဒနယ်အမှတ်(၉) အမျိုးသားလွှတ်တော်ကိုယ်စားလှယ် ဦးကင်းရှိန် ဖြစ်ပါတယ်။ ကျွန်တော် နိုင်ငံတော်သမ္မတထံမှပေးပို့ထားသော သဘာဝရော်ဘာထုတ်လုပ်သော နိုင်ငံများအသင်းသို့ ဝင်ရောက်ရန်နှင့် နှစ်စဉ်ကြေးထည့်ဝင်ရန် ကိစ္စနှင့်ပတ်သက်ပြီး ထောက်ခံဆွေးနွေးသွားမှာပါ။ မလေးရှား နိုင်ငံ ကွာလာလမ်ပူမြို့မှ ၁၉၇၀ ကစတင်တည်ထောင်ထားတဲ့ သဘာဝရော်ဘာထုတ်လုပ်သော နိုင်ငံများ အသင်း(ANRPC)ဟာ ကျွန်တော်တို့နိုင်ငံအတွက် တကယ့်ကိုလိုအပ်ချက် ဖြစ်ပါတယ်ခင်ဗျာ။ ဘာဖြစ် လို့လဲဆိုရင် အသင်းရဲ့ ရည်ရွယ်ချက်များမှာ သဘာဝရော်ဘာနှင့် သက်ဆိုင်သည့် ထုတ်လုပ်ခြင်းသည် ဈေးကွက်တင်ပို့ခြင်း၊ ပူးပေါင်းညှိနှိုင်းမှုများပေါ်ပေါက်စေရန်၊ အဖွဲ့ဝင်နိုင်ငံများအကြား နည်းပညာ ပူးပေါင်းဆောင်ရွက်မှုနည်းပေးရန်၊ သဘာဝရော်ဘာအတွက် အခကြေးငွေနှင့် တည်ငြိမ်သောဈေးနှုန်း များဖြစ်ပေါ်စေရန်၊ သဘာဝရော်ဘာထုတ်လုပ်မှုကို ထိခိုက်စေသော ကိစ္စရပ်များနှင့်စပ်လျဉ်း၍ တိုးတက် အောင်မြင်မြှင့်တင်ခြင်း ပူးပေါင်းဆောင်ရွက်ရန်ဆိုတဲ့ အချက်တွေပါပါတယ်ခင်ဗျာ။ ကျွန်တော်တို့အတွက် တကယ့်ကို လိုအပ်ချက်များပဲဖြစ်ပါတယ်။ ကျွန်တော်တို့နိုင်ငံဟာ ဘယ်လိုဖြစ်နေလဲဆိုရင် ရော်ဘာထုတ်ချင်တဲ့ သူတွေ ထုတ်ချင်သလိုထုတ် အဆင်ပြေသလို ထုတ်နေကြပါတယ်။ ပူးပေါင်းမှုဆိုတာလည်း မရှိပါဘူး ခင်ဗျာ။ ဈေးကွက်ကလည်း ဖြစ်ချင်သလိုဖြစ်နေပါတယ်။ ပွဲစားတွေခေါ်တဲ့ဈေး အရင်ကဆိုရင် ကျွန်တော်တို့ အစိုးရအဝယ်ဒိုင် ဝယ်ပေးပါတယ်ခင်ဗျာ။ အခု အစိုးရအဝယ်ဒိုင်လည်း မရှိတော့ဘူးခင်ဗျာ။ လေးစားရပါသော နာယကကြီးခင်ဗျာ။ ကျွန်တော်တို့ တနင်္သာရီတိုင်းမှာ ရော်ဘာကို ကော်ပတ်လို့ ပြောပါတယ်ခင်ဗျာ။ ရော်ဘာကြက်ပေါင်စေးဆိုရင် တော်တော်များများလူတွေ မသိပါဘူးခင်ဗျာ။ ကော်ပတ် ဆိုမှ အားလုံးသိပါတယ်။ ကျွန်တော်တို့တိုင်းမှာ ရော်ဘာစိုက်ဧက ၃၄၇,၄၈ရ ဧက ရှိပါတယ်။ သုံးသိန်းခွဲ ရှိတာပါခင်ဗျ။ အစေးခြစ်နေတဲ့ဧက ကျွန်တော်တို့ဆီမှာ ၁၄၄,၁၄ရ ဧက၊ တစ်သိန်းခွဲလောက် ရှိပါတယ် ခင်ဗျ။ တစ်နှစ်ကို ကော်ပတ်ပေါင်ပေါင်း သိန်း ၉၀၀ လောက်ထွက်ပါတယ်ခင်ဗျ။ လေးစားအပ်ပါသော နာယကကြီးခင်ဗျာ။ ကျွန်တော်တို့ ပုလောမြို့တစ်မြို့တည်းမှာကို စိုက်ဧက ပေါင်း ၄၅,၀၀၀ လောက်ရှိပါတယ်။ အစေးခြစ်နေတာကတော့ ၃ သောင်းကျော်ကျော်လောက် ရှိပါတယ် ခင်ဗျ။ ဒါပေမဲ့ ကျွန်တော်တို့မှာ အလုပ်သမား၊ ရော်ဘာဈေးအခက်အခဲကြောင့် ဘယ်လိုလုပ်ရလဲဆိုရင် ရော်ဘာအလုပ်သမားကို ရော်ဘာခြံရှင်က ၄၀ ရာခိုင်နှုန်း၊ ၆၀ ရာခိုင်နှုန်း အဲဒီလိုခွဲပြီးတော့ ပေးရပါတယ် ခင်ဗျ။ ဥပမာ ရော်ဘာဈေး ဈေးတက်လာရင် ၄၀ ရာခိုင်နှုန်း၊ ၆၀ ရာခိုင်နှုန်း၊ တကယ်လို့ ရော်ဘာဈေး နည်းနည်းကျလာရင် ၅၀ ရာခိုင်နှုန်း ၅၀ ရာခိုင်နှုန်း အဲဒီလိုပေးရပါတယ်ခင်ဗျ။ အဲဒီတော့ ကျွန်တော်တို့မှာ ရော်ဘာထုတ်ယူဖို့က တော်တော်ကို အခက်အခဲဖြစ်ပါတယ်။ ရော်ဘာခြစ်ဖို့က တော်တော်ကို အဆင်မပြေ ဖြစ်ပါတယ်ခင်ဗျ။ အစိုးရဌာနကတော့ ရော်ဘာဧက ကျွန်တော်တို့ ပုလောမှာ ဧက ၁ ထောင်ကျော်လောက် ရှိပါတယ်။ အဲဒါကို အချို့ အနှစ် ၂၀ လောက် ပြည်သူတွေကို ငှားထားတာရှိပါတယ်။ တကယ် အစိုးရ ထုတ်နေတာတော့ ၁၇၅ ဧကပဲ ရှိပါတယ်ခင်ဗျ။ မလေးရှားနိုင်ငံ ကွာလာလမ်ပူမြို့မှာ ဖွဲ့ထားတဲ့ ANRPC အဖွဲ့က ကျွန်တော်တို့ အကျိုးကျေးဇူး (၁၀)ချက် ရှိပါတယ်ခင်ဗျ။ အဲဒီအကျိုးကျေးဇူး (၁၀)ချက်က ကမ္ဘာ့ ရော်ဘာထုတ်လုပ်မှုနှင့် မြန်မာ့ရော်ဘာထုတ်လုပ်မှု ယှဉ်တွဲလက်လှမ်းနိုင်ခြင်း၊ အထွက်နှုန်းနှင့် အရည် အသွေး ကောင်းမွန်သော ရော်ဘာစိုက်ပျိုးမှု ထုတ်လုပ်နည်းစနစ်များကို အခမဲ့လေ့လာသင်ကြားခွင့် ရရှိခြင်း၊ တစ်နှစ်လျှင် အနည်းဆုံးနှစ်ကြိမ် ANRPC မှ ကြီးမှူးပြုလုပ်တဲ့ ရော်ဘာစိုက်ခင်းများ၊ စက်ရုံများ၊ ပျိုးခင်းများကို သွားရောက်လေ့လာသည့် ခရီးများတွင် ပါဝင်ခွင့်ရရှိမည်ဖြစ်သည့်အပြင် အဖွဲ့ဝင် နိုင်ငံများအကြားရှိ တောင်သူများ လုပ်ကိုင်ဆောင်ရွက်နေသည့် ရော်ဘာဈေးကွက်လည်ပတ်မှု အခြေ အနေများကို သိရှိနိုင်ခြင်းနှင့် ရော်ဘာလုပ်ငန်းတွင် ဆက်စပ်ပတ်သက်သူများ အပြန်အလှန် ဆွေးနွေး နိုင်မည့် အခွင့်အရေးများရရှိနိုင်ခြင်း၊ လုပ်ကွက်ငယ်ရော်ဘာ စိုက်ပျိုးထုတ်လုပ်သူများ၏ အောင်မြင် နေသော လုပ်ငန်းစဉ်များနှင့် နည်းဗျူဟာများကို လေ့လာခွင့်ရရှိခြင်း၊ နှစ်စဉ် ANRPC ကြီးမှူးပြုလုပ် သော ရော်ဘာဈေးကွက် လေ့လာဆန်းစစ်ခြင်းနှင့် သုတေသနဆိုင်ရာ သင်တန်းများတွင် တာဝန်ရှိသူ များအား အခမဲ့တက်ရောက်ခွင့်ရရှိစေခြင်း၊ ANRPC အဖွဲ့ဝင်နိုင်ငံများ၏ ရော်ဘာတင်ပို့မှုနှင့် ဈေးကွက် အခြေအနေတို့ကို သိရှိနိုင်ပြီး မိမိနိုင်ငံ၏ ရော်ဘာတင်ပို့မှုသိမြင်ရန် အခွင့်အလမ်းရရှိနိုင်ခြင်း၊ အသင်းဝင် နိုင်ငံများ၏ ရော်ဘာထုတ်လုပ်ခြင်းနှင့် အသုံးပြုခြင်းဆိုင်ရာ သတင်းအချက်အလက်များ မှန်မှန်နှင့် မြန်မြန် ရရှိသိရှိနိုင်ခြင်း၊ ကမ္ဘာ့ရော်ဘာလုပ်ငန်းဆိုင်ရာမူဝါဒများ အစီအစဉ်ကို လေ့လာသိရှိနိုင်ခြင်း၊ ANRPC Forum ညီလာခံတက်ရောက်ခြင်း၊ အဓိကရော်ဘာရောင်းဝယ်သူများ ထုတ်လုပ်ခြင်း၊ ထိတွေ့ဆက်ဆံခွင့်ရရှိခြင်း၊ ANRPC ဆွေးနွေးပွဲများ အိမ်ရှင်အဖြစ် လက်ခံကျင်းပခြင်း၊ ရော်ဘာထုတ်လုပ်သူများ၊ ရင်းနှီးမြှုပ်နှံသူ များအား ဆွဲဆောင်နိုင်ရန် အခွင့်အလမ်းများရမယ်ဆိုရင် ကျွန်တော်တို့အတွက် တကယ်ကို အကျိုးရှိမှာ ဖြစ်ပါတယ်ခင်ဗျ။ ဒါကြောင့် အမြန်ဆုံးဝင်ပါလို့ ထောက်ခံဆွေးနွေးရင်း နိဂုံးချုပ်ပါတယ် ခင်ဗျ။ အားလုံး ကျေးဇူးတင်ပါတယ်ခင်ဗျ။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ အစည်းအဝေးကို မိနစ် ၃၀ ခန့် ခေတ္တရပ်နားပါ့မယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျာ။</speech>
<speech type="mc">အားလုံးပဲ ထွက်ခွာနိုင်ကြပါပြီခင်ဗျာ။</speech>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များ ခင်ဗျား။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<speech type="speaker">ဦးခင်ချို၊ လှိုင်းဘွဲမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="255">ဦးခင်ချို (လှိုင်းဘွဲမဲဆန္ဒနယ်၊ ကရင်ပြည်နယ်)</mp>အားလုံးမင်္ဂလာပါ။ ကျွန်တော်ကတော့ ကရင်ပြည်နယ်၊ လှိုင်းဘွဲမဲဆန္ဒနယ်မှ ပြည်ထောင်စုလွှတ်တော်ကိုယ်စားလှယ် ဦးခင်ချို ဖြစ်ပါတယ်။ ကျွန်တော် ဆွေးနွေးတင်ပြမယ့် အကြောင်းအရာက သဘာဝရော်ဘာထုတ်လုပ်တဲ့ နိုင်ငံများအသင်းကို ဝင်ရောက်ရေးနှင့် နှစ်စဉ်ကြေးထည့်ဝင်ရေးကိစ္စနဲ့ပတ်သက်ပြီးတော့ ဆွေးနွေးထောက်ခံ တင်ပြမှာ ဖြစ်ပါတယ်။ ANRPC လို့ခေါ်တဲ့ မလေးရှားနိုင်ငံ၊ ကွာလာလမ်ပူမှာ ရုံးဖွင့်လှစ်ပြီးတော့ ၁၉၇၀ ခုနှစ်က စတင်တည်ထောင်လာတဲ့ အရှေ့တောင်အာရှ ၁၀ နိုင်ငံမှာ မြန်မာ၊ ဘရူနိုင်းနဲ့ အရှေ့တီမော ၃ နိုင်ငံက လွဲပြီးတော့ ကျန် ရ နိုင်ငံနဲ့ သီရိလင်္ကာ၊ အိန္ဒိယ၊ တရုတ်၊ နယူးဂီနီနဲ့ ဘင်္ဂလားဒေ့ရှ် ၅ နိုင်ငံပါဝင်တဲ့ ၁၂ နိုင်ငံနဲ့ ဖွဲ့စည်းထားတဲ့ အဖွဲ့အစည်းဖြစ်ကြောင်း သိရပါတယ်။ ရည်ရွယ်ချက်က ရော်ဘာထုတ်လုပ်မှုနဲ့ ရောင်းဝယ်မှုကိစ္စတွေ နည်းပညာပူးပေါင်းဆောင်ရွက်ရေး၊ ဈေးနှုန်းကောင်းမွန်တည်ငြိမ်ရေး၊ သဘာဝ ရော်ဘာလုပ်ငန်းထိခိုက်မှု ပူးပေါင်းဆောင်ရွက်ရေးအတွက် ရည်ရွယ်ဖွဲ့စည်းထားတာဖြစ်ပြီးတော့ မြန်မာ နိုင်ငံအနေနဲ့ အဖွဲ့ဝင်ခြင်းအားဖြင့် ရော်ဘာထုတ်လုပ်မှု၊ အထွက်နှုန်း၊ အရည်အသွေး၊ စိုက်ပျိုးထုတ်လုပ်မှု နည်းပညာ၊ နည်းဗျူဟာ၊ ဈေးကွက်မူဝါဒနဲ့ ရင်းနှီးမြှုပ်နှံမှုပိုင်းဆိုင်ရာတွေမှာ အခွင့်အလမ်း ပိုမိုတိုးတက် ရရှိလာနိုင်မှာဖြစ်ပြီးတော့ အသင်းဝင်ရောက်မယ်ဆိုရင် နှစ်စဉ်ကြေးအဖြစ်နဲ့ ၂၀၁၈ ခုနှစ်မှာ အခြေခံ အသင်းဝင်ကြေးအဖြစ် USD ၅,၀၀၀နဲ့ ရော်ဘာထုတ်လုပ်မှုအချိုးအရ USD ၄,၇၄၅၊ စုစုပေါင်း USD ၉၇၄၅ ထည့်ဝင်ရမှာဖြစ်ပြီးတော့ ဒီငွေအတွက်ကို ၂၀၁၈ ခုနှစ်၊ ၆ လ ရသုံးမှန်းခြေငွေစာရင်းမှာ ထည့်သွင်း လျာထားပြီးဖြစ်ကြောင်းလည်း သိရပါတယ်။ ထည့်ဝင်ငွေမှာ ရော်ဘာထုတ်လုပ်မှုအချိုးဖြစ်တဲ့ ထည့်ဝင်မှုနဲ့ ပတ်သက်လို့ ရော်ဘာထုတ်လုပ်ရမယ့်အချိုးနဲ့ ထည့်ဝင်ရမယ့်နှုန်းထားကို ရှင်းလင်းတင်ပြသင့်ကြောင်း အကြံပြုလိုပါတယ်။ ဘဏ္ဍာရေးဆိုင်ရာ လိုက်နာရမယ့်စည်းမျဉ်းတွေအရ အသင်းဝင်ကြေးကို ဘတ်ဂျက် မလုံလောက် ဘူးဆိုရင် ရော်ဘာထုတ်လုပ်မှုအချိုးအရ ဘတ်ဂျက်နှစ်မတိုင်မီ ၂ နှစ် ကြိုပြီးတော့ ပြက္ခဒိန်နှစ်အတွင်း ထည့်ဝင်ရမှာဖြစ်ပြီးတော့ ၂ နှစ်ဆက်တိုက် အကြွေးကျန်မယ်ဆိုလို့ရှိရင် အသင်းဝင်က ခံစားခွင့်ရှိတဲ့ အခွင့်အရေးတွေကို အကြွေးမကျေမီအထိ ရပ်ဆိုင်းခံထားရမှာဖြစ်ကြောင်း သိရပါတယ်။ ရော်ဘာကို ရွှေဖြူလို့ တင်စားခေါ်ဝေါ်ကြပါတယ်။ မြန်မာနိုင်ငံမှာ ယခင်က မွန်ပြည်နယ်နဲ့ တနင်္သာရီတိုင်းမှာပဲ အများဆုံးစိုက်ပျိုးကြတာတွေ့ရပြီးတော့ ၂၀၀၆ ခုနှစ်ကစပြီး နောက်ပိုင်းမှာ မြေလွပ်မြေလပ် သစ်တော မြေတွေမှာ နိုင်ငံသားနဲ့ လုပ်ငန်းရှင်များကို ရော်ဘာစိုက်ပျိုးထုတ်လုပ်နိုင်ဖို့အတွက် ကယား၊ ချင်းနဲ့ မကွေးက လွဲပြီးတော့ ကျန်ပြည်နယ်နဲ့ တိုင်းဒေသကြီး ၁၁ ခုမှာ ၂၀၁၆ ခုနှစ် ဇွန်လထိ သစ်တော ဧရိယာ ၁၆၀,၀၀၀ ကျော် ခွင့်ပြုထားကြောင်း သိရပါတယ်။ သစ်တောမြေမှာ ရော်ဘာအပါအဝင် ဆီအုန်း၊ သစ်မာမျိုးတွေကို စိုက်ပျိုးခွင့်ပြုထားတယ်။ သစ်တောမြေဧက ၇၈၀,၀၀၀ ကျော်ရှိတဲ့နေရာမှာ တကယ် စိုက်တာဧက ၂ သိန်းကျော်လောက်ပဲရှိပြီးတော့ ပြန်သိမ်းရတဲ့ ဧကက ၅၇၀,၀၀၀ ကျော်လောက်ရှိတာ ဖြစ်ကြောင်း ပြည်ထောင်စုဝန်ကြီးရဲ့ ဖြေကြားချက်အရသိရပါတယ်။ ရော်ဘာစိုက်ဧက ခွင့်ပြုထားတာ ကလည်းပဲ ဒီထဲမှာ လျော့နည်းသွားမယ်ဖြစ်ကြောင်း သိရပါတယ်။ ၂၀၁၄-၂၀၁၅ ထိ ရော်ဘာစိုက်ပျိုးမှု အနေနဲ့ မွန်၊ တနင်္သာရီ၊ ကရင်၊ ပဲခူး၊ ရှမ်းမှာ အများဆုံးစိုက်ပြီးတော့ ချင်းမှာ ၉ ဧက၊ ကယားမှာ ၃၆ ဧကနဲ့ မကွေးမှာ ၈၀ ဧကလောက်ပဲ စိုက်ပျိုး ကြောင်း သိရပါတယ်။ ၁ ဧကအထွက်နှုန်းအနေနဲ့ မွန်မှာ ၇၃၀.၆၅ ပေါင်နဲ့ အများဆုံးထွက်ပြီးတော့ စစ်ကိုင်းမှာတော့ ၄၂၄.၁၂ ပေါင်နှုန်းနဲ့ အနည်းဆုံးထွက်ရှိ ပြီးတော့ မြန်မာ့ရော်ဘာဟာ အရည်အသွေးနိမ့်ပြီးတော့ ပြည်တွင်းအသုံးပြုမှုက ရော်ဘာအထွက်ရဲ့ ၈ ရာခိုင်နှုန်းလောက်ပဲရှိပြီးတော့ ၇၀ ရာခိုင်နှုန်းက တရုတ်နိုင်ငံကို အများဆုံး တင်ပို့နေရကြောင်းနှင့် ပြီးတော့ ပျမ်းမျှ ၁ တန်ကို USD ၃၀၀ ကနေ ၄၀၀ ကြားလောက်ပဲ ရရှိကြောင်းသိရပါတယ်။ Export တင်ပို့မှုအနေနဲ့ ၂၀၀၅ ကနေ ၂၀၁၅ ထိ ကာလအတွင်းမှာ သုတေသနပြုချက်အရ ၂၀၀၈၂၀၀၉ မှာ မက်ထရစ်တန် ၄၀.၀၇၀ ကို US$ ၇.၃ သန်းရရှိပြီးတော့ မက်ထရစ် ၁ တန်မှာ USD ၀.၁၈ သန်းနဲ့ အနည်းဆုံး ဈေးနှုန်းအနည်းဆုံးနဲ့ တင်ပို့နိုင်တာကို တွေ့ရပြီးတော့ ၂၀၁၂-၂၀၁၃ မှာ ၈၆.၈၁၁ မက်ထရစ်တန် တင်ပို့ပြီးတော့ USD ၂၆၅.၂၆ သန်းနဲ့ မက်ထရစ်တစ်တန်ကို USD ၃.၀၅၃ သန်းနဲ့ ဈေးအမြင့်ဆုံး အရေအတွက်အများဆုံး တင်ပို့နိုင်ကြောင်း သိရပါတယ်။ ရော်ဘာကုန်ကြမ်းဈေးနှုန်းဟာ ပြည်ပဝယ်လက်တွေရဲ့ လက်ထဲမှာပဲရှိလို့ ပြည်တွင်းရော်ဘာထုတ်လုပ်သူတွေအတွက် အကျိုးမရှိဘဲနဲ့ မျှော်မှန်းလို့မရတဲ့ အနေအထားဖြစ်နေကြောင်း တွေ့ရပါတယ်။ မြန်မာ့ရော်ဘာကုန်ကြမ်းရဲ့ ရနိုင်တဲ့ ဈေးနှုန်း တွေအနေနဲ့ ၁၅ ရက် ၁ လ ၂၀၁၆ ခုနှစ် ဈေးနှုန်းတွေအရ ရော်ဘာတစ်တန်မှာ RSS 1 က USD ၁,၀၀၀ နဲ့ ၁,၁၀၀ကြား၊ RSS 2 က ၉၅၀ ကနေ ၁,၀၅၀ ကြား၊ RSS 3 က ၉၀၀ ကနေ ၁,၀၀၀ ကြား၊ RSS 5 က ၈၀၀ ကနေ ၉၀၀ ကြား၊ လှိုင်းတွန့်တွေပါမယ်ဆိုရင် ၇၀၀ ကနေ ၈၀၀ ကြားလောက် ရရှိနိုင်ပြီးတော့ အရည် အသွေးနည်းနည်းမြင့်တဲ့ MSR 3 က ၁,၁၅၀ ကနေ ၁,၂၅၀ ကြား၊ MSR 10 က ၉၀၀ ကနေ ၁,၀၀၀ ကြား၊ MSR 20 က ၈၅၀ ကနေ ၉၅၀ ကြား၊ MSR 50 က ၇၅၀ ကနေ ၈၅၀ ကြား ရရှိနိုင်ကြောင်း သိရပါတယ်။ ဒါတွေကို လေ့လာကြည့်မယ်ဆိုရင် မြန်မာနိုင်ငံအနေနဲ့ ရော်ဘာကုန်ကြမ်းကို ပြည်တွင်းမှာ ကုန်ချောထုတ်လုပ်နိုင်မယ့် စက်ရုံ၊ အလုပ်ရုံများများ ရင်းနှီးမြှုပ်နှံနိုင်ဖို့ လိုအပ်နေတာ၊ ရော်ဘာကုန်ကြမ်း အရည်အသွေးမြင့်အောင် ဆောင်ရွက်ဖို့လိုနေတာ၊ ရော်ဘာကုန်ကြမ်း ဈေးကွက်ရဖို့အတွက် ဈေးကွက်ရှာဖို့ လိုနေတာ၊ ရော်ဘာစိုက်ပျိုးရမှာ မျိုးကောင်းမျိုးသန့်နဲ့ အထွက်နှုန်းကောင်းတဲ့ ရော်ဘာမျိုးတွေနဲ့ မြေသဘာဝ၊ ရာသီဥတု၊ ပတ်ဝန်းကျင်အခြေအနေ သုတေသနပြုဖို့ လိုနေတာတွေ တွေ့ရမှာဖြစ်ပါတယ်။ ANRPC လို့ ခေါ်တဲ့ သဘာဝရော်ဘာထုတ်လုပ်တဲ့ နိုင်ငံများအသင်းကို ဝင်ရောက်ခြင်းဖြင့် နိုင်ငံနဲ့ နိုင်ငံသားတို့အတွက် အကျိုးရှိနိုင်မှာဖြစ်တဲ့အတွက်ကြောင့်လို့မို့ ထောက်ခံကြောင်းနဲ့ အသင်းဝင်ကြေး USD ၉,၇၄၅ ထည့်ဝင်ဖို့ အတွက် ကန့်ကွက်ရန်မရှိပါကြောင်း ထောက်ခံတင်ပြရင်း နိဂုံးချုပ်အပ်ပါတယ်။ အားလုံးကို ကျေးဇူးတင် ပါတယ်။</speech>
<speech type="speaker">ဦးအောင်ကြည်သိန်း ချောင်းဆုံမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1128">ဦးအောင်ကြည်သိန်း(ချောင်းဆုံမဲဆန္ဒနယ်၊ မွန်ပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါခင်ဗျာ။ ကျွန်တော်ကတော့မွန်ပြည်နယ် ချောင်းဆုံမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအောင်ကြည်သိန်းဖြစ်ပါတယ်။ နိုင်ငံတော် သမ္မတထံမှပေးပို့ထားတဲ့ သဘာဝရော်ဘာထုတ်လုပ်သော နိုင်ငံများအသင်း ANRPC သို့ ဝင်ရောက်ရန် နှင့် နှစ်စဉ်ကြေးထည့်သွင်းရန်ကိစ္စနှင့် စပ်လျဉ်းပြီး ထောက်ခံဆွေးနွေးသွားမှာ ဖြစ်ပါတယ်။ လေးစားအပ်တဲ့ နာယကကြီးခင်ဗျာ။ မြန်မာနိုင်ငံအနေနဲ့ ရော်ဘာဧရိယာအများအပြား တိုးချဲ့ စိုက်ပျိုးလာခဲ့ပြီး မကြာမီကာလများမှာ ကမ္ဘာ့သဘာဝရော်ဘာ ထုတ်လုပ်ဖြန့်ဖြူးပေးမည့် ဦးဆောင်နိုင်ငံ များတွင် တစ်နိုင်ငံဖြစ်လာတော့မည့် အလားအလာရှိနေတဲ့အတွက် ANRPC သို့ အသင်းဝင်အဖြစ် ဝင်ရောက်သင့်ကြောင်း၊ အသင်းဝင်အဖြစ်ဝင်ရောက်ခြင်းဖြင့် အခြားသဘာဝရော်ဘာထုတ်လုပ်သော နိုင်ငံ များနှင့် ပိုမိုပူးပေါင်းဆောင်ရွက်နိုင်ပြီး ရော်ဘာကဏ္ဍဖွံ့ဖြိုးတိုးတက်ရေးအတွက် များစွာအထောက်အကူ ပြုနိုင်မှာဖြစ်ပါတယ်။ ANRPC သည် ကမ္ဘာ့သဘာဝရော်ဘာလုပ်ငန်းနှင့် ပတ်သက်သော အချက်အလက်များ စုစည်းရာ အရင်းအမြစ်ဖြစ်ပြီး အစိုးရများအချင်းချင်း သဘာဝရော်ဘာဖွံ့ဖြိုးရေးနဲ့ ပတ်သက်ပြီး ဖြေရှင်းရန် ကိစ္စများ ဆန်းစစ်ခြင်း၊ မူဝါဒများ ချမှတ်ရေးဆွဲခြင်းများအား ညှိနှိုင်ဆွေးနွေးတဲ့ အဖွဲ့အစည်းဖြစ်ပါတယ်။ အသင်းမှာ ၁၉၇၀ ခုနှစ်တွင် တည်ထောင်ခဲ့ပြီး ဌာနချုပ်မှာ မလေးရှားနိုင်ငံ ကွာလာလမ်ပူမြို့တွင် တည်ရှိ ပါတယ်။ လက်ရှိအသင်းဝင်နိုင်ငံများမှာ သဘာဝရော်ဘာထုတ်လုပ်တဲ့ နိုင်ငံဖြစ်တဲ့ ကမ္ဘောဒီးယား၊ တရုတ်၊ အိန္ဒိယ၊ အင်ဒိုနီးရှား၊ မလေးရှား၊ ပါပူဝါနယူးဂီနီ၊ ဖိလစ်ပိုင်၊ စင်ကာပူ၊ သီရိလင်္ကာ၊ ထိုင်း၊ ဗီယက်နမ်နှင့် ဘင်္ဂလားဒေ့ရှ်နိုင်ငံတို့ဖြစ်ပြီး စုစုပေါင်း အသင်းဝင်နိုင်ငံ ၁၂ နိုင်ငံ ဖြစ်ပါတယ်။ အဆိုပါ ၁၂ နိုင်ငံမှာ အာဆီယံနိုင်ငံ ရ နိုင်ငံပါဝင်ပါတယ်။ မြန်မာနိုင်ငံအနေနဲ့ ရော်ဘာဧရိယာအများအပြား တိုးချဲ့ စိုက်ပျိုးလာခဲ့ပြီး ကမ္ဘာ့ရော်ဘာဈေးကွက်တွင် သဘာဝရော်ဘာ အဓိကဖြန့်ဖြူးရောင်းချပေးနိုင်ပြီး နိုင်ငံ တစ်ခု ဖြစ်လာတော့မယ့် အလားအာရှိတဲ့အတွက် အသင်းဝင်အဖြစ် ဝင်ရောက်သင့်ကြောင်း သုံးသပ်ရရှိ ပါတယ်။ လေးစားအပ်သော နာယကကြီးခင်ဗျာ။ ANRPC သို့ ဝင်ရောက်ခြင်းဖြင့် ရရှိလာမယ့်အကျိုး ကျေးဇူးကတော့ သဘာဝရော်ဘာထုတ်လုပ်တဲ့ နိုင်ငံများအနေနဲ့ အမျိုးမျိုးသောစိန်ခေါ်မှုများကို ရင်ဆိုင် တွေ့ကြုံနေရသဖြင့် အသင်းဝင်နိုင်ငံအစိုးရအချင်းချင်း ပူးပေါင်းဆွေးနွေးတိုင်ပင်ကာ အဖြေရှာခြင်းဖြင့် စိန်ခေါ်မှုများကို ဖြေရှင်းနိုင်ရန် များစွာအထောက်အကူရနိုင်ခြင်း၊ နည်းပညာကော်မတီမှာ မူလမူဝါဒ ချမှတ်သူများနဲ့ ကျွမ်းကျင်သူများပါဝင်သဖြင့် နှစ်စဉ်အစည်းအဝေးများမှာ အသင်းဝင်နိုင်ငံများရဲ့ ရော်ဘာဖွံ့ဖြိုးမှုဆိုင်ရာ မူဝါဒများချမှတ်ရေးဆွဲပုံနဲ့ အကောင်အထည်ဖော်ပုံများ လေ့လာသိရှိနိုင်ခြင်း၊ အသင်းဝင်နိုင်ငံအသီးသီး၌ တာဝန်ပေးအပ်ထားတဲ့ စာရင်းအင်းတာဝန်ခံများနှင့် ဖွဲ့စည်းထားတဲ့ ကွန်ရက် ကနေတစ်ဆင့် နောက်ဆုံးကိန်းဂဏန်း အချက်အလက်များ ရယူစုဆောင်းကာ ဖြန့်ဖြူးပေးနိုင်တဲ့အတွက် နောက်ဆုံးအခြေအနေများ အမြဲသိရှိမှာဖြစ်ပါတယ်။ အသင်းဝင်နိုင်ငံများမှာ တစ်လှည့်စီပြုလုပ်တဲ့ နှစ်ပတ်လည်အစည်းအဝေးများမှာ အသင်းဝင်နိုင်ငံများမှ အစိုးရခေါင်းဆောင်များ၊ တာဝန်ရှိအရာထမ်းများ၊ ရော်ဘာလုပ်ငန်းမှ ပါဝင်ဆက်စပ်သူများ တက်ရောက်မှာ ဖြစ်တဲ့အတွက်ကြောင့်မို့လို့ တန်ဖိုးရှိတဲ့ အတွေ့ အကြုံ ဗဟုသုတများရရှိခြင်း၊ ဖိုရမ်များ၊ ညီလာခံများတက်ရောက်ခြင်းဖြင့် အဓိကရော်ဘာ ထုတ်လုပ် သူများ၊ ရောင်းဝယ်ဖောက်ကားသူများနှင့် ထိတွေ့ဆက်ဆံခွင့်ရနိုင်ခြင်းနဲ့ ရော်ဘာသုတေသနနဲ့ နည်းပညာ ဆိုင်ရာ သင်တန်းများ၊ ဈေးကွက်လေ့လာဆန်းစစ်မှုဆိုင်ရာ သင်တန်းများ တက်ရောက်ခွင့်ရရှိမှာ ဖြစ်ပါတယ်။ မြန်မာနိုင်ငံ ရော်ဘာစိုက်ပျိုးထုတ်လုပ်သူများအသင်း NRPPA မှလည်း စိုက်ပျိုးဦးစီးဌာနအနေနဲ့ အစိုးရ အဖွဲ့ဝင် ဝင်ရောက်နိုင်တဲ့ ANRPC သို့ဝင်ရောက်ရန် နိုင်ငံတော်အစိုးရထံ တင်ပြတောင်းဆိုထားတာ ရှိကြောင်း သိရှိရပါတယ်။ မြန်မာနိုင်ငံအနေနဲ့ ANRPC သို့ ဝင်ရောက်မည်ဆိုပါက ၂၀၁၈ ခုနှစ်အတွက် ထည့်ဝင်ရမည့် ငွေပမာဏမှာ အခြေခံထည့်ဝင်ငွေ အမေရိကန်ဒေါ်လာ ၅,၀၀၀ နဲ့ ရော်ဘာထုတ်လုပ်မှု အရ အချိုးကျထည့်ဝင်ရမည့်ငွေ အမေရိကန်ဒေါ်လာ ၄,၇၄၅၊ စုစုပေါင်းအမေရိကန်ဒေါ်လာ ၉,၇၄၅ ဖြစ်ပါတယ်။ အဆိုပါထည့်ဝင်ရမည့်ငွေကို ၂၀၁၈ ခုနှစ် ၆ လ၊ ဌာနရန်ပုံငွေမှာ ထည့်သွင်း ရေးဆွဲထားပြီး ဖြစ်ကြောင်း ဖော်ပြထားပါတယ်။ စိုက်ပျိုးရေးဦးစီးဌာနအနေနဲ့ ၂၀၁၆ နဲ့ ၂၀၁ရ ခုတို့မှ ပြုလုပ်ခဲ့တဲ့ ANRPC နှစ်ပတ်လည်အစည်းအဝေးမှာ လေ့လာသူအဖြစ်နဲ့သာ တက်ရောက်နိုင်ခဲ့တာကို သိရှိရပါတယ်။ လေးစားအပ်ပါတဲ့ နာယကကြီးခင်ဗျာ။ ကမ္ဘာ့ရော်ဘာဈေး ကာလရှည်ကျဆင်းမှုရဲ့ အကျိုးဆက် အဖြစ် ရော်ဘာစိုက်ပျိုးထုတ်လုပ်တဲ့ နိုင်ငံများမှာရှိတဲ့ ရော်ဘာစိုက်တောင်သူများရဲ့ လူမှုစီးပွားရေးဘဝ ထိခိုက်နစ်နာမှုများ ပေါ်ပေါက်လျက်ရှိရာမှာ ANRPC နှစ်ပတ်လည်အစည်းအဝေးများတွင် ရော်ဘာ ဈေးနှုန်းတည်ငြိမ်ရေး၊ အရည်အသွေးမြင့်ရော်ဘာများ ထုတ်လုပ်၍ ဈေးကောင်းရရှိရေး၊ သဘာဝရော်ဘာ အား တာယာထုတ်လုပ်မှုကဲ့သို့ အမြောက်အမြား သုံးစွဲနိုင်မည့် ရော်ဘာနှင့် ကတ္တရာရောစပ်၍ မော်တော် ကားလမ်းလုပ်ငန်းတွင် သုံးစွဲနိုင်မည့် အလားအလာနှင့် နည်းပညာများအား အဖွဲ့ဝင်နိုင်ငံများ ညှိနှိုင်း ဆွေးနွေးမှုများပြုလုပ်နေသည်ကို သိရှိရပါကြောင်း၊ မြန်မာနိုင်ငံအနေနဲ့ ANRPC သို့လေ့လာသူအဖြစ် ဝင်ရောက်ရုံမဟုတ်ဘဲ အသင်းဝင်အဖြစ် ဝင်ရောက်ခွင့်ရရှိပါက အသင်းဝင်နိုင်ငံများသာ တက်ရောက် ခွင့်ရရှိပြီး ANRPC မှ ဦးဆောင်ကျင်းပတဲ့ အဆင့်မြင့် မှိုင်းခံရော်ဘာထုတ်လုပ်ကာ အရည်အသွေးပေါ် အခြေခံပြီး ဈေးပြိုင်စနစ်ဖြင့် နေ့စဉ်လေလံတင်ရောင်းချသည့် ရော်ဘာဗဟိုဈေးကြီးများ တည်ထောင် လည်ပတ်သည့်သင်တန်းများ၊ ရော်ဘာနှင့် ကတ္တရာရောစပ်ကာ မော်တော်ကားလမ်းခင်းသည့် အဆင့်မြင့် နည်းပညာသင်တန်းများသို့ တက်ရောက်ခွင့်ရရှိနိုင်မှာ ဖြစ်တဲ့အတွက် မြန်မာနိုင်ငံအနေနဲ့ သဘာဝရော်ဘာ ထုတ်လုပ်သောနိုင်ငံများအသင်းသို့ ဝင်ရောက်ရန်နှင့် နှစ်စဉ်ကြေးထည့်ဝင်ရန်ကိစ္စကို ထောက်ခံတင်ပြ လိုက်ရပါတယ်ခင်ဗျာ။ အားလုံးကို ကျေးဇူးတင်ပါတယ်ခင်ဗျာ။</speech>
<speech type="speaker">ဒေါက်တာဝင်းမြင့် ပဲခူးတိုင်းဒေသကြီး မဲဆန္ဒနယ်အမှတ်(၁၁)ဆွေးနွေးဖို့ဖြစ်ပါတယ်။</speech>
<speech><mp id="846">ဒေါက်တာဝင်းမြင့်(မဲဆန္ဒနယ်အမှတ်-၁၁၊ ပဲခူးတိုင်းဒေသကြီး)</mp>လေးစားရပါသော ပြည်ထောင်စုလွှတ်တော် နာယကကြီးနှင့်တကွ အားလုံးပဲမင်္ဂလာပါခင်ဗျာ။ ကျွန်တော်ကတော့ ပဲခူးတိုင်း ဒေသကြီး၊ မဲဆန္ဒနယ်အမှတ်(၁၁) မင်းလှ၊ မိုးညို၊ အုတ်ဖိုတို့ရဲ့ အမျိုးသားလွှတ်တော် ကိုယ်စားလှယ် ဒေါက်တာဝင်းမြင့် ဖြစ်ပါတယ်။ သမ္မတထံမှ ပေးပို့လာတဲ့ သဘာဝရော်ဘာထုတ်လုပ်ရေး နိုင်ငံများ အသင်းANRPC သို့ ဝင်ရောက်ရင်းနဲ့ နှစ်စဉ်ကြေးထည့်ဝင်ရန် ကိစ္စနဲ့ပတ်သက်လို့ ထောက်ခံဆွေးနွေး သွားမှာဖြစ်ပါတယ်။ နာယကကြီးခင်ဗျား။ ရော်ဘာဟာ ကျွန်တော်တို့ တစ်ကမ္ဘာလုံးမှာ အသုံးအများဆုံး စက်မှုကုန်ထုတ် စိုက်ပျိုးသီးနှံ တစ်ခုဖြစ်ပြီးတော့ သံနဲ့ သံမဏိ စက်မှုလုပ်ငန်းပြီးလို့ရှိရင် ဒုတိယအကြီးဆုံး လုပ်ငန်းလည်း ဖြစ်ပါတယ်။ ရော်ဘာရဲ့ မူလဇာစ်မြစ် (Native Origin) ကတော့ ဘရာဇီးနိုင်ငံ ဖြစ်ပြီးတော့ ကျွန်တော်တို့ မြန်မာနိုင်ငံကို ၁၈၇၆ ခုနှစ်က စတင်ဝင်ရောက်လာပါတယ်။ သို့သော်လည်း မြန်မာနိုင်ငံမှာ ရှေးယခင် ထဲက ညောင်ကြက်ပေါင်၊ တောစံပယ်၊ တောင်ပိန္နဲ၊ တလိုင်းနို့၊ ကြက်ပေါင်ပင်စတာတွေကနေ ပြီးတော့ အစေးထွက်ရှိတာကို သိရှိအသုံးပြုခဲ့ပြီးတော့ မင်းတုန်းမင်းလက်ထက်ကနေ စပြီးတော့ နိုင်ငံခြားကို တင်ပို့ခဲ့တာကိုလည်း သိရှိရပါတယ်။ ညောင်ကြက်ပေါင်စေးကနေ ထုတ်လုပ်တဲ့အတွက်ကြောင့် ရော်ဘာအစ ညောင်ကြက်ပေါင်ကခေါ်ခဲ့သလို ကျွန်တော်တို့ ငယ်ငယ်တုန်းက ပထဝီမှာလည်း ရော်ဘာကို ကြည်ပေါင်စေးပင်လို့ သုံးစွဲခဲ့ပါတယ်။ ရော်ဘာစိုက်ပျိုးရေးနဲ့ပတ်သက်လို့ ကျွန်တော်တို့ မြန်မာနိုင်ငံမှာ ၁၉၀၅ ခုနှစ်ကနေ စတင်ပြီးတော့ တွင်ကျယ်စွာ စိုက်ပျိုးလာခဲ့ပြီးတော့ ၁၉၀၉ ခုနှစ်မှာ ဧကပေါင်း ၉,၉၀၀ စိုက်ပျိုးပြီးတော့ ၁၉၂၀ ခုနှစ်မှာ ဧကပေါင်း ၇၂,၀၀၀ စိုက်ပျိုးခဲ့ပါတယ်။ ဒုတိယ ကမ္ဘာစစ်မတိုင်မီက ကျွန်တော်တို့ ဧကပေါင်း ၁၀၀,၀၀၀ ကျော် စိုက်ပျိုးပြီးတော့ ၁၉၆၂၊ ၁၉၆၃ မှာတော့ ဧကပေါင်း ၁၈၄,၀၀၀ ကျော် စိုက်ပျိုးခဲ့ပါတယ်။ ၁၉၆၉ ခုနှစ်မှာတော့ ဧကပေါင်း ၂၂၀,၀၀၀ စိုက်ပျိုး ပြီးတော့ ၂၀၀၄၊ ၂၀၀၅ ခုနှစ်မှာတော့ ဧကပေါင်း ၄၈၄,၈၆၁ ဧကစိုက်ပျိုးခဲ့ပါတယ်။ ၂၀၁၅၊ ၂၀၁၆ မှာတော့ ဧကပေါင်း ၁,၆၀၇,၄၂၈ ဧကအထိ စိုက်ပျိုးခဲ့ပါတယ်။ အဓိက စိုက်ပျိုးခဲ့တဲ့ ပဲခူးတိုင်း၊ တနင်္သာရီတိုင်း၊ မွန်ပြည်နယ်၊ ကရင်ပြည်နယ်တို့ ရှိတဲ့အထဲမှာ မွန်ပြည်နယ်မှာတော့ အများဆုံး ၅ သိန်းအထိ စိုက်ပျိုး ပြီးတော့ တစ်နှစ်ကို ရော်ဘာတန်ချိန် ၁ သိန်းလောက် စိုက်ပျိုးကာ မြန်မာနိုင်ငံရဲ့ ၆၂ ရာခိုင်နှုန်းကို ထွက်ရှိခဲ့ပါတယ်။ သို့သော်လည်း ရော်ဘာဈေးနှုန်းတွေ အင်မတန်ကျနေတာရယ်၊ ရော်ဘာအထွက်တွေ လျော့နေရတဲ့ အတွက်ကြောင့် မွန်ပြည်နယ် မှာဆိုလို့ရှိရင် စိုက်တဲ့အထဲကနေပြီးတော့ ဧကပေါင်း ၁ သိန်းကျော် မထုတ်လုပ် နိုင်ဘဲနဲ့ သောင်းနဲ့ချီပြီး လျော့နည်းပြီးတော့ အခု ၆ သောင်းကျော်လောက်ပဲထွက်ရှိတာ ၃၊ ၄ နှစ်လောက် ဖြစ်နေပါပြီ။ ဒါကြောင့်မို့လို့ ဒီဈေးနှုန်းတွေကလည်းကျ ဒီအလုပ်သမားတွေကလည်း ဝင်ငွေတွေနည်းတဲ့ အတွက်ကြောင့် ပြည်ပနိုင်ငံတွေ ထွက်ခွာအလုပ်လုပ်တဲ့အတွက်ကြောင့် တချို့ရော်ဘာခင်းတွေ၊ ခြံတွေမှာ ဆိုလို့ရှိရင် ရော်ဘာစေးခြစ်မဲ့သူတွေ မရှိသလောက် ဖြစ်နေပါတယ်။ မွန်ပြည်နယ်မှာ ဧက ၅ သိန်းလောက် ရှိတဲ့အထဲမှာ ၃ သိန်းလောက်ပဲ ကျွန်တော်တို့ အစေးခြစ်နိုင်တာရှိပြီးတော့ အပင်အိုတွေလည်း ခုတ်၊ လှဲပြီးတော့ ရောင်းချနေရတာတွေလည်း ရှိပါတယ်။ အဲဒီလို အပင်အိုတွေ ခုတ်၊ လှံ ရောင်းချတဲ့ နေရာ တွေကို အစားထိုး ကျွန်း၊ ပျဉ်းကတိုး၊ ကြက်မောက်၊ မင်းကွတ်ပင်တွေကို စိုက်ပျိုးပေမယ့် ရော်ဘာခြံသစ် စိုက်ပျိုးတာကတော့ ကျွန်တော်တို့ မရှိသေးပါဘူး။ ဒီသစ်တွေကို ရောင်းချတဲ့အခါမှာလည်း ပြီးခဲ့တဲ့ နှစ်တွေက တန်ချိန် ၄၇,၀၀၀ လောက် ရောင်းချပြီးတော့ ကျွန်တော်တို့ အမေရိကန်ဒေါ်လာ ၉.၁ သန်း လောက်ရရှိခဲ့ပါတယ်။ သို့သော်လည်း Value added ထုတ်လုပ်နိုင်မယ်ဆိုရင်တော့ ဒီထက်ပိုပြီးတော့ ရနိုင်မှာပါ။ ဂျပန်နိုင်ငံကို အများဆုံးတင်ပို့ပြီးတော့ ထိုင်း၊ ဗီယက်နမ်နဲ့ တရုတ်နိုင်ငံကိုလည်း တင်ပို့ နိုင်ခဲ့ပါတယ်။ ကျွန်တော်တို့ မုဒုံနယ်မှာတော့ ဈေးနှုန်းတွေ အများဆုံးကျနေပြီးတော့ ကျွန်တော်တို့ တစ်ပေါင်ကို ၇၂၀ ကနေပြီးတော့ RSS 2,3 တို့ဆိုလို့ရှိရင် ၈၅၀ အထိရပါတယ်။ ပြီးခဲ့တဲ့ ၅ ရက်နေ့က သတင်းစာမှာတော့ RSS 2,3 တို့ဆိုလို့ရှိရင် ၇၉၀ ကနေပြီးတော့ ၈၀၀ လောက်ပဲရတယ်လို့လည်း ဖော်ပြ ထားတာကို တွေ့ရပါတယ်။ ကျွန်တော်တို့ ကရင်ပြည်နယ်မှာဆိုလို့ရှိရင်လည်း ဧကပေါင်း ၂၆၀,၀၀၀ ကျော် စိုက်ပေမယ့်လည်း ၁၆၀,၀၀၀ လောက်သာ အစေးခြစ်နိုင်ပြီးတော့ ဒီအရည်အသွေးညံ့တော့ တရုတ် ပြည်ကိုပဲ အများဆုံးပို့တာကိုလည်း တွေ့ရှိရပါတယ်။ အဲဒီတော့ ကျွန်တော်တို့ ဒီရော်ဘာနဲ့ ပတ်သက်လို့ ကျွန်တော်တို့ရဲ့ အိမ်နီးနားချင်း ထိုင်းနိုင်ငံမှာဆိုလို့ရှိရင် ကျွန်တော်တို့ ဈေးနှုန်းတွေကျနေတဲ့အခါမှာ အစိုးရ ကနေပြီးတော့ သင့်တော်တဲ့ ဈေးနှုန်းနဲ့ကောက်ပြီးတော့ ကျွန်တော်တို့ တောင်သူတွေ သက်သာအောင် လုပ်ပေးပါတယ်။ ဈေးကောင်းရမှ ပြန်ထုတ်ရောင်းပြီးတော့ လုပ်ပါတယ်။ ဒီလို လုပ်တာဟာ အစိုးရကနေ စိုက်ထုတ်သုံးစွဲတာမဟုတ်ဘဲနဲ့ တောင်သူတွေကနေ Export ပို့တဲ့အခါမှာ ရော်ဘာတစ်ပေါင်ကို မည်မျှ ဆိုပြီးတော့ အာမခံကြေးကောက်ပြီးတော့ ဒီငွေတွေနဲ့ ပြန်လည်ပတ်သုံးတာ ဖြစ်ပါတယ်။ အဲဒါကြောင့်မို့လို့ ကျွန်တော်တို့မြန်မာနိုင်ငံမှာလည်း ဒီစနစ်ကလေးကို သုံးစွဲဖို့အကြံပြုပါတယ်။ နောက်တစ်ခုက ကျွန်တော်တို့လောလောဆယ် ရော်ဘာသန့်စင်ရာမှာ အသုံးပြုတဲ့ ဒီဆာလဖြူရစ်အက်စစ် အစား ဖောမစ်အက်စစ်ကို သုံးလို့ရှိရင် တစ်ပေါင်ကို ၉၅၀ ထိ ရတဲ့အတွက်ကြောင့် ဖောမစ်အက်စစ်ကို ဈေးနှုန်းသက်သာစွာနဲ့ ရဖို့နဲ့ ဒါကိုကျွန်တော်တို့ ပညာပေးလုပ်ငန်းတွေကိုလည်း အစိုးရက လုပ်ပေးစေ ချင်ပါတယ်။ နောက်ဆုံးအနေနဲ့ ကျွန်တော်တို့ ဒီ ANRPC မှာ ကျွန်တော်တို့အဖွဲ့ဝင် ၁၂ နိုင်ငံပါပြီးတော့ အာဆီယံနိုင်ငံတွေက ရ နိုင်ငံ၊ အခြားရော်ဘာထုတ်လုပ်တဲ့ နိုင်ငံတွေက ၅ နိုင်ငံပါဝင်ပြီးတော့ သူတို့ရဲ့ အနေနဲ့ကလည်း အာဆီယံနိုင်ငံထဲမှာလည်းပါတယ်။ ရော်ဘာစိုက်ပျိုးထုတ်လုပ်တာမှာလည်းများတယ်။ နောက်ရော်ဘာခေါ်တဲ့ ဒီရွှေဖြူက အခြေအနေကောင်းလာလို့ရှိရင် ဆက်လက်ထုတ်လုပ်နိုင်ဖို့၊ စိုက်ပျိုးနိုင်ဖို့ အခြေအနေရှိတာကြောင့် ကျွန်တော်တို့ မြန်မာနိုင်ငံအနေနဲ့ ဒီANRPCကို ဝင်သင့်ပါတယ်။ တကယ် တန်းကျ နောက်ပင်ကျနေပါပြီ။ နောက်ဆုံးအနေနဲ့ ကျွန်တော်တို့ ရော်ဘာစိုက်ပျိုးရေးနဲ့ ပတ်သက်ပြီးတော့ဖွံ့ဖြိုးတိုးတက်အောင် နံပါတ်(၁) မျိုးကောင်းမျိုးသန့်တွေနဲ့ နည်းပညာတွေရရှိပြီးတော့ ထွက်နှုန်းကောင်းအောင်၊ နံပါတ် (၂) ကျွန်တော်တို့ သဘာဝရော်ဘာတွေ အရည်အသွေးမြင့်မားပြီးတော့ Value added ထုတ်လုပ်နိုင်တဲ့ စက်ရုံ တွေပေါ်ပေါက်ရေး၊ နံပါတ်(၃)အနေနဲ့ ကျွန်တော်တို့ ဒီဈေးကောင်းတွေရရှိပြီးတော့ ရော်ဘာလုပ်ငန်း တစ်ခုလုံးဖွံ့ဖြိုးတိုးတက်ရေး၊ နံပါတ်(၄)အနေနဲ့ ကျွန်တော်တို့ ဒီအလုပ်သမားတွေနဲ့ ဝင်ငွေကောင်းစွာရရှိပြီး ပြည်ပကပြန်လာပြီးတော့ အလုပ်သမားရှားပါးမှုပြဿနာကင်းရှင်းရေး၊ နံပါတ်(၅)အနေနဲ့ ကျွန်တော်တို့ ဒီသစ်တောတွေ မပြုန်းတီးဘဲ၊ မပျက်စီးဘဲနဲ့ ရေရှည်တည်တံ့ခိုင်မြဲရေး၊ နံပါတ်(၆)အနေနဲ့ ကျွန်တော်တို့ စက်ရုံနဲ့ ကုမ္ပဏီတွေအနေနဲ့ ရေအရင်းအမြစ်တွေကို စနစ်တကျသုံးစွဲပြီး ရေဆိုးတွေကိုသန့်စင်ပြီး စနစ်တကျ စွန့်ပစ်ရေး၊ နံပါတ်(၇)အနေနဲ့ ဒီအလုပ်သမားနဲ့ ဒီလူ့အခွင့်ရေးတွေဆုံးရှုံးမှုနည်းပါးရေးနဲ့ ကျွန်တော်တို့ နံပါတ်(၈)အနေနဲ့ ဒီချေးငွေတွေ ဘဏ်ချေးငွေတွေရရှိရေးနဲ့ မီးအာမခံတွေရရှိရေးတို့အတွက် ကျွန်တော်တို့ ဒီANRPCကို ဝင်သင့်ပါကြောင်း ထောက်ခံဆွေးနွေးအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးအောင်သိုက် ဆိပ်ဖြူမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="264">ဦးအောင်သိုက်(ဆိပ်ဖြူမဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော နာယကကြီးနှင့်တကွ အားလုံးမင်္ဂလာပါ။ ကျွန်တော်ကတော့ မကွေးတိုင်းဒေသကြီး၊ ဆိပ်ဖြူမဲဆန္ဒနယ်မှ ဦးအောင်သိုက် ဖြစ်ပါတယ်။ နာယကကြီးခင်ဗျာ။ သဘာဝရော်ဘာထုတ်လုပ်သော နိုင်ငံများအသင်း (Association of Natural Rubber Production Countries-ANRPC). O osecco ocorpos ခွင့်ပြုပါရန် ထောက်ခံဆွေးနွေးသွားမှာ ဖြစ်ပါတယ်။ နာယကကြီးခင်ဗျား။ ယနေ့ခေတ် လူသုံးကုန်ပစ္စည်း ၃ သောင်းကျော်ဟာ ရော်ဘာနှင့်ပြုလုပ် ထားသော ပစ္စည်းများဖြစ်ကြပါတယ်။ မြန်မာနိုင်ငံရဲ့ ရော်ဘာအဓိကစိုက်ပျိုးသော ဒေသကြီးများမှာ တနင်္သာရီတိုင်းဒေသကြီးနှင့် မွန်ပြည်နယ်တို့ ဖြစ်ပါတယ်။ မြန်မာနိုင်ငံရဲ့ ရော်ဘာဈေးကွက်မှာ ဈေးကွက် ပျောက်နေပါတယ်။ ရော်ဘာစိုက်တောင်သူများအနေဖြင့် မိရိုးဖလာနည်းများဖြင့်သာ စိုက်ပျိုးနေကြရခြင်း ကြောင့် ရော်ဘာအထွက်နှုန်းကလည်း အခြားနိုင်ငံများနှင့် နှိုင်းယှဉ်လျှင် နည်းပါးကြတာကို လေ့လာ တွေ့ရှိရပါတယ်။ မြန်မာနိုင်ငံက ၁ ဧက ပျမ်းမျှပေါင် ၇၀၀ ထွက်ရှိတဲ့ထိုင်းနိုင်ငံက ၁,၆၀၀ ထွက်ပြီးတော့၊ အိန္ဒိယနိုင်ငံက ၁,၈၀၀ ထွက်ရှိနေပါတယ်။ ဒါ့ကြောင့် ANRPC အသင်းကို ဝင်ရောက် ခြင်းအားဖြင့် ရရှိနိုင်တဲ့ အကျိုးကျေးဇူးများအနေနဲ့ ရော်ဘာဆိုင်ရာ သတင်းအချက်အလက်များရရှိနိုင်မှု နှင့်အတူ ရော်ဘာတင်ပို့မှုကိုလည်း တိုးမြှင့်နိုင်မည့် အခွင့်အလမ်းများ ရရှိနိုင်မှာဖြစ်ပါတယ်။ ANRPC အသင်းသို့ ဆွေးနွေးပွဲများမှ ဈေးကွက်ချဲ့ထွင်နိုင်မှုနှင့် စိုက်ပျိုးထုတ်လုပ်နိုင်မှုဆိုင်ရာ နည်းပညာများ၊ နည်းစနစ်များကို လေ့လာခွင့်ရရှိနိုင်မှာဖြစ်ပြီး ကမ္ဘာ့ရော်ဘာထုတ်လုပ်မှုနှင့် မြန်မာ့ရော်ဘာထုတ်လုပ်မှု စွမ်းအားကို နှိုင်းယှဉ် ယှဉ်တွဲလေ့လာနိုင်မှာ ဖြစ်ပါတယ်။ အထွက်နှုန်းနှင့် အရည်အသွေးကောင်းမွန်တဲ့ ရော်ဘာစိုက်ပျိုးထုတ်လုပ်မှု နည်းစနစ်တွေကို အခမဲ့လေ့လာသင်ကြားခွင့်လည်း ရရှိနိုင်မှာဖြစ်ပါတယ်။ နာယကကြီးခင်ဗျား။ ANRPC အသင်းဟာ မလေးရှားနိုင်ငံ ကွာလာလမ်ပူမြို့မှာ ၁၉၇၉ ပြည့် နှစ်က စတင်တည်ထောင်ခဲ့ပြီး ကမ္ဘာ့သဘာဝရော်ဘာဆိုင်ရာ သတင်းအချက်အလက်များ စုစည်းတဲ့ အရင်းအမြစ်ဌာနတစ်ခု ဖြစ်တဲ့အပြင် အစိုးရများအချင်းချင်း ရော်ဘာလုပ်ငန်းဆိုင်ရာ ဆန်းစစ်ခြင်းနှင့် မူဝါဒရေးဆွဲချမှတ်ခြင်းတို့ကိုလည်း ဆောင်ရွက်နေတဲ့ အဖွဲ့အစည်းလည်းဖြစ်ပါတယ်။ လက်ရှိအဖွဲ့ဝင် နိုင်ငံများမှာ ကမ္ဘောဒီးယားနိုင်ငံ၊ အင်ဒိုနီးရှားနိုင်ငံ၊ ထိုင်းနိုင်ငံ၊ မလေးရှားနိုင်ငံ၊ ဗီယက်နမ်နိုင်ငံ၊ ဖိလစ်ပိုင်နိုင်ငံ၊ စင်္ကာပူနိုင်ငံ စသည့် အာဆီယံအဖွဲ့ဝင် ရ နိုင်ငံအပါအဝင် အခြားသဘာဝရော်ဘာ ထုတ်လုပ်သော သီရိလင်္ကာနိုင်ငံ၊ အိန္ဒိယနိုင်ငံ၊ ပါပူဝါနယူးဂီနီနိုင်ငံ၊ တရုတ်ပြည်သူ့သမ္မတနိုင်ငံ၊ ဘင်္ဂလားဒေ့ရှ် တို့ပါဝင်ပြီး စုစုပေါင်း ၁၂ နိုင်ငံရှိပါတယ်။ မြန်မာ့ရော်ဘာဖိုရမ်ကို ၂၀၁၈ ခုနှစ်၊ မတ်လ ၂၁ ရက်နေ့က နေပြည်တော်မှာ ပြုလုပ်ခဲ့ပြီး ရေရှည်တည်တံ့သော မြန်မာ့ရော်ဘာကဏ္ဍ ဖွံ့ဖြိုးတိုးတက်မှုများ ရရှိစေရန်အတွက် စိုက်ပျိုးရေးဦးစီးဌာနမှ တာဝန်ရှိသူများနှင့် ပြည်တွင်းပြည်ပပညာရှင်များနှင့် စိုက်ပျိုး ထုတ်လုပ်သူများ တက်ရောက်ဆွေးနွေးခဲ့ကြကြောင်း သိရှိရပါတယ်။ မြန်မာနိုင်ငံ၏ ရော်ဘာများ အရည် အသွေး ကောင်းမွန်လာအောင်၊ ရော်ဘာကြိတ်တဲ့လုပ်ငန်းတွေ ဖွံ့ဖြိုးလာအောင် ပုဂ္ဂလိကကဏ္ဍ အဓိက အရေးပါလာပြီး ရော်ဘာနှင့်ပတ်သက်တဲ့ အဖွဲ့အစည်းတွေကိုလည်း အသင်းဝင်ရောက်ဖို့ ကြိုးစားရမည့် အပြင် ရော်ဘာစိုက်တောင်သူများအနေဖြင့် ရော်ဘာစေးထုတ်လုပ်ခြင်း၊ ရော်ဘာမှိုင်းကိုင်ခြင်း၊ ရော်ဘာပြား ထုတ်လုပ်သော လုပ်ငန်းစဉ်များဆောင်ရွက်ရာတွင် တောင်သူတစ်ဦးချင်း လုပ်ကိုင်နေခြင်းတို့ကြောင့် အရည်အသွေးမတူညီခြင်းဖြစ်ပြီး အရည်အသွေးများတူညီနိုင်စေရန်အတွက် ပုဂ္ဂလိကလုပ်ငန်းရှင် သို့မဟုတ် စက်ရုံများဖြစ်စေ၊ ကုမ္ပဏီတစ်ခုခုကဖြစ်စေ ဦးဆောင်လုပ်ကိုင်နိုင်ရန်အတွက် စိုက်ပျိုးရေးဦးစီးဌာနမှ တွန်းအားပေး ဆောင်ရွက်သွားသင့်ပါကြောင်း အကြံပြုလိုပါတယ်။ မြန်မာနိုင်ငံ၏ ရော်ဘာကဏ္ဍ ဖွံ့ဖြိုး တိုးတက်လာစေရန်အတွက် ရော်ဘာစိုက်ပျိုးထုတ်လုပ်မှုနှင့် ပြည်ပတင်ပို့မှုအားကောင်းစေရန် ပုဂ္ဂလိက လုပ်ငန်းရှင်များ ပူးပေါင်းပါဝင်ဆောင်ရွက်ရန်လိုအပ်ပြီး ရော်ဘာနှင့်ပတ်သက်သော အသင်းအဖွဲ့များ ပိုမို၍အားကောင်းလာစေရန် တိုးတက်ဖွဲ့စည်းပြီးသော အသင်းအဖွဲ့များနှင့်အတူ အစိုးရ၊ ရော်ဘာစိုက် တောင်သူများ၊ ပညာရှင်များ ပူးပေါင်းဆောင်ရွက်ရန်လိုအပ်ကြောင်း ပညာရှင်များက လေ့လာသုံးသပ်ကြ ပါတယ်။ နာယကကြီးခင်ဗျား။ ANRPC သို့ အသင်းဝင်ရောက်မည်ဆိုပါက မြန်မာနိုင်ငံအနေဖြင့် ၂၀၁၈ ခုနှစ်အတွက် အခြေခံထည့်ဝင်ငွေ အမေရိကန်ဒေါ်လာ ၅,၀၀၀ နှင့် ရော်ဘာထုတ်လုပ်မှုအရ အချိုးကျ ထည့်ဝင်ငွေ အမေရိကန်ဒေါ်လာ ၄,၇၄၅၊ စုစုပေါင်းအမေရိကန်ဒေါ်လာ ၉,၇၄၅ ထည့်ဝင်ရမှာဖြစ်ပြီး နှစ်စဉ်ကျေးပေးသွင်းဖို့အတွက် စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ စိုက်ပျိုးရေး ဦးစီးဌာန၏ ၂၀၁၈ ခုနှစ်၊ ပထမ ၆ လပတ် ဘဏ္ဍာရန်ပုံငွေမှာ ထည့်သွင်းလျာထားပြီး စီမံကိန်းနှင့် ဘဏ္ဍာရေးဝန်ကြီးဌာန၊ ပြည်ထောင်စုရှေ့နေချုပ်ရုံးနှင့် အပြည်ပြည်ဆိုင်ရာ ပူးပေါင်းဆောင်ရွက်ရေး ဝန်ကြီးတို့ရဲ့ သဘောထားမှတ်ချက်များရယူပြီး လုပ်ထုံးလုပ်နည်းများနှင့်အညီ နိုင်ငံတော်သမ္မတရုံး၊ နိုင်ငံခြားရေးရာမူဝါဒကော်မတီနှင့် ပြည်ထောင်စုအစိုးရ အစည်းအဝေးသို့လည်း တင်ပြဆောင်ရွက်ခဲ့ပြီး ဖြစ်ကြောင်း သိရှိရပါတယ်။ နာယကကြီးခင်ဗျား။ နိဂုံးချုပ်အနေဖြင့် ANRPC အသင်းသို့ မြန်မာနိုင်ငံမှ ဝင်ရောက်ခြင်း အားဖြင့် အကျိုးကျေးဇူးများစွာ ရရှိမည့်အပြင် ANRPC အသင်း၏ ဆွေးနွေးမှုများကို အိမ်ရှင်အဖြစ် လက်ခံကျင်းပခြင်းဖြင့် ရော်ဘာထုတ်လုပ်သူများနှင့် ရင်းနှီးမြှုပ်နှံသူများအား ဆွဲဆောင်နိုင်သော အခွင့် အလမ်းများရရှိခြင်း စသည့်အကျိုးကျေးဇူးများစွာကိုပါ ထပ်မံရရှိနိုင်မှာ ဖြစ်တဲ့အတွက် မြန်မာနိုင်ငံမှ ANRPC အသင်းသို့ ဝင်ရောက်နိုင်ရေးကို ထောက်ခံဆွေးနွေးလိုက်ပါတယ်။ အားလုံး ကျေးဇူးတင်ပါတယ်။</speech>
<speech type="speaker">ဒေါ်နွယ်နွယ်အောင် မွန်ပြည်နယ်မဲဆန္ဒနယ်အမှတ်(၂)ဆွေးနွေးဖို့ဖြစ်ပါတယ်။</speech>
<speech><mp id="932">ဒေါ်နွယ်နွယ်အောင်(မဲဆန္ဒနယ်အမှတ်-၂၊ မွန်ပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ ပြည်ထောင်စုအဖွဲ့ဝင် ဒုတိယဝန်ကြီး၊ ပြည်ထောင်စုလွှတ်တော် ကိုယ်စားလှယ်များအားလုံး မင်္ဂလာပါရှင်။ ကျွန်မက မွန်ပြည်နယ်မဲဆန္ဒနယ်အမှတ်(၂)မှ အမျိုးသားလွှတ်တော် ကိုယ်စားလှယ် ဒေါ်နွယ်နွယ်အောင် ဖြစ်ပါတယ်။ နိုင်ငံတော်သမ္မတက ပြည်ထောင်စုလွှတ်တော်ကို အတည်ပြုချက်ရယူပေးဖို့ တင်ပြလာတဲ့ သဘာဝရော်ဘာထုတ်လုပ်တဲ့ နိုင်ငံများအသင်းသို့ ဝင်ရောက်ရန် နှင့် နှစ်စဉ်ကြေးထည့်ဝင်ရန်ကိစ္စကို ကျွန်မက ထောက်ခံဆွေးနွေးသွားမှာ ဖြစ်ပါတယ်။ Association of Natural Rubber Production Countries apcalon ANRPC oss ကမ္ဘာ့သဘာဝရော်ဘာလုပ်ငန်း သတင်းအချက်အလက်များစုစည်းရာ အရင်းအမြစ်တစ်ခုဖြစ်ပြီးတော့ အစိုးရများအချင်းချင်း ရော်ဘာလုပ်ငန်းဆိုင်ရာကိစ္စများ ဆန်းစစ်ခြင်းနဲ့ မူဝါဒများ ချမှတ်ရေးဆွဲခြင်းတို့ ဆောင်ရွက်နေတဲ့ အဖွဲ့အစည်းဖြစ်ပါတယ်ရှင်။ လေးစားရပါသော နာယကကြီးရှင်။ မြန်မာနိုင်ငံဟာ စိုက်ပျိုးရေးကို အခြေခံတဲ့ နိုင်ငံဖြစ်ပြီးတော့ ပေါကြွယ်ဝတဲ့ မြေလွတ်မြေရိုင်းများစွာရှိတဲ့အပြင် နိုင်ငံရဲ့စုစုပေါင်းမြေအကျယ်အဝန်းရဲ့ ၁၁.၃၇၉ ဟက်တာ သန်းကို စိုက်ပျိုးရေးအတွက် အသုံးပြုလျက်ရှိပါတယ်။ မြန်မာနိုင်ငံရဲ့ အဓိကစိုက်ပျိုးရေးလုပ်ငန်းတွေ ကတော့ လယ်ယာနဲ့ ရော်ဘာစိုက်ပျိုးရေးပဲ ဖြစ်ပါတယ်။ မြန်မာနိုင်ငံမှာ ရော်ဘာစိုက်ဧကပေါင်း ၁.၆ သန်း ရှိပြီးတော့ သဘာဝရော်ဘာထုတ်လုပ်နိုင်တဲ့ သက်ရင့်ပင်ပေါင်း ရ သန်း ရှိတယ်လို့သိရပါတယ်။ အထူးသဖြင့် ရော်ဘာကို တနင်္သာရီတိုင်းဒေသကြီး၊ မွန်ပြည်နယ်နှင့် ကရင်ပြည်နယ်၊ ပဲခူးတိုင်းဒေသကြီးမှာ အကြီးအကျယ် စိုက်ပျိုးပါတယ်။ အခုဆိုရင် ကချင်ပြည်နယ်အထိ စိုက်ပျိုးနေပြီ ဖြစ်ပါတယ်။ ထုတ်လုပ်တဲ့ ရော်ဘာရဲ့ ၈၀ ရာခိုင်နှုန်းကို တရုတ်နိုင်ငံကို တင်ပို့ရောင်းချရပြီးတော့ ကျန်တဲ့ ၂၀ ရာခိုင်နှုန်းကိုတော့ ယိုးဒယား၊ မလေးရှား၊ ဂျပန်နိုင်ငံ၊ စင်ကာပူနိုင်ငံ၊ အင်ဒိုနီရှား၊ တောင်ကိုးရီးယားနိုင်ငံတွေကို တင်ပို့ပြီးတော့ ကျွန်မတို့ ပြည်တွင်းမှာရှိတဲ့ စက်ရုံမှာလည်းပဲ အသုံးပြုနိုင်ဖို့အတွက် ရောင်းချရပါတယ်။ တစ်နှစ်မှာ ပြည်တွင်းရော်ဘာ ထုတ်လုပ်မှုတန်ချိန် ၂၀၀,၀၀၀ လောက်ရှိတယ်လို့ သိရပါတယ်ရှင်။ နိုင်ငံခြားကို ၂၀၁၆ ခုနှစ်မှာ ရော်ဘာ တန်ချိန် ၁၃၀,၀၀၀ ကျော်ထိ တင်ပို့နိုင်ခဲ့ပြီးတော့ ၂၀၁၇-၂၀၁၈ ခုနှစ်၊ မတ်လအထိကတော့ တန်ချိန် ၁၃၀,၀၀၀ ကျော်၊ အမေရိကန်ဒေါ်လာ ၁၇၉ သန်းဖိုးထိ တင်ပို့နိုင်တယ်လို့ စီးပွား/ကူးသန်းဝန်ကြီးဌာနရဲ့ ထုတ်ပြန်ချက်အရ သိရှိရပါတယ်ရှင်။ လေးစားရပါသော နာယကကြီးရှင်။ ကမ္ဘာပေါ်မှာ ထိုင်းနိုင်ငံဟာ တစ်နှစ်မှာ တစ်ကမ္ဘာလုံးရဲ့ ထုတ်လုပ်မှု ၃၅.၆ ရာခိုင်နှုန်းရှိပြီးတော့ ပထမထုတ်လုပ်မှု အကောင်းဆုံးနိုင်ငံ ဖြစ်ပါတယ်။ ဒုတိယ ကတော့ အင်ဒိုနီးရှား ၂၇.၃ ရာခိုင်နှုန်းကိုလည်းကောင်း၊ တတိယက မလေးရှားနိုင်ငံ ၈.၈ ရာခိုင်နှုန်းကို ထုတ်လုပ်နေပါတယ်။ မြန်မာနိုင်ငံအနေနဲ့ ၂၀၀၅ ခုနှစ်မှာ ရော်ဘာထုတ်လုပ်မှု တန်ချိန် ၅၀,၀၀၀ ရှိရာ ကနေပြီးတော့ ၂၀၁၅ ခုနှစ်မှာတော့ တန်ချိန် ၂၀၀,၀၀၀ ကျော် ထုတ်လုပ်လာနိုင်ခဲ့ပါတယ်။ ဒါပေမယ့် မြန်မာ့ရော်ဘာအနေနဲ့ စိုက်ပျိုးမှုအရည်အသွေး နိမ့်ကျတဲ့အပြင် ရော်ဘာထုတ်လုပ်ရာမှာ အရည်အသွေး ထိန်းသိမ်းမှု ညံ့ဖျင်းတဲ့အတွက်ကြောင့်လည်းကောင်း၊ မိသားစု တစ်နိုင်တစ်ပိုင် လုပ်ငန်းအနေနဲ့ပဲ အနေနဲ့ တရုတ်နိုင်ငံကိုသာ ကျွန်မတို့ အားကိုးအားထားပြုနေရပါတယ်။ တရုတ်က ဈေးနှိမ်ဝယ်ယူမှုကြောင့် ကမ္ဘာ့ရော်ဘာဈေးနှုန်းအတိုင်း ကျွန်မတို့မြန်မာက ဈေးအမှန်ကို ရရှိခဲ့ခြင်းမရှိပါဘူး။ အဓိကအကြောင်းရင်း ကတော့ စိုက်ပျိုးမှုအရည်အသွေး နိမ့်ကျတယ်။ ထွက်ရှိမှုနှုန်း နိမ့်ကျတယ်။ ထုတ်လုပ်မှု အရည်အသွေး နိမ့်ကျတဲ့အတွက် ရရှိတဲ့ဈေးနှုန်းကလည်း နိမ့်ကျရခြင်းဖြစ်ပါတယ်ရှင်။ မြန်မာနိုင်ငံရဲ့ ရော်ဘာ ထုတ်လုပ်မှုမှာ ကမ္ဘာ့အဆင့် ၁၀ မှာရှိတဲ့ ဘရာဇီးနိုင်ငံထက် ကျွန်မတို့နိုင်ငံရဲ့ ထုတ်လုပ်မှုက သာလွန်ခဲ့ ပေမယ့် နည်းပညာအားနည်းမှုကြောင့် ကမ္ဘာ့ထိပ်တန်းထုတ်လုပ်နေတဲ့ ၁၀ နိုင်ငံရဲ့ စာရင်းမှာ ကျွန်မတို့ ပါဝင်နိုင်ခဲ့ခြင်း မရှိပါဘူးရှင်။ နောက်တစ်ချက်ကတော့ စာရင်းဇယားမရှိတဲ့ မှောင်ခိုရော်ဘာတင်ပို့ရောင်းချမှုဟာလည်းပဲ မြန်မာ့ ရော်ဘာတင်ပို့ရောင်းချမှု ကိန်းဂဏန်းကို လျော့ကျစေပါတယ်။ စနစ်တကျထိန်းသိမ်းပြီး မှတ်တမ်းယူ ထားနိုင်မယ်ဆိုရင် ကမ္ဘာ့ထိပ်တန်း ရော်ဘာထုတ်လုပ်မှု ၁၀ နိုင်ငံစာရင်းမှာ အလွယ်တကူ ပါဝင်လာနိုင်မှာ ဖြစ်ပါတယ်။ မြန်မာနိုင်ငံအနေနဲ့ သဘာဝရော်ဘာထုတ်လုပ်တဲ့ နိုင်ငံများအသင်းကို ဝင်ရောက်ထားမယ် ဆိုလို့ရှိရင် အထက်မှာကျွန်မပြောခဲ့တဲ့ အခက်အခဲတွေကို ကျော်လွှားနိုင်ဖို့အတွက် အထောက်အကူဖြစ်စေ ပြီးတော့ နိုင်ငံတော်အတွက် နိုင်ငံခြားဝင်ငွေကို တစ်ဖက်တစ်လမ်းက ရှာဖွေပေးနိုင်တဲ့နိုင်ငံ ဖြစ်လာမှာ ဖြစ်ပါတယ်ရှင်။ လေးစားရပါသော နာယကကြီးရှင်။ ANRPC ကို ဝင်ရောက်မယ်ဆိုရင် သဘာဝရော်ဘာထုတ်လုပ် ရေးနဲ့ ရောင်းဝယ်ရေးကိစ္စတွေမှာ ညှိနှိုင်းဆောင်ရွက်နိုင်ခြင်း၊ အဖွဲ့ဝင်နိုင်ငံအချင်းချင်း နည်းပညာပူးပေါင်း ဆောင်ရွက်နိုင်ခြင်း၊ သဘာဝရော်ဘာဈေးနှုန်းများ ကောင်းမွန်လာစေရန်နဲ့ တည်ငြိမ်မှုရှိနေစေရန်အတွက် ဆောင်ရွက်နိုင်ခြင်း၊ သဘာဝရော်ဘာ ထိခိုက်မယ့်ကိစ္စရပ်တွေကို ပူးပေါင်းဖြေရှင်း ဆောင်ရွက်နိုင်ရန် အတွက် ရည်ရွယ်ပြီးတော့ ဒီအသင်းကိုဝင်ရောက်ဖို့ ဆုံးဖြတ်ခြင်းဖြစ်တယ်လို့ သိရပါတယ်။ အသင်းဝင်ခြင်းအားဖြင့် ရရှိနိုင်တဲ့အကျိုးကျေးဇူး ၁၀ ချက်ရှိသော်လည်းပဲ အဓိကအားဖြင့် ကျွန်မတို့ နိုင်ငံအတွက် အကျိုးရှိစေတာကတော့ (၁) ကမ္ဘာ့ရော်ဘာထုတ်လုပ်မှုနဲ့ မြန်မာ့ရော်ဘာထုတ်လုပ်မှု စွမ်းအား ကို ယှဉ်တွဲလေ့လာနိုင်ပါတယ်။ (၂) ကတော့ အထွက်နှုန်းနဲ့ အရည်အသွေးကောင်းမွန်တဲ့ ရော်ဘာစိုက်ပျိုး ထုတ်လုပ်မှု နည်းစနစ်တွေကို အခမဲ့သင်ကြားခွင့် ရရှိနိုင်ပါတယ်။ (၃) ကတော့ လုပ်ကွက်ငယ်ရော်ဘာ စိုက်ပျိုးထုတ်လုပ်သူတွေရဲ့ အောင်မြင်နေတဲ့ လုပ်ငန်းစဉ်တွေနဲ့ နည်းဗျူဟာတွေကို လေ့လာခွင့်ရရှိမှာ ဖြစ်ပါတယ်။ (၄) ကတော့ ကျွန်မတို့ ANRPC အဖွဲ့ဝင်နိုင်ငံရဲ့ ရော်ဘာတင်ပို့မှုနဲ့ ဈေးကွက်အခြေအနေ သိရှိနိုင်ပြီးတော့ မိမိနိုင်ငံရဲ့ ရော်ဘာတင်ပို့မှုတိုးမြှင့်စေရန် အခွင့်အလမ်းကို ရရှိနိုင်မှာဖြစ်ပါတယ်။ (၅) ကတော့ ကျွန်မတို့ အသုံးပြုခြင်းဆိုင်ရာ သတင်းအချက်အလက်တွေကို မှန်မှန်နဲ့မြန်မြန် သိရှိနိုင်တဲ့ အကျိုးကျေးဇူး တွေကို ရရှိမှာဖြစ်တဲ့အတွက် မြန်မာ့ရော်ဘာဈေးကွက်ကို ပြန်လည်မြှင့်တင်နိုင်ပြီးတော့ အနာဂတ်မြန်မာ့ စီးပွားရေးကို တစ်ဖက်တစ်လမ်းက တိုးတက်အောင် ဆောင်ရွက်နိုင်မှာ ဖြစ်တဲ့အတွက်ကြောင့် သဘာဝရော်ဘာ ထုတ်လုပ်တဲ့ နိုင်ငံများအသင်းကို ဝင်ရောက်ရေးနဲ့ နှစ်စဉ်ကြေး ထည့်ဝင်နိုင်ရေးတို့အတွက် အတည်ပြုသင့် ပါကြောင်း ထောက်ခံတင်ပြအပ်ပါတယ်ရှင်။ အားလုံးကို ကျေးဇူးတင်ပါတယ်ရှင်။</speech>
<speech type="speaker">ဦးဇာနည်မင်း ရွှေကူမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="240">ဦးဇာနည်မင်း(ရွှေကူမဲဆန္ဒနယ်၊ ကချင်ပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ တက်ရောက်လာကြသူများအားလုံး မင်္ဂလာပါ။ ကျွန်တော်ကတော့ SSS ဘSS.. တကယ်က ထံမှပေးပို့လာတဲ့ သဘာဝရော်ဘာထုတ်လုပ်သော နိုင်ငံများအသင်း ANRPC ကို ဝင်ရောက်ရန်နှင့် နှစ်စဉ်ကြေး ပေးသွင်းရန်ကိစ္စကို ထောက်ခံဆွေးနွေးသွားမှာဖြစ်ပါတယ်။ လေးစားအပ်ပါသော နာယကကြီး ခင်ဗျား။ Power Point အသုံးပြုခွင့်ပြုပါ။ လေးစားအပ်ပါသော နာယကကြီးခင်ဗျား။ Power Point အတိုင်း ရည်ရွယ်ချက်များကို တင်ပြအပ် ပါတယ်။ ဒီ Power Point မှာပါတဲ့ဟာကတော့ ဒီအာဆီယံနိုင်ငံက ရ နိုင်ငံနဲ့ အခြား သဘာဝရော်ဘာ ထုတ်လုပ်တဲ့ ၅ နိုင်ငံပေါင်း၊ ဒီလက်ရှိ ဒီ ANRPC အဖွဲ့ဝင်နိုင်ငံဟာ ၁၂ နိုင်ငံဖြစ်နေပါတယ်။ ဒီ ANRPC ဟာဆိုလို့ရှိရင် Inter Government Organization ဖြစ်ပါတယ်။ အဲဒီအသင်းကို ၁၉၇၀ မှာ တည်ထောင်ခဲ့ပါတယ်။ မြန်မာနိုင်ငံကနေလည်း ဒီအသင်းကို ဝင်ရောက်ဖို့အတွက် ဆောင်ရွက်နေ ဒီအသင်းကြီးကနေပြီးတော့မှ သတင်းအချက်အလက်တွေကို စုဆောင်းမယ်။ သတင်းအချက် အလက်တွေ စုဆောင်းပြီးမှ ဒီဟာတွေကို သုံးသပ်မယ်။ သုံးသပ်ပြီးမှ ဒီရော်ဘာထုတ်လုပ်မှုနဲ့ပတ်သက်တဲ့ မူဝါဒတွေကို ချမှတ်ဖို့ ဖော်ဆောင်နေတဲ့အသင်းကြီးလည်း ဖြစ်ပါတယ်ခင်ဗျ။ ဒီအသင်းကြီးရဲ့ ဝင်ရောက်လို့ရှိရင် အကျိုးကျေးဇူးတွေကို Power Point ပါအတိုင်း နာယကကြီးကို လေးစားစွာ တင်ပြအပ်ပါတယ်ခင်ဗျာ။ ဒီလိုပဲ ဒီအကျိုးကျေးဇူးတွေကိုတော့ ဒီ Power Point မှာ ပါရှိတဲ့အတိုင်းပဲ နာယကကြီးကို လေးစားစွာ တင်ပြအပ်ပါတယ်။ ဒီသဘာဝရော်ဘာထုတ်လုပ်တဲ့ ဒီ ၂၀၁၈ ခုနှစ်၊ ပထမနှစ်မှာဆိုလို့ရှိရင် သဘာဝရော်ဘာထုတ်လုပ်တဲ့ ဈေးကွက်လိုအပ်တဲ့ (Demand) ဟာဆိုလို့ရှိရင် ကမ္ဘာ့ရော်ဘာထုတ်လုပ်မှုရဲ့ ၅ ရာခိုင်နှုန်းဖြစ်ပါတယ်။ ၅ ရာခိုင်နှုန်းရဲ့ တန်ချိန်လိုအပ်ချက်က ၆.၅၉၀ မီလီယံတန်ဖြစ်ပါတယ်။ ဒီ ၂၀၁၈ ခုနှစ် လိုအပ်ချက် ရှိသလိုပေါ့။ သူ့ရဲ့ရော်ဘာထုတ်လုပ်မှုကလည်း တိုးမြင့်လာပါတယ်။ ၂၀၁၈ ခုနှစ်၊ ပထမနှစ်ဝက်မှာ ဆိုလို့ရှိရင် ထုတ်လုပ်မှု တိုးမြှင့်လာတာက ၄.၅ ရာခိုင်နှုန်း ရှိပါတယ်။ သူ့ရဲ့ တန်ချိန်အားဖြင့် ၆.၂၁၄ မီလီယံတန် ဖြစ်ပါတယ်။ ဒါကြောင့်မို့ ခြားနားလိုက်မယ်ဆိုလို့ရှိရင် ၂၀၁၈ ခုနှစ် ပထမနှစ်ဝက်မှာ ဒီသဘာဝရော်ဘာထုတ်လုပ်မှုရဲ့ ၀.၅ ရာခိုင်နှုန်းဖြစ်ပါတယ်။ ၀.၅ ရာခိုင်နှုန်းရဲ့ တန်ချိန်ဟာ ဆိုလို့ရှိရင် ၇၄၆,၀၀၀ တန်ဖြစ်ပါတယ်။ ဒါကြောင့် မို့လို့ပေါ့ ကျွန်တော်တို့ နိုင်ငံအနေနဲ့ ဒီ လိုအပ်နေတဲ့ ရော်ဘာဈေးကွက်ကိုပေါ့ ဘယ်လိုဆုပ်ကိုင်မလဲပေါ့။ ဘယ်လိုရရှိမလဲဆိုတာကို ကျွန်တော်တို့တွေ စဉ်းစားဖို့ လိုပါလိမ့်မယ်။ နောက်တစ်ခါ ကျွန်တော်တို့ နိုင်ငံ အနေနဲ့ ဒီအသင်းထဲကို ဝင်လိုက်ရုံနဲ့ မပြီးဘဲနဲ့ပေါ့နော်။ ဘယ်လို Strategy တွေချထားမလဲ။ ဒီရဲ့ အရည် အသွေး မြင့်မားအောင် ဘာတွေလိုအပ်လဲ။ ဒါတွေကိုလည်း စဉ်းစားဆောင်ရွက်ဖို့ လိုပါတယ်ခင်ဗျ။ အဆိုပါအသင်းဝင်ကြေးကို ပေးသွင်းရန်အတွက် ဒီစိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီး ဌာနကနေ စိုက်ပျိုးဦးစီးဌာနရဲ့ ၂၀၁၈ ခုနှစ်၊ ပထမ ၆ လပတ် ရန်ပုံငွေမှာ ထည့်သွင်းလျာထားပြီးဖြစ် တယ်လို့ ပါရှိပါတယ်ခင်ဗျား။ ဒါကြောင့်မို့လို့ ဒီဘတ်ဂျက်လျာထားမှုနှင့် ပတ်သက်၍ Procedure မှားနေခြင်းကို ကျွန်တော့ အနေနဲ့ အသေးစိတ်တော့ မတင်ပြတော့ပါဘူး။ ကျွန်တော်တို့ မွန်ပြည်နယ် မဲဆန္ဒနယ်အမှတ်(၈) အမျိုးသား လွှတ်တော်ကိုယ်စားလှယ်ကြီး ဦးမျိုးဝင်းကနေ တင်ပြထားပြီး ဖြစ်ပါတယ်ခင်ဗျား။ ဒါကြောင့်မို့လို့ ပြည်ထောင်စု လွှတ်တော်ကို ပေးပို့ပြီးမှသာ ဘတ်ဂျက်များ လျာထားသင့်ကြောင်းကို ပြည်ထောင်စုလွှတ်တော် နာယကကြီးမှ တစ်ဆင့် အကြံပြုတင်ပြအပ်ပါတယ်ခင်ဗျား။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ ကျွန်တော့အနေနဲ့ နာယကကြီးမှ တစ်ဆင့် အကြံပြုချင်တာကတော့ ရော်ဘာထုတ်လုပ်မှုတွေကို တိုးမြှင့်ဆောင်ရွက်ဖို့ရယ်၊ တိုးမြှင့်ပြီးမှ အရည်အသွေးတွေကို တိုးမြှင့်အောင်ဆောင်ရွက်ဖို့ လိုပါလိမ့်မယ်။ နောက်တစ်ခါ ရော်ဘာအချောထည် စက်ရုံတွေရော ကျွန်တော်တို့မှာ တည်ဆောက်ထားပြီလား။ ဥပမာအားဖြင့် ကားတာယာစက်ရုံ တည်ဆောက် ထားပါပြီ။ ကားတာယာတွေတော့ ထုတ်လုပ်လိုက်ပါပြီ။ တကယ်ရော ဈေးကွက်မှာရော အသုံးတဲ့လား။ အခြားတိုင်းပြည်ကနေ ဝင်လာတဲ့ ကားတာယာတွေကို ဈေးကွက်ကိုရော ယှဉ်ပြိုင်လို့ရလား။ ဈေးကွက်ကို ရနိုင်ပြီလား။ ဘာတွေလိုအပ်လဲ။ ဒါတွေလည်း သက်ဆိုင်တဲ့ဌာနကနေပြီးမှ လုပ်ငန်းရှင်တွေကို၊ အခွင့် အလမ်းတွေကို ဖန်တီးပေးဖို့ လိုပါလိမ့်မယ်ခင်ဗျား။ နောက်တစ်ချက်က ANRPC အဖွဲ့ဝင်အဖြစ် ဝင်ရောက်ခြင်းဖြင့် မြန်မာနိုင်ငံမှ ဒီရော်ဘာ လုပ်ငန်းရှင် တွေကိုပေါ့နော်။ ဒီတစ်နိုင်တစ်ပိုင်လုပ်ငန်းရှင်တွေကို သတင်းအချက်အလက်တွေ ပေးပို့ဖို့အတွက် ဒီ Workshop တွေဘာတွေ လုပ်သင့်တယ်ဆိုတဲ့အကြောင်း ကျွန်တော့အနေနဲ့ အကြံပြုလိုပါတယ်ခင်ဗျား။ လေးစားရပါသော ပြည်ထောင်စုလွှတ်တော် နာယကကြီးခင်ဗျား။ သို့ဖြစ်ပါသောကြောင့် နိုင်ငံတော် သမ္မတထံမှ ပေးပို့လာတဲ့ သဘာဝရော်ဘာထုတ်လုပ်မှု နိုင်ငံများအသင်းဖြစ်တဲ့ ANRPC သို့ ဝင်ရောက်ရန်နှင့် နှစ်စဉ်ကြေးများကို ထည့်သွင်းဖို့ကိစ္စအား ထောက်ခံပါကြောင်း ဆွေးနွေးရင်းနဲ့ နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးနိုင်သီဟ မွန်ပြည်နယ်မဲဆန္ဒနယ်အမှတ်(၇)ဆွေးနွေးဖို့ဖြစ်ပါတယ်။</speech>
<speech><mp id="937">ဦးနိုင်သီဟ(မဲဆန္ဒနယ်အမှတ်-၇၊ မွန်ပြည်နယ်)</mp>လေးစားအပ်တဲ့ ပြည်ထောင်စုလွှတ်တော် နာယက၊ ဒုတိယ နာယက၊ ပြည်ထောင်စု ဒုတိယဝန်ကြီးနဲ့ ပြည်ထောင်စုလွှတ်တော်ကိုယ်စားလှယ်များ အားလုံး ကိုယ်စိတ်နှစ်ဖြာ ကျန်းမာချမ်းသာပါစေကြောင်း ဦးစွာပထမ နှုတ်ခွန်းဆက်သ ဂါဝရပြုအပ် ပါတယ်။ ကျွန်တော်ကတော့ မွန်ပြည်နယ်မဲဆန္ဒနယ်အမှတ်(၇)မှ အမျိုးသားလွှတ်တော်ကိုယ်စားလှယ် ဦးနိုင်သီဟ ဖြစ်ပါတယ်။ ၂၀၁၈ ခုနှစ်၊ ဇွန်လ ၂၆ ရက်နေ့၌ နိုင်ငံတော်သမ္မတထံမှ ပြည်ထောင်စုလွှတ်တော် နာယကထံသို့ ပေးပို့ထားသော မြန်မာနိုင်ငံအနေဖြင့် မလေးရှားနိုင်ငံ၊ ကွာလာလမ်ပူမြို့တွင် ၁၉၇၀ ခုနှစ်မှ စတင် တည်ထောင်ခဲ့သော သဘာဝရော်ဘာထုတ်လုပ်သော နိုင်ငံများအသင်း ANRPC သို့ ဝင်ရောက်ရန်နှင့် နှစ်စဉ်ကြေးထည့်ဝင်ရန် စီစဉ်ဆောင်ရွက်နေမှုအပေါ် ထောက်ခံဆွေးနွေးသွားမှာ ဖြစ်ပါတယ်။ လေးစားအပ်တဲ့ ပြည်ထောင်စုလွှတ်တော် နာယကကြီးခင်ဗျား။ သဘာဝရော်ဘာထုတ်လုပ်သော နိုင်ငံများအသင်း (ANRPC) သို့ ဝင်ရောက်သည့် ရည်ရွယ်ချက်များအရ သဘာဝရော်ဘာထုတ်လုပ်ရေးနှင့် ရောင်းဝယ်ရေးကိစ္စများတွင် ညှိနှိုင်းဆောင်ရွက်ရန်၊ အဖွဲ့ဝင်နိုင်ငံများအချင်းချင်း နည်းပညာပူးပေါင်း ဆောင်ရွက်ရန်၊ သဘာဝရော်ဘာဈေးနှုန်းများ ကောင်းမွန်စေရန်နှင့် တည်ငြိမ်မှုရှိနေစေရန်အတွက် ဆောင်ရွက်ရန်၊ သဘာဝရော်ဘာလုပ်ငန်းများ ထိခိုက်မည့် ကိစ္စရပ်များအား ပူးပေါင်းဖြေရှင်းဆောင်ရွက်ရန်တို့ ဖြစ်ပါတယ်။ မြန်မာတစ်နိုင်ငံလုံးအတိုင်းအတာအနေဖြင့် ရော်ဘာစိုက်ဧက ၁.၆ သန်းကျော်ရှိတဲ့အနက်မှ ကရင်ပြည်နယ်မှာ ရော်ဘာစိုက်ဧက ၂.၆ သိန်းကျော် ရှိသည်ဟုသိရှိရပါတယ်။ ထို့အတူ မွန်ပြည်နယ်၌လည်း ရော်ဘာ စိုက်ဧက ၅ သိန်းကျော်ရှိသည့်အနက် ဧက ၃ သိန်းကျော်သာ ရော်ဘာ အစေးခြစ်နိုင်ပြီး ကျန်ဧက ၂ သိန်း ဝန်းကျင်ဟာ လုပ်သားရှားပါးမှုပြဿနာ၊ အပင်အိုများကို ခုတ်လှဲရောင်းချထားမှုများကြောင့် ရော်ဘာ အထွက်နှုန်းများဟာ လျော့ကျလာပြီးတော့ ဒေသခံလုပ်သားများဟာလည်း ပြည်ပနိုင်ငံများမှာ သွားရောက် လုပ်ကိုင်မှု များပြားလာတဲ့အတွက် ရော်ဘာအစေးခြစ်လုပ်သားများ ရှားပါးလာခဲ့ပါတယ်။ မွန်ပြည်နယ်၌ ရော်ဘာအစေးခြစ်ရာသီများတွင် တစ်နှစ်ပတ်လုံးရော်ဘာဈေးများမှာ ကောင်းမွန် ခဲ့ခြင်းမရှိတဲ့အပြင် အထွေထွေကုန်ကျစရိတ်များကြောင့် ရော်ဘာခြံလုပ်ငန်းလုပ်ကိုင်သူများ အကျိုးအမြတ် ရရှိမှု နည်းပါးလျက်ရှိကြောင်း သိရှိရပါတယ်။ ရော်ဘာခြံလုပ်ကိုင်သူအများစုအနေဖြင့် ရော်ဘာအဝယ်ဒိုင် များ၏ ဈေးပေးမှုအပေါ်မူတည်၍ ရောင်းချနေရပြီး အရင်းအနှီးရှိသူများအနေဖြင့် ဈေးမကောင်းချိန်တွင် သိုလှောင်ထားနိုင်စွမ်းရှိသော်လည်း အရင်းအနှီးနည်းပါးသူများအနေဖြင့် ရသည့်ဈေးနှင့်သာ ရောင်းချ နေရပါသဖြင့် အကျိုးအမြတ်ရရှိမှု နည်းပါးခဲ့ပါသည်။ မြန်မာနိုင်ငံတွင် ရော်ဘာနှင့်ပတ်သက်သော ဥပဒေ ထွက်ရှိနိုင်ခြင်း မရှိသည့်အပေါ်မှာလည်း ရော်ဘာရောင်းဝယ်ရေး၊ ထုတ်လုပ်ရေးတွင် အခက်အခဲများ၊ လိုအပ်ချက်များ ဆက်လက်ဖြစ်ပေါ်လျက်ရှိပါသည်။ ရော်ဘာသန့်စင်စက်ရုံ တည်ထောင်သူလုပ်ငန်းရှင်များအနေဖြင့် မိမိစက်ရုံမှထွက်ရှိသော အနံ့ဆိုး များနှင့် ရေဆိုးများကြောင့် ပတ်ဝန်းကျင်ရှိ ပြည်သူလူထုများ၏ ကျန်းမာရေးထိခိုက်မှုမရှိအောင် ရေဆိုး အနံ့ဆိုးများကို စနစ်တကျ သေချာစွာထိန်းချုပ်ပေးနိုင်ရန် လိုအပ်ပါတယ်။ မွန်ပြည်နယ်၊ မုဒုံမြို့အဝင် မော်လမြိုင် ကျိုက္ခမီကားလမ်းမဘေးရှိ ရော်ဘာသန့်စင်စက်ရုံမှ ထွက်ရှိသော အနံ့ဆိုး၊ ရေဆိုးများဟာ ပတ်ဝန်းကျင် ပြည်သူလူထုအပေါ်တွင်လည်းကောင်း၊ လမ်းသွားလမ်းလာ ပြည်သူများအတွက်လည်းကောင်း ကျန်းမာရေးထိခိုက်မှုများ ဖြစ်ပေါ်လျက်ရှိပါတယ်။ ထိုသို့ အနံ့ဆိုးများထွက်ပေါ်မလာနိုင်အောင် စောင့်ကြည့်ထိန်းကျောင်းသွားရန် သက်ဆိုင်ရာ ကုမ္ပဏီ၊ ပြည်နယ်အစိုးရ တာဝန်ရှိသူများအနေဖြင့် ပိုမို၍အားစိုက် ဆောင်ရွက်သင့်ပါတယ်။ ကမ္ဘောဒီးယား၊ အင်ဒိုနီးရှား၊ ထိုင်း၊ မလေးရှား၊ ဗီယက်နမ်၊ ဖိလစ်ပိုင်၊ စင်္ကာပူ၊ သိရိလင်္ကာ၊ အိန္ဒိယ၊ တရုတ်ပြည်သူ့ သမ္မတနိုင်ငံနှင့် ဘင်္ဂလားဒေ့ရှ်နိုင်ငံတို့ပါဝင်သော သဘာဝရော်ဘာထုတ်လုပ်သော နိုင်ငံများအသင်းသို့ မြန်မာနိုင်ငံအနေဖြင့် ဝင်ရောက်ခြင်းဖြင့် ကမ္ဘာ့ရော်ဘာထုတ်လုပ်မှုနှင့် မြန်မာ့ရော်ဘာထုတ်လုပ်မှု စွမ်းအား ယှဉ်တွဲလေ့လာနိုင်ခြင်း၊ အထွက်နှုန်းနှင့် အရည်အသွေးကောင်းမွန်သော ရော်ဘာစိုက်ပျိုး ထုတ်လုပ်မှု နည်းစနစ်များကို အခမဲ့လေ့လာသင်ကြားခွင့် ရရှိနိုင်ခြင်း၊ တစ်နှစ်လျှင် အနည်းဆုံး (၂) ကြိမ် ANRPC မှ ကြီးမှူးပြုလုပ်သည့် ရော်ဘာစိုက်ခင်းများ၊ စက်ရုံများ၊ ပျိုးခင်များသို့ သွားရောက်လေ့လာ သည့် ခရီးစဉ်များတွင် ပါဝင်ခွင့်ရရှိမည်ဖြစ်သည့်အပြင် အဖွဲ့ဝင်နိုင်ငံများအကြားရှိ တောင်သူများ လုပ်ကိုင် ဆောင်ရွက်နေသည့် ရော်ဘာဈေးကွက်လည်ပတ်မှုအခြေအနေများကို သိရှိနိုင်ခြင်းနဲ့ ရော်ဘာလုပ်ငန်းတွင် ဆက်စပ်ပတ်သက်သူများ အပြန်အလှန်အနီးကပ် ဆွေးနွေးနိုင်မည့် အခွင့်အရေးများရရှိနိုင်ခြင်း၊ လုပ်ကွက်ငယ် ရော်ဘာစိုက်ပျိုးထုတ်လုပ်သူများ၏ အောင်မြင်နေသော လုပ်ငန်းစဉ်များနှင့် နည်းဗျူဟာများကို လေ့လာ ခွင့်ရရှိခြင်း၊ နှစ်စဉ် ANRPC မှ ကြီးမှူးပြုလုပ်သော ရော်ဘာဈေးကွက် လေ့လာဆန်းစစ်ခြင်းနဲ့ သုတေသနဆိုင်ရာသင်တန်းများမှာ တာဝန်ရှိသူများအား အခမဲ့တက်ရောက်ခွင့်ရရှိစေခြင်း၊ ANRPC အဖွဲ့ဝင်နိုင်ငံ များရဲ့ ရော်ဘာတင်ပို့မှုနဲ့ ဈေးကွက်အခြေအနေတို့ကို သိရှိနိုင်ပြီး မိမိနိုင်ငံ၏ရော်ဘာတင်ပို့မှု တိုးမြှင့်မှု အခွင့်အလမ်းရရှိနိုင်ခြင်း၊ အသင်းဝင်နိုင်ငံများ၏ ရော်ဘာထုတ်လုပ်ခြင်း၊ အသုံးပြုခြင်းဆိုင်ရာ သတင်း အချက်အလက်များကို မှန်မှန်နှင့်မြန်မြန်သိရှိနိုင်ခြင်း၊ ကမ္ဘာ့ရော်ဘာလုပ်ငန်းဆိုင်ရာ မူဝါဒများ၊ အစီအစဉ် များကို လေ့လာသိရှိခွင့်ရရှိခြင်း၊ ANRPC ၏ ဖိုရမ်များ၊ ညီလာခံများသို့တက်ရောက်ခြင်းဖြင့် အဓိက ရော်ဘာရောင်းဝယ်ဖောက်ကားသူများ၊ ထုတ်လုပ်သူများနှင့် ထိတွေ့ဆက်ဆံခွင့်ရခြင်း၊ ANRPC ၏ ဆွေးနွေးပွဲများကို အိမ်ရှင်အဖြစ် လက်ခံကျင်းပခြင်းဖြင့် ရော်ဘာထုတ်လုပ်သူများနှင့် ရင်းနှီးမြှုပ်နှံသူများ စွမ်းဆောင်နိုင်သော အခွင့်အလမ်းမရရှိခြင်း စသည့်များပြားလှတဲ့ အကျိုးကျေးဇူးများကြောင့် သဘာဝ ရော်ဘာထုတ်လုပ်သော နိုင်ငံများအသင်းသို့ မြန်မာနိုင်ငံဝင်ရောက်ခြင်းအပေါ် ထောက်ခံပါကြောင်း အကြံပြု တိုက်တွန်း ဆွေးနွေးအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးမြင့်လွင် တွံတေးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="451">ဦးမြင့်လွင်(တွံတေးမဲဆန္ဒနယ်၊ ရန်ကုန်တိုင်းဒေသကြီး)</mp>အားလုံးမင်္ဂလာပါ။ ကျွန်တော် ကတော့ ရန်ကုန်တိုင်းဒေသကြီး တွံတေးမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးမြင့်လွင် ဖြစ်ပါတယ်။ လေးစားအပ်ပါတဲ့ ပြည်ထောင်စုလွှတ်တော် နာယကကြီးခင်ဗျာ။ ဒီနေ့ကမ္ဘာပေါ်မှာ နိုင်ငံတိုင်းက ဖွံ့ဖြိုးရေးလုပ်ငန်းတွေနဲ့ ကားလမ်းတွေ တိုးချဲ့ပြီးတော့ဖောက်နေကြပါတယ်။ အဲဒါကြောင့်မို့လို့ မလွဲမသွေ မော်တော်ယာဉ်တွေကလည်း တိုးပြီးတော့ထုတ်လုပ်ရမှာ ဖြစ်ပါတယ်။ ဒီလိုမော်တော်ယာဉ်တွေ၊ မော်တော် ဆိုင်ကယ်တွေ ထုတ်လုပ်နေသမျှကာလပတ်လုံး ရော်ဘာဈေးကွက်က အမြဲတမ်းအဆက်မပြတ် တိုးတက် နေမှာ ဖြစ်ပါတယ်။ ဒါကြောင့်မို့လည်း ဒီဈေးကွက်ကြီးကိုသိတဲ့ နိုင်ငံတွေဟာ ရော်ဘာစိုက်ပျိုးထုတ်လုပ်မှုကို တိုးချဲ့ပြီးတော့ နည်းပညာတွေကိုလည်း မြှင့်တင်နေရပါတယ်။ လောလောဆယ် ကမ္ဘာပေါ်မှာ ရော်ဘာ အများဆုံးထုတ်လုပ်တဲ့ နိုင်ငံ ၁၀ ခုက ထိုင်း၊ အင်ဒိုနီးရှား၊ မလေးရှား၊ အိန္ဒိယ၊ ဗီယက်နမ်၊ တရုတ်၊ ဖိလစ်ပိုင်၊ အိုင်ဗရီကို့စ်၊ နိုင်ဂျီးရီးယား၊ သီရိလင်္ကာ အဲဒီနိုင်ငံ ၁၀ နိုင်ငံမှာ အာဆီယံ နိုင်ငံ ၅ ခု ပါတာကို တွေ့ရမှာပါ။ ရော်ဘာကို အများဆုံးသုံးစွဲတဲ့နိုင်ငံ ၈ ခုကတော့ တရုတ်၊ အိန္ဒိယ၊ အမေရိကန်ပြည်ထောင်စု၊ ဂျပန်၊ ထိုင်း၊ အင်ဒိုနီးရှား၊ မလေးရှား၊ တောင်ကိုရီးယား ဒီမှာလည်း အာဆီယံနိုင်ငံ ၃ ခုက ကမ္ဘာ့ရော်ဘာ အသုံးဆုံးနိုင်ငံ ၈ ခုထဲမှာပါနေတာ တွေ့ရမှာပါ။ ကျွန်တော်တို့နိုင်ငံမှာလည်း ခုနက လွှတ်တော် ကိုယ်စားလှယ်တစ်ဦးလည်း ဆွေးနွေးသွားပါတယ်။ ၁၈၇၆ လောက်ကတည်းက စပြီးတော့ ရော်ဘာကို စိုက်ပျိုးခဲ့ပါတယ်။ တစ်ချိန်တုန်းကဆိုရင် ကျွန်တော်တို့ ရေနံကို ရွှေမည်း၊ ရော်ဘာကို ရွှေဖြူဆိုပြီးတော့ တင်စားပြီးတော့တောင် ရော်ဘာစိုက်ပျိုးထုတ်လုပ်ရေးကို အကြီးအကျယ် တွန်းအားပေးပြီးတော့ လုပ်ခဲ့တာ ရှိပါတယ်။ ကျွန်တော်တို့နိုင်ငံက အရှေ့တောင်အာရှမှာ ကျွန်းတွေကို ထည့်မတွက်ဘူးဆိုရင် အကြီးဆုံး နိုင်ငံပါ။ ကျွန်းတွေပါ ထည့်တွက်တယ်ဆိုရင်တော့ အင်ဒိုနီးရှားပြီးရင် ဒုတိယအကြီးဆုံးနိုင်ငံပါ။ အာရှနိုင်ငံ တွေမှာဆိုရင်လည်း ကျွန်တော်တို့က ၁၁ ခုမြောက်အကြီးဆုံးနိုင်ငံပါ။ ဆိုလိုတာက ကျွန်တော်တို့ဆီမှာ စိုက်ပျိုးနိုင်တဲ့ မြေဧကတွေ အများကြီးရှိပါတယ်။ သို့သော် ကျွန်တော်တို့ နိုင်ငံအကျယ်အဝန်းနဲ့ နှိုင်းယှဉ် မယ်ဆိုရင်တော့ ကျွန်တော်တို့ရဲ့ ရော်ဘာစိုက်ပျိုးမှုက နည်းနေသေးတယ် ဆိုတဲ့အနေအထားကို တွေ့ရ ပါတယ်။ နည်းနေသေးတဲ့အပြင် လက်ရှိ မြန်မာ့ရော်ဘာထုတ်လုပ်မှု အဆင့်အတန်းဆိုလို့ရှိရင်လည်း အစစ အရာရာနိမ့်နေတဲ့ သဘောရှိပါတယ်။ စိုက်ပျိုးဧကနည်းတယ်။ ရော်ဘာထုတ်လုပ်တဲ့ နည်းပညာအဆင့် အတန်းကနိမ့်တယ်။ ဈေးကွက်ကို ကျွန်တော်တို့ ဖော်ဆောင်နိုင်တဲ့ ဈေးကွက်ရှာဖွေနိုင်တဲ့ အင်အား နည်းတယ်။ ဒါကြောင့်မို့ ခုနက ကိုယ်စားလှယ်တွေ ဆွေးနွေးသွားသလိုပဲ ကျွန်တော်တို့က တရုတ်ပြည်ကိုပဲ အောက်ဈေးနဲ့တင်ပို့နေရတဲ့ အနေအထားရှိပါတယ်။ ကမ္ဘာ့အဆင့်အတန်းမြင့်တဲ့ ရော်ဘာဈေးကွက်ကို ကျွန်တော်တို့က ဝင်မတိုးနိုင်သေးတဲ့ အနေအထားရှိပါတယ်။ ဒါတွေကိုသိတဲ့ နိုင်ငံတော်အစိုးရကလည်း ဒီနှစ်ထဲမှာပဲ မတ်လထဲမှာ မြန်မာ့ရော်ဘာဖိုရမ် လုပ်ခဲ့တယ်ဆိုတာ ဒါအားလုံးအသိပါ။ အဲဒီမှာအများကြီး ဆွေးနွေးခဲ့တယ်။ အချက်အလက်တွေ အများကြီး တွေ့ရှိခဲ့ပါတယ်။ ဒီကနေပြီးတော့ တစ်ဆင့် သွားဖို့၊ တိုးဖို့ဆိုပြီးတော့ လုပ်နေတာကို တွေ့ရပါတယ်။ နိုင်ငံတော်သမ္မတဆီက ပေးပို့တဲ့စာမှာ ANRPC သဘာဝ ရော်ဘာထုတ်လုပ်တဲ့ နိုင်ငံများအသင်းက ၁၉၇၀ ကတည်းက တည်ထောင်ခဲ့တာပါ။ ကျွန်တော်တို့ နိုင်ငံက အခုအထိကို မဝင်ရသေးဘူးဆိုတော့ အများကြီးနောက်ကျနေတဲ့ အနေထားတောင်ရှိပါတယ်။ မဝင်ရသေး တာဆိုလို့ အာဆီယံမှာ ကျွန်တော်တို့နိုင်ငံရယ်၊ ဘရူနိုင်းရယ်၊ လာအိုရယ် ၃ နိုင်ငံပဲ ရှိပါတယ်။ ဒါကိုလည်း ကျွန်တော်တို့က သတိပြုရမှာပါ။ ကျွန်တော်တို့ ဒီဈေးကွက်တွေဝင်ပြီးတော့မှ ကျွန်တော်တို့ရဲ့ ရော်ဘာ စိုက်ပျိုးထုတ်လုပ်မှု၊ တင်ပို့ရောင်းချမှု အနေအထားကို မြှင့်တင်နိုင်မှာပါ။ ကျွန်တော်တို့နိုင်ငံမှာ လက်ရှိရော်ဘာထုတ်လုပ်မှုက စိုက်ဧက ၁၆ သိန်းရှိပါတယ်။ အစေးခြစ်နေတဲ့ အပင်က ရ သန်းလောက်ရှိပါတယ်။ အစေးမထွက်တဲ့အပင်က ၅ သောင်း လောက်ရှိပါတယ်။ သောင်းက အိမ်ထောင်ပရိဘောဂ ထုတ်တဲ့ဆီကို သွားရမယ့် အနေအထားပါ။ ဒါတွေကို ကျွန်တော်တို့ ကလည်း ပြန်စိစစ်ပြီးတော့ စိုက်ပျိုးဧကတွေ တိုးပြီးတော့စိုက်ဖို့ လိုပါတယ်။ ကမ္ဘာ့ရော်ဘာ ထုတ်လုပ်မှုရဲ့ ၉၅.၄ ရာခိုင်နှုန်းကို နိုင်ငံ ၁၅ ခုက ထုတ်လုပ်နေပါတယ်။ အဲဒီမှာနိုင်ငံအစဉ်လိုက် အများဆုံး ထုတ်လုပ် တာက ထိုင်း၊ အင်ဒိုနီးရှား၊ ဗီယက်နမ်၊ မလေးရှား၊ အိုင်ဗရီကို့စ်ပြီးရင် ကျွန်တော်တို့ မြန်မာနိုင်ငံပါပဲ။ ကျွန်တော်တို့က နံပါတ် ၆ မှာ ရှိပါတယ်။ တင်ပို့ရောင်းချမှုရဲ့ ၈၀ ရာခိုင်နှုန်းက အာရှက တင်ပို့နေတာ ဖြစ်ပါတယ်။ အာဖရိကက ၈.၅ ရာခိုင်နှုန်းပဲ ရှိပါတယ်။ ဥပရောပက ၄.ရ ရာခိုင်နှုန်းပဲ ရှိပါတယ်။ ကျွန်တော်တို့မြို့နယ်မှာ ရော်ဘာတွေ အများကြီး စိုက်ထားပါတယ်။ နိုင်ငံပိုင်က ၄၁၁ ဧက၊ ပုဂ္ဂလိကပိုင်က ၁,၅၆၅ ဧကနဲ့ တောင်သူ ၁၆၃ ဦး ထွက်တာကတော့ ၂၀၁၇-၂၀၁၈ မှာ ၁၂,၁၆၂ ပေါင် နိုင်ငံပိုင်က ထွက်ပါတယ်။ ၄၃,၁၇၅ ပေါင်က ပုဂ္ဂလိက ပိုင်က ထွက်ပါတယ်။ အဲဒီတော့ မြန်မာနိုင်ငံရဲ့ ရော်ဘာစိုက်ပျိုး ထုတ်လုပ်မှု၊ တင်ပို့ရောင်းချမှုတွေကို တိုးမြှင့်ဖို့ဆိုရင် ANRPC အဖွဲ့ကိုကျွန်တော်တို့ အမြန်ဆုံးဝင်ရမှာပါ။ ဝင်တဲ့အခါ ကျွန်တော်တို့ ရမယ့်အကျိုးကျေးဇူးက ၁၀ ခုရှိပါတယ်။ ဒီမှာ ရေးထားတဲ့ အတိုင်းဆို ကျွန်တော်တို့ ထည့်ရမယ့်ငွေက ဒေါ်လာတစ်သောင်းတောင် မပြည့်ပါဘူး။ အဲဒီတော့ ဈေးတွက်နဲ့ တွက်မယ်ဆိုရင်တောင် ကျွန်တော်တို့က အကျိုးစီးပွားတစ်ခုကို ဒေါ်လာတစ်ထောင်နှုန်းပဲ ရှိပါတယ်။ ဒါကြောင့်မို့ ကျွန်တော်တို့ ရော်ဘာစိုက်ပျိုးထုတ်လုပ်ရောင်းချမှု တိုးတက်ဖို့၊ ဈေးကွက်တွေရဖို့အတွက် အမြန်ဆုံး ဒီအဖွဲ့ကိုဝင်သင့်ပါကြောင်း ထောက်ခံတင်ပြရင်းနဲ့ နိဂုံးချုပ်ပါတယ်။ ကျေးဇူးတင်ပါတယ်။</speech>
<speech type="speaker">နော်ခရစ္စထွန်း ကရင်ပြည်နယ် မဲဆန္ဒနယ်အမှတ်(၇)ဆွေးနွေးဖို့ဖြစ်ပါတယ်။</speech>
<speech><mp id="901">နော်ခရစ္ဆထွန်း(မဲဆန္ဒနယ်အမှတ်-၇၊ ကရင်ပြည်နယ်)</mp>လေးစားအပ်တဲ့ပြည်ထောင်စုလွှတ်တော် နာယကကြီးနှင့် ပြည်ထောင်စုလွှတ်တော် ကိုယ်စားလှယ်များ၊ ပြည်ထောင်စုဒုဝန်ကြီးအားလုံး မင်္ဂလာပါ။ ကျွန်မကတော့ ကရင်ပြည်နယ် မဲဆန္ဒနယ်အမှတ်(၇)မှ နော်ခရစ္ဆထွန်းခေါ်(ခ)ဒေါက်တာအာကာမိုး ဖြစ်ပါတယ်။ ကျွန်မတို့ ANRPC ဝင်ရောက်ခဲ့တဲ့ ကိစ္စနှင့်ပက်သက်ပြီးတော့ ကျွန်မအနေနဲ့ အကြံပြုဆွေးနွေးသွားမှာ ဖြစ်ပါတယ်။ ပြည်ထောင်စုလွှတ်တော် နာယကကြီးရှင့်။ Power Point အသုံးပြုခွင့်ပေးဖို့ တောင်းခံအပ်ပါတယ်။ ကျွန်မတို့နိုင်ငံဟာ ဒီနေို့က်ပျိုးရေးကိုအခြေပြုတဲ့ နိုင်ငံဖြစ်တဲ့အတွက် ရော်ဘာစိုက်ပျိုး ထုတ်လုပ်မှုနဲ့ ပတ်သက်ပြီးတော့ ANRPC အသင်းဝင်ရမည့်ကိစ္စကို လှိုက်လှိုက်လှဲလှဲ ကြိုဆိုပေမယ့်လည်း အချို့တေအများကြီး နောက်တခဲတောတိ အားမရဖြစ်မိပါတယ်။ တန်မတိင်ငံမှာ လန်ခဲ့သောနှစ်ပေါင်း ၁၀၀ လောက် အင်္ဂလိပ်ကိုလိုနီလက်ထက်ကတည်းက ရော်ဘာကို မွန်ပြည်နယ်ဒေသခံတွေက စတင် စိုက်ပျိုးခဲ့တာပါ။ အိန္ဒိယရော်ဘာလို့ခေါ်တဲ့ သဘာဝရော်ဘာကို အများဆုံးစိုက်တဲ့ တောင်အာရှနှင့် အရှေ့ တောင်အာရှနိုင်ငံတွေမှာ ကျွန်မတို့ နိုင်ငံပါပါတယ်။ စိုက်ဧက ပေါင်း ၁.၆ သန်းလောက်ရှိပြီး၊ အပင်ပေါင်း ရ သန်းကျော်ရှိပါတယ်။ ရော်ဘာစိုက်ပျိုးထုတ်လုပ်မှုကို ၁၉၉၄ ခုနှစ်မှာ MPCE မြန်မာ့နှစ်ရှည်သီးနှံ ဌာနက တည်ထောင်ခဲ့ပြီး ရော်ဘာစိုက်ပျိုးထုတ်လုပ်မှုကို ရွှေဖြူလွှမ်းရမည်ဟု အားပေးခဲ့ပါတယ်။ MPCE ကို MICTE မြန်မာ့စက်မှုသီးနှံဖွံ့ဖြိုးရေးဌာနလို့ ပြန်လည်ဖွဲ့စည်းပြီးခဲ့တဲ့နောက် ရော်ဘာကို စက်မှုသီးနှံအဖြစ် သတ်မှတ်ခဲ့ပါတယ်။ ၁၈၉၄ မြေသိမ်းဥပဒေနှင့် ၁၉၉၁ မြေလွတ်၊ မြေလပ်၊ မြေရိုင်းဥပဒေတွေအရ ကြီးမားတဲ့ ရော်ဘာစိုက်ကွင်းစိုက်ကွက်တွေ ဖြစ်ပေါ်ခဲ့ပါတယ်။ ၂၀၀၀ ခုနှစ်မှ ၂၀၃၀ ရဲ့ Master Plan အဖြစ်ရော်ဘာကို စိုက်ပျိုးရေးဝန်ကြီးဌာနရဲ့ စီမံကိန်းဝင်သီးနှံအဖြစ်လည်း သတ်မှတ်ခဲ့ပါတယ်။ တစ်ပြည်နယ်ကို ၀.၅ သန်းဧက စိုက်ပျိုးပြီး၊ ဧက ၈ သန်းအထိစိုက်ပျိုးဖို့ ရည်ရွယ် ပါတယ်။ ရည်ရွယ်ချက်ကောင်းပေမယ့် ဒေသခံတောင်သူတွေအတွက်မဟုတ်ဘဲ လုပ်ငန်းရှင်နှင့် ကုမ္ပဏီ အများစု ပေါ်ထွက်လာပြီးမြေယာပိုင်ဆိုင်မှုတွေဖြစ်ခဲ့ပါတယ်။ တစ်ချိန်တည်းမှာပဲ မြန်မာနိုင်ငံရဲ့ မြောက်ပိုင်း မှာ တရုတ်နိုင်ငံရဲ့ ရော်ဘာစိုက်ပျိုးထုတ်လုပ်မှုတွေ မြင့်တက်လာခဲ့ပြီး ဒီကနေ့စ်နိုင်ငံလုံးရဲ့ ရော်ဘာစိုက်ပျိုးထုတ်လုပ်မှုဈေးကွက်ကို ထိန်းချုပ်ထားနိုင်ခဲ့တာ ဖြစ်ပါတယ်။ ကျွန်မတို့နိုင်ငံမှာ ရော်ဘာထုတ်လုပ်မှုကို တစ်နှစ် မက်ထရစ်တန်ချိန် ၂ သိန်းနီးပါး ထွက်ရှိပါတယ်။ အများဆုံး ဖြစ်ပါတယ်။ တတိယအများဆုံးကတော့ ကရင်ဖြစ်ပါတယ်။ ကရင်ပြည်နယ်မှာလည်း ရ မြို့နယ် လုံး ရော်ဘာစိုက်ပျိုးပါတယ်။ ကျွန်မရဲ့ မဲန္ဒနယ်မြေမှာဆိုရင် ရော်ဘာစိုက်ဧက ပေါင်း ၇,၀၀၀ ကျော် ရှိပြီး၊ တစ်နှစ်ကို ရော်ဘာပေါင်ချိန် ၃ သန်းအထိထွက်ပါတယ်။ ဧက ၄ သောင်းလောက်ရှိတဲ့ နိုင်ငံပိုင် စက်မှုသီးနှံအဖြစ် အခုစက်မှုဝန်ကြီးဌာနရဲ့ နိုင်ငံပိုင်စီပွားရေးလုပ်ငန်းအဖြစ်လည်း ရှိနေပါတယ်။ လုပ်ကွက်ငယ် တောင်သူအများစုက ကောင်းမွန်တဲ့နည်းပညာမရှိဘဲ အရည်အသွေးနိမ့်တဲ့ RSS 3 အဆင့် နဲ့ပဲ အများဆုံးထုတ်လုပ်ပြီး အနိမ့်ဆုံးဈေး ကုန်ကြမ်းအဖြစ်နဲ့ တရုတ်နိုင်ငံဈေးကွက်ကိုပဲ ရောင်းချနေရ ပါတယ်။ တစ်နိုင်ငံလုံးရော်ဘာထုတ်လုပ်မှု ၉၀ ရာခိုင်နှုန်းနီပါးကို တစ်နှစ် ၁.၄ သန်း မက်ထရစ်တန်ကို တရုတ်နိုင်ငံဈေးကွက်ကိုပဲ ရောင်းချနေတာ ဖြစ်ပါတယ်။ နိုင်ငံတကာဈေးကွက်နှင့် အလှမ်းဝေးနေပြီး ဈေးကွက်နှင့်ပတ်သက်တဲ့ ကုန်ချောထုတ်လုပ်မှုမှာ အသေစား၊ အကြီးစားစက်မှု လုပ်ငန်းမရှိတဲ့အတွက် ပြည်တွင်းမှာ မဖြုန်းတီးနိုင်ပါဘူး။ အထွက်နှုန်းနဲ့ ဈေးနှုန်းကလည်း ANRPC အဖွဲ့ဝင် အိန္ဒိယနိုင်ငံထက် တစ်ဝက်လောက် နည်းနေ ပါတယ်။ ရော်ဘာစိုက်ပျိုးတောင်သူတွေဟာ နှစ်ပေါင်းများစွာ အခွင့်အလမ်း၊ နည်းပညာ၊ ဈေးကွက်ဆုံးရှုံး ခဲ့ပြီး အခုဆိုရင် ထုတ်လုပ်မှုစရိတ်မကာမိဘဲ ရော်ဘာခြံပစ်ထားပြီး အိမ်နီးချင်းနိုင်ငံမှာ ရော်ဘာအလုပ် သမားအဖြစ် သွားရောက်လုပ်ကိုင်တာတွေ၊ ခုတ်ထွင်ရှင်းလင်းပြီး သီးနှံပြောင်းလဲ စိုက်ပျိုးတာတွေ သက်တမ်းနုပင်ပျိုတွေကို အပင်လိုက် သစ်သားစက်ရုံအတွက် ရောင်းချတာတွေ မြင်တွေ့နေရပါတယ်။ စိုက်ပျိုးရေး ကိုအခြေပြုတဲ့ ကျွန်မတို့နိုင်ငံဟာ စိုက်ပျိုးရေးနဲ့ ပတ်သက်တဲ့ နည်းပညာအခွင့်အလမ်း ဈေးကွက်နဲ့ ပညာရှင် အထူးလိုအပ်ပါတယ်။ စိုက်ပျိုးရေးနဲ့ အသက်မွေးနေတဲ့ ၇၀ ရာခိုင်နှုန်းသော ကျေးလက်နေ ပြည်သူတွေရဲ့ ဝင်ငွေနဲ့ တိုင်းပြည်ရဲ့ GDP ကို မြှင့်တင်ပေးဖို့ လိုအပ်ပါတယ်။ ပြီးခဲ့တဲ့ အဋ္ဌမအကြိမ် လွှတ်တော်အစည်းအဝေးမှာ ပညာရေးမြှင့်တင်မှုကော်မရှင်က အကြံပြုခဲ့တာတွေ ရှိပါတယ်။ တကယ်တော့ ANRPC ဟာ ၁၉၇၀ ကတည်းက ဖွဲ့စည်းတည်ထောင်ခဲ့တာပါ ။ ကမ္ဘောဒီးယား၊ အင်ဒိုနီးရှား၊ ထိုင်း၊ မလေး၊ ဗီယက်နမ်၊ ဖိလစ်ပိုင်၊ စင်္ကာပူစတဲ့ အိမ်နီးချင်း အာဆီယံနိုင်ငံတွေအပြင် တရုတ်၊ အိန္ဒိယ၊ သီရိလင်္ကာ၊ နယူးဂီနီ၊ ဘင်္ဂလားဒေ့ရှ် ၁၂ နိုင်ငံပါဝင်ပါတယ်။ ရော်ဘာကို ၁၉၇၀ မတိုင်ခင် ကတည်းက စတင်စိုက်ပျိုးခဲ့တဲ့ ကျွန်မတို့နိုင်ငံလည်း မကြာခင်သဘာဝ ရော်ဘာစိုက်ပျိုးထုတ်လုပ်တဲ့ အသင်းကို ဝင်ရောက်နိုင်တော့မှာဖြစ်တဲ့အတွက် ANRPC ရဲ့ ပူးပေါင်းပါဝင်တဲ့အတွက် ရော်ဘာနဲ့ ပတ်သက်တဲ့ သတင်း၊ နည်းပညာအခွင့်အလမ်း ဈေးကွက်တွေ အဖွဲ့ဝင်နိုင်ငံများနဲ့ နည်းတူရရှိမှာ ဖြစ်ပါတယ်။ နှစ်ပေါင်းများစွာ ဆုံးရှုံးခဲ့တဲ့ဝေးကွာခဲ့တဲ့ အခွင့်အရေးတွေကို တွေ့မြင်ခံစားရတော့မှာ ဖြစ်ပါတယ်။ အလားတူဘဲ စိုက်ပျိုးတောင်သူတွေအတွက် အခြားသောစိုက်ပျိုးသီးနှံတွေကိုလည်း နည်းပညာကို TEN TO TABLE ထိ GAP GOOD AGRICULTURE PRATICE အရည်သွေးမြှင့်တင်ပေးနိုင်ဖို့ အခွင့်လမ်းအနေနဲ့ မူပိုင်ခွင့် နိုင်ငံတကာအသိမှတ်ပြု CERTIFICATE တွေရရှိနိုင်အောင် ကူညီပေး နိုင်ဖို့လိုအပ်သလို ကောင်းမွန်တဲ့ နိုင်ငံတကာဈေးကွက်တွေနဲ့ ချိတ်ဆက်လုပ်ဆောင်ဖို့ လိုအပ်ပါတယ်။ ကမ္ဘာ့စိုက်ပျိုးရေးထုတ်ကုန် ဈေးကွက်မှာ နေရာယူထားတဲ့ အိမ်နီးချင်းထိုင်းနဲ့ ဗီယက်နမ်တွေ နည်းတူ စိုက်ပျိုးရေးကဏ္ဍမှာ ပြေးညီ အားထုတ်လုပ်ဆောင်ပေးဖို့ လိုအပ်နေပြီ ဖြစ်ပါတယ်။ အချုပ် အားဖြင့် ANRPC အသင်းကိုဝင်ရောက်ခြင်းဖြင့် ကျေးလက်နေပြည်သူ ရော်ဘာစိုက်ပျိုးတောင်သူတွေ အကျိုးနဲ့ နိုင်ငံရဲ့ GDP ကို မြှင့်တင်နိုင်ပါစေကြောင်း တိုက်တွန်းဆွေးနွေးအပ်ပါတယ်။ ကျေးဇူးတင် ပါတယ်။</speech>
<speech type="speaker">ဦးသက်နိုင်ဦး ရေဖြူမဲဆန္ဒနယ်ဆွေးနွေးဖို့ဖြစ်ပါတယ်။</speech>
<speech><mp id="429">ဦးသက်နိုင်ဦး(ရေဖြူမဲဆန္ဒနယ်၊ တနင်္သာရီတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ လွှတ်တော်ကိုယ်စားလှယ်များအားလုံး မင်္ဂလာပါခင်ဗျား။ ကျွန်တော်ကတော့ တနင်္သာရီတိုင်းဒေသကြီး၊ ရေဖြူ မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးသက်နိုင်ဦး ဖြစ်ပါတယ်။ ကျွန်တော်ဆွေးနွေးမယ့် အကြောင်းအရာကတော့ မြန်မာနိုင်ငံမှ သဘာဝရော်ဘာ ထုတ်လုပ်သော နိုင်ငံများအသင်းသို့ ဝင်ရောက်ရန်နှင့် နှစ်စဉ်ကြေးထည့်ဝင်ရန်ကိစ္စ ဖြစ်ပါတယ်။ နာယကကြီးခင်ဗျား။ ကျွန်တော်တို့ တနင်္သာရီတိုင်းဒေသကြီးဟာ တစ်နိုင်ငံလုံးအတိုင်းအတာဖြင့် ဒုတိယအများဆုံး ရော်ဘာစိုက်ပျိုးထုတ်လုပ်တဲ့ တိုင်းဒေသကြီးတစ်ခု ဖြစ်ပါတယ်။ ခရိုင်အနေဖြင့်ဆိုလျှင် လည်း ထားဝယ်ခရိုင်ဟာ ရော်ဘာအများဆုံးထွက်သော ဒေသတစ်ခုဖြစ်ပါတယ်။ ထားဝယ်ဒေသဟာ သဘာဝ လက်ဆောင်အဖြစ် ဂဝံဆန်သော ဝါညို တောမြေဆီလွှာကို ကျယ်ပြန့်စွာ ပိုင်ဆိုင်ထားပြီး ထိုမြေဆီလွှာဟာ ရေးဆင်းကောင်းသောကြောင့် ရော်ဘာစိုက်ပျိုးရန် အထူးသင့်တော်သော ဒေသတစ်ခုဖြစ်ပါတယ်။ ဒေသ အနေဖြင့်မူ ရော်ဘာဈေးကောင်းချိန်တွင် ရော်ဘာစေးလှီးသော အလုပ်အကိုင် အခွင့်အလမ်းများပေါများပြီး စားဝတ်နေရေးအဆင်ပြေကာ ဆက်စပ်စီးပွားရေးလုပ်ငန်းများလည်း အရောင်းအဝယ်ကောင်းပြီး ဒေသအတွင်း လူမှုစီးပွားဖွံ့ဖြိုးတိုးတက်မှုကို ခံစားရသော်လည်း ရော်ဘာဈေးကျချိန်တွင် စီးပွားရေးတွက်ခြေမကိုက်သဖြင့် တချို့ရော်ဘာခြံကြီးများနှင့် တစ်နိုင်တစ်ပိုင် ရော်ဘာခြံများ အစေ့ထုတ်ယူမှု ရပ်နားထားရသည့် ဒေသခံများ အလုပ်အကိုင်ရှားပါးမှုနှင့်အတူ ဒေသ၏ဖွံ့ဖြိုးရေးလည်း တုံ့ဆိုင်းသွားပါတယ်။ လက်ရှိ ရော်ဘာဈေးကျဆင်းမှုနှင့် ရင်ဆိုင်နေရပြီး ဒေသတွင်း ရော်ဘာလုပ်ငန်းရှင်များ အသင်းမှ ရော်ဘာလုပ်ငန်း စဉ်ဆက်မပြတ်ရပ်တည်နိုင်ရေး ကြိုးစားအားထုတ် လုပ်ဆောင်လျက်ရှိရာ ထားဝယ်မြို့ ကော့သောင်းမြို့များတွင် ရော်ဘာအစေ့များ၊ စက်ရုံများ တည်ဆောက်ခြင်း၊ စက်ရုံမှ ရော်ဘာခြံများအထိ ရော်ဘာစေးများ သွားရောက်ဝယ်ယူခြင်း၊ နောက်ထပ်စက်ရုံများလည်း တည်ဆောက်ရန် ကြိုးစားလုပ်ဆောင်နေပြီး မြေနေရာအခက်အခဲများနှင့် ကြုံတွေ့နေရခြင်း၊ အရည်အသွေးမီ ရော်ဘာကုန်ကြမ်း အမြောက်အမြား ထုတ်လုပ်နိုင်ရန် ကြိုးစားနေသော်လည်း နည်းပညာအားနည်းခြင်း၊ အရည်အသွေးမီအောင် ကြိုးစားဆောင်ရွက်နေသော်လည်း အရည်အသွေးညံ့သောရော်ဘာနှင့် ဈေးနှုန်းတစ်ခုတည်း သတ်မှတ် ရောင်းဝယ်နေရခြင်း၊ မျိုးကောင်း၊ မျိုးသန့်များ စိုက်ပျိုးထုတ်လုပ်နိုင်မှု အားနည်းခြင်းကြောင့် ထွက်နှုန်း အားနည်းခြင်း၊ အိမ်နီးချင်းနိုင်ငံများနှင့် နှိုင်းယှဉ်လျှင် သွင်းအားစုကြီးခြင်းတို့နှင့် ရင်ဆိုင်ကြုံတွေ့နေရ ပါတယ်။ သို့သော်လည်း အရည်အသွေးမီ ရော်ဘာကုန်ကြမ်းများများထုတ်လုပ်နိုင်ပြီး နိုင်ငံတကာမှ ပြည်တွင်း အထိ လာရောက်ဝယ်ယူနိုင်ရေး၊ နိုင်ငံတကာတွင်ဖြစ်ပေါ်နေသော ဈေးနှုန်းအတိုင်းရရှိနိုင်ရေး၊ ရော်ဘာ ကုန်ကြမ်းများမှ တန်ဖိုးမြှင့်ထုတ်ကုန်များ ထုတ်လုပ်နိုင်ရန်အတွက် ဒေသအတွင်းစက်ရုံ၊ အလုပ်ရုံများ တည်ဆောက်ပြီး ရင်းနှီးမြှုပ်နှံနိုင်ရေး မျှော်လင့်လျှက်ရှိပါတယ်။ နာယကကြီးခင်ဗျား။ အသင်းသို့ဝင်ရောက်သည့် ရည်ရွယ်ချက်များထဲတွင် ထုတ်လုပ်ရေး၊ ရောင်း ဝယ်ရေးကိစ္စများ ညှိနှိုင်းဆောင်ရွက်နိုင်ပြီး နည်းပညာပူးပေါင်းဆောင်ရွက်ရန် ဈေးနှုန်းကောင်းမွန်စေရန် နှင့် တည်ငြိမ်မှုရှိစေရန် ပူးပေါင်းဆောင်ရွက်သွားမည်ဟု ဖော်ပြထားရာ ဒေသ၏ကြုံတွေ့ရသော အခက်အခဲ များအတွက် များစွာ မျှော်လင့်မိပါတယ်။ အကျိုးကျေးဇူးအနေဖြင့်လည်း ဒေသအတွင်း အခက်အခဲများနှင့် မျှော်လင့်ချက်များကို ထင်ဟပ် နိုင်မယ့် ကမ္ဘာ့ရော်ဘာထုတ်လုပ်မှု၊ မြန်မာ့ရော်ဘာထုတ်လုပ်မှုစွမ်းအား၊ ရော်ဘာဈေးကွက်လည်ပတ်မှု အခြေအနေကို လေ့လာနိုင်ပြီး ဈေးကွက်အခြေအနေအရ မိမိနိုင်ငံရော်ဘာတင်ပို့မှု တိုးမြှင့်နိုင်ရန် အခွင့် အလမ်းများရရှိပြီး နည်းပညာအတွက် စိုက်ခင်းများ၊ စက်ရုံများ ပျိုးခင်းများအထိ လေ့လာနိုင်မှာဖြစ်ပါတယ်။ ထို့အပြင် အသင်းဝင်နိုင်ငံများ၏ ရော်ဘာထုတ်လုပ်ခြင်း၊ အသုံးပြုခြင်းဆိုင်ရာ သတင်းအချက်အလက် များကို မှန်မှန်နှင့်မြန်မြန် သိရှိနိုင်ပြီး အသင်းဝင်နိုင်ငံများရဲ့ ဖိုရမ်များ၊ ညီလာခံများ တက်ရောက်ခွင့် ရခြင်းကြောင့် ရောင်းဝယ်ဖောက်ကားသူများ အဓိကထုတ်လုပ်သူများနှင့် ထိတွေ့ ဆက်ဆံ၊ နှီးနှော၊ ဖလှယ်ခွင့် ရရှိမှာဖြစ်ပါတယ်။ သို့ဖြစ်ပါ၍ မြန်မာနိုင်ငံမှ သဘာဝရော်ဘာ ထုတ်လုပ်သော နိုင်ငံများ အသင်းသို့ ဝင်ရောက်ရန်နှင့် နှစ်စဉ်ကြေးထည့်ဝင်ရန်ကိစ္စကို လေးနက်စွာ ထောက်ခံအပ်ပါတယ်ခင်ဗျား။</speech>
<speech type="speaker">ဒေါ်မြတ်သီတာထွန်း မွန်ပြည်နယ် မဲဆန္ဒနယ်အမှတ်(၅)ဆွေးနွေးဖို့ဖြစ်ပါတယ်။</speech>
<speech><mp id="935">ဒေါ်မြတ်သီတာထွန်း(မဲဆန္ဒနယ်အမှတ်-၅၊ မွန်ပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီး၊ လွှတ်တော်ကိုယ်စားလှယ်များနှင့် ပြည်ထောင်စုအဆင့်အဖွဲ့အစည်းဝင် ပုဂ္ဂိုလ်များအားလုံး မင်္ဂလာပါရှင်။ ကျွန်မကတော့ မွန်ပြည်နယ် မဲဆန္ဒနယ်အမှတ်(၅)က ဒေါ်မြတ်သီတာထွန်း သဘာဝရော်ဘာထုတ်လုပ်သော နိုင်ငံများအသင်းသို့ မြန်မာနိုင်ငံမှ ဝင်ရောက်ရန်နှင့် နှစ်စဉ်ကြေးထည့်ဝင်ရန်ကိစ္စနှင့်စပ်လျဉ်းပြီး အကြံပြု ဆွေးနွေးသွားမှာ ဖြစ်ပါတယ်ရှင်။ နာယကကြီးရှင်။ သဘာဝရော်ဘာထုတ်လုပ်သော နိုင်ငံများအသင်းရဲ့ ရည်ရွယ်ချက်များကတော့ (၁) သဘာဝရော်ဘာနှင့် သက်ဆိုင်သည့် ထုတ်လုပ်ခြင်းနှင့် ဈေးကွက်တင်ပို့ခြင်းတို့တွင် ပေါင်းစပ် ညှိနှိုင်းမှုများ ပေါ်ပေါက်စေရန်၊ (၂) အဖွဲ့ဝင်နိုင်ငံများအကြား နည်းပညာပူးပေါင်းဆောင်ရွက်မှုမြှင့်တင်ရန်၊ (၃) သဘာဝရော်ဘာအတွက် အခကြေးငွေနှင့် တည်ငြိမ်သောဈေးနှုန်းများ ဖြစ်ပေါ်စေရန်၊ (၄) သဘာဝ ရော်ဘာထုတ်လုပ်မှုကို ထိခိုက်စေသော ကိစ္စရပ်များနှင့်စပ်လျဉ်းပြီး တိုးတက်အောင် မြှင့်တင်ခြင်းနှင့် ပူးပေါင်းဆောင်ရွက်ရန်တို့ဖြစ်ကြောင်း သိရှိရပါတယ်။ မြန်မာနိုင်ငံအနေနဲ့ ဒီအသင်းဝင်နိုင်ငံ ဖြစ်လာခဲ့မယ်ဆိုရင် အောင်မြင်နေတဲ့ ရော်ဘာစိုက်ပျိုး ထုတ်လုပ်သူနိုင်ငံများထံကနေ စိုက်ပျိုးထုတ်လုပ်မှုနည်းစနစ်၊ ရော်ဘာထုတ်လုပ်မှုဆိုင်ရာမူဝါဒ၊ လုပ်ငန်းစဉ်များ၊ နည်းဗျူဟာများ၊ သုတေသနလုပ်ငန်းများနှင့် ဈေးကွက်လည်ပတ်မှုအခြေအနေများကို ဒေသတွင်းသာမက ကမ္ဘာ့ရော်ဘာထုတ်လုပ်မှုရှိတဲ့ နိုင်ငံများနှင့်ပါ ယှဉ်တွဲလေ့လာနိုင်မှာဖြစ်တယ်လို့ သိရှိရပါတယ်။ သဘာဝ ရော်ဘာထုတ်လုပ်မှုနဲ့ပတ်သက်လို့ အာဆီယံမှာဆိုရင် ဦးဆောင်နေတာကတော့ ထိုင်း၊ အင်ဒိုနီးရှားနဲ့ ဗီယက်နမ်တို့ ဖြစ်ပါတယ်။ မြန်မာနိုင်ငံမှာကတော့ ၂၀၁ရ စာရင်းများအရ ကမ္ဘာ့ရော်ဘာထုတ်လုပ်မှု၊ တင်ပို့ရောင်းချမှုဝင်ငွေရရှိတဲ့အဆင့်မှာ မြန်မာနိုင်ငံဟာ နံပါတ် ၆ နေရာမှာ ရပ်တည်နေတာကို လေ့လာရ ပါတယ်။ မွန်၊ ကရင်၊ တနင်္သာရီ၊ ရန်ကုန်နဲ့ ပဲခူးတို့မှာ ကျွန်မတို့ ရော်ဘာအများဆုံး စိုက်ပျိုးထုတ်လုပ် ပြီးတော့ မွန်ပြည်နယ်ကတော့ တစ်နိုင်ငံလုံးရဲ့ ၈၀ ရာခိုင်နှုန်း နီးပါးလောက်ကို ကျွန်မတို့ ထုတ်လုပ်နိုင်တာ ဖြစ်ပါတယ်။ မြန်မာ့ရော်ဘာထုတ်လုပ်သူ တောင်သူများ ရင်ဆိုင်နေရတဲ့အခက်အခဲကတော့ ဈေးကွက်အခိုင်အမာ ရရှိဖို့နဲ့ ဈေးနှုန်းတည်ငြိမ်မှုကို ရရှိဖို့ပဲဖြစ်ပါတယ်။ ဈေးကွက်နဲ့ ဈေးနှုန်းပေါ်မှာမူတည်ပြီး နောက်ဆက်တွဲ ပြဿနာတွေဟာ အပြန်အလှန် သံသရာလည်နေသလိုဖြစ်တယ်လို့ သုံးသပ်မိပါတယ်။ ထုတ်လုပ်မှု နည်းပညာနဲ့ပတ်သက်လို့ မြန်မာ့ရော်ဘာတောင်သူများဟာ မညံ့ပါဘူး။ ကမ္ဘာ့ရော်ဘာဈေးကွက်မှ အရောင်း အဝယ်ဖြစ်နေတဲ့ (Ripped Smoked Sheet) RSS 1 ကိုလည်း ထုတ်လုပ်နိုင်ပါတယ်။ ရော်ဘာမျိုး ရွေးချယ်မှုနဲ့ ပတ်သက်မှုလို့လည်း ကိုယ့်ဒေသ၊ ရေ၊ မြေ၊ ရာသီဥတုနဲ့ ဘယ်လိုရော်ဘာ အမျိုးအစားဟာ အသင့်တော်ဆုံးလည်းဆိုတာကိုလည်း တောင်သူအများစုဟာ သိရှိပြီးသားဖြစ်ပါတယ်။ ဒါပေမယ့် ကျွန်မ အထက်မှာ ဆွေးနွေးခဲ့သလိုပဲ ဈေးကွက်၊ ဈေးနှုန်း ခိုင်မာစိတ်ချရမှု အာမခံချက်နည်းတဲ့အတွက် ရောင်းရ လွယ်တဲ့ အရည်အသွေးအဆင့်လောက်ကိုပဲ ထုတ်လုပ်ရောင်းချ နေတာ ဖြစ်ပါတယ်။ Acid အသုံးပြုရာမှာ ဖော်မစ်အက်စစ် အသုံးပြုရမယ့်အစား တခြားဈေးသက်သာတဲ့ Acid အမျိုးအစားတွေကိုသုံးတယ်။ အရည်အသွေးကောင်းအောင် ထုတ်လုပ်ရမယ်ဆိုတာကို လက်ခံပေမဲ့၊ ထုတ်လုပ်နိုင်ပေမယ့် ဈေးကွက်မှာ ရောင်းရလွယ်နေတဲ့ အခြေအနေကိုပဲ၊ အရည်အသွေးကိုပဲ အများနည်းတူ ထုတ်လုပ်နေတာကို တွေ့ရှိရပါတယ်။ ကျွန်မတို့ ရော်ဘာအရည်အသွေးကောင်းအောင် ထုတ်လုပ်တဲ့ တောင်သူတွေဟာ အနည်းစုဖြစ်တဲ့အတွက်ကြောင့် Mass Production ဖြစ်မလာသေးပါဘူး။ ရော်ဘာ အဓိကအများဆုံးထုတ်လုပ်တဲ့ ကျွန်မတို့ မွန်ပြည်နယ်မှာ တစ်နိုင်ငံလုံးရဲ့ ၈၀ ရာခိုင်နှုန်း၊ တစ်ပြည်လုံးရဲ့ ၈၀ ရာခိုင်နှုန်းဟာ အသေးစားစိုက်ပျိုးထုတ်လုပ်နေတဲ့ လုပ်ငန်းတွေဖြစ်ပါတယ်။ ဒီလုပ်ငန်းတွေဟာ အပြန်အလှန်ချိတ်ဆက်မှု အားနည်းပြီး ကိုယ့်နည်းကိုယ့်ဟန်နဲ့ စိုက်ပျိုးထုတ်လုပ်နေကြတာ ဖြစ်ပါတယ်။ အဲဒီတော့ တစ်နိုင်ငံလုံးအတိုင်းအတာအနေနဲ့ ပြောရမယ်ဆိုရင် မြန်မာ့ရော်ဘာဟာ ကုန်ကြမ်း အဆင့်လောက်နဲ့ပဲ ပြည်ပကို တင်ပို့နေရတာဖြစ်ပါတယ်။ တစ်နိုင်ငံလုံးထုတ်လုပ်မှုရဲ့ ၇၀ ရာခိုင်နှုန်းကို တရုတ်နိုင်ငံကဝယ်ယူပြီးတော့ ၃၀ ရာခိုင်နှုန်းကိုတော့ စင်္ကာပူ၊ မလေးရှားနှင့် အင်ဒိုနီးရှားနိုင်ငံတွေကို တင်ပို့တယ်လို့ သိရပါတယ်။ ရော်ဘာစိုက်ပျိုးထုတ်လုပ်သူ တောင်သူများနဲ့ ရော်ဘာလုပ်ငန်းရှင်များ အတွက် အထူးလိုအပ်နေတာကတော့ Centeral Rubber Market ပဲ ဖြစ်ပါတယ်။ ဒါကတော့ ကျွန်မတို့ ရော်ဘာတောင်သူတွေနဲ့ လုပ်ငန်းရှင်များ ဒီရော်ဘာကဏ္ဍမှာ ပါဝင်ပတ်သက်နေသူတွေဆီကနေပြီးတော့ ကြားသိရတဲ့အသံတွေကို ကျွန်မအနေနဲ့ ထင်ဟပ်ဆွေးနွေးခြင်းပဲ ဖြစ်ပါတယ်။ Centeral Rubber Market သာရှိလာခဲ့မယ်ဆိုရင် ပြည်တွင်းရော်ဘာ ထုတ်လုပ်သူများအချင်းချင်း ပိုပြီးတော့ချိတ်ဆက်လာနိုင်မယ်။ ပြည်ပကနေပြီး ဒီရော်ဘာဝယ်ယူတဲ့သူတွေ စုံစည်းရာ Main Platform တစ်ခုကို ဖန်တီးနိုင်မှာ ဖြစ်ပါတယ်။ အဲဒီအတွက်ကတော့ ပွဲစားဈေးကွက်ဖြစ်မလာအောင် ဥပဒေတွေတော့ လိုအပ်ပါတယ်။ ရော်ဘာဥပဒေ လိုအပ်နေတာဖြစ်ပါတယ်။ ရော်ဘာစိုက်ပျိုးထုတ်လုပ်တဲ့ လုပ်ကွက်ငယ်တောင်သူတွေကို အကာအကွယ်ပေးတဲ့၊ မြှင့်တင်တဲ့ ပြဋ္ဌာန်းချက်တွေပါဖို့ လိုအပ်ပါတယ်။ သဘာဝရော်ဘာ ထုတ်လုပ်မှု တွင်ကျယ်တဲ့ ထိုင်းနိုင်ငံမှာဆိုရင် Rubber authority of Thailand, 2015 ရှိပါတယ်။ အိန္ဒယမှာ ၁၉၄ရ ခုနှစ်ကတည်းက The Rubber Act ဆိုတာရှိပါတယ်။ မလေးရှား မှာကတော့ Malaysia Rubber Board In Cooporation Act, 1996 ရှိပါတယ်။ စင်္ကာပူမှာဆိုလို့ရှိရင် The Rubber Industry Act, 1992 စသည်ဖြင့် ရော်ဘာအတွက်ကို ဥပဒေတွေကို အထူးပြဋ္ဌာန်းထား တာကို တွေ့ရပါတယ်။ ဗီယက်နမ်မှာ ဆိုရင်လည်း Rubber Export နဲ့ပတ်သက်လို့ Duty Rate ကို (ဝ)အထိ ဖြေလျှော့ပေးထားတယ် ဆိုတာကိုလည်း သိရှိရပါတယ်။ မြန်မာနိုင်ငံမှာလည်း အမျိုးသားပို့ကုန်မဟာဗျူဟာ (National Export Strategy-NES) လုပ်ငန်းစဉ်တစ်ခုအနေနဲ့ ရော်ဘာဥပဒေကြမ်းကို ရေးဆွဲနေတယ်လို့ သိရှိရပါတယ်။ စီးပွား/ကူးသန်းဝန်ကြီးဌာန၊ စက်မှုဝန်ကြီးဌာနနဲ့ စက်မှုသီးနှံဦးစီးဌာန၊ မြန်မာနိုင်ငံရော်ဘာ လုပ်ငန်းရှင်များ အသင်းတို့ပူးပေါင်းပြီးတော့ ၂၀၁၅ ခုနှစ်ကတည်းက ဒီဥပဒေကြမ်းကို ရေးဆွဲလာတယ်လို့ သိရှိရပြီး အခုဘယ်အဆင့်ကိုရောက်ရှိနေပြီလဲ ဆိုတာကိုသိရှိလိုပါတယ်။ ရော်ဘာကို စတင် စိုက်ပျိုးထိန်းသိမ်း ထုတ်လုပ်ရောင်းချတဲ့ အဆင့်ကနေပြီးတော့ နောက်ဆုံးအပင်အိုလို့ ခုတ်လှဲပြီးတော့ သစ်ပါးလွှာစက်ရုံကို ရောင်းချရတဲ့အဆင့်အထိ ဥပဒေမရှိသေးဘဲနဲ့ ညွှန်ကြားချက်တွေနဲ့သာ ဆောင်ရွက် နေခြင်းဖြစ်ပါတယ်။ ဒီ ANRPC အသင်းကို ဝင်ဖို့ဆိုရင် ကိုယ့်ပြည်တွင်းမှာလည်း ရော်ဘာဥပဒေ၊ လုပ်ထုံးလုပ်နည်း တွေစနစ်တကျရှိဖို့ လိုအပ်ပါတယ်။ ဒါမှသာလျှင် အသင်းဝင်နိုင်ငံတစ်နိုင်ငံအနေနဲ့ ရရှိလာမယ့် အခွင့် အလမ်းတွေကို စနစ်တကျ ဖမ်းဆုပ်နိုင်မှာဖြစ်ပြီးတော့ ဒီကျွန်မတို့ တာဝန်ယူရမယ့်အပိုင်းမှာလည်း အခြား အသင်းဝင်နိုင်ငံများနည်းတူ ပိုင်ပိုင်နိုင်နိုင် တာဝန်ယူနိုင်မှာဖြစ်ပါတယ်။ အဲဒီအတွက်ကြောင့် ကျွန်မအနေနဲ့ ANRPC အသင်းကို ဝင်ရောက်ဖို့အတွက် ကန့်ကွက်ရန်မရှိပေမယ့် သက်ဆိုင်ရာဝန်ကြီးဌာနအနေနဲ့ ရော်ဘာဥပဒေကြမ်းကို အမြန်ဆုံးအပြီးသတ် ရေးဆွဲဖို့လိုအပ်နေပါကြောင်း ဆွေးနွေးရင်း နိဂုံးချုပ်ပါတယ်။ ကျေးဇူးတင်ပါတယ်။</speech>
<title>အထက်ပါကိစ္စနှင့်စပ်လျဉ်း၍ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်က ပြန်လည်ရှင်းလင်း ဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၉) ဖြစ်ပါတယ်။</speech>
<speech><agency id="11">လွှတ်တော်ကိုယ်စားလှယ်များရဲ့ ဆွေးနွေးချက် ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>လေးစား အပ်ပါသော ပြည်ထောင်စုလွှတ်တော် နာယကကြီးနှင့် ပြည်ထောင်စုလွှတ်တော် ကိုယ်စားလှယ်များခင်ဗျား။ bonsocopossoqoscpoos pêcyp:3200€: (Association of Natural Rubber Producing Countries-ANRPC) ကို မြန်မာနိုင်ငံမှ ဝင်ရောက်ခွင့်ပြုပါရန်နှင့် နှစ်စဉ်ကြေးထည့်ဝင်ခွင့်ပြုရန် ကိစ္စနှင့် စပ်လျဉ်းပြီး ဝိုင်းဝန်းအကြံပြု သုံးသပ်ထောက်ခံ ဆွေးနွေးခဲ့ကြတဲ့ ပြည်ထောင်စုလွှတ်တော် ကိုယ်စားလှယ် ကြီးများကို အထူးပင်ကျေးဇူးတင်ရှိပါကြောင်းနဲ့ လွှတ်တော်ကိုယ်စားလှယ်ကြီးများရဲ့ သုံးသပ်အကြံပြု ဆွေးနွေးချက်များနှင့်အညီ စီမံအကောင်အထည်ဖော် ဆောင်ရွက်သွားမှာဖြစ်ပါကြောင်း ဦးစွာ တင်ပြအပ် ပါတယ်။ နာယကကြီးခင်ဗျား။ သဘာဝရော်ဘာထုတ်လုပ်တဲ့ နိုင်ငံအသင်းကို မိမိတို့ မြန်မာနိုင်ငံအနေနဲ့ ဝင်မယ်ဆိုရင် အဖွဲ့ဝင်နိုင်ငံများနည်းတူ မိမိတို့နိုင်ငံရဲ့ ရော်ဘာကဏ္ဍဖွံ့ဖြိုးတိုးတက်မှုအတွက် အကျိုး ကျေးဇူးများ ရရှိခံစားနိုင်မှာဖြစ်ပါကြောင်း တင်ပြအပ်ပါတယ်။ လက်ရှိမှာ ရော်ဘာစိုက်ပျိုးထုတ်လုပ်မှု ဖွံ့ဖြိုးတိုးတက်ဖို့အတွက် မြန်မာနိုင်ငံ ရော်ဘာစိုက်ပျိုးထုတ်လုပ်မှုအသင်းကို ဖွဲ့စည်းဆောင်ရွက်လျက် ရှိရာမှာလည်းပဲ အဲဒီအသင်းအတွက် နိုင်ငံတကာရော်ဘာအဖွဲ့အစည်းတွေရဲ့ ဆောင်ရွက်ချက်များနဲ့ နီးကပ်စွာ ဆက်စပ်ဆောင်ရွက်လာနိုင်မယ့် အခွင့်အလမ်းရရှိမှာ ဖြစ်ပါတယ်။ ယခုဝင်ရောက်မယ့် သဘာဝ ရော်ဘာ ထုတ်လုပ်တဲ့နိုင်ငံများအသင်း ANRPC ဟာဆိုရင် နိုင်ငံများရဲ့ အစိုးရများကသာ အသင်းဝင်အဖြစ် ဝင်ရောက်ခွင့်ရှိတဲ့ အသင်းကြီးလည်းဖြစ်ပါတယ်။ အသင်းဝင်နိုင်ငံတွေရဲ့ ကောင်းမွန်တဲ့မူဝါဒ၊ အစီအစဉ် များကို လေ့လာခွင့်ရရှိပြီး မြန်မာနိုင်ငံရဲ့ ရော်ဘာစိုက်ပျိုးထုတ်လုပ်မှုအတွက် ရေခံ၊ မြေခံကောင်းများ တည်ရှိနေမှုအပေါ်မှာ ဖွံ့ဖြိုးတိုးတက်မှု အခွင့်အလမ်းကောင်းများ ရရှိလာနိုင်မှာဖြစ်ပါတယ်။ အထူးသဖြင့် လိုအပ်ချက်ရှိနေဆဲဖြစ်တဲ့ ရော်ဘာခြံငယ်၊ ခြံရှင်ငယ်များရဲ့ ရော်ဘာလုပ်ငန်းမှာ နည်းပညာ သုတေ သနနဲ့ဈေးကွက် အလုပ်အကိုင်အခွင့်အလမ်းတွေ ဖွံ့ဖြိုးတိုးတက်ရေးကို ယခုထက် ပိုမိုဆောင်ရွက်လာ နိုင်မှာဖြစ်ပါတယ်။ သို့ဖြစ်တဲ့အတွက် မြန်မာနိုင်ငံရော်ဘာစိုက်ပျိုးထုတ်လုပ်သူများအသင်းကလည်းပဲ ဝန်ကြီး ဌာနအနေနဲ့ ANRPC အသင်းသို့ဝင်ရောက်ရေး အစဉ်တိုက်တွန်း အကြံပြုမှုများကလည်း ရှိနေပါတယ်။ နာယကကြီးခင်ဗျား။ အသင်းဝင်ရောက်ဖို့နဲ့ နှစ်စဉ်ကြေးထည့်ဝင်ဖို့ကိစ္စနဲ့စပ်လျဉ်းပြီး နှစ်စဉ်ကြေး အတွက် ဘဏ္ဍာငွေကို လျာထားဆောင်ရွက်ရာမှာ စိုက်ပျိုး၊ မွေးမြူရေးနှင့် ဆည်မြောင်းဝန်ကြီးဌာန စိုက်ပျိုးရေးဦးစီးဌာနရဲ့ ၂၀၁၈ ခုနှစ်၊ ပထမ ၆ လပတ်ရန်ပုံငွေမှာ ထည့်သွင်းလျာထားမှု ရှိပါတယ်။ အဆိုပါ လျာထားမှုမှာ နှစ်စဉ်ကြေးအတွက် $ ၅,၀၀၀ ကို နှစ်လုံးပေါက်လျာထားမှုဖြစ်သော်လည်းပဲ အသင်းတည်ရှိရာ နိုင်ငံရဲ့ ဘဏ္ဍာရေးနှစ်ဖြစ်တဲ့ ဇန်နဝါရီ၊ ဒီဇင်ဘာလ ဘတ်ဂျက်နှစ်အရ ယခုမိမိတို့နိုင်ငံအနေနဲ့ ကနဦးအနေနဲ့ စက်တင်ဘာမှ ဒီဇင်ဘာလအထိ ၄ လအတွက် ပေးဆောင်ရမယ့်ပမာဏဟာ ၁,၆၆၆ US$ ဖြစ်ပါတယ်။ ဒီအသင်းဝင်ရောက်ဖို့အတွက် နှစ်စဉ်ကြေးနဲ့ အသင်းဝင်ရောက်ဖို့အတွက် ခွင့်ပြုချက်ရရှိဖို့အတွက် စီမံကိန်း နဲ့ဘဏ္ဍာရေးဝန်ကြီးဌာန၊ ပြည်ထောင်စုရှေ့နေချုပ်ရုံးနဲ့ အပြည်ပြည်ဆိုင်ရာပူးပေါင်းဆောင်ရွက်ရေး ဝန်ကြီး ဌာနတို့ရဲ့ သဘောထားမှတ်ချက်များရယူပြီး လုပ်ထုံးလုပ်နည်းနဲ့အညီ နိုင်ငံတော်သမ္မတရုံး နိုင်ငံခြား ရေးရာမူဝါဒကော်မတီနဲ့ ပြည်ထောင်စုအစိုးရအဖွဲ့အစည်းတို့ကို အဆင့်ဆင့် တင်ပြဆောင်ရွက်ပြီးတဲ့ အလျောက် မြန်မာနိုင်ငံအနေနဲ့ သဘာဝရော်ဘာထုတ်လုပ်တဲ့ နိုင်ငံများအသင်း ANRPC ကို ဝင်ရောက်ခွင့် ပြုရေးအတွက် ၂၀၁၈ ခုနှစ်၊ ဇွန်လ ရ ရက်နေ့က ပြုလုပ်တဲ့ ပြည်ထောင်စုအစိုးရအဖွဲ့ အစည်းအဝေး အမှတ်စဉ်(၁၀/၂၀၁၈)ရဲ့ သဘောတူညီချက်နဲ့အညီ ပြည်ထောင်စုလွှတ်တော်သို့ တင်ပြအတည်ပြုချက် ရယူသွားဖို့ ဆုံးဖြတ်ဆောင်ရွက်ခဲ့ခြင်းဖြစ်ပါတယ်။ သို့ဖြစ်တဲ့အတွက် မြန်မာနိုင်ငံအနေနဲ့ သဘာဝရော်ဘာထုတ်လုပ်တဲ့ နိုင်ငံများအသင်း ANRPC ကို ဝင်ရောက်ခွင့်ပြုရေးနဲ့ နှစ်စဉ်ကြေး ထည့်ဝင်ခွင့်ပြုနိုင်ရေးကိစ္စရပ်အပေါ် ပြည်ထောင်စုလွှတ်တော်မှ အတည်ပြုခွင့်ပြုပေးနိုင်ပါရန် ဆွေးနွေးတင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ သဘာဝရော်ဘာထုတ်လုပ်သော နိုင်ငံများအသင်းသို့ ဝင်ရောက်ရန်နှင့် နှစ်စဉ်ကြေးထည့်ဝင်ရန် ကိစ္စနဲ့စပ်လျဉ်းပြီး လွှတ်တော်ရဲ့ သဘောထား ရယူပါမယ်။ အထက်ပါကိစ္စနဲ့စပ်လျဉ်းပြီး လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် သဘာဝရော်ဘာထုတ်လုပ်သော နိုင်ငံများ အသင်းသို့ ဝင်ရောက်ရန်နှင့် နှစ်စဉ်ကြေးထည့်ဝင်ရန်ကိစ္စကို လွှတ်တော်က သဘောတူအတည်ပြုကြောင်း ကြေညာပါတယ်။</speech>
</motion>
</section>
</discussion>
<postface><title>ပြည်ထောင်စုလွှတ်တော် နာယက က အစည်းအဝေး ဆဋ္ဌမနေ့ ရပ်နားကြောင်းနှင့် သတ္တမနေ့ ကျင်းပမည့်နေ့ရက်နှင့် ကြေညာခြင်း</title>
<speech type="speaker">အစီအစဉ်(၁၀) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နဝမပုံမှန် အစည်းအဝေး ဆဋ္ဌမနေ့အစီအစဉ်ကို ရပ်နားပါမယ်။ ဒုတိယအကြိမ် ပြည်ထောင်စုလွှတ်တော် နဝမပုံမှန်အစည်းအဝေးရဲ့ သတ္တမနေ့ကို ၂၀၁၈ ခုနှစ်၊ သြဂုတ်လ ၉ ရက် (ကြာသပတေးနေ့) နံနက် ၁၀ နာရီ ကျင်းပပြုလုပ်မည်ဖြစ်ကြောင်းနှင့် ယနေ့ အတွက် အစည်းအဝေးပြီးဆုံးကြောင်း ကြေညာပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ပါပြီခင်ဗျား။ ဒုတိယအကြိမ် ပြည်ထောင်စုလွှတ်တော် နဝမပုံမှန်အစည်းအဝေး ဆဋ္ဌမနေ့ အစည်းအဝေးကို မွန်းလွဲ ၁၂:၅၅ နာရီတွင် ရပ်နားပါသည်။</speech>
</postface>
</transcript>
</doc>
