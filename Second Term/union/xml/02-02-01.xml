<doc>
<docinfo>
<docno>02-02-01.xml</docno>
<pdf>02-02-01.pdf</pdf>
<term value='02'>ဒုတိယအကြိမ်</term>
<session value='02' />
<sittingday value='01' />
<legislature value='union'>ပြည်ထောင်စုလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် ဒုတိယပုံမှန်အစည်းအဝေး ပထမနေ့မှတ်တမ်း</title>
<date>၁၃၇၈ ခုနှစ်၊ ဝါဆိုလပြည့်ကျော် ၆ ရက် (၂၀၁၆ ခုနှစ်၊ ဇူလိုင်လ ၂၅ ရက်)(တနင်္လာနေ့</date>
</docinfo>
<transcript>
<preface>
<p>နေပြည်တော်ရှိ ပြည်ထောင်စုလွှတ်တော် အစည်းအဝေးခန်းမတွင် ဒုတိယအကြိမ် ပြည်ထောင်စု လွှတ်တော် ဒုတိယပုံမှန်အစည်းအဝေးပထမနေ့ကို မွန်းလွဲ ၁၃:၃၀ နာရီင်ကျင်းပပါသည်။ ပြည်ထောင်စုလွှတ်တော် အစည်းအဝေးတွင် နာယကအဖြစ် အမျိုးသားလွှတ်တော် ဥက္ကဋ္ဌ မန်းဝင်းခိုင်သန်းက ဆောင်ရွက်ပြီး အခမ်းအနားမှူးအဖြစ် ပြည်ထောင်စုလွှတ်တော်ရုံး ညွှန်ကြားရေးမှူးချုပ် ဦးကျော်စိုးက ဆောင်ရွက်ပါသည်။</p>
<title>ပြည်ထောင်စုလွှတ်တော် နာယက နေရာယူခြင်း</title>
<speech type='mc'>လေးစားအပ်ပါသော ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် ဒုတိယပုံမှန်အစည်းအဝေးရဲ့ ပထမနေ့ အစီအစဉ်စတင်ပါတော့မယ်။ ဒီကနေ့ အစည်းအဝေးမှာ အခမ်းအနားမှူးအဖြစ် ပြည်ထောင်စုလွှတ်တော်ရုံး ညွှန်ကြားရေးမှူးချုပ် ကျွန်တော် ဦးကျော်စိုးက စတင်ဆောင်ရွက်သွားမှာ ဖြစ်ပါတယ်ခင်ဗျား။ ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type='speaker'>အားလုံးမင်္ဂလာပါ။</speech>
<speech type='mc'>အားလုံးထိုင်နိုင်ကြပါပြီ ခင်ဗျား။</speech>
<title>ပြည်ထောင်စုလွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type='speaker'>ပြည်ထောင်စုလွှတ်တော် ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယအကြိမ် ပြည်ထောင်စုလွှတ်တော် ဒုတိယပုံမှန်အစည်းအဝေးရဲ့ ပထမနေ့မှာ ပြည်ထောင်စုလွှတ်တော် ကိုယ်စားလှယ်များစိစစ်ရေးကော်မတီရဲ့ တင်ပြချက်အရ အစည်းအဝေးတက်ရောက်ခွင့်ရှိတဲ့ ပြည်ထောင်စု လွှတ်တော် ကိုယ်စားလှယ်ဦးရေ စုစုပေါင်း ၆၄ရ ဦးရှိပြီး ဒီကနေ့ အစည်းအဝေးကို ၆၂၀ ဦး တက်ရောက် ပါတယ်။ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်းရဲ့ ၉၅.၈၃ ရာခိုင်နှုန်းရှိပြီး ထက်ဝက်ကျော် တက်ရောက်တဲ့အတွက် ပြည်ထောင်စုလွှတ်တော်ဆိုင်ရာဥပဒေပုဒ်မ ၁၉ နဲ့ နည်းဥပဒေ ၁၂ နည်းဥပဒေခွဲ (ခ)တို့အရ အစည်းအဝေးအထမြောက်ကြောင်းနဲ့ စတင်ကျင်းပကြောင်း ကြေညာပါတယ်။</speech>
<title>ပြည်ထောင်စုလွှတ်တော် ပထမနေ့ အစည်းအဝေး အစီအစဉ်ကြေညာခြင်း</title>
<speech type='speaker'>ပြည်ထောင်စုလွှတ်တော် ကိုယ်စားလှယ်များခင်ဗျာ။ ဒုတိယပုံမှန် အစည်းအဝေး ပထမနေ့ကို လွှတ်တော်ကိုယ်စားလှယ်များထံ ဖြန့်ဝေထားတဲ့ အစီအစဉ်အတိုင်းဆက်လက် ဆောင်ရွက်ပါမယ်။</speech>
<title>အစည်းအဝေးမတက်ရောက်နိုင်သော ပြည်ထောင်စုလွှတ်တော် ကိုယ်စားလှယ်များ ခွင့်ပန်ကြားခြင်းနှင့် အစည်းအဝေးတက်ရောက်မှု အခြေအနေကို မှတ်တမ်းတင်ခြင်း</title>
<speech type='speaker'>အစီအစဉ်(၄)ဖြစ်ပါတယ်။ ဒီကနေ့ အစည်းအဝေးကို မတက်ရောက်နိုင်တဲ့ လွှတ်တော်ကိုယ်စားလှယ်များအတွက် ပြည်ထောင်စုလွှတ်တော် ကိုယ်စားလှယ်များစိစစ်ရေးကော်မတီက ခွင့်ပန်ကြားဖို့ ဖြစ်ပါတယ်။</speech>
<speech><mp id='852'>ဦးမင်းဦး(အတွင်းရေးမှူး၊ ကိုယ်စားလှယ်များစိစစ်ရေးကော်မတီ)</mp>လေးစားအပ်ပါတဲ့ ပြည်ထောင်စုလွှတ်တော် နာယကကြီးခင်ဗျား။ ယနေ့ကျင်းပပြုလုပ်တဲ့ ဒုတိယအကြိမ် ပြည်ထောင်စု လွှတ်တော် ဒုတိယပုံမှန်အစည်းအဝေး ပထမနေ့ ၂၅-၇-၂၀၁၆ ရက်နေ့မှာ အစည်းအဝေးသို့ တက်ရောက်နိုင်ခြင်းမရှိတဲ့ ပြည်ထောင်စုလွှတ်တော် ကိုယ်စားလှယ်များရဲ့ ကိုယ်စား ပဲခူးတိုင်းဒေသကြီး မဲဆန္ဒနယ်အမှတ်(၆)မှ အမျိုးသားလွှတ်တော်ကိုယ်စားလှယ်၊ ပြည်ထောင်စုလွှတ်တော် ကိုယ်စားလှယ်များ စိစစ်ရေးကော်မတီ အတွင်းရေးမှူးဖြစ်သူ ကျွန်တော် ဦးမင်းဦးက ပန်ကြားသွားမှာ ဖြစ်ပါတယ်။ ယနေ့ ပြည်ထောင်စုလွှတ်တော်အစည်းအဝေးသို့ တက်ရောက်နိုင်ခြင်းမရှိတဲ့ ပြည်ထောင်စုလွှတ်တော် ကိုယ်စားလှယ်များမှာ - - ဦးဂျီဖုန်ဆားရ် နောင်မွန်း၊ - ဦးအေးမောင် ဘောလခဲ၊ - ဦးအောင်သိန်းစိန် ခန္တီး၊ - ဦးအောင်စိုး သရက်ချောင်း၊ - ဒေါ်ချိုချို အုတ်တွင်း၊ - ဦးကိုကိုနိုင် ရမည်းသင်း၊ - ဦးကျော်စိုးလင်း ပြည်ကြီးတံခွန်၊ - ဦးမောင်သန်းခိုင် စစ်တွေ၊ - ဦးဦးလှစော မြောက်ဦး၊ - ဒေါ်ဖြူဖြူသင်း မင်္ဂလာတောင်ညွန့်၊ - ဒေါ်ဇင်မာအောင် ရန်ကင်း၊ - ဦးဌေးလွင်(ခ)ဦးဒီလုံး နမ့်စန်၊ - ဦးခွန်အောင်ကျော် ဟိုပုန်း၊ - ဒေါ်နန်းမိုး မန်တုံ၊ - ဒေါက်တာဒေါ်ခင်ညို ဒေးဒရဲ၊ - ဗိုလ်မှူးချုပ်နှင်းစိုး တပ်မတော်သား၊ - ဒေါ်ရှီလာနန်တောင် - ဦးဇခုန်တိန့်ယိန်း ကချင်-၅၊ - ဦးကျော်သန်း ကယား -၈၊ - ဦးဂင်ကမ်းလျန် ချင်း-၅၊ - ဒေါ်ရွှေရွှေစိန်လတ် - ဦးအောင်ကြည်ညွန့် - ဦးကျော်ကျော်ဝင်း ရခိုင်-၈၊ - ဗိုလ်မှူးချုပ်ကျော်ကျော်စိုး တပ်မတော်သား၊ - ဗိုလ်မှူးကြီးလှဝင်းအောင် တပ်မတော်သား၊ - ဗိုလ်မှူးရဲမင်းထွေး တပ်မတော်သားနဲ့ - ဗိုလ်မှူးမျိုးမောင်သိန်း တပ်မတော်သား တို့ဖြစ်ကြပါတယ်။ ခွင့်မဲ့ပျက်ကွက်သူ မရှိပါကြောင်းနဲ့ ယနေ့ ခွင့်ပန်ကြားသူ ပြည်ထောင်စုလွှတ်တော် ကိုယ်စားလှယ် ၂ရ ဦးအား ခွင့်အဖြစ် သတ်မှတ်ခွင့်ပြုပေးနိုင်ပါရန် လေးစားစွာ ပန်ကြားအပ်ပါတယ်ခင်ဗျား။</speech>
<speech type='speaker'>ခွင့်ပန်ကြားသူ အားလုံးကိုခွင့်ပြုပါတယ်။</speech>
<speech type='speaker'>ပြည်ထောင်စုလွှတ်တော် ကိုယ်စားလှယ်များခင်ဗျား။ ဒီကနေ့ အစည်းအဝေးကို တက်ရောက်ခွင့်ရှိတဲ့ လွှတ်တော်ကိုယ်စားလှယ် ၆၄ရ ဦး၊ ယခုခွင့်ပန်ကြား၍ ခွင့်ပြု ထားသူ ၂ရ ဦး ဖြစ်ပြီး ခွင့်မဲ့ပျက်ကွက်သူမရှိပါ။ လွှတ်တော်ကိုယ်စားလှယ်များ အစည်းအဝေး တက်ရောက်မှု အခြေအနေတင်ပြချက်ကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type='speaker'>ပြည်ထောင်စုလွှတ်တော်က သဘောတူတဲ့အတွက် လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို ပြည်ထောင်စုလွှတ်တော်ဆိုင်ရာ နည်းဥပဒေ ၄ နည်းဥပဒေခွဲ(ခ) အရ အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value = 'Order'>
<title>ပြည်ထောင်စုလွှတ်တော် နာယက က နှုတ်ခွန်းဆက်စကား ပြောကြားခြင်း</title>
<speech type='speaker'>အစီအစဉ် (၅) ဖြစ်ပါတယ်။ ပြည်ထောင်စုလွှတ်တော် ကိုယ်စားလှယ်များ ခင်ဗျား။ ဒုတိယအကြိမ် ပြည်ထောင်စုလွှတ်တော် ဒုတိယပုံမှန်အစည်းအဝေး ပထမနေ့ကို တက်ရောက် လာကြတဲ့ ပြည်ထောင်စုလွှတ်တော် ကိုယ်စားလှယ်များနဲ့ ဧည့်သည်တော်များအားလုံး ကိုယ်၏ ကျန်းမာခြင်း၊ စိတ်၏ချမ်းသာခြင်းတို့နဲ့ ပြည့်စုံကြပြီး ကောင်းကျိုးလိုရာဆန္ဒများ ပြည့်ဝကြပါစေကြောင်း ဆုမွန်ကောင်းတောင်းရင်း ဦးစွာပဏာမ နှုတ်ခွန်းဆက်သအပ်ပါတယ်။ ယနေ့စတင်ကျင်းပတဲ့ ဒုတိယအကြိမ် ပြည်ထောင်စုလွှတ်တော် ဒုတိယပုံမှန် အစည်းအဝေးမှာ ပြည်ထောင်စုအစိုးရအဖွဲ့က တင်သွင်းထားတဲ့ ၂၀၁၆-၂၀၁ရ ခု၊ ဘဏ္ဍာရေးနှစ်အတွက် ပြည်ထောင်စုနယ်မြေ အသုံးစရိတ်များမှာပါရှိတဲ့ ပြည်ထောင်စု၏ ဘဏ္ဍာငွေအရအသုံး ခန့်မှန်းခြေငွေစာရင်း (ပြင်ဆင်ချက်)၊ တိုင်းဒေသကြီး သို့မဟုတ် ပြည်နယ်များအတွက် ပြည်ထောင်စုရန်ပုံငွေမှ ဖြည့်ဆည်းထောက်ပံ့ပေးခြင်းတို့ ပါဝင်တဲ့ ၂၀၁၆ ခုနှစ်၊ ပြည်ထောင်စု၏ ဘဏ္ဍာငွေအရအသုံးဆိုင်ရာ ဥပဒေကိုပြင်ဆင်သည့် ဥပဒေ(မူကြမ်း) တို့ကို စိစစ်အတည်ပြုရေး အပါအဝင် ဥပဒေပြုရေးနဲ့ အခြားသော လွှတ်တော်ဆိုင်ရာလုပ်ငန်းများကို ဦးစားပေးအလိုက် ဆောင်ရွက်ပေးကြရမှာဖြစ်ပါတယ်။ ပြည်ထောင်စုလွှတ်တော်ကိုယ်စားလှယ်များခင်ဗျား။ လွှတ်တော်သက်တမ်း အသစ်တစ်ခု စတင်ချိန် ဖြစ်တဲ့ ဒုတိယအကြိမ် ပြည်ထောင်စုလွှတ်တော် ပထမပုံမှန် အစည်းအဝေးမှာ ဖွဲ့စည်းပုံအခြေခံဥပဒေနဲ့အညီ နိုင်ငံတော်အတွက် မဖြစ်မနေဆောင်ရွက်ပေးကြရမယ့် - နိုင်ငံတော်သမ္မတ နှင့် ဒုတိယသမ္မတများကို ရွေးချယ်တင်မြှောက်ခြင်း၊ - နိုင်ငံတော်ဖွဲ့စည်းပုံအခြေခံဥပဒေဆိုင်ရာခုံရုံး ဥက္ကဋ္ဌနှင့် အဖွဲ့ဝင်များ ခန့်အပ်တာဝန်ပေးရန် သဘောတူညီခြင်း၊ ပြည်ထောင်စုရွေးကောက်ပွဲကော်မရှင် ဥက္ကဋ္ဌနဲ့ အဖွဲ့ဝင်များ ခန့်အပ်တာဝန်ပေးရန် သဘော တူညီခြင်း၊ ပြည်ထောင်စုအစိုးရဝန်ကြီးဌာန ၂၂ ခု ဖွဲ့စည်းခြင်းနဲ့ ပြည်ထောင်စုဝန်ကြီး ၂၁ ဦး ခန့်အပ် တာဝန်ပေးရန် သဘောတူညီခြင်း၊ - ပြည်ထောင်စုရှေ့နေချုပ်နဲ့ ပြည်ထောင်စုစာရင်းစစ်ချုပ်တို့ကို ခန့်အပ်တာဝန်ပေးရန် သဘော တူညီခြင်း၊ - ဥပဒေကြမ်းပူးပေါင်းကော်မတီ၊ ပြည်သူ့ငွေစာရင်းပူးပေါင်းကော်မတီနဲ့ ပြည်ထောင်စုလွှတ်တော် ကိုယ်စားလှယ်များ စိစစ်ရေးကော်မတီတို့ကို ဖွဲ့စည်းခြင်း၊ - အာဆီယံပါလီမန်များဆိုင်ရာညီလာခံ ပူးပေါင်းကော်မတီ၊ နိုင်ငံတကာ ပါလီမန်များအဖွဲ့ ဆိုင်ရာ ပူးပေါင်းကော်မတီဖွဲ့စည်းခြင်း၊ - ပြည်ထောင်စုအဆင့်လွှတ်တော်များနဲ့ တိုင်းဒေသကြီး/ပြည်နယ်လွှတ်တော်များအကြား လွှတ်တော် ဆိုင်ရာလုပ်ငန်းများ ညှိနှိုင်းပေါင်းစပ်ဆောင်ရွက်နိုင်ဖို့ ရည်ရွယ်ပြီး မြန်မာနိုင်ငံလွှတ်တော်ဆိုင်ရာ အဖွဲ့ကို ဖွဲ့စည်းခြင်း၊ ပြည်ထောင်စုလွှတ်တော် ဥပဒေရေးရာနှင့် အထူးကိစ္စရပ်များ လေ့လာဆန်းစစ်သုံးသပ်ရေး ကော်မရှင်ကို ဖွဲ့စည်းခြင်း၊ - ဥပဒေကြမ်း ရ ခုကို အတည်ပြု ပြဋ္ဌာန်းခြင်း၊ ပြည်တွင်းပြည်ပချေးငွေကိစ္စရပ် ၂ ရပ်နဲ့ နိုင်ငံတကာ သဘောတူစာချုပ်များတွင် ပါဝင်လက်မှတ် ရေးထိုးရန် ကိစ္စရပ် ၄ ခု တို့ကို အတည်ပြုခြင်း စတဲ့ လွှတ်တော်ဆိုင်ရာ လုပ်ငန်းများကို ဆောင်ရွက်နိုင်ခဲ့ပါတယ်။ ယင်းဆောင်ရွက်ချက်များက ဒုတိယအကြိမ် ပြည်ထောင်စုလွှတ်တော် ပထမပုံမှန်အစည်းအဝေး ကာလအတွင်း အခြေအနေ ရ ဆောင်ရွက် နိုင်တဲ့ ကိစ္စရပ်များကိုသာ ဦးစားပေး လုပ်ဆောင်နိုင်ခဲ့တာဖြစ်လို့ ဆက်လက်လုပ်ဆောင်ဖို့ ကျန်ရှိနေတဲ့ လုပ်ငန်းစဉ်များကို ယခု ဒုတိယပုံမှန် အစည်းအဝေးမှာ ဆက်လက်ဆောင်ရွက်ကြရမှာ ဖြစ်ပါတယ်။ ပြည်ထောင်စုလွှတ်တော် ကိုယ်စားလှယ်များခင်ဗျား။ ပထမအကြိမ် ပြည်ထောင်စုလွှတ်တော် သက်တမ်းကာလမှာ ဗဟိုအဖွဲ့အစည်း ၁၁ ခု၊ ပြည်ထောင်စုဝန်ကြီးဌာန ၃၁ ခု၊ မြန်မာနိုင်ငံတော်ဗဟိုဘဏ်၊ နေပြည်တော်ကောင်စီနဲ့ တိုင်းဒေသကြီး သို့မဟုတ် ပြည်နယ်များအတွက် ထောက်ပံ့ပေးခြင်းများ ပါဝင်တဲ့ ၂၀၁၆ ခုနှစ်၊ ပြည်ထောင်စု၏ဘဏ္ဍာငွေ အရအသုံးဆိုင်ရာဥပဒေကို ၂၀၁၅ ခုနှစ်၊ ဇန်နဝါရီလ ၂၅ ရက်မှာ ပြည်ထောင်စုလွှတ်တော်ဥပဒေအမှတ်(၂၁/၂၀၁၆)အဖြစ် ထုတ်ပြန်ခဲ့ပြီး ဖြစ်ပါတယ်။ သို့သော်လည်း ဒုတိယအကြိမ် လွှတ်တော်သက်တမ်းကာလ အစိုးရအဖွဲ့ အသစ်ဖွဲ့စည်းချိန်မှာ ဗဟိုအဖွဲ့အစည်းများနဲ့ ပြည်ထောင်စုဝန်ကြီးဌာနများကို ပြောင်းလဲဖွဲ့စည်းခဲ့တဲ့အတွက် ၂၀၁၆-၂၀၁ရ ခု၊ ဘဏ္ဍာရေးနှစ် ပြည်ထောင်စု၏ အရအသုံးခန့်မှန်းခြေငွေစာရင်း(ပြင်ဆင်ချက်)နဲ့ ၂၀၁၆ ခုနှစ်၊ ပြည်ထောင်စု၏ ဘဏ္ဍာငွေအရအသုံးဆိုင်ရာဥပဒေကို ပြင်ဆင်သည့်ဥပဒေ (မူကြမ်း)တို့ကို ပြည်ထောင်စုအစိုးရအဖွဲ့က လွှတ်တော်သို့ ပြန်လည်ပေးပို့ထားပါတယ်။ ဒါကြောင့် ၂၀၁၆ ခုနှစ်၊ ပြည်ထောင်စု၏ ဘဏ္ဍာငွေအရအသုံးဆိုင်ရာဥပဒေကို ပြင်ဆင်သည့် ဥပဒေ(မူကြမ်း)ကို ပြန်လည်စိစစ်ပြီး ပြင်ဆင်အတည်ပြု ပြဋ္ဌာန်းနိုင်ရေးကို ဦးစားပေးဆောင်ရွက်ကြရမှာ ဖြစ်ပါတယ်။ ၂၀၁၆ ခုနှစ် ဘတ်ဂျက်ဥပဒေ စိစစ်ပြင်ဆင်ရေးလုပ်ငန်းစဉ်မှာ ဥပဒေကြမ်းပူးပေါင်း ကော်မတီနဲ့ ပြည်သူ့ငွေစာရင်းပူးပေါင်းကော်မတီတို့ရဲ့ လုပ်ငန်းတာဝန်များကို အထောက်အကူပြုနိုင်ဖို့နဲ့ ပြင်ဆင်ပေးပို့ထားတဲ့ ဥပဒေကြမ်းပါ ဌာန၊ အဖွဲ့အစည်းများအလိုက် ရငွေသုံးငွေများ အခြေအနေကို သိရှိစိစစ်နိုင်ဖို့အတွက် စိစစ်ရေးပူးပေါင်းအဖွဲ့ ၁ရ ဖွဲ့ကိုလည်း လွှတ်တော်နှစ်ရပ်မှာရှိတဲ့ သက်ဆိုင်ရာ ကော်မတီအလိုက် လွှတ်တော်ကိုယ်စားလှယ်များနဲ့ ဖွဲ့စည်းတာဝန်ပေးအပ်ခဲ့ပြီး ဖြစ်ပါတယ်။ အဆိုပါ ဖွဲ့စည်းထားတဲ့ အဖွဲ့များအနေနဲ့ သက်ဆိုင်ရာ ပြည်ထောင်စုအဆင့် အဖွဲ့အစည်းများရဲ့ ရငွေသုံးငွေများကို ပြည်ထောင်စုလွှတ်တော်ဆိုင်ရာ ဥပဒေ၊ နည်းဥပဒေများနဲ့အညီ စိစစ်ပြီး လေ့လာ တွေ့ရှိချက်များကို ပြည်သူ့ငွေစာရင်းပူးပေါင်းကော်မတီသို့ သတ်မှတ်ရက်အတွင်း ပေးပို့ကြဖို့ ဖြစ်ပါတယ်။ ဒါမှသာ ဥပဒေကြမ်းတစ်ခုလုံးအတွက် လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာကို ဥပဒေကြမ်း ပူးပေါင်းကော်မတီနဲ့ ပြည်သူ့ငွေစာရင်းပူးပေါင်းကော်မတီတို့က သတ်မှတ်ချိန်အတွင်း လွှတ်တော်သို့ တင်သွင်း နိုင်မှာဖြစ်ပါတယ်။ ပူးပေါင်းကော်မတီ နှစ်ရပ်အနေနဲ့လည်း သက်ဆိုင်ရာ အစီရင်ခံစာများကို ပြည်ထောင်စု လွှတ်တော်နာယကနဲ့ လွှတ်တော်များသို့ င်သွင်းနိုင်ရေးအတွက် ကြိုးစားဆောင်ရွက်ကြဖို့နဲ့ နိုင်ငံတော်နဲ့ နိုင်ငံသား ပြည်သူများအကျိုးအတွက် ပြည်ထောင်စုလွှတ်တော် ကိုယ်စားလှယ်များအားလုံး ပူးပေါင်းပါဝင် ဆောင်ရွက်ကြဖို့ မှာကြားလိုပါတယ်။ ပြည်ထောင်စုလွှတ်တော် ကိုယ်စားလှယ်များခင်ဗျား။ ၂၀၁၆-၂၀၁ရ ခု၊ ဘဏ္ဍာရေးနှစ်အတွက် ပြည်ထောင်စုလွှတ်တော်ဆိုင်ရာ ဒေသဖွံ့ဖြိုးရေးရန်ပုံငွေဖြင့် မဲဆန္ဒနယ်မြေအလိုက် ဖွံ့ဖြိုးရေးလုပ်ငန်းများ ဆောင်ရွက်နိုင်ဖို့ မြို့နယ်ဖွံ့ဖြိုးရေးလုပ်ငန်း အကောင်အထည်ဖော်ရေးအဖွဲ့များကို သက်ဆိုင်ရာ ဥပဒေ၊ လုပ်ထုံးလုပ်နည်းနဲ့အညီ ဖွဲ့စည်းပြီးဆောင်ရွက်ကြဖို့ လွှတ်တော်ကိုယ်စားလှယ်များအားလုံးသို့ ပြည်ထောင်စု လွှတ်တော်ရုံးရဲ့ ၂၆-၄-၂၀၁၆ ရက်စွဲပါစာအမှတ်၊ ၇/၁၃/၁(၅၂)ပထစ-၂၀၁၆ ဖြင့် အကြောင်းကြားခဲ့ပြီး ဖြစ်ပါတယ်။ ယနေ့အထိ မြို့နယ် ၁၄၆ မြို့နယ် ဖွဲ့စည်းပြီးဖြစ်ကြောင်း၊ ၁ရရ မြို့နယ်မှာ ဖွဲ့စည်းမှုတင်ပြရန် ကျန်ရှိနေသေးကြောင်း တွေ့ရှိရပါတယ်။ ဒါ့အပြင် ဖွဲ့စည်းပြီးတဲ့ မြို့နယ်ဖွံ့ဖြိုးရေးလုပ်ငန်း အကောင်အထည်ဖော်ရေး အဖွဲ့များအနေနဲ့ လုပ်ငန်းဆောင်ရွက်ခွင့်နဲ့ ရန်ပုံငွေသုံးစွဲခွင့် (ပုံစံ-၁) များကို မြို့နယ် ၂၁ ခုကသာ တင်ပြနိုင်သေးကြောင်း စိစစ်တွေ့ရှိရပါတယ်။ ဖွံ့ဖြိုးရေးလုပ်ငန်းဗဟိုကော်မတီအနေနဲ့လည်း တင်ပြလာတဲ့ လုပ်ငန်းဆောင်ရွက် ခွင့်များအတွက် ခွင့်ပြုမိန့်များကို အမြန်ဆုံးစိစစ်ခွင့်ပြုပေးလျက်ရှိပါတယ်။ ဒါ့ကြောင့် ကျန်ရှိတဲ့ မြို့နယ်များ အနေနဲ့ ဖွဲ့စည်းမိန့်၊ လုပ်ငန်းဆောင်ရွက်ခွင့်နဲ့ ရန်ပုံငွေ သုံးစွဲခွင့် အဆိုပြုချက်ပုံစံ(၁)တို့ကို ဖွံ့ဖြိုးရေးလုပ်ငန်း ဗဟိုကော်မတီ ပြည်ထောင်စုလွှတ်တော်ရုံးသို့ ဆောလျင်စွာ တင်ပြပေးကြဖို့ နှိုးဆော်အသိပေးလိုပါတယ်။ နိဂုံးချုပ်အနေနဲ့ ပြောကြားရရင် လွှတ်တော်ကိုယ်စားလှယ်အားလုံး ပြည်ထောင်စုသမ္မတမြန်မာ နိုင်ငံတော်ကြီး တည်ငြိမ်အေးချမ်းပြီး ဖွံ့ဖြိုးတိုးတက်စေလိုတဲ့ဆန္ဒ၊ နိုင်ငံသားပြည်သူအများ လူမှုစီးပွားရေး အခြေအနေများ တိုးတက်ပြီး ဘဝလုံခြုံမှု ရှိစေလိုတဲ့ဆန္ဒ ရည်မှန်းချက်တွေ တူညီစွာရှိကြမှာ ဖြစ်ပါတယ်။ ဒီလိုတူညီတဲ့ ဆန္ဒရည်မှန်းချက်တွေ ရှိကြတာနဲ့အညီ နိုင်ငံသားပြည်သူများအတွက် အကျိုးစီးပွား ဖြစ်ထွန်း နိုင်မယ့် ဥပဒေပြုရေးအပါအဝင် လွှတ်တော်ဆိုင်ရာ လုပ်ငန်းတာဝန်တွေကို ရိုးရိုးသားသား ပွင့်ပွင့်လင်းလင်းနဲ့ အပြုသဘောဆောင် တိုင်ပင်ဆွေးနွေးပြီး ဝိုင်းဝန်းပါဝင် ဆောင်ရွက်သွားကြပါလို့ တိုက်တွန်းပြောကြားရင်း အပ်အပ်ပါတယ်။</speech>
<title>နိုင်ငံတော်သမ္မတ ဦးထင်ကျော် ဦးဆောင်သော မြန်မာကိုယ်စားလှယ်အဖွဲ့ ရုရှားဖက်ဒရေးရှင်းနိုင်ငံ ဆိုချီမြို့၌ ကျင်းပပြုလုပ်သည့် နှစ် (၂၀)ပြည့် အာဆီယံ-ရုရှား ဆွေးနွေးဖက်ဆက်ဆံရေးအထိမ်းအမှတ် ထိပ်သီးအစည်းအဝေးသို့ တက်ရောက်ခဲ့သည့် ခရီးစဉ်မှတ်တမ်း သဝဏ်လွှာကို တင်ပြခြင်းနှင့် လွှတ်တော်က မှတ်တမ်းတင်ခြင်း၊</title>
<speech type='speaker'>အစီအစဉ် (၆) ဖြစ်ပါတယ်။ ပြည်ထောင်စုလွှတ်တော်ကိုယ်စားလှယ်များခင်ဗျား။ ပြည်ထောင်စုသမ္မတမြန်မာနိုင်ငံတော်၊ နိုင်ငံတော်သမ္မတ ဦးထင်ကျော် ဦးဆောင်တဲ့ မြန်မာကိုယ်စားလှယ် အဖွဲ့ဟာ ရုရှားဖက်ဒရေးရှင်းနိုင်ငံ ဆိုချီမြို့၌ ကျင်းပပြုလုပ်တဲ့ နှစ် (၂၀) ပြည့် အာဆီယံ-ရုရှား ဆွေးနွေးဖက် ဆက်ဆံရေး အထိမ်းအမှတ် ထိပ်သီးအစည်းအဝေးသို့ တက်ရောက်ရန် ၁၉-၅-၂၀၁၆ ရက်မှ ၂၀-၅-၂၀၁၆ ရက်အထိ သွားရောက်ခဲ့ပါတယ်။ အဆိုပါခရီးစဉ်နဲ့စပ်လျဉ်းပြီး နိုင်ငံတော်သမ္မတထံမှ ပြည်ထောင်စုလွှတ်တော် နာယကထံသို့ နိုင်ငံတော်သမ္မတရုံးရဲ့ ၂၁-၇-၂၀၁၆ ရက်စွဲပါစာအမှတ်၊ ၁၀၇(၁)/၁/သမ္မတရုံးဖြင့် သဝဏ်လွှာပေးပို့ထားပြီး ယင်းသဝဏ်လွှာမိတ္တူကို လွှတ်တော်ကိုယ်စားလှယ်များထံ ဖြန့်ဝေထားပါတယ်။ အထက်ပါ နိုင်ငံတော်သမ္မတရဲ့ ခရီးစဉ်မှတ်တမ်းသဝဏ်လွှာကို ပြည်ထောင်စုလွှတ်တော်က မှတ်တမ်းတင်ကြောင်း ကြေညာပါတယ်။</speech>
<title>ပြည်ထောင်စုလွှတ်တော်က အတည်ပြုသည်ဟု မှတ်ယူရမည့် နည်းဥပဒေများကို လွှတ်တော်က မှတ်တမ်းတင်ခြင်း၊</title>
<speech type='speaker'>အစီအစဉ်(၇) ဖြစ်ပါတယ်။ ပြည်ထောင်စုလွှတ်တော် ကိုယ်စားလှယ်များ ခင်ဗျား။ လျှပ်စစ်နှင့်စွမ်းအင်ဝန်ကြီးဌာနမှ ပေးပို့ခဲ့တဲ့ လျှပ်စစ်နည်းဥပဒေများနဲ့ စက်မှုဝန်ကြီးဌာနမှ ပေးပို့ခဲ့တဲ့ ဓာတုပစ္စည်းနှင့် ဆက်စပ်ပစ္စည်းများအန္တရာယ်မှ တားဆီးကာကွယ်ရေးနည်းဥပဒေများနဲ့စပ်လျဉ်းပြီး ပြည်သူ့လွှတ်တော်နဲ့ အမျိုးသားလွှတ်တော်တို့က သဘောတူထားတဲ့ ပြင်ဆင်ချက်များကို ပြည်သူ့လွှတ်တော်မှ ပြည်ထောင်စုလွှတ်တော်သို့ ၉-၆-၂၀၁၆ ရက်မှာ ပေးပို့ခဲ့ပါတယ်။ အဆိုပါနည်းဥပဒေများရဲ့ ပြင်ဆင်ချက်များကို ပြင်ဆင်ထုတ်ပြန်နိုင်ဖို့ သက်ဆိုင်ရာဝန်ကြီးဌာန များသို့ ပေးပို့ခဲ့ပြီးဖြစ်ပါတယ်။ ဒါကြောင့် ပြည်သူ့လွှတ်တော်နဲ့ အမျိုးသားလွှတ်တော်တို့က ပြင်ဆင်အတည်ပြုထားတဲ့ လျှပ်စစ် နည်းဥပဒေများနဲ့ ဓာတုပစ္စည်းနှင့် ဆက်စပ်ပစ္စည်းများအန္တရာယ်မှ တားဆီးကာကွယ်ရေးနည်းဥပဒေများ တို့ကို ပြည်ထောင်စုလွှတ်တော်ဆိုင်ရာ နည်းဥပဒေ ၈၄-က အရ ပြည်ထောင်စုလွှတ်တော်က အတည်ပြု သည်ဟု မှတ်ယူ၍ လွှတ်တော်က မှတ်တမ်းတင်ကြောင်း ကြေညာပါတယ်။</speech>
<title>နိုင်ငံတော်သမ္မတထံမှ ပေးပို့သော နိုင်ငံတော်အတိုင်ပင်ခံရုံးဝန်ကြီးဌာန၊ ဒုတိယဝန်ကြီးနှင့် နေပြည်တော်ကောင်စီဝင် ခန့်အပ်တာဝန်ပေးခြင်းတို့ကို တင်ပြခြင်းနှင့် လွှတ်တော်က မှတ်တမ်းတင်ခြင်း</title>
<speech type='speaker'>အစီအစဉ် (၈) ဖြစ်ပါတယ်။ ပြည်ထောင်စုလွှတ်တော် ကိုယ်စားလှယ်များ ခင်ဗျား။ နိုင်ငံတော်အတိုင်ပင်ခံရုံးဝန်ကြီးဌာန ဒုတိယဝန်ကြီးအဖြစ် ဦးခင်မောင်တင်နဲ့ နေပြည်တော် ကောင်စီဝင်အဖြစ် ဦးမင်းသူတို့အား ခန့်အပ်တာဝန်ပေးခြင်းတို့နဲ့စပ်လျဉ်းပြီး နိုင်ငံတော်သမ္မတထံမှ ပြည်ထောင်စုလွှတ်တော် နာယကထံသို့ နိုင်ငံတော်သမ္မတရုံးရဲ့ ၄-၇-၂၀၁၆ ရက်စွဲပါစာအမှတ်၊ ၁၀၇(၁)/၈/ သမ္မတရုံးနဲ့ စာအမှတ်၊ ၁၀၇(၃)/၈/သမ္မတရုံးတို့ဖြင့် ပေးပို့ထားပါတယ်။ အထက်ပါ ဒုတိယဝန်ကြီးနဲ့ နေပြည်တော်ကောင်စီဝင် ခန့်အပ်တာဝန်ပေးခြင်းတို့ကို ပြည်ထောင်စု လွှတ်တော်ဆိုင်ရာဥပဒေပုဒ်မ ၂၁ ပုဒ်မခွဲ(ခ)အရ လွှတ်တော်က မှတ်တမ်းတင်ကြောင်း ကြေညာပါတယ်။ သဝဏ်လွှာများကို နောက်ဆက်တွဲဖြင့် ဖော်ပြထားပါသည်။</speech>
<title>နိုင်ငံတော်သမ္မတထံမှ ပေးပို့သော ဓနုကိုယ်ပိုင်အုပ်ချုပ်ခွင့်ရဒေသဦးစီးအဖွဲ့ ဥက္ကဋ္ဌ ခန့်အပ် တာဝန်ပေးခြင်းကို တင်ပြခြင်းနှင့် လွှတ်တော်က မှတ်တမ်းတင်ခြင်း</title>
<speech type='speaker'>အစီအစဉ် (၉) ဖြစ်ပါတယ်။ ပြည်ထောင်စုလွှတ်တော် ကိုယ်စားလှယ်များ ခင်ဗျား။ ဓနုကိုယ်ပိုင်အုပ်ချုပ်ခွင့်ရဒေသဦးစီးအဖွဲ့ ဥက္ကဋ္ဌအဖြစ် ဦးအာကာလင်းအား ခန့်အပ်တာဝန် ပေးခြင်းနဲ့ စပ်လျဉ်းပြီး နိုင်ငံတော်သမ္မတထံမှ ပြည်ထောင်စုလွှတ်တော် နာယကထံသို့ နိုင်ငံတော်သမ္မတ ရုံးရဲ့ ၄-၇-၂၀၁၆ ရက်စွဲပါစာအမှတ်၊ ၁၀၇(၂)/၈/သမ္မတရုံးဖြင့် ဖွဲ့စည်းပုံအခြေခံဥပဒေ ပုဒ်မ ၂၆၂ ပုဒ်မခွဲ(ဋ)နဲ့ အညီ ပေးပို့ထားပါတယ်။ အထက်ပါ ဓနုကိုယ်ပိုင်အုပ်ချုပ်ခွင့်ရဒေသဦးစီးအဖွဲ့ ဥက္ကဋ္ဌ ခန့်အပ်တာဝန်ပေးခြင်းကို ပြည်ထောင်စု လွှတ်တော်ဆိုင်ရာ ဥပဒေပုဒ်မ ၂၁ ပုဒ်မခွဲ(ခ)အရ လွှတ်တော်က မှတ်တမ်းတင်ကြောင်း ကြေညာပါတယ်။ သဝဏ်လွှာကို နောက်ဆက်တွဲဖြင့် ဖော်ပြထားပါသည်။</speech>
<title>ပြည်ထောင်စုလွှတ်တော် ဥပဒေရေးရာနှင့် အထူးကိစ္စရပ်များ လေ့လာဆန်းစစ်သုံးသပ်ရေးကော်မရှင်တွင် အဖွဲ့ဝင်တစ်ဦး နုတ်ထွက်ခွင့်ပြုခြင်းကို လွှတ်တော်သို့ တင်ပြခြင်း</title>
<speech type='speaker'>အစီအစဉ် (၁၀) ဖြစ်ပါတယ်။ ပြည်ထောင်စုလွှတ်တော် ကိုယ်စားလှယ်များ ခင်ဗျား။ ပြည်ထောင်စုလွှတ်တော် ဥပဒေရေးရာနှင့် အထူးကိစ္စရပ်များ လေ့လာဆန်းစစ်သုံးသပ်ရေး ကော်မရှင်အဖွဲ့ဝင်များအနက်မှ အဖွဲ့ဝင် ဦးခင်မောင်တင်အား ၂၀၁၆ ခုနှစ်၊ ဇူလိုင်လ ၄ ရက်မှာ နိုင်ငံတော် အတိုင်ပင်ခံရုံးဝန်ကြီးဌာန ဒုတိယဝန်ကြီးအဖြစ် ခန့်အပ်တာဝန်ပေးပြီးဖြစ်တဲ့အတွက် ပြည်ထောင်စု လွှတ်တော်ရုံးရဲ့ ၈-၇-၂၀၁၆ ရက်စွဲပါ အမိန့်ကြော်ငြာစာအမှတ် (၆၄/၂၀၁၆)ဖြင့် ကော်မရှင်အဖွဲ့ဝင်အဖြစ်မှ နုတ်ထွက်ခွင့်ပြုပြီးဖြစ်ကြောင်း လွှတ်တော်သို့ အသိပေးကြေညာပါတယ်။</speech>
</section>
<section value = 'Motion'>	
<motion>
<title>ပြည်ထောင်စုအစိုးရအဖွဲ့မှ ပေးပို့သော ၂၀၁၅-၂၀၁၆ ခု၊ ဘဏ္ဍာရေးနှစ် ဒုတိယ ၆ လပတ် လျာထားချက်အပေါ် အခွန်ကောက်ခံရရှိမှု အခြေအနေနှင့် စပ်လျဉ်း၍ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်က လွှတ်တော်သို့ ရှင်းလင်းတင်ပြခြင်း ၊</title>
<speech type='speaker'>အစီအစဉ် (၁၁) ဖြစ်ပါတယ်။ ပြည်ထောင်စုလွှတ်တော် ကိုယ်စားလှယ်များ ခင်ဗျား။ ၂၀၁၅-၂၀၁၆ ခု၊ ဘဏ္ဍာရေးနှစ် ဒုတိယ ၆ လပတ်အတွက် လျာထားချက်အပေါ် အခွန်ကောက်ခံ ရရှိမှုအခြေအနေကို ပြည်ထောင်စုအစိုးရအဖွဲ့ရုံးမှ ၁၀-၆-၂၀၁၆ ရက်စွဲပါစာအမှတ်၊ ၅/၃၀၅(၅-ပထစ)/ အဖရ(၂၀၁၆)ဖြင့် ပြည်ထောင်စုလွှတ်တော်သို့ ပေးပို့ထားပါတယ်။ အဆိုပါကိစ္စနဲ့စပ်လျဉ်းပြီး လေ့လာတွေ့ရှိချက်နဲ့ သဘောထားမှတ်ချက်အစီရင်ခံစာ တင်ပြနိုင်ရေး အတွက် ပြည်သူ့ငွေစာရင်းပူးပေါင်းကော်မတီသို့ ၁၈-၇-၂၀၁၆ ရက်တွင် ပေးပို့ခဲ့ပြီး ယင်းအစီရင်ခံစာ စာအုပ်မိတ္တူများကို ကိုယ်စားလှယ်များ ရောက်ရှိသတင်းပို့တဲ့ ၂၃-၇-၂၀၁၆ ရက်နဲ့ ၂၄-၇-၂၀၁၆ ရက်များမှာ လွှတ်တော်ကိုယ်စားလှယ်များထံ ဖြန့်ဝေထားပါတယ်။ အထက်ပါကိစ္စနဲ့ စပ်လျဉ်းပြီး သက်ဆိုင်ရာ ပြည်ထောင်စုအဆင့်အဖွဲ့အစည်းဝင်က လွှတ်တော်သို့ ရှင်းလင်းတင်ပြဖို့ ဖြစ်ပါတယ်။</speech>
<speech><agency id='27'>ဦးမောင်မောင်ဝင်း(ဒုတိယဝန်ကြီး၊ စီမံကိန်းနှင့် ဘဏ္ဍာ ရေးဝန်ကြီးဌာန)</agency>လေးစားအပ် ပါသော ပြည်ထောင်စုလွှတ်တော် နာယကကြီးနှင့် လွှတ်တော်ကိုယ်စားလှယ်များအားလုံး ကိုယ်စိတ်နှစ်ဖြာ ကျန်းမာချမ်းသာပြီး မင်္ဂလာအပေါင်းနဲ့ ပြည့်စုံပါစေကြောင်း ဆုမွန်ကောင်းတောင်းရင်း ဂါရဝပြု နှုတ်ခွန်း ဆက်သအပ်ပါတယ်။ လေးစားအပ်ပါသော နာယကကြီးနှင့် လွှတ်တော်ကိုယ်စားလှယ်များခင်ဗျား။ ၂၀၁၅ ခုနှစ်၊ ပြည်ထောင်စုရဲ့ အခွန်အကောက်ဥပဒေပုဒ်မ ၈ တွင် ပြည်ထောင်စုအစိုးရအဖွဲ့သည် ဤဥပဒေ၏ ဇယား ၁ ပါအခွန်ကောက်ခံရန်လျာထားချက်အပေါ် ကောက်ခံရရှိမှုအခြေအနေကို ၆ လပတ်အလိုက် ပြည်ထောင်စု လွှတ်တော်သို့ အစီရင်ခံတင်ပြရမည်ဟု ပြဋ္ဌာန်းထားပါတယ်။ သို့ဖြစ်ပါ၍ ပြည်ထောင်စုဝန်ကြီးဌာန အဖွဲ့အစည်းများ၏ ၂၀၁၅-၂၀၁၆ ဘဏ္ဍာနှစ်၊ ဒုတိယ ၆ လပတ် အောက်တိုဘာလမှ မတ်လအထိ အခွန် အရပ်ရပ်ကောက်ခံရန် လျာထားချက်အပေါ် အကောင်အထည်ဖော် ဆောင်ရွက်နိုင်ခဲ့သည့် အခြေအနေကို ပြည်ထောင်စုအစိုးရအဖွဲ့ ကိုယ်စား ကျွန်တော် စီမံကိန်းနှင့် ဘဏ္ဍာရေးဝန်ကြီးဌာန ဒုတိယဝန်ကြီး ဦးမောင်မောင်ဝင်းက အစီရင်ခံတင်ပြသွားမှာဖြစ်ပါတယ်။ ၂၀၁၅-၂၀၁၆ ဘဏ္ဍာရေးနှစ်အတွက် ပြည်ထောင်စုဝန်ကြီးဌာနအဖွဲ့အစည်း ၁၁ ခုတို့က ပြည်ထောင်စု အတွက် ကောက်ခံခဲ့သော အခွန်အမျိုးအစား စုစုပေါင်း ၁၈ မျိုးရှိပါတယ်။ ၂၀၁၅-၂၀၁၆ ဘဏ္ဍာရေးနှစ်၊ ဒုတိယ ၆ လပတ်အတွက် အဆိုပါအခွန်အရပ်ရပ် ၁၈ မျိုးအတွက် ကောက်ခံရန် လျာထားချက်မှာ ကျပ် ၄,၃၅၉.၈၅၂ ဘီလီယံဖြစ်ပါတယ်။ ကောက်ခံရရှိမှု ကျပ် ၃,၉၅၆.၄၈၅ ဘီလီယံ ဖြစ်တဲ့အတွက် အကောင် အထည်ဖော်နိုင်မှု ၉၀.၇၅ ရာခိုင်နှုန်းဖြစ်ပါတယ်။ အကောင်အထည်ဖော်နိုင်မှုနဲ့ပတ်သက်ပြီး တာဝန်ယူ ကောက်ခံခဲ့တဲ့ ဌာနများအလိုက် ခွဲခြားတင်ပြရပါက ယခင်ဘဏ္ဍာရေးဝန်ကြီးဌာန ယခုစီမံကိန်းနှင့်ဘဏ္ဍာရေး ဝန်ကြီးဌာနက တာဝန်ယူကောက်ခံသည့် အခွန် ၅ မျိုးအတွက် အခွန်ကောက်ခံရန် လျာထားချက်မှာ ကျပ် ၃,၂၅၆.၄၉၀ ဘီလီယံဖြစ်ပြီး ကောက်ခံရရှိမှုမှာ ကျပ် ၃,၀၃၃.၂၂၆ ဘီလီယံ ဖြစ်သဖြင့် အကောင်အထည် ဖော်နိုင်မှု ၉၃.၁၄ ရာခိုင်နှုန်းဖြစ်ပါတယ်။ အခြား ပြည်ထောင်စုဝန်ကြီးဌာန ၁၀ ခုက တာဝန်ယူ ကောက်ခံသော အခွန် ၁၃ မျိုးအတွက် လျာထားချက် ကျပ် ၁,၁၀၃.၃၆၁ ဘီလီယံ ဖြစ်ပြီး ကောက်ခံရရှိမှု ကျပ် ၉၂၃-၂၅၉ ဘီလီယံဖြစ်သည့်အတွက် အကောင်အထည်ဖော်နိုင်မှု ၈၃.၆၈ ရာခိုင်နှုန်းဖြစ်ပါတယ်။ အခွန်အမျိုးအစားအလိုက် အကောင်အထည်ဖော်နိုင်မှုကို စိစစ်ရာတွင် သတ်မှတ်လျာထားချက်ကို ပြည့်မီ ကျော်လွန်အောင် ကောက်ခံနိုင်ခဲ့သည့် အခွန် ၁၁ မျိုးနှင့် လျာထားချက်ထက် လျော့နည်းရရှိခဲ့သည့်အခွန် ရ မျိုးရှိတာကို တွေ့ရှိရပါတယ်။ နာယကကြီးခင်ဗျား။ ၂၀၁၅-၂၀၁၆ ဘဏ္ဍာရေးနှစ်၊ ဒုတိယ ၆ လပတ်အတွက် ကောက်ခံရန် သတ်မှတ်လျာထားချက်ကို ပြည့်မီကျော်လွန်အောင် ကောက်ခံနိုင်ခဲ့တဲ့ အခွန် ၁၁ မျိုးနဲ့စပ်လျဉ်းပြီး ဦးစွာ ခင်တင်မြ တတ် ၊ ကယ်တင်တော်မင်း ဌာနက ကောက်ခံသည့် ကုန်သွယ်လုပ်ငန်းခွန်ဖြစ်ပါတယ်။ ၂၀၁၅-၂၀၁၆ ဘဏ္ဍာရေးနှစ်၊ ဒုတိယ ၆ လပတ် အတွက် လျာထားချက်မှာ ကျပ် ၁,၃၃၀.၉၆ရ ဘီလီယံဖြစ်ပြီး ကောက်ခံရရှိငွေမှာ ကျပ် ၁,၃၅၅.၉၄၅ ဘီလီယံဖြစ်သည့်အတွက် အကောင်အထည်ဖော်နိုင်မှု ၁၀၁.၈၈ ရာခိုင်နှုန်းဖြစ်သည်ကို တွေ့ရပါတယ်။ ယင်းသို့ဖြစ်ရခြင်းမှာ ကုန်ထုတ်လုပ်မှုကဏ္ဍ၊ ကုန်သွယ်မှုကဏ္ဍများအပြင် ဝန်ဆောင်မှုကဏ္ဍကိုပါ အခွန် နယ်ပယ်ချဲ့ထွင်ကောက်ခံနိုင်ခဲ့ခြင်းကြောင့် ပိုမိုကောက်ခံရရှိခဲ့ခြင်းဖြစ်ကြောင်း တွေ့ရပါတယ်။ အလားတူ ပြည်တွင်းအခွန်များဦးစီးဌာနက ကောက်ခံသည့် အောင်ဘာလေသိန်းဆုခွန်ဖြစ်ပါတယ်။ ၂၀၁၅-၂၀၁၆ ဘဏ္ဍာရေးနှစ်၊ ဒုတိယ ၆ လပတ်အတွက် လျာထားချက် ကျပ် ၁၆.၅၀၀ ဘီလီယံအပေါ်မှာ ကောက်ခံ ရရှိငွေ ကျပ် ၁၈.၅၃၁ ဘီလီယံဖြစ်သည့်အတွက် ရာခိုင်နှုန်းအားဖြင့် ၁၁၂.၃၁ ရာခိုင်နှုန်း အကောင်အထည် ဖော်နိုင်ခဲ့တာ ဖြစ်ပါတယ်။ လျာထားချက်ထက်ကျော်လွန်ရခြင်းမှာ ထီစာအုပ်များကို ကုန်စင်အောင် ရောင်းချနိုင်ခြင်း၊ ပြည်သူတို့၏လိုအပ်ချက်နှင့်အညီ ထီစာအုပ်များကို အက္ခရာတိုးမြှင့် ရိုက်နှိပ်ရောင်းချ နိုင်ခဲ့ခြင်းတို့ကြောင့် ဖြစ်ပါတယ်။ ပြည်တွင်းအခွန်များဦးစီးဌာနအနေဖြင့် ကောက်ခံသည့် ၂၀၁၅-၂၀၁၆ ဘဏ္ဍာရေးနှစ်၊ ဒုတိယ ၆ လပတ်အတွက် တံဆိပ်ခေါင်းခွန်ဖြစ်ပါတယ်။ တံဆိပ်ခေါင်းခွန်မှာတော့ လျာထားချက် ၂၂.၉၉၀ ဘီလီယံ ဖြစ်ပြီး ကောက်ခံရရှိငွေဟာ ၁၀၂.၄၉၉ ဘီလီယံ ဖြစ်သည့်အတွက် ၄၄၅.၈၃ ရာခိုင်နှုန်းအကောင်အထည် ဖော်နိုင်ခဲ့သည်ကို တွေ့ရှိရပါတယ်။ လျာထားချက်ထက် ပိုမိုရခြင်းမှာ အိမ်၊ ခြံ၊ မြေ၊ အဆောက်အဦ၊ တိုက်ခန်းအစရှိသည့် အခြေပစ္စည်းများ ရောင်းဝယ်မှုများအပေါ် ကောက်ခံရရှိသည့် အခွန်တံဆိပ်ခေါင်းများ ပိုမိုရရှိခြင်းနဲ့ တံဆိပ်ခေါင်းခွန်ဒဏ်ကင်းလွတ်ခွင့်ပြု၍ တံဆိပ်ခေါင်းခွန်ပြန်လည်ထမ်းဆောင်ခွင့်များ ပြုခဲ့သဖြင့် ဦးစီးဌာနများ၊ လုပ်ငန်းများနှင့် ဆက်စပ်စာချုပ်များအတွက် တံဆိပ်ခေါင်းခွန်များ ပြန်လည် ထမ်းဆောင်လာခြင်း၊ ပြည်တွင်း၊ ပြည်ပအဖွဲ့အစည်းများအနေဖြင့် တံဆိပ်ခေါင်းခွန်ဥပဒေနဲ့အညီ လိုက်နာ ဆောင်ရွက်မှု ပိုမိုအားကောင်းလာခြင်းတို့ကြောင့် ဖြစ်ပါတယ်။ ဆက်လက်၍ ပို့ဆောင်ရေးနဲ့ ဆက်သွယ်ရေးဝန်ကြီးဌာန၊ ကုန်းလမ်းပို့ဆောင်ရေးညွှန်ကြားမှု ဦးစီးဌာနက ကောက်ခံတဲ့ သယ်ယူပို့ဆောင်ရေးအခွန်ဖြစ်ပါတယ်။ ၂၀၁၅-၂၀၁၆ ဘဏ္ဍာရေးနှစ်၊ ဒုတိယ ၆ လပတ်လျာထားချက် ကျပ် ၁၃၄.၂၉၁ ဘီလီယံဖြစ်ပြီး ကောက်ခံရရှိငွေ ၁၅၁.၄၅၉ ဘီလီယံ ဖြစ်ပါတယ်။ အကောင်အထည်ဖော်နိုင်မှု ၁၁၂.၇၈ ရာခိုင်နှုန်းဖြစ်ပါတယ်။ လျာထားချက်ထက်ကျော်လွန်ရခြင်းမှာ ပြည်ပမှ တင်သွင်းသည့် ယာဉ်များ ရောက် မှတ်ပုံတင်ဆောင်ရွက်ခြင်းမပြုပါက ဒဏ်ကြေးကောက်ခံ ခြင်းကြောင့် သတ်မှတ်ချက်နဲ့အညီ လုပ်ငန်းများလာရောက် ဆောင်ရွက်သူ ပမာဏများပြားလာခြင်း၊ ၆(ဂ) နဲ့ အထက်ယာဉ်များ ၂ နှစ်သက်တမ်းတိုးပေးခြင်း၊ နှစ်လဲမှတ်ပုံတင် ဆောင်ရွက်သောယာဉ်စီးရေနှင့် ယာဉ်မောင်း လိုင်စင်စောင်ရေ တိုးတက်များပြားလာခြင်းတို့ကြောင့် ပိုမိုကောက်ခံရရှိခြင်း ဖြစ်ကြောင်း သိရှိရပါတယ်။ ပြည်ထဲရေးဝန်ကြီးဌာန၊ အထွေထွေအုပ်ချုပ်ရေးဦးစီးဌာနက ကောက်ခံသည့် မြေယာပေါ်တွင် ကောက်ခံသည့် အခွန်အတွက် ၂၀၁၅-၂၀၁၆ ဘဏ္ဍာရေးနှစ်၊ ဒုတိယ ၆ လပတ် လျာထားချက် ကျပ် ၀.၈၇၈ သန်း ဖြစ်ပြီး ကောက်ခံရရှိငွေ ၆.၁၁၁ သန်း ဖြစ်သည့်အတွက် လျာထားချက်အပေါ် အကောင်အထည် ဖော်နိုင်မှု ၇၀၇.၄၀ ရာခိုင်နှုန်းဖြစ်ပါတယ်။ ထိုသို့ လျာထားချက်ထက် ကျော်လွန်ရခြင်းမှာ ဥတ္တရခရိုင်နှင့် ဒက္ခိဏခရိုင်တို့မှာ ကျေးရွာမြေငှားဂရန်နှင့် စက်မှု/စီးပွားမြေငှားဂရန်များ ခွင့်ပြုချထားပေးခဲ့ခြင်းကြောင့် ပိုမိုကောက်ခံရရှိခြင်း ဖြစ်ပါတယ်။ အထွေထွေအုပ်ချုပ်ရေးဦးစီးဌာနက ကောက်ခံသည့် တာတမံခွန်နှင့် နေပြည်တော်ကောင်စီက ကောက်ခံသည့် မြေခွန်တို့မှာ ၂၀၁၅-၂၀၁၆ ဘဏ္ဍာရေးနှစ် ဒုတိယ ၆ လပတ် လျာထားချက်မှာ အနုတ်လျာထားချက် ကျပ် ၃၅.၂၃၉ သန်း ဖြစ်ပါတယ်။ ကောက်ခံရရှိငွေကတော့ ကျပ် ၂၄.၂၂၂ သန်းဖြစ်ပါတယ်။ တာတမံခွန်မှာ ဒုတိယ ၆ လပတ် လျာထားချက် ၀.၀၁၃ သန်း ဖြစ်ပြီး လျာထားချက်အပေါ်မှာ အကောင်အထည်ဖော်နိုင်မှု မရှိခဲ့ပါ။ ယင်းသို့ ဖြစ်ရခြင်းကတော့ ပြုပြင်ပြီး ခန့်မှန်းခြေငွေစာရင်းမှာ ရေခွန်ရငွေများ လျော့နည်းရရှိလာသဖြင့် အနုတ်လျာထားချက် ဖြစ်ပေါ်ခဲ့သော်လည်း ဒုတိယ ၆ လပတ်အတွင်းမှာ အခွန်ကောက်ခံတဲ့နေရာမှာ စီမံချက်ဖြင့် ဌာနဆိုင်ရာများနဲ့ အထွေထွေ အုပ်ချုပ်ရေးဦးစီးဌာနတို့ ပူးပေါင်းဆောင်ရွက်၍ ကောက်ခံခဲ့သောကြောင့် ဖြစ်ပါတယ်။ ထို့အတူ အထွေထွေအုပ်ချုပ်ရေးဦးစီးဌာနက ကောက်ခံသည့် ဓာတ်သတ္တုပစ္စည်းများ ထုတ်ယူ သည့်အတွက် ကောက်ခံသည့်အခွန်တွင် ၂၀၁၅-၂၀၁၆ ဘဏ္ဍာရေးနှစ်၊ ဒုတိယ ၆ လပတ်လျာထားချက် ကျပ် ၂,၁၅၀ သန်းဖြစ်ပြီး ကောက်ခံရရှိငွေမှာ ကျပ် ၅၆.၉၆ရ သန်းဖြစ်သည့်အတွက် အကောင်အထည် ဖော်နိုင်မှု ၂၆၄၉.၆၃ ရာခိုင်နှုန်းဖြစ်ပါတယ်။ လျာထားချက်ထက်ကျော်လွန်ရခြင်းမှာ အုတ်၊ သဲ၊ ကျောက် လုပ်ငန်းရှင်များသည် ဒုတိယ ၆ လပတ်အတွင်းမှသာ ဓာတ်သတ္တုထုတ်လုပ်ခွင့် လိုင်စင်များလျှောက်ထားပြီး အခွန်များ ပြေပြေစွာ ပေးသွင်းခဲ့ခြင်းကြောင့် ပိုမိုကောက်ခံရရှိခြင်းဖြစ်ပါတယ်။ သယံဇာတနှင့် သဘာဝ ပတ်ဝန်းကျင်ထိန်းသိမ်းရေးဝန်ကြီးဌာန၊ သစ်တောဦးစီးဌာနကကောက်ခံသည့် သစ်တောများမှ ပစ္စည်းများ ထုတ်ယူသည့်အတွက် ကောက်ခံသည့် အခွန်နှင့် ၂၀၁၅-၂၀၁၆ ဘဏ္ဍာရေးနှစ်၊ ဒုတိယ ၆ လပတ် လျာထားချက် ကျပ် ၆.၇၅၄ ဘီလီယံဖြစ်ပြီး ကောက်ခံရရှိငွေမှာ ကျပ် ၆.၈၆ ဘီလီယံဖြစ်သည့်အတွက် အကောင်အထည်ဖော်နိုင်မှု ၁၀၁.၉၆ ရာခိုင်နှုန်းဖြစ်ပါတယ်။ မြန်မာ့သစ်လုပ်ငန်းက ထုတ်ယူတဲ့ သစ်တောထွက်ပစ္စည်းများနဲ့ တစ်သီးပုဂ္ဂလိကတို့မှ အခွန်ရငွေများ ဖမ်းဆီးသစ် လေလံတင်ရောင်းချရငွေများပါဝင်သဖြင့် ပိုမိုကောက်ခံရရှိခဲ့ခြင်းဖြစ်ပါတယ်။ ထို့အတူ သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာန၊ သတ္တုတွင်းဦးစီးဌာနက ကောက်ခံသည့် ဓာတ်သတ္တုခွန်နှင့် ရတနာခွန်အတွက် လျာထားချက် ၁၄.၀၂၉ ဘီလီယံ ဖြစ်ပြီးကောက်ခံ ရရှိငွေဟာ ၁၆.၁၀၂ ဘီလီယံ ဖြစ်သည့်အတွက် အကောင်အထည်ဖော်နိုင်မှု ၁၁၄.၇၈ ရာခိုင်နှုန်း ဖြစ်ပါတယ်။ လျာထားချက်မှာ မပါဝင်ခဲ့တဲ့ ဖယ်ရိုနီကယ်အတွက် ဓာတ်သတ္တုခွန်များ ပေးသွင်းလာခြင်း၊ ကျောက်စိမ်း ကျောက်မျက် ထုတ်လုပ်လုပ်မှုများ ခန့်မှန်းသည်ထက် ပိုမိုရရှိခဲ့ခြင်းတို့ကြောင့်ဖြစ်ပါတယ်။ စိုက်ပျိုးရေး၊ မွေးမြူရေးနဲ့ ဆည်မြောင်းဝန်ကြီးဌာန ငါးလုပ်ငန်းဦးစီးဌာနက ကောက်ခံသည့် အင်းအိုင်ခွန်အတွက် ၂၀၁၅-၂၀၁၆ ဘဏ္ဍာရေးနှစ်၊ ဒုတိယ ၆ လပတ် လျာထားချက် ၀.၇၉၉ ဘီလီယံ ဖြစ်ပြီး ကောက်ခံရရှိငွေ ၁.၂၄၄ ဘီလီယံ ဖြစ်သည့်အတွက် အကောင်အထည်ဖော်နိုင်မှု ၁၅၅.၇၂ ရာခိုင်နှုန်း ဖြစ်ပါတယ်။ လျာထားချက် ကျော်လွန်ရခြင်းမှာ ပင်လယ်ကမ်းဝေး ငါးဖမ်းလုပ်ငန်းရှင်များမှ ပုစွန်ခွန်၊ လှေခွန်၊ ကိရိယာခွန်၊ ရေလုပ်သား မှတ်ပုံတင်ကြေးများနဲ့ ငါးမွေးကန်လိုင်စင်ခွန်များ ပြည့်စုံစွာ ကောက်ခံ ရရှိခဲ့ခြင်းကြောင့် ဖြစ်ပါတယ်။ လျှပ်စစ်နှင့် စွမ်းအင်ဝန်ကြီးဌာန၊ လျှပ်စစ်စွမ်းအားစီမံရေးဦးစီးဌာနက ကောက်ခံတဲ့ လျှပ်စစ် ဓာတ်အားထုတ်ယူတဲ့အတွက် ကောက်ခံသည့် အခွန်အကောက်တွင် လျာထားချက် ကျပ် ၅.၇၃၃ ဘီလီယံ ဖြစ်ပြီး ကောက်ခံရရှိငွေ ၈.၁၄၅ ဘီလီယံ ဖြစ်သည့်အတွက် အကောင်အထည်ဖော်နိုင်မှု ၁၄၂.၀ရ ရာခိုင်နှုန်း ဖြစ်ပါတယ်။ လျာထားချက်ကျော်လွန်ရခြင်းမှာ ရွှေလီ (၁) နဲ့ တာပိန် (၁) ရေအားလျှပ်စစ် ဓာတ်အားပေး စက်ရုံတို့မှ ရရှိသော ၂၀၁၅ ခုနှစ်၊ စက်တင်ဘာလမှ မတ်လအထိ Free Power အတွက် Royalty Fees များ ပေးသွင်းခြင်းကြောင့် ပိုမိုရရှိခြင်းဖြစ်ပါကြောင်း တင်ပြအပ်ပါတယ်။ နာယကကြီးခင်ဗျား။ ဆက်လက်ပြီး ၂၀၁၅-၂၀၁၆ ဘဏ္ဍာရေးနှစ် ဒုတိယ ၆ လပတ်အတွက် သတ်မှတ်လျာထားချက်ထက် လျော့နည်းကောက်ခံ ရရှိခဲ့တဲ့ အခွန် ရ မျိုးနဲ့ပတ်သက်ပြီး ရှင်းလင်း တင်ပြ ပါမယ်။ ပထမဦးစွာ ပြည်ထဲရေးဝန်ကြီးဌာန အထွေထွေအုပ်ချုပ်ရေးဦးစီးဌာနက ကောက်ခံသည့် ယစ်မျိုးခွန် ဖြစ်ပါတယ်။ ၂၀၁၅-၂၀၁၆ ဘဏ္ဍာရေးနှစ် ဒုတိယ ၆ လပတ် လျာထားချက်မှာ ၀.၃၆ရ ဘီလီယံ ဖြစ်ပြီး ကောက်ခံရရှိငွေ ၀.၁၉၆ ဘီလီယံ ဖြစ်သည့်အတွက် အကောင်အထည်ဖော်နိုင်မှု ၅၃.၅၅ ရာခိုင်နှုန်း ဖြစ်ပါတယ်။ ယင်းသို့ဖြစ်ရခြင်းမှာ အချို့လိုင်စင်ဆီများသည် ယစ်မျိုးလိုင်စင်အခွန်ငွေများကို ပထမ ၆ လ အတွင်းမှာပင် အပြေအကြေ ပေးသွင်းခဲ့ကြခြင်းကြောင့်ဖြစ်ပါတယ်။ စီးပွားရေးနဲ့ ကူးသန်းရောင်းဝယ်ရေး ဝန်ကြီးဌာန ကုန်သွယ်ရေးဦးစီးဌာနက ကောက်ခံတဲ့ သွင်းကုန်အတွက် လိုင်စင်ခများတွင် ၂၀၁၅-၂၀၁၆ ဘဏ္ဍာရေးနှစ် ဒုတိယ ၆ လပတ် လျာထားချက် ၇.၀၉၆ ဘီလီယံ ဖြစ်သော်လည်း ကောက်ခံရရှိငွေမှာ ကျပ် ၄.၆၇၆ ဘီလီယံဖြစ်သည့်အတွက် အကောင်အထည်ဖော်နိုင်မှု ၆၅.၈၉ ရာခိုင်နှုန်း ဖြစ်ပါတယ်။ လျာထားချက်ထက် လျော့နည်းရခြင်းမှာ ကုန်ပစ္စည်းအမယ်အချို့ကို လိုင်စင်ကင်းလွတ်ခွင့်ပြုခဲ့ခြင်းကြောင့် ဖြစ်ပါတယ်။ စီမံကိန်းနှင့် ဘဏ္ဍာရေးဝန်ကြီးဌာန ပြည်တွင်းအခွန်များ ဦးစီးဌာနက ကောက်ခံသည့် ဝင်ငွေခွန် ဖြစ်ပါတယ်။ ဝင်ငွေခွန်မှာ လျာထားချက် ၁,၅၈၈.၀၃၂ ဘီလီယံဖြစ်ပြီး ကောက်ခံရရှိငွေမှာ ၁,၃၁၁.၃၂၁ ဘီလီယံ ဖြစ်သည့်အတွက် အကောင်အထည်ဖော်နိုင်မှု ၈၂.၅၈ ရာခိုင်နှုန်း ဖြစ်ပါတယ်။ သို့ရာတွင် ဝင်ငွေခွန်နဲ့ ပတ်သက်၍ ၂၀၁၅-၂၀၁၆ ဘဏ္ဍာနှစ် တစ်နှစ်လုံးကိုကြည့်ပါက လျာထားချက်ကျပ် ၂,၃၃၅.၄၃၄ ဘီလီယံ ဖြစ်ပြီး ကောက်ခံရရှိမှု ၂.၃၂၇.၃၄၀ ဘီလီယံ ဖြစ်သဖြင့် ၉၉.၆၅ ရာခိုင်နှုန်း ရရှိခဲ့ပါကြောင်း လျာထားချက် ပြည့်လုနီးပါး အကောင်အထည်ဖော် ဆောင်ရွက်နိုင်ခဲ့ပါကြောင်း တင်ပြအပ်ပါတယ်။ ဒုတိယ ၆ လပတ်အတွက် လျာထားချက်ကို မပြည့်မီရတဲ့ အကြောင်းရင်းများကတော့ စည်းကြပ်မှုမှလွတ်ကင်းနေသော ဝင်ငွေအပေါ် ကျသင့်အခွန်နှုန်းကို လျှော့ချပေးခြင်း၊ အိမ်ခြံမြေ ဈေးကွက်များ အရောင်းအဝယ်အေးစက်ခြင်း၊ ပြည်ပနေ နိုင်ငံခြားသားများအပေါ် ကောက်ခံသည့် အခွန်နှုန်းများကို လျှော့ချပေးရခြင်း၊ ရေနံကုမ္ပဏီများမှ ရေနံ ဈေးနှုန်းကျဆင်းမှုကြောင့် ဝင်ငွေခွန်လျော့ကျလာခြင်း၊ ဝင်ငွေခွန်စည်းမျဉ်းကို ပြင်ဆင်သည့် စည်းမျဉ်း များအရ တန်ဖိုးလျှော့နှုန်းထားများ မြင့်တက်ခွင့်ပြုရခြင်းတို့ကြောင့် ဖြစ်ပါတယ်။ ထို့အတူ စီမံကိန်းနှင့် ဘဏ္ဍာရေးဝန်ကြီးဌာန အကောက်ခွန်ဦးစီးဌာနက ကောက်ခံသည့် အကောက်ခွန် ဖြစ်ပါတယ်။ ဒုတိယ ၆ လပတ်လျာထားချက်မှာ ကျပ် ၂၉၈,၀၀၀ ဘီလီယံ ဖြစ်သော်လည်း ကောက်ခံရရှိငွေ ၂၄၄.၉၂၈ ဘီလီယံ ဖြစ်သည့် အကောင်အထည်ဖော်သည့် ရာခိုင်နှုန်း ၈၂.၁၉ ရာခိုင်နှုန်း ဖြစ်ပါတယ်။ လျာထားချက်ကို မပြည့်မီရခြင်းမှာ ဒုတိယ ၆ လပတ်အတွင်းမှာ ကားများတင်သွင်းမှု လျော့နည်းခြင်းကြောင့် ဖြစ်ပါတယ်။ သို့ရာတွင် တစ်နှစ်လုံးစာကြည့်ပါက ၂၀၁၅-၂၀၁၆ ဘဏ္ဍာရေးနှစ် အကောက်ခွန်ဦးစီးဌာန၏ ပြုပြင်ပြီးခန့်မှန်းခြေလျာထားချက်သည် ကျပ် ၄၇၅.၀၀၀ ဘီလီယံ ဖြစ်ပြီး တစ်နှစ်လုံးအတွက် ကောက်ခံရရှိငွေသည် ကျပ် ၅၁၄.၄၉၃ ဘီလီယံ ဖြစ်သဖြင့် ၁၀၁.၈၈ ရာခိုင်နှုန်း အကောင်အထည်ဖော်နိုင်ခဲ့ပါကြောင်း တင်ပြအပ်ပါတယ်။ သယံဇာတနှင့် သဘာဝပတ်ဝန်းကျင် ထိန်းသိမ်းရေးဝန်ကြီးဌာန၊ သစ်တောဦးစီးဌာနက ကောက်ခံသည့် ကြက်ပေါင်စေးအပေါ်တွင် ကောက်ခံသည့် အခွန်ဖြစ်ပါတယ်။ ဒုတိယ ၆ လပတ် လျာထားချက်က အနုတ်လျာထားချက် ကျပ် ၀.၂၀၀ သန်း ဖြစ်ပါတယ်။ ယင်းသို့ ဖြစ်ရခြင်းမှာ ရော်ဘာစေး၊ ကြက်ပေါင်စေးကို အသေးစားသစ်တောထွက်ပစ္စည်းအဖြစ် သတ်မှတ်ထားခြင်းမှ ပယ်ဖျက်ကြောင်း သစ်တောဦးစီးဌာန၏ ၄-၅-၂၀၁၅ ရက်စွဲပါ အမိန့်ကြော်ငြာစာအမှတ် (၃၂၅/၂၀၁၅) ဖြင့် ထုတ်ပြန်ကြေညာ ခဲ့ခြင်းကြောင့် ၂၀၁၅-၂၀၁၆ ဘဏ္ဍာရေးနှစ်မှစ၍ သစ်တောဦးစီးဌာနက ရော်ဘာစေး၊ ကြက်ပေါင်စေး အခွန် ကောက်ခံခြင်းမရှိတော့ခြင်းကြောင့် ဖြစ်ပါတယ်။ လျှပ်စစ်နှင့်စွမ်းအင်ဝန်ကြီးဌာန ပြည်ထောင်စုဝန်ကြီးရုံးကကောက်ခံသည့် ရေနံနှင့် သဘာဝ ဓာတ်ငွေ့ထုတ်ယူသည့်အတွက် ကောက်ခံသည့် အခွန်ဖြစ်ပါတယ်။ ၂၀၁၅-၂၀၁၆ ဒုတိယ ၆ လပတ် လျာထားချက် ကျပ် ၃၇၉.၈၆၄ ဘီလီယံဖြစ်ပြီး ကောက်ခံရရှိငွေမှာ ကျပ် ၂၀၅.၈၀ရ ဘီလီယံ ဖြစ်သည့် အတွက် အကောင်အထည်ဖော်နိုင်မှုမှာ ၅၄.၁၈ ရာခိုင်နှုန်းသာ ဖြစ်ပါတယ်။ လျာထားချက်ကို မပြည့်မီ ရသည့် အကြောင်းရင်းများမှာ ဇောတိကစီမံကိန်း၊ ရတနာ၊ ရဲတံခွန်စီမံကိန်းများမှ Gross Calorific Value (အသားတင် အပူထုတ်လုပ်မှုကိန်းများ) ကျဆင်းခြင်း၊ Short Fall များရှိခြင်း၊ သဘာဝဓာတ်ငွေ့ ဈေးနှုန်းများသည် ခန့်မှန်းသည်ထက် ပိုမိုကျဆင်းခြင်းနဲ့ ရဲတံခွန်စီမံကိန်းမှ ရေနံစိမ်း(လေဆီ) အနေဖြင့် စက်များ Shut Down ချထားခြင်းများကြောင့် ဖေဖော်ဝါရီလနှင့် မတ်လတို့တွင် ဝင်ငွေမရရှိပါသဖြင့် လျော့နည်းရခြင်း ဖြစ်ပါတယ်။ ပို့ဆောင်ရေးနှင့်ဆက်သွယ်ရေးဝန်ကြီးဌာန၊ ဆက်သွယ်ရေးညွှန်ကြားမှုဦးစီးဌာနက ကောက်ခံသည့် ဆက်သွယ်ရေးဝန်ဆောင်မှုလုပ်ငန်းများ လုပ်ကိုင်ခြင်းကြောင့် ကောက်ခံသည့်အခွန်မှာ ဒုတိယ ၆ လပတ် လျာထားချက် ကျပ် ၅၅၄.၄၅ရ ဘီလီယံဖြစ်ပြီး ကောက်ခံရရှိငွေ ကျပ် ၅၂၈.၆၅၁ ဘီလီယံဖြစ်သည့် အတွက် အကောင်အထည်ဖော်နိုင်မှု ၉၅.၃၅ ရာခိုင်နှုန်း ဖြစ်ပါတယ်။ လျာထားချက်ကို မပြည့်မီရသည့် အကြောင်းရင်းမှာ မြန်မာ့ဆက်သွယ်ရေးလုပ်ငန်းနှင့် Ooredoo Myanmar Ltd တို့မှ ၂၀၁၅-၂၀၁၆ ဘဏ္ဍာရေးနှစ်တို့အတွက် လှိုင်းနှုန်းစဉ် စီမံခန့်ခွဲခနှင့် လိုင်စင်ကြေး (သက်ဆိုင်သောဝင်ငွေ၏ ၂ ရာခိုင်နှုန်း) ကို ၂၀၁၆ ခုနှစ်၊ မတ်လ ၃၁ ရက်နေ့မှသာ လာရောက်ပေးသွင်းသဖြင့် အဆိုပါ လိုင်စင်ခွန်များကို ထည့်သွင်း ဖော်ပြနိုင်ခဲ့ခြင်း မရှိတဲ့အတွက် ဖြစ်ပါတယ်။ နာယကကြီးခင်ဗျာ။ ဆက်လက်ပြီး ပြည်ထောင်စုရဲ့ အခွန်ဘဏ္ဍာငွေရငွေများမှ တိုင်းဒေသကြီးနှင့် ပြည်နယ်များ ခွဲဝေပေးလျက်ရှိသည့် အခြေအနေကို တင်ပြလိုပါတယ်။ ၂၀၁၆-၂၀၁ရ ဘဏ္ဍာရေးနှစ်မှ စတင်ပြဋ္ဌာန်းသည့် အထူးကုန်စည်ခွန်ဥပဒေအရ ကောက်ခံရငွေမှ ၁၅ ရာခိုင်နှုန်း၊ ကုန်သွယ်လုပ်ငန်းခွန် ကောက်ခံရငွေမှ ၁၅ ရာခိုင်နှုန်းတို့ကို တိုင်းဒေသကြီး၊ ပြည်နယ်များသို့ အခွန်ဝေစုအဖြစ် ခွဲဝေပေးသွားမှာ ဖြစ်ပါတယ်။ ဝင်ငွေခွန်ကောက်ခံရငွေမှ ၅ ရာခိုင်နှုန်းနှင့် အပိုတံဆိပ်ခေါင်းခွန် ကောက်ခံရရှိငွေမှ ၂ ရာခိုင်နှုန်းတို့ကိုလည်း သက်ဆိုင်ရာ မြို့နယ်စည်ပင်သာယာရေးအဖွဲ့များ ရန်ပုံငွေသို့ ခွဲဝေပေးလျက် ရှိပါတယ်။ လေးစားအပ်ပါသော နာယကကြီးနဲ့ လွှတ်တော်ကိုယ်စားလှယ်များခင်ဗျာ။ နိုင်ငံတော်အတွက် ရသင့် ရထိုက်သည့် အခွန်ဝင်ငွေ အပြည့်အဝရရှိရေး၊ သင့်တင့်မျှတပြီး ပြည်သူအများ လိုက်နာထမ်းဆောင် နိုင်သော အခွန်နှုန်းထားများဖြစ်စေရေး၊ ပြည်သူများအခွန်ဆိုင်ရာ အသိပညာ၊ ဗဟုသုတ တိုးပွားပြီး အခွန်ကို လိုလားစွာ ထမ်းဆောင်လာစေရေး၊ နိုင်ငံတကာစံနှုန်းများနှင့် လျော်ညီသော အခွန်စနစ် ဖြစ်ပေါ် လာရေး၊ အခွန်တိမ်းရှောင်မှု ပပျောက်ရေးတို့အတွက် ကြိုးပမ်းဆောင်ရွက်လျက်ရှိပါတယ်။ ယင်းသို့ ဆောင်ရွက်ရာတွင် အခွန်ဝန်ထမ်းများ၏ စိတ်ထားခံယူချက်၊ လုပ်ဆောင်ချက်များ ပြုပြင်ပြောင်းလဲရေး၊ ဆုပေးဒဏ်ပေးစနစ်ကို ထိရောက်စွာ ကျင့်သုံးဆောင်ရွက်ရေး၊ အခွန်ပညာပေးမှု ပိုမိုလုပ်ဆောင်ရေး၊ နိုင်ငံတကာအဆင့်မီ အခွန်စနစ် ဖြစ်ပေါ်လာစေရေးတို့အတွက် ပြည်ပမှ ကျွမ်းကျင်သူများ၏ အကူအညီ ကိုပါရယူ၍ ဆောင်ရွက်လျက်ရှိပါတယ်။ အခွန်ထမ်းပြည်သူများဘက်မှလည်း နိုင်ငံတော်၏ အခွန်တာဝန်ကို လိုလားစွာ ထမ်းဆောင်ကြရမှာ ဖြစ်ပါတယ်။ သို့ဖြစ်ရာ အခွန်ထမ်းများ၏ အခွန်ထမ်းဆောင်မှု၊ အခွန် ဝန်ထမ်းများ၏ ဆောင်ရွက်ချက်များနှင့်ပတ်သက်၍ မိမိတို့ ကြိုးပမ်းဆောင်ရွက်ရာတွင် လွှတ်တော် ကိုယ်စားလှယ်ကြီးများကလည်း ဝိုင်းဝန်းပူးပေါင်း ဆောင်ရွက်ပေးပါရန်နှင့် လိုအပ်သည်များကို ဝေဖန် ထောက်ရှု အကြံပြု သုံးသပ်ပေးပါရန် မေတ္တာရပ်ခံရင်း ကျွန်တော်၏ ရှင်းလင်းတင်ပြချက်ကို နိဂုံးချုပ် ပါတယ်။ ကျေးဇူးတင်ပါတယ်။</speech>
</motion>
</section>
<section value = 'Report'>	
<report>
<title>အထက်ပါကိစ္စနှင့်စပ်လျဉ်း၍ ပြည်သူ့ငွေစာရင်းပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာ(၁/၂၀၁၆)ကို ဖတ်ကြားတင်ပြခြင်းနှင့် လွှတ်တော်က ဆွေးနွေးစဉ်းစားရန် အဆိုတင်သွင်းခြင်း၊</title>
<speech type='speaker'>အစီအစဉ်(၁၂) ဖြစ်ပါတယ်။ ပြည်ထောင်စုလွှတ်တော်ကိုယ်စားလှယ်များ ခင်ဗျား။ အထက်ပါကိစ္စနဲ့စပ်လျဉ်းပြီး ပြည်သူ့ငွေစာရင်းပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာ(၁/၂၀၁၆)ကို ဖတ်ကြားတင်ပြပြီး လွှတ်တော်က ဆွေးနွေးစဉ်းစားရန် အဆိုတင်သွင်းဖို့ ဖြစ်ပါတယ်။</speech>
<speech><mp id='194'>ဦးအောင်မင်း(ဒုတိယဥက္ကဋ္ဌ-၂၊ ပြည်သူ့ငွေစာရင်းပူးပေါင်းကော်မတီ)</mp>လေးစားအပ်ပါသော ပြည်ထောင်စုလွှတ်တော် နာယကကြီး၊ ပြည်ထောင်စုအဆင့်အဖွဲ့အစည်းဝင်များ၊ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များအားလုံး မင်္ဂလာပါခင်ဗျား။ ပြည်ထောင်စုအဖွဲ့ဝင်က တင်ပြ သွားတဲ့ ပြည်ထောင်စုဝန်ကြီးဌာန အဖွဲ့အစည်းများရဲ့ ၂၀၁၅-၂၀၁၆ ခု၊ ဘဏ္ဍာရေးနှစ် ဒုတိယ ၆ လပတ် အခွန်ရငွေစာရင်းများအပေါ် ပြည်သူ့ငွေစာရင်းပူးပေါင်းကော်မတီ၏ လေ့လာတွေ့ရှိချက်နှင့်သဘောထား မှတ်ချက်အစီရင်ခံစာ အမှတ်စဉ် (၁/၂၀၁၆)ကို ဥက္ကဋ္ဌကိုယ်စား ကျွန်တော် ဦးအောင်မင်း၊ ဇလွန် မဲဆန္ဒနယ် ပြည်ထောင်စုလွှတ်တော်ကိုယ်စားလှယ်က ဖတ်ကြားတင်သွင်းသွားမှာ ဖြစ်ပါတယ်။ ဒုတိယအကြိမ် ပြည်ထောင်စုလွှတ်တော် ပြည်သူ့ငွေစာရင်းပူးပေါင်းကော်မတီ၏ ၂၀၁၅-၂၀၁၆ ဘဏ္ဍာရေးနှစ် ပြည်ထောင်စုဝန်ကြီးဌာန/အဖွဲ့အစည်းများ၏ ဒုတိယ(၆)လပတ် အခွန်ရငွေစာရင်းများ အပေါ် လေ့လာတွေ့ရှိချက်နှင့် သဘောထားမှတ်ချက်အစီရင်ခံစာ (၁/၂၀၁၆)။ ၂၀၁၅-၂၀၁၆ ခု၊ ဘဏ္ဍာရေးနှစ် ပြည်ထောင်စုဝန်ကြီးဌာန/ အဖွဲ့အစည်းများ၏ ဒုတိယ(၆)လပတ် အခွန်ရငွေစာရင်းများအား ပြည်ထောင်စုအစိုးရအဖွဲ့ရုံးမှ ၁၀-၆-၂၀၁၆ ရက်စွဲပါ အမှာစာဖြင့် ပြည်ထောင်စုလွှတ်တော်ရုံးသို့ ပေးပို့ခဲ့ ပါတယ်။ ပြည်ထောင်စုလွှတ်တော်ရုံးမှ ၁၄-၆-၂၀၁၆ ရက်စွဲပါ အမှာစာဖြင့် ပြည်သူ့ငွေစာရင်းပူးပေါင်း ကော်မတီသို့ ကြိုတင်လေ့လာနိုင်ရန်နှင့် လိုအပ်သည်များကိုဆောင်ရွက်နိုင်ပါရန် ပေးပို့ခဲ့ပြီး ၁၈-၇-၂၀၁၆ ရက်စွဲပါ အမှာစာဖြင့် ပြည်သူ့ငွေစာရင်းပူးပေါင်းကော်မတီ၏ လေ့လာတွေ့ရှိချက်နှင့် သဘောထား မှတ်ချက်အစီရင်ခံစာကို ၂၅-၇-၂၀၁၆ ရက်နေ့ ယနေ့မှာကျင်းပပြုလုပ်တဲ့ ပြည်ထောင်စုလွှတ်တော်သို့ တင်သွင်းနိုင်ရေးအတွက်ပေးပို့ခဲ့ပါတယ်။ (၂) ပြည်သူ့ငွေစာရင်းပူးပေါင်းကော်မတီသည် ၁၅-၇-၂၀၁၆ ရက်နှင့် ၂၁-၇-၂၀၁၆ ရက်နေ့များမှာ ပြည်ထောင်စုလွှတ်တော် (D-ဆောင်)၊ ပထမထပ်အစည်းအဝေးခန်းမ၌ အစည်းအဝေးကျင်းပ၍ သက်ဆိုင်ရာ ဌာနမှတာဝန်ရှိသူများနှင့် တွေ့ဆုံဆွေးနွေးခဲ့ပါသည်။ ပြည်သူ့ငွေစာရင်းပူးပေါင်းကော်မတီ၏ လေ့လာ စိစစ်တွေ့ရှိချက်နှင့် သဘောထားမှတ်ချက်အစီရင်ခံစာအား ပြည်ထောင်စုလွှတ်တော်ဆိုင်ရာ နည်းဥပဒေ ၁၀၄(က)နှင့်အညီ ပြည်ထောင်စုလွှတ်တော် နာယကမှတစ်ဆင့် ပြည်ထောင်စုလွှတ်တော်သို့ တင်ပြအပ် ပါသည်။ စိစစ်တင်ပြချက်။ နာယကကြီးခင်ဗျာ။ ပြည်သူ့ငွေစာရင်းပူးပေါင်းကော်မတီ၏ စိစစ်တင်ပြချက် များကို ပါဝါပွိုင့်ဖြင့် ရှင်းလင်းတင်ပြခွင့်ပြုပါရန်နှင့် အစီရင်ခံစာအပြည့်အစုံကို ပြည်ထောင်စုလွှတ်တော် ကိုယ်စားလှယ်များသို့ ကြိုတင်ဖြန့်ဝေပြီးဖြစ်၍ အဓိကအချက်များကိုသာ ကောက်နုတ်တင်ပြခွင့်ပြုပါရန် ပန်ကြားအပ်ပါသည်။ ၂၀၁၅-၂၀၁၆ ခု၊ ဘဏ္ဍာရေးနှစ် ဒုတိယ(၆)လပတ် အခွန်ငွေစာရင်းကို ကျွန်တော် တင်ပြထားပါတယ်။ ဒီစာရင်းအရ ၂၀၁၅-၂၀၁၆ ခု ဘဏ္ဍာရေးနှစ် တစ်နှစ်လုံးရဲ့ ပြုပြင်ပြီးခန့်မှန်းခြေ ဟာ ကျပ် ၆,၃၈ရ ဘီလီယံ၊ ဒုတိယ (၆)လပတ်လျာထားချက်ဟာ ကျပ် ၄,၃၆၀ ကျပ်ဘီလီယံ ဖြစ်ပြီး ကောက်ခံရရှိငွေဟာ ကျပ် ၃,၉၅၆ ဘီလီယံ၊ ရည်မှန်းချက်ရဲ့ ၉၀.၈ ရာခိုင်နှုန်းဖြစ်ပါတယ်။ ပြည်သူ့ငွေစာရင်းပူးပေါင်းကော်မတီ၏ စိစစ်တွေ့ရှိချက်။ ပြည်သူ့ငွေစာရင်းပူးပေါင်းကော်မတီ အနေဖြင့် ဒီအခွန်ရငွေများကို စိစစ်တင်ပြတဲ့အခါမှာ နှစ်ကုန်ဆုံးတဲ့ တဲ့အတွက် ၂၀၁၅-၂၀၁၆ ဘဏ္ဍာရေးနှစ် တစ်နှစ်လုံးရဲ့ ရရှိမှုအပေါ်ကိုသာလျှင် ကောက်နုတ်ပြီးတော့ စုစည်းတင်ပြသွားမှာဖြစ်ပါတယ်။ အခုတင်ပြထားတာကတော့ ၂၀၁၅-၂၀၁၆ ခု ဘဏ္ဍာရေးနှစ် တစ်နှစ်လုံးအတွက် အခွန်ရငွေ စာရင်းချုပ်ပဲဖြစ်ပါတယ်။ ဒီစာရင်းအရ ၂၀၁၅-၂၀၁၆ ခု ဘဏ္ဍာရေးနှစ်ရဲ့ အခွန်ရငွေ မူလခန့်မှန်းခြေဟာ ကျပ်ဘီလီယံပေါင်း ၅,၉၄၈၊ ပြုပြင်ပြီးခန့်မှန်းခြေဟာ ကျပ် ၆,၃၈ရ ဘီလီယံ၊ အမှန်တကယ်ကောက်ခံ ရရှိတဲ့ငွေဟာ ကျပ် ၆,၃၀၀.၁၄ ဘီလီယံဖြစ်ပြီး ရည်မှန်းချက်ရဲ့ ၉၈.၉ ရာခိုင်နှုန်း အကောင်အထည်ဖော် ဆောင်ရွက်နိုင်ခဲ့ပါတယ်။ ဒီအခွန်ရငွေနဲ့ အဓိကကျတဲ့ အခွန်ရငွေသည် ကျွန်တော်တို့ နိုင်ငံတော်ရဲ့ GDP နဲ့ ဘယ်လို အချိုးရှိသလဲဆိုတာကို ဒါဆက်လက်တင်ပြထားခြင်းပဲ ဖြစ်ပါတယ်။ အဲဒီတော့ ပထမအကြိမ် ပြည်ထောင်စု လွှတ်တော် ကာလဖြစ်တဲ့၊ ၂၀၁၁-၂၀၁၂ ကနေပြီးမှ ၂၀၁၅-၂၀၁၆ ခုနှစ်အထိ ကာလအတွင်းမှာ အခွန်ရငွေနဲ့ GDP ရဲ့အချိုးတွေကို ကြည့်ကြမယ်ဆိုလို့ရှိရင် ၂၀၁၁-၂၀၁၂ မှာ GDP ရဲ့ ၃.၈ ရာခိုင်နှုန်း ကနေပြီးမှ ၂၀၁၄-၂၀၁၅ အထိ ၁၀ ရာခိုင်နှုန်းအထိ တစ်ဖြည်းဖြည်းတိုးတက် သွားတာကို တွေ့ရပေမယ့်လည်း ၂၀၁၅-၂၀၁၆ မှာတော့ GDP ရဲ့ ၈.ရ အချိုးပဲရှိတာကိုတွေ့ရတဲ့အတွက် အနည်းငယ် ကျဆင်း သွားကြောင်း သုံးသပ်ရရှိပါတယ်။ ဆက်လက်ပြီးတော့ ပြည်ထောင်စုရဲ့ ရငွေစုစုပေါင်းမှာ အခွန်ရငွေပေါင်း အချိုးအစားလေးပါ။ ဒီမှာလည်း အခွန်ရငွေအချိုးအစားဟာ ၂၀၁၁-၂၀၁၂ ဘဏ္ဍာရေးနှစ်မှာ ပြည်ထောင်စုရငွေ စုစုပေါင်းရဲ့ ၂၆ ရာခိုင်နှုန်းကနေပြီးမှ ၂၀၁၅-၂၀၁၆ ခုနှစ်အထိမှာဆိုရင် ၃၉ ရာခိုင်နှုန်းအထိ တိုးတက်ရရှိလာတာကို တွေ့ရှိရမှာဖြစ်ပါတယ်။ ဒီလိုအခွန်ဝင်ငွေရရှိမှုနဲ့ပတ်သက်ပြီးတော့ ပြည်သူ့ငွေစာရင်းပူးပေါင်းကော်မတီရဲ့ သဘောထားမှတ်ချက် နံပါတ်(၁) ၂၀၁၅-၂၀၁၆ ခု ဘဏ္ဍာရေးနှစ် အခွန်ရငွေများနှင့် စပ်လျဉ်း၍ ပထမ ၆ လပတ်နှင့် ဒုတိယ ၆ လပတ် ဖော်ပြချက်တို့တွင် ဝင်ငွေခွန်အခန်း၌ လျာထားချက်ထက် လျော့နည်း ရရှိကြောင်းတွေ့ရှိရပါတယ်။ ရှင်းလင်းဖော်ပြတဲ့နေရာမှာ လျာထားချက်ထက် လျော့နည်းရခြင်းမှာ နိုင်ငံပိုင်အခန်းနှင့် ပုဂ္ဂလိကပိုင်အခန်းတို့တွင် လျော့နည်းကောက်ခံရရှိကြောင်းဖြစ်သည်ဟု ဖော်ပြ ထားရာ ပိုမိုရှင်းလင်းစွာဖော်ပြသင့်ပြီး ဝင်ငွေခွန်အား လျာထားချက် ပြည့်မီအောင် ကောက်ခံသင့်ပါကြောင်း သုံးသပ်ရရှိပါတယ်။ ဒါကတော့ ကျွန်တော်တို့ဟာ ပြည်ထောင်စုအစိုးရအဖွဲ့က ရရှိတဲ့ အစီရင်ခံစာပေါ်မှာ ဒါပေမယ့် ပြီးခဲ့တဲ့အစီအစဉ်မှာပဲ ပြည်ထောင်စုအဆင့်အဖွဲ့ဝင်ကနေပြီးမှ အခွန်ရငွေနှင့် ပတ်သက်ပြီး လျော့နည်းရရှိခြင်းအကြောင်းကို ပြည့်စုံစွာ ရှင်းလင်းသွားပြီးဖြစ်ပါတယ်။ ဒုတိယ သဘောထားမှတ်ချက်ကတော့ အခွန်ကောက်ခံရာတွင် သတ်မှတ်ထားတဲ့ အခွန်မူဝါဒများနှင့်အညီ ထိရောက်စွာထိန်းကျောင်း ဆောင်ရွက် သွားရန် လိုအပ်ပါကြောင်း သုံးသပ်ရရှိပါကြောင်းနဲ့ ဒီအဆိုကို ပြည်ထောင်စုလွှတ်တော် နည်းဥပဒေ ၁၀၄ (ဂ) အရ ပြည်ထောင်စုလွှတ်တော်မှ ဆွေးနွေးစဉ်းစားပေးပါရန် အဆိုတင်သွင်း အပ်ပါတယ်။ ကျေးဇူးတင် ပါတယ်ခင်ဗျ။ အစီရင်ခံစာအပြည့်အစုံကို နောက်ဆက်တွဲဖြင့် ဖော်ပြထားပါသည်။ အဆိုပါကိစ္စနှင့်စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ်ရှိပါက အမည်စာရင်းတင်သွင်းနိုင်ကြောင်း ကြေညာခြင်း ၊</speech>
<speech type='speaker'>အစီအစဉ် (၁၃) ဖြစ်ပါတယ်။ ပြည်ထောင်စုလွှတ်တော်ကိုယ်စားလှယ်များ ခင်ဗျား၊ ပြည်သူ့ငွေစာရင်းပူးပေါင်းကော်မတီရဲ့ အစီရင်ခံစာ မိတ္တူကို လွှတ်တော်ကိုယ်စားလှယ်များထံ ဖြန့်ဝေထားပါတယ်။ အစီရင်ခံစာနဲ့စပ်လျဉ်းပြီး ပြည်ထောင်စုလွှတ်တော်ဆိုင်ရာ နည်းဥပဒေ ၁၀၄ နည်းဥပဒေခွဲ(ဃ)နဲ့အညီ ဆွေးနွေးလိုတဲ့ ကိုယ်စားလှယ်ရှိပါက ၂၇-၇-၂၀၁၆ ရက်(ဗုဒ္ဓဟူးနေ့) ညနေ ၄ နာရီ (၁၆၀၀ နာရီ) နောက်ဆုံးထားပြီး ပြည်ထောင်စုလွှတ်တော်ရုံး ညွှန်ကြားရေးမှူးချုပ်ထံ အမည်စာရင်း တင်သွင်းနိုင်ကြောင်း အသိပေး ကြေညာပါတယ်။</speech>
</report>
</section>
<section value = 'Bill'>	
<bill>
<title>၂၀၁၆ - ၂၀၁ရ ခု၊ ဘဏ္ဍာရေးနှစ် ပြည်ထောင်စု၏ အရအသုံးခန့်မှန်းခြေငွေစာရင်း (ပြင်ဆင်ချက်)နှင့် ၂၀၁၆ ခုနှစ်၊ ပြည်ထောင်စု၏ ဘဏ္ဍာငွေအရအသုံးဆိုင်ရာ ဥပဒေကို ပြင်ဆင်သည့် ဥပဒေ(မူကြမ်း) တို့နှင့်စပ်လျဉ်း၍ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်က လွှတ်တော်သို့ တင်သွင်းခြင်း</title>
<speech type='speaker'>အစီအစဉ်(၁၄) ဖြစ်ပါတယ်။ ပြည်ထောင်စုလွှတ်တော် ကိုယ်စားလှယ်များ ခင်ဗျား။ ၂၀၁၆ - ၂၀၁ရ ခု၊ ဘဏ္ဍာရေးနှစ်အတွက် ပြည်ထောင်စုနယ်မြေအသုံးစရိတ်များပါရှိတဲ့ ပြည်ထောင်စု၏ အရအသုံးခန့်မှန်းခြေငွေစာရင်း (ပြင်ဆင်ချက်)၊ တိုင်းဒေသကြီး သို့မဟုတ် ပြည်နယ်များအတွက် ပြည်ထောင်စု ဘဏ္ဍာရန်ပုံငွေမှ ဖြည့်ဆည်းပေးခြင်းနဲ့ ထောက်ပံ့ပေးခြင်းတို့ပါဝင်တဲ့ ၂၀၁၆ ခုနှစ်၊ ပြည်ထောင်စု၏ ဘဏ္ဍာငွေ အရအသုံးဆိုင်ရာ ဥပဒေကိုပြင်ဆင်သည့်ဥပဒေ(မူကြမ်း)ကို ပြည်ထောင်စုလွှတ်တော်ဆိုင်ရာ နည်းဥပဒေ ၈၆ နည်းဥပဒေခွဲ(က)နဲ့အညီ ပြည်ထောင်စုအစိုးရအဖွဲ့ကိုယ်စား စီမံကိန်းနှင့်ဘဏ္ဍာရေးဝန်ကြီးဌာန ပြည်ထောင်စု ဝန်ကြီးက ပြည်ထောင်စုလွှတ်တော်သို့ တင်သွင်းဖို့ ဖြစ်ပါတယ်။</speech>
<speech><agency id='27'>ဦးကျော်ဝင်း (ပြည်ထောင်စုဝန်ကြီး၊ စီမံကိန်းနှင့် ဘဏ္ဍာရေးဝန်ကြီးဌာန)</agency>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ လွှတ်တော် ကိုယ်စားလှယ်များ၊ ဖိတ်ကြားထားသော ဧည့်သည်တော်များ အားလုံး မင်္ဂလာအပေါင်းနဲ့ပြည့်စုံကြပါစေရန် ဆုမွန်ကောင်း တောင်းရင်း ဂါရဝပြု နှုတ်ခွန်းဆက်သအပ်ပါတယ်။ ယနေ့ ကျင်းပပြုလုပ်သော ဒုတိယအကြိမ် ပြည်ထောင်စုလွှတ်တော် ဒုတိယအကြိမ်ပုံမှန်အစည်းအဝေး ပထမနေ့တွင် ဖွဲ့စည်းပုံ အခြေခံဥပဒေပုဒ်မ ၁၀၃ ပုဒ်မခွဲ(က)ပါပြဋ္ဌာန်းချက်နဲ့အညီ ပြည်ထောင်စုအစိုးရ အဖွဲ့ကိုယ်စား ကျွန်တော် စီမံကိန်းနှင့်ဘဏ္ဍာရေးဝန်ကြီးဌာန၊ ပြည်ထောင်စုဝန်ကြီး ဦးကျော်ဝင်းက ၂၀၁၆ ခုနှစ်၊ ပြည်ထောင်စု၏ ဘဏ္ဍာငွေအရအသုံးဆိုင်ရာဥပဒေကို ပြင်ဆင်သည့် ဥပဒေကြမ်းကို ပြည်ထောင်စု လွှတ်တော်က ဆွေးနွေးအတည်ပြုနိုင်ပါရန် တင်သွင်းအပ်ပါတယ်ခင်ဗျား။ ကျွန်တော့အနေနဲ့ ၂၀၁၆-၂၀၁ရ ခု၊ ဘဏ္ဍာရေးနှစ် ပြင်ဆင်လျာထားသည့် ပြည်ထောင်စု၏အရအသုံး ခန့်မှန်းခြေငွေစာရင်းနှင့် ၂၀၁၆ ခုနှစ်၊ ပြည်ထောင်စု၏ ဘဏ္ဍာငွေအရအသုံးဆိုင်ရာ ဥပဒေကိုပြင်ဆင်သည့် ဥပဒေကြမ်းတို့နှင့် စပ်လျဉ်း၍ ရှင်းလင်းတင်ပြမှာဖြစ်ပါတယ်။ လွှတ်တော်ကော်မတီများနှင့် လွှတ်တော် ကိုယ်စားလှယ်များ စိစစ်လေ့လာမှုများပြုလုပ်နိုင်ရန် တင်ပြချက် စာရွက်စာတမ်းများကိုလည်း ကြိုတင်ဝေငှ ထားပြီးဖြစ်ပါတယ်။ ၂၀၁၆-၂၀၁ရ ခု၊ ဘဏ္ဍာရေးနှစ် ပြည်ထောင်စု၏ အရအသုံးခန့်မှန်းခြေငွေစာရင်းနဲ့ ပတ်သက်၍ အရအသုံးခန့်မှန်းခြေငွေစာရင်းများပါဝင်သော၂၀၁၆ ခုနှစ်၊ ပြည်ထောင်စု၏ဘဏ္ဍာငွေအရအသုံး ဆိုင်ရာ ဥပဒေကို ၂၅-၁-၂၀၁၆ ရက်နေ့တွင် ယခင်ပြည်ထောင်စုလွှတ်တော်က ဥပဒေအမှတ် ၂၁ ဖြင့် အတည်ပြုပြဋ္ဌာန်းခဲ့ပြီးဖြစ်ပါတယ်။ သို့ရာတွင် နိုင်ငံတော်သမ္မတက ၃၀-၃-၂၀၁၆ ရက်နေ့တွင် ပြည်ထောင်စု ဝန်ကြီးဌာနများအား ပြင်ဆင်ဖွဲ့စည်းခဲ့သဖြင့် ပြည်ထောင်စု၏ အရအသုံးခန့်မှန်းခြေငွေစာရင်းများအား ပြင်ဆင်နိုင်ရန်ဆောင်ရွက်ခဲ့ပါတယ်။ ယင်းသို့ ပြင်ဆင်ရေးဆွဲရာတွင် ဆောင်ရွက်ခဲ့သော အချက်များမှာ - (က) မူလအတိုင်းထားရှိသော ဝန်ကြီးဌာနများတွင် လျှော့နည်းသွားမည့် ဒုတိယဝန်ကြီးများ၏ လစာ၊ စရိတ်၊ ချီးမြှင့်ငွေများကို လျှော့ချ၍ ပြင်ဆင်ရေးဆွဲခြင်း၊ ဝန်ကြီးဌာနတစ်ခုတည်းအဖြစ် ပေါင်းစည်းဖွဲ့စည်းလိုက်သည့် ဝန်ကြီးဌာနများတွင် ပြည်ထောင်စု ဝန်ကြီးများ၊ ဒုတိယဝန်ကြီးများ၏ လစာ၊ စရိတ်၊ ချီးမြှင့်ငွေ၊ အဆောင် အယောင်စရိတ်များကို ဦးစွာလျှော့ချရေးဆွဲပြီး ပြည်ထောင်စုဝန်ကြီးရုံးများ၏ သာမန် အသုံးစရိတ်၏ ၂ ရာခိုင်နှုန်းကို လျှော့ချရေးဆွဲခြင်း၊ (ဂ) လျှော့ချရေးဆွဲလိုက်သော ဝန်ကြီးဌာနများမှ ဦးစီးဌာနများ၊ လုပ်ငန်းအဖွဲ့အစည်းများအား ပေါင်းစည်းလိုက်သည့် သက်ဆိုင်ရာဝန်ကြီးဌာနအောက်တွင် ၎င်းဌာနများ အမည်ဖြင့် ပြောင်းလဲရေးဆွဲခြင်း၊ (ဃ) အသစ်ဖွဲ့စည်းသော တိုင်းရင်းသားလူမျိုးများရေးရာဝန်ကြီးဌာနနှင့် နိုင်ငံတော်အတိုင်ပင်ခံရုံး ဝန်ကြီးဌာနတို့တွင် ဖွဲ့စည်းပုံနှင့်အညီ အသုံးစရိတ်များကို သတ်မှတ်ထားသည့် ငွေစာရင်း ခေါင်းစဉ်များအလိုက် ရေးဆွဲခြင်း၊ (င) ငွေလုံးငွေရင်းအသုံးစရိတ်စာရင်းများနှင့် စပ်လျဉ်း၍ ၂၀၁၆-၂၀၁ရ ဘဏ္ဍာနှစ် အမျိုးသား စီမံကိန်းဥပဒေနှင့် ၂၀၁၆ ခုနှစ်၊ ပြည်ထောင်စု၏ဘဏ္ဍာငွေအရအသုံးဆိုင်ရာဥပဒေ အတိုင်း မပြောင်းလဲဘဲ ရေးဆွဲခြင်း၊ (စ) ကြွေးမြီစာရင်းများကို ၂၀၁၆ ခုနှစ်၊ ပြည်ထောင်စု၏ဘဏ္ဍာငွေအရအသုံးဆိုင်ရာ ဥပဒေ အတိုင်းရေးဆွဲခြင်း ၊ (ဆ) နိုင်ငံခြားငွေဖြင့် ရငွေ၊ သုံးငွေလျာထားချက်များကို ယခင်ဘဏ္ဍာရေးဝန်ကြီးဌာန၏ ၁၇-၁၁-၂၀၁၅ ရက်စွဲပါစာအမှတ်၊ ဘဏ္ဍာ-၂/၂/၂၇၉ (၆၀၄၁/၂၀၁၅) အရ သတ်မှတ်ပေးသည့် နိုင်ငံခြား ငွေလဲလှယ်နှုန်းအတိုင်း တွက်ချက်ရေးဆွဲခြင်းတို့ ဖြစ်ပါတယ်။ ပြင်ဆင်ရေးဆွဲထားသည့် အရအသုံးခန့်မှန်းခြေငွေစာရင်းများနှင့် မူလအရအသုံးခန့်မှန်းခြေငွေစာရင်း တို့၏ ခြားနားမှုများမှာ အောက်ပါအတိုင်းဖြစ်ပါတယ်။ အကြောင်းအရာအားဖြင့် (က)ရငွေများ၊ ရငွေများ အပိုင်းမှာ (က)သာမန်ရငွေတွင် ရငွေများစုစုပေါင်းမှာ ၁၆,၉၇၅.၉၈၈ ဖြစ်ပြီး ပြင်ဆင်ပြီး ငွေရပ်မှာ ၁၆,၉၇၈.၉၉၁ ဖြစ်တဲ့အတွက် ခြားနားချက်မှာ ၃.၀၀၃ ဘီလီယံဖြစ်ပါတယ်။ ငွေစာရင်းခေါင်းစဉ်ငယ်အလိုက် ပြန်လည် သုံးသပ်တင်ပြရမယ်ဆိုရင် သာမန်ရငွေမှာ ၁၅,၃၁၈.၃ရရ ဖြစ်ပြီး ပြင်ဆင်ပြီးငွေရပ်မှာ ၁၅,၃၁၉.၃၆၄ ဖြစ်တဲ့အတွက် ခြားနားချက်မှာ ၀.၉၈ရ အဖြစ်ရှိပါတယ်။ ငွေလုံးငွေရင်းများအနေနဲ့ ၁၉၄.၉၄၃ မူလ ငွေရပ်ပေါ်မှာ ပြင်ဆင်ပြီးငွေရပ်အနေနဲ့ ၁၉၆.၉၅၉ ဖြစ်တဲ့အတွက် ခြားနားချက်မှာ(အပေါင်း) ၂.၀၁၆ ဖြစ်ပါတယ်။ ကြွေးမြီများနဲ့စပ်လျဉ်းပြီး မူလငွေရပ်မှာ ၁,၄၆၂.၆၆၈ ဘီလီယံမှ ပြင်ဆင်ပြီးငွေရပ်မှာလည်း ၁,၄၆၂.၆၆၈ ဘီလီယံသာ ဖြစ်ပါတယ်။ သုံးငွေအပိုင်းနဲ့တင်ပြရလို့ရှိရင် သုံးငွေစုစုပေါင်းမှာ မူလငွေရပ်မှာ ၂၀,၇၃၃.၄၉၆ ဘီလီယံ ဖြစ်ပြီး ပြင်ဆင်ပြီးငွေရပ်မှာ ၂၀,၇၃၆.၄၉၉ ဘီလီယံ ဖြစ်တဲ့အတွက် ခြားနားချက်မှာ(အပေါင်း)၃.၀၀၃ ဖြစ်ပါတယ်။ ငွေစာရင်းခေါင်းစဉ်ငယ်အလိုက် သာမန်အသုံးစရိတ်နဲ့ ပတ်သက်၍ မူလငွေရပ်မှာ ၁၅,၄၃၅.၉၈၉ ဘီလီယံ ဖြစ်ပြီး ပြင်ဆင်ပြီးငွေရပ်မှာ ၁၅,၄၃၈.၄၃၀ ဖြစ်တဲ့အတွက် (အပေါင်း) ၂.၄၄၁ ခြားနားချက်ရှိပါတယ်။ ငွေလုံးငွေရင်းအနေနဲ့ ပြန်ကြည့်ရင် မူလငွေရပ်မှာ ၄,၇၇၆.၂၉၄ ဘီလီယံ ဖြစ်ပြီး ပြင်ဆင်ပြီးငွေရပ်မှာ ၄.၇၇၆.၈၅၆ ဖြစ်တဲ့အတွက်ကြောင့် ခြားနားချက်မှာ(အပေါင်း) ၀.၅၆၂ ဖြစ်ပါတယ်။ ကြွေးမြီများမှာတော့ ခြားနားချက်မရှိပဲ မူလငွေရပ် ၅၂၁.၂၁၃ ဘီလီယံဖြစ်ပြီး ပြင်ဆင်ပြီး ငွေရပ်မှာလည်း ၅၂၁.၂၁၃ ဖြစ်ပါတယ်။ ပိုငွေလိုငွေအနေနဲ့ ပြန်လည်သုံးသပ်ရပါက မူလငွေရပ်စုစုပေါင်း မှာ ၃,၇၅၇.၅၀၈ ဖြစ်ပြီး ပြင်ဆင်ပြီး ငွေရပ်မှာလည်းပဲ ၃.၇၅၇.၅၀၈ ဖြစ်တဲ့အတွက်ကြောင့်မို့လို့ မူလငွေရပ်နှင့် ပြင်ဆင်ပြီးငွေရပ်မှာ ခြားနားချက် လိုငွေဟာ အတူတူပဲ ဖြစ်ပါတယ်။ ဂျီဒီပီတန်ဖိုးအရ တွက်ချက်မယ်ဆိုရင် မူလငွေရပ်မှာ ၈၄,၁၂၈.၁၂ရ ဘီလီယံဖြစ်ပြီး ပြင်ဆင်ပြီးငွေရပ်မှာလည်း ၈၄,၁၂၈.၁၂ရ ဖြစ်ပါတယ်။ လိုငွေနဲ့ဂျီဒီပီအချိုးကို ပြန်လည်တွက်ဆ ရလို့ရှိရင် မူလငွေရပ်မှာ လိုငွေ၊ ဂျီဒီပီအချိုးမှာ ၄.၄ရ ရာခိုင်နှုန်းဖြစ်သလို ပြင်ဆင်ပြီးငွေရပ်မှာလည်း ၄.၄ရ ရာခိုင်နှုန်းပဲ ဖြစ်ပါတယ်။ ရငွေပိုင်းမှာ သာမန်ရငွေကျပ် ၀.၉၈ရ ဘီလီယံနှင့် ငွေလုံးငွေရင်း ရငွေမှာ ကျပ် ၂.၀၁၆ ဘီလီယံ၊ စုစုပေါင်း ရငွေကျပ် ၃.၀၀၃ ဘီလီယံ ပိုမိုလာပါတယ်။ ရငွေအပိုင်းတွင် ပိုမိုလာရခြင်းမှာ စီးပွားရေးနှင့် ကူးသန်းရောင်းဝယ်ရေးဝန်ကြီးဌာနမှ အခွန်ရငွေကျပ် ၀.၇၆၂ ဘီလီယံနှင့် ဟိုတယ်နှင့်ခရီးသွားလာရေး ဝန်ကြီးဌာနမှ အခွန်ရငွေကျပ် ၀.၂၂၅ ဘီလီယံ ပိုမိုလျာထားခြင်းကြောင့် ဖြစ်ကြောင်းတွေ့ရှိရပါတယ်။ ငွေလုံးငွေရင်းရငွေအပိုင်းမှာ ပိုမိုလာရခြင်းမှာ ပို့ဆောင်ရေးနှင့် ဆက်သွယ်ရေးဝန်ကြီးဌာန၊ ပြည်တွင်း ရေကြောင်းပို့ဆောင်ရေးတွင် JICA မှ ပြည်ပအကူအညီငွေ ရရှိခြင်းတို့ကြောင့် ဖြစ်ပါတယ်။ အသုံးစရိတ်အပိုင်းမှာ သာမန်အသုံးစရိတ်ကျပ် ၂. ၄၄၁ ဘီလီယံ၊ ငွေလုံးငွေရင်းအသုံးစရိတ် ကျပ် ၀.၅၆၂ ဘီလီယံ၊ စုစုပေါင်း ၃.၀၀၃ ဘီလီယံ ပိုမိုလျာထားခဲ့ပါတယ်။ ထိုကဲ့သို့ ပိုမိုလျာထားရခြင်းမှာ ပြည်ထောင်စုဝန်ကြီးဌာနများ ပြင်ဆင်ဖွဲ့စည်းခြင်းကြောင့် အသုံးစရိတ်များ လျော့နည်းသွားသော်လည်း နိုင်ငံတော်အတိုင်ပင်ခံရုံးဝန်ကြီးဌာနနှင့် တိုင်းရင်းသားလူမျိုးများရေးရာဝန်ကြီးဌာန တို့အတွက် အသုံးစရိတ် ခွဲဝေလျာထားခြင်း၊ ပြည်တွင်းအခွန်များဦးစီးဌာနမှ ကောက်ခံရရှိသော ကုန်သွယ်လုပ်ငန်းခွန်ခေါင်းစဉ် အောက်မှ တယ်လီဖုန်းပြောဆိုခ (၅ ရာခိုင်နှုန်း) အခွန်ငွေ ကျပ် ၇.၅ ဘီလီယံကို ပြည်သူလူထုအတွက် တိုက်ရိုက်အကျိုးရှိစေမည့် ပညာရေးကဏ္ဍအတွက် အသုံးပြုနိုင်ရန် ပညာရေးဝန်ကြီးဌာနတွင် အသုံးစရိတ် ကျပ် ၇.၅ ဘီလီယံ တိုးမြှင့်လျာထားပေးခြင်းကြောင့် ဖြစ်ပါတယ်။ တယ်လီဖုန်းပြောဆိုခများမှ ကောက်ခံ ရရှိသည့် ကုန်သွယ်လုပ်ငန်းခွန် ၅ ရာခိုင်နှုန်းကို ပြည်သူလူထုသို့ တိုက်ရိုက်အကျိုးပြုစေသော ကဏ္ဍများ တွင် သုံးစွဲသွားမည်ဖြစ်ရာ ကနဦးအနေဖြင့် ပညာရေးအတွက် စတင်သုံးစွဲခြင်းဖြစ်ပါတယ်။ မြန်မာ-ဘင်္ဂလားဒေ့ရှ် နယ်စပ်ခြံစည်းရိုး ကာရံခြင်း၊ မြန်မာ-အိန္ဒိယ နယ်စပ်ခြံစည်းရိုးကာရံခြင်း အသုံးစရိတ်များကို ပြင်ဆင်ခြင်း မပြုဘဲ မူလအတိုင်း ဆက်လက်ထားရှိပြီး သုံးစွဲသွားရန် တင်ပြထားပါတယ်။ နာယကကြီးခင်ဗျား။ ရငွေတိုးမြင့်သည့် ငွေရပ်မှာ ကျပ် ၃.၀၀၃ ဘီလီယံ ဖြစ်ပြီး၊ အသုံးစရိတ် တိုးမြင့်သည့် ငွေရပ်မှာလည်းပဲ ၃.၀၀၃ ဘီလီယံ ဖြစ်သဖြင့် လိုငွေပမာဏမှာ မူလဥပဒေပါအတိုင်း ပြောင်းလဲမှုမရှိပါကြောင်းနှင့် လိုငွေနှင့် ဂျီဒီပီအချိုးမှာလည်း ပြောင်းလဲမှုမရှိဘဲ မူလအတိုင်း ၄.၄ရ ရာခိုင်နှုန်း သာ ဖြစ်ကြောင်း တင်ပြအပ်ပါတယ်။ ပြည်ပချေးငွေနှင့် ပြည်ပအကူအညီရငွေနှင့် ပတ်သက်ပြီး အောက်ပါအတိုင်းတင်ပြလိုပါတယ်။ အကြောင်းအရာအားဖြင့် ပြည်ပမှအကူအညီရငွေဖြင့် သုံးစွဲမည့်ငွေ ကျပ် ဘီလီယံ ၃၃၈.၇၃၅ ဖြစ်ပြီး၊ ပြည်ပ ချေးငွေဖြင့် သုံးစွဲမည့်ငွေ ၁၄၀၉.၁၅၀ ဖြစ်တဲ့အတွက် စုစုပေါင်း ငွေရပ် ၁,၇၄၇.၈၈၅ ဖြစ်ပါတယ်ခင်ဗျာ။ နာယကကြီးခင်ဗျား၊ တိုင်းဒေသကြီး/ ပြည်နယ်များအတွက် လိုငွေအတွက် ပြည်ထောင်စု ဘဏ္ဍာရန်ပုံငွေမှ ထောက်ပံ့ငွေများဖြစ်သော ၁,၆၈၈,၂၁၉ သန်းမှာလည်း ပြောင်းလဲခြင်း မရှိပါဘူး။ မူလအတိုင်း ထောက်ပံ့ပေးသွားမှာ ဖြစ်ပါတယ်။ ၂၀၁၆ ခုနှစ်၊ ပြည်ထောင်စု၏ ဘဏ္ဍာငွေအရအသုံးဆိုင်ရာ ဥပဒေကို ပြင်ဆင်သည့် ဥပဒေကြမ်း အနေနဲ့ ဆက်လက်၍ တင်ပြရပါလျှင် ၂၀၁၆ ခုနှစ်၊ ပြည်ထောင်စု၏ ဘဏ္ဍာငွေအရအသုံးဆိုင်ရာ ဥပဒေကို ပြင်ဆင်သည့် ဥပဒေကြမ်းနှင့် ပတ်သက်၍ ဥပဒေကြမ်းတွင် ပုဒ်မ ၄ ခု ပါဝင်ပါတယ်။ ပုဒ်မ ၁ တွင် ဤဥပဒေကို ၂၀၁၆ ခုနှစ်၊ ပြည်ထောင်စု၏ ဘဏ္ဍာငွေအရအသုံးဆိုင်ရာဥပဒေကို ပြင်ဆင်သည့် ဥပဒေ ဟု ခေါ်တွင်စေရမည်”။ ပုဒ်မ ၂ တွင် ၂၀၁၆ ခုနှစ်၊ ပြည်ထောင်စု၏ ဘဏ္ဍာငွေအရအသုံးဆိုင်ရာ ဥပဒေတွင် ပါရှိသော “ဘဏ္ဍာရေးဝန်ကြီးဌာန” ဆိုသည့် စကားရပ်ကို “စီမံကိန်းနှင့် ဘဏ္ဍာရေးဝန်ကြီးဌာန” ဆိုသည့် စကားရပ် ဖြင့် အသီးသီးအစားထိုးရမည်။ ပုဒ်မ ၃ တွင် ၂၀၁၆ ခုနှစ်၊ ပြည်ထောင်စု၏ ဘဏ္ဍာငွေအရအသုံးဆိုင်ရာ ဥပဒေ ပုဒ်မ ၁၃ တွင် ပါရှိသော “ကျပ်သန်းပေါင်း လေးဆယ့်ငါးသိန်းထက်မပိုစေရ” ဆိုသည့် စကားရပ်ကို “ ကျပ်သန်းပေါင်း သိန်းငါးဆယ်ထက်မပိုစေရ” ဆိုသည့် စကားရပ်ဖြင့် အစားထိုးရမည်။ ပုဒ်မ ၄ တွင် ၂၀၁၆ ခုနှစ်၊ ပြည်ထောင်စု၏ ဘဏ္ဍာငွေအရအသုံးဆိုင်ရာ ဥပဒေပါ ဇယား(၂)၊ ဇယား(၃)၊ ဇယား(၄)၊ ဇယား(၅)၊ ဇယား (၆)၊ ဇယား(၇)၊ ဇယား(၈)၊ ဇယား(၉)၊ ဇယား(၁၀)နှင့် ဇယား (၁၄) တို့ကို ဤဥပဒေပါ ဇယားအသီးသီးဖြင့် အစားထိုးရမည်ဟူ၍ဖြစ်ပါသည်။ ပုဒ်မ(၃)တွင် ချေးယူရရှိသည့် ငွေစုစုပေါင်းပမာဏကို ပြင်ဆင်ရခြင်းမှာ ပြည်ထောင်စုအစိုးရအဖွဲ့က စိုက်ပျိုးစရိတ်ချေးငွေအတွက် မြန်မာနိုင်ငံတော်ဗဟိုဘဏ်ထံမှ ကျပ် ၅၀၀ ဘီလီယံအထိ ချေးယူနိုင်ရန် ပြည်ထောင်စုလွှတ်တော်မှ အတည်ပြုထားပြီးဖြစ်တဲ့အတွက် လိုက်လျောညီထွေဖြစ်စေရန် ပြင်ဆင်ရခြင်း ဖြစ်ပါတယ်။ လိုအပ်မှ ချေးငွေများကိုလည်း ချေးယူမှာ ဖြစ်ပါတယ်။ ပုဒ်မ ၄ တွင် ယခင် ဥပဒေတွင် ပါဝင်သော နောက်ဆက်တွဲ ဇယား (၂၊ ၃၊ ၄၊ ၅၊ ၆၊ ၇၊ ၈၊ ၉၊ ၁၀၊ ၁၄) တို့ကို ယခုဥပဒေတွင် ပါဝင်သော နောက်ဆက်တွဲ ဇယား(၂၊ ၃၊ ၄၊ ၅၊ ၆၊ ၇၊ ၈၊ ၉၊ ၁၀၊ ၁၄) တို့ဖြင့် အသီးသီးအစားထိုးရန် ဖြစ်ပါတယ်။ သို့ဖြစ်ပါ၍ လေးစားအပ်သော ပြည်ထောင်စုလွှတ်တော် နာယကကြီးနှင့် လွှတ်တော်ကိုယ်စားလှယ်များ ခင်ဗျာ။ ပြည်ထောင်စုအစိုးရအဖွဲ့က ပြင်ဆင်ရေးဆွဲ တင်ပြသည့် ၂၀၁၆-၂၀၁ရ ခု၊ ဘဏ္ဍာရေးနှစ် ပြည်ထောင်စု၏ အရအသုံးခန့်မှန်းခြေငွေစာရင်းနှင့် ၂၀၁၆ ခုနှစ်၊ ပြည်ထောင်စု၏ ဘဏ္ဍာငွေအရအသုံး ဆိုင်ရာဥပဒေကို ပြင်ဆင်သည့်ဥပဒေကြမ်းတို့ကို ဆွေးနွေးသုံးသပ်၍ အတည်ပြုပေးနိုင်ပါရန် တင်ပြရင်း နိဂုံးချုပ်အပ်ပါတယ် ခင်ဗျား။</speech>
<speech type='speaker'>ပြည်ထောင်စုလွှတ်တော် ကိုယ်စားလှယ်များခင်ဗျား။ ၂၀၁၆-၂၀၁ရ ခု၊ ဘဏ္ဍာရေးနှစ် ပြည်ထောင်စု၏ အရအသုံးခန့်မှန်းခြေငွေစာရင်း (ပြင်ဆင်ချက်) အသေးစိတ်စာရင်းများ၊ ၂၀၁၆ ခုနှစ်၊ ပြည်ထောင်စု၏ ဘဏ္ဍာငွေအရအသုံးဆိုင်ရာဥပဒေကို ပြင်ဆင်သည့်ဥပဒေ(မူကြမ်း)၊ ဘဏ္ဍာရေး ကော်မရှင်၏ ထောက်ခံတင်ပြချက်နဲ့ ၂၀၁၆-၂၀၁ရ ခု၊ ဘဏ္ဍာရေးနှစ် ပြည်ထောင်စု၏ အရအသုံး ခန့်မှန်းခြေငွေစာရင်း အကျဉ်းချုပ်ဇယားများကို လွှတ်တော်ကိုယ်စားလှယ်တစ်ဦးချင်းထံ ဖြန့်ဝေနိုင်ဖို့ အတွက် သက်ဆိုင်ရာ လွှတ်တော်များသို့ ကြိုတင်ပေးပို့ထားပြီး ဖြစ်ပါတယ်။ အထက်ပါ ဥပဒေကြမ်းနဲ့ စပ်လျဉ်းပြီး ဥပဒေကြမ်းပူးပေါင်းကော်မတီက ဥပဒေဆိုင်ရာ သုံးသပ်ချက် အစီရင်ခံစာနဲ့ ပြည်သူ့ငွေစာရင်းပူးပေါင်းကော်မတီက ငွေကြေးဆိုင်ရာသုံးသပ်ချက် အစီရင်ခံစာများ တင်သွင်းနိုင်ရန် အထောက်အကူပြုနိုင်ရေးအတွက် စိစစ်ရေးပူးပေါင်းအဖွဲ့ ၁ရ ဖွဲ့ကို ပြည်ထောင်စု လွှတ်တော်ရုံးရဲ့ ၂၂-၇-၂၀၁၆ ရက်စွဲပါ အမိန့်ကြော်ငြာစာအမှတ်(၆၇/၂၀၁၆)ဖြင့် ဖွဲ့စည်းထားပြီး ဖွဲ့စည်းမိန့် မိတ္တူကို လွှတ်တော်ကိုယ်စားလှယ်များထံ ဖြန့်ဝေထားပါတယ်။ ၂၀၁၆ ခုနှစ်၊ ပြည်ထောင်စု၏ ဘဏ္ဍာငွေအရအသုံးဆိုင်ရာ ဥပဒေကို ပြင်ဆင်သည့်ဥပဒေ (မူကြမ်း) နဲ့စပ်လျဉ်းပြီး ပြည်ထောင်စုလွှတ်တော်ဆိုင်ရာ ဥပဒေ၊ နည်းဥပဒေများနဲ့အညီ ဆက်လက်ဆောင်ရွက် သွားမည်ဖြစ်ကြောင်း အသိပေး ကြေညာပါတယ်။</speech>
</bill>
</section>
<section value = 'Report'>	
<report>
<title>မြန်မာနိုင်ငံအမျိုးသားလူ့အခွင့်အရေးကော်မရှင်၏ နှစ်ပတ်လည်အစီရင်ခံစာ (၂၀၁၅ ခုနှစ်) နှင့်စပ်လျဉ်း၍ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်က လွှတ်တော်သို့ ရှင်းလင်းတင်ပြခြင်း</title>
<speech type='speaker'>အစီအစဉ်(၁၅) ဖြစ်ပါတယ်။ ပြည်ထောင်စုလွှတ်တော်ကိုယ်စားလှယ်များ ခင်ဗျား။ ပြည်ထောင်စုလွှတ်တော် နာယကထံသို့ မြန်မာနိုင်ငံအမျိုးသားလူ့အခွင့်အရေးကော်မရှင်ရဲ့ နှစ်ပတ်လည်အစီရင်ခံစာ (၂၀၁၅ ခုနှစ်)နဲ့စပ်လျဉ်းပြီး မြန်မာနိုင်ငံအမျိုးသားလူ့အခွင့်အရေး ကော်မရှင်မှ ၁၀-၆-၂၀၁၆ ရက်စွဲပါစာအမှတ်၊ ၅/၅၀၂(၄)အထွေထွေမလကဖြင့် ပေးပို့ထားပါတယ်။ ယင်းကိစ္စနဲ့စပ်လျဉ်းပြီး သက်ဆိုင်ရာ ပြည်ထောင်စုအဆင့်အဖွဲ့အစည်းဝင်က လွှတ်တော်သို့ ရှင်းလင်းတင်ပြဖို့ ဖြစ်ပါတယ်။</speech>
<speech><agency id='38'>ဦးဝင်းမြ(ဥက္ကဋ္ဌ၊ မြန်မာနိုင်ငံအမျိုးသားလူ့အခွင့်အရေးကော်မရှင်)</agency>ပြည်ထောင်စု လွှတ်တော် နာယကကြီးနဲ့တကွ လွှတ်တော်ကိုယ်စားလှယ်များအားလုံး ကိုယ်စိတ်နှစ်ဖြာ ကျန်းမာချမ်းသာ ကြပါစေကြောင်း ဆုတောင်းအပ်ပါတယ်။ လေးစားအပ်ပါသောပြည်ထောင်စုလွှတ်တော်နာယကကြီးနှင့်တကွလွှတ်တော်ကိုယ်စားလှယ်များ ခင်ဗျား။ အစီရင်ခံစာ အကျဉ်းချုပ်ကို ကော်မရှင်ဥက္ကဋ္ဌ ကျွန်တော် ဦးဝင်းမြမှ အပိုင်း (၇) ပိုင်းဖြင့် အစီရင်ခံ တင်ပြသွားမှာ ဖြစ်ပါတယ်။ ပထမဦးစွာ မူဝါဒနှင့်ဥပဒေဆိုင်ရာ ဆောင်ရွက်ချက်များအချို့ကို ကောက်နုတ် တင်ပြပါမယ်။ မြန်မာနိုင်ငံအမျိုးသားလူ့အခွင့်အရေးကော်မရှင် ဥပဒေဆိုင်ရာ လုပ်ထုံးလုပ်နည်းများကို ပြည်ထောင်စုရှေ့နေချုပ်ရုံးနှင့် ညှိနှိုင်းရေးဆွဲပြီး ထုတ်ပြန်ပြီး ဖြစ်ပါတယ်။ သက်ဆိုင်ရာ ပြည်ထောင်စုဝန်ကြီးဌာနများနဲ့ ပြည်ထောင်စုအဆင့်အဖွဲ့အစည်းများရဲ့ တောင်းခံ ချက်အရ ကလေးသူငယ်အခွင့်အရေးဆိုင်ရာ ဥပဒေမူကြမ်း၊ သက်ကြီးရွယ်အိုများဆိုင်ရာ ဥပဒေမူကြမ်း၊ အမျိုးသမီးများအပေါ် အကြမ်းဖက်မှုမှ တားဆီးကာကွယ်ရေးဥပဒေမူကြမ်း၊ “United Nations Convention Against Corruption (UNCAC) ပြဋ္ဌာန်းချက်” တို့နဲ့စပ်လျဉ်းတဲ့ ကော်မရှင်ရဲ့ သဘောထား မှတ်ချက်များကို ပေးပို့ခဲ့ပါတယ်။ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေမှာ ဖြည့်စွက် ပြင်ဆင်ရန်အတွက် ကော်မရှင်ရဲ့ သဘောထားများကိုလည်း နိုင်ငံတော်သမ္မတထံ အကြံပြုတင်ပြခဲ့ပါတယ်။ မြန်မာနိုင်ငံက လက်မှတ်ရေးထိုးခဲ့တဲ့ စီးပွားရေး၊ လူမှုရေးနဲ့ယဉ်ကျေးမှုအခွင့်အရေးများ ဆိုင်ရာ အပြည်ပြည်ဆိုင်ရာ သဘောတူစာချုပ် (ICESCR) နဲ့ လက်နက်ကိုင်ပဋိပက္ခတွင် ကလေးသူငယ်များ ပါဝင် ပတ်သက်မှုဆိုင်ရာ ကလေးသူငယ်များအခွင့်အရေးစာချုပ်၏ နောက်ဆက်တွဲစာချုပ်တို့ကို ဆက်လက် အတည်ပြုဆောင်ရွက်သင့်ကြောင်းနဲ့ ကလေးသူငယ် အခွင့်အရေးများဆိုင်ရာ ဥပဒေမူကြမ်းနဲ့ အမျိုးသမီး များအားအကြမ်းဖက်မှုမှ ကာကွယ်ရေးဥပဒေမူကြမ်းတို့ကို ဆောလျင်စွာပြဋ္ဌာန်းသင့်ပါကြောင်း အစီရင်ခံစာ မှာအကြံပြု တင်ပြထားပါတယ်။ လေးစားအပ်ပါသော နာယကကြီးခင်ဗျား။ ဆက်လက်ပြီး လူ့အခွင့်အရေးမြှင့်တင်ရေးနဲ့ လေ့ကျင့် ပညာပေးရေးဆိုင်ရာ ဆောင်ရွက်ချက်များကို တင်ပြသွားမှာ ဖြစ်ပါတယ်။ အစိုးရအရာထမ်းများအတွက် လူ့အခွင့်အရေးဆိုင်ရာ အလုပ်ရုံသင်တန်းများကို ၂၀၁၅ ခုနှစ်အတွင်းမှာ ပုသိမ်မြို့၊ မန္တလေးမြို့၊ မကွေးမြို့၊ နေပြည်တော်၊ ပျဉ်းမနားမြို့၊ ရန်ကုန်မြို့၊ ပဲခူးမြို့၊ ထားဝယ်မြို့၊ မုံရွာမြို့တို့မှာ ဖွင့်လှစ်ပို့ချခဲ့ပါတယ်။ ရပ်ကွက်ကျေးရွာအတွင်းရှိ ပြည်သူများနှင့် အရပ်ဘက်လူမှုအဖွဲ့အစည်းများမှ အဖွဲ့ဝင်များကို လူ့အခွင့်အရေးရဲ့ အခြေခံဗဟုသုတများ ရရှိစေရေးအတွက် ရန်ကုန် (၄) ခရိုင်က မြို့နယ်များ ဖြစ်ကြတဲ့ သန်လျင်၊ တောင်ဒဂုံ၊ အလုံ၊ လှိုင်သာယာမြို့နယ်တို့အပြင် နေပြည်တော်ကောင်စီ၊ ပျဉ်းမနား၊ လယ်ဝေး၊ ချမ်းအေးသာစံ၊ ချမ်းမြသာစည်၊ မြောင်းမြ၊ ဟင်္သာတ၊ ကျိုက်ထို၊ သထုံ၊ ပြည် နဲ့ သာယာဝတီမြို့နယ်တို့မှာ အလုပ်ရုံဆွေးနွေးပွဲများ ကျင်းပခဲ့ပါတယ်။ အစိုးရဌာန ဝန်ထမ်းများ၊ အရပ်ဘက် လူမှုအဖွဲ့အစည်းများမှ အဖွဲ့ဝင်များ၊ နိုင်ငံရေးပါတီဝင်များ နဲ့ ပြည်သူများအတွင်း လူ့အခွင့်အရေးဆိုင်ရာ အသိအမြင် ဗဟုသုတများ ရရှိစေရန်နဲ့လူ့အခွင့်အရေး လေးစားကာကွယ်နိုင်ရန် ရည်ရွယ်ပြီး ပြည်၊ အောင်လံ၊ သရက်၊ ပေါက်၊ ဆော၊ မင်းတပ်၊ ထားဝယ်၊ မြိတ်၊ မြင်းခြံ၊ တောင်သာ၊ ကျောက်ပန်းတောင်း၊ သန်လျင်၊ အလုံ၊ မင်္ဂလာဒုံနဲ့ ဒဂုံမြို့သစ်(တောင်ပိုင်း) မြို့နယ် တို့မှာ လူ့အခွင့်အရေးဆိုင်ရာဟောပြောပွဲများ ကျင်းပပြုလုပ်ခဲ့ပါတယ်။ ကော်မရှင်မှ အရာထမ်း၊ အမှုထမ်းများကိုလည်း လူ့အခွင့်အရေးဆိုင်ရာ အသိအမြင်၊ အတွေး အခေါ်၊ ဗဟုသုတများ တိုးတက်ရရှိစေရေးအတွက် လူ့အခွင့်အရေးဆိုင်ရာသင်တန်း(၂) ကြိမ် ဖွင့်လှစ်ပို့ချ ဆွေးနွေးသင်ကြားပေးခဲ့ပါတယ်။ အလားတူ နိုင်ငံတကာအဖွဲ့အစည်းများနဲ့ ပူးပေါင်းပြီး အမျိုးသမီးများ အပေါ် အကြမ်းဖက်မှု တားဆီးကာကွယ်ရေးဥပဒေမူကြမ်းနဲ့စပ်လျဉ်းတဲ့ အလုပ်ရုံဆွေးနွေးပွဲ၊ ကုလသမဂ္ဂ လုံခြုံရေးကောင်စီရဲ့ အမျိုးသမီးများငြိမ်းချမ်းရေးနှင့် လုံခြုံရေးဆိုင်ရာဆုံးဖြတ်ချက်အမှတ် ၁၃၊ ၂၅ နှင့် ဆက်စပ်တဲ့ ဆုံးဖြတ်ချက်များဆိုင်ရာ အလုပ်ရုံဆွေးနွေးပွဲနဲ့ ယင်းဆုံးဖြတ်ချက်များကို အကောင်အထည် ဖော်ရေးဆိုင်ရာ အလုပ်ရုံဆွေးနွေးပွဲ၊ အဆင့်မြင့်အရာရှိကြီးများအတွက် ကျား၊ မနှင့် လုံခြုံရေးဆိုင်ရာ အလုပ်ရုံဆွေးနွေးပွဲများ ကျင်းပခဲ့ပြီး၊ မသန်စွမ်းသူများအတွက် အမျိုးသားအဆင့် စာရင်းအင်း ကောက်ယူ လေ့လာခြင်းဆိုင်ရာ အလုပ်ရုံသင်တန်းကိုလည်း ပြုလုပ်ကျင်းပခဲ့ပါတယ်။ နေပြည်တော်ရှိ ပြည်ထောင်စုဝန်ကြီးဌာနများနှင့် ပြည်ထောင်စုအဆင့် အဖွဲ့အစည်းများရှိ အစိုးရ အရာထမ်း၊ အမှုထမ်းများကိုလူ့အခွင့်အရေးဆိုင်ရာ အသိပညာဗဟုသုတများရရှိစေရေးအတွက် လူ့အခွင့်အရေး အသိပညာပြန့်ပွားရေး ဆွေးနွေးဟောပြောမှုများကို ၂၀၁၅ ခုနှစ်၊ စက်တင်ဘာလနဲ့ အောက်တိုဘာလ အတွင်းက ပြည်ထောင်စုအဆင့်အဖွဲ့အစည်း ၁၁ ခုနဲ့ ဝန်ကြီးဌာန ၃၁ ခုတို့မှာ ဆောင်ရွက်နိုင်ခဲ့ပါတယ်။ ၂၀၁၅ ခုနှစ်၊ ဖေဖော်ဝါရီလအတွင်းမှာ အမြဲတမ်းအတွင်းဝန် တာဝန်ပေးအပ်ရန် လျာထားတဲ့ အဆင့်မြင့်အရာရှိကြီးများ အထူးမွမ်းမံသင်တန်း (၁)၊ မတ်လအတွင်းမှာ ပြည်ထောင်စုရာထူးဝန်အဖွဲ့မှာ ဖွင့်လှစ်တဲ့ တိုင်းဒေသကြီးနဲ့ ပြည်နယ်များမှ ဌာနဆိုင်ရာအရာရှိများ မွမ်းမံသင်တန်း အမှတ်စဉ် (၁)၊ အဆင့်မြင့်အရာရှိကြီးများ အထူးမွမ်းမံသင်တန်း အမှတ်စဉ် (၂)၊ အရာရှိကြီးများမွမ်းမံသင်တန်း အမှတ်စဉ် (၁) တို့မှာ လူ့အခွင့်အရေးဆိုင်ရာ ဘာသာရပ်များကို သွားရောက်ရှင်းလင်း ပို့ချခဲ့ပါတယ်။ ဗိုလ်မှူးကြီးအဆင့်ရှိ တပ်မတော်အရာရှိကြီးများအား အဆင့်မြင့်ရာထူးများပေးအပ်နိုင်ရေးအတွက် ဖွင့်လှစ်ထားတဲ့ နိုင်ငံတော်ကာကွယ်ရေးတက္ကသိုလ်အမှတ်စဉ် (၁၄) ကို ကျွန်တော် ကိုယ်တိုင် ဇွန်လထဲက သွားရောက်ပြီး လူ့အခွင့်အရေးဆိုင်ရာ သင်ခန်းစာများ ပို့ချခဲ့ပါတယ်။ လူ့အခွင့်အရေး အသိပညာပြန့်ပွားရေး နည်းလမ်းတစ်ရပ်အနေနဲ့ ဗဟိုဝန်ထမ်းတက္ကသိုလ် များတွင် လူ့အခွင့်အရေးဘာသာရပ် ပို့ချဆွေးနွေးနိုင်ရေးအတွက် ပြည်ထောင်စုရာထူးဝန်အဖွဲ့နဲ့ ညှိနှိုင်းသဘောတူညီ ချက်အရ ဗဟိုဝန်ထမ်းတက္ကသိုလ်(ဖောင်ကြီး)နှင့် ဗဟိုဝန်ထမ်းတက္ကသိုလ် (ဇီးပင်ကြီး) တို့မှာ ပြုလုပ်တဲ့ သင်တန်းများမှာလူ့အခွင့်အရေးဆိုင်ရာ ဘာသာရပ်များ သွားရောက်ရှင်းလင်းပို့ချခဲ့ရာ သင်တန်းသား ဦးရေ (၁၅၅၈၀) ဦးတို့ကို သင်ကြားပို့ချနိုင်ခဲ့ပါတယ်။ ကမ္ဘာ့ လူ့အခွင့်အရေး ကြေညာစာတမ်း အပိုဒ်(၂၆) “လူတိုင်း ပညာသင်ကြားခွင့်ရှိသည်” ဟူသည့် အချက်ကို ဖော်ပြသည့် ရုပ်သံဇာတ်လမ်းတိုကို ရိုက်ကူးခဲ့ပြီး မြန်မာ့အသံနှင့်ရုပ်မြင်သံကြား၊ မြဝတီ ရုပ်မြင်သံကြား၊ ရွှေသံလွင်မီဒီယာ ကုမ္ပဏီလီမီတက်၊ Forever Media Group ရုပ်သံလိုင်းများမှတစ်ဆင့် ၂၀၁၅ ခုနှစ်၊ သြဂုတ်လမှစတင်၍ အများပြည်သူ ကြည့်ရှုနိုင်ရန် ထုတ်လွှင့်ပြသလျက်ရှိပါတယ်။ ကော်မရှင်က အင်္ဂလိပ်ဘာသာမှ မြန်မာဘာသာသို့ ပြန်ဆိုထားတဲ့ ကမ္ဘာ့လူ့အခွင့်အရေး ကြေညာ စာတမ်းကို ကချင်၊ မွန်နဲ့ရှမ်းဘာသာများသို့ ဘာသာပြန်ဆိုခဲ့ပြီး ၂၀၁၅ ခုနှစ်၊ သြဂုတ်လ ရ ရက်နေ့မှာ သက်ဆိုင်ရာတိုင်းရင်းသားကော်မတီများမှ ကိုယ်စားလှယ်အသီးသီးထံသို့ အပ်နှံနိုင်ခဲ့ပါတယ်။ ကျန်ရှိ နေတဲ့ ကရင်၊ ချင်းဘာသာတို့ကိုလည်း ဘာသာပြန်ဆိုထုတ်ဝေရန် ဆက်လက် ဆောင်ရွက်လျက်ရှိတယ်ဆိုတဲ့ အကြောင်း တင်ပြအပ်ပါတယ်။ ကော်မရှင်ဟာ မီဒီယာနဲ့ အစဉ်ထိတွေ့မှုများ ပြုလုပ်လျက်ရှိရာ ကော်မရှင်ရဲ့ လုပ်ဆောင်ချက် များနဲ့ပတ်သက်ပြီး သတင်းစာရှင်းလင်းပွဲတစ်ရပ်ကို ၂၀၁၅ ခုနှစ်၊ ဒီဇင်ဘာလ ၉ ရက်နေ့မှာ ပြုလုပ်ခဲ့ ပါတယ်။ ဒါ့အပြင် ဒီဇင်ဘာလ ၁၀ ရက်နေ့မှာ ကျရောက်တဲ့ အပြည်ပြည်ဆိုင်ရာ လူ့အခွင့်အရေးနေ့ကို ကြိုဆိုသောအားဖြင့် ဒီဇင်ဘာလ ၈ ရက်နေ့မှာ ကော်မရှင်ကဦးဆောင်ပြီး အခမ်းအနားတစ်ရပ် ကျင်းပ ပြုလုပ်ခဲ့ပါတယ်။ အခမ်းအနားမှာ လူ့အခွင့်အရေးနေ့အထိမ်းအမှတ် စာစီစာကုံးပြိုင်ပွဲ၌ ဆုရရှိခဲ့တဲ့ အခြေခံပညာအထက်တန်းမှ (၁၀) ဦးနှင့် အလယ်တန်းမှ(၁၀) ဦး တို့ကို ဆုများ ချီးမြှင့်ပေးအပ်ခဲ့ပါတယ်။ ကော်မရှင်ရုံးဝန်ထမ်းများ လေ့လာဖတ်ရှုနိုင်စေရန်နဲ့ ကိုးကားရန်အတွက် လူ့အခွင့်အရေး ဘာသာရပ်ဆိုင်ရာ စာကြည့်တိုက်တစ်ခုလည်း ကော်မရှင်မှာ ဖွင့်လှစ်ထားရှိပါတယ်။ လူ့အခွင့်အရေး ဘာသာရပ်လေ့လာလိုသူ ဖတ်ရှုနိုင်ရန်လည်းပဲ စီစဉ်ထားရှိကြောင်း တင်ပြထားပါတယ်။ လူ့အခွင့်အရေး မြှင့်တင်ရေးနှင့် လေ့ကျင့်ပညာပေးရေးဆိုင်ရာ အကြံပြုချက်များအနေနဲ့ ဝန်ကြီးဌာနအသီးသီးမှာ ကျင်းပ လေ့ရှိတဲ့ ဌာနဆိုင်ရာ သင်တန်းများ၊ တပ်မတော်အတွင်းက အဆင့်ဆင့်သော အရာရှိသင်တန်းများ၊ အရာခံ အကြပ်ကြီးသင်တန်းများ၊ မြန်မာနိုင်ငံရဲတပ်ဖွဲ့က သင်တန်းများမှာ လူ့အခွင့်အရေးဆိုင်ရာ ဘာသာရပ်ကို ထည့်သွင်းသင်ကြားနိုင်ရေးအတွက် ကော်မရှင်နဲ့ ဆက်သွယ်ဆောင်ရွက်သင့်ပါကြောင်း အစီရင်ခံစာမှာ အကြံပြုထားပါတယ်။ ၂၀၁၆ ခုနှစ်အတွင်းမှာ လုံခြုံရေးရဲကွပ်ကဲမှု အဖွဲ့မှူးရုံး စစ်တွေ၊ ရန်ကုန်၊ မန္တလေးမြို့များမှာရှိတဲ့ ရဲအရာရှိများကို လူ့အခွင့်အရေး အလုပ်ရုံဆွေးနွေးပွဲများ ကျင်းပပြုလုပ်ပေးခဲ့ပြီး မနက်ဖြန်မှာ နေပြည်တော် မှာရှိတဲ့ အမှတ်(၁) လုံခြုံရေး ရဲကွပ်ကဲမှုအဖွဲ့မှူးရုံးက ရဲအရာရှိများကို သင်တန်းပို့ချရန်ရှိကြောင်း တင်ပြ အပ်ပါတယ်။ ကျောင်းသူ၊ ကျောင်းသားများကို လူ့အခွင့်အရေးအကြောင်း သိရှိနားလည်ပြီး လူ့အခွင့်အရေးကို လေးစားလိုက်နာတတ်သည့် အလေ့အကျင့်ကောင်းများ ရရှိစေရန်အတွက် အခြေခံပညာသင်ရိုးများတွင် ထည့်သွင်းရေးဆွဲပြီး သင်ကြားပေးနိုင်ရေးအတွက် အစီရင်ခံစာမှာ အကြံပြုထားပါတယ်။ ဒီကိစ္စကို ပညာရေးဝန်ကြီးနဲ့ ညှိနှိုင်းတိုင်ပင်ပြီး ယခုဆောင်ရွက်လျက်ရှိပါတယ်။ လေးစားအပ်ပါသော နာယကကြီးခင်ဗျား။ လူ့အခွင့်အရေး ကာကွယ်စောင့်ရှောက်ရေးဆိုင်ရာ ဆောင်ရွက်ချက်များကို ဆက်လက်တင်ပြသွားမှာ ဖြစ်ပါတယ်။ ၂၀၁၅ ခုနှစ် အတွင်းမှာ ရရှိခဲ့တဲ့ တိုင်တန်းချက် စုစုပေါင်း ၁၂၈ရ စောင်ကို တိုင်တန်းချက်များ စိစစ်ရေးအဖွဲ့က အစည်းအဝေး (၉၈) ကြိမ် ပြုလုပ်၍ ကြားနာစိစစ်ပြီး ပြည်ထောင်စုအစိုးရအဖွဲ့ရုံး၊ သက်ဆိုင်ရာ ပြည်ထောင်စုဝန်ကြီးဌာန၊ တိုင်း ဒေသကြီးနဲ့ ပြည်နယ်အစိုးရအဖွဲ့များကို ညှိနှိုင်းမေးမြန်း ဆောင်ရွက်ခဲ့ပါတယ်။ တိုင်တန်းစာ ၈ စောင်နဲ့ ပတ်သက်လို့ ကွင်းဆင်းစုံစမ်း စစ်ဆေးခဲ့ပြီး တွေ့ဆုံဆွေးနွေးညှိနှိုင်းမှု (၁၀) ကြိမ် ပြုလုပ်ခဲ့ပါတယ်။ ၂၀၁၅ ခုနှစ် မတိုင်ခင်က အကြောင်းကြားခဲ့တဲ့ တိုင်တန်းချက်တွေအပေါ် သက်ဆိုင်ရာဌာနမှ ပြန်ကြားစာ ၁၇၀ စောင် ရရှိခဲ့ပြီး ၂၀၁၅ ခုနှစ်အတွင်း အကြောင်းကြားခဲ့တဲ့ တိုင်ကြားချက်တွေအပေါ်မှာ ပြန်ကြားစာ ၁၈၀ စောင်၊ စုစုပေါင်း ၃၅၀ စောင် ရရှိခဲ့ပါတယ်။ ၂၀၁၅ ခုနှစ်အတွင်းမှာ ဖက်စ်၊ အီးမေးလ် တို့နဲ့ ပေးပို့လာတဲ့ Amnesty International မှ ၆၂၈ စောင် အပါအဝင် ပြည်ပမှ တိုင်တန်းချက် စုစုပေါင်း ၂၅၉၈ စောင် လက်ခံရရှိခဲ့ပါတယ်။ ၎င်းတိုင်တန်းချက်များကို စိစစ်ရေးအဖွဲ့ အစည်းအဝေး (၁၅) ကြိမ် ပြုလုပ်ကြားနာစိစစ်ခဲ့ပြီး သက်ဆိုင်ရာဌာနများသို့ ဆက်လက်တင်ပြ ဆောင်ရွက်ခဲ့ပါတယ်။ တိုင်တန်းချက်များအရ ကွင်းဆင်းစုံစမ်းစစ်ဆေးမှု(၈) မှုနဲ့ တွေ့ဆုံညှိနှိုင်းဖြေရှင်းပေးမှု (Conciliation) (၁၀)ကြိမ်တို့နဲ့ပတ်သက်၍ အစီရင်ခံစာတွင် ဆောင်ရွက်ချက်အပြည့်အစုံကို တင်ပြထားတဲ့အတွက်ကြောင့် သတ်မှုကြောင့် ယခုအသေးစိတ်များကို တင်ပြမှာမဟုတ်တော့ကြောင်း ပြောကြားလိုပါတယ်။ လေးစားအပ်ပါသော နာယကကြီးခင်ဗျား။ ၂၀၁၅ ခုနှစ်အတွင်း အကျဉ်းထောင်၊ အကျဉ်းစခန်း၊ အချုပ်ခန်းနှင့် ထိန်းသိမ်းစောင့်ရှောက် ရေး စခန်းများကို ကြည့်ရှုခြင်း (၇)ကြိမ်ဆောင်ရွက်ခဲ့ပါတယ်။ ဖေဖေါ်ဝါရီလမှာ ကော့မှူးမြို့နယ်၊ ငှက်အော်စမ်း လူငယ်သင်တန်းကျောင်းနဲ့ အင်းစိန်ဗဟိုအကျဉ်းထောင်၊ ဧပြီလမှာ ရခိုင်ပြည်နယ်၊ စစ်တွေမြို့နဲ့ ဘူးသီးတောင်မြို့များရှိ အကျဉ်းထောင်တွေနှင့် ရဲအချုပ်ခန်းများ၊ မေလမှာ မိုင်းဆတ်မြို့ရှိ အကျဉ်းထောင်၊ ဇွန်လမှာ မန္တလေးမြို့ရှိ အိုးဘိုအကျဉ်းထောင်နှင့် အလုပ်စခန်းများ၊ နောင်ချိုမြို့၊ သီပေါမြို့ နှင့် လားရှိုးမြို့များရှိ အကျဉ်းထောင်များနှင့် အလုပ်စခန်းများ၊ ဇူလိုင်လမှာ သာယာဝတီ အကျဉ်းထောင်၊ အောက်တိုဘာလမှာ ကော့သောင်းနှင့် မြိတ်မြို့များရှိ အကျဉ်းထောင်နှင့် ရဲအချုပ်ခန်းများ၊ ဒီဇင်ဘာလမှာမြင်းခြံအကျဉ်းထောင်တို့အားစစ်ဆေးခဲ့ပြီး သက်ဆိုင်ရာဝန်ကြီးဌာနများကို အကြံပြုချက်များ ပေးပို့ခြင်း၊ သတင်းထုတ်ပြန်ခြင်းများ ပြုလုပ်ခဲ့ပါတယ်။ ထိုင်းနိုင်ငံ၊ ခိုတောင်ကျွန်းမှာ ဗြိတိန်နိုင်ငံသားနှစ်ဦးကို သတ်ဖြတ်မှုနဲ့စပ်လျဉ်းပြီး သေဒဏ် ချမှတ်ခြင်းခံရတဲ့ မြန်မာနှစ်ဦးကို ရသင့်ရထိုက်တဲ့ လူ့အခွင့်အရေးများ ခံစားခွင့်ရရှိရေး၊ တရားမျှတစွာ အဆုံးအဖြတ်ပေးရေး၊ ဥပဒေ၏ ကာကွယ်စောင့်ရှောက်မှုကို ခွဲခြားမှုမရှိဘဲ ခံစားခွင့်ရှိရေးနှင့် ၎င်းတို့၏ အသက်ရှင်သန်ပိုင်ခွင့် ရရှိခံစားနိုင်ရေးတို့အတွက် အတတ်နိုင်ဆုံး ပံ့ပိုးကူညီဆောင်ရွက်ပေးရန် ထိုင်းနိုင်ငံ လူ့အခွင့်အရေးကော်မရှင်သို့ ၂၈-၁၂-၂၀၁၅ ရက်နေ့မှာ မေတ္တာရပ်ခံ အကြောင်းကြားခဲ့ပါတယ်။ ထိုင်းနိုင်ငံ၊ ရနောင်းမြို့မှာ အသက် ၁၈ နှစ်အရွယ် ကျောင်းသူတစ်ဦးကို သတ်ဖြတ်သည်ဟူသော သံသယဖြင့် မြန်မာနိုင်ငံသား ၂ ဦးကို ထိုင်းရဲတပ်ဖွဲ့မှ ဖမ်းဆီးခဲ့တဲ့ကိစ္စမှာလည်း သူတို့ကို လူ့အခွင့်အရေး စံနှုန်းများနှင့်အညီ ထိန်းသိမ်းထားရှိရေး၊ ပြစ်မှုကျူးလွန်သည်ဆိုသော်လည်း အသက် ၁၈ နှစ် မပြည့် သေးတဲ့အတွက် CRC စာချုပ်နဲ့အညီ သက်ညှာစွာတရားစီရင်ရေး တို့အတွက် ကူညီဆောင်ရွက်ပေးပါရန် ထိုင်းနိုင်ငံအမျိုးသား လူ့အခွင့်အရေးကော်မရှင်သို့ မေတ္တာရပ်ခံခဲ့ပါတယ်။ လူ့အခွင့်အရေးကာကွယ်စောင့်ရှောက်ရေးနဲ့ ပတ်သက်တဲ့ အကြံပြုချက်များအနက်အောက်ပါတို့ကို ကောက်နုတ်တင်ပြအပ်ပါတယ်။ လူဦးရေကြပ်တည်းနေတဲ့ အကျဉ်းထောင်တွေမှာ အိပ်ဆောင်တိုးချဲ့ တည်ဆောက်ပေးရန်၊ လုံခြုံရေးနှင့် ကျန်းမာရေးဝန်ထမ်းများကို ဖွဲ့စည်းပုံနှင့်အညီ ဖြည့်တင်းခန့်အပ်ရန် နဲ့ ထောင်ဆေးရုံများမှာ ဆေးဝါးအလုံအလောက် ဖြည့်ဆည်းပေးသင့်ကြောင်း အကြံပြုထားပါတယ်။ အကျဉ်းသားများကို ဇာတိရပ်ရွာနဲ့ဝေးတဲ့ ထောင်တွေကို ပြောင်းရွှေ့ခြင်းမပြုဘဲ ထောင်ဝင်စာတွေ့ရန် လွယ်ကူတဲ့ထောင်များမှာပဲ ထိန်းသိမ်းထားသင့်ကြောင်း အကြံပြုထားပါတယ်။ အကျဉ်းထောင်များအတွင်း အစာငတ်ခံဆန္ဒပြမှုများနှင့်ပတ်သက်လို့ ပြည်ထဲရေးဝန်ကြီးဌာနနှင့် အကျဉ်းဦးစီးဌာနမှ ထုတ်ပြန်ထားတဲ့ ညွှန်ကြားချက်များနှင့်အညီ ဆောင်ရွက်သင့်ကြောင်း အကြံပြုထား ပါတယ်။ တိုင်းဒေသကြီးနဲ့ ပြည်နယ်ရုံးစိုက်ရာမြို့များရှိ အကျဉ်းထောင်များမှာ လူငယ်အကျဉ်းသား များကို ထားရှိထိန်းသိမ်းနိုင်ရန် သီးခြားအိပ်ဆောင်များ ဆောက်လုပ်ခြင်း၊ Vocational Training များ ဖွင့်လှစ်ပေးခြင်းတို့ကို တိုးချဲ့ ဆောင်ရွက်ပေးသင့်ကြောင်း အကြံပြုထားပါတယ်။ လူမှုဝန်ထမ်းဦးစီးဌာန လူငယ်သင်တန်းကျောင်းများမှာ စောင့်ရှောက်ခံလူငယ်တွေကို မိသားစုနှင့် တွေ့ဆုံရေး၊ စာအဆက်အသွယ်ရရှိရေး ဆောင်ရွက်ပေးရန်နှင့် ကျန်းမာရေးစောင့်ရှောက်မှုအတွက် ဆေးဝါးများလုံလောက်စွာရရှိရေး လိုအပ်တဲ့ဘတ်ဂျက် ခွင့်ပြုပေးသင့်ကြောင်း အကြံပြုထားပါတယ်။ လူ့အခွင့်အရေး ဖောက်ဖျက်မှုများနှင့်စပ်လျဉ်းပြီး သက်ဆိုင်ရာဌာနများသို့ အကြောင်းကြား လာပါက ဥပဒေပါအတိုင်း ဥပဒေပါပြဋ္ဌာန်းချက်နှင့်အညီ ရက်ပေါင်း (၃၀) အတွင်း အကြောင်းပြန်ကြား ပေးရန်နှင့် တိုးတက်မှုအခြေအနေများကိုလည်း ဆက်လက်ပြန်ကြားပေးပါရန် အကြံပြုထားပါတယ်။ လေးစားအပ်ပါသော နာယကကြီးခင်ဗျား။ နိုင်ငံတကာဆက်ဆံရေးဆိုင်ရာ ဆောင်ရွက်ချက်ကို ဆက်လက်တင်ပြသွားပါမယ်။ မြန်မာနိုင်ငံ၏ လူ့အခွင့်အရေးအခြေအနေကို ၂၀၁၅ ခုနှစ်၊ နိုဝင်ဘာလမှာ ဒုတိယအကျော့ သုံးသပ်မှုခံယူနိုင်ရေးအတွက် နိုင်ငံတော်အစိုးရရဲ့ အစီရင်ခံစာပြုစုရာမှာ လွတ်လပ်မှု အခြေခံဖြင့် ပံ့ပိုးဆောင်ရွက်ပေးခဲ့တဲ့အပြင် CSO တွေရဲ့ အကြံပြုချက်များကိုလည်း စုစည်းပြီး အစီရင်ခံစာ ပြုစုရေးကော်မတီသို့ပေးပို့ခဲ့ပါတယ်။ ကော်မရှင်ရဲ့ သီးခြားအစီရင်ခံစာကိုလည်း ကုလသမဂ္ဂသို့ တင်ပြပေးပို့ ခဲ့ပါတယ်။ အင်ဒိုနီးရှား၊ မလေးရှား၊ မြန်မာ၊ ဖိလစ်ပိုင်၊ ထိုင်းနှင့် Timor-Leste နိုင်ငံ (၆) နိုင်ငံက အမျိုးသား လူ့အခွင့်အရေးအဖွဲ့အစည်းများနဲ့ ဖွဲ့စည်းထားတဲ့ လွတ်လပ်တဲ့ ဒေသခွဲ လူ့အခွင့်အရေး ဖိုရမ်တစ်ရပ်ဖြစ်တဲ့ အရှေ့တောင်အာရှ အမျိုးသားလူ့အခွင့်အရေး အဖွဲ့အစည်းများဖိုရမ် (SEANF) မှာ ကော်မရှင်ဟာ ၂၀၁၂ ခုနှစ်၊ စက်တင်ဘာလ ၁၂ ရက်နေ့မှ စသည့် တင်းပြည့်အဖွဲ့ဝင်အဖြစ် ပါဝင်ဆောင်ရွက်လျက်ရှိပြီး ၂၀၁၅ ခုနှစ်၊ စက်တင်ဘာလ ၃၀ ရက်နေ့ကစ၍ အဲဒီအဖွဲ့ရဲ့ အလှည့်ကျ ဥက္ကဋ္ဌတာဝန်ကို ထမ်းဆောင်လျက်ရှိ ပါတယ်။ စက်တင်ဘာလ ၂ရ ရက်နေ့နဲ့ ၂၈ ရက်များမှာ နေပြည်တော်မှာ နှစ်ပတ်လည် အစည်းအဝေး ကျင်းပရန်ရှိပါတယ်။ နိုင်ငံအသီးသီးရှိ အမျိုးသားလူ့အခွင့်အရေး အဖွဲ့အစည်းများကို ကုလသမဂ္ဂက ကမကထပြု၍ စုပေါင်းဖွဲ့စည်းထားသော အမျိုးသားလူ့အခွင့်အရေး အဖွဲ့အစည်းများဆိုင်ရာ နိုင်ငံတကာညှိနှိုင်းရေး ကော်မတီရဲ့ အဆင့်သတ်မှတ်ရေး ဆပ်ကော်မတီ အစည်းအဝေးသို့ ကော်မရှင်ရဲ့ အစီရင်ခံစာကို ၁-၇-၂၀၁၅ ရက်နေ့တွင် ပြုစု တင်သွင်းခဲ့ပါတယ်။ ၂၀၁၅ ခုနှစ်၊ သြဂုတ်လ ၂ရ ရက်နေ့တွင် မွန်ဂိုလီးယားနိုင်ငံ အမျိုးသားလူ့အခွင့်အရေး ကော်မရှင်နဲ့ အတွေ့အကြုံများ၊ သတင်းအချက်အလက်များနဲ့ လူ့အခွင့်အရေး ပညာပေးမှုနည်းလမ်းများဖလှယ်ရေး၊ ကော်မရှင်ရုံးဝန်ထမ်းများ အပြန်အလှန် လေ့လာရေးခရီးစဉ်များ စေလွှတ်ရေး၊ ပိုမိုခိုင်မာစွာ ပူးပေါင်း ဆောင်ရွက်သွားရန်အတွက် နားလည်မှုစာချွန်လွှာ (MOU) တစ်ရပ်ကို လက်မှတ်ရေးထိုးခဲ့ပါတယ်။ အကြံပြုချက်အနေနဲ့ နိုင်ငံတော် အစိုးရပိုင်းအနေဖြင့် ကော်မရှင်ရဲ့ လွတ်လပ်မှုအခြေခံဖြင့် တင်ပြသော လူ့အခွင့်အရေးနဲ့ ပတ်သက်တဲ့ နိုင်ငံတကာဆက်ဆံရေးဆိုင်ရာ အကြံပြုချက်များကို အလေးထား စဉ်းစားပေးပါရန် အစီရင်ခံစာမှာ အကြံပြုတင်ပြထားပါတယ်။ လေးစားအပ်ပါသော နာယကကြီးခင်ဗျား။ ကော်မရှင်အုပ်ချုပ်မှု စီမံခန့်ခွဲရေးကော်မတီဟာ ၂၀၁၅ ခုနှစ်အတွင်း အစည်းအဝေး (၁၅) ကြိမ်၊ ကော်မရှင် မျက်နှာစုံညီ အစည်းအဝေး (၁၂) ကြိမ်နဲ့ ကော်မရှင် မျက်နှာစုံညီအထူးအစည်းအဝေး (၇) ကြိမ် ပြုလုပ်ခဲ့ပါတယ်။ ကော်မရှင်လုပ်ငန်းများကို အကောင်အထည်ဖော်ဆောင်ရွက်နိုင်ရေးအတွက် ကော်မတီရုံးဝန်ထမ်း (၅၉) ဦးနှင့် တွဲဖက်ဝန်ထမ်း (၂) ဦး၊ စုစုပေါင်းဝန်ထမ်း (၆၁) ဦးဖြင့် ဆောင်ရွက်လျက် ရှိပါတယ်။ ကော်မရှင်ရဲ့ ၂၀၁၆-၂၀၁ရ ဘဏ္ဍာရေးနှစ် ထောက်ပံ့ရန်ပုံငွေကို ဘဏ္ဍာရေးဝန်ကြီးဌာန မှတစ်ဆင့် ပြည်ထောင်စုအစိုးရအဖွဲ့ အစည်းအဝေးသို့ တင်ပြခဲ့ရာ သဘောတူညီချက်ရရှိခဲ့တဲ့အတွက် ပြည်ထောင်စု လွှတ်တော်သို့ တင်ပြ ဆောင်ရွက်ခဲ့ပြီးဖြစ်ပါတယ်။ ၂၀၁၄-၂၀၁၅ ဘဏ္ဍာရေးနှစ် ထောက်ပံ့ငွေ အသုံးစရိတ်များကို ရန်ကုန်တိုင်း စာရင်းစစ်ချုပ်ရုံးရဲ့ စစ်ဆေးတွေ့ရှိချက်များအပေါ် ဆောင်ရွက်ပြီးစီးမှုများကို တစ်လအတွင်း ပြန်ကြားခဲ့ပြီး နိုင်ငံတော် သမ္မတရုံးနှင့် ပြည်ထောင်စုစာရင်းစစ်ချုပ်ရုံးတို့သို့လည်း ပြန်ကြားခဲ့ပြီး ဖြစ်ပါတယ်။ ကော်မရှင်ရဲ့ ဝန်ထမ်းရေးရာကိစ္စများနှင့် စပ်လျဉ်းတဲ့ လုပ်ထုံးလုပ်နည်းများ၊ ငွေကြေးဆိုင်ရာ လုပ်ထုံးလုပ်နည်းများကို ၂၀၁၆ ခုနှစ်၊ ဇန်နဝါရီလတွင် ထုတ်ပြန်ပြီး ဖြစ်ပါတယ်။ လူ့အခွင့်အရေး ကော်မရှင်ရုံး ဝန်ထမ်းများရဲ့ အငြိမ်းစားပင်စင်ခံစားခွင့် စီမံချက်ကို နိုင်ငံတော်သမ္မတရုံးမှ အတည်ပြု ခွင့်ပြုခဲ့တဲ့အတွက် စတင်အကောင်အထည်ဖော်နေပြီ ဖြစ်ပါတယ်။ အလားတူ ကော်မရှင်ရုံး ဝန်ထမ်းများ လူမှုဖူလုံရေး အကျိုးခံစားခွင့်များအတွက် နိုင်ငံတော်သမ္မရုံးရဲ့ ခွင့်ပြုချက်အရ ၂၀၁၅ ခုနှစ်၊ မေလမှ စတင်ပြီး ရုံးဝန်ထမ်းအားလုံး လူမှုဖူလုံရေး စီမံကိန်းသို့ ဝင်ရောက်ခဲ့ပြီး ဖြစ်ပါတယ်။ ပြည်ထောင်စုလွှတ်တော် နာယကကြီးခင်ဗျား။ စီမံရေးရာနှင့် ဘဏ္ဍာရေးဆိုင်ရာ အကြံပြုချက် များကို ဆက်လက် တင်ပြသွားပါမှာဖြစ်ပါတယ်။ ကော်မရှင်ရုံးတွင် ဖွဲ့စည်းပုံခွင့်ပြုချက်အရ ဝန်ထမ်း ၁၆ရ ဦး ရှိပေမယ့် လက်ရှိမှာ ၆၁ ဦးသာ ခန့်ထားနိုင်ပါတယ်။ လက်ရှိအခြေအနေမှာ ကော်မရှင်ရဲ့ လူ့အခွင့်အရေး အသိပညာမြှင့်တင်ရေးလုပ်ငန်းတွေ၊ ကာကွယ်စောင့်ရှောက်ရေးဆိုင်ရာလုပ်ငန်းတွေ ပိုမို ပြီးတော့ များပြားလာပါတယ်။ ၂၀၁၅ ခုနှစ်ထဲမှာ တိုင်းဒေသကြီးများသို့ အလုပ်ရုံဆွေးနွေးပွဲများ ပြုလုပ်ခြင်း၊ မြို့နယ်များသို့ လူ့အခွင့်အရေးဟောပြောပွဲများ ပြုလုပ်ခြင်းများအပြင် ရပ်ရွာအခြေပြု အလုပ်ရုံ ဆွေးနွေးပွဲများ၊ ပြည်ထောင်စုအဆင့်အဖွဲ့ အစည်းများသို့ လူ့အခွင့်အရေးဟောပြောပွဲများ ပြုလုပ်ခဲ့ပြီး၊ နိုင်ငံတော်ကာကွယ်ရေးတက္ကသိုလ်နှင့် ဗဟိုဝန်ထမ်းတက္ကသိုလ်များသို့ သွားရောက်ပြီး လူ့အခွင့်အရေး သင်ခန်းစာများ ပို့ချခဲ့ပါတယ်။ ထိန်းသိမ်းစောင့်ရှောက်ရေးစခန်းတစ်ခုနဲ့ အကျဉ်းထောင်၊ အကျဉ်းစခန်း (၁၂) ခု၊ ရဲအချုပ်ခန်း (၁၂) ခုတို့ကို စစ်ဆေးခဲ့ပါတယ်။ ၂၀၁၆ ခုနှစ်မှာတော့ အထက်ပါလုပ်ငန်းများအပြင် စစ်ဦးစီးတက္ကသိုလ်၊ တပ်ရင်းမှူးသင်တန်းနဲ့ တပ်ခွဲမှူးသင်တန်းများမှာ လူ့အခွင့်အရေးဆိုင်ရာ အသိပညာများကို သွားရောက်ဟောပြော ပို့ချလျက် ရှိတဲ့အပြင် လုံခြုံရေး ရဲကွပ်ကဲမှု အဖွဲ့မှူးရုံးများသို့ သွားရောက်ပြီး လူ့အခွင့်အရေးဆိုင်ရာ အသိပညာများ ပို့ချလျက်ရှိပါတယ်။ ယခုလိုလုပ်ငန်းများ တိုးတက်ဆောင်ရွက်နိုင်ရေးအတွက် ဝန်ထမ်းအင်အားပြည့်မီစေရန် ခန့်ထား လိုသော်လည်းပဲ ရုံးနေရာ မလုံလောက်မှုကြောင့် ကန့်သတ်ချက်တွေ ရှိနေပါတယ်။ ဒါကြောင့် အဆောက်အဦ နေရာ တိုးချဲ့ ရရှိရေးအတွက်လည်း တင်ပြထားပါတယ်။ နာယကကြီးခင်ဗျား။ မြန်မာနိုင်ငံအမျိုးသားလူ့အခွင့်အရေးကော်မရှင်ဟာ မြန်မာနိုင်ငံအတွင်း လူ့အခွင့်အရေး လေးစားလိုက်နာမှု ပိုမိုရရှိစေရန်၊ လူ့အခွင့်အရေး ချိုးဖောက်မှုများကို ကာကွယ်မှု ပိုမို ရရှိစေရန်နှင့် လူ့အခွင့်အရေး ဖြည့်ဆည်းပေးမှုများကို ပိုမိုဆောင်ရွက်နိုင်ရန်အတွက် လူ့အခွင့်အရေး မြှင့်တင်ရေးနှင့် လေ့ကျင့်ပညာပေးရေး၊ လူ့အခွင့်အရေး ကာကွယ်စောင့်ရှောက်ရေး လုပ်ငန်းများကို ကော်မရှင်ဥပဒေပါ ပြဋ္ဌာန်းချက်များနှင့်အညီ ကြိုးပမ်းဆောင်ရွက်လျက်ရှိပါကြောင်း နိဂုံးချုပ်တင်ပြအပ် တယ်.. ပြီးတယ်။</speech>
<title>အထက်ပါကိစ္စနှင့်စပ်လျဉ်းပြီး ဆွေးနွေးလိုသည့် လွှတ်တော်ကိုယ်စားလှယ် ရှိပါက အမည်စာရင်းတင်သွင်းနိုင်ကြောင်း ကြေညာခြင်း</title>
<speech type='speaker'>အစီအစဉ်(၁၆) ဖြစ်ပါတယ်။ ပြည်ထောင်စုလွှတ်တော် ကိုယ်စားလှယ်များ ခင်ဗျား။ မြန်မာနိုင်ငံအမျိုးသားလူ့အခွင့်အရေးကော်မရှင်၏ ၂၀၁၅ ခုနှစ်အတွက် နှစ်ပတ်လည် အစီရင်ခံစာ စာအုပ်ကို ကိုယ်စားလှယ်များ ရောက်ရှိသတင်းပို့တဲ့ ၂၃-၇-၂၀၁၆ ရက်နဲ့ ၂၄-၇-၂၀၁၆ ရက်တို့တွင် လွှတ်တော်ကိုယ်စားလှယ်များထံ ဖြန့်ဝေထားပြီး ဖြစ်ပါတယ်။ အထက်ပါကိစ္စနဲ့စပ်လျဉ်းပြီး ဆွေးနွေးလိုတဲ့ လွှတ်တော်ကိုယ်စားလှယ်ရှိပါက ၂၇-၇-၂၀၁၆ ရက် (ဗုဒ္ဓဟူးနေ့) ညနေ ၄ နာရီ (၁၆၀၀ နာရီ) နောက်ဆုံးထားပြီး ပြည်ထောင်စုလွှတ်တော်ရုံး ညွှန်ကြားရေး မှူးချုပ်ထံ အမည်စာရင်း တင်သွင်းနိုင်ကြောင်း အသိပေး ကြေညာပါတယ်။</speech>
</report>
</section>
<section value = 'Motion'>	
<motion>
<title>နိုင်ငံတော်သမ္မတထံမှ ပေးပို့သော အဓမ္မခိုင်းစေမှုဆိုင်ရာ ပြဋ္ဌာန်းချက်အမှတ် ၂၉(၁၉၃၀)၏ နောက်ဆက်တွဲစာချုပ်နှင့် အဓမ္မခိုင်းစေမှု ပပျောက်ရေး အတွက် နောက်ဆက်တွဲလုပ်ငန်းစဉ်များဆိုင်ရာ တိုက်တွန်းချက်အမှတ် ၂၀၃ တို့အား မှတ်တမ်းတင်နိုင်ရေးကိစ္စနှင့် စပ်လျဉ်း၍ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်က လွှတ်တော်သို့ ရှင်းလင်းတင်ပြခြင်း ၊</title>
<speech type='speaker'>အစီအစဉ်(၁၇)ဖြစ်ပါတယ်။ ပြည်ထောင်စုလွှတ်တော် ကိုယ်စားလှယ်များ ခင်ဗျား။ နိုင်ငံတော်သမ္မတထံမှ အဓမ္မခိုင်းစေမှုဆိုင်ရာ ပြဋ္ဌာန်းချက် အမှတ်၂၉(၁၉၃၀)ရဲ့ နောက်ဆက်တွဲ စာချုပ်နှင့် အဓမ္မခိုင်းစေမှုပပျောက်ရေးအတွက် နောက်ဆက်တွဲ လုပ်ငန်းစဉ်များဆိုင်ရာ တိုက်တွန်းချက် အမှတ် ၂၀၃ တို့အား မှတ်တမ်းတင်နိုင်ရေး ကိစ္စနဲ့ စပ်လျဉ်းပြီး နိုင်ငံတော်သမ္မတရုံးရဲ့ ၂၁-၇-၂၀၁၆ ရက်စွဲပါစာအမှတ်၊ ၁၀၇(၂)/၁/သမ္မတရုံးဖြင့် ပြည်ထောင်စုလွှတ်တော် နာယကထံသို့ ပေးပို့ထားပြီး စာမိတ္တူကို လွှတ်တော်ကိုယ်စားလှယ်များထံ ဖြန့်ဝေထားပါတယ်။ ယင်းကိစ္စနဲ့ စပ်လျဉ်းပြီး အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အား ဝန်ကြီးဌာန ပြည်ထောင်စုဝန်ကြီးက လွှတ်တော်သို့ ရှင်းလင်းတင်ပြဖို့ ဖြစ်ပါတယ်။</speech>
<speech><agency id='25'>ဦးသိန်းဆွေ(ပြည်ထောင်စုဝန်ကြီး၊ အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အား ဝန်ကြီးဌာန)</agency>လေးစားအပ်ပါတဲ့ ပြည်ထောင်စုလွှတ်တော် နာယကကြီးနှင့် လွှတ်တော် ကိုယ်စားလှယ်ကြီးများ၊ အစည်းအဝေးသို့ တက်ရောက်ကြတဲ့ ပုဂ္ဂိုလ်များအားလုံး မင်္ဂလာအပေါင်းနဲ့ ပြည့်စုံ ပါစေလို့ ဆုတောင်းမေတ္တာ ပို့သအပ်ပါတယ်။ ကျွန်တော်ကတော့ အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အားဝန်ကြီးဌာန၊ ပြည်ထောင်စုဝန်ကြီး ဦးသိန်းဆွေ ဖြစ်ပါတယ်။ ဒီကနေ့ ပြည်ထောင်စုလွှတ်တော် အစည်းအဝေးမှာ (၁၀၃) ကြိမ်မြောက် အပြည်ပြည်ဆိုင်ရာ အလုပ်သမား ညီလာခံက အတည်ပြု ချမှတ်ခဲ့တဲ့ အဓမ္မခိုင်းစေမှုဆိုင်ရာ ပြဋ္ဌာန်းချက်အမှတ် ၂၉(၁၉၃၀) ရဲ့ နောက်ဆက်တွဲစာချုပ်နဲ့ အဓမ္မခိုင်းစေမှုပပျောက်ရေးအတွက် နောက်ဆက်တွဲ လုပ်ငန်းစဉ်ဆိုင်ရာ တိုက်တွန်းချက်အမှတ် ၂၀၃ တို့ကို ပြည်ထောင်စုလွှတ်တော်က မှတ်တမ်းတင်ပေးနိုင်ပါရန် တင်ပြခြင်း ဖြစ်ပါတယ်။ မြန်မာနိုင်ငံဟာ အပြည်ပြည်ဆိုင်ရာ အလုပ်သမားရေးရာ အဖွဲ့ဖြစ်တဲ့ International Labour Organization (ILO) သို့ အဖွဲ့ဝင်နိုင်ငံအဖြစ် ၁၈-၅-၁၉၄၈ ခုနှစ်မှာ စတင်ဝင်ရောက်ခဲ့ပါတယ်။ လိုက်နာအကောင်အထည်ဖော် ဆောင်ရွက်လျှက်ရှိပါတယ်။ မြန်မာနိုင်ငံဟာ အပြည်ပြည်ဆိုင်ရာ အလုပ်သမားရေးရာအဖွဲ့ ILO ရဲ့ လူ့အခွင့်အရေးနဲ့ ဆက်နွယ်တဲ့ ပြဋ္ဌာန်းချက် (၈)ခုအနက် (၁)ခု အပါအဝင်ဖြစ်တဲ့ အဓမ္မခိုင်းစေမှုဆိုင်ရာ ပြဋ္ဌာန်းချက်အမှတ် ၂၉(၁၉၃၀) ကို ၄-၃-၁၉၅၅ ရက်နေ့မှာ လက်ခံကျင့်သုံးခဲ့ပါတယ်။ ၂၈-၅-၂၀၁၄ ရက်နေ့မှ ၁၂-၆-၂၀၁၄ ရက်နေ့ထိ ကျင်းပခဲ့တဲ့ (၁၀၃) ကြိမ်မြောက် အပြည်ပြည်ဆိုင်ရာ အလုပ်သမားညီလာခံက အဓမ္မစေခိုင်းမှု ပြဋ္ဌာန်းချက်အမှတ် ၂၉(၁၉၃၀) ကို အကောင်အထည်ဖော်ရာမှာ လစ်ဟာမှုများ တွေ့ရှိရတဲ့အတွက် ဆောင်ရွက်ချက်များ ထပ်မံဖြည့်စွက်ရန် လိုအပ်တယ်လို့ သတိပြုမိတယ်ဆိုပြီးတော့မှ အဓမ္မစေခိုင်းမှုဆိုင်ရာ ပြဋ္ဌာန်းချက်အမှတ် ၂၉(၁၉၃၀)ရဲ့ နောက်ဆက်တွဲစာချုပ်နဲ့ အဓမ္မခိုင်းစေမှု ပပျောက်ရေးအတွက် နောက်ဆက်တွဲလုပ်ငန်းစဉ်များဆိုင်ရာ တိုက်တွန်းချက်အမှတ် (၂၀၃)တို့ကို အတည်ပြု ချမှတ်ခဲ့ပါတယ်။ အတည်ပြုချမှတ်ခဲ့တဲ့ နောက်ဆက်တွဲစာချုပ်မှာ အဓမ္မခိုင်းစေမှုများကို တားဆီးတိုက်ဖျက်ရေး၊ လျော်ကြေးပေးခြင်းကဲ့သို့ ထိရောက်တဲ့ နည်းလမ်းဖြင့် အကာအကွယ်ပြုရေး၊ အဓမ္မခိုင်းစေမှု ကျူးလွန် သူများအား အပြစ်ပေးအရေးယူနိုင်မယ့် ထိရောက်တဲ့အစီအစဉ်များနဲ့ အဓမ္မခိုင်းစေမှုကို ကာကွယ် တားဆီးရန်အတွက် လုပ်ငန်းအစီအစဉ်များ ချမှတ်ဆောင်ရွက်ရေး၊ အဖွဲ့ဝင်နိုင်ငံတိုင်းဟာ အလုပ်ရှင်၊ အလုပ်သမားအဖွဲ့အစည်းများနဲ့ ညှိနှိုင်းတိုင်ပင်ပြီး အဓမ္မခိုင်းစေမှု တိုက်ဖျက်ရေးအတွက် နိုင်ငံတော် မူဝါဒနှင့် လုပ်ငန်းစဉ် အစီအစဉ်တစ်ရပ် ရေးဆွဲရေးကို ဖော်ပြထားပါတယ်။ အဲဒီ နောက်ဆက်တွဲ စာချုပ် ရဲ့ အပိုဒ် ၈ မှာ အဖွဲ့ဝင်နိုင်ငံတစ်နိုင်ငံဟာ အဓမ္မခိုင်းစေမှုဆိုင်ရာ ပြဋ္ဌာန်းချက်အမှတ် ၂၉(၁၉၃၀) ကို အတည်ပြုဝင်ရောက်ပြီးနောက် နောက်ဆက်တွဲ စာချုပ်ကို တစ်ပြိုင်တည်း သို့မဟုတ် မည်သည့် မဆို အတည်ပြုဝင်ရောက်နိုင်ကြောင်း ဖော်ပြထားပါတယ်။ မြန်မာနိုင်ငံအနေနဲ့ လက်ရှိအဓမ္မခိုင်းစေမှုဆိုင်ရာ ပြဋ္ဌာန်းချက်အမှတ် ၂၉(၁၉၃၀)ကို အတည်ပြုဝင်ရောက်ပြီး အဓမ္မခိုင်းစေမှုပပျောက်ရေးကို ဆောင်ရွက်လျက်ရှိတာကြောင့် လတ်တလော ကာလအတွင်း အဆိုပါနောက်ဆက်တွဲစာချုပ်သို့ အတည်ပြု ဝင်ရောက်ခြင်းမပြုသေးဘဲ လွှတ်တော်ကို တင်သွင်း မှတ်တမ်းတင်ပြီး ထိုသို့မှတ်တမ်းတင်ပြီးကြောင်းကို ILO သို့ အကြောင်းပြန်ကြားရမှာ ဖြစ်ပါတယ်။ လေးစားရပါတဲ့ ပြည်ထောင်စုလွှတ်တော် နာယကကြီးခင်ဗျာ။ အတည်ပြုချမှတ်ခဲ့တဲ့ တိုက်တွန်းချက် အမှတ် ၂၀၃ မှာ အဓမ္မခိုင်းစေမှုပပျောက်ရေးအတွက် တားဆီးကာကွယ်ရေး၊ အကာအကွယ်ပေးရေး၊ တရားဥပဒေအရ ဆောင်ရွက်နိုင်ရေး၊ လျော်ကြေးရရှိရေး စသည်ကဲ့သို့သော ကုစားမှုများနဲ့ အပြည်ပြည် ဆိုင်ရာ ပူးပေါင်းဆောင်ရွက်မှုများကို ဖော်ပြထားပါတယ်။ ဤတိုက်တွန်းချက်အမှတ် ၂၀၃ မှာ အတည်ပြု ဝင်ရောက်ထားတဲ့ အဓမ္မခိုင်းစေမှုဆိုင်ရာ ပြဋ္ဌာန်းချက်အမှတ် ၂၉(၁၉၃၀) ကို အကောင်အထည် ဖော်ရာမှာ လမ်းညွှန်အဖြစ် အသုံးပြုရမှာ ဖြစ်ပြီးတော့မှ အတည်ပြု ဝင်ရောက်ဖို့ မလိုအပ်သေးပါဘူး။ ILO ဖွဲ့စည်းပုံ အခြေခံဥပဒေမှာ ဖော်ပြထားချက်အရ တိုက်တွန်းချက်အမှတ် ၂၀၃ ကို ဥပဒေပြုရေး ဆောင်ရွက်ရန် သို့မဟုတ် အခြားကိစ္စရပ်များ ဆောင်ရွက်ရန်အတွက် လွှတ်တော်သို့ မှတ်တမ်းတင်ရမှာဖြစ်ပြီး ထိုသို့ မှတ်တမ်းတင်ပြီးကြောင်းကို ILO သို့ အကြောင်းပြန်ကြား ပေးရမှာဖြစ်ပါတယ်။ ဒါ့အပြင် ILO အဖွဲ့ဝင် နိုင်ငံများဟာ အပြည်ပြည်ဆိုင်ရာ အလုပ်သမားရေးရာညီလာခံမှ ချမှတ်ထားတဲ့ စာချုပ်စာတမ်းများကို ဥပဒေပြုခြင်း သို့မဟုတ် အခြားလုပ်ဆောင်ခြင်းအတွက် လုပ်ပိုင်ခွင့်ရှိတဲ့ အာဏာပိုင် သို့မဟုတ် အာဏာပိုင် ၂၀၃ တို့ကို ဥပဒေပြုခွင့်ရှိတဲ့ လွှတ်တော်သို့ တင်သွင်းဖို့သင့်ပါတယ်လို့ ဖော်ပြပြီး ILO ရဲ့ ပြဋ္ဌာန်းချက် များနှင့် တိုက်တွန်းချက်များ လက်ခံကျင့်သုံးခြင်းဆိုင်ရာ ကျွမ်းကျင်သူကော်မတီက ၁၁-၃-၂၀၁၆ ရက်နေ့မှာ မေတ္တာရပ်ခံလာပါတယ်။ ဒါကြောင့်မို့လို့ (၁၀၃) ကြိမ်မြောက် အပြည်ပြည်ဆိုင်ရာ အလုပ်သမားရေးရာညီလာခံက အတည်ပြု ချမှတ်ခဲ့တဲ့ အဓမ္မခိုင်းစေမှုဆိုင်ရာ ပြဋ္ဌာန်းချက်အမှတ် ၂၉ ရဲ့ နောက်ဆက်တွဲစာချုပ်နဲ့ အဓမ္မခိုင်းစေမှု ပပျောက်ရေးအတွက် နောက်ဆက်တွဲလုပ်ငန်းစဉ်များဆိုင်ရာ တိုက်တွန်းချက်အမှတ် ၂၀၃ တို့ကို ILO အဖွဲ့ဝင်နိုင်ငံတစ်နိုင်ငံ၏ တာဝန်ရှိမှုအနေနဲ့ ပြည်ထောင်စုလွှတ်တော်က မှတ်တမ်းတင်ပေးနိုင်ပါရန် လေးစားစွာ တင်ပြအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။ စာချုပ်အပြည့်အစုံကို နောက်ဆက်တွဲဖြင့် ဖော်ပြထားပါသည်။</speech>
<title>အထက်ပါကိစ္စနှင့်စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ် ရှိပါက အမည်စာရင်းတင်သွင်းနိုင်ကြောင်း ကြေညာခြင်း</title>
<speech type='speaker'>အစီအစဉ်(၁၈)ဖြစ်ပါတယ်။ ပြည်ထောင်စုလွှတ်တော် ကိုယ်စားလှယ်များ ခင်ဗျား။ အထက်ပါကိစ္စနဲ့စပ်လျဉ်းပြီး ဆွေးနွေးလိုတဲ့ လွှတ်တော်ကိုယ်စားလှယ်များရှိပါက ၂၇-၇-၂၀၁၆ ရက် (ဗုဒ္ဓဟူးနေ့) ညနေ ၄ နာရီ (၁၆၀၀ နာရီ)နောက်ဆုံးထားပြီး ပြည်ထောင်စုလွှတ်တော်ရုံး ညွှန်ကြားရေးမှူးချုပ်ထံ အမည်စာရင်း တင်သွင်းနိုင်ကြောင်း အသိပေးကြေညာပါတယ်။</speech>
</motion>
</section>
</discussion>
<postface><title>ပြည်ထောင်စုလွှတ်တော် နာယက က အစည်းအဝေး ပထမနေ့ရပ်နားကြောင်းနှင့် ဒုတိယနေ့ ကျင်းပမည့် နေ့ရက်နှင့် ကြေညာခြင်း</title>
<speech type='speaker'>အစီအစဉ်(၁၉) ဖြစ်ပါတယ်။ ပြည်ထောင်စုလွှတ်တော် ကိုယ်စားလှယ်များ ခင်ဗျား။ ယနေ့ကျင်းပတဲ့ ဒုတိယအကြိမ် ပြည်ထောင်စုလွှတ်တော် ဒုတိယပုံမှန်အစည်းအဝေး ပထမနေ့ကို ရပ်နားပါမယ်။ ပြည်ထောင်စုလွှတ်တော် ဒုတိယပုံမှန်အစည်းအဝေးရဲ့ ဒုတိယနေ့ကို ၂၀၁၆ ခုနှစ်၊ ဇူလိုင်လ ၂၈ ရက် (ကြာသပတေးနေ့) နံနက် ၁၀ နာရီ ကျင်းပပြုလုပ်မည်ဖြစ်ကြောင်းနှင့် ယနေ့အတွက် အစည်းအဝေး ပြီးဆုံးကြောင်း ကြေညာပါတယ်။</speech>
<speech type='mc'>ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type='mc'>အားလုံး ထွက်ခွာနိုင်ကြပါပြီခင်ဗျား။ ဒုတိယအကြိမ် ပြည်ထောင်စုလွှတ်တော် ဒုတိယပုံမှန်အစည်းအဝေး ပထမနေ့အစည်းအဝေးကို မွန်းလွဲ ၁၅:ဝ၅ နာရီ ရပ်နားပါသည်။ ဠဠ ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် ဒုတိယပုံမှန်အစည်းအဝေး ပထမနေ့တွင် ခွင့်ပန်ကြားသူ ကိုယ်စားလှယ်စာရင်း စဉ် အမည် မဲဆန္ဒနယ် ၁။ ဦးဂျီဖုန်ဆားရ် နောင်မွန်း ၂၅-၇-၂၀၁၆ မှ ၂၉-၇-၂၀၁၆ ထိ ကချင်ပြည်နယ် ၂။ ဦးအေးမောင် ဘောလခဲ၊ ၂၅-၇-၂၀၁၆ မှ ၂၉-၇-၂၀၁၆ ထိ ကယားပြည်နယ် ၃။ ဦးအောင်သန်းစိန် စစ်ကိုင်းတိုင်းဒေသကြီး ၄။ ဦးအောင်စိုး သရက်ချောင်း ၂၅-၇-၂၀၁၆ တနင်္သာရီတိုင်းဒေသကြီး ၅။ ဒေါ်ချိုချို အုတ်တွင်း ၂၅-၇-၂၀၁၆ ပဲခူးတိုင်းဒေသကြီး ၆။ ဦးကျော်စိုးလင်း ပြည်ကြီးတံခွန် ၂၅-၇-၂၀၁၆ မှ ၃၀-၇-၂၀၁၆ ထိ မန္တလေးတိုင်းဒေသကြီး ၇။ ဦးကိုကိုနိုင် ရမည်းသင်း ၂၅-၇-၂၀၁၆ မှ ၂၉-၇-၂၀၁၆ ထိ မန္တလေးတိုင်းဒေသကြီး ၈။ ဦးမောင်သိန်းခိုင် စစ်တွေ ၂၅-၇-၂၀၁၆ ရခိုင်ပြည်နယ် ၉။ ဦးဦးလှစော မြောက်ဦး ၂၅-၇-၂၀၁၆ မှ ၂၉-၇-၂၀၁၆ ထိ ရခိုင်ပြည်နယ် ၁၀။ ဒေါ်ဖြူဖြူသင်း မင်္ဂလာတောင်ညွန့် ရန်ကုန်တိုင်းဒေသကြီး ၁၁။ ဒေါ်ဇင်မာအောင် ရန်ကင်း ၂၅-၇-၂၀၁၆ မှ ၂၉-၇-၂၀၁၆ ထိ ရန်ကုန်တိုင်းဒေသကြီး ၁၂။ ဦးဌေးလွင်(ခ) ၂၅-၇-၂၀၁၆ မှ ၂၇-၇-၂၀၁၆ ထိ ဦးဒီလုံး ရှမ်းပြည်နယ် ၁၃။ ဦးခွန်အောင်ကျော် ဟိုပုန်း ၂၅-၇-၂၀၁၆ မှ ၃၁-၇-၂၀၁၆ ထိ ရှမ်းပြည်နယ် စဉ် အမည် မဲဆန္ဒနယ် မှတ်ချက် ၁၄။ ဒေါ်နန်းမိုး မန်တုံ ၂၅-၇-၂၀၁၆ မှ ၆-၈-၂၀၁၆ ထိ ရှမ်းပြည်နယ် ၁၅။ ဒေါက်တာခင်ညို ဒေးဒရဲ ဧရာဝတီတိုင်းဒေသကြီး ၁၆။ ဗိုလ်မှူးနှင်းစိုး တပ်မတော်သား ၂၅-၇-၂၀၁၆ မှ ၂၉-၇-၂၀၁၆ ထိ ပြည်သူ့လွှတ်တော်ကိုယ်စားလှယ် ၁၇။ ဒေါ်ရှီလာနန်တောင် မဲဆန္ဒနယ်အမှတ် (၂) ၂၅-၇-၂၀၁၆ မှ ၂၆-၇-၂၀၁၆ ထိ ကချင်ပြည်နယ် ၁၈။ ဦးဇခုန်တိန့်ယိန်း မဲဆန္ဒနယ်အမှတ် (၅) ၂၅-၇-၂၀၁၆ မှ ၁၉-၈-၂၀၁၆ ထိ ကချင်ပြည်နယ် ၁၉။ ဦးကျော်သန်း မဲဆန္ဒနယ်အမှတ် (၈) ၂၅-၇-၂၀၁၆ မှ ၂၉-၇-၂၀၁၆ ထိ ကယားပြည်နယ် ၂၀။ ဦးဂင်ကမ်းလျန် မဲဆန္ဒနယ်အမှတ် (၅) ၂၅-၇-၂၀၁၆ မှ ၂၉-၇-၂၀၁၆ ထိ ချင်းပြည်နယ် ၊ ၂၁။ ဒေါ်ရွှေရွှေစိန်လတ် မဲဆန္ဒနယ်အမှတ် (၃) ၂၅-၇-၂၀၁၆ မှ ၂၈-၇-၂၀၁၆ ထိ ပဲခူးတိုင်းဒေသကြီး ၂၂။ ဦးအောင်ကြည်ညွန့် မဲဆန္ဒနယ်အမှတ် (၄) ၂၅-၇-၂၀၁၆ မှ ၂၉-၇-၂၀၁၆ ထိ မကွေးတိုင်းဒေသကြီး ၂၃။ ဦးကျော်ကျော်ဝင်း မဲဆန္ဒနယ်အမှတ် (၈) ၂၅-၇-၂၀၁၆ ရခိုင်ပြည်နယ် ၂၄။ ဗိုလ်မှူးချုပ်ကျော်ကျော်စိုး တပ်မတော်သား ၂၅-၇-၂၀၁၆ မှ ၂၉-၇-၂၀၁၆ ထိ အမျိုးသားလွှတ်တော်ကိုယ်စားလှယ် ၂၅။ ဗိုလ်မှူးကြီးလှဝင်းအောင် တပ်မတော်သား၂၅-၇-၂၀၁၆ မှ ၂၉-၇-၂၀၁၆ ထိ အမျိုးသားလွှတ်တော်ကိုယ်စားလှယ် ၂၆။ ဗိုလ်မှူးရဲမင်းထွေး တပ်မတော်သား ၂၅-၇-၂၀၁၆ မှ ၂၉-၇-၂၀၁၆ ထိ အမျိုးသားလွှတ်တော်ကိုယ်စားလှယ် ၂၇။ ဗိုလ်မှူးမျိုးမောင်သိန်း တပ်မတော်သား ၂၅-၇-၂၀၁၆ မှ ၂၉-၇-၂၀၁၆ ထိ အမျိုးသားလွှတ်တော်ကိုယ်စားလှယ်</speech>
</postface>
</transcript>
</doc>