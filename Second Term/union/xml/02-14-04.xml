<doc>
<docinfo>
<docno>02-14-04.xml</docno>
<pdf>02-14-04.pdf</pdf>
<term value="02">ဒုတိယအကြိမ်</term>
<session value="14" />
<sittingday value="04" />
<legislature value="union">ပြည်ထောင်စုလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် (၁၄)ကြိမ်မြောက်ပုံမှန်အစည်းအဝေး စတုတ္ထနေ့မှတ်တမ်း</title>
<date value='13-11-2019'>၁၃၈၁ ခုနှစ်၊ တန်ဆောင်မုန်းလပြည့်ကျော် ၂ ရက် (၂၀၁၉ ခုနှစ်၊ နိုဝင်ဘာလ ၁၃ ရက်)(ဗုဒ္ဓဟူးနေ့</date>
</docinfo>
<transcript>
<preface>
<p>နေပြည်တော်ရှိ ပြည်ထောင်စုလွှတ်တော် အစည်းအဝေးခန်းမတွင် ဒုတိယအကြိမ် ပြည်ထောင်စု လွှတ်တော် (၁၄)ကြိမ်မြောက်ပုံမှန်အစည်းအဝေး စတုတ္ထနေ့ကို နံနက် ၁၀:ဝဝ နာရီင်ကျင်းပ ပါသည်။ ပြည်ထောင်စုလွှတ်တော် အစည်းအဝေးတွင် နာယကအဖြစ် ပြည်သူ့လွှတ်တော် ဥက္ကဋ္ဌ ဦးတီခွန်မြတ်က ဆောင်ရွက်ပြီး အခမ်းအနားမှူးအဖြစ် ပြည်ထောင်စုလွှတ်တော်ရုံး ညွှန်ကြားရေးမှူးချုပ် ဦးကျော်စိုးက ဆောင်ရွက်ပါသည်။</p>
<title>ပြည်ထောင်စုလွှတ်တော် နာယက နေရာယူခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် (၁၄)ကြိမ်မြောက် ပုံမှန်အစည်းအဝေးရဲ့ စတုတ္ထနေ့အစီအစဉ် စတင်ပါတော့မယ်။ ယနေ့အစည်းအဝေးကို ရွာငံမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးအောင်စိုးမင်း၏ဧည့်သည် ၁၃၂ ဦးအပါအဝင် စုစုပေါင်းဧည့်သည် ၁၃၆ ဦးလာရောက်လေ့လာလျက်ရှိကြောင်း တင်ပြအပ်ပါတယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="speaker">အားလုံးမင်္ဂလာပါခင်ဗျား။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<title>ပြည်ထောင်စုလွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယအကြိမ် ပြည်ထောင်စုလွှတ်တော် (၁၄)ကြိမ်မြောက်ပုံမှန်အစည်းအဝေး စတုတ္ထနေ့မှာ ပြည်ထောင်စု လွှတ်တော်ကိုယ်စားလှယ်များ စိစစ်ရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်ထောင်စုလွှတ်တော် ကိုယ်စားလှယ်ဦးရေ စုစုပေါင်း ၆၅၅ ဦး ရှိပြီး ဒီကနေ့ အစည်းအဝေးကို ၅၈၂ ဦး တက်ရောက်ပါတယ်။ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်းရဲ့ ၈၈.၈၅ ရာခိုင်နှုန်းရှိပြီး သုံးပုံ တစ်ပုံထက်ကျော်လွန်တဲ့အတွက် ပြည်ထောင်စုလွှတ်တော်ဆိုင်ရာ ဥပဒေပုဒ်မ ၂၀ နဲ့ နည်းဥပဒေ ၁၂ နည်းဥပဒေခွဲ(ခ)တို့အရ အစည်းအဝေးအထမြောက်ကြောင်းနဲ့ စတင်ကျင်းပကြောင်း ကြေညာပါတယ်။</speech>
<title>ပြည်ထောင်စုလွှတ်တော် (၁၄)ကြိမ်မြောက်ပုံမှန်အစည်းအဝေး စတုတ္ထနေ့ အစီအစဉ် ကြေညာခြင်း</title>
<speech type="speaker">အစီအစဉ်(၃) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယ အကြိမ် ပြည်ထောင်စုလွှတ်တော် (၁၄) ကြိမ်မြောက်ပုံမှန်အစည်းအဝေး စတုတ္ထနေ့ အစီအစဉ်ကို လွှတ်တော် ကိုယ်စားလှယ်များထံ ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်။</speech>
<title>အစည်းအဝေးမတက်ရောက်နိုင်သော ပြည်ထောင်စုလွှတ်တော် ကိုယ်စားလှယ်များအတွက် ခွင့်ပန်ကြားခြင်းနှင့် အစည်းအဝေးတက်ရောက်မှုအခြေအနေကို မှတ်တမ်းတင်ခြင်း</title>
<speech type="speaker">အစီအစဉ်(၄) ဖြစ်ပါတယ်။ ဒီကနေ့ အစည်းအဝေးကို မတက်ရောက်နိုင်တဲ့ ပြည်ထောင်စုလွှတ်တော် ကိုယ်စားလှယ်များအတွက် ပြည်ထောင်စုလွှတ်တော်ကိုယ်စားလှယ်များစိစစ်ရေး ကော်မတီက ခွင့်ပန်ကြားဖို့ ဖြစ်ပါတယ်။</speech>
<speech><mp id="1308">ဒေါ်သီရိရတနာ(အဖွဲ့ဝင်၊ ကိုယ်စားလှယ်များစိစစ်ရေးကော်မတီ)</mp>လေးစားအပ်ပါသော ပြည်ထောင်စုလွှတ်တော် နာယကကြီးရှင်။ ယနေ့ ကျင်းပပြုလုပ်တဲ့ ဒုတိယအကြိမ် ပြည်ထောင်စုလွှတ်တော် (၁၄)ကြိမ်မြောက်ပုံမှန်အစည်းအဝေး စတုတ္ထနေ့ ၁၃-၁၁-၂၀၁၉ ရက်နေ့မှာ အစည်းအဝေးသို့ တက်ရောက် နိုင်ခြင်းမရှိတဲ့ ပြည်ထောင်စုလွှတ်တော် ကိုယ်စားလှယ်များရဲ့ ကိုယ်စား မွန်ပြည်နယ် မဲဆန္ဒနယ်အမှတ်(၁၂)မှ အမျိုးသားလွှတ်တော်ကိုယ်စားလှယ်၊ ပြည်ထောင်စုလွှတ်တော် ကိုယ်စားလှယ်များစိစစ်ရေးကော်မတီ အဖွဲ့ဝင် ဖြစ်သူ ကျွန်မ ဒေါ်သီရိရတနာက ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက် နိုင်ခြင်းမရှိတဲ့ ပြည်ထောင်စုလွှတ်တော်ကိုယ်စားလှယ်များကတော့ - - ဦးမိုးရွှေ ပူတာအို၊ - ဦးလဂန်ဇယ်ဂျိုး ဝိုင်းမော်၊ - ဦးမောင်မြင့် မင်းကင်း၊ - ဦးမျိုးဇော်အောင် ကောလင်း၊ - ဦးအောင်ကျော်ဟိန်း တနင်္သာရီ၊ - ဦးအုန်းခင် ပုလော၊ - ဦးဉာဏ်ထွန်း ဇီးကုန်း၊ - ဦးကျော်မျိုးမင်း - ဦးမင်းသိန်း တောင်တွင်းကြီး၊ - ဦးလှဌေးဝင်း ဇေယျာသီရိ၊ - ဒေါ်ခင်စောဝေ ရသေ့တောင်၊ - ဒေါ်ဇင်မာအောင် - ဒေါက်တာခင်မောင်မောင် - သူရဦးသက်ဆွေ - ဦးမြင့်လွင် - ဦးဉာဏ်လင်း - ဦးလွင်ကိုလတ် - ဦးစိုင်းကျော်မိုး - ဒေါ်နန်းခင်စော - ဦးမြင့်ဆွေ(ခ) ဦးလီကျိန်းဖူ - ဦးတင်အေး - ဦးစိုးမြင့် - ဦးစိုင်းဥက္ကာ - ဦးစိုင်းဆိုင်မိုင်း - ဦးဝင်းထူး - ဦးကျင်ဝမ်း - ဒေါ်ပြုံးကေသီနိုင် - ဦးခွန်သန်းထူး - ဒေါ်နန်းခမ်းအေး - ဗိုလ်မှူးချုပ်အောင်သီဟ - ဒုတိယဗိုလ်မှူးကြီးဇော်ထွန်းဦး ဦးဂျေယောဂူ - ဦးဇယ်ခေါင် - ဦးနောင်နဂျတန် - ဦးဝင်းဇော် - ဦးစိုးသိန်း - ဒေါ်နန်းနီနီအေး - ဦးစောသန်းထွဋ် - ဦးဇုန်လှယ်ထန်း ဒဂုံမြို့သစ်(မြောက်ပိုင်း)၊ ကိုကိုးကျွန်း၊ တွံတေး၊ ရွှေပြည်သာ၊ သန်လျင်၊ မိုင်းပန်၊ ကွန်ဟိန်း၊ ကုန်းကြမ်း၊ မက်မန်း၊ ပင်းတယ၊ လဲချား၊ မိုင်းကိုင်၊ နမ့်ဆန်၊ ဟိုပန်၊ ကလော၊ ဆီဆိုင်၊ နမ္မတူ၊ တပ်မတော်၊ တပ်မတော်၊ ကချင်-၁၊ ကချင်-၃၊ ကချင်-၄၊ ကချင်-၇၊ ကယား-၉၊ ကရင်-၆၊ ကရင်-၂။ - ဦးမင်းနိုင် - ဒေါ်ကျိန်ငိုက်မန် ချင်း-၇၊ - ဦးလားလ်မင်းထန် ချင်း-၁၀၊ - ဦးခင်မောင်ဝင်း စစ်ကိုင်း-၇၊ စစ်ကိုင်း-၁၂၊ - ဦးဇော်ဟိန်း တနင်္သာရီ-၇၊ - ဦးထွန်းလင်း တနင်္သာရီ-၃၊ - ဦးဝင်းမြင့်ချစ် ပဲခူး-၈၊ - ဒေါက်တာမိုးမြင့်အောင် - ဦးမျိုးဝင်း မွန်-၈၊ - ဦးမောင်ကျော်ဇံ ရခိုင်-၉၊ - ဦးကျော်နိုင် ရန်ကုန်-၁၂၊ - ဦးဌေးဦး - ဒေါက်တာဌေးကြွယ် ရန်ကုန်-၁၊ - ဦးကျော်နီနိုင် ရှမ်း-၁၁၊ - ဦးညီစိန် ရှမ်း-၅၊ - ဒေါ်မမလေး ရှမ်း-၈၊ - ဦးဇော်မင်းလတ်(ခ) ဦးကိုလတ် ရှမ်း-၁၊ - ဦးခွန်သိန်းဖေ ရှမ်း-၉၊ - ဒေါက်တာစိုင်းဆိုင်ကျောက်ဆမ် - ဦးသိမ်းဆွေ ဧရာဝတီ-၁၀၊ - ဦးစခင်ဇော်လင်း ဧရာဝတီ-၂ တို့ဖြစ်ပါတယ်။ ယခင် ခွင့်ပန်ကြားသဖြင့် လွှတ်တော်က ခွင့်ပြုထားသူ ၁၃ ဦးရှိပြီး၊ ယနေ့ ခွင့်ပန် ကြားသူ ၆၀ ဦး ဖြစ်တဲ့အတွက် စုစုပေါင်းခွင့်ပန်ကြားသူ ၇၃ ဦးဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနဲ့ ယနေ့ ခွင့်ပန်ကြားတဲ့ ပြည်ထောင်စုလွှတ်တော်ကိုယ်စားလှယ် ၆၀ ဦးအား ခွင့်အဖြစ် သတ်မှတ်ခွင့်ပြု ပေးနိုင်ပါရန် လေးစားစွာ တင်ပြအပ်ပါတယ်ရှင်။</speech>
<speech type="speaker">ခွင့်ပန်ကြားသူ အားလုံးကို ခွင့်ပြုပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် (၁၄)ကြိမ်မြောက်ပုံမှန်အစည်းအဝေး စတုတ္ထနေ့ကို တက်ရောက်ခွင့်ရှိတဲ့ လွှတ်တော်ကိုယ်စားလှယ် ၆၅၅ ဦး၊ ယခင်က ခွင့်ပြုထားသူ ၁၃ ဦး၊ ယနေ့ခွင့်ပန်ကြား၍ ခွင့်ပြုထားသူ ၆၀ ဦးဖြစ်တဲ့အတွက် ခွင့်ပြုထားသူ စုစုပေါင်း ၇၃ ဦး ဖြစ်ပြီး ခွင့်မဲ့ပျက်ကွက်သူ မရှိပါ။ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေ တင်ပြချက်ကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">ပြည်ထောင်စုလွှတ်တော်က သဘောတူတဲ့အတွက် ပြည်ထောင်စုလွှတ်တော် ဆိုင်ရာ နည်းဥပဒေ ၄ နည်းဥပဒေခွဲ(ခ)အရ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value="Order">
<title>ပြည်ထောင်စုလွှတ်တော်နာယကက ဒေါက်တာလှမိုး အောင်မြေသာစံမဲဆန္ဒနယ်၊ မန္တလေးတိုင်းဒေသကြီး၏ အရေးကြီးအဆိုတင်သွင်းခြင်းကို အစည်းအဝေးအပြီးတွင် ဆက်လက်ဆောင်ရွက်မည်ဖြစ်ကြောင်း လွှတ်တော်သို့ အသိပေးကြေညာခြင်း ၊</title>
<speech type="speaker">လွှတ်တော်ကိုယ်စားလှယ်များခင်ဗျာ။ အောင်မြေသာစံမဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဒေါက်တာလှမိုးက အရေးကြီးအဆိုတစ်ရပ် တင်သွင်းခွင့်ပြုရန် နာယက ထံသို့ စာဖြင့်ရေးသားလက်မှတ်ရေးထိုးပြီး ပေးပို့ထားပါတယ်။ အဆိုမှာ နိုင်ငံတော်အချုပ်အခြာအာဏာ၏ ခက်မ သုံးဖြာတွင် အဓိကကျသည့် ဥပဒေပြုအာဏာ တည်ရှိရာဖြစ်သော ပြည်ထောင်စုလွှတ်တော်၏ ကိုယ်စားလှယ် အဖြစ် ပြည်သူက ရွေးချယ်တင်မြှောက်ထားသည့် ချင်းပြည်နယ် မဲဆန္ဒနယ်အမှတ်(၁၁)မှ အမျိုးသားလွှတ်တော် ကိုယ်စားလှယ် ဦးဝှေ့တင်းအား ၃-၁၁-၂၀၁၉ ရက်နေ့တွင် ဒုတိယအကြိမ် ပြည်ထောင်စုလွှတ်တော် (၁၄)ကြိမ်မြောက် ပုံမှန်အစည်းအဝေးတက်ရောက်ရန် လာရောက်ခဲ့သည့် ခရီးစဉ်အတွင်း ရခိုင်လက်နက်ကိုင် အဖွဲ့ (AA)က အကြမ်းဖက် ဖမ်းဆီးခေါ်ဆောင်သွားခြင်းသည် နိုင်ငံတော်ကဆောင်ရွက်နေသည့် အမျိုးသား ရင်ကြားစေ့ရေးနှင့် ငြိမ်းချမ်းရေးဖော်ဆောင်မှုတို့အပြင် ပြည်သူလူထုဆန္ဒနှင့် ကိုယ်စားပြုမှုအပေါ် တိုက်ရိုက် ဆန့်ကျင် အကြမ်းဖက်ခြင်းဖြစ်သဖြင့် ပြည်ထောင်စုလွှတ်တော်က ပြင်းထန်စွာ ကန့်ကွက်ရှုတ်ချကြောင်းနှင့် ယခုကဲ့သို့ ဦးဝှေ့တင်းနှင့်တကွ ဝန်ထမ်းများ၊ အရပ်သားများကို ဖမ်းဆီးထားခြင်းမှ လုံခြုံစိတ်ချ အန္တရာယ် ကင်းရှင်းစွာ ခြွင်းချက်မရှိ အမြန်ဆုံးပြန်လည်လွှတ်ပေးပါရန် တောင်းဆိုကြောင်း အရေးကြီးအဆိုဖြစ်ပါတယ်။ နာယကအနေဖြင့်လည်း အဆိုတင်သွင်းတဲ့အကြောင်းအရာဟာ ပြည်ထောင်စုလွှတ်တော်ဆိုင်ရာ နည်းဥပဒေ ၆၆ နည်းဥပဒေခွဲ(က)ပါ စည်းကမ်းချက်များနှင့် ညီညွတ်တယ်လို့ ယူဆပါတယ်။ ဒါကြောင့် တင်ပြပါ အရေးကြီးအဆိုနှင့်စပ်လျဉ်းပြီး ပြည်ထောင်စုလွှတ်တော်ဆိုင်ရာ နည်းဥပဒေ ၆၆ နည်းဥပဒေခွဲ(ခ) ၂ နှင့်အညီ အဆိုတင်သွင်းခြင်း၊ တင်သွင်းဆွေးနွေးခြင်း၊ ထောက်ခံခြင်းနှင့် လက်ခံဆွေးနွေးရန် သင့် မသင့် အဆုံးအဖြတ်ရယူခြင်းအစီအစဉ်ကို မွန်းလွဲပိုင်းမှာ သင့်တော်တဲ့ ဆက်လက်ဆောင်ရွက်မည်ဖြစ်ကြောင်း ကြေညာပါတယ်။</speech>
</section>
<section value="Bill">
<bill>
<title>လွှတ်တော်နှစ်ရပ်သဘောကွဲလွဲသော အခြေခံပညာရေးဥပဒေကြမ်းနှင့်စပ်လျဉ်း၍ တစ်ပိုဒ်ချင်းစီအလိုက် အတည်ပြုရန် အဆိုတင်သွင်းဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၅) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ လွှတ်တော် နှစ်ရပ် သဘောကွဲလွဲတဲ့ အခြေခံပညာရေးဥပဒေကြမ်းနဲ့စပ်လျဉ်းပြီး ဥပဒေကြမ်းပူးပေါင်းကော်မတီရဲ့ လေ့လာ တွေ့ရှိချက်နဲ့ သဘောထားမှတ်ချက် အစီရင်ခံစာကို ၄-၁၁-၂၀၁၉ ရက်က ကျင်းပပြုလုပ်ခဲ့တဲ့ ပြည်ထောင်စု လွှတ်တော် အစည်းအဝေးမှာ ဖတ်ကြားတင်ပြခဲ့ပြီး ဖြစ်ပါတယ်။ ဒီနေ့မှာ လွှတ်တော်နှစ်ရပ် သဘော ကွဲလွဲတဲ့ အပိုဒ်များနဲ့စပ်လျဉ်းပြီး အဆိုတင်သွင်းဆွေးနွေးခြင်းနဲ့ လွှတ်တော်ရဲ့ အဆုံးအဖြတ်ရယူခြင်းတို့ကို တစ်ဆက်တည်း ဆောင်ရွက်သွားမှာဖြစ်ပါတယ်။ လွှတ်တော်ရဲ့ အဆုံးအဖြတ်ရယူရာမှာ ဥပဒေကြမ်း ပူးပေါင်းကော်မတီရဲ့ သဘောထားမှတ်ချက်အပေါ် အခြေခံပြီး ပြင်ဆင်ချက်မရှိတဲ့ အပိုဒ်များကိုတော့ လွှတ်တော်ရဲ့ သဘောထားမေးမြန်း၍လည်းကောင်း၊ ပြင်ဆင်ချက်ရှိတဲ့ အပိုဒ်များကိုတော့ စက်ခလုတ် အသုံးပြု၍လည်းကောင်း အတည်ပြုဆောင်ရွက်သွားမှာ ဖြစ်ပါတယ်။ လွှတ်တော်နှစ်ရပ်ရဲ့ အတည်ပြုချက်၊ ဥပဒေကြမ်းပူးပေါင်းကော်မတီရဲ့ သဘောထားမှတ်ချက်နဲ့ လွှတ်တော်ကိုယ်စားလှယ်များရဲ့ ပြင်ဆင်ချက်တို့ပါဝင်တဲ့ ပြင်ဆင်ချက်ဇယားကိုလည်း ဖြန့်ဝေထားပါတယ်။ ပြင်ဆင်ချက်ဇယားကို နောက်ဆက်တွဲဖြင့် ဖော်ပြထားပါသည်။ ဆွေးနွေးဖို့ အမည်စာရင်းပေးထားတဲ့ လွှတ်တော်ကိုယ်စားလှယ်များအနေနဲ့ မိမိဆွေးနွေးရမယ့် အပိုဒ်မှာ တိုတိုနဲ့လိုရင်း ဆွေးနွေးဖို့ဖြစ်ပါတယ်။ ယခု ဥပဒေကြမ်းပူးပေါင်းကော်မတီက ဥပဒေကြမ်းရဲ့ အပိုဒ် ၂ အပိုဒ်ခွဲ(င)မှစပြီး အဆိုပြုတင်ပြဖို့ ဖြစ်ပါတယ်။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>လေးစား အပ်ပါသော ပြည်ထောင်စုလွှတ်တော် နာယကကြီး၊ အမျိုးသားလွှတ်တော် ဥက္ကဋ္ဌကြီးနှင့်တကွ အားလုံးပဲ မင်္ဂလာပါခင်ဗျာ။ ဥပဒေကြမ်းပူးပေါင်းကော်မတီကိုယ်စား ကျွန်တော် ဒေါက်တာမြတ်ဉာဏစိုး ကနေပြီးတော့ တစ်ပိုဒ်ချင်းစီ အဆိုတင်သွင်းသွားမှာ ဖြစ်ပါတယ်။ ပထမဦးဆုံးအနေနဲ့ကတော့ ဥပဒေကြမ်းရဲ့ အပိုဒ် ၂ အပိုဒ်ခွဲ(င)ကိုတော့ ပြည်သူ့လွှတ်တော်ရဲ့ အတည်ပြုချက်အတိုင်း ပြည်ထောင်စုလွှတ်တော်က အတည်ပြု ပေးနိုင်ပါရန် အဆိုပြုတင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၂ အပိုဒ်ခွဲ(င)သည် ပြည်သူ့လွှတ်တော်၏ အတည်ပြုချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဆက်လက်ပြီးတော့ ဥပဒေကြမ်းရဲ့ အပိုဒ် ၂ အပိုဒ်ခွဲ(ဆ)နှင့် အပိုဒ်ခွဲ(ဇ)တို့ကလည်း အမျိုးသား ပညာရေးဥပဒေမှာ ဒီအဓိပ္ပာယ်ဖွင့်ဆိုချက်တွေက ပါဝင်ပြီးသား ဖြစ်တဲ့အတွက်ကြောင့်မို့လို့ အခြေခံပညာရေး ဥပဒေမှာ ထပ်မံဖွင့်ဆိုဖို့ မလိုပါဘူး။ ဒါကြောင့်မို့လို့ လိုအပ်ခြင်းမရှိတဲ့အတွက်ကြောင့်မို့လို့ လွှတ်တော်ကြီးက ပယ်ဖျက်အတည်ပြုပေးနိုင်ပါရန် လေးစားစွာ အဆိုပြုတင်ပြအပ်ပါတယ်ခင်ဗျာ။</speech>
<speech type="speaker">အဆိုမှာ ဥပဒေကြမ်း၏ အပိုဒ် ၂ အပိုဒ်ခွဲ(ဆ)နှင့် (ဇ)တို့ကို ဥပဒေကြမ်း ပူးပေါင်းကော်မတီ၏ သဘောထားမှတ်ချက်အတိုင်း ပယ်ဖျက်ရန် ဖြစ်သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဥပဒေကြမ်းရဲ့ အပိုဒ် ၂ အပိုဒ်ခွဲ(ဈ)ကိုတော့ အမျိုးသားလွှတ်တော်ရဲ့ အတည်ပြုချက်အတိုင်း လွှတ်တော်က အတည်ပြုပေးနိုင်ပါရန် အဆိုပြုတင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ယင်းအပိုဒ်နဲ့စပ်လျဉ်းပြီး ဥပဒေကြမ်း ပူးပေါင်းကော်မတီရဲ့ သဘောထားမှတ်ချက်အတိုင်း ဒုတိယဗိုလ်မှူးကြီးကျော်ကျော်ဦး တပ်မတော်သား အမျိုးသားလွှတ်တော်ကိုယ်စားလှယ်က သဘောတူထားပါတယ်။ ဒါကြောင့် အဆိုမှာ ဥပဒေကြမ်း၏ အပိုဒ် ၂ အပိုဒ်ခွဲ(ဈ)သည် အမျိုးသားလွှတ်တော်၏ အတည်ပြုချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဥပဒေကြမ်းရဲ့ အပိုဒ် ၂ အပိုဒ်ခွဲ(ည)နှင့် အပိုဒ်ခွဲ(ဋ)တို့ကိုတော့ ပြည်သူ့လွှတ်တော်ရဲ့ အတည် ပြုချက်အတိုင်း ပြည်ထောင်စုလွှတ်တော်က အတည်ပြုပေးနိုင်ပါရန် အဆိုပြုတင်ပြအပ်ပါတယ်ခင်ဗျာ။</speech>
<speech type="speaker">ဒုတိယဗိုလ်မှူးကြီးကျော်ကျော်ဦး တပ်မတော်သား အမျိုးသားလွှတ်တော် ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဒုတိယဗိုလ်မှူးကြီးကျော်ကျော်ဦး(တပ်မတော်သားအမျိုးသားလွှတ်တော်ကိုယ်စားလှယ်)</mp>လေးစားအပ်ပါတဲ့ ပြည်ထောင်စုလွှတ်တော် နာယကကြီးနှင့် လွှတ်တော်ကိုယ်စားလှယ်များအားလုံး မင်္ဂလာပါလို့ ပြောကြားလိုပါတယ်။ ကျွန်တော်က တပ်မတော်သား အမျိုးသားလွှတ်တော်ကိုယ်စားလှယ် ဒုတိယဗိုလ်မှူးကြီးကျော်ကျော်ဦး ဖြစ်ပါတယ်။ ကျွန်တော့အနေနဲ့ အခြေခံပညာရေးဥပဒေကြမ်းပါ ပုဒ်မ ၂ ပုဒ်မခွဲ(ည)နှင့် (ဋ)တို့ကို ထပ်မံအကြံပြု ဆွေးနွေးသွားမှာ ဖြစ်ပါတယ်။ နာယကကြီးခင်ဗျာ။ ပုဒ်မ ၂(ည)တွင် အဆိုပြုပြဋ္ဌာန်းထားသည့် တန်းညှိပညာရေးအစီအစဉ်အား ပယ်ဖျက်ရန်မသင့်ဘဲ အမျိုးသားလွှတ်တော်၏ အတည်ပြုချက်အတိုင်း ဆက်လက်ထားရှိဖို့ တင်ပြအပ်ပါတယ်။ ကျိုးကြောင်းအနေဖြင့် ကျောင်းပြင်ပပညာရေး မူလတန်းအောင်မြင်ပြီးသူများသည် ကျောင်းပြင်ပ ပညာရေးအလယ်တန်းသို့ တက်ရောက်ခြင်းမရှိဘဲ ကျောင်းပညာရေးအလယ်တန်း တက်ရောက်လိုပါက တက်ရောက်နိုင်ရေး အရည်အချင်း ညှိနှိုင်းသတ်မှတ်ပေးနိုင်သည့် ပညာရေးအစီအစဉ်တစ်ခု ဖြစ်ပါတယ်။ ကျွန်တော်ဟာ ၂၀၁၉ ခုနှစ်၊ စက်တင်ဘာလ ၁၁ ရက်နေ့မှာ အမျိုးသားလွှတ်တော်ခန်းမမှာရှိတဲ့ စိုးလျှပ်စစ် ဖောင်ဒေးရှင်းမှပြုလုပ်တဲ့ Debate အခမ်းအနားကို တက်ရောက်ခဲ့ရပါတယ်။ ဖောင်ဒေးရှင်းမှ ထောက်ပံ့ ပေးထားတဲ့ ကလေးများဟာ မိသားစုစီးပွားရေးအဆင်မပြေမှုနဲ့ မိဘမဲ့ကလေးများ ဖြစ်နေကြပြီး ကြုံရာ အလုပ်များလုပ်၍ အလုပ်နားချိန်ရောက်မှ စာသင်ရတဲ့ကလေးများဖြစ်နေကြောင်း တွေ့ရှိရပါတယ်။ ထိုကဲ့သို့ကလေးများ ပြည်နယ်နှင့် တိုင်းဒေသကြီးများတွင်ရှိနေကြောင်း လေ့လာတွေ့ရှိရပါတယ်။ သို့ဖြစ်ပါ၍ ၎င်းကလေးများအတွက် ပညာသင်ကြားခွင့်ရရှိဖို့ တန်းညှိပညာရေးအစီအစဉ်အား ဆက်လက် ထားရှိသင့်ပါကြောင်း တင်ပြအပ်ပါတယ်။ ပုဒ်မ ၂(ဋ)တွင် အဆိုပြုပြဋ္ဌာန်းထားသည့် လူတိုင်းအကျုံးဝင် ပညာရေးအား ပယ်ဖျက်ရန်မသင့်ဘဲ အမျိုးသားလွှတ်တော်၏ အတည်ပြုချက်အတိုင်း ဆက်လက်ထားရှိသင့်ပါကြောင်း တင်ပြအပ်ပါတယ်။ ကျိုးကြောင်းအနေဖြင့် လူတိုင်းအကျုံးဝင်ပညာရေးတွင် ကျောင်းပြင်ပ ပညာရေးအစီအစဉ်ဖြင့် သင်ကြား သူများပါ ဆည်းပူးသင်ယူခွင့်ရှိစေရန် အခွင့်အလမ်း ဖန်တီးပေးထားသည့် အစီအစဉ်တစ်ခုဖြစ်ပါတယ်။ ၎င်းအစီအစဉ်သည် မိဘများ၏စီမံမှုဖြင့် အကြောင်းအမျိုးမျိုးကြောင့် ကျောင်းပြင်ပ၌ ပညာသင်ကြားနေ သူများအတွက်လည်း အခွင့်အလမ်းတစ်ခု ဖြစ်ပါတယ်။ စီးပွားရေးပြေလည်တဲ့မိသားစုမှ ကလေးများသည် ပညာသင်ကြားရန် အခက်အခဲမရှိသော်လည်း စီးပွားရေးမပြေလည်တဲ့မိသားစုမှ ကလေးများနှင့် မိဘမဲ့ ကလေးများသည် ပညာသင်ကြားရန် အခွင့်အလမ်းနည်းပါးနေတာ တွေ့ရှိရပါတယ်။ ထိုကလေးများ သည်လည်း မိမိတို့နိုင်ငံသားများဖြစ်သောကြောင့် ပညာသင်ကြားခွင့်အား အခြားကလေးများ နည်းတူ တန်းတူအခွင့်အရေးပေးဖို့ ပြောကြားလိုပါတယ်။ သို့ဖြစ်ပါ၍ လူတိုင်းအကျုံးဝင်ပညာရေးအား မိမိတို့နိုင်ငံ အတွက် မရှိမဖြစ်လိုအပ်နေသေးပါသဖြင့် ဆက်လက်ထားရှိပေးဖို့ တင်ပြအပ်ပါတယ်။ အားလုံးကို ကျေးဇူး တင်ပါတယ်။</speech>
<speech type="speaker">ပညာရေးဝန်ကြီးဌာန သဘောထားပြောပါ။</speech>
<speech><agency id="16">ဦးဝင်းမော်ထွန်း(ဒုတိယဝန်ကြီး၊ ပညာရေးဝန်ကြီးဌာန)</agency>ရိုသေလေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ ကျွန်တော်တို့ ပညာရေးဝန်ကြီးဌာနအနေနဲ့ ဥပဒေကြမ်း ပူးပေါင်းကော်မတီရဲ့ ပြင်ဆင်ချက်အတိုင်း သဘောတူပါတယ်။</speech>
<speech type="speaker">ဥပဒေကြမ်းပူးပေါင်းကော်မတီ သဘောထားပြောပါ။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ အနည်းငယ် ရှင်းလင်းတင်ပြခွင့်ပြုပါခင်ဗျာ။ ကျွန်တော်တို့ ဒီဥပဒေဟာ အပေါ်က Umbrella Law ကြီး ဖြစ်တဲ့ အမျိုးသားပညာရေးဥပဒေနဲ့ ချိတ်ဆက်ပြီးတော့ ပေါ်လာတာဖြစ်ပါတယ်။ အမျိုးသားပညာရေး ဥပဒေကို ပြဋ္ဌာန်းပြီးတဲ့အခါမှာ ကျွန်တော်တို့က အခြေခံပညာရေးဥပဒေ၊ အဆင့်မြင့်ပညာရေးဥပဒေ၊ နည်းပညာနဲ့ အသက်မွေးဝမ်းကျောင်းပညာရေးဥပဒေ၊ ပုဂ္ဂလိကပညာရေးဥပဒေ အစရှိသဖြင့် ဥပဒေတွေ အများကြီး ထွက်လာမှာဖြစ်ပါတယ်။ အဲဒီတော့ ဒီဥပဒေရဲ့ အဓိပ္ပာယ်ဖွင့်ဆိုချက်တွေမှာကိုက အမျိုးသား ပညာရေးဥပဒေမှာ အဓိပ္ပာယ်ဖွင့်ဆိုထားတဲ့ ဖွင့်ဆိုချက်တွေဆိုရင် ဒီအတိုင်းပဲမှတ်ယူရမယ်။ ဒီထဲမှာမပါရှိတဲ့ အဓိပ္ပာယ်ဖွင့်ဆိုချက်တွေကိုမှ သီးခြားဖွင့်ဆိုရမယ်လို့ ဒါပြဋ္ဌာန်းပြီးသား ဖြစ်ပါတယ်ခင်ဗျာ။ ကြောင့်မို့လို့ ကျွန်တော်တို့သည် ဒီတန်းညှိပညာရေးအစီအစဉ်နဲ့ လူတိုင်းအကျုံးဝင်ပညာရေးတို့ကို ပယ်ဖျက် လိုက်တာ မဟုတ်ပါဘူးခင်ဗျ။ အမျိုးသားပညာရေးဥပဒေမှာ ပြဋ္ဌာန်းပြီးသားဖြစ်တဲ့အတွက်ကြောင့်မို့လို့ အမျိုးသားပညာရေးဥပဒေမှာမပါဝင်တဲ့၊ ပိုပြီးတော့ သက်ဆိုင်ရာ သက်ဆိုင်ရာ ဥပဒေတွေမှာ ထပ်ပြီးတော့ Additional အနေနဲ့ ထည့်သင့်တဲ့ဟာတွေကိုကျမှ ကျွန်တော်တို့က အဓိပ္ပာယ်ဖွင့်ဆိုချက်တွေကို ထပ်ဖြည့် ရတာဖြစ်ပါတယ်။ မဟုတ်ရင် အမျိုးသားပညာရေးဥပဒေမှာဖွင့်ဆိုထားတဲ့ အဓိပ္ပာယ်ဖွင့်ဆိုချက်တွေ အကုန်လုံးကိုလည်း သက်ဆိုင်ရာဥပဒေတွေမှာ အကုန်လုံးထည့်ရမယ့် အနေအထားဖြစ်ပါတယ်။ ဒါကြောင့် မို့လို့ ဥပဒေရေးထုံးအရ ဒါဟာအကျုံးဝင်ပြီးဖြစ်တဲ့အတွက်ကြောင့်မို့လို့ ဒီဘက်ဥပဒေမှာထည့်သွင်းဖို့မလို ပါဘူး။ ဒါကြောင့်မို့လို့ ပြည်သူ့လွှတ်တော်ရဲ့ အတည်ပြုချက်အတိုင်းသာ ပြည်ထောင်စုလွှတ်တော်က ဆက်လက်အတည်ပြုပေးနိုင်ပါရန် လေးစားစွာ ရှင်းလင်းတင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၂ အပိုဒ်ခွဲ(ည)နှင့် (ဋ)တို့သည် ပြည်သူ့လွှတ်တော်၏ အတည်ပြုချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို သဘောတူ မတူ လွှတ်တော်ရဲ့ ဆန္ဒရယူပါ့မယ်။ ဆန္ဒမဲပေးကြဖို့ အသင့်ရှိစေလို ပါတယ်။ ဆန္ဒမဲပေးနိုင်ကြပါပြီ။ လွှတ်တော်ကိုယ်စားလှယ်များ စက်ခလုတ်အသုံးပြု၍ ဆန္ဒမဲပေးကြပါသည်။</speech>
<speech type="speaker">အဆိုကိုထောက်ခံမဲ (၃၅၈) မဲ၊ ကန့်ကွက်မဲ (၁၈၈) မဲ၊ ကြားနေမဲ (၂) မဲ ဖြစ်ပါတယ်။</speech>
<speech type="speaker">ထောက်ခံဆန္ဒမဲများတဲ့အတွက် ပြည်သူ့လွှတ်တော်၏ အတည်ပြုချက်အတိုင်း အတည်ဖြစ်ကြောင်း ကြေညာပါတယ်။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျား။ ဆက်လက်ပြီးတော့ ဥပဒေကြမ်းရဲ့ အပိုဒ် ၃ အပိုဒ်ခွဲ(ခ)၊ (ဂ)၊ (ဃ)၊ (စ)၊ (ည)၊ အပိုဒ် ၁၆ ရဲ့ အပိုဒ်ခွဲ(ဃ)၊ အပိုဒ် ၄၄ ရဲ့ အပိုဒ်ခွဲ(ဂ)၊ အပိုဒ် ၄၅ ရဲ့ အပိုဒ်ခွဲ(ဂ) တို့ကိုတော့ ပြည်သူ့လွှတ်တော်ရဲ့ အတည် ပြုချက်အတိုင်း ပြည်ထောင်စုလွှတ်တော်က အတည်ပြုပေးနိုင်ပါရန် အဆိုပြုတင်ပြအပ်ပါတယ်ခင်ဗျာ။</speech>
<speech type="speaker">ဒုတိယဗိုလ်မှူးကြီးကျော်ကျော်ဦး တပ်မတော်သား အမျိုးသားလွှတ်တော် ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဒုတိယဗိုလ်မှူးကြီး ကျော်ကျော်ဦး(တပ်မတော်သားအမျိုးသားလွှတ်တော်ကိုယ်စားလှယ်)</mp>နာယကကြီးခင်ဗျ။ ပုဒ်မ ၃ ပုဒ်မခွဲ(ခ)၊ (ဂ)၊ (ဃ)၊ (စ)နှင့် ပုဒ်မ ၄၅(ဂ)တို့ကို ဥပဒေကြမ်းပူးပေါင်းကော်မတီ၏ သဘောထားမှတ်ချက်တွင် အမျိုးသားလွှတ်တော်၏ အတည်ပြုချက်အတိုင်း “နိုင်ငံ့သားကောင်း” စကားရပ် အား အစားထိုးသင့်ပါကြောင်း တင်ပြအပ်ပါတယ်။ ကျိုးကြောင်းအနေဖြင့် Globalization ဖြစ်စဉ်အရ ကမ္ဘာ့ရွာဟု ကမ္ဘာပြုမှုတွင် ပါဝင်ရမည်ဖြစ် သော်လည်း Think Global Act Local ဟူ၍ မြန်မာမှုပြုရမည်ဖြစ်သောကြောင့် မြန်မာနိုင်ငံသားကောင်း ဖြစ်ရန်လိုအပ်ပါတယ်။ အာဆီယံနိုင်ငံများထဲမှ စင်္ကာပူနိုင်ငံ၏ ပညာရေးဆိုင်ရာဥပဒေနှင့် ပညာရေး ဆိုင်ရာပန်းတိုင်မှာလည်း Good Citizen(နိုင်ငံသားကောင်း)လို့ သုံးနှုန်းပါတယ်။ ဤဥပဒေ၏ Umbrella Law ဖြစ်တဲ့ အမျိုးသားပညာရေးဥပဒေ အခန်း (၂) အမျိုးသားပညာရေးရည်မှန်းချက်များ ပုဒ်မ ၃(က)၌ ပြဋ္ဌာန်းထားမှုတွင် “တွေးခေါ်ကြံဆ ဝေဖန်ပိုင်းခြားနိုင်သော အသိဉာဏ်ရှိ၍ ဗလငါးတန်ပြည့်စုံသည့် နိုင်ငံ သားကောင်းများဖြစ်ထွန်းရေးကို ဦးတည်လေ့ကျင့်ပေးရန်”ဟု ဥပဒေတွင် ပါရှိပြီးဖြစ်ပါ၍ “နိုင်ငံ့သားကောင်း” စကားရပ်အား အစားထိုးသင့်ပါကြောင်း တင်ပြအပ်ပါတယ်။ ကျေးဇူးတင်ပါတယ်ခင်ဗျာ။</speech>
<speech type="speaker">ဝန်ကြီးဌာန သဘောထားပြောပါ။</speech>
<speech><agency id="16">ဦးဝင်းမော်ထွန်း(ဒုတိယဝန်ကြီး၊ ပညာရေးဝန်ကြီးဌာန)</agency>ရိုသေလေးစားရပါသော ပြည်ထောင်စု လွှတ်တော် နာယကကြီးခင်ဗျာ။ ပညာရေးဝန်ကြီးဌာနအနေနဲ့ ဥပဒေကြမ်းပူးပေါင်းကော်မတီရဲ့ ပြင်ဆင်ချက် အတိုင်း သဘောတူပါတယ်။</speech>
<speech type="speaker">ဥပဒေကြမ်းပူးပေါင်းကော်မတီ သဘောထားပြောပါ။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>လေးစား အပ်ပါသော နာယကကြီးခင်ဗျာ။ ဒီဟာက ကျွန်တော်တို့က အခြေခံပညာရေးဥပဒေကြမ်း ဖြစ်ပါတယ်။ အခြေခံပညာဆိုတာ အင်မတန်မှ ကျွန်တော်တို့ အခြေခံကျတဲ့ လူမှုအဖွဲ့အစည်း ဖြစ်ပါတယ်။ ကြောင့်မို့လို့ “လူသားကောင်း”ဆိုတဲ့ စကားရပ်က ပိုပြီးတော့ ကျယ်ပြန့်ပြီးတော့ လေးနက်မှုရှိတဲ့အတွက် ကြောင့်မို့လို့ ပြည်သူ့လွှတ်တော်ရဲ့ အတည်ပြုချက်ဖြစ်တဲ့ “လူသားကောင်း”ဆိုတဲ့ စကားရပ်ကိုပဲ ပြည်ထောင်စု လွှတ်တော်ကြီးက ဆက်လက်အတည်ပြုပေးနိုင်ပါရန် လေးစားစွာ ရှင်းလင်းတင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၃ အပိုဒ်ခွဲ(ခ)၊ (ဂ)၊ (ဃ)၊ (စ)၊ (ည)၊ အပိုဒ် ၁၆ အပိုဒ်ခွဲ(ဃ)၊ အပိုဒ် ၄၄ အပိုဒ်ခွဲ(ဂ)နှင့် အပိုဒ် ၄၅ အပိုဒ်ခွဲ(ဂ) တို့သည် ပြည်သူ့လွှတ်တော်၏ အတည်ပြုချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို သဘောတူ မတူ လွှတ်တော်ရဲ့ ဆန္ဒရယူပါ့မယ်။ ဆန္ဒမဲပေးကြဖို့ အသင့်ရှိစေလိုပါတယ်။ ဆန္ဒမဲ ပေးနိုင်ကြပါပြီ။ လွှတ်တော်ကိုယ်စားလှယ်များ စက်ခလုတ်အသုံးပြု၍ ဆန္ဒမဲပေးကြပါသည်။</speech>
<speech type="speaker">အဆိုကိုထောက်ခံမဲ (၃၄၆) မဲ၊ ကန့်ကွက်မဲ (၁၉၇) မဲ၊ ကြားနေမဲ (၂) မဲ ဖြစ်ပါတယ်။</speech>
<speech type="speaker">ထောက်ခံဆန္ဒမဲများတဲ့အတွက် ပြည်သူ့လွှတ်တော်၏ အတည်ပြုချက်အတိုင်း အတည်ဖြစ်ကြောင်း ကြေညာပါတယ်။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဆက်လက်ပြီးတော့ ဥပဒေကြမ်းရဲ့ အပိုဒ် ၄ အပိုဒ်ခွဲ(ဋ)ကိုတော့ ဥပဒေကြမ်းပူးပေါင်းကော်မတီရဲ့ ပြင်ဆင်ချက်အတိုင်း လွှတ်တော်က အတည်ပြုပေးနိုင်ပါရန် အဆိုပြုတင်ပြအပ်ပါတယ်ခင်ဗျာ။</speech>
<speech type="speaker">ဒုတိယဗိုလ်မှူးကြီးကျော်ကျော်ဦး တပ်မတော်သား အမျိုးသားလွှတ်တော် ကိုယ်စားလှယ်ဆွေးနွေးဖို့ဖြစ်ပါတယ်။</speech>
<speech><mp id="000">ဒုတိယဗိုလ်မှူးကြီးကျော်ကျော်ဦး(တပ်မတော်သားအမျိုးသားလွှတ်တော်ကိုယ်စားလှယ်)</mp>နာယကကြီးခင်ဗျာ။ ပုဒ်မ ၄(ဋ)အား အမျိုးသားလွှတ်တော်ရဲ့ အတည်ပြုချက်အတိုင်း “နိုင်ငံ့သားကောင်း” စကားရပ်အား အစားထိုးသင့်ပါကြောင်း တင်ပြအပ်ပါတယ်ခင်ဗျာ။ ကျေးဇူးတင်ပါတယ်ခင်ဗျာ။</speech>
<speech type="speaker">ဝန်ကြီးဌာန သဘောထားပြောပါ။</speech>
<speech><agency id="16">ဦးဝင်းမော်ထွန်း(ဒုတိယဝန်ကြီး၊ ပညာရေးဝန်ကြီးဌာန)</agency>လေးစားအပ်ပါသော ပြည်ထောင်စု လွှတ်တော် နာယကကြီးခင်ဗျာ။ ပညာရေးဝန်ကြီးဌာနအနေနဲ့ ဥပဒေကြမ်းပူးပေါင်းကော်မတီရဲ့ ပြင်ဆင်ချက် အတိုင်း သဘောတူပါတယ်။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ခုနတုန်းကလည်း လွှတ်တော်ကြီးက အဆုံးအဖြတ်ပြုပြီးသား ဖြစ်တဲ့အတွက်ကြောင့်မို့လို့ ဥပဒေရဲ့ Consistency အရ ကျွန်တော်တို့ ဒီ ၄(ဋ)ကိုလည်း ကျွန်တော်တို့ ပြည်သူ့လွှတ်တော်ရဲ့ အတည်ပြုချက်တွေ နဲ့အညီ ညီညွတ်အောင် ဥပဒေကြမ်းပူးပေါင်းကော်မတီရဲ့ ပြင်ဆင်ချက်အတိုင်းသာလျှင် ဆက်လက်အတည်ပြု ပေးနိုင်ပါရန် လေးစားစွာ တင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၄ အပိုဒ်ခွဲ(ဋ)သည် ဥပဒေကြမ်းပူးပေါင်းကော်မတီ၏ ပြင်ဆင်ချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို သဘောတူ မတူ လွှတ်တော်ရဲ့ ဆန္ဒရယူပါ့မယ်။ ဆန္ဒမဲပေးကြဖို့ အသင့်ရှိစေလို ပါတယ်။ ဆန္ဒမဲပေးနိုင်ကြပါပြီ။ လွှတ်တော်ကိုယ်စားလှယ်များ စက်ခလုတ်အသုံးပြု၍ ဆန္ဒမဲပေးကြပါသည်။</speech>
<speech type="speaker">အဆိုကိုထောက်ခံမဲ (၃၃၉) မဲ၊ ကန့်ကွက်မဲ (၁၈၈) မဲ၊ ကြားနေမဲ (၁) မဲ ဖြစ်ပါတယ်။ ထောက်ခံဆန္ဒမဲများတဲ့အတွက် ဥပဒေကြမ်းပူးပေါင်းကော်မတီ၏ ပြင်ဆင်ချက် အတိုင်း အတည်ဖြစ်ကြောင်း ကြေညာပါတယ်။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဥပဒေကြမ်းရဲ့ အပိုဒ် ၄ အပိုဒ်ခွဲ(ဌ) ကိုတော့ ဥပဒေကြမ်းပူးပေါင်းကော်မတီရဲ့ ပြင်ဆင်ချက်အတိုင်း အတည်ပြုပေးနိုင်ပါရန် အဆိုပြုတင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၄ အပိုဒ်(ဌ)သည် ဥပဒေကြမ်းပူးပေါင်းကော်မတီ၏ ပြင်ဆင်ချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ ဥပဒေကြမ်းရဲ့ အပိုဒ် ၄ အပိုဒ်ခွဲ (ဓ)ကိုတော့ အမျိုးသားလွှတ်တော်ရဲ့ အတည်ပြုချက်အတိုင်း လွှတ်တော်က ဆက်လက်အတည်ပြုပေးနိုင်ပါရန် လေးစားစွာ အဆိုပြုတင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ယင်းအပိုဒ်နဲ့စပ်လျဉ်းပြီး ဥပဒေကြမ်း ပူးပေါင်းကော်မတီရဲ့ သဘောထားမှတ်ချက်အတိုင်း ဗိုလ်မှူးတင်အောင်ဟိန်း တပ်မတော်သား အမျိုးသား လွှတ်တော်ကိုယ်စားလှယ်က သဘောတူထားပါတယ်။ ဒါကြောင့် အဆိုမှာ ဥပဒေကြမ်း၏ အပိုဒ် ၄ အပိုဒ်ခွဲ(ဓ)သည် အမျိုးသားလွှတ်တော်၏ ပြင်ဆင်ချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဥပဒေကြမ်းရဲ့ အပိုဒ် ၉ အပိုဒ်ခွဲ(က) အပိုဒ်ခွဲငယ်(၇)၊ (၈)၊ (၉) တို့ကိုတော့ ဥပဒေကြမ်းပူးပေါင်း ကော်မတီရဲ့ ပြင်ဆင်ချက်အတိုင်း လွှတ်တော်က အတည်ပြုပေးနိုင်ပါရန် အဆိုပြုတင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၉ အပိုဒ်ခွဲ(က) အပိုဒ်ခွဲငယ်(၇)၊ (၈)နှင့် (၉)တို့သည် ဥပဒေကြမ်းပူးပေါင်းကော်မတီ၏ ပြင်ဆင်ချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကိုအတည်ပြုရန် လွှတ်တော်က သဘောတူပါသလား ခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဥပဒေကြမ်းရဲ့ အပိုဒ် ၁၁ အပိုဒ်ခွဲ(ဇ)ကိုတော့ ပြည်သူ့လွှတ်တော်ရဲ့ အတည်ပြုချက်အတိုင်း လွှတ်တော်က အတည်ပြုပေးနိုင်ပါရန် အဆိုပြုတင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၁၁ အပိုဒ်ခွဲ(ဇ)သည် ပြည်သူ့လွှတ်တော်၏ အတည်ပြုချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဥပဒေကြမ်းရဲ့ အပိုဒ် ၁၁ အပိုဒ်ခွဲ(ဈ)ကိုတော့ အမျိုးသားလွှတ်တော်ရဲ့ အတည်ပြုချက်အတိုင်း လွှတ်တော်က အတည်ပြုပေးနိုင်ပါရန် အဆိုပြု တင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၁၁ အပိုဒ်ခွဲ(ဈ)သည် အမျိုးသားလွှတ်တော်၏ အတည်ပြုချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ ဥပဒေဘဏစိုး(တွဲဖက်တဲ့အတွက် အဆိုအဝ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဆက်လက်ပြီး ဥပဒေကြမ်းရဲ့ အပိုဒ် ၁၅ အပိုဒ်ခွဲ(ဂ)ကိုတော့ ပြည်သူ့လွှတ်တော်ရဲ့ အတည်ပြုချက် အတိုင်း လွှတ်တော်က အတည်ပြုပေးနိုင်ပါရန် အဆိုပြု တင်ပြအပ်ပါတယ်ခင်ဗျာ။</speech>
<speech type="speaker">ဗိုလ်မှူးတင်အောင်ဟိန်း တပ်မတော်သား အမျိုးသားလွှတ်တော်ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဗိုလ်မှူးတင်အောင်ဟိန်း(တပ်မတော်သားအမျိုးသားလွှတ်တော်ကိုယ်စားလှယ်)</mp>လေးစား အပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးပဲမင်္ဂလာပါခင်ဗျာ။ ကျွန်တော်ကတော့ တပ်မတော်သားလွှတ်တော်ကိုယ်စားလှယ် ဗိုလ်မှူးတင်အောင်ဟိန်း ဖြစ်ပါတယ်။ အခြေခံပညာရေးဥပဒေကြမ်း မှ ပုဒ်မ ၁၅(ဂ)ကို ထပ်မံအကြံပြု ဆွေးနွေးသွားမှာဖြစ်ပါတယ်။ နာယကကြီးခင်ဗျာ။ ပုဒ်မ ၁၅(ဂ) """"သင်ယူတတ်မြောက်မှုကို စစ်ဆေးရာတွင် စာမေးပွဲစစ်ဆေးခြင်း အပါအဝင် စစ်ဆေးအကဲဖြတ်ခြင်းဆိုင်ရာ နည်းစနစ်များကို အမျိုးသားသင်ရိုးညွှန်းတမ်းကော်မတီ၏ အတည် ပြုချက်ဖြင့် ဝန်ကြီးဌာနသို့ တင်ပြရမည်""""ဆိုတဲ့ အမျိုးသားလွှတ်တော်ရဲ့ အတည်ပြုချက်အတိုင်း ဆက်လက် ထားရှိဖို့ တင်ပြအပ်ပါတယ်။ စာမေးပွဲစနစ်တစ်ခုထားရှိခြင်းအားဖြင့် အခြေခံပညာအဆင့်အလိုက် သင်ယူ တတ်မြောက်မှု အကဲဖြတ်ရာမှာ အကျိုးသက်ရောက်မှုတွေ ရှိလာမှာဖြစ်ပါတယ်။ မိမိတို့နိုင်ငံအနေနဲ့ ဖွံ့ဖြိုးဆဲနိုင်ငံဖြစ်တဲ့အတွက် အခြားဖွံ့ဖြိုးပြီးနိုင်ငံတွေလို ပညာရေးကို တန်းပြီး တော့ ဆွဲတင်လို့မရပါဘူး။ နိုင်ငံရဲ့ ဆင်းရဲနွမ်းပါးမှု၊ တစ်ဦးချင်း ပင်ကိုယ်အရည်အသွေးမြင့်မားမှုတွေကို တစ်ဖြည်းဖြည်း ပြုပြင်ပြောင်းလဲရပါမယ်။ နိုင်ငံတော်မှာ လိုအပ်နေတဲ့နည်းပညာနဲ့ လူသားစွမ်းရည် အရင်း အမြစ်များ ဖွံ့ဖြိုးတိုးတက်လာအောင် ဆောင်ရွက်ကြရာမှာ ကျောင်းသား၊ ဆရာ၊ မိဘ၊ အုပ်ချုပ်ရေး တာဝန်ရှိသူများဆိုတဲ့ ပညာရေးစတုဂံ အားကောင်းဖို့လိုအပ်ပါတယ်။ ၂၀၁၆-၂၀၁ရ ပညာသင်နှစ်၊ ပညာရေး စနစ်သစ်မှာ သင်ယူပြီးမြောက်မှုအခြေခံအဆင့်တွင် အခြေခံပညာအထက်တန်းအဆင့် ပြီးမြောက်မှုအား ဗဟိုအဆင့်ကျင်းပသော စာမေးပွဲဖြင့် နှစ်စဉ်အကဲဖြတ်ရမယ်လို့လည်း ပြဋ္ဌာန်းထားပြီးဖြစ်ပါတယ်။ လက်ရှိကျောင်းတွေမှာ ဖြစ်ပျက်နေတာတွေကို အနည်းငယ်တင်ပြပါ့မယ်။ ဆရာ၊ ဆရာမတွေဟာ သင်ရိုးညက်အောင်ထက် သင်ရိုးကုန်အောင် ကြိုးစားသင်ပေးနေတာကို တွေ့မြင်နေရပါတယ်။ သင်တန်းတွေ တက်ရပြီးတော့ အခြားကျောင်းကိစ္စတွေမှာလည်း ဆောင်ရွက်နေရတဲ့အတွက် အားတဲ့သင်ခန်းစာ တွေကို တွန်းပြီးတော့သင်ကြားပေးနေရပါတယ်။ ဒီထဲမှာ စာမေးပွဲမရှိဘူးဆိုလျှင် ကလေးတွေရဲ့ ကြိုးစား အားထုတ်မှု မရှိတော့ဘူးလို့ မြင်တွေ့နိုင်ပါတယ်။ အစိုးရကျောင်းတွေမှာ ကျောင်းထားတဲ့ ကျောင်းသား မိဘတိုင်း လက်ရှိစာမေးပွဲစနစ်ရှိခြင်း၊ မရှိခြင်းရဲ့ ဆိုးကျိုး၊ ကောင်းကျိုးတွေကို သိရှိကြမယ်လို့ ယူဆရ ပါတယ်။ စာမေးပွဲစနစ်တစ်ခုက နိုင်ငံတကာမှာပါ ကျင့်သုံးနေတဲ့စနစ် ဖြစ်ပါတယ်။ ဒါကြောင့်မို့လို့ သင်ယူ တတ်မြောက်မှု စစ်ဆေးအကဲဖြတ်ရာမှာ ပိုမိုပြီးလေးနက်အောင် စာမေးပွဲစစ်ဆေးခြင်း အပါအဝင်ဆိုတဲ့ အမျိုးသားလွှတ်တော်ရဲ့ အတည်ပြုချက်အတိုင်း ဆက်လက်ထားပေးနိုင်ပါရန် တင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဝန်ကြီးဌာန သဘောထားပြောပါ။</speech>
<speech><agency id="16">ဦးဝင်းမော်ထွန်း(ဒုတိယဝန်ကြီး၊ ပညာရေးဝန်ကြီးဌာန)</agency>လေးစားအပ်ပါသော ပြည်ထောင်စု လွှတ်တော် နာယကကြီးခင်ဗျာ။ ကျွန်တော်တို့ ပညာရေးဝန်ကြီးဌာနအနေနဲ့ ဥပဒေကြမ်းပူးပေါင်းကော်မတီရဲ့ ပြင်ဆင်ချက်အတိုင်း သဘောတူပါတယ်။</speech>
<speech type="speaker">ဥပဒေကြမ်းပူးပေါင်းကော်မတီ သဘောထားပြောပါ။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ သင်ယူတတ်မြောက်မှု စစ်ဆေးအကဲဖြတ်ခြင်းဆိုင်ရာ နည်းစနစ်များဆိုတဲ့အထဲမှာ စာမေးပွဲ စစ်ဆေးခြင်းလည်း အကျုံးဝင်ပြီးဖြစ်ပါတယ်။ ဒါပေမယ့် ဒီမှာကတော့ ကျွန်တော်တို့ ဒီဘက် အမျိုးသား လွှတ်တော်က အတည်ပြုထားတာကကျတော့ အမျိုးသားသင်ရိုးညွှန်းတမ်းကော်မတီရဲ့ အတည်ပြုချက်လို့ clulose 3los Curriculum Committee Gclosufll Curriculum Committee malecossom bundaçčbe:ogulopou 3lm Standard and Quality Control Committee mò 02276983220 အတန်းနဲ့ အရည်အသွေးအာမခံမှု အကဲဖြတ်ခြင်းဆိုင်ရာကော်မတီကပဲ လက်တွေ့ဆောင်ရွက်နေတာ ဖြစ်ပါတယ်။ ဒါကြောင့်မို့လို့ လက်တွေ့ဆောင်ရွက်နေတဲ့ လုပ်ငန်းစဉ်တွေနဲ့လည်း ကိုက်ညီမှုရှိပါတယ်။ စာမေးပွဲစစ်ဆေးခြင်းလုပ်ငန်းစဉ်များ ကွယ်ပျောက်သွားတာလည်း မဟုတ်ပါဘူး။ ဒီအတွက်ကြောင့်မို့လို့ ပြည်သူ့လွှတ်တော်ရဲ့ အတည်ပြုချက်က သင့်မြတ်မှုရှိတဲ့အတွက်ကြောင့်မို့လို့ ပြည်သူ့လွှတ်တော်ရဲ့ အတည် ပြုချက်အတိုင်း ပြည်ထောင်စုလွှတ်တော်က အတည်ပြုပေးနိုင်ပါရန် လေးစားစွာ ရှင်းလင်းတင်ပြအပ် ပါတယ် ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၁၅ အပိုဒ်ခွဲ(ဂ)သည် ပြည်သူ့လွှတ်တော်၏ အတည်ပြုချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို သဘောတူမတူ လွှတ်တော်ရဲ့ ဆန္ဒရယူပါ့မယ်။ ဆန္ဒမဲပေးကြဖို့ အသင့်ရှိစေလိုပါတယ်။ ဆန္ဒမဲ ပေးနိုင်ကြပါပြီ။ လွှတ်တော်ကိုယ်စားလှယ်များ စက်ခလုတ်အသုံးပြု၍ ဆန္ဒမဲပေးကြပါသည်။</speech>
<speech type="speaker">အဆိုကိုထောက်ခံမဲ (၃၄၉)မဲ၊ ကန့်ကွက်မဲ(၁၈၉)မဲ၊ ကြားနေမဲ (၂)မဲ ဖြစ်ပါတယ်။</speech>
<speech type="speaker">ထောက်ခံဆန္ဒမဲများတဲ့အတွက် ပြည်သူ့လွှတ်တော်၏ အတည်ပြုချက် အတိုင်း အတည်ဖြစ်ကြောင်း ကြေညာပါတယ်။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဆက်လက်ပြီးတော့ ဥပဒေကြမ်းရဲ့ အပိုဒ် ၁၆ အပိုဒ်ခွဲ(ည)၊ အပိုဒ် ၂၉၊ အပိုဒ် ၃၂ အပိုဒ်ခွဲ(င) တို့ကို တော့ ပြည်သူ့လွှတ်တော်ရဲ့ အတည်ပြုချက်အတိုင်း လွှတ်တော်က အတည်ပြုပေးနိုင်ပါရန် အဆိုပြုတင်ပြ အပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၁၆ အပိုဒ်ခွဲ(ည)၊ အပိုဒ် ၂၉ နှင့် အပိုဒ် ၃၂ အပိုဒ်ခွဲ(င)တို့သည် ပြည်သူ့လွှတ်တော်၏ အတည်ပြုချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူ ပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဥပဒေကြမ်းရဲ့ အပိုဒ် ၃၆ ကိုတော့ အမျိုးသားလွှတ်တော်ရဲ့ အတည်ပြုချက်အတိုင်း လွှတ်တော်က အတည်ပြုပေးနိုင်ပါရန် လေးစားစွာ အဆိုပြုတင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၃၆ သည် အမျိုးသားလွှတ်တော်၏ အတည်ပြုချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဥပဒေကြမ်းရဲ့ အပိုဒ် ၃၉ အပိုဒ်ခွဲ(ဆ)နဲ့ အပိုဒ် ၄၁ တို့ကိုတော့ ပြည်သူ့လွှတ်တော်ရဲ့ အတည်ပြုချက် အတိုင်း လွှတ်တော်က အတည်ပြုပေးနိုင်ပါရန် အဆိုပြုတင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၃၉ အပိုဒ်ခွဲ(ဆ)နှင့် အပိုဒ် ၄၁ တို့သည် ပြည်သူ့လွှတ်တော်၏ အတည်ပြုချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကိုအတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျာ။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူ မရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဥပဒေကြမ်းရဲ့ အပိုဒ် ၄၄ အပိုဒ်ခွဲ(ခ)ကိုတော့ ဥပဒေကြမ်းပူးပေါင်းကော်မတီရဲ့ ပြင်ဆင်ချက် အတိုင်း လွှတ်တော်က အတည်ပြုပေးနိုင်ပါရန် အဆိုပြုတင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၄၄ အပိုဒ်ခွဲ(ခ)သည် ဥပဒေကြမ်းပူးပေါင်းကော်မတီ၏ ပြင်ဆင်ချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="136">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဥပဒေကြမ်းရဲ့ အပိုဒ် ၄၉ ကိုတော့ ပြည်သူ့လွှတ်တော်ရဲ့ အတည်ပြုချက်အတိုင်း ပြည်ထောင်စု လွှတ်တော်က အတည်ပြုပေးနိုင်ပါရန် လေးစားစွာ အဆိုပြုတင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၄၉ သည် ပြည်သူ့လွှတ်တော်၏ အတည်ပြုချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အထက်ပါဥပဒေကြမ်းနဲ့စပ်လျဉ်းပြီး ပြည်သူ့လွှတ်တော်နဲ့ အမျိုးသားလွှတ်တော်တို့က အတည်ပြုခဲ့တဲ့ အပိုဒ်၊ အပိုဒ်ခွဲများကို လွှတ်တော် နှစ်ရပ် အတည်ပြုချက်အတိုင်း လည်းကောင်း၊ လွှတ်တော်နှစ်ရပ် သဘောကွဲလွဲတဲ့ အပိုဒ်၊ အပိုဒ်ခွဲများကို ပြည်ထောင်စုလွှတ်တော်၏ အတည်ပြုချက်များအတိုင်းလည်းကောင်း ပြန်လည်ပြင်ဆင်၍ ပြည်ထောင်စု လွှတ်တော်ဆိုင်ရာ ဥပဒေ၊ နည်းဥပဒေများနဲ့အညီ ဆက်လက်ဆောင်ရွက်သွားမှာဖြစ်ကြောင်း ကြေညာပါတယ်။</speech>
</bill>
</section>
<section value="Report">
<report>
<title>ပညာရေးဝန်ကြီးဌာန၊ အခြေခံပညာဦးစီးဌာန၏ ၂၀၁၈-၂၀၁၉ ခု၊ ဘဏ္ဍာရေးနှစ် ခွင့်ပြုရန်ပုံငွေတွင်ပါဝင်သော တည်ဆောက်ရေးလုပ်ငန်းများ အကောင်အထည်ဖော် ဆောင်ရွက်နိုင်မှုအခြေအနေအပေါ် ပြည်သူ့ငွေစာရင်း ပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာ အမှတ်စဉ်(၁၅/၂၀၁၉) နှင့်စပ်လျဉ်း၍ အောက်ပါလွှတ်တော်ကိုယ်စားလှယ်များက ဆက်လက်ဆွေးနွေးခြင်း၊</title>
<speech type="speaker">အစီအစဉ်(၆) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပညာရေး ဝန်ကြီးဌာန၊ အခြေခံပညာဦးစီးဌာနရဲ့ ၂၀၁၈-၂၀၁၉ခု၊ ဘဏ္ဍာရေးနှစ် တည်ဆောက်ရေးလုပ်ငန်းများ အကောင်အထည်ဖော်ဆောင်ရွက်နိုင်မှု အခြေအနေအပေါ် ပြည်သူ့ငွေစာရင်းပူးပေါင်းကော်မတီ၏ လေ့လာ တွေ့ရှိချက်နှင့် သဘောထားမှတ်ချက်အစီရင်ခံစာ အမှတ်စဉ်(၁၅/၂၀၁၉)နဲ့ စပ်လျဉ်းပြီး ကျန်ရှိတဲ့ လွှတ်တော် ကိုယ်စားလှယ်များရဲ့ ဆွေးနွေးခြင်းအစီအစဉ်ကို ဆက်လက်ဆောင်ရွက်မှာ ဖြစ်ပါတယ်။ တင်ပြပါ အစီရင်ခံစာအပေါ် ဆွေးနွေးခြင်းမစတင်မီ လွှတ်တော်သို့ အသိပေးလိုတာ တစ်ချက် ရှိပါတယ်။ ၈-၁၁-၂၀၁၉ ရက်က ကျင်းပပြုလုပ်ခဲ့တဲ့ ပြည်ထောင်စုလွှတ်တော် အစည်းအဝေးမှာ ပုဏ္ဏားကျွန်း မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဦးထွန်းမောင် ဆွေးနွေးရာမှာ “ပြည်တွင်းစစ်ဖြစ်နေတဲ့ ရခိုင်ပြည်နယ်” ဆိုတဲ့စကားရပ် ထည့်သွင်းပြောဆိုခဲ့ကြောင်း၊ မြန်မာနိုင်ငံသည် ပြည်တွင်းစစ် (Civil War) ဖြစ်ပွားနေတာမဟုတ်ကြောင်း၊ ပြည်ထောင်စုလွှတ်တော်ဆိုင်ရာ နည်းဥပဒေ ၁၉(ဋ)တွင်လည်း “ဆွေးနွေးဆဲ ကိစ္စနှင့် တိုက်ရိုက်မသက်ဆိုင်သော စကားမပြောရ”ဟု တားမြစ်ထားကြောင်း၊ သို့ပါ၍ “ပြည်တွင်းစစ် ဖြစ်နေတဲ့” ဆိုတဲ့စကားရပ်ကို လွှတ်တော်မှတ်တမ်းမှ ပယ်ဖျက်ပေးပါရန် တပ်မတော်သား အမျိုးသား လွှတ်တော်ကိုယ်စားလှယ် အစုအဖွဲ့၊ အဖွဲ့ခေါင်းဆောင်ကိုယ်စား ဗိုလ်မှူးကြီးအောင်လွင်က ၈-၁၁-၂၀၁၉ ရက်စွဲပါစာဖြင့် နာယကထံသို့ တင်ပြထားပါတယ်။ ဒါကြောင့် ပြည်ထောင်စုလွှတ်တော်ဆိုင်ရာ နည်းဥပဒေ ၈ ပါ နာယက၏ တာဝန်နဲ့ လုပ်ပိုင်ခွင့်များ အရ တင်ပြပါဆွေးနွေးချက်မှာပါဝင်တဲ့ “ပြည်တွင်းစစ်ဖြစ်နေတဲ့” ဆိုတဲ့ စကားရပ်ကို လွှတ်တော်မှတ်တမ်းမှ ပယ်ဖျက်မည်ဖြစ်ကြောင်း ကြေညာပါတယ်။ ဆွေးနွေးမယ့် လွှတ်တော်ကိုယ်စားလှယ်များအနေနဲ့ သတ်မှတ်ထားတဲ့ ကျင့်ဝတ်၊ စည်းကမ်းများ နဲ့အညီ ဆွေးနွေးဆောင်ရွက်ကြဖို့ ဖြစ်ပါတယ်။</speech>
<speech type="speaker">ဒေါက်တာစိန်မြအေး ဒလမဲဆန္ဒနယ် စတင်ဆွေးနွေးဖို့ဖြစ်ပါတယ်။</speech>
<speech><mp id="1553">ဒေါက်တာစိန်မြအေး (ဒလမဲဆန္ဒနယ်၊ ရန်ကုန်တိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးကို မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ ဒလမဲဆန္ဒနယ်မြေမှ ပြည်သူ့လွှတ်တော်ကိုယ်စားလှယ် ဒေါက်တာစိန်မြအေး ဖြစ်ပါတယ်။ ကျွန်တော့အနေနဲ့ အခြေခံပညာဦးစီးဌာနရဲ့ ၂၀၁၈-၂၀၁၉ ဘဏ္ဍာရေးနှစ် ကျောင်းဆောင်များတည်ဆောက်ရေး အတွက် ပြည်သူ့ငွေစာရင်းပူးပေါင်းကော်မတီရဲ့ သဘောထားမှတ်ချက်အစီရင်ခံစာ(၁၅/၂၀၁၉)ကို အကြံပြု ထောက်ခံ ဆွေးနွေးသွားမှာ ဖြစ်ပါတယ်။ နာယကကြီးခင်ဗျာ။ အစီရင်ခံစာရဲ့ တည်ဆောက်ရေးလုပ်ငန်းများနဲ့ ပတ်သက်ပြီး အားနည်းချက် တွေကို သုံးသပ်ထားရှိမှုတွေဟာ တိကျမှန်ကန်မှုရှိတဲ့အပြင် လက်တွေ့ အနေအထားနဲ့ ကိုက်ညီမှုရှိလို့ ကျွန်တော့အနေနဲ့ ရှေးဦးစွာ ထောက်ခံကြောင်း ပြောကြားလိုက်ပါတယ်။ ပူးပေါင်းကော်မတီရဲ့ အားထုတ်မှုနဲ့ စေတနာကို အသိအမှတ်ပြုလုပ်ပြီး KG+12 စီမံကိန်းအောင်မြင်ပါ့မလား စိုးရိမ်စိတ်တွေ လွှတ်တော် ကိုယ်စားလှယ်များအားလုံးမှာ ကော်မတီနဲ့နည်းတူ ရှိတယ်လို့ယုံကြည်မိပါတယ်။ ၂၀၁၈-၂၀၁၉ လုပ်ငန်း ၂၈၈၁ ခု ဆောင်ရွက်နိုင်ခြင်းမရှိလျှင် KG+12 စီမံကိန်းအတွက် အထစ်အငေါ့ဖြစ်မှာ အမှန်ပင်ဖြစ်ပါတယ်။ ဒါ့အပြင် ပညာရေးပြုပြင်ပြောင်းလဲမှုမှာ အဓိကကျတဲ့ KG+12 စီမံကိန်းကို ရည်ရွယ်ချက်ရှိရှိ နှောင့်နှေးအောင် လုပ်နေသလားလို့ စိုးရိမ်စိတ်တွေဝင်မိတဲ့အတွက် နောင်ဘဏ္ဍာရေးနှစ်များမှာ ပူးပေါင်းကော်မတီရဲ့ သုံးသပ်ချက်၊ သဘောထားမှတ်ချက်များနဲ့အညီ ဆောင်ရွက်ကြဖို့ အလေးအနက် အကြံပြုအပ်ပါတယ်။ နာယကကြီးခင်ဗျာ။ မိမိမြို့နယ်ထဲမှာရှိတဲ့ ပကတိအခြေအနေများကို ပြန်လည်ဆွေးနွေး အကြံပြု ကြဖို့ ဖိတ်ခေါ်သွားတဲ့အတွက် ပူးပေါင်းကော်မတီကို အလွန်ကျေးဇူးတင်ရှိပါတယ်။ ဒလမြို့နယ်ရဲ့ အခြေ အနေကို Power Point နဲ့ တင်ပြလိုပါတယ်။ အရည်အသွေး စိစစ်ကြပ်မတ်ရာမှာ အားနည်းချက်များ ဖြစ်ပေါ် နေခြင်းကို ထောက်ပြအကြံပြု ဆွေးနွေးမှာဖြစ်ပါတယ်။ Power Point ဖြင့် ဆွေးနွေးခွင့်ပြုပါခင်ဗျာ။ ပြထားတာကတော့ ဒလမြို့နယ်၊ အ.မ.က ဝဲကြီးရွာရဲ့ ၇၅ ရာခိုင်နှုန်း ပြီးစီးသွားတဲ့ ပုံဖြစ်ပါတယ်။ ယာဘက်ထောင့်က အရည်ပျော်ကျနေတဲ့ အုတ်ခဲပုံဖြစ်ပါတယ်။ အရည်ပျော်နိုင်တဲ့ အုတ်နဲ့ဆောက်လုပ်တဲ့ လှပတဲ့ကျောင်းဆိုရင် မမှားပါဘူး။ Site ကိုသွားစစ်တုန်းက ဘယ်အင်ဂျင်နီယာ ဘယ်အလုပ်သမားမှ မရှိတဲ့အတွက် ရှင်းလင်းချက်မရခဲ့ပါဘူး။ နောက်ပုံကတော့ အ.မ.က ၁၁(တာကြီး)က ၇၅ ရာခိုင်နှုန်း ပြီးစီးတဲ့ ကျောင်းပုံဖြစ်ပါတယ်။ ထုတ်တန်းမှာ သံစွယ်တွေကိုဖြစ်သလို ဂဟေနဲ့ဆက်ထားတဲ့ပုံ ဖြစ်ပါတယ်။ Spot Welding နဲ့ပဲ တွယ်ထား တာဖြစ်ပါတယ်။ နောက်ပုံကတော့ PVC ပြတင်းတံခါးများ ဖြစ်ပါတယ်။ ကန်ထရိုက်က ပညာရေးဌာနရဲ့ ခွင့်ပြုချက်နဲ့ ပျဉ်းကတိုး၊ ကျည်းဘောင်နဲ့ ပျဉ်းသားပြတင်းပေါက်ကို PVC အကောင်းစားနဲ့ အစားထိုးရတာဖြစ်ကြောင်း ပြောပါတယ်။ ဒီပုံကတော့ ရန်ကုန်တိုင်းဒေသကြီး၊ အခြေခံပညာဦးစီးဌာနက ကျောင်းဆောင်သစ်လုပ်ငန်း ဆောင်ရွက် ရာမှာ ကြီးကြပ်ဆောင်ရွက်ဖို့အတွက် သက်ဆိုင်ရာ ကျောင်းအုပ်ကြီးများကို မြို့နယ်ပညာရေးမှူးများက တစ်ဆင့် လိုက်နာဆောင်ရွက်ဖို့ သတ်မှတ်စံချိန်စံညွှန်းများကို ပူးတွဲပေးပို့တဲ့စာဖြစ်ပါတယ်။ ပညာရေးဌာန တာဝန်ကျေတယ်လို့ ဆိုနိုင်ပါတယ်။ ဒါပေမယ့်လည်းပဲ ရှင်းတော့ရှင်းပါတယ်။ ပထမတန်းစားအုတ် သုံးခိုင်းထားပါတယ်။ သံတိုင်တွေကို ဆီဆေး ၂ ထပ် သုတ်စေပါတယ်။ လက်တွေ့မှာတော့ ခုနက ပြထားတဲ့ ပုံထဲက အုတ်တွေသုံးထားပြီး ကျွန်တော်စစ်တဲ့ကျောင်းတိုင်းမှာလိုလို ဆီဆေးကိုအပေါ်မှာဆင်ပြီးမှ သုတ်မယ်လို့ ဖြေကြပါတယ်။ ပုံပါစာထဲကအတိုင်း ကျောင်းဆောင်ပုံစံကို းစစ်ဆေးရန် အထပ်သား ပြားချပ်ပေါ်မှာ သိသာထင်ရှားအောင် ကျောင်းပုံစံကပ်ရမယ်ဆိုပေမယ့် တွေ့ခဲ့ရတဲ့ကျောင်းတွေ အချို့ မှာသာရှိပါတယ်။ Welding အပြည့်ဆော် မဆော်ကတော့ ပြပြီးဖြစ်ပါတယ်။ မိုးကြိုးလွှဲတပ်ဆင်ပေးရမယ် ဆိုသော်လည်း ဒလလိုမိုးများတဲ့ ကွင်းပြင်ထဲမှာရှိတဲ့ကျောင်းတိုင်းမှာ မတွေ့မိခဲ့ကြောင်းပါခင်ဗျာ။ နာယကကြီးခင်ဗျာ။ အမှန်တရားတွေကတော့ လက်တွေ့မှာ ထင်သလောက် မလွယ်လှပါဘူး။ စာရွက်ပေါ်မှာ အင်မတန်လှပြီး လက်တွေ့ကျတော့ ဗလာကျဆိုသလို ဖြစ်နေပါပြီ။ အရည်အသွေး စစ်ဆေးမှု အပိုင်းနဲ့ပတ်သက်ပြီး Site တွေကို စာရင်းမေးကြည့်တော့ တချို့ QC များက ု့ဆိုပြီး ကျောင်း အပြင်ကနေ စစ်သွားတာတွေ၊ ဝင်ကြည့်ရုံကြည့်သွားတာတွေ၊ ဘာစစ်ဆေးကိရိယာမှမပါဘဲ အိုကေ နေတာတွေကြောင့် ကျေးရွာလူထုက QC ဆိုတာ ဆောက်လုပ်ခွင့်ရကန်ထရိုက်နဲ့ အတူတူပဲလို့ မြင်ကြ ပါတယ်။ ကျောင်းအုပ်ကြီးများက QC အပေါ်မှာ ဩဇာမရှိပါဘူး။ ကန်ထရိုက်ပြောသမျှ လက်ခံရတဲ့ ကျောင်းတွေ အများအပြားရှိပါတယ်။ စက်တင်ဘာလအတွင်း ကျင်းပခဲ့တဲ့ ရန်ကုန်တိုင်းဒေသကြီး ၂၀၁၈-၂၀၁၉ ဘဏ္ဍာနှစ် ငွေလုံးငွေရင်းဆိုင်ရာ ဆောက်လုပ်ရေးနှင့် တည်ဆောက်ရေးလုပ်ငန်းများဆိုင်ရာ အခြေခံပညာ ဦးစီးဌာနရဲ့ အစည်းအဝေးတစ်ခုအတွက် ကျောင်းအုပ်ကြီးတစ်ဦးရဲ့ အစည်းအဝေးမှတ်တမ်းဒိုင်ယာရီကို သူ့ခွင့်ပြုချက်၊ သူပေးဖတ်လို့သိခဲ့ရတာကတော့ သက်ဆိုင်ရာကျောင်းအုပ်ကြီးများက QC နဲ့ ပတ်သက်ရင် မလိုအပ်ဘဲ လုပ်ငန်းကြန့်ကြာအောင်လုပ်တာ ရစ်တယ်လို့ခေါ်ကြောင်း၊ ကျောင်းအုပ်များ မရစ်ရန်နှင့် QC လက်ခံရင် လက်မှတ်ထိုးပေးရန်ဖြစ်ကြောင်း၊ အရည်အသွေးစစ်ရန် QC ပဲ တာဝန်ရှိကြောင်းနဲ့ QC ကျေနပ်ရင် လက်ခံရမည်ဖြစ်ကြောင်း ဌာနရဲ့ တာဝန်အရှိဆုံးပုဂ္ဂိုလ်တစ်ဦးရဲ့ အစည်းအဝေးမှာ ပြောကြားချက်ကို သိရှိ ခဲ့ရပါတယ်။ ဖတ်ခဲ့ရပါတယ်။ စိုးရိမ်စရာ၊ ဝမ်းနည်းစရာ ဖြစ်ပါတယ်။ ဒါကြောင့်မို့လို့ ဘက်လိုက်မှုရှိတဲ့ QC များ၊ တာဝန်မကျေတဲ့ ဆောက်လုပ်ရေးကုမ္ပဏီများကို အမည်မဲစာရင်းသွင်းရုံနဲ့ မလုံလောက်တော့ဘဲ ပတ်သက်သူအားလုံးကို အဂတိလိုက်စားမှုဥပဒေနဲ့ပါ အရေးယူနိုင်ရန် စတင်ဆောင်ရွက်သင့်နေပြီ ဖြစ်ပါ ကြောင်း အကြံပြုလိုပါတယ်။ ဒါ့အပြင် တာဝန်သိ ကျောင်းအုပ်ဆရာ၊ ဆရာမကြီးများကို ဥပေက္ခာပြုပြီး QC နဲ့ ကန်ထရိုက် ဘက်ကနေ ရပ်တည်နေဆဲ၊ နေလိုကြတဲ့ တာဝန်ရှိပုဂ္ဂိုလ်များကို ပြတ်ပြတ်သားသား အရေးယူနိုင်မှ နိုင်ငံတော်က တိုးမြှင့်ချထားပေးတဲ့ ဘဏ္ဍာငွေများ မဆုံးရှုံးမှာဖြစ်ပြီး လွှတ်တော်နဲ့ လွှတ်တော်ကိုယ်စားလှယ် များ၏ စေတနာ၊ ပူးပေါင်းကော်မတီရဲ့ အားထုတ်မှု၊ ပညာရေးဝန်ကြီးဌာနရဲ့ ရည်မှန်းချက် စီမံကိန်းတွေဟာ မုချအောင်မြင်မှာဖြစ်ကြောင်းနှင့် ပြည်သူရဲ့ အမြင်ကြည်လင်မှုကို ရမှာဖြစ်ပြီး အစီရင်ခံစာထုတ်ပြီး သဘော ထားမှတ်ချက်ပေးရုံနဲ့ မလုံလောက်တော့ပါကြောင်း ပြောကြားရင်း ထောက်ခံအကြံပြု ဆွေးနွေးလိုက်ရ ပါတယ်ခင်ဗျာ။ အားလုံးကို ကျေးဇူးတင်ပါတယ်။</speech>
<speech type="speaker">ဆက်လက်ပြီး ဦးကျော်သောင်း စစ်ကိုင်းတိုင်းဒေသကြီး မဲဆန္ဒနယ်အမှတ်(၁) ဆွေးနွေးဖို့ဖြစ်ပါတယ်။</speech>
<speech><mp id="1241">ဦးကျော်သောင်း(မဲဆန္ဒနယ်အမှတ်-၁၊ စစ်ကိုင်းတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ လွှတ်တော်ကြီးတစ်ခုလုံး မင်္ဂလာပါလို့ ဦးစွာပထမ နှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ စစ်ကိုင်းတိုင်းဒေသကြီး မဲဆန္ဒနယ်အမှတ်(၁)က အမျိုးသားလွှတ်တော် ကိုယ်စားလှယ် ဦးကျော်သောင်း ဖြစ်ပါတယ်။ လေးစားအပ်ပါသော နာယကကြီးခင်ဗျား။ ကျွန်တော့အနေနဲ့ ပညာရေးဝန်ကြီးဌာန အခြေခံပညာ ဦးစီးဌာန၏ ၂၀၁၈-၂၀၁၉ ခု ဘဏ္ဍာရေးနှစ် ခွင့်ပြုရန်ပုံငွေတွင်ပါဝင်သော တည်ဆောက်ရေးလုပ်ငန်းများ အကောင်အထည်ဖော် ဆောင်ရွက်နေမှုအခြေအနေနှင့်စပ်လျဉ်း၍ ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာအမှတ်စဉ်(၁၅/၂၀၁၉) နှင့်ပတ်သက်ပြီး အကြံပြု ဆွေးနွေးသွားမှာ ဖြစ်ပါတယ်။ ဒီအစီရင်ခံစာမှာ ၂၀၁၈-၂၀၁၉ ဘဏ္ဍာရေးနှစ် တင်ဒါလုပ်ငန်းစဉ်များကို သတ်မှတ်ကာလအတွင်း ပြီးမြောက်အောင်ဆောင်ရွက်မှုမရှိတဲ့ အခြေအနေများ ပုဂ္ဂလိကအရည်အသွေး စစ်ဆေးရေးကုမ္ပဏီများ ငှားရမ်းတာဝန်ပေးဆောင်ရွက်ခြင်း၊ ပုဂ္ဂလိကကုမ္ပဏီများ ငှားရမ်းဆောင်ရွက်ခြင်း မရှိတဲ့ တိုင်းနဲ့ ပြည်နယ်တွေမှာတော့ တိုင်းဒေသကြီး၊ ပြည်နယ်အစိုးရအဖွဲ့များက ဖွဲ့စည်းတာဝန်ပေးအပ်တဲ့ မြို့နယ်နဲ့ ခရိုင်အဆင့် တည်ဆောက်ရေးနှင့် အရည်အသွေးစစ်ဆေးရေးကော်မတီများမှာ တာဝန်ယူ ဆောင်ရွက်မှုများကို ဖော်ပြထားပါတယ်။ တင်ဒါလုပ်ငန်းများနှင့်ပတ်သက်ပြီး ၂၀၁၈-၂၀၁၉ ခုနှစ် ပထမ ၃ လပတ် ကာလဖြစ်တဲ့ ၂၀၁၈ ခုနှစ်၊ အောက်တိုဘာလမှ ဒီဇင်ဘာလအတွင်း တင်ဒါလုပ်ငန်းများကို ပြီးမြောက်အောင် ဆောင်ရွက်နိုင်တဲ့ တိုင်းဒေသကြီး၊ ပြည်နယ်များ လုံးဝမရှိကြောင်း တွေ့ရှိရပါတယ်။ ကျွန်တော်တို့ စစ်ကိုင်းတိုင်းဆိုရင် ၂၀၁၉ ခုနှစ်၊ ဧပြီလမှသာ ပြီးမြောက်အောင် ဆောင်ရွက်နိုင်ခဲ့ပါတယ်။ နောက်ပြီး ကျွန်တော်တို့တိုင်းမှာ ပုဂ္ဂလိက အရည်အသွေးစစ်ဆေးရေးကုမ္ပဏီများ ငှားရမ်းတာဝန်ပေး ဆောင်ရွက်နိုင်ခြင်းမရှိပါဘူး။ မြို့နယ်အဆင့်၊ ခရိုင်အဆင့် တည်ဆောက်ရေးနှင့် အရည်အသွေးစစ်ဆေးရေး ကော်မတီများနှင့် ဖွဲ့စည်းတာဝန်ယူ ဆောင်ရွက်စေခဲ့ပါတယ်။ နာယကကြီးခင်ဗျား။ တင်ဒါစိစစ်ရွေးချယ်ရာမှာ ကုမ္ပဏီများရဲ့ Profile အပါအဝင် နည်းပညာ ကျွမ်းကျင်မှုဆိုင်ရာအရည်အချင်း စစ်ဆေးအကဲဖြတ်ပြီး ကိုက်ညီမှုရှိမှ အမှတ်ပေးစည်းမျဉ်း၊ စည်းကမ်းနှင့် အညီ ရွေးချယ်ရမှာဖြစ်ပါတယ်။ ဒါပေမယ့် တကယ့်လက်တွေ့မှာတော့ ပညာရေးဝန်ကြီးဌာန တည်ဆောက်ရေး လုပ်ငန်း တင်ဒါအောင်ကုမ္ပဏီတွေဟာ ကိုက်ညီမှုမရှိဘဲ အားနည်းချက်များရှိကြောင်း တွေ့ရှိခဲ့ရပါတယ်။ ကျွန်တော်ရဲ့ မဲဆန္ဒနယ်ဖြစ်တဲ့ မြင်းမူမြို့နယ်မှာ ကျောင်းပေါင်း ၁၃ ကျောင်း ဆောက်လုပ်ခွင့်ရပါတယ်။ ကုမ္ပဏီတွေ ၃ ခုက ဆောက်လုပ်ပါတယ်။ တစ်ကျောင်းမှမပြီးသေးပါဘူး။ ယခုရပ်နားထားပြီး ဆက်လက် ဆောက်လုပ်ခြင်းမရှိပါဘူး။ ဘာလို့မပြီးတာလဲဆိုတော့ တင်ဒါအောင်မြင်တဲ့ ကုမ္ပဏီကတစ်ဆင့် ပြန်လည် အပ်နှံခိုင်းစေတာလို့လည်း သိရပါတယ်။ နောက်ပြီး အလုပ်သမားတွေရဲ့ လုပ်အားခမရှင်းနိုင်တာလို့လည်း သိရပါတယ်။ အဲဒီလို အခြေခံလိုအပ်ချက်တွေမပြည့်စုံတဲ့ ကုမ္ပဏီတွေဖြစ်နေတာကြောင့် ဒီနေ့ အဆောက်အဦ တော်တော်များများဟာ မပြီးမပြတ် တိုးလိုးတန်းလန်း ဖြစ်နေတာဖြစ်ပါတယ်။ လေးစားရပါသော နာယကကြီးခင်ဗျား။ ပြည်သူ့ငွေစာရင်းပူးပေါင်းကော်မတီရဲ့ အစီရင်ခံစာမှာ လုံခြုံဘေးကင်းပြီး ကလေးပျော်စာသင်ကျောင်းဆောက်လုပ်ရေး လမ်းညွှန်ချက်အတိုင်း လိုက်နာဆောင်ရွက်ရန် လိုအပ်ကြောင်း အကြံပြုထားပါတယ်။ စံပြစာသင်ကျောင်းဆောက်လုပ်ရေး လမ်းညွှန်စာအုပ်မှာ မည်သူတွေ ဖတ်သင့်သနည်းဆိုတဲ့အချက်နဲ့ ဒီစာအုပ်ကို ဖတ်သင့်သူတွေ ညွှန်းဆိုထားပါတယ်။ ပညာရေးဝန်ကြီးဌာန၊ ပညာရေးဦးစီဌာနနှင့် ဆောက်လုပ်ရေးဝန်ကြီးဌာနမှာ အင်ဂျင်နီယာတွေ၊ စီမံကိန်းရေးဆွဲသူ၊ စီမံကိန်း ခန့်ခွဲသူ ပုဂ္ဂလိကလုပ်ငန်းရှင်တွေ၊ မူဝါဒချမှတ်ဆောင်ရွက်သူတွေ၊ ကျောင်းဆောက်လုပ်ရေးမှာပါတဲ့ ကန်ထရိုက်တာတွေ၊ ကြီးကြပ်သူတွေ၊ ကျောင်းအုပ်ကြီးနှင့် ရပ်ရွာလူထုများ ဖတ်သင့်တယ်လို့ ညွှန်းဆို ထားပါတယ်။ လက်ရှိအခြေအနေက ဒီစာအုပ်ထုတ်ဝေထားတယ် ဆိုတာကိုတောင် သက်ဆိုင်သူတွေ သိရောသိကြရဲ့လားလို့ မေးခွန်းထုတ်ရမလိုဖြစ်နေပါတယ်။ အဆိုပါစာအုပ် အခန်း(၂)မှာ အဆောက်အဦ မဆောက်ခင် ကြိုတင်ရေးဆွဲခြင်းမှာ အဆောက်အဦဆောက်လုပ်ဖို့ မြေနေရာရွေးချယ်တာကအစ အဆင့် ၆ ဆင့်ပါဝင်သလို ဒီဇိုင်းပုံစံ၊ အဝင်အထွက်လမ်း၊ အသုံးပြုပစ္စည်းများအပါအဝင် အခန်း(၄)မှာ တင်ဒါခေါ်ယူခြင်း၊ တည်ဆောက်ခြင်းနှင့် ကြီးကြပ်ခြင်းတို့ဆိုပြီး အသေးစိတ်ဖော်ပြထားပါတယ်။ ဒါကြောင့် မူဝါဒတွေ၊ လမ်းညွှန်ချက်တွေကို စက္ကူပေါ်က စာလုံးတွေအဖြစ်မထားဘဲ လက်တွေ့လိုက်နာကျင့်သုံးကြပါလို့ အကြံပြု တိုက်တွန်းအပ်ပါတယ်။ လေးစားအပ်ပါသော နာယကကြီးခင်ဗျား။ ၂၀၁၈-၂၀၁၉ ခုနှစ် ဘဏ္ဍာရေးနှစ် ခွင့်ပြုချက်ပါ တည်ဆောက်ရေးလုပ်ငန်းများ ဆောင်ရွက်မှုအခြေအနေများကိုပြန်ကြည့်ရင် လုပ်ငန်းပေါင်း ၂၈၈၁ ခုဟာ လုံးဝစတင်ဆောင်ရွက်နိုင်ခြင်း မရှိကြောင်းတွေ့ရှိရပါတယ်။ အဲဒီထဲမှာ အများဆုံးပါဝင်တဲ့ တိုင်းတွေကတော့ စစ်ကိုင်းတိုင်းက ၄၈၉၊ မကွေးတိုင်းက ၄၅၆၊ မန္တလေးတိုင်းက ၄၇၉၊ ရန်ကုန်တိုင်းက ၃၀၈၊ ဧရာဝတီ တိုင်းက ၅၁၈ တို့ဖြစ်ပါတယ်။ ဘာဖြစ်လို့ ဒီလိုဖြစ်တာလဲ၊ ဘယ်သူတွေမှာ တာဝန်ရှိတာလဲ မလုပ်နိုင်လို့၊ မပြီးလို့ဆိုပြီး ဒီလိုပြန်အပ်ရုံနဲ့ပြီးရောလား။ ဒီလိုဆိုရင် ဘယ်လိုအရေးယူ ဆောင်ရွက်မှုတွေလုပ်မှာလဲ။ တာဝန်ရှိသူတွေဟာ တာဝန်ခံရမယ်၊ တာဝန်ယူရမယ် အဲဒီလိုမဆောင်ရွက်နိုင်တဲ့အတွက် နိုင်ငံတော်ရဲ့ ပညာရေးကဏ္ဍမှာ ဘယ်လောက်အထိ အခက်အခဲဖြစ်စေမယ်ဆိုတာ ပြန်လည်စဉ်စားသုံးသပ်သင့်ကြောင်း အကြံပြုလိုပါတယ်။ နောက်တစ်ခုက ဘတ်ဂျက်စိစစ်ရေးမှာ PAE တွက်ချက်မှုနှုန်းထားတွေကို ဖြစ်တောက်မှုလွန်ကဲလို့ လုပ်နိုင်မှုမရှိတာလား ဆိုတာကိုလည်း ထည့်သွင်းစဉ်းစားရပါမယ်။ လေးစားရပါသော နာယကကြီးခင်ဗျား။ နိဂုံးချုပ်အနေနဲ့တင်ပြလိုတာကတော့ ယခု ၂၀၁၈-၂၀၁၉ တည်ဆောက်ရေးလုပ်ငန်းများ ဆောက်ရွက်နိုင်ခြင်းမရှိတဲ့အပေါ်မှာ သင်ခန်းစာယူပြီး နောင်ဒီလို မဖြစ်အောင် ဘယ်လိုဆောင်ရွက်မလဲ။ ဖြစ်ခဲ့ရင်ကော ဘယ်လိုအရေးယူဆောင်ရွက်မလဲဆိုတာကို ယခုကတည်းက စဉ်းစားဆုံးဖြတ် ဆောင်ရွက်သင့်ပါကြောင်း အကြံပြုတိုက်တွန်းရင်းနဲ့ နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်ခင်ဗျာ။</speech>
<speech type="speaker">ဦးကျော်ရွှေ ရမ်းဗြဲမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1527">ဦးကျော်ရွှေ(ရမ်းဗြဲမဲဆန္ဒနယ်၊ ရခိုင်ပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ အားလုံးကိုမင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ ရခိုင်ပြည်နယ် ရမ်းဗြဲမဲဆန္ဒနယ်က ပြည်သူ့လွှတ်တော် ကိုယ်စားလှယ် ဦးကျော်ရွှေဖြစ်ပါတယ်။ ကျွန်တော့် အနေနဲ့ ပညာရေးဝန်ကြီးဌာန၊ အခြေခံပညာဦးစီးဌာန၏ ၂၀၁၈-၂၀၁၉ ခု၊ ဘဏ္ဍာရေးနှစ် ခွင့်ပြုရန်ပုံငွေ မှာပါဝင်တဲ့ တည်ဆောက်ရေးလုပ်ငန်းများ အကောင်အထည်ဖော် ဆောင်ရွက်နိုင်မှုအခြေအနေနဲ့စပ်လျဉ်း၍ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာ အမှတ်စဉ်(၁၅/၂၀၁၉)ကို ပါဝင်ဆွေးနွေးသွားမှာ ဖြစ်ပါတယ်။ အခြေခံပညာဦးစီးဌာနအတွက် ၂၀၁၈-၂၀၁၉ ခု၊ ဘဏ္ဍာရေးနှစ်အတွက် မူလခွင့်ပြုငွေနဲ့ ဖြည့်စွက်ခွင့်ပြုငွေမှ အဆောက်အဦအရေအတွက် ၅၁၁၆ ခုနဲ့ အထွေထွေပိုလျှံရန်ပုံငွေမှ လွှဲပြောင်း ရယူတဲ့ အဆောက်အဦအရေအတွက် ၂၂ ခု၊ စုစုပေါင်းအဆောက်အဦအရေအတွက် ၅၁၃၈ ခုရှိတဲ့အနက် အစီရင် ခံစာတင်သွင်းတဲု့ပ်ငန်း ၂၈၈၁ ခုဟာ လုံးဝစတင်ဆောင်ရွက်နိုင်မှုမရှိကြောင်း တင်ပြ ထားတာကို တွေ့ရှိရတဲ့အတွက် များစွာစိတ်မကောင်း ဖြစ်ရပါတယ်။ ပညာရေးကောင်းမွန်ဖို့လိုအပ်တဲ့ အကြောင်းအရာ၊ အချက်အလက်များစွာရှိတဲ့အနက် အရည်အချင်း ပြည့်ဝတဲ့ ဆရာ၊ ဆရာမများ ပြည့်စုံရန်လိုအပ်သလို သင်ယူမှုပတ်ဝန်းကျင်ကောင်းများ ဖြစ်စေရေးအတွက် ဘေးကင်းလုံခြုံကောင်းမွန်တဲ့ ကျောင်းအဆောက်အဦများ ရရှိရေးဟာလည်း လိုအပ်တဲ့ကိစ္စတစ်ရပ် ဖြစ်ကြောင်း တင်ပြလိုပါတယ်။ ကျွန်တော်တို့ရဲ့ အခြေခံပညာရေးကဏ္ဍဟာ အလွန်များပြားကျယ်ပြန့်ပြီး လိုအပ်ချက်များကို ဖြည့်ဆည်း၍မကုန်နိုင်လောက်အောင် လိုအပ်ချက်များပြားနေတဲ့ ကဏ္ဍတစ်ရပ် ဖြစ်ကြောင်း လွှတ်တော်ကိုယ်စားလှယ်များအားလုံး သိရှိနားလည်ကြပြီး ဖြစ်ပါတယ်။ ဒီအတွက်လည်းပဲ လွှတ်တော်ကိုယ်စားလှယ်တွေဟာ မိမိတို့ရဲ့ မဲဆန္ဒနယ်မြေရှိ လိုအပ်နေတဲ့ ကျောင်းအဆောက်အဦများကို ဖြည့်ဆည်းပေးနိုင်ဖို့အတွက် မေးခွန်းမေး တင်ပြနေကြတာတွေကို လွှတ်တော်ထဲမှာ အမြဲတမ်း မြင်နေ ကြားနေကြရပါတယ်။ ယခုလို မဲဆန္ဒနယ်မြေတိုင်းလိုလိုက မျှော်လင့်တောင့်တနေကြတဲ့ ကျောင်းအဆောက် အဦများ ဆောက်လုပ်ရန် နိုင်ငံတော်က ခွင့်ပြုရန်ပုံငွေချပေးတဲ့ ကျောင်းအဆောက်ဦများကို အချိန်မီ စတင်မဆောင်ရွက်နိုင်တဲ့ အကြောင်းအချက်များကို သေချာစွာ လေ့လာသုံးသပ်ပြီး ဖြစ်နိုင်တဲ့နည်းလမ်း များကို အသုံးပြုဆောင်ရွက်ကြစေလိုပါတယ်။ ဖြေလျှော့သင့်တာတွေကို ဖြေလျှော့ပေးရမှာ ဖြစ်ပါတယ်။ ပြုပြင်ပြောင်းလဲသင့်တာကို ပြုပြင် ပြောင်းလဲပေးသင့်ကြောင်း အကြံပြုဆွေးနွေးလိုပါတယ်။ သို့မှသာ ပညာရေးကဏ္ဍကို ထိရောက်စွာ ပြုပြင် ပြောင်းလဲပေးနိုင်မှာ ဖြစ်ပါတယ်။ တည်ဆောက်ရေးလုပ်ငန်းများကို လုပ်ကိုင်ဆောင်ရွက်ရန် တင်ဒါခေါ်ယူရေး လုပ်ငန်းများကို ဘဏ္ဍာရေးနှစ်၏ ပထမ ၃ လပတ်ကာလဖြစ်တဲ့ အောက်တိုဘာလမှ ဒီဇင်ဘာလအတွင်း အပြီးဆောင်ရွက်ပေးရန် အဆိုတင်သွင်း ဆွေးနွေးဆုံးဖြတ်ခဲ့ပြီးလည်း ဖြစ်ပါတယ်။ ဒီလုပ်ငန်းတွေကို ပီပီပြင်ပြင် အကောင်အထည်ဖော်ဆောင်ရွက်နိုင်ဖို့အတွက် အနီးကပ်ကြီးကြပ် တာဝန်ယူရမယ့် သက်ဆိုင်ရာ ပြည်နယ်၊ တိုင်းဒေသကြီး တာဝန်ရှိသူများက အလေးအနက်ထား၍ ီးစီးနိုင်အောင် စီမံခန့်ခွဲ ဆောင်ရွက်ပေးကြရန်လိုအပ်ကြောင်း အသိပေးတင်ပြလိုပါတယ်။ ကုန်လွန်ခဲ့သောကာလများက ဆောက်လုပ် ခဲ့တဲ့ လုပ်ငန်းတွေဟာ တာဝန်ခံမှု၊ တာဝန်ယူမှုမရှိဘဲ ဆောက်လုပ်ခဲ့ကြတာတွေများပါတယ်။ တာဝန်ရှိသူနဲ့ အလျဉ်းသင့်သူများက လုပ်ပိုင်ခွင့်ရရှိပြီး ဆောက်လုပ်ခဲ့ကြတာတွေ ရှိခဲ့ပါတယ်။ အဆောက် အဦအရည်အသွေး၊ စံချိန်စံညွှန်းမမီဘဲ မိမိတို့အမြတ်ရရှိရေးအတွက်သာ ရည်ရွယ်ပြီး ဆောက်ချင်သလို ဆောက်လုပ်ခဲ့ကြတဲ့အတွက် ဝေဖန်မှုတွေ ဒေသတော်တော်များများမှာ ကြုံတွေ့ခဲ့ရပါတယ်။ တင်ပြမှုကိုဂရုမစိုက်ဘဲ လုပ်ချင်သလိုလုပ်ခဲ့ကြတဲ့အတွက် ဆောက်လုပ်ပြီးစီးခဲ့တဲ့ ကျောင်းအဆောက် အဦအချို့ဟာ ယခုကွဲအက်ပြိုပျက် ပျက်စီးနေကြတာတွေကို ဒေသအနှံ့အပြားမှာ မြင်နေကြားနေ ကြရပါတယ်။ ယခုအခါ နိုင်ငံတော်သမ္မတရုံးက အစိုးရဌာန၊ အဖွဲ့အစည်းများ၏ တည်ဆောက်ခြင်း၊ ပစ္စည်းဝယ်ယူခြင်းနှင့် ဆောင်ရွက်ရာတွင် လိုက်နာရမည့် တင်ဒါလုပ်ထုံးလုပ်နည်း၊ ညွှန်ကြားချက်နှင့် ဆောက်လုပ်ရေးဝန်ကြီးဌာန၏ ကန်ထရိုက်စနစ်ဖြင့် လုပ်ငန်းများကိုဆောင်ရွက်ရာတွင် လိုက်နာကျင့်သုံး ရမည့် လုပ်ငန်းလမ်းညွှန်ချက်များ ထုတ်ပြန်လာသည်ကတစ်ကြောင်း၊ ဆောက်လုပ်ရေးလုပ်ငန်းများကို ကြီးကြပ်စစ်ဆေးရန် QC အဖွဲ့များ တရားဝင်ဖွဲ့စည်း တာဝန်ပေးအပ်လာသည်ကတစ်ကြောင်း တို့ကြောင့် ယခင်က ဝေသန္တရာအလှူ တော်မှာလို လိုချင်သလိုယူခဲ့ကြသူတွေဟာ ယခုအခါ အကန့်အသတ် အနှောင် အဖွဲ့ရှိလာတဲ့ ကျောင်းဆောက်လုပ်ရေးလုပ်ငန်းများကို ဝေးဝေးကရှောင်လာကြတဲ့အတွက် ကျွန်တော်တို့ ရခိုင်ပြည်နယ်မှာဆိုရင် ကျောင်းဆောက်လုပ်ရေးလုပ်ငန်းများကို တင်ဒါတင်သွင်းမယ့်သူ ရှားပါးလာတဲ့ အတွက် အကြိမ်ကြိမ်ခေါ်ယူပြီး ညှိနှိုင်းပေးခဲ့ကြရပါတယ်။ QC အဖွဲ့များကိုလည်း မိမိတို့ တာဝန်ယူစစ်ဆေးခဲ့တဲ့ လုပ်ငန်းများကို တာဝန်ယူကြောင်းနဲ့ င်မီ ပျက်စီးသွားပါက QC အဖွဲ့များက တာဝန်ခံရမည်ဖြစ်ကြောင်း ထည့်သွင်းချုပ်ဆိုထားသင့်ကြောင်း အကြံပြုဆွေးနွေးလိုပါတယ်။ ကန်ထရိုက်လုပ်ငန်း ဆောင်ရွက်သူအချို့ရဲ့ ပြောပြချက်အရ ကျေးလက် လမ်းတံတားလိုလုပ်ငန်းမျိုး၊ ဆည်တည်ဆောက်ရေးလို ခွင်ကောင်းပြီး အတိအကျစစ်ဆေးလို့မရနိုင်တဲ့ လုပ်ငန်းမျိုးကို အဆင်ပြေ အလျဉ်းသင့်တဲ့သူကရရှိပြီး အများမရနိုင်ဘဲ ဆောက်လုပ်ပေးရမယ့် ကျောင်း အဆောက်ဦ၊ ဆေးရုံ၊ ဆေးခန်းလိုဟာမျိုးကို ဘယ်သူမှ ကန်ထရိုက်ယူမယ့်လူမရှိလို့ ယခုလို ဖြစ်ရတာ ပါလို့ ပြောဆိုကြတာတွေကို ကြားခဲ့ကြရပါတယ်။ အကြံပေးလိုတာကတော့ လူကြိုက်များတဲ့ လုပ်ငန်း တွေကို ကန်ထရိုက်ရတဲ့သူကို လူကြိုက်မများတဲ့ ကျောင်းဆောက်လုပ်ရေးလို လုပ်ငန်းများကိုပါ ပူးတွဲ တာဝန်ယူနိုင်မှ လုပ်ငန်းတင်ဒါပေးတဲ့စနစ်မျိုးကို စီစဉ်ဆောင်ရွက်ပေးသင့်ပါတယ်။ ပြည်သူ့ကောင်စီခေတ်အခါက သမဝါယမဆိုင်မှာ လူကြိုက်များ အရောင်းသွက်တဲ့ပစ္စည်းနဲ့ လူ ကြိုက်နည်း အရောင်းထိုင်းတဲ့ ကုန်ပစ္စည်းတွေကို တွဲပြီးရောင်းချပေးသလိုမျိုး လူကြိုက်များတဲ့ လုပ်ငန်း များနဲ့ လူကြိုက်နည်းတဲ့ ကျောင်းဆောက်လုပ်ရေးလုပ်ငန်းမျိုးကို ပူးတွဲတာဝန်ပေးတဲ့လုပ်ငန်းမျိုးကို သက်ဆိုင်ရာဒေသရှိ တာဝန်ရှိသူများက စီစဉ်ဆောင်ရွက်ပေးကြဖို့လည်း အကြံပြုတိုက်တွန်းလိုပါတယ်။ သို့မှသာအခြေခံပညာရေးအတွက် ချမှတ်ပေးထားသောလုပ်ငန်းများကို အကောင်အထည်ဖော် ဆောင်ရွက် ပေးနိုင်မှာဖြစ်ကြောင်း ဆွေးနွေးတင်ပြလိုပါတယ်။ ဇလွန်မဲဆန္ဒနယ်က ဦးအောင်မင်း နှိုင်းယှဉ်တင်ပြခဲ့ သလို အရပ်ဖက်အဖွဲ့အစည်းများက မိမိတို့ဒေသကောင်းကျိုးအတွက် စေတနာအပြည့်နဲ့ တာဝန်ယူ တည်ဆောက်ခဲ့တဲ့လုပ်ငန်းနဲ့ တင်ဒါအောင်မြင်ပြီး ကန်ထရိုက်ယူတည်ဆောက်ခဲ့တဲ့ လုပ်ငန်းရဲ့ အရည်အသွေး ကွာခြားမှုများကိုလည်း မြင်တွေ့ခဲ့ကြရပြီး ဖြစ်ပါတယ်။ ဒါတွေကို နမူနာယူ လက်ခံကြရမှာ ဖြစ်ပါတယ်။ မိမိတို့ဒေသ၊ မိမိတို့အတွက် ရေရှည်အကျိုးကိုမျှော်ကိုးပြီး မိမိတို့ကျောင်းကို မိမိတို့တာဝန်ယူ တည်ဆောက် နိုင်ကြောင်း အထောက်အထားခိုင်ခိုင်လုံလုံနဲ့ တင်ပြတောင်းဆိုလာရင်လည်း လုပ်ငန်းတာဝန်ပေး ဆောင်ရွက် စေခြင်းဖြင့် ၂၀၁၉-၂၀၂၀ ခု၊ ဘဏ္ဍာရေးနှစ်တွင် ယခင်နှစ်များကကဲ့သို့ အလားတူပြဿနာမျိုးမရှိအောင် စီစဉ် ဆောင်ရွက်ပေးသင့်ပါကြောင်း အကြံပြုဆွေးနွေးရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျာ။ အစည်းအဝေးကို ၃၀ မိနစ်ခန့် ခေတ္တ ရပ်နားပါမယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။</speech>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနဲ့ ဧည့်သည်တော်များခင်ဗျာ။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အစီအစဉ်(၆)ကို ဆက်လက် ဆောင်ရွက် သွားမှာဖြစ်ပါတယ်။</speech>
<speech type="speaker">ဒေါ်မာမာခိုင် သထုံမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1514">ဒေါ်မာမာခိုင်(သထုံမဲဆန္ဒနယ်၊ မွန်ပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနဲ့တကွ အားလုံးမင်္ဂလာအပေါင်းနဲ့ ပြည့်စုံကြပါစေရှင်။ ပညာရေးဝန်ကြီးဌာန၊ အခြေခံပညာဦးစီးဌာန ၂၀၁၈-၂၀၁၉ ခုနှစ်၊ ဘဏ္ဍာရေးနှစ် ခွင့်ပြုရန်ပုံငွေမှာပါဝင်တဲ့ တည်ဆောက်ရေး လုပ်ငန်းများ အကောင်အထည်ဖော်ဆောင်ရွက်နိုင်မှု အခြေအနေအပေါ်မှာ ပြည်သူ့ငွေစာရင်းပူးပေါင်း ကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာအမှတ်စဉ်(၁၅/၂၀၁၉)ကို သထုံ မဲဆန္ဒနယ်က ပြည်ထောင်စုလွှတ်တော်ကိုယ်စားလှယ် ကျွန်မဒေါ်မာမာခိုင်က ထောက်ခံအကြံပြု ဆွေးနွေး သွားမှာဖြစ်ပါတယ်။ နာယကကြီးရှင့်။ အရှေ့ကဆွေးနွေးခဲ့တဲ့ လွှတ်တော်ကိုယ်စားလှယ်အသီးသီးက ပြည့်စုံစွာ ဆွေးနွေး ခဲ့ပြီးဖြစ်ပါတယ်။ ဒီဆွေးနွေးချက်တွေအားလုံးဟာဆိုရင် ပြည်သူ့ကိုယ်စားပြု ရောက်လာကြတဲ့ ကျွန်မတို့ လွှတ်တော်ကိုယ်စားလှယ်အားလုံးရဲ့ မြင်တွေ့သိရှိတာတွေကို ပြည်သူ့ကိုယ်စားထောက်ပြ ဆွေးနွေးခဲ့တာ ဖြစ်လို့ ကျွန်မဆွေးနွေးချင်တာနဲ့လည်း ထပ်တူဖြစ်နေပါတယ်။ အဓိကကတော့ ပြည်သူ့ငွေစာရင်းပူးပေါင်း ကော်မတီက ထောက်ပြဆွေးနွေးခဲ့တဲ့ အစီရင်ခံစာပါ အကြောင်းအရာတွေကို သက်ဆိုင်ရာဌာနအနေနဲ့ တလေးတစား လိုက်နာပြီးတော့ လိုအပ်ချက်တွေကို ပြုပြင်ဆောင်ရွက်ဖို့အတွက် အလေးအနက် တိုက်တွန်း လိုပါတယ်။ လှေနံဓားထစ်တည်ဆောက်မှု၊ ဒီဇိုင်း၊ ပုံစံမျိုးတွေကို မကျင့်သုံးဘဲနဲ့ အဆောက်အဦ ဆောက်လုပ်မယ့် ဒေသနဲ့ ရာသီဥတု၊ မြေပြင်အခြေအနေတွေ စတာတွေနဲ့ကိုက်ညီတာကို လေ့လာ ဆောင်ရွက်ပြီးတော့ Structure တွေကို ပြင်ဆင်ဖို့လိုသလို ရန်ပုံငွေကို တင်ပြတောင်းခံတဲ့အခါမှာလည်း စနစ်တကျလေ့လာပြီးတော့မှ တင်ပြတောင်းခံတာမျိုး ပြုလုပ်ခြင်းအားဖြင့် ကိုယ်စားလှယ်အသီးသီး စောစောကဆွေးနွေးခဲ့ကြတဲ့ အခက်အခဲပြဿနာတွေကို ကျော်လွှားနိုင်မှာဖြစ်ပါတယ်။ ဒေသနဲ့မကိုက်ညီတဲ့ အဆောက်အဦတွေကို တည်ဆောက်တယ်။ အဲဒီအတွက် ပုံစံတွေကိုချပေးလိုက်တယ်။ သက်ဆိုင်ရာ ကုမ္ပဏီတွေကလည်း သူတို့တင်ဒါဆွဲမယ့် ကုမ္ပဏီတွေက ဒီလုပ်တဲ့လုပ်ငန်းအပေါ်မှာ အကျိုးအမြတ်မရှိဘူး။ လုပ်ရကိုင်ရမှာလည်း အခက်အခဲတွေ ဖြစ်နေတယ်ဆိုရင်တော့ အဲဒီဒေသမှာ တင်ဒါဆွဲမယ့် ကုမ္ပဏီ မရှိဘူးဖြစ်မှာပါ။ ပြီးတော့ ကျွန်မတို့ မွန်ပြည်နယ်မှာဆိုလို့ရှိရင်လည်း မိုးအလွန်များတဲ့ ပြည်နယ်ဖြစ်ပါတယ်။ အဲဒီတော့ ဧပြီ၊ မေ၊ ဧပြီလောက်ဆိုလို့ရှိရင် မိုးစပြီးရွာပါပြီ။ တင်ဒါအောင်တဲ့အခါမှာ မတ်၊ ဧပြီလောက်မှ လုပ်ငန်းစနိုင်မယ်ဆိုလို့ရှိရင်တော့ Budget Year အတွင်း ဘယ်လိုမှပြီးအောင် မလုပ်နိုင်တဲ့အတွက် ပြီးခဲ့ ရင်လည်း စံချိန်မီဖို့ခဲယဉ်းပါတယ်။ ကုမ္ပဏီကိုရွေးတဲ့အခါမှာလည်း မိမိတို့လက်သင့်ရာ၊ နည်းစပ်ရာ၊ ကြုံရာ စတာတွေကိုမရွေးဘဲနဲ့ တကယ် Profile ကောင်းတဲ့ ကုမ္ပဏီတွေကို သေသေချာချာ စိစစ်ရွေးချယ်ပြီး အမှန်တကယ်လုပ်နိုင်မယ့် ကုမ္ပဏီတွေကို ဒီတင်ဒါတွေပေးဖို့ လိုအပ်ပါတယ်။ ပြီးတော့ ကျွန်မတို့ ဒီစောစောက ဦးစိန်မြအေးလည်း ဆွေးနွေးသွားပါတယ်။ ကျွန်မတို့ လွှတ်တော်သက်တမ်း ၄ နှစ်ရှိပါပြီ။ ကျွန်မတို့ ဒီသက်ဆိုင်ရာ ကျောင်းအဆောက်အဦကို သွားပြီးကြည့်တဲ့အခါမှာ တစ်ခါမှ သက်ဆိုင်ရာ အင်ဂျင်နီယာတွေနဲ့ တွေ့ဆုံခဲ့ဖူးခြင်းမရှိဘဲနဲ့ ပန်းရံဆရာတွေနဲ့ပဲ တွေ့ခဲ့ရပါတယ်။ လုပ်သားလေး ၃၊ ၄ ယောက်နဲ့ ပန်းရံဆရာနဲ့ပဲရှိနေတော့ တာဝန်ယူ၊ တာဝန်ခံမှုကို ဘယ်သူကလုပ်မှာလဲ။ ဒီတာဝန်ယူ၊ တာဝန်ခံမှုမရှိတဲ့ ကုမ္ပဏီတွေကိုကော ဘယ်လိုဆက်လက် ဆောင်ရွက်မလဲဆိုတာတွေလည်း ငွေစာရင်း ပူးပေါင်းကော်မတီက မေးထားတဲ့မေးခွန်းတွေက မေးသင့်တဲ့မေးခွန်းတွေပဲ ဖြစ်ပါတယ်။ တစ်ခါ မြေအနေ အထားတွေက ရွှံ့မြေတွေ၊ လယ်မြေတွေ ဖြစ်နေမယ်ဆိုလို့ရှိရင် ဒီသူတို့ရဲ့ Pinth level တွေအတွက် မြေတွေအများကြီးဖို့ရတာတို့၊ ဘာတို့၊ ညာတို့ ရှိလာပါတယ်။ အဲဒီအတွက်ကို ကြိုတင်ပြီးတော့ မစီစဉ် ထားတဲ့အခါမှာကျတော့ ကုမ္ပဏီတွေက မသိဘဲနဲ့တင်ဒါဆွဲတယ်။ ဒီမှာလုပ်တဲ့အခါမှာ မြေတွေဖို့ရတဲ့ အတွက် ကုန်ကျစရိတ်တွေများတော့ အပေါ်ထည်တွေကိုလုပ်တဲ့အခါမှာ ကောင်းမွန်သပ်ရပ်တဲ့ နေရာ၊ အနေအထား၊ ဒီဇိုင်းတွေနဲ့ ပေးထားတဲ့အတိုင်း မလုပ်နိုင်တော့ဘဲနဲ့ ကြုံသလိုလုပ်ပါတယ်။ ကျွန်မတို့ မြို့နယ်မှာဆိုလို့ရှိရင် ဒီကျောင်းရဲ့ မျက်နှာကြက်တန်းတွေနဲ့ မျက်နှာကြက်နဲ့ကို ဘယ်လိုတွေ လုပ်ထားလဲ ဆိုတော့ သွပ်နန်းကြိုးလေးတွေနဲ့ ရွှေဆွဲပြားလေးတွေ သီထားသလိုလုပ်တဲ့အခါကျတော့ ဘယ်လိုလုပ်ပြီး confinemfon? omnemocrosofo menofon ကျရောက်နိုင်မယ်။ ဒီကုမ္ပဏီကလည်း ဘယ်လိုတာဝန်ခံနိုင်မလဲဆိုတာကို သက်ဆိုင်ရာဌာနတွေနဲ့ အများကြီး စိစစ်ဖို့လိုပါတယ်။ ဒါတွေဟာဆိုရင် ကြိုတင်လေ့လာမှုအားနည်းလို့ပဲ ဖြစ်ပါတယ်။ နောက်ပင်လယ်နဲ့နီးတဲ့ ရွာတွေမှာ ကျောင်းအဆောက်အဦတွေကို Steel Structure တွေပေးတယ်။ sås Steel Structure 60760.0d3azos sò33əcədvod3a36039. Corridor ophon Steel ox@cozm တစ်နှစ်မပြည့်သေးဘူး။ အောက်ခြေတွေပြတ်ကုန်တယ်။ ပြတ်ကုန်တော့ ဒီ Corridor ပြိုကျမှုတွေ ကလည်း မကြာခဏတွေ ဖြစ်နေတာမို့လို့ ဆောက်လို့သာ အဆောက်အဦပြီးသွားတယ်။ ငွေကုန်သံပြာ ဖြစ်ခဲ့ရသလို လုံခြုံဘေးကင်းကလေးပျော်ရွှင်ရေးပညာရေးဆိုတဲ့ လမ်းညွှန်ချက်နဲ့ရော သွေဖည်ရာရောက် မနေဘူးလားလို့ စဉ်းစားစရာဖြစ်လာပါတယ်။ နာယကကြီးရှင့်။ ပြည်သူ့ငွေစာရင်းပူးပေါင်းကော်မတီအနေနဲ့ အစီရင်ခံတင်ပြခဲ့တာတွေဟာ နိုင်ငံနဲ့ ပြည်သူ့အကျိုးကို ရှေးရှုပြီးတော့ အခြေခံကျကျလေ့လာသုံးသပ် တင်သွင်းခဲ့တာဖြစ်လို့ ပြည်သူ့ငွေစာရင်း ပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာကို လေးလေးနက်နက် ထောက်ခံပါကြောင်းပြောကြားရင်းနဲ့ နိဂုံးချုပ်အပ်ပါတယ်။ ကျေးဇူးတင်ပါတယ်ရှင့်။</speech>
<speech type="speaker">ဦးဦးလှစော မြောက်ဦးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1520">ဦးဦးလှစော(မြောက်ဦးမဲဆန္ဒနယ်၊ ရခိုင်ပြည်နယ်)</mp>နာယကကြီးနဲ့တကွ လွှတ်တော် ကိုယ်စားလှယ်အားလုံးကို လေးစားပါတယ်။ ဒီပြည်သူ့ငွေစာရင်းပူးပေါင်းကော်မတီရဲ့ အစီရင်ခံစာဟာ စာမျက်နှာ ၂၅ မျက်နှာနဲ့ ဇယား ၂ ခုပဲပါပါတယ်။ ဒါပေမယ့် ကျွန်တော်တို့ ဒီမိုကရေစီအကူးအပြောင်း ကာလမှာ တိုင်းပြည်မှာ တကယ်ဖြစ်ပျက်နေတဲ့ အဖြစ်အပျက်အမှန်တွေကို အရှိပကတိတရားတွေကို တစ်စုံတစ်ရာထင်ဟပ်နိုင်တဲ့အတွက် အင်မတန် တန်ဖိုးရှိတဲ့ အစီရင်ခံစာလို့ ယူဆပါတယ်။ အဲဒီတော့ ကျွန်တော်တို့ လွှတ်တော်အနေနဲ့ကတော့ ဒီဟာကျွန်တော်တို့ တာဝန်ကျေတယ်လို့ ကျွန်တော်ခံစားမိ ပါတယ်။ အချက်ပေးခေါင်းလောင်းသံတစ်ခုလည်း ဖြစ်ပါတယ်။ အဲဒီတော့ တိုင်းနဲ့ ပြည်နယ်အဆင့်မှာ ရှိတဲ့ တာဝန်ရှိသူတွေ၊ သက်ဆိုင်ရာဝန်ကြီးဌာနက တာဝန်ရှိသူတွေအနေနဲ့ ဒီအစီရင်ခံစာကို လေးလေး နက်နက် တန်ဖိုးထားဖို့လိုပါတယ်။ လေးလေးနက်နက်တန်ဖိုးထားဖို့လည်း ကျွန်တော် တိုက်တွန်းလိုပါတယ်။ အဲဒီလိုပဲ ကျွန်တော်တို့ ဒီမိုကရေစီအကူးအပြောင်းကာလမှာ ဒီလိုတည်ဆောက်ရေးတွေလုပ်တဲ့အခါမှာ ဒီဟာတွေကို မုန့်ဝေတာလို့ မှတ်နေတဲ့၊ စတုဒီသာလို့မှတ်နေတဲ့ ကုမ္ပဏီတွေ QC တိုင်းတွေကလည်း ငါတို့နဲ့မဆိုင်ဘူးဆိုပြီးတော့ အေးအေးဆေးဆေးထိုင်နေလို့ မရပါဘူး။ ဒီအစီရင်ခံစာကို အလေးအနက်တန်ဖိုးထားပြီး လုပ်ဆောင်ဖို့ လိုတယ်ဆိုတာကို ကျွန်တော် ပထမဦးဆုံးအနေနဲ့ ပြောကြားလိုပါတယ်။ ဒုတိယအချက်ကတော့ ကျွန်တော်တို့ လွှတ်တော်ကိုယ်စားလှယ်တွေက ပြည်သူတွေကို ကိုယ်စားပြု ပြီးတော့ ကိုယ့်ဒေသဖွံ့ဖြိုးရေးအတွက် ကျွန်တော်တို့တင်ပြကြတယ်။ တောင်းဆိုကြတယ်။ အစိုးရအနေနဲ့ ဒါကိုအသိအမှတ်ပြုပြီးတော့ ကျွန်တော်တို့ လုပ်ငန်းတွေ အစီအစဉ်ချပေးတယ်။ ဒါပေမယ့် အောက်ခြေမှာ အကောင်အထည်ဖော်တဲ့အခါမှာ ပြည်နယ်အဆင့်ရယ်၊ ကုမ္ပဏီတွေရယ်၊ QC တွေရဲ့ သုံးပွင့်ဆိုင်ပြဿနာဟာ အင်မတန်သိမ်မွေ့ပါတယ်။ ရှုပ်လည်းရှုပ်ထွေးပါတယ်။ တစ်ခါတစ်ခါ အင်မတန်လည်း စိတ်ပျက်စရာ လည်းကောင်းပါတယ်။ မုန်းတီးဖို့လည်းကောင်းတယ်။ အဲဒီတော့ သူတို့ရဲ့ သုံးပွင့်ဆိုင် Mechanism ကိုတော့ ထိန်းချုပ်ဖို့ ကျွန်တော်တို့လိုပါလိမ့်မယ်။ မလိုဘူးဆိုတဲ့အတွက်ကြောင့် တိုင်းပြည်တည်ဆောက်တဲ့အခါ အများကြီးထိခိုက်ပါတယ်။ အဲဒီတော့ ကျွန်တော်တို့က လွှတ်တော်ကဘယ်လိုပဲ လုပ်လုပ်၊ အစိုးရက ဘယ်လိုပဲပေးပေး ဒီမိုကရေစီရဲ့ အသီးအပွင့်တွေကို ပြည်သူတွေမခံစားရဘူးဆိုရင်တော့ ဒါဟာပြန်လည် သုံးသပ်ရပါတော့မယ်။ အဲဒီတော့ ဒီနေရာမှာ ကျွန်တော်တစ်ခုပြောချင်တာက လွန်ခဲ့တဲ့ ၂ နှစ်က ဒီနိုဝင်ဘာထဲမှာပဲ ကျွန်တော်တို့ ပြည်သူ့လွှတ်တော်ကိုယ်စားလှယ် ဒေါ်ယဉ်မင်းလှိုင်က QC နဲ့ပတ်သက်တဲ့ အဆိုတစ်ခုကို တင်ခဲ့ပါတယ်။ နိုဝင်ဘာလ ၁ ရက်နေ့ပါ။ ၂ နှစ်ရှိပါပြီ။ အဲဒီတော့ လွှတ်တော် ကလည်း အတည်ပြုခဲ့ပါတယ်။ QC ဟာ ကျွန်တော်တို့ နိုင်ငံတည်ဆောက်ရေးအတွက် အင်မတန် အရေးကြီး ပါတယ်။ အဲဒီတော့ ဒါပေမယ့် ကျွန်တော်တို့ သက်ဆိုင်ရာဝန်ကြီးဌာနကနေပြီးတော့ ကျွန်တော်တို့ အဲဒီဟာ QC နဲ့ပတ်သက်ပြီးတော့ Rules and Regulation တွေ၊ စည်းကမ်းစည်းမျဉ်းဥပဒေတွေ ဘယ်လိုလုပ် ကိုင်တွယ်နေသလဲဆိုတာကို ကျွန်တော်တို့လည်း မသိရဘူး။ အဲဒီတော့ ပြည်နယ်တွေမှာ “တစ်ကြောင်း တစ်ဂါထာ တစ်ရွာတစ်ပုံဆန်း”ဆိုသလို လုပ်ချင်သလို လုပ်ချင်သလို လုပ်နေကြပါတယ်။ အဲဒီလုပ်ချင်သလို လုပ်တဲ့အထဲမှာတော့ ဝမ်းနည်းစရာ ကျွန်တော်တို့ ရခိုင်ပြည်နယ်က အဆိုးဆုံးပါပဲ။ အဲဒီတော့ ကျွန်တော်တို့ ရခိုင်ပြည်နယ်မှာ တော်တော်ကို ဆိုးဆိုးဝါးဝါး ငွေရေးကြေးရေးပြဿနာတွေကို အင်မတန်အော့နှလုံးနာစရာ အဝါရောင်ဇာတ်လမ်းတွေနဲ့ မကြားချင်အဆုံးဖြစ်နေရပါတယ်။ အဲဒီတော့ QC နဲ့ပတ်သက်တဲ့ စနစ်တကျ စည်းကမ်းစည်းမျဉ်းဥပဒေတစ်ခု ထွက်လာဖို့ဆိုတာကိုတော့ ဒီကျန်တဲ့စ် အတွင်းမှာတော့ အခိုင် အမာလုပ်ဖို့အတွက်လည်း ဒီအစီရင်ခံစာကိုမူတည်ပြီးတော့ ကျွန်တော်တို့ ဝန်ကြီးဌာနကို တိုက်တွန်းလိုပါတယ်။ နောက်တစ်ချက်ကတော့ ဒီဟာနဲ့မပတ်သက်ပါဘူး။ ကျွန်တော်တင်ပြလိုတာကတော့ ဒီမိုကရေစီ အကူးအပြောင်းကာလမှာ ဖြစ်တတ်တဲ့သဘောသဘာဝပါ။ ကျွန်တော်တို့ ဒီမိုကရေစီတည်ဆောက်တဲ့ ကာလမှာ အင်မတန်လူတိုင်း၊ နိုင်ငံတိုင်းမှာဖြစ်တတ်တဲ့ ရောဂါတစ်ခုရှိပါတယ်။ အဲဒါ Kleptocracy လို့ ခေါ်ပါတယ်။ အင်ဒိုနီးရှားမှာလည်း ဖြစ်ခဲ့တယ်။ ဖိလစ်ပိုင်မှာလည်းဖြစ်တယ်။ တခြားအာရှ Arab Spring, Kleptomania မှာလည်းဖြစ်ခဲ့တယ်။ အနောက်ဥရောပနိုင်ငံတွေမှာဖြစ်ပါတယ်။ အဲဒီ Kleptocracy ဆိုတာ 605? Smucos? 620:023960lussa Kleptomania M osolu Kleptomania sponso မခိုးရရင်မနေနိုင်တဲ့ စိတ်ရောဂါတစ်မျိုးပါ။ အဲဒီတော့ အဲဒီ Kleptomania ဟာ ဒီမိုကရေစီ Transition ကာလမှာ နိုင်ငံတိုင်းမှာ ဖြစ်တတ်ပါတယ်။ အဲဒီတော့ ကျွန်တော်တို့မှာ ဘယ်လိုဖြစ်လဲဆိုတော့ Kleptomania ဆိုတာ စိတ်ရောဂါဖြစ်တဲ့ အတွက် ဟောလီးဝုဒ်ရုပ်ရှင်မင်းသမီးလည်း အခန်းတစ်ခန်းဝင်ရင် သူယူမိတယ်။ ကျွန်တော်တို့ အားကစားသမားတွေလည်း Camp ထဲမှာ နေတဲ့အခါမှာ ကိုယ့်မိတ်ဆွေ သူငယ်ချင်းပစ္စည်းကို ယူပြီး သေတ္တာထဲထည့်ထားလိုက်တယ်။ အဲဒီတော့ ဒါဟာ စိတ်ရောဂါတစ်မျိုးပဲ။ အဲဒီစိတ်ရောဂါဟာ နိုင်ငံရေးနဲ့ ကူးလာတဲ့အခါကျတော့ Political Elite တွေရော၊ သူဌေးတွေရော၊ ကျွန်တော်တို့ ဆင်းရဲတဲ့သူတွေရော တကယ့်ဟိုဟာပေါ့။ ကျွန်တော်တို့အပါအဝင် လွှတ်တော်ထဲမှာ ကြီးခဲ့တဲ့သူရော မခိုးရရင်မနေနိုင်ဘူးဆိုတဲ့ ပြဿနာကြီးပေါ်လာပါတယ်။ အဲဒါဟာ ဒီမိုကရေစီအတွက် အင်မတန်ကြီးမားတဲ့ အန္တရာယ်တစ်ခုဖြစ်ပါတယ်။ sděcos? malecossos. Giovęćčuno sašnKleptocracy gocalcosan Kleptocracy soos gos? ကျွန်တော်တို့ အရပ်စကားပြောရရင် စောရနက္ခတ်ရဲ့ ပတ်လမ်းထဲမှာ ရောက်နေပြီလားပေါ့။ အဲဒါမျိုးကိုတော့ အောက်ခြေမှာ ပထမဆုံးထိန်းသိမ်းဖို့ လိုပါတယ်။ နို့မို့ဆိုလို့ရှိရင်တော့ ဒီ Kleptocracy ကြီးစိုးနေပြီ။ တကယ်လည်း ကြီးစိုးနေပါပြီ။ ကျွန်တော်တို့နိုင်ငံမှာ။ အဲဒီတော့ ဒီ Kleptocracy ကို Institution အနေနဲ့ ခိုင်ခိုင်မာမာ မထိန်းနိုင်ဘူးဆိုရင် ကျွန်တော်တို့နိုင်ငံကို ကျွန်တော်တို့ ပထမသက်တမ်း၊ ဒုတိယသက်တမ်း၊ တတိယ သက်တမ်းပဲရောက်ရောက်၊ ဘယ်အစိုးရပဲတက်တက် ကျွန်တော်တို့နိုင်ငံကတော့ ဒီနွံထဲက ရုန်းထွက်မယ် လို့တော့ မထင်ပါဘူး။ အဲဒီတော့ ဒါကိုလည်း ကြပ်ကြပ်မတ်မတ် ကိုင်တွယ်စေချင်ပါတယ်။ Institution of Ecoqueclosusin နောက်ဆုံးအနေနဲ့ကတော့ ဒီအစီရင်ခံစာဟာ အင်မတန်သမိုင်းတန်ဖိုးရှိတဲ့အတွက်ကြောင့် အထူး သဖြင့် ပြည်နယ်အဆင့် တာဝန်ရှိသူနဲ့ သက်ဆိုင်ရာဝန်ကြီးဌာနက လေးလေးနက်နက်ခံစားပြီး လက်တွေ့ ကျကျ အကောင်အထည်ဖော်ဖို့ဆိုတာကို တိုက်တွန်းချင်ပါတယ်။ အားလုံးကို လေးစားပါတယ်။</speech>
<speech type="speaker">ဦးမြင့်နိုင် ရခိုင်ပြည်နယ် မဲဆန္ဒနယ်အမှတ်(၅) ဆွေးနွေးဖို့ဖြစ်ပါတယ်။</speech>
<speech><mp id="1310">ဦးမြင့်နိုင်(မဲဆန္ဒနယ်အမှတ်-၅၊ ရခိုင်ပြည်နယ်)</mp>လေးစားအပ်ပါတဲ့ ပြည်ထောင်စု လွှတ်တော် နာယကကြီး၊ အမျိုးသားလွှတ်တော် ဥက္ကဋ္ဌ၊ ပြည်ထောင်စုဝန်ကြီးနဲ့ ပြည်ထောင်စုလွှတ်တော် ကိုယ်စားလှယ်များအားလုံးကို သာလီစွပါလို့ ဦးစွာပထမ နှုတ်ခွန်းဆက်သ ဂါရဝပြုအပ်ပါတယ်။ ကျွန်တော် ကတော့ ရခိုင်ပြည်နယ် မဲဆန္ဒနယ်အမှတ်(၅)မှ အမျိုးသားလွှတ်တော် ကိုယ်စားလှယ် ဦးမြင့်နိုင် ဖြစ်ပါတယ်။ ကျွန်တော့အနေနဲ့ ဒီနေ့ ပြည်ထောင်စုလွှတ်တော်မှာ ပညာရေးဝန်ကြီးဌာန၏ ၂၀၁၈-၂၀၁၉ ဘဏ္ဍာနှစ် အတွင်း တည်ဆောက်ရေးလုပ်ငန်းများ အကောင်အထည်ဖော် ဆောင်ရွက်နိုင်မှုအပေါ် ပြည်သူ့ငွေစာရင်း ပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာ အမှတ်စဉ်(၁၅/၂၀၁၉)ကို ထောက်ခံအကြံပြု ဆွေးနွေးသွားမှာဖြစ်ပါတယ်။ လေးစားအပ်ပါတဲ့ ပြည်ထောင်စုလွှတ်တော် နာယကကြီးခင်ဗျာ။ ပညာရေးဝန်ကြီးဌာန၊ အခြေခံ ဦးစီးဌာန၏ ၂၀၁၈-၂၀၁၉ ဘဏ္ဍာရေးနှစ် ခွင့်ပြုရန်ပုံငွေဖြင့် တည်ဆောက်ရေးလုပ်ငန်းများ အကောင် အထည်ဖော် ဆောင်ရွက်နိုင်မှုအခြေအနေနဲ့ပတ်သက်ပြီး ကျွန်တော့အနေဖြင့် ရခိုင်ပြည်နယ်အတွင်း တည်ဆောက်ခဲ့တဲ့ လုပ်ငန်းများနဲ့ပတ်သက်ပြီး ရရှိတဲ့အချက်အလက်များအပေါ် မူတည်ပြီး အကြံပြု ဆွေးနွေးသွားမှာ ဖြစ်ပါတယ်။ ၂၀၁၈-၂၀၁၉ ဘဏ္ဍာရေးနှစ်အတွင်း ကျွန်တော်တို့ ရခိုင်ပြည်နယ်အနေဖြင့် ခွင့်ပြုခဲ့တဲ့ကျောင်းပေါင်း ၂၇၆ ကျောင်းရှိခဲ့ရာ ပြန်လည်အပ်နှံခဲ့တဲ့ကျောင်းပေါင်း ၈ ကျောင်းရှိခဲ့တယ်လို့ ဖော်ပြထားပါတယ်။ တင်ဒါအောင်မြင်ပြီး ဆောင်ရွက်နိုင်တဲ့ကျောင်း ၂၅၂ ကျောင်း ဖြစ်ပါတယ်။ တင်ဒါ ခေါ်ယူမှုကိုလည်း (၂)ကြိမ် ဆောင်ရွက်ခဲ့တယ်လို့ သိရပါတယ်။ လုပ်ငန်းအားလုံးကို ၂၅-၂-၂၀၁၉ ရက်နေ့ တွင် သက်ဆိုင်ရာကုမ္ပဏီများနှင့် အပြီးအပိုင် စာချုပ်ချုပ်အပ်နှံခဲ့ကြောင်းလည်း သိရပါတယ်။ ြင့် ၅ လ ကြာခဲ့ပါတယ်။ ဒီနေရာမှာ ကျွန်တော့အနေဖြင့် ဆွေးနွေးလိုတာက ပြည်သူ့ငွေစာရင်းပူးပေါင်းကော်မတီ၏ သုံးသပ်ချက်အပိုဒ် ၂၀(က)၊ (ခ)၊ (ဂ)၊ (ဃ)တို့တွင် ပါရှိတဲ့အတိုင်း ကုမ္ပဏီများအနေဖြင့် လုပ်ငန်းများကို ်တစ်ပြေးညီ ဆောင်ရွက်နိုင်ခြင်းမရှိခြင်း၊ ဇွန်၊ ဇူလိုင်လများတွင်သာ စတင်နိုင်ခြင်းများ၊ တည်ဆောက်ရေးလုပ်ငန်းများတွင် Side Engineer မရှိဘဲ အလုပ်သမားခေါင်းဆောင်များဖြင့် ရှိနေခြင်းများ၊ ကုမ္ပဏီအနေဖြင့် Engineer ဆိုသည်မှာလည်း Company Profile စာအုပ်မှာသာ လက်မှတ်သာ ပါရှိပြီး အမှန်တကယ်မြေပြင်တွင် တည်ဆောက်ရေးလုပ်ငန်း ဆောင်ရွက်နေတဲ့နေရာမှာ ရှိမနေခြင်းများ၊ ကျွန်တော်တို့ ကိုယ်စားလှယ်များ အခါအားလျော်စွာ တည်ဆောက်ရေးလုပ်ငန်းများ ကြည့်ရှုစစ်ဆေးရာ တွင်လည်း အလေးမထားမှုများ ရှိနေခြင်းများ၊ ကုမ္ပဏီများအနေဖြင့် တင်ဒါယှဉ်ပြိုင်ရာတွင် လုပ်ငန်းရယူ လိုမှုကိုပဲအားပြုပြီး လုပ်ငန်းရရှိပါက အရည်အသွေးပြည့်မီရေး၊ ကောင်းမွန်ရေးတို့ကို အလေးမထားခြင်း များ၊ လုပ်ငန်းရရှိပြန်တော့လည်း မိမိကိုယ်တိုင်မဆောင်ရွက်ဘဲ အမြတ်ရယူပြီး လုပ်စေခြင်းများ၊ ဒါတွေကို ဘယ်သူက ကြပ်မတ်ဆောင်ရွက်မှာလဲ။ ဘယ်သူတွေက စစ်ဆေးမှာလဲ။ အရေးတကြီး လုပ်ဆောင်ပေး ရမယ့် လုပ်ငန်းတွေဖြစ်ကြောင်း အကြံပြုလိုပါတယ်။ ရခိုင်ပြည်နယ်အတွင်း တည်ဆောက်ရေးလုပ်ငန်းများ စံချိန်စံညွှန်းပြည့်မီစေရေးအတွက် ရခိုင် ပြည်နယ်အစိုးရမှ တင်ဒါခေါ်ယူပြီး QC အဖွဲ့ ၆ ဖွဲ့ဖြင့် ဆောင်ရွက်နေကြောင်းလည်း သိရပါတယ်။ QC အဖွဲ့ များကို ခရိုင်အလိုက်ခွဲဝေပြီး စိစစ်ဆောင်ရွက်နေခြင်း ဖြစ်ပါတယ်။ QC စစ်ဆေးချက်အဖြစ် ရခိုင်ပြည်နယ် အတွင်း လုပ်ငန်းတန်ဖိုး၏ ၂.၅ ရာခိုင်နှုန်းကို ဖြတ်တောက်ပြီး ပြည်နယ်အစိုးရမှ ၅ ရာခိုင်နှုန်း၊ QC အဖွဲ့ အတွက် ၁ ရာခိုင်နှုန်း ခွဲဝေတယ်လို့ သိရပါတယ်။ တိုင်းနှင့် ပြည်နယ်များထဲမှာ ရခိုင်ပြည်နယ်ဟာ QC ကြေး အများဆုံးဖြစ်ပါတယ်။ သို့ပေမယ့် QC အဖွဲ့အနေဖြင့် မည်သူ့ကို တာဝန်ခံသလဲဆိုသည်မှာ မေးခွန်းထုတ်ရ မလိုဖြစ်နေပါတယ်။ ကျွန်တော်တို့ မဲဆန္ဒနယ်အတွင်း ရရှိခဲ့တဲ့အချက်အလက်များအရ QC အဖွဲ့များကို ကုမ္ပဏီ များမှ မိမိလုပ်ငန်းများကို စစ်ဆေးနိုင်ရန်အတွက် ကိုယ်တိုင်ကားဖြင့် သွားရောက်ခေါ်ယူရပြီး လာရောက် စစ်ဆေးပါရန်ဟု ခေါ်နေရခြင်း၊ ကုမ္ပဏီများမှလည်း မိမိတို့၏ရာခိုင်နှုန်းအလိုက် ငွေထုတ်ယူရရှိရေးအတွက်သာ QC လက်မှတ်ရေးထိုးလို၍သာ အတင်းခေါ်ယူစစ်ဆေးခြင်းများ ဖြစ်ပါတယ်။ QC အဖွဲ့ ခေါ်ယူပင့်ဆောင် ရခြင်းမှာလည်း ကုမ္ပဏီများမှ အရည်အသွေး၊ စံချိန်စံညွှန်းမမှန်သည့်ပစ္စည်းများကို လုပ်ဆောင်ပြီးမှ အပေါ်ယံအုပ်ပြီးမှ စစ်ဆေးခံခြင်းဖြစ်ပါတယ်။ အရည်အသွေးပြည့်မီစေရေးအတွက် QC အဖွဲ့အနေဖြင့် မည်သို့ စိစစ်သည်ကို စဉ်းစား၍မရပါ။ QC အဖွဲ့တွေအနေဖြင့်လည်း တည်ဆောက်ရေးလုပ်ငန်းများကို တာဝန်ယူမှု၊ တာဝန်ခံမှု အပြည့်အဝဖြင့် စစ်ဆေးပေးရန် လိုအပ်မှာတော့ အမှန်ပင်ဖြစ်ပါတယ်။ ကျွန်တော့မဲဆန္ဒနယ်မြေအတွင်းမှာ ၂၀၁၈-၂၀၁၉ ဘဏ္ဍာနှစ်အတွင်း ပညာရေးဝန်ကြီးဌာနအနေဖြင့် စာသင်ကျောင်းပေါင်း ၄၀ ကို ဆောက်လုပ်ခွင့်ရရှိခဲ့ပါတယ်။ အဲဒီအထဲမှာ ကျောင်းပေါင်း ၁၀ ကျော်ကို ဘဏ္ဍာနှစ်အတွင်းမှာ အပ်နှံနိုင်မှုမရှိခဲ့ပါ။ တချို့ကျောင်းများမှာ ၅၀ ရာခိုင်နှုန်း၊ တချို့ကျောင်းများမှာ ၇၅ ရာခိုင်နှုန်း၊ တချို့ကျောင်းမှာ ၁၀၀ ရာခိုင်နှုန်းပြီးစီးပေမယ့် ငွေထုတ်မရသေးတဲ့ကျောင်း ၁၀ ကျော် ရှိနေ ကြောင်းလည်း သိရပါတယ်။ ကျွန်တော်ကြည့်ရှုခဲ့တဲ့ ကျောင်းတချို့ဆိုလို့ရှိရင် ၁၀၀ ရာခိုင်နှုန်း ပြီးစီးပြီး QC အဖွဲ့မှလည်း စစ်ဆေးခံပြီးကြောင်းလည်း သိရပါတယ်။ ငွေအကျေထုတ်ပေးခြင်းမရှိ ကျောင်းများ စာရင်းတွင်ပင် ရှိနေကြောင်းသိရပါတယ်။ ရခိုင်ပြည်နယ်တစ်ခုလုံးမှာ ၁၀၀ ရာခိုင်နှုန်း မပြီးစီးသေးတဲ့ ကျောင်းပေါင်း များစွာရှိနေကြောင်းကို သိရပါတယ်။ အဲဒီမပြီးစီးသေးတဲ့ကျောင်းကို ကျန်ငွေများကို နိုင်ငံတော်ကို အပ်နှံလိုက်ရတဲ့အတွက် ကျန်ငွေထုတ်ပေးနိုင်ခြင်းမရှိတဲ့ကျောင်း များစွာရှိနေပါတယ်။ ကျွန်တော့အနေဖြင့် အစီရင်ခံစာမှာ ဆွေးနွေးနိုင်ရန်အတွက် ပြည်နယ်ပညာရေးမှူးထံမှာ အချက် အလက် တောင်းခံခဲ့ပါတယ်။ သို့သော်လည်း ပြည်နယ်ပညာရေးမှူးမှ ကျွန်တော်နဲ့ ပူးပေါင်းဆောင်ရွက်မှု မရှိတဲ့အတွက် အချက်အလက်တော့ အတိအကျမရရှိခဲ့ပါ။ လွှတ်တော်ကိုယ်စားလှယ်များနဲ့ ပူးပေါင်း ဆောင်ရွက်မှု အားနည်းတာတွေ့ရပါတယ်။ အဆိုပါပြီးစီးခဲ့တဲ့ကျောင်းများအတွက်လည်း စစ်ဆေးပြီး လက်ခံပြီး ကျောင်းများသို့ငွေထုတ်ပေးနိုင်ရေးအတွက်လည်းကောင်း ကုမ္ပဏီများကို နစ်နာမှုမရှိစေရန် မည်သို့ဆောင်ရွက်ပေးမည်ကို ကြိုတင်ဆောင်ရွက် ထားသင့်ပါတယ်။ နိဂုံးချုပ်အနေဖြင့် ပညာရေးဝန်ကြီးဌာနအနေဖြင့် ဆောက်လုပ်ရေးလုပ်ငန်းများ ဆောင်ရွက်ရာ တွင် အရည်အသွေး၊ စံချိန်စံညွှန်းပြည့်မီရေးအတွက် ပြည်ထောင်စုလွှတ်တော် ပြည်သူ့ငွေစာရင်းပူးပေါင်း ကော်မတီ၏ သုံးသပ်ချက်၊ အကြံပြုချက်များအတိုင်း လိုက်နာဆောင်ရွက်သင့်ပါကြောင်း ထောက်ခံ အကြံပြု ဆွေးနွေးအပ်ပါတယ်။ အားလုံး ကျေးဇူးတင်ပါတယ်။</speech>
<speech type="speaker">ဦးစိန်မြင့် မြင်းခြံမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="2244">ဦးစိန်မြင့် (မြင်းခြံမဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ အားလုံးမင်္ဂလာပါ။ ကျွန်တော်ကတော့ မြင်းခြံမဲဆန္ဒနယ်က ပြည်သူ့ လွှတ်တော်ကိုယ်စားလှယ် ဦးစိန်မြင့် ဖြစ်ပါတယ်။ ကျွန်တော်က ပြည်ထောင်စုလွှတ်တော် ပြည်သူ့ငွေစာရင်း ပူးပေါင်းကော်မတီရဲ့ ပညာရေးဝန်ကြီးဌာန အခြေခံပညာဦးစီးဌာန ၂၀၁၈-၂၀၁၉ ဘဏ္ဍာရေးနှစ် ခွင့်ပြု ရန်ပုံငွေမှာပါဝင်တဲ့ တည်ဆောက်ရေးလုပ်ငန်းများ အကောင်အထည်ဖော် ဆောင်ရွက်နိုင်မှုနှင့် ပတ်သက်၍ အစီရင်ခံစာအမှတ်စဉ်(၁၅/၂၀၁၉)ကို ဆွေးနွေးသွားမှာဖြစ်ပါတယ်။ ၂၀၁၈-၂၀၁၉ ဘဏ္ဍာရေးနှစ်မှာ အဆောက်အဦးအရေအတွက် ၅,၁၁၆ ခွင့်ပြုရန်ပုံငွေအား ကျပ်သန်း သိန်းပေါင်း ၂,၉၀၄.၂၄၃ ဖြစ်ပါတယ်။ အထွေထွေရန်ပုံငွေကနေမှ အဆောက်အဦး ၂၂ ခုအတွက် ကျပ်သန်း ပေါင်း ၇၁၅.၇၁၂ နဲ့ ခွင့်ပြုကြောင်းသိရပါတယ်။ အဲဒီတော့ ၂၀၁၈-၂၀၁၉ ဘဏ္ဍာရေးနှစ် ခွင့်ပြုချက် တည်ဆောက်ရေးလုပ်ငန်း၊ ဒီလုပ်ငန်းတွေမှာ နေပြည်တော်ရုံးချုပ်မပါ ၄,၇၉ရ ခုအနက် လုပ်ငန်း ၂,၈၈၁ ဟာ လုံးဝ စတင်နိုင်ခြင်းမရှိသေးကြောင်း သိရှိရပါတယ်။ တင်ဒါခေါ်ယူတဲ့အခါမှာလည်း တစ်ကြိမ်တည်းနဲ့ ပြီးပြတ်တဲ့ တိုင်းနဲ့ ပြည်နယ်များရှိသလို (၄)ကြိမ်အထက်ခေါ်ယူရတဲ့ တိုင်းနဲ့ ပြည်နယ်များလည်း ရှိကြ ပါတယ်။ အခြေခံပညာဦးစီးဌာန ၂၀၁၈-၂၀၁၉ ဘဏ္ဍာရေးနှစ် ငွေလုံးငွေရင်းအသုံးစရိတ် ခွင့်ပြုချက်ပါ တည်ဆောက်ရေးလုပ်ငန်းရပ် ၅,၁၃၈ မှာ တင်ဒါအောင်မြင်တဲ့လုပ်ငန်းဟာ ၅,၁၀၀ ခုဖြစ်ပြီး တင်ဒါပြန်လည် အပ်နှံသည့်လုပ်ငန်းဟာ ၃၈ ခု ဖြစ်ပါတယ်။ အဲဒီတော့ ဒါတွေကို လုပ်ငန်းပြီးစီးမှုအခြေအနေကျတော့ ၃၁-၈-၂၀၁၉ ရက်နေ့ထိ ၁,၀၃၀ ခုပဲ ဖြစ်ပါတယ်။ ကျွန်တော်တို့ မန္တလေးတိုင်းဒေသကြီးအတွင်းမှာရှိတဲ့ ကုမ္ပဏီများတည်ဆောက်နေတဲ့ ကျောင်း များ ပြီးစီးမှုရာခိုင်နှုန်းဟာလည်း ဆောက်လုပ်ရန်အရေအတွက် ၅၃၉ ခုမှာ ၂၅ ရာခိုင်နှုန်းပြီးစီးမှုက ၂ရ ခု၊ ၅၀ ရာခိုင်နှုန်းပြီးစီးမှုက ၇၅ ခု၊ ၇၅ ရာခိုင်နှုန်းပြီးစီးမှုက ၈၆ ခု၊ ၇၆ ရာခိုင်နှုန်းပြီးစီးမှုက ၉၉ ဖြစ်ပြီးတော့ ပြီးစီးမှု ၅၅ ခုက ၁၀၀ ရာခိုင်နှုန်း ပြီးစီးမှုပဲဖြစ်ပါတယ်။ အဲဒီတော့ ၁၀၀ ရခိုင်နှုန်းပြီးစီးမှုက ၂၉၉ ခု ဖြစ်ပါတယ်။ ကျွန်တော့မဲဆန္ဒနယ်မြေဖြစ်တဲ့ မြင်းခြံမြို့နယ်မှာ ဆောက်လုပ်ရန်အရေအတွက် ၂၅ ခုမှ ၅၀ ရခိုင်နှုန်းပြီးစီးမှုက ၄ ခု၊ ၇၅ ရာခိုင်နှုန်းပြီးစီးမှုက ၄ ခု၊ ၁၀၀ ရာခိုင်နှုန်းပြီးစီးမှုက ၁၀ ခု၊ လုပ်ဆဲက ၆ ခု၊ ရပ်ထား ၅ ခု တို့ဖြစ်ပါတယ်။ ီးစီးအောင် မဆောင်ရွက်နိုင်တဲ့အတွက်ကြောင့် သက်ဆိုင်ရာဒေသ တွေအတွက် နစ်နာမှုက အများကြီးရှိပါတယ်။ အဲဒီတော့ ဒီ QC စစ်ဆေးခ စာချုပ်တန်ဖိုးရဲ့ ရာခိုင်နှုန်း အလိုက် ပေးဆောင်တဲ့နေရာမှာ တချို့သောဒေသတွေမှာ ၂.၅ ရာခိုင်နှုန်းထိရှိပြီး မန္တလေးတိုင်းမှာတော့ ၁ ရာခိုင်နှုန်းသာ စစ်ဆေးခယူနေတာကို တွေ့ရပါတယ်။ ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်အရ ၂၀၁၈-၂၀၁၉ ဘဏ္ဍာရေးနှစ် ခွင့်ပြု ချက်ပါ တည်ဆောက်ရေးလုပ်ငန်းများကို ၂၀၁၈ ခု ၆ လပိုင်းမှ စတင်ခွင့်ပြုကြောင်း သိရပါတယ်။ သို့သော် တင်ဒါလုပ်ငန်းစဉ်များကို ၂၀၁၈-၂၀၁၉ ဘဏ္ဍာနှစ်မှာ တိုင်းနဲ့ပြည်နယ်များမှာ အစောဆုံးတင်ဒါခေါ်ယူတဲ့ ပြည်နယ်ဟာ ချင်းပြည်နယ်ဖြစ်ပြီး ခေါ်ယူတဲ့နေ့ဟာ ၂၇-၁၁-၂၀၁၈ ဖြစ်ကြောင်း သိရပါတယ်။ အဲဒီတော့ လမ်းပန်းဆက်သွယ်မှု ခက်ခဲတဲ့ဒေသတွေ၊ ရေဝင်ဒေသတွေမှာ တင်ဒါလျှောက်ထားသူ မရှိကြောင်းသိရ၍ တင်ဒါလျှောက်ထားနိုင်ရန် သတ်မှတ်သည့်ကြမ်းခင်းဈေးကို ပြုပြင်ပေးဖို့လိုအပ်ပါတယ်။ အခြေခံပညာ ဦးစီးဌာနမှ စီမံကိန်းနှင့် ဘဏ္ဍာရေးဝန်ကြီးဌာနကို ၂၀၁၈-၂၀၁၉ ဘဏ္ဍာရေးနှစ်တွင် ပြီးပြတ်အောင် ဆောင်ရွက်နိုင်ခြင်းမရှိတဲ့ အဆောက်အဦ ၂,၀၈၃ ခုအတွက် ဘဏ္ဍာရေးနှစ်ကျော် သုံးစွဲလိုသည့် ငွေကျပ် သန်းပေါင်း ၅၁,၀၄၃.၉၉၄ သန်းကို သုံးစွဲခွင့်ပြုပါရန် တင်ပြချက်ကို စီမံ/ဘဏ္ဍာဝန်ကြီးဌာနမှ သုံးစွဲခွင့်မပြု ပါကြောင်းနဲ့ အထွေထွေပိုလျှံရန်ပုံငွေသို့ ပြန်လည်အပ်နှံရန် အကြောင်းပြန်ကြားသည်ကို လေ့လာသိရှိရ ပါတယ်။ သတ်မှတ်ထားတဲ့ ဘဏ္ဍာရေးနှစ်ကာလအတွင်း တင်ဒါအောင်မြင်ပြီး အဆောက်အဦများကို ပြီးစီးအောင် ဆောင်ရွက်သင့်ကြောင်း အကြံပြုလိုပါတယ်။ အခြေခံပညာဦးစီးဌာနရဲ့ ၂၀၁၈-၂၀၁၉ ဘဏ္ဍာရေးနှစ် ရန်ပုံငွေခွင့်ပြုချက်ပါ တည်ဆောက်ရေးလုပ်ငန်းများ အကောင်အထည်ဖော် ဆောင်ရွက်တဲ့နေရာမှာ အားနည်းချက်တွေကို ပြည်သူ့ငွေစာရင်းပူးပေါင်းကော်မတီရဲ့ သုံးသပ်ချက် ၄ ချက်၊ အခြေခံပညာဦးစီး ဌာနရဲ့ တည်ဆောက်ရေးလုပ်ငန်းများ၊ သတ်မှတ်ကာလအတွင်း ီးစီးနိုင်ရေးအတွက် ဆောင်ရွက်ရန် အကြံပြုချက် ၁၁ ချက်၊ တည်ဆောက်ရေးလုပ်ငန်း စံချိန်စံနှုန်းပြည့်မီရေးအတွက် အကြံပြုသုံးသပ်ချက် ရ ချက်၊ လုပ်ငန်းတန်ဖိုးပေးချေခြင်းကို လုပ်ငန်းပြီးစီးမှုများနဲ့ တစ်ပြေးညီပေးချေနိုင်ရေးအတွက် အကြံပြုသုံးသပ်ချက် တို့ကို ကြိုဆိုပါကြောင်း ဆွေးနွေးတင်ပြ ထောက်ခံအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဆွေးနွေးဖို့ကျန်ရှိတဲ့ လွှတ်တော် ကိုယ်စားလှယ်များရဲ့ ဆွေးနွေးခြင်းအစီအစဉ်ကို ၁၅-၁၁-၂၀၁၉ ရက်မှာ ကျင်းပပြုလုပ်မယ့် ပြည်ထောင်စု လွှတ်တော် အစည်းအဝေး၌ ဆောင်ရွက်ရန်လျာထားပါကြောင်း ကြေညာပါတယ်။</speech>
</report>
</section>
<section value="Motion">
<motion>
<title>နိုင်ငံတော်သမ္မတထံမှ ပေးပို့ထားသော သက်ကြီးရွယ်အိုအဖွဲ့အစည်းဆိုင်ရာ အာဆီယံဗဟိုဌာန ထူထောင်ရေးစာချုပ်တွင် မြန်မာနိုင်ငံမှ ပါဝင်လက်မှတ် ရေးထိုးနိုင်ရေးကိစ္စနှင့်စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၇)ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ သက်ကြီး ရွယ်အိုအဖွဲ့ အစည်းဆိုင်ရာ အာဆီယံဗဟိုဌာန ထူထောင်ရေးစာချုပ်တွင် မြန်မာနိုင်ငံမှ ပါဝင်လက်မှတ် ရေးထိုးနိုင်ရေး ကိစ္စနဲ့စပ်လျဉ်းပြီး ၄-၁၁-၂၀၁၉ ရက်က ကျင်းပပြုလုပ်ခဲ့တဲ့ ပြည်ထောင်စုလွှတ်တော် အစည်း အဝေးမှာ သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က လွှတ်တော်သို့ ရှင်းလင်းတင်ပြခဲ့ပြီး ဖြစ်ပါတယ်။ အထက်ပါကိစ္စနဲ့စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော် ကိုယ်စားလှယ် ၁၀ ဦး ရှိပါတယ်။ တစ်ဦးချင်းအနေနဲ့ ၆ မိနစ်အတွင်း ဆွေးနွေးဖို့ဖြစ်ပါတယ်။</speech>
<speech type="speaker">ဦးဆန်းမြင့် ဧရာဝတီတိုင်းဒေသကြီး မဲဆန္ဒနယ်အမှတ်(၃) စတင်ဆွေးနွေးဖို့ဖြစ်ပါတယ်။</speech>
<speech><mp id="1339">ဦးဆန်းမြင့် (မဲဆန္ဒနယ်အမှတ်-၃၊ ဧရာဝတီတိုင်းဒေသကြီး)</mp>လေးစားအပ်တဲ့ ပြည်ထောင်စု လွှတ်တော်နာယက၊ ပြည်ထောင်စုလွှတ်တော် ကိုယ်စားလှယ်များနှင့်တကွ အားလုံးမင်္ဂလာပါ။ ကျွန်တော် ကတော့ ပြည်ထောင်စုလွှတ်တော်ကိုယ်စားလှယ် ဦးဆန်းမြင့် ဖြစ်ပါတယ်။ သက်ကြီးရွယ်အိုအဖွဲ့အစည်း açēm? 33ɔao wouřg$09600569:052|18 (Agreement of the ASEAN Center for Active Ageing and Innovation) တွင် မြန်မာနိုင်ငံမှ ပါဝင်လက်မှတ်ရေးထိုးနိုင်ရေးကိစ္စအပေါ် အကြံပြုထောက်ခံ ဆွေးနွေးမှာ ဖြစ်ပါတယ်။ နာယကကြီးခင်ဗျာ။ သက်ကြီးရွယ်အိုများဆိုင်ရာ ဥပဒေပုဒ်မ၂ ပုဒ်မခွဲငယ်(က) သက်ကြီးရွယ်အို ဆိုသည်မှာ အသက် ၆၀ နှစ်နှင့် အထက်ရှိသော မြန်မာနိုင်ငံသားအားလုံးကိုဆိုသည်။ ပုဒ်မ ၅ ပုဒ်မခွဲငယ်(စ) မှာက နိုင်ငံတော်က သဘောတူလက်ခံထားသော သက်ကြီးရွယ်အိုများ၏ အခွင့်အရေးဆိုင်ရာ နိုင်ငံတကာ ကြေညာစာတမ်းများ၊ သဘောတူစာချုပ်များနှင့်အညီ အကောင်အထည်ဖော် ဆောင်ရွက်ခြင်းလို့ ပြဋ္ဌာန်း ပါရှိပါတယ်။ မြန်မာနိုင်ငံရဲ့ လူဦးရေ ၁၀ ရာခိုင်နှုန်းဟာ သက်ကြီးရွယ်အိုများ ဖြစ်ပါတယ်။ တက်ကြွ၍ ကျန်းမာသော သက်ကြီးရွယ်အိုဘဝ (Active and Healthy Ageing) ဖြစ်ရန် လိုအပ်ပါတယ်။ မြန်မာနိုင်ငံမှာ သက်ကြီးရွယ်အိုများရဲ့ အခြေအနေနဲ့သက်ဆိုင်သော သတင်းအချက်အလက်များ နည်းပါးနေတဲ့အတွက် ၂၀၁၂ ခုနှစ် သက်ကြီးရွယ်အိုစစ်တမ်းကောက်ယူခဲ့ရာ မြန်မာနိုင်ငံရဲ့ ပထမဦးဆုံးသော စစ်တမ်းဖြစ်ပါတယ်။ လူမှုဝန်ထမ်းကယ်ဆယ်ရေးနဲ့ ပြန်လည်နေရာချထားရေးဝန်ကြီးဌာန နိုင်ငံတကာသက်ကြီးရွယ်အိုစောင့်ရှောက်ရေး အဖွဲ့ (Health Age International Myanmmar) တို့ ပူးပေါင်းပြီးတော့ ကုလသမဂ္ဂလူဦးရေရန်ပုံငွေအဖွဲ့ဟာ အပြည်ပြည်ဆိုင်ရာသက်ကြီးရွယ်အိုများနေ့ကို ၂၀၁၂ ခုနှစ်၊ အောက်တိုဘာလ ၁ ရက်နေ့မှာ နေပြည်တော်မှာ ကျင်းပခဲ့ပါတယ်။ အသက်အရွယ်ကြီးရင့်သူများဟာ ကျန်းမာရေးကောင်းနေမယ်ဆိုရင် ထိုသက်ကြီးရွယ်အိုများမှာ တန်ဖိုးမဖြတ်နိုင်တဲ့ အတွေ့အကြုံတွေရှိပါတယ်။ ဒါကြောင့် မိသားစုနဲ့နိုင်ငံအတွက် အလွန်အဖိုးတန်တဲ့ သက်ကြီးရွယ်အိုများ ဖြစ်ကြပါတယ်။ များမကြာမီက မိုးလေဝသပညာရှင် ဒေါက်တာဦးထွန်းလွင် ကွယ်လွန် သွားခဲ့တာ တန်ဖိုးမဖြတ်နိုင်တဲ့ ဆုံးရှုံးမှုတစ်ရပ် ဖြစ်ပါတယ်။ မိသားစုအပါအဝင် လူထုအသိုက်အဝန်းက သက်ကြီးရွယ်အိုများကို တန်ဖိုးထားစေရေးအတွက်ရည်ရွယ်ပြီး တက်ကြွသောအိုမင်းမှုဟူ၍ ကျန်းမာ တက်ကြွ၍ အကျိုးပြုနိုင်သော သက်ကြီးရွယ်အိုဘဝကို အထူးပြုရည်ညွှန်းသုံးနှုန်းထားခြင်း ဖြစ်ပါတယ်။ လေးစားအပ်တဲ့ နာယကကြီးခင်ဗျာ။ သက်ကြီးရွယ်အိုအဖွဲ့အစည်းဆိုင်ရာ အာဆီယံဗဟိုဌာနဟာ အာဆီယံဒေသအတွင်း၌ တက်ကြွသောအိုမင်းမှုရရှိစေရန် အဖွဲ့ဝင်နိုင်ငံများအကြား အပြည်ပြည်ဆိုင်ရာ အဖွဲ့အစည်းများနဲ့ အခြားမိတ်ဖက်များအကြားတွင် ပူပေါင်းဆောင်ရွက်နိုင်ရေး ကူညီထောက်ပံ့သွားရန်၊ တက်ကြွသောအိုမင်းမှုဆိုင်ရာမူဝါဒများ ပေါ်ပေါက်လာစေရန်၊ အသိပညာများနှင့် တီထွင်ဆန်းသစ်မှုများ မွေးထုတ်သွားရန် ရည်ရွယ်ပါတယ်။ ဒါမှသာ အာဆီယံအဖွဲ့ဝင်နိုင်ငံများရဲ့ သက်ကြီးရွယ်အိုကျန်းမာရေး စောင့်ရှောက်မှုကဏ္ဍဆိုင်ရာ အသိပညာဖလှယ်ခြင်း၊ သင်တန်းပို့ချခြင်းများ ဆောင်ရွက်နိုင်မည်ဖြစ်ပါတယ်။ သက်ကြီးရွယ်အိုအဖွဲ့အစည်းဆိုင်ရာ အာဆီယံဗဟိုဌာနထူထောင်ရေးစာချုပ်ကို ၂၀၁၉ ခုနှစ်၊ သြဂုတ်လ ၂၉ ရက်မှ ၃၀ ရက်အထိ ကမ္ဘောဒီးယားနိုင်ငံ၊ ဆီရန်ရိမြို့ (၁၄)ကြိမ်မြောက် အာဆီယံကျန်းမာရေးဝန်ကြီးများ အစည်းအဝေးမှာ အဖွဲ့ဝင် ရ နိုင်ငံမှ ပါဝင်လက်မှတ်ရေးထိုးပြီးဖြစ်လို့ မြန်မာနိုင်ငံအနေနဲ့လည်း ပါဝင် လက်မှတ်ရေးထိုးသင့်ပါကြောင်း ထောက်ခံအကြံပြုအပ်ပါတယ်။ အားလုံး ကျေးဇူးတင်ပါတယ်။</speech>
<speech type="speaker">ဒေါက်တာစိန်မြအေး ဒလမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1553">ဒေါက်တာစိန်မြအေး(ဒလမဲဆန္ဒနယ်၊ ရန်ကုန်တိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ကြွရောက်လာကြသူအားလုံးကို မင်္ဂလာပါလို့ နှုတ်ခွန်း ဆက်သလိုက်ပါတယ်။ ကျွန်တော်ကတော့ ဒလမဲဆန္ဒနယ်မြေက ပြည်သူ့လွှတ်တော်ကိုယ်စားလှယ် ဒေါက်တာစိန်မြအေး ဖြစ်ပါတယ်။ ကျွန်တော့အနေနဲ့ နိုင်ငံတော်သမ္မတထံမှပေးပို့တဲ့ သက်ကြီးရွယ်အို အဖွဲ့အစည်းဆိုင်ရာ အာဆီယံဗဟိုဌာနထူထောင်ရေးဆိုင်ရာစာချုပ်ကို မြန်မာနိုင်ငံက ပါဝင်လက်မှတ် ရေးထိုးရေးကိစ္စနှင့် ပတ်သက်ပြီး အကြံပြုထောက်ခံ ဆွေးနွေးသွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျာ။ Power Point အသုံးပြု၍ ဆက်လက် ဆွေးနွေးခွင့်ပြု ပါရန် တောင်းခံအပ်ပါတယ်ခင်ဗျာ။ နာယကကြီးခင်ဗျာ။ မြန်မာ့တိုင်းရင်းသား လူမျိုးအသီးသီးအတွက် သက်ကြီးရွယ်အိုစောင့်ရှောက်ခြင်း ဆိုတာ ကျွန်တော်တို့အားလုံးရဲ့ အမျိုးသားတန်ဖိုး၊ အမျိုးသားအစဉ်အလာ ဖြစ်ပါတယ်။ သက်တမ်းရှည်ကြာစွာ နေထိုင်ရသူများကို ပြုစုစောင့်ရှောက်ခြင်းဟာ မြတ်ဗုဒ္ဓရဲ့ မင်္ဂလာတရားတော်နှင့် ညီညွတ်ပြီး ကိုးကွယ်ရာ ဘာသာတိုင်းအတွက်လည်း ကုသိုလ်ရတဲ့အလုပ်ဖြစ်ကြောင်း လူတိုင်းသိကြပါတယ်။ ဒီလိုမင်္ဂလာရှိတဲ့ အလုပ်ကို ၂၀၀၈ ခုနှစ် ဖွဲ့စည်းပုံအခြေခံဥပဒေ ပုဒ်မ ၃၂ အရ နိုင်ငံတော်ဟာ အိုမင်းမစွမ်းသူများ ကြည့်ရှုစောင့်ရှောက်ရမည့် အခြေခံမူနှင့်အညီ ကျန်းမာရေးနှင့်အားကစားဝန်ကြီးဌာန၊ လူမှုဝန်ထမ်း၊ ကယ်ဆယ်ရေးနှင့် ပြန်လည်နေရာချထားရေးဝန်ကြီးဌာန၊ ပြည်တွင်းပြည်ပသက်ကြီးရွယ်အို စောင့်ရှောက်ရေးအဖွဲ့များ၊ လူမှုအားမာန်အဖွဲ့များ၊ လွှတ်တော်ကိုယ်စားလှယ်များနှင့် ပြည်သူလူထုပူးပေါင်း ပါဝင်ပြီး သက်ကြီးလူမှုရေး ပင်စင်ပေးခြင်းကစလို့ လူအိုရုံများ တိုးချဲ့တည်ဆောက်ခြင်း၊ စောင့်ရှောက်ခြင်း၊ စံပြဂေဟာဖွင့်လှစ်ပေး ခြင်းနှင့် ကျေးလက်ကျန်းမာရေးဌာနများမှာ ကျန်းမာရေးစောင့်ရှောက်ခြင်းအဆုံး ပူးပေါင်းအကောင် အထည်ဖော် ဆောင်ရွက်လျက်ရှိပါတယ်။ ၂၀၁၆ ခုနှစ် သက်ကြီးရွယ်အိုဆိုင်ရာဥပဒေအရဆိုရင် သက်ကြီး ရွယ်အိုဆိုတာ အသက် ၆၀ နှစ်နှင့် အထက်ရှိသော မြန်မာနိုင်ငံသားအားလုံးကို ဆိုလိုပါတယ်။ နာယကကြီးခင်ဗျာ။ ပြည်သူ့အင်အားဦးစီး ဌာနရဲ့ ၂၀၁ရ ခုနှစ် သုတေသနစစ်တမ်းအရ မြန်မာနိုင်ငံမှာ ၂၀၁၄ ခုနှစ်မှာ အသက် ၆၀ နှစ် သက်ကြီး ရွယ်အို ၄.၅ သန်းမှ ၂၀၅၀ ခုနှစ်မှာ ၁၃ သန်းရှိလာမှာ ဖြစ်ပါတယ်။ ၂၀၅၀ ရောက်ရင်တော့ လူ ၅ ယောက်မှာ သက်ကြီးရွယ်အို ၁ ယောက်ဖြစ်လာပြီး ၁၅ နှစ်အောက် ကလေးသူငယ်အရေအတွက်နှင့် အတူတူဖြစ်လာ မှာဖြစ်ပါတယ်။ အသက် ၆၀ နှစ်အထက် လူဦးရေ တိုးနှုန်းဟာ စုစုပေါင်းလူဦးရေတိုးနှုန်းထက် ၂ ဆနီးပါး ရှိလာတာကြောင့် ၂၀၃၂ ခုနှစ်လောက်ဆိုရင် အချက်အခြာကျတဲ့ တိုင်းဒေသကြီးနဲ့ ပြည်နယ်တွေမှာ သက်ကြီးရွယ်အိုပြဿနာကို ဖြေရှင်းဖို့ သတိပေးခေါင်းလောင်းသံ အမှန်တကယ် ကျယ်ကျယ်ကြားရ တော့မှာ အသေအချာပဲဖြစ်ပါတယ်။ ယခုော့ တိုးပွားလာမယ့် သက်ကြီးရွယ်အိုတွေအတွက် နိုင်ငံတော်ဟာ လူမှုရေး၊ ကျန်းမာရေး ပြဿနာများအတွက် စိန်ခေါ်မှုများကို ကြိုတင်ပြင်ဆင်ရတော့မယ့်ကာလ သတိပေး ခေါင်းလောင်းသံစမြည်နေတဲ့ ကာလဖြစ်ပါတယ်။ ဒါကြောင့် နိုင်ငံတော်သမ္မတက အာဆီယံသက်ကြီး ရွယ်အိုဗဟိုဌာန ထူထောင်ရေးစာချုပ်ကို မြန်မာနိုင်ငံကပါဝင်လက်မှတ်ရေးထိုးဖို့ လွှတ်တော်သို့ ကျန်းမာရေးနှင့် အားကစား ပြည်ထောင်စုဝန်ကြီးမှတစ်ဆင့် ရှင်းလင်းတင်ပြလာခြင်းဟာ အလွန်သင့်လျော်တဲ့ အခါကောင်း ဖြစ်ပါတယ်။ နိုင်ငံအတွက် ကြုံတွေ့နေရတဲ့ စိန်ခေါ်မှုတွေကိုကြည့်လိုက်ရင် သက်ကြီးရွယ်အိုဆိုင်ရာ သီးခြား မူဝါဒရှိဖို့ လူမှုဖူလုံရေးနဲ့ လူမှုစောင့်ရှောက်မှုစနစ်များ လုံလောက်ဖို့ ပြဿနာရဲ့ အခြေခံကို သဘောပေါက် ဖို့ဟာ စောင့်ရှောက်မှုဌာနများအတွက် အလွန်အရေးကြီးလှပါတယ်။ သက်ကြီးပုဂ္ဂိုလ်တွေကိုယ်တိုင်လည်း ဇရာအရွယ်မို့ ကိုယ်ခံအားကျတာ၊ စိတ်နဲ့ ရုပ်အခြေအနေ ချို့ယွင်းအားနည်းတာတွေ၊ ကျန်းမာရေးနဲ့ လူမှုရေးစောင့်ရှောက်ရေးကို မသွားနိုင်တာတွေဟာ တကယ့်အခက်အခဲ ပြဿနာများပဲဖြစ်ပါတယ် ပတ်ဝန်းကျင် စိန်ခေါ်မှုတွေကတော့ ရာသီဥတု၊ အိမ်ရာပြဿနာ၊ ရေကောင်းရေသန့်ရရှိမှု၊ မိသားစုမပံ့ပိုး နိုင်မှု၊ မှီခိုရမှု၊ သူတို့အပေါ် နားလည်မှုမရှိတာတွေဖြစ်ပြီး လက်တွေ့နယ်ပယ်က ဥပမာများ ဖြစ်ပါတယ်။ နာယကကြီးခင်ဗျာ။ ACA စာချုပ်ပါ ရည်ရွယ်ချက်တွေကို လေ့လာကြည့်လိုက်တဲ့အခါမှာ မြန်မာ နိုင်ငံရဲ့ ဆိုခဲ့တဲ့စိန်ခေါ်မှုများကို ဖြေရှင်းဖို့ သော့ချက်များဖြစ်ခြင်း၊ မိတ်ဖက်များနှင့်အတူ မူဝါဒချမှတ်နိုင် ခြင်းအပြင် အထူးလိုအပ်မယ့် လူ့စွမ်းအားအရင်းအမြစ်များကို မွေးထုတ်နိုင်ဖို့ မျှော်လင့်နိုင်သလို ၂၀၁၆ ခုနှစ် သက်ကြီးရွယ်အိုဆိုင်ရာ ဥပဒေအရဖွဲ့စည်းပြီးဖြစ်တဲ့ မြန်မာနိုင်ငံ သက်ကြီးရွယ်အိုဆိုင်ရာကော်မတီရဲ့ တာဝန်တွေကိုလည်း အောင်မြင်အောင် ဆောင်ရွက်နိုင်ဖို့ အထောက်အကူဖြစ်ဖို့ လိုအပ်မှာဖြစ်ပါတယ်။ နာယကကြီးခင်ဗျာ။ ကနေ့အာဆီယံ ရ နိုင်ငံက ပါဝင်လက်မှတ်ရေးထိုးပြီးဖြစ်တဲ့အပြင် (၃၅)ကြိမ်မြောက် ၂၀၁၉ အာဆီယံထိပ်သီးအစည်းအဝေးမှာ ACA ဗဟိုဌာနကို ဖော်ပြပါပုံအရ စတင် ဆောင်ရွက်နေပြီဖြစ်ကြောင်း ကြေညာခဲ့လို့ မြန်မာနိုင်ငံအနေနဲ့ ာင်းသေးပဲ အဆိုပါစာချုပ်မှာ ပါဝင်လက်မှတ်ရေးထိုးနိုင်ဖို့ အထူးလိုအပ်ကြောင်းနဲ့ မိမိဆန္ဒအလျောက် ငွေကြေးထည့်ဝင်နိုင်တဲ့ အခွင့် အရေးရရှိနေတဲ့အတွက် အဆိုပါစာချုပ် လက်မှတ်ရေးထိုးရေးကို အကြံပြုထောက်ခံ ဆွေးနွေးအပ်ပါတယ် ခင်ဗျာ။ အားလုံးကို ကျေးဇူးတင်ပါတယ်။</speech>
<speech type="speaker">ဦးစောဗစ်တာခလိုက် သံတောင်ကြီးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1372">ဦးစောဗစ်တာခလိုက်(သံတောင်ကြီးမဲဆန္ဒနယ်၊ ကရင်ပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုဝန်ကြီးများ၊ လေ့လာသူဧည့်သည်တော် များနဲ့ ပြည်ထောင်စုလွှတ်တော် ကိုယ်စားလှယ်အပေါင်းတို့ မင်္ဂလာပါလို့ ဦးစွာနှုတ်ခွန်းဆက်သပါတယ်။ ကျွန်တော်ကတော့ ကရင်ပြည်နယ် သံတောင်ကြီးမဲဆန္ဒနယ်မှ ပြည်သူ့လွှတ်တော်ကိုယ်စားလှယ် စောဗစ်တာခလိုက် ဖြစ်ပါတယ်။ လေးစားအပ်ပါသော နာယကကြီးခင်ဗျာ။ ကျွန်တော့အနေနဲ့ နိုင်ငံတော်သမ္မတကြီးထံမှပေးပို့တဲ့ သက်ကြီးရွယ်အို အဖွဲ့အစည်းဆိုင်ရာ အာဆီယံဗဟိုဌာနထူထောင်ရေးစာချုပ်တွင် မြန်မာနိုင်ငံမှ ပါဝင် လက်မှတ်ရေးထိုးရေး ကိစ္စနှင့်ပတ်သက်ပြီးတော့ ထောက်ခံဆွေးနွေးသွားမှာ ဖြစ်ပါတယ်။ သက်ကြီးရွယ်အို အဖွဲ့အစည်းဆိုင်ရာ အာဆီယံဗဟိုဌာနထူထောင်ရေးစာချုပ်ကို ၂၀၁၉ ခုနှစ်၊ သြဂုတ်လ ၂၉ ရက်၊ ၃၀ ရက် နေ့အထိ ကမ္ဘောဒီးယားနိုင်ငံ Siem Reap မြို့၌ ကျင်းပပြုလုပ်သော (၁၄) ကြိမ်မြောက် အာဆီယံ ကျန်းမာရေးဝန်ကြီးများ အစည်းအဝေးတွင် အာဆီယံအဖွဲ့ဝင် ရ နိုင်ငံမှ ပါဝင်လက်မှတ်ရေးထိုးပြီး ကျန်တဲ့ ၃ နိုင်ငံမှ လက်မှတ်ရေးထိုးနိုင်ရန် ဆွေးနွေးခဲ့ပြီးဖြစ်ပါတယ်။ လေးစားအပ်ပါသော နာယကကြီးခင်ဗျာ။ သက်ကြီးရွယ်အိုအဖွဲ့အစည်းဆိုင်ရာ အာဆီယံဗဟို ဌာနချုပ် ထူထောင်ရေးစာချုပ်ကို လက်မှတ်ရေးထိုးခြင်းဖြင့် ရရှိလာမယ့် အကျိုးကျေးဇူးများကတော့ (၁)အချက်အနေနဲ့ အာဆီယံဒေသအတွင်း တိုးပွားလာသော သက်ကြီးရွယ်အိုများအတွက် ကျန်းမာတက်ကြွ၍ အကျိုးပြုနိုင်သော သက်ကြီးရွယ်အိုဘဝ ဖြစ်ပေါ်လာစေရေး၊ (၂)အချက် အပြည်ပြည်ဆိုင်ရာအဖွဲ့အစည်း များနဲ့ အခြားမိတ်ဖက်များအကြားတွင် ပူးပေါင်းဆောင်ရွက်နိုင်ရေး၊ ကူညီထောက်ပံ့နိုင်ရေး၊ (၃)အချက် သက်ကြီးရွယ်အိုများအတွက် လိုအပ်သော တက်ကြွအိုမင်းမှုတွင် အထောက်အကူပြု အရင်းအမြစ်ဖွံ့ဖြိုးမှု အစီအစဉ်များရရှိရေး၊ (၄)အချက်ကတော့ သုတေသနဖွံ့ဖြိုးမှု၊ တီထွင်ဆန်းသစ်မှုများအား အကောင်အထည် ဖော်ရန် စတဲ့အကျိုးကျေးဇူးများကို ရရှိမှာဖြစ်ပါတယ်။ လေးစားအပ်ပါသော နာယကကြီးခင်ဗျာ။ ကျွန်တော်တို့နိုင်ငံမှာ နိုင်ငံတော်အစိုးရကသော်လည်းကောင်း၊ ဘာသာရေးနဲ့ လူမှုရေးအဖွဲ့ အစည်းများကသော်လည်းကောင်း သက်ကြီးရွယ်အိုအဘိုးအဘွားများအား ကူညီစောင့်ရှောက်သော ဂေဟာများ၊ ရိပ်သာများထူထောင်ပြီး ကူညီစောင့်ရှောက်လျက်ရှိပါတယ်။ ထိုနည်းတူ အပြည်ပြည်ဆိုင်ရာ သက်ကြီးရွယ်အိုစောင့်ရှောက်ရေးအဖွဲ့ (HAI Myanmar) က လူမှုဝန်ထမ်း၊ ကယ်ဆယ်ရေးနှင့် ပြန်လည်နေရာချထားရေးဝန်ကြီးဌာနတို့ နားလည်မှုစာချွန်လွှာရေးထိုးခဲ့ပြီး သက်ကြီး ရွယ်အိုအတွက် လူမှုကာကွယ်ရေးအစီအစဉ်များကို လက်တွဲဆောင်ရွက်လျက်ရှိပါတယ်။ ၂၀၀၈ ခုနှစ်၊ နာဂစ်မုန်တိုင်း ပြီးတဲ့နောက်မှာ ၂၀၀၉ ခုနှစ်တွင် Help Age International of Myanmar ဧရာဝတီတိုင်း၊ ရန်ကုန်တိုင်း၊ မန္တလေးတိုင်း၊ မွန်ပြည်နယ်၊ ကရင်ပြည်နယ်တို့မှ မြို့နယ် ၁၂ မြို့နယ်၊ ကျေးရွာပေါင်း ၁၃၆ ရွာမှ သက်ကြီးရွယ်အို အဘိုးအဘွားပေါင်း ၇,၉၅၁ ဦးကို (OPSHG) သက်ကြီးရွယ်အိုအချင်းချင်း ကူညီ စောင့်ရှောက်ရေးအဖွဲ့များ ဖွဲ့စည်းပြီးတော့ လူမှုဝန်ထမ်းဦးစီးဌာနနဲ့ ပူးပေါင်းကာ လူမှုရေး၊ ကျန်းမာရေး၊ တစ်နိုင်တစ်ပိုင်စီးပွားရေး၊ အချင်းချင်းကူညီစောင့်ရှောက်မှုများ လုပ်ဆောင်လျက်ရှိပါတယ်။ နိုင်ငံတော်အစိုးရအနေဖြင့် သက်ကြီးရွယ်အိုများနေ့ဖြစ်သော အောက်တိုဘာလ ၁ ရက်နေ့မှာ MICC-2 မှာ ဂုဏ်ပြု ကျင်းပလျက်ရှိနေပါကြောင်း သိရပါတယ်။ ထိုနည်းတူ (OPSHG) သက်ကြီးရွယ်အို အချင်းချင်းကူညီစောင့်ရှောက်ရေးအဖွဲ့များ၏ ရည်မှန်းချက်မှာ သက်ကြီးရွယ်အိုများအားလုံး ဂုဏ်သိက္ခာ ရှိစွာဖြင့် လွတ်လပ်၍ကျန်းမာပြီး လုံခြုံစိတ်ချရသောဘဝမျိုးကို လျှောက်လှမ်းနိုင်သည့်လောကကို တည်ထောင်ရန်ဖြစ်ပါတယ်။ ယခုအခါမှာလည်း ၎င်းအဖွဲ့အစည်းက လူမှုအားမာန်အဖွဲ့အစည်းများ(ISHG) မှတစ်ဆင့် လူမှုကာကွယ်စောင့်ရှောက်ရေးနှင့် ရပ်ရွာအကျိုးစီးပွား တည်ထောင်ခြင်း ရည်ရွယ်ဆောင်ရွက်လျက် ရှိနေပါတယ်။ ထိုနည်းတူ နိုင်ငံတော်အစိုးရက လူမှုဝန်ထမ်း၊ ကယ်ဆယ်ရေးနှင့် ပြန်လည်နေရာချထားရေး ဝန်ကြီးဌာနရဲ့ ကူညီပံ့ပိုးမှုဖြင့် အသက် ၈၅ နှစ်အရွယ်မှစပြီးတော့ အဘိုး၊ အဘွားများ လစဉ် ၁၀,၀၀၀ နှုန်းဖြင့် ကူညီပံ့ပိုးလျက်ရှိနေပါတယ်။ သက်ကြီးရွယ်အိုများကို ကာကွယ်စောင့်ရှောက်တဲ့ သက်ကြီးရွယ်အို ဥပဒေကိုလည်း ပြဋ္ဌာန်းနိုင်ခဲ့ပါတယ်။ နည်းဥပဒေကိုလည်း အမြန်ဆုံးဆက်လက်ရေးဆွဲ ပြဋ္ဌာန်းနိုင်မယ်လို့ မျှော်လင့်ပါတယ်။ ထိုသို့တိုးပွားလာတဲ့ သက်ကြီးရွယ်အိုများအား တစိုက်မတ်မတ် ကူညီစောင့်ရှောက်နိုင်ရန် အတွက်၊ ကာကွယ်နိုင်ရန်အတွက်၊ လိုအပ်တဲ့ထောက်ပံ့မှုများ ပြုလုပ်နိုင်ရန် နိုင်ငံတော်အစိုးရနဲ့ ပြည်တွင်း လူမှုအဖွဲ့အစည်းများသာမက အာဆီယံနိုင်ငံများနဲ့ ပူးပေါင်းဆောင်ရွက်ရန် အထူးလိုအပ်ပါတယ်။ ထိုနည်းတူ တစ်နိုင်ငံလုံးတွင် သက်ကြီးရွယ်အိုကာကွယ်စောင့်ရှောက်ရေး အဖွဲ့ အစည်းများ လွှမ်းခြုံနိုင်ရန် အထူးလိုအပ်ပါတယ်။ လေးစားရပါသော နာယကကြီးခင်ဗျာ။ အာဆီယံ ၁၀ နိုင်ငံမှ ဒေသတွင်းရှိ သက်ကြီးရွယ်အို အသိုက်အဝန်း တိုးပွားနေချိန်မှာ ၎င်းစိန်ခေါ်မှုကြီးကို ကြိုတင်စီစဉ်ရန် သက်ကြီးရွယ်အိုများ ကျန်းမာစွာဖြင့် ကိုယ်တိုင်မိသားစုနဲ့ နိုင်ငံတော်အတွက် အဖိုးမဖြတ်နိုင်သော အတွေ့အကြုံကြွယ်ဝသူများအဖြစ် ကျန်းမာ တက်ကြွ၍ အကျိုးပြုနိုင်သော သက်ကြီးရွယ်အိုဘဝ ဖြစ်ပေါ်လာရေးအတွက် အခန်း (၁၃) ခန်းပါသော သဘောတူစာချုပ် ရေးဆွဲထားပါတယ်။ မြန်မာနိုင်ငံအနေနဲ့ အဖွဲ့ဝင်ဖြစ်ရန် လိုအပ်ပါတယ်။ နာယကကြီးခင်ဗျာ။ နိဂုံးချုပ်အနေဖြင့် နိုင်ငံတော်အစိုးရက မြန်မာနိုင်ငံရှိ သက်ကြီးရွယ်အိုများ အတွက် ကျန်းမာတက်ကြွ၍ အကျိုးပြုနိုင်သော သက်ကြီးရွယ်အိုဘဝ ဖြစ်ပေါ်နိုင်ရန် အာဆီယံနိုင်ငံ များနဲ့အတူ သက်ကြီးရွယ်အိုအဖွဲ့အစည်းဆိုင်ရာ အာဆီယံဗဟိုဌာနထူထောင်ရေးစာချုပ်တွင် မြန်မာနိုင်ငံမှ ပါဝင်လက်မှတ်ရေးထိုးရေးကို အလေးအနက် ကြိုဆို။ ဆွေးနွေးရန် သတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<speech type="speaker">ဦးကျော်သောင်း စစ်ကိုင်းတိုင်းဒေသကြီး မဲဆန္ဒနယ်အမှတ်(၁) ဆွေးနွေးဖို့ဖြစ်ပါတယ်။</speech>
<speech><mp id="1241">ဦးကျော်သောင်း(မဲဆန္ဒနယ်အမှတ်-၁၊ စစ်ကိုင်းတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုဝန်ကြီးများ၊ ဒုတိယဝန်ကြီးများ၊ ပြည်ထောင်စု လွှတ်တော် ကိုယ်စားလှယ်တော်ကြီးများအားလုံး မင်္ဂလာပါလို့ ဦးစွာပထမ နှုတ်ခွန်းဆက်သ ဂါရဝပြုအပ် ပါတယ်။ ကျွန်တော်ကတော့ စစ်ကိုင်းတိုင်းဒေသကြီး မဲဆန္ဒနယ်အမှတ်(၁)က အမျိုးသားလွှတ်တော် ကိုယ်စားလှယ် ဦးကျော်သောင်းဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ သက်ကြီးရွယ်အို အဖွဲ့အစည်း ဆိုင်ရာ အာဆီယံဗဟိုဌာန ထူထောင်ရေးစာချုပ်တွင် မြန်မာနိုင်ငံမှ ပါဝင်လက်မှတ်ရေးထိုးနိုင်ရေးကိစ္စနှင့် ပတ်သက်၍ ထောက်ခံတင်ပြ ဆွေးနွေးသွားမှာဖြစ်ပါတယ်။ သက်ကြီးရွယ်အိုအဖွဲ့အစည်းဆိုင်ရာ အာဆီယံ ဗဟိုဌာနထူထောင်ရေးစာချုပ်ကို ကမ္ဘောဒီးယားနိုင်ငံ Siem Reap မြို့မှာ ၂၀၁၉ ခုနှစ်၊ သြဂုတ်လ ၂၉၊ ၃၀ ရက် များက ကျင်းပခဲ့သည့် (၁၄)ကြိမ်မြောက် အာဆီယံကျန်းမာရေးဝန်ကြီး အစည်းအဝေးမှာ အာဆီယံအဖွဲ့ဝင် ရ နိုင်ငံက လက်မှတ်ရေးထိုးပြီးဖြစ်ကြောင်း သိရှိရပါတယ်။ ဒါကြောင့် ကျွန်တော်တို့နိုင်ငံ အပါအဝင် ကျန်တဲ့နိုင်ငံများ ဆက်လက်ပါဝင်လက်မှတ်ရေးထိုးဖို့ ဆောင်ရွက်တာဖြစ်တယ်လို့ သိရပါတယ်။ ဒီဌာနဟာ အာဆီယံဒေသတွင် တက်ကြွတဲ့အိုမင်းမှုရရှိစေရန်နဲ့ အဖွဲ့ဝင်နိုင်ငံများအကြား၊ အပြည်ပြည်ဆိုင်ရာအဖွဲ့ အစည်းများနဲ့ အခြားမိတ်ဖက်များအကြား ပူးပေါင်းဆောင်ရွက်နိုင်ရေး ကူညီထောက်ပံ့သွားရန်၊ တက်ကြွတဲ့ အိုမင်းမှုဆိုင်ရာမူဝါဒများ ပေါ်ပေါက်စေရန်၊ အကောင်အထည်ဖော်ရေး အထောက်အပံ့ဖြစ်စေရန်၊ အသိပညာ များနဲ့ တီထွင်ဆန်းသစ်မှုများ မွေးထုတ်သွားရန် စတဲ့ရည်ရွယ်ချက်ကောင်းများ ပါရှိပါတယ်။ ထို့အတူ တက်ကြွတဲ့အိုမင်းမှုနဲ့ တီထွင်ဆန်းသစ်မှုများအတွက် အသိပညာဌာနအဖြစ် ဆောင်ရွက်ရန်၊ တက်ကြွတဲ့ အိုမင်းမှုဆိုင်ရာ သက်သေပြုပြီးသား မူဝါဒများ၊ မဟာဗျူဟာများ၊ လမ်းညွှန်ချက်များ ထောက်ပံ့ ပေးရန်၊ တက်ကြွသောအိုမင်းမှုကို အထောက်အပံ့ပြုသော အရင်းအမြစ်ဖွံ့ဖြိုးရေးအစီအစဉ်များ အကောင်အထည် ဖော်ဆောင်ရွက်ရန်၊ တက်ကြွသောအိုမင်းမှုကို ထောက်ပံ့သော သုတေသနဖွံ့ဖြိုးမှုနှင့် တီထွင် ဆန်းသစ် မှုများ ဆောင်ရွက်ရန်၊ အာဆီယံဒေသတွင်း တက်ကြွသောအိုမင်းမှု ဖြစ်ပေါ်စေရေးလုပ်ငန်းများရဲ့ တိုးတက်မှု အခြေအနေကိုသုံးသပ်ရေး ထောက်ပံ့ကူညီသွားရန် စတဲ့ရည်မှန်းချက်ကောင်းများလည်း ပါဝင်ပါတယ်။ ဒါ့အပြင် အာဆီယံဒေသတွင်း တိုးပွားလာတဲ့ သက်ကြီးရွယ်အိုများအတွက် ကျန်းမာတက်ကြွတဲ့၊ အကျိုးပြု နိုင်တဲ့ သက်ကြီးရွယ်အိုဘဝ ဖြစ်ပေါ်လာစေရေးဆိုတဲ့အချက်လည်း ပါဝင်ပါတယ်။ ဒီနေရာမှာ ကျွန်တော့အနေနဲ့ ပြောစရာစကားပေါ်လာပါတယ်။ ဒါကတော့ ဒီနေ့ ကျွန်တော်တို့ နိုင်ငံမှာ နိုင်ငံ့ဝန်ထမ်းတွေ အသက် ၆၀ ပြည့်တဲ့လုပ်ငန်းတာဝန်က အနားယူစေပြီး အငြိမ်းစား ပေးပါတယ်။ ဒါပေမယ့် ဒီပုဂ္ဂိုလ်တွေဟာ ကျန်းမာရေးကောင်းမွန်ပြီး လုပ်ငန်းတာဝန်များကို ဆောင်ရွက် နိုင်ဆဲ အခြေအနေမျိုးကို တွေ့ရပါတယ်။ အချို့ဆိုရင် ယနေ့အထိ အသက် ၆၀ ပြည့်ပြီးသော်လည်း ကျရာ အခန်းကဏ္ဍက နိုင်ငံတော်ရဲ့ တာဝန်ကို ကျေပွန်စွာ ထမ်းဆောင်နေတာကိုလည်း တွေ့ရပါတယ်။ အချို့ဆိုရင် ၎င်းတို့ရဲ့ ကျွမ်းကျင်တဲ့ပသောအရ တာဝန်ပေး ဆောင်ရွက်စေတာတွေလည်း တွေ့ရပါတယ်။ ဒီပလ်တွေရဲ့ ပညာအား၊ အကြံအား၊ ဉာဏ်အား၊ လုပ်အားဟာ ကျွန်တော်တို့နိုင်ငံအတွက် အကျိုးရှိစေလို့ တက်ကြွတဲ့ အိုမင်းမှုရဲ့ ကောင်းကျိုးတွေလို့ ပြောနိုင်ပါတယ်။ လေးစားအပ်ပါသော နာယကကြီးခင်ဗျာ။ ကျွန်တော်တို့မြို့မှာ မြို့မိမြို့ဖအဖွဲ့ ရှိပါတယ်။ ကျွန်တော်တို့ မြို့ရဲ့ မြို့မိမြို့ဖ အဖွဲ့ထဲမှာလည်းပဲ အဲဒီလိုပုဂ္ဂိုလ်တွေ ပါဝင်ပါတယ်။ နောက်ပြီး ကျွန်တော်တို့မြို့ရဲ့ ပညာရေးဝန်ထမ်းဟောင်းများအဖွဲ့၊ ဌာနပေါင်းစုံ ပင်စင်စားဝန်ထမ်းဟောင်းများအဖွဲ့ ဆိုပြီးလည်း ရှိပါတယ်။ အဲဒီပုဂ္ဂိုလ်တွေဟာ ကျန်းမာရေးကောင်းမွန်ပြီး ရပ်ကျိုး၊ ရွာကျိုး၊ မြို့အကျိုးကို ဆောင်ရွက်နေကြတုန်းပဲ ဖြစ်ပါတယ်။ ၎င်းတို့ရဲ့ အတွေးအခေါ်၊ အယူအဆ၊ ရပ်တည်ချက်၊ ဆုံးဖြတ်ချက်များဟာ မှန်ကန်နေတုန်းပဲ ဖြစ်ပါတယ်။ လတ်ဆတ်နေတုန်း၊ လန်းဆန်းနေတုန်း၊ နုပျိုနေတုန်းပဲ ဖြစ်ပါတယ်။ ဒါကြောင့် အသက် ၆၀ အရွယ်မှာ အငြိမ်းစားပေးတဲ့ကိစ္စကို ပြန်လည်သုံးသပ်သင့်ပါကြောင်း အကြံပြု တင်ပြလိုပါတယ်။ ၂၀၁၀ ခုနှစ် ရေးဆွဲကြေညာခဲ့တဲ့ မိသားစုအဖွဲ့အစည်းများ သန်စွမ်းရေးအတွက် သက်ကြီး ရွယ်အိုများ စောင့်ရှောက်ရေးဆိုင်ရာ ဘရူနိုင်းဒါရုဆလင်ကြေညာစာတမ်း၊ ၂၀၁၅ ခုနှစ် ရေးဆွဲကြေညာခဲ့တဲ့ အာဆီယံဒေသတွင်း သက်ကြီးရွယ်အိုပုဂ္ဂိုလ်များ မြှင့်တင်ရေးဆိုင်ရာ ကွာလာလမ်ပူ ကြေညာစာတမ်း များကို အာဆီယံအဖွဲ့ဝင်နိုင်ငံများက စုပေါင်းကတိပြုခြင်းဖြင့် အသိအမှတ်ပြုကြပြီး ဖြစ်ပါတယ်။ အသက်အရွယ်ကြီးရင့်သူများဟာ ကျန်းမာသန်စွမ်းစွာဖြင့် ၎င်းတို့ကိုယ်တိုင် မိသားစုနဲ့နိုင်ငံအတွက် အဖိုးမဖြတ်နိုင်သူများဖြစ်သဖြင့် ကျန်းမာတက်ကြွ၍ အကျိုးပြုသော သက်ကြီးရွယ်အိုဘဝ ဖြစ်ပေါ်လာရေး အတွက် အထောက်အပံ့ပြုနိုင်သော ဝန်းကျင်ကောင်းများဖြစ်အောင် စီမံဆောင်ရွက်ပေး ရမှာဖြစ်ပါတယ်။ သက်ကြီးရွယ်အိုများရဲ့ မိသားစုများနဲ့ ၎င်းတို့ရဲ့ ဝန်းကျင် အသိုက်အဝန်းမှာရှိနေကြတဲ့ ပုဂ္ဂိုလ်များ အနေနဲ့ သက်ကြီးရွယ်အိုများကို လေးစားတန်ဖိုးထားစေရေးအတွက် ဆောင်ရွက်ခြင်း ဖြစ်တယ်လို့ သိရှိရပါတယ်။ ယခုသဘောတူညီချက်တွင် တက်ကြွသောအိုမင်းမှုဟူ၍ ကျန်းမာတက်ကြွ၍ အကျိုးပြု နိုင်သော သက်ကြီးရွယ်အိုဘဝကို ရည်ညွှန်းသုံးနှုန်းထားခြင်းကို တွေ့ရပါတယ်။ တက်ကြွသော အိုမင်းမှု ဆိုတဲ့ စကားလုံးရွေးချယ်မှုကိုလည်း ကျွန်တော့အနေနဲ့ အလွန်သဘောကျပါတယ်။ ထောက်ခံပါတယ်။ ဘာဖြစ်လို့လဲဆိုတော့ တက်ကြွတဲ့အိုမင်းမှုရဲ့ နောက်ကွယ်မှာ နုပျိုတဲ့စိတ်က ကပ်လျက်ပါရှိနေပြီး ဖြစ်လို့ပဲ ဖြစ်ပါတယ်။ ဒါကြောင့် နိဂုံးချုပ်အနေနဲ့ ပြောကြားလိုတာကတော့ နိုင်ငံအတွင်းမှာရှိကြတဲ့ သက်ကြီးရွယ်အိုများ အတွက် ကျန်းမာတက်ကြွ၍ အကျိုးပြုနိုင်သော သက်ကြီးရွယ်အိုဘဝ ဖြစ်ပေါ်လာစေရေးအတွက် ကျန်းမာရေးစောင့်ရှောက်မှုလုပ်ငန်းများ တိုးတက်စေပြီး သက်ကြီးရွယ်အိုများ၏ဘဝ လှပစေဖို့ မြန်မာနိုင်ငံ အနေနဲ့ သက်ကြီးရွယ်အိုအဖွဲ့အစည်းဆိုင်ရာ အာဆီယံဗဟိုဌာနထူထောင်ရေးစာချုပ်မှာ ပါဝင်လက်မှတ် ရေးထိုးသင့်ပါကြောင်း ထောက်ခံအကြံပြုတင်ပြရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးခင်ချို လှိုင်းဘွဲမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1371">ဦးခင်ချို(လှိုင်းဘွဲ့မဲဆန္ဒနယ်၊ ကရင်ပြည်နယ်)</mp>အားလုံးမင်္ဂလာပါ။ ကျွန်တော်ကတော့ ကရင်ပြည်နယ်၊ လှိုင်းဘွဲမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးခင်ချိုဖြစ်ပါတယ်။ ကျွန်တော် ဆွေးနွေးတင်ပြမှာက သက်ကြီးရွယ်အို အဖွဲ့အစည်းဆိုင်ရာ အာဆီယံဗဟိုဌာန ထူထောင်ရေးစာချုပ်မှာ ပါဝင်လက်မှတ်ရေးထိုးရေးကိစ္စ ဖြစ်ပါတယ်။ ၂၀၁၉၊ ဩဂုတ်လမှာ ကမ္ဘောဒီးယားနိုင်ငံမှာ အာဆီယံကျန်းမာရေးဝန်ကြီးဌာနအစည်းအဝေးပွဲမှာ ပါဝင်လက်မှတ်ရေးထိုးဖို့ စီစဉ်ဆောင်ရွက်လျက်ရှိကြောင်း သိရပါတယ်။ ဒီအဖွဲ့အစည်းရဲ့ ဖွဲ့စည်းရတဲ့ ရည်ရွယ်ချက်က အာဆီယံဒေသအတွင်း အဖွဲ့ဝင်နိုင်ငံများနဲ့ အပြည်ပြည်ဆိုင်ရာအဖွဲ့အစည်းများ၊ အခြား မိတ်ဖက်အဖွဲ့ အစည်းများနဲ့ ပူးပေါင်းဆောင်ရွက်နိုင်ရေး၊ ကူညီထောက်ပံ့နိုင်ရေး၊ တက်ကြွသော အိုမင်းမှု ဆိုင်ရာ မူဝါဒပေါ်ပေါက်လာစေရေး၊ တီထွင်ဆန်းသစ်မှုများ မွေးထုတ်ဖို့ဖြစ်ကြောင်းသိရပါတယ်။ သက်ကြီး ရွယ်အိုများရဲ့ဘဝ အမှီအခိုကင်းကင်းနဲ့ ကောင်းမွန်စွာနေထိုင်နိုင်ရေး၊ ကျန်းမာတက်ကြွပြီး အကျိုးပြုတဲ့ သက်ကြီးရွယ်အိုဘဝ အနာဂတ်ကျန်းမာရေးနဲ့ ကူညီစောင့်ရှောက်မှုတွေကို တိုးမြှင့်ဆောင်ရွက်နိုင်ဖို့လည်း ရည်ရွယ်ဖွဲ့စည်းကြောင်း သိရပါတယ်။ ဒီအဖွဲ့အစည်းကို ထိုင်းနိုင်ငံမှ အိမ်ရှင်နိုင်ငံအဖြစ်နဲ့ ၂၀၁၉ ခုနှစ်အတွင်း လုပ်ငန်းစတင်ဆောင်ရွက်ပြီးတော့ နိုင်ငံတစ်နိုင်ငံစီကနေ အဖွဲ့ဝင်တစ်ဦးစီနဲ့ အာဆီယံအတွင်းရေးမှူးချုပ်ရဲ့ ကိုယ်စားလှယ်တစ်ဦးစီ ဖွဲ့စည်းမှာဖြစ်ပြီးတော့ ဘုတ်အဖွဲ့ ဥက္ကဋ္ဌနဲ့ ဒုဥက္ကဋ္ဌများအဖြစ် အင်္ဂလိပ်အက္ခရာစဉ် အတိုင်း ထိုင်းနိုင်ငံကစပြီးတော့ သက်တမ်း ၂ နှစ်စီ အလှည့်ကျဆောင်ရွက်ရမှာဖြစ်ကြောင်း သိရပါတယ်။ လုပ်ငန်းစတင်ထူထောင်တဲ့အနေနဲ့ ထိုင်းနိုင်ငံတော်ဝင်အစိုးရက ငွေကြေးထည့်ဝင်ပြီးတော့ ရုံးနေရာကိုလည်း ပံ့ပိုးကူညီပေးမှာဖြစ်ကြောင်း သိရပါတယ်။ အာဆီယံအဖွဲ့ဝင်နိုင်ငံတွေအနေနဲ့ စီမံကိန်းများအလိုက် ဆန္ဒ အလျောက် ငွေကြေးထည့်ဝင်နိုင်ကြောင်း သိရပါတယ်။ ဒီစာချုပ်ဟာ သက်ကြီးရွယ်အိုများရဲ့ဘဝ အေးချမ်းသာယာပြီး ဘဝနိဂုံးမချုပ်ခင် အမှီအခိုကင်းကင်းနဲ့ နေထိုင်ရပ်တည်နိုင်ဖို့ ရည်ရွယ်ဆောင်ရွက်တာဖြစ်လို့ အလွန်ကောင်းမြတ်တဲ့ လုပ်ဆောင်ချက်ဖြစ်ကြောင်း ခံစားရပါတယ်။ လူအပါအဝင် သက်ရှိသတ္တဝါတွေဟာ မွေးဖွားလာတဲ့အသက်အရွယ် တဖြည်းဖြည်းရလာပြီး တစ်နေ့မှာ အသက်အရွယ်အိုမင်းတဲ့ဘဝကို မလွဲမသွေ တွေ့ကြုံလာရမှာဖြစ်ပါတယ်။ သက်ကြီးရွယ်အိုများနဲ့ပတ်သက်လို့ ကျွန်တော်ဖတ်ခဲ့ရဖူးတဲ့ ရှေးခေတ်ဂျပန်နိုင်ငံမှာ စားနပ်ရိက္ခာ အလွန် ခက်ခဲရှားပါးပြီးတော့ ဘဝရပ်တည်ဖို့ အလွန်ဆိုးရွားတဲု့န်းက သက်ကြီးရွယ်အိုတွေကို စွန့်ပစ်တဲ့အလေ့အထ ရှိခဲ့ဖူးတယ်လို့သိရပါတယ်။ မိသားစုတစ်စုမှာ အသက်အရွယ်အိုမင်းလာတဲ့ မိဘ တွေကို တောတောင်တွေထဲက ကျောက်ဂူတွေထဲမှာ တစ်ပတ်စာ စားနပ်ရိက္ခာနဲ့အတူ ထမ်းပိုးပြီးတော့၊ သယ်ပိုးပြီးတော့ စွန့်ပစ်တဲ့ဓလေ့ရှိခဲ့ဖူးတယ်လို့ သိရပါတယ်။ တစ်နေ့မှာ မိသားစုတစ်စုရဲ့ အဖိုးအိုတစ်ဦး ကို သားဖြစ်သူက စွန့်ပစ်ဖို့ပြင်ဆင်နေတဲ့မြေးဖြစ်တဲ့သူက သူလည်းလိုက်ချင်တယ်လို့ အတင်း ပူဆာလို့ သူနဲ့အတူခေါ်သွားခဲ့ပါတယ်။ စွန့်ပစ်ရတဲ့နေရာရောက်တဲ့အခါမှာ ဖခင်က သားဖြစ်သူကိုမေးတယ်။ ဘာလို့လိုက်ချင်တာလဲဆိုတော့ သားက တစ်နေ့မှာ အဖေကိုလည်း ဒီလိုပဲစွန့်ပစ်ရမှာဖြစ်လို့ လိုက်ကြည့် တာပါလို့ဖြေခဲ့ပါတယ်။ ပြီးတော့ သားက ဘာပြန်ပြောလဲဆိုရင် အဖေ အဖိုးကို ဒီလိုလာစွန့်ပစ်တာ မမှန် ဘူးလို့ထင်ပါတယ်။ သားတို့စားရမယ့်အထဲက နည်းနည်းစီလျှော့စားမယ်ဆိုရင် အဖိုးကို နေ့တိုင်းကျွေးလို့ ရတာပဲ။ အဖိုးကို အများဆုံးရမှ ၁၀ နှစ်တောင်မရှိပါဘူးလို့ သားကလည်းကြီးလာရင် ဝိုင်းဝန်းကူညီ ရှာဖွေပေးမှာဖြစ်တဲ့အတွက်ကြောင့် ဒါကြောင့် အဖိုးကိုမစွန့်ပစ်သင့်ဘူးလို့ ပြောတဲ့အခါမှာ အဖေဖြစ်သူက အသိတရားရလာပြီးတော့ အဖိုးအိုကို အိမ်ပြန်ခေါ်လာတဲီ့းတော့ သက်ကြီးရွယ်အိုတွေကို စောင့်ရှောက်တဲ့အလေ့အထ ရှိခဲ့တာလို့သိရပါတယ်။ လူဆိုတာက အသိဉာဏ်အရှိဆုံးသတ္တဝါ ဖြစ်ပေမယ့် တစ်ခါတလေ အကြောင်းအမျိုးမျိုးကြောင့် အမိုက်မဲဆုံးသတ္တဝါတွေလည်း ဖြစ်တတ်ပါတယ်။ မြန်မာနိုင်ငံမှာ ဒေါ်ဦးဇွန်း ကစပြီးတော့ သက်ကြီးရွယ်အိုတွေကို စောင့်ရှောက်တဲ့ ဘိုးဘွားရိပ်သာကို ထူထောင်လာခဲ့တာ ရှိပါတယ်။ လက်ရှိမှာလည်းပဲ လူကယ်ပြန်ဝန်ကြီးက ဘိုးဘွားရိပ်သာတွေကို ဖွင့်လှစ်ထားရှိသလို လူမှုရေး အဖွဲ့အစည်းတွေကလည်းပဲ မိမိအစီအစဉ်တွေနဲ့ စွန့်ပစ်တဲ့အဖိုးအဖွားတွေအပါအဝင် သက်ကြီးရွယ်အို တွေကို ပြုစုစောင့်ရှောက်မှုတွေ ဆောင်ရွက်ပေးနေတာ တွေ့ရပါတယ်။ မြန်မာနိုင်ငံမှာလည်း လူမှုကာကွယ်စောင့်ရှောက်ရေး အမျိုးသားအဆင့်မဟာဗျူဟာကို သမ္မတ ရုံးရဲ့ (၄၇/၂၀၁၄) အမိန့်ကြော်ငြာစာအမှတ်နဲ့ ထုတ်ပြန်ပြီးတော့ ကိုယ်ဝန်ဆောင်၊ ကျောင်းနေအရွယ်၊ အလုပ် လုပ်နိုင်တဲ့အရွယ်၊ သက်ကြီးရွယ်အို နယ်ပယ် ၄ ရပ်မှာ လုပ်ငန်းစဉ် ၈ ရပ်နဲ့ ဆောင်ရွက်ရာမှာ သက်ကြီး ရွယ်အိုလူမှုပင်စင်နဲ့ သက်ကြီးရွယ်အိုအချင်းချင်း ကူညီစောင့်ရှောက်ရေးအဖွဲ့များအား ထောက်ပံ့ခြင်း လုပ်ငန်းစဉ် ၂ ရပ်လည်း ပါပါတယ်။ သက်ကြီးရွယ်အိုလူမှုရေးပင်စင်ကို ပြည်ထောင်စုလွှတ်တော် ဥပဒေ အမှတ်(၄၄/၂၀၁၆)နဲ့ ၂၀၁၇-၂၀၁၈ မှာ အသက် ၉၀ နဲ့အထက် သက်ကြီးရွယ်အိုများ၊ ၂၀၁၈-၂၀၁၉ ဘဏ္ဍာနှစ် ကစပြီးတော့ အသက် ၉၀ အစား အသက် ၈၅ နှစ်နဲ့ အထက်ကို တစ်လမှာ ကျပ်တစ်သောင်းနှုန်းနဲ့ ၃ လ တစ်ကြိမ် ပုံမှန်ထောက်ပံ့ ဆောင်ရွက်ပေးတာရှိပါတယ်။ ဒါကြောင့် နိုင်ငံတော်အနေနဲ့လည်းပဲ အသက်အရွယ် ကြီးရင့်သူများ၊ အမှီအခိုမဲ့ ဘဝရပ်တည်နိုင်ရေးမူဝါဒ ချမှတ်အကောင်အထည် ဖော်ဆောင်ရွက်နေတာဖြစ်လို့ ယခုလက်မှတ်ပါဝင်ရေးထိုး ဆောင်ရွက်ရမယ့် သက်ကြီးရွယ်အိုအဖွဲ့အစည်းဆိုင်ရာ အာဆီယံဗဟိုဌာန ထူထောင်ရေးလုပ်ငန်းမှာ အာဆီယံဒေသအတွင်း နိုင်ငံများနဲ့အတူ ပူးပေါင်းဆောင်ရွက်ရမယ့်လုပ်ငန်း ဆောင်ရွက်သင့်ရာမှာ ဆောင်ရွက်သင့် ဆောင်ရွက်လိုက်တဲ့လုပ်ငန်းဖြစ်လို့ ထောက်ခံတင်ပြ ဆွေးနွေးရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးမြင့်ဦး မကွေးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1453">ဦးမြင့်ဦး(မကွေးမဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့် ပြည်ထောင်စုလွှတ်တော် ကိုယ်စားလှယ်အားလုံး မင်္ဂလာပါခင်ဗျာ။ ကျွန်တော် ကတော့ မကွေးတိုင်းဒေသကြီး၊ မကွေးမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးမြင့်ဦး ဖြစ်ပါတယ်။ ကျွန်တော့အနေနဲ့ နိုင်ငံတော်သမ္မတထံမှပေးပို့ထားတဲ့ သက်ကြီးရွယ်အိုဆိုင်ရာ အာဆီယံဗဟိုဌာန ထူထောင်ရေးစာချုပ်တွင် မြန်မာနိုင်ငံမှ ပါဝင်လက်မှတ်ရေးထိုးရေးကိစ္စနှင့် ပတ်သက်၍ ထောက်ခံဆွေးနွေး သွားမှာ ဖြစ်ပါတယ်။ ဒီစာချုပ်နဲ့ပတ်သက်ပြီး အကြိမ်ကြိမ်ဆွေးနွေးခဲ့ပြီး ယခင်က ကြိုတင်သဘောတူညီမှု ရရှိထားတဲ့ အာဆီယံအဖွဲ့ဝင် ရ နိုင်ငံများ လက်မှတ်ရေးထိုးခဲ့ပြီး ဖြစ်ပါတယ်။ လက်မှတ်မထိုးရသေးတဲ့ နိုင်ငံတွေကတော့ ကျွန်တော်တို့ မြန်မာနိုင်ငံ၊ ဖိလစ်ပိုင်နိုင်ငံနှင့် ဗီယက်နမ်နိုင်ငံ တို့ဖြစ်ပါတယ်။ စာချုပ်ရဲ့ ရည်ရွယ်ချက်က အာဆီယံအဖွဲ့ဝင်နိုင်ငံများ၊ အပြည်ပြည်ဆိုင်ရာအဖွဲ့ အစည်းများနဲ့ အခြားမိတ်ဆက်များအကြားမှာ အာဆီယံဒေသအသိုင်းအဝိုင်းအတွင်း တိုးပွားလာတဲ့ သက်ကြီးရွယ်အို ဦးရေများအရ စိန်ခေါ်မှုများကိုဖြေရှင်းနိုင်ဖို့၊ အသက်အရွယ်ကြီးရင့်သူများ အမှီအခိုကင်းစွာ ကောင်းမွန်စွာ နေထိုင်သွားနိုင်ရန် ထောက်ပံ့သွားနိုင်ဖို့၊ ကျန်းမာတက်ကြွပြီး အကျိုးပြုတဲ့ သက်ကြီးရွယ်အိုဘဝမြှင့်တင်ဖို့၊ အနာဂတ်ကျန်းမာရေးနဲ့ လူမှုစောင့်ရှောက်ရေးလုပ်ငန်းများကို တိုးမြှင့်ဖို့ ရည်ရွယ်ပါတယ်။ ကျွန်တော်တို့ ဒီ ၂၀၁၄ ခုနှစ်မှာ သက်ကြီးရွယ်အို အကြောင်းအရာ သုတေသနစာတမ်းအရ အသက် ၆၀ နှစ်အထက် သက်ကြီးရွယ်အိုဦးရေ ၄.၅ သန်းရှိတယ်လို့ ဆိုပါတယ်။ ၂၀၅၀ ပြည့်နှစ် မြန်မာနိုင်ငံမှာ သက်ကြီးရွယ်အို ၁၃ သန်းခန့်ရှိမယ်လို့ ခန့်မှန်းထားပါတယ်။ အဲဒီသက်ကြီးရွယ်အိုအရေအတွက်နဲ့ ၁၅ နှစ်အောက် ကလေးအရေအတွက်ဟာ တူညီမှုနီးပါးရှိမယ်လို့ စာတမ်းပြုစုထားတာ တွေ့ရပါတယ်။ ဒီအခါမှာ ကျွန်တော်တို့ နိုင်ငံအနေနဲ့လည်း လူ့သက်တမ်းတွေကလည်း ရှည်လာမယ်။ အလားတူပဲ ရောဂါများကလည်း ပိုမိုများပြား လာမယ့် အလားအလာရှိပါတယ်။ နာယကကြီးခင်ဗျာ။ ကျွန်တော်တို့ မြန်မာလူ့အဖွဲ့အစည်းကတော့ သက်ကြီးရွယ်အိုများကို လေးစား တန်ဖိုးထားတတ်တဲ့ လူ့အဖွဲ့အစည်း ဖြစ်ပါတယ်။ ယခုထက်ထိ ကျေးရွာများမှာ သားသမီးများ၊ မြေး၊ မြစ်များနဲ့ အတူနေထိုင်စောင့်ရှောက်ကြတဲ့ အစဉ်အလာဟာ မြန်မာ့ယဉ်ကျေးမှုဓလေ့ပဲ ဖြစ်ပါတယ်။ မြို့ကြီးများမှာတော့ အစဉ်အလာဓလေ့ လျော့ပါးလာပြီဖြစ်ပါတယ်။ အစဉ်အလာအားဖြင့် သိထားတဲ့ သက်ကြီးရွယ်အိုစောင့်ရှောက်တဲ့ နည်းလမ်းဟာလည်းပဲ သက်ကြီးရွယ်အိုအားလုံးလွှမ်းခြုံနိုင်တဲ့ နည်းလမ်း မဟုတ်တော့ဘူး။ အာဆီယံအတွင်း အသိုက်အဝန်းနဲ့ တိုးပွားလာတဲ့ သက်ကြီးရွယ်အိုတွေရဲ့ စိန်ခေါ်မှုကို ဆန်းသစ်တီထွင်မှု၊ သုတေသနဖွံ့ဖြိုးမှု၊ သက်ကြီးရွယ်အိုကြီးရင့်တဲ့ပုဂ္ဂိုလ်များ အမှီအခိုကင်းစွာ၊ ကောင်းမွန်စွာ နေထိုင်နိုင်ဖို့အတွက် ထောက်ပံ့သွားနိုင်ရေးနဲ့ ကျန်းမာတက်ကြွတဲ့ အကျိုးပြုတဲ့ သက်ကြီးရွယ်အိုဘဝ အဖြစ် မြှင့်တင်နိုင်ရေးအတွက် အနာဂတ်ကျန်းမာရေးနဲ့ လူမှုစောင့်ရှောက်ရေးများ တိုးမြှင့်ဖို့လိုအပ်လာပြီ ဖြစ်ပါတယ်။ နာယကကြီးခင်ဗျာ။ အခု သဘောတူညီချက်မှာ တက်ကြွတဲ့အိုမင်းမှု ကျန်းမာတက်ကြွပြီး အကျိုး ပြုနိုင်တဲ့ သက်ကြီးရွယ်အိုဘဝလို့ ရည်ညွှန်းသုံးစွဲထားတာ တွေ့ရပါတယ်။ သက်ကြီးရွယ်အိုပြုစုစောင့်ရှောက်မှု အကောင်းဆုံးနိုင်ငံကတော့ ဆွီဒင်နိုင်ငံလို့လည်းဆိုပါတယ်။ ကောင်းမွန်တဲ့အစိုးရဆိုတာ ဘာလဲလို့ သတ်မှတ် တဲ့နေရာမှာ အနားယူရမယ့် သက်ကြီးရွယ်အိုတွေကို ဘယ်လောက်အထိ စောင့်ရှောက်မှုပေးနိုင်သလဲ ဆိုတဲ့အချက်က ပါဝင်ပါတယ်။ အရေးကြီးပါတယ်။ သို့ဖြစ်ပါ၍ ဒီစာချုပ်ကို ကျွန်တော်တို့ လက်မှတ် ရေးထိုးမယ်ဆိုရင် နိုင်ငံ့အတွက် အကျိုးရှိမယ့်ကိစ္စလို့ ယူဆတဲ့အတွက် သက်ကြီးရွယ်အိုဆိုင်ရာ အာဆီယံ ဗဟိုဌာနထူထောင်ရေးစာချုပ်တွင် မြန်မာနိုင်ငံမှ ပါဝင်လက်မှတ်ရေးထိုးသင့်ပါကြောင်း ထောက်ခံအပ်ပါတယ် ခင်ဗျာ။ အားလုံးကျေးဇူးပါ။</speech>
<speech type="speaker">ဒေါက်တာသက်သက်ခိုင် ဒဂုံမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1565">ဒေါက်တာသက်သက်ခိုင်(ဒဂုံမဲဆန္ဒနယ်၊ ရန်ကုန်တိုင်းဒေသကြီး)</mp>လေးစားရပါသော ပြည်ထောင်စုလွှတ်တော် နာယကကြီးနဲ့တကွ အားလုံးမင်္ဂလာပါရှင်။ ကျွန်မကတော့ ရန်ကုန်တိုင်းဒေသကြီး၊ ဒဂုံမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာသက်သက်ခိုင် ဖြစ်ပါတယ်။ ကျွန်မအနေနဲ့ ကျန်းမာရေးနဲ့ အားကစားဝန်ကြီးဌာနမှ တင်သွင်းလာတဲ့ သက်ကြီးရွယ်အိုအဖွဲ့အစည်းဆိုင်ရာ အာဆီယံဗဟို ထူထောင်ရေးစာချုပ်မှာ မြန်မာနိုင်ငံမှ ပါဝင်လက်မှတ်ရေးထိုးနိုင်ရေးကိစ္စကို ရှုထောင့် ၃ မျိုးနဲ့ ထောက်ခံ ဆွေးနွေးသွားမှာ ဖြစ်ပါတယ်။ ပထမဦးစွာ မြန်မာနိုင်ငံရဲ့ လူဦးရေဖြန့်ကျက်မှု ရှုထောင့်မှ ထောက်ခံဆွေးနွေးလိုပါတယ်။ ၂၀၁၄ ခုနှစ် သန်းခေါင်းစာရင်းအရ လူဦးရေစုစုပေါင်းရဲ့ ၆၅.၆ ရာခိုင်နှုန်းဟာ အသက် ၁၅ နှစ်မှ ၆၄ နှစ်အတွင်း အလုပ်လုပ်ကိုင်နိုင်တဲ့အရွယ် လူဦးရေဖြစ်ပြီး၊ ၂၈.၆ ရာခိုင်နှုန်းဟာ အသက် ၁၅ နှစ်အောက် ကလေးအရွယ် များနှင့် ၅.၈ ရာခိုင်နှုန်းသာ အသက် ၆၅ နှစ်နဲ့အထက် သက်ကြီးရွယ်အိုများဖြစ်တာကို တွေ့ရပါတယ်။ ယခုနှစ်ပိုင်းတွေမှာတော့ မြန်မာနိုင်ငံဟာ တိုင်းပြည်စီးပွားဖွံ့ဖြိုးဖို့ အခြေခံဖြစ်တဲ့ အလုပ်လုပ်နိုင်တဲ့ အသက်အရွယ်တွေ အများဆုံးဖြစ်တဲ့ လူဦးရေဆုလာဘ်ကိုရရှိနေတဲ့ နိုင်ငံတစ်နိုင်ငံ ဖြစ်ပါတယ်။ ၎င်းအလုပ် လုပ်နိုင်တဲ့အုပ်စုဟာ တစ်ဖြည်းဖြည်းကြီးပြင်းလာပြီး ပြောင်းလဲနေတဲ့ လူမှုဘဝပုံစံကြောင့် တစ်ချိန်မှာ မွေးဖွားနှုန်းကျဆင်းလာတဲ့အခါ သက်ကြီးလူဦးရေ တစ်စ တစ်စ များပြားလာနိုင်ပါတယ်။ တစ်ဖက်မှာလည်း မြန်မာနိုင်ငံရဲ့ သက်တမ်းမျှော်မှန်းချက်၊ Life Expectancy ဟာလည်း အမျိုးသားများက ၆၅ နှစ်၊ အမျိုး သမီးများက ၆၉ နှစ်ဖြစ်လို့ မြန်မာနိုင်ငံသားအများစုဟာ သက်တမ်းစေ့မနေနိုင်တာကို တွေ့ရပါတယ်။ အဲဒါကြောင့် မြန်မာနိုင်ငံရဲ့ အမျိုးသားကျန်းမာရေးအဆင့်အတန်းကို မြှင့်တင်ဖို့နဲ့ တက်ကြွတဲ့ သက်ကြီး ရွယ်အိုဘဝ ရရှိဖို့လိုအပ်လျက်ရှိပါတယ်။ အဲဒီလို သက်ကြီးရွယ်အိုများလာတဲ့ လူ့အသိုင်းအဝိုင်းအတွက် လုပ်ငန်းအသီးသီးမှ အနားယူခဲ့ပြီးသည့်တိုင်အောင် ကျန်းမာရေးကောင်းပြီး တက်ကြွတဲ့ဘဝကို ရယူပိုင်ဆိုင် နိုင်ဖို့ ယခုးက အစပျိုးပြင်ဆင်ထားဖို့ အရေးကြီးပါတယ်။ ဒုတိယအချက်အနေနဲ့ မိသားစုတစ်ခုချင်းစီရှုထောင့်က ဆွေးနွေးလိုပါတယ်။ မိသားစုတစ်ခုမှာ ငယ်ရွယ်ပြီး အလုပ်လုပ်နေကြတဲ့ မိဘများဟာ မိသာစုစားဝတ်နေရေးအတွက် အလုပ်လုပ်ကြရပြီး တစ်ချိန်တည်းမှာ မိမိတို့မွေးဖွားထားတဲ့ သားငယ်၊ သမီးငယ်တို့ကို ပြုစုစောင့်ရှောက်ဖို့ တာဝန်၊ အိမ်တွင်းမှု တာဝန်တွေကြောင့် ဘဝတာဝန်များ အများဆုံးထမ်းဆောင်ရတဲ့ပါတယ်။ ဒီလိုမိသားစုများမှာ ကျန်းမာပြီးတက်ကြွတဲ့ အဘိုးအဘွားတွေရှိနေတာဟာ မိသားစုအတွက် ဆုလာဘ်တစ်ခုပဲ ဖြစ်ပါတယ်။ အဘိုးအဘွားတွေလက်ထဲမှာ ရင်အုပ်မကွာကြီးပြင်းရတဲ့ ကလေးတွေဟာ မေတ္တာအပြည့်အဝရတာကြောင့် ယဉ်ကျေးလိမ္မာပြီး စိတ်ပျော်ရွှင်တဲ့ကလေးတွေအဖြစ် မိသားစုကောင်းကျိုး၊ လောကကောင်းကျိုးကို လက်ဆင့်ကမ်းသယ်ဆောင်သွားနိုင်တဲ့ ကျန်းမာပြီး ပညာကို ပျော်ရွှင်စွာသင်ကြားနိုင်တဲ့ ကလေးတွေ ဖြစ်ပါတယ်။ အဘိုးအဘွားကလည်း အလုပ်မှအနားယူထားပေမယ့် မိသားစုတာဝန်အပြင် အခြားလူမှုရေး တာဝန်များကို ထမ်းဆောင်နိုင်ကြသေးရင် မိမိကိုယ်မိမိ လေးစားယုံကြည်မှုရရှိပြီး ကျေနပ်ပီတိ ဖြစ်ကြ ပါလိမ့်မယ်။ အိမ်တစ်အိမ်မှာ အဘိုးအဘွားတွေရှိလို့ အလုပ်လုပ်နေကြတဲ့ လူငယ်၊ လူလတ်၊ မိဘများလည်း နောက်ကြောင်းအေးပြီး အလုပ်မှာအာရုံပိုမိုစူးစိုက်နိုင်လို့ လုပ်ငန်းအရည်အသွေး တိုးမြှင့်ခြင်း၊ ကုန်ထုတ် စွမ်းအားတိုးမြှင့်ခြင်းတွေကြောင့် မိသားစုဝင်ငွေ ပိုမိုကောင်းမွန်ပြီး မိသားစုအနာဂတ် ပျော်ရွှင်လှပမှာ ဖြစ်ပါတယ်။ နာယကကြီးရှင်။ တတိယအချက်အနေနဲ့ ဆင်းရဲမွဲတေမှုကြောင့် ထိခိုက်လွယ်မှုအခြေအနေထဲမှ ဖောက်ထွက်နိုင်ဖို့နဲ့ မြန်မာနိုင်ငံတစ်ဝန်းလုံးမှာ လူတိုင်းအကျုံးဝင်ပြီး သာတူညီမျှတဲ့ လူမှုစီးပွားဖွံ့ဖြိုး တိုးတက်မှုရရှိဖို့ လူမှုရေးမူဝါဒအရေးကြီးကြောင်း ရှုထောင့်မှဆွေးနွေးလိုပါတယ်။ လူမှုရေးမူဝါဒမှာ ကျန်းမာရေး၊ ပညာရေး မူဝါဒအပြင် အခြားမူဝါဒနယ်ပယ်များနဲ့ ပေါင်းကူးဆောင်ရွက်နိုင်တဲ့ အမျိုးသား လူမှုကာကွယ်စောင့်ရှောက်ရေးမူဝါဒ မဟာဗျူဟာဥပဒေဆိုင်ရာ၊ ဘတ်ဂျက်ဆိုင်ရာ မူဘောင်အကောင် အထည်ဖော်မယ့် လုပ်ငန်းအစီအစဉ်နဲ့ စနစ်များဖြစ်တည်ဖို့ စတင်ဆောင်ရွက်သင့်တဲ့ပါတယ်။ ဝင်ငွေရှိတဲ့မိသားစုများမှာ မိမိတို့မိသားစုရဲ့ ကျန်းမာရေး၊ ပညာရေး သားသမီးများကို အာဟာရပြည့်ဝစွာ ပြုစုပျိုးထောင်နိုင်မှာဖြစ်ပြီး အသက်အရွယ်ကြီးရင့်လာလို့ အလုပ်ကအနားယူသည့်တိုင်အောင် ကျန်းမာ သန်စွမ်း တက်ကြွခြင်း၊ စုဆောင်းငွေရှိခြင်း၊ ကျန်းမာရေးအာမခံထားရှိနိုင်ခြင်းတွေရှိမှ ဘဝလုံခြုံမှုကို ပေးနိုင်မှာဖြစ်ပါတယ်။ အဲဒါကြောင့် လူတိုင်းပါဝင်တဲ့ ဖွံ့ဖြိုးတိုးတက်မှုကိုရဖို့ စီးပွားရေးအခြေခံအဆောက် အအုံများ အရေးကြီးသလို အခြေခံလူမှုရေးဝန်ဆောင်မှုများ လက်လှမ်းမီစေခြင်း၊ လူမှုရေးအာမခံထားရှိ နိုင်ခြင်း၊ အသေးစားချေးငွေရရှိနိုင်ခြင်း၊ ကျောင်းတွင်းအာဟာရကျွေးမွေးခြင်း၊ ခွဲခြားဆက်ဆံမှုကို တိုက်ဖျက်ခြင်း စတဲ့လူမှုရေးဆိုင်ရာ အခြေခံအဆောက်အအုံတွေကို ဖြည့်ဆည်းပေးဖို့ အရေးကြီးပါတယ်။ အမျိုးသားလူမှုကာကွယ်စောင့်ရှောက်ခြင်းကဏ္ဍ ဖွံ့ဖြိုးတိုးတက်လာဖို့ နိုင်ငံတော်မှ ဥပဒေပြုခြင်းအပြင် ဘတ်ဂျက်ချမှတ်ဆောင်ရွက်ရမှာဖြစ်လို့ အစိုးရအနေနဲ့ နိုင်ငံရေးအရ စိတ်ဆန္ဒရှိဖို့လည်း လိုအပ်ပါတယ်။ လူမှုရေးဆိုင်ရာအခြေခံအဆောက်အအုံများကို ရင်းနှီးမြှုပ်နှံခြင်းဖြင့် ထိခိုက်လွယ်တဲ့ ဝင်ငွေနည်းမိသားစု များအတွက် ဘဏ္ဍာရေးအရ အကျုံးဝင်ခြင်းနဲ့ ဈေးကွက်မှာ ပါဝင်နိုင်စေခြင်းတို့ကြောင့် ဖွံ့ဖြိုးတိုးတက်မှုကို အားပေးပြီး မညီမျှမှုကိုလျှော့ချနိုင်လို့ လူမှုရေးအရ စည်းလုံးညီညွတ်မှု Social Cohesion အပြင်နိုင်ငံသား များနဲ့ အစိုးရတွေအကြား ကောင်းမွန်တဲ့ဆက်ဆံရေးနဲ့ ယုံကြည်မှု တည်ဆောက်နိုင်မှာဖြစ်ပါတယ်။ နာယကကြီးရှင်။ အချုပ်အားဖြင့်ပြောရရင် လူမှုကာကွယ်စောင့်ရှောက်ရေး အကောင်အထည် ဖော်ရာမှာ ပြောင်းလဲနေတဲ့ လူမှုရေး၊ နိုင်ငံရေးဝန်းကျင်ကို ထင်ဟပ်တဲ့ တစ်သက်တာမွေးသည်မှ သေဆုံး သည်အထိ ခြုံငုံသုံးသပ်စဉ်းစားချက်များအရ လူသားတိုင်းဟာ မတူညီတဲ့ အသက်အပိုင်းအခြားအလိုက် မတူညီတဲ့စိန်ခေါ်မှုများ ကျရောက်နိုင်ခြေရှိတာကို အသိအမှတ်ပြုပြီး သက်ကြီးရွယ်အိုအဖွဲ့အစည်းဆိုင်ရာ အာဆီယံဗဟိုဌာနထူထောင်ရေးစာချုပ်မှာ မြန်မာနိုင်ငံမှ ပါဝင်လက်မှတ်ရေးထိုးဖို့ကို ထောက်ခံပါကြောင်း ဆွေးနွေးရင်း နိဂုံးချုပ်အပ်ပါတယ်ရှင်။ အားလုံးကို ကျေးဇူးတင်ပါတယ်။</speech>
<speech type="speaker">ဒေါက်တာစံရွှေဝင်း ရေကြည်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1604">ဒေါက်တာစံရွှေဝင်း(ရေကြည်မဲဆန္ဒနယ်၊ ဧရာဝတီတိုင်းဒေသကြီး)</mp>လေးစားအပ်တဲ့ ပြည်ထောင်စု လွှတ်တော် နာယကကြီးနှင့်တကွ ဂုဏ်သရေရှိ ပုဂ္ဂိုလ်ကြီးများအားလုံး မင်္ဂလာပါခင်ဗျာ။ ကျွန်တော် ကတော့ ဧရာဝတီတိုင်းဒေသကြီး၊ ရေကြည်မြို့နယ်မှ ပြည်ထောင်စုလွှတ်တော်ကိုယ်စားလှယ် ဒေါက်တာ စံရွှေဝင်းဖြစ်ပါတယ်။ ကျွန်တော့အနေနဲ့ သက်ကြီးရွယ်အိုအဖွဲ့အစည်းဆိုင်ရာ အာဆီယံဗဟိုဌာနထူထောင်ရေး စာချုပ်နဲ့ပတ်သက်ပြီးတော့ တင်ပြဆွေးနွေးသွားမှာ ဖြစ်ပါတယ်။ Power Point ဖြင့် တင်ပြခွင့်ပြုပါရန် မေတ္တာရပ်ခံအပ်ပါတယ်။ နာယကကြီးခင်ဗျား။ မြန်မာနိုင်ငံမှာတော့ အသက် ၆၀ နှစ်နှင့်အထက် ပုဂ္ဂိုလ်များကို သက်ကြီးရွယ်အို များအဖြစ် ဥပဒေအရသတ်မှတ်ထားတာ ဖြစ်ပါတယ်။ သို့သော်လည်း ဖွံ့ဖြိုးပြီးနိုင်ငံများမှာ ဆိုရင်တော့ သက်ကြီးရွယ်အိုဆိုတာ အသက် ၆၅ နှစ်အထက် ဖြစ်ပါတယ်။ ဒါကလည်း ကျွန်တော်တို့အနေနဲ့ ပြန်ပြီးတော့ စဉ်းစားသင့်တဲ့ ကိစ္စရပ်တစ်ခုဖြစ်တယ်လို့ ကျွန်တော့အနေနဲ့ တင်ပြလိုပါတယ်။ ၁၉၅၀ ကနေပြီး ၂၀၁၄ ခုနှစ်အထိ သက်ကြီးရွယ်အိုအချိုးက ၆ ရာခိုင်နှုန်းကနေ ၉ ရာခိုင်နှုန်းအထိ တိုးမြှင့်လာ ပြီးတော့ ကနေ့ ၂၀၁၉ ခုနှစ်မှာတော့ ၁၀ ရာခိုင်နှုန်းအထိ ရောက်ရှိလာပြီလို့ သိရှိရပါတယ်။ ဒီအချိုး ကလည်း ဆက်လက် ပြီးတော့ တိုးမြင့်လာအုံးမှာဖြစ်ပါတယ်။ ဘာကြောင့်လဲဆိုတော့ ကျွန်တော်တို့နိုင်ငံရဲ့ မွေးဖွားနှုန်းများ ကျဆင်းလာမှု၊ လူမှုစီပွားရေးတွေတိုးတက်လာမှုနှင့် ကျန်းမာရေးအဆင့် မြင့်တက်လာမှုတို့ကြောင့် လူတွေက သက်တမ်းတွေပိုပြီးတော့ ရှည်လာတာဖြစ်တဲ့အတွက် သက်ကြီးရွယ်အိုများ ပိုမိုများပြားလာမှာ ဖြစ်ပါတယ်။ ဒီနေရာမှာ မွေးဖွားနှုန်းကျဆင်းမှုကို ကျွန်တော့အနေနဲ့ အနည်းငယ်တင်ပြလိုပါတယ်။ မွေးဖွား နှုန်းကျဆင်းတဲ့အတွက် လူဦးရေပြန့်ကျဲမှု၊ ပြန့်ကားမှုနည်းပါးလာသလို တစ်ပြိုင်နက်တည်းမှာပဲ သက်ကြီး ရွယ်အိုများအတွက် ပြုစုစောင့်ရှောက်ပေးမယ့် သားသမီးများနည်းပါးလာခြင်းဟာလည်း သက်ကြီးရွယ်အို များအတွက် အဓိကကျတဲ့ အကြောင်းအရာတစ်ခုဖြစ်တဲ့အကြောင်း တင်ပြလိုပါတယ်။ ကျွန်တော်တို့နိုင်ငံမှာ အသက် ၆၀ နှစ်နှင့်အထက် လူဦးရေမှာလည်း အမျိုးသမီးကြီးများရဲ့ လူဦးရေဟာ အမျိုးသားကြီးများရဲ့ လူဦးရေထက် များပြားတာဖြစ်ပါတယ်။ ဒီနေရာမှာကြည့်မယ်ဆိုရင် အမျိုးသမီးကြီးလူဦးရေရဲ့ တစ်ဝက်ကျော်ဟာ မုဆိုးမများနှင့် အိမ်ထောင်ကွဲများဖြစ်ပေမယ့် အမျိုးသားကြီး များရဲ့ ၄ ပုံ ၁ ပုံကသာ မုဆိုးဖိုနဲ့ အိမ်ထောင်ကွဲများဖြစ်ပါတယ်။ ဒါကလည်း အရေးတကြီး ကျွန်တော်တို့ စဉ်းစားသင့်တဲ့ အချက်တစ်ချက်ဖြစ်ပါတယ်။ နောက်တစ်ခုကတော့ မွေးဖွားနှုန်းကျဆင်း လာတာဖြစ်တဲ့ အတွက် သက်ငယ်မှီခိုသူအချိုးတွေကျဆင်းလာပြီးတော့ သက်ကြီးမှီခိုသူအချိုးတွေ များပြားလာနေတာ ဖြစ်ပါတယ်။ ကမ္ဘာ့ကုလသမဂ္ဂရဲ့ ခန့်မှန်းချက်အရ ၂၀၃၅ ခုနှစ်မှာတော့ အသက် ၆၀ နှစ်အောက်လူဦးရေဟာ ၁၅ နှစ်အောက်လူဦးရေထက်များပြီးတော့ ၂၀၅၀ ခုနှစ်မှာတော့ ကျွန်တော်တို့ နိုင်ငံရဲ့ လူဦးရေရဲ့ ၂၅ ရာခိုင်နှုန်း တစ်နည်းအားဖြင့် ၄ ပုံ ၁ ပုံဟာ ကျွန်တော်တို့ သက်ကြီးရွယ်အိုတွေဖြစ်မယ်လို့ ခန့်မှန်းရပါတယ်။ ဒါက လည်းပဲ ကျွန်တော်တို့ အတွက် အရေးကြီးတဲ့ မီးမောင်းထိုးချက်တစ်ခု ဖြစ်တယ်ဆိုတာလေးကို တင်ပြ လိုပါတယ်။ သက်ကြီးရွယ်အိုများအတွက် ကျွန်တော်တို့ အဓိကဆောင်ရွက်ရမယ့် လုပ်ငန်းများဟာတော့ သူတို့ရဲ့ စားဝတ်နေရေးကိစ္စရပ်များအပြင် လူမှုဖူလုံရေးကိစ္စရပ်များနှင့် ကျန်းမာရေးကိစ္စရပ်များကို အဓိက ကျွန်တော်တို့ စဉ်းစားပေးရမှာဖြစ်ပါတယ်။ လူမှုဖူလုံရေးကိစ္စများကတော့ ကျွန်တော်တို့ သက်ကြီးရွယ်အိုများအတွက် ဝင်ငွေရတဲ့လုပ်ငန်းတွေ ဘာတွေလုပ်ပေးနိုင်မလဲ၊ လူမှုရေးထောက်ပံ့ရေးလုပ်ငန်းတွေ ဘာတွေလုပ်ပေးနိုင် မလဲ၊ ကျွန်တော်တို့မိသားစုများနှင့် လူမှုရေးအသိုင်းအဝိုင်းများကနေပြီးတော့ သူတို့ကို ဘယ်လိုများ ထောက်ပံ့ပေးနိုင်မလဲ ဆိုတာတွေကို စဉ်းစားဆောင်ရွက်ဖို့လိုတာ ဖြစ်ပါတယ်။ ကျန်းမာရေးနှင့်ပတ်သက်လို့ကတော့ အသက်ကြီးတဲ့ လူတွေအများစုကဆိုရင် အခုမကူးစက်နိုင်တဲ့ ရောဂါတွေ ဖြစ်နေပါတယ်။ သွေးတိုး၊ ဆီးချို၊ နှလုံး စတဲ့ရောဂါတွေအပြင် စိတ်ကျန်းမာရေး ကိစ္စများကိုလည်း ကျွန်တော်တို့ ဆောင်ရွက်ပေးဖို့လိုသလို အမြင်၊ အကြား၊ လှုပ်ရှားမှုနှင့်ပတ်သက်တဲ့ မသန်စွမ်းမှု ကိစ္စအများအပြားကိုလည်း ကျွန်တော်တို့ ကူညီဆောင်ရွက်ပေးဖို့လိုနေတာဖြစ်ပါတယ်။ အာဆီယံအနေနဲ့ ၂၀၁၅ ခုနှစ် နိုဝင်ဘာလ ၂၁ ရက်နေ့မှာ သက်ကြီးရွယ်အိုများအတွက် ကွာလာလမ်ပူ 6032020 :ccaToo Kuala Lumpur Declaration on Aging : Empowering Older Persons in ASEAN ကို ကြေညာခဲ့ပြီးဖြစ်ပါတယ်။ ဒီကြေညာချက်ထဲမှာ ကျွန်တော်တို့ ဆောင်ရွက်သင့်တဲ့အချက် ၁၀ ချက်ကို ဖော်ပြထားပြီးတော့ အထူးသဖြင့်တော့ သက်ကြီးရွယ်အိုများ ရသင့်ရထိုက်တဲ့ အခွင့်အရေးတွေကို ရရှိအောင် ဆောင်ရွက်ပေးဖို့ဆိုပြီးတော့ ဦးတည်ဆောင်ရွက်ထားတာ ဖြစ်ပါတယ်။ အာဆီယံအဖွဲ့ဝင်တွေနဲ့ ကျွန်တော်တို့ အဓိကလုပ်ငန်းကြီး ၄ ခုကို ပူးပေါင်းဆောင်ရွက် နေပါတယ်။ ဒါတွေကတော့ သက်ကြီးရွယ်အိုများအတွက် ပုံမှန်ဝင်ငွေရရှိရေး၊ တက်ကြွကျန်းမာသော သက်ကြီးရွယ်အိုများ ဖြစ်ပေါ်လာစေရေး၊ လူမှုအဖွဲ့အစည်းများမှ သက်ကြီးရွယ်အိုများ စောင့်ရှောက်ရေးလုပ်ငန်းများမှာ ပါဝင် ဆောင်ရွက် ပံ့ပိုးကူညီပေးရေးနှင့် သက်ကြီးရွယ်အိုများအား အလေးထားသော မူဝါဒများချမှတ်ပြီး တွန်းအားပေးဆောင်ရွက်ရေးဆိုတဲ့အချက်တွေကို ဆောင်ရွက်နေတာဖြစ်ပါတယ်။ ဒါကြောင့်မို့လို့ ကျွန်တော့အနေနဲ့ အာဆီယံဒေသအတွင်းမှာသာမက မြန်မာနိုင်ငံအတွင်းမှာပါ တိုးပွားလာတဲ့ သက်ကြီးရွယ်အိုများ၊ ကျန်းမာတက်ကြွအကျိုးပြုနိုင်တဲ့ သက်ကြီးရွယ်အိုများဖြစ်လာစေဖို့ အပြည်ပြည်ဆိုင်ရာအဖွဲ့အစည်းများ အခြားမိတ်ဖက်အဖွဲ့အစည်းများနှင့် ပူးပေါင်းဆောင်ရွက်ပြီးတော့ ကူညီထောက်ပံ့မှုများ ရယူဆောင်ရွက်နိုင်ဖို့၊ တက်ကြွတဲ့အိုမင်းမှုဆိုင်ရာမူဝါဒများ ပေါ်ပေါက်လာစေဖို့၊ Resources လို့ခေါ်တဲ့ အရင်းအမြစ်များဖွံ့ဖြိုးလာဖို့၊ သုတေသနနှင့် တီထွင်ဆန်းသစ်မှုလုပ်ငန်းများ 326mɔesao023 GoScoɔegos cogaozos Agreement of the ASEAN Centre for Active Ageing and Innovation စာချုပ်မှာ မြန်မာနိုင်ငံမှ ပါဝင်လက်မှတ်ရေးထိုး ဆောင်ရွက်သင့်ပါကြောင်း ထောက်ခံ တင်ပြရင်း နိဂုံးချုပ်ပါတယ်။ ကျေးဇူးတင်ပါတယ်ခင်ဗျား။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျာ။ နေ့လယ်စာသုံးဆောင်နိုင်ရန်အတွက် အစည်းအဝေးကို တစ်နာရီခန့် ခေတ္တရပ်နားမှာ ဖြစ်ပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျာ။</speech>
<speech type="mc">အားလုံး ထွက်ခွာနိုင်ကြပါပြီခင်ဗျာ။</speech>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနဲ့ ဧည့်သည်တော်များခင်ဗျာ။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျာ။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျာ။</speech>
<speech type="speaker">လွှတ်တော်ကိုယ်စားများခင်ဗျား။ အစီအစဉ်(၇)ကို ဆက်လက်ဆောင်ရွက် သွားမှာဖြစ်ပါတယ်။ ဦးဝင်းဝင်း မင်းဘူးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1459">ဦးဝင်းဝင်း(မင်းဘူးမဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနဲ့တကွ ပြည်ထောင်စုအဆင့် အဖွဲ့ အစည်းဝင်များ၊ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များအားလုံး ကိုယ်၏ကျန်းမာခြင်း၊ စိတ်၏ချမ်းသာခြင်းနဲ့ ပြည့်စုံ ကြပါစေလို့ ရှေးဦးပဏာမ မေတ္တာများပို့သအပ်ပါတယ်။ ကျွန်တော်ကတော့ မကွေးတိုင်းဒေသကြီး မင်းဘူးမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဝင်းဝင်းဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ နိုင်ငံတော်သမ္မတထံမှပေးပို့တဲ့ သက်ကြီးရွယ်အိုအဖွဲ့အစည်းဆိုင်ရာ အာဆီယံဗဟိုဌာန ထူထောင်ရေးဆိုင်ရာစာချုပ်ကို မြန်မာနိုင်ငံက ပါဝင်လက်မှတ်ရေးထိုးရေး ကိစ္စနှင့်ပတ်သက်ပြီး ထောက်ခံဆွေးနွေးသွားမှာဖြစ်ပါတယ်။ စာချုပ်နဲ့ပတ်သက် ပြီးတော့ ယခုလိုဆွေးနွေးခွင့်ရရှိဖို့အတွက် အဆင့်ဆင့်ဆွေးနွေးခဲ့ကြောင်းလည်း လေ့လာသိရှိရပါတယ်။ ထိုင်းနိုင်ငံ ဘန်ကောက်မြို့ရဲ့ (၄)ကြိမ်မြောက် ကျန်းမာရေးအစုအဖွဲ့မှာ ၂၀၁၈ ခုနှစ်၊ မတ်လက ပထမဦးဆုံး စတင်ဆွေးနွေးအဆိုပြုခဲ့ပြီး ဇူလိုင်လမှ စက်တင်ဘာလအတွင်းမှာ စာချုပ်မူကြမ်းကို အာဆီယံအဖွဲ့ဝင် နိုင်ငံများအားလုံး ဖြန့်ဝေခဲ့ကြောင်း လေ့လာသိရှိရပါတယ်။ အဲဒီဖြန့်ဝေခြင်းမှာပဲ အကြံဉာဏ်များ၊ မှတ်ချက် များကို တောင်းယူခဲ့ကြောင်းလည်း သိရှိရပါတယ်။ ကမ္ဘောဒီးယားနိုင်ငံ Siem Reap မြို့မှာ ၂၀၁၉ ခုနှစ်၊ ဧပြီလမှာပဲ (၁၄)ကြိမ်မြောက် အာဆီယံကျန်းမာရေးဆိုင်ရာ အဆင့်မြင့်အရာရှိကြီးများ အစည်းအဝေး၌ ထပ်မံ ဆွေးနွေးပြီးတော့ နောက်ဆုံးအချက်အနေနဲ့ ၂၀၁၉ ခုနှစ်၊ သြဂုတ်လမှာကျင်းပတဲ့ အာဆီယံဝန်ကြီးများ အစည်းအဝေးမှာ ထပ်မံတင်ပြ ဆွေးနွေးခဲ့ကြကြောင်းလည်း သိရှိရပါတယ်။ အဲဒီအစည်းအဝေးမှာ အာဆီယံအဖွဲ့ဝင် ရ နိုင်ငံက လက်မှတ်ရေးထိုးခဲ့ကြပြီးတော့ မြန်မာနိုင်ငံ၊ ဖိလစ်ပိုင်နိုင်ငံနဲ့ ဗီယက်နမ်နိုင်ငံတို့သာ လက်မှတ်မထိုးရသေးကြောင်းလည်း လေ့လာသိရှိရပါတယ်။ စာချုပ်ပါရည်ရွယ်ချက်တွေကို လေ့လာကြည့်တဲ့အခါမှာ အာဆီယံအဖွဲ့ဝင်နိုင်ငံများ၊ အပြည်ပြည်ဆိုင်ရာ အဖွဲ့အစည်းများနှင့် အခြားမိတ်ဖက်အဖွဲ့အစည်းများအကြား သက်ကြီးရွယ်အိုများ ဦးရေရဲ့ စိန်ခေါ်မှုများကို ဖြေရှင်းနိုင်ရန်၊ အသက်အရွယ်ကြီးရင့်သူများ အမှီအခိုကင်းစွာဖြင့် ကောင်းမွန်စွာ နေထိုင်နိုင်ရေး ထောက်ပံ့ ပေးသွားနိုင်ရန်၊ ကျန်းမာတက်ကြွ၍ အကျိုးပြုသော သက်ကြီးရွယ်အိုဘဝ မြှင့်တင်ရေးအတွက် ကဏ္ဍ ပေါင်းစုံ မူဝါဒချမှတ်ရန်၊ သက်ကြီးရွယ်အိုဆိုင်ရာ အနာဂတ်ကျန်းမာရေးနဲ့ လူမှုရေးစောင့်ရှောက်မှု လုပ်ငန်းများ တိုးမြှင့်ရန် စသည်တို့အတွက် အသိပညာနဲ့ တီထွင်ဆန်းသစ်မှုများ မွေးထုတ်သွားရန်ဆိုတဲ့ နာယကကြီးခင်ဗျာ။ ကျွန်တော်တို့နိုင်ငံရဲ့ ၂၀၀၈ ဖွဲ့စည်းပုံအခြေခံဥပဒေအခန်း(၁) နိုင်ငံတော်၏ အခြေခံမူများ ပုဒ်မ ၃၂(က)မှာဆိုရင်လည်း """"နိုင်ငံတော်သည် မိခင်နှင့်ကလေးသူငယ်များ၊ ကျဆုံးသော ရဲဘော်များ၏ ကလေးများ၊ အိုမင်းမစွမ်းသူများ၊ မသန်စွမ်းသူများအား ကြည့်ရှုစောင့်ရှောက်ရမည်"""" ဟု ပြဋ္ဌာန်းပါရှိသလို သက်ကြီးရွယ်အိုဆိုင်ရာ ဥပဒေကိုလည်း ပြဋ္ဌာန်းထားပြီး ပြည်သူ့အစိုးရအနေနဲ့ လူမှု ကာကွယ်စောင့်ရှောက်ရေးလုပ်ငန်းများကို သက်ဆိုင်ရာကဏ္ဍအလိုက် ဥပဒေ၊ နည်းဥပဒေများနဲ့အညီ ဆောင်ရွက်လျက်ရှိနေတာ အားလုံးအသိပဲဖြစ်ပါတယ်။ လူမှုဝန်ထမ်း၊ ကယ်ဆယ်ရေးနှင့် ပြန်လည်နေရာ ချထားရေးဝန်ကြီးဌာနအနေဖြင့် သက်ကြီးရွယ်အိုများအား စောင့်ရှောက်မှုပေးတဲ့အခါမှာ ရိပ်သာအခြေပြု စောင့်ရှောက်ရေးအပြင် စေတနာ့ဝန်ထမ်းအဖွဲ့အစည်းများက တည်ထောင်ဖွင့်လှစ်သော ဘိုးဘွားရိပ်သာ ၇၁ ခုကိုလည်း အသိအမှတ်ပြုပြီးတော့ ပထမအဆင့်အနေနဲ့ လူတစ်ဦးကို တစ်နှစ်လျှင် ဆန်ဖိုးငွေ ၃၀,၀၀၀ ကျပ်၊ ဒုတိယအဆင့်အနေနဲ့ ဆန်ဖိုးအပြင် စားစရိတ် ၃၀,၀၀၀ နှင့် ဝတ်စရိတ် ၁၀,၀၀၀ ကျပ်၊ တတိယ အဆင့်အနေနဲ့ ဆန်၊ စားစရိတ်နဲ့ ဝတ်စရိတ်တို့အပြင် ဂေဟာမှူးလစာ တစ်နှစ်အတွက် ၃၆၀,၀၀၀ ကျပ် ကိုလည်း ထောက်ပံ့ပေးကြောင်း လေ့လာသိရှိရပါတယ်။ သက်ကြီးရွယ်အိုများကို နိုင်ငံတော်ပိုင်းက စောင့်ရှောက်ကူညီမှုများပေးနေသလို သက်ဆိုင်ရာ လူမှုအဖွဲ့အစည်းတွေကလည်း ဝိုင်းဝန်းကူညီသွားကြမယ်ဆိုရင် သက်ကြီးရွယ်အိုစောင့်ရှောက်ရေး လုပ်ငန်း တွေဟာ ယခုထက်ပိုမိုတိုးတက် ကောင်းမွန်လာမှာဖြစ်ပါတယ်။ ကျွန်တော်တို့နိုင်ငံအနေနဲ့ သက်ကြီးရွယ်အို များရဲ့ ဘဝမလုံခြုံမှု၊ ဝင်ငွေမလုံလောက်မှု၊ ကျန်းမာရေးစောင့်ရှောက်မှုဆိုင်ရာ လိုအပ်ချက်ပြဿနာနဲ့ လူမှုရေးအထီးကျန်မှုဆိုင်ရာ ပြဿနာများကို ရင်ဆိုင်နေကြရတဲ့အတွက် လက်ရှိပြည်သူ့အစိုးရအနေနဲ့ သက်ကြီးရွယ်အိုဘဝ ဝင်ငွေရရှိရေးကို အထောက်အကူပြုစေရန် ရည်ရွယ်ပြီးတော့ သက်ကြီးရွယ်အိုများအတွက် ငွေကြေးအထောက်အပံ့ပေးတဲ့အစီအစဉ်အဖြစ် လူမှုရေးပင်စင် အစီအစဉ်ကို ၂၀၁၇-၂၀၁၈ ဘဏ္ဍာနှစ်က စပြီးတော့ အသက် ၉၀ နှစ်နဲ့အထက် သက်ကြီးရွယ်အိုများကို အထူးခံစားခွင့်ရရှိစေခဲ့ပါတယ်။ ၂၀၁၈၂၀၁၉ ဘဏ္ဍာရေးနှစ်ကစပြီးတော့ အသက် ၈၅ နှစ်အထိ အကျိုး ခံစားခွင့်ကို အသက်ကိုလျှော့ပြီးတော့ သတ်မှတ်ထောက်ပံ့ပေးနိုင်ခဲ့ကြောင်းကိုလည်း အားလုံးအသိပဲ ဖြစ်ပါတယ်။ အဲဒီလိုထောက်ပံ့ပေးတဲ့ အခါမှာ တစ်လကို ၁၀,၀၀၀ နှုန်းနဲ့ ၃ လတစ်ကြိမ် ၃၀,၀၀၀ ပေါင်းပြီးတော့ အိမ်တိုင်ရာရောက် ထောက်ပံ့ ပေးခဲ့တာ အားလုံးအသိပဲဖြစ်ပါတယ်။ နာယကကြီးခင်ဗျာ။ နိဂုံးချုပ်အနေနဲ့တင်ပြရရင် ကျွန်တော်တို့နိုင်ငံတွင်လည်း သက်ကြီးရွယ်အို များနဲ့ပတ်သက်ပြီးတော့ ဥပဒေတွေပြဋ္ဌာန်းပြီး ကူညီစောင့်ရှောက်နေပြီဖြစ်သလို အဆိုပါစာချုပ်မှာ ပါဝင် လက်မှတ်ရေးထိုးခြင်းအားဖြင့် အာဆီယံအဖွဲ့ဝင်နိုင်ငံများရဲ့ သက်ကြီးရွယ်အိုကျန်းမာရေးစောင့်ရှောက်မှု ကဏ္ဍဆိုင်ရာ အသိပညာဖလှယ်ခြင်းနဲ့ သင်တန်းများပို့ချခြင်းများ ဆောင်ရွက်နိုင်ပြီဖြစ်သဖြင့် ဒေသတွင်း နိုင်ငံများသာမက မြန်မာနိုင်ငံ၏ သက်ကြီးရွယ်အိုစောင့်ရှောက်ရေးလုပ်ငန်းတွေကို ပိုမိုတိုးတက်စေရေး အတွက် အထောက်အကူများစွာဖြစ်မှာဖြစ်တဲ့အတွက် ပါဝင်လက်မှတ်ရေးထိုးရန် ထောက်ခံပါကြောင်း ဆွေးနွေးရင်း နိဂုံးချုပ်တင်ပြအပ်ပါတယ်ခင်ဗျာ။ အားလုံးကို ကျေးဇူးတင်ပါတယ်။</speech>
<speech type="speaker">ဦးရဲလွင် အလုံမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1559">ဦးရဲလွင်(အလုံမဲဆန္ဒနယ်၊ ရန်ကုန်တိုင်းဒေသကြီး)</mp>လေးစားအပ်တဲ့ ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါ။ ကျွန်တော်ကတော့ ရန်ကုန်တိုင်းဒေသကြီး၊ အလုံမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးရဲလွင် ဖြစ်ပါတယ်။ သက်ကြီးရွယ်အိုအဖွဲ့အစည်းဆိုင်ရာ အာဆီယံ ဗဟိုဌာနထူထောင်ရေးစာချုပ်တွင် မြန်မာနိုင်ငံမှ ပါဝင်လက်မှတ်ရေးထိုးနိုင်ရေးကိစ္စနှင့် စပ်လျဉ်း၍ အကြံပြုထောက်ခံ ဆွေးနွေးသွားမှာဖြစ်ပါတယ်။ လေးစားအပ်တဲ့ နာယကကြီးခင်ဗျာ။ အာဆီယံဒေသအတွင်းမှာ သက်ကြီးရွယ်အိုအသိုက်အဝန်း တိုးပွားနေမှုကို လုံလောက်စွာ တုံ့ပြန်ဆောင်ရွက်နိုင်ရေးအတွက် ကြိုတင်ပြင်ဆင်ရန် လိုအပ်မှု၊ သက်ကြီး ရွယ်အိုများ၏ အနာဂတ်ကျန်းမာရေးနဲ့ လူမှုရေးစောင့်ရှောက်မှုများကို တိုးမြှင့်ရန်လိုအပ်လာမှု၊ ကျန်းမာ တက်ကြွ၍ အကျိုးပြုနိုင်သော သက်ကြီးရွယ်အိုဘဝ ဖြစ်ပေါ်လာရေးအတွက် အထောက်အပံ့ပြုနိုင်သော ဝန်းကျင်တိုးမြှင့်နိုင်ရေးနဲ့ မိသားစု၊ လူထုနှင့် အသိုက်အဝန်းမှ သက်ကြီးရွယ်အိုများကို တန်ဖိုးထားစေရေးအတွက် ရည်ရွယ်ကာ အခန်းပေါင်း (၁၃)ခန်းဖြင့် ပြဋ္ဌာန်းပြီး အာဆီယံအဖွဲ့ဝင် ၁၀ နိုင်ငံအနက် မြန်မာ၊ ဖိလစ်ပိုင်နဲ့ ဗိယက်နမ်နိုင်ငံတို့သာ ပါဝင်လက်မှတ်ရေးထိုးဖို့ ကျန်ရှိနေတာဖြစ်ပါတယ်။ မြန်မာနိုင်ငံမှာ အသက် ၆၀ နှင့် အထက် သက်ကြီးရွယ်အိုဦးရေ ၅ သန်းခန့်ရှိနေပြီး ၂၀၅၀ ပြည့်နှစ်မှာ သက်ကြီးရွယ်အို ၁၃ သန်းခန့် ရှိလာနိုင်တယ်လို့ သုတေသနစာတမ်းတွေအရ လေ့လာသိရှိရပါတယ်။ ၂၀၅၀ ပြည့်နှစ်မှာ မြန်မာနိုင်ငံရဲ့ အသက်ဖွဲ့စည်းမှုပုံစံမှာ ယနေ့ခေတ်စင်ကာပူနိုင်ငံရဲ့ အသက်ဖွဲ့စည်းမှုပုံစံနဲ့ တူညီနေမည်ဖြစ်ပြီး အသက် ၆၀ နှင့်အထက်တွင် လူဦးရေ ၂၀ ရာခိုင်နှုန်းခန့် ပါဝင်နေမည်ဖြစ်ကြောင်း၊ သက်ကြီးရွယ်အိုအရေအတွက် နှင့် အသက် ၁၅ နှစ်အောက် ကလေးအရေအတွက် တူညီလုနီးပါးဖြစ်နေမည်ဖြစ်ကြောင်း ဖော်ပြထားတာကို တွေ့ရှိရပါတယ်။ သုနေသနစာတမ်းတွေအရ ၁၉၇၃ ခုနှစ်နဲ့ ၂၀၁၄ ခုနှစ်အတွင်းတွင် နှစ်စဉ်လူဦးရေ စုစုပေါင်းတိုးနှုန်း ၁.၄ ရာခိုင်နှုန်းခန့်သာ ရှိသော်လည်း အသက် ၆၀ နှစ်နဲ့အထက် လူဦးရေဟာ နှစ်စဉ် ၂.၄ ရာခိုင်နှုန်းခန့်ဖြင့် တိုးတက်လာပြီးတော့ မြို့ပြမှာ ကျေးလက်ထက် သက်ကြီးရွယ်အိုပိုမိုများပြားနေတာ ကိုလည်း တွေ့ရှိရပါတယ်။ ရန်ကုန်၊ မန္တလေး၊ ပဲခူး၊ ဧရာဝတီ၊ စစ်ကိုင်း၊ မကွေး၊ မွန် အစရှိတဲ့ အချက်အခြာကျတဲ့ တိုင်းနဲ့ ပြည်နယ်တွေမှာဆိုရင် သက်ကြီးရွယ်အိုဦးရေပမာဏတိုးပွားလာမှု အမြင့်ဆုံးဖြစ်နေပြီးတော့ လက်ရှိနှုန်းအတိုင်း ဆက်လက်တိုးပွားနေမယ်ဆိုရင် ၂၀၃၀ ပြည့်နှစ်မှာ စုစုပေါင်းလူဦးရေ လျော့နည်းလာခြင်းနဲ့အတူ အသက် ၆၀ နှစ်နဲ့အထက် သက်ကြီးရွယ်အိုဦးရေတိုးနှုန်း အမြင့်ဆုံးဖြစ်လာနိုင်တဲ့အခြေအနေတွေကို အသေအချာ ရင်ဆိုင်ကြုံတွေ့ရမှာပဲ ဖြစ်ပါတယ်။ ဒါကြောင့် သက်ကြီးရွယ်အိုအချင်းချင်း စွမ်းဆောင်နိုင်မှုအလိုက် စုပေါင်း၍ အသက်မွေးဝမ်းကျောင်းလုပ်ငန်းများ၊ လူမှုရေးလုပ်ငန်းများကို နိုင်ငံတကာအဖွဲ့ အစည်းများနဲ့ ပူးပေါင်းဆောင်ရွက်ကာ လူ့ဂုဏ်သိက္ခာနဲ့ ပြည့်စုံသော သက်ကြီးရွယ်အိုများပါဝင်နိုင်မယ့် လူ့အသိုင်းအဝိုင်းကို ဖော်ဆောင်ပြီး တက်ကြွစွမ်းဆောင်နိုင်သော သက်ကြီးရွယ်အိုဘဝကို ရရှိခံစားနိုင်ဖို့အတွက် မိမိတို့ နိုင်ငံတော်အစိုးရအနေနဲ့ အတတ်နိုင်ဆုံး အကောင်းဆုံးဖြစ်ရန် အကောင်အထည်ဖော် ဆောင်ရွက်ပေးဖို့ လိုအပ်မှာဖြစ်ပါတယ်။ လေးစားအပ်တဲ့ နာယကကြီးခင်ဗျာ။ ယနေ့ကမ္ဘာ့နိုင်ငံအသီးသီးမှာ လူဦးရေအချိုးအစား ပြောင်းလဲ နေတာကိုလည်း တွေ့ရှိရပါတယ်။ စက္ကန့်တိုင်း စက္ကန့်တိုင်းမှာ အသက် ၆၀ နှင့်အထက် နှစ်ဦးခန့် တိုးပွား နေပြီး တစ်နှစ်လျှင် သက်ကြီးရွယ်အို ၅၈ သန်းခန့် တိုးပွားလျက် ရှိနေပါတယ်။ ကမ္ဘာ့သက်ကြီးရွယ်အိုများ စောင့်ကြည့်လေ့လာရေးအဖွဲ့ (GAW) က နိုင်ငံပေါင်း ၉၁ နိုင်ငံရှိ အသက်ကြီးသူများရဲ့ ဘဝအရည်အသွေးကို စစ်ဆေးလေ့လာခဲ့ရာမှာ နိုင်ငံပေါင်းများစွာဟာ ၎င်းတို့ရဲ့ သက်ကြီးရွယ်အိုများအတွက် လုံလောက်သော၊ စနစ်ကျသော ပံ့ပိုးမှုမရှိကြောင်း ဖော်ပြခဲ့ပါတယ်။ ဒါကြောင့် နှစ်စဉ်တိုးပွားလျက်ရှိတဲ့ သက်ကြီးရွယ်အို များကို စောင့်ရှောက်ပေးနိုင်ရန်အတွက် သက်ကြီးရွယ်အိုများစောင့်ရှောက်ရေး အမျိုးသားအဆင့်လုပ်ငန်း စီမံကိန်းများကိုလည်း ပီပြင်စွာအကောင်အထည်ဖော် ဆောင်ရွက်သွားဖို့လိုအပ်ပါမယ်။ ၂၀၁၃ ခုနှစ်၊ ဇူလိုင်လ ၁၉ ရက်နေ့က ထုတ်ပြန်ခဲ့တဲ့ ယခင်ကုလသမဂ္ဂအတွင်းရေးမှူးချုပ် ဘန်ကီမွန်း၏ အစီရင်ခံစာမှာ သက်ကြီးများအတွက် သင့်လျော်သော အလုပ်အကိုင်အခွင့်အလမ်းများ ဆောင်ရွက်ပေးခြင်း၊ သက်ကြီးများ အပေါ် ညှင်းပန်းမှုမရှိစေရေးနှင့် အရွယ်လွန်သက်ကြီးများရဲ့ စိတ်ကျန်းမာရေးကို အထူးဂရုပြုစောင့်ရှောက် ပေးကြပါရန် ကမ္ဘာ့နိုင်ငံများကို တိုက်တွန်းထားပါတယ်။ ဖွဲ့စည်းပုံအခြေခံဥပဒေ ပုဒ်မ ၃၂(က)မှာ နိုင်ငံတော်သည် အိုမင်းမစွမ်းသူများကို ကြည့်ရှုစောင့် ရှောက်ရမည်ဆိုတဲ့ ပြဋ္ဌာန်းချက်များနဲ့အညီ သက်ကြီးရွယ်အိုများအား ကျန်းမာရေးနဲ့ လူမှုရေးဆိုင်ရာ လိုအပ်ချက်များကို ထိထိရောက်ရောက် ဖြည့်ဆည်းဆောင်ရွက်ရန် သက်ကြီးရွယ်အိုများဆိုင်ရာဥပဒေကို ၂၀၁၆ ခုနှစ်၊ ပြည်ထောင်စုလွှတ်တော် ဥပဒေအမှတ်(၄၄)နဲ့ ပြဋ္ဌာန်းပေးခဲ့ပြီးလည်း ဖြစ်ပါတယ်။ ဒါ့အပြင် မြန်မာနိုင်ငံအနေနဲ့ ၂၀၁၅ ခုနှစ်က မလေးရှားနိုင်ငံ ကွာလာလမ်ပူမြို့မှာ ကျင်းပခဲ့တဲ့ အာဆီယံနိုင်ငံများ၏ သက်ကြီးရွယ်အိုဆိုင်ရာ ကြေညာစာတမ်းမှာ ပါဝင်လက်မှတ်ရေးထိုးထားပြီးလည်း ဖြစ်ပါတယ်။ ယခု လက်မှတ်ရေးထိုးမယ့် သက်ကြီးရွယ်အိုအဖွဲ့အစည်းဆိုင်ရာ အာဆီယံဗဟိုဌာနထူထောင်ရေးစာချုပ်ရဲ့ အခန်း(၂)မှာ ဖော်ပြထားတဲ့ ရည်ရွယ်ချက်မှာဆိုရင်လည်း အာဆီယံဒေသအတွင်း၌ တက်ကြွသောအိုမင်းမှု ရရှိစေရန်၊ အဖွဲ့ဝင်နိုင်ငံများအကြား အပြည်ပြည်ဆိုင်ရာအဖွဲ့အစည်းများနှင့် အခြားမိတ်ဖက်များအကြားတွင် ပူးပေါင်းဆောင်ရွက်နိုင်ရေး ကူညီထောက်ပံ့သွားရန်၊ တက်ကြွသော အိုမင်းမှုဆိုင်ရာမူဝါဒများ ပေါ်ပေါက် လာစေရန်နဲ့ အကောင်အထည်ဖော်ဆောင်ရေး အထောက်အပံ့ဖြစ်စေရန်အတွက် အသိပညာများနဲ့ တီထွင်ဆန်းသစ်မှုများ မွေးထုတ်သွားရန်ဆိုပြီး ဖော်ပြထားတဲ့အတွက် အဆိုပါစာချုပ်မှာ ပါဝင်လက်မှတ် ရေးထိုးခြင်းအားဖြင့် အာဆီယံအဖွဲ့ဝင်နိုင်ငံများရဲ့ သက်ကြီးရွယ်အိုကျန်းမာရေး စောင့်ရှောက်မှုကဏ္ဍ ဆိုင်ရာ အသိပညာဖလှယ်ခြင်းနဲ့ သင်တန်းပို့ချခြင်းများ ဆောင်ရွက်နိုင်မှာဖြစ်တဲ့အတွက် ဒေသတွင်း နိုင်ငံများသာမက မြန်မာနိုင်ငံ၏ သက်ကြီးရွယ်အိုကျန်းမာရေးစောင့်ရှောက်မှုလုပ်ငန်းများ တိုးတက်စေရေး အတွက်ပါ အထောက်အကူဖြစ်စေမှာဖြစ်တဲ့အတွက် သက်ကြီးရွယ်အို အဖွဲ့ အစည်းဆိုင်ရာ အာဆီယံဗဟို ဌာနထူထောင်ရေးစာချုပ်မှာ မြန်မာနိုင်ငံ ပါဝင်လက်မှတ်ရေးထိုး ပေးစေလိုပါကြောင်း အကြံပြုထောက်ခံ ဆွေးနွေးရင်း နိဂုံးချုပ်ပါတယ်။ အားလုံးကို ကျေးဇူးတင်ပါတယ်။</speech>
<title>အထက်ပါကိစ္စနှင့်စပ်လျဉ်း၍ ကျန်းမာရေးနှင့် အားကစားဝန်ကြီးဌာနက ပြန်လည်ရှင်းလင်း ဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၈) ဖြစ်ပါတယ်။ လွှတ်တော်ကိုယ်စားလှယ်များရဲ့ ဆွေးနွေးချက်နဲ့ စပ်လျဉ်းပြီး ကျန်းမာရေးနှင့် အားကစားဝန်ကြီးဌာနက ပြန်လည်ရှင်းလင်း ဆွေးနွေးဖို့ဖြစ်ပါတယ်။</speech>
<speech><agency id="20">ဒေါက်တာမြင့်ထွေး(ပြည်ထောင်စုဝန်ကြီး၊ ကျန်းမာရေးနှင့် အားကစားဝန်ကြီးဌာန)</agency>လေးစား အပ်ပါသော ပြည်ထောင်စုလွှတ်တော် နာယကကြီးနှင့် ပြည်ထောင်စုလွှတ်တော် ကိုယ်စားလှယ်များ အားလုံးကျန်းမာပါစေလို့ ပထမဆုံး ဆုတောင်းအပ်ပါတယ်။ ကျွန်တော်ကတော့ ကျန်းမာရေးနှင့် အားကစား ဝန်ကြီးဌာန ပြည်ထောင်စုဝန်ကြီး ဒေါက်တာမြင့်ထွေး ဖြစ်ပါတယ်။ ဒီနေ့အစီအစဉ်အရ သက်ကြီးရွယ်အို zag. 320 28:qp: 3ɔɔatwoorgə$096007269:052|18(ASEAN Center for Active Ageing and Innovation Agreement)နဲ့ပတ်သက်ပြီးတော့ လွှတ်တော်ကိုယ်စားလှယ်ကြီးများ ၁၁ ဦးမှ အကြံပြုထောက်ခံ ဆွေးနွေးသွားတာကို တွေ့ရပါတယ်။ အကြံပြုချက်များအားလုံးကို ကျွန်တော့အနေနဲ့ ပြန်လည်သုံးသပ် လာတဲ့အခါမှာလည်း ဆေးဘက်ဆိုင်ရာကျွမ်းကျင်မှုရှုထောင့်၊ ပြည်သူ့ကျန်းမာရေးဆိုင်ရာ ပေါ်လစီမူဝါဒ ရှုထောင့်၊ လူမှုရေးဆိုင်ရာရှုထောင့်၊ စာရင်းဇယားဆိုင်ရာရှုထောင့်၊ လူဦးရေပညာပိုင်းဆိုင်ရာရှုထောင့်၊ စီးပွားရေးဆိုင်ရာရှုထောင့်၊ ပြည်သူများအပေါ်ထိရောက်မှု (LPT Logical Perspective) စသည့်ရှုထောင့် မျိုးစုံမှ ကြည့်လိုက်တဲ့အခါမှာ အားလုံးဟာ သဟဇာတဖြစ်ပြီးတော့ ညီညွတ်တာတွေ့တဲ့အတွက် လွှတ်တော် ကိုယ်စားလှယ်ကြီးများ အကြံပြုချက်များ အားလုံးကိုလည်း ကျွန်တော်တို့ ဝန်ကြီးဌာနကနေပြီးတော့ အလေးတစားထားပြီး ဆက်လက်ဆောင်ရွက်မှာဖြစ်ပါတယ်။ ကျွန်တော်တို့အနေနဲ့ ပြန်လည်သုံးသပ်တဲ့အခါမှာ ဒီစာချုပ်ကို ကျွန်တော် လက်မှတ်ထိုးခြင်း အားဖြင့် အကျိုးရှိမှာကတော့ အိမ်နီးချင်းနိုင်ငံတွေမှာလုပ်နေတဲ့ သက်ကြီးရွယ်အိုနဲ့ဆိုင်တဲ့ သုတေသန စာတမ်းများရဲ့ ထွက်ရှိတဲ့အဖြေတွေကို ကျွန်တော်တို့ မြန်မာနိုင်ငံအနေနဲ့ သိရှိမှာဖြစ်ပါတယ်။ ထို့ပြင် ကျွန်တော်တို့ မြန်မာနိုင်ငံအနေနဲ့လည်း အခြားနိုင်ငံများနဲ့ ပူးပေါင်းပြီးတော့ Multicentric Research များအားလုံး လုပ်နိုင်မှာဖြစ်တဲ့အပြင် ဒီမှာပေးမယ့်သင်တန်းများကိုလည်း မြန်မာနိုင်ငံမှ သင်တန်းသား၊ သင်တန်းသူတွေပါ သွားရောက်တက်ရောက်နိုင်မှာ ဖြစ်ပါတယ်။ ဒီအဖွဲ့အစည်းကို လက်မှတ်ထိုးခြင်း အားဖြင့် ကျွန်တော်တို့ မြန်မာနိုင်ငံမှာ သက်ကြီးရွယ်အိုနဲ့ဆိုင်တဲ့ပေါ်လစီတွေ ရေးဆွဲတဲ့အခါမှာလည်း အများကြီးအကျိုးရှိမှာ ဖြစ်ပါတယ်။ ဒီ Center ကြီးအနေနဲ့ ကျွန်တော်တို့ အာဆီယံနိုင်ငံများမှလုပ်နေတဲ့ သက်ကြီးရွယ်အိုနဲ့ဆိုင်တဲ့ ကိစ္စရပ်များအားလုံးကို ကျွန်တော်တို့ မြန်မာနိုင်ငံကို မျှပေးခြင်းအားဖြင့် ကျွန်တော်တို့တွေ အလွန်အကျိုးရှိမှာဖြစ်တဲ့အတွက် ကျွန်တော်တို့အနေနဲ့ ကျန်းမာရေးနှင့် အားကစား ဝန်ကြီးဌာနအနေနဲ့ သက်ကြီးရွယ်အိုအဖွဲ့အစည်းဆိုင်ရာ အာဆီယံဗဟိုဌာနထူထောင်ရေးစာချုပ်ကို လက်မှတ် ရေးထိုးသင့်ပါကြောင်း လေးစားစွာ ပြည်ထောင်စုလွှတ်တော် နာယကကြီးအား တင်ပြအပ်ပါတယ်ခင်ဗျာ။ ကျေးဇူးတင်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ယခု လွှတ်တော်ရဲ့ အဆုံးအဖြတ် ရယူပါမယ်။ အထက်ပါကိစ္စနဲ့စပ်လျဉ်းပြီး လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">လွှတ်တော်က သဘောမတူသူမရှိတဲ့အတွက် သက်ကြီးရွယ်အိုအဖွဲ့အစည်း ဆိုင်ရာ အာဆီယံဗဟိုဌာနထူထောင်ရေးစာချုပ်တွင် မြန်မာနိုင်ငံမှ ပါဝင်လက်မှတ်ရေးထိုးနိုင်ရေးကိစ္စကို လွှတ်တော်က အတည်ပြုကြောင်း ကြေညာပါတယ်။</speech>
</motion>
</section>
<section value="Report">
<report>
<title>မြန်မာနိုင်ငံအမျိုးသားလူ့အခွင့်အရေးကော်မရှင်၏ ၂၀၁၉ ခုနှစ်၊ ဇန်နဝါရီလမှ စက်တင်ဘာလ ၂၄ ရက်နေ့ အထိ ဆောင်ရွက်ခဲ့သော လုပ်ငန်းဆောင်ရွက်ချက် အစီရင်ခံစာနှင့်စပ်လျဉ်း၍ လွှတ်တော် ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၉)ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ မြန်မာ နိုင်ငံ အမျိုးသားလူ့အခွင့်အရေးကော်မရှင်၏ ၂၀၁၉ ခုနှစ်၊ ဇန်နဝါရီလမှ စက်တင်ဘာလ ၂၄ ရက်နေ့အထိ ဆောင်ရွက်ခဲ့သော လုပ်ငန်းဆောင်ရွက်ချက် အစီရင်ခံစာနဲ့စပ်လျဉ်းပြီး ၄-၁၁-၂၀၁၉ ရက်တွင် ကျင်းပ ပြုလုပ်ခဲ့တဲ့ ပြည်ထောင်စုလွှတ်တော် အစည်းအဝေးမှာ သက်ဆိုင်ရာပြည်ထောင်စုအဆင့် အဖွဲ့အစည်းဝင်က လွတ်တော်သို့ ရှင်းလင်းတင်ပြခဲ့ပြီး ဖြစ်ပါတယ်။ ယင်းအစီရင်ခံစာနဲ့စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော်ကိုယ်စားလှယ် ၁၄ ဦး ရှိပါတယ်။ ကိုယ်စားလှယ်များအနေနဲ့ သတ်မှတ်ချိန် ၆ မိနစ်အတွင်း ဆွေးနွေးဖို့ဖြစ်ပါတယ်။</speech>
<speech type="speaker">ဒေါက်တာသန်းဝင်း မန္တလေးတိုင်းဒေသကြီး မဲဆန္ဒနယ်အမှတ်(၁) စတင် ဆွေးနွေးဖို့ဖြစ်ပါတယ်။</speech>
<speech><mp id="1287">ဒေါက်တာသန်းဝင်း (မဲဆန္ဒနယ်အမှတ်-၁၊ မန္တလေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီး၊ အမျိုးသားလွှတ်တော် ဥက္ကဋ္ဌကြီး၊ ပြည်ထောင်စုအဆင့် အဖွဲ့အစည်းဝင် များနဲ့ ပြည်ထောင်စုလွှတ်တော် ကိုယ်စားလှယ်များအားလုံး မင်္ဂလာပါခင်ဗျာ။ ကျွန်တော်ကတော့ မန္တလေးတိုင်းဒေသကြီး မဲဆန္ဒနယ်အမှတ်(၁)က အမျိုးသားလွှတ်တော်ကိုယ်စားလှယ် ဒေါက်တာသန်းဝင်း ဖြစ်ပါတယ်။ မြန်မာနိုင်ငံ အမျိုးသားလူ့အခွင့်အရေးကော်မရှင်ရဲ့ ၂၀၁၉ ဇန်နဝါရီလမှ စက်တင်ဘာလ အထိ အစီရင်ခံစာမှာပါဝင်တဲ့ လူ့အခွင့်အရေးမြှင့်တင်ရေးနှင့် ပညာပေးရေးဆိုင်ရာ ဆောင်ရွက်ချက်များ နှင့်ပတ်သက်လို့ ဆွေးနွေးလိုပါတယ်။ မြန်မာနိုင်ငံ အမျိုးသားလူ့အခွင့်အရေးကော်မရှင်ရဲ့ ရည်ရွယ်ချက် ၄ ချက်အနက် လူ့အခွင့်အရေးကို လေးစားကာကွယ်တဲ့ လူ့အဖွဲ့ အစည်းတစ်ရပ် ဖြစ်ပေါ်လာစေရန်ဆိုတဲ့ အချက်ပါဝင်ပါတယ်။ ဒီအတွက် လူ့အခွင့်အရေးပညာပေးရေးလုပ်ငန်းများ ဆောင်ရွက်နေတာကို အစီရင်ခံစာ စာမျက်နှာ ၁ မှ ၈ အထိမှာ ဖော်ပြထားပြီး ၂၀၁၈ ခုနှစ်၊ နှစ်ပတ်လည်အစီရင်ခံစာမှာလည်း တွေ့ရပါတယ်။ လူ့အခွင့်အရေးပညာ ပေးခြင်းဟာ လူ့အခွင့်အရေးထိန်းသိမ်းမြှင့်တင်ဖို့အတွက် အသိပညာ၊ ကျွမ်းကျင်မှု၊ သဘောထားခံယူချက်၊ အမူအကျင့်တွေဖြစ်တည်လာအောင် ဘဝတစ်သက်တာလုံး ဆောင်ရွက်ရမယ့် လုပ်ငန်းဖြစ်ပါတယ်။ လူသား အားလုံးရဲ့ ဂုဏ်သိက္ခာကို ထိန်းသိမ်းကာကွယ်ခြင်းနဲ့ လူ့အခွင့်အရေးကို တန်ဖိုးထားလေးစားတဲ့ လူ့အဖွဲ့ အစည်းတွေ တည်ဆောက်ခြင်းအတွက် လူ့အခွင့်အရေးပညာပေးခြင်းဟာ အရေးပါပါတယ်။ လူ့အခွင့် ရေးပညာပေးခြင်းက လူ့အခွင့်အရေးချိုးဖောက်မှုတွေ၊ အကြမ်းဖက်ထိပ်တိုက်တွေ့ခြင်းတွေကို ကာကွယ် နိုင်ပြီး သာတူညီမျှမှု၊ စဉ်ဆက်မပြတ်ဖွံ့ဖြိုးတိုးတက်မှုနဲ့ ဒီမိုကရေစီစနစ်မှာ လူထုပါဝင်မှုတို့ကို ဖြစ်ပေါ်စေ ပါတယ်။ လေးစားရပါသော နာယကကြီးခင်ဗျား။ လူ့အခွင့်အရေးပညာပေးခြင်းကို အခြေခံပညာရေး ကျောင်းတွေနဲ့ အဆင့်မြင့်ပညာ တက္ကသိုလ်၊ ကောလိပ်တွေမှာ ဆောင်ရွက်ခြင်းအားဖြင့် ကျောင်းသား လူငယ်တိုင်းကို လူ့အခွင့်အရေးအကြောင်း သိရှိနားလည်စေကာ ရရှိခံစားစေပြီး လူ့အခွင့်အရေးစံနှုန်း များနဲ့ ကိုက်ညီပြည့်စုံတဲ့ လူနေမှုစနစ်ကို ဖြစ်တည်စေပါတယ်။ မြန်မာနိုင်ငံအမျိုးသားလူ့အခွင့်အရေး ကော်မရှင်အနေနဲ့ အခြေခံနဲ့ အဆင့်မြင့်ပညာရေးမှာ လူ့အခွင့်အရေးပညာပေးခြင်း ဆောင်ရွက်မှုတွေ မတွေ့ရသေးတဲ့အတွက် ပညာရေးဝန်ကြီးဌာနနှင့် ပူးပေါင်းညှိနှိုင်းကာ အကောင်အထည်ဖော်ဆောင်ရွက်သင့် ပါတယ်။ ၂၀၀၅ ခုနှစ်က ထုတ်ပြန်တဲ့ ကမ္ဘာ့ကုလသမဂ္ဂရဲ့ ကမ္ဘာ့လူ့အခွင့်အရေးပညာပေးခြင်း အစီအစဉ် မှာလည်း အခြေခံပညာကျောင်းများနှင့် ၂၀၁၀ အစီအစဉ်မှာ အဆင့်မြင့်ပညာတက္ကသိုလ်များမှာ လူ့အခွင့်အရေး ပညာပေးခြင်းဆောင်ရွက်ဖို့ အစီအစဉ်ချမှတ်ထားတာဖြစ်ပါတယ်။ လေးစားအပ်သော နာယကကြီးခင်ဗျား။ မြန်မာနိုင်ငံ အမျိုးသားလူ့အခွင့်အရေးကော်မရှင်က တိုင်းဒေသကြီးနဲ့ ပြည်နယ်အဆင့်၊ ခရိုင်အဆင့် အရာထမ်းတွေ၊ အထွေထွေအုပ်ချုပ်ရေးဦးစီးဌာန လုပ်ငန်း အကြိုသင်တန်းတွေ၊ ဗဟိုဝန်ထမ်းတက္ကသိုလ်သင်တန်းတွေ၊ ရဲအရာရှိတွေ၊ အကျဉ်းထောင်အရာရှိတွေ၊ င်ကယ်တကယ်စေတသိက် စန်းနီးကပ်ကပ်မလိက်က်ကောင်ကမာလအခင် အရေးပညာပေးခြင်းသင်တန်းတွေပို့ချတာ အစီရင်ခံစာမှာဖော်ပြထားပါတယ်။ အဆိုပါ နိုင်ငံ့ဝန်ထမ်း အရာထမ်းတွေ၊ လုံခြုံရေးနှင့်ကာကွယ်ရေးဆိုင်ရာ အရာရှိတွေဟာ သူတို့ရဲ့ နေ့စဉ်လုပ်ငန်းတာဝန် ဆောင်ရွက် ရာမှာ လူ့အခွင့်အရေးဆိုင်ရာကိစ္စရပ်တွေ၊ ဖြစ်စဉ်တွေနဲ့ ပတ်သက်ဆက်နွယ်မှုတွေ ရှိနေတဲ့အတွက် သူတို့ကို လူ့အခွင့်အရေးပညာပေးခြင်းဟာ အလွန်လိုအပ်ပြီး အရေးပါတဲ့လုပ်ငန်း ဖြစ်ပါတယ်။ မြန်မာနိုင်ငံအမျိုးသားလူ့အခွင့်အရေးကော်မရှင်အနေနဲ့ နိုင်ငံ့ဝန်ထမ်းတွေ၊ လုံခြုံရေးနှင့် ကာကွယ်ရေး ဆိုင်ရာ အရာရှိတွေကို လူ့အခွင့်အရေးပညာပေးခြင်း ဆောင်ရွက်ရာမှာ သင်တန်းတစ်ခုကို က်၊ သင်ကြားချိန် တစ်ချိန်၊ နှစ်ချိန်လောက်သာပဲ ကို တွေ့ရပါတယ်။ လူ့အခွင့်အရေးဆိုင်ရာ အသိပညာပိုင်းမှာ လူ့အခွင့်အရေးသဘောတူစာချုပ်တွေ၊ ကြေညာစာတမ်းတွေ၊ အကြောင်းအရာတွေ သာမကဘဲ အခြေခံအတွေးအခေါ် စဉ်းစားပုံတွေ၊ လူ့အခွင့်အရေးကို ကာကွယ်စောင့်ရှောက်မှုတွေ၊ ကျွမ်းကျင်မှု အပိုင်းမှာ၊ နေ့စဉ်လုပ်ငန်းမှာ လူ့အခွင့်အရေးကိုမြှင့်တင်ခြင်း၊ ကာကွယ်ခြင်းနဲ့ လက်တွေ့ အကောင် အထည်ဖော်ဆောင်ရွက်နည်းတွေ၊ ခံယူချက်နဲ့ အမူအကျင့်ပိုင်းမှာ လူ့အဖွဲ့အစည်းရှိ လူတိုင်းအတွက် လူ့အခွင့်အရေးကို ထိန်းသိမ်းကာကွယ်ဖို့ လိုအပ်တာတွေကို ကောင်းစွာနားလည်သဘောပေါက် ကျင့်သုံး ခံယူနိုင်ဖို့ ဆွေးနွေးသင်ကြားပေးဖို့ လိုအပ်ပါတယ်။ သက်ဆိုင်ရာ လုပ်ငန်းဌာနရဲ့ သဘောသဘာဝနှင့် အခြေအနေတွေအရ ဆွေးနွေးသင်ကြားရမယ့် ဆိုင်ရာခေါင်းစဉ် အကြောင်းအရာတွေကို၊ လူ့အခွင့်အရေးကိစ္စတွေကို လူ့အခွင့်အရေးကော်မရှင်နဲ့ ဆိုင်ရာ ဌာန တာဝန်ရှိသူတွေ ညှိနှိုင်းပြီး ရွေးချယ်ဆုံးဖြတ်ဖို့လိုပါတယ်။ ဌာနအသီးသီးအလိုက် လူ့အခွင့်အရေး ပညာပေးခြင်းမူဝါဒတွေကို သတ်မှတ်ရေးဆွဲထားရန် လိုအပ်ပါတယ်။ ဌာနအလိုက် လူ့အခွင့်အရေးပညာ ပေးခြင်းလုပ်ငန်းတွေအတွက် ရံဖန်ရံခါကျင်းပတဲ့ တာဝန်ကျေ အပြကောင်းရုံ ဟောပြောပွဲပုံစံမဟုတ်ဘဲ ဌာနတွင်းလေ့ကျင့်သင်ကြားရေးအဖွဲ့များနဲ့ စဉ်ပြီး စဉ်ဆက်မပြတ် ဆောင်ရွက်သင့်ပါတယ်။ ဆွေးနွေးသင်ကြားရာမှာလည်း တစ်လမ်းသွားပို့ချဟောပြောမှုမဟုတ်ဘဲ အပြန်အလှန် နှီးနှောဆွေးနွေး လုပ်ဆောင်မှုတွေနဲ့ ဆောင်ရွက်သင့်ပါတယ်။ လေးစားအပ်ပါသော နာယကကြီးခင်ဗျာ။ လူ့အခွင့်အရေးချိုးဖောက်ခံရပါက စနစ်တကျတိုင်ကြား တတ်စေရန်နှင့် လူ့အခွင့်အရေးချိုးဖောက်မှုတွေကို ဖော်ထုတ်တတ်စေရန် ရည်ရွယ်ချက်များနှင့် လူ့အခွင့် အရေးကော်မရှင်က ရပ်ရွာလူထုအတွင်း လူ့အခွင့်အရေးအသိပညာပေးမှုများကို ဆောင်ရွက်နေတာ ဖော်ပြ ထားတာ ထောက်ခံကြိုဆိုပါတယ်။ လူထုကိုတိုင်ကြားတတ်ရန် ပညာပေးခြင်းထက် လူ့အခွင့်အရေး ချိုးဖောက်မှုတွေကို ကျူးလွန်နိုင်တဲ့ အခွင့်အလမ်းလုပ်ပိုင်ခွင့်ရှိတဲ့ အဖွဲ့အစည်း၊ အုပ်စုတွေကို အသိပညာ၊ ခံယူချက်၊ လက်တွေ့ဆောင်ရွက်ချက်များ ထိန်းကျောင်းပညာပေးခြင်းအားဖြင့် လူ့အခွင့်အရေးကို ပိုမို ထိရောက်အောင် ကာကွယ်စောင့်ရှောက်နိုင်မယ်လို့ ဆွေးနွေးလိုပါတယ်။ ကျေးဇူးတင်ပါတယ်။</speech>
<speech type="speaker">ကျန်းမာရေးနှင့် အားကစားဝန်ကြီးဌာန ပြည်ထောင်စုဝန်ကြီး ပြန်လည် ထွက်ခွာနိုင်ပါပြီ။ ဆက်လက်ပြီး ဦးခင်ချို လှိုင်းဘွဲမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1371">ဦးခင်ချို(လှိုင်းဘွဲမဲဆန္ဒနယ်၊ ကရင်ပြည်နယ်)</mp>အားလုံးပဲမင်္ဂလာပါ။ ကျွန်တော်ကတော့ ကရင်ပြည်နယ် လှိုင်းဘွဲမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးခင်ချို ဖြစ်ပါတယ်။ ကျွန်တော် ဆွေးနွေးတင်ပြမှာက မြန်မာနိုင်ငံလူ့အခွင့်အရေးကော်မရှင်ရဲ့ (၁/၂၀၁၉)လကနေပြီးတော့ ၂၄-၉-၂၀၁၉ ရက်ကာလအတွင်း လုပ်ငန်းဆောင်ရွက်မှုအစီရင်ခံစာအပေါ် ဆွေးနွေးတင်ပြမှာဖြစ်ပါတယ်။ မြန်မာနိုင်ငံ လအခင်အရေးကော်မရှင်ကို ၂၀-၇-၂၀၀ ရက်က စတင်ပြီး ဖွဲ့စည်းဆောင်ရွက်ခဲ့တာဖြစ် ယခုအစီရင်ခံစာတင်ပြတဲ့ ၂၄-၉-၂၀၁၉ ထိဆိုရင် ၅ နှစ်ရှိပြီဖြစ်ကြောင်း တွေ့ရပါတယ်။ မြန်မာနိုင်ငံ လူ့အခွင့်အရေးကော်မရှင်အနေနဲ့ လူ့အခွင့်အရေးမြှင့်တင်ရေးနဲ့ ပညာပေးရေးလုပ်ငန်းနဲ့ လူ့အခွင့်အရေး ကာကွယ်စောင့်ရှောက်ရေးလုပ်ငန်း ၂ ခုကို အဓိကထားဆောင်ရွက်ကြောင်း သိရပါတယ်။ လူ့အခွင့်အရေးမြှင့်တင်ရေးနဲ့ ပညာပေးရေးလုပ်ငန်းအနေနဲ့ ပညာပေးဟောပြောပွဲတွေ၊ သင်တန်း ပို့ချတာတွေ၊ တိုင်းရင်းသားအဓိကဘာသာစကားတွေနဲ့ ပညာပေးစာစောင်တွေ၊ ကြေညာစာတမ်းတွေ ထုတ်ပြန်ပေးကြောင်း သိရပြီးတော့ လူ့အခွင့်အရေးကာကွယ်စောင့်ရှောက်ခွင့်အနေနဲ့ တိုင်ကြားစာ လက်ခံတာ၊ သက်ဆိုင်ရာဌာနတွေကို လွှဲပြောင်းပေးပို့တာ၊ သက်ဆိုင်သူတွေကို အကြောင်းပြန်ကြားတာ၊ လူ့အခွင့်အရေးနဲ့ ပတ်သက်တာတွေကို စုံစမ်းစစ်ဆေးပြီး သက်ဆိုင်ရာကို တင်ပြဆောင်ရွက်တာတွေ ပြုလုပ်ကြောင်းသိရပါတယ်။ လူ့အခွင့်အရေးမြှင့်တင်ရေး ပညာပေးရေးလုပ်ငန်းများအနေနဲ့ အသိပညာပေး ဆွေးနွေးဟောပြောပွဲတွေကို ၂၀၁ရ ခုနှစ်မှာ မြို့နယ် ၁၈ ခု၊ ဝန်ကြီးဌာန ၃၀ ခုမှာ အကြိမ် (၄၈)ကြိမ်၊ ၂၀၁၈ မှာ မြို့နယ် ၉ ခုမှာ (၂၇)ကြိမ်နဲ့ ၂၀၁၉ ကတော့ မြို့နယ် ၃၁ မြို့နယ်မှာ အကြိမ် (၄၄)ကြိမ်၊ အလုပ်ရုံ ဆွေးနွေးပွဲအနေနဲ့ ၂၀၁ရ မှာ မြို့နယ် ၈ မြို့နယ်မှာ (၁၂)ကြိမ်၊ ၂၀၁၈ မှာ (၆)ကြိမ်ရှိကြောင်းနဲ့ ၂၀၁၉ မှာ တော့ နေပြည်တော်မှာ (၁)ကြိမ် ပြုလုပ်ကြောင်းသိရပါတယ်။ သင်တန်းပို့ချမှုများအနေနဲ့ ဗဟိုဝန်ထမ်း တက္ကသိုလ်၊ နိုင်ငံတော်ကာကွယ်ရေးတက္ကသိုလ်၊ စစ်ဦးစီးတက္ကသိုလ်၊ တပ်မတော်အရာရှိသင်တန်းများ၊ အထွေထွေအုပ်ချုပ်ရေးဦးစီးဌာနသင်တန်း၊ ရဲအရာရှိသင်တန်းနဲ့ မီးသတ်စခန်းမှူးသင်တန်းတွေမှာ လူ့အခွင့်အရေးဆိုင်ရာဘာသာရပ်များ သင်ကြားပို့ချကြောင်းလည်း သိရပါတယ်။ တင်ပြခဲ့သလို ပညာပေးဟောပြောမှုတွေ၊ အလုပ်ရုံဆွေးနွေးပွဲတွေ၊ သင်ကြားပို့ချတာတွေ နှစ်စဉ် ဆောင်ရွက်ပေးလာနိုင်မှုအပေါ်မှာ လူ့အခွင့်အရေးဆိုင်ရာ အသိပညာ၊ အမြင်၊ တိုးတက်လာမှုအခြေ အနေတွေ၊ လူ့အခွင့်အရေးဆိုင်ရာ လိုက်နာဆောင်ရွက်လာနိုင်မှုအခြေနေတွေနဲ့ပတ်သက်ပြီး တိုးတက် အောင်မြင်မှုအခြေအနေတွေကို သုတေသနပြု လေ့လာဆန်းစစ်မှု ဆောင်ရွက်သင့်တယ်လို့ အကြံပြု လိုပါတယ်။ ဒါမှလည်းပဲ ကော်မရှင်ရဲ့ ရည်ရွယ်ချက်၊ ရည်မှန်းချက် အောင်မြင်တိုးတက်မှုအခြေအနေကို လေ့လာဆန်းစစ်နိုင်မယ်လို့ ယူဆပါတယ်။ လူ့အခွင့်အရေးဟာ လူမျိုး၊ ဘာသာ၊ အသားအရောင်၊ အသက်အရွယ်၊ ကျား၊ မ အဆင့်အတန်း ခွဲခြားမှုမရှိ၊ လူတိုင်းသိရှိ နားလည်လိုက်နာလာမှုလိုမှာဖြစ်လို့ ပညာပေးဟောပြောမှုတွေကို လူငယ်တွေရဲ့ ရင်ထဲမှာ စွဲမြဲနေအောင်ဆောင်ရွက်နိုင်ဖို့ စာသင်ကျောင်းတွေမှာ အခါအားလျော်စွာ ဟောပြောပညာပေး ပို့ချမှုတွေ ဆောင်ရွက်သင့်ပါတယ်။ ဝန်ထမ်းအဖွဲ့အစည်းများမှာလည်းပဲ ပြဋ္ဌာန်းထားတဲ့ ဝန်ထမ်း စည်းမျဉ်းစည်းကမ်းများအပေါ် လိုက်နာကျင့်သုံးတာကလွဲလို့ အထက်အောက်အနိုင်ကျင့်မှု၊ မတရား ဆောင်ရွက်မှုတွေမရှိစေဖို့ လူ့အခွင့်အရေးဆိုင်ရာ အသိပညာပေးမှုတွေ ပြုလုပ်ပေးသင့်တယ်လို့ အကြံပြု လိုပါတယ်။ လူ့အခွင့်အရေးဟာ ကာကွယ်စောင့်ရှောက်ရေးအနေနဲ့ အကျဉ်းထောင်၊ အချုပ်စခန်း၊ လူမှုကွန်ရက် သတင်းတွေ၊ တိုင်စာတွေ၊ အလုပ်စခန်းတွေကို ကွင်းဆင်းစစ်ဆေးမှုများ ဆောင်ရွက် ကြောင်းလည်း သိရပါတယ်။ ကွင်းဆင်းဆောင်ရွက်ရာမှာ မိဘမဲ့စွန့်ပစ်ကလေးသူငယ်တွေကို ကူညီ စောင့်ရှောက်ဖို့ ဆောင်ရွက်နေတဲ့ လူမှုအဖွဲ့ အစည်းတွေ၊ ဘာသာရေးအဖွဲ့ အစည်းတွေထဲမှာလည်းပဲ စနစ်တကျနဲ့ မှန်မှန်ကန်ကန် ကူညီစောင့်ရှောက်မှုတွေ ဆောင်ရွက်နေခြင်းရှိ မရှိ၊ လူ့အခွင့်အရေး ချိုးဖောက်နေခြင်းရှိ မရှိ လေ့လာ ဆန်းစစ်ဆောင်ရွက်မှု ပြုလုပ်ဖို့ အကြံပြုလိုပါတယ်။ တိုင်စာအနေနဲ့ ပြည်ပတိုင်ကြားစာအနေနဲ့ ၂၀၁၅ မှာ အများဆုံးဖြစ်ပြီးတော့ နောက်ပိုင်းနှစ် တွေမှာ နည်းသွားတာကို တွေ့ရပြီးတော့ ပြည်တွင်းတိုင်ကြားမှုတွေအနေနဲ့ ၂၀၁၈ မှာ အများဆုံး ဖြစ်ပြီး တော့ ၂၀၁၉ မှာတော့ ၂,၀၈၈ စောင် လက်ခံရရှိပြီးတော့ ယခင်လက်ကျန်မှု ၂၈၈ မှုရှိလို့ ၂,၃၇၆ မှုမှာ နှစ်အတွင်း ၇၂၅ မှုပဲ ဆောင်ရွက်နိုင်သေးကြောင်း သိရပါတယ်။ ဒါကြောင့် တိုင်ကြားတဲ့အမှု ၁,၆၁၅ မှု ကျန်ရှိမှုဟာ အမှုအားလုံးရဲ့ ၇၀ ရာခိုင်နှုန်းလောက် ကျန်ရှိနေလို့ အကြောင်းရင်းကို ရှင်းပြစေလိုပါတယ်။ တိုင်ကြားစာများနဲ့ပတ်သက်လို့ ဌာန၊ အဖွဲ့အစည်းများနဲ့ သက်ဆိုင်တဲ့တိုင်ကြားစာတွေနဲ့ပတ်သက်လို့ ၂၀၁ရ မှာ ပေးပို့မှု ၃၃ရ မှု၊ ပြန်ကြားမှု ၁၇၂ မှုမှာ လက်ကျန် ၁၆၅ မှု၊ ၂၀၁၈ မှာ ပေးပို့တဲ့အမှု ၃၀၄ မှု၊ ပြန်ကြားတဲ့အမှု ၂၄ရ မှု၊ လက်ကျန်အမှု ၅ရ မှုရှိရာမှာ ၂၀၁၉ အစီရင်ခံစာအရ ၂၀၁ရ မှာ ၅ မှုနဲ့ ၂၀၁၈ မှာ ၁၆၀ မှုရှိပြီးတော့ ၂၀၁၉ မှာပေးပို့တဲ့အမှု ၄၆၀ မှာ ၂၂ရ ခု ကျန်ရှိလို့ ၅၀ ရာခိုင်နှုန်းလောက် ကျန်နေ ကြောင်းသိရပါတယ်။ ဘယ်ဌာန၊ အဖွဲ့အစည်းတွေမှာ ကျန်နေလဲဆိုတာကို တင်ပြပေးစေလိုပါတယ်။ လူ့အခွင့်အရေးနဲ့ပတ်သက်လို့ အပြည်ပြည်ဆိုင်ရာအခွင့်အရေး ကြေညာစာတမ်းပါ လူသားတိုင်း ခံစား ပိုင်ခွင့်ရှိတဲ့ အခွင့်အရေးတွေကို လူတိုင်းသိရှိနားလည်နိုင်ဖို့ လိုအပ်သလို ဥပဒေအရ၊ တာဝန်အရ ဖမ်းဆီး ချုပ်နှောင်မှုတွေ ဆောင်ရွက်ရသူတွေနဲ့ လူ့အခွင့်အရေးကြေညာစာတမ်းတွေကို သိရှိလိုက်နာနိုင်ဖို့ လိုအပ်ပါတယ်။ အစီရင်ခံစာပါအရ နိုင်ငံတကာအဖွဲ့ အစည်းတွေ၊ အလုပ်ရုံဆွေးနွေးပွဲတွေနဲ့ နိုင်ငံခြား ပညာသင်ကြားမှုတွေ သွားရောက်တဲ့အခါမှာလည်းပဲ နိုင်ငံအတွက် အတုယူစရာ လေ့လာအသုံးချနိုင် တာတွေကိုလည်း စာတမ်းထဲမှာ ပြုစုတင်ပြပေးသင့်တယ်လို့ အကြံပြုလိုပါတယ်။ ကွင်းဆင်းစစ်ဆေးမှုများပြုလုပ်ချက်အရ အကျဉ်းစခန်း၊ အချုပ်စခန်းနှင့် အလုပ်ရုံ၊ အလုပ်စခန်း တွေ၊ ဒုက္ခသည်စခန်းတွေကို ကွင်းဆင်းစစ်ဆေးမှု အကြံပြုချက်တွေအရ လူ့အခွင့်အရေးဆိုင်ရာ လိုက်နာမှု၊ တိုးတက်အောင်မြင်လာမှုအခြေအနေတွေကိုလည်း အစဉ်မပြတ် လေ့လာဆန်းစစ်ပြီးတော့ လိုက်နာမှု အားနည်းတဲ့နေရာတွေရှိ မရှိ၊ အားနည်းတဲ့နေရာတွေအပေါ် တိုးမြှင့်ဆောင်ရွက်မယ့် အစီအစဉ်တွေ စီစဉ် ဆောင်ရွက်ဖို့လိုအပ်မှာဖြစ်ပြီးတော့ လိုက်နာမှုအားနည်းတဲ့သူတွေ၊ အဖွဲ့အစည်းတွေအပေါ် ထိရောက်တဲ့ အရေးယူမှု ဆောင်ရွက်နိုင်ဖို့ သက်ဆိုင်ရာကို တင်ပြဆောင်ရွက်ဖို့လိုမှာဖြစ်ကြောင်း အကြံပြုတင်ပြရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးမြင့်နိုင် ရခိုင်ပြည်နယ်မဲဆန္ဒနယ်အမှတ်(၅) ဆွေးနွေးဖို့ဖြစ်ပါတယ်။</speech>
<speech><mp id="1310">ဦးမြင့်နိုင်(မဲဆန္ဒနယ်အမှတ်-၅၊ ရခိုင်ပြည်နယ်)</mp>လေးစားအပ်ပါတဲ့ ပြည်ထောင်စုလွှတ်တော် နာယကကြီး၊ အမျိုးသားလွှတ်တော်ဥက္ကဋ္ဌ၊ ပြည်ထောင်စုအဆင့်ဝန်ကြီးများ၊ ပြည်ထောင်စု လွှတ်တော် ကိုယ်စားလှယ်များအားလုံးကို သာလီစွပါလို့ ဦးစွာပထမ နှုတ်ခွန်းဆက်သ ဂါရဝပြုအပ်ပါတယ်။ ကျွန်တော် ကတော့ ရခိုင်ပြည်နယ်မဲဆန္ဒနယ်အမှတ်(၅)မှ အမျိုးသားလွှတ်တော် ကိုယ်စားလှယ် ဦးမြင့်နိုင် ဖြစ်ပါတယ်။ ကျွန်တော့်အနေနဲ့ ဒီနေ့ပြည်ထောင်စုလွှတ်တော်မှာ မြန်မာနိုင်ငံ အမျိုးသားလူ့အခွင့်အရေးကော်မရှင်၏ အစီရင်ခံစာအပေါ်မှာ အကြံပြုဆွေးနွေးသွားမှာ ဖြစ်ပါတယ်။ လေးစားအပ်ပါတဲ့ ပြည်ထောင်စုလွှတ်တော် နာယကကြီးခင်ဗျာ။ မြန်မာနိုင်ငံအမျိုးသား လူ့အခွင့် အရေးကော်မရှင်အနေဖြင့် ဥပဒေနှင့်အညီ ဖွဲ့စည်းခဲ့ပြီး ဆောင်ရွက်နိုင်ခဲ့တာဟာ အခုဆိုရင် ၅ နှစ် ကျော်ခဲ့ပြီဖြစ်ပါတယ်။ ဒီ ၅ နှစ်အတွင်းမှာ ကော်မရှင်အနေဖြင့် ဘယ်လောက်ထိဆောင်ရွက်နိုင်ခဲ့ပြီလဲ။ ကျွန်တော်တို့ နိုင်ငံသူ၊ နိုင်ငံသားတွေ လူ့အခွင့်အရေးနဲ့ပတ်သက်ပြီး ဘယ်လောက်ထိ သိရှိနားလည်ကြပြီ။ လူ့အခွင့်အရေးချိုးဖောက်ခံရမှု ဘယ်လောက်ထိ လျှော့ချနိုင်ပြီလဲဆိုသည်ကို သုံးသပ်ကြည့်ရန် လိုအပ် နေတယ်လို့ မြင်မိပါတယ်။ လူ့အခွင့်အရေးချိုးဖောက်ခံရမှု ဖြစ်ပေါ်ရခြင်း အကြောင်းရင်းများကတော့ လုပ်ပိုင်ခွင့်အာဏာရှိကြတဲ့ အစိုးရ၊ ဌာနဆိုင်ရာများ၊ ဥပဒေများကို ကျော်လွန်ပြီး လုပ်ပိုင်ခွင့်များ ကျော်လွန်ပြီး လုပ်ဆောင်ခြင်းများကြောင့် ပြည်သူတွေအနေနဲ့ လူ့အခွင့်အရေးချိုးဖောက်ခံရမှုများ၊ ပြည်သူ တွေရဲ့ မူလရပိုင်ခွင့်တွေမရရှိကြခြင်း၊ အစိုးရအနေနဲ့ ရရှိအောင်မဖန်တီးနိုင်ခြင်းများကြောင့် ဖြစ်နေရခြင်း ဖြစ်ပါတယ်။ ယခုလက်ရှိ ကော်မရှင်ရဲ့ အစီရင်ခံစာကိုကြည့်လိုက်ရင်ပဲ သိသာနိုင်ပါတယ်။ ပြည်သူတွေရဲ့ တိုင်ကြားစာအများစုတွေဟာ ဌာနဆိုင်ရာ၊ ဝန်ကြီးဌာနတွေနဲ့ပတ်သက်တဲ့ တိုင်ကြားစာတွေပဲ များနေမှာ ဖြစ်ပါတယ်။ အဲဒါကြောင့် လူ့အခွင့်အရေးများများ ကျူးလွန်တဲ့ ဝန်ကြီးဌာနများကို ပညာပေးနှိုးဆော်မှုများ ပြည်သူတွေအပေါ် စာနာလာနိုင်ပြီး ပိုမိုဆောင်ရွက်လာနိုင်စေရေး ပိုမိုဆောင်ရွက်ပေးသင့်ပါကြောင်း အကြံပြုလိုပါတယ်။ လူ့အခွင့်အရေးနဲ့ပတ်သက်ပြီး ကမ္ဘာ့ကုလသမဂ္ဂ၏ အပြည်ပြည်ဆိုင်ရာ လူ့အခွင့်အရေး ကြေညာစာတမ်းပါ အချက်အလက်များနှင့်အညီ ပြည်သူတွေ အပြည့်အဝရရှိလာနိုင်ရေး အစိုးရအနေဖြင့် ဆောင်ရွက်ပေးရန် လိုအပ်မှာ ဖြစ်ပါတယ်။ အခုကျွန်တော်တို့နိုင်ငံအပေါ် ကမ္ဘာ့စာမျက်နှာပေါ် မှာလည်း လူ့အခွင့်အရေးနဲ့ ပတ်သက်ပြီး ဝေဖန်မှုများ၊ ကျယ်လောင်စွာကြားနေရသည်မှာလည်း အမှန်ပင် ဖြစ်ပါတယ်။ အထူးသဖြင့် ကျွန်တော်တို့ ရခိုင်ပြည်နယ်မြောက်ပိုင်းနဲ့ပတ်သက်တဲ့ ကိစ္စများ ပိုမိုများပြားလာ ပါတယ်။ ယခုလက်ရှိလည်း ရခိုင်ပြည်နယ်အတွင်း တိုက်ပွဲများ ဖြစ်ပွားနေသည့်နေရာများတွင် လူ့အခွင့် အရေးနဲ့ ပတ်သက်သည့်ကိစ္စရပ်များ အမှန်တကယ်ရှိနေသည်မှာလည်း ကျွန်တော်တို့ လွှတ်တော် ကိုယ်စားလှယ်များ မိမိမဲဆန္ဒနယ်မြေအတွင်း ကွင်းဆင်းလိုက်သည်နဲ့ တွေ့မြင်နေရပါတယ်။ ကော်မရှင်၏ အစီရင်ခံစာမှာတော့ ရခိုင်ပြည်နယ် ရသေ့တောင်မြို့နယ် ကျောက်တန်းကျေးရွာ ကိစ္စတစ်ခုပဲ ပါလာတာတွေ့ရပါတယ်။ ကျန်အချက်ပေါင်းများစွာရှိနေပါတယ်။ ကျွန်တော့မဲဆန္ဒနယ်မြေအတွင်း ဖြစ်ပွားခဲ့တဲ့ အဖြစ်အပျက်များအပေါ် ကျွန်တော်နဲ့ ပြည်သူ့လွှတ်တော်ကိုယ်စားလှယ် ၂ ဦး လက်မှတ်ရေးထိုးပြီး တိုင်တန်းမှု ၂ စောင်ရှိခဲ့ပါတယ်။ ရခိုင်ပြည်နယ်အတွင်း လူ့အခွင့်အရေးနဲ့ပတ်သက်ပြီး ဖြစ်စဉ်များစွာရှိနေမယ်ထင်ပါတယ်။ အဲဒီ အထဲမှာ ၂၉-၃-၂၀၁၉ ရက်နေ့ မြောက်ဦးမြို့နယ် အောက်သကန်ကျေးရွာ ပစ်ခတ်မှုကြောင့် ကျေးရွာ သား ရ ဦး ဒဏ်ရာရရှိပြီး၊ ဦးဖိုးခင် ၆၁ နှစ်နဲ့ မစံပယ်၂၅ နှစ် သေဆုံးခဲ့ရမှု၊ ၁၈-၃-၂၀၁၉ ရက်နေ့ မြောက်ဦးမြို့နယ် ရွာဟောင်းတောကျေးရွာ လက်နက်ကြီးထိ၍ ကျေးရွာသား ၆ ဦး ဒဏ်ရာရရှိပြီး နေအိမ် အချို့ မီးလောင်ပျက်စီးမှု၊ ၁၅-၃-၂၀၁၉ ရက်နေ့ မြောက်ဦးမြို့နယ်တွင် လက်နက်ငယ်ပစ်ခတ်မှုကြောင့် ကျောက်ရစ်ကေကျေးရွာမှ ဒေါ်ခိုင်ခိုင်သိန်း လက်နက်ငယ်ထိမှန် ဒဏ်ရာရရှိခဲ့မှု၊ ၁၀-၄-၂၀၁၉ ရက်နေ့ မြောက်ဦး မြို့နယ် လက္ကာကျေးရွာအတွင်း ၁၉ ဦးဖမ်းဆီးမှုတွင် စစ်ဆေးစဉ်အတွင်း ၃ ဦးသေဆုံးခဲ့ရမှု၊ ၁၉-၃-၂၀၁၉ ရက်နေ့ မင်းပြားမြို့နယ် ပိန်းမြောင်းကျေးရွာအတွင်း လက်နက်ကြီး၊ လက်နက်ငယ်များနှင့် ပစ်ခတ်မှုကြောင့် နေအိမ်များကိုဝင်ရောက်၊ မွှေနှောက်ပြီး အိမ်တွင်းပစ္စည်းများ ယူဆောင်သွားခဲ့မှု၊ ၂၆-၁-၂၀၁၉ ရက်နေ့ ရသေ့တောင်မြို့နယ် သမီးလှကျေးရွာအတွင်း ဝင်ရောက်ပစ်ခတ်မှုကြောင့် မောင်နိုင်ဦး ရ နှစ် သေဆုံးပြီး နေအိမ်များမှ ပစ္စည်းများယူဆောင်သွားမှု၊ ၂၀-၂-၂၀၁၉ ရက်နေ့ ရသေ့တောင်မြို့နယ်၊ မင်းဖူး ကျေးရွာ အတွင်းပစ်ခတ်မှုကြောင့် မရီရီစိုး ၄ နှစ် သေဆုံးပြီး မဧပြီစိုး ဒဏ်ရာရရှိမှု၊ ၂၁-၃-၂၀၁၉ ရက်နေ့ ဘူးသီးတောင်မြို့နယ် စည်တောင်ကျေးရွာအတွင်း ပစ်ခတ်မှုကြောင့် ဗုံးခိုကျင်းအတွင်းတွင် ပုန်းအောင်း နေသည့် ရွာသား ၅ ဦးလုံး တစ်နေရာတည်းတွင် သေဆုံးခဲ့ရမှု၊ ပုဏ္ဏားကျွန်းမြို့နယ် ဗုဒ္ဓေါကျေးရွာ ပစ်ခတ်မှု၊ ကျောက်တော်မြို့နယ် မျောက်တောင်ကျေးရွာအနီး ပစ်ခတ်မှုကြောင့် မအသိန်းချေ ၁၀ နှစ် သေဆုံးပြီး မောင်စိုးမိုးအောင် ၁၂ နှစ် ဒဏ်ရာရရှိမှု၊ ၁၉-၅-၂၀၁၉ ရက်နေ့ မာလာကျေးရွာအနီး မိုင်း ပေါက်ကွဲမှုကြောင့် မောင်ခိုင်လင်းကျော် သေဆုံးပြီး ၂၄-၈-၂၀၁၉ ရက်နေ့ မင်းပြားမြို့နယ် ပန်းမြောင်း ကျေးရွာအတွင်း မိမိနေအိမ်တွင် ထမင်းစားနေစဉ် လက်နက်ကြီးကျရောက် ပေါက်ကွဲမှုကြောင့် မစိုးစိုးဝင်း ၁၅ နှစ်၊ မောင်မင်းထက်ကျော် ၁၀ နှစ်၊ မောင်အောင်ဇေ ၆ နှစ်သေဆုံးခဲ့မှု၊ ၃၀-၉-၂၀၁၉ ရက်နေ့တွင် ကျောက်တော်မြို့နယ် မီးဝကျေးရွာအတွင်း ဘုန်းတော်ကြီးကျောင်း၊ စာသင်ကျောင်းတို့တွင် လက်နက်ကြီး ပေါက်ကွဲမှုကြောင့် ကျောင်းထိုင်ဆရာတော်၊ ကိုရင်တစ်ပါး၊ ကျောင်းဆရာမနှင့် အရပ်သားများ အပါအဝင် ၅ ဦး ဒဏ်ရာရရှိခဲ့ရမှု ဒါတွေဟာ လက်ရှိမြေပြင်တွေမှာ ဖြစ်ပွားနေတဲ့ ဖြစ်စဉ်အချို့ပဲ ဖြစ်ပါတယ်။ တိုက်ပွဲဖြစ်ပွားနေတဲ့ နေရာများတွင် လူ့အခွင့်အရေးမရှိတော့သလား ထင်ရပါတယ်။ တိုက်ပွဲ ဖြစ်ပွားနေသည့်နေရာများတွင် ရောက်ရှိနေသည့် အရပ်သားပြည်သူများ၊ သေဆုံးဒဏ်ရာရရှိမှု၊ အရပ်သား ပြည်သူများအနေဖြင့် လူ့အခွင့်အရေးမရှိတော့သလို ဖြစ်နေပါတယ်။ သံသယဖြင့်ဖမ်းဆီးခံနေရတဲ့သူများ အထဲမှလည်း စစ်ဆေးခံရစဉ်အတွင်း သေဆုံးခဲ့ရမှု ၁၀ ယောက်ကျော်ထိ ရှိနေခဲ့ပါတယ်။ တိုက်ပွဲဖြစ်ပွား၍ ကျေးရွာတစ်ခုလုံးထွက်ပြေးခဲ့ရပြီး ဒုက္ခသည်စခန်းများတွင် ရောက်ရှိနေသည့် အရပ်သားပြည်သူများ၊ စာသင်ကျောင်းများကို မရောက်နိုင်သည့်ကလေးသူငယ်များ၊ အင်တာနက် သုံးစွဲခွင့်မရသည့် ပြည်သူများ၊ ဒီအချက်အလက်များနဲ့ပတ်သက်ပြီး ကော်မရှင်အစီရင်ခံစာတွင် တစ်စွန်းတစ်စမှ ပါရှိလာတာမတွေ့ရပါ။ ဒါတွေကို လူ့အခွင့်အရေးကော်မရှင်အနေဖြင့် အလေးထား ဆောင်ရွက်ပေးသင့်ပါကြောင်း အကြံပြုလိုပါတယ်။ နိဂုံးချုပ်အနေဖြင့် ကျွန်တော်တို့နိုင်ငံအတွင်း လူ့အခွင့်အရေးနဲ့ပတ်သက်ပြီး နိုင်ငံတကာမှ ဝေဖန် မှုများ မရှိစေရေး၊ ပွင့်လင်းမြင်သာစွာရှိရှိနဲ့ စုံစမ်းဖော်ထုတ်နိုင်သည့် ကော်မရှင်အဖြစ် ဆောင်ရွက်နိုင်ရေး၊ အစိုးရ လွှမ်းမိုးမှုမရှိသည့် လွတ်လပ်သည့် ကော်မရှင်တစ်ရပ်အနေဖြင့် လူ့အခွင့်အရေးချိုးဖောက်ခံရမှု များကို လွတ်လပ်စွာ စုံစမ်းဖော်ထုတ်ပြီး အမြန်ဆုံးဆောင်ရွက်ပေးသင့်ပါကြောင်း အကြံပြုတိုက်တွန်းရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးစော ညောင်ဦးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1496">ဦးစော(ညောင်ဦးမဲဆန္ဒနယ်၊ မန္တလေးတိုင်းဒေသကြီး)</mp>ပြည်ထောင်စုလွှတ်တော် နာယကကြီးနှင့် ပြည်ထောင်စုအဆင့် အဖွဲ့အစည်းမှပုဂ္ဂိုလ်များ လွှတ်တော်ကိုယ်စားလှယ်များအားလုံး မင်္ဂလာပါလို့ နှုတ်ခွန်းဆက်သအပ်ပါတယ်ခင်ဗျာ။ ကျွန်တော်ကတော့ မန္တလေးတိုင်းဒေသကြီး၊ ညောင်ဦး မဲဆန္ဒနယ်က ဦးစောဖြစ်ပါတယ်။ ကျွန်တော့အနေနဲ့ မြန်မာနိုင်ငံ အမျိုးသားလူ့အခွင့်အရေးကော်မရှင်ရဲ့ ၂၀၁၉ ခုနှစ်၊ ဇန်နဝါရီလမှ စက်တင်ဘာလ ၂၄ ရက်နေ့အထိ ဆောင်ရွက်ခဲ့တဲ့ လုပ်ငန်းဆောင်ရွက်ချက် အစီရင်ခံစာနဲ့ ပတ်သက်ပြီးတော့ တင်ပြဆွေးနွေး အကြံပေးသွားမှာဖြစ်ပါတယ်။ ဒီအစီရင်ခံစာကို လေ့လာ ကြည့်လိုက်တဲ့အခါမှာ မြန်မာနိုင်ငံအမျိုးသားလူ့အခွင့်အရေးကော်မရှင်ရုံးမှာ ဌာနကြီး ၅ ခုရှိတယ်လို့ တွေ့ရ ပါတယ်။ အဲဒီအထဲမှာ ပထမ ၂ ခုကိုပဲ အဓိကထားပြီးတော့ ဆွေးနွေးပါမယ်။ အဲဒီ ပထမ ၁ ခုကတော့ လူ့အခွင့် အရေးမြှင့်တင်ရေးနှင့် ပညာပေးရေးဌာန နောက်ကတော့ လူ့အခွင့်အရေးကာကွယ်စောင့်ရှောက်ရေးဌာန ဆိုပြီးတော့ ရှိပါတယ်။ နောက်ကတော့ ဥပဒေရေးရာဌာန၊ နောက် နိုင်ငံတကာဆက်ဆံရေးဌာန၊ နောက် စီမံရေးရာနှင့် ဘဏ္ဍာရေးရာဌာနဆိုပြီး ၅ ခုရှိတဲ့အနက်က ပထမ ၂ ခုကိုပဲ ကျွန်တော် အဓိကထားပြီး ဆွေးနွေးလိုပါတယ်။ လူ့အခွင့်အရေးမြှင့်တင်ရေးနှင့် ပညာပေးရေးဌာနဆိုပြီးတော့ အဲဒီအပိုင်းမှာ ဒီ ၂ ပိုင်းကို ကြည့် လိုက်ရင်ပဲ လူ့အခွင့်အရေးနှင့် ပတ်သက်လို့ အခုမြန်မာနိုင်ငံအမျိုးသားလူ့အခွင့်အရေးကော်မရှင်ဟာ ဆောင်ရွက်ခဲ့တာဟာ သက်တမ်း ၅နှစ် ရှိပြီလို့ ဆိုနိုင်ပါတယ်။ အဲဒီအခါမှာလည်း အစီရင်ခံစာတွေရေးပါ တယ်။ တိုင်စာတွေ သူတို့ဆောင်ရွက်မှုတွေ ရေးပါတယ်။ အဲဒီတိုင်စာတွေကို လေ့လာကြည့်သင့်ပါတယ်။ ဒီ တိုင်စာတွေထဲမှာ ဘယ်လိုအလွှာ၊ ဘယ်လို လူတန်းစား၊ ဘယ်နေရာဒေသက ပုဂ္ဂိုလ်တွေဟာ လူ့အခွင့် အရေးနဲ့ပတ်သက်လို့ ချိုးဖောက်မှုတွေ ခံနေရတာလဲဆိုတာ မြန်မာနိုင်ငံအမျိုးသား လူ့အခွင့်အရေး ကော် မရှင်က မိမိတို့ဆောင်ရွက်ခဲ့တဲ့ အစီရင်ခံစာတွေအပေါ် အခြေပြုပြီးတော့ကော၊ အခြားအခြေအနေကို အခြေပြု ပြီးတော့ကော ဒါဟာစနစ်တကျ လေ့လာထားဖို့သင့်ပါတယ်။ ဒါမှသာလျင် ဘယ်လိုပုဂ္ဂိုလ်မျိုး၊ ဘယ်လို အလွှာမျိုး၊ ဘယ်လိုနေရာဒေသက ပုဂ္ဂိုလ်တွေက လူ့အခွင့်အရေးနဲ့ပတ်သက်လို့ ချိုးဖောက်ခံ နေရတာတွေ၊ တိုင်ကြားမှုတွေရှိနေတာတွေ ဆိုတာသိမှသာလျှင် ဘယ်လိုနေရာဒေသမှာ၊ ဘယ်လို သင်တန်းတွေ၊ ဘယ်လိုဆွေးနွေးပွဲတွေ၊ ဘယ်လိုဟောပြောမှုတွေ၊ ဘယ်လိုလက်ဆင့်ကမ်း ဆောင်ရွက်မှုတွေ လုပ်သင့်သလဲဆိုတာကို ဆောင်ရွက်သင့်တယ်လို့ ကျွန်တော်တော့ ဒီလိုမြင်မိပါတယ်။ နောက် သူတို့ပုံမှန် အစီရင်ခံစာတွေမှာ ဖော်ပြထားတာကတော့ လူ့အခွင့်အရေးနဲ့ပတ်သက်လို့ ဌာနဆိုင်ရာတွေ အစီရင် ခံစာရဲ့ စာမျက်နှာ ရ မှာ ဖော်ပြထားပါတယ်။ အဲဒါတွေကတော့ နိုင်ငံတော်ကာကွယ်ရေးတက္ကသိုလ်၊ တပ်မတော်ကြည်းတိုက်ခိုက်ရေး အထွေထွေ အုပ်ချုပ်ရေးဦးစီးဌာနနဲ့ ဖွင့်လှစ်သောမွမ်းမံသင်တန်းများ၊ ဗဟိုဝန်ထမ်းတက္ကသိုလ်များ၊ ရဲအရာရှိသင်တန်း များ၊ မီးသတ်စခန်းမှူးသင်တန်းများ ဟောပြောပို့ချခဲ့တဲ့ ဘာသာရပ်ဆိုင်ရာ စစ်ဦးစီးတက္ကသိုလ်များ စသည်ဖြင့် အဲဒီလိုတွေ သက်ဆိုင်ရာနဲ့ ပတ်သက်ပြီး ဒီဟာတွေကိုသူတို့ ပညာပေးမှုတွေ၊ သင်တန်းတွေ၊ ဆွေးနွေးပွဲတွေ၊ ဟောပြောပွဲတွေ ဒီလိုလုပ်တယ်လို့ သိရပါတယ်။ အဲဒီမှာ ဒါကလည်းပဲလုပ်ရမယ့် အပိုင်း မှာပဲ။ သို့သော် ဒီနှစ်ခုချိုးဖောက်ခံရတဲ့ အနေအထားနဲ့ ဒီဟာနဲ့ပတ်သက်လို့ ကိုင်တွယ်ဖြေရှင်းရမယ့် အဖွဲ့အစည်းများ ဖြစ်လေ့ဖြစ်ထ ကိုင်လေ့ကိုင်တွယ်ထရှိတဲ့ အဖွဲ့အစည်းများကို ဘယ်လိုအသိပညာပေးဖို့ အချိုးအစားကျကျ ပြန်လည်တွက်ချက်သင့်ပါပြီ။ နှစ်ဖက်လုံး နှစ်ခုလုံးသင်တန်းပေးတာဟာ ကောင်းပေမယ် လို့ မြန်မာနိုင်ငံမှာ သန်းပေါင်းများစွာသော ပြည်သူတွေရှိပါတယ်။ များနိုင်သမျှများများ ဘယ်လိုပုဂ္ဂိုလ်မျိုး တွေဟာ အချိုးဖောက်ခံနေရတာလဲ ဆိုတာတွေကို ချိုးဖောက်ခံရသည်ဖြစ်စေ၊ မခံရသည်ဖြစ်စေ၊ အဲဒီအလွှာ တွေကို များများစားစား သင်တန်းပေးရင်ဖြင့် သူတို့သက်ဆိုင်ရာတိုင်းဒေသ၊ သက်ဆိုင်ရာအဖွဲ့အစည်း အနနဲ့ မြန်မာနိုင်ငံအမျိုးသားလူ့အခွင့်အရေး အဖွဲ့အစည်းအနေနဲ့ ဒါဟာစဉ်းစားဖို့ ြီလို့ ကျွန်တော် ယူဆပါတယ်။ ဘာဖြစ်လို့ ဒီလိုပြောရတာလဲဆိုတဲ့အခါကျတော့ ဒီမှာ ကျွန်တော်တို့ စာမျက်နှာ ရ မှာ စာမျက်နှာမှာ ဘာတွေ့လဲဆိုတော့ စာမျက်နှာ ၁၆ မှာ ရမည်းသင်းအကျဉ်းထောင်မှာ အသက် ၁၈ နှစ်နဲ့ ၂၀ နှစ်အတွင်းမှာ ကျား/မ ဒီမှာ ရောထားတာကို ဒါတွေ့တယ်လို့ အစီရင်ခံစာမှာဆိုပါတယ်။ နောက်တစ်ချက် စာမျက်နှာ ၁၉ မှာလည်းပဲ အဲဒီအစီရင်ခံစာ ဒီကော်မရှင်ရဲ့ အစီရင်ခံစာထုတ်ပြန်မှုမှာ စာမျက်နှာ ၁၉ ရဲ့ အမှတ်စဉ် ရ မပါပါဘူး။ ၁ ကနေ ၆ အထိ နောက် ရ ကျန်ပြီး ၈၊ ၉၊ ၁၀၊ ၁၆ အထိ ဒီလိုကိန်းဂဏန်းတွေ တွေ့ရပါတယ်။ အဲဒီတော့ ရ သည် ဘယ်လိုကြောင့် ကျန်နေတာလဲ ချန်ထားခဲ့တာလား ဘယ်လိုကြောင့် ကျန်နေ တာလဲဆိုတာလည်းပဲ ကျွန်တော်တို့ ဒါသိဖို့လိုအပ်လာမှာ ဖြစ်ပါတယ်။ နောက်စာမျက်နှာ ၂၈ မှာ ကိုယ်အင်္ဂါမသန်စွမ်းတဲ့ ပုဂ္ဂိုလ်တွေလည်းပဲ ဒါတွေရှိနေတယ်ဆိုတာ သိရပါတယ်။ နောက်တစ်ခါ မိခင်နဲ့ မိခင်မှာထောင်ကျတဲ့အခါမှာ သားသမီးတွေရဲ့ ဒီအတူပါလာတဲ့ ဆွေးနွေးရန် သတ်မှတ်သဖြင့် မိုက်ပိတ်သွားပါသည်။</speech>
<speech type="speaker">နော်လှလှစိုး ရန်ကုန်တိုင်းဒေသကြီး မဲဆန္ဒနယ်အမှတ်(၁၀) ဆွေးနွေးဖို့ဖြစ်ပါတယ်။</speech>
<speech><mp id="1326">နော်လှလှစိုး(မဲဆန္ဒနယ်အမှတ်-၁၀၊ ရန်ကုန်တိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနဲ့ အားလုံးမင်္ဂလာပါ။ ကျွန်မကတော့ ရန်ကုန်တိုင်းဒေသကြီး မဲဆန္ဒနယ်မြေအမှတ်(၁၀)မှ အမျိုးသားလွှတ်တော်ကိုယ်စားလှယ် နော်လှလှစိုး ဖြစ်ပါတယ်။ ကျွန်မအနေနဲ့ မြန်မာနိုင်ငံ အမျိုးသားလူ့အခွင့်အရေးကော်မရှင်ရဲ့ ၂၀၁၉ ဇန်နဝါရီလမှ စက်တင်ဘာ ၂၄ ရက်အထိ လုပ်ငန်းဆောင်ရွက်မှု အစီရင်ခံစာနဲ့စပ်လျဉ်းပြီးတော့ အပြုသဘောဆွေးနွေးသွားမှာ ဖြစ်ပါတယ်။ နာယကကြီးရှင်။ အစီရင်ခံစာမှာ အကျဉ်းထောင်နဲ့ပတ်သက်တဲ့ အချက်အလက်တွေ များစွာ ပါဝင်လာတဲ့အတွက်ကြောင့် ကျွန်မတို့ လွှတ်တော်ကိုယ်စားလှယ်များ ယခင့် ယခင်အကြံပေးမှုများအပေါ်မှာ အလေးအနက်ဆောင်ရွက်ထားတဲ့အတွက်ကြောင့် ကျေးဇူးတင်ကြောင်းပြောလိုပါတယ်။ သို့သော်လည်း ကျွန်မအနေနဲ့ အကျဉ်းထောင်နဲ့ပတ်သက်တဲ့ လူ့အခွင့်အရေးအဆင့်အတန်း ပိုမိုကောင်းမွန်စေရန် ဆက်လက် ဆွေးနွေးလိုပါတယ်။ အကျဉ်းထောင်ပြုပြင်ပြောင်းလဲရေးအတွက် မြန်မာနိုင်ငံအမျိုးသား လူ့အခွင့်အရေး ကော်မရှင်မှ များစွာထောက်ပြ ပြောဆိုထားသော်လည်း လက်တွေ့မှာ မူဝါဒ၊ ဥပဒေများအပေါ်မှာ မူတည် ပြီးတော့ ပြောင်းလဲတာထက် လူပေါ်မှာမူတည်နေတာကို တွေ့ရဆဲဖြစ်ပါတယ်။ ဆိုလိုသည်မှာ အကျဉ်းထောင် အုပ်ချုပ်သူ၊ ထောင်ပိုင်ကြီးများ ကောင်းရင်ကောင်းသလို အကျဉ်းထောင်ပြုပြင် ပြောင်းလဲရေးလုပ်ငန်းများ မြန်ဆန်သွက်လက်ပေမယ့် အများစုကတော့ အပြောင်းအလဲပြုရန် ခက်ခဲနေကြောင်း လေ့လာတွေ့ရှိရ ပါတယ်။ အကျဉ်းထောင်ဝန်ထမ်းများ မလုံလောက်မှုပြဿနာဟာလည်းပဲ အကျဉ်းထောင်ပြုပြင် ပြောင်းလဲရေးအတွက်ကို အဓိကအခက်အခဲဖြစ်နေတဲ့အတွက်ကြောင့် အကျဉ်းထောင်ဝန်ထမ်းများ ပြည့်မီစွာ ခန့်ထားရေးကိုလည်း ဆက်လက်ပြုလုပ်သွားရမှာ ဖြစ်ပါတယ်။ ဒုတိယအချက်ကတော့ အကျဉ်းသားစိစစ်ရေးကော်မတီ ကိစ္စပဲဖြစ်ပါတယ်။ လွတ်ငြိမ်းချမ်းသာ ခွင့်ကို အကျဉ်းသားစိစစ်ရေးကော်မတီမှ ပွင့်လင်းမြင်သာစွာဖြင့် မျှမျှတတဆောင်ရွက်ပါမှ မလိုလားအပ်တဲ့ ပြဿနာတွေဖြစ်တဲ့ ထောင်ဆူပူမှုများကို ကာကွယ်တားဆီးနိုင်မှာ ဖြစ်ပါတယ်။ အရေးကြီးတာကတော့ လွှတ်သင့်တဲ့လူတွေကို မလွှတ်ဘဲနဲ့ မလွှတ်သင့်သော အကျဉ်းသားများလွတ်လာတဲ့အတွက်ကြောင့် မလိုလားအပ်တဲ့ နောက်ဆက်တွဲပြဿနာများ ဖြစ်လာနိုင်ပါတယ်။ ဥပမာအားဖြင့် ကျွန်မရဲ့ မဲဆန္ဒနယ်မြေမှာ သက်ငယ်မုဒိမ်းတစ်ခု ဖြစ်ခဲ့ပါတယ်။ ကျူးလွန်တဲ့လူဟာ ထောင်ကျသွားပေမယ့် လွတ်ငြိမ်းချမ်းသာခွင့်နဲ့ လွတ်မြောက်လာတဲ့အခါမှာ ပြန်လည်ကျူးလွန်ဖို့ ကြိုးစားခဲ့တဲ့အတွက်ကြောင့် ဒီကလေးရဲ့ မိသားစုများရဲ့ လက်စားချေမှုများ ဖြစ်ခဲ့ပါတယ်။ ဒါဟာ မလွှတ်သင့်တဲ့ အကျဉ်းသားတွေ လွတ်လာတဲ့အတွက်ကြောင့် မလိုလားအပ်တဲ့ နောက်ဆက်တွဲ ပြဿနာများ ဖြစ်ပါတယ်။ မြန်မာနိုင်ငံအမျိုးသား လူ့အခွင့်အရေးကော်မရှင်ကို ပြန်လည်ဖွဲ့စည်းတဲ့အခါမှာ ပွင့်လင်းမြင်သာ မှုနဲ့ လူငယ်၊ အမျိုးသမီး၊ တိုင်းရင်းသား မျှတစွာရွေးချယ်ရန် မနှစ်ကလည်း အကြံပြုပြီးဖြစ်ပါတယ်။ မြန်မာနိုင်ငံအမျိုးသား လူ့အခွင့်အရေးကော်မရှင်အဖွဲ့ဝင်များရဲ့ အရည်အချင်းကိုလည်း ပွင့်လင်းမြင်သာစွာ ဖော်ပြပြီးတော့ ပညာရပ်ပိုင်းဆိုင်ရာ ကျွမ်းကျင်သူများကို ဦးစားပေးဖွဲ့သင့်ပါတယ်။ ရွေးချယ်ရေး ကော်မတီ Selection ကော်မတီနဲ့ပတ်သက်ပြီးတော့ ဥပဒေမှာအနည်းဆုံး ရ ဦး ဖွဲ့စည်းရမယ်လို့ ဖော်ပြထားသော် ယ် မ ဝင် ဖယ်ဆီက တိတိကက မဖယ်ကားအတက်အောင် စီဝဏks ဖွဲ့စည်းထားပါက မဲခွဲဆုံးဖြတ်တဲ့အခါမှာ အငြင်းပွားမှုများ ဖြစ်ပေါ်လာနိုင်ပါတယ်။ မြန်မာနိုင်ငံအမျိုးသား လူ့အခွင့်အရေးကော်မရှင်ရဲ့ သီးခြားရပ်တည်မှု၊ သီးခြားရန်ပုံငွေ ဘတ်ဂျတ်ထားရှိမှုကိုလည်း ဥပဒေ ပြင်ဆင်မှုမှာ စဉ်းစားရမယ့်အချက်များ ဖြစ်ပါတယ်။ မြန်မာနိုင်ငံအမျိုးသားလူ့အခွင့်အရေးကော်မရှင် ဥပဒေပါ အကြောင်းကြားပြီးစစ်ဆေးရမယ်လို့ သတ်မှတ်ထားတဲ့အတွက်ကြောင့် ဒီအမှုတွေကို ခေါ်ယူ စစ်ဆေးတဲ့အခါမှာလည်း အားနည်းချက်များ ဖြစ်ပေါ်လာနိုင်ပါတယ်။ မြန်မာနိုင်ငံအမျိုးသား လူ့အခွင့်အရေးကော်မရှင်ရဲ့ အစီရင်ခံစာမှာ ရဲစခန်းမှာ စစ်ဆေးရင်းနဲ့ အချုပ်သားများ သေဆုံးသောကိစ္စများကိုလည်း တွေ့ရပါတယ်။ ဒါဟာ ရဲတပ်ဖွဲ့ရဲ့ ပြုပြင်ပြောင်းလဲမှုကို မီးမောင်းထိုးဖော်ပြထားသလို ဖြစ်နေပါတယ်။ နိုင်ငံတကာ စံချိန်စံညွှန်းများနှင့်အညီ ရဲတပ်ဖွဲ့ကို ပြုပြင် ပြောင်းလဲမှုများ ပြုလုပ်သင့်ပါတယ်။ အဆိုပါ အကြောင်းအရာနဲ့ပတ်သက်ပြီးတော့ ကျွန်မရဲ့ မဲဆန္ဒ နယ်မြေဖြစ်တဲ့ မင်္ဂလာဒုံမြို့နယ်၊ ထောက်ကြံ့ရဲစခန်းမှာ အချုပ်သားဖြစ်သူ မောင်အောင်ဇေယျ ဖမ်းဆီးမှု ၃ ရက်မြောက် ၂-၁-၂၀၁၉ မှာ သေဆုံးသွားပါတယ်။ မသေဆုံးခင်ညမှာ အမှုစစ်မှ ကိုယ်ထိလက်ရောက် ကျူးလွန်မှုများရှိခဲ့ကြောင်း သေဆုံးသူအချုပ်သားကနေပြီးတော့ ဇနီးကိုပြောသွားပါတယ်။ သေဆုံးသူက ဆရာဝန်ခေါ်ယူရန် ပြောကြားခဲ့သော်လည်း တာဝန်ယူခဲ့ခြင်းမရှိပါဘူး။ သေဆုံးတဲ့လူအပေါ်မှာ ကြောမှာ ပွန်းပဲ့ဒဏ်ရာ၊ မျက်လုံးတွေမှာ ညိုမည်းဒဏ်ရာများဖြင့် မိသားစုမှာတွေ့ရှိခဲ့ရပါတယ်။ ရဲစခန်းမှာ ရိုက်နှက်ခံရခြင်း၊ းကုသခွင့်မရရှိခြင်းတို့ကြောင့် သေဆုံးတယ်လို့ယူဆရပါတယ်။ သေဆုံးသူ မိသားစုကနေပြီးတော့ မြို့နယ်ရဲတပ်ဖွဲ့မှူး၊ မြန်မာနိုင်ငံအမျိုးသားလူ့အခွင့်အရေးကော်မရှင် စသည့် အဆင့်ဆင့်တိုင်ကြားသော်လည်း အဖြစ်မှန်ကို ယနေ့ထက်တိုင် သိရှိခြင်းမရှိပါဘူး။ နောက်ဆုံးအနေနဲ့ မြန်မာနိုင်ငံ အမျိုးသားလူ့အခွင့်အရေးကော်မရှင်ကနေပြီးတော့ ICCPR, CRC ရဲ့ နောက်ဆက်တွဲစာချုပ်များကို လက်မှတ်ထိုးဖို့အတွက် အကြံပြုတင်ပြထားတာကိုလည်း တွေ့ရပါတယ်။ ကျွန်မအနေနဲ့ CAD Convention Against Torture အဲဒီ Convention ကိုလည်း မြန်မာနိုင်ငံမှ လက်မှတ် ထိုးဖို့ ထောက်ခံပေးရန် အကြံပြုတိုက်တွန်းလိုပါတယ်။ အားလုံးကျေးဇူးတင်ပါတယ်။</speech>
<speech type="speaker">ဦးနေကျော် ဒဂုံမြို့သစ်(အရှေ့ပိုင်း)မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="2232">ဦးနေကျော် ဒဂုံမြို့သစ်(အရှေ့ပိုင်း)မဲဆန္ဒနယ်၊ ရန်ကုန်တိုင်းဒေသကြီး</mp>ပြည်ထောင်စု လွှတ်တော် နာယကကြီးနဲ့တကွ အားလုံးမင်္ဂလာပါ။ ကျွန်တော်ကတော့ ဒဂုံမြို့သစ်(အရှေ့ပိုင်း)မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးနေကျော် ဖြစ်ပါတယ်။ မြန်မာနိုင်ငံအမျိုးသားလူ့အခွင့်အရေးကော်မရှင်ရဲ့ ၂၀၁၉ ခုနှစ်၊ ဇန်နဝါရီလမှ စက်တင်ဘာလ ၂၄ ရက်နေ့အထိ လုပ်ငန်းဆောင်ရွက်မှု အစီရင်ခံစာအပေါ် အပြုသဘော ဝေဖန်အကြံပြု ဆွေးနွေးသွားမှာဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ မြန်မာနိုင်ငံအမျိုးသားလူ့ အခွင့်အရေးကော်မရှင်ဥပဒေမှာပါတဲ့ တာဝန်နဲ့ လုပ်ပိုင်ခွင့်များနဲ့အညီ အမျိုးသားလူ့အခွင့်အရေးကော်မရှင် ဟာ လူ့အခွင့်အရေးချိုးဖောက်မှုများအပေါ် ကာကွယ်စောင့်ရှောက်နိုင်မှု အားနည်းနေတဲ့အပိုင်းကို ဦးစွာ ဆွေးနွေးလိုပါတယ်။ အမျိုးသားလူ့အခွင့်အရေးကော်မရှင်ဥပဒေပုဒ်မ ၂၂ ပုဒ်မခွဲ(ဃ)မှာ ကော်မရှင်ဟာ တိုင်တန်းချက်၊ စွပ်စွဲချက်အရဖြစ်စေ၊ သတင်းအရဖြစ်စေ၊ လူ့အခွင့်အရေးဖောက်ဖျက်မှုဖြစ်ပွားကြောင်း သိရှိရသည့်နေရာသို့ သွားရောက်စစ်ဆေးရမယ်လို့ ပြဆိုထားပါသော်လည်း ယခုထုတ်ပြန်သော အစီရင်ခံစာ ထဲမှာ အမှုပေါင်း ၇၂၅ မှုကို ကိုင်တွယ်ဆောင်ရွက်တဲ့နေရာမှာတောင် ကော်မရှင်ဟာ ကွင်းဆင်းစုံစမ်း စစ်အေး၏အမ ၂ သော အရပါတယ်။ အင်မတန်မှ နည်းပါးလပါတယ်။ ပြီးတော့ လအနိုင်အရေး ထိခိုက်နစ်နာစေမှုများနဲ့ ပတ်သက်တဲ့ တိုင်တန်းချက် ၃ မှုကိုလည်း သက်ဆိုင်သူတွေကို ကော်မရှင်ရုံးသို့ ခေါ်ယူတွေ့ဆုံခဲ့တယ် ဆိုတာလောက်သာသိရပါတယ်။ ကျန်တဲ့တိုင်ကြားစာတွေကို သက်ဆိုင်ရာဌာနများကို အကြောင်းကြားခဲ့ခြင်းမျိုးသာ လုပ်ဆောင်ခဲ့တာ တွေ့ရပါတယ်။ ဌာနဆိုင်ရာတွေကိုပဲ လိုအပ်တဲ့ စုံစမ်း စစ်ဆေးမှုတွေ ရှိခဲ့တယ်လို့သိရပါတယ်။ ပြီးတော့ ဌာနဆိုင်ရာတွေရဲ့ ပြန်ကြားစာတွေကိုပဲ တိုင်ကြားသူ ကာယကံရှင်များဆီသို့တစ်ဆင့် ပြန်ကြားပေးတာတွေပဲ တွေ့ရပါတယ်။ ကော်မရှင်ရဲ့ လုပ်ဆောင်ချက် တွေဟာ အဲဒီအဆင့်ထက် မတတ်နိုင်သေးတဲ့အတွက် လူ့အခွင့်အရေးများကို ရာခိုင်နှုန်းအနည်းငယ်သာ အကာအကွယ်စောင့်ရှောက်နိုင်သေးတဲ့ အခြေအနေမှာပဲရှိနေပါသေးတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ အမျိုးသားလူ့အခွင့်အရေး ကော်မရှင်ရဲ့ လုပ်ကိုင်ဆောင်ရွက်နိုင်မှုနဲ့ လုပ်ငန်းဆောင်တာတွေမှာ ဘယ်လိုဘယ်ပုံနဲ့ အောင်အောင် မြင်မြင် ဖော်ဆောင်နိုင်ခဲ့တယ်ဆိုတဲ့ အချက်တွေကိုသာ အစီရင်ခံစာထဲမှာ ရွှန်းဝေစွာဖော်ပြထားပါတယ်။ ကော်မရှင်အနေနဲ့ တချို့သောလုပ်ငန်းတွေ လုပ်ကိုင်ဆောင်ရွက်ရာမှာ ဘယ်လိုအတားအဆီးတွေကြောင့်၊ ဘယ်လိုအခက်အခဲတွေကြောင့် ဆောင်ရွက်မှုတွေမှာ ဘယ်လိုအားနည်းချက်တွေရှိခဲ့တယ်။ ဘယ်လိုအချက် တွေကြောင့် လုပ်ကိုင်ဆောင်ရွက်ရာမှာ မအောင်မမြင်ဖြစ်ခဲ့တယ်ဆိုတာမျိုးတွေကို အစီရင်ခံစာမှာ လုံးဝ ဖော်ပြထားတာ မတွေ့ရပါဘူး။ ခေါက်ရိုးကျိုးနေတဲ့ အားလုံးကောင်းပါတယ်ခင်ဗျာ ဆိုတာမျိုး ဖြစ်နေ ပါတယ်။ နောက်ဆုံးတစ်ချက်ကတော့ အကျဉ်းထောင် ၂၀ နဲ့ အကျဉ်းစခန်းပေါင်း ၂၂ ခုကို ကော်မရှင်က သွားရောက်ကြည့်ရှု စစ်ဆေးတဲ့အခါ အကျဉ်းသူ၊ အကျဉ်းသားတွေ ၁၆၀၀ ကျော်က သူတို့ရဲ့ လူ့အခွင့်အရေး ဆိုင်ရာ ထိခိုက်နစ်နာစေမှုတွေကို တင်ပြခဲ့တယ်လို့ ကော်မရှင်ရဲ့ အစီရင်ခံစာမှာ ဖော်ပြထားတာ တွေ့ရ ပါတယ်။ ဒါပေမယ့်ကော်မရှင်က သူတို့အတွက် ဘယ်လိုကုစားပေးနိုင်ခဲ့တယ်ဆိုတာကိုတော့ ဖော်ပြထားတာ မတွေ့ရပါဘူး။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ ကော်မရှင်အနေနဲ့ အကျဉ်း ထောင်တွေ၊ အကျဉ်းစခန်းတွေ၊ အချုပ်ခန်းတွေကို သွားရောက်ကြည့်ရှုစစ်ဆေးပြီးတဲ့နောက် သက်ဆိုင်ရာ ဌာနတွေက ကော်မရှင်ရဲ့ အကြံပြုချက်၊ သဘောထားမှတ်ချက်ပေးမှုများအပေါ် ဘယ်လောက်လိုက်နာ ဆောင်ရွက်ကြတယ်ဆိုတာကိုလည်း သိလိုပါတယ်။ ပြီးတော့ အကျဉ်းထောင်၊ အကျဉ်းစခန်း၊ အချုပ်ခန်း၊ ရဲစခန်းတွေကိုသာ ကော်မရှင်က အကြိမ်များစွာသွားခဲ့ပြီး ကျန်တဲ့ လူ့အခွင့်အရေးချိုးဖောက်မှု ဖြစ်ပွား နေသော နေရာများ၊ သဘာဝဘေးကြောင့်ဖြစ်စေ၊ စစ်ဘေးကြောင့်ဖြစ်စေ၊ နေရပ်ဒေသရွှေ့ပြောင်းခိုလှုံနေရ သူတွေ စခန်းတွေကို တစ်ကြိမ်တစ်ခါမျှ သွားရောက်ခဲ့ခြင်းမျိုး မတွေ့ရပါဘူး။ သဘာဝဘေးကြောင့် ခိုလှုံရာ စခန်းတွေ ရောက်ရှိနေသူတွေရဲ့ လူ့အခွင့်အရေးကိစ္စများကိုလည်း ထည့်သွင်းကာကွယ်ပေးသင့်ပါတယ်။ လေးစားအပ်ပါသော နာယကကြီးခင်ဗျာ။ အခန်းပေါင်း ၉ ခန်း၊ ပုဒ်မပေါင်း ၇၀ ပါရှိတဲ့ မြန်မာ နိုင်ငံ အမျိုးသားလူ့အခွင့်အရေးကော်မရှင်ဥပဒေကို နိုင်ငံတကာစံနှုန်းနဲ့ညီညွတ်စေပြီး ခိုင်မာအားကောင်းတဲ့ ဥပဒေတစ်ရပ်ဖြစ်လာဖို့အတွက် ကော်မရှင်အနေနဲ့ နိုင်ငံတော်သမ္မတရုံးသို့ ကော်မရှင်ဥပဒေအား ပြင်ဆင်သည့် ဥပဒေကြမ်းကို ၉-၉-၂၀၁၉ နေ့က ပေးပို့ထားတယ်လို့သိရပါတယ်။ ၎င်းအပြင် ပြည်ထောင်စုသမ္မတမြန်မာ နိုင်ငံတော် ၂၀၀၈ ဖွဲ့စည်းပုံအခြေခံဥပဒေမှာ မြန်မာနိုင်ငံအမျိုးသားလူ့အခွင့်အရေးကော်မရှင် ဖွဲ့စည်းခြင်းကို ဖြည့်စွက်ထည့်သွင်းပေးရန် ကော်မရှင်၏အကြံပြုချက်ကို ပြည်ထောင်စုသမ္မတမြန်မာနိုင်ငံတော် ၂၀၀၈ ဖွဲ့စည်းပုံအခြေခံဥပဒေပြင်ဆင်ရေးပူးပေါင်းကော်မတီထံသို့လည်း ၈-၈-၂၀၁၉ ရက်နေ့မှာ ကော်မရှင်က ပေးပို့ထားတယ်လို့ သိရပါတယ်။ ဒါတွေဟာ ကော်မရှင်ရဲ့ ဥပဒေရေးရာဆောင်ရွက်ချက် တစ်စိတ်တစ်ပိုင်းပဲ ဖြစ်ပါတယ်။ ဒါပေမယ့်လို့ အလုပ်အကိုင် အခွင့်အလမ်းများကြောင့်ဖြစ်စေ၊ ရပိုင်ခွင့်များကြောင့်ဖြစ်စေ၊ ဖြစ်ပေါ်နေတဲ့ အငြင်းပွားမှုများအပေါ် မတရားသဖြင့်ခံနေရတဲ့သူတွေအတွက် ကော်မရှင်အနေဖြင့် တရားရေး စီရင်ရေးပိုင်းတွေကို ဝင်ရောက်စွက်ဖက်ခြင်းမဟုတ်ဘဲ ဥပဒေကြောင်းအရ လုပ်သင့်လုပ်ထိုက် တာတွေ၊ လုပ်နိုင်တာတွေကို ရှိနေပါလျက်နဲ့ မလုပ်ဆောင်နိုင်ခဲ့တာတွေအပေါ် များစွာစိတ်မကောင်း ဖြစ်မိပါတယ်။ နိဂုံးချုပ်အနေနဲ့ ပြောလိုတာကတော့ ကုလသမဂ္ဂကသတ်မှတ်ထားတဲ့ နိုင်ငံတကာစံနဲ့ ညီညွတ်ပြီး နိုင်ငံသားများရဲ့ မူလအခွင့်အရေးများကို ကာကွယ်စောင့်ရှောက်ပေးနိုင်သော ကော်မရှင်ရဲ့ အကောင်းဆုံး လုပ်ဆောင်ချက်များပါတဲ့ အစီရင်ခံစာအဆင့်မျိုး ရောက်ရှိလာအောင် ဆောင်ရွက်ပေးကြပါလို့ ပြောကြားရင်းနဲ့ ကော်မရှင်ရဲ့ အစီရင်ခံစာကို အကြံပြုဆွေးနွေးလိုက်ရပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးကျော်သောင်း စစ်ကိုင်းတိုင်းဒေသကြီး မဲဆန္ဒနယ်အမှတ်(၁) ဆွေးနွေးဖို့ဖြစ်ပါတယ်။</speech>
<speech><mp id="1241">ဦးကျော်သောင်း(မဲဆန္ဒနယ်အမှတ်-၁၊ စစ်ကိုင်းတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ လွှတ်တော်ကြီးတစ်ခုလုံး မင်္ဂလာပါလို့ ဦးစွာပထမ နှုတ်ခွန်းဆက်သအပ်ပါတယ်။ ကျွန်တော်ကတော့ စစ်ကိုင်းတိုင်းဒေသကြီး မဲဆန္ဒနယ်အမှတ်(၁)က အမျိုးသား လွှတ်တော်ကိုယ်စားလှယ် ဦးကျော်သောင်းဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ မြန်မာနိုင်ငံ အမျိုးသား လူ့အခွင့်အရေးကော်မရှင်ရဲ့ ၂၀၁၉ ခုနှစ်၊ ဇန်နဝါရီလမှ စက်တင်ဘာလ ၂၄ ရက်နေ့အထိ ဆောင်ရွက်ခဲ့သော လုပ်ငန်းဆောင်ရွက်ချက်အစီရင်ခံစာနှင့် စပ်လျဉ်း၍ အကြံပြုဆွေးနွေးသွားမှာဖြစ်ပါတယ်။ မြန်မာနိုင်ငံ အမျိုးသားလူ့အခွင့်အရေးကော်မရှင်ကို ၂၀၁၄ ခုနှစ်၊ စက်တင်ဘာလ ၂၄ ရက်နေ့က ဖွဲ့စည်းတာဝန်ပေးခဲ့ပါတယ်။ ထိုသို့ဖွဲ့စည်းရာတွင် လူ့အခွင့်အရေးမြှင့်တင်ရေးနဲ့ ပညာပေးရေးဌာန၊ လူ့အခွင့်အရေးကာကွယ်စောင့်ရှောက်ရေးဌာန၊ ဥပဒေရေးရာဌာန၊ နိုင်ငံတကာဆက်ဆံရေးဌာန၊ စီမံ ရေးရာနဲ့ ဘဏ္ဍာရေးဌာနဟူ၍ ဌာနကြီး ၅ ခုရှိပါတယ်။ လူ့အခွင့်အရေး မြှင့်တင်ရေးနှင့် ပညာရေးဆိုင်ရာ ဆောင်ရွက်ချက်များနဲ့ ပတ်သက်ပြီး ပြည်သူများအတွင်း လူ့အခွင့်အရေးဆိုင်ရာ အသိအမြင် ဗဟုသုတ ရရှိစေရန် အသိပညာပေးဟောပြောပွဲများ၊ ဆွေးနွေးပွဲများကို မြို့နယ်အချို့၊ ရပ်ရွာအချို့တို့တွင် ဆောင်ရွက် ခဲ့ကြောင်း တင်ပြထားတာကို တွေ့ရှိရပါတယ်။ ကော်မရှင်ရဲ့ ဆောင်ရွက်မှုကို ကြိုဆိုပါတယ်။ ထောက်ခံ ပါတယ်။ သို့သော် ဒီဆောင်ရွက်မှုကို ဒီထက်များများ၊ ဒီထက်ကျယ်ကျယ်ပြန့်ပြန့် ဆောင်ရွက်ပေးနိုင်ဖို့ လိုအပ်ကြောင်း အကြံပြုလိုပါတယ်။ ဘာဖြစ်လို့လဲဆိုတော့ ကျွန်တော်တို့နိုင်ငံက ပြည်သူအများစုဟာ လူ့အခွင့်အရေး အခြေခံသဘောတရားများကိုလည်းကောင်း၊ ကမ္ဘာ့လူ့အခွင့်အရေး ကြေညာစာတမ်းပါ အချက်အလက်များကိုလည်းကောင်း သိရှိသူအလွန်နည်းပါးပါတယ်။ ဒါကြောင့် မြို့နယ်အသီးသီးရှိ ပြည်သူများအတွင်း အသိပညာပေးဟောပြောပွဲများ ဆောင်ရွက်ပေးဖို့ လိုအပ်ကြောင်း၊ ဖြစ်နိုင်လျင် ကျေးရွာများရှိ လူထုများအထိ ပညာပေးဟောပြောပေးမည်ဆိုပါက ပိုမိုကောင်းမွန်ကြောင်း အကြံပြု တင်ပြလိုပါတယ်။ နိုင်ငံ့ဝန်ထမ်း၊ အရာထမ်းများကိုလည်း လူ့အခွင့်အရေးရဲ့ အခြေခံအယူအဆများ၊ သဘောတရားများ၊ ဗဟုသုတများ မှန်ကန်စွာ သိရှိနားလည်ပြီး နိုင်ငံ့တာဝန်ထမ်းဆောင်ရာတွင် အထောက် အကူပြုစေရန်အတွက် လူ့အခွင့်အရေးဆိုင်ရာ အလုပ်ရုံဆွေးနွေးပွဲများ၊ သင်တန်းများ ဖွင့်လှစ်ဆောင်ရွက် ပေးခြင်းကိုလည်း ကြိုဆိုပါတယ်။ ဒီဆောင်ရွက်မှုကိုလည်း ဒီထက်ထက်များများ ဆောင်ရွက်ပေးဖို့ အကြံပြု တိုက်တွန်းအပ်ပါတယ်။ တိုင်ကြားစာများနဲ့ပတ်သက်ပြီး ကွင်းဆင်းစစ်ဆေးခြင်း၊ သက်ဆိုင်ရာဌာနများသို့ ပေးပို့မေးမြန်း ဆောင်ရွက်ခြင်း၊ ပြန်လည်အကြောင်းပြန်ကြားခြင်းများကို ဂရုတစိုက်ပြန်လည်ဖြေကြား ဆောင်ရွက်ပေး တာကို တွေ့ရှိရပါကြောင်း၊ ထို့အတွက် ကျေးဇူးတင်ပါကြောင်း၊ သို့သော် တိုင်ကြားစာနဲ့ ပြန်ကြားစာဟာ များစွာ ကွာဟမှုရှိပါကြောင်း၊ သို့အတွက် ယခုထက်ပိုပြီး ကြိုစားအားထုတ်ဆောင်ရွက်ပေးဖို့ လိုအပ် ပါကြောင်း အကြံပြုတင်ပြလိုပါတယ်။ အကျဉ်းထောင်များ၊ အကျဉ်းစခန်းများ၊ ရဲစခန်းအချုပ်ခန်းများ၊ တရားရုံးအချုပ်ခန်းများ၊ ဆေးရုံ အချုပ်ခန်းများသို့ သွားရောက်ကြည့်ရှုစစ်ဆေးချက်များကိုလည်း တင်ပြခဲ့ပါတယ်။ အဲဒီနေရာတွေဟာ လူ့အခွင့်အရေးချိုးဖောက်မှု အများဆုံးခံရတဲ့ နေရာတွေဖြစ်ပါတယ်။ အကျဉ်းသားအချင်းချင်း၊ အကျဉ်းသား များအပေါ် တာဝန်ယူအုပ်ချုပ်နေကြသည့် ဝန်ထမ်းများ စသည်ဖြင့် ကြီးနိုင်ငယ်ညှင်းဆောင်ရွက်မှု၊ အနိုင် ကျင့်မှုများ ရှိခဲ့ပါတယ်။ ကျွန်တော့အတွေ့အကြုံအရပြောရရင် ထောင်မှူးကြီးဆိုတဲ့သူက အကျဉ်းသား တစ်ဦးကို မင်းအခြောက်ဖြစ်သွားချင်သလား၊ ဂန်ဒူးဖြစ်သွားချင်သလား ဆိုတဲ့စကား၊ နောက်ပြီး လူတစ်ယောက် သေရင် စာရွက်တစ်ရွက်ပဲကုန်တယ်။ ဝက်တစ်ကောင်သေရင် စာရွက်နှစ်ရွက်ကုန်တယ်ဆိုတဲ့ စကားများကို ကျွန်တော်တို့ကိုယ်တိုင် နားနဲ့ဆတ်ဆတ် ကြားသိခဲ့ရတဲ့ စကားများဖြစ်ပါတယ်။ ဒါကြောင့် အကျဉ်းထောင်တွေ အကျဉ်းစခန်းတွေကို လူ့ငရဲခန်းတွေလို့ ပြောခဲ့ကြတာပဲဖြစ်ပါတယ်။ လေးစားအပ်ပါသော နာယကကြီးခင်ဗျာ။ ကော်မရှင်အဖွဲ့ဝင် ဦးယုလွင်အောင်နဲ့ ဒေါက်တာ မြင့်ကြည်တို့ ဦးဆောင်တဲ့အဖွဲ့ဟာ အကျဉ်းထောင်များ၊ ရဲဘက်စခန်းများကို သွားရောက်ကြည့်ရှု စစ်ဆေးမှုများ ပြုလုပ်ပြီး အကြံပြုချက်များတင်ပြတာကို တွေ့ရပါတယ်။ အကျဉ်းသူ၊ အကျဉ်းသားများရဲ့ တင်ပြချက်များ၊ ၎င်းတို့ကိုမေးမြန်း၍ ရရှိလာတဲ့အချက်များကို စုစည်းပြီး အကြံပြုခြင်း၊ ပြန်လည်တင်ပြ ခြင်းများ ပြုလုပ်တဲ့အတွက် များစွာကျေးဇူးတင်ပါတယ်။ နောက်ပြီးရဲဖက်စခန်းများ၊ အချို့သော ရဲဘက် စခန်းများက စိုက်/မွေးစခန်းများဖြစ်ပြီး အချို့သောရဲဘက်စခန်းများက ကုန်ထုတ်စခန်းများဖြစ်ပါတယ်။ အကျဉ်းထောင် တိုက်များအတွင်းမှာ စိုက်ပျိုးမယ့်အကွက်ထဲမှာ ရေသွင်းပြီး မြေကြီးကို အကျဉ်းသားများ တန်းစီပြီး ခြေထောက်နဲ့မွှေကာ နွားထွန်ထွန်သကဲ့သို့ ဆောင်ရွက်ခဲ့တာတွေလည်း မြင်ခဲ့ရဖူးပါတယ်။ အဲဒီလို လူကို လူလိုတန်ဖိုးမထားဘဲ ခိုင်းစေတာမျိုး မဖြစ်စေဖို့ လိုအပ်ကြောင်း အကြံပြုလိုပါတယ်။ ဘဲလင်း (၁)၊ ဘဲလင်း (၂)၊ ထုံးဘို (၁)၊ ထုံးဘို (၂)၊ ထုံးဘို (မ) တို့ဟာ ကျောက်ထုတ်လုပ်တဲ့ ကုန်ထုတ် စခန်းများ ဖြစ်ပါတယ်။ အကျဉ်းသူ၊ အကျဉ်းသားများ အလွန်ပင်ပန်းကြတယ်။ မတရားစေခိုင်းမှုခံကြ ရတယ်။ အန္တရာယ်တွေနဲ့ အမြဲမပြတ် ကြုံတွေ့ကြရတယ်။ အချို့ဝန်ထမ်းတွေဟာ အကျဉ်းသူ၊ အကျဉ်းသား တွေကို လူလိုသဘောမထားဘဲ စက်လိုသဘောထားပြီး ခိုင်းစေတာတွေလည်း ကြားသိရ ပါတယ်။ အဲဒီလို ပင်ပင်ပန်းပန်း မတရားခိုင်းစေပေမယ့် ၎င်းအကျဉ်းသူ၊ အကျဉ်းသားများကို ကောင်းမွန်စွာ အာဟာရ ပြည့်ဝစွာ မကျွေးမွေးတော့ ထောင်စကားနဲ့ပြောရရင် ဂိဖြစ်ပြီးတော့ သေကုန်တာတွေများ ပါတယ်။ ဒါကြောင့် အကျဉ်းဦးစီးဌာနရဲ့ အောက်မှာရှိတဲ့ ရဲဘက်စခန်းများဖြစ်တဲ့ စိုက်/မွေးစခန်းတွေ၊ ကုန်ထုတ် စခန်းတွေကို လူ့အခွင့်အရေးအရ လေးစားလိုက်နာပြီး ဒီမိုကရေစီစနစ်ကို ထူထောင်နေတဲ့ အစိုးရတစ်ရပ် အနေနဲ့ ဆက်လက်ထားသင့် မထားသင့် ပြန်လည်သုံးသပ်သင့်ပါကြောင်း အကြံပြု တင်ပြလိုပါတယ်။ လေးစားအပ်ပါသော နာယကကြီးခင်ဗျာ။ နိဂုံးချုပ်အနေနဲ့ ပြောကြားလိုတာကတော့ အကျဉ်းထောင် စာအုပ်စာပေ ဖတ်ရှုစေခြင်းဖြင့်လည်းကောင်း၊ တရားဓမ္မဟောပြောပွဲများ ဆောင်ရွက်ပေးခြင်းဖြင့် လည်းကောင်း၊ အသိပညာပေးဟောပြောပွဲများ ဆောင်ရွက်ပေးစေခြင်းဖြင့်လည်းကောင်း၊ လိမ္မာယဉ်ကျေးသော၊ ကိုယ်ကျင့်တရားကောင်းမွန်သော နိုင်ငံသားကောင်း၊ လူသားကောင်းများ ဖြစ်အောင် ဆောင်ရွက်ပေး ခြင်းဖြင့် လူ့အခွင့်အရေးကို မြှင့်တင်ဆောင်ရွက်ပေးပါလို့ လေးလေးစားစား အကြံပြုတိုက်တွန်းရင်း နိဂုံး ချုပ်အပ်ပါတယ်။ အားလုံးကျေးဇူးတင်ပါတယ်။</speech>
<speech type="speaker">ဦးစိန်မြင့် မြင်းခြံမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="2244">ဦးစိန်မြင့်(မြင်းခြံမဲဆန္ဒနယ်၊ မန္တလေးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ အားလုံးမင်္ဂလာပါ။ ကျွန်တော်ကတော့ မန္တလေးတိုင်းဒေသကြီး မြင်းခြံ မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးစိန်မြင့်ဖြစ်ပါတယ်။ ကျွန်တော်က မြန်မာနိုင်ငံ လူ့အခွင့် အရေးကော်မရှင်ရဲ့ ၂၀၁၉ ခုနှစ်၊ ဇန်နဝါရီလမှ စက်တင်ဘာလ ၂၂ ရက်အထိ ဆောင်ရွက်တဲ့ လုပ်ငန်း ဆောင်ရွက်ချက်အစီရင်ခံစာကို ဆွေးနွေးသွားမှာဖြစ်ပါတယ်။ မြန်မာနိုင်ငံလူ့အခွင့်အရေးကော်မရှင်ကို နိုင်ငံတော်သမ္မတရုံးက ၂၀၁၄ ခုနှစ်၊ စက်တင်ဘာလ ၂၄ ရက်နေ့မှာ အဖွဲ့ဝင် ၁၁ ဦးဖြင့် ဖွဲ့စည်းခဲ့ပါတယ်။ အဖွဲ့ဝင် ၄ ဦးဟာ ၂၀၁၆ ခုနှစ်မှာ နုတ်ထွက်သွားပေမယ့် ဖြည့်စွက်ခန့်ထားနိုင်တာ အဖွဲ့ဝင် ၃ ဦးကို ၂၀၁၈ ခုနှစ်မှာ ပြန်လည်ခန့်ထားနိုင်ခြင်းပဲ ဖြစ်ပါတယ်။ အခုလောလောဆယ် ကော်မရှင်ဟာ ၁၀ ဦးဖြင့် ခန့်ထားပြီးတော့ တာဝန်ထမ်းဆောင်နေတာကို တွေ့ရပါတယ်။ အဲဒီတော့ ထွက်သွားတဲ့ကာလနဲ့ ပြန်ပြီးတော့ခန့်ထားတဲ့ကာလဟာ ၂ နှစ်ဖြစ်တာကြောင့် မို့လို့ လူ့အခွင့်အရေးလုပ်ငန်းတွေ လုပ်တဲ့နေရာမှာ လစ်ဟင်းမှုတွေဖြစ်စေနိုင်ပါတယ်။ အဲဒီတော့ ကျွန်တော်တို့ ဒီ ကုလသမဂ္ဂဟာ လူ့အခွင့်အရေးကော်မရှင်ကို စဖွဲ့တုန်းက ၁၁ ဦးနဲ့စဖွဲ့တာပဲ။ ဒါပေမယ့် အဖွဲ့ဝင်ဦးရေ များလာတဲ့အခါကျတော့ ၂၀၀၆ ခုနှစ်မှာ ၄ရ ဦးနဲ့ လူ့အခွင့်အရေးကောင်စီဆိုပြီးတော့ ဖွဲ့စည်းခဲ့တာကိုတွေ့ရပါတယ်။ အဲဒီတော့ မြန်မာနိုင်ငံ လူ့အခွင့်အရေးကော်မရှင်ကိုလည်း လူ့အခွင့်အရေး လုပ်ငန်းတွေ ပိုမိုပြီးတော့ ကျယ်ပြန့်စွာဆောင်ရွက်နိုင်ဖို့ရာအတွက် မူလအတိုင်း ဒါ ၁၁ ဦး ၁ ဦးဖြည့်စွက် ပြီးတော့ ၁၁ ဦးဖြင့် ခန့်ထားဖို့လိုအပ်ပါတယ်။ အဲဒီတော့ မြန်မာနိုင်ငံ အမျိုးသားလူ့အခွင့်အရေးကော်မရှင် ရုံးမှာ ဌာနကြီး ၅ ခုနဲ့ ဖွဲ့စည်းထားတယ်။ ဌာနတစ်ခုစီရဲ့ လုပ်ငန်းဆောင်ရွက်ချက်တွေကို အစီရင်ခံစာမှာ အသေးစိတ်ဖော်ပြထားတာကို တွေ့ရှိရပါတယ်။ လူ့အခွင့်အရေးမြှင့်တင်ရေးနှင့် ပညာပေးဆိုင်ရာ ဆောင်ရွက် ချက်များ၊ မြှင့်တင်/ပညာ ဌာနအောက်မှာ လူ့အခွင့်အရေးအသိပညာပေး ရှင်းလင်းဆွေးနွေးပွဲများကို မြို့ပေါင်း ၁၂ မြို့နဲ့ ကျေးရွာပေါင်း ၃ ရွာတို့ကို သွားရောက်ဟောပြောခဲ့ကြောင်း သိရပါတယ်။ မြန်မာနိုင်ငံမှာ လူ့အခွင့်အရေးအချိုးဖောက်ခံရဆုံး ဒေသတွေမှာ ဟောပြောပွဲများ၊ ပညာပေးမှုများ ပိုမိုလုပ်သင့်ပါကြောင်း အကြံပြုအပ်ပါတယ်။ ဌာနဆိုင်ရာ အရာထမ်းများအတွက် ကလေးသူငယ်အခွင့်အရေး၊ အမျိုးသမီးအခွင့်အရေးနဲ့ မသန်စွမ်းသူများအခွင့်အရေးဆိုင်ရာ အလုပ်ရုံဆွေးနွေးပွဲများကို နေပြည်တော်မှာ (၁)ကြိမ်ပြုလုပ်ကြောင်း လေ့လာသိရှိရပါတယ်။ ဒေသအသီးသီးမှာ ကလေးသူငယ်များ အကြမ်းဖက်ခံရခြင်း၊ အမျိုးသမီးများ အကြမ်းဖက်ခံရခြင်းများ ပပျောက်သွားစေရန်၊ နည်းနိုင်သမျှ နည်းသွားစေရန် နယ်ဒေသ တွေမှာလည်း ဆင့်ပွားသင်တန်းများ ပို့ချပေးသင့်ကြောင်း အကြံပြုအပ်ပါတယ်။ ၂၀၀၉ ခုနှစ်၊ ဇူလိုင်လ ၂၀ ရက်နေ့မှာ (၄၁)ကြိမ်မြောက် အာဆီယံဝန်ကြီးများအစည်းအဝေးကနေမှ အာဆီယံဒေသဆိုင်ရာ လူ့အခွင့် အရေးကော်မရှင်တစ်ရပ်ရဲ့ လုပ်ပိုင်ခွင့်နဲ့ ဖွဲ့စည်းပုံများကို အတည်ပြုပြဋ္ဌာန်းခဲ့တဲ့အတွက် အာဆီယံ အစိုးရများဆိုင်ရာ လူ့အခွင့်အရေးကော်မရှင်ဟာ ၂၀၀၉ ခုနှစ်၊ အောက်တိုဘာလမှာ စတင် အသက်ဝင်ခဲ့ အဲဒီလိုပဲ မြန်မာနိုင်ငံဟာ အဲဒီလိုအသက်ဝင်ခဲ့တဲ့ ီး အခုကျွန်တော်တို့ ၂၀၁၄ ခုနှစ်က ဖွဲ့ပြီးတဲီ့းတော့ လူ့အခွင့်အရေး အခြေခံသင်တန်းများပို့ချခဲ့တဲ့ ဘာသာရပ်များ၊ အဆင့်မြင့် သင်တန်းများ ပို့ချခဲ့တဲ့ဘာသာရပ်များဟာ လူ့အခွင့်အရေးကော်မရှင်ရဲ့ လုပ်ငန်းဆောင်ရွက်မှုများကို ပိုမို အောင်မြင်စေတဲ့အတွက်ကြောင့်မို့လို့ ဒါတွေကိုလည်း ကျွန်တော်တို့ ကြိုဆိုအပ်ပါတယ်။ လူ့အခွင့်အရေး ကာကွယ်စောင့်ရှောက်ရေးဆိုင်ရာ ဆောင်ရွက်ချက်များမှာ တိုင်တန်းချက်များနဲ့ စပ်လျဉ်း၍ ကွင်းဆင်း စုံစမ်းခြင်း (၂)ကြိမ် ပြုလုပ်ခဲ့ကြောင်းနဲ့ တိုင်တန်းချက်များအပေါ် တာဝန်ရှိပုဂ္ဂိုလ်များအား အရေးယူခြင်း၊ နောက်နောင် ဤကဲ့သို့ မဖြစ်ပွားရန်ဆောင်ရွက်ခြင်း၊ တိုင်တန်းသူမိသားစုဝင်များ၊ ရပ်မိရပ်ဖများကို ရှင်းလင်းပြသခြင်းသည် လူ့အခွင့်အရေးကာကွယ်စောင့်ရှောက်ခြင်းဖြစ်၍ ကြိုဆိုအပ်ပါတယ်။ ရခိုင်ပြည်နယ် ရသေ့တောင်မြို့နဲ့ ကျောက်တန်းရွာ ဖြစ်ပျက်မှုနဲ့ပတ်သက်၍ နှစ်ဘက်အပြန်အလှန် ယုံကြည်မှု တည်ဆောက်နိုင်ရန်နဲ့ အလားတူဖြစ်ရပ်မျိုး မဖြစ်ပွားရန် အကြံပြုချက်အား သတင်းထုတ်ပြန်ပေးခြင်းကို ထောက်ခံအပ်ပါတယ်။ အကျဉ်းထောင်များ၊ အလုပ်စခန်းများ၊ ရဲစခန်းများ၊ တရားရုံး၊ ဆေးရုံ၊ အချုပ်ခန်းများ ကြည့်ရှုစစ်ဆေးခြင်းမှာ အကျဉ်းထောင် ၁၈ ခု၊ အချုပ်ထောင် ၂ ခု၊ အကျဉ်းစခန်း ၂၂ ခု၊ ရဲစခန်းအချုပ်ခန်း ၂၀ ခု၊ တရားရုံးအချုပ်ခန်း ၁၂ ခု အဲဒါတွေကို စစ်ဆေးတာကိုလည်း ဒါ သိရှိရပါတယ်။ စစ်ဆေးမှုမှာ ကျန်းမာရေးနဲ့ပတ်သက်လို့ ဒီအကျဉ်းထောင်တွေမှာ ရေမသန့်ရှင်းတာနဲ့ ပတ်သက်လို့ ပွေးတွေ၊ ဝဲ၊ ယားနာတွေ အားလုံးပေါက်နေကြောင်း၊ တော်တော်များများပေါက်နေကြောင်း၊ နောက် HIV နဲ့ တီဗွီရောဂါသားများကို တခြားအကျဉ်းသားတွေနဲ့ ခွဲခြားပြီးထားသင့်ကြောင်း၊ နောက် ရေသန့်ဘူးများ သန့်ရှင်းမှုမရှိကြောင်း၊ ခြင်၊ ယင် ပေါများကြောင်း၊ အလုပ်စခန်းများမှာလည်း အသက် ၆၀ ကျော် သက်ကြီး ရွယ်အိုများ ပို့ထားကြောင်း၊ HIV ရောဂါသည်များအတွက် ART ဆေးများ လုံလောက်စွာ ပေးသင့်ကြောင်း၊ အကျဉ်းသားတွေကို တာဝန်ရှိပုဂ္ဂိုလ်များက မတရားရိုက်နှက်ခြင်း၊ နေပူလှမ်းခြင်း မပြုလုပ်ရန်အကြံ ပြုကြောင်း၊ သတ်မှတ်တဲ့ အလုပ်ချိန်အတွင်းသာ ခိုင်းစေသင့်ကြောင်း အဲဒီအကြံပြုချက်တွေဟာ အကျဉ်းသား များဆိုင်ရာ ရသင့်ရထိုက်တဲ့ အခွင့်အရေးများကို ရအောင်ဆောင်ရွက်ပေးခြင်းဖြစ်တဲ့ အတွက်ကြောင့် မို့လို့ ဒါတွေကိုလည်း ကြိုဆိုပါတယ်။ ဒါကြောင့်မို့လို့ ဒီ အသက်အရွယ်ကြီးတဲ့ပုဂ္ဂိုလ်တွေ၊ နောက်ပြီးတော့ ရောဂါသည်တွေ၊ ခြေလက် မသန်တဲ့သူတွေ၊ ကိုယ်အင်္ဂါချို့တဲ့သူတွေကို အလုပ်စခန်းကိုမပို့ခင်မှာ ဒီထောင်မှာ ကြိုတင် ကျန်းမာရေး စစ်ဆေးသင့်ပါကြောင်း အကြံပြုအပ်ပါတယ်။ ဥပဒေရေးရာ ဆောင်ရွက်ချက်တွေ၊ နိုင်ငံတကာဆိုင်ရာ ဆောင်ရွက်ချက်တွေ၊ စီမံရေးရာနဲ့ ဘဏ္ဍာရေးဆိုင်ရာ ဆောင်ရွက်ချက်တွေ၊ ကော်မရှင်မျက်နှာစုံညီ အစည်းအဝေး (၉)ကြိမ်၊ ကော်မရှင်မျက်နှာစုံညီ အထူးအစည်းအဝေး (၅)ကြိမ် ပြုလုပ်ပြီး လူ့အခွင့်အရေး ဆောင်ရွက်ချက်များ။ ဆွေးနွေးရန် သတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<speech type="speaker">နိဂုံးချုပ်ပါ။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျာ။ အစည်းအဝေးကို ၃၀ မိနစ်ခန့် ခေတ္တ ရပ်နားမှာ ဖြစ်ပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျာ။</speech>
<speech type="mc">အားလုံး ထွက်ခွာနိုင်ကြပါပြီခင်ဗျာ။</speech>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနဲ့ ဧည့်သည်တော်များခင်ဗျာ။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျာ။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အစီအစဉ်(၉)ကို ဆက်လက်ဆောင်ရွက် သွားပါမယ်။ ဒုတိယဗိုလ်မှူးကြီးဝင်းကို တပ်မတော်သား ပြည်သူ့လွှတ်တော်ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဒုတိယဗိုလ်မှူးကြီးဝင်းကို(တပ်မတော်သားပြည်သူ့လွှတ်တော်ကိုယ်စားလှယ်)</mp>လေးစားအပ် ပါသော ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါခင်ဗျာ။ ကျွန်တော်ကတော့ ဒုတိယဗိုလ်မှူးကြီးဝင်းကို ဖြစ်ပါတယ်။ မြန်မာနိုင်ငံ အမျိုးသားလူ့အခွင့်အရေးကော်မရှင်က တင်သွင်း ထားတဲ့ ၂၀၁၉ ခုနှစ်၊ ဇန်နဝါရီလမှ စက်တင်ဘာလ ၂၄ ရက်နေ့အထိ လုပ်ငန်းဆောင်ရွက်မှု အစီရင်ခံစာ အား အကြံပြုဆွေးနွေးသွားမှာ ဖြစ်ပါတယ်။ power point သုံးစွဲခွင့်ပြုပါခင်ဗျာ။ အစီရင်ခံစာပါ လူ့အခွင့်အရေးမြှင့်တင်ရေးနှင့် ပညာပေးရေးဆိုင်ရာ ဆောင်ရွက်ချက်များကို လေ့လာ ကြည့်လျှင် လူ့အခွင့်အရေး အသိပညာပေးဟောပြောပွဲများကို တင်ပြပါတိုင်းဒေသကြီး၊ ပြည်နယ် အသီးသီးရှိ မြို့၊ ရွာများမှ စုစုပေါင်းဒေသခံပြည်သူ ၅၆၈ရ ဦးအား လူ့အခွင့်အရေးဆိုင်ရာများ အသိပညာပေး ဟောပြောနိုင်ခဲ့သော်လည်း နိုင်ငံ၏လူဦးရေနှင့် နှိုင်းယှဉ်ပါက အလွန်နည်းပါးနေသေးသဖြင့် ယခုထက် ကျယ်ကျယ်ပြန့်ပြန့် အသိပညာပေးရေးဆိုင်ရာများ ပိုမိုတိုးမြှင့်ဆောင်ရွက်ရန် လိုအပ်ကြောင်း တွေ့ရှိရ ပါတယ်။ လူ့အခွင့်အရေးဆိုင်ရာ အလုပ်ရုံဆွေးနွေးပွဲသင်တန်းများ (၇)ကြိမ် ဖွင့်လှစ်နိုင်ခဲ့ကြောင်း ဖော်ပြ ထားသော်လည်း သင်တန်း ၆ ခုတွင် သင်တန်းသားဦးရေ ဖော်ပြထားခြင်းမရှိသဖြင့် သင်တန်းသားဦးရေ ဖော်ပြပေးရန် အကြံပြုတင်ပြအပ်ပါတယ်။ ကော်မရှင်စာကြည့်တိုက်တွင် e-books ၈၇၅ အုပ်သာ စုဆောင်းထားရှိနိုင်မှုမှာ အရေအတွက် နည်းပါးနေသေးသဖြင့် ထပ်မံတိုးမြှင့်ထားရှိရန်လိုအပ်ကြောင်း အကြံပြုလိုပါတယ်။ ယခင် ၂၀၁၈ နှစ်ပတ်လည် အစီရင်ခံစာတွင် တိုင်တန်းချက်များအပေါ်ဆောင်ရွက်ထားရှိမှုဇယား၊ အမှုအမျိုးအစား ခွဲခြားထားရှိမှု ဇယား၊ တိုင်းဒေသကြီး၊ ပြည်နယ်အလိုက် ခွဲခြားထားရှိမှုဇယားများဖြင့် ၂၀၁၄ ခုနှစ်မှ ၂၀၁၈ ခုနှစ်အထိ နှစ်အလိုက်နှိုင်းယှဉ်ဖော်ပြထားသဖြင့် ပိုမိုရှင်းလင်းမြင်သာတာကို တွေ့ရပါတယ်။ ယခု အစီရင်ခံစာတွင် ယခင်နှစ်ကကဲ့သို့ ဇယားများမပါရှိသဖြင့် ရှင်းလင်းမြင်သာမှုမရှိကြောင်း တွေ့ရှိရပါတယ်။ ယခုအစီရင်ခံစာတွင် ပြည်ထောင်စုဝန်ကြီးဌာနများ၊ ပြည်နယ်နှင့် တိုင်းဒေသကြီးအစိုးရအဖွဲ့များ၊ အခြားအဖွဲ့အစည်းများမှ ပြန်ကြားစာရရှိမှု အခြေအနေများကို ဇယားများဖြင့် ဖော်ပြရှင်းလင်းထားခြင်း မရှိကြောင်း တွေ့ရှိရပါတယ်။ ယခင်နှစ်ကဲ့သို့ ဇယားများဖြင့် ရှင်းလင်းတင်ပြပါက အစီရင်ခံစာမှာ ပိုမို ရှင်းလင်းပြီး ကော်မရှင်မှ ဆက်လက်ဆောင်ရွက်ရန် လိုအပ်သည်များကို ပိုမိုမှန်ကန်စွာ သုံးသပ်နိုင်မည် ဖြစ်ကြောင်း တင်ပြလိုပါတယ်။ တိုင်တန်းချက်များနှင့်စပ်လျဉ်း၍ ကွင်းဆင်းစုံစမ်းစစ်ဆေးခြင်းအနေဖြင့် ၂၀၁၉ ခုနှစ်၊ ဇန်နဝါရီလမှ စက်တင်ဘာလ ၂၄ ရက်အတွင်း ၂ မှုသာ ကွင်းဆင်းစစ်ဆေးခြင်း ဆောင်ရွက်နိုင်ခဲ့ကြောင်း တွေ့ရှိရ ပါတယ်။ ကွင်းဆင်းစုံစမ်းစစ်ဆေးခြင်းများကို ယခုထက်ပိုမိုပြုလုပ်ရန်လိုအပ်ကြောင်း အကြံပြုလိုပါတယ်။ အစီရင်ခံစာ၏ စာမျက်နှာ ၁၅၊ စာပိုဒ်ခွဲ(၁၀)တွင် HIV ကဲ့သို့သော ရောဂါကြီးဖြစ်နေသူများကိုလို့ ဖော်ပြထားတာ တွေ့ရပါတယ်။ HIV သည် ရောဂါမဟုတ်ဘဲ ရောဂါပိုးဝင်ကူးစက်ခံရခြင်းသာဖြစ်ကြောင်း တင်ပြလိုပါတယ်။ ဒါ့အပြင် အနာကြီးရောဂါအသွင်ဖြစ်နေသည့် အကျဉ်းသားများအကြောင်း ဖော်ပြထားရာ အခြားသူများအား ကူးစက်နိုင်သောရောဂါဖြစ်၍ သီးသန့်ခွဲခြားထားပြီး ကုသပေးရန်လိုအပ်ကြောင်း အကြံပြု တင်ပြလိုပါတယ်။ ဥပဒေရေးရာဆောင်ရွက်ချက်များအနေဖြင့် စာပိုဒ်(၂၇)တွင် ICCPR သို့ မြန်မာနိုင်ငံအနေဖြင့် စာချုပ်သို့နောက်မှပါဝင်ချုပ်ဆိုခြင်းသာ ပြုလုပ်သင့်ပါကြောင်း ကော်မရှင်၏အကြံပြုချက်ကို ၂၅-၂-၂၀၁၉ တွင် နိုင်ငံတော်သမ္မတရုံးသို့ ပေးပို့ခဲ့ကြောင်းဖော်ပြထားပါတယ်။ စာပိုဒ်(၃၁)တွင် ICCPR သို့ ကနဦး လက်မှတ် ရေးထိုးရန် နိုင်ငံခြားရေးဝန်ကြီးဌာနမှ သဘောထားမှတ်ချက် တောင်းခံခြင်းနှင့်စပ်လျဉ်း၍ ကုလသမဂ္ဂက အတည်ပြုချမှတ်ခဲ့ပြီး ၅၃ နှစ်အကြာ၊ အာဏာသက်ဝင်ပြီး ၄၃ နှစ်အကြာတွင်မှ မိမိတို့ အနေဖြင့်အခြေအနေ အရပ်ရပ်အရနောက်မှပါဝင်ချုပ်ဆိုရမည့်အစား လက်မှတ်ရေးထိုးရသည့် အနေအထားတွင် ခြွင်းချက်ပြုခြင်း၊ ကြေညာခြင်းတို့ကို တစ်ပါတည်းပြုလုပ်မည်ဆိုပါက မိမိတို့နိုင်ငံ၏ နိုင်ငံရေးဆန္ဒ အပြည့်အဝရှိ မရှိအပေါ် နိုင်ငံတကာအသိုက်အဝန်းအနေဖြင့် သံသယရှိနိုင်ခြင်း ရှိ မရှိနှင့် နိုင်ငံ၏ပုံရိပ်ကို ထိပါးခြင်း ရှိနိုင် မရှိနိုင် တို့ကို အလေးထားစဉ်းစားသင့်ကြောင်း ကော်မရှင်၏သဘောထားမှတ်ချက်ကို နိုင်ငံခြားရေးဝန်ကြီးဌာန သို့ ၂-၇-၂၀၁၉ ရက်နေ့တွင် ပေးပို့ခဲ့ကြောင်း ဖော်ပြထားခဲ့ပါတယ်။ နိုင်ငံ၏ပုံရိပ်ကို ထိပါးခြင်း ရှိနိုင် မရှိနိုင် တို့ကို အလေးထားစဉ်းစားသင့်ကြောင်းဆိုတာ ဘယ်အချက်တွေ၊ ဘယ်အပိုဒ်တွေလဲဆိုတာကို ရှင်းလင်း တင်ပြရန် လိုအပ်ပါတယ်။ ဒါ့အပြင် ကော်မရှင်အနေဖြင့် ၅ လအတွင်း ICCPR နဲ့ပတ်သက်လို့ ဘာ့ကြောင့် သဘောထားပြောင်းလဲခဲ့ပြီး မှတ်ချက် ၂ မျိုးပေးခဲ့သလဲဆိုတာကို ရှင်းလင်းဖော်ပြရန် လိုအပ်ကြောင်းလည်း တင်ပြလိုပါတယ်။ အစီရင်ခံစာ၏ စာပိုဒ်(၄၅)တွင် ကော်မရှင်အဖွဲ့ဝင် ဦးစိုးဘုန်းမြင့်အား အမုန်းစကားများ ကာကွယ် တားဆီးရေး ဥပဒေ(မူကြမ်း)ရေးဆွဲရေးကော်မတီတွင် အဖွဲ့ဝင်အဖြစ် တာဝန်ပေးအပ်ခံရပြီးနောက် ကော်မတီ၏ လုပ်ငန်းများတွင် ဆောင်ရွက်နေကြောင်း ဖော်ပြထားပါတယ်။ Hate Speech ကို မည်သို့ ခွဲခြားမည်၊ မည်သို့တိတိကျကျ အဓိပ္ပာယ်ဖွင့်ဆိုမည် မေးခွန်းထုတ်စရာများ ဖြစ်နေပါတယ်။ ကော်မရှင် အပြင် ဘက်မလိုက်ဘဲ သောက်တောင်ရက်သိအပ်တင်းတင်ပြလိုပါတယ်။ အစီရင်ခံစာ၏ စာပိုဒ်(၄၆)တွင် APF ၏ Global compact for Migration နှင့်စပ်လျဉ်း၍ ဆောင်ရွက်ချက်များ၊ ကိစ္စရပ်များကို ဆွေးနွေးခဲ့ကြောင်း ဖော်ပြထားပါတယ်။ GCM စာချုပ်မှာ နိုင်ငံများ အကြား ရွှေ့ပြောင်းဝင်ရောက်သူများကို နိုင်ငံများပူးပေါင်း၍ လက်ခံနေရာချထားမည့် ကိစ္စများဖြစ်ကြောင်း သိရပါတယ်။ ၁၉-၁၂-၂၀၁၈ ရက်နေ့ ကုလသမဂ္ဂအထွေထွေညီလာခံတွင် GCM စာချုပ်အား မဲခွဲ အတည် ပြုခဲ့ရရာ နိုင်ငံ၏ နယ်နိမိတ်၊ အချုပ်အခြာအာဏာကို ထိပါးနိုင်သည့်ကိစ္စရပ်များ ဖြစ်သောကြောင့် အမေရိကန်နိုင်ငံ၊ ဟန်ဂေရီ၊ အစ္စရေး၊ ချက်သမ္မတနိုင်ငံ၊ ပိုလန်နိုင်ငံတို့မှ သဘောတူညီမှုမရှိဘဲ ကန့်ကွက် ခဲ့ကြောင်းတွေ့ရပါတယ်။ နိုင်ငံ၏နယ်နိမိတ်၊ အချုပ်အခြာအာဏာတို့ကို ထိပါးနိုင်သောကိစ္စရပ်များဖြစ်၍ GCM နှင့်စပ်လျဉ်းသည့် ဆွေးနွေးမှုများကို ပြည်သူလူထုထံ ပွင့်လင်းမြင်သာစွာ ရှင်းလင်းချပြသင့်ကြောင်း ဆွေးနွေးလိုပါတယ်။ အစီရင်ခံစာ၏ စာပိုဒ်(၆၆) စာပိုဒ်ခွဲ(ခ)၌ ဖော်ပြထားချက်မှာ နိုင်ငံတော်သမ္မတမှ အမိန့်စာဖြင့် ထုတ်ပြန်၍ ညွှန်ကြားရေးမှူးချုပ်ရာထူးအား ခန့်အပ်ရမည်ဖြစ်သော်လည်း ကော်မရှင်မှမိမိဘာသာ ခန့်အပ်သည့် သဘော မကွဲမပြားဖြစ်နေပါသောကြောင့် နိုင်ငံတော်သမ္မတ၏ ညွှန်ကြားရေးမှူးချုပ်ရာထူး တိုးမြှင့် ခန့်အပ်သည့် အမိန့်စာအမှတ်ကို ဖော်ပြပေးရန်လိုအပ်ကြောင်း အကြံပြုလိုပါတယ်။ မြန်မာနိုင်ငံအမျိုးသား လူ့အခွင့်အရေးကော်မရှင်အနေဖြင့် ကော်မရှင်ဥပဒေပါ ရည်ရွယ်ချက်များ အတိုင်း ပြည်ထောင်စုသမ္မတမြန်မာနိုင်ငံတော်၏ ၂၀၀၈ ဖွဲ့စည်းပုံအခြေခံဥပဒေ အခန်း(၈) နိုင်ငံသား၊ နိုင်ငံသားများ၏ မူလအခွင့်အရေးနှင့်တာဝန်များပါ နိုင်ငံသားများ၏ မူလအခွင့်အရေးများကို ရရှိအောင် ကြိုးပမ်းကာကွယ် ဆောင်ရွက်ပေးရန်လိုအပ်ပါကြောင်း တင်ပြရင်း နိဂုံးချုပ်ပါတယ်။ အားလုံးကို ကျေးဇူး တင်ပါတယ်။</speech>
<speech type="speaker">ဦးကိုကိုနိုင် စစ်ကိုင်းတိုင်းဒေသကြီး မဲဆန္ဒနယ်အမှတ်(၈) ဆွေးနွေးဖို့ဖြစ်ပါတယ်။</speech>
<speech><mp id="1248">ဦးကိုကိုနိုင်(မဲဆန္ဒနယ်အမှတ်-၈၊ စစ်ကိုင်းတိုင်းဒေသကြီး)</mp>လေးစားရပါသော ပြည်ထောင်စု လွှတ်တော် နာယကကြီးနှင့်တကွ လွှတ်တော်ကြီးတစ်ရပ်လုံးကို မင်္ဂလာပါလို့ ဦးစွာပထမ နှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ စစ်ကိုင်းတိုင်းဒေသကြီး၊ မဲဆန္ဒနယ်အမှတ်(၈)က အမျိုးသား လွှတ်တော်ကိုယ်စားလှယ် ဦးကိုကိုနိုင် ဖြစ်ပါတယ်။ ယနေ့ ကျွန်တော့အနေနဲ့ ပြည်ထောင်စုလွှတ်တော် မှာ ၂၀၁၉ ခုနှစ် မြန်မာနိုင်ငံအမျိုးသားလူ့အခွင့်အရေးကော်မရှင်ရဲ့ အစီရင်ခံစာပေါ်မှာ ဆွေးနွေးတင်ပြ သွားမှာ ဖြစ်ပါတယ်။ နာယကကြီး ခင်ဗျာ။ နိုင်ငံတော်တော်များများမှာ နိုင်ငံအတွင်းလူ့အခွင့်အရေးချိုးဖောက်မှုများကို စောင့်ကြည့်လေ့လာဖို့နဲ့ အစိုးရအပေါ် ဝေဖန်အကြံပြုနိုင်ဖို့အတွက် လွတ်လပ်သော လူ့အခွင့်အရေး ကော်မရှင်များကို အစိုးရအနေနဲ့ အသိအမှတ်ပြုဖွဲ့စည်းထားလေ့ရှိပါတယ်။ ထိုလူ့အခွင့်အရေးကော်မရှင် များဟာ အဓိကလုပ်ငန်းတာဝန်များဖြစ်ကြတဲ့ နိုင်ငံတွင်းအုပ်ချုပ်ရေးနဲ့ တရားစီရင်ရေးအဖွဲ့များရဲ့ အားနည်းမှု ချွတ်ချော်မှုများကိုလည်းကောင်း ပြည်သူအချင်းချင်းကြား လူ့အခွင့်အရေး အလွဲသုံးစားမှုများရှိလာတဲ့ အခါမှာ ကော်မရှင်အနေနဲ့ နစ်နာသူများဖက်က ရပ်တည်ပြီးတော့မှ တရားမျှတမှုပေါ်ပေါက်သည်အထိ ကူညီဆောင်ရွက်ခဲ့ကြရပါတယ်။ လူ့အခွင့်အရေးကော်မရှင်အဖွဲ့ကို နိုင်ငံတော်အဆင့်သာမက ပြည်နယ်နဲ့ တိုင်းဒေသကြီး၊ မြို့ကြီးများအထိ တိုးချဲ့ဖွဲ့စည်းဆောင်ရွက်နိုင်မည်ဆိုပါက နိုင်ငံတစ်ဝန်း လူ့အခွင့်အရေးနဲ့ ပက်သက်တဲ့ တကယ်မြင်တင်မလပ်ငန်းများ၊ လပ်ငန်းများကို ချီတက် တယ်ကျယ်ပြန့်ပြန့် ဆောင်ရွက်လာနိုင်မယ်လို့ ယုံကြည်ပါတယ်၊ ယခုဖွဲ့စည်းထားတဲ့ မြန်မာနိုင်ငံအမျိုးသား လူ့အခွင့်အရေးကော်မရှင် ဟာ ကော်မရှင်ဥပဒေပုဒ်မ ၅၁ နဲ့အညီ ဌာန ၅ ခုဖြင့် ဖွဲ့စည်းထားပြီး နိုင်ငံသားတို့ရဲ့ အခွင့်အရေးများကို ပိုမိုစနစ်တကျဆောင်ရွက်နိုင်ဖို့ ထိုဌာန ၅ ခုအပြင် လူ့အခွင့်အရေးဆိုင်ရာမှတ်တမ်းနဲ့ သုတေသနဌာန ကိုလည်း တိုးချဲ့ဖွဲ့စည်းသင့်တယ်လို့ အကြံပြုလိုပါတယ်။ လူ့အခွင့်အရေးကော်မရှင်ဟာ သီးခြားလွတ်လပ်တဲ့အဖွဲ့အစည်းတစ်ခု ဖြစ်တာနဲ့အညီ မိမိတို့ကော်မရှင်ရဲ့ တွေ့ရှိချက်၊ စိစစ်ချက်၊ သုံးသပ်ချက်များကို ယခုထက်ပိုမိုထိရောက်တဲ့ သဘောထားမှတ်ချက်များပြုပေးဖို့ လိုအပ်သလို သက်ဆိုင်ရာဝန်ကြီးဌာနများ ပြည်နယ်နှင့် တိုင်းဒေသကြီး အစိုးရအဖွဲ့များအနေဖြင့်လည်း ကော်မရှင်မှ တိုက်တွန်းချက်များ၊ အကြံပြုချက်များ သဘောထားမှတ်ချက်များအပေါ် အလေးထား ကုစားမှု များပြုလုပ်ခြင်း ဝန်ကြီးဌာနများရဲ့ ဆောင်ရွက်ထားမှုများကို ်တစ်ပြေးညီ ပြန်ကြားပေးခြင်းဖြင့် ပူးပေါင်းကူညီဆောင်ရွက်ကြဖို့ အလေးနက်ထား တိုက်တွန်းလိုပါတယ်။ ပြည်သူလူထုက ကော်မရှင်ကို အားကိုးတကြီး စာဖြင့်သော်လည်းကောင်း လူကိုယ်တိုင်သော်လည်းကောင်း လာရောက်တိုင်တန်းတဲ့ လူ့အခွင့်အရေးချိုးဖောက်ခံရမှုကိစ္စရပ်တွေကို ထိထိရောက်ရောက် မှန်မှန်ကန်ကန် ဖြေရှင်းဆောင်ရွက် ခြင်းဖြင့် ပြည်သူလူထုရဲ့ ယုံကြည်ကိုးစားတဲ့ ဂုဏ်သိက္ခာရှိတဲ့ အဖွဲ့အစည်းတစ်ရပ်အဖြစ် အကောင်းဆုံး ရပ်တည်လာနိုင်လိမ့်မယ်လို့ ယုံကြည်မိပါတယ်။ မြန်မာနိုင်ငံအမျိုးသားလူ့အခွင့်အရေးကော်မရှင်အနေနဲ့ မဟာဗျူဟာစီမံကိန်း ၂၀၂၀-၂၀၂၄ လုပ်ငန်းစီမံချက် ၂၀၂၀ Operational Planကို ရေးဆွဲထားပြီးဖြစ်လို့ လုပ်ငန်းစီမံချက်ပါ ပန်းတိုင် ၆ ရပ်နဲ့ အကောင်အထည်ဖော် ဆောင်ရွက်မည့် ပန်းတိုင်များအပေါ် များစွာနှစ်ထောင်းအားရ ကျေနပ်မိပါတယ်။ ထိုလုပ်ငန်းများကြားထဲက နောက်ဆုံးရည်မှန်းချက်ပန်းတိုင်ဖြစ်တဲ့ ကော်မရှင်ရဲ့ အဆင့် အားလုံးတိုင်းမှာ အရည်အသွေးပြည့်ဝပြီး လုပ်ငန်းများပေါ်သစ္စာရှိတဲ့ ဝန်ထမ်းများပါဝင်တဲ့ အဖွဲ့အစည်းတစ်ရပ်ဖြစ်ပေါ် လာရေးဆိုတဲ့ ရည်မှန်းချက်ပန်းတိုင်ကိုတော့ အထူးစိတ်ဝင်စားမိပါတယ်။ နာယကကြီးခင်ဗျာ။ ယခုအခါ အမျိုးသားလူ့အခွင့်အရေးကော်မတီဟာ ၂၀၁၉ ခုနှစ်၊ စက်တင်ဘာလ ၂၄ ရက်နေ့က သက်တမ်း ၅ နှစ်ပြည့်ခဲ့ပြီဖြစ်လို့ အသစ်ပြန်လည်ရွေးချယ်မှု လုပ်ဆောင်တဲ့အခါမှာ လက်ရှိ ကော်မရှင်လုပ်ငန်း အတွေ့အကြုံရှိပြီးသား ပုဂ္ဂိုလ်များထဲကပါ ပြန်လည်ရွေးချယ် ခန့်အပ်ပေးသင့် ပြီးတော့မှ နောက်ထပ်အသစ် ရွေးချယ်မယ့် လုပ်နိုင်ကိုင်နိုင်၊ လုပ်တတ်ကိုင်တတ်၊ သွားနိုင်လာနိုင်၊ ပြောနိုင်ဆိုနိုင်သော အရည်အချင်းပြည့်ဝတဲ့ ပုဂ္ဂိုလ်များနဲ့ ပေါင်းစပ်ပြီးတော့မှ ကော်မရှင်ရဲ့ လုပ်ငန်း တာဝန် များကို ဒါ့ထက် ထိထိရောက်ရောက် ဆောင်ရွက်နိုင်လိမ့်မယ်လို့ ယုံကြည်မိပါတယ်။ ကော်မတီရဲ့ အစီရင် ခံစာမှာပါရှိတဲ့ လူ့အခွင့်အရေး အသိပညာရှင်းလင်းပွဲ၊ ဟောပြောပွဲများကို မြို့ကြီးများသို့ သွားရောက်ပြီး ဟောပြောပေးတဲ့အတွက်လည်း များစွာကျေနပ်အားရမိပါတယ်။ မိမိရဲ့ မဲဆန္ဒနယ်မြေများသို့ လာရောက် ဟောပြောပေးဖို့ ဖိတ်ကြားခဲ့မှုအပေါ် အလေးအနက်ထား ဆောင်ရွက်ပေးဖို့လည်း အထူးဝမ်းသာမိပါတယ်။ ၂၀၁၉ ခုနှစ်၊ ဇန်နဝါရီလ ၂၃ ရက်နေ့နဲ့ ၂၄ ရက်နေ့များမှာ နေပြည်တော် အမရာဟိုတယ်မှာ ကျင်းပ ပြုလုပ်တဲ့ UPR အကြံပြုတိုက်တွန်းချက်များ အကောင်အထည်ဖော်ရေး အလုပ်ရုံဆွေးနွေးပွဲသို့ အမျိုးသားလွှတ်တော်နဲ့ ပြည်သူ့လွှတ်တော်တို့က လူ့အခွင့်အရေးဆိုင်ရာကော်မတီဝင် ၂ ဦးစီကို ဖိတ်ကြားခဲ့လို့ တက်ရောက်ဆွေးနွေးခွင့်ရခဲ့ပြီး UPR အစီရင်ခံစာနဲ့ပတ်သက်ပြီး ထဲထဲဝင်ဝင် နားလည် သိရှိခဲ့ရတဲ့အတွက် ကော်မတီကိုယ်စား အထူးကျေးဇူးတင်ရှိပါကြောင်း ပြောကြားလိုပါတယ်။ နာယကကြီးခင်ဗျာ။ ကော်မရှင်ရဲ့ အစီရင်ခံစာပါ မိမိတို့နိုင်ငံရဲ့ အကျဉ်းထောင်များနဲ့ ပတ်သက်ပြီး ခြုံငုံသုံးသပ်ချက်များအရလည်းကောင်း၊ ကျွန်တော်တို့ အမျိုးသားလွှတ်တော် နိုင်/တီ/လူကော်မတီအနေနဲ့ အကျဉ်းထောင် ၅ ထောင်အပါအဝင် ရဲဘက်စခန်း ၈ ခုကို ကွင်းဆင်းလေ့လာ သုံးသပ်ချက်များအရလည်းကောင်း မြန်မာနိုင်ငံရဲ့ အကျဉ်းထောင်များအားလုံးနီးပါးမှာ ကျန်းမာရေးစောင့်ရှောက်မှုများကတော့ လိုအပ်ချက် များစွာရှိနေပါသေးတယ်။ သို့ပါသော်လည်း ကွယ်လွန်သွားပြီဖြစ်တဲ့ သတင်းစာဆရာကြီး ဦးဝင်းတင် ရေးသား ကင်းပွန်းတပ်ခဲ့တဲ့ လူ့ငရဲလို ဟိုးယခင်အကျဉ်းထောင်များရဲ့ အခြေအနေမျိုးကိုတော့ ကျော်ဖြတ်နိုင်ခဲ့ပြီ လို့ယုံကြည်မိပါတယ်။ ဒါ့အပြင် အကျဉ်းထောင်အတွင်းမှာရှိတဲ့ တက္ကသိုလ်ဝင်တန်းအောင်မြင်ခဲ့တဲ့ အကျဉ်းသား များကို ပြစ်ဒဏ်လျော့ပေါ့ပေးပြီး ထူးချွန်အောင်မြင်တဲ့ အကျဉ်းသားများကို လွတ်ငြိမ်းချမ်းသာခွင့်ပြုပေး ခဲ့သလို အဲဒီအကျဉ်းသားတွေကို စာသင်ပြပေးတဲ့ အကျဉ်းသားဆရာ၊ ဆရာမတွေကိုလည်း ပြစ်ဒဏ် လျော့ပေါ့ပေးခြင်း၊ လွတ်ငြိမ်းသက်သာခံစားခွင့်ပေးခြင်း လိုအပ်ပါကြောင်းတင်ပြလိုပါတယ်။ အထူးသဖြင့် ကျောက်ထုစခန်းများက အကျဉ်းသာများရဲ့ တစ်ရက်လုပ်အားခ ၂၀၀ ကျပ်သာ ရရှိခံစားရပြီးတော့မှ ပြင်ပ လုပ်အားခရဲ့ ၃ ပုံ ၁ ပုံခန့် သို့မဟုတ် ကျပ် ၁၀၀၀ ခန့် တိုးမြှင့်ခွင့်ပြုပေးဖို့ (၁၃)ကြိမ်မြောက် အမျိုးသား လွှတ်တော်မှာ မိမိမေးမြန်းခဲ့ပေမယ့် ကျွန်တော့်ရဲ့ဆန္ဒ မပြည့်ဝခဲ့ပါဘူး။ မြန်မာနိုင်ငံရဲ့ ကျောက်ထုတ် စခန်းများဟာ အလွန်ပင်ပန်းတဲ့ လုပ်ငန်းခွင်များဖြစ်သလို တစ်ရက်လုပ်အားခ ၂၀၀ ဆိုတာ မဖြစ် သင့်တော့သလို မန္တလေးတိုင်းဒေသကြီးအတွင်းက ထုံးဘို(၃) အမျိုးသမီးကျောက်ထုတ်စခန်း သည်လည်း ပကတိအခြေအနေအရ မထားရှိသင့်တော့ကြောင်း ကျွန်တော်တို့ကော်မတီက သဘောထား မှတ်ချက်နှင့် အတူ အလေးနက်ထား တိုက်တွန်းဖို့ အကြံပြုလိုပါတယ်။ နိဂုံးချုပ်အနေနဲ့ မြန်မာနိုင်ငံလူ့အခွင့်အရေးကော်မရှင်အနေနဲ့ ယခင်ကထက်ပိုပြီးတော့မှ ပြည်သူ လူထုရဲ့ လူ့အခွင့်အရေးဆိုင်ရာပြဿနာများကို စနစ်တကျ မှန်မှန်ကန်ကန် ဖြေရှင်းဆောင်ရွက်ရင်း လွတ်လပ်ပြီးတော့မှ ဂုဏ်သိက္ခာရှိတဲ့ အဖွဲ့အစည်းတစ်ရပ်အဖြစ် ခိုင်ခိုင်မာမာ ရပ်တည်ဆောင်ရွက်နိုင် ပါကြောင်းဆန္ဒပြုရင်း ကျွန်တော့ရဲ့ ဆွေးနွေးမှုကို နိဂုံးချုပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးသောင်းအေး ပျော်ဘွယ်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1498">ဦးသောင်းအေး(ပျော်ဘွယ်မဲဆန္ဒနယ်၊ မန္တလေးတိုင်းဒေသကြီး)</mp>လေးစားအပ်ပါသော နာယကကြီးနဲ့တကွ အားလုံး နှလုံးစိတ်ဝမ်းအေးချမ်းကြပါစေ။ ကျွန်တော် ပျော်ဘွယ်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးသောင်းအေး ဖြစ်ပါတယ်။ မြန်မာနိုင်ငံအမျိုးသားလူ့အခွင့်အရေး ကော်မရှင်ရဲ့ အစီရင်ခံစာအပေါ်မှာ အကြံပြုဆွေးနွေးပါ့မယ်။ နာယကကြီးခင်ဗျာ။ မြန်မာနိုင်ငံအမျိုးသား လူ့အခွင့်အရေးကော်မရှင်ရဲ့ အစီရင်ခံစာမှာ ကော်မရှင် ဖွဲ့စည်းခြင်းကအစ လူ့အခွင့်အရေးမြှင့်တင်ရေးနဲ့ ပညာရေးဆိုင်ရာဆောင်ရွက်ချက်၊ လူ့အခွင့်အရေး ကာကွယ်စောင့်ရှောက်ရေးဆိုင်ရာဆောင်ရွက်ချက်၊ ဥပဒေရေးရာဆောင်ရွက်ချက်၊ နိုင်ငံတကာရေးရာ ဆောင်ရွက်ချက်နဲ့ စီမံရေးရာနဲ့ ဘဏ္ဍာရေးရာဆောင်ရွက်ချက်ဆိုပြီး လုပ်ငန်းဆောင်ရွက်ချက် ၅ မျိုးကို ဖော်ပြထားတာတွေ့ရပါတယ်။ ဒီနေရာမှာ ဖွဲ့စည်းခြင်းမဖော်ပြမီမှာ ကော်မရှင်ရဲ့ ရည်ရွယ်ချက်နဲ့ လုပ်ငန်း တာဝန်တွေကို ဖော်ပြပေးထားရင် လေ့လာသုံးသပ်ရာမှာ ပိုမိုပြီးတော့ ထိရောက်အကျိုးရှိမယ်လို့ အကြံပြု တင်ပြလိုပါတယ်။ နာယကကြီးခင်ဗျာ။ ကော်မရှင်အနေနဲ့ တင်ပြလာတဲ့ ကာလအတွင်းမှာ လူ့အခွင့်အရေး လူ့အခွင့်အရေး အသိပညာရှင်အဖွဲ့တွေနဲ့ ပူးပေါင်းပြီးတော့ ရွာ ၁၄ ရွာမှာ ဟောပြောပွဲပြုလုပ်ခဲ့ကြောင်း သိရပါတယ်။ လူ့အခွင့်အရေး ကာကွယ်စောင့်ရှောက်ရေးအတွက် တိုင်ကြားစာ ၇၂၅ ခုကို ကိုင်တွယ် ဆောင်ရွက်ခဲ့ပြီး အကျဉ်းထောင်၊ အကျဉ်းစခန်း၊ အချုပ်ခန်း ၇၈၂ ခုမှာသွားပြီးတော့ အကျဉ်းသူ၊ အကျဉ်းသား၊ အချုပ်သူ၊ အချုပ်သားများထံမှ ထိခိုက်နစ်နာမှု လိုအပ်ချက်တွေ တွေ့ဆုံမေးမြန်းခဲ့တယ်လို့ ပါရှိပါတယ်။ ဒါ့အပြင် တပ်မတော်ဆိုင်ရာတက္ကသိုလ်ကျောင်းများနဲ့ အရပ်ဘက်ဆိုင်ရာတက္ကသိုလ်၊ ကျောင်း၊ သင်တန်း တွေမှာလည်း လူ့အခွင့်အရေးဆိုင်ရာ သင်ခန်းစာများကို ပို့ချခဲ့ကြောင်း အစီရင်ခံစာမှာ တင်ပြထားတာ တွေ့ရပါတယ်။ ဒါတွေဟာ ကောင်းမွန်တဲ့ဆောင်ရွက်ချက်များ ဖြစ်ပါတယ်။ ယနေ့ခေတ်မှာ ပြည်သူ တစ်ရပ်လုံးက လူ့အခွင့်အရေးနဲ့ပတ်သက်ပြီး ရှင်းလင်းမှန်ကန်စွာ သိမြင်ရေးဟာ အလွန်ပဲအရေးကြီး ပါတယ်။ လူ့အခွင့်အရေးဆိုရာမှာ လူလားမမြောက်ခင် သန္ဓေတည်ချိန်ကစပြီး သေဆုံးတဲ့အထိ လူသား အားလုံးအတွက် တူညီတဲ့ ဘုံလူ့အခွင့်အရေးတွေရှိနေသလို အသက်အရွယ်၊ ကျား၊ မ၊ နေရာဌာန၊ လုပ်ငန်း တာဝန်၊ ရာထူးအဆင့်၊ ကျင့်ဝတ်သီလ၊ ယဉ်ကျေးမှုစရိုက်အရ ရှိသင့်ရှိထိုက်၊ ရသင့်ရထိုက်တဲ့ လူ့အခွင့် အရေးတွေလည်း ရှိနေတာ သတိပြုရမှာ ဖြစ်ပါတယ်။ ဒါတွေကို ပြည်သူအားလုံး မှန်ကန်စွာ သိမြင်အောင် ပညာပေး ဆွေးနွေးနိုင်မှသာလျင် လူ့အခွင့်အရေးဆိုတဲ့ ဝါးလုံးရှည်ကိုကိုင်ဆွဲလှုပ်ရမ်းပြီး လူ့အခွင့်အရေးကို လိုအပ်သလိုပုံဖော်နေသူတွေရဲ့ အသုံးချမှုမှ ပြည်သူတွေကင်းဝေးမှာ ဖြစ်ပါတယ်။ ဒါမှသာ အမျိုးသား ရင်ကြားစေ့ရေး၊ နိုင်ငံတော်တည်ငြိမ်အေးချမ်းရေးနဲ့ ဖွံ့ဖြိုးတိုးတက်ရေးကို ပြည်သူတွေ ပါဝင်ကူညီအားဖြည့် ဆောင်ရွက်လာနိုင်မှာဖြစ်ကြောင်း အကြံပြုတင်ပြလိုပါတယ်။ နာယကကြီးခင်ဗျာ။ လူ့အခွင့်အရေးကာကွယ်စောင့်ရှောက်ရေးအပိုင်းမှာတော့ ယခင်က တိုင်ကြားစာ လက်ကျန်အပါအဝင် တိုင်ကြားစာပေါင်း ၂၃၇၆ စောင်ရှိပြီးတော့ အဲဒီထဲကနေ ၇၂၅ ခု ကိုင်တွယ်ဆောင်ရွက် ခဲ့တာတွေ့ရပါတယ်။ အစီရင်ခံစာမှာ တိုင်စာနဲ့ပတ်သက်ပြီး ကော်မရှင်ရုံးကို ခေါ်ယူစစ်ဆေးမှု ၃ မှုသာ ဖော်ပြထားတာတွေ့ရတဲ့အတွက် နောင်မှာယခုထက်ပိုမိုပြီးတော့ ဆောင်ရွက်နိုင်ပါရန် တိုက်တွန်း တင်ပြ အပ်ပါတယ်။ ကော်မရှင်အနေနဲ့ ရှမ်းပြည်နယ်မြောက်ပိုင်းနဲ့ ရခိုင်ပြည်နယ်မြောက်ပိုင်းမှာ ဖြစ်ပေါ်နေတဲ့ ဟိန္ဒူ၊ မြို၊ သက်၊ ရခိုင်၊ ဗမာ၊ ချင်း၊ ရှမ်း တိုင်းရင်းသားများကို တရားမဲ့ဖမ်းဆီးခေါ်ဆောင်မှု၊ အဓမ္မကျင့်မှု၊ ခြိမ်းခြောက်မှု၊ သတ်ဖြတ်မှု ဒါတွေနဲ့ပတ်သက်ပြီးတော့ လူ့အခွင့်အရေးကာကွယ်ရေးအတွက် အရေးတယူ စစ်ဆေးဆောင်ရွက်မှုများပေးမယ်ဆိုရင် ပြည်သူ့ကိုယ်စားလှယ်တွေသာမက ပြည်သူများကပါ ကျေးဇူး တင်မဆုံး ဖြစ်နေမှာဖြစ်ပါတယ်။ ကမ္ဘာ့ကုလသမဂ္ဂ လူ့အခွင့်အရေးဆိုင်ရာစာတမ်း အပိုဒ် ၃ မှာ လူတိုင်းတွင် အသက်ရှင်သန်ခွင့်၊ လွတ်လပ်ခွင့်နဲ့ လူပုဂ္ဂိုလ်လုံခြုံမှု ရရှိခွင့်ရှိသည်လို့ ဖော်ပြထားပါတယ်။ ကော်မရှင်အနေနဲ့ တိုင်းရင်းသားပြည်သူတွေရဲ့ အသက်ရှင်သန်ခွင့်၊ လွတ်လပ်ခွင့်နဲ့ လူပုဂ္ဂိုလ်လုံခြုံမှုရခွင့် များကို နိုင်ငံတော်အစိုးရနဲ့ တာဝန်ရှိသူများက ကာကွယ်ပေးနိုင်အောင် ယခုထက်ပိုမိုပြီး ဆောင်ရွက်ပေးဖို့ တင်ပြလိုပါတယ်။ နိုင်ငံတော်မှာ လွတ်လပ်ခွင့်နဲ့ပတ်သက်ပြီးတော့ ငြိမ်းချမ်းစွာစုဝေးခြင်းနဲ့ စီတန်းလှည့်လည်ခြင်းကို ဥပဒေထုတ်ပြန်ပြီး ကာကွယ်ပေးထားပါတယ်။ သို့သော်လည်း ဖွဲ့စည်းပုံအခြေခံဥပဒေ၊ ငြိမ်းစုစီဥပဒေနဲ့ တည်ဆဲဥပဒေများနှင့် ညီညွတ်မှုမရှိသော လူ့အခွင့်အရေး၊ နိုင်ငံသားအခွင့်အရေးများကို ပိတ်ပင်တားဆီး ထားသော ဒေသန္တရစည်းကမ်းချက်များ ထုတ်ပြန်ခြင်းရှိနေတဲ့အတွက် ဒါတွေပယ်ဖျက်ပေးဖို့ ကျွန်တော် ပြည်သူ့လွှတ်တော်မှာ မေးမြန်းတင်ပြရာမှာ ဖြေကြားသူအနေနဲ့ ပြည်ထောင်စုတရားလွှတ်တော်ချုပ်ကို စာချွန်လွှာတက်မှသာ ဖြေရှင်းနိုင်မယ်လို့ အဖြေပေးခဲ့တာရှိပါတယ်။ ဒီကိစ္စတွေဟာ ဥပဒေအရ ထင်ရှားစွာ ရှိနေတဲ့ နိုင်ငံသားတိုင်းရဲ့ ရပိုင်ခွင့်၊ လုပ်ပိုင်ခွင့်တွေဖြစ်တဲ့အတွက် ကန့်သတ်ချုပ်ခြယ်ခြင်းဟာ လူ့အခွင့် အရေးချိုးဖောက်ခြင်းပဲဖြစ်ပါတယ်။ ဒါကြောင့်မို့လို့ ကော်မရှင်အနေနဲ့ ဤသို့သောကိစ္စများကို ပြည်သူ့ ဘက်ကရပ်တည်ပြီးတော့ ဆောင်ရွက်ပေးရန်လိုကြောင်း အကြံပြုတင်ပြလိုပါတယ်။ နောက်တစ်ချက်ကတော့ ကော်မရှင်ရဲ့ ဥပဒေရေးရာဆောင်ရွက်ချက် ဖြစ်ပါတယ်။ ဒီဥပဒေရေးရာ ဆောင်ရွက်ချက်နဲ့ပတ်သက်ပြီး ခုနက တပ်မတော်သားကိုယ်စားလှယ် ရှင်းလင်းတင်ပြသွားပြီး ဖြစ်ပါတယ်။ ဒါတွေက နိုင်ငံတကာပြည်သူ့ရေးရာနဲ့ နိုင်ငံရေးဆိုင်ရာ အပြည်ပြည်ဆိုင်ရာစာချုပ် (ICCPR) လက်မှတ် ရေးထိုးရေးကိစ္စနဲ့ ကလေးသူငယ်ဆိုင်ရာ ဥပဒေကိစ္စများပဲ ဖြစ်ပါတယ်။ ဒါတွေနဲ့ပတ်သက်ပြီးတော့ (ICCPR) ကိုတင်ပြချက်မှာ အကြံပြုချက် ၂ နေရာကို ၂ ခု ပေးထားတာဖြစ်တဲ့အတွက် ဒါကို ပြည်လည် စိစစ်ပါလို့ တင်ပြလိုပါတယ်။ ဒီနေရာမှာကော်မရှင်အနေနဲ့ ကိုယ့်နိုင်ငံတော်၊ နိုင်ငံသားတိုင်းရဲ့ လူ့အခွင့်အရေး ဆိုင်ရာ ရှုထောင့်ကနေကြည့်ပြီး ဒီစာချုပ်မှာ ခြွင်းချက်ပြုရမယ့် အချက်တွေ၊ ကြိုတင်ကြေညာရမယ့် အချက်တွေကို ပွင့်လင်းမြင်သာစွာ အကြံပြုတင်ပြပေးဖို့ လိုအပ်ကြောင်း၊ သဘောထားမှတ်ချက်ပေးဖို့ လိုအပ်ကြောင်း၊ ဒါမှသာလျှင် ပိုမိုသင့်တော်မယ်လို့ယူဆကြောင်း တင်ပြလိုပါတယ်။ ကလေးသူငယ်အခွင့်အရေးဆိုင်ရာ ဥပဒေနဲ့ပတ်သက်ပြီး၊ လက်ထပ်ထိမ်းမြားခြင်း ကိစ္စနဲ့ ၁၂ နှစ် မပြည့်တဲ့ ကလေးသူငယ်တွေပြုလုပ်မှုကို ပြစ်မှုမမြောက်ကြောင်း ပြင်ဆင်ဖြည့်စွက်ရန် အကြံပြုတင်ပြ ထားတာတွေ့ရပါတယ်။ တကယ်တော့ ICCPR စာချုပ်နှင့် ကလေးသူငယ်အခွင့်အရေးဆိုင်ရာဥပဒေတွေမှာ နိုင်ငံတော်နဲ့ ပြည်သူများအတွက် အကျိုးစီးပွားကို ထိခိုက်ပျက်စီးစေတဲ့ အကြောင်းအချက်တွေ ပါနေတာ ဖြစ်တဲ့အတွက် ကျွန်တော်တို့ လွှတ်တော်ထဲမှာရော လွှတ်တော်ပြင်ပမှာပါ ဝေဖန်ဆွေးနွေးမှုတွေ၊ လူထု လှုပ်ရှားမှုတွေ များစွာဖြစ်ပေါ်ခဲ့တာ အားလုံးအသိဖြစ်ပါတယ်။ ဒီစာချုပ်နဲ့ ဒီဥပဒေမှာ လူ့အခွင့်အရေးများကို ကျွန်တော်အထက်က ဆွေးနွေးခဲ့တဲ့အတိုင်း လူသားများအတွက် ဘုံရပိုင်ခွင့် အခွင့်အရေးတစ်ခုတည်း ရှုထောင့်ကမကြည့်ဘဲနဲ့ အသက်အရွယ်၊ ကျား/မ၊ နေရာဌာန၊ လုပ်ငန်းတာဝန်၊ ရာထူး၊ အဆင့်၊ ကျင့်ဝတ် သီလ၊ ယဉ်ကျေးမှုဓလေ့စရိုက် စတဲ့ဟာတွေကိုပါ ထည့်သွင်းတွက်ချက်ပြီးတော့ ဒီအပေါ်မှာတည်ရှိနေတဲ့ လူ့အခွင့်အရေးများနဲ့ပါ တိုင်းတာအကြံပြုပေးလျှင်ဖြင့် ဒီအစီရင်ခံစာ ပိုမိုပြည့်စုံသော သမိုင်းဝင်အမျိုးသား လူ့အခွင့်အရေး ကာကွယ်ပေးတဲ့ အစီရင်ခံစာတစ်ခုဖြစ်လာနိုင်ကြောင်း အကြံပြုတင်ပြရင်း နိဂုံးချုပ် ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒုတိယဗိုလ်မှူးကြီးညီညီလွင် တပ်မတော်သား ပြည်သူ့လွှတ်တော်ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဒုတိယဗိုလ်မှူးကြီးညီညီလွင်(တပ်မတော်သားပြည်သူ့လွှတ်တော်ကိုယ်စားလှယ်)</mp>လေးစား အပ်ပါသော ပြည်ထောင်စုလွှတ်တော် နာယကနဲ့တကွ အားလုံး မင်္ဂလာပါခင်ဗျာ။ ကျွန်တော်ကတော့ တပ်မတော်သား ပြည်သူ့လွှတ်တော်ကိုယ်စားလှယ် ဒုတိယဗိုလ်မှူးကြီးညီညီလွင် ဖြစ်ပါတယ်။ မြန်မာ နိုင်ငံအမျိုးသားလူ့အခွင့်အရေးကော်မရှင်ရဲ့ အစီရင်ခံစာအပေါ် အကြံပြုဆွေးနွေးသွားမှာ ဖြစ်ပါတယ်။ power point ဖြင့် ရှင်းလင်းတင်ပြရန် ခွင့်ပြုပါခင်ဗျာ။ ကမ္ဘာ့နိုင်ငံအများစုရဲ့ အခြေခံဥပဒေတွေမှာ လူ့အခွင့်အရေးနဲ့သက်ဆိုင်တဲ့ ပြဋ္ဌာန်းချက်တွေ ဖော်ပြထားကြောင်း လေ့လာသိရှိရပါတယ်။ မြန်မာနိုင်ငံရဲ့ ၂၀၀၈ ခုနှစ် ဖွဲ့စည်းပုံအခြေခံဥပဒေမှာလည်း အခန်း(၈) နိုင်ငံသား၊ နိုင်ငံသားများ၏ မူလအခွင့်အရေးနှင့်တာဝန်များအခန်းမှာ ပုဒ်မ ၃၄၅ မှ ၃၉၀ အထိ ပြဋ္ဌာန်းထားပြီး နိုင်ငံသားများရဲ့ အခွင့်အရေးများ ဖော်ပြထားသလို နိုင်ငံသားများအနေနဲ့ လိုက်နာ စောင့်ထိန်းဆောင်ရွက်ဖို့ တာဝန်ရှိတဲ့ ဥပဒေပုဒ်မ ၈ ခု ပါရှိတာကိုလည်း တွေ့ရှိရပါတယ်။ မြန်မာနိုင်ငံအမျိုးသားလူ့အခွင့်ရေးကော်မရှင် ဖွဲ့စည်းရခြင်းရည်ရွယ်ချက်မှာ ဖွဲ့စည်းပုံအခြေခံ ဥပဒေပါ နိုင်ငံသားများရဲ့ မူလအခွင့်အရေးများကို ပိုမိုကာကွယ်စောင့်ရှောက်နိုင်ရန်၊ နိုင်ငံတော်က လက်ခံ ထားတဲ့ လူ့အခွင့်အရေးနဲ့ သက်ဆိုင်တဲ့ အပြည်ပြည်ဆိုင်ရာ ကွန်ဗင်းရှင်းများ၊ ဆုံးဖြတ်ချက်များ၊ ဒေသဆိုင်ရာ သဘောတူညီချက်များနဲ့ ကြေညာချက်ပါ လူ့အခွင့်အရေးများကို ထိရောက်စွာ မြှင့်တင်ကာကွယ်နိုင်ရန် ဆိုတဲ့အချက်တွေ ပါဝင်တာတွေ့ရပါတယ်။ ကော်မရှင်ရဲ့ တာဝန်နဲ့ လုပ်ပိုင်ခွင့်အရ နိုင်ငံတော်ကပါဝင်ချုပ်ဆိုသင့်တဲ့ အပြည်ပြည်ဆိုင်ရာ လူ့အခွင့်အရေးစာချုပ်များနဲ့ပတ်သက်ပြီး အစိုးရအဖွဲ့သို့ အကြံပြုတင်ပြတာဖြစ်ပါတယ်။ ဒီလိုအကြံပြု တင်ပြရာမှာ မြန်မာနိုင်ငံမှာရှိတဲ့ တိုင်းရင်းသားများရဲ့ ယဉ်ကျေးမှု၊ ဓလေ့ထုံးစံ၊ နိုင်ငံရေးအခြေအနေ စတာတွေနဲ့ ချိန်ထိုးသုံးသပ်ပြီး ပြည်ထောင်စုအစိုးရကို အကြံပြုစေလိုပါတယ်။ နိုင်ငံတကာစာချုပ်များကို ဝင်ရောက်ခြင်းနဲ့ပတ်သက်လို့ နိုင်ငံတိုင်းက အလုံးစုံပါဝင်လက်မှတ် ရေးထိုးကြတာမဟုတ်ဘဲ ပါဝင်လက်မှတ် ရေးထိုးမှုမပြုခြင်း၊ ခြွင်းချက်ပြု၍ ပါဝင်လက်မှတ်ရေးထိုးခြင်း၊ နောက်မှပါဝင်ခြင်းစတဲ့ မိမိတို့နိုင်ငံ အခြေအနေ အရပ်ရပ်အပေါ် ဘက်စုံ ထောင့်စုံသုံးသပ်ပြီးမှာသာ ပါဝင်လေ့ရှိတဲ့အတွက် လူ့အခွင့်အရေးနဲ့ပတ်သက်တဲ့ အပြည်ပြည်ဆိုင်ရာသဘောတူစာချုပ်များမှာ ပါဝင်လက်မှတ်ရေးထိုးရေးကိစ္စ အကြံပြုရာမှာ သတိကြီးစွာ ဆောင်ရွက်သင့်ပါကြောင်း တင်ပြလိုပါတယ်။ နိုင်ငံ့ဝန်ထမ်းများအနေနဲ့ တာဝန်ထမ်းဆောင်ရာမှာ လူ့အခွင့်အရေး အသိတရားများဖြင့် ယှဉ်တွဲ ဆောင်ရွက်နိုင်ကြစေဖို့ ရည်ရွယ်ပြီး အလုပ်ရုံဆွေးနွေးပွဲများ ကျင်းပခဲ့ကြောင်း အစီရင်ခံစာမှာ ဖော်ပြ ထားတာတွေ့ရပါတယ်။ ကောင်းမွန်တဲ့ လုပ်ရပ်တစ်ခု ဖြစ်ပါတယ်။ အလားတူလူအများစုနဲ့ ထိတွေ့ ဆက်ဆံလုပ်ကိုင်နေရတဲ့ စက်ရုံ၊ အလုပ်ရုံများ၊ ကုမ္ပဏီများ၊ ပြည်ပအလုပ်အကိုင်ရရှိရေး ဆောင်ရွက် ပေးနေတဲ့ အဖွဲ့အစည်းများစတဲ့ လူတွေရဲ့ လုပ်အားကို ထိတွေ့ကိုင်တွယ် အသုံးပြုနေရတဲ့ ဌာနတွေ ကိုလည်း လူ့အခွင့်အရေးဆိုင်ရာ ပညာပေးဆွေးနွေးမှု အလျဉ်းသင့်သလို ဆောင်ရွက်ပေးသင့်ပါကြောင်း အကြံပြုလိုပါတယ်။ အိမ်နီးချင်းနိုင်ငံ အပါအဝင် ပြည်ပမှာ သွားရောက်အလုပ်လုပ်ကိုင်နေကြရတဲ့ တချို့သော မြန်မာ နိုင်ငံသားအလုပ်သမားတွေရဲ့ လူ့အခွင့်အရေးချိုးဖောက်ခံရမှုတွေကိုလည်း ကြားသိနေရပါတယ်။ ဒီလို ဖြစ်ရပ်တွေအတွက် သက်ဆိုင်ရာ အစိုးရအချင်းချင်းကသော်လည်းကောင်း၊ ပြည်ထောင်စုအဆင့်အဖွဲ့ အစည်းဖြစ်တဲ့ မြန်မာနိုင်ငံလူ့အခွင့်အရေးကော်မရှင်ကသော်လည်းကောင်း ပိုမိုထိရောက်တဲ့ နည်းလမ်း များ ရှာဖွေကြံဆပြီး ပါဝင်ဆောင်ရွက်ပေးသင့်ပါကြောင်း အကြံပြုတင်ပြလိုပါတယ်။ လူ့အခွင့်အရေးကာကွယ်စောင့်ရှောက်ရေးဆိုင်ရာ ဆောင်ရွက်ချက်များနဲ့ပတ်သက်ပြီး အစီရင် ခံစာ တင်ပြပါကာလအတွင်း တိုင်တန်းချက် ၇၂၅ ချက်ကို ကိုင်တွယ်ဆောင်ရွက်ခဲ့ကြောင်း ဖော်ပြထားတာ တွေ့ရပါတယ်။ အဆိုပါ အမှုတွေအနက် သနန္တနဓမ္မပါလက(ဟိန္ဒူ) အဖွဲ့ချုပ်က မြန်မာနိုင်ငံအမျိုးသား လူ့အခွင့်အရေးကော်မရှင်ထံသို့ ၁၅-၃-၂၀၁၉ ရက်စွဲဖြင့်ပေးပို့ထားတဲ့ ရခိုင်ပြည်နယ်၊ မောင်တောမြို့နယ် ခမောင်းဆိပ်ကျေးရွာမှာ ဟိန္ဒူဘာသာဝင် ၉၉ ဦး အသတ်ခံရမှုနဲ့ ဟိန္ဒူအမျိုးသမီး ၈ ဦးအား ဖမ်းဆီး ခေါ်ဆောင် အဓမ္မပြုကျင့်ခံရမှု၊ မြို့သူကြီးကျေးရွာအနီး ဟိန္ဒူဘာသာဝင် ၁၂ ဦးအား လူမဆန်စွာ ရိုက်နှက် နှိပ်စက်မှုကြောင့် ကလေးငယ်များအပါအဝင် လူ ၆ ဦး သေဆုံးခဲ့မှုတွေမှာ ကျူးလွန်ခဲ့ကြတဲ့ ARSA ဘင်္ဂါလီ အကြမ်းဖက်အဖွဲ့နဲ့ ၎င်းအဖွဲ့နဲ့အတူ ပါဝင်ကျူးလွန်ခဲ့ကြတဲ့ အကြမ်းဖက်ဘင်္ဂါလီတွေကို ဥပဒေလုပ်ငန်းစဉ် အတိုင်း တရားစွဲဆိုပြီး စစ်ဆေးဖော်ထုတ်အရေးယူပေးပါရန်နှင့် ဖြစ်စဉ်မှာလွတ်မြောက်လာတဲ့ ဟိန္ဒူ အမျိုးသမီးများရဲ့ ရှေ့ရေးအား လုံခြုံစိတ်ချမှုရှိစေရေးနှင့် ဥပဒေအကာအကွယ်အမြန်ရရှိရေး ဆောင်ရွက် ပေးပါရန် တိုင်တန်းချက်နဲ့ပတ်သက်ပြီး ကော်မရှင်ရဲ့ အရေးယူဆောင်ရွက်ချက် ရှိ မရှိ သိရှိလိုပါကြောင်း နာယကကြီး မှတစ်ဆင့် တင်ပြလိုပါတယ်။ ကော်မရှင်ဥပဒေပြဋ္ဌာန်းရခြင်း ရည်ရွယ်ချက်တစ်ခုဖြစ်တဲ့ “လူ့အခွင့်အရေးနဲ့ သက်ဆိုင်တဲ့ အပြည်ပြည်ဆိုင်ရာ အဖွဲ့အစည်းများ၊ ဒေသဆိုင်ရာအဖွဲ့အစည်းများနှင့် ဆက်သွယ်ညှိနှိုင်း၍ ပူးပေါင်း ဆောင်ရွက်နိုင်ရန်”ဆိုတဲ့ ရည်ရွယ်ချက်အတိုင်း မြန်မာနိုင်ငံသားများ လူ့အခွင့်အရေးဆုံးရှုံးခံရမှု ဖြစ်စဉ် များနဲ့ ပတ်သက်ပြီး အပြည်ပြည်ဆိုင်ရာအဖွဲ့အစည်းများ၊ ဒေသဆိုင်ရာအဖွဲ့အစည်းများနဲ့ ဆက်သွယ် ပူးပေါင်းဆောင်ရွက်မှုများရှိပါက ပြည်သူများသိရှိအောင် ချပြရှင်းလင်းပေးသင့်ပါကြောင်း တင်ပြအပ် ပါတယ်။ နာယကကြီးခင်ဗျာ။ စစ်ပွဲနဲ့ သက်ဆိုင်ခြင်းမရှိတဲ့ ပြည်သူလူထုကိုဖမ်းဆီးခြင်း၊ ပြန်ပေးဆွဲခြင်း၊ သတ်ဖြတ်ခြင်း၊ လုယက်ခြင်း၊ မီးရှို့ဖျက်ဆီးခြင်းတွေဟာ ရာဇဝတ်မှုတွေဖြစ်ပါတယ်။ နိုင်ငံတကာမှာ ပြည်သူလူထုအပေါ် ကျူးလွန်တဲ့ပြစ်မှုတွေကို အကြမ်းဖက်မှုလို့ သတ်မှတ်ထားပါတယ်။ ၂၀၁၉ ခုနှစ် သြဂုတ်လအတွင်းမှာ ပြင်ဦးလွင်၊ နောင်ချို၊ ကွတ်ခိုင်ဒေသတွေမှာ အကြမ်းဖက်သောင်းကျန်းသူများ ဝင်ရောက်ပစ်ခတ်မှုကြောင့် တပ်မတော်သားများ၊ ရဲတပ်ဖွဲ့ဝင်များအပြင် အရပ်သားများ သေဆုံးဒဏ်ရာ ရရှိခြင်း၊ အများပြည်သူအသုံးပြုနေတဲ့ တံတားများဖျက်ဆီးခံရခြင်း၊ မော်တော်ယာဉ်များ မီးရှို့ဖျက်ဆီး ခံရခြင်းတို့ကြောင့် နိုင်ငံတော်တည်ငြိမ်အေးချမ်းမှုကို ထိခိုက်စေသလို ပြည်သူလူထုရဲ့ အကျိုးစီးပွား ထိခိုက်ဆုံးရှုံးမှုတွေ ရှိခဲ့ပါတယ်။ ဒီလိုအကြမ်းဖက်လုပ်ရပ်တွေကြောင့် နိုင်ငံသားအခွင့်အရေး ဆုံးရှုံးမှုတွေ များစွာခံစားခဲ့ရပါတယ်။ အလားတူ ရခိုင်ပြည်နယ်အတွင်းမှာလည်း တာဝန်ထမ်းဆောင်နေတဲ့ ဝန်ထမ်းတွေ အပြစ်မဲ့ပြည်သူတွေကို AA အကြမ်းဖက်သောင်းကျန်းသူတွေက လူမဆန်စွာ သတ်ဖြတ်နှိပ်စက်တာတွေ ကြောင့် ဒေသခံပြည်သူတွေရဲ့ လူမှုစီးပွားဘဝ ထိခိုက်ဆုံးရှုံးနေကြရတာ အားလုံးအသိပဲ ဖြစ်ပါတယ်။ နာယကကြီးခင်ဗျာ။ အကြမ်းဖက်သောင်းကျန်းသူတွေရဲ့ လုပ်ရပ်ကြောင့် နိုင်ငံသားများရဲ့ အခွင့်အရေးဆုံးရှုံးမှုတွေကို ကော်မရှင်အနေနဲ့လေ့လာစုံစမ်းပြီး အများပြည်သူသိရှိအောင် ထုတ်ပြန်သင့် ပါကြောင်း အကြံပြုထောက်ပြလိုပါတယ်။ လူ့အခွင့်အရေးဆိုတာ လူသားတွေရဲ့ အရည်အသွေး လူသား ဘဝကောင်းမွန်ရှင်သန်ဖို့ လွတ်လပ်စွာနေထိုင်ဖို့အရေး ဖြစ်ပါတယ်။ ဒီအခွင့်အရေးတွေကို ဖျက်ဆီးနေကြတဲ့ အကြမ်းဖက်သောင်းကျန်းသူတွေရဲ့ လုပ်ရပ်ကြောင့် နိုင်ငံသားများရဲ့ အခွင့်အရေးဆုံးရှုံးနေရတာ ဖြစ်ပါတယ်။ ရခိုင်အရေးနဲ့ပတ်သက်လို့ ပြည်ပအဖွဲ့အစည်းတချို့နဲ့ ကုလသမဂ္ဂလက်အောက်ခံ နိုင်ငံတကာအဖွဲ့အစည်း တချို့က မြန်မာနိုင်ငံအပေါ် လူ့အခွင့်အရေး ချိုးဖောက်မှုများရှိကြောင်း စွပ်စွဲပြောဆိုမှုများရှိနေတဲ့ အတွက် နိုင်ငံတော်အစိုးရအနေနဲ့ ပြန်လည်ချေပ ဖြေရှင်းဆောင်ရွက်နေတာ တွေ့ရပါတယ်။ ကော်မရှင် အနေနဲ့လည်း ပြည်ပအဖွဲ့အစည်းများ နိုင်ငံတကာအဖွဲ့အစည်းများရဲ့ လူ့အခွင့်အရေးဆိုင်ရာ စွပ်စွဲချက် များအပေါ် မည်သို့တုံ့ပြန် ဆောင်ရွက်နေတယ် ဆိုတာကိုလည်း ချပြရှင်းလင်းသင့်ပါကြောင်း တင်ပြရင်း နိဂုံးချုပ်အပ်ပါတယ်။</speech>
<speech type="speaker">ဦးတင်အောင်ထွန်း မကွေးတိုင်းဒေသကြီး မဲဆန္ဒနယ်အမှတ်(၅) ဆွေးနွေးဖို့ဖြစ်ပါတယ်။</speech>
<speech><mp id="1279">ဦးတင်အောင်ထွန်း(မဲဆန္ဒနယ်အမှတ်-၅၊ မကွေးတိုင်းဒေသကြီး)</mp>လေးစားအပ်တဲ့ ပြည်ထောင်စုလွှတ်တော်နာယက၊ ပြည်ထောင်စုလွှတ်တော် ကိုယ်စားလှယ်များနဲ့ ဧည့်သည်တော်များ အားလုံး မင်္ဂလာပါခင်ဗျာ။ ကျွန်တော်က မကွေးတိုင်းဒေသကြီး မဲဆန္ဒနယ်အမှတ်(၅)မှ ပြည်ထောင်စု လွှတ်တော်ကိုယ်စားလှယ် ဦးတင်အောင်ထွန်းပါ။ မြန်မာနိုင်ငံ အမျိုးသားလူ့အခွင့်အရေးကော်မရှင်ရဲ့ ၂၀၁၉ ခုနှစ်၊ ဇန်နဝါရီလမှ စက်တင်ဘာလ ၂၄ ရက်အထိ လုပ်ငန်းဆောင်ရွက်မှု အစီရင်ခံစာနှင့် စပ်လျဉ်းပြီးတော့ အစီရင်ခံစာရဲ့နိဂုံး အပိုဒ် ၈၂ မှာ လက်ဝန်ထမ်းဆောင်ဆဲ ကယ်မစင်အဖွဲ့ဝင်များ သက်တမ်းအသစ်က စက်တင်ဘာလ ၂၄ ရက်နေ့အထိ လုပ်ငန်းဆောင်ရွက်ချက်များကို သီးခြားပြုစု၍ တင်ပြခြင်းဖြစ်ကြောင်း ပါရှိတာနဲ့ ပတ်သက်လို့ ဒီလိုကာလတစ်ခုအတွက် လုပ်ငန်းဆောင်ရွက်မှုသက်သက် အစီရင်ခံစာမျိုး ပြည်ထောင်စု လွှတ်တော်ကို တင်သွင်းလာတာ တည်ဆဲဥပဒေနဲ့ ညီညွတ်ရဲ့ လားဆိုတာ သုံးသပ်ဖို့ လိုအပ်လာပါတယ်။ လေးစားအပ်တဲ့ ပြည်ထောင်စုလွှတ်တော်နာယကနဲ့ ပြည်ထောင်စုလွှတ်တော်ကိုယ်စားလှယ်များ ခင်ဗျာ။ မြန်မာနိုင်ငံ အမျိုးသားလူ့အခွင့်အရေးကော်မရှင်ဟာ ပြည်ထောင်စုသမ္မတမြန်မာနိုင်ငံတော် ပြည်ထောင်စုအစိုးရအဖွဲ့က ၅-၉-၂၀၁၁ ရက်စွဲပါ အမိန့်ကြော်ငြာစာအမှတ် (၃၄/၂၀၁၁)နဲ့ အဖွဲ့ဝင် ၁၅ ဦးပါ မြန်မာနိုင်ငံ အမျိုးသားလူ့အခွင့်အရေးကော်မရှင်ကို ဖွဲ့စည်းပေးခဲ့ပါတယ်။ လက်ရှိကျင့်သုံး ဆောင်ရွက် နေတဲ့ မြန်မာနိုင်ငံ အမျိုးသားလူ့အခွင့်အရေးကော်မရှင်ဥပဒေကို ၂၈-၃-၂၀၁၄ ရက်နေ့က ပြည်ထောင်စု လွှတ်တော်ဥပဒေအမှတ် ၂၁ နဲ့ ပြဋ္ဌာန်းခဲ့ပြီး ထွက်ပေါ်လာတဲ့ ဥပဒေနဲ့အညီ အဖွဲ့ဝင် ၁၁ ဦးပါတဲ့ ကော်မရှင်ကို နိုင်ငံတော်သမ္မတရုံးရဲ့ ၂၄-၉-၂၀၁၄ ရက်စွဲပါ အမိန့်အမှတ်(၂၃/၂၀၁၄)နဲ့ ဖွဲ့စည်းတာဝန်ပေးအပ်ခဲ့တာ ဖြစ်ပါတယ်။ ဒါကြောင့် အစီရင်ခံစာရဲ့ နိဂုံးမှာ ၂၀၁၉ ခုနှစ်၊ စက်တင်ဘာလ ၂၄ ရက်နေ့မှာ ၅ နှစ်ပြည့် မြောက်ခဲ့ပြီဖြစ်ကြောင်း ဖော်ပြထားတာလို့ နားလည်ပါတယ်။ မြန်မာနိုင်ငံအမျိုးသားလူ့အခွင့်အရေး ၂၀၀၅ ခုနှစ်က ထုတ်ပြန်တဲ့ ကမ္ဘာ့ကုလသမဂ္ဂရဲ့ ကမ္ဘာ့လူ့အခွင့်အရေးပညာပေးခြင်း အစီအစဉ် မှာလည်း အခြေခံပညာကျောင်းများနှင့် ၂၀၁၀ အစီအစဉ်မှာ အဆင့်မြင့်ပညာတက္ကသိုလ်များမှာ လူ့အခွင့်အရေး ပညာပေးခြင်းဆောင်ရွက်ဖို့ အစီအစဉ်ချမှတ်ထားတာဖြစ်ပါတယ်။ အခုလက်ရှိကော်မရှင်မှာ ၆-၁၀-၂၀၁၆ ရက်နေ့က နုတ်ထွက်သွားတဲ့ အဖွဲ့ဝင် ၄ ဦး နေရာမှာ အဖွဲ့ဝင် ၃ ဦး ၂၅-၄-၂၀၁၈ ရက်နေ့က ဖြည့်စွက်ခန့်ထားကြောင်း အစီရင်ခံစာရဲ့ နိဒါန်းအပိုဒ် ၁ မှာ တွေ့ရ ပါတယ်။ လေးစားအပ်တဲ့ ပြည်ထောင်စုလွှတ်တော် နာယကနဲ့ ပြည်ထောင်စုလွှတ်တော် ကိုယ်စားလှယ်များ ခင်ဗျာ။ မြန်မာနိုင်ငံ အမျိုးသားလူ့အခွင့်အရေးကော်မရှင်ဥပဒေမှာ ကျယ်ပြန့်စွာ ဖော်ပြထားတဲ့ အခန်း ၅ ကော်မရှင်၏ တာဝန်နှင့် လုပ်ပိုင်ခွင့်များ ပုဒ်မ ၂၂ ပုဒ်မခွဲ (ည)မှာ “ကော်မရှင်၏ ဆောင်ရွက်ချက်များနှင့် စပ်လျဉ်း၍ အစီရင်ခံစာများ ပြုစုခြင်းနှင့် သင့်လျော်သလို ထုတ်ပြန်ခြင်း” လို့ဆိုပါရှိပြီးဖြစ်သလိုပဲ ပုဒ်မခွဲ (ဌ) မှာက နိုင်ငံတော်၏ လူ့အခွင့်အရေးအခြေအနေနှင့် ကော်မရှင်၏ ဆောင်ရွက်မှုများ၊ လုပ်ငန်းတာဝန်များနှင့် စပ်လျဉ်းသည့် သင့်လျော်သည့် အကြံပြုထောက်ခံချက်များပါဝင်သော နှစ်ပတ်လည်အစီရင် ခံစာကို နိုင်ငံတော်သမ္မတနှင့် ပြည်ထောင်စုလွှတ်တော်သို့ တင်ပြခြင်းလို့သာ ပြဋ္ဌာန်းထားတာ ဖြစ်ပါတယ်။ အခုလို ကာလသတ်မှတ်ချက် တစ်ခုအတွင်းမှာ လုပ်ငန်းဆောင်ရွက်မှု အစီရင်ခံစာသက်သက် ပြည်ထောင်စု လွှတ်တော်ကို တင်ပြရမယ်လို့ ကော်မရှင်ရဲ့ တာဝန်နဲ့လုပ်ပိုင်ခွင့်များမှာ မပါရှိဘဲ တင်ပြလာတဲ့ အစီရင်ခံစာ တစ်ရပ်ဖြစ်နေတာကို တွေ့ရပါတယ်။ ကော်မရှင်အနေနဲ့က ၂၀၁၉ ခုနှစ်အတွက် နှစ်ပတ်လည် အစီရင် ခံစာကိုလည်း ၂၀၂၀ ခုနှစ်မှာ နိုင်ငံတော်သမ္မတနဲ့ ပြည်ထောင်စုလွှတ်တော်သို့ ဥပဒေပြဋ္ဌာန်းချက် အတိုင်း ကော်မရှင်ရဲ့ ၂၀၁၉ ခုနှစ် လုပ်ငန်းဆောင်ရွက်မှုများအပါအဝင် တင်ပြရမယ့်တာဝန်လည်း ရှိနေလို့ ဖြစ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးဌေးဝင်းအောင်(ခေါ်)ဦးပြုံးချို ဒေါပုံမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1542">ဦးဌေးဝင်းအောင်(ခေါ်)ဦးပြုံးချို (ဒေါပုံမဲဆန္ဒနယ်၊ ရန်ကုန်တိုင်းဒေသကြီး)</mp>လေးစားအပ်ပါ တဲ့ ပြည်ထောင်စုလွှတ်တော် နာယကကြီးနှင့်တကွ အားလုံးပဲမင်္ဂလာပါ။ ကျွန်တော်ကတော့ ရန်ကုန်တိုင်း ဒေသကြီး၊ ဒေါပုံမြို့နယ် ပြည်သူ့လွှတ်တော်ကိုယ်စားလှယ် ဦးဌေးဝင်းအောင်(ခေါ်)ဦးပြုံးချို ဖြစ်ပါတယ်။ မြန်မာနိုင်ငံ အမျိုးသားလူ့အခွင့်အရေးကော်မရှင်ရဲ့ ၂၀၁၉ ခုနှစ်၊ ဇန်နဝါရီလကနေပြီးတော့ စက်တင်ဘာလ ၂၄ ရက်နေ့ထိ လုပ်ငန်းဆောင်ရွက်မှုအစီရင်ခံစာနဲ့ပတ်သက်ပြီးတော့ အကြံပြုဆွေးနွေးသွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျား။ Power Point သုံးစွဲခွင့်ပြုပါ။ ကော်မရှင်အစီရင်ခံစာ အပိုဒ် ၁ မှာ ကော်မရှင်ဟာ ဌာနကြီး ၅ ခုနဲ့ ဖွဲ့စည်းဆောင်ရွက်နေတာကို ဖော်ပြထားပါတယ်။ အဲဒီဟာတွေ ကတော့ မူဝါဒနဲ့ဥပဒေဌာန၊ မြှင့်တင်ရေးနဲ့ လေ့ကျင့်ပညာပေးရေးဌာန၊ ကာကွယ်စောင့်ရှောက်ရေးဌာန၊ နိုင်ငံတကာဆက်ဆံရေးဌာနနှင့် စီမံရေးရာနဲ့ဘဏ္ဍာရေးဌာနတွေ ဖြစ်ပါတယ်။ အဲဒီဌာနတွေထဲကမှ နိုင်ငံတကာ ဆက်ဆံရေးဌာနရဲ့ နိုင်ငံတကာဆက်ဆံရေးဆိုင်ရာ ဆောင်ရွက်ချက်များရဲ့ ဖော်ပြချက်အပိုဒ် ၅၁ နဲ့ ၅၂ မှာ ကော်မရှင်ဟာ စွမ်းဆောင်ရည်ဆန်းစစ်မှု အစီရင်ခံစာကို Asia Pacific Forum-(APF) ဥပဒေအကြံပေးများ၊ UNDP သက်ဆိုင်ရာလွှတ်တော်ကော်မတီများမှ လွှတ်တော်ကိုယ်စားလှယ်များ၊ ကော်မရှင်မှ တာဝန်ရှိသူများ၊ အရပ်ဘက်အဖွဲ့အစည်းများနဲ့ ဆွေးနွေးတဲ့ဟာကို ဖော်ပြထားပါတယ်။ စွမ်းဆောင်ရည်ဆန်းစစ်မှု အစီရင်ခံစာ လုပ်ငန်းစဉ်ရဲ့ ရည်ရွယ်ချက်ကတော့ ကော်မရှင်ရဲ့ လက်ရှိ အားနည်းချက်၊ အားသာချက်များကို သုံးသပ်ပြီး ဆန်းစစ်မှုကနေ စွမ်းဆောင်ရည်အားကောင်းစေရေးနဲ့ စွမ်းဆောင်ရည်ကွာဟမှု ဖြည့်ဆည်းပေးရေးတို့အတွက် မဟာဗျူဟာစီမံကိန်း ရေးဆွဲဆောင်ရွက်ရေးကို အဆိုပြုပြီး အရေးကြီးတဲ့ ဦးစားပေးလုပ်ငန်းတွေကို ဖော်ထုတ်ပေးဖို့ ဆိုထားပါတယ်။ ဦးစားပေးမဟာဗျူဟာ (၄) ရပ်မှာ ကော်မရှင်ကို လွတ်လပ်သော အမျိုးသားလူ့အခွင့်အရေး အဖွဲ့အစည်းတစ်ရပ်အဖြစ် ယုံကြည်မှု ရရှိစေရန်၊ စွမ်းဆောင်ရည်မြင့်မားတဲ့ ဝန်ထမ်းအဖွဲ့အစည်းတစ်ရပ် ဖြစ်ပေါ်လာစေရန်အတွက် အဓိက ဆောင်ရွက်သင့်ကြောင်း တွေ့ရပါတယ်။ အစီရင်ခံစာအပိုဒ် ၅၃ မှာ ကော်မရှင်ဟာ ၂၀၁၉၊ ဇွန်လကနေပြီးတော့ ဩဂုတ်လအထိ APF မှ ကျွမ်းကျင်သူများ မြန်မာနိုင်ငံအမျိုးသားလူ့အခွင့်အရေးကော်မရှင်နဲ့ တွေ့ဆုံပြီးတော့ ကော်မရှင်ရဲ့ ဆောင်ရွက်ချက်များနဲ့ စပ်လျဉ်းတဲ့ အားသာချက်၊ အားနည်းချက်နဲ့ အခွင့်အလမ်းနဲ့ စိန်ခေါ်မှုများအား ခြုံငုံ သုံးသပ်ခြင်း၊ ဆန်းစစ်ခြင်း၊ အကြံပေးညှိနှိုင်းဆွေးနွေးခြင်းနဲ့ ၂၀၂၀-၂၀၂၄ မဟာဗျူဟာစီမံကိန်းမူကြမ်းကို စတင်ရေးဆွဲနိုင်ခဲ့တာကို သွားတွေ့ရပါတယ်။ ကော်မရှင်ရဲ့ အစီရင်ခံစာ အပိုဒ် ၅၄ မှာ APF မှ ကျွမ်းကျင်သူများဟာ မြန်မာနိုင်ငံ အမျိုးသား လူ့အခွင့်အရေးကော်မရှင်မှ တာဝန်ရှိသူများနဲ့အတူ ကော်မရှင်နဲ့ အဓိက ထိတွေ့ဆက်ဆံဆောင်ရွက် လျက်ရှိတဲ့ အစိုးရအဖွဲ့အစည်းများနဲ့ တွေ့ဆုံဆွေးနွေးခဲ့ကြတယ်လို့ ဖော်ပြထားပါတယ်။ အစီရင်ခံစာအပိုဒ် ၅၅ မှာတော့ ကော်မရှင်အဖွဲ့ဝင်များ ကော်မရှင်ရုံးမှ အရာထမ်းများ တွေ့ဆုံ ပြီးတော့ မဟာဗျူဟာစီမံကိန်း ၂၀၂၀-၂၀၂၄ ကို အပြီးသတ်ရေးဆွဲပြီးတော့ ၂၀၂၀ ခုနှစ်အတွက် နှစ်စဉ် လုပ်ငန်းစီမံချက်ကိုလည်း ရေးဆွဲထားတယ်လို့ ဖော်ပြထားပါတယ်။ အစီရင်ခံစာ အပိုဒ် ၅၅ မှာ ဖော်ပြထား သလို အပြီးသတ်ရေးဆွဲခဲ့တဲ့ မဟာဗျူဟာစီမံကိန်းမှာ ရည်မှန်းချက်ပန်းတိုင် (၆) ရပ်ထဲက ကောက်နုတ်ပြ ရရင် ပန်းတိုင် ၁ မှာ ပါရီအခြေခံမူကို အပြည့်အဝလိုက်နာတဲ့ အမျိုးသားလူ့အခွင့်အရေးအဖွဲ့အစည်းအဖြစ် ကော်မရှင်ရဲ့ လုပ်ဆောင်ချက် ထိရောက်မှုကို ပြသရန်လို့ ရည်ရွယ်ထားပြီးတော့ မဟာဗျူဟာမြောက် ဆောင်ရွက်ချက်မှာ ကော်မရှင်ဥပဒေပြင်ဆင်ချက်ကို ထောက်ခံရန်လိုတယ်လို့ သူကဖော်ပြထားတာကို သွားတွေ့ရပါတယ်။ လေးစားအပ်ပါတဲ့ ပြည်ထောင်စုလွှတ်တော် နာယကကြီးခင်ဗျာ။ စွမ်းဆောင်ရည်ဆန်းစစ်မှုအရ ကော်မရှင်ဟာ ၃ နှစ်ကနေ ၅ နှစ် အထိမှာ မဟာဗျူဟာစီမံကိန်းတစ်ရပ်ကို ရေးဆွဲဖို့ဖြစ်လာခဲ့ပါတယ်။ ရည်မှန်းချက်နဲ့ လုပ်ငန်းစဉ်တွေ အကောင်အထည်ဖော်ဆောင်ရွက်ရန် လုပ်ငန်းလမ်းညွှန်အဖြစ် အသုံးပြုမယ့် မဟာဗျူဟာစီမံကိန်း ၂၀၂၀-၂၀၂၄ ကိုလည်း အပြီးသတ်ရေးဆွဲခဲ့တာကို သွားတွေ့ရပါတယ်။ တစ်ဆက်တည်း မှာပဲ ပန်းတိုင် ၆ ခုကို အခြေခံထားပြီးတော့ ံပိုင်းခြားထားတဲ့ လုပ်ငန်းစီမံချက် ၂၀၂၀ ကိုလည်း ရေးဆွဲခဲ့တာကို သွားတွေ့ရပါတယ်။ ကော်မရှင်ရဲ့ စွမ်းဆောင်ရည်ဆန်းစစ်မှု အစီရင်ခံစာမှာပါတဲ့ အဓိက တွေ့ရှိချက်တွေ၊ ဦးစားပေးမဟာဗျူဟာ (၄) ရပ်တို့ဟာ အရေးပါတဲ့ အချက်အလက်တွေဖြစ်တယ် ဆိုတာလည်း တွေ့ရပါတယ်။ မဟာဗျူဟာစီမံကိန်း ၂၀၂၀-၂၀၂၄ ဟာ ကော်မရှင်သက်တမ်း တစ်ခုနီးပါးဖြစ်လို့ အသစ် ပြန်ဖွဲ့စည်းမယ့် ကော်မရှင်အသစ်အတွက် ရင်ဆိုင်ကြုံတွေ့ရမယ့် လုပ်ငန်းစဉ်တာဝန်တွေ ဖြစ်နေတာ ကိုလည်း တွေ့ရပါတယ်။ လုပ်ငန်းစီမံချက် ၂၀၂၀ ကတော့ အခုလာမယ့် ကော်မရှင်အသစ်က စတင်ကြုံတွေ့ရမယ့်၊ အစီရင်ခံ တင်သွင်းရမယ့်နှစ်လည်းဖြစ်သလို လုပ်ငန်းတာဝန်များလည်း စုပုံပြီးကျရောက်နေမှာ ဖြစ်ပါတယ်။ ဒါတွေဟာ အခုအစီရင်ခံစာ တင်သွင်းတဲ့ကာလမှာ ဆွေးနွေးရေးဆွဲခဲ့တာတွေ ဖြစ်ပါတယ်။ တကယ်ကြုံတွေ့ကိုင်တွယ် အကောင်အထည်ဖော် ဖြေရှင်းရမှာကတော့ သက်တမ်းအသစ်နဲ့ တာဝန်ယူမယ့် ကော်မရှင်အသစ် ဖြစ်ပါတယ်။ ဒီလို မဟာဗျူဟာစီမံကိန်းတွေ၊ လုပ်ငန်းစီမံချက်တွေ၊ လုပ်ငန်းလမ်းညွှန်ရည်မှန်းချက်တွေနဲ့ လုပ်ငန်းစဉ်တွေ အကောင်အထည်ဖော်ရန်အတွက်ဆိုလို့ရှိရင် ကော်မရှင်အသစ်ဟာ ကိုယ်စားပြုမှု ကျယ်ပြန့် ပြီးတော့ အားကောင်းမောင်းသန်တဲ့ ကော်မရှင်တစ်ရပ်ဖြစ်နေဖို့လည်း လိုပါတယ်။ အလားတူပဲ ဥပဒေ မှာလည်း ခေတ်ကာလနဲ့ ကိုက်ညီတဲ့ အဖွဲ့ဝင်လောင်း စိစစ်ရေးအဖွဲ့ကို ဖွဲ့ဖို့လည်း လိုပါတယ်။ စီမံရေးဆွဲထားတဲ့အတိုင်း မြန်မာနိုင်ငံအမျိုးသားလူ့အခွင့်အရေးကော်မရှင်ကို ပြည်သူလူထုက ပိုမိုယုံကြည် အားထားလာစေရေး၊ ကော်မရှင်ဥပဒေပြင်ဆင်နိုင်ရေး၊ စွမ်းဆောင်ရည်မြင့်မားတဲ့ ဝန်ထမ်းအဖွဲ့တစ်ရပ် ဖြစ်ပေါ်လာရေး၊ ပါရီအခြေခံမူကို အပြည့်အဝလိုက်နာတဲ့ အမျိုးသားလူ့အခွင့်အရေးအဖွဲ့အစည်း ဖြစ်ပေါ် လာစေရေးတွေကို အကောင်အထည်ဖော်ရာမှာ အထောက်အကူဖြစ်နိုင်မှာဖြစ်တယ်ဆိုတာ ဆွေးနွေးရင်းနဲ့ နိဂုံးချုပ်အပ်ပါတယ်။ ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အထက်ပါ အစီရင်ခံစာနဲ့စပ်လျဉ်းပြီး ကျန်ရှိတဲ့ အစီအစဉ်များကို ၁၅-၁၁-၂၀၁၉ ရက်မှာ ကျင်းပပြုလုပ်မယ့် ပြည်ထောင်စုလွှတ်တော် အစည်းအဝေး၌ ဆောင်ရွက်ရန် လျာထားပါကြောင်း ကြေညာပါတယ်။</speech>
</report>
</section>
<section value="Motion">
<motion>
<title>ဒေါက်တာလှမိုး အောင်မြေသာစံမဲဆန္ဒနယ် မန္တလေးတိုင်းဒေသကြီးက အရေးကြီးအဆိုတင်သွင်းခြင်းနှင့် လွှတ်တော်က လက်ခံဆွေးနွေးရန် သဘောတူအတည်ပြုခြင်း</title>
<speech type="speaker">ဒီမနက်က ဖတ်ကြားတင်ပြခဲ့တဲ့ အရေးကြီးအဆိုနဲ့စပ်လျဉ်းပြီး ဆက်လက် ဆောင်ရွက်ပါမယ်။ အရေးကြီးအဆိုကို ဒေါက်တာလှမိုး အောင်မြေသာစံမဲဆန္ဒနယ်က လွှတ်တော်သို့ တင်သွင်းဆွေးနွေးဖို့ဖြစ်ပါတယ်။</speech>
<speech><mp id="1476">ဒေါက်တာလှမိုး(အောင်မြေသာစံမဲဆန္ဒနယ်၊ မန္တလေးတိုင်းဒေသကြီး)</mp>ပြည်ထောင်စု လွှတ်တော်နာယကကြီးနဲ့တကွ ကြွရောက်လာသော လွှတ်တော်ကိုယ်စားလှယ်များအားလုံးမင်္ဂလာ အပေါင်းနဲ့ ပြည့်စုံကြပါစေကြောင်း ဦးစွာပထမဆုမွန်ကောင်းတောင်းပါတယ်။ လေးစားအပ်ပါသော ပြည်ထောင်စုလွှတ်တော်နာယကကြီးနှင့် လွှတ်တော်ကိုယ်စားလှယ်များ ခင်ဗျာ။ ကျွန်တော်ကတော့ မန္တလေးတိုင်းဒေသကြီး၊ အောင်မြေသာစံမဲဆန္ဒနယ်မှ ပြည်သူ့လွှတ်တော် ကိုယ်စားလှယ်၊ လွှတ်တော်အခွင့်အရေးကော်မတီအတွင်းရေးမှူး ဒေါက်တာလှမိုး ဖြစ်ပါတယ်။ ကျွန်တော့ အနေနဲ့ ပြည်ထောင်စုလွှတ်တော်နာယကကြီးရဲ့ ခွင့်ပြုချက်အရ ပြည်ထောင်စုလွှတ်တော်သို့ အရေးကြီး အဆိုတစ်ရပ် တင်သွင်းသွားမှာဖြစ်ပါတယ်။ နာယကကြီးခင်ဗျာ။ ယနေ့ကျွန်တော်တို့ မြန်မာနိုင်ငံမှာ အမျိုးသားပြန်လည်ရင်ကြားစေ့ရေးကို တည်ဆောက်ကာ ပြည်တွင်းငြိမ်းချမ်းရေးရရှိအောင် ကြိုးပမ်းဆောင်ရွက်နေပြီး ဒီမိုကရေစီဖက်ဒရယ် ပြည်ထောင်စုဆီသို့ ဦးတည်လျှောက်လှမ်းနေတဲ့သလို ပြည်ထောင်စုငြိမ်းချမ်းရေးညီလာခံ ၂၁ ရာစု ပင်လုံ ဒုတိယအစည်းအဝေးရဲ့ ပြည်ထောင်စုသဘောတူစာချုပ် အစိတ်အပိုင်း(၁) နိုင်ငံရေးကဏ္ဍ၊ မူဝါဒ သဘောတူချက် အပိုဒ် ၄ မှာလည်းပဲ နိုင်ငံတော်ကို ဒီမိုကရေစီနှင့် ဖက်ဒရယ်စနစ်ကို အခြေခံသော ပြည်ထောင်စုအဖြစ် ဖွဲ့စည်းရမည်ဟု သဘောတူလက်မှတ်ရေးထိုးခဲ့ကြပြီး ကျွန်တော်တို့ ပြည်ထောင်စု လွှတ်တော်ကြီးကလည်း အတည်ပြု မှတ်တမ်းတင်ခဲ့ကြပြီးဖြစ်ပါတယ်။ ယနေ့ ျားမှာ ပြည်တွင်းလက်နက်ကိုင်ပဋိပက္ခများ ချုပ်ငြိမ်းရန်အလို့ငှာ အစိုးရ၊ လွှတ်တော်၊ တပ်မတော်တို့ကလည်း သက်ဆိုင်ရာအဖွဲ့ အစည်းများနှင့် စေ့စပ်ညှိနှိုင်းမှုများ ဆောင်ရွက်လျက်ရှိပါတယ်။ နာယကကြီးခင်ဗျား။ ဒီလိုဆောင်ရွက်နေစဉ်ကာလအတွင်း ၃-၁၁-၂၀၁၉ ရက်နေ့မှာ ဒုတိယ အကြိမ် ပြည်ထောင်စုလွှတ်တော် (၁၄)ကြိမ်မြောက်ပုံမှန်အစည်းအဝေးသို့ တက်ရောက်ရန် ချင်းပြည်နယ် မဲဆန္ဒနယ်အမှတ်(၁၁)မှ အမျိုးသားလွှတ်တော်ကိုယ်စားလှယ် ဦးဝှေ့တင်းဟာ ပလက်ဝ-ဇိုရမ်ပူစီမံကိန်း တွင် တာဝန်ထမ်းဆောင်နေသော အိန္ဒိယနိုင်ငံသား ၅ ဦး၊ စကားပြန် ၂ ဦး၊ စက်လှေမောင်း ၂ ဦးတို့နဲ့အတူ SS လက်မ SSက်ထ8 အသပိတ် ကုလားတန်မြစ်ကြောင်းခရီးစဉ်အတိုင်းသွားလာနေစဉ်(AA) လက်နက်ကိုင်အဖွဲ့က ဥပဒေမဲ့ဖမ်းဆီး ထိန်းသိမ်း ခြင်းကို ခံခဲ့ရပါတယ်။ ဖမ်းဆီးခံရသူများအနက်မှ ကျန်သူများအားလုံးကို ပြန်လည်လွှတ်ပေးလိုက်သော် လည်းပဲ ဦးဝှေ့တင်းအား ဆက်လက်ဖမ်းဆီးထားသည်မှာ (၁၁) ရက်မြောက်နေ့ရှိသွားပြီဖြစ်ပါတယ်။ အများသူငါ ပုံမှန်သွားလာနေသောခရီးလမ်းများအတွင်း ဦးဝှေ့တင်းကဲ့သို့ ဥပဒေမဲ့ အကြမ်းဖက်ဖမ်းဆီးခြင်း ခံရတဲ့ အရပ်သားများ၊ နိုင်ငံ့ဝန်ထမ်းများ၊ ပြည်သူ့ဝန်ထမ်းများ အမြောက်အမြားလည်း ရှိခဲ့ပါတယ်။ ဒီလိုဖမ်းဆီးခြင်းခံရသူများအား လုံခြုံရေးအရ စစ်ဆေးနေပါတယ်ဆိုတဲ့ အကြောင်းပြချက်ကလည်း တရားမျှတမှုကင်းမဲ့တဲ့အပြင် ယုတ္တိတန်ခြင်းလည်းမရှိလို့ မြင်မိပါတယ်။ နာယကကြီးနဲ့ ပြည်ထောင်စုလွှတ်တော်ကိုယ်စားလှယ်များခင်ဗျာ။ ယခုကဲ့သို့ (AA) အဖွဲ့၏ ဥပဒေမဲ့ဆောင်ရွက်ချက်များဟာ နိုင်ငံတော်၏ လက်တွေ့ဆောင်ရွက်ချက်များနှင့် အနာဂတ်ဦးတည် မျှော်မှန်းချက်များအပါအဝင် နိုင်ငံသူ၊ နိုင်ငံသားများနှင့် မည်သည့်အဖွဲ့အစည်းအတွက်မဆို ကောင်းကျိုးတစ်စုံ တစ်ရာမျှ ဖြစ်ပေါ်စေနိုင်မည်မဟုတ်ပါ။ ဒါကြောင့်မို့လို့ ပြည်ထောင်စုလွှတ်တော်ဆိုင်ရာနည်းဥပဒေ ၆၆(က) အရ (က) နိုင်ငံသူ၊ နိုင်ငံသားများနှင့် အရေးတကြီးသက်ဆိုင်သော ကိစ္စရပ်လည်းဖြစ်ခြင်း၊ (ခ) ယခု လတ်တလောပေါ်ပေါက်နေသော ကိစ္စရပ်ဖြစ်ခြင်းတို့ကြောင့် ပြည်ထောင်စုလွှတ်တော် ကလည်း ဆုံးဖြတ်ရမည့်ကိစ္စရပ်ဖြစ်ပါသဖြင့် နိုင်ငံတော်အချုပ်အခြာအာဏာ၏ ခက်မသုံးဖြာတွင် အဓိက ကျသည့် ဥပဒေပြုရေးအာဏာတည်ရှိရာဖြစ်သော ပြည်ထောင်စုလွှတ်တော်၏ ကိုယ်စားလှယ်အဖြစ် ပြည်သူ လူထုက ရွေးကောက်တင်မြှောက်ထားသည့် ချင်းပြည်နယ်မဲဆန္ဒနယ်အမှတ်(၁၁)မှ အမျိုးသားလွှတ်တော် ကိုယ်စားလှယ် ဦးဝှေ့တင်းအား ၃-၁၁-၂၀၁၉ ရက်နေ့တွင် ဒုတိယအကြိမ် ပြည်ထောင်စုလွှတ်တော် (၁၄) ကြိမ်မြောက်ပုံမှန်အစည်းအဝေး တက်ရောက်ရန် လာရောက်ခဲ့သည့်ခရီးစဉ်အတွင်း ရခိုင်လက်နက်ကိုင် အဖွဲ့ (AA)က အကြမ်းဖက်ဖမ်းဆီးခေါ်ဆောင်ထားခြင်းသည် နိုင်ငံတော်က ဆောင်ရွက်နေသည့် အမျိုးသား ရင်ကြားစေ့ရေးနှင့် ငြိမ်းချမ်းရေးဖော်ဆောင်မှုတို့အပြင် ပြည်သူလူထုဆန္ဒနှင့် ကိုယ်စားပြုမှုအပေါ် တိုက်ရိုက်ဆန့်ကျင် အကြမ်းဖက်ခြင်း ဖြစ်ပါသဖြင့် ပြည်ထောင်စုလွှတ်တော်က ပြင်းထန်စွာ ကန့်ကွက် ရှုတ်ချကြောင်းနှင့် ယခုကဲ့သို့ ဦးဝှေ့တင်းနှင့်အတူ ဝန်ထမ်းများ၊ အရပ်သားများကို ဖမ်းဆီးထားခြင်းမှ လုံခြုံစိတ်ချအန္တရာယ်ကင်းရှင်းစွာ ခြွင်းချက်မရှိ အမြန်ဆုံးပြန်လည်လွှတ်ပေးရန် တောင်းဆိုကြောင်း အရေးကြီးအဆိုအား ပြည်ထောင်စုလွှတ်တော်ကြီးသို့ တင်သွင်းအပ်ပါတယ်။ အားလုံးကို ကျေးဇူးတင် ပါတယ်ခင်ဗျာ။</speech>
<speech type="speaker">အဆိုကို ထောက်ခံမယ့် လွှတ်တော်ကိုယ်စားလှယ် တစ်ဦးအား ဖိတ်ခေါ် ပါတယ်။</speech>
<speech><mp id="1249">ဦးမောင်မောင်လတ်(မဲဆန္ဒနယ်အမှတ်-၉၊ စစ်ကိုင်းတိုင်းဒေသကြီး)</mp>လေးစားအပ် ပါသော ပြည်ထောင်စုလွှတ်တော်နာယကကြီးခင်ဗျာ။ ကျွန်တော်ကတော့ မန္တလေးတိုင်းဒေသကြီး အောင်မြေသာစံမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ပြည်သူ့လွှတ်တော်၊ လွှတ်တော်အခွင့်အရေး ကော်မတီအတွင်းရေးမှူး ဒေါက်တာလှမိုးတင်သွင်းတဲ့ အရေးကြီးအဆိုကို ထောက်ခံဆွေးနွေးမယ့် စစ်ကိုင်းတိုင်းဒေသကြီး၊ မဲဆန္ဒနယ်အမှတ်(၉) မှ အမျိုးသားလွှတ်တော်ကိုယ်စားလှယ် အမျိုးသားလွှတ်တော်၊ လွှတ်တော်အခွင့်အရေးကော်မတီအတွင်းရေးမှူးဖြစ်သူ ဦးမောင်မောင်လတ်ပဲ ဖြစ်ပါတယ်။ နာယကကြီးခင်ဗျာ။ ချင်းပြည်နယ်မဲဆန္ဒနယ်အမှတ်(၁၁)မှ အမျိုးသားလွှတ်တော်ကိုယ်စားလှယ် ဦးဝှေ့တင်းအနေဖြင့် ပြည်သူများက ရွေးကောက်တင်မြှောက်ထားပြီး လွှတ်တော်ဆိုင်ရာဥပဒေ၊ နည်း အခွင့်အရေးများ ရရှိခံစားနိုင်ရေးကို ရှေးရှုဆောင်ရွက်ခြင်း၊ နိုင်ငံတော်နဲ့ မဲဆန္ဒနယ်မြေ ဖွံ့ဖြိုးတိုးတက်ရေး အတွက် ဖွဲ့စည်းပုံအခြေခံဥပဒေနဲ့မဆန့်ကျင်စေဘဲ သက်ဆိုင်ရာအာဏာပိုင်အဖွဲ့ အစည်းများနဲ့ ဖြစ်စေ၊ အာဏာပိုင်ပုဂ္ဂိုလ်များနှင့်ဖြစ်စေ ပေါင်းစပ်ညှိနှိုင်းဆွေးနွေးပေးခြင်း၊ မဲဆန္ဒရှင်များအား လွှတ်တော် အတွေ့အကြုံ ပြန်လည်ရှင်းလင်းတင်ပြခြင်းနဲ့ မဲဆန္ဒရှင်များရဲ့ တင်ပြချက်များနှင့်စပ်လျဉ်းပြီး လွှတ်တော်သို့ တင်ပြခြင်းစသည့် တာဝန်ဝတ္တရားများကို ထမ်းဆောင်နေစဉ် ရခိုင်လက်နက်ကိုင်(AA) အဖွဲ့က ယခုလို ဥပဒေမဲ့ ဖမ်းဆီးထိန်းသိမ်းထားခြင်းမှာ အမျိုးသားပြန်လည်ရင်ကြားစေ့ရေးနဲ့ ပြည်တွင်းငြိမ်းချမ်းရေး လုပ်ငန်းစဉ်များကို ဆိုးဆိုးရွားရွား ထိခိုက်စေသည့်အပြင် လက်နက်မဲ့ပြည်သူ့ကိုယ်စားလှယ်တစ်ဦးကို လုံခြုံရေးဆိုင်ရာကိစ္စရပ်များတွင် ပါဝင်ပတ်သက်သည်ဟူသော စွပ်စွဲချက်ဖြင့် ဖမ်းဆီးထိန်းသိမ်းစစ်ဆေး နေသည်မှာ လွှတ်တော်ကိုယ်စားလှယ်တစ်ဦး၏ အခွင့်အရေးကို ချိုးဖောက်ရာရောက်သလို ပြည်ထောင်စု လွှတ်တော်တစ်ရပ်လုံးအပေါ် ဥပဒေမဲ့လုပ်ရပ် ကျူးလွန်ခဲ့ခြင်းသာ ဖြစ်ပါတယ်။ ဥပဒေပြုအဖွဲ့အစည်းတွင် ပါဝင်သော လွှတ်တော်ကိုယ်စားလှယ်တစ်ဦးအား ယခုကဲ့သို့ ဥပဒေမဲ့ အကြမ်းဖက် အနိုင်အထက်ပြု ဖမ်းဆီးထိန်းသိမ်းခြင်းဟာ လူပုဂ္ဂိုလ်တစ်ဦးတစ်ယောက်အပေါ် ကျူးလွန်သည့် သဘောမဟုတ်ဘဲ နိုင်ငံတော်အပေါ် အနိုင်အထက်ပြုဖောက်ဖျက်ကျူးလွန်ခြင်းသာဖြစ်ပါတယ်။ ဖွဲ့စည်းပုံ အခြေခံဥပဒေပုဒ်မ ၄ရ အရ ဦးဝှေ့တင်းဟာ နိုင်ငံတော်ဟူသော စကားရပ်တွင် အကျုံးဝင်သည့် ပုဂ္ဂိုလ် တစ်ဦး ဖြစ်ပါတယ်။ ပြည်ထောင်စုလွှတ်တော်အနေဖြင့် နိုင်ငံတကာလွှတ်တော်များ၊ နိုင်ငံတကာ အဖွဲ့အစည်းများနှင့် ပူးပေါင်းဆောင်ရွက်နေတဲ့ မဏ္ဍိုင်တစ်ခုဖြစ်တာနဲ့အညီ မည်သည့်ကမ္ဘာ့နိုင်ငံသား ကမျှ လက်ခံနိုင်ဖွယ်မရှိတဲ့ ဥပဒေမဲ့လုပ်ရပ်များအပေါ် ဆန့်ကျင်ရှုတ်ချရန် လိုအပ်ပါတယ်။ သို့ဖြစ်ပါ သောကြောင့် ပြည်ထောင်စုလွှတ်တော်ကိုယ်စားလှယ် ဦးဝှေ့တင်းနှင့်တကွ ဝန်ထမ်းများ၊ အရပ်သားများ အား ဖမ်းဆီးထိန်းသိမ်းထားခြင်းကို ပြင်းထန်စွာ ကန့်ကွက်ရှုတ်ချကြောင်းနှင့် ခြွင်းချက်မရှိ အမြန်ဆုံး ပြန်လည်လွှတ်ပေးရန် ထပ်မံတောင်းဆိုရင်း ပြည်သူ့လွှတ်တော်ကိုယ်စားလှယ် ဒေါက်တာလှမိုး၏ အရေးကြီးအဆိုကို ထောက်ခံဆွေးနွေးအပ်ပါတယ်ခင်ဗျာ။ ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျာ။ ဒေါက်တာလှမိုးတင်သွင်းသွားတဲ့ အရေးကြီးအဆိုကို လွှတ်တော်ကိုယ်စားလှယ်တစ်ဦးက ထောက်ခံသွားပါတယ်။ ယခုအရေးကြီးအဆိုကို လက်ခံဆွေးနွေးရန်သင့် မသင့် လွှတ်တော်ရဲ့ ဆန္ဒရယူပါမယ်။ ဒေါက်တာလှမိုးတင်သွင်းသွားတဲ့ အရေးကြီးအဆိုကို ဆွေးနွေးရန် လွှတ်တော်က သဘောတူပါ သလားခင်ဗျာ။ သုံးကြိမ်တိုင်တိုင်မေးမြန်းပါသည်။ လွှတ်တော်ကသဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အောင်မြေသာစံမဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဒေါက်တာလှမိုးတင်သွင်းသွားတဲ့ အရေးကြီးအဆိုကို ဆွေးနွေးရန် လွှတ်တော်က သဘောတူကြောင်း ကြေညာပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျာ။ ယင်းအဆိုနဲ့စပ်လျဉ်းပြီး လွှတ်တော် ကိုယ်စားလှယ်များရဲ့ ဆွေးနွေးခြင်းအစီအစဉ်ကို ၁၈-၁၁-၂၀၁၉ ရက်မှာ ဆောင်ရွက်ဖို့ လျာထားပါတယ်။ ဒါ့ကြောင့် ဆွေးနွေးလိုတဲ့ လွှတ်တော်ကိုယ်စားလှယ်များရှိပါက ၁၅-၁၁-၂၀၁၉ ရက် သောကြာနေ့ မွန်းလွဲတစ်နာရီ နောက်ဆုံးထားပြီး ပြည်ထောင်စုလွှတ်တော်ရုံးညွှန်ကြားရေးမှူးချုပ်ထံ အမည်စာရင်း တင်သွင်းနိုင်ကြောင်း ကြေညာပါတယ်။</speech>
</motion>
</section>
</discussion>
<postface><title>ပြည်ထောင်စုလွှတ်တော် နာယက က အစည်းအဝေး စတုတ္ထနေ့ ရပ်နားကြောင်းနှင့် ပဉ္စမနေ့ ကျင်းပမည့်နေ့ရက်နှင့်ကြေညာခြင်း</title>
<speech type="speaker">အစီအစဉ် (၁၀) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ (၁၄)ကြိမ်မြောက်ပုံမှန် အစည်းအဝေး စတုတ္ထနေ့ အစီအစဉ်ကို ရပ်နားပါမယ်။ အစည်းအဝေးပဉ္စမနေ့ကို ၂၀၁၉ ခုနှစ်၊ နိုဝင်ဘာလ ၁၅ ရက် (သောကြာနေ့) နံနက် ၁၀ နာရီ ကျင်းပပြုလုပ်မည် ဖြစ်ကြောင်းနှင့် ယနေ့အတွက် အစည်းအဝေး ပြီးဆုံးကြောင်း ကြေညာပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">ပြည်ထောင်စုလွှတ်တော် ကိုယ်စားလှယ်များအားလုံး ထွက်ခွာနိုင် ကြပါပြီ ခင်ဗျား။ ဒုတိယအကြိမ် ပြည်ထောင်စုလွှတ်တော် (၁၄)ကြိမ်မြောက်ပုံမှန်အစည်းအဝေး စတုတ္တနေ့ အစည်း အဝေးကို မွန်းလွဲ ၁၅:၄၅ နာရီတွင် ရပ်နားပါသည်။</speech>
</postface>
</transcript>
</doc>
