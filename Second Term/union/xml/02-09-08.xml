<doc>
<docinfo>
<docno>02-09-08.xml</docno>
<pdf>02-09-08.pdf</pdf>
<term value="02">ဒုတိယအကြိမ်</term>
<session value="09" />
<sittingday value="08" />
<legislature value="union">ပြည်ထောင်စုလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် နဝမပုံမှန်အစည်းအဝေး အဋ္ဌမနေ့မှတ်တမ်း</title>
<date value='13-08-2018'></date>
</docinfo>
<transcript>
<preface>
<title>ပြည်ထောင်စုလွှတ်တော် နဝမပုံမှန်အစည်းအဝေး အဋ္ဌမနေ့ အစီအစဉ် ကြေညာခြင်း</title>
<speech type="speaker">အစီအစဉ်(၃) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယ အကြိမ် ပြည်ထောင်စုလွှတ်တော် နဝမပုံမှန်အစည်းအဝေး အဋ္ဌမနေ့ အစီအစဉ်ကို လွှတ်တော်ကိုယ်စားလှယ် များထံ ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်။</speech>
<title>အစည်းအဝေးမတက်ရောက်နိုင်သော ပြည်ထောင်စုလွှတ်တော် ကိုယ်စားလှယ်များအတွက် ခွင့်ပန်ကြားခြင်းနှင့် အစည်းအဝေးတက်ရောက်မှုအခြေအနေကို မှတ်တမ်းတင်ခြင်း</title>
<speech type="speaker">အစီအစဉ်(၄) ဖြစ်ပါတယ်။ ဒီကနေ့ အစည်းအဝေးကို မတက်ရောက်နိုင်တဲ့ ပြည်ထောင်စုလွှတ်တော် ကိုယ်စားလှယ်များအတွက် ပြည်ထောင်စုလွှတ်တော် ကိုယ်စားလှယ်များစိစစ်ရေး ကော်မတီက ခွင့်ပန်ကြားဖို့ ဖြစ်ပါတယ်။</speech>
<speech><mp id="1301">ဒေါ်မြတ်သီတာထွန်း(အဖွဲ့ဝင်၊ ကိုယ်စားလှယ်များစိစစ်ရေးကော်မတီ)</mp>လေးစားအပ်ပါသော ပြည်ထောင်စုလွှတ်တော် နာယကကြီးရှင်။ ယနေ့ကျင်းပပြုလုပ်တဲ့ ဒုတိယအကြိမ် ပြည်ထောင်စုလွှတ်တော် နဝမပုံမှန်အစည်းအဝေး အဋ္ဌမနေ့ ၁၃-၈-၂၀၁၈ ရက်နေ့မှာ အစည်းအဝေးသို့ တက်ရောက်နိုင်ခြင်းမရှိတဲ့ ပြည်ထောင်စုလွှတ်တော် ကိုယ်စားလှယ်များရဲ့ ကိုယ်စား မွန်ပြည်နယ် မဲဆန္ဒနယ်အမှတ်(၅)မှ အမျိုးသား လွှတ်တော်ကိုယ်စားလှယ်၊ ပြည်ထောင်စုလွှတ်တော် ကိုယ်စားလှယ်များ စိစစ်ရေးကော်မတီဝင်ဖြစ်သူ ကျွန်မ ဒေါ်မြတ်သီတာထွန်းက ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက် နိုင်ခြင်းမရှိတဲ့ ပြည်ထောင်စုလွှတ်တော် ကိုယ်စားလှယ်များကတော့- ဦးတင့်စိုး ဖားကန့်၊ - ဦးလုံဂျုံဆန်မိုင် ဆွမ်ပရာဘွမ်၊ - ဦးသန်းလင်းလင်း မယ်နဲ့၊ - ဦးပါထန်း မတူပီ၊ - ဦးမျိုးဇော်အောင် ကောလင်း၊ - ဦးနိုင်နိုင်ဝင်း တမူး၊ - ဦးဝမ်းလှ နန်းယွန်း၊ - ဦးကျော်စိုး ဗန်းမောက်၊ - ဦးသက်နောင် - ဦးအောင်ကျော်ဟိန်း တနင်္သာရီ၊ - ဦးအောင်စိုး သရက်ချောင်း၊ - ဦးဉာဏ်ထွန်း ဇီးကုန်း၊ - ဒေါ်မြခွာညို ဦး ရွှေတောင်၊ - ဦးအောင်မြင့် သာယာဝတီ၊ - ဦးကျော်မျိုးမင်း သပိတ်ကျင်း၊ မိုးကုတ်၊ ဇေယျာသီရိ၊ ပျော်ဘွယ်၊ - ဒေါက်တာအောင်နိုင် - ဦးအောင်နိုင်(ခ) ဦးနိုင်ငံကျော် - ဦးလှဌေးဝင်း - ဦးသောင်းအေး - ဒေါ်မိကွန်ချမ်း - ဒေါက်တာခင်ဆောင် - ဦးတင်နု(ခ) တင်နုအောင် - ဦးဦးလှစော - သူရဦးသက်ဆွေ - ဒေါ်မြင့်မြင့်စိုး(ခ) ဒေါ်မေစိုး - ဦးတင်မောင်ဝင်း - ဦးမြင့်လွင် - ဦးနေမျိုးထက် - ဦးဝင်းမင်း - ဦးရဲလွင် - ဦးစိုးသူရထွန်း - ဒေါ်ဇင်မာအောင် - ဒေါက်တာစိုင်းမောက်ခမ်း - ဦးတင်အေး - ဦးစိုင်းမောင်ပွင့်(ခ) ဦးအောင်ပွင့် - ဦးစိုင်းခတ္တိယ - ဦးခင်မောင်မြင့် - ဒေါ်ပြုံးကေသီနိုင် - ဒေါ်နန်းခင်စော - ဦးခွန်မောင်သောင်း - ဦးစိုင်းထွန်းအောင် - ဦးတင်လှ - ဦးခင်မောင်လတ် - ဗိုလ်မှူးစောကျော်အောင် ကျိုက်ထို၊ မာန်အောင်၊ မြောက်ဦး၊ ကိုကိုးကျွန်း၊ ဗိုလ်တစ်ထောင်၊ ဆိပ်ကမ်း၊ ပုဇွန်တောင်၊ ကျောက်တံတား၊ လှိုင်သာယာ၊ အလုံ၊ ကွမ်းခြံကုန်း၊ ရန်ကင်း၊ လားရှိုး၊ မက်မန်း၊ တန့်ယန်း၊ မိုင်းဆတ်၊ ရပ်စောက်၊ ကလော၊ ကွန်ဟိန်း၊ ပင်လောင်း၊ ကျောက်မဲ၊ ဓနုဖြူ၊ မြန်အောင်၊ တပ်မတော်၊ - ဗိုလ်မှူးမျိုးကိုကို တပ်မတော်၊ - ဦးစိုးသိန်း ကယား-၉၊ - ဒေါ်လွီဇာ ကယား-၆၊ - ဒေါ်နော်ဆာမူထူး ကရင်-၁၁၊ - ဦးမာန်လောမောင်း ချင်း-၈၊ - ဦးဝှေ့တင်း ချင်း-၁၁၊ - ဦးလှဦး စစ်ကိုင်း-၄၊ - ဒေါက်တာလင်းဝေဖြိုးလတ် တနင်္သာရီ-၅၊ - ဒေါ်ရွှေရွှေစိန်လတ် ပဲခူး-၃၊ - ဒေါက်တာစန်းမောင်မောင် ပဲခူး-၁၊ - ဦးအောင်သိန်း ပဲခူး-၁၂၊ - ဦးလှဆန်း မကွေး-၁) - ဦးခင်ဝင်း မကွေး-၂ - ဒေါက်တာကျော်သန်းထွန်း(ကန်တုန်) မန္တလေး-၃။ - ဒေါ်သီရိရတနာ မွန်-၁၂၊ - ဦးလင်းတင်ဌေး - ဦးရဲမြင့်စိုး ရန်ကုန်-၇၊ - ဦးကျော်နီနိုင် ရှမ်း-၁၁၊ - ဦးခွန်သိန်းဖေ - ဦးစိုင်းဝင်းလှိုင်းခမ်း ရှမ်း-၃၊ - ဦးမန်းထွန်းကြိုင် ဧရာဝတီ-၆၊ - ဒုတိယဗိုလ်မှူးကြီးမောင်မောင်စိုး တပ်မတော်နှင့် - ဗိုလ်မှူးမျိုးမင်းအောင် ၊ တပ်မတော် တို့ဖြစ်ပါတယ်။ ယခင်က ခွင့်ပန်ကြားသဖြင့် လွှတ်တော်ကခွင့်ပြုထားသူ ၉ ဦးရှိပြီး၊ ယနေ့ ခွင့်ပန်ကြားသူ ၆ရ ဦး ဖြစ်တဲ့အတွက် စုစုပေါင်းခွင့်ပန်ကြားသူ ၇၆ ဦးဖြစ်ပါတယ်။ ခွင့်မဲ့ပျက်ကွက်သူမရှိပါကြောင်းနှင့် ယနေ့ခွင့်ပန်ကြားတဲ့ ပြည်ထောင်စုလွှတ်တော်ကိုယ်စားလှယ် ၆ရ ဦးအား ခွင့်အဖြစ် သတ်မှတ်ခွင့်ပြုပေးနိုင် ပါရန် လေးစားစွာ တင်ပြအပ်ပါတယ်ရှင်။</speech>
<speech type="speaker">ခွင့်ပန်ကြားသူအားလုံးကို ခွင့်ပြုပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် နဝမပုံမှန်အစည်းအဝေး အဋ္ဌမနေ့ကို တက်ရောက်ခွင့်ရှိတဲ့ လွှတ်တော်ကိုယ်စားလှယ် ၆၅၃ ဦး၊ ယခင်က ခွင့်ပြုထားသူ ၉ ဦး၊ ယနေ့ခွင့်ပန်ကြား၍ ခွင့်ပြုထားသူ ၆ရ ဦး ဖြစ်တဲ့အတွက် ခွင့်ပြုထားသူ စုစုပေါင်း ၇၆ ဦး ဖြစ်ပြီး ခွင့်မဲ့ပျက်ကွက်သူမရှိပါ။ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေ အနေတင်ပြချက်ကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">ပြည်ထောင်စုလွှတ်တော်က သဘောတူတဲ့အတွက် ပြည်ထောင်စုလွှတ်တော် ဆိုင်ရာ နည်းဥပဒေ ၄ နည်းဥပဒေခွဲ(ခ)အရ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value="Motion">
<motion>
<title>နိုင်ငံတော်သမ္မတထံမှ ပေးပို့ထားသော စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၏ စီမံကိန်း လုပ်ငန်းများ ဆောင်ရွက်ရန်အတွက် အီတလီနိုင်ငံမှ အတိုးမဲ့ချေးငွေ ယူရို သန်း ၃၀ ရယူရန်ကိစ္စနှင့်စပ်လျဉ်း၍ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ပြန်လည်ရှင်းလင်း ဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၅) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံတော် သမ္မတထံမှ ပေးပို့ထားတဲ့ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက တာဝန်ယူဆောင်ရွက်မယ့် မဟာဓာတ်အားလိုင်းပြင်ပ အမျိုးသားလျှပ်စစ်ဓာတ်အားရရှိရေးစီမံကိန်း အကောင်အထည်ဖော် ဆောင်ရွက်ရန် အတွက် အီတလီနိုင်ငံမှ အတိုးမဲ့ချေးငွေ ယူရို သန်း ၃၀ ရယူရန်ကိစ္စနဲ့စပ်လျဉ်းပြီး လွှတ်တော်ကိုယ်စား လှယ်များရဲ့ ဆွေးနွေးခြင်းအစီအစဉ်ကို ၉-၈-၂၀၁၈ ရက်က ကျင်းပပြုလုပ်တဲ့ ပြည်ထောင်စုလွှတ်တော် အစည်းအဝေးမှာ ဆောင်ရွက်ခဲ့ပြီးဖြစ်ပါတယ်။ (ယခု လွှတ်တော်ကိုယ်စားလှယ်များရဲ့ ဆွေးနွေးချက်များနဲ့ စပ်လျဉ်းပြီး ဦးစွာ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက ပြန်လည်ရှင်းလင်း ဆွေးနွေးဖို့ဖြစ်ပါတယ်။</speech>
<speech><agency id="11">ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန)</agency>လေးစား အပ်ပါသော ပြည်ထောင်စုလွှတ်တော် နာယကကြီးနှင့် လွှတ်တော်ကိုယ်စားလှယ်ကြီးများခင်ဗျာ။ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနမှ အကောင်အထည်ဖော် ဆောင်ရွက်လျက်ရှိတဲ့ အမျိုးသား လျှပ်စစ်ဓာတ်အားရရှိရေးစီမံကိန်း NEP ဟာ ကျေးလက်မီးလင်းရေးလုပ်ငန်းများ ဆက်လက်အကောင် အထည်ဖော်နိုင်ရန်အတွက် အီတလီနိုင်ငံမှ ချေးငွေ Soft Loan ယူရိုသန်း ၃၀ ချေးယူရရှိရေးနှင့် ကိစ္စနှင့် စပ်လျဉ်းပြီး လွှတ်တော်ကိုယ်စားလှယ်ကြီးများရဲ့ ထောက်ခံအကြံပြု ဆွေးနွေးချက်များဟာ အလေး အနက်ထား ဆောင်ရွက်သွားရမယ့် ကောင်းမွန်သုံးသပ် အကြံပြုချက်များဖြစ်တဲ့အတွက် ကျေးဇူးတင်ရှိ နာယကကြီးခင်ဗျာ။ လွှတ်တော်ကိုယ်စားလှယ်ကြီးများ အကြံပြုဆွေးနွေး သုံးသပ်ထောက်ပြ သွားတဲ့ ကျေးရွာရွေးချယ်ရေးကိစ္စ၊ ကျေးရွာမီးလင်းရေး ကော်မတီဖွဲ့စည်းခြင်းကိစ္စ၊ စံချိန်စံညွှန်း အရည်အသွေးပြည့်မီရေးကိစ္စ၊ ပြင်ဆင်ထိန်းသိမ်းခြင်း ကိစ္စရပ်များနှင့်စပ်လျဉ်းပြီး ကိုယ်စားလှယ်ကြီး များရဲ့ ဆွေးနွေးအကြံပြုချက်တွေကို အလေးထား ထည့်သွင်းစဉ်းစားပြီး ပိုမိုကောင်းမွန်အောင် ဆောင်ရွက် သွားမည်ဖြစ်ပါကြောင်း တင်ပြအပ်ပါတယ်။ လုပ်ငန်းအကောင်အထည်ဖော်မှုမှာလည်း တပ်ဆင်ပေးမယ့်စနစ်များ အရည်အသွေးကောင်းမွန် စေဖို့အတွက် တင်ဒါခေါ်ယူရာမာ နိုင်ငံတကာစံချိန်စံညွှန်း၊ အာမခံချက်များရရှိရေး ကမာဘဏ်နှင့် နိုင်ငံတကာ အကြံပေးပညာရှင်တွေက ညှိနှိုင်းသတ်မှတ်ပြီး International Competitive Bidding (ICB) စနစ်ဖြင့် တင်ဒါခေါ်ယူခြင်း၊ Quality and Cost Based System (QCBS) နည်းစနစ်နဲ့ နိုင်ငံတကာကျွမ်းကျင် ပညာရှင်များနဲ့ ဌာနများမှဝန်ထမ်းများပါဝင်တဲ့အဖွဲ့မှ စိစစ်အကဲဖြတ်ခြင်း၊ စာချုပ်ချုပ်ဆိုခြင်းနဲ့ နမူနာ ပစ္စည်းများစစ်ဆေးခြင်း၊ ရှေ့ပြေးစီမံကိန်းလုပ်ငန်းများ ဆောင်ရွက်ခြင်းနှင့် အရည်အသွေးအကဲဖြတ် စိစစ် ခြင်း၊ တပ်ဆင်ချိန်မှာ Management Information System (MIS) စနစ်နဲ့ စောင့်ကြည့်စစ်ဆေးခြင်းနဲ့ တပ်ဆင်ပြီးစီးချိန်မှာ Third Party အဖွဲ့မှ အရည်အသွေးနဲ့ တပ်ဆင်ပြီးစီးမှုအခြေအနေများကို ထပ်မံ စစ်ဆေးခြင်းစတဲ့လုပ်ငန်း Process များနဲ့အညီ အကောင်အထည်ဖော်ဆောင်ရွက်သွားဖို့ ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ ဆင်းရဲနွမ်းပါးသော ပြည်သူများ လျှပ်စစ်လက်လှမ်းမီစေရေးအတွက်လည်း အလေးထား စဉ်းစားဆောင်ရွက်လျက်ရှိပါကြောင်း တင်ပြ အပ်ပါတယ်။ တပ်ဆင်မယ့်စနစ်အလိုက် ပြည်သူအချိုးကျ ထည့်ဝင်စေရခြင်းဟာလည်း မိမိပိုင်ပစ္စည်း ကဲ့သို့ ခံယူတဲ့စိတ်ဓာတ် (Ownership Mindset) ရရှိစေဖို့နဲ့ ရေရှည်တည်တံ့ခိုင်မြဲစေဖို့ ထိန်းသိမ်း အသုံးပြုနိုင်စေရေး ရည်ရွယ်ပြီး ထည့်ဝင်စေရခြင်းဖြစ်ကြောင်း တင်ပြအပ်ပါတယ်။ လက်ရှိဆောင်ရွက် နေတဲ့ တစ်အိမ်သုံးဆိုလာစနစ်နဲ့ အသေးစားလျှပ်စစ်ဓာတ်အားစနစ် နှစ်မျိုးစလုံးဟာ ပြည်သူလူထုရဲ့ ဆန္ဒနဲ့ အညီ ရွေးချယ်ဆောင်ရွက်ခြင်းဖြစ်ပြီး အရည်အသွေးကောင်းမွန်စွာ ၂၄ နာရီ လျှပ်စစ်မီးသုံးစွဲနိုင်ခြင်း၊ ဝန်ဆောင်မှု ကောင်းမွန်ခြင်း၊ ရင်းနှီးမြှုပ်နှံနိုင်တဲ့ အနေအထားရှိခြင်းတို့ကြောင့် ဆက်လက်အကောင် အထည်ဖော် ဆောင်ရွက်သွားရန် ဖြစ်ပါတယ်။ သို့သော်လည်း အချိုးကျထည့်ဝင်ငွေမတတ်နိုင်တဲ့ ဆင်းရဲ နွမ်းပါး ပြည်သူများအတွက်လည်း လက်ရှိပူးပေါင်းဆောင်ရွက်လျက်ရှိတဲ့ ကမ္ဘာ့ဘဏ်၊ အီတလီနိုင်ငံ၊ KfW GIZ အဖွဲ့များနဲ့ ညှိနှိုင်းပြီး သင့်လျော်မည့် နည်းလမ်းများ၊ Model များရှာဖွေ၍ အဆင်ပြေအောင် စီမံ ဆောင်ရွက်ပေးသွားမည်ဖြစ်ပါကြောင်း တင်ပြအပ်ပါတယ်။ တစ်ဖက်မှာလည်း ပြည်သူအသိပညာပေးလုပ်ငန်းတွေကိုလည်း တိုးချဲ့ဆောင်ရွက်သွားမှာ ဖြစ်ပါတယ်။ တပ်ဆင်မှုအပိုင်းမှာ တာဝန်ယူ၊ တာဝန်ခံမှုရှိစေရေး နှစ်ဦးနှစ်ဖက် စာချုပ်များ ချုပ်ဆိုရာမှာ စနစ်တကျ စိစစ်ဆောင်ရွက်သွားမှာဖြစ်ကြောင်း တင်ပြအပ်ပါတယ်။ တပ်ဆင်ပြီးဆိုလာစနစ်များ ရေရှည်တည်တံ့ ခိုင်မြဲစေရေးအတွက် ကျေးရွာအရောက် သုံးစွဲသူတွေကို သုံးစွဲပုံနည်းစနစ်များ ရှင်းလင်းပြောကြားခြင်း၊ ဆောင်ရန်၊ ရှောင်ရန်များ ရှင်းလင်းပြောကြားခြင်း၊ သင်တန်းများပေးခြင်းနဲ့ အသုံးပြုသူ လက်စွဲစာစောင် များ ဖြန့်ဝေခြင်းတို့ကိုလည်းပဲ စီမံဆောင်ရွက်သွားမှာဖြစ်ပါတယ်။ ပြင်ဆင်ထိန်းသိမ်းခြင်း လုပ်ငန်းတွေအတွက် သက်ဆိုင်ရာနယ်ပယ်အလိုက် Service Center များ ဖြစ်ပေါ်လာစေရေး ဆောင်ရွက်လျက်ရှိပါတယ်။ တစ်နှစ် ထက်တစ်နှစ် တိုးတက်ကောင်းမွန်သွားအောင် ဆောင်ရွက်သွားမှာဖြစ်ပါကြောင်း တင်ပြအပ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ မော်လိုက်မဲဆန္ဒနယ်မှ လွှတ်တော် ကိုယ်စားလှယ် ဒေါ်ချိုချိုဝင်းရဲ့ ပြည်သူအချိုးကျ ထည့်ဝင်ငွေနဲ့ ပစ္စည်းခန့်မှန်းတန်ဖိုးတို့အပေါ် အကြံပြု ထောက်ပြဆွေးနွေးချက် ရှိပါတယ်။ စီမံကိန်းမှာ စနစ်အသေး၊ အလတ်၊ အကြီးရှိပါတယ်။ ပြည်သူထည့်ဝင် ငွေအနေနဲ့ စနစ်အလိုက်ကွာခြားသွားပြီး စနစ်အကြီးတပ်ဆင်လိုသူက ပိုမိုထည့်ဝင်ရတဲ့ အခြေအနေ ဖြစ်ပါတယ်။ တစ်အိမ်သုံးဆိုလာစနစ်အနေနဲ့ 30 W ဆိုလာစနစ်ရဲ့ ခန့်မှန်းတန်ဖိုးဟာ ကျပ် ၂၂၀,၀၀၀ ခန့် ဖြစ်ပြီး ပြည်သူထည့်ဝင်ငွေကျပ် ၁၉,၀၀၀၊ 60 W ဆိုလာစနစ်ရဲ့ ခန့်မှန်းတန်ဖိုးဟာငွေကျပ် ၂၇၀,၀၀၀ ဖြစ်ပြီး ပြည်သူထည့်ဝင်ငွေကျပ် ၅၀,၀၀၀ နဲ့ 100 W ဆိုလာစနစ်ရဲ့ ခန့်မှန်းတန်ဖိုးဟာ ငွေကျပ် ၃၇၀,၀၀၀ ခန့် ဖြစ်ပြီး ပြည်သူထည့်ဝင်ငွေကျပ် ၁၅၀,၀၀၀ ဖြစ်ပါတယ်။ ဒါကိုကြည့်ခြင်းအားဖြင့် နိုင်ငံတော်အနေနဲ့ စနစ် တစ်ခုချင်းအပေါ်မှာ ဆင်းရဲ၊ ချမ်းသာမခွဲခြားဘဲ ငွေကျပ် ၂၀၀,၀၀၀ ကျော်ခန့် အညီအမျှနီးပါး ကျခံ ထားခြင်းဖြစ်ပါတယ်။ သို့ဖြစ်တဲ့အတွက် ဆိုလာစနစ်အကြီး တပ်ဆင်လိုသူက ပိုမိုထည့်ဝင်ရတဲ့သဘော ဖြစ်ပါကြောင်း တင်ပြအပ်ပါတယ်။ အချိုးကျထည့်ဝင်ငွေမတတ်နိုင်တဲ့ ဆင်းရဲသားပြည်သူများအတွက် ယခု ထက်ပိုမိုသေးငယ်တဲ့ စနစ်တွေကိုလည်း စဉ်းစားပြီး ၎င်းတို့ရဲ့ ဆန္ဒနဲ့အညီ စီစဉ်ဆောင်ရွက်ပေးသွားမည် ဖြစ်ပါကြောင်း တပ်ပြအပ်ပါတယ်။ နာယကကြီးခင်ဗျား။ အသေးစားဓာတ်အားပေးစနစ် (Mini-grid) လုပ်ငန်းမှ လျှပ်စစ်မီးသုံးစွဲခ ကောက်ခံမှုနှုန်းထားတွေအပေါ် လှိုင်းဘွဲမဲဆန္ဒနယ်မှ ဦးခင်ချို၊ မော်လိုက်မဲဆန္ဒနယ်မှ ဒေါ်ချိုချိုဝင်း၊ ချင်းပြည်နယ်မဲဆန္ဒနယ်မှ ဦးလားလ်မင်းထန်၊ ကသာမဲဆန္ဒနယ်မှ ဦးမြင့်ကြည်တို့မှ အကြံပြုထောက်ပြ ဆွေးနွေးမှုများ ရှိကြပါတယ်။ အသေးစားဓာတ်အားပေး စနစ်လုပ်ငန်းဟာ လုပ်ငန်းမဆောင်ရွက်မီ ပုဂ္ဂလိကရင်းနှီးမြှုပ်နှံသူနဲ့ ကျေးရွာပြည်သူလူထုတို့ အကြိုညှိနှိုင်းဆွေးနွေးပြီး ကျေးရွာမှ ကျခံနိုင်၊ တတ်နိုင် မှသာ ကျေးလက်ဦးစီး၊ ရင်းနှီးမြှုပ်နှံသူနဲ့ ဒေသခံပြည်သူများ သဘောတူညီမှုဖြင့် ဆောင်ရွက်တဲ့လုပ်ငန်း ဖြစ်ပါတယ်။ ပုဂ္ဂလိကရင်းနှီးမြှုပ်နှံသူအနေနဲ့ ၂၀ ရာခိုင်နှုန်း ရင်းနှီးမြှုပ်နှံရပြီး ဖြစ်နိုင်ခြေစွမ်းရည် လေ့လာခြင်း၊ (Feasible Study)၊ နည်းပညာဆန်းစစ်ခြင်း၊ ၂၄ နာရီ ဝန်ဆောင်မှုပေးရခြင်းများ ဆောင်ရွက်ရပါတယ်။ သဘောတူစာချုပ်ပါ လုပ်ငန်းလည်ပတ်သည့်ကာလအတွင်းသာ မီးသုံးစွဲခကောက်ခံရရှိမည်ဖြစ်ပြီး သတ်မှတ် ကာလကုန်ဆုံးပြီးတဲ့နောက်ပိုင်း စနစ်တစ်ခုလုံးကို ကျေးရွာမှ ပိုင်ဆိုင်သွားမှာ ဖြစ်ပါတယ်။ သတ်မှတ်ကာလပြီးဆုံးပြီးနောက် ရင်းနှီးမြှုပ်နှံသူဟာ ဆက်လက်ဆောင်ရွက်သည်ဖြစ်စေ၊ ကျေးရွာ လူထုမှ ဆက်လက်ဆောင်ရွက်သည်ဖြစ်စေ ရင်းနှီးမြှုပ်နှံမှု ကုန်ကျစရိတ် မလိုအပ်တော့တဲ့အတွက် ပြင်ဆင် ထိန်းသိမ်းစရိတ်အတွက်သာ ကောက်ခံစုဆောင်းသွားရန် လိုအပ်တော့မှာ ဖြစ်ပါတယ်။ ဒါကြောင့် ကျေးရွာသူ/သားများနဲ့ ညှိနှိုင်းသဘောတူညီချက်ရယူပြီး ရင်းနှီးမြှုပ်နှံမှု ကာလပြီးဆုံးပါက မီးသုံးစွဲခ လျှော့ချကောက်ခံသွားနိုင်မှာ ဖြစ်ပါတယ်။ ဒါ့အပြင် အဆိုပါလုပ်ငန်းဟာ ၂၄ နာရီ မီးပေးတဲ့စနစ်ဖြစ်ပြီး Grid Ready စနစ်ဖြစ်တဲ့အတွက် မဟာဓာတ်အားလိုင်း ရောက်လာမယ်ဆိုရင် အလွယ်တကူ ချိတ်ဆက် နိုင်မယ့် အခြေအနေဖြစ်ပါတယ်။ မဟာဓာတ်အားလိုင်း တိုးချဲ့သွယ်တန်းခြင်းအတွက်လည်း ကြိုတင်ရင်းနှီး မြှုပ်နှံပြီးသားဖြစ်တဲ့အတွက် မဟာဓာတ်အားလိုင်းရောက်ရှိလာပါက Distribution Line များအတွက် ကုန်ကျစရိတ်ကို လျှော့ချနိုင်မှာဖြစ်ပါတယ်။ ကသာမဲဆန္ဒနယ်မှ လွှတ်တော်ကိုယ်စားလှယ် ဦးမြင့်ကြည်ရဲ့ နှစ်အလိုက် ရန်ပုံငွေလျာထားသုံးစွဲမှုကို ဆွေးနွေးချက်နဲ့ ပတ်သက်ပြီး ၂၀၁၉-၂၀၂၀ ဘဏ္ဍာနှစ်နဲ့ ၂၀၂၀-၂၀၂၁ ဘဏ္ဍာနှစ်များမှာ အသေးစား ဓာတ်အားစနစ်လုပ်ငန်းများ ပါဝင်ပါကြောင်းနဲ့ အကျိုးပြုတဲ့အိမ်ခြေ၊ လူဦးရေနဲ့ ကုန်ကျငွေတွေဟာ ခန့်မှန်း လျာထား တင်ပြထားခြင်းသာဖြစ်ပြီး မြေပြင်လုပ်ငန်းဆောင်ရွက်တဲ့အခါမှာ သတ်မှတ်စည်းမျဉ်း စည်းကမ်း များနဲ့အညီ စနစ်တကျ အချက်အလက်များကောက်ယူ၍ လျာထားသုံးစွဲသွားမည် ဖြစ်ပါကြောင်း ရှင်းလင်း တင်ပြအပ်ပါတယ်။ စီမံကိန်းအကောင်အထည်ဖော် ဆောင်ရွက်ရာမှာ နိုင်ငံတကာ ယှဉ်ပြိုင်တင်ဒါစနစ်နဲ့ ဆောင်ရွက် ရတဲ့အတွက် းငယ် ကြန့်ကြာမှုများ ဖြစ်ပေါ်ခဲ့ပါတယ်။ သို့သော်လည်း တစ်နှစ်ထက်တစ်နှစ် ပိုမိုကောင်းမွန်အောင်၊ ဆောင်ရွက်လာနိုင်အောင် ဆက်လက်ကြိုးပမ်း ဆောင်ရွက်သွားမည် ဖြစ်ပါကြောင်း တင်ပြအပ်ပါတယ်။ အိမ်ထောင်စုတစ်စုချင်းရဲ့ ဆန္ဒနဲ့ ရွေးချယ်မှုကို ရယူဆောင်ရွက်ရခြင်းဖြစ်တဲ့ လုပ်ငန်းစဉ် ဖြစ်တဲ့အလျောက် ကျေးရွာတွေ၊ အိမ်ထောင်စုတွေ၊ ရွေးချယ်တဲ့အခါမှာ NEP မူဝါဒနဲ့အညီ စနစ်တကျ အဆင့်ဆင့်ရွေးချယ် ဆောင်ရွက်ခဲ့သော်လည်းပဲ ကျေးရွာ၊ အိမ်ထောင်စုအချို့မှ ရန်ပုံငွေထည့်ဝင်ခြင်း မရှိတဲ့အတွက် နေရာပြောင်းဆောင်ရွက်ခဲ့ရတဲ့အမှု၊ လုပ်ငန်းကြန့်ကြာမှု၊ သဘာဝဘေးအန္တရာယ်နဲ့ နယ်မြေ လုံခြုံရေးအကန့်အသတ်တွေကြောင့် ကြန့်ကြာမှု စတဲ့အခက်အခဲများ၊ တွေ့ကြုံရမှုများ ရှိပါတယ်။ ၎င်းတို့ကို ကျော်လွှားနိုင်ဖို့အတွက် မိမိတို့ဝန်ကြီးဌာနအနေနဲ့ အစွမ်းကုန် ကြိုးပမ်းဆောင်ရွက်လျက်ရှိသလို တစ်ဖက် မှာလည်း နယ်မြေခံပြည်သူများ အခြေအနေအရပ်ရပ်အပေါ် သိမြင်နားလည်သဘောပေါက်နိုင်စေဖို့ အတွက်ကိုလည်း လွှတ်တော်ကိုယ်စားလှယ်ကြီးများအနေနဲ့ ဝိုင်းဝန်းကူညီဆောင်ရွက်ပေးနိုင်ရေး မေတ္တာ ရပ်ခံ တင်ပြအပ်ပါတယ်။ နာယကကြီးခင်ဗျား။ ယခုစီမံကိန်းဟာ အီတလီအစိုးရအနေနဲ့ မြန်မာနိုင်ငံမှာ လိုအပ်ချက်ရှိနေဆဲ ဖြစ်တဲ့ တစ်နိုင်ငံလုံး လျှပ်စစ်မီးရရှိရေးဆောင်ရွက်ချက်ကို ပံ့ပိုးကူညီပေးနိုင်ဖို့၊ မဟာဓာတ်အားလိုင်းနဲ့ ဝေးကွာတဲ့ ကျေးရွာတွေမှာ အကြိုလျှပ်စစ်မီးရရှိရေးစနစ် ဆောင်ရွက်နိုင်ဖို့ အစိုးရ၊ ပြည်သူလူထုနှင့် ပုဂ္ဂလိက ပူးပေါင်းဆောင်ရွက်မှုပုံစံ မြှင့်တင်အကောင်အထည်ဖော်နိုင်ဖို့ စတဲ့ရည်ရွယ်ချက်များနဲ့ ယခုလို သက်သာတဲ့ ချေးငွေပေးအပ်ခြင်း ဖြစ်ပါတယ်။ ယင်းချေးငွေများနဲ့ လျှပ်စစ်မီးလက်လှမ်းမီမှု နည်းပါးတဲ့ လမ်းပန်းဆက်သွယ်ရေးခက်ခဲတဲ့ ချင်းပြည်နယ်နဲ့ ၎င်းအနီးတစ်ဝိုက်ရှိ ပြည်နယ်၊ တိုင်းဒေသကြီးတွေက ခန့်မှန်းကျေးရွာ ၁,၀၁၉ ရွာရှိ အိမ်ခြေ ၉၆,၅၀၀ ခန့်ကို အကျိုးပြုစေနိုင်ဖို့ ရည်ရွယ်ဆောင်ရွက်သွားရန် ဖြစ်ပါတယ်။ ပြန်လည်ပေးဆပ်ရမယ့် ငွေပမာဏကို စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ ကျေးလက်ဒေသ ဖွံ့ဖြိုးတိုးတက်ရေးဦးစီးဌာနရဲ့ ရသုံးမှန်းခြေငွေစာရင်းမှာ နှစ်အလိုက် ထည့်သွင်း ရေးဆွဲပြီး ပြည်ထောင်စုလွှတ်တော်ရဲ့ အတည်ပြုခွင့်ပြုချက်ဖြင့် ပြန်လည်ပေးဆပ် ဆောင်ရွက်သွားမှာ ဖြစ်ပါတယ်။ ကုလသမဂ္ဂ စဉ်ဆက်မပြတ်ဖွံ့ဖြိုးမှုပန်းတိုင် ရည်မှန်းချက်များနှင့် မြန်မာနိုင်ငံစဉ်ဆက်မပြတ် ဖွံ့ဖြိုးမှု ပန်းတိုင် ရည်မှန်းချက်များနှင့်အညီ ၂၀၃၀ ပြည့်နှစ်မှာ တစ်နိုင်ငံလုံး လျှပ်စစ်ဓာတ်အားရရှိစေရေး ရည်မှန်း ဆောင်ရွက်လျက်ရှိတဲ့ အမျိုးသားလျှပ်စစ်ဓာတ်အားရရှိရေး စီမံချက်များအနက် ယခု မဟာဓာတ်အားလိုင်း ပြင်ပကျေးလက်မီးလင်းရေးလုပ်ငန်းများမှာ Co-Financing အဖြစ် အီတလီနိုင်ငံအစိုးရက ပေးအပ်တဲ့ အတိုးမဲ့ချေးငွေ ယူရိုသန်း ၃၀ ချေးယူရန်ကိစ္စအပေါ် ပြည်ထောင်စုလွှတ်တော်မှ အတည်ပြု ခွင့်ပြု ပေး နိုင်ပါရန် ရှင်းလင်းဆွေးနွေး တင်ပြအပ်ပါတယ်။ ကျေးဇူးတင်ပါတယ်။</speech>
<speech type="speaker">ဆက်လက်ပြီး လျှပ်စစ်နှင့် စွမ်းအင်ဝန်ကြီးဌာနက ပြန်လည်ရှင်းလင်း ဆွေးနွေးဖို့ဖြစ်ပါတယ်။</speech>
<speech><agency id="17">ဒေါက်တာထွန်းနိုင်(ဒုတိယဝန်ကြီး၊ လျှပ်စစ်နှင့် စွမ်းအင်ဝန်ကြီးဌာန)</agency>လေးစားအပ်ပါသော ပြည်ထောင်စုလွှတ်တော် နာယက၊ အမျိုးသားလွှတ်တော်ဥက္ကဋ္ဌ၊ ဒုတိယဝန်ကြီးများ၊ လွှတ်တော်ကိုယ်စားလှယ် များအားလုံး မင်္ဂလာပါလို့ နှုတ်ခွန်းဆက်သအပ်ပါတယ်။ နိုင်ငံတိုင်း နိုင်ငံတိုင်းမှာ အစိုးရများဟာ မိမိတို့ နိုင်ငံမှာရှိတဲ့ ပြည်သူလူထုအားလုံး တစ်နိုင်ငံလုံး လျှပ်စစ်ဓာတ်အားရရှိရေးအတွက် အမြန်ဆုံးရရှိအောင် ကြိုးပမ်းဆောင်ရွက်နေကြတာ ဖြစ်ပါတယ်။ ဒီအတွက် မြန်မာနိုင်ငံမှာလည်းပဲ တစ်နိုင်ငံလုံးမှာရှိတဲ့ ပြည်သူ လူထုအားလုံး လျှပ်စစ်ဓာတ်အား သုံးစွဲခွင့်ရရှိအောင် ကြိုးပမ်းဆောင်ရွက်လျက်ရှိပါတယ်။ ထိုသို့ဆောင်ရွက်ရာမှာ မဟာဓာတ်အားလိုင်းစနစ်များ၊ ဗို့အားမြင့်ဓာတ်အားလိုင်းများကို တည်ဆောက်ပြီးတော့ တိုင်းနဲ့ ပြည်နယ် တကယ်က တက် SSS SS တစ်ခုဖြစ်ပါတယ်။ အဆိုပါနည်းလမ်းဖြင့် ဆောင်ရွက်တဲ့ကိစ္စရပ်များကို လျှပ်စစ်နှင့် စွမ်းအင်ဝန်ကြီးဌာနက ယခုခေတ်ကာလ နှစ်ကာလများမှာ အရှိန်အဟုန်ဖြင့် ဆောင်ရွက်ပေးလျက်ရှိတာ ဖြစ်ပါတယ်။ သို့ပါ၍လက်ရှိ ကာလမှာဆိုရင် တစ်နိုင်ငံလုံးရဲ့ ပြည်သူလူထုရဲ့ ၄၁ ရာခိုင်နှုန်းကတော့ မဟာဓာတ်အားလိုင်းစနစ်ကနေ လျှပ်စစ်ဓာတ်အား ရရှိသုံးစွဲနေပြီဖြစ်ပါတယ်။ သို့ရာတွင် လမ်းပန်းဆက်သွယ်ရေးခက်ခဲတဲ့ ဒေသများမှာ နေထိုင်တဲ့ ပြည်သူလူထုများအတွက်တော့ လမ်းပန်းဆက်သွယ်ရေး ခက်ခဲတဲ့အခြေအနေအရ မဟာ ဓာတ်အားလိုင်းကို တည်ဆောက်ရန် ခက်ခဲခြင်း၊ ကြန့်ကြာခြင်းများ ရင်ဆိုင်ရတဲ့အတွက်ကြောင့် မဟာ ဓာတ်အားလိုင်းစနစ်ကနေ လျှပ်စစ်ဓာတ်အားရရှိရန် ဆောလျင်စွာ အခြေနေမပေးသေးတာ ဖြစ်ပါတယ်။ ထိုဒေသမှာနေထိုင်ကြတဲ့ ပြည်သူလူထုတွေ၊ လျှပ်စစ်ဓာတ်အားရရှိရန်အတွက် မဟာဓာတ်အားလိုင်းနဲ့ ချိတ်ဆက်ခြင်းမရှိသော သီးခြား (Mini-grid) များကို တည်ဆောက်ပြီး လျှပ်စစ်ဓာတ်အားရရှိရန် လုပ်ငန်း များကို စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက တင်ပြပါချေးငွေများကဲ့သို့ အစီအစဉ်များ ရယူပြီးတော့ ဆောင်ရွက်ပေးနေတာ ဖြစ်တဲ့အတွက်ကြောင့် မိမိတို့နိုင်ငံမှာရှိတဲ့ ပြည်သူလူထုတွေ၊ ဆက်သွယ်ရေးလမ်းပန်းခက်ခဲတဲ့ ဒေသနေပြည်သူများ လျင်မြန်စွာ လျှပ်စစ်ဓာတ်အားရရှိရေးအတွက်ကို ဦးတည်ချက်ကောင်းတဲ့၊ ရည်ရွယ်ချက်ကောင်းတဲ့ လုပ်ငန်းအဖြစ် သုံးသပ်တွေ့ရှိရပါတယ်ဆိုတာကို တင်ပြ လိုပါတယ်။ ကမ္ဘာ့နိုင်ငံအသီးသီးမှာ ဖွံ့ဖြိုးပြီးနိုင်ငံများမှာပင်လျှင် မဟာဓာတ်အားလိုင်းမှ လျှပ်စစ်ဓာတ်အား ပေးနေတဲ့ အခြေနေရှိသကဲ့သို့ သီးခြား (Mini-grid)များမှ လျှပ်စစ်ဓာတ်အားထုတ်လုပ်ကာ လမ်းပန်း ဆက်သွယ်ရေးခက်ခဲတဲ့ ဒေသမှာနေထိုင်တဲ့ ပြည်သူတွေကို လျှပ်စစ်ဓာတ်အားရရှိအောင် ဆောင်ရွက်ပေးနေ ရတဲ့ လုပ်ငန်းစဉ်ဖြစ်တဲ့အတွက်ကြောင့် ယခုချေးငွေဖြင့် ဆောင်ရွက်မယ့်လုပ်ငန်းများဟာ ကမ္ဘာ့နိုင်ငံအသီးသီး၊ ဖွံ့ဖြိုးပြီးနိုင်ငံအသီးသီးမှာ ဆောင်ရွက်နေကြရတဲ့ အလားတူဆောင်ရွက်နည်းပင် ဖြစ်တဲ့အတွက်ကြောင့် ပြည်သူလူထုတွေ လျှပ်စစ်ဓာတ်အားရရှိရေးအတွက် ကောင်းမွန်တဲ့လုပ်ငန်းအဖြစ် သုံးသပ်ရရှိပါကြောင်း တင်ပြရင်း နိဂုံးချုပ်အပ်ပါတယ်ခင်ဗျာ။ အားလုံးကို ကျေးဇူးတင်ပါတယ်။</speech>
<speech type="speaker">စီမံကိန်းနှင့် ဘဏ္ဍာရေးဝန်ကြီးဌာနက ပြန်လည်ရှင်းလင်း ဆွေးနွေးဖို့ဖြစ်ပါတယ်။</speech>
<speech><agency id="27">ဦးမောင်မောင်ဝင်း(ဒုတိယဝန်ကြီး၊ စီမံကိန်းနှင့် ဘဏ္ဍာရေးဝန်ကြီးဌာန)</agency>လေးစားအပ် ပါသော ပြည်ထောင်စုလွှတ်တော် နာယက၊ အမျိုးသားလွှတ်တော် ဥက္ကဋ္ဌနှင့် လွှတ်တော် ကိုယ်စားလှယ်များ၊ ဖိတ်ကြားထားသော ပြည်ထောင်စုအဆင့် အဖွဲ့အစည်းဝင်များ၊ ဧည့်သည်တော်များအားလုံး မင်္ဂလာ အပေါင်းနှင့် ပြည့်စုံကြပါစေကြောင်း ဆုတောင်းမေတ္တာ ပို့သအပ်ပါတယ်။ ကျွန်တော်ကတော့ စီမံကိန်းနှင့် ဘဏ္ဍာရေးဝန်ကြီးဌာနမှ ဒုတိယဝန်ကြီး ဦးမောင်မောင်ဝင်း ဖြစ်ပါတယ်။ မဟာဓာတ်အားလိုင်းပြင်ပ အမျိုးသားလျှပ်စစ်ဓာတ်အား ရရှိရေးစီမံကိန်း (National Electrification Project) ဆောင်ရွက်နိုင်ဖို့အတွက် အီတလီနိုင်ငံထံမှ အတိုးမဲ့ချေးငွေ ယူရိုသန်း ၃၀ ရယူရေးကိစ္စနှင့်ပတ်သက်ပြီး လွှတ်တော်ကိုယ်စားလှယ်ကြီးများရဲ့ ဆွေးနွေးချက်များအနက် စီမံကိန်း နှင့်ဘဏ္ဍာရေးဝန်ကြီးဌာန နှင့်သက်ဆိုင်သည့် အချက်အလက်များကို ပြန်လည်ရှင်းလင်း ဆွေးနွေးမှာ ဖြစ်ပါတယ်။ နာယကကြီးခင်ဗျား။ စီမံကိန်းနှင့်ပတ်သက်ပြီး စီမံကိန်းကို တာဝန်ယူ အကောင်အထည်ဖော် ဌာနဖြစ်တဲ့ လျှပ်စစ်နှင့်စွမ်းအင်ဝန်ကြီးဌာနတို့က ရှင်းလင်းတင်ပြခဲ့ပြီး ဖြစ်ပါတယ်။ ကျွန်တော့အနေနဲ့ ပထမဦးစွာ JICA Two Step Loan ချေးငွေနှင့်ပတ်သက်ပြီးတော့ ကျုံပျော်မဲဆန္ဒနယ်ရဲ့ ပြည်သူ့ လွှတ်တော်ကိုယ်စားလှယ် ဦးစိုးအောင်နိုင်ရဲ့ မေးမြန်းချက်အပေါ်မှာ ပြန်လည်ဖြေကြားပေးလိုပါတယ်။ မြန်မာ့လယ်ယာဖွံ့ဖြိုးရေးဘဏ် ကနေပြီးတော့ အကောင်အထည်ဖော် ဆောင်ရွက်လျက်ရှိတဲ့ စိုက်ပျိုးရေးနှင့် ကျေးလက်ဒေသဖွံ့ဖြိုးတိုးတက်ရေးအဆင့် ၂ ဆင့် ချေးငွေစီမံကိန်း JICA Two Step Loan MYP-18 ပရောဂျက်ကို ၂၁-၇-၂၀၁ရ ရက်နေ့က စပြီးတော့ အကောင်အထည်ဖော် ဆောင်ရွက် လျက်ရှိပါတယ်။ ၃၁-၇-၂၀၁၈ ရက်နေ့အထိကို ဂျပန်ယန်းအနေနဲ့ ၂,၆၉၅ သန်း ထုတ်ယူခဲ့ပြီးတော့ မြို့နယ်အားဖြင့် မြို့နယ်ပေါင်း ၁၁၂ မြို့နယ်၊ တောင်သူလယ်သမား ၇၆၁ ဦးကို ထွန်စက်ကြီးပေါင်း ၄၃၆ စီး၊ ရိတ်သိမ်းခြွေလေ့စက် ၂၄၅ စီး၊ ထော်လာဂျီ ၇၀ စီး၊ လက်တွန်းထွန်စက် ၉ စီးနှင့် ဆန်စက် ၁ ခု၊ စုစုပေါင်း မြန်မာကျပ်ငွေအားဖြင့် ၂၇,၆၃၄.၄၇၅ သန်းကို ထုတ်ချေးပေးထားပြီး ဖြစ်ပါတယ်။ အခါအားလျော် စွာလည်း လွှတ်တော်ကိုတင်ပြနိုင်ရန် ဆောင်ရွက်သွားမည်ဖြစ်ပါကြောင်း ရှင်းလင်းဆွေးနွေးအပ်ပါတယ်။ ဆက်လက်ပြီး တပ်မတော်သား ပြည်သူ့လွှတ်တော်ကိုယ်စားလှယ် ဗိုလ်မှူးတင်လင်းရဲ့ ဆွေးနွေး ချက်မှာပါဝင်တဲ့ နိုင်ငံတော်၏ ပြည်ပကြွေးမြီအခြေအနေများကို ပြည်သူလူထုသိရှိဖို့အတွက် အသိပေးသင့် ကြောင်း အကြံပြုချက်နှင့် ပတ်သက်ပြီးတော့လည်း ရှင်းလင်းဖြေကြားလိုပါတယ်။ နိုင်ငံတော်၏ ပြည်တွင်းပြည်ပ ကြွေးမြီအခြေအနေများကို အစိုးရဲ့ကြွေးမြီဆိုင်ရာ နှစ်ပတ်လည် အစီရင်ခံစာကို နှစ်စဉ် ပြည်ထောင်စုလွှတ်တော်ကို တင်ပြစဉ်မှာ ထည့်သွင်းတင်ပြလျက်ရှိပါတယ်။ ၂၀၁၅၂၀၁၆ ဘဏ္ဍာရေးနှစ်အတွက်နဲ့ ၂၀၁၆-၂၀၁ရ ဘဏ္ဍာရေးနှစ်တို့အတွက် နှစ်ကြိမ် ကျွန်တော်တို့ တင်ပြ ခဲ့ပြီးဖြစ်ပါတယ်။ ၂၀၁၇-၂၀၁၈ ခု၊ ဘဏ္ဍာရေးနှစ်ရဲ့ အစိုးရ၏ကြွေးမြီဆိုင်ရာ နှစ်ပတ်လည်အစီရင်ခံစာ ကိုလည်း တင်ပြနိုင်ဖို့အတွက် ဆောင်ရွက်လျက်ရှိပါတယ်။ ထို့ပြင် ကာလလတ်ကြွေးမြီစီမံခန့်ခွဲမှု မဟာဗျူဟာ တွေကိုလည်း အနည်းဆုံး နောက်ထပ်ဘဏ္ဍာရေးနှစ် ၃ နှစ်ကာလအတွက်ကို နှစ်စဉ်ပုံမှန် ရေးဆွဲတင်ပြ ခဲ့ရာမှာ ၂၀၁၆ ကာလလတ်ကြွေးမြီစီမံခန့်ခွဲမှုမဟာဗျူဟာနှင့် ၂၀၁ရ ကာလလတ်ကြွေးမြီစီမံခန့်ခွဲမှု မဟာ ဗျူဟာတွေကို ပြည်ထောင်စုလွှတ်တော်ကို ကျွန်တော်တို့ တင်ပြခဲ့ပြီးဖြစ်ပါတယ်။ ပြည်ပကြွေးမြီအခြေ အနေများကို အဆိုပါမဟာဗျူဟာ တင်ပြချက်များမှာလည်း ကျွန်တော်တို့ တွေ့ရှိနိုင်ပါတယ်။ သို့ဖြစ်ပါ၍ နိုင်ငံတော်၏ ပြည်တွင်း၊ ပြည်ပကြွေးမြီအခြေအနေများနှင့် စပ်လျဉ်းပြီး ပြည်သူလူထုသိရှိရန် ဆောင်ရွက် ပေးနိုင်ပါကြောင်း တင်ပြအပ်ပါတယ်။ ချေးငွေစီမံကိန်းကို စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနရဲ့ ကြီးကြပ်မှုနှင့် ကျေးလက် ဒေသဖွံ့ဖြိုးတိုးတက်ရေးဦးစီးဌာနက အကောင်အထည်ဖော် ဆောင်ရွက်မှာဖြစ်ပြီးတော့ ချေးငွေရယူခြင်း၊ သုံးစွဲခြင်း၊ ပြန်လည်ပေးဆပ်ခြင်းများအတွက် ချေးငွေစာချုပ် ချုပ်ဆိုတဲ့စီမံကိန်းနှင့် ဘဏ္ဍာရေး ဝန်ကြီးဌာန၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ ကျေးလက်ဒေသဖွံ့ဖြိုးတိုးတက်ရေး ဦးစီးဌာနနှင့် အီတလီနိုင်ငံဘက်မှ ကိုယ်စားလှယ်တို့က ညှိနှိုင်းပြီး ဆက်လက်ဆောင်ရွက်မှာ ဖြစ်ပါတယ်။ ချေးငွေစည်းမျဉ်းစည်းကမ်းများနှင့်အတူ လွှတ်တော်ကိုယ်စားလှယ်ကြီးများ ဆွေးနွေးထားတဲ့အတိုင်း ပစ္စည်းဝယ်ယူမှု စည်းမျဉ်းစည်းကမ်းများကိုလည်း အလေးအနက်ထား လိုက်နာဆောင်ရွက်သင့်ကြောင်း တင်ပြအပ်ပါတယ်။ နာယကကြီးခင်ဗျား။ သို့ဖြစ်ပါ၍ မဟာဓာတ်အားလိုင်းပြင်ပ အမျိုးသားလျှပ်စစ်ဓာတ်အားရရှိရေး အတည် တကယ် အမ လွှတ်တော်၏ အတည်ပြုချက် ရယူပေးနိုင်ပါရန် နာယကကြီးမှတစ်ဆင့် လေးစားစွာ တင်ပြအပ်ပါတယ် ခင်ဗျား။ အားလုံးကို ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အထက်ပါ အီတလီနိုင်ငံမှ အတိုးမဲ့ ချေးငွေ ယူရို သန်း ၃၀ ရယူရန်ကိစ္စနဲ့စပ်လျဉ်းပြီး လွှတ်တော်ရဲ့ အဆုံးအဖြတ်ရယူခြင်းကို စက်ခလုတ် အသုံးပြု၍ ဆန္ဒပြုတဲ့နည်းလမ်းနဲ့ ဆောင်ရွက်ပါ့မယ်။ ထောက်ခံဆန္ဒမဲများရင် သဘောတူအတည်ပြုပြီး ကန့်ကွက်ဆန္ဒမဲများရင် သဘောမတူကြောင်း ကြေညာမှာဖြစ်ပါတယ်။ ဆန္ဒမဲပေးကြဖို့ အသင့်ရှိစေလိုပါတယ်။ ဆန္ဒမဲပေးနိုင်ကြပါပြီ။ လွှတ်တော်ကိုယ်စားလှယ်များ စက်ခလုတ်အသုံးပြု၍ ဆန္ဒမဲပေးကြပါသည်။</speech>
<speech type="speaker">ထောက်ခံမဲ (၅၃၆)မဲ၊ ကန့်ကွက်မဲ (၆)မဲ၊ ကြားနေမဲ (၈)မဲ ဖြစ်ပါတယ်။</speech>
<speech type="speaker">ထောက်ခံဆန္ဒမဲများတဲ့အတွက် စိုက်ပျိုးရေး၊ မွေးမြူရေးနှင့် ဆည်မြောင်း ဝန်ကြီးဌာနက တာဝန်ယူဆောင်ရွက်ရမယ့် မဟာဓာတ်အားလိုင်းပြင်ပ အမျိုးသားလျှပ်စစ်ဓာတ်အား ရရှိရေးစီမံကိန်း အကောင်အထည်ဖော်ဆောင်ရွက်ရန်အတွက် အီတလီနိုင်ငံမှ အတိုးမဲ့ချေးငွေ ယူရို သန်း ၃၀ ရယူရန်ကိစ္စကို လွှတ်တော်က သဘောတူအတည်ပြုကြောင်း ကြေညာပါတယ်။</speech>
</motion>
<motion>
<title>နိုင်ငံတော်သမ္မတထံမှ ပေးပို့ထားသော စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၏ စီမံကိန်း လုပ်ငန်းများဆောင်ရွက်ရန်အတွက် အာရှဖွံ့ဖြိုးရေးဘဏ် (ADB) ထံမှ အမေရိကန်ဒေါ်လာ ၄၀၅ သန်း ချေးယူရန်ကိစ္စနှင့်စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၆) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံတော် သမ္မတထံမှပေးပို့ထားတဲ့ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနရဲ့ မြန်မာနိုင်ငံ အလယ်ပိုင်း အပူပိုင်းဇုန်ရှိ မန္တလေးတိုင်းဒေသကြီး၊ မကွေးတိုင်းဒေသကြီးနဲ့ စစ်ကိုင်းတိုင်းဒေသကြီးတို့တွင် ရာသီဥတုနှင့် လိုက်လျောညီထွေရှိတဲ့ စိုက်ပျိုးစီးပွားရေး လုပ်ငန်းဆိုင်ရာ တန်ဖိုးကွင်းဆက် စီမံကိန်းအတွက် အာရှ ဖွံ့ဖြိုးရေးဘဏ် (ADB) ထံမှ အမေရိကန်ဒေါ်လာ ၄၀.၅ သန်း ချေးယူရန် ကိစ္စနဲ့စပ်လျဉ်းပြီး ၁-၈-၂၀၁၈ ရက်က ကျင်းပပြုလုပ်ခဲ့တဲ့ ပြည်ထောင်စုလွှတ်တော် အစည်းအဝေးမှာ သက်ဆိုင်ရာ ပြည်ထောင်စုအဆင့် အဖွဲ့ အစည်းဝင်များက လွှတ်တော်သို့ ရှင်းလင်းတင်ပြခဲ့ပြီး ဖြစ်ပါတယ်။ အထက်ပါကိစ္စနဲ့စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော်ကိုယ်စားလှယ် ၁၆ ဦး ရှိပါတယ်။ ကိုယ်စားလှယ်တစ်ဦးချင်းအနေနဲ့ သတ်မှတ်ချိန် ၆ မိနစ်အတွင်း ဆွေးနွေးဖို့ဖြစ်ပါတယ်။ ဦးစွာ ဦးကျော်အောင်လွင် စေတုတ္တရာမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1463">ဦးကျော်အောင်လွင်(စေတုတ္တရာမဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးပဲ မင်္ဂလာအပေါင်းနှင့် ပြည့်စုံကြပါစေ။ ကျွန်တော်ကတော့ မကွေးတိုင်းဒေသကြီး၊ စေတုတ္တရာမြို့နယ်၊ ပြည်သူ့လွှတ်တော် ကိုယ်စားလှယ် ဦးကျော်အောင်လွင်ပါ။ နိုင်ငံတော်သမ္မတထံက ၂၀၁၈၊ ဇွန်လ ၂၁ ရက်စွဲနဲ့ ပေးပို့လာတဲ့ ရာသီဥတုနဲ့ လိုက်လျောညီထွေဖြစ်စေမယ့် စိုက်ပျိုး၊ စီးပွားရေးလုပ်ငန်းဆိုင်ရာတန်ဖိုး ကွင်းဆက်စီမံကိန်း အကောင်အထည်ဖော်ဖို့ အာရှဖွံ့ဖြိုးရေး ဘဏ်က အမေရိကန်ဒေါ်လာ ၄၀.၅ သန်း ချေးယူဖို့အတွက် ပြည်ထောင်စုလွှတ်တော်ရဲ့ အတည်ပြုချက် ရယူနိုင်ရေးကိစ္စနဲ့ ပတ်သက်ပြီးတော့ ထောက်ခံဆွေးနွေးသွားမှာ ဖြစ်ပါတယ်။ ဒီစီမံကိန်းရဲ့ ရည်ရွယ်ချက်တွေကို ကြည့်မယ်ဆိုရင် မြန်မာနိုင်ငံအလယ်ပိုင်း အပူပိုင်းဇုန်မှ စိုက်ပျိုးရေး ဆိုင်ရာ တန်ဖိုးကွင်းဆက်များရှိ အရေးကြီးသော အခြေခံအဆောက်အအုံများရဲ့ ရာသီဥတုဒဏ်မှ ကြံ့ကြံ့ခံနိုင်မှု တိုးတက်စေဖို့၊ စိုက်ပျိုးရေးထွက်ကုန်များရဲ့ အရည်အသွေးနဲ့ ဘေးအန္တရာယ်ကင်းရှင်းစေရေး၊ စမ်းသပ် စစ်ဆေးတဲ့ စွမ်းဆောင်ရည် တိုးမြင့်လာစေဖို့၊ တောင်သူများ၊ ဌာနဆိုင်ရာဝန်ထမ်းများနှင့် ပုဂ္ဂလိကကဏ္ဍ တို့နှင့် ရာသီဥတုပြောင်းလဲမှုနှင့် လိုက်လျောညီထွေရှိစေမယ့် စိုက်ပျိုးထုတ်လုပ်မှု အလေ့အကျင့်များ၊ နည်းပညာများနှင့်စပ်လျဉ်း၍ စွမ်းဆောင်ရည်များ ပိုမိုအားကောင်းလာစေဖို့ စတာတွေကို တွေ့ရှိရပါတယ်။ ဒီကနေ့ သဘာဝပတ်ဝန်းကျင် ပျက်စီးမှုကြောင့် Climate Change နဲ့အတူ ဆိုးဝါးစွာ ကြုံတွေ့လာရတဲ့ မိုးခေါင်တာ၊ ရေရှားတာ၊ မိုးသည်းထန်တာ၊ ရေကြီးတာ၊ အပူရှိန်ပြင်းထန်တာ၊ လေပြင်းတိုက်တာ၊ သဘာဝဘေးတွေ ကြုံလာ၊ ရာသီဥတုပြောင်းလဲလာ စတဲ့ စိန်ခေါ်မှုတွေအတွက် အရေးကြီးလှတဲ့ လုပ်ငန်းစဉ် တစ်ရပ် ဖြစ်ပါတယ်။ အကျိုးဆက်အနေနဲ့ မြန်မာနိုင်ငံအလယ်ပိုင်း အပူပိုင်းဇုန်ဒေသမှာ ထုတ်လုပ်မှုစွမ်းအား၊ ရာသီ ဥတုဒဏ် ခံနိုင်ရည်ရှိမှု၊ အရည်အသွေးကောင်းမွန်ပြီးတော့ ဘေးအန္တရာယ်ကင်းရှင်းမှု၊ တန်ဖိုးမြင့် ထုတ်လုပ်မှုနဲ့ ကျေးလက်နေ အိမ်ထောင်စုများရဲ့ ဝင်ငွေတိုးတက်မှုတွေကို ခံစားရမှာပါ။ ဒါ့အပြင် အရည် အသွေးကောင်းမွန်ပြီးတော့ ရာသီဥတုဒဏ်ကို ကြံ့ကြံ့ခံနိုင်တဲ့ မျိုးစေ့များ ထုတ်လုပ်နိုင်ဖို့ မျိုးစေ့ခြံ ၁၀ ခု ရှိ ရေသွင်းမြောင်း၊ ရေထုတ်မြောင်း၊ အဆောက်အဦများ၊ လယ်ယာသုံးစက်ကိရိယာနဲ့ ရိတ်သိမ်းချိန်တွင် စက်ကိရိယာများ၊ မျိုးစေ့စမ်းသပ်စစ်ဆေးတဲ့ ပစ္စည်းများ၊ စိုက်ပျိုးရေးဆိုင်ရာ မိုလေဝသစခန်းများ စတဲ့ အခြေခံအဆောက်အအုံများ အဆင့်မြှင့်တင်မယ်လို့ သိရှိရပါတယ်။ မျိုးကောင်းမျိုးသန့် ဖြန့်ဝေနိုင်မှု အားနည်းလှတဲ့ ကျွန်တော်တို့နိုင်ငံရဲ့ လိုအပ်နေတဲ့ ကွက်လပ်တစ်ခုကို ဖြည့်ရာရောက်ပြီးတော့ ရာသီဥတု ဒဏ်ခံနိုင်တဲ့၊ အရည်အသွေးကောင်းတဲ့၊ အထွက်နှုန်းကောင်းတဲ့၊ ဈေးကောင်းရတဲ့ သီးနှံတွေ ထွက်ရှိစေမှာပါ။ လေးစားအပ်ပါသော နာယကကြီးခင်ဗျား။ ကျွန်တော်တို့နိုင်ငံမှာ ရင်ဆိုင်နေရတဲ့ စိန်ခေါ်မှု တစ်ခုကတော့ စိုက်ပျိုးရေး ထွက်ကုန်သီးနှံတွေဟာ ပိုးသတ်ဆေး၊ ဓာတ်မြေသြဇာ၊ ဓာတုဓာတ်ကြွင်းတွေ ဆိုးဆေး၊ မှည့်ဆေးတွေကြောင့် ကျန်းမာရေးဆိုင်ရာ ဆိုးကျိုးတွေ၊ ရောဂါဆိုးတွေကြောက်မက်ဖွယ် မြင့်တက်နေတာပါ။ သီးနှံတွေ နိုင်ငံခြားတင်ပို့တော့ ဓာတုဓာတ်ကြွင်းတွေကြောင့် မဝယ်တော့လို့ ဈေးကွက် တွေတက်၊ ဈေးနှုန်းတွေကျ၊ တောင်သူတွေအခက်ကြုံနေကြရပါတယ်။ စီမံကိန်းမှာ ပိုးသတ်ဆေး စမ်းသပ် စစ်ဆေးတဲ့ ဓာတ်ခွဲခန်း၊ ISO-17025 စံသတ်မှတ်ချက်နှင့်အညီ အရည်အသွေး စမ်းသပ်စစ်ဆေးတဲ့ ပစ္စည်းကိရိယာများ အဆင့်မြှင့်တင်ဖို့၊ စားသောက်ကုန်များ ဘေးအန္တရာယ် ကင်းရှင်းစေရန် စမ်းသပ် စစ်ဆေးတဲ့ ကိရိယာများ ထောက်ပံ့ကူညီဖို့ စတဲ့ လုပ်ငန်းစဉ်တွေဟာ ပြည်သူများ ဘေးအန္တရာယ် ကင်းရှင်း ရေးနဲ့ တောင်သူထွက်ကုန်သီးနှံတွေ နိုင်ငံခြားဈေးကွက်ဝင်ဖို့ ဈေးကောင်းရဖို့ ခြေလှမ်းတစ်ရပ်ဖြစ်လို့ ထောက်ခံကြိုဆိုပါတယ်။ ဒါ့အပြင် အနည်းဆုံးအိမ်ထောင်စု ၃၅,၀၀၀ အကျိုးခံစားနိုင်မယ့် ရေသွင်းစိုက်ပျိုးနိုင်ဖို့ တူးမြောင်းသွယ်များ ရပ်ရွာပိုင် ရေကန်များနှင့် ရေလှောင်တမံ ၁၅ ခု ပြန်လည်ပြုပြင် စိုက်ပျိုးထုတ်လုပ်မှုမှ ဈေးကွက်အထိ ချိတ်ဆက်နိုင်မယ့် ရာသီဥတုဒဏ်ခံနိုင်တဲ့ ကုန်ထုတ်လမ်းများ ဖောက်လုပ်ခြင်း လုပ်ငန်းတွေ ဟာလည်း ကျေးလက်တောင်သူတွေရဲ့ လူမှုစီးပွားဘဝဖွံ့ဖြိုးရေးအတွက် အဓိကကျလာပါတယ်။ ဒီနေရာမှာ တင်ပြလိုတာကတော့ ပြီးခဲ့တဲ့ကာလက တည်ဆောက်ခဲ့တဲ့ ဆည်သာရှိပြီး မြောင်းမရှိတဲ့ မုန်းတမံနှင့် ကျေးရွာတမံနှင့် ဧရိယာမှာ လယ်ယာမြေတွေ နစ်မြုပ်ပြီးတော့ လုပ်ကိုင်စားသောက်ရမယ့် ကျေးရွာ ၃၁ ရွာက တောင်သူတွေ စားဝတ်နေရေး အတိဒုက္ခရောက်တဲ့သူတွေ စိုက်ပျိုးမြေများ ပြန်လည်ဖော်ထုတ်ပေးဖို့လည်း ထည့်သွင်းဆောင်ရွက်ပေးဖို့ နိုင်ငံတော် အကြီးအကဲများကို အလေးအနက် မေတ္တာရပ်ခံပါတယ်။ ဒီကနေ့ ကျွန်တော်တို့နိုင်ငံရဲ့ အဓိကအကျဆုံး စိုက်ပျိုးရေးကဏ္ဍဟာ စိန်ခေါ်မှုများစွာနဲ့ ရင်ဆိုင်နေရတာ အားလုံး အသိပါ။ ဒီစိန်ခေါ်မှုတွေကို ကျော်လွှားနိုင်ဖို့ ဒီစီမံကိန်းဟာ နည်းလမ်းတစ်ရပ်ဖြစ်မှာပါ။ ဒါ့အပြင် စပါး၊ ပဲမျိုးစုံနဲ့ ဆီထွက်သီးနှံတို့ရဲ့ ရာသီဥတုဒဏ်ကို ခံနိုင်ရည်ရှိတဲ့မျိုးများ ပြန့်ပွားစေဖို့၊ ရာသီဥတုနဲ့ လိုက်လျောညီထွေမှု ရှိတဲ့ စိုက်ပျိုးရေး နည်းပညာများ၊ စက်မှုလယ်ယာနှင့် စိုက်ပျိုးရေးဆိုင်ရာ အလေ့အကျင့်ကောင်းများ၊ ထုတ်လုပ်မှုဆိုင်ရာ အလေ့အကျင့်ကောင်းများ၊ တန်ဖိုးမြင့် ထွက်ကုန် ထုတ်လုပ်ခြင်း၊ စားသောက်ကုန် များရဲ့ အရည်အသွေးနဲ့ ဘေးအန္တရာယ်ကင်းရှင်းခြင်းစတဲ့ လုပ်ငန်းစဉ်တွေအတွက် တစ်ကမ္ဘာလုံးဆိုင်ရာ စိုက်ပျိုးရေးနဲ့ စားနပ်ရိက္ခာဖူလုံရေး အဖွဲ့ရဲ့ ၂၀ရာခိုင်နှုန်း ထောက်ပံ့ငွေနဲ့ ပေါင်းစပ်ဆောင်ရွက်မှုအတွက် လည်း ထောက်ခံကြိုဆိုပါတယ်။ ဈေးကွက်သတင်းအချက်အလက်ဆိုင်ရာဝန်ဆောင်မှု တိုးတက်လာဖို့ ရာသီဥတုဈေးကွက်နဲ့ ချေးငွေ ဆိုင်ရာ သတင်းအချက်အလက်ကွန်ရက်ဆိုင်ရာ လယ်ယာပြင်ပအလုပ်အကိုင်ရရှိရေး၊ လူနေမှုဘဝတိုးမြှင့်စေရေးနှင့် ရွေးချယ်ထားတဲ့ အသေးစားလုပ်ငန်းများအတွက် အခြေခံအရင်းအနှီးများ ဆောင်ရွက်ပေးရေး စတဲ့ လုပ်ငန်းစဉ်တွေဟာလည်း ကျေးလက်ဒေသ ဖွံ့ဖြိုးရေးနှင့် ဆင်းရဲမှု လျှော့ချရေးအတွက် အထောက်အပံ့ ကောင်းတွေ ဖြစ်စေမှာပါ။ ဒီနေရာမှာ ကျွန်တော်တို့ နိုင်ငံရဲ့ ကျောက်မျက်၊ သတ္တု၊ တွင်းထွက်၊ သစ်တော၊ ရေနံသဘာဝဓာတ်ငွေ့စတဲ့ နိုင်ငံ့သယံဇာတ ထုတ်လုပ်မှုကနေပြီးတော့ ရသင့်ရထိုက်တဲ့ အခွန်ဘဏ္ဍာ တွေကို အထူးကြပ်မတ် အလေးထားပြီးတော့ ကောက်ခံဖို့ လိုအပ်နေပါကြောင်းနှင့် တိုင်းပြည်ဖွံ့ဖြိုးရေးတွေ ဆောင်ရွက်တဲ့နေရာမှာ နိုင်ငံတကာချေးငွေအပေါ်မှာ မှီခိုနေရမှုကို တစ်ဖြည်းဖြည်းလျှော့ချဖို့ အကြံပြု တိုက်တွန်းလိုပါတယ်။ နိဂုံးချုပ်အနေနဲ့ကတော့ ခေတ်အဆက်ဆက် အဖိခံ၊ အနှိမ်ခံဘဝနဲ့ ဆင်းရဲတွင်း နွံထဲမှာ ဒုက္ခပင်လယ်ဝေခဲ့ရတဲ့ ကျွန်တော်တို့ရဲ့ ကျေးဇူးရှင် တောင်သူတွေအတွက် ADB ချေးငွေနဲ့ ဆောင်ရွက်မယ့် ဒီစီမံကိန်းကို အတည်ပြုသင့်ပါကြောင်း ထောက်ခံဆွေးနွေးရင်း နိဂုံးချုပ်အပ်ပါတယ်။ အားလုံးကိုယ်စိတ်နှစ်ဖြာ ကျန်းမာချမ်းသာကြပါစေ။</speech>
<speech type="speaker">ဆက်လက်ပြီး ဒေါ်ချိုချို၊ အုတ်တွင်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1438">ဒေါ်ချိုချို (အုတ်တွင်းမဲဆန္ဒနယ်၊ ပဲခူးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ အားလုံးမင်္ဂလာပါရှင်။ ကျွန်မကတော့ ပဲခူးတိုင်းဒေသကြီး အုတ်တွင်း မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်ချိုချို ဖြစ်ပါတယ်။ နိုင်ငံတော်သမ္မတထံမှ ပေးပို့ထားသော စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနရဲ့ စီမံကိန်းလုပ်ငန်းများ ဆောင်ရွက်ရန်အတွက် အာရှဖွံ့ဖြိုးရေးဘဏ်မှ အမေရိကန်ဒေါ်လာ ၄၀.၅ သန်း ချေးယူရန် ကိစ္စနှင့်စပ်လျဉ်းပြီး ပြည်ပချေးငွေ တွေကို တိုင်းပြည်အတွက် အမှန်တကယ်အကျိုးရှိဖို့၊ ပြည်သူတွေအတွက် တိုက်ရိုက်အကျိုးရှိစေမယ့် ဦးစားပေးလုပ်ငန်းတွေဖြစ်စေဖို့ ရှုထောင့်မှ အကြံပြု ဖြည့်စွက်ဆွေးနွေးသွားမှာဖြစ်ပါတယ်။ နာယကကြီးရှင့်။ မြန်မာနိုင်ငံအလယ်ပိုင်း အပူပိုင်းဇုန်မှာ ရာသီဥတုနဲ့လိုက်လျောညီထွေရှိတဲ့ စိုက်ပျိုးစီးပွားရေးလုပ်ငန်းဆိုင်ရာ တန်ဖိုးကွင်းဆက်စီမံကိန်းအတွက် ADB ထံမှချေးငွေ USD ၄၀.၅ သန်းဟာ လက်ရှိမြန်မာနိုင်ငံမှာ အခြေအနေအရပ်ရပ်ကြောင့် ဖြစ်ပေါ်နေတဲ့ ငွေလဲနှုန်းနဲ့တွက်ချက်ရင် ၅၉ ဘီလီယံခန့် လုပ်ငန်းများအတွက် လိုအပ်တာတွေကို အကောင်အထည်ဖော်ပေးမှာဖြစ်လို့ ထိထိရောက်ရောက် အောင်မြင်စွာ အကောင်အထည်ဖော်နိုင်ဖို့ ရည်ရွယ်ချက်ကောင်းသလို မျှော်မှန်းထားတဲ့ ရလဒ်ကောင်းများရရှိဖို့ လိုအပ် ပါတယ်။ ဒါမှသာကုန်ကျစရိတ်နဲ့ လိုက်လျောညီထွေရှိမယ့် အကျိုးသက်ရောက်မှုတွေ ရရှိစေမှာ ဖြစ်ပါတယ်။ ထို့အပြင် အခုလိုရည်ရွယ်ချက်ကောင်းနဲ့ ရလဒ်ကောင်းများထွက်ပေါ်စေမယ့် စီမံကိန်းတွေကို မြန်မာနိုင်ငံ အလယ်ပိုင်း အပူပိုင်းဇုန်တွင်သာမက လယ်ယာစိုက်ပျိုးရေးကို အဓိကထားလုပ်ကိုင်နေတဲ့ ဒေသအသီးသီး မှာလည်း အကောင်အထည် ဖော်သင့်ပါတယ်။ နာယကကြီးရှင့်။ စိုက်ပျိုးရေးဆိုင်ရာ တန်ဖိုးကွင်းဆက်များရှိ အရေးအကြီးဆုံး အခြေခံ အဆောက်အအုံ များရဲ့ ရာသီဥတုဒဏ်မှ ကြံ့ကြံ့ခိုင်နိုင်မှု တိုးတက်စေရန်မှာ စိုက်ပျိုးထုတ်လုပ်ခြင်းမှ ဈေးကွက်အထိ ချိတ်ဆက်ရာတွင် အထောက်အကူဖြစ်စေဖို့နဲ့ စက်မှုလုပ်ငန်းကို တိုးမြှင့်ဆောင်ရွက်နိုင်ဖို့အတွက် အနည်းဆုံး ၃၀၀ ကီလိုမီတာရှိတဲ့ ရာသီဥတုဒဏ်ကို ကြံ့ကြံ့ခံနိုင်ရည်ရှိမယ့် ကုန်ထုတ်လမ်းတွေ ပြန်လည်ပြုပြင်ရေးဟာ ကျွန်မရဲ့ မဲဆန္ဒနယ်မှာဆိုရင်လည်း များစွာလိုအပ်နေပြီး ကုန်ထုတ်လမ်းတွေဟာ ရာသီဥတုဒဏ်ကို ကြံ့ကြံ့ခံနိုင်ဖို့ မဆိုထားနဲ့ ယခုလက်ရှိအခြေအနေမှာတောင် သုံးမရအောင် ပျက်စီးနေပါတယ်။ ဒါကြောင့် မြို့နယ်အတွင်း တည်ဆောက်ဖို့ရာအတွက် ကုန်ထုတ်လမ်းတွေဟာ ၄၀ ခန့်လောက် လိုအပ်နေပြီး ဘတ်ဂျက် ခွဲဝေမှုအရ ဘဏ္ဍာနှစ်တစ်နှစ်ကိုမှ တစ်မြို့နယ်ကို ကုန်ထုတ်လမ်း ၂ ခုလောက်သာ အများဆုံးပါဝင်တဲ့အတွက် စိုက်ပျိုးထုတ်လုပ်ခြင်းမှ ဈေးကွက်အထိ ချိတ်ဆက်မယ့် ရည်ရွယ်ချက်ဟာ မျှော်လေတိုင်းဝေး ဖြစ်လို့ နေပါတယ်။ ချေးငွေရယူခြင်းရဲ့ ရည်မှန်းချက်မှာပါဝင်တဲ့ (Value Added) တန်ဖိုးမြင့်ထုတ်ကုန် ဖြစ်စေရေး ကိုလည်း အရှိန်အဟုန်မြင့်မားစွာဖြင့် တစ်နိုင်ငံလုံး အတိုင်းအတာနဲ့ အောင်မြင်စွာအကောင်အထည်ဖော် လုပ်ဆောင်နိုင်ရေးဟာလည်း အရေးကြီးပြီး လိုအပ်လျက်ရှိပါတယ်။ တန်ဖိုးမြင့်ထုတ်ကုန် ထုတ်လုပ်ခြင်းဖြင့် ပြည်တွင်း၌အလုပ်အကိုင်အခွင့်အလမ်းတွေ တိုးတက်လာခြင်း၊ ပြည်ပသွင်းကုန်အစားထိုး သုံးစွဲလာနိုင်ခြင်း၊ ကုန်သွယ်ရေးလိုငွေပြမှုလျော့နည်းလာခြင်း၊ နိုင်ငံတကာ ဈေးကွက်ဝေစုများ ရလာခြင်းနဲ့အတူ စိုက်ပျိုး ထုတ်ကုန်များ ဝယ်နေကျနိုင်ငံတွေမှ မဝယ်တဲ့အခါ ဈေးကွက်ပျက်ခြင်း၊ တောင်သူတွေ အရှုံးပေါ်ခြင်းတို့ကို ကာကွယ်နိုင်ခြင်းနဲ့ ငွေလဲနှုန်းမတည်မငြိမ်ဖြစ်မှုကိုလည်း အထိုက်အလျောက် ဖြေရှင်းပေးစေနိုင်မှာ ဖြစ်တဲ့အတွက် များပြားစွာသော အကျိုးကျေးဇူးတွေကို ရရှိစေနိုင်မှာ ဖြစ်ပါတယ်။ နာယကကြီးရှင့်။ ရာသီဥတုနဲ့လိုက်လျောညီထွေရှိတဲ့ စိုက်ပျိုးစီးပွားရေးလုပ်ငန်းများ တိုးတက် ဖြစ်ထွန်းလာခြင်း တိုးမြှင့်ဆောင်ရွက်နိုင်ရေးအတွက် အခြေအနေပတ်ဝန်းကျင်ကောင်းများ ဖန်တီးပေး ရာမှာလည်း ရာသီဥတုနဲ့ လိုက်လျောညီစေခြင်းနဲ့အတူ ဈေးကွက်လိုအပ်ချက်ရှိတဲ့ သီးနှံများ ထုတ်ကုန် တန်ဖိုးဟာ အမှန်တကယ်ကုန်ကျတဲ့ စိုက်ပျိုးစရိတ်ထက် ပိုမိုမြင့်မားစေမယ့် သီးနှံတွေကိုစိုက်ပျိုးနိုင်ရေး အတွက် လိုအပ်တဲ့ကောင်းမျိုးသန့်များ၊ စိုက်ပျိုးထုတ်လုပ်မှု အလေ့အကျင့်များ၊ နည်းပညာများနဲ့ စပ်လျဉ်းတဲ့ စွမ်းဆောင်ရည်များ ပိုမိုအားကောင်းလာစေရန် လိုအပ်ပါတယ်။ ဘာကြောင့်လဲဆိုရင် အားလုံး သိပြီးဖြစ်တဲ့အတိုင်း အိန္ဒိယမှ ပဲဝယ်ယူမှု ကန့်သတ်လိုက်တဲ့အတွက် မတ်ပဲ၊ ပဲစင်းငုံနဲ့ ပဲတီစိမ်း အပါအဝင် ပဲမျိုးစုံဈေးတွေဟာ ကျဆင်းနေပြီး ပဲစိုက်တောင်သူတွေဟာအရှုံးပေါ်ကာ နာလန်မထူနိုင်ဘဲ ဖြစ်နေခြင်းကြောင့် ပဲအစားထိုးဈေးကွက်ဝင်သီးနှံများ စိုက်ပျိုးရေးကို မဖြစ်မနေ ကူညီဆောင်ရွက်ပေးရမှာ ဖြစ်တဲ့အတွက်ကြောင့် ဖြစ်ပါတယ်။ ရေသွင်းမြောင်း၊ ရေထုတ်မြောင်းတွေကိုလည်း တာရှည်အသုံးပြု နိုင်ရေးအတွက် အဆင့်မီအောင် စေတနာအပြည့်နဲ့ လုပ်ဆောင်ပေးရန် လိုအပ်နေသလို သီးနှံများ စိုက်ပျိုး အောင်မြင်ရေးအတွက် ီ ရေလွှတ်နိုင်ရေးအတွက် လိုအပ်တာတွေကိုလည်း ကြိုတင်ပြင်ဆင်ခြင်း နိဂုံးချုပ်အားဖြင့် စိုက်/မွေး/ဆည် ဝန်ကြီးဌာနက တင်လာသမျှ စီမံကိန်းအသုံးစရိတ်တွေဟာ လိုအပ်တဲ့အသေးစိတ် အချက်အလက်တွေ ပြည့်စုံစွာပါဝင်ခြင်းမရှိတာကို တွေ့ရပါတယ်။ အခုချေးငွေနဲ့ အကောင်အထည်ဖော်မယ့် စီမံကိန်းမှာလည်း ရည်ရွယ်ချက်၊ ရလဒ်၊ လုပ်ငန်းတွေကိုသာ ဖော်ပြထားပေမယ့် အကောင်အထည်ဖော်မယ့် နေရာဒေသ အတိအကျ၊ စာရင်းဇယားအသေးစိတ်နဲ့ အရေအတွက်၊ မည်သည့် လုပ်ငန်းတွေမှာ မည်မျှလျာထားမယ်ဆိုတဲ့ စာရင်းဇယားတွေကို တိတိကျကျ ဖော်ပြထားတာ မရှိတဲ့ အတွက်ကြောင့် စာရွက်ပေါ်မှာသာ ပြီးဆုံးသွားမယ့် လုပ်ငန်းတွေမဖြစ်ဖို့ လွန်စွာ အရေးကြီးပါတယ်။ ချေးငွေဆိုပေမယ့် နိုင်ငံတော်ဘဏ္ဍာနဲ့ ပြန်လည်ဆပ်ရမှာဖြစ်တဲ့အတွက်ကြောင့် အလဟဿ အလေအလွင့် မရှိစေရန်အတွက် အသေးစိတ်အချက်အလက်တွေကို ပွင့်လင်းမြင်သာစွာနဲ့ ဖော်ပြပြီး တာဝန်ယူမှု တာဝန်ခံမှု အပြည့်ဖြင့် ပြည်သူတွေကို တိုက်ရိုက်အကျိုးရှိစေမယ့် လုပ်ငန်းများကို ကုန်ကျသလောက် ထင်သာမြင်သာရှိဖို့ အောင်မြင်အောင်လုပ်ဆောင်သင့်ပါကြောင်း အကြံပြုအပ်ပါတယ်။ ကျေးဇူးတင်ပါတယ်ရှင်။</speech>
<speech type="speaker">ဦးကျော်တုတ် မန္တလေးတိုင်းဒေသကြီး မဲဆန္ဒနယ်အမှတ်(၇) ဆွေးနွေးဖို့ဖြစ်ပါတယ်။</speech>
<speech><mp id="1293">ဦးကျော်တုတ်(မဲဆန္ဒနယ်အမှတ်-၇၊ မန္တလေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီး၊ အမျိုးသားလွှတ်တော် ဥက္ကဋ္ဌကြီးနှင့်တကွ ပြည်ထောင်စုဒုတိယ ဝန်ကြီးများ၊ ပြည်ထောင်စုလွှတ်တော် ကိုယ်စားလှယ်များ ကိုယ်စိတ်ကျန်းမာ ချမ်းသာပါစေကြောင်း ဆုတောင်းဂါရဝပြု နှုတ်ခွန်းဆက်သအပ်ပါတယ်။ ကျွန်တော်ကတော့ မန္တလေးတိုင်းဒေသကြီး၊ မဲဆန္ဒနယ် အမှတ်(၇)က အမျိုးသားလွှတ်တော်ကိုယ်စားလှယ် ဦးကျော်တုတ် ဖြစ်ပါတယ်။ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနရဲ့ မြန်မာနိုင်ငံအလယ်ပိုင်း၊ အပူပိုင်းဇုန်မှာ ရာသီဥတုနှင့် လိုက်လျောညီထွေမှုရှိတဲ့ စိုက်ပျိုးစီးပွားရေးလုပ်ငန်းဆိုင်ရာ တန်ဖိုးကွင်းဆက်စီမံကိန်းများအတွက် အာရှဖွံ့ဖြိုးရေးဘဏ်(ADB) ထံမှ ဒေါ်လာသန်း ၄၀.၅ သန်း ချေးယူရန်ကိစ္စကို ထောက်ခံဆွေးနွေးသွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျား။ ကျွန်တော်တို့မြန်မာနိုင်ငံဟာ စိုက်ပျိုးရေးကို အဓိက ထားတဲ့နိုင်ငံ ဖြစ်လင့်ကစား စိုက်ပျိုးမြေအဖြစ် မြေအသုံးချမှုမှာ လွန်စွာနည်းပါတယ်။ အိမ်နီးချင်းထိုင်း နိုင်ငံက ၂၇.၅၄ ရာခိုင်နှုန်း၊ စက်မှုထွန်းကားနေပြီဖြစ်တဲ့ ကိုးရီးယားနိုင်ငံပင်လျှင် စိုက်ပျိုးမြေအဖြစ် ၁၆.၅၈ ရာခိုင်နှုန်း အသုံးချနေချိန်မှာ မြန်မာနိုင်ငံက ၁၄.၉၂ ရာခိုင်နှုန်းသာ စိုက်ပျိုးမြေအဖြစ် အသုံးချနေ တယ်လို့ မှတ်တမ်းများအရ သိရှိရပါတယ်။ လက်တွေ့မြေပြင်မှာ ဒီထက်ပိုနည်းနိုင်ပါတယ်။ နိုင်ငံဖွံ့ဖြိုးတိုး တက်မှုအတွက် စိုက်ပျိုးရေးကဏ္ဍမှ နှစ်စဉ်တိုးတက်မှု ၃.၂ ရာခိုင်နှုန်းကျော်နှင့်အတူ GDP ၃၀ ရာခိုင်နှုန်း ရရှိခဲ့ပြီး လူဦးရေ ၆၁ ရာခိုင်နှုန်းကျော်က စိုက်ပျိုးစီးပွားလုပ်ငန်းမှာ လုပ်ကိုင်လျက်ရှိပါတယ်။ တစ်ကမ္ဘာလုံးဆိုင်ရာ ရာသီဥတုညွှန်းကိန်းအရ မြန်မာနိုင်ငံဟာ ၁၉၉ရ ခုနှစ်မှ နှစ်ပေါင်း ၂၀ အတွင်း ရာသီဥတုပြောင်းလဲမှုဒဏ်ကို ကမ္ဘာပေါ်မှာ တတိယမြောက် အခံရဆုံးနိုင်ငံလို့ ဆိုပါတယ်။ အဲဒီအထဲမှာမှ မြန်မာနိုင်ငံအလယ်ပိုင်း အပူပိုင်းဇုန်ဖြစ်တဲ့ မကွေး၊ မန္တလေး၊ စစ်ကိုင်းတိုင်းဒေသကြီးများဟာ ရာသီဥတု ပြောင်းလဲမှုဒဏ်ကို ပိုမိုခံစားရတဲ့ဒေသ ဖြစ်ပါတယ်။ အပူပိုင်းဒေသရဲ့ လူဦးရေခန့်မှန်းခြေ ၁၉ သန်းကျော် ရှိပြီးတော့ ၈၀ ရာခိုင်နှုန်းကျော်က စိုက်ပျိုးစီးပွားရေးလုပ်ငန်းမှာ လုပ်ကိုင်နေကြပါတယ်။ အပူပိုင်း ဒေသ၏ ပျမ်းမျှအပူချိန် ဆယ်စုနှစ်တစ်ခုနှစ်အတွင်းမှာ ၀.၈ ဒီဂရီစင်တီဂရိတ် မြင့်တက်လျက်ရှိတယ်လို့ ဆိုပါတယ်။ ၂၀၁၀-၂၀၁၁ ခုနှစ်မှာ ဆိုးရွားစွာဖြစ်ပေါ်ခဲ့တဲ့ ပူပြင်းခြောက်သွေ့မှုသည် အပူပိုင်းဇုန်၏ စိုက်ပျိုးမြေ ဧက ၁၃၀,၀၀၀ နီးပါး ထိခိုက်စေခဲ့ပြီးတော့ ၂,၈၄၄ ဧက ဆိုးဆိုးရွားရွား ဆုံးရှုံးခဲ့တယ်လို့ဆိုပါတယ်။ ဒေသရှိ ၄၁ ရာခိုင်နှုန်းသော မိသားစုတွေရဲ့ စားဝတ်နေရေးအခက်အခဲ စီးပွားရေး အကျပ်အတည်းနဲ့ ရင်ဆိုင်ခဲ့ကြရပါတယ်။ (ယခုအခါမှာ အာရှဖွံ့ဖြိုးရေးဘဏ်(ADB)ထံမှ ချေးငွေဖြင့် အပူပိုင်းဇုန်ဒေသများဖြစ်တဲ့ မကွေး တိုင်းမှ ၅ မြို့နယ်၊ မန္တလေးတိုင်းမှ ၄ မြို့နယ်၊ စစ်ကိုင်းတိုင်းမှ ၅ မြို့နယ်၊ စုစုပေါင်း ၁၄ မြို့နယ် တို့မှ ရာသီဥတုနဲ့ လိုက်လျောညီထွေဖြစ်စေမယ့် စိုက်ပျိုးစီးပွားရေးလုပ်ငန်းဆိုင်ရာ တန်ဖိုးကွင်းဆက် စီမံကိန်းများ အကောင်အထည်ဖော် ဆောင်ရွက်တော့မှာဖြစ်ပါတယ်။ ပြည်ပချေးငွေများဖြင့် နိုင်ငံဖွံ့ဖြိုးရေး စီမံကိန်းများကို ်အသတ်မရှိ နှစ်ရှည်လများ အကောင်အထည်ဖော်ခြင်းမျိုးမဟုတ်ဘဲ ယခု စီမံကိန်းကို ၂၀၁၈ ခုနှစ်၊ အောက်တိုဘာလမှ ၂၀၂၅ ခုနှစ်၊ စက်တင်ဘာလအထိ ရ နှစ်တာကာလအတွင်း အကောင်အထည်ဖော် ဆောင်ရွက်သွားမည်ဖြစ်ကြောင်း သိရှိရပါတယ်။ စီမံကိန်းဆောင်ရွက်မည့် လုပ်ငန်းများမှာ မျိုးကောင်းမျိုးသန့်ထုတ်ပေးတဲ့ ခြံများအဆင့်မြှင့်တင် ပေးခြင်း၊ ရေသွင်းမြောင်းများ၊ ရေလှောင်တမံများပြုပြင်ပေးခြင်း၊ ကုန်ထုတ်လမ်းများပြုပြင်ပေးခြင်း၊ စားသောက်ကုန်များ ဘေးအန္တရာယ်ကင်းရှင်းဖို့ဓာတ်ခွဲခြင်း၊ ပိုးသတ်ဆေးဓာတ်ခွဲခြင်း စတဲ့ဓာတ်ခွဲခန်းအရည် အသွေးများမြှင့်တင်ပေးခြင်း၊ စိုက်ပျိုးစီးပွားရေးလုပ်ငန်းလုပ်ကိုင် သက်ဆိုင်သူအားလုံး စွမ်းဆောင်ရည် မြှင့်တင်ပေးခြင်း၊ စိုက်ပျိုးရေးစီမံခန့်ခွဲမှု နည်းပညာသင်တန်းများပို့ချပေးခြင်း၊ စိုက်ပျိုးစီးပွားရေး လုပ်ငန်းဆိုင်ရာ မူဝါဒရေးဆွဲရေးယူနစ်များ တည်ထောင်ပြီး မူဝါဒနှင့် စံချိန်စံညွှန်းများ ရေးဆွဲပေးခြင်း၊ ဈေးကွက်၊ ချေးငွေတို့နှင့်စပ်လျဉ်းတဲ့ သတင်းအချက်အလက် ကွန်ရက်များကို တိုးမြှင့်ဆောင်ရွက်ပေးခြင်း စတဲ့လုပ်ငန်းများကို ချေးငွေများဖြင့် လုပ်ဆောင်သွားမှာ ဖြစ်ပါတယ်။ အကောင်အထည်ဖော်ဆောင်ရွက်ခြင်းအားဖြင့် ရရှိလာမည့်ရလဒ်များက ရာသီဥတုဒဏ်ကို ကြံ့ကြံ့ခံ နိုင်တဲ့ စိုက်ပျိုးစီးပွားရေးဆိုင်ရာ တန်ဖိုးကွင်းဆက်များရှိ အရေးကြီးတဲ့ အခြေခံအဆောက်အအုံတွေ ပိုမို ကောင်းမွန်တိုးတက်လာပါမယ်။ ရာသီဥတုနှင့် လိုက်လျောညီထွေရှိတဲ့ စိုက်ပျိုးရေး၊ စီးပွားရေးလုပ်ငန်း ဆိုင်ရာ တိုးမြင့်လာစေပြီး ပတ်ဝန်းကျင်ကောင်းများ ဖန်တီးပေးနိုင်မည်ဆိုတဲ့ ရလဒ်ကောင်းများ လက်တွေ့ ကျကျ မြင်သာထင်သာရှိစွာ အမှန်တကယ်ရရှိလာမှုရှိ မရှိ သုတေသနနှင့် စိစစ်လေ့လာသုံးသပ်ချက် လုပ်ငန်း တွေပါ ယခုချေးငွေထဲမှ ကျခံသုံးစွဲသွားမှာ၊ ဆောင်ရွက်သွားမှာဖြစ်လို့ အထူးပဲဝမ်းမြောက်မိပါတယ်။ ၂ နှစ် ကြာ လေ့လာဆန်းစစ် ပြုလုပ်ခဲ့သော စီမံကိန်း၏ အောင်မြင်မှုဖြစ်နိုင်ချေ အစီရင်ခံစာများအရ စီမံကိန်း ဧရိယာများမှာ တိုးတက်နိုင်စွမ်းရှိပြီး အရင်းအမြစ်များကို ထိရောက်စွာအသုံးပြုနိုင်တဲ့ စိုက်ပျိုးစီးပွား လုပ်ငန်းဆိုင်ရာ တန်ဖိုးကွင်းဆက်များကို ဖြစ်ပေါ်လာမှာဖြစ်တယ်လို့ ဆိုပါတယ်။ ၎င်း ၂ နှစ်ကြာ စီမံကိန်း ဖြစ်နိုင်ခြေ လေ့လာဆန်းစစ်မှု ကုန်ကျစရိတ်ကလည်းပဲ ယခုချေးငွေ ၄၀.၅ သန်းထဲက ကျခံခြင်းလား ဆိုတာ သိရှိလိုပါတယ်။ နိုင်ငံတော်ရဲ့ ပြည်ပကြွေးမြီ လက်ကျန်အခြေအနေအရ ပြည်ပကြွေးမြီနှင့် GDP အချိုးဟာ ၁၅.၄၅ ရာခိုင်နှုန်းဖြစ်လို့ ကြွေးမြီခံနိုင်မှုရှိမှုအတိုင်းအတာတွေရှိနေမှု ပြည်ထောင်စုဘဏ္ဍာငွေအရ အရအသုံးဆိုင်ရာ ဥပဒေ၊ ပြည်သူ့ကြွေးမြီ စီမံခန့်ခွဲမှုဥပဒေ၊ နိုင်ငံတော်ကချမှတ်ထားတဲ့ ဖွံ့ဖြိုးမှုအကူအညီဆိုင်ရာ မူဝါဒများ အားလုံးနှင့် ကိုက်ညီမှုရှိပါသဖြင့် စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက အာရှဖွံ့ဖြိုးရေး ဘဏ်(ADB)ထံမှ ဒေါ်လာသန်း ၄၀.၅ သန်း ချေးယူနိုင်ရေးကိစ္စကို အတည်ပြုပါရန် ထောက်ခံဆွေးနွေး အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒေါ်ခင်သန်းနု မင်းတုန်းမဲဆန္ဒနယ်က ဆွေးနွေးဖို့ဖြစ်ပါတယ်။</speech>
<speech><mp id="1466">ဒေါ်ခင်သန်းနု(မင်းတုန်းမဲဆန္ဒနယ်၊ မကွေးတိုင်းဒေသကြီး)</mp>လေစားအပ်ပါသော ပြည်ထောင်စု လွှတ်တော် နာယကကြီးနှင့်တကွ ပြည်ထောင်စုဝန်ကြီးများ၊ ပြည်ထောင်စုလွှတ်တော် ကိုယ်စားလှယ်များ အားလုံးပဲ မင်္ဂလာပါရှင်။ ကျွန်မကတော့ မကွေးတိုင်းဒေသကြီး မင်းတုန်းမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဒေါ်ခင်သန်းနု ဖြစ်ပါတယ်။ နိုင်ငံတော်သမ္မတထံမှပေးပို့လာသော စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနရဲ့ စီမံကိန်းလုပ်ငန်းများ ဆောင်ရွက်ရန်အတွက် အာရှဖွံ့ဖြိုးရေးဘဏ်မှ အမေရိကန် ဒေါ်လာ ၄၀.၅ သန်း ချေးယူရန်ကိစ္စနှင့်စပ်လျဉ်း၍ ဆွေးနွေးသွားမှာ ဖြစ်ပါတယ်။ အာရှဖွံ့ဖြိုးရေးဘဏ်(ADB)ထံမှ ချေးငွေအမေရိကန်ဒေါ်လာ ၄၀.၅ သန်း ချေးယူပြီး စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနမှ အလယ်ပိုင်း၊ အပူပိုင်းရှိ မန္တလေးတိုင်းဒေသကြီး၊ မကွေးတိုင်း ဒေသကြီးနှင့် စစ်ကိုင်းတိုင်းဒေသကြီးတို့တွင် ရာသီဥတုနဲ့ လိုက်လျောညီထွေရှိတဲ့ စိုက်ပျိုးရေးဆိုင်ရာလုပ်ငန်း များကို ဆောင်ရွက်သွားမည်ဖြစ်ပါကြောင်း တင်ပြခြင်းအား မကွေးတိုင်းသူတစ်ဦးဖြစ်တဲ့ ကျွန်မနေနဲ့ လွန်စွာမှ ဝမ်းသာရပါတယ်ရှင်။ မကွေးတိုင်းဒေသကြီးမှာ ၅ မြို့နယ်၊ မန္တလေးတိုင်းဒေသကြီးမှာ ၄ မြို့နယ်နဲ့ စစ်ကိုင်းတိုင်းဒေသကြီးအောက်ပိုင်းမှာ ၅ မြို့နယ်၊ စုစုပေါင်း ၁၄ မြို့နယ်မှာ ဆောင်ရွက်ဖို့ စီစဉ်ထား တယ်လို့သိရပါတယ်။ ဘယ်မြို့နယ်တွေမှာဆိုတာတော့ အတိအကျ မပါပါဘူးရှင်။ ဘယ်မြို့နယ်တွေမှာ ဘယ်လိုစီမံကိန်းတွေ အကောင်အထည်ဖော် ဆောင်ရွက်ထားတယ်လို့သိရရင် ပိုပြီးအဆင်ပြေမှာ ဖြစ်ပါတယ်။ ဘယ်မြို့နယ်မှာဖြစ်ဖြစ် စီမံကိန်းများအောင်မြင်ဖို့က အရေးကြီးပါတယ်ရှင်။ နောက်ပြီး ယခုချေးငွေယူရန် အဓိကလုပ်ငန်းများမှာ ရာသီဥတုဒဏ်ကို ကြံ့ကြံ့ခံနိုင်သော စိုက်ပျိုးရေး၊ စီပွားရေးဆိုင်ရာ တန်ဖိုးကွင်းဆက် များရှိ အရေးကြီးသော အခြေခံအဆောက်အအုံများကို ပိုမိုကောင်းမွန်တိုးတက်စေရေး ခေါင်းစဉ်အောက်မှာ ရပ်ရွာပိုင်ရေကန်များနှင့် ရေလှောင်တမံ ၁၅ ခုကို ပြန်လည်ပြုပြင်ခြင်းဆိုတဲ့ စကားရပ်နဲ့ ပတ်သက်လို့ ဆွေးနွေးချင်ပါတယ်။ ရပ်ရွာပိုင်ရေလှောင်တမံများဆိုတာ ကျွန်မနားလည်သလောက် ဆွေးနွေးရရင် မိမိတို့ကျေးရွာမှာ ကိုယ်ထူကိုယ်ထစနစ်ဖြင့် လယ်မြေများရေရရှိအောင် မျောရိုက် ကျောက်ဖိစနစ်နဲ့ တောင်သူများတတ်စွမ်း သလောက် ဆောင်ရွက်ထားတဲ့ ဆည်အဆင့်မရောက်ရှိသေးတဲ့ ရေလှောင်တမံများကို ပြန်လည်ပြုပြင် ပေးခြင်းကိုလို့ ကျွန်မနားလည်ပါတယ်။ ကျွန်မအရင်တစ်ခါလည်း ပြည်ထောင်စုလွှတ်တော်မှာ မိမိမဲဆန္ဒနယ် အတွင်း ဆောင်ရွက်ပြုလုပ်ပေးထားတဲ့ ဆည်မြောင်းအကြောင်း ဆွေးနွေးခဲ့ဖူးပါတယ်။ ကျွန်မတို့မြို့မှာ ကိုယ်ထူကိုယ်ထ ဆောင်ရွက်ထားတဲ့ တောင်ကျရေမှစီးဆင်းတဲ့ လျှိုမြောင်လေးများကို ပိတ်ဆို့ပြီး တစ်ဖက် ပိတ်ရေလှောင်တမံ ဆည်များစွာရှိပါတယ်။ ကျေးရွာသူကျေးရွာသားများကလည်း မိမိတို့လယ်များ မှန် စိုက်ပျိုးနိုင်ရန်နဲ့ သီးနှံထွက်ချိန် အောင်ရေများရရှိရန်အတွက် သူတို့တတ်စွမ်းသလောက်လုပ်ထားတဲ့ မျောရိုက် ကျောက်ဖိဆည်များကို အဆင့် မြှင့်တင်ပေးဖို့ ကိုယ်စားလှယ်များနယ်ဆင်းတဲ့အခါ တင်ပြတောင်းဆိုလာကြပါတယ်။ ကိုယ်စားလှယ်များ မှလည်း ပြည်သူများတင်ပြလာတဲ့ ပြည်သူ့အသံကိုမှတ်သားပြီး လွှတ်တော်တွင် ထပ်ဆင့်တင်ပြခဲ့ကြရာ ဘတ်ဂျက်အခြေအနေနဲ့ သင့်တော်သလောက် ဆည်များပြုလုပ်ပေးပါသဖြင့် စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနကိုလည်း ကျေးဇူးတင်ကြပြီး ကျွန်မတို့ ကိုယ်စားလှယ်များကိုလည်း ကျေးဇူးတင်ခြင်း ခံခဲ့ရပါတယ်။ နာယကကြီးရှင်။ ၂၀၁၇-၂၀၁၈ ဘဏ္ဍာရေးနှစ် BE ဘတ်ဂျက်၊ RE ဘတ်ဂျက်နဲ့ ၂၀၁၈ ခုနှစ်၊ ၆ လ ဘတ်ဂျက်တို့မှာ တစ်ဖက်ပိတ်ဆည်လုပ်ငန်း ၈ ခုကို ဘတ်ဂျက်စုစုပေါင်း ကျပ်သန်း ၂၀၀ ကျော်နဲ့ ဆောင်ရွက် ခဲ့ပါတယ်။ ကျပ်သန်း ၂၀၀ ကျော်နဲ့ ဆောင်ရွက်ခဲ့တဲ့ ကျေးရွာပိုင်ဆည်များကို ပွင့်လင်းမြင်သာစွာ ချပြချင်တဲ့ အတွက် ကျွန်မကို Power Point အသုံးပြုခွင့်ပေးပါရှင်။ ကျွန်မ Power Point မှာလည်း စာတွေ ရှင်းရှင်း လင်းလင်းဖြစ်အောင် ရေးထားပါပြီ။ ဒါကတော့ ကျွန်မတို့ မင်းတုန်းမြို့နယ်ရဲ့ အားထားရတဲ့ တံတား၊ ဆည်ဖြစ်ပါတယ်။ တမံပြုပြင်ခြင်း လုပ်ငန်း ကုန်ကျစရိတ် ၁၀ သန်းနဲ့ လုပ်ထားတာဖြစ်ပါတယ်။ ၁၀ သန်းနဲ့ကို တမံပဲ ပြုပြင်သွားတာပါ။ အဲဒီရေတံခါးရဲ့အခြေအနေကို ကြည့်မသွားတဲ့အတွက် တကယ်ရေလိုအပ်တဲ့ ကျွန်မတို့ ပြည်သူတွေရဲ့ အလှူငွေနဲ့ အဲဒီလိုရေပေးထားရတာ ဖြစ်ပါတယ်။ ဒါကတော့ မိုးနတ်ကျေးရွာက ဆည်ဖြစ်ပါတယ်။ ရေပေးမြောင်းရှိ ကျောက်စီများအပိုင်း ပြုပြင် ခြင်းလုပ်ငန်း ကုန်ကျငွေ ၁၄.၆ သန်းနဲ့ လုပ်ငန်းဆောင်ရွက်ထားတာရှိပါတယ်။ လုပ်ငန်းဆောင်ရွက် နေတဲ့ပုံ၊ လုပ်ငန်းပြီးစီးတဲ့ပုံ၊ လုပ်ငန်းပြီးစီးသွားလို့ မိုးကျလာတဲ့အခါ ရေရ မရ ပုံမှာပြထားတဲ့အတိုင်း ပါပဲရှင်။ ဒါကတော့ ပြောင်းထန်းလေးပင်ဆည် ဖြစ်ပါတယ်။ ပြုပြင်ခြင်းလုပ်ငန်း ၁၂.၅ သန်းနဲ့ ဆောင်ရွက် ထားတာပါ။ လုပ်ငန်းဆောင်ရွက်ပြီး ၂၀၁၈ ခုနှစ်၊ ဇွန်လ ပထမပိုင်းမှာပဲ ရေလာတဲ့အခါမှာ အဲဒီပုံစံပဲ ဖြစ်သွားတာပါ။ ကျွန်မတို့ အစတုန်းက ပြည်သူပြည်သားတွေရဲ့ မျောရိုက် ကျောက်ဖိလေးတဲ့ လုပ်စဉ်အခါ တုန်းကတော့ စပါးစိုက်လို့ရပါသေးတယ်။ အခုအခြေအနေမှာကတော့ Nexti အဲဒီမှာ မြင်တဲ့အတိုင်းပါ။ ရေစီးဆင်းမယ့်မြောင်းလက်တံက တစ်နေရာ၊ စီးသွားတဲ့ ရေကတစ်နေရာ ဖြစ်နေပါတယ်ရှင်။ ဒါကတော့ ကျွန်မတို့ ဝန်တွင်းကျေးရွာက ဆည်ဖြစ်ပါတယ်။ ပြုပြင်ခြင်းလုပ်ငန်း ကုန်ကျငွေ ၃၆.၇၄ ကျပ်သန်းဖြစ်ပါတယ်။ အဲဒီဘေးနားက အပင်ကြီးလဲပြိုသွားတဲ့အတွက် အဲဒီပုံစံဖြစ်သွားတာ ပါရှင်။ အဲဒီပုံစံမှာပါပဲ ပြိုကျသွားတော့ အောက်ကပုံက သူ့မူလဆည်မြောင်းက လုပ်ပေးထားတဲ့ မြောင်း လက်တံပါ။ အဲဒီမြောင်းလက်တံက ဘယ်လိုမှ ရေမရနိုင်တော့တဲ့အတွက် အပေါ်ကပုံလေးက ရွာသူ ရွာသားတွေလုပ်အားနဲ့ ပြန်ပြီးတော့ ရေရရှိဖို့အတွက် လုပ်ထားရတဲ့ မြောင်းလက်တံဖြစ်ပါတယ်။ ဒါကတော့ ကျွန်မတို့ စန်းကြီးရေလှောင်တမံ ဖြစ်ပါတယ်။ သူက လျှိုမြောင်ကို။</speech>
<speech type="speaker">နိဂုံးချုပ်ပါ။ ဆွေးနွေးရန် သတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<speech type="speaker">ဦးထွန်းထွန်း ပွင့်ဖြူမဲဆန္ဒနယ်က ဆွေးနွေးဖို့ဖြစ်ပါတယ်။</speech>
<speech><mp id="1460">ဦးထွန်းထွန်း(ပွင့်ဖြူမဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များ၊ ပြည်ထောင်စု အဆင့်ဝန်ကြီးများနှင့် ဧည့်သည်တော်အားလုံးမင်္ဂလာပါလို့ ဦးစွာပဏာမ ဂါရဝပြုနှုတ်ခွန်းဆက်သအပ် ပါတယ်။ ကျွန်တော်ကတော့ မကွေးတိုင်းဒေသကြီး၊ ပွင့်ဖြူမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးထွန်းထွန်းဖြစ်ပါတယ်။ လေးစားအပ်ပါသော နာယကကြီးခင်ဗျာ။ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက မြန်မာနိုင်ငံအလယ်ပိုင်းအပူပိုင်းဇုန်ရှိ မန္တလေးတိုင်းဒေသကြီး၊ မကွေးတိုင်းဒေသကြီးနှင့် စစ်ကိုင်းတိုင်း ဒေသကြီးအတွင်းရှိ မြို့နယ် ၁၄ မြို့နယ်တို့တွင် ရာသီဥတုနှင့် လိုက်လျောညီထွေရှိသည့် စိုက်ပျိုးစီးပွားရေး လုပ်ငန်းဆိုင်ရာ တန်ဖိုးကွင်းဆက်စီမံကိန်းအတွက် အာရှဖွံ့ဖြိုးရေးဘဏ် (ADB) ထံမှ ချေးငွေအမေရိကန် ဒေါ်လာ ၄၀.၅ သန်း ချေးယူမည့်ကိစ္စကို ထောက်ခံဆွေးနွေးသွားမှာ ဖြစ်ပါတယ်။ ချေးငွေဆိုင်ရာ စည်းကမ်းချက်များကို ကြည့်မယ်ဆိုလျှင်လည်း ဆိုင်းငံ့ကာလ ၈ နှစ်၊ ပြန်ဆပ် ကာလ ၂၄ နှစ်ဖြင့် စုစုပေါင်း ချေးငွေသက်တမ်းမှာ ၃၂ နှစ်ဖြစ်တာကို တွေ့ရပြီး အတိုးနှုန်းဆိုင်းငံ့ကာလမှာ တစ်နှစ်ကို ၁ ရာခိုင်နှုန်းဖြစ်ပြီး ပြန်ဆပ်ကာလမှာ တစ်နှစ်ကို ၁.၅ ရာခိုင်နှုန်းဖြစ်တဲ့အတွက် ချေးသင့်သော ချေးငွေဖြစ်ပါတယ်။ ချေးငွေချေးရတဲ့ ရည်ရွယ်ချက် ၄ ချက်ပါဝင်ပြီး ရည်ရွယ်ချက်(၁)မှာ မြန်မာနိုင်ငံ အလယ်ပိုင်းအပူပိုင်းဇုန်ရှိ စိုက်ပျိုးရေးဆိုင်ရာ တန်ဖိုးကွင်းဆက်များရှိ အရေးကြီးသော အခြေခံအဆောက် အအုံများ၏ ရာသီဥတုဒဏ်မှ ကြံ့ကြံ့ခံနိုင်မှု တိုးတက်စေရန်ဟု ပါရှိပါတယ်။ လေးစားအပ်ပါသော နာယကကြီးခင်ဗျာ။ မိမိတို့ မကွေးတိုင်းဒေသကြီးဟာဆိုလို့ရှိရင် မြန်မာနိုင်ငံ အလယ်ပိုင်း အပူပိုင်းဇုန် မိုးနည်းသောဒေသဖြစ်ပြီး ဆည်ရေကို အားကိုးအားထားစိုက်ပျိုးရတဲ့တိုင်း ဖြစ်ပါတယ်။ မင်းဘူးခရိုင်အတွင်းမှာ စလင်းမြို့နယ်ရှိ လင်းဇင်းရေလွှဲဆည်၊ ပွင့်ဖြူမြို့နယ်ရှိ မယ်ဇလီ ရေလွှဲဆည်၊ မင်းဘူးစကုမြို့နယ်ရှိ အိုင်းမရေလွှဲဆည်တို့ကို အဓိကအားထားပြီး စိုက်ပျိုးနေရပါတယ်။ ၎င်း ရေလွှဲဆည်များမှာဆိုရင် အင်္ဂလိပ်ခေတ်ကတည်းက တည်ဆောက်ခဲ့တဲ့ ဆည်တွေဖြစ်ပြီး နှစ်ပေါင်း ၁၀၀ ကျော် သက်တမ်းရှိပါပြီ။ မိမိမဲဆန္ဒနယ်မှာရှိတဲ့ မယ်ဇလီရေလွှဲဆည်ဟာ ၁၉၀၃ ခုနှစ်တွင် တည်ဆောက်ခဲ့ပြီး စပါးစိုက်ဧကပေါင်း ၈ သောင်းကျော်ကို ရေပေးဝေနေသော ရေလွှဲဆည်တစ်ခုဖြစ်ပါတယ်။ ယခှုာ ဆိုလို့ရှိရင် မယ်ဇလီဆည်ရေသောက်စနစ်ကို အဆင့်မြှင့်တင်ပြုပြင်ရန် အထူးလိုအပ်လျက်ရှိနေပါတယ်။ ပြီးခဲ့တဲ့ ဇွန်လ ၆ ရက်နေ့မှ ဇွန်လ ၁၅ ရက်နေ့အထိ ပွင့်ဖြူမြို့နယ်အတွင်း ထူးကဲမိုးရွာသွန်းခြင်းကြောင့် ရေကြီးရေလျှံမှုများ ဖြစ်ပေါ်ခဲ့ပါတယ်။ ရေကြီးရေလျှံမှုများကြောင့် ပွင့်ဖြူမြို့နယ်အတွင်းရှိ စိုက်ပျိုးမြေများ ရေနစ်မြုပ်ပျက်စီးမှုနှင့်အတူ မယ်ဇလီဆည်ရေသောက်စနစ်ရှိ တောင်ဖုံး၊ မြောင်းဖုံး၊ မြောင်းမကြီးများနှင့် လက်တံမြောင်းများ၊ တူးမြောင်းအဆောက်အဦများ ကျိုးပေါက်ပျက်စီးမှုဖြစ်ပေါ်ခဲ့ပါတယ်။ မိုးစပါးပျိုးထောင်စိုက်ပျိုးချိန်ဖြစ်၍ ပေးဝေနိုင်ရန် ယာယီဖြစ်သလို ပြုပြင်ဆောင်ရွက်ပြီး ရေပေးဝေခဲ့တာကိုလည်း တွေ့ရပါတယ်။ သို့သော်လည်း အမှန်တကယ်ပြုပြင်တည်ဆောက်ရမယ့် လုပ်ငန်း များစွာ ကျန်ရှိနေပါသေးတယ်။ ဒါ့အပြင် မယ်ဇလီဆည်ဟာ သက်တမ်းအားဖြင့် နှစ်ပေါင်း ၁၀၀ ကျော်ကြာ မြင့်နေခြင်း၊ ၁၉၉၅ ခုနှစ်မှစ၍ တောင်ဖုံးတစ်လှည့်၊ မြောင်းဖုံးတစ်လှည့် နွေစပါးစိုက်ပျိုးခြင်း၊ ၂၀၀၀ ခုနှစ် တွင် တောင်ဖုံး၊ မြောင်းဖုံးနှစ်ခုစလုံးအား တစ်ပြိုင်တည်း မိုးစပါးနှင့် နွေစပါးစိုက်ပျိုးရေပေးဝေရခြင်း၊ ကြောင့် မယ်ဇလီဆည်ရေသောက်စနစ်ရှိ မြောင်းများ ပြင်ဆင်ရန်အင်မတန်နည်းပါးပြီး တစ်လခွဲ၊ နှစ်လသာ ရရှိကြောင်းကိုလည်း သိရပါတယ်။ မယ်ဇလီဆည်ရေသောက်စနစ်ရှိ စိုက်ပျိုးမြေဧက ၈ သောင်း ကျော်ကို အဆင်ပြေလွယ်ကူပြီး စနစ်တကျဖြစ်အောင် ရေပေးဝေနိုင်ဖို့ဆိုရင် ရေပေးမြောင်းများနှင့် ရေပေး အဆောက်အဦများအား စနစ်တကျ အဆင့်မြှင့်တင်ပြုပြင်ရန် လိုအပ်နေပါတယ်။ လေးစားအပ်ပါသော နာယကကြီးခင်ဗျာ။ ပြောင်းလဲလာသော ရာသီဥတုကြောင့် စိုက်ပျိုးသီးနှံများ၊ လယ်ယာမြေများ၊ ကျေးရွာများ ရေကြီးရေလျှံပျက်စီးဆုံးရှုံးမှုမရှိစေရန်အတွက် မယ်ဇလီဆည်ရေသောက် စနစ်၏ ရေနုတ်မြောင်းများ၊ ချောင်းကော၊ မြောင်းကောများအား စနစ်တကျပြန်လည် တူးဖော်ရန် လိုအပ် နေပါပြီ။ အထူးသဖြင့် နွေစပါးစိုက်ပျိုးရန် နှစ်စဉ်ရေပေးဝေသည့်ရက် ဖေဖော်ဝါရီလ ၁၅ ရက်အစား ဇန်နဝါရီ ၃၀ ရက်အား ပေးဝေနိုင်ပါက မိုးဦးကျသဘာဝဘေးဒဏ် ရေကြီးရေလျှံမှလွတ်ကင်းပြီး တောင်သူ များအတွက် ပိုမိုအဆင်ပြေအောင်မြင်မှာ ဖြစ်ပါတယ်။ ဒါ့အပြင် ဧကပေါင်း ၈ သောင်း ကျော် ရေပေးဝေ နိုင်သော မယ်ဇလီရေလွှဲဆည် ပြုပြင်ထိန်းသိမ်းနိုင်ရန်အတွက် ပွင့်ဖြူ ဆည်မြောင်းဦးစီးဌာနမှာ စက်ယန္တရား အပိုင် တစ်စီးမှမရှိတာကိုလည်း တွေ့ရပါတယ်။ ုပြင်နိုင်ဖို့ဆိုရင် အရေးပေါ်အခြေအနေတွေမှာ စက်ယန္တရား အလွယ်တကူ အသင့်ရှိဖို့လိုအပ်ပါတယ်။ လေးစားအပ်ပါသော နာယကကြီးခင်ဗျာ။ ရည်ရွယ်ချက်(၃)မှာ တောင်သူများ၊ ဌာနဆိုင်ရာဝန်ထမ်း များနှင့် ပုဂ္ဂလိကကဏ္ဍတို့၏ ရာသီဥတုပြောင်းလဲမှုနှင့် လိုက်လျောညီထွေမှုရှိစေမည့် စိုက်ပျိုးထုတ်လုပ်မှု အလေ့အကျင့်များ၊ နည်းပညာများနှင့်စပ်လျဉ်းသည့် စွမ်းဆောင်ရည်များ ပိုမိုအားကောင်းလာစေရန်လို့လည်း ပါရှိပါတယ်။ မိမိမဲဆန္ဒနယ်အတွင်း ပွင့်ဖြူမြို့နယ် စိုက်ပျိုးရေးသိပ္ပံကျောင်းနှင့် စိုက်ပျိုးရေးမျိုးသန့် ခြံတို့ရှိပါတယ်။ မျိုးသန့်စိုက်ပျိုးရေးခြံမှထွက်ရှိတဲ့ မျိုးစပါးများကို မကွေးတိုင်းအတွင်း ဖြန့်ဝေရောင်းချ တာတွေ တွေ့ရပါတယ်။ မျိုးသန့်စိုက်ပျိုးရေးခြံမှာ မိုးစပါး ၁၂၀ ဧက၊ ကုလားပဲ ၅၀ ဧက၊ နွေစပါး ၃၀ ဧက မျိုးစေ့ထုတ်လုပ်စိုက်ပျိုး ရောင်းချလျက်ရှိပါတယ်။ မျိုးသန့်စိုက်ပျိုးရေးခြံမှ မျိုးစေ့လိုအပ်ချက် လုံလုံ လောက်လောက် ထုတ်လုပ်နိုင်ဖို့ဆိုလို့ရှိရင် စိုက်ပျိုးမြေ လယ်ယာသုံးစက်ကိရိယာများ၊ ထွန်စက်၊ ရိတ်သိမ်း ခြွေလှေ့စက်၊ ခေတ်မီစပါးအခြောက်ခံစက်နဲ့ မျိုးသန့်စင်စက်တို့ လိုအပ်ပါတယ်။ လေးစားအပ်ပါသော နာယကကြီးခင်ဗျာ။ ချေးငွေနှင့်ပတ်သက်ပြီး အနည်းငယ်ဆွေးနွေးလိုပါတယ်။ မြန်မာနိုင်ငံ၏ ပြည်ပချေးငွေစုစုပေါင်း အမေရိကန်ဒေါ်လာ ၉.၅၇၁ ဘီလီယံဖြစ်ပြီး (ADB) အာရှဖွံ့ဖြိုးရေး ဘဏ်မှ ချေးငွေမှာ အမေရိကန်ဒေါ်လာ ၀.၅၄၆ ဘီလီယံရှိတာကို တွေ့ရပါတယ်။ စိုက်ပျိုးရေး၊ မွေးမြူရေး နှင့် ဆည်မြောင်းဝန်ကြီးဌာနမှ ချေးယူငွေမှာ အမေရိကန်ဒေါ်လာ ၀.၇၄ ဘီလီယံ ဖြစ်ပြီး ဝန်ကြီးဌာနများ တွင် တတိယအများဆုံး ချေးယူထားတာကိုလည်း တွေ့ရပါတယ်။ ယခုလို ချေးငွေတွေကို ချေးယူသုံးစွဲတဲ့ နေရာမှာ တိုင်းပြည်အတွက် အမှန်တကယ်အကျိုးရှိဖို့၊ တိုင်းပြည်စီးပွား ဖွံ့ဖြိုးတိုးတက်ဖို့ လိုအပ်ပါတယ်။ သုံးစွဲတဲ့နေရာမှာလည်း အကျိုးရှိရှိ ထိထိရောက်ရောက် အလေအလွင့်မရှိအောင်၊ မဖိတ်မစင်အောင် သုံးစွဲဖို့လိုအပ်ပါတယ်။ ဖိတ်တစ်ဝက်၊ စင်တစ်ဝက်တော့ မဖြစ်ဖို့လိုပါတယ်။ ချေးငွေတွေကို ၂၀၁၇-၂၀၁၈ ဘဏ္ဍာနှစ်မှစပြီး ပြန်ဆပ်နေရပါတယ်။ ချေးငွေတွေကို ဘယ်လိုဆပ်မယ်။ အတိုးတွေကို ဘယ်လိုရအောင် ရှာမယ်ဆိုတာလည်း ရေရှည်ထည့်တွက်စဉ်းစားသင့်ပါတယ်။ နိဂုံးချုပ်အနေနဲ့ ဝန်ကြီးဌာန၏ ရည်ရွယ်ချက်၊ မျှော်မှန်းချက် ရလဒ်ကောင်းများ ဖော်ဆောင်ရာတွင် အလေအလွင့်မရှိ၊ အကျိုးရှိရှိသုံးစွဲနိုင်ရန်အတွက် အာရှဖွံ့ဖြိုးရေးဘဏ် (ADB) ထံမှ ချေးငွေ အမေရိကန် ဒေါ်လာ ၄၀.၅ သန်း ချေးငွေကိစ္စအား ထောက်ခံပါကြောင်း ပြောကြားအပ်ပါတယ်။ အားလုံးကို ကျေးဇူး တင်ပါတယ်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျာ။ အစည်းအဝေးကို မိနစ် ၃၀ ခန့် ခေတ္တ ရပ်နားပါမယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျာ။</speech>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များခင်ဗျား။ နှင့် ဧည်သည်တော်များခင်ဗျာ။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<speech type="speaker">ဦးဝင်းဝင်း မင်းဘူးမဲဆန္ဒနယ်က ဆွေးနွေးဖို့ဖြစ်ပါတယ်။</speech>
<speech><mp id="1459">ဦးဝင်းဝင်း(မင်းဘူးမဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များ၊ ပြည်ထောင်စုဝန်ကြီးများ နှင့် ဧည့်သည်တော်များအားလုံး မင်္ဂလာအပေါင်းနှင့် ပြည့်စုံကြပါစေလို့ ရှေးဦးပဏာမ မေတ္တာများ ပို့သအပ် ပါတယ်။ ကျွန်တော်ကတော့ မကွေးတိုင်းဒေသကြီး မင်းဘူးမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးဝင်းဝင်း ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနမှာ မြန်မာနိုင်ငံအလယ်ပိုင်းမှာရှိတဲ့ အပူပိုင်းဇုန် မန္တလေးတိုင်းဒေသကြီး၊ မကွေးတိုင်းဒေသကြီး၊ စစ်ကိုင်းတိုင်းဒေသကြီးတို့မှာ ရာသီဥတုနှင့်လိုက်လျောညီထွေမှုရှိတဲ့ စိုက်ပျိုးရေး၊ စီးပွားရေးလုပ်ငန်းဆိုင်ရာ တန်ဖိုးကွင်းဆက် စီမံကိန်းအတွက် အာရှဖွံ့ဖြိုးရေးဘဏ်(ADB)ထံမှ ချေးငွေ အမေရိကန်ဒေါ်လာ ၄၀.၅ သန်း ချေးယူမယ့် ကိစ္စနှင့်ပတ်သက်ပြီး အကြံပြု ထောက်ခံ ဆွေးနွေးသွားမှာ ဖြစ်ပါတယ်။ ချေးငွေဆိုင်ရာ စည်းကမ်းချက်များမှာကြည်လို့ရှိရင် ကျွန်တော်တို့ ဆိုင်းငံ့ကာလ ၈ နှစ်၊ ပြန်ဆပ် ကာလ ၂၄ နှစ်၊ စုစုပေါင်းချေးငွေသက်တမ်းမှာ ၃၂ နှစ်ဖြစ်ကြောင်း တွေ့ရှိရပါတယ်။ အတိုးနှုန်းဟာ ဆိုလို့ရှိရင်လဲ ဆိုင်းငံ့ကာလအတွင်းမှာဆိုရင် တစ်နှစ်ကို ၁ ရာခိုင်နှုန်းဖြစ်ပြီး၊ ပြန်ဆပ်ကာလမှာ ၁ နှစ်ကို ၁.၅ ရာခိုင်နှုန်း ပေးဆပ်ရမှာဖြစ်ပါတယ်။ ရည်ရွယ်ချက်တွေကိုကြည့်လိုက်မယ် ဆိုလို့ရှိရင်လည်း အခြေခံ အဆောက်အအုံတွေ ကြံ့ကြံ့ခိုင်နိုင်မှုရှိဖို့အတွက် စိုက်ပျိုးရေးထွက်ကုန်များရဲ့ အရည်အသွေးတွေ၊ ဘေးအန္တရာယ် ကင်းရှင်းစေရေး၊ စွမ်းဆောင်ရည်တိုးမြှင့်လာစေရန်၊ ရာသီဥတုပြောင်းလဲမှုနှင့် လိုက်လျောညီထွေရှိမယ့် အလေ့အကျင့်ကောင်းတွေ၊ နည်းပညာကောင်းတွေ၊ စွမ်းဆောင်ရည်တွေ ပိုမိုအားကောင်းလာစေဖို့နှင့် စိုက်ပျိုးစီးပွားရေးလုပ်ငန်းများအတွက် မူဝါဒဆိုင်ရာပတ်ဝန်းကျင်အခြေအနေကောင်းများ ပေါ်ထွန်း လာရေးဆိုပြီးတော့ ရည်ရွယ်ထားတာတွေ့ရပါတယ်။ အင်မတန်ကောင်းမွန်တဲ့ ရည်ရွယ်ချက်တွေပဲ ဖြစ်ပါတယ်။ လက်တွေ့အဓိကလုပ်မယ့် အဓိကလုပ်ဆောင်ချက်တွေကို ကြည့်မယ်ဆိုလို့ရှိရင်လည်း အရည်အသွေး ကောင်းမွန်ပြီး ရာသီဥတုဒဏ်ကို ကြံ့ကြံ့ခံနိုင်တဲ့ မျိုးစေ့ထုတ်လုပ်ရေး၊ ပုဂ္ဂလိကကဏ္ဍရှိ စီးပွားဖြစ် မျိုးသန့်မျိုးစေ့ ထုတ်လုပ်သူများကို ရောင်းချနိုင်ရေးနှင့် မျိုးစေ့ခြံ ၁၀ ခုမှာရှိတဲ့ ရေသွင်းမြောင်းတွေ၊ ရေထုတ်မြောင်းတွေ၊ အဆောက်အဦတွေ၊ လယ်ယာသုံးစက်ကိရိယာတွေနှင့် ရိတ်သိမ်းချိန်စက်ကိရိယာတွေ မျိုးစေ့စမ်းသပ်စစ်ဆေးတဲ့ပစ္စည်းတွေ၊ စိုက်ပျိုးရေး မိုးလေဝသစခန်းများမှာရှိတဲ့ အခြေခံအဆောက်အအုံ တွေ စတာတွေကို အဆင့်မြှင်တင်ပေးမယ်လို့ တင်ပြထားတာတွေ့ရပါတယ်။ အဲဒီမှာ ခြံတွေက ဘယ်ခြံ တွေကို မြှင့်တင်မှာလဲဆိုတာကို တိတိကျကျ ဖော်ပြထားတာမတွေ့ရပါဘူး။ အဲဒီလိုပဲ တိုင်း ၃ တိုင်းကို ဖော်ပြထားသော်လည်းပဲ မြို့နယ်တွေက ဘယ်မြို့နယ်တွေလည်းဆိုတာ တိတိကျကျ ဖော်ပြထားတာ မတွေ့ရပါဘူး။ နာယကကြီးခင်ဗျာ။ စိုက်ပျိုးရေးဦးစီးဌာနအောက်မှာရှိတဲ့ မျိုးစေ့ခြံတွေကို ပုဂ္ဂလိကကဏ္ဍနဲ့ ချိတ်ဆက်မှုအားကောင်းစေဖို့၊ ရောင်းဝယ်ဖောက်ကားနိုင်ရေး၊ စီးပွားရေးဖွံ့ဖြိုးတိုးတက်မှုဆိုင်ရာ ဝန်ဆောင် မှုတွေ ပိုမိုအားကောင်းလာဖို့အတွက် စီမံကိန်းမှထောက်ပံ့ပေးမယ်လို့လည်း သိရပါတယ်။ ရာသီဥတုနှင့် လည်းကိုက်ညီပြီး မျိုးကောင်းမျိုးသန့်တွေ အလွယ်တကူဝယ်ယူ စိုက်ပျိုးနိုင်ဖို့အတွက် ပြည်သူ့လွှတ်တော် မှာလည်း ကျွန်တော်ကိုယ်တိုင် မေးခွန်းမေးမြန်းခဲ့ပါတယ်။ အဲဒီးက ပြည်ထောင်စုဒုဝန်ကြီးက ဖြေသွားတာက မျိုးကောင်းမျိုးသန့်တွေ တောင်သူတွေလိုအပ်ချက်တွေကို အလွယ်တကူရဖို့အတွက် ပြည့်စုံအောင် စီမံထားရှိပြီးဖြစ်တယ်လို့ ပြန်လည်ဖြေကြားသွားပါတယ်။ သို့သော်လည်းပဲ လက်ရှိအခြေ အနေတွေမှာ တောင်သူတွေက မျိုးကောင်းမျိုးသန့်တွေကို လုံလောက်အောင် အလွယ်တကူဝယ်မရလို့ အခက်အခဲတွေနဲ့ ကြုံတွေ့နေရသေးတယ်ဆိုတဲ့အကြောင်း မဲဆန္ဒရှင်ပြည်သူတွေထံကို သွားတဲ့အခါမှာ ပြည်သူတွေရဲ့ တင်ပြချက်အရ သိရပါတယ်။ မျိုးစေ့ခြံအနီးပတ်ဝန်းကျင်မှာရှိတဲ့ ဦးဆောင်မျိုးစေ့ စိုက်ပျိုး သူများနဲ့ မျိုးစေ့စိုက်ပျိုးထုတ်လုပ်သူများအသင်းတွေ၊ အစိုးရနှင့်ပုဂ္ဂလိကပူးပေါင်းဆောင်ရွက်မှု အားကောင်းစေဖို့အတွက် ပူးပေါင်းဖြန့်ချိရေးလုပ်ငန်းတွေကို ဆောင်ရွက်မယ်လို့လည်း သိရပါတယ်။ ဒါတွေလုပ်တဲ့နေရာမှာ အမှန်တကယ်ဆောင်ရွက်နေတဲ့ မြို့နယ်တွေကို အဓိကထားပြီးတော့ ထောက်ပံ့ သင့်တယ်လို့လည်း အကြံပြုလို့ပါတယ်။ နာယကကြီးခင်ဗျာ။ Power point ဖြင့် တင်ပြခွင့်ပြုပါရန် တောင်းခံအပ်ပါတယ်။ ဒါကတော့ ကျွန်တော်တို့မင်းဘူး-စကုမြို့နယ်မှာ စိုက်ပျိုးရေးဦးစီးဌာနက ဦးဆောင်ပြီးတော့ ကျွန်တော်တို့ ပညာပေး ဆွေးနွေးပွဲတွေ တောင်သူတွေထံ အရောက်သွားပြီးတော့ ဆောင်ရွက်ခဲ့ခြင်းဖြစ်ပါတယ်။ ဒါကကျွန်တော်တို့ မင်းဘူး-စကုမြို့နယ်မှာပဲ ပဲတီစိမ်းမျိုးသန့် ရေဆင်း ၁၄ မျိုးတွေကို ကျွန်တော်တို့ ထောက်ပံ့ ပေးနေတာပဲ ဖြစ်ပါတယ်။ ဒီလိုထောက်ပံ့ပေးတဲ့နေရာမှာလည်း ကျွန်တော်တို့ တစ်ဧကကို တစ်စိတ်နှုန်းနဲ့ ထောက်ပံ့တယ်။ ထောက်ပံ့တဲ့နေရာမှာလည်း ပြန်သွင်းတဲ့အခါမှာ သီးနှံပေါ်တဲ့အခါမှာ တစ်တင်းယူတဲ့ လူကတစ်ခွဲတိုးနဲ့ တစ်တင်းခွဲပြန်သွင်းရမယ်ဆိုတဲ့မူနဲ့ ဆောင်ရွက်နေကြောင်း တွေ့ရပါတယ်။ အမှန်တကယ် ဖြစ်သင့်တာကတော့ ဆင်းရဲနေတဲ့ ကျွန်တော်တို့ တောင်သူလယ်သမားတွေအတွက် တစ်တင်းလိုလို့ရှိရင် မျိုးသန့်တစ်တင်းပဲ ပြန်တောင်းတာက ပိုပြီးကောင်းပါတယ်။ ဒီထက်ပြီးတော့ တိုင်းပြည်တိုးတက်လာ ရင်တော့ အခမဲ့ထောက်ပံ့ပေးတာကတော့ ပိုပြီးအသင့်တော်ဆုံး ဖြစ်ပါတယ်။ ဒါကကျွန်တော်တို့ ထောက်ပံ့တဲ့အကြောင်း မြန်မာ့အလင်းသတင်းစာမှာ ဖော်ပြခဲ့ခြင်းဖြစ်ပါတယ်။ ဒါကကျွန်တော်တို့ စိုက်ပျိုးရေးက တာဝန်ရှိတဲ့ပုဂ္ဂိုလ်တွေက ဒီထောက်ပံ့ပေးလိုက်တဲ့ မျိုးသန့်တွေနဲ့ ပတ်သက်ပြီးတော့ ဘာတွေလိုအပ်ချက် ရှိသလဲဆိုတာကို ကွင်းဆင်းကြည့်ရှုနေတဲ့ အနေအထားပဲဖြစ်ပါတယ်။ ဒါကကျွန်တော်တို့ ကျွန်တော်တို့ ပဲတီစိမ်းရေဆင်း ၁၄ မျိုး လက်တွေ့စိုက်ပျိုးနေခြင်း ဖြစ်ပါတယ်။ ပဲတီစိမ်းမျိုးဟာ ဒါကကျွန်တော်တို့ မြို့နယ်မှာဆိုလို့ရှိရင် ဧက ၁၀၀ စိုက်ပျိုးထားခြင်းဖြစ်ပါတယ်။ ဒါကကျွန်တော်တို့ ပဲတီစိမ်းရေဆင်း ၁၄ ခုနက စိုက်ခင်းတွေကနေ ထွက်ရှိလာတဲ့ မျိုးသန့်တွေကို ကျွန်တော်တို့ စနစ်တကျ ပြန်လည်ထုပ်ပိုးနေခြင်းပဲ ဖြစ်ပါတယ်။ ဒါကတော့ ကျွန်တော်တို့ စိုက်ပျိုးရေးရုံး မှာပဲ စောစောက တစ်တင်းယူရင်တစ်တင်းခွဲတိုးနဲ့ တစ်တင်းခွဲပြန်ပို့လာတဲ့အခါမှာ စနစ်တကျ ပြန်လည် ထုပ်ပိုးပြီးတော့ ဂိုဒေါင်တွေမှာ သိုလှောင်ထားခြင်းဖြစ်ပါတယ်။ ကျွန်တော်တို့ အဲဒီလိုစနစ်တကျ ထုပ်ပိုးတဲ့နေရာမှာလည်းထားတဲ့ ဂိုဒေါင်တွေက စနစ်တကျ တည်ဆောက်ထားနိုင်ခြင်းမရှိသေးကြောင်းလည်း တွေ့ရှိရပါတယ်။ ကျွန်တော်တို့ မင်းဘူး-စကုမြို့နယ်မှာ ဒီစိုက်ပျိုးရေးရုံးတွေမှာရှိတဲ့ ဂိုဒေါင်တွေကိုလည်း ဒီမျိုးသန့်တွေကို စနစ်ကျဖို့အတွက် စနစ်တကျထား နိုင်ဖို့အတွက် ပြန်လည်ပြုပြင်ပေးဖို့လည်း လိုအပ်နေပါတယ်။ ဒါကြောင့် နိဂုံးချုပ်အနေနဲ့ တင်ပြလိုတာကတော့ ကျွန်တော်တို့ အမှန်တကယ် စိုက်ပျိုးနေတဲ့ မြို့နယ်တွေကို အဓိကထားပြီးတော့ ထောက်ပံ့ပေးသင့်ပါကြောင်း အကြံပြုရင်း နိဂုံးချုပ်အပ်ပါတယ် ခင်ဗျား။ အားလုံးကို ကျေးဇူးတင်ပါတယ်။</speech>
<speech type="speaker">ဦးကျော်ကျော် ရခိုင်ပြည်နယ် မဲဆန္ဒနယ်အမှတ်(၄)ဆွေးနွေးဖို့ဖြစ်ပါတယ်။</speech>
<speech><mp id="122">ဦးကျော်ကျော် (မဲဆန္ဒနယ်အမှတ်-၄၊ ရခိုင်ပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့် ပြည်ထောင်စုဝန်ကြီးများ၊ ပြည်ထောင်စုလွှတ်တော် ကိုယ်စားလှယ်များ အားလုံးကို မင်္ဂလာပါလို့ နှုတ်ခွန်းဆက်သပါတယ်။ ကျွန်တော်ကတော့ ရခိုင်ပြည်နယ်၊ မဲဆန္ဒနယ်အမှတ်(၄)မှ အမျိုးသားလွှတ်တော်ကိုယ်စားလှယ် ဦးကျော်ကျော် ဖြစ်ပါတယ်။ မန္တလေးတိုင်းဒေသကြီး၊ မကွေးတိုင်း ဒေသကြီးနှင့် စစ်ကိုင်းတိုင်းဒေသကြီးတို့အတွက် ရာသီဥတုနှင့် လိုက်လျောညီထွေရှိတဲ့ စိုက်ပျိုးရေး၊ စိုက်ပျိုး စီးပွားရေးဆိုင်ရာလုပ်ငန်း တန်ဖိုးကွင်းဆက်စီမံကိန်းလုပ်ငန်း အကောင်အထည်ဖော်ရန် စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက အာရှဖွံ့ဖြိုးရေးဘဏ်(ADB)ထံမှ အမေရိကန် ဒေါ်လာ ၄၀.၅ သန်း ချေးယူရန်ကိစ္စနဲ့ပတ်သက်လို့ အနည်းငယ် ဆွေးနွေးလိုပါတယ်။နာယကကြီးခင်ဗျား။ မြန်မာနိုင်ငံဟာ စိုက်ပျိုးရေးကို အခြေခံအားထားနေရတဲ့ နိုင်ငံဖြစ်ပါတယ်။ ဖွံ့ဖြိုးရေးဘဏ်ထံမှ ချေးငွေရယူမယ့်ကိစ္စနဲ့ပတ်သက်လို့ ကျွန်တော့အနေနဲ့ ကန့်ကွက်စရာတော့မရှိပါဘူး။ ဒါပေမယ့် ဝေဖန်ထောက်ပြစရာတွေတော့ အများကြီးရှိလာပါတယ်။ ပထမပြောလိုတာကတော့ ၂၀၀၈ ဖွဲ့စည်းပုံအခြေခံဥပဒေအရ ပေါ်ပေါက်လာတဲ့ လွှတ်တော်ရဲ့ သက်တမ်းဟာ ပထမအကြိမ်လွှတ်တော်နဲ့ ဒုတိယအကြိမ် လွှတ်တော်သက်တမ်းကို ပေါင်းလိုက်လို့ရှိရင် ယခုအခါ ရ နှစ်ခွဲကျော် ရှိသွားပြီဖြစ်ပါတယ်။ ပြည်ထောင်စုလွှတ်တော် အစည်းအဝေးကျင်းပပြုလုပ်တာဟာ တစ်နှစ်ကို ပျမ်းမျှ (၃)ကြိမ်ရှိပါတယ်။ ပြည်ထောင်စုလွှတ်တော် အစည်းအဝေးတစ်ကြိမ် ကျင်းပပြုလုပ်တိုင်း နိုင်ငံတော်သမ္မတမှတစ်ဆင့် ပေးပို့ လာတဲ့ အစိုးရဝန်ကြီးဌာနများရဲ့ ချေးငွေတွေကို ကျွန်တော်တို့ သဘောတူပေးခဲ့ရတာပါပဲ။ ကန့်ကွက်သူ ရှိရင်လည်း မဲခွဲဆုံးဖြတ်လိုက်တော့ ရှုံးနိမ့်တာပဲရှိပါမယ်။ ချေးငွေတွေနဲ့ပတ်သက်လို့ ထူးခြားမှုရှိတာ တစ်ခုက ချေးငွေတိုင်းဟာ တိုင်းဒေသကြီး ၆ ခုဖြစ်တဲ့ မန္တလေးတိုင်းဒေသကြီး၊ မကွေးတိုင်းဒေသကြီး၊ စစ်ကိုင်းတိုင်းဒေသကြီး၊ ပဲခူးတိုင်းဒေသကြီး၊ ဧရာဝတီတိုင်းဒေသကြီး၊ ရန်ကုန်တိုင်းဒေသကြီး အတွက်ပဲ ဖြစ်နေတာကို တွေ့ရမှာဖြစ်ပါတယ်။ ပြည်နယ်တွေအတွက် သိပ်ကိုနည်းနေပါတယ်။ မရှိသလောက်ပါပဲ။ ဒါဟာဘာကြောင့်လဲ၊ ဘာသဘောလဲဆိုတာကို ရှင်းလင်းဖို့လိုလာပြီဖြစ်ပါတယ်။ ကျွန်တော်တို့ ရခိုင်ပြည်နယ် ဆိုရင်လည်း စိုက်ပျိုးရေးကဏ္ဍအတွက် နိုင်ငံတကာအဖွဲ့အစည်းများ၊ ဒါမှမဟုတ် ဘဏ်များမှချေးငွေ တစ်ခါမှ ရဖူးတယ်လို့ မရှိသေးပါဘူး။ ဒါတွေကို ပြည်ထောင်စုလွှတ်တော်မှတ်တမ်းမှာ ကြည့်ရင်သိနိုင် ပါတယ်။ လွှတ်တော်ကိုယ်စားလှယ် ပထမလွှတ်တော်ကိုယ်စားလှယ်ပါခဲ့တဲ့ ပုဂ္ဂိုလ်တွေလည်းသိပါတယ်။ ဒုတိယအချက်ပြောလိုတာကတော့ ယခုချေးယူမယ့်ငွေနှင့် စီမံကိန်းကို ၂၀၁၈ ခုနှစ်၊ အောက်တိုဘာလ မှ ၂၀၂၂ ခုနှစ်၊ စက်တင်ဘာလအထိ ရ နှစ် ဆောင်ရွက်ရမှာဖြစ်ပြီး အကျိုးရလဒ် ၃ ခုကို ဒီ မန္တလေးတိုင်း ဒေသကြီး၊ မကွေးတိုင်းဒေသကြီး၊ စစ်ကိုင်းတိုင်းဒေသကြီးတွေ ခံစားကြရမှာဖြစ်ပါတယ်။ အဆိုပါ စီမံကိန်း အတွက် ဖြစ်မြောက်နေဆဲ လေ့လာဆန်းစစ်မှုကိုလည်း အပြီးသတ်ဆောင်ရွက်ခဲ့ပြီး ဖြစ်တယ်လို့ဆိုပါတယ်။ ဒီတိုင်းဒေသကြီးတွေမှာ ယခုမှစပြီး စီမံကိန်းတွေလုပ်လာတာ မဟုတ်ပါဘူး။ လွန်ခဲ့တဲ့ရာသီကတည်းက စိုက်ပျိုးရေးကဏ္ဍဖွံ့ဖြိုးရေးအတွက် စီမံကိန်းများစွာ ပြုလုပ်လာခဲ့ပြီးဖြစ်ပါတယ်။ အဓိကအခြေခံ အဆောက် အအုံတွေဖြစ်တဲ့ ဆည်မြောင်းကြီးတွေ၊ ရေလှောင်တမံကြီးတွေ၊ တာတမံကြီးတွေ၊ ရေးသုံးရေထုတ် တူးမြောင်းတွေ၊ ရေသွယ်မောင်းတွေ၊ ရေလွှဲမြောင်းတွေ၊ လျှပ်စစ်မြှင့်တင်ရေးစီမံကိန်းတွေ ခေတ်အဆက်ဆက် ပြင်ပချေးငွေများစွာနဲ့ မရပ်မနားတည်ဆောက်ခဲ့ရသည် ဖြစ်ပါတယ်။ ဒီအခြေခံအဆောက်အအုံတွေ ပြည့်စုံလာတဲ့အခါမှာ မြန်မာပြည်အလယ်ပိုင်းမှာ ကိုးခရိုင်စိမ်းလန်းစိုပြည်ရေး စီမံကိန်းကိုချမှတ်ပြီး ဆောင်ရွက်ခဲ့တာဟာ အထူးအောင်မြင်တာ တွေ့ရပါတယ်။ တတိယပြောလိုတာကတော့ ကျွန်တော်တို့ ရခိုင်ပြည်နယ်ဟာလည်း စိုက်ပျိုးရေးကိုအခြေခံတဲ့ ပြည်နယ်တစ်ခုဖြစ်ပါတယ်။ သို့သော်လည်း ကျွန်တော်တို့ ရခိုင်ပြည်နယ်မှာ မိုးစပါးစိုက်ပျိုးတာ တစ်ခုပဲ ရှိပါတယ်။ သီးထပ်သီးညှပ် စိုက်ပျိုးတယ်ဆိုတာ အခုထိမရှိသေးပါဘူး။ ရခိုင်ကမ်းမြှောင်ဒေသတစ်လျှောက် လုံးဟာ ပင်လယ်နဲ့ထိစပ်နေတဲ့အတွက် ရေငန်တားတာတမံကြီးတွေ လိုအပ်ပါတယ်။ ဆည်မြောင်း၊ တူးမြောင်း၊ ရေလှောင်တမံ စသည်တို့လိုအပ်ပါတယ်။ ဒါမှ သီးထပ်သီးညှပ် စိုက်ပျိုးလို့ရပါမယ်။ နွေစပါး စိုက်ပျိုးလို့ရပါမယ်။ ဒီလိုအပ်ချက်တွေကို ဖြည့်ဆည်းပေးဖို့ အစိုးရမှာ တာဝန်အပြည့်အဝရှိပါတယ်။ ခေတ်အဆက်ဆက် အာဏာရအစိုးရတွေက နှစ် ၆၀ ကျော် လျစ်လျူရှုထားခဲ့တော့ အဆိုးဆုံးပြည်နယ် ဘဝသို့ ကျရောက်ခဲ့ရပါတယ်။ နေရပ်စွန့်ခွာ သွားနေကြရပါတယ်။ အဲဒီတော့ စိုက်ပျိုးရေးကဏ္ဍ ဖွံ့ဖြိုး တိုးတက်လာဖို့အတွက် နိုင်ငံတကာအဖွဲ့အစည်းတွေ ဒါမှမဟုတ် ဘဏ်များမှချေးငွေတွေနဲ့ လိုအပ်တဲ့အခြေခံ momforomosomfew mongomononesmiemens.. onnas@mosu လျစ်လျူရှုတော့မှာလားလို့ မေးရမလိုဖြစ်နေပါတယ်။ နှစ်စဉ်ချပေးနေတဲ့ ပြည်ထောင်စုဘဏ္ဍာငွေ ခွဲတမ်း နဲ့တော့ ဒီအခြေခံအဆောက်အအုံတွေကို မတည်ဆောက်နိုင်ပါဘူး။ အဲဒီ စိုက်ပျိုးရေးကဏ္ဍ ဘဏ္ဍာငွေ ခွဲဝေပေးမှုကလည်း ပြင်ရန် စိုက်ပျိုးရေးကဏ္ဍစီမံခန့်ခွဲရေး စရိတ်လောက်နဲ့ပဲ ပြီးသွားမှာဖြစ်ပါတယ်။ ပြုသည်ကိုဂရန်ဆက် ဆိုတဲ့စကားရှိပါတယ်။ ဒါပေမယ့်လည်း လက်တွေ့မှာတော့ ကြွေးတွေကို ပြည်သူ့ ဘဏ္ဍာငွေတွေနဲ့ပဲ ပေးဆပ်နေရတာပါပဲ။ အဲဒီပေးဆပ်နေရမယ့် ပြည်သူ့ဘဏ္ဍာငွေတွေထဲမှာ ရခိုင်ပြည်နယ် ကရရှိတဲ့ အကောက်အခွန်ငွေတွေ၊ ရခိုင်ပြည်နယ်ကထွက်ရှိတဲ့ သယံဇာတရောင်းရငွေတွေလည်း အများကြီး ပါဝင်နေမယ်ဆိုတာ သတိထားဖို့လိုပါတယ်။ တစ်နှစ်ပြည့်တိုင်းကို ကျွန်တော်တို့ဟာ ပေးဆပ်နေသူ များသာဖြစ်ပြီး အခွင့်အရေးခံစားမှု ရယူနေသူများမဟုတ်ပါကြောင်း ပြောကြားရင်း နိဂုံးချုပ်ပါတယ်။</speech>
<speech type="speaker">ဦးရန်လင်း ကျိုက်လတ်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1621">ဦးရန်လင်း(ကျိုက်လတ်မဲဆန္ဒနယ်၊ ဧရာဝတီတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနဲ့တကွ ဒီနေ့အခမ်းအနားကို ကြွရောက်လာသူအားလုံး ကျန်းမာ ချမ်းသာကြပါစေကြောင်း ဆုမွန်ကောင်းပါတယ်။ ကျွန်တော်က ဧရာဝတီတိုင်းဒေသကြီး၊ ကျိုက်လတ် မဲဆန္ဒနယ်က ပြည်ထောင်စုလွှတ်တော်ကိုယ်စားလှယ် ဦးရန်လင်း ဖြစ်ပါတယ်။ ဒီနေ့ ကျွန်တော် အာရှ ဖွံ့ဖြိုးရေးဘဏ်ကချေးယူမယ့် ရာသီဥတုနဲ့ လိုက်လျောညီထွေရှိတဲ့ စိုက်ပျိုးစီးပွားရေးလုပ်ငန်းများ လုပ်ဆောင်ဖို့အတွက် စိုက်/မွေး/ဆည် ဝန်ကြီးဌာနက ချေးယူမယ့် ချေးငွေနဲ့ပတ်သက်ပြီးတော့ ဆွေးနွေး လိုပါတယ်။ ပထမဦးစွာ ယနေ့အခြေအနေမှာ ကျွန်တော်တို့နိုင်ငံဟာ သဘာဝဘေး၊ အထူးသဖြင့်ရေကြီးတဲ့ ဘေးနဲ့ ရင်ဆိုင်နေရတဲ့ကာလ ဖြစ်ပါတယ်။ အရင့်အရင် ကာလတွေတုန်းကလည်း မိုးခေါင်တဲ့ဒဏ်၊ ရေငတ် တဲ့ဒဏ်၊ မြေပြို တဲ့ဒဏ် စသည်ဖြင့် သဘာဝဒဏ်၊ ရာသီဥတုဒဏ်ကို များစွာခံခဲ့ရတဲ့နိုင်ငံ ဖြစ်ပါတယ်။ ဒီလိုအခြေအနေမှာ ရာသီဥတုနဲ့ လိုက်လျောညီထွေဖြစ်မယ့် ကျွန်တော်တို့ စိုက်ပျိုးရေးစီမံကိန်းတွေကို လုပ်ဆောင်ဖို့ ငွေချေးမယ့် ဒီအာရှဖွံ့ဖြိုးရေးဘဏ်ကို ကျေးဇူးတင်ကြောင်း ဦးစွာပြောကြားလိုပါတယ်။ ဒီဘဏ်ရဲ့အတိုးနှုန်းက ပြောမယ်ဆိုရင် ဆိုင်းငံ့ကာလမှာ ၁ ရာခိုင်နှုန်း၊ ပြန်ဆပ်တဲ့ကာလမှာ ၁.၅ ရာခိုင်နှုန်း ဖြစ်တဲ့အတွက် အတိုးဟာမနည်းပါဘူး။ သို့သော်လည်းပဲ များတော့လည်း မများဘူးလို့ ဆိုချင်ပါတယ်။ ပြီးခဲ့တဲ့အပတ်က ကျွန်တော်တို့ဆွေးနွေးခဲ့တဲ့ အတိုးမဲ့အီတလီချေးငွေနဲ့စာရင်တော့ များတာပေါ့။ EXIM Bank လိုမျိုး ချေးငွေက အတိုးနဲ့စာရင်တော့ မများဘူးလို့ဆိုခြင်းဖြစ်ပါတယ်။ အဲဒီတော့ ဒီဟာရဲ့ ရည်ရွယ် ချက်တွေကို သမ္မတရုံးကပေးတဲ့စာမှာ အသေးစိတ်ဖော်ပြထားပြီးဖြစ်လို့ မဖော်ပြတော့ပါဘူး။ ဆွေးနွေး ချင်တဲ့အကြောင်းလေး ၃ ခုလောက်ကို ကျွန်တော်ဆွေးနွေးချင်ပါတယ်။ ပထမတစ်ခုက မျိုးစေ့ထုတ်လုပ်ငန်းတွေ ဖြစ်ပါတယ်။ မျိုးစေ့ခြံတွေဖွံ့ဖြိုးအောင်၊ မျိုးစေ့ထုတ် လုပ်ငန်းတွေဖွံ့ဖြိုးအောင်၊ မျိုးစေ့ထုတ်လုပ်တဲ့အသင်းတွေ ဖွံ့ဖြိုးအောင်လုပ်ဆောင်မယ်လို့ ပါပါတယ်။ ကျွန်တော်တို့နိုင်ငံမှာ ရေငတ်ဒဏ်ခံနိုင်တဲ့မျိုး၊ ရေနစ်ဒဏ်ခံနိုင်တဲ့မျိုး၊ ဆားငန်ရေဝင်တာကို ခံနိုင်တဲ့မျိုး၊ ရေငတ်တာ အပူဒဏ်ကိုခံနိုင်တဲ့မျိုး စသည်ဖြင့် အဲဒီမျိုးများကို များစွာထုတ်လုပ်ဖို့၊ သုတေသနလုပ်ဖို့ လိုပါတယ်။ တစ်ခါ ရလာတဲ့မျိုးတွေကို အဓိကအားဖြင့် ကျွန်တော်တို့နိုင်ငံမှာ လိုအပ်နေတာ ဒီမျိုးတွေကို တောင်သူတွေထဲရောက်တဲ့အခါမှာ တောင်သူတိုင်းဟာ ကိုယ်မျိုးကိုယ်ထားတဲ့စနစ်ကို ကျယ်ကျယ်ပြန့်ပြန့် နားလည်စွာ စနစ်ကျစွာ ထုတ်လုပ်နိုင်မယ်ဆိုရင် ကျွန်တော်တို့ ဒီနေ့ရင်ဆိုင်နေရတဲ့ မျိုးစေ့မလုံလောက်မှု ပြဿနာဟာ အလိုအလျောက် ရှင်းလင်းပြီးဖြစ်ပါတယ်။ ဒါကြောင့်မို့လို့ ဒီစီမံကိန်းမှာ တောင်သူများ မိမိ မျိုးကိုမိမိ စနစ်တကျထုတ်နိုင်တဲ့ အတတ်ပညာတွေလည်း ထည့်သွင်းပေးသင့်တယ်လို့ ထင်ပါတယ်။ ထို့အတူထွက်လာတဲ့မျိုးတွေ အခုကျွန်တော်တို့ ရေကြီးရေနစ်တဲ့အခါမှာ မျိုးစေ့ထားတဲ့ ဂိုဒေါင်တွေက မျိုးစေ့တွေပါ ပါသွားတဲ့အဖြစ်မျိုးရှိပါတယ်။ အဲဒါကြောင့်မို့လို့ ခေတ်မီ Silo လို့ခေါ်တဲ့ မျိုးစေ့သိုလှောင် ရုံကြီးများကိုလည်း ဆောက်ပေးခြင်းအားဖြင့် ရာသီဥတုနဲ့ ရာသီဥတုဒဏ်နဲ့ လိုက်လျောညီထွေဖြစ်မယ့် ဂိုဒေါင်တွေဖြစ်ပြီးတော့မှ မျိုးစေ့တွေကျန်နေမှာ ဖြစ်ပါတယ်။ powopcaoseoußsacogs Food Safety caloộı Food Quality calon saqp8saczy: လုံခြုံဘေးကင်းရေးဆိုင်ရာကိစ္စတွေကို ဆောင်ရွက်ဖို့ Lab တွေ၊ ဓာတ်ခွဲခန်းတွေ လုပ်မယ်လို့ဆိုပါတယ်။ ဓာတ်ခွဲခန်းတွေ မြှင့်တင်မယ်လို့ဆိုပါတယ်။ အဲဒီတော့ ဒီမှာပြောပြချင်တာကတော့ တခြားနိုင်ငံကလိုမျိုး ဓာတ်ခွဲခန်းကတက်လာပြီးတော့ အများရောင်းမယ့် လက်ကားဆိုင်ကြီးတွေကို တင်ပြီဆိုတာနဲ့ လက်ကား ဈေးထဲမှာ ဝင်လာတဲ့ပစ္စည်းကို စစ်ဆေးတဲ့စနစ်မျိုး၊ တစ်ခါဈေးတစ်ခုတည်းကို ဝင်မယ်ဆိုရင် ဈေးက ဈေးကောက်တွေကောက်နေရုံတင် မဟုတ်ဘဲနဲ့ ဈေးမှာတာဝန်ရှိတဲ့ လူတွေက ဈေးမှာဝင်တဲ့ပစ္စည်းတွေကို စစ်ဆေးတာမျိုး အလွယ်တကူစစ်ဆေးနိုင်တဲ့ ဓာတ်ခွဲခန်း (Lab) မျိုးလေးတွေ ပေးနိုင်မယ်ဆိုလို့ရှိရင် လည်းပဲ ကျွန်တော်တို့ရဲ့ Food Safety ဟာ ဒါထက်ပိုပြီး အဆင့်အတန်းမြင့်လာမယ်လို့ ပြောကြားလို ပါတယ်။ နောက် နံပါတ် (၃) အချက်ကတော့ ဒီစိုက်ပျိုးစီးပွားရေးလုပ်ငန်းဆိုင်ရာ မူဝါဒရေးဆွဲရေးယူနစ် တစ်ခု ထည့်သွင်းဖွဲ့စည်းမယ်လို့ ပါ ပါ တယ်။ အဲဒီတော့ ဒီနှစ်ဟာ ဘာတွေလုပ်မှာလဲ။ ကျွန်တော်တို့ နိုင်ငံမှာ ဘယ်လိုဘယ်နှစ်တွေမှာ ရေကြီးတယ်၊ ဘယ်လိုဘယ်နှစ်တွေမှာ မိုးခေါင်တယ်၊ ဘယ်နေရာတွေ ကတော့ဖြင့် ဆည်တွေ၊ မြောင်းတွေလိုတယ် စသည်ဖြင့်ဒီလိုခန့်မှန်းတွက်ချက်တဲ့၊ စစ်ဆေးတဲ့ ယူနစ်လိုက် ဖြစ်သင့်ပါတယ်။ ထို့အတူ မြန်မာနိုင်ငံမှာ မြေပဲဘယ်လောက်စိုက်နေသလဲ၊ နှမ်းဘယ်လောက်စိုက်နေ သလဲ၊ မြန်မာနိုင်ငံရဲ့ ဆီဘယ်လောက်ထွက်နေသလဲ၊ ဒီဆီကို နိုင်ငံခြားမပို့ဘဲနဲ့ ပြည်တွင်းမှာပဲ ကြိတ်ခွဲမယ် ဆိုရင် စားအုန်းဆီသုံးစွဲမှုကို ကျွန်တော်တို့ မပိတ်နိုင်ဘူးလား စသည်ဖြင့် ဒီလိုယူနစ်ကနေပြီးတော့မှ ဒါတွေကို တွက်ချက်ခန့်မှန်းပေးဖို့ လိုအပ်ပါတယ်။ နောက်ဆည်တွေ၊ လက်တံမြောင်းတွေ ပြန်လည်ပြင်ဆင်မယ် ဆိုတာကို တွေ့ရပါတယ်။ ဒါတွေဟာခုနက မင်းတုန်းမဲဆန္ဒနယ်က လွှတ်တော်ကိုယ်စားလှယ် တင်ပြသွားတဲ့ ဒီဆည်တွေကျိုးပျက်မှုဟာ သဘာဝဒဏ်ကြောင့်လည်းပါပါတယ်။ နောက်အရည်အသွေး မမီတာကြောင့်လည်း ပါပါတယ်။ အဲဒီတော့ အခုရာသီဥတုနဲ့ လိုက်လျောညီထွေဖြစ်အောင်ဆောက်မယ့်၊ ပြုပြင်မယ့် လက်တံ မြောင်းများဟာ ခိုင်မာဖို့လိုအပ်တယ်လိုလည်း ကျွန်တော် ထောက်ပြလိုပါတယ်။ နောက် နောက်ဆုံးတစ်ချက်အနေနဲ့ မြေယာနဲ့ပတ်သက်တဲ့မူဝါဒတွေလည်း ဖွံ့ဖြိုးအောင် လုပ်မယ်လို့ ဆိုပါတယ်။ တောင်သူတွေ မြေပိုင်ဆိုင်ခွင့်ကို တရားဝင်တိတိကျကျဖြစ်အောင် လုပ်ပေးဖို့လိုပါတယ်။ မြေအသုံးချမှု၊ မြေနဲ့ပတ်သက်လို့ မြေဆီသြဇာကြွယ်ဝအောင်လုပ်ပေးမှု စသည်ဖြင့် ဒီအပိုင်းတွေကိုလည်းပဲ စီမံကိန်းက ထည့်သွင်းဆောင်ရွက်သင့်တယ်လို့ ထင်ပါတယ်။ အဲဒီတော့ နိဂုံးချုပ်အနေနဲ့ ဒီစီမံကိန်းဟာ ADB စီမံကိန်းလိုပဲ Third Party Audit များထားသင့်ပါကြောင်း ပြောကြားရင်းနိဂုံးချုပ်ပါတယ်။ ကျွန်တော် အားလုံးကို ကျေးဇူးတင်ပါတယ်။</speech>
<speech type="speaker">ဦးဝင်းမောင် မကွေးတိုင်းဒေသကြီး မဲဆန္ဒနယ်အမှတ်(၆) ဆွေးနွေးဖို့ဖြစ်ပါတယ်။</speech>
<speech><mp id="1280">ဦးဝင်းမောင်(မဲဆန္ဒနယ်အမှတ်-၆၊ မကွေးတိုင်းဒေသကြီး)</mp>လေးစားအပ်သော ပြည်ထောင်စုလွှတ်တော် နာယကကြီး၊ ပြည်ထောင်စုဒုဝန်ကြီးနဲ့ ပြည်ထောင်စုလွှတ်တော် ကိုယ်စားလှယ် အပေါင်းမင်္ဂလာပါ။ ကျွန်တော်ကတော့ မကွေးတိုင်းဒေသကြီး မဲဆန္ဒနယ်အမှတ်(၆)က အမျိုးသား လွှတ်တော်ကိုယ်စားလှယ် ဦးဝင်းမောင် ဖြစ်ပါတယ်။ ကျွန်တော့အနေနဲ့ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက မြန်မာနိုင်ငံအလယ်ပိုင်း အပူပိုင်းဇုန်ရှိ မန္တလေးတိုင်းဒေသကြီး၊ မကွေးတိုင်း ဒေသကြီးနဲ့ စစ်ကိုင်းတိုင်းဒေသကြီးတို့တွင် ရာသီဥတုနှင့်လိုက်လျောညီထွေရှိမည့် စိုက်ပျိုးရေး၊ စီးပွားရေး လုပ်ငန်းဆိုင်ရာ တန်ဖိုးကွင်းဆက် စီမံကိန်းအတွက် အာရှဖွံ့ဖြိုးရေးဘဏ်မှ ချေးငွေအမေရိကန်ဒေါ်လာ ၄၀.၅ သန်း ချေးယူရေးနှင့်စပ်လျဉ်း၍ ဆွေးနွေးသွားမှာ ဖြစ်ပါတယ်။ တကယ်တော့ အထက်ဖော်ပြခဲ့တဲ့ တိုင်းဒေသကြီး ၃ ခုဟာ မိုးခေါင်ပြီဆိုလျင် သစ်ပင်အတွက်မပြောနဲ့ လူတို့အတွက် သောက်သုံးရေ လွန်စွာ ဒုက္ခရောက်ကြတဲ့ ဒေသတွေများပါတယ်။ ဒါပေမယ့် ဒီအပူပိုင်းဒေသတွေဟာ နိုင်ငံတော်ရဲ့ စိုက်ပျိုးရေးကဏ္ဍ တိုးတက်ရေးအတွက် အဓိကနေရာတွေမှာ ပါဝင်နေသကဲ့သို့ ရာသီဥတုပြောင်းလဲမှုဒဏ်ကို ခံစားနေရတဲ့ အတွက် လက်ရှိတည်ရှိနေတဲ့ ရေပေးသွင်းသည့် ဆည်မြောင်းအဆောက်အဦဟောင်းများဟာ အဆင့်မြှင့် တင်ပေးရန်နှင့် စီမံခန့်ခွဲမှုစနစ်များကို တိုးချဲ့ခြင်းဖြင့် ရေရှည်တည်တံ့တဲ့ စိုက်ပျိုးရေးသီးနှံများကို စိုက်ပျိုးထုတ်လုပ်နိုင်မှာ ဖြစ်ပါတယ်။ ခုနလေးတုန်းက ပွင့်ဖြူ မဲဆန္ဒနယ်က ပြည်သူ့လွှတ်တော်ကိုယ်စားလှယ် ကလည်း တင်ပြခဲ့ပြီးဖြစ်ပါတယ်။ ကျွန်တော်တို့ ဒီနယ်မြေတွေက တစ်ဆက်တစ်စပ်တည်းဆိုတော့ ပြီးခဲ့တဲ့ ဒီတင်ပြခဲ့တဲ့ ဆည်ကြီး တွေက နှစ်ကာလကြာမြင့်ပြီ ဖြစ်တဲ့အတွက်ကြောင့် ဆည်တွေမှာ တည်ဆောက်ထားတဲ့ ရေသွင်းမြောင်း တွေဟာ ရေစီးရေလာကောင်းမွန်ရေးကို လုပ်ဆောင်ပေးရန် အထူးလိုအပ်ကြောင်း တောင်းဆိုအပ် ပါတယ်။ ချေးငွေရဲ့ ရည်ရွယ်ချက်မှာ မြန်မာနိုင်ငံအလယ်ပိုင်း အပူပိုင်းဇုန်ရှိ အရေးကြီးသော အခြေခံ အဆောက်အအုံများ၏ ရာသီဥတုဒဏ် ကြံ့ကြံ့ခိုင်မှုတိုးတက်စေရန်၊ စိုက်/မွေး/ဆည်ဝန်ကြီးဌာနနဲ့ စီးပွား/ ကူးသန်းဝန်ကြီးဌာနတို့၏ စိုက်ပျိုးထုတ်ကုန်များ အရည်အသွေးမြင့်မားရေး၊ ဘေးအန္တရာယ်ကင်းရှင်းရေး၊ စမ်းသပ်စစ်ဆေးတဲ့ စွမ်းဆောင်ရည်တိုးမြင့်လာရေး၊ တောင်သူများ၊ ဌာနဆိုင်ရာဝန်ထမ်းများနှင့် ပုဂ္ဂလိက ကဏ္ဍတို့ရဲ့ ရာသီဥတုပြောင်းလဲမှုနှင့် လိုက်လျောညီထွေရှိမယ့် စိုက်ပျိုးထုတ်လုပ်မှု အလေ့အကျင့်များ နည်းပညာများနှင့်ပတ်သတ်တဲ့ စွမ်းဆောင်ရည်များ အားကောင်းလာစေရန်ဆိုတဲ့ ရည်ရွယ်ချက်တွေနဲ့ လုပ်ဆောင်မှာဖြစ်တဲ့အတွက် အလွန်အားရဖွယ်ဖြစ်ပါတယ်။ ဒါ့အပြင် စီမံကိန်းကို ၂၀၁၈ ခုနှစ်၊ အောက်တိုဘာလ မှစပြီး ၂၀၂၅ ခုနှစ်၊ စက်တင်ဘာလအထိ ရ နှစ်ကြာ ဆောင်ရွက်မှာဖြစ်တဲ့အတွက် ရည်မှန်းချက်ရဲ့ ရလဒ် ၃ ခုကို ချမှတ်ထားကြောင်း လေ့လာတွေ့ရှိရပါတယ်ခင်ဗျာ။ ဒီနေရာမှာ တစ်ခုပြောချင်တာကတော့ ကျွန်တော်တို့ တောင်သူအများစုဟာ ငွေမကုန်ပြီးရော ရှေးရိုးစွဲကိုစွန့်ခွာပစ်ရန် အလွန်ဝန်လေးတဲ့သူတွေ ဖြစ်ပါတယ်။ စီမံကိန်းကို ဦးဆောင်ဦးရွက်ပြုတဲ့ သူတွေအနေနဲ့ စိတ်ရှည်သည်းခံ ကြိုးစားရုန်းကန် လုပ်ကိုင်ဆောင်ရွက်ပေးရာမှာ များစွာလိုအပ်ပါတယ်။ စီမံကိန်းကိုအကောင်အထည်ဖော်မယ့် ဌာနအများစုဟာ စိုက်/မွေး/ဆည်ဝန်ကြီးဌာနအောက်ရှိ ဌာနများနဲ့ စီးပွား/ကူးသန်းဝန်ကြီးဌာနမှာပါဝင်နေတဲ့ ဌာနတွေပါဝင်နေတဲ့အတွက်ကြောင့် အတူတကွ ပူးပေါင်းလုပ်ဆောင်ရန်လိုသလို သူ့တာကိုယ့်တာ မခွဲခြားဘဲနဲ့ စုပေါင်းလုပ်ဆောင်မှ စီမံကိန်းရည်မှန်းချက် များဟာ ရလဒ်များကောင်းမွန်မည်ဖြစ်ပါတယ်။ လုပ်ငန်းအကောင်ထည်ဖော်မယ့် အဖွဲ့များမှာ စီမံကိန်း သတင်လက်ထက်လည်းကောင်း၊ စိတ်ကောင်းလည်းကောင်း ထည့်သွင်းပြီးဖွဲ့စည်းမယ်ဆိုလျင် လုပ်ငန်းအောင်မြင်မှုအတွက် အထောက်ကူရရှိစေမှာ ဖြစ်ပါတယ်။ နောက်ဆုံး တိုက်တွန်းအကြံပြုချင်တာကတော့ စိုက်/မွေး/ဆည်ဝန်ကြီးဌာနအနေဖြင့် ပြည်သူ့အစိုးရ၏ ၂ နှစ်ခွဲ ကာလအတွင်း ဝန်ကြီးဌာနက နိုင်ငံခြားချေးငွေ၊ ထောက်ပံ့ငွေမည်မျှရရှိပြီး ပြည်သူတွေအတွက် မည်သည့် စီမံကိန်းတွေမှာ အသုံးပြုဆောင်ရွက်နေကြောင်း စီမံကိန်းပြီးစီးမှုပါ ထည့်သွင်းဖော်ပြလျက် ပြည်သူများအား ချပြပေးရန် တိုက်တွန်းလျက် နိဂုံးချုပ်အပ်ပါတယ်ခင်ဗျာ။ ကျေးဇူးတင်ပါတယ်။</speech>
<speech type="speaker">ဦးစိန်ဝင်း မအူပင်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1196">ဦးစိန်ဝင်း(မအူပင်မဲဆန္ဒနယ်၊ ဧရာဝတီတိုင်းဒေသကြီး)</mp>လေးစားအပ်ပါသော နာယကကြီးနှင့်တကွ အားလုံးမင်္ဂလာပါ။ ကျွန်တော်က မအူပင်မဲဆန္ဒနယ်က ဦးစိန်ဝင်း ဖြစ်ပါတယ်။ ဒီနေ့ စိုက်/မွေး/ဆည်ဝန်ကြီးဌာန စီမံကိန်းအတွက် အာရှဖွံ့ဖြိုးရေးဘဏ်မှ အမေရိကန်ဒေါ်လာ ၄၀.၅ သန်း ချေးယူ ခြင်းနဲ့ပတ်သက်၍ ကျွန်တော့အနေနဲ့ ထောက်ခံဆွေးနွေး တင်ပြသွားမှာဖြစ်ပါတယ်။ စီမံကိန်းလုပ်ငန်း ရည်မှန်းချက်ကတော့ ရာသီဥတုကြံ့ကြံ့ခံနိုင်သော စိုက်ပျိုးရေး၊ စီပွားရေးဆိုင်ရာ တန်ဖိုးကွင်းဆက်များရှိ အရေးကြီးသော အဆောက်အဦများ ပိုမိုကောင်းမွန်တိုးတက်စေရန်၊ ရာသီဥတုနှင့် လိုက်လျောညီထွေ ရှိသည့် စိုက်ပျိုးရေးလုပ်ငန်းများ တိုးတက်ဖြစ်ထွန်းစေရန် ရာသီဥတုနှင့် လိုက်လျောညီထွေ စိုက်ပျိုးရေး လုပ်ငန်းများ တိုးမြှင့်ဆောင်ရွက်ရန်ဆိုပြီးတော့ ရည်မှန်းချက်ထားရှိတာ တွေ့ရပါတယ်။ နာယကကြီးခင်ဗျား။ ယနေ့ ရာသီဥတုဖောက်ပြန်နေသော အဆင့်(၂)ရှိတဲ့ မြန်မာနိုင်ငံအတွက် ဒီ စီမံကိန်းဟာ ဆောင်ရွက်သင့်သော စီမံကိန်းဖြစ်ပြီး အောင်မြင်စွာ ဆောင်ရွက်နိုင်ရင် ထိရောက်စွာ အကျိုး ရှိလာမှာဖြစ်တဲ့အတွက် သဘောတူအတည်ပြုသင့်ပါကြောင်း ထောက်ခံအပ်ပါတယ်။ စီမံကိန်းနေရာဒေသက မြန်မာနိုင်ငံရဲ့ အလယ်ပိုင်း အပူပိုင်းဇုန်ဒေသများဖြစ်သော မကွေးတိုင်းဒေသများမှာ ၅ မြို့နယ်၊ မန္တလေး တိုင်းမှာ ၄ မြို့နယ်၊ စစ်ကိုင်းတိုင်းမှာ ၅ မြို့နယ်၊ စုစုပေါင်း ၁၄ မြို့နယ်ဖြစ်ကြောင်း၊ ရွေးချယ်ထားတဲ့ နေရာဒေသတွေဟာလည်း မိုးခေါင်၊ ရေရှား ရပ်ဝေးဒေသဖြစ်တဲ့အတွက် အင်မတန်ကို ကိုက်ညီသင့်သော နေရာဖြစ်တဲ့အကြောင်း တင်ပြလိုပါတယ်။ စီမံကိန်းရလဒ်အဖြစ် ရလဒ် ၃ ခု ဖော်ပြသွားတာ တွေ့ရ ပါတယ်။ ပထမရလဒ်ကတော့ ဒီစီမံကိန်းရဲ့ အခြေခံအဆောက်အအုံများ၊ မျိုးထုတ်လုပ်ခြင်းများ၊ ရေမြောင်းနှင့်ရေရရှိရေး၊ ကုန်ထုတ်လမ်း၊ သီးနှံအရည်အသွေးမြှင့်တင်ရေး၊ ပူးပေါင်းဆက်သွယ်ဆောင်ရွက်ရေး၊ မျိုးစေ့ဖြန့်ချိရေး၊ အဖွဲ့အစည်းသင်တန်းပေးရေး စသည့်လုပ်ငန်းများ ပါဝင်ကြောင်းသိရှိရပါတယ်။ နာယကကြီးခင်ဗျား။ ဒီအပိုင်းနှင့်ပတ်သက်၍ ထပ်မံဖြည့်စွက်ပြီး အကြံပြုလိုသည်မှာ စိုက်/မွေး/ ဆည်ဝန်ကြီးဌာနအနေဖြင့် ယခုပါရှိတဲ့ ၁၄ မြို့နယ်အား မြို့နယ်အလိုက်၊ အုပ်စုလိုက် သီးနှံအထွက်တိုးရေး၊ ရှေ့တန်းကွပ်ကဲရေးစခန်းများကို ပြန်လည်ပြုပြင်ပြီးတော့ GAP ဘက်စုံကြီးကြပ် ကွပ်ကဲရေးရုံးအဖြစ် ဆောင်ရွက်စေလိုပါကြောင်း အကြံပြုလိုပါတယ်။ နံပါတ် (၂)အနေနဲ့ ၎င်းရှေ့တန်းစခန်းများတွင် အာမခံ ရှိသော၊ အရည်အသွေးကောင်းသော၊ စိုက်ပျိုးရေးပစ္စည်းများ တစ်ပါတည်းရောင်းချရေးလုပ်ငန်းများ ကိုလည်း ဆောင်ရွက်စေလိုပါတယ်။ ဒီအဆောက်အဦတွေကို အကျိုးရှိရှိ အသုံးပြုစေလိုပါတယ်။ နံပါတ် (၃)ကတော့ သီးနှံအလိုက် တစ်လ (၁)ကြိမ် တောင်သူလယ်သမား နည်းပညာ၊ အသိပညာပေးလုပ်ငန်းများ တိုးချဲ့ပညာပေး ဆောင်ရွက်ပေးစေလိုပါတယ်။ ဒုတိယရလဒ်ကို လေ့လာလိုက်ရင် စိုက်ပျိုးစီးပွားရေး လုပ်ငန်း တိုးတက်ရေး စပါး၊ ပဲမျိုးစုံ၊ ဆီထွက်သီးနှံမျိုးပွားရေး အရည်အသွေးမြှင့်တင်ရေး၊ သင်တန်း ပေးရေးစသည်တို့ပါဝင်ကြောင်း သိရှိရပါတယ်။ နာယကကြီးခင်ဗျား။ ဒုတိယရလဒ်အပေါ် အကြံပြုလိုသည်မှာ ဒေသရာသီဥတုနဲ့ကိုက်ညီတဲ့ ခံနိုင်ရည် ရှိသော မျိုးကောင်းမျိုးသန့် ထုတ်လုပ်ခြင်းကို မြို့နယ်များတွင် ဦးစားပေးဆောင်ရွက်စေလိုပါတယ်။ ထွက်ရှိလာတဲ့မျိုးများကိုလည်း စီးပွားဖြစ်မျိုးထုတ်လုပ်ရေး၊ တာဝန်ယူ၊ တာဝန်ခံ ဆောင်ရွက်ပေးစေ လိုပါတယ်။ မျိုးစေ့ထုတ်လုပ်ရေးခြံများကိုလည်း ရည်မှန်းချက်ရရှိရေးအတွက် သုတေသနဘတ်ဂျက် ငွေများကို လုံလုံလောက်လောက် တစ်ဖက်ကချပေးသလို တစ်ဖက်ကလည်း လေလွင့်မှုမရှိအောင် အနီးကပ် ကြီးကြပ်ပြီး ဆောင်ရွက်ပေးစေလိုပါတယ်လို့ အကြံပြုလိုပါတယ်။ လေးစားအပ်ပါသော နာယကကြီးခင်ဗျား။ စီမံကိန်းအပေါ်မှာ ဆောင်ရွက်မှုနဲ့ ပတ်သက်၍ ကြီးကြပ်ရေးအဖွဲ့၊ အကောင်အထည်ဖော်မယ့် ဝန်ကြီးဌာန၊ အဓိကအကောင်အထည်ဖော်မယ့် ဌာန ၅ ခု၊ အကောင်အထည်ဖော်မယ့် အဖွဲ့ထဲမှာပါဝင်မယ့် စီမံကိန်းဒါရိုက်တာ၊ စီမံကိန်းမန်နေဂျာ စသည်ဖြင့် စနစ်တကျ တိတိကျကျ ဖော်ပြသွားတာတွေ တွေ့ရပါတယ်။ အဲဒီအထဲမှာ စီမံကိန်းဒါရိုက်တာနှင့် စီမံကိန်းမန်နေဂျာရဲ့ တာဝန်ဟာ အရေးကြီးပါတယ်။ ဒီပုဂ္ဂိုလ်တွေဟာ အချက် ၃ ချက် ပြည်စုံဖို့လိုပါတယ်။ နံပါတ်(၁)က နည်းပညာသိရမယ်၊ နည်းပညာကျွမ်းကျင်ရမယ် နည်းပညာနဲ့ ပတ်သက်လို့ Skill ရှိရမယ်။ နံပါတ်(၂)က စီမံခန့်ခွဲမှုတော်ရမယ်။ နံပါတ် (၃) ကတော့ အုပ်ချုပ်မှုကောင်းရမှာ ဖြစ်ပါတယ်။ ဒါကြောင့်မို့လို့ လွှတ်တော် ကိုယ်စားလှယ်များ ကွင်းဆင်းလေ့လာတဲ့အခါမှာလည်း အတတ်နိုင်ဆုံး ရှင်းလင်းတင်ပြစေလိုပါတယ်။ လိုအပ်တဲ့အခက်အခဲတွေကိုလည်း သေသေချာချာ ူးပေါင်း၊ ဖြေရှင်းစေချင်ပါတယ်။ ဒါကြောင့် စီမံကိန်းဒါရိုက်တာ၊ စီမံကိန်းမန်နေဂျာများကို အရည်အချင်းနဲ့ ကိုက်ညီသူကိုသာ တာဝန်ယူ၊ တာဝန်ခံ၊ တာဝန်ပေးစေလိုကြောင်း၊ လေလွင့်မှုမရှိအောင် ကြီးကြပ်စေလိုပါကြောင်း အကြုံပြု တင်ပြအပ်ပါတယ်။ နာယကကြီးခင်ဗျား။ ခြုံငုံ၍တင်ပြရရင် ရာသီဥတုနှင့် လိုက်လျောညီထွေဖြစ်စေမယ့် စိုက်ပျိုးရေး ကို ဆောင်ရွက်မယ်ဆိုရင် နံပါတ်(၁)က လူအစား စက်ပိုင်းဆိုင်ရာကို အစားထိုးဆောင်ရွက်ပါ။ နံပါတ်(၂)က ထယ်ရေးနက်နက် ထွန်ရေးညက်ညက် ဆောင်ရွက်ပါ။ နံပါတ်(၃)က သဘာဝမြေဩဇာ သုံးစွဲခြင်းကို အားပေးပါ။ နံပါတ်(၄)က ရိတ်သိမ်းခြွေလေ့စက်များကို စီစဉ်ဆောင်ရွက်ပါ။ နံပါတ်(၅)က ရေကိုအကျိုးရှိရှိ စီမံခန့်ခွဲအသုံးပြု ဆောင်ရွက်ပါ။ နံပါတ်(၆)က ရာသီဥတုဖောက်ပြန်နေတဲ့စွမ်းအား သွင်းအားစု ကို ၂ ဆထားပေးပါ။ နံပါတ်(၇)က အရန်မျိုးစပါးကို နှစ်ဆ စနစ်တကျသိုလှောင်ပါ။ နံပါတ်(၈)ကတော့ အဲဒီ ၁၄ မြို့နယ် ကျေးရွာအုပ်စု ရှေ့တန်းစခန်းများကို ပြန်လည်ပြုပြင်၍ ဘက်စုံကြီးကြပ်ကွပ်ကဲရေး အရောင်းဆိုင်များအဖြစ် ပြောင်းလဲစေလိုပါကြောင်း အကြံပြုရင်း ဤစီမံကိန်းငွေသုံးစွဲမှုအပေါ် ထောက်ခံ တင်ပြအပ်ပါတယ်။ အားလုံးကိုလေးစားပါတယ်ခင်ဗျား။</speech>
<speech type="speaker">ဦးဘိုကြီး ချောက်မဲဆန္ဒနယ်က ဆွေးနွေးဖို့ဖြစ်ပါတယ်။</speech>
<speech><mp id="1455">ဦးဘိုကြီး(ချောက်မဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနဲ့တကွ အမျိုးသားလွှတ်တော်ဥက္ကဋ္ဌ၊ ပြည်ထောင်စုလွှတ်တော် ကိုယ်စားလှယ်များ၊ ပြည်ထောင်စုအဆင့် အဖွဲ့အစည်းဝင်များနဲ့ ဧည့်သည်တော်များအားလုံး မင်္ဂလာပါလို့ ဂါရဝပြု နှုတ်ခွန်းဆက်သ အပ်ပါတယ်။ ကျွန်တော်ကတော့ မကွေးတိုင်းဒေသကြီး ချောက်မဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးဘိုကြီး ဖြစ်ပါတယ်။ နိုင်ငံတော်သမ္မတထံမှပေးပို့ထားတဲ့ စိုက်ပျိုးရေး၊ မွေးမြူရေးနှင့် ဆည်မြောင်း ဝန်ကြီးဌာနရဲ့ စီမံကိန်းလုပ်ငန်းများ ဆောင်ရွက်ရန်အတွက် အာရှဖွံ့ဖြိုးရေးဘဏ်မှ အမေရိကန်ဒေါ်လာ ၄၀.၅ သန်း ချေးယူရန်အတွက် ထောက်ခံဆွေးနွေး တင်ပြသွားမှာ ဖြစ်ပါတယ်။ ဆွေးနွေးချက်များကို | Power Point ဖြင့် တင်ပြခွင့်ပြုပါရန် တင်ပြပါတယ်။ မြန်မာနိုင်ငံအလယ်ပိုင်း အပူပိုင်းဇုန်ရှိ မန္တလေးတိုင်းဒေသကြီး၊ မကွေးတိုင်းဒေသကြီးနဲ့ စစ်ကိုင်း တိုင်းဒေသကြီးတို့မှာ ရာသီဥတုနဲ့ လိုက်လျောညီထွေရှိမယ့် စိုက်ပျိုးစီးပွားရေးလုပ်ငန်းဆိုင်ရာ တန်ဖိုး ကွင်းဆက် စီမံကိန်းအတွက် အာရှဖွံ့ဖြိုးရေးဘဏ်မှ ပြန်ဆပ်ရမယ့် ငွေစုစုပေါင်းကတော့ ချေးငွေအတွက် အမေရိကန်ဒေါ်လာ ၄၀.၅ သန်း၊ အတိုးအတွက်က ဆိုင်းငံ့ကာလ ၈ နှစ်အတွက်က ၃.၂၄ သန်း၊ ပြန်ဆပ် ကာလ ၂၄ နှစ်အတွက်က ၁၄.၅၈ သန်း၊ စုစုပေါင်းအမေရိကန်ဒေါ်လာ ၅၈.၃၂ သန်းဖြစ်ပါတယ်။ အဲဒီအမေရိကန်ဒေါ်လာကို ကျွန်တော်တို့ ငွေလဲနှုန်း ၁,၄၄၂ ကျပ်နဲ့ မြှောက်လို့ရှိရင် ၃ နှစ်ကြာလို့ရှိရင် ပြန်ဆပ်ရမယ့်ငွေကတော့ ၈၄.၀၉ရ ဘီလီယံ ဖြစ်ပါတယ်။ လက်ရှိငွေလဲလှယ်နှုန်းဖြင့် တွက်ချက်ထားခြင်း ဖြစ်သဖြင့် ငွေလဲလှယ်နှုန်း ပြောင်းလဲသလို ပြန်ဆပ်ရမယ့် ကျပ်ငွေပမာဏမှာလည်း ပြောင်းလဲသွားမှာ ဖြစ်ပါတယ်။ ဝန်ကြီးဌာနအလိုက် လိုငွေများကို နိုင်ငံခြားမှ ချေးယူဆောင်ရွက်နေသဖြင့် နိုင်ငံသူနိုင်ငံသား များမှာ နိုင်ငံ့အတွက် ဘာကြောင့်ငွေချေးယူရသလဲ။ ဘယ်လိုပြန်ဆပ်ရမှာလဲ။ ဘယ်လိုအကျိုးရှိသလဲ။ အကျိုးမရှိတာတွေက ဘာတွေလဲ။ ချေးငွေပမာဏ မည်မျှရှိနေပြီလဲ စသည်တို့ကို နှစ်စဉ်သိသာစေရန် အောက်ပါအချက် နှစ်ချက်ကို တင်ပြအကြံပြု အပ်ပါတယ်။ (၁)အနေနဲ့ကတော့ ချေးငွေများကို ပြည်ထောင်စု လွှတ်တော်မှ ဆွေးနွေးအတည်ပြုပေးရန် စဉ်းစားတဲ့အခါမှာ ဖြည့်စွက်ရန်လိုအပ်တဲ့ အချက်များ၊ ရာသီဥတုနှင့် လိုက်လျောညီထွေစေမည့် စိုက်ပျိုးစီးပွားရေးလုပ်ငန်းဆိုင်ရာ တန်ဖိုးကွင်းဆက်စီမံကိန်းအတွက် ဆောင်ရွက် ပေးရမည့် မြို့နယ်များကို ရွေးချယ်တဲ့အခါမှာ တိုင်းဒေသကြီး၊ ပြည်နယ်အစိုးရများနှင့် ပူးပေါင်းရွေးချယ် ခြင်းဆိုတာထက် ဘယ်လိုအချက်များကိုအခြေခံပြီး ရွေးချယ်သည်ကို ရှင်းလင်းဖော်ပြလျှင် ပိုမိုကောင်းမွန် ပါတယ်။ ဥပမာ - စိုက်ပျိုးသီးနှံအမျိုးအစား၊ စိုက်ပျိုးဧက၊ စိုက်ပျိုးတောင်သူအရေအတွက်၊ စီးပွားရေး အခြေအနေ၊ အပူဆုံးဒေသ စသဖြင့်အပေါ်မူတည်ပြီး ရွေးချယ်သင့်ပါတယ်။ အကောင်အထည်ဖော် ဆောင်ရွက်ရန်အတွက် အာရှဖွံ့ဖြိုးရေးဘဏ်မှ ကျွမ်းကျင်ပညာရှင်များဟာ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနမှ ဝန်ထမ်းများနဲ့ ပူးပေါင်းပြီးတော့ စီမံကိန်းရဲ့ ဖြစ်မြောက်နိုင်စွမ်း လေ့လာဆန်းစစ်ချက်ကို ၂၀၁၆ ခုနှစ်ကတည်းက စတင်ဆောင်ရွက်ခဲ့တာဖြစ်ပြီးတော့ ၂၀၁၈ ခုနှစ်၊ ဖေဖော်ဝါရီလမှာ အပြီးသတ်ဆောင်ရွက်ခဲ့ပါတယ်လို့ သိရှိရပါတယ်။ အဲဒီအထက်ပါအဖွဲ့ရဲ့ လေ့လာဆန်းစစ်ချက်ရဲ့ အစီရင်ခံစာကို ဝေဖန်သုံးသပ်ချက်နဲ့အတူ ပူးတွဲတင်ပြသင့်ပါတယ်။ အာရှဖွံ့ဖြိုး ရေးဘဏ် ချေးငွေဖြင့် ဆောင်ရွက်ရမည့်လုပ်ငန်းများ အကြောင်းအရာ၊ အနှစ်ချုပ်မှာတော့ ရည်ရွယ်ချက်၊ စီမံကိန်းရဲ့ အကျိုးရလဒ်များ၊ အဓိကလုပ်ငန်းများ ရလဒ်(၁)၊ ရလဒ်(၂)၊ ရလဒ်(၃) စသဖြင့် သီအိုရီအကြောင်း အရာများကိုသာ ဖော်ပြထားပါတယ်။ လေ့လာဆန်းစစ်မှု ၂ နှစ်ောင်ရွက်ပြီးဖြစ်သဖြင့် ပြည်ထောင်စု လွှတ်တော်သို့ ချေးငွေများရယူရန် တင်ပြတဲ့အခါမှာ အကြံပြုလိုတာက မြို့နယ်များမှာ ဆောင်ရွက်မည့် လုပ်ငန်းများကို မည်သည့်လ၊ မည်သည့်နေ့ရက်များတွင် မည်ကဲ့သို့ ဆောင်ရွက်မည့်အပေါ် အသေးစိတ် ဖော်ပြစေလိုပါတယ်။ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနအနေနဲ့ နှစ်အလိုက် အတိုး၊ အရင်းချေး ငွေများ ပြန်လည်ပေးဆပ်မှုများကို ဌာန၏ရငွေများဖြင့် ပြန်လည်ပေးဆပ်နိုင်ရန်စီစဉ်၍ ဘတ်ဂျက်သို့ ရငွေများ ပြန်လည်ပေးသွင်းခြင်းနှင့် ချေးငွေပေးဆပ်ရန် အသုံးစရိတ်များ တောင်းခံတဲ့အခါမှာ ဘဏ္ဍာရေးနှစ် အလိုက် ဆောင်ရွက်သွားမယ်ဆိုတာဖြစ်တယ်လို့ ဖော်ပြထားပါတယ်။ အလွန်ကောင်းတဲ့အချက်ဖြစ်လို့ ကြိုဆိုပါတယ်။ နှစ်စဉ်ဘတ်ဂျက် တင်ပြတောင်းခံတဲ့အပေါ်မှာ အထက်ဖော်ပြပါအတိုင်း ဌာနမှ ရငွေနဲ့ ချေးငွေများ ပြန်ဆပ်ခြင်းကို သီးသန့် သိသာထင်ရှားစွာ ဖော်ပြပေးမယ်လို့လည်း ယူဆပါတယ်။ နိုင်ငံခြားချေးငွေများရယူရန် ပြည်ထောင်စုလွှတ်တော်ကို တင်ပြတဲ့အခါမှာ ဌာနမှချေးယူထားတဲ့ ပြည်ပကြွေးကျန်စာရင်းများကို အောက်ပါအတိုင်း တင်ပြသင့်ပါတယ်။ ဆိုလိုချင်တာကတော့ နှစ်အလိုက် ချေးငွေတွေ ဘယ်လောက်ရှိတယ်ဆိုတာ သိစေချင်လို့ဖြစ်ပါတယ်။ ၁၉၈၈ ခုနှစ်မတိုင်ခင်က ပေးဆပ်ရန် ၂၀၁၂ မှ ၂၀၁၆ အထိက ပေးဆပ်ရန် ကျန်ငွေကဘယ်လောက်။ ၂၀၁၆-၂၀၁ရ ဘဏ္ဍာနှစ်အတွက်က ဘယ်လောက်။ ယခု ၂၀၁ရ ဧပြီလမှ ယခုချေးငွေယူမယ့်ကာလအထိက ချေးငွေဘယ်လောက်ရှိတယ်။ သို့မှသာ ပြည်ပမှငွေချေးလိုတဲ့အခါမှာ ယခင်ကြွေးကျန်တွေ မည်မျှရှိသည်ကို သိထားမှာဖြစ်ပါတယ်။ နှစ်စဉ်ပြည်ပချေးငွေများ အခြေအနေတင်ပြရန် ပြည်ထောင်စုလွှတ်တော် ပထမသက်တမ်း ၅ နှစ် ကာလနဲ့ ဒုတိယသက်တမ်း ၃၁-၇-၂၀၁ရ ရက်နေ့အထိ ပြည်ထောင်စုလွှတ်တော်၏ သဘောတူညီချက် ရယူထားတဲ့ ပြည်ပချေးငွေစာရင်းများကို ၂၀၁၈ ခုနှစ်၊ မေလမှာ ပြည်ထောင်စုလွှတ်တော်သို့ ပထမဆုံး အကြိမ် တင်ပြခဲ့ပါတယ်။ ကောင်းမွန်တဲ့ တင်ပြချက်ဖြစ်ပါတယ်။ တင်ပြချက်များမှာ လုပ်ဆောင်တဲ့ အကြောင်းအရာ ခေါင်းစဉ်နဲ့ ကိန်းဂဏန်းများသာ ဖော်ပြထားတာကို တွေ့ရပါတယ်။ စီမံကိန်းအောင်မြင်ခြင်း သို့မဟုတ် မအောင်မြင်ခြင်းများအတွက် အားသာချက်၊ အားနည်းချက်များကို ဖော်ပြပေးသင့်ပါတယ်။ မအောင်မြင်သည့် အချက်များကိုလည်းကောင်း၊ တာဝန်ရှိသူများ၏ အားနည်းချက်များရှိလျှင် ဖော်ထုတ် အရေးယူခြင်းများကိုလည်းကောင်း ပွင့်လင်းမြင်သာစွာ ရှင်းလင်းဖော်ပြသင့်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ ယခုကဲ့သို့ အကြုံပြုတင်ပြ နေရခြင်းမှာ ချေးငွေယူပြီး အကြွေးတင်ပြီးတော့ ျှင် တာဝန်အရ ပြန်ဆပ်ရုံသာမဟုတ်ဘဲ ချေးငွေများချေးယူခဲ့ခြင်းမှာ တိုင်းပြည်အတွက် မည်သို့အကျိုးသက်ရောက်သည်ကို နိုင်ငံသူနိုင်ငံသားများ သိမြင်နိုင်စေရန် ဖြစ်ပါတယ်။ သို့မှသာ အကြွေးတင်တော့လည်း တိုင်းပြည်အတွက် အကျိုးရှိ မရှိကို မြင်သာ စေပါမယ်။ သို့ပါ၍လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ နိုင်ငံတော်သမ္မတထံမှ ပေးပို့ထားသော စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနရဲ့ စီမံကိန်းလုပ်ငန်းများ ဆောင်ရွက် ရန်အတွက် အာရှဖွံ့ဖြိုးရေးဘဏ်ထံမှ အမေရိကန်ဒေါ်လာ ၄၀.၅ သန်း ချေးယူရန်အတွက် ထောက်ခံ ပါကြောင်း တင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးမင်းသိန်း တောင်တွင်းကြီးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1456">ဦးမင်းသိန်း(တောင်တွင်းကြီးမဲဆန္ဒနယ်၊ မကွေးတိုင်းဒေသကြီး)</mp>ပြည်ထောင်စု လွှတ်တော် နာယကကြီးနှင့်တကွ အားလုံးရွှင်လန်းချမ်းမြေ့ကြပါစေ။ ကျွန်တော်ကတော့ တောင်တွင်းကြီး မဲဆန္ဒနယ်မှ ဦးမင်းသိန်းဖြစ်ပါတယ်။ ရာသီဥတုနဲ့လိုက်လျောညီထွေဖြစ်စေမည့် စိုက်ပျိုးရေး၊ စီးပွားရေး လုပ်ငန်းများဆိုင်ရာ တန်ဖိုးကွင်းဆက်စီမံကိန်းအတွက် အာရှဖွံ့ဖြိုးရေးဘဏ်မှ အမေရိကန်ဒေါ်လာ သန်း ၄၀.၅ သန်း ချေးယူရမယ့် ကိစ္စကို ဝေဖန်ဆွေးနွေးသွားမှာဖြစ်ပါတယ်။ မြန်မာနိုင်ငံအလယ်ပိုင်း အပူပိုင်းဇုန်ဒေသမှာလို့ ဆိုထားပါတယ်။ ပူးတွဲ စာမျက်နှာ (၂) ရလဒ် ၁ မှာ အနည်းဆုံး အိမ်ထောင်စုဦးရေ ၃၅,၀၀၀၊ ဟက်တာပေါင်း ၁၃၀၀၀ အားထပ်မံပြီး ရေသွင်းစိုက်ပျိုး နိုင်ရန် အနည်းဆုံး ကီလိုမီတာ ၁၃၀ ရှိသော တတိယအဆင့် တူးမြောင်းများကို အသစ်ပြန်လည်ပြုပြင် ခြင်းနဲ့ ရေလှောင်တမံ ၁၅ ခုကို ပြန်လည်ပြုပြင်ခြင်းအတွက်လို့ ဆိုထားပါတယ်။ ရေလှောင်တမံ ၁၅ ခုကို ပြန်လည်ပြုပြင်မယ့် စီမံကိန်းလို ပါဝင်လာတဲ့အတွက်ကြောင့် ကျွန်တော့မဲဆန္ဒနယ် တောင်တွင်းကြီးမြို့နယ်က ရန်ပယ်ဆည်၊ ကင်ပွန်းတောင်ဆည်၊ ဘန်းကုန်းဆည်၊ ငမင်ဆည် စသည်တို့ကို မျက်လုံးထဲမှာ မြင်ယောင်မိ ပါတယ်။ ဒီဆည်ကြီးလေးခုမှာ လိုအပ်ချက်တွေအများကြီးရှိပါတယ်။ အဓိကအကျဆုံး ရန်ပယ်ဆည်ကြီးရဲ့ လိုအပ်ချက်တွေကို ကျွန်တော်ထောက်ပြပါမယ်။ ဒီဆည်ကြီးကို ၁၉၉၉ ခုနှစ်က စတင်တည်ဆောက်ခဲ့ပြီး ၂၀၀၃ ခုနှစ်မှာ ပြီးစီးဖွင့်လှစ်ခဲ့ပါတယ်။ ကျပ်သန်းပေါင်း ၁,၆၉၄.၆၀ သန်းကုန်ကျခဲ့ပါတယ်။ အကျိုးပြု ဧရိယာက ၁၀,၀၀၀ ဧကလို့ဆိုပါတယ်။ ရေပေးဝေရေးမြောင်းကြီးကတော့ လက်ဝဲမြောင်းနဲ့ လက်ယာမြောင်းတို့ မြောင်းကြီး ၂ ခုရှိပါတယ်။ လက်ယာမြောင်းကြီးမှာ ရေခွဲမြောင်း(DY) ၁၃ ခု ရှိပါတယ်။ လက်ယာမြောင်းကြီးရဲ့ မိုင်အရှည်က ၁၃ မိုင် ရှည်လျားပါတယ်။ ဒီနေရာမှာ ဒီလက်ယာမြောင်းမကြီးရဲ့ စတင်ဖောက်လုပ်စဉ်ကာလကတည်းက ပုံစံအလွဲအမှားကို ကျွန်တော်တင်ပြချင်ပါတယ်။ တောင်တွင်းကြီးမြို့နယ်ရဲ့ မြေမျက်နှာသွင်ပြင် ရေဆင်း အခြေအနေက ပဲခူးရိုးမက ချောင်းဖျားခံလာတဲ့ ချောင်းငယ်များ၊ ကျိုငယ်များ၊ ရိုးငယ်များဟာ အရှေ့ကနေ အနောက်ကို စီးဆင်းပါတယ်။ အခုတင်ပြတဲ့ ရန်ပယ်ဆည်ကြီးကတော့ တောင်တွင်းကြီးမြို့နယ်ရဲ့ အရှေ့ တောင်ဘက်အရပ်မှာ တည်ဆောက်ထားပြီး ရေပေးဝေရေး လက်ယာမြောင်းမကြီးက တောင်တွင်းကြီး မြို့နယ်ရဲ့ အလယ်ခေါင်တည့်တည့်နီးပါးကနေ တောင်အရပ်ကနေ မြောက်အရပ်ကို မြို့နယ်ကိုဖြတ်ပြီး ကန့်လန့်ဖြတ်ကြီး ဖောက်လုပ်ထားပါတယ်။ ဒီတော့ စဉ်းစားစေချင်ပါတယ်။ ဒီမြောင်းကြီးက ကန့်လန့်ခံ နေတဲ့အတွက်ကြောင့် တောင်တွင်းကြီးမြို့နယ်ရဲ့ အရှေ့ကနေ အနောက်ကို စီးဆင်းလာတဲ့ ချောင်းငယ်များ၊ မြောင်းငယ်များဟာ ဒီမြောင်းကြီးထဲကို စီးဝင်တဲ့နေရာကစီး၊ မစီးဝင်နိုင်တဲ့ နေရာတွေမှာတော့ ကန့်လန့်ခံ နေတော့ မြောင်းမကြီးရဲ့ အရှေ့ဘက်ခြမ်းက လယ်တွေဟာ နှစ်စဉ် ရေကြီး၊ ရေနစ်တဲ့ဒဏ်ကို ခံစားနေရပြီးတော့ မြောင်းမကြီးရဲ့ အနောက်ဘက်ခြမ်းက လယ်တွေကတော့ ရေငတ်နေတာကို ခံစားရပါတယ်။ ဒါကြောင့် ဒီအကြောင်းကို သိရှိနိုင်စေရန် ကျေးဇူးပြု၍ ကျွန်တော့အား Power Point အသုံးပြုခွင့်ပေးပါ။ မြင်တဲ့အတိုင်းပါပဲ။ တောင်တွင်းကြီးမြို့ ရဲ့ အရှေ့တောင်ထောင့်အရပ်မှာ ဆည်အနက်ကြီး ရှိပါတယ်။ အရပ်မှာ တောင်တွင်းကြီးမြို့နယ်ကို ကန့်လန့်ဖြတ် ဖောက်လုပ်ထားတဲ့ ကျွန်တော်အခု တင်ပြနေတဲ့ လက်ယာ မြောင်းမကြီးဖြစ်ပါတယ်။ အဲဒီက လက်ယာမြောင်းမကြီး ခံထားတဲ့အတွက်ကြောင့် အခုလို ရေကြီးရေလျှံမှုတွေ နှစ်စဉ် ဖြစ်ပေါ်လျက်ရှိပါတယ်။ မြောင်းရဲ့ ဘောင်တွေကလည်း မခိုင်ခံ့တဲ့အတွက်ကြောင့် အခုနှစ် ဇူလိုင်လတည်းကပဲ အဲဒီကနေ ပိုးစိုးပက်စက် ကျိုးပဲ့ကျသွားပါတယ်။ ဒီ ကျိုးကျနေတဲ့ ပုံတွေပါ။ အဲဒါတွေကိုပြန်ပြီး အခုမှ ပြန်ပြီး ကျွန်တော်တို့ ရေကျသွားတဲ့ တောင်သူ လယ်သမားများ ဖြစ်သလိုလေး ပြန်လည်ပိတ်ဆို့ထားရတာကို ကျွန်တော်တို့ မျက်မြင်ကိုယ်တွေ့ တွေ့ကြုံခဲ့ ရပါတယ်။ ဒါကြောင့် ဒီလက်ယာမြောင်းနဲ့ ပတ်သက်ပြီးတော့ ပုံစံအလွဲအမှားဟာ ကျွန်တော်တို့ နမူနာ ယူစရာပါ။ ၁၉၉၉ ခုနှစ်က အလွဲအမှားပါ။ မြန်မာစကားပုံရှိပါတယ်။ ကြွက်ရဲ့ဒဏ်ကို ငဝက်ခံရတယ် ဆိုတာပါပဲ။ ဒီလိုပုံစံမျိုးအလွဲအမှားကို ကျွန်တော်တို့ အောက်ခြေဆည်မြောင်းဝန်ထမ်း အရာရှိလေးတွေဟာ သက်သက်မဲ့ဖြေရှင်းလို့မရတော့ပါဘူး။ ရေကြီးတဲ့နေရာက လယ်သမား၊ ရေငတ်နေတဲ့ လယ်သမားတွေရဲ့ ရင်ဖွင့်ပြောကြားတဲ့အသံတွေကို ကျွန်တော်တို့ ကိုယ်စားလှယ်များ နားနဲ့မဆံ့အောင် ကြားရသော်လည်းပဲ လွှတ်တော်မှာ မေးပေးပါ့မယ်။ လွှတ်တော်မှာ ဆွေးနွေးပေးပါ့မယ်။ ဒီအဆင့်လောက်နဲ့သာ ကျွန်တော်တို့ နှစ်သိမ့်ခဲ့ရပါတယ်။ ဒီလိုဆိုရင် ဆည်ကပေးဝေတဲ့ရေနဲ့ စိုက်လို့မရဘူးလားလို့ မေးစရာရှိပါတယ်။ ဆည်က လုံလောက်တဲ့ရေကို မပေးနိုင်ပါဘူး။ ဒီလိုရေပေးရာမှာ မြောင်းအရှည်ပေ စာထဲအရ ၆၁,၃၂၀ ရှိတယ်လို့ ဆိုသော်လည်းပဲ တကယ်တမ်းကျတော့ ၂၆,၀၀၀ သာ ရေပေးဝေနိုင်ပါတယ်။ စိုက်ဧက ၁၀,၀၀၀ ကျော် လို့သာ ဆိုပေမယ်လို့လည်း စိုက်ဧက တစ်ဝက်လောက်သာ စိုက်ပျိုးနိုင်ပါတယ်။ ရေပေးရေးစနစ်က လွဲမှား နေတော့ ဒီလက်ယာမြောင်းကြီးထဲမှာ တချို့နေရာတွေမှာ ရေက အောက်ဘက်အရပ်ကိုမစီးဘဲ ပြောင်းပြန် ပြန်စီးနေတာကိုတောင် ထူးဆန်းအံ့သြဖွယ်ရာ တွေ့မြင်ခဲ့ရပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ ဒီ ရန်ပယ်ဆည်ကြီးနဲ့ ဒီ ရန်ပယ် ဆည်ရဲ့ ရေပေးဝေရေး အလွဲအမှားတွေ၊ တည်ဆောက်ပုံအလွဲအမှားတွေကို နမူနာယူဖို့ ကောင်းပါတယ်။ မြောင်းတွေကကော၊ နုံးတွေကပို့။ ဒါ့ကြောင့် ဒီလိုဆည်မျိုးတွေကို ပြန်ပြီး နိုင်ငံခြားက ချေးယူလို့ရတဲ့ ငွေနဲ့ပြင်ရင်တော့ ဒီငွေတွေကို စနစ်တကျသုံးစွဲတတ်ဖို့လိုပါတယ်။ ပြင်လိုက် ပျက်လိုက်နဲ့ သံသရာလည်နေပါလိမ့်မယ်။ ကြွက်တွင်းထဲ ရေလောင်းထည့်သလို ဘယ်တော့မှလည်း ပြည့်နိုင်မှာမဟုတ်ပါဘူး။ တောင်သူလယ်သမားတွေကို တကယ်အကျိုးပြု၏၊ မပြု၏ လေ့လာစေလိုပါတယ်။ စီမံကိန်းနယ်မြေတွေထဲမှာ လူထုရဲ့အသံ၊ လွှတ်တော်ကိုယ်စားလှယ်တွေရဲ့ အသံကို နားထောင်စေချင်ပါတယ်။ နိဂုံးချုပ်အားဖြင့် မြန်မာနိုင်ငံတစ်ဝန်းမှာ လယ်သမားက ရေနည်းနည်းပဲသောက်ရပြီးတော့ ရေများများသောက်သွားရတဲ့ ပုဂ္ဂိုလ်ကြီးများ ရှိနေပါကြောင်းနဲ့ ပျက်အစဉ်ပြင်မှရ ဆိုတာမျိုး ဖြစ်မှာကို စိုးရိမ်ပါကြောင်း ပြောကြားရင်း နိဂုံးချုပ်ပါတယ်။</speech>
<speech type="speaker">ဒေါက်တာတင်ဌေးအောင် ရေစကြိုမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1488">ဒေါက်တာတင်ဌေးအောင်(ရေစကြိုမဲဆန္ဒနယ်၊ မကွေးတိုင်းဒေသကြီး)</mp>လေးစားရပါသော ပြည်ထောင်စုလွှတ်တော်နာယကကြီးနှင့်တကွ အားလုံးမင်္ဂလာပါခင်ဗျာ။ ကျွန်တော့အနေနဲ့ စိုက်ပျိုးရေး၊ R S scr o S S O S9 S SO 3 စစ်ကိုင်းတိုင်းဒေသကြီး ၃ ခုတို့မှာ ရာသီဥတုနဲ့ လိုက်လျောညီထွေရှိတဲ့ စိုက်ပျိုးစီးပွားရေးလုပ်ငန်းဆိုင်ရာ တန်ဖိုးကွင်းဆက်စီမံကိန်းအတွက် အာရှဖွံ့ဖြိုးရေးဘဏ်က ချေးငွေနဲ့ ပတ်သက်ပြီးတော့ ထောက်ခံဆွေးနွေး သွားလိုပါတယ်။ ဒီစီမံကိန်းဟာဖြစ်ရင် ကျွန်တော်တို့နိုင်ငံရဲ့ အခြေအနေနဲ့ရ လိုအပ်နေတဲ့ကိစ္စဖြစ်တဲ့ အတွက် အပြည့်အဝထောက်ခံအပ်ပါတယ်။ နာယကကြီးခင်ဗျာ။ ကျွန်တော်တို့နိုင်ငံရဲ့ တောင်သူ လယ်သမားများ နှစ်စဉ်ရင်ဆိုင်နေကြတဲ့ အခက်အခဲတစ်ခုကတော့ မိမိတို့ စိုက်ပျိုးထုတ်လုပ်တဲ့ သီးနှံများ ပေါ်ပေါက်လာချိန်မှာ ဈေးနှုန်းများ ကျဆင်းနေတဲ့ ပြဿနာပဲဖြစ်ပါတယ်။ စပါးဈေးကို တိုးမြှင့်သတ်မှတ် ပေးသလို ကျန်တောင်သူထွက်သီးနှံများကိုလည်းပဲ ဈေးနှုန်းတည်ငြိမ်အောင်၊ အာမခံချက်ရှိအောင် ဆောင်ရွက် ပေးဖို့ လိုအပ်နေပြီဖြစ်ပါတယ်။ ဖြစ်နိုင်မယ်ဆိုရင် ပြည်ပဈေးကွက်ကို G to G ချိတ်ဆက်ပြီးတော့ ရောင်းဝယ်နိုင်အောင် ကြိုးပမ်းသင့်နေပြီလို့ ထင်မြင်မိပါတယ်။ ဒီလိုဆောင်ရွက် ပေးနိုင်ဖို့အတွက် ဆိုရင် မိမိတို့ရဲ့ သီးနှံများအထွက်နှုန်းကောင်းဖို့၊ အရည်အသွေးကောင်းမွန်မှန်ကန်ဖို့၊ ဈေးကွက်ဝင် သီးနှံဖြစ်ဖို့ လိုအပ်မှာဖြစ်ကြောင်းလည်း နားလည်မိပါတယ်။ ဒီလိုဆောင်ရွက်တဲ့နေရာမှာ အခက်အခဲ တချို့ ရှိနိုင်ပါတယ်။ ဒါတွေကတော့ (၁) မိရိုးဖလာလုပ်ငန်းစဉ်များကို ပြောင်းလဲရန် ဝန်လေးကြခြင်း၊ (၂) ဆန်းသစ် တီထွင်မှု အလေ့အထနည်းပါးခြင်း၊ (၃) ကုန်ကျစရိတ်များ ထပ်ဆောင်းကုန်ကျမည်ကို စိုးရိမ်ကြခြင်း၊ (၄) သက်ဆိုင်ရာဌာနများနဲ့ ဆက်သွယ်ဆောင်ရွက်ရာမှာ ခက်ခဲကြန့်ကြာမှုများရှိမည်ကို မလိုလားခြင်း နဲ့(၅) ဒီလိုဆောင်ရွက်မှုများကြောင့် ပိုမိုရရှိခံစားလာနိုင်မယ့် အကျိုးကျေးဇူးများကို မခံစားဖူးကြသေးခြင်း စတဲ့ အခက်အခဲများဖြစ်ပါတယ်။ ဒီအခက်အခဲများကို ယခုစီမံကိန်းနဲ့တကွ ဌာနဆိုင်ရာ တာဝန်ရှိသူများ အားလုံးက ပူးပေါင်းဆောင်ရွက်သွားကြမယ်ဆိုရင် ကျော်လွှားနိုင်မယ်လို့လည်း ယုံကြည်မိပါတယ်။ ဒါကြောင့် မြေအမျိုးအစား၊ သီးနှံအရည်အသွေးစစ်ဆေး စမ်းသပ်ကြရဖို့အတွက် ဝန်ဆောင်စရိတ်များ မကြီးလေးအောင် အတတ်နိုင်ဆုံး ဖြေလျှော့ပေးဖို့နှင့် သက်ဆိုင်ရာဌာနအသီးသီးမှ လိုအပ်သော ဝန်ဆောင်မှုများကို တက်တက်ကြွကြွ မြန်မြန်ဆန်ဆန် ပူးပေါင်းကူညီဖို့ အလွန်အရေးကြီးပါကြောင်း အကြံပြု တင်ပြလိုပါတယ်ခင်ဗျာ။ နာယကကြီးခင်ဗျာ။ တောင်သူလယ်သမားများ လိုအပ်နေတဲ့ သွင်းအားစုများအနက်က နည်းပညာ ပံ့ပိုးမှုများကို ပိုမိုထိရောက်စွာ မျှဝေပေးနိုင်ရန် လိုအပ်နေတယ်လို့ ထင်မြင်မိပါတယ်။ ကျွန်တော်တို့ လွှတ်တော်အစည်းအဝေးနားချိန်များမှာ ပြည်သူလူထုလူမှုစီးပွားဘဝဖွံ့ဖြိုးတိုးတက်ရေး အစီအမံအနေနဲ့ ဌာနဆိုင်ရာများနဲ့ ချိတ်ဆက်ပူးပေါင်းပြီးတော့ ကျေးလက်စကားဝိုင်းများ ပြုလုပ်ခဲ့ကြပါတယ်။ ဆောင်ရွက်တဲ့နေရာမှာ ရောက်ရှိနေတဲ့ရွာရဲ့ အုပ်စုဝင် ရွာတွေ၊ အနီးကပ်ဆုံးရွာတွေ မပြောနှင့်။ ရောက်နေတဲ့ ရွာမှာရှိတဲ့ တောင်သူလယ်သမားအားလုံးတောင်မှ တက်တက်ကြွကြွ တက်ရောက်မှု နည်းလွန်းတာကို စိတ်မကောင်းဖွယ်ရာ တွေ့ကြုံနေရဆဲဖြစ်ပါတယ်။ ဒီလိုအိမ်တိုင်ရာရောက် ပူးပေါင်းချိတ်ဆက်ပေးနေတာ ကိုတောင် အားမပေးကြသေးဘူးဆိုရင် ယခုဝန်ကြီးဌာနက တောင်သူလယ်သမား အစုအဖွဲ့များ ဖွဲ့စည်း ပြီးတော့ ပညာပေးခြင်းလုပ်ငန်းများ ဆောင်ရွက်မယ်ဆိုတဲ့ အချက်ဟာ ရည်ရွယ်ချက်အားဖြင့် ကောင်းမွန် သော်လည်းပဲ ရှိန်ပါ အားယူနေရဦးမယ်လို့ ခန့်မှန်းမိပါတယ်။ ဒါကြောင့် စိုက်ပျိုးရေးဦးစီးဌာန အနေနဲ့ ပညာရှင်များကို လေ့ကျင့်မွေးမြူထုတ်ပေးပြီးတော့ တစ်ဦးလျှင်ကျေးရွာအုပ်စုမည်မျှစသဖြင့် လုပ်ငန်းနိုင်သလောက် လျာထားခန့်အပ်တာဝန်ပေးပြီးတော့ စိုက်ပျိုးချိန်များမှာ တောင်သူလယ်သမား များနှင့်အတူ ပူးပေါင်းကွင်းဆင်းပညာပေးမျှဝေခြင်းများကို ဆောင်ရွက်ပေးနိုင်မယ်ဆိုရင် ပိုမိုထိရောက် အောင်မြင်မည်ဖြစ်ပါကြောင်း အကြံပြုတင်ပြလိုပါတယ်။ ဥပမာအားဖြင့် ရွှေရောင်လွင်ပြင်အသက်မွေးမှု ဆိုင်ရာ ဝန်ဆောင်မှုသမဝါယမလီမိတက်က ဆောင်ရွက်တဲ့ စိုက်ပျိုးမရတဲ့ မြေများကို သစ်ဆွေးမြေသြဇာ အသုံးပြု၍ စိုက်ပျိုးနည်းနဲ့ ပညာရှင်များကိုယ်တိုင်က တောင်သူများနဲ့ ကွင်းအထိဆင်းပြီးတော့ ပူးပေါင်း ဆောင်ရွက်တဲ့အတွက် တစ်စုံတစ်ရာအတိုင်းအတာအထိ အောင်မြင်နေတဲ့ သာဓကတွေရှိပါတယ်။ နာယကကြီးခင်ဗျာ။ ကျွန်တော်အခုတင်ပြခဲ့တဲ့ အကြံပြုချက်တွေကို နိုင်ငံတော်အနေနဲ့ ရေရှည် စီမံချက်မှာ မထည့်သွင်းနိုင်သေးဘူးဆိုရင်တောင် အခုစီမံကိန်းကာလဖြစ်တဲ့ ၂၀၁၈ အောက်တိုဘာလနှင့် ၂၀၁၉ စက်တင်ဘာလ ကာလအတွင်းမှာ ထည့်သွင်းကြိုးစားဆောင်ရွက်ပေးပါက ပိုမိုသင့်တော်မည် ဖြစ်ပါကြောင်း အကြံပြု တင်ပြရင်း နိဂုံးချုပ်ပါတယ်ခင်ဗျာ။ ကျေးဇူးတင်ပါတယ်။</speech>
<speech type="speaker">ဗိုလ်မှူးဇော်ဝင်းနိုင် တပ်မတော်သားပြည်သူ့လွှတ်တော်ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဗိုလ်မှူးဇော်ဝင်းနိုင်(တပ်မတော်သား၊ ပြည်သူ့လွှတ်တော်ကိုယ်စားလှယ်)</mp>လေးစားအပ် ပါသော ပြည်ထောင်စုလွှတ်တော် နာယကကြီးခင်ဗျာ။ ကျွန်တော်ကတော့ တပ်မတော်သား ပြည်သူ့လွှတ်တော် ကိုယ်စားလှယ် ဗိုလ်မှူးဇော်ဝင်းနိုင် ဖြစ်ပါတယ်။ အာရှဖွံ့ဖြိုးရေးဘဏ်(ADB) ထံမှ ချေးငွေအမေရိကန် ဒေါ်လာ ၄၀.၅ သန်း ချေးယူမယ့်ကိစ္စကို အကြံပြုဆွေးနွေးတင်ပြသွားမှာ ဖြစ်ပါတယ်။ Power Point အသုံး ပြုခွင့်ပြုနိုင်ပါရန် တင်ပြအပ်ပါတယ်။ ချေးငွေနဲ့စပ်လျဉ်းပြီး ဆောင်ရွက်မယ့်စီမံကိန်း အကျိုးဆက်ရလဒ်များကို လွှတ်တော်ကို တင်ပြ ထားရာမှာ (၃)ရပ်ရှိပါတယ်။ ရလဒ်(၁)အနေနဲ့ ရာသီဥတုဒဏ် ကြံ့ကြံ့ခံနိုင်တဲ့ စိုက်ပျိုးစီးပွားရေးဆိုင်ရာ တန်ဖိုးကွင်းဆက်များမှာရှိတဲ့ အရေးကြီးသော အခြေခံအဆောက်အအုံများ ပိုမိုကောင်းမွန်တိုးတက်စေခြင်း ဖြစ်ပါတယ်။ ဒီအတွက် ဆောင်ရွက်မည့် လုပ်ငန်းတွေအနေနဲ့ မျိုးစေ့ခြံ ၁၀ ခုမှာရှိတဲ့ ရေသွင်းမြောင်း၊ ရေ ထုတ်မြောင်း၊ အဆောက်အဦများ၊ လယ်ယာသုံးစက်ကိရိယာနှင့် ရိတ်သိမ်းချိန်လွန် စက်ကိရိယာများ၊ မျိုးစေ့စမ်းသပ်စစ်ဆေးသည့် ပစ္စည်းများ၊ စိုက်ပျိုးရေး၊ မိုးလေဝသစခန်းစတဲ့ အခြေခံအဆောက်အဦများကို အဆင့်မြှင့်တင်ခြင်းလုပ်ငန်း၊ ဟက်တာပေါင်း ၁၃,၀၀၀ အား ထပ်မံရေသွင်း စိုက်ပျိုးနိုင်ရန်အတွက် အနည်းဆုံး ကီလိုမီတာ ၁၃၀ ရှိတဲ့ တတိယအဆင့် တူးမြောင်းများကို အသစ်ပြန်လည်ပြုပြင်ခြင်းနှင့် ရပ်ရွာပိုင်ရေကန်များနှင့် ရေလှောင်တမံ ၁၅ ခုကို ပြန်လည်ပြုပြင်ခြင်းလုပ်ငန်း၊ အနည်းဆုံး ၃၀၀ ကီလို မီတာရှိတဲ့ ရာသီဥတုဒဏ်ကို ကြံ့ကြံ့ခံနိုင်မည့် ကုန်ထုတ်လမ်းများအား ပြန်လည်ပြုပြင်ခြင်း စသည်တို့ ဖြစ်ပါတယ်။ အဆင့်မြှင့်တင်မယ့် မျိုးစေ့ခြံ ၁၀ ခုစာရင်း၊ ပြုပြင်မယ့် ၁၃၀ ကီလိုမီတာကျော်ရှိတဲ့ တူးမြောင်း လက်တံများ ရေကန်/ရေလှောင်တမံ ၁၅ ခုတို့ရဲ့ စာရင်းနဲ့ တည်နေရာ၊ ကီလိုမီတာ ၃၀၀ ကျော်ရှိတဲ့ ကုန်ထုတ်လမ်းများရဲ့ စာရင်းများကို လွှတ်တော်သို့ ရှင်းလင်းတင်ပြပေးနိုင်ပါရန် ဆွေးနွေးလိုပါတယ်။ ထပ်မံဆောင်ရွက်မည့်လုပ်ငန်းအဖြစ် ပိုးသတ်ဆေးများကို စမ်းသပ်စစ်ဆေးသည့် ဓာတ်ခွဲခန်း၊ စားသောက်ကုန်များ ဘေးအန္တရာယ်ကင်းရှင်းစေရေးအတွက် စမ်းသပ်စစ်ဆေးတဲ့ ဓာတ်ခွဲခန်း၊ စီးပွားရေး နှင့် ကူးသန်းရောင်းဝယ်ရေးဝန်ကြီးဌာန လက်အောက်မှာရှိတဲ့ ISO-17025 ရဲ့ သတ်မှတ်ချက်နှင့် ကိုက်ညီမှု ရှိစေသော ကုန်ပစ္စည်းစမ်းသပ်စစ်ဆေးရေးနှင့် အရည်အသွေးစီမံခန့်ခွဲရေး ဓာတ်ခွဲခန်းတို့ရှိ အရည်အသွေး စမ်းသပ်စစ်ဆေးသည့် ပစ္စည်းကိရိယာများ အဆင့်မြှင့်တင်ပေးခြင်းနှင့် စိုက်ပျိုးရေးဦးစီးဌာနနှင့် ပုဂ္ဂလိက ကဏ္ဍတို့အား စားသောက်ကုန်များ ဘေးအန္တရာယ်ကင်းရှင်းစေရန် စမ်းသပ်စစ်ဆေးသည့် ကိရိယာများ ကူညီထောက်ပံ့ပေးခြင်း ဖြစ်ပါတယ်။ အလွန်ကောင်းမွန်သင့်လျော်သော အစီအမံတစ်ရပ်ဖြစ်တဲ့အတွက် ဝမ်းမြောက်ဝမ်းသာစွာ ကြိုဆိုအပ်ပါတယ်။ သို့သော် ပုဂ္ဂလိကကဏ္ဍအား ထောက်ပံ့ပေးရာမှာ မည်သို့သော စနစ်၊ မည်သို့သောစံနှုန်းဖြင့် မည်သူ့ကို ရွေးချယ်ထောက်ပံ့မယ်ဆိုတဲ့ အစီအစဉ်နှင့် ထောက်ပံ့ရန် လျာထားတဲ့ ခန့်မှန်းတန်ဖိုးတို့ကို လွှတ်တော်သို့ ရှင်းလင်းတင်ပြပေးနိုင်ပါရန် တင်ပြအပ်ပါတယ်။ နောက်ထပ်လုပ်ငန်းတစ်ရပ်ဖြစ်တဲ့ ရေစီမံခန့်ခွဲခြင်းဆိုင်ရာ အခြေခံအဆောက်အအုံများရဲ့ လုပ်ငန်း လည်ပတ်ရေးနဲ့ ပြုပြင်ထိန်းသိမ်းရေးတို့အတွက် စီမံကိန်းဧရိယာရှိ ရေအသုံးပြုသူများအဖွဲ့ ဖွဲ့စည်းခြင်း နှင့် အဆိုပါအဖွဲ့များအား သင်တန်းပို့ချပေးခြင်းတို့ကို ဆောင်ရွက်ရန်လျာထားချက်ဟာလည်း သင့်မြတ် ကောင်းမွန်တဲ့ အစီအစဉ်တစ်ခုဖြစ်ပါကြောင်းနှင့် သင်တန်းဖွင့်မည့်ဒေသ၊ သင်တန်းကာလ၊ သင်တန်းသား ဦးရေ၊ သင်တန်းဖွင့်လှစ်မည့်အကြိမ်ရေ စသည်တို့ကိုလည်း ပြည်သူလူထု ကျယ်ကျယ်ပြန့်ပြန့်သိရှိစေရန် စီစဉ်ဆောင်ရွက်ပေးနိုင်ပါက ပိုမိုသင့်လျော်ကောင်းမွန်မည်ဖြစ်ကြောင်း အကြံပြု တင်ပြအပ်ပါတယ်။ ရလဒ်(၂)အနေနဲ့ သိရှိရတာကတော့ ရာသီဥတုနှင့်လိုက်လျောညီထွေရှိတဲ့ စိုက်ပျိုးစီးပွားရေး လုပ်ငန်းများ တိုးတက်ဖြစ်ပေါ်လာခြင်း ဖြစ်ပါတယ်။ စပါး၊ ပဲမျိုးစုံနှင့် ဆီထွက်သီးနှံများ၏ ရာသီဥတုဒဏ် ခံနိုင်ရည်ရှိတဲ့ မျိုးများပြန့်ပွားအောင် ဆောင်ရွက်သွားရမှာဖြစ်ပြီး ၎င်းလုပ်ငန်းကို ဆောင်ရွက်ရာမှာ ကုန်ကျငွေရဲ့ ၂၀ ရာခိုင်နှုန်းခန့်ကို ကမ္ဘာလုံးဆိုင်ရာ စိုက်ပျိုးရေးနှင့် စားနပ်ရိက္ခာဖူလုံရေးရဲ့ ထောက်ပံ့ ငွေအဖြစ် ဆောင်ရွက်မည်ဖြစ်တဲ့အတွက်ကြောင့် ADB ရဲ့ ယခုချေးငွေဖြင့် ဆောင်ရွက်မည့်တန်ဖိုး၊ ၎င်းအဖွဲ့က ထောက်ပံ့ပေးမည့်တန်ဖိုးတို့ရဲ့ ခန့်မှန်းခြေပမာဏကိုလည်း ထင်သာမြင်သာရှိစေရေး ရှင်းပြ ပေးနိုင်ပါရန် တင်ပြအပ်ပါတယ်။ နာယကကြီးခင်ဗျာ။ အဆိုပါချေးငွေရဲ့ Grant Element တွက်ချက်မှုမှာ ၄၈ ဒသမ ၂ ရာခိုင်နှုန်း ရရှိတဲ့အတွက် Concessional Loan ဖြစ်ပါတယ်။ နိုင်ငံတော်ရဲ့ ပြည်ပကြွေးမြီ လက်ကျန်အခြေအနေ အရ ၃၁-၃-၂၀၁၈ ရက်နေ့အထိ ပြည်ပကြွေးမြီနှင့် GDP အချိုးဟာ ၁၅ ဒသမ ၄၅ ရာခိုင်နှုန်းခန့် ဖြစ်သဖြင့် ကြွေးမြီခံနိုင်ရည်ရှိမှု အတိုင်းအတာအတွင်းမှာ ရှိနေကြောင်းကိုလည်း တင်ပြခဲ့ပါတယ်။ သို့သော်လည်း ၁-၈-၂၀၁၈ ရက်နေ့မှာ ပြုလုပ်တဲ့ ပြည်ထောင်စုလွှတ်တော် နာယက တာဝန်လွှဲပြောင်း လက်ခံတဲ့အခမ်းအနားတွင် ပြည်ထောင်စုလွှတ်တော် နာယကဟောင်းရဲ့ မိန့်ခွန်းမှာပါရှိတာက ပြည်ထောင်စု လွှတ်တော်အနေနဲ့ လပေါင်း ၃၀ အတွင်း ပြည်တွင်း/ပြည်ပချေးငွေပေါင်း ၄၀ ခုအား သဘောတူညီခဲ့ကြောင်း ပြောကြားသွားခဲ့ပါတယ်။ ဒါ့ကြောင့် ချေးငွေများ အလွန်များပြားနေပြီး နောင်မှာ ယခုထက်ပို အရေးကြီးတဲ့ ချေးငွေချေးယူလိုမှုများရှိပါက အခက်အခဲရှိလာမည်ကို စိုးရိမ်ပူပန်မိပါတယ်။ ဝန်ကြီးဌာနအနေနဲ့ ယခင်နှစ်က ၂၂-၃-၂၀၁ရ ရက်နေ့မှာ စာချုပ် ချုပ်ဆိုထားတဲ့ ADB ချေးငွေ အမေရိကန်ဒေါ်လာ ၇၅ သန်းနှင့် ၂၅-၉-၂၀၁ရ ရက်နေ့မှာ ချုပ်ဆိုထားတဲ့ AFD ချေးငွေ အမေရိကန် ဒေါ်လာ ၂၇.၅ သန်း ချေးငွေတွေနဲ့ဆောင်ရွက်မယ့် ရေသွင်းစိုက်ပျိုးမြေဧရိယာအပါအဝင် လယ်ယာ ဘက်စုံဖွံ့ဖြိုးတိုးတက်ရေးစီမံကိန်းလုပ်ငန်းများမှာ တူးမြောင်းများ၊ တူးမြောင်းအဆောက်အဦများ အဆင့်မြှင့်တင်ရေး၊ ပြုပြင်ခြင်းပါဝင်နေတာကို တွေ့ရှိရမှာဖြစ်ပါတယ်။ စီမံကိန်းဆောင်ရွက်မယ့် ဒေသ များမှာလည်း မန္တလေးတိုင်းဒေသကြီး၊ မကွေးတိုင်းဒေသကြီး၊ စစ်ကိုင်းတိုင်းဒေသကြီးနှင့် ကယားပြည်နယ် တို့ဖြစ်နေပါတယ်။ ဒီချေးငွေစီမံကိန်းဟာ ယခုချေးယူမယ့် ADB ချေးငွေ ၄၀ ဒသမ ၅ သန်းနဲ့ လုပ်ငန်း ဆက်စပ်မှုရှိနေတယ်လို့ ထင်မြင်ယူဆပါတယ်။ ပွင့်လင်း မြင်သာစွာ ရှင်းလင်းဖြေကြားပေးနိုင်ပါရန်နှင့် စီမံကိန်းလုပ်ငန်းများ ထပ်နေခြင်း ရှိ မရှိကိုလည်း တစ်ဆက် တစ်စပ်တည်း ရှင်းလင်းပေးစေလိုပါတယ်။ ယခင်ချေးငွေနှစ်ရပ်နှင့် စုစုပေါင်းအမေရိကန်ဒေါ်လာ ၁၀၂.၅ သန်း ဖြစ်သော်လည်း ချေးငွေဆိုင်ရာ အစီရင်ခံစာမှာ တင်ပြထားမှုအရ လုပ်ငန်းအကောင်အထည်ဖော် ဆောင်ရွက်ရန်အတွက် ထုတ်ယူထားသော ငွေမှာ ယနေ့အထိ ဒေါ်လာ ၆၀,၀၀၀ သာ ရှိသေးကြောင်း တွေ့ရှိရပါတယ်။ အကယ်၍ ယခင်ချေးငွေနှစ်ရပ် ဖြင့် ဆောင်ရွက်မယ့်လုပ်ငန်းများကို ထိရောက်အောင် အကောင်အထည်ဖော် မဆောင်ရွက်နိုင်သေးပါက ယခုချေးယူလိုတဲ့ အမေရိကန်ဒေါ်လာ ၄၀.၅ သန်း ကိုလည်း ချေးယူသင့် မယူသင့် စဉ်းစားချင့်ချိန်သင့် ပါကြောင်း အကြံပြု တင်ပြအပ်ပါတယ်။ နာယကကြီးခင်ဗျာ။ နိဂုံးချုပ်အနေနဲ့တင်ပြလိုတာကတော့ အခုချေးယူမည့်ချေးငွေ အမေရိကန် ပမာဏလည်း သင့်လျော်တာကြောင့် ချေးယူသင့်တဲ့ချေးငွေ ဖြစ်ပါတယ်။ စီမံကိန်းလုပ်ငန်းများ အကောင်အထည်ဖော်ရာမှာ အောင်မြင်ထိရောက်အောင် ဆောင်ရွက်သွားရန်၊ ပွင့်လင်းမြင်သာမှုရှိရန်လည်း လိုအပ်မှာဖြစ်ပါတယ်။ စိုက်ပျိုးစီးပွားရေးကို အဓိကထားနေရတဲ့ မိမိတို့မြန်မာနိုင်ငံအနေဖြင့် ပြည်သူ လူထုအများစုကို အကျိုးပြုမယ့် စီမံကိန်းဖြစ်တဲ့အတွက် အောင်မြင်အောင် ဆောင်ရွက်သွားနိုင်မယ်ဆိုပါက ချေးငွေနဲ့ပတ်သက်ပြီး ကန့်ကွက်ရန်မရှိကြောင်း လေးစားစွာ တင်ပြအပ်ပါတယ်။ ကျေးဇူးတင်ပါတယ် ခင်ဗျာ။</speech>
<speech type="speaker">ဒေါက်တာဇော်ဝင်းမြင့် စဉ့်ကူးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1485">ဒေါက်တာဇော်ဝင်းမြင့်(စဉ့်ကူးမဲဆန္ဒနယ်၊ မန္တလေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါ။ ကျွန်တော်ကတော့ မန္တလေးတိုင်း ဒေသကြီး စဉ့်ကူးမဲဆန္ဒနယ်မှ ဒေါက်တာဇော်ဝင်းမြင့် ဖြစ်ပါတယ်။ ကျွန်တော့အနေနဲ့ နိုင်ငံတော်သမ္မတမှ ပေးပို့သော စိုက်/မွေး/ဆည် ဝန်ကြီးဌာနရဲ့ စီမံကိန်းလုပ်ငန်းများ လုပ်ဆောင်နိုင်ရန်အတွက် ADB မှ အမေရိကန်ဒေါ်လာ ၄၀.၅ သန်း ချေးယူရေးကိစ္စနှင့်စပ်လျဉ်းပြီး ထောက်ခံဆွေးနွေးသွားမှာ ဖြစ်ပါတယ်။ နာယကကြီးခင်ဗျာ။ ချေးငွေရယူခြင်းရဲ့ အကြောင်းရင်းကတော့ မြန်မာနိုင်ငံအလယ်ပိုင်း အပူပိုင်း ဇုန်မှာရှိတဲ့ မန္တလေး၊ မကွေးနဲ့ စစ်ကိုင်းတိုင်းဒေသကြီးအတွင်း ရာသီဥတုနဲ့ လိုက်လျောညီထွေ ရှိစေမယ့် posj:8:93:69:98ceaseop ossê:nê:wondónde: Climate Friendly Agri-bussiness Value Changes Project olosusce qulosus.nl နာယကကြီးခင်ဗျာ။ ငွေကြေးဆိုင်ရာ စီမံချက်များကိုတော့ စီမံဘဏ္ဍာဝန်ကြီးဌာနရဲ့ ဘဏ္ဍာရေး ဆိုင်ရာ စည်းမျဉ်းစည်းကမ်းများ၊ ပြည်သူ့ကြွေးမြီဆိုင်ရာ စီမံခန့်ခွဲမှုဥပဒေစသည့် စနစ်တကျ စီမံခန့်ခွဲ စိစစ်ပြီးဖြစ်တဲ့အတွက်ကြောင့် အထူးတလည်ဆွေးနွေးစရာမရှိပါဘူး။ သို့သော်ချေးငွေရယူခြင်းရဲ့ ရည်ရွယ် ချက်များနဲ့ အကောင်အထည်ဖော်ဆောင်ရွက်မယ့် လုပ်ငန်းများအတွက်သာ ပြည်သူ့ဘဏ္ဍာများ အလေအလွင့်ဆုံးရှုံးမှု မဖြစ်စေရေးနဲ့ စီမံကိန်းအပြည့်အဝ အောင်မြင်စေရေးကို ရည်ရွယ်ပြီးတော့ ဆွေးနွေးသွားမှာ ဖြစ်ပါတယ်။ နာယကကြီးခင်ဗျာ။ ရည်ရွယ်ချက်များကို ခြုံငုံလေ့လာတဲ့အခါမှာ အပူပိုင်းဒေသနဲ့ ကိုက်ညီ စိုက်ပျိုးစီးပွားရေးလုပ်ငန်းများ တိုးတက်လာနိုင်စေခြင်းဖြင့် တောင်သူလယ်သမားများရဲ့ လူမှုစီးပွား ဘဝများ တိုးတက်လာနိုင်စေရေးကို ဖြစ်ပေါ်စေမယ့် အခြေခံကောင်းများတည်ဆောက်ခြင်း၊ တချို့အဆင့် မြှင့်တင်ခြင်း စတဲ့လုပ်ငန်းများကို အဓိကထားဆောင်ရွက်မယ့် စီမံကိန်းလို့ သိရှိရပါတယ်။ ဒီစီမံကိန်း ထဲမှာတော့ ရာသီဥတုဒဏ်ခံနိုင်မယ့် မျိုးကောင်းမျိုးစေ့များ ထုတ်လုပ်ခြင်း၊ စိုက်ပျိုးရေးထွက်ကုန်များနဲ့ အရည်အသွေးနဲ့ အန္တရာယ်များ ကင်းရှင်းမှု၊ ရာသီဥတု ပြောင်းလဲမှုနဲ့ လိုက်လျောညီထွေစေမယ့် စိုက်ပျိုး ထုတ်လုပ်မှု အလေ့အကျင့်နဲ့ နည်းပညာများကို တောင်သူများ၊ ဌာနဆိုင်ရာဝန်ထမ်းများအပြင် ပုဂ္ဂလိက ကဏ္ဍရဲ့ စွမ်းဆောင်ရည်တွေကို မြင့်မားပေးဖို့အတွက် ပညာပေးအစီအစဉ်များ ပါဝင်တယ်လို့ သိရှိရ ပါတယ်။ အကောင်အထည်ဖော်မယ့်ကာလကတော့ ၂၀၁၈ အောက်တိုဘာမှ ၂၀၂၅ စက်တင်ဘာအထိ ရ နှစ် တာကာလဖြစ်ပြီး စီမံကိန်းဆောင်ရွက်မယ့် ဒေသများကတော့ မကွေးတိုင်းမှာ ၅ မြို့နယ်၊ မန္တလေးတိုင်း မှာ ၄ မြို့နယ်နဲ့ စစ်ကိုင်းတိုင်းအောက်ပိုင်း ၅ မြို့နယ်၊ စုစုပေါင်း ၁၄ မြို့နယ်ဖြစ်ကြောင်း သိရှိရပါတယ်။ အဆိုပါစီမံကိန်းကို ဖော်ဆောင်တဲ့အခါမှာ လုပ်ဆောင်မယ့်လုပ်ငန်းတွေကတော့ မျိုးကောင်း မျိုးသန့်ထုတ်လုပ်နိုင်မယ့် မျိုးစေ့ထုတ်ခြံ ၁၀ ခြံကို အဆင့်မြှင့်တင် ဆောက်ရွက်ခြင်း၊ အနည်းဆုံး ကီလိုမီတာ ၁၃၀ ရှိ လက်တံတူးမြောင်းများနှင့် ရပ်ရွာပိုင်ရေတွင်းရေကန် ရေလှောင်တမံများ ပြုပြင်ခြင်း၊ အနည်းဆုံးကီလိုမီတာ ၃၀၀ ရှိတဲ့ ကုန်ထုတ်လိုင်းများ ပြုပြင်တည်ဆောက်ခြင်း၊ ပိုးသတ်ဆေးဓာတ်ခွဲ ခန်းများ၊ စားသောက်ကုန်ဘေးအန္တရာယ်ကင်းရှင်းမှု စစ်ဆေးတဲ့ ဓာတ်ခွဲခန်းများ၊ ကုန်ပစ္စည်းစမ်းသပ် စစ်ဆေးတဲ့ ဓာတ်ခွဲခန်းများကို အရည်အသွေးမြှင့်တင်ခြင်း၊ နောက်တစ်ခုကတော့ စပါး၊ ပဲမျိုးစုံနဲ့ ဆီထွက်သီးနှံများထုတ်လုပ်မယ့် တောင်သူတွေ၊ တောင်သူအစုအဖွဲ့တွေ၊ လယ်ယာထွက်ပစ္စည်းရောင်း ဝယ်သူတွေနဲ့ ဌာနဆိုင်ရာဝန်ထမ်းများကို စွမ်းဆောင်ရည်မြှင့်တင်ပေးခြင်း၊ ရေသွင်းပြီးတော့ စိုက်ပျိုးတဲ့ အစုအဖွဲ့များကို စုပြီးတော့ စီမံခန့်ခွဲမှုနည်းပညာသင်တန်းများပေးခြင်း၊ စိုက်ပျိုးစီးပွားမှုဆိုင်ရာ မူဝါဒ ရေးဆွဲယူနစ်တစ်ခု တည်ထောင်ပြီးတော့ မူဝါဒနဲ့ တစ်ပြေးညီ စံချိန်စံညွှန်းများ ရေးဆွဲသတ်မှတ်ပေးခြင်း၊ သုတေသနနဲ့ လေ့လာရေး လေ့လာသုံးသပ်ခြင်းလုပ်ငန်းများ ဆောင်ရွက်ခြင်း၊ ငွေကြေးနဲ့ ဈေးကွက် စီးပွားရေးနဲ့စပ်လျဉ်းပြီး သတင်းအချက်အလက်ကွန်ရက်များ မြှင့်တင်ခြင်းစသည်တို့ ဖြစ်ပါတယ်။ နာယကကြီးခင်ဗျာ။ ဒီဖော်ဆောင်မယ့် လုပ်ငန်းများနဲ့ပတ်သက်ပြီးတော့ စီမံကိန်းရဲ့ ရည်ရွယ် ချက်များဟာ မည်မျှပင်ကောင်းနေစေကာမူ လက်တွေ့ပကတိမြေပြင် အခြေအနေနဲ့ ကိုက်ညီမှုရှိအောင် မဖော်ဆောင်နိုင်ပါက စီးပွားရေးဖြစ်ထွန်းလာနိုင်စရာ အကြောင်းမရှိပါ။ ဒါကြောင့် ဖော်ဆောင်မယ့် ၁၄ မြို့နယ်ကို ရွေးချယ်ဖော်ဆောင်ရာမှာ စီမံကိန်းပါ ရည်ရွယ်ချက်များနဲ့ အနီးစပ်ဆုံး ကိုက်ညီတဲ့ မြို့နယ် များကို ရွေးချယ်မိဖို့ အရေးကြီးပါတယ်။ ဒီနေရာမှာ အလျဉ်းသင့်ပြီး ကျွန်တော့ရဲ့ မြို့နယ်နဲ့ ပတ်သက်ပြီး အနည်းငယ်တင်ပြလိုပါတယ်။ ကျွန်တော်တို့ စဉ့်ကူးမြို့နယ်ဟာ စိုက်ပျိုးဧက စုစုပေါင်း ၃ သောင်းကျော်ခန့် ရှိပြီးတော့ ဒီထဲက ၁ သောင်းလောက်ကို ရေသွင်းစိုက်ပျိုးနိုင်ဖို့အတွက် နတ်တောင်ရေလှောင်တမံဆည်ကို ၂၀၀၄ ခုနှစ်ကစတင်တည်ထောင်ပြီးတော့ ၂၀၀ရ ခုနှစ်မှာ ပြီးဆုံးခဲ့ပါတယ်။ မြောင်း ၃ ခုနဲ့ ဒီဧက ၁ သောင်း အတွက် လျာထားပြီးတော့ ဆောင်ရွက်ခဲ့တဲ့အခါမှာ ဒီနေ့ ၂၀၁၈ ခုနှစ် ၁၀ နှစ်ကာလ ရောက်လာတဲ့ော့ စုစုပေါင်းမြောင်းတွေ ၃ ခုက မြောင်းရဲ့ ၃ ခုရဲ့အရှည်ဟာ ၁၉ မိုင် ဖြစ်ပါတယ်။ အကြမ်းဖျင်း ဖြစ်ပါတယ်။ အဲဒီထဲက ၉ မိုင်ခန့်ဟာ ပျက်စီးနေတာကို တွေ့ရတယ်။ ဆိုလိုတာကတော့ ၅၀ ရာခိုင်နှုန်း ၁၀ နှစ်လောက်နဲ့ ပျက်စီးနေတဲ့အတွက်ကြောင့် ပြုပြင်ရမယ့်အနေအထားမျိုးဟာ ၅၀ ရာခိုင်နှုန်းလောက် ရှိတယ်လို့ ကျွန်တော်ဆိုလိုတာပါ။ ဒါကြောင့်မိုလို့ ကျွန်တော်တို့ဟာ ဒီစီမံကိန်းကိုဖော်ဆောင်မယ့် ၁၄ မြို့နယ်မှာ မြို့နယ်တွေကို ရွေးချယ်တဲ့အခါမှာ ဘယ်လို Criteria တွေကို အခြေခံပြီးတော့ ရွေးချယ်မယ်ဆိုတာကို ကျွန်တော်တို့ ပွင့်လင်းမြင်သာစွာ ဖော်ပြဖို့လိုအပ်ပါတယ်။ နောက်တစ်ခုကတော့ ပညာပေးအစီအစဉ်ဖြစ်ပါတယ်။ မည်သည့် စီမံကိန်းမှာမဆို စီမံကိန်း အောင်မြင်မှုရဲ့ အဓိကသော့ချက်ဟာ ပညာပေးရေးကဏ္ဍ အဓိကကျတယ်ဆိုတာကို သတိထားဖို့လိုပါတယ်။ ဒီကဏ္ဍကို အလေးမထားမိပါက စီမံကိန်းများအပြည့်အဝအောင်မြင်ဖို့ ခက်ခဲသွားမှာဖြစ်ပါတယ်။ ဒါကြောင့် မိုလို့ စီမံကိန်းအောင်မြင်ဖို့အတွက် ပညာပေးလုပ်ငန်းများကို ဆောင်ရွက်တဲ့နေရာမှာ သင်တန်းပေးမယ့် သူနဲ့ သင်တန်းသားတို့ရဲ့ အရည်အချင်းသတ်မှတ်ချက်များ ပညာပေးရန်အတွက် သုံးစွဲမယ့်ငွေကြေးလျာထားချက်၊ ပညာပေးမယ့် ဲ့အကြိမ်ရေ၊ တတ်ကျွမ်းကျင်မှုကို စိစစ်ခြင်း၊ နောက်တစ်ခုကတော့ စီမံကိန်း ကာလဟာ ရ နှစ်ဖြစ်တဲ့အတွက် ပညာပေးသင်တန်းကျောင်းတွေ တည်ဆောက်ရန်လို မလိုစသည်အတွက် စီမံထားရှိမှုများကိုသာ ပွင့်လင်းမြင်သာမှုရှိအောင် တင်ပြဖို့လည်းလိုပါတယ်။ ထို့အတူ ဓာတ်ခွဲခန်းများကို အဆင့်မြှင့်တင်မယ်လို့ ဆိုထားပါတယ်။ ဒီထဲမှာလည်း လက်ရှိဓာတ်ခွဲခန်းများရဲ့ အခြေအနေဟာ မည်သည့် အတိုင်းအတာအထိ ရှိနေတယ်၊ ဘယ်လောက်အတိုင်းအတာအထိ မြှင့်တင်မယ်၊ ဒီအတွက် ငွေကြေး ဘယ်လောက်သုံးစွဲမယ်၊ ဒီအတွက်ဘယ်လောက် အကျိုးကျေးဇူးတွေ ဖြစ်ထွန်းပြီးတော့ ဘယ်လောက် ရာသီဥတုနဲ့ကိုက်ညီတဲ့ မျိုးစေ့များကိုထုတ်လုပ်နိုင်မယ်ဆိုတာတွေကိုပါ တစ်ဆက်တည်းတင်ပြဖို့ လိုပါတယ် ခင်ဗျာ။ နောက်တစ်ခုကတော့ ဒီကုန်ထုတ်လမ်းနဲ့ပတ်သက်ပြီးတော့ အနည်းငယ်တင်ပြလိုပါတယ်။ ကုန်ထုတ် လမ်းဟာ ကျွန်တော်တို့ ကီလိုမီတာ ၃၀၀ ဆိုတာ ၁၈၆ မိုင် ဖြစ်ပါတယ်။ ဒါတွေကို ကုန်ထုတ်လမ်း တည်ဆောက်ဖို့ဆိုရင် ဧကကွက်တွေ တည်ဆောက်နိုင်မှသာလျှင် ကျွန်တော်တို့က ကုန်ထုတ်လမ်းများကို ဆောင်ရွက်နိုင်မှာဖြစ်ပါတယ်။ ဒါကြောင့်မို့လို့ စီမံကိန်းတစ်ခုလုံးကို ခြုံငုံပြီးတော့ နှစ်အလိုက် အောင်မြင် ပြီးစီးမှုများကို စိစစ်ပြီး ပြည်ထောင်စုလွှတ်တော်ကြီးကို ပြန်လည်တင်ပြနိုင်မှသာလျှင် ချေးငွေရယူ၍ အကောင်အထည်ဖော်ရကျိုးနပ်မှာဖြစ်ပါတယ်။ ဒါကြောင့် နိဂုံးချုပ်အားဖြင့် ADB မှ ၄၀.၅ သန်း ချေးယူမှု ကို ကျွန်တော့အနေနဲ့ ထောက်ခံကြောင်းနဲ့ ပြည်ထောင်စုလွှတ်တော်ကြီးမှ အတည်ပြုပေးနိုင်ပါရန် ပန်ကြားရင်း နိဂုံးချုပ်အပ်ပါတယ်ခင်ဗျာ။ အားလုံးကို ကျေးဇူးတင်ပါတယ်။</speech>
<speech type="speaker">ဦးကံမြင့် သရက်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1464">ဦးကံမြင့်(သရက်မဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနဲ့ အားလုံးပဲမင်္ဂလာပါ။ ကျွန်တော်ကတော့ မကွေးတိုင်းဒေသကြီး၊ သရက် မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးကံမြင့် ဖြစ်ပါတယ်။ ကျွန်တော့အနေနဲ့ အာရှဖွံ့ဖြိုးရေးဘဏ်မှ စိုက်ပျိုးရေး၊ မွေးမြူရေးနဲ့ ဆည်မြောင်းဝန်ကြီးဌာနသို့ မြန်မာပြည်အလယ်ပိုင်း အပူပိုင်းဇုန်ရှိ မန္တလေး တိုင်းဒေသကြီး၊ မကွေးတိုင်းဒေသကြီးနှင့် စစ်ကိုင်းတိုင်းဒေသကြီးတို့တွင် ရာသီဥတုနှင့် လိုက်လျောညီထွေ ရှိသည့် စီးပွားရေးလုပ်ငန်းဆိုင်ရာ တန်ဖိုးကွင်းဆက်စီမံကိန်းအတွက် ချေးငွေ အမေရိကန်ဒေါ်လာ ၄၀.၅ သန်း ချေးယူမှုနဲ့ပတ်သက်၍ ဆွေးနွေးသွားမှာဖြစ်ပါတယ်။ ချေးငွေဆိုင်ရာစည်းကမ်းချက်များမှာ ဆိုင်းငံ့ကာလ ၈ နှစ်၊ ပြန်ဆပ်ကာလ ၂၄ နှစ်နဲ့ စုစုပေါင်းချေးငွေ သက်တမ်းမှာ ၃၂ နှစ်ဖြစ်ပြီး အတိုးနှုန်းမှာ ဆိုင်းငံ့ကာလအတွင်း ၁ နှစ်အတွင်း ၁ ရာခိုင်နှုန်းဖြစ်ပြီး ပြန်ဆပ် ကာလအတွင်း ၁ နှစ်လျှင် ၁.၅ ရာခိုင်နှုန်း ပေးဆပ်ရမှာဖြစ်ပါတယ်။ စီမံကိန်းရဲ့ ရည်ရွယ်ချက်များမှာ မြန်မာ နိုင်ငံအလယ်ပိုင်းအပူပိုင်းဇုန်ရှိ စိုက်ပျိုးရေးဆိုင်ရာတန်ဖိုးကွင်းဆက်များရှိ အရေးကြီးသော အခြေခံ အဆောက်အအုံများ၏ ရာသီဥတုဒဏ်မှ ကြံ့ကြံ့ခံနိုင်မှုတိုးတက်စေရန် စိုက်ပျိုးရေး၊ မွေးမြူရေးနှင့် ဆည်မြောင်း ဝန်ကြီးဌာနနှင့် စီးပွားရေးနှင့် ကူးသန်းရောင်းဝယ်ရေးတို့တွင် စိုက်ပျိုးရေးထွက်ကုန်များ၏ အရည် အသွေးနှင့် ဘေးအန္တရာယ်ကင်းရှင်းစေရေး စမ်းသပ်စစ်ဆေးသည့် စွမ်းဆောင်ရည်တိုးမြှင့်လာစေရေးနဲ့ တောင်သူများ၊ ဌာနဆိုင်ရာဝန်ထမ်းများနဲ့ ပုဂ္ဂလိကကဏ္ဍတို့ရဲ့ ရာသီဥတုပြောင်းလဲမှုနှင့် လိုက်လျောညီထွေ ရှိစေမည့် စိုက်ပျိုးထုတ်လုပ်မှု အလေ့အကျင့်များ၊ နည်းပညာများနဲ့စပ်လျဉ်းသည့် စွမ်းဆောင်ရည်များ ပိုမို အားကောင်းလာစေရန် ရာသီဥတုနဲ့လိုက်လျောညီထွေရှိသည့် စိုက်ပျိုးစီးပွားရေးလုပ်ငန်းများအတွက် မူဝါဒဆိုင်ရာ ပတ်ဝန်းကျင်အခြေအနေကောင်းများ ဖြစ်ထွန်းလာရေးကို တိုးမြှင့်ဆောင်ရွက်မှာဖြစ်ကြောင်း သိရှိရပါတယ်။ ရာသီဥတုနဲ့ လိုက်လျောညီထွေရှိသော၊ ကြံ့ကြံ့ခံနိုင်သော စိုက်ပျိုးစီးပွားရေးနှင့်ဆိုင်သော တန်ဖိုးကွင်းဆက်များရှိ အရေးကြီးသောအခြေခံအဆောက်အအုံများ၊ လုပ်ငန်းများဟာ ပိုမိုတိုးတက် ကောင်းမွန်စေခြင်း၊ အခြေအနေပတ်ဝန်းကျင်ကောင်းများ ဖန်တီးပေးခြင်းစတဲ့ အကျိုးရလဒ်များ ရရှိမှာ ဖြစ်ကြောင်း သိရှိရပါတယ်ခင်ဗျား။ ယခုချေးငွေစီမံကိန်းဟာ ချေးငွေသက်တမ်းနဲ့ အရင်းပေးဆပ်မှုကာလ ကြာမြင့်သော၊ သက်သာမှု ရှိသော ချေးငွေ Soft Loan ဖြစ်ပါတယ်။ ပြည်ပချေးငွေစုစုပေါင်းရဲ့ ၉၈ ရာခိုင်နှုန်းမှာ ပုံသေအတိုးနှုန်း သတ်မှတ်သည့်ချေးငွေဖြစ်ကြောင်း အပြည်ပြည်ဆိုင်ရာငွေကြေးရန်ပုံငွေအဖွဲ့ IMF နဲ့ ကမ္ဘာ့ဘဏ်တို့မှာ ပူးပေါင်းဆောင်ရွက်ထားသည့် ကြွေးမြီခံနိုင်ရည် ဆန်းစစ်ချက် Debt Sustainable Analysis အရ မြန်မာနိုင်ငံရဲ့ ကြွေးမြီအခြေအနေဟာ ဆုံးရှုံးနိုင်ခြေအနည်းဆုံးအဆင့်၌ရှိကြောင်း အကဲဖြတ်ထားပါတယ်။ Base Lining Scenario အရ အစိုးရနဲ့ အစိုးရမအာမခံထားသော ပြည်ပကြွေးမြီစုစုပေါင်းကာလဟာ ကာလရှည်တွင် မြင့်တက်နေသော်လည်း စံသတ်မှတ်ချက်အောက်တွင် ဆက်လက်တည်ရှိနေပါတယ်။ ယခုစီမံကိန်းဟာ သက်သာသော ချေးငွေဖြစ်ခြင်း၊ ပုံသေအတိုးနှုန်းဖြစ်ခြင်း၊ ပြန်ဆပ်ကာလရှည်သည့် အတွက် ဆုံးရှုံးနိုင်ခြေနည်းပါးခြင်းကြောင့် ရည်ရွယ်ချက်အတိုင်း အတိုးရလဒ်များအတိုင်း ထိထိရောက်ရောက် မှန်မှန်ကန်ကန် ကျခံသုံးစွဲဖို့ ဒေသမြို့နယ်တွေ အခြေအနေတွေအရ ကျွန်တော်တို့ ကျခံသုံးစွဲဖို့လိုမှာပါ။ နောက်တစ်ခုက ချေးငွေပဲဖြစ်ဖြစ် အသုံးစရိတ်ပဲဖြစ်ဖြစ် ကျွန်တော်တို့ တန်ရာတန်ကြေး ပြန်လည် ရ မရဆိုတဲ့ စီးပွားရေးတိုင်းတာမှုပေတံနဲ့ ပြန်ပြီးတော့ စောင့်ကြပ်ကြည့်ရှုဖို့ ကျွန်တော်တို့ ပြည်ထောင်စု လွှတ်တော် ကိုယ်စားလှယ်တွေက ဒီချေးငွေနဲ့ပတ်သက်လို့ ဒီစီမံကိန်းနဲ့ပတ်သက်လို့ ပြန်လည်စောင့်ကြပ် ကြည့်ရှုဖို့လိုမယ်လို့ပြောကြားရင်း နိဂုံးချုပ်အပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျာ။ အစောတုန်းကဆွေးနွေးခဲ့တဲ့ ဦးကျော်ကျော် ရခိုင်ပြည်နယ်မဲဆန္ဒနယ်အမှတ်(၈)ရဲ့ ဆွေးနွေးချက်ဟာ ပြည်ထောင်စုလွှတ်တော်ဆိုင်ရာ နည်းဥပဒေ ၆၃(စ)နဲ့ ငြိစွန်းနေပါတယ်။ ညီညွတ်မှုမရှိပါဘူး။ မိမိရဲ့ ပြောဆိုချက်များဟာ ဆွေးနွေးဆဲ အဆိုနဲ့သာ အဓိက အတိအကျသက်ဆိုင်ရမှာ ဖြစ်ပါတယ်။ နောင်တွင်ဂရုပြုဖို့ သတိပေးလိုပါတယ်။ မိမိတို့ ရရှိတဲ့အခွင့်အရေးဟာ မညီမမျှဖြစ်နေတယ်ဆိုရင် သက်ဆိုင်ရာလွှတ်တော်မှာ သီးခြားမေးခွန်းများ မေးမြန်းခြင်း၊ ဒါမှမဟုတ် အဆိုတင်သွင်းခြင်းများ ဆောင်ရွက်နိုင်ကြောင်း အသိပေးပြောကြားလိုပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အထက်ပါချေးငွေနဲ့စပ်လျဉ်းပြီး လွှတ်တော်ကိုယ်စားလှယ်များရဲ့ ဆွေးနွေးချက်များအပေါ် သက်ဆိုင်ရာ ပြည်ထောင်စုအဆင့်အဖွဲ့အစည်းဝင် များက ပြန်လည်ရှင်းလင်းဆွေးနွေးခြင်းနဲ့ လွှတ်တော်ရဲ့ အဆုံးအဖြတ်ရယူခြင်းအစီအစဉ်တို့ကို ၁၅-၈-၂၀၁၈ ရက် (ဗုဒ္ဓဟူးနေ့) နံနက် ၁၀ နာရီမှာ ကျင်းပပြုလုပ်မယ့် ပြည်ထောင်စုလွှတ်တော် အစည်းအဝေးမှာ ဆောင်ရွက်ရန် လျာထားပါကြောင်း ကြေညာပါတယ်။</speech>
</motion>
</section>
</discussion>
<postface><title>ပြည်ထောင်စုလွှတ်တော် နာယက က အစည်းအဝေး အဋ္ဌမနေ့ ရပ်နားကြောင်းနှင့် နဝမနေ့ ကျင်းပမည့် နေ့ရက်နှင့် ကြေညာခြင်း</title>
<speech type="speaker">အစီအစဉ်(၇) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နဝမ ပုံမှန်အစည်းအဝေး အဋ္ဌမနေ့ အစီအစဉ်ကို ရပ်နားပါမယ်။ ဒုတိယအကြိမ် ပြည်ထောင်စုလွှတ်တော် နဝမပုံမှန်အစည်းအဝေးရဲ့ နဝမနေ့ကို ၂၀၁၈ ခုနှစ်၊ သြဂုတ်လ ၁၅ ရက် (ဗုဒ္ဓဟူးနေ့) နံနက် ၁၀ နာရီ ကျင်းပပြုလုပ်မည်ဖြစ်ကြောင်းနဲ့ ယနေ့အတွက် အစည်းအဝေးပြီးဆုံးကြောင်း ကြေညာပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျာ။</speech>
<speech type="mc">အားလုံးထွက်ခွာနိုင်ကြပါပြီခင်ဗျား။ ဒုတိယအကြိမ် ပြည်ထောင်စုလွှတ်တော် နဝမပုံမှန်အစည်းအဝေး အဋ္ဌမနေ့ အစည်းအဝေးကို မွန်းလွဲ ၁၂:၃၅ နာရီတွင် ရပ်နားပါသည်။</speech>
</postface>
</transcript>
</doc>
