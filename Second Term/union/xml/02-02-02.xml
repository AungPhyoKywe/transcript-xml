<doc>
<docinfo>
<docno>02-02-02.xml</docno>
<pdf>02-02-02.pdf</pdf>
<term value="02">ဒုတိယအကြိမ်</term>
<session value="02" />
<sittingday value="02" />
<legislature value="union">ပြည်ထောင်စုလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် ဒုတိယပုံမှန်အစည်းအဝေး ဒုတိယနေ့မှတ်တမ်း</title>
<date value='28-07-2016'>၁၃၇၈ ခုနှစ်၊ ဝါဆိုလပြည့်ကျော် ၉ ရက် (၂၀၁၆ ခုနှစ်၊ ဇူလိုင်လ ၂၈ ရက်)(ကြာသပတေးနေ့</date>
</docinfo>
<transcript>
<preface>
<p>နေပြည်တော်ရှိ ပြည်ထောင်စုလွှတ်တော် အစည်းအဝေးခန်းမတွင် ဒုတိယအကြိမ် ပြည်ထောင်စု လွှတ်တော် ဒုတိယပုံမှန်အစည်းအဝေးဒုတိယနေ့ကို နံနက် ၁၀:ဝဝ နာရီင်ကျင်းပပါသည်။ ပြည်ထောင်စုလွှတ်တော် အစည်းအဝေးတွင် နာယကအဖြစ် အမျိုးသားလွှတ်တော် ဥက္ကဋ္ဌ မန်းဝင်းခိုင်သန်းက ဆောင်ရွက်ပြီး အခမ်းအနားမှူးအဖြစ် ပြည်ထောင်စုလွှတ်တော်ရုံး ညွှန်ကြားရေးမှူးချုပ် ဦးကျော်စိုးက ဆောင်ရွက်ပါသည်။</p>
<title>ပြည်ထောင်စုလွှတ်တော် နာယက နေရာယူခြင်း</title>
<speech type="mc">။ လေးစားအပ်ပါသော ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် ဒုတိယပုံမှန်အစည်းအဝေးရဲ့ ဒုတိယနေ့ အစီအစဉ်စတင်ပါတော့မယ်။ ပြည်ထောင်စု လွှတ်တော် ကိုယ်စားလှယ်များခင်ဗျာ။ ဒီကနေ့ ဒုတိယပုံမှန်အစည်းအဝေးမှာ အခမ်းအနားမှူး အဖြစ် ပြည်ထောင်စုလွှတ်တော်ရုံး ညွှန်ကြားရေးမှူးချုပ် ကျွန်တော် ဦးကျော်စိုး က ဆက်လက် ဆောင်ရွက် သွားမှာ ဖြစ်ပါတယ်။ ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="speaker">အားလုံးမင်္ဂလာပါ။</speech>
<speech type="mc">အားလုံးထိုင်နိုင်ကြပါပြီ ခင်ဗျား။</speech>
<title>ပြည်ထောင်စုလွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယအကြိမ် ပြည်ထောင်စုလွှတ်တော် ဒုတိယပုံမှန်အစည်းအဝေး ဒုတိယနေ့မှာ ပြည်ထောင်စုလွှတ်တော် ကိုယ်စားလှယ်များစိစစ်ရေးကော်မတီရဲ့ တင်ပြချက်အရ အစည်းအဝေးတက်ရောက်ခွင့်ရှိတဲ့ ပြည်ထောင်စု လွှတ်တော်ကိုယ်စားလှယ်ဦးရေစုစုပေါင်း ၆၄ရ ဦးရှိပြီး ဒီကနေ့အစည်းအဝေးကို ၆၁၂ ဦး တက်ရောက် ပါတယ်။ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်းရဲ့ ၉၂.၅၉ ရာခိုင်နှုန်းရှိပြီး သုံးပုံတစ်ပုံထက် ကျော်လွန်တဲ့အတွက် ပြည်ထောင်စုလွှတ်တော်ဆိုင်ရာဥပဒေ ပုဒ်မ ၂၀ နဲ့ နည်းဥပဒေ ၁၂ နည်းဥပဒေခွဲ (ခ) တို့အရ အစည်းအဝေးအထမြောက်ကြောင်းနဲ့ စတင်ကျင်းပကြောင်း ကြေညာပါတယ်။</speech>
<title>ပြည်ထောင်စုလွှတ်တော် ဒုတိယနေ့ အစည်းအဝေး အစီအစဉ်ကြေညာခြင်း</title>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။</speech>
<title>ဒုတိယအကြိမ် ပြည်ထောင်စု လွှတ်တော် ဒုတိယပုံမှန်အစည်းအဝေး ဒုတိယနေ့အစီအစဉ်ကို လွှတ်တော်ကိုယ်စားလှယ်များထံ ဖြန့်ဝေ ထားတဲ့အတိုင်း ဆက်လက် ဆောင်ရွက်ပါမယ်။ ။အစည်းအဝေးမတက်ရောက်နိုင်သော ပြည်ထောင်စုလွှတ်တော် ကိုယ်စားလှယ်များ ခွင့်ပန်ကြားခြင်းနှင့် အစည်းအဝေးတက်ရောက်မှု အခြေအနေကို မှတ်တမ်းတင်ခြင်း</title>
<speech type="speaker">အစီအစဉ်(၄) ဖြစ်ပါတယ်။ ပြည်ထောင်စုလွှတ်တော် ကိုယ်စားလှယ်များ ခင်ဗျား။ ဒီကနေ့ အစည်းအဝေးကို မတက်ရောက်နိုင်တဲ့ ပြည်ထောင်စုလွှတ်တော် ကိုယ်စားလှယ်များ အတွက် ပြည်ထောင်စုလွှတ်တော် ကိုယ်စားလှယ်များစိစစ်ရေးကော်မတီက ခွင့်ပန်ကြားဖို့ ဖြစ်ပါတယ်။</speech>
<speech><mp id="1157">ဦးမင်းဦး(အတွင်းရေးမှူး၊ ကိုယ်စားလှယ်များစိစစ်ရေးကော်မတီ)</mp>လေးစားအပ်ပါတဲ့ ပြည်ထောင်စုလွှတ်တော် နာယကကြီးခင်ဗျား။ ယနေ့ကျင်းပပြုလုပ်တဲ့ ဒုတိယအကြိမ် ပြည်ထောင်စုလွှတ်တော် ဒုတိယပုံမှန်အစည်းအဝေး ဒုတိယနေ့ ၂၈-၇-၂၀၁၆ ရက်နေ့မှာ ပြည်ထောင်စုလွှတ်တော် အစည်းအဝေးသို့ တက်ရောက်နိုင်ခြင်းမရှိတဲ့ ပြည်ထောင်စုလွှတ်တော် ကိုယ်စားလှယ်များရဲ့ ကိုယ်စား ပဲခူးတိုင်းဒေသကြီး မဲဆန္ဒနယ်အမှတ်(၆)မှ အမျိုးသားလွှတ်တော်ကိုယ်စားလှယ်၊ ပြည်ထောင်စုလွှတ်တော် ကိုယ်စားလှယ်များ စိစစ်ရေးကော်မတီ အတွင်းရေးမှူးဖြစ်သူ ကျွန်တော် ဦးမင်းဦးက ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက်နိုင်ခြင်းမရှိတဲ့ ပြည်ထောင်စုလွှတ်တော် ကိုယ်စားလှယ် များမှာ - - ဒေါ်ချိုချို အုတ်တွင်း ဦးတင်နု(ခ)တင်နုအောင် မာန်အောင်၊ - ဦးမောင်သိန်းခိုင် စစ်တွေ၊ - ဦးလီကျိန်းဖူ(ခ)ဦးမြင့်ဆွေ ကုန်းကြမ်း၊ - ဦးလူတယ်ဟုန်(ခ) ဦးအောင်ရွှေ လောက်ကိုင်၊ - ဒုတိယဗိုလ်မှူးကြီးမောင်ဘို တပ်မတော်သား၊ - ဗိုလ်မှူးရဲမြင့်လွင် တပ်မတော်သား၊ - ဒေါက်တာခွန်ဝင်းသောင်း ကချင်-၁၁၊ - ဦးစိုးသိန်း - ဒေါ်ကျိန်ငိုက်မန် ချင်း-၇၊ - ဦးဇော်မင်း စစ်ကိုင်း-၆၊ - ဦးကင်းရှိန် တနင်္သာရီ-၉၊ - ဒေါက်တာဝင်းမြင့် ပဲခူး-၁၁၊ - ဦးစိုးအောင် မန္တလေး-၁၁ - ဦးစိုင်းစံအောင် ရှမ်း-၁၂ တို့နဲ့ - ဦးစိုင်းဝင်းလှိုင်းခမ်း ရှမ်း-၃ တို့ဖြစ်ကြပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြု ထားသူ ၁၈ ဦးရှိပြီး ယနေ့ ခွင့်ပန်ကြားသူ ၁ရ ဦး ဖြစ်တဲ့အတွက် စုစုပေါင်းခွင့်ပန်ကြားသူ ၃၅ ဦး ဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနဲ့ ယနေ့ ခွင့်ပန်ကြားသူ ပြည်ထောင်စုလွှတ်တော်ကိုယ်စားလှယ် ၁ရ ဦးအား ခွင့်အဖြစ် သတ်မှတ်ခွင့်ပြု ပေးနိုင်ပါရန် လေးစားစွာ တင်ပြအပ်ပါတယ်။</speech>
<speech type="speaker">ခွင့်ပန်ကြားသူ အားလုံးကို ခွင့်ပြုပါတယ်။</speech>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် ဒုတိယပုံမှန်အစည်းအဝေး ဒုတိယနေ့ကို တက်ရောက်ခွင့်ရှိတဲ့ လွှတ်တော် ကိုယ်စားလှယ် ၆၄ရ ဦး၊ ယခင်က ခွင့်ပြုထားသူ ၁၈ ဦး၊ ယနေ့ခွင့်ပန်ကြား၍ ခွင့်ပြုထားသူ ၁ရ ဦး ဖြစ်တဲ့ အတွက် ခွင့်ပြုထားသူ စုစုပေါင်း ၃၅ ဦး ဖြစ်ပြီး ခွင့်မဲ့ပျက်ကွက်သူမရှိပါ။ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အတည်ပြုရန် လွှတ်တော်က သဘောတူပါသလား ခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">ပြည်ထောင်စုလွှတ်တော်က သဘောတူတဲ့အတွက် လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို ပြည်ထောင်စုလွှတ်တော်ဆိုင်ရာ နည်းဥပဒေ ၄ နည်းဥပဒေခွဲ(ခ) အရ အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value="Bill">
<bill>
<title>ပြည်ထောင်စုလွှတ်တော်က အတည်ပြုသည်ဟု မှတ်ယူရမည့် ဥပဒေကြမ်းများကို လွှတ်တော်က မှတ်တမ်းတင်ခြင်း၊</title>
<speech type="speaker">အစီအစဉ်(၅) ဖြစ်ပါတယ်။ ပြည်ထောင်စုလွှတ်တော် ကိုယ်စားလှယ်များ ခင်ဗျား။ ပြည်သူ့လွှတ်တော်နဲ့ အမျိုးသားလွှတ်တော်တို့က အတည်ပြုပြီးဖြစ်တဲ့ အဂတိလိုက်စားမှု တိုက်ဖျက်ရေးဥပဒေကို ဒုတိယအကြိမ်ပြင်ဆင်သည့် ဥပဒေကြမ်းကို ၂၆-၇-၂၀၁၆ ရက်တွင်လည်းကောင်း၊ ရန်ကုန်မြို့တော်စည်ပင်သာယာရေးဥပဒေကို ရုပ်သိမ်းသည့်ဥပဒေကြမ်းနဲ့ မန္တလေးမြို့တော်စည်ပင်သာယာရေး ဥပဒေကို ရုပ်သိမ်းသည့်ဥပဒေကြမ်းတို့ကို ၂၇-၇-၂၀၁၆ ရက်နေ့တွင်လည်းကောင်း နိုင်ငံတော်သမ္မတ လက်မှတ်ရေးထိုးထုတ်ပြန်နိုင်ရန် ပေးပို့ထားပြီး ဖြစ်ပါတယ်။ အထက်ပါ ဥပဒေကြမ်း ၃ ခုကို ပြည်ထောင်စုလွှတ်တော်ဆိုင်ရာနည်းဥပဒေ ၈၁ အရ ပြည်ထောင်စု လွှတ်တော်က အတည်ပြုသည်ဟု မှတ်ယူ၍ မှတ်တမ်းတင်ကြောင်း ကြေညာပါတယ်။</speech>
</bill>
</section>
<section value="Report">
<report>
<title>ပြည်ထောင်စုအစိုးရအဖွဲ့မှ ပေးပို့သော ၂၀၁၅-၂၀၁၆ ခု၊ ဘဏ္ဍာရေးနှစ် ဒုတိယ ၆ လပတ် လျာထားချက် အပေါ် အခွန်ကောက်ခံရရှိမှု အခြေအနေအပေါ် ပြည်သူ့ငွေစာရင်းပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာ(၁/၂၀၁၆)ကို လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၆) ဖြစ်ပါတယ်။ ပြည်ထောင်စုလွှတ်တော် ကိုယ်စားလှယ်များ ခင်ဗျား။ ၂၀၁၅ - ၂၀၁၆ ခု၊ ဘဏ္ဍာရေးနှစ် ဒုတိယ ၆ လပတ်လျာထားချက်အပေါ် အခွန်ကောက်ခံရရှိမှု အခြေအနေနဲ့စပ်လျဉ်းပြီး ၂၅-၇-၂၀၁၆ ရက်နေ့တွင် ကျင်းပပြုလုပ်တဲ့ ပြည်ထောင်စုလွှတ်တော် ဒုတိယ ပုံမှန်အစည်းအဝေး ပထမနေ့မှာ သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က လွှတ်တော်သို့ ရှင်းလင်းတင်ပြခြင်းနဲ့ ပြည်သူ့ငွေစာရင်းပူးပေါင်းကော်မတီကလည်း လေ့လာတွေ့ရှိချက်နဲ့ သဘောထား မှတ်ချက် အစီရင်ခံစာကို ဖတ်ကြားတင်သွင်းခြင်း ဆောင်ရွက်ခဲ့ပြီးဖြစ်ပါတယ်။ အထက်ပါအစီရင်ခံစာနဲ့စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော်ကိုယ်စားလှယ် (၄)ဦး ရှိပါတယ်။ လွှတ်တော်ကိုယ်စားလှယ်များအနေနဲ့ သတ်မှတ်ချိန် ၈ မိနစ်အတွင်း ဆွေးနွေးဖို့ဖြစ်ပါတယ်။ ဦးစွာ ဒေါက်တာသက်သက်ခိုင် ဒဂုံမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1565">ဒေါ်သက်သက်ခိုင်(ဒဂုံမဲဆန္ဒနယ်၊ ရန်ကုန်တိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီး၊ ပြည်ထောင်စုလွှတ်တော် ကိုယ်စားလှယ်များ၊ ကြွရောက်လာ ကြသော ပြည်ထောင်စုအဆင့် အဖွဲ့အစည်းဝင်များနှင့် ဧည့်သည်တော်များအားလုံး မင်္ဂလာအပေါင်းနဲ့ ပြည့်စုံကြပါစေရှင်။ ကျွန်မကတော့ ရန်ကုန်တိုင်းဒေသကြီး၊ ဒဂုံမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဒေါက်တာသက်သက်ခိုင် ဖြစ်ပါတယ်။ နာယကကြီးရှင့်။ ကျွန်မအနေနဲ့ ပြည်ထောင်စုအစိုးရအဖွဲ့မှ ပေးပို့လာတဲ့ ၂၀၁၅-၂၀၁၆ ခု၊ ဘဏ္ဍာရေးနှစ် ဒုတိယ (၆)လပတ် လျာထားချက်အပေါ် အခွန်ကောက်ခံရရှိမှုအခြေအနေကို ပြည်သူ့ ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာ (၁/၂၀၁၆) ကို အချက် ၃ ချက်နဲ့ အကြံပြု ဖြည့်စွက် ဆွေးနွေးသွားမှာ ဖြစ်ပါတယ်ရှင်။ ပထမအချက်အနေနဲ့ ၂၀၁၅-၂၀၁၆ ခု၊ ဘဏ္ဍာရေးနှစ် ဒုတိယ (၆)လပတ် အခွန်ကောက်ခံမှု အခြေအနေကိုကြည့်ရင် လျာထားချက်ထက် ပြည့်မီကျော်လွန်တာကိုတွေ့ရသလို လျာထားချက်မပြည့်မီတဲ့ အခွန်ကောက်ခံမှုတွေလည်း တွေ့ရှိရပါတယ်။ လျာထားချက် ပြည့်မီကျော်လွန်တယ်ဆိုတာနဲ့လည်း ကျေနပ်နေရမှာမဟုတ်ဘဲလျာထားချက်တွေကို လုပ်ငန်းပမာဏနဲ့ကိုက်ညီတဲ့ သင့်တော်တဲ့ လျာထားချက် တွေ ဟုတ် မဟုတ်ဆိုတာကို ပြန်လည်သုံးသပ်ရမယ့် ြစ်ပါတယ်။ လျာထားချက်မပြည့်မီတဲ့ ကောက်ခံမှုတွေအပေါ်ကိုလည်း ဘာကြောင့်မပြည့်မီဘူးဆိုတဲ့ ကျိုးကြောင်းဖော်ပြချက်နဲ့ ဘယ်လိုတိုးတက် ကောက်ခံရမယ်ဆိုတဲ့ အစီအစဉ်တွေ ချမှတ်ရမယ့်ပါတယ်ရှင်။ ဘယ်လိုပဲဖြစ်ဖြစ် နှစ်စဉ် ကောက်ခံမှုအခြေအနေကို ခြုံကြည့်လို့ရှိရင်တော့ ကျွန်မတို့ နိုင်ငံရဲ့ အခွန်ကောက်ခံမှုရရှိငွေဟာ အသုံး စရိတ်ထက် နှစ်စဉ်လျော့နည်းနေပြီး ဘဏ္ဍာရေးလိုငွေပြမှုဟာ နာတာရှည် ရောဂါလို စွဲကပ်နေတာဖြစ်ပါတယ်။ မြန်မာနိုင်ငံရဲ့ရာဇဝင်မှာ အစိုးရအဆက်ဆက်တွေဟာ အခွန်ကောက်ခြင်းလုပ်ငန်းတွေနဲ့ လုံးလည် ချာလည်လိုက်ခဲ့ကြပြီး လက်ရှိအခြေအနေမှာလည်း မြန်မာနိုင်ငံဟာ အာဆီယံမှာ အခွန်ကောက်ခံမှု အနည်းဆုံးနိုင်ငံအဖြစ် ရပ်တည်နေရတာပါ။ အိမ်နီးချင်းနိုင်ငံတွေဖြစ်တဲ့ တရုတ်၊ အိန္ဒိယနဲ့ ယိုးဒယား နိုင်ငံတွေရဲ့ အခွန်ကောက်ခံမှုနှုန်းဟာ ပြည်တွင်းအသားတင် ထုတ်ကုန် (GDP)ရဲ့ ၁ရ ရာခိုင်နှုန်းရှိပြီး စင်္ကာပူ၊ ဗီယက်နမ်နိုင်ငံတွေမှာ ၁၄ ရာခိုင်နှုန်းရှိပါတယ်။ မြန်မာနိုင်ငံမှာတော့ အခွန်ဝင်ငွေ စုစုပေါင်းဟာ ပြည်တွင်းအသားတင်ထုတ်ကုန်ရဲ့ ၅ ရာခိုင်နှုန်း အောက်လျော့နည်းနေတာကို တွေ့ရပါတယ်။ ဒါကြောင့်မို့ အခွန်ကိုထိထိရောက်ရောက် ကောက်ခံနိုင်ဖို့ အခွန်စနစ်ကို ပြုပြင်ပြောင်းလဲဖို့ လိုအပ်နေတဲ့ ဖြစ်ပါတယ်ရှင်။ ဒုတိယအချက်အနေနဲ့ အခွန်ကောက်ခံခြင်းစနစ်ကို ပြုပြင်ပြောင်းလဲခြင်းသည်သာ ရေရှည်နိုင်ငံ့ ကောင်းကျိုးအတွက် ကုစားရာဖြစ်တယ်ဆိုတဲ့အကြောင်း အကြံပြုဆွေးနွေးလိုပါတယ်ရှင်။ အခွန်ကောက်ခံခြင်း စနစ် ပြုပြင်ပြောင်းလဲခြင်းဟာ မြန်မာနိုင်ငံရဲ့ လက်ရှိစီးပွားရေး၊ လူမှုရေးပြောင်းလဲမှုမှာ အရေးပါတဲ့ အစိတ်အပိုင်း တစ်ခုဖြစ်ပါတယ်ရှင်။ အစိုးရအနေနဲ့ စီးပွားရေးလုပ်ငန်းများနဲ့ နိုင်ငံသားတွေကို အခွန်ဆောင် နိုင်တဲ့ အရည်အချင်းများ တိုးတက်ဖွံ့ဖြိုးလာအောင် မြေတောင်မြှောက်သင့်ပါတယ်။ နိုင်ငံ့စီးပွားရေးကို တိုးတက်ဖွံ့ဖြိုးအောင် ဆောင်ရွက်ခြင်းဟာ နိုင်ငံအတွင်း အလုပ်အကိုင်အခွင့်အလမ်းများ ဖန်တီးပေးတာ ဖြစ်သလို အစိုးရရဲ့ အခွန်ကောက်ခံနိုင်တဲ့စွမ်းရည်ကို တိုးမြှင့်ရာလည်း ရောက်ပါတယ်။ တတိယအချက်အနေနဲ့ အခွန်ကောက်ခံတဲ့စနစ်ကို စနစ်တကျပုံစံချခြင်းအားဖြင့် နိုင်ငံတော် အစိုးရက ဖော်ဆောင်ချင်တဲ့ စီးပွားရေး၊ လူမှုရေး မူဝါဒတွေကို ရုပ်လုံးပေါ်စေနိုင်ပါတယ်။ ဥပမာအားဖြင့် မြန်မာနိုင်ငံရဲ့ စီးပွားရေးကို ထုတ်လုပ်မှုနဲ့ ပြည်ပပို့ကုန်ကိုအခြေခံတဲ့ စီးပွားရေးတစ်ရပ်ကို ပုံဖော်တဲ့ နေရာမှာ ကုန်ထုတ်လုပ်မှုမှာအသုံးပြုမယ့် သွင်းအားစုများ တင်သွင်းလာခြင်းနဲ့ တန်ဖိုးမြှင့်ထုတ်လုပ်ပြီး ကုန်ချောများ တင်ပို့မှုအပေါ်မှာ အကောက်ခွန်လျှော့ချပြီး ပြည်တွင်းထုတ်ကုန်များရဲ့ နိုင်ငံတကာ ဈေးကွက်ဝင်ရောက်မှုနဲ့ ပြိုင်ဆိုင်နိုင်စွမ်းအားကို မြှင့်တင်ပေးသင့်ပါတယ်။ တစ်ဖက်မှာလည်း ပြည်တွင်း ထွက်သဘာဝသယံဇာတများကို အရိုင်းတုံးအတိုင်း ရောင်းဝယ်ခြင်းထက် တန်ဖိုးမြှင့်ထုတ်လုပ်ပြီး ကုန်ချော ထုတ်လုပ်နိုင်မှသာ ပြည်သူများအတွက် အလုပ်အကိုင် အခွင့်အလမ်း ဖန်တီးခြင်းနဲ့ အစိုးရအတွက် အခွန် ငွေများ ပိုမိုကောက်ခံရရှိနိုင်မှာဖြစ်ပါတယ်ရှင်။ အစိုးရများဟာ ဝင်ငွေပိုရရှိတဲ့ နိုင်ငံသားနဲ့ စီးပွားရေး လုပ်ငန်းတွေထံကနေပြီးတော့ ပိုမိုမြင့်တဲ့နှုန်းထားတွေနဲ့ အခွန်ထည့်ဝင်စေသင့်ပါတယ်။ ဒီလိုဝင်ငွေမြင့်တဲ့ နိုင်ငံသားတွေကို အခွန်ပိုထည့်ဝင်စေတာဟာ ပြည်သူပိုင်ပစ္စည်းတွေဖြစ်တဲ့ အခြေခံအဆောက်အအုံနဲ့ ပြည်သူ့ ဝန်ဆောင်မှုတွေကို နိုင်ငံသားတွေကြားမှာ သာတူညီမျှသုံးစွဲခွင့်ပေးခြင်းကို ဖော်ဆောင်တာပဲဖြစ်ပါတယ်။ အခွန်ကိုစနစ်တကျ ကောက်ခံဖို့ ဗဟိုအစိုးရ၊ ပြည်နယ်နဲ့ တိုင်းဒေသကြီး အစိုးရအနေနဲ့ မြို့နယ်အဆင့်တွေ အကြားမှာ ဘဏ္ဍာရေးရှာဖွေခြင်းနဲ့ သုံးစွဲခြင်းတွေကို တာဝန်ခွဲခြားထားသင့်ပါတယ်။ ဒါကို Fiscal Federalism (ဘဏ္ဍာရေးဖယ်ဒရယ်မူ)လို့ ပြောလို့ရပါတယ်ရှင်။ အစိုးရတစ်ရပ်ဟာ အခွန်ကောက်ခံခြင်းနဲ့ သဘာဝသယံဇာတရောင်းချခြင်းတို့မှရရှိတဲ့ ဝင်ငွေ နှစ်ရပ်ပဲ ရှိပါတယ်။ သဘာဝသယံဇာတမရှိတဲ့ တိုင်းပြည်တွေမှာတော့ ပြည်သူတွေထည့်ဝင်တဲ့ အခွန် ဝင်ငွေကိုသာလျှင် မှီခိုရပါတယ်။ ဘဏ္ဍာရေးအရ ဖက်ဒရယ်မူကျင့်သုံးတဲ့ နိုင်ငံတွေမှာ မြို့နယ်အဆင့် အစိုးရတွေဟာ ရွှေ့လို့ပြောင်းလို့မရတဲ့ အိမ်ခြံမြေတွေနဲ့ ၎င်းတို့ကို ရောင်းဝယ်၊ ငှားရမ်းခြင်းအပေါ်မှာ အခွန်ကောက်ကြပြီးပြည်နယ်/တိုင်းအစိုးရတွေကတော့ ရောင်းဝယ်ဖောက်ကားတဲ့အပေါ်မှာ ကုန်သွယ်ခွန် ကို စားသုံးသူတွေထံမှ ကောက်ကြရပါတယ်။ နိုင်ငံတကာမှာတော့ Value-added tax (VAT) အဆင့် ကို ရောက်ရှိနေပြီး ကုန်ပစ္စည်းထုတ်လုပ်မှု သို့မဟုတ် ဝန်ဆောင်မှုပေးခြင်းတွေမှာ အဆင့်ဆင့် တန်ဖိုးမြှင့် ထုတ်လုပ်တဲ့အပေါ်မှာ ဝယ်ယူသူတွေက ပေးဆောင်ရတာ ဖြစ်ပါတယ်ရှင်။ အထက်ကဖော်ပြခဲ့တဲ့ အခွန်နှစ်ရပ်ဟာ ကိုယ့်ဒေသဖွံ့ဖြိုးမှု အနေအထားပေါ်မူတည်ပြီး အခွန်နှုန်း အတိုးအလျော့သတ်မှတ်လို့ ရနိုင်ပါတယ်။ ဥပမာ ဖွံ့ဖြိုးရေးရှေ့ရောက်တဲ့ ရန်ကုန်တိုင်းဒေသကြီးလိုမျိုးမှာ ကောက်တဲ့အခွန်နှုန်းထက် ချင်းပြည်နယ်လို ဖွံ့ဖြိုးမှုနောက်ကျတဲ့ နေရာတွေမှာ ကောက်တဲ့အခွန်နှုန်းထား တွေကို ပိုပြီးသက်သာစေခြင်းအားဖြင့် တိုင်းနဲ့ပြည်နယ်ဖွံ့ဖြိုးမှုတွေကို ရေရှည်မှာအချိုးညီစေနိုင်မှာ ဖြစ်ပါတယ်ရှင်။ ရွှေ့လို့ပြောင်းလို့လွယ်တဲ့ စီးပွားရေးလုပ်ငန်းတွေနဲ့ လုပ်သားတွေရဲ့ ဝင်ငွေခွန်တွေကိုတော့ ဗဟိုအစိုးရကပ် တစ်ပြည်လုံးအတိုင်းအတာနဲ့ တစ်ပြေးညီတသမတ်ထဲသော နှုန်းထားတွေနဲ့ကောက်ခံ ရပါမယ်။ တကယ်လို့ ဒေသကိုလိုက်ပြီး ဝင်ငွေခွန်ကို အတိုးအလျော့ ကောက်ခံနေမယ်ဆိုရင် လုပ်သား တွေနဲ့ စီးပွားရေးလုပ်ငန်းတွေဟာ အခွန်နည်းတဲ့ဒေသတွေဆီ စီးဆင်းသွားကြပြီး တိုင်းပြည်ရဲ့ အချိုးညီ ဖွံ့ဖြိုးမှုကိုအနှောင့်အယှက်ပေးနိုင်ပါတယ်ရှင်။ ဒါကြောင့်စီးပွားရေးလုပ်ငန်းတွေနဲ့ တစ်ဦးချင်းဝင်ငွေခွန် ကို ဗဟိုအစိုးရမှပဲ တစ်တိုင်းပြည်လုံးအတွက် တစ်ပြေးညီ ကောက်ခံရမှာ ဖြစ်ပါတယ်။ ဒါကိုပဲ ဘဏ္ဍာရေး Federalism လို့ခေါ်တာဖြစ်ပါတယ်ရှင်။ အခွန်ကောက်ခြင်းကို နှစ်စဉ်လျာထားချက်များအပေါ် အခွန်ကောက်တဲ့ စနစ်အပြင် Tax Base လို့ခေါ်တဲ့ အခွန်ထမ်းအခြေ တိုးချဲ့ခြင်းကို အထူးအလေးပေးဆောင်ရွက်သင့်ပါတယ်။ ဒီလိုဆောင်ရွက် ရာမှာ အခွန်ဆိုင်ရာပညာပေးခြင်း၊ အခွန်ထမ်းအခွန်ဝန်ဆောင်မှုများတိုးပေးခြင်း၊ ရိုးရှင်းလွယ်ကူပြီး နားလည်လွယ်တဲ့ အခွန်ပေးချေမှုစနစ်ကို ပြည်သူများကြားမှာ ထဲထဲဝင်ဝင် ဆောင်ရွက်သင့်ပါတယ်။ အခွန်ထမ်းတွေ ထည့်ဝင်တဲ့ နိုင်ငံတော်ရဲ့ အခွန်ဝင်ငွေကိုလည်း တိုင်းပြည်အတွက် အကျိုးရှိတဲ့နေရာတွေ မှာသာ တာဝန်ယူမှု၊ တာဝန်ခံမှုအပြည့်နဲ့ ပွင့်လင်းမြင်သာစွာ ထိထိရောက်ရောက် သုံးစွဲခြင်းအားဖြင့် အခွန်ထမ်းပြည်သူတွေရဲ့ အားကိုးယုံကြည်မှုကို တည်ဆောက်သင့်ပါတယ်ရှင်။ နာယကကြီးရှင့်။ အချုပ်အားဖြင့်ပြောရရင် အစိုးရတစ်ရပ်ရဲ့ စွမ်းဆောင်ရည်ဟာ တိုင်းပြည် စီးပွားဘယ်လောက်နှုန်းနဲ့ တိုးတက်အောင်ဆောင်ကျဉ်းနိုင်လဲ၊ တစ်နည်းအားဖြင့် ပြည်တွင်း အသားတင် ထုတ်ကုန်လို့ခေါ်တဲ့ (Gross Domestic Product-GDP) ဘယ်လောက်တိုးအောင် ဦးဆောင်နိုင်သလဲ ဆိုတာတွေအပြင်အခွန်ဘယ်လောက်စနစ်တကျကောက်ခံနိုင်သလဲ၊ အခွန်ထမ်းတွေရဲ့ ထည့်ဝင်ငွေကိုဘယ် လောက် တိုင်းပြည်အကျိုးအတွက် အသုံးပြုနိုင်သလဲ၊ အခွန်ထမ်းတွေက ဘယ်လောက် ယုံယုံကြည်ကြည် စိတ်ကျေနပ်စွာနဲ့ အစိုးရကို အခွန်တွေပေးသွင်းနေလဲ ဆိုတဲ့အချက်တွေနဲ့ တိုင်းတာနိုင်မှာဖြစ်တဲ့အတွက် တိုင်းပြည်နဲ့ လူမျိုးအကျိုးကို ရှေးရှုပြီး အကြံပြု ဆွေးနွေးရခြင်းဖြစ်ပါတယ်ရှင့်။ ကျေးဇူးတင်ပါတယ်ရှင့်။</speech>
<speech type="speaker">ဒေါက်တာမြတ်ဉာဏစိုး ရန်ကုန်တိုင်းဒေသကြီး မဲဆန္ဒနယ်အမှတ်(၃) ဆွေးနွေးဖို့ဖြစ်ပါတယ်။</speech>
<speech><mp id="136">ဒေါက်တာမြတ်ဉာဏစိုး(မဲဆန္ဒနယ်အမှတ်-၃ ၊ ရန်ကုန်တိုင်းဒေသကြီး)</mp>လေးစားအပ် ပါသော ပြည်ထောင်စုလွှတ်တော် နာယကကြီး၊ ပြည်သူ့လွှတ်တော် ဥက္ကဋ္ဌကြီး အမှူးပြုတဲ့ ပြည်ထောင်စု လွှတ်တော် ကိုယ်စားလှယ်ကြီးများအားလုံးနှင့် ယနေ့အစည်းအဝေးကို ကြွရောက်လာတဲ့ ပြည်ထောင်စု အဆင့် ပုဂ္ဂိုလ်များ၊ ဒီအစည်းအဝေးကို လေ့လာသူအဖြစ်တက်ရောက်တဲ့ ဧည့်သည်တော်များအားလုံးကို ထက် PAC လက်မတင်တတ် အစီရင်ခံစာမှာလည်းပါပါတယ်။ မူလစီမံကိန်းနှင့် ဘဏ္ဍာရေးဝန်ကြီးဌာနက တင်သွင်းထားတဲ့ တင်ပြချက် မှာလည်းပါပါတယ်။ လျာထားချက်ပြည့်မီတဲ့ အခွန်က(၁၂)မျိုးရှိပြီးတော့ လျာထားချက်အောက် လျော့တဲ့ အခွန်က (၇) မျိုးရှိပါတယ်။ စုစုပေါင်း အခွန်(၁၉)မျိုးကို သက်ဆိုင်ရာဝန်ကြီးဌာန အသီးသီးကနေပြီးတော့ စီမံခန့်ခွဲပြီးတော့ ကောက်ခံနေတာဖြစ်ပါတယ်။ ဒီနေရာမှာ အခွန်လျာထားချက်ကို ပြည့်မီခြင်း၊ မပြည့်မီခြင်း ဆိုတာထက် Tax Ratio နဲ့ပတ်သက်ပြီးတော့ ဆွေးနွေးတင်ပြလိုပါတယ်။ နာယကကြီးခင်ဗျား။ အဓိက ကတော့ ဒီအခွန်တွေထဲမှာ အရေးကြီးဆုံးဖြစ်တာကတော့ ဝင်ငွေခွန်၊ ကုန်သွယ်လုပ်ငန်းခွန်၊ အကောက်ခွန်နဲ့ အထူးကုန်စည်ခွန်တွေဟာ တိုင်းပြည်အတွက် အင်မတန်မှ အရေးကြီး ပါတယ်။ အခွန်ဆိုတာက တိုးဖို့ရှိသလို လျော့ဖို့လည်းရှိပါတယ်။ နှစ်စဉ်နှစ်တိုင်း တိုးကောက်သွားရမယ့် အခွန်တွေရှိပါတယ်။ ဥပမာ- ကျွန်တော်တို့ အထူးကုန်စည်အဖြစ်သတ်မှတ်ထားတဲ့ (၁၆)မျိုး Excises Tax ဒါတွေဟာဆိုရင် တစ်ဝက်ဟာဆိုရင် နိုင်ငံတကာမှာတော့ Sin Tax လို့ခေါ်တဲ့ ဆေးလိပ်၊ အရက် ၊ ဘီယာ၊ ဝိုင် အစရှိသည်ဖြင့် ဆေးရွက်ကြီး ပစ္စည်းတွေလည်းပါပါတယ်။ ဆေးပြင်းလိပ်တို့၊ ဆေးပေါလိပ်တို့လည်း ဒီအထဲမှာ ပါပါတယ်။ ဒါတွေကတော့ ကျန်းမာရေးကို ထိခိုက်နိုင်တဲ့ လူ့စွမ်းအားအရင်းအမြစ်တွေကို ထိခိုက်နိုင်တဲ့အတွက်ကြောင့်မို့လို့ ဒါတွေဟာ ကျွန်တော်တို့က တစ်ဖြည်းဖြည်း တစ်ဖြည်းဖြည်းနဲ့လျော့ကျ သုံးစွဲဖို့အတွက် ဆောင်ရွက်ရမှာဖြစ်ပါတယ်။ နောက်တစ်ပိုင်းကတော့ သယံဇာတတွေပါ။ သယံဇာတ တွေမှာဆိုလည်း သစ်အချောထည်၊ သစ်အကြမ်းထည်၊ ကျောက်မျက်ရတနာ အရိုင်းထည် အချောထည်၊ သဘာဝဓာတ်ငွေ့၊ ရေနံ အစရှိတဲ့ သယံဇာတတွေပါပါတယ်။ တိုးကောက်ရမယ့်အခွန်တွေပါ။ နောက်လျှော့ချပေးရမယ့် အခွန်တွေကကျတော့ သွင်းကုန်အစားထိုး ထုတ်ကုန်တွေဖြစ်ပါတယ်။ ဥပမာ- လူသုံးကုန်ပစ္စည်းတွေ၊ စားသောက်ကုန်တွေ ဒါအိမ်နီးချင်းနိုင်ငံတွေကနေ ဒလဟောဝင်နေတဲ့ တရားမဝင် ကုန်စည်စီးဆင်းမှုကိုလည်း ကျွန်တော်တို့ ဟန့်တားနိုင်ခြင်းမရှိပါဘူး။ ဒီအတွက်ကြောင့် မို့လို့ ဒါမျိုးတွေကိုတော့ ကျွန်တော်တို့က အားပေးတဲ့အနေနဲ့ အခွန်အကောက်တွေကို လျှော့ချပေးရမှာဖြစ်ပါတယ်။ နောက်တစ်ခုကတော့ ဒီတန်ဖိုးမြှင့် ထုတ်ကုန်တွေ၊ ပြည်ပပို့ကုန်တွေ ကျွန်တော်တို့နိုင်ငံက ကုန်သွယ် လုပ်ငန်းတစ်ခုတည်းအပေါ်မှာပဲ မှီခိုရပ်တည်နေရတာကနေပြီးတော့ (Production base) ကုန်ထုတ် လုပ်ငန်းတွေ တိုးတက်ဖို့ဆိုရင် ဒီကုန်ထုတ်လုပ်ငန်းတွေအပေါ်မှာ ကျွန်တော်တို့ ကောက်ခံတဲ့ အခွန်တွေ ကိုလည်း လျှော့ချဖို့လိုပါတယ်။ အဲဒီတော့ တိုးမြှင့်ကောက်ခံဖို့လိုတဲ့ အခွန်တွေရှိသလို လျှော့ချပေးဖို့လိုတဲ့ အခွန်တွေလည်း ရှိပါတယ်။ ဘယ်လိုရာခိုင်နှုန်းနဲ့ ဆောင်ရွက်မှာလဲဆိုတာကို တင်ပြပါရစေ။ ဒီအခွန်ငွေတွေဟာ နိုင်ငံမှာ အရေးကြီးတဲ့ ကျန်းမာရေး၊ ပညာရေး၊ သဘာဝဘေးအန္တရာယ်ကျရောက်မှု အခြေအနေတွေပေါ်မှာ ပြန်လည်ထူထောင်ရေး ဒီလုပ်ငန်းတွေအပါအဝင် ပြည်သူတွေရဲ့ လူမှုစီးပွားဘဝ ဖွံ့ဖြိုးတိုးတက်ဖို့အတွက် ဒါအဓိက အသုံးပြု နေတာ ဖြစ်ပါတယ်။ ဒီလိုအခွန်တွေကို ကောက်ခံတဲ့နေရာမှာ ကျွန်တော်တို့ အိမ်နီးချင်း အာဆီယံအဖွဲ့ဝင် နိုင်ငံတွေ၊ ဒေသတွင်းနိုင်ငံတွေနဲ့ တန်းတူညီမျှ ရှိဖို့လည်းလိုပါတယ်။ နိုင်ငံတကာကရင်းနှီးမြှုပ်နှံမှုတွေ စီးဝင်လာမှုကို အဟန့်အတား မဖြစ်ဖို့လည်း လိုပါတယ်။ တရားမဝင် ကုန်စည်စီဆင်းမှုကို ထိရောက်စွာ ဟန့်တားနိုင်ဖို့လည်းလိုပါတယ်။ အဂတိလိုက်စားမှု ကင်းရှင်းနိုင်ဖို့လည်းလိုပါတယ်။ ပြည်တွင်းအခွန်ဦးစီးဌာန အနေနဲ့ကတော့ ဆောင်ရွက်သင့်သည်တွေကို အဆင့်အလိုက် ဆောင်ရွက်နေတာကို ဒါတွေ့ရပါတယ်။ ကျွန်တော် တို့ ဒါကျေးဇူးလည်းတင်ပါတယ်။ ဒါပေမယ့် ဌာနရဲ့ ဘဏ္ဍာရန်ပုံငွေရရှိမှုနဲ့ ဝန်ထမ်းအင်အားအခြေအနေ တွေအရ နိုင်ငံတကာအဆင့်မီ ဆောင်ရွက်ဖို့ကတော့ အားနည်းချက်တွေ ရှိနေပါသေးတယ်ဆိုတာကို အပြု သဘောနဲ့ တင်ပြလိုပါတယ်။ အခြားအာဆီယံနိုင်ငံတွေမှာတော့ တစ်နှစ်ချင်းစီအလိုက် သတ်မှတ်ကောက်ခံမယ့်အခွန်နှုန်းတွေ ကို ပထမနှစ်မှာ ၂ ရာခိုင်နှုန်းတိုးမယ်။ တတိယနှစ်ကျရင်တော့ ၃ ရာခိုင်နှုန်းဖြစ်မယ်။ စတုတ္ထနှစ်ကျရင်တော့ ၄ ရာခိုင်နှုန်းဖြစ်မယ်။ ပဉ္စမနှစ်ကျရင်တော့ ၅ ရာခိုင်နှုန်း အစရှိသည်ဖြင့်ပေါ့နော်။ ရာခိုင်နှုန်း ပြောင်းလဲမှု အချိုးအစား လျာထားချက်ကိုပါ ထုတ်ပြန်ကြေညာပေးလေ့ရှိပါတယ်။ အခွန်လျှော့ချပေးမယ့် ကဏ္ဍတွေ ဆိုရင်လည်း ဒီလိုပါပဲ။ ဒါမှ ဒီရင်းနှီးမြှုပ်နှံသူတွေ၊ လုပ်ငန်းဆောင်ရွက်သူတွေအနေနဲ့က ကိုယ့်ရဲ့ ကုန်ကျ စရိတ်တွေရယ် အခွန်ဆောင်ရမယ့် စရိတ်တွေရယ်အပေါ်မှာ ချိန်ဆပြီးတော့ ဒါဆောင်ရွက်နိုင်မှာ ဖြစ်ပါတယ်။ ဒီလိုဆောင်ရွက်တဲ့အတွက်ကြောင့်မို့လို့လည်း တရားမဝင်ကုန်စည်စီးဆင်းမှုကို ထိန်းချုပ် နိုင်မှာဖြစ်ပါတယ်။ နောက်ကျွန်တော်တို့ ပြည်ထောင်စုလွှတ်တော်မှာ ပြင်ဆင်ချက်အဆိုတွေ တင်သွင်း ပြီးတော့ ကိုယ်စားလှယ်တွေက ဆွေးနွေးတဲ့ အခါကျတော့လည်း အခွန်ရာခိုင်နှုန်းတွေ ရုတ်တရက် မြင့်သွား တာမျိုး၊ ရုတ်တရက် နိမ့်သွားတာမျိုး မဖြစ်အောင် ရာခိုင်နှုန်းပြောင်းလဲမှု အချိုးအစားကို မူဘောင် သတ်မှတ်ချက်တစ်ခု အဲဒီ Range ထဲကပဲ နော် ဒီလိုမျိုး လျာထားပေးဖို့လိုပါတယ်။ နိုင်ငံတကာမှာတော့ ဒီလို အခွန်ကောက်ခံမှုစနစ် အမျိုးမျိုးအတွက်ကို ဝန်ဆောင်မှုပေးတဲ့ အခွန် ဆိုင်ရာ အကြံပေးကုမ္ပဏီတွေ အများအပြားထူထောင်ထားပါတယ်။ နိုင်ငံတကာမှာရှိတဲ့ အစိုးရအသီးသီး ကိုသော်လည်းကောင်း၊ လွှတ်တော်တွေကိုသော်လည်းကောင်း လုပ်ငန်းဆောင်ရွက်နေတဲ့ ကုမ္ပဏီတွေနဲ့ လုပ်ငန်းရှင်တွေကို ဒါသူတို့က ပံ့ပိုးမှုတွေပေးပါတယ်။ အကြံဉာဏ်တွေပေးပါတယ်။ လုပ်ငန်းအစီအမံ 60369:20co:closun goossevosposao.coz Giaco:closušim e Consultants, International consultants, Tax consultants operoles:copë ço:98:18:coş caosègose sušaone o copošos အခွန်ကောက်ခံမှုစနစ်တစ်ရပ် ထူထောင်နိုင်ပါလိမ့်မယ်။ ဒါမှမဟုတ်ရင်တော့ ကျွန်တော်တို့ရဲ့ အခွန် ရာခိုင်နှုန်းများဟာ Fluctuation လို့ခေါ်တဲ့ မြင့်ချင်လည်းမြင့်မယ်။ နိမ့်ချင်လည်း နိမ့်မယ်။ ဒါမှမဟုတ် ရင်လည်း ပုံသေခန့်မှန်းလို့မရတဲ့ ရာခိုင်နှုန်းမျိုးတွေ ဖြစ်ပေါ်နေတဲ့အခြေအနေကို ဒီလိုဆောင်ရွက်ခြင်း အားဖြင့် ရှောင်လွှဲနိုင်မယ်ဆိုတာကို တင်ပြလိုပါတယ်။ နိဂုံးချုပ်အနေနဲ့ကတော့ ဇူလိုင်လ ၂၆ ရက်နေ့မှာ ထုတ်ဝေခဲ့တဲ့ ကြေးမုံသတင်းစာမှာပါတဲ့ ဆရာ စောနိုင်(အသုံးချဘောဂဗေဒ)ရဲ့ ဆောင်းပါးထဲက ကောက်နုတ်ချက်လေးတစ်ခုကို ကျွန်တော်ကိုးကား တင်ပြချင်ပါတယ်။ ဒါကတော့ အမျိုးသားခေါင်းဆောင်ကြီး ဗိုလ်ချုပ်အောင်ဆန်းက ၁၉၄ရ ခုနှစ်၊ မတ်လ ၂၁ ရက်နေ့ ည ၈ နာရီ မိနစ် ၃၀ မှာ ရေဒီယိုက အသံလွှင့်ဟောပြောချက်ထဲက ကောက်နုတ်ချက် ဖြစ်ပါတယ်။ မိမိတိုင်းပြည်အခွန်ဘဏ္ဍာငွေကို အားမကိုးဘဲ နိုင်ငံခြားသားတို့၏ ထောက်ပံ့ချေးငှားမှုကို အားကိုးအားထားပြုနေသမျှကာလပတ်လုံး မည်သည့်နိုင်ငံမျှ တကယ့်လွတ်လပ်ရေးကို မရရှိနိုင်ပေ။ ကျပ်ပြည့် တင်းပြည့် လွတ်လပ်ရေးကို လိုချင်လျှင် ကျွန်ုပ်တို့ငွေနှင့် ကျွန်ုပ်တို့ ကိုယ်တိုင်ကသာ အားထုတ် ကြရပေမည်။ ဒါဗိုလ်ချုပ်ရဲ့ အဆိုအမိန့် ဖြစ်ပါတယ်။ ဒီအတွက်ကြောင်မို့လို့ အခွန်ထမ်းပြည်သူများ အနေနဲ့ကလည်း အခွန်ကို ထမ်းဆောင်ခြင်းအားဖြင့် ဒါဟာတိုင်းပြည်ရဲ့ တည်ဆောက်ရေးကို မိမိတို့ရဲ့ တတ်စွမ်းတဲ့ ကဏ္ဍကနေပြီးတော့ ပါဝင်နေတယ်ဆိုတာကို ဂုဏ်ယူနိုင်တဲ့၊ အခွန်ဆောင်လိုစိတ်ရှိတဲ့၊ အခွန်ထမ်းလိုစိတ်ရှိတဲ့ ပြည်သူများဖြစ်ပါစေလို့ တိုက်တွန်းတင်ပြအပ်ပါတယ်။ အားလုံးကို အထူးပဲ ကျေးဇူးတင် ရှိပါတယ်ခင်ဗျား။</speech>
<speech type="speaker">ဒေါ်ခင်စန်းလှိုင်၊ ပုလဲမဲဆန္ဒနယ်ဆွေးနွေးဖို့ဖြစ်ပါတယ်။</speech>
<speech><mp id="1162">ဒေါ်ခင်စန်းလှိုင်(ပုလဲမဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါရှင်။ ကျွန်မကတော့ ပြည်ထောင်စုအစိုးရ အဖွဲ့ကနေပေးပို့တဲ့ ၂၀၁၅-၂၀၁၆ ခု၊ ဘဏ္ဍာရေးနှစ် ဒုတိယ(၆)လပတ် လျာထားချက်အပေါ် အခွန်ကောက်ခံ ရရှိမှုအခြေအနေအပေါ်မှာ ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထား မှတ်ချက် အစီရင်ခံစာ (၁/၂၀၁၆) ကို အပြုသဘောနဲ့ ဆွေးနွေးသွားမှာဖြစ်ပါတယ်။ နာယကကြီးရှင်။ အစီရင်ခံစာမှာ ဖော်ပြထားတဲ့အထဲကနေပြီးမှ ကျွန်မအနေနဲ့ လျာထားချက် မပြည့်မီတဲ့ အခွန် ၅ မျိုးကိုပဲ အဓိကထားပြီးတော့ ဆွေးနွေးသွားမှာဖြစ်ပါတယ်။ လျာထားချက်မပြည့်မီတဲ့ အခွန်အကောက်စာရင်းကတော့ သွင်းကုန်အတွက် လိုင်စင်ခများ၊ ဝင်ငွေခွန်၊ အကောက်ခွန်၊ ရေနံနှင့် သဘာဝဓာတ်ငွေ့ထုတ်ယူတဲ့အတွက် ကောက်ခံတဲ့အခွန်နဲ့ ဆက်သွယ်ရေးဝန်ဆောင်မှု လုပ်ကိုင်ခြင်းကြောင့် ကောက်ခံတဲ့ အခွန်တို့ပဲ ဖြစ်ပါတယ်။ ၂၀၁၅-၂၀၁၆ ခုနှစ်၊ ဒုတိယ (၆)လပတ်အတွက် သွင်းကုန်အတွက် လိုင်စင်ခများဟာ ကျပ် ၇.၀၉၆ သန်းလျာထားခဲ့ပြီး အခွန်ကောက်ခံရရှိမှုဟာ ၄.၆၇၆ သန်းဖြစ်တဲ့ အတွက်ကြောင့် ၆၅.၈၉ ရာခိုင်နှုန်းသာ လျာထားချက်အပေါ်မှာ ကောက်ခံရရှိခဲ့တာကို တွေ့ရပါတယ်။ ဝင်ငွေခွန်အနေနဲ့ကတော့ ၁,၅၈၈.၀၃၂ သန်း လျာထားခဲ့ပြီး ကျပ်သန်းပေါင်း ၁,၃၁၁.၃၂၁ သန်း ကောက်ခံ ရရှိခဲ့တဲ့အတွက် ၈၂.၅၈ ရာခိုင်နှုန်းသာ ရှိပါတယ်။ အကောက်ခွန်မှာကတော့ ကျပ် ၂၉၈.၀၀ သန်း လျာထား ခဲ့ပြီးတော့မှ ကျပ် ၂၄၄.၉၅၈ သန်းသာ ကောက်ခံရရှိခဲ့တဲ့အတွက်ကြောင့် ရာခိုင်နှုန်းအားဖြင့်ဆိုရင် ၈၂.၁၉ ရာခိုင်နှုန်းသာ ဖြစ်ပါတယ်။ ရေနံနဲ့ သာဘာဝဓာတ်ငွေ့ ထုတ်ယူတဲ့အတွက် ကောက်ခံတဲ့အခွန်ဟာ ကျပ် ၃၇၉.၈၆၄ သန်းဖြစ်ပြီး ကျပ် ၂၀၅.၈၇၁ သန်းသာ ကောက်ခံရရှိခဲ့တဲ့အတွက်ကြောင့် ၅၄.၁၈ ရာခိုင်နှုန်းသာ ဒုတိယ (၆)လပတ်ရဲ့ လျာထားချက်ရဲ့ အပေါ်မှာ အခွန်ကောက်ခံရရှိခဲ့ပါတယ်။ ဆက်သွယ်ရေးဝန်ဆောင်မှုလုပ်ကိုင်ခြင်းကြောင့် ကောက်ခံရတဲ့အခွန်ဟာ လျာထားချက် ကျပ် ၅၅၄.၄၅ရ သန်းဖြစ်ပြီး ကျပ် ၅၂၈.၆၅၁ သန်း ကောက်ခံရရှိတဲ့ အတွက် ကျပ် ၉၅.၃၅ သန်းသာ ရာခိုင်နှုန်းသာ လျာထားကောက်ခံခဲ့ရတာကို တွေ့ရပါတယ်။ ဒီလို လျာထားချက်တွေ မပြည့်မီရတဲ့ အကြောင်းရင်းကိုတော့ ပြည်ထောင်စုအစိုးရအနေနဲ့ အစီရင်ခံစာမှာ အကျဉ်းချုပ်သာ ဖော်ပြထားတာကို တွေ့ရပါတယ်ရှင်။ သို့သော်လည်း အကောက်ခွန်လျော့နည်းရခြင်းဟာ ဒုတိယ (၆) လပတ်မှာ ကားတင်သွင်းမှု လျော့နည်းခြင်းကြောင့်လို့ ဖော်ပြထားပေမယ့်လို့ ရန်ကုန်တိုင်းရဲ့ ပြည်တွင်းအခွန်ဦးစီးဌာနကတော့ One Stop ကားခွန်တွေကို တိုးရပါတယ်လို့ ဖော်ပြထားပြီး ရန်ကုန်တိုင်းမှာ ပြီးခဲ့တဲ့နှစ်ထက် အခွန် ၉ ဘီလီယံခန့် ပိုမို ကောက်ခံရရှိတယ်လို့ ဆိုပါတယ်။ အဲဒီအတွက်ကြောင့်မို့လို့ အပေါ်နဲ့အောက် ချိတ်ဆက်ပြီး စာရင်း အမှန်တွေကို ဖော်ပြသင့်ပါတယ်ရှင်။ နာယကကြီးရှင်။ ကျွန်မတို့ မြန်မာနိုင်ငံရဲ့ စီးပွားရေးဖွံ့ဖြိုးတိုးတက်ဖို့ဆိုရင် လက်ရှိအခွန်စနစ်ကို ပိုမိုကောင်းမွန်အောင် ပြုပြင်ဆောင်ရွက်ဖို့လိုပါတယ်။ အခွန်ထမ်းများဘက်ကလည်း မှန်မှန်ကန်ကန် အခွန်ဆောင်ရန်လိုအပ်သလို တာဝန်ရှိတဲ့သူတွေဘက်ကလည်း မည်ကဲ့သို့ ခွဲဝေသုံးစွဲသည်ဆိုတာကို ပြည်သူအများ သိရှိနိုင်ခွင့်ရှိအောင်၊ ထင်သာမြင်အောင်ရှိအောင် ရှင်းလင်းစွာ ထုတ်ပြန်ဖို့လိုပါတယ်။ အခွန်စီမံအုပ်ချုပ်မှု တိုးတက်ကောင်းမွန်ရေးအတွက်ကို တာဝန်ရှိတဲ့ အခွန်အရာထမ်း၊ အမှုထမ်းများရဲ့ အယ်အယ်ကင်းမယ် အောကကက SSတီထက်ကောက် ယူပြီး ပြည်သူကိုထိုက်တန်တဲ့ ဝန်ဆောင်မှုများပေးရန်လည်း လိုအပ်ပါတယ်။ ပြည်သူ့အကျိုးပြု တည်ဆောက်ရေးလုပ်ငန်းများ၊ ဝန်ဆောင်မှုလုပ်ငန်းများမှာ ပြည်သူ့ဘဏ္ဍာနဲ့ ဆောင်ရွက်ပြီးဖြစ်တာကို ပြည်သူများအား ပွင့်ပွင့်လင်းလင်း ထုတ်ဖော်ပြောဆိုရန်လည်း လိုအပ်ပါတယ်။ ဒါမှသာ ပြည်သူများအနေနဲ့ အသိစိတ်ဓာတ်ရှိစွာ အခွန်ထမ်းဆောင်ပြီး၊ အခွန်ထမ်းဆောင်ရမှုတွေရဲ့ အပေါ်မှာ ဂုဏ်ယူဝံ့ကြွားနိုင်ပြီး ကျွန်မတို့ မြန်မာနိုင်ငံမှာ အခွန်ဆောင်တဲ့ ယဉ်ကျေးမှုဟာ ထွန်းကားလာမှာဖြစ်ပါတယ်။ ဒီလိုအခွန်ဆောင်တဲ့နေရာမှာလည်း အခွန်စနစ်ဟာ လွယ်ကူရိုးရှင်းပြီး အခွန်ကြေညာလွှာ တင်သွင်းမှု၊ ပေးဆောင်မှုလုပ်ငန်းတွေမှာ လွယ်ကူချောမွေ့ပြီး သက်တောင့်သက်သာ ရှိရန်လည်း လိုအပ် ပါတယ်။ အခွန်စည်းကြပ်မှုအနည်းဆုံးနဲ့ အစိုးရသုံးစွဲမှုကနေ ပြည်သူများအကျိုးရှိမှု အများဆုံးဖြစ်အောင် ဆောင်ရွက်ရန်လည်း သင့်တော်ပါတယ်။ ဒါမှသာ ပြည်သူများအနေနဲ့ လိုလိုလားလား အခွန်ဆောင် လာမှာဖြစ်ပါတယ်။ ဒါ့အပြင် မြန်မာနိုင်ငံဟာ အာဆီယံအဖွဲ့ဝင်နိုင်ငံဖြစ်တဲ့အတွက်ကြောင့် အာဆီယံ နိုင်ငံများရဲ့ အခွန်ကောက်ခံမှုစနစ်ကိုလည်း နမူနာယူသင့်ပါတယ်။ ထိုင်း၊ စင်္ကာပူ၊ အင်ဒိုနီးရှား၊ မလေးရှား၊ လာအို၊ ဗီယက်နမ်၊ ကမ္ဘောဒီးယား၊ ဖိလစ်ပိုင်နဲ့ ဘရူနိုင်းတို့လို နိုင်ငံတွေရဲ့ အခွန်ကောက်ခံမှု စနစ်တွေနဲ့ အခွန်ခွဲဝေသုံးစွဲမှုတွေကို လေ့လာကြည့်တဲ့အခါမှာ ဥပမာ စင်္ကာပူနိုင်ငံဟာ ဒီကနေ့ အင်အားကြီးတဲ့ စီးပွားရေးနဲ့ ခိုင်မာတဲ့ လူ့အဖွဲ့အစည်းတစ်ရပ်အဖြစ် ရပ်တည်ဂုဏ်ယူနေနိုင်တာဟာ အခွန်အခကို ဖွံ့ဖြိုး တိုးတက်ရေးအတွက် အသုံးပြုသလို အစိုးရရဲ့ လိုအပ်တဲ့ အသုံးစရိတ်များကိုလည်း ထောက်ပံ့ပေးနိုင်တာကို တွေ့ရပါတယ်။ ဗီယက်နမ်နိုင်ငံဟာဆိုလို့ရှိရင်လည်း ၂၀၁၀ ကနေ ၂၀၂၀ ပြည့်နှစ်များအတွင်းမှာ WTO ရဲ့ ဥပဒေဆိုင်ရာ စည်းမျဉ်းစည်းကမ်းနဲ့ ကိုက်ညီတဲ့ အခွန်စနစ်ကို ကျင့်သုံးလာနိုင်ခဲ့ပြီး အခွန်ကောက်ခံမှု စနစ်ပြုပြင်ပြောင်းလဲခြင်း၊ အခွန်စနစ်သစ်နဲ့ အခွန်စီမံမှုစနစ် ပြုပြင်ပြောင်းလဲနေတဲ့ အရှိန်ကို မြှင့်တင် နိုင်ခြင်း၊ ပြည်တွင်းစက်မှုလုပ်ငန်းများရဲ့ ယှဉ်ပြိုင်မှုအားကို မြှင့်တင်ပေးခြင်းတို့ကို ဦးတည် ရည်ရွယ် ဆောင်ရွက်နေတာကို တွေ့ရပါတယ်။ နာယကကြီးရှင်။ ကျွန်မတို့ မြန်မာနိုင်ငံအနေနဲ့ သယံဇာတရဲ့ အပေါ်မှာ မှီခိုမှုဟာ ရေရှည်အတွက် မသင့်တော်ပါဘူး။ သစ်တောတွေ၊ သဘာဝဓာတ်ငွေ့တွေ၊ ကျောက်မျက်ရတနာတွေ၊ ဓာတ်သတ္တုတွေဟာ ဆိုရင် တစ်ချိန်ချိန်မှာ ကုန်ခမ်းသွားနိုင်ပါတယ်။ နိုင်ငံတော်ရဲ့ စီးပွားရေးဖွံ့ဖြိုးတိုးတက်ဖို့ရာအတွက် အခွန်အကောက်ရဲ့ အပေါ်မှာသာ ရပ်တည်ခြင်းဟာ မှန်ကန်တဲ့ ရပ်တည်ချက်ပဲဖြစ်ပါတယ်ရှင်။ လေးစားအပ်ပါသော ပြည်ထောင်စုလွှတ်တော် နာယကကြီးရှင်။ နိဂုံးချုပ်အားဖြင့် ပြည်သူ့ငွေစာရင်း ပူးပေါင်းကော်မတီရဲ့ လေ့လာတွေ့ရှိချက် အစီရင်ခံစာမှာဖော်ပြထားချက်ကို ပြန်လည်သုံးသပ်ကြည့်ရှုခြင်း အားဖြင့် ၂၀၁၅-၂၀၁၆ ခုနှစ်ရဲ့ ဂျီဒီပီဟာ ၂၀၁၄-၂၀၁၅ ခုနှစ် ဂျီဒီပီထက် ၁၁.၅ ရာခိုင်နှုန်း တိုးလာတာကို တွေ့ရပါတယ်။ အခွန်အကောက်က ရရှိငွေကတော့ ၃ ရာခိုင်နှုန်း လျော့နည်းသွားတာကို ကျွန်မတို့ တွေ့ရ ပါတယ်။ ကုန်သွယ်လုပ်ငန်းခွန်နဲ့ ဝင်ငွေခွန်တို့ကရငွေဟာ လျာထားခန့်မှန်းထားတာထက် လျော့နည်း ကောက်ခံရရှိတာကို တွေ့ရပါတယ်။ ဒါကြောင့် ပြည်ထောင်စုအစိုးရအနေနဲ့ လျော့နည်းရတဲ့ အကြောင်းရင်းကို ရှင်းရှင်းလင်းလင်း တိတိကျကျ ဖော်ပြထားသင့်ပါတယ်။ ဒီလိုဖော်ပြထားတာကိုလည်း ကျွန်မတို့ အစီရင်ခံစာမှာ မတွေ့ရပါဘူး။ လေးစားအပ်ပါသော နာယကကြီးရှင်။ ဒါကြောင့်မို့လို့ နောင်အစီရင်ခံစာတင်သွင်းတဲ့အခါမှာ ယခု ထက်ပိုပြီး သိသာထင်ရှားရှင်းလင်းတဲ့ တင်ပြချက်များကို ဖော်ပြပေးသင့်ပါကြောင်း အကြံပြုတင်ပြရင်းနဲ့ နိဂုံးချုပ်အပ်ပါတယ်ရှင်။ ကျေးဇူးတင်ပါတယ်ရှင်။</speech>
<speech type="speaker">ဦးကျော်သိန်း၊ ရခိုင်ပြည်နယ် မဲဆန္ဒနယ်အမှတ်(၇) မှ ဆွေးနွေးဖို့ဖြစ်ပါတယ်။</speech>
<speech><mp id="1312">ဦးကျော်သိန်း (မဲဆန္ဒနယ်အမှတ်-၇၊ရခိုင်ပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ ပြည်ထောင်စုအဆင့်အဖွဲ့အစည်းဝင် ဝန်ကြီးများ၊ ပြည်ထောင်စု လွှတ်တော်ကိုယ်စားလှယ်များ၊ ဧည့်သည်တော်များအားလုံး မင်္ဂလာအပေါင်းနဲ့ ပြည်စုံကြပါစေလို့ ဆုမွန် ကောင်းတောင်းရင်း ဂါရဝပြုအပ်ပါတယ်။ ကျွန်တော်ကတော့ ရခိုင်ပြည်နယ်၊ မဲဆန္ဒနယ်အမှတ်(၇) မှ ပြည်ထောင်စုလွှတ်တော်ကိုယ်စားလှယ် ဦးကျော်သိန်း ဖြစ်ပါတယ်။ ကျွန်တော့အနေနဲ့ ဒုတိယအကြိမ် ပြည်ထောင်စုလွှတ်တော်၊ ဒုတိယပုံမှန်အစည်းအဝေး ပထမနေ့မှာ ပြည်ထောင်စုဝန်ကြီးဌာနအဖွဲ့အစည်း များမှ တင်ပြလာတဲ့ ၂၀၁၅-၂၀၁၆ ခု၊ ဘဏ္ဍာနှစ် ဒုတိယ(၆) လပတ် အခွန်ကောက်ခံရရှိမှုအပေါ်အပြု သဘောဖြင့် ထောက်ခံအကြံပြု တင်ပြသွားမှာ ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ သက်ဆိုင်ရာ ပြည်ထောင်စု ဝန်ကြီးဌာနအဖွဲ့အစည်းများမှ တင်ပြချက်အရ အခွန်ကောက်ခံမှုများ တစ်နှစ်ထက်တစ်နှစ် တိုးပြီး ကောက်ခံရရှိတာ တွေ့ရပါတယ်။ ၂၀၁၁-၂၀၁၂ ခု၊ ဘဏ္ဍာရေးနှစ်မှာ ၁.၆၉ ထရီလီယံကနေ ၂၀၁၅-၂၀၁၆ ခုနှစ်၊ ဘဏ္ဍာရေးနှစ်မှာ ၆.၃၈ ထရီလီယံအထိ ဖြစ်ပေါ်ခဲ့တဲ့အတွက် အခွန်ကောက်ဝန်ထမ်းများရော၊ အခွန်ထမ်းပြည်သူများပါ အားလုံးရဲ့ ပါဝင်ဆောင်ရွက်မှုကို အသိအမှတ်ပြုရမှာ ဖြစ်ပါတယ်။ သို့သော်လည်း တချို့ ဝန်ကြီးဌာနများအနေနဲ့ လျာထားချက်ကို ယခုထက်ပိုပြီး စနစ်တကျစီမံဆောင်ရွက်ဖို့ လိုအပ် ပါမယ်။ သို့မှသာ အစိုးရအနေနဲ့ ဘဏ္ဍာငွေအရအသုံးကို ကြိုတင်စီမံနိုင်မှာဖြစ်ပြီး ပြည်သူများရဲ့ လိုအပ်ချက်တွေကို စီမံခန့်ခွဲပေးနိုင်မှာ ဖြစ်ပါတယ်။ တင်ပြချက်အရ GDP ဟာ လွန်ခဲ့တဲ့ ၅ နှစ်၊ ၆ နှစ်နှင့် နှိုင်းယှဉ်ကြည့်ရင် သိသိသာသာ ပြောင်းလဲ တိုးတက်လာတာကို တွေ့ရှိရပါတယ်။ ၂၀၁၁-၂၀၁၂ ခု၊ ဘဏ္ဍာနှစ်မှာ ၃.၈၂ ရာခိုင်နှုန်းကနေ ၂၀၁၅-၂၀၁၆ ခုနှစ်၊ ဘဏ္ဍာရေးနှစ်မှာ ၈.၇၂၂ ရာခိုင်နှုန်းခန့်အထိ ဖြစ်လာခဲ့ပါတယ်။ ဒါပေမယ့် ကျွန်တော်တို့ မြန်မာနိုင်ငံဟာ အိမ်နီးချင်းအာဆီယံနိုင်ငံတွေရဲ့ ၂၀၁၂ ခုနှစ်၌ ဝင်ငွေရရှိမှုနှင့် နှိုင်းယှဉ်ကြည့်ရင် စင်ကာပူနိုင်ငံမှာ ၁၃.၉ ရာခိုင်နှုန်း၊ ဖိလစ်ပိုင်နိုင်ငံမှာ ၁၂.၉ ရာခိုင်နှုန်း၊ မလေးရှားနိုင်ငံမှာဆိုရင် ၁၅.၆ ရာခိုင်နှုန်း၊ ကမ္ဘောဒီးယား နိုင်ငံမှာဆိုရင် ၁၁.၁ ရာခိုင်နှုန်း၊ လာအိုနိုင်ငံမှာ ၁၄.၈ ရာခိုင်နှုန်းနှင့် အင်ဒိုနီးရှားနိုင်ငံမှာဆိုရင် ၁၁.၄ ရာခိုင်နှုန်းတို့နဲ့ နှိုင်းယှဉ်ကြည့်ပါက ဒီထက်ပိုမို ကြိုးစားဆောင်ရွက်ရမှာ ဖြစ်ပါတယ်။ ကျွန်တော့အနေဖြင့် ယခုထက်ပိုမို အခွန်ရရှိစေနိုင်ဖို့ အကြံပြုလိုတာကတော့ Property Tax ရယ်၊ နောက် ကျွန်တော်တို့ အိမ်၊ မြေဂရန်က ရရှိမယ့် Tax ရယ် အပိုင်းကို စီမံစဉ်းစားပြီး ဆောင်ရွက်သင့်ပါတယ်။ ဘာဖြစ်လို့လဲဆိုတော့ ကျွန်တော်တို့ ဘိုးဘွားလက်ထက်က ဆောက်လုပ်နေထိုင်လျက်ရှိတဲ့ မြို့၊ ရွာ၊ ကျေးလက်အများစုမှာ မြေငှားဂရန် မရှိကြတာမို့ သက်ဆိုင်ရာဝန်ကြီးဌာနအနေနဲ့ ဆောင်ရွက်ပေး ခြင်းအားဖြင့် ပြည်သူများ စိတ်ချမ်းမြေ့စေနိုင်သလို အစိုးရအနေနဲ့လည်း အခွန်အကောက်များ ပိုမိုရရှိနိုင် မည်ဖြစ်ကြောင်း အကြံပြုတင်ပြရင်း နိဂုံးချုပ်အပ်ပါတယ်။ အားလုံး ကျေးဇူးတင်ပါတယ်။ အထက်ပါအစီရင်ခံစာနှင့်စပ်လျဉ်း၍ သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က ပြန်လည်ရှင်းလင်းဆွေးနွေးရန်ရှိက ရှင်းလင်းဆွေးနွေးခြင်း၊</speech>
<speech type="speaker">အစီအစဉ် (၇) ဖြစ်ပါတယ်။ လွှတ်တော်ကိုယ်စားလှယ်များ ဆွေးနွေးလို့ပြီးပါပြီ။</speech>
<speech><agency id="27">ယခု ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာ (၁/၂၀၁၆)နဲ့စပ်လျဉ်းပြီး စီမံကိန်းနှင့်ဘဏ္ဍာရေးဝန်ကြီးဌာနက ပြန်လည်ရှင်းလင်းရန်ရှိက ရှင်းလင်း ဦးမောင်မောင်ဝင်း(ဒုတိယဝန်ကြီး၊ စီမံကိန်းနှင့်ဘဏ္ဍာရေးဝန်ကြီးဌာန)</agency>လေးစားအပ် ပါသော ပြည်ထောင်စုလွှတ်တော် နာယကကြီးနှင့် လွှတ်တော်ကိုယ်စားလှယ်တော်များ၊ ပြည်ထောင်စုအဆင့် အဖွဲ့အစည်းဝင်များအားလုံး ကိုယ်စိတ်နှစ်ဖြာ ကျန်းမာချမ်းသာပြီး မင်္ဂလာအပေါင်းနှင့် ပြည့်စုံကြပါစေရန် ဆုမွန်ကောင်းတောင်းရင်း နှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ စီမံကိန်းနှင့်ဘဏ္ဍာရေး ဝန်ကြီးဌာန ဒုတိယဝန်ကြီး ဦးမောင်မောင်ဝင်း ဖြစ်ပါတယ်။ ကျွန်တော့အနေနဲ့ ပြည်သူ့ငွေစာရင်းပူးပေါင်း ကော်မတီရဲ့ အစီရင်ခံစာ (၁/၂၀၁၆)မှာပါရှိသော ဝင်ငွေခွန်ကဏ္ဍမှာ လျော့နည်းရရှိမှုနဲ့ ပတ်သက်၍ အနည်းငယ် ရှင်းလင်း တင်ပြလိုပါတယ်။ လေးစားအပ်ပါသော နာယကကြီး ခင်ဗျား။ စီမံကိန်းနှင့်ဘဏ္ဍာရေးဝန်ကြီးဌာန၊ ပြည်တွင်းအခွန်များ ဦးစီးဌာနအနေနဲ့ ၂၀၁၅-၂၀၁၆ ဘဏ္ဍာနှစ်မှာ ဝင်ငွေခွန်၊ ကုန်သွယ်လုပ်ငန်းခွန်၊ တံဆိပ်ခေါင်းခွန်၊ အောင်ဘာလေသိန်းဆုခွန်ဆိုပြီးတော့ အခွန်(၄)မျိုးကို ကောက်ခံခဲ့ပါတယ်။ စုစုပေါင်း လျာထားချက် ကတော့ ၃,၄၅၁.၃၈၄ ဘီလီယံဖြစ်ပြီး ကောက်ခံရရှိမှု ၃,၅၂၁.၉၇၉ ဘီလီယံ ကောက်ခံရရှိသည့်အတွက် ၁၀၂.၀၅ ရာခိုင်နှုန်း အကောင်အထည်ဖော်နိုင်ခဲ့တာကို ဦးစွာတင်ပြအပ်ပါတယ်။ ဝင်ငွေခွန်အနေနဲ့ကတော့ ၂၀၁၅-၂၀၁၆ ဘဏ္ဍာနှစ် ပထမ (၆)လပတ်တုန်းက ကျွန်တော်တို့ ကျပ် ၇၄၇.၄၀၂ ဘီလီယံလျာထားချက် အပေါ်မှာ ကျပ် ၁,၀၁၆.၀၁၈ ဘီလီယံ ကောက်ခံရရှိခဲ့တဲ့အတွက်ကြောင့် ရာခိုင်နှုန်းအားဖြင့် ပထမ(၆)လမှာ ၁၃၅.၉၄ ရာခိုင်နှုန်းရှိခဲ့ပါတယ်။ ဒုတိယ(၆)လမှာကတော့ လျာထားချက်ကို တိုးမြှင့်ပြီးတော့ ၁,၅၈၈.၀၃၂ ဘီလီယံ လျာထားခဲ့တဲ့အပေါ်မှာ ရရှိမှုကတော့ ကျပ် ၁,၃၁၁.၃၂၁ ဘီလီယံ ကောက်ခံရရှိခဲ့တဲ့အတွက်ကြောင့် ရာခိုင်နှုန်းအားဖြင့် ၈၂.၅၈ ရာခိုင်နှုန်းသာ ဖြစ်ခဲ့ပါတယ်။ ၂၀၁၅-၂၀၁၆ ဘဏ္ဍာနှစ် တစ်နှစ်လုံးကို ပြန်ပြီးတော့ ကြည့်မယ်ဆိုရင်တော့ လျာထားချက် ကျပ် ၂,၃၃၅.၄၃၄ ဘီလီယံအပေါ်မှာ ကျပ် ၂,၃၂၇.၃၃၉ ဘီလီယံကောက်ခံရရှိခဲ့တဲ့အတွက် ရာခိုင်နှုန်းအားဖြင့် ၉၉.၆၅ ရာခိုင်နှုန်း၊ တစ်နည်းအားဖြင့် လျာထားချက် ပြည့်လုနီးပါး ကောက်ခံရရှိခဲ့ပါကြောင်း တင်ပြအပ်ပါတယ်။ နာယကကြီးခင်ဗျား။ ဝင်ငွေခွန်နဲ့ပတ်သက်ပြီးတော့ ဝင်ငွေအမျိုးအစားအလိုက်ကို ကျွန်တော်တို့ ဝင်ငွေခေါင်းစဉ် ရ မျိုးနဲ့ကောက်ခံလျက်ရှိပါတယ်။ ၎င်းတို့ကတော့ လစာ၊ အသက်မွေးဝမ်းကျောင်း ပညာလုပ်ငန်း၊ စီးပွားရေးလုပ်ငန်း၊ ပစ္စည်း၊ အခြေပစ္စည်းက မြတ်စွန်းငွေ၊ စည်းကြပ်မှုမှ လွတ်ကင်းနေ သည့်ဝင်ငွေ၊ အခြားရလမ်းများမှ ဝင်ငွေ စသည်တို့ဖြစ်ပါတယ်။ ၂၀၁၅-၂၀၁၆ ဘဏ္ဍာရေးနှစ်မှာ စည်းကြပ်မှု က လွတ်ကင်းနေတဲ့ဝင်ငွေ ခေါင်းစဉ်ကလွဲပြီးတော့ ကျန်ဝင်ငွေခေါင်းစဉ်အလိုက် ကောက်ခံရရှိမှုကို ပြန်ကြည့်ရင် ၂၀၁၄-၂၀၁၅ ဘဏ္ဍာနှစ်ထက် ပိုမိုကောက်ခံရရှိခဲ့ပါကြောင်း တင်ပြအပ်ပါတယ်။ အိမ်ခြံမြေဝယ်ယူခြင်း၊ လွှဲပြောင်းခြင်း၊ ပြုပြင်ခြင်းများ ဆောင်ရွက်တဲ့နေရာမှာ စည်းကြပ်မှုက လွတ်ကင်းနေတဲ့ ဝင်ငွေခေါင်းစဉ်နဲ့ ကျွန်တော်တို့အခွန် ပေးဆောင်ရပါတယ်။ ဒီနေရာမှာ ၂၀၁၄ ခုနှစ်တုန်းက ပြဋ္ဌာန်းခဲ့တဲ့ ပြည်ထောင်စုရဲ့ အခွန်အကောက်ဥပဒေပုဒ်မများနဲ့ ၂၀၁၅ ခုနှစ်က ပြဋ္ဌာန်းခဲ့တဲ့ ပြည်ထောင်စုရဲ့ အခွန်အကောက်ဥပဒေပုဒ်မများမှာပါရှိတဲ့ ပြဋ္ဌာန်းချက်များရဲ့ အခွန်နှုန်းထားများ ခြားနားချက်ကြောင့် ကျွန်တော်တို့ဒီ ဝင်ငွေခွန်ထဲမှာ လျော့နည်းရခြင်းဖြစ်ကြောင်းကိုလည်း တွေ့ရှိရပါတယ်။ ၂၀၁၄ ခုနှစ်မှာ ပြဋ္ဌာန်းထားချက်ကတော့ ဝင်ငွေခွန်ဥပဒေအရ သက်သာခွင့်များ မနုတ်မီ စည်းကြပ်မှုက လွတ်ကင်း နေသော ဝင်ငွေအပေါ်မှာ ၃၀ ရာခိုင်နှုန်းဖြင့် ဝင်ငွေခွန်စည်းကြပ်ရမည်။ သို့ရာတွင် နိုင်ငံသားမည်သူမဆို အခြေပစ္စည်းတစ်ရပ်ရပ်ဝယ်ယူခြင်း၊ တည်ဆောက်ခြင်း၊ ရယူခြင်းအတွက် တစ်ဦးလျှင် တစ်ကြိမ်သာ ခံစားခွင့်ရှိစေရမည်ဖြစ်ပြီး အသုံးပြုသည့်ဝင်ငွေမှ ဝင်ငွေရလမ်းတင်ပြနိုင်သည့် ဝင်ငွေကိုနုတ်ပယ်ပြီး ကျန်စည်းကြပ်မှုမှ လွတ်ကင်းနေသော ဝင်ငွေအပေါ်တွင် အောက်ပါအခွန်နှုန်းထားများအတိုင်း ဝင်ငွေခွန် စည်းကြပ်ရမည်။ ဝင်ငွေရလမ်းတင်ပြနိုင်သော ဝင်ငွေအပေါ်မှာ အခွန်စည်းကြပ်ရန် မလိုဟု ပြဋ္ဌာန်း ထားပြီး အခွန်နှုန်းထားများကို ဝင်ငွေ တစ်ကျပ်ကနေ သိန်းငါးရာ အထိကို ၃ ရာခိုင်နှုန်း၊ သိန်းငါးရာ့ တစ်ကျပ်ကနေ သိန်းတစ်ထောင့်ငါးရာ အထိကို ၁၀ ရာခိုင်နှုန်း၊ သိန်းတစ်ထောင့်ငါးရာတစ်ကျပ်ကနေ သိန်း သုံးထောင်အထိကို ၂၀ ရာခိုင်နှုန်းနဲ့ သိန်းသုံးထောင့်တစ်ကျပ်နဲ့အထက်ကို ၃၀ ရာခိုင်နှုန်း ဆိုပြီးတော့ ကောက်ခဲ့တာဖြစ်ပါတယ်။ တစ်ဖန် ၂၀၁၅ ခုနှစ်၊ ပြည်ထောင်စုရဲ့ အခွန်အကောက်ဥပဒေ ပုဒ်မ ၂၄ မှာလည်း ကျွန်တော်တို့ အလားတူပြဋ္ဌာန်းခဲ့ပြီးတော့ ဒီပုဒ်မမှာတော့ ထပ်ပြီးတော့ ပါရှိတာကတော့ အခွန်စည်းကြပ်ခြင်းသည် တရား မဝင်ရရှိသည့် ပစ္စည်းများပိုင်ဆိုင်ခြင်း၊ ရောင်းဝယ်ခြင်းတို့နှင့်လည်းကောင်း၊ ငွေကြေးခဝါချမှု တိုက်ဖျက်ရေး ဥပဒေအရ အရေးယူသည့်ကိစ္စရပ်များနှင့်လည်းကောင်း သက်ဆိုင်ခြင်းမရှိစေရဟု ထည့်သွင်း ပြဋ္ဌာန်းခဲ့ပါတယ်။ နှုန်းထားများကတော့ ဝင်ငွေ တစ်ကျပ်ကနေ သိန်းတစ်ထောင် အထိကို ၃ ရာခိုင်နှုန်း၊ သိန်း တစ်ထောင့် တစ်ကျပ်ကနေ သိန်းငါးထောင်အထိကို ၅ ရာခိုင်နှုန်း၊ သိန်းငါးထောင့်တစ်ကျပ်ကနေပြီးတော့ သိန်း တစ်သောင်းအထိကို ၁၀ ရာခိုင်နှုန်းနဲ့ သိန်းတစ်သောင်းတစ်ကျပ်ကနေ သိန်းတစ်သောင်းငါးထောင် အထိကို ၂၀ ရာခိုင်နှုန်း၊ သိန်းတစ်သောင်းငါးထောင်တစ်ကျပ်နဲ့အထက်ကို ၃၀ ရာခိုင်နှုန်းဆိုပြီးတော့ ကျွန်တော်တို့ ၂၀၁၅-၂၀၁၆ မှာ ဒီစည်းကြပ်မှုကလွတ်ကင်းနေတဲ့ဝင်ငွေက ရရှိတဲ့ဝင်ငွေခွန်ဟာ အတန် အသင့် လျော့နည်းသွားရခြင်းဖြစ်ကြောင်းကို တွေ့ရပါတယ်။ ဒါပေမယ့် ကိန်းဂဏန်းအားဖြင့် ပြန်ကြည့်လို့ရှိရင် ၂၀၁၄-၂၀၁၅ ဘဏ္ဍာနှစ်နဲ့ ၂၀၁၅-၂၀၁၆ ဘဏ္ဍာနှစ်မှာ အခွန်နှုန်းထားများမတူညီတဲ့အတွက်ကြောင့် ၂၀၁၄-၂၀၁၅ ဘဏ္ဍာနှစ်မှာ ကျပ် ၁၆၃.၆၀၈ ဘီလီယံ ရရှိခဲ့သော်လည်းပဲ ၂၀၁၅-၂၀၁၆ ဘဏ္ဍာနှစ်မှာ ကျပ် ၁၃၄.၆၇၉ ဘီလီယံသာ ကောက်ခံရရှိ ခဲ့သည့်အတွက် ၂၀၁၄-၂၀၁၅ ဘဏ္ဍာနှစ်ထက်နှိုင်းယှဉ်ရင် ကျပ် ၂၈.၉၂၉ ဘီလီယံ လျော့နည်းကောက်ခံ ရရှိခဲ့တာကို တွေ့ရပါတယ်။ နောက်တစ်ချက်ကတော့ ကျွန်တော်တို့ ပုဂ္ဂလိကကဏ္ဍက ရေနံနဲ့ သဘာဝဓာတ်ငွေ့ ကုမ္ပဏီများ အနေနဲ့ ၂၀၁၄-၂၀၁၅ ဘဏ္ဍာနှစ်မှာ ဝင်ငွေခွန်ပေးဆောင်မှုဟာ ကျပ် ၄၉၅.၃၄၉ ဘီလီယံ ကျွန်တော်တို့ ပေးဆောင်ခဲ့ပါတယ်။ ၂၀၁၅-၂၀၁၆ ဘဏ္ဍာနှစ်မှာတော့ ကျပ် ၂၅၉.၂၁၄ ဘီလီယံသာ ပေးဆောင်နိုင်ခဲ့ ပါတယ်။ ၂၀၁၄-၂၀၁၅ ထက်နှိုင်းယှဉ်လို့ရှိရင် ကျပ် ၂၃၆.၁၃၅ ဘီလီယံ လျော့နည်းသွားခဲ့ကြောင်း တွေ့ရပါတယ်။ ဒီလို လျော့နည်းရခြင်းဟာ မြန်မာနိုင်ငံရင်းနှီးမြှုပ်နှံမှုကော်မရှင်ရဲ့ ခွင့်ပြုမိန့်များအရ ပြန်လည်ရင်းနှီးမြှုပ်နှံမှု Reinvestment များကို ခွင့်ပြုခဲ့သည့်အတွက်ကြောင့် ကျွန်တော်တို့ ပေးသွင်းပြီး အခွန်များထဲမှ တချို့ကိုလည်း ပြန်အမ်းငွေများအဖြစ်နဲ့ ပေးခဲ့ရတာတွေရှိပါတယ်။ ရေနံနဲ့သဘာဝဓာတ်ငွေ့ ဈေးနှုန်း ကျဆင်းခြင်းရဲ့ အကျိုးဆက်များကြောင့် ကုမ္ပဏီများအနေနဲ့ ဝင်ငွေများလျော့နည်းပြီးတော့မှ အခွန်ရငွေနဲ့ဆက်စပ်ပြီးတော့ လျော့နည်းရခြင်းလည်းဖြစ်ပါတယ်။ အလားတူပဲ နိုင်ငံပိုင်ကဏ္ဍမှာ ကောက်ခံတဲ့ စွမ်းအင်ဝန်ကြီးဌာနဘက်က ၂၀၁၄-၂၀၁၅ ဘဏ္ဍာနှစ်မှာတုန်းကဝင်ငွေခွန် ပေးဆောင်မှု ကျပ် ၃၇၈.၈၈ရ ဘီလီယံ ရှိခဲ့သော်လည်းပဲ ၂၀၁၅-၂၀၁၆ ဘဏ္ဍာနှစ်မှာ ကျပ် ၂၃၆.၀၂၂ ဘီလီယံသာ ရှိခဲ့ပါတယ်။ ယမန်နှစ်ကထက် ကျပ် ၁၄၂.၈၆၄ ဘီလီယံ လျော့နည်းရရှိခဲ့တာကို တွေ့ရပါတယ်။ ရေနံနဲ့ သဘာဝဓာတ်ငွေ့လုပ်ငန်းတစ်ခုလုံးအနေနဲ့ နိုင်ငံပိုင်ကဏ္ဍရော၊ ပုဂ္ဂလိကကဏ္ဍတို့မှာ ၂၀၁၅-၂၀၁၆ ဘဏ္ဍာနှစ်မှာ ယမန်နှစ်ကထက် ကျပ် ၃၇၉ ဘီလီယံ လျော့နည်းကောက်ခံရရှိခဲ့တဲ့ အနေအထား ဖြစ်ပါတယ်။ ဒါဟာလည်း ကျွန်တော်တို့ ၂၀၁၅-၂၀၁၆ ဘဏ္ဍာနှစ်ရဲ့ ဝင်ငွေခွန်လျော့နည်း ရခြင်းရဲ့ အဓိက အကြောင်းရင်းများဖြစ်ပါကြောင်း ရှင်းလင်းတင်ပြအပ်ပါတယ်။ ကျွန်တော်တို့ ၂၀၁၅-၂၀၁၆ ဘဏ္ဍာနှစ် တစ်နှစ်လုံးအတွက်ဆိုရင်တော့ ဝင်ငွေခွန်လျာထားချက်ဟာ ကျပ် ၂,၃၃၅.၄၃၄ ဘီလီယံ အပေါ်မှာ ကျပ် ၂,၃၂၇.၃၃၉ ဘီလီယံ ရရှိအောင်ကျွန်တော်တို့ ကြိုးစားပြီးတော့ ကောက်ခံခဲ့တဲ့အတွက်ကြောင့် လျာထားချက် အပေါ်မှာတော့ အကောင်အထည်ဖော်နိုင်မှု ၉၉.၆၅ ရာခိုင်နှုန်း ရရှိခဲ့ပါကြောင်း တင်ပြ အပ်ပါတယ်။ (ကျွန်တော့အနေနဲ့ ဆက်လက်၍ လွှတ်တော်ကိုယ်စားလှယ်ကြီးများရဲ့ ယနေ့အပြုသဘော ထောက်ခံ အကြံပြုတင်ပြချက်များကို ကျွန်တော်တို့ ဝန်ကြီးဌာနအနေနဲ့ ကြိုဆိုပါကြောင်းနဲ့ ကျေးဇူးတင်ရှိပါကြောင်း ပြောကြားလိုပါတယ်။ စီမံကိန်းနဲ့ဘဏ္ဍာရေးဝန်ကြီးဌာနအနေနဲ့ အခွန်စနစ်ပြုပြင် ပြောင်းလဲရေးအပါအဝင် အခွန် Tax Reform များကို တောက်လျှောက် ကျွန်တော်တို့ ဆောင်ရွက်နေပါတယ်။ ကျွန်တော်တို့ရဲ့ အဓိကဦးတည်ချက်ကတော့ Revenue Mobilization ဖြစ်ပြီးတော့ ဒီ Revenue တွေကိုလည်းပဲ ကျွန်တော်တို့ သင့်တင့်မျှတစွာနဲ့ အကျိုးရှိထိရောက်စွာ ခွဲဝေသုံးစွဲဖို့ကို ကျွန်တော်တို့လုပ်နေပါတယ်။ 3aggosong mộcos or Official Assessment System m6$ (8:60s? Self-Assessment System of op: :cq:cool: caosgodiqos gulosusin Large Tax-payer offices mas Medium Tax-payer offices op:0copo: gę78(8:così caoségodaqogolosuši nascossos အတွက် လိုအပ်တဲ့နည်းပညာအကူအညီ များကိုလည်း ကမ္ဘာ့ဘဏ်၊ အပြည်ပြည်ဆိုင်ရာ ငွေကြေးရန်ပုံငွေ အဖွဲ့၊ USOTA၊ ADB စတဲ့အဖွဲ့အစည်းများ ဆီကလည်း ရယူပြီးတော့ ဆောင်ရွက်လျက်ရှိပါတယ်။ အဓိကကတော့ ကျွန်တော်တို့ ရရှိတဲ့ အခွန်အားလုံးကိုလည်းပဲ နိုင်ငံတော်ရဲ့ ဘတ်ဂျက်ထဲမှာ အကုန်လုံး ထည့်သွင်းရပြီးတော့ နိုင်ငံတော်ရဲ့ ဘတ်ဂျက် Location ပေါ်မူတည်ပြီးတော့ ကျွန်တော်တို့ ဝန်ကြီးဌာန အလိုက်ကို ခွဲဝေသုံးစွဲလျက်ရှိပါကြောင်း ရှင်းလင်းတင်ပြရင်း ကျွန်တော့်ရဲ့ တင်ပြချက်ကို နိဂုံးချုပ်အပ် ပါတယ်။ ကျေးဇူးတင်ပါတယ်။</speech>
<title>ပြည်သူ့ငွေစာရင်းပူးပေါင်းကော်မတီ၏ အစီရင်ခံစာ(၁/၂၀၁၆)ကို သဘောတူလက်ခံရန် အဆိုတင်သွင်းခြင်းနှင့် လွှတ်တော်၏ အတည်ပြုချက်ရယူခြင်း</title>
<speech type="speaker">အစီအစဉ် (၈) ဖြစ်ပါတယ်။ ပြည်ထောင်စုလွှတ်တော် ကိုယ်စားလှယ်များ ခင်ဗျား။ ပြည်သူ့ငွေစာရင်းပူးပေါင်းကော်မတီရဲ့ အစီရင်ခံစာ (၁/၂၀၁၆)ကို လွှတ်တော်က သဘောတူ လက်ခံရန် ပြည်ထောင်စုလွှတ်တော်ဆိုင်ရာနည်းဥပဒေ ၁၀၄ နည်းဥပဒေခွဲ(င)နဲ့အညီ အဆိုတင်သွင်းဖို့ ဖြစ်ပါတယ်။</speech>
<speech><mp id="1434">ဦးအောင်မင်း(ဒုတိယဥက္ကဋ္ဌ-၂၊ ပြည်သူ့ငွေစာရင်းပူးပေါင်းကော်မတီ)</mp>ပြည်ထောင်စု လွှတ်တော် နာယကကြီးနှင့်တကွ ပြည်သူ့လွှတ်တော်ဥက္ကဋ္ဌ၊ ပြည်ထောင်စုလွှတ်တော်ကိုယ်စားလှယ်များ၊ ဖိတ်ကြားထားသော ပြည်ထောင်စုအဆင့်အဖွဲ့အစည်းများအား လေးစားစွာ ဂါရဝပြုအပ်ပါတယ်ခင်ဗျာ။ ကျွန်တော့အနေနဲ့ အဆိုမတင်သွင်းခင် ကျွန်တော်တို့ရဲ့ အစီရင်ခံစာကို ဝေဖန်အကြံပြုခဲ့တာ ကောင်းမွန်သော ရည်ရွယ်ချက်နဲ့ ဝေဖန်အကြံပြု ဖြည့်စွက်ပေးသွားသော၊ ဆွေးနွေးသွားသော ကိုယ်စားလှယ်ကြီးများကို ကျေးဇူးတင်ပါကြောင်းနဲ့ ပြည်သူ့ငွေစာရင်းပူးပေါင်းကော်မတီအနေနဲ့ နောင်လာမယ့် အစီရင်ခံစာတွေမှာ ဒီထက်ပိုပြီးတော့ ပြည့်စုံအောင် ကြိုးပမ်းဆောင်ရွက်သွားမယ့်အကြောင်းကို နာယကကြီးမှတစ်ဆင့် တင်ပြ လိုပါတယ်။ ကျွန်တော်တို့အနေနဲ့ ပြည်သူ့ငွေစာရင်းပူးပေါင်းကော်မတီက တင်ပြထားသည့် ပြည်ထောင်စု ဝန်ကြီးဌာန၊ အဖွဲ့အစည်းများ၏ ၂၀၁၅-၂၀၁၆ ခု၊ ဘဏ္ဍာရေးနှစ် ဒုတိယ(၆)လပတ် အခွန်ရငွေစာရင်း များအပေါ် ပြည်သူ့ငွေစာရင်းပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာ (၁/၂၀၁၆)ကို ပြည်ထောင်စုလွှတ်တော်က သဘောတူလက်ခံပေးပါရန် ပြည်သူ့ငွေစာရင်းပူးပေါင်းကော်မတီ ကိုယ်စား အဆိုတင်သွင်းအပ်ပါသည်ခင်ဗျား။ ကျေးဇူးတင်ပါတယ်။</speech>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ ပြည်သူ့ငွေစာရင်းပူးပေါင်း ကော်မတီရဲ့ အဆိုကို လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် ၂၀၁၅ - ၂၀၁၆ ခု၊ ဘဏ္ဍာရေးနှစ် ဒုတိယ (၆) လပတ် လျာထားချက်အပေါ် အခွန်ကောက်ခံရရှိမှု အခြေအနေနဲ့ စပ်လျဉ်းပြီး ပြည်သူ့ငွေစာရင်း ပူးပေါင်းကော်မတီရဲ့ အစီရင်ခံစာ(၁/၂၀၁၆)ကို လွှတ်တော်က သဘောတူအတည်ပြုကြောင်း ကြေညာပါတယ်။</speech>
</report>
<report>
<title>မြန်မာနိုင်ငံအမျိုးသားလူ့အခွင့်အရေးကော်မရှင်၏ နှစ်ပတ်လည်အစီရင်ခံစာ (၂၀၁၅ ခုနှစ်) နှင့်စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ် (၉) ဖြစ်ပါတယ်။ ပြည်ထောင်စုလွှတ်တော်ကိုယ်စားလှယ်များ ခင်ဗျား။ မြန်မာနိုင်ငံအမျိုးသားလူ့အခွင့်အရေးကော်မရှင်၏ (၂၀၁၅ ခုနှစ်)အတွက် နှစ်ပတ်လည် အစီရင်ခံစာ နဲ့စပ်လျဉ်းပြီး ၂၅-၇-၂၀၁၆ ရက်တွင် ကျင်းပပြုလုပ်တဲ့ ပြည်ထောင်စုလွှတ်တော် ဒုတိယပုံမှန် အစည်းအဝေး ပထမနေ့မှာ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်က လွှတ်တော်သို့ ရှင်းလင်းတင်ပြခဲ့ပြီး ဖြစ်ပါတယ်။ ယင်းအစီရင်ခံစာနဲ့စပ်လျဉ်းပြီး ဆွေးနွေးဖို့အမည်စာရင်းပေးသွင်းထားတဲ့ လွှတ်တော်ကိုယ်စားလှယ် (၁၆)ဦး ရှိပါတယ်။ လွှတ်တော်ကိုယ်စားလှယ်များအနေနဲ့ သတ်မှတ်ချိန် ၈ မိနစ်အတွင်းမှာ ဆွေးနွေးဖို့ဖြစ်ပါတယ်။</speech>
<speech type="speaker">ဦးစွာ ဒေါ်နော်လှလှစိုး ရန်ကုန်တိုင်းဒေသကြီး မဲဆန္ဒနယ်အမှတ်(၁၀) ဆွေးနွေးဖို့ဖြစ်ပါတယ်။</speech>
<speech><mp id="1326">ဒေါ်နော်လှလှစိုး(မဲဆန္ဒနယ်အမှတ်-၁၀၊ ရန်ကုန်တိုင်းဒေသကြီး)</mp>လေးစားရပါသော ပြည်ထောင်စုလွှတ်တော် နာယကကြီး၊ ပြည်ထောင်စုလွှတ်တော် ကိုယ်စားလှယ်များနှင့် ကြွရောက် လာသော ဧည့်သည်များကို မင်္ဂလာပါလို့ နှုတ်ခွန်းဆက်သလိုက်ပါတယ်။ ကျွန်မကတော့ ရန်ကုန်တိုင်း ဒေသကြီး မဲဆန္ဒနယ်အမှတ်(၁၀) မှ အမျိုးသားလွှတ်တော်ကိုယ်စားလှယ် နော်လှလှစိုးဖြစ်ပါတယ်။ နာယကကြီးရှင့်။ ကျွန်မအနေနဲ့ ဒုတိယအကြိမ် ပြည်ထောင်စုလွှတ်တော် ဒုတိယပုံမှန်အစည်းအဝေး ပထမနေ့မှာ ရှင်းလင်းတင်ပြသွားတဲ့ မြန်မာနိုင်ငံအမျိုးသားလူ့အခွင့်အရေးကော်မရှင်ရဲ့ (၂၀၁၅ ခုနှစ်) နှစ်ပတ်လည် အစီရင်ခံစာအပေါ်မှာ အချက်(၃) ချက်နဲ့ ဆွေးနွေးသွားမှာဖြစ်ပါတယ်။ ရှေးဦးစွာ မြန်မာနိုင်ငံ အမျိုးသားလူ့အခွင့်အရေးကော်မရှင်ရဲ့ လုပ်ငန်းပြီးမြောက်မှုများအတွက် ဂုဏ်ယူလိုကြောင်း ပြောလို ပါတယ်။ မြန်မာနိုင်ငံရဲ့ ဒီမိုကရေစီရောင်နီဦးသန်းချိန်မှာ ဒီလိုမျိုး မြန်မာနိုင်ငံအမျိုးသားလူ့အခွင့်အရေး ကော်မရှင်ရဲ့ နှစ်ပတ်လည်အစီရင်ခံစာ တင်သွင်းနိုင်ခြင်းဟာ ကျွန်မတို့နိုင်ငံရဲ့ မှတ်တမ်းတစ်ရပ်အဖြစ် သမိုင်းဝင်သွားမှာဖြစ်ပါတယ်။ ပထမအချက်အနေနဲ့ လူ့အခွင့်အရေးကော်မရှင်နဲ့ အရပ်ဘက်အဖွဲ့အစည်း(CSO)များရဲ့ ပူးပေါင်း ဆောင်ရွက်မှုဟာ အလွန်အရေးပါတဲ့ကဏ္ဍဖြစ်တယ်ဆိုတာကို Paris Principle မှာဖော်ပြထားပါတယ်။ အဲဒါကို မြန်မာနိုင်ငံအမျိုးသားလူ့အခွင့်အရေးကော်မရှင်ရဲ့ နှစ်ပတ်လည်အစီရင်ခံစာမှာ သီးသန့် အခန်း ကဏ္ဍအနေနဲ့ ဖော်ပြထားတာကို မတွေ့ရပါဘူး။ အထူးသဖြင့် မြန်မာနိုင်ငံအမျိုးသားလူ့အခွင့်အရေး ကော်မရှင်အဖွဲ့ဝင်တွေကို ရွေးချယ်တဲ့အခါမှာ အရပ်ဘက်အဖွဲ့အစည်းပါဝင်မှုကို ရှင်းလင်းစွာရေးသား ဖော်ပြထားခြင်းမရှိပါဘူး။ အဲဒါကြောင့်မို့လို့ နှစ်ပတ်လည် အစီရင်ခံစာမှာ Paris Principle အရ လူ့အခွင့်အရေးကော်မရှင်နဲ့ အရပ်ဘက်အဖွဲ့အစည်း (CSO)များရဲ့ ပူးပေါင်းဆောင်ရွက်မှုကို ကဏ္ဍတစ်ရပ် အနေနဲ့ အလေးပေးထည့်သွင်းသင့်ပါကြောင်း အကြံပြုလိုပါတယ်။ ဒုတိယအချက်အနေနဲ့ မြန်မာနိုင်ငံအမျိုးသားလူ့အခွင့်အရေးကော်မရှင်ရဲ့ သဘောထားမှတ်ချက်နဲ့ အကြံပြုခြင်း၊ ပေးပို့ခြင်းကဏ္ဍမှာ အချို့သောအကြံပြုတင်ပြချက်များဟာ ကော်မရှင်ရဲ့ ရပ်တည်ချက်ကို ဖော်ပြတဲ့အချက်ကို မတွေ့ရပါဘူး။ မြန်မာနိုင်ငံအမျိုးသားလူ့အခွင့်အရေးကော်မရှင်ရဲ့ နှစ်ပတ်လည် အစီရင်ခံစာဟာ ကော်မရှင်ရဲ့ လူ့အခွင့်အရေးစွမ်းဆောင်မှုမှာ သမိုင်းဝင်မှတ်တမ်းတစ်ရပ်ဖြစ်တဲ့အတွက်ကြောင့် ဘယ်လိုကိစ္စမှာ ဘယ်လိုသဘောထားနဲ့ ရပ်တည်ခဲ့တယ်ဆိုတာကို ဖော်ပြသင့်တယ်ဆိုတာကို အကြံပြု လိုပါတယ်။ တတိယအချက်အနေနဲ့ တိုင်တန်းချက်များနဲ့စပ်လျဉ်းပြီးတော့ ဆောင်ရွက်မှုများမှာ ၂၀၁၅ မှာ တိုင်တန်းချက် ၁၂၈ရ စောင်ရရှိခဲ့တဲ့အနက်မှာ သက်ဆိုင်ရာဌာနများကို ညှိနှိုင်းမေးမြန်းမှု ၂၃၀ စောင် ပြုလုပ်ခဲ့တယ်ဆိုတာကို ဖော်ပြထားပါတယ်။ ပြည်သူတွေရဲ့ တိုင်ကြားစာတွေကို အရေးယူဆောင်ရွက်တဲ့ အခါမှာ သက်ဆိုင်ရာ ဝန်ကြီးဌာနများရဲ့ ပူးပေါင်းဆောင်ရွက်မှုအခြေအနေအကြောင်းကို အစီရင်ခံစာမှာ ဖော်ပြထားခြင်း မတွေ့ရပါဘူး။ အပြုသဘောအနေနှင့်သော်လည်းကောင်း၊ သက်ဆိုင်ရာဌာနများရဲ့ အလေး ထားဆောင်ရွက်မှုများကို မှတ်တမ်းတင်ထားမယ်ဆိုလို့ရှိရင် ပူးပေါင်းဆောင်ရွက်မှုများ ပိုမိုအားကောင်း လာနိုင်မယ်လို့ သုံးသပ်မိပါတယ်။ ဒါကြောင့်မို့လို့ အစီရင်ခံစာမှာ သက်ဆိုင်ရာဝန်ကြီးဌာနများမှ ပူးပေါင်း ဆောင်ရွက်မှု အခြေအနေများ၊ အားသာချက်၊ အားနည်းချက်များကိုလည်း ဖော်ပြသင့်တယ်လို့ အကြံပြု လိုပါတယ်။ နိဂုံးချုပ်အနေနဲ့ မြန်မာနိုင်ငံအမျိုးသားလူ့အခွင့်အရေးကော်မရှင်ရဲ့ (၂၀၁၅ ခုနှစ်) နှစ်ပတ်လည် အစီရင်ခံစာ ရှင်းလင်းတင်ပြသွားတဲ့ ကော်မရှင်ဥက္ကဋ္ဌကြီးနဲ့တကွ ကော်မရှင်အဖွဲ့ဝင်များအား ပြည်ထောင်စု လွှတ်တော်ကိုယ်စားလှယ်များကိုယ်စား ကျေးဇူးတင်ပါတယ်လို့ ပြောကြားရင်းနဲ့ နိဂုံးချုပ်ပါတယ်ရှင်။</speech>
<speech type="speaker">ဦးရဲထွဋ် စစ်ကိုင်းတိုင်းဒေသကြီးမဲဆန္ဒနယ်အမှတ်(၅) ဆွေးနွေးဖို့ဖြစ်ပါတယ်။</speech>
<speech><mp id="1245">ဦးရဲထွဋ်(မဲဆန္ဒနယ်အမှတ်-၅၊ စစ်ကိုင်းတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်တော်ကြီးများနဲ့ ကြွရောက်လာကြတဲ့ ဧည့်သည်တော်ကြီးများအားလုံး မင်္ဂလာအပေါင်းနဲ့ ပြည့်စုံပါစေလို့ ကျွန်တော် နှုတ်ခွန်းဆက် ဂါရဝပြုရင်းနဲ့ ဆုမွန်ကောင်းတောင်းအပ်ပါတယ်။ နာယကကြီးခင်ဗျား။ ကျွန်တော်ကတော့ စစ်ကိုင်းတိုင်းဒေသကြီးမဲဆန္ဒနယ်အမှတ်(၅)မှ အမျိုးသား လွှတ်တော်ကိုယ်စားလှယ် ဦးရဲထွဋ် ဖြစ်ပါတယ်။ ကျွန်တော်ဆွေးနွေးမှာကတော့ မြန်မာနိုင်ငံအမျိုးသားလူ့ အခွင့်အရေးကော်မရှင်ရဲ့ နှစ်ပတ်လည်အစီရင်ခံစာ ၂၀၁၅ နဲ့ပတ်သက်ပြီးတော့ ဆွေးနွေးသွားမှာ ဖြစ်ပါတယ်။ ဒီအစီရင်ခံစာကို ကျွန်တော်လေ့လာကြည့်တဲ့အခါမှာ အခန်း(၉)ခန်းပါပါတယ်။ စာမျက်နှာ ၆၅ မျက်နှာ ပါပါတယ်။ အစီရင်ခံစာတစ်ခုလုံးကို ခြုံငုံကြည့်တဲ့အခါမှာ ကျွန်တော်တို့ အမျိုးသား လူ့အခွင့်အရေးကော်မရှင်က လူ့အခွင့်အရေးပညာပေးပြန့်ပွားရေးလုပ်ငန်းတွေ လုပ်ခဲ့တာကို တွေ့ရပါတယ်။ အမျိုးသားလူ့အခွင့်အရေးကော်မရှင်အနေနဲ့ အဆင့်မြင့်ဌာနတွေ၊ ဝန်ထမ်းတွေ၊ အစိုးရဌာနတွေမှာ သွားရောက် ပြီးတော့ လူ့အခွင့်အရေးပညာပြန့်ပွားရေးနဲ့ ပတ်သက်ပြီးတော့ Workshop တွေ၊ သင်တန်းတွေ လုပ်ခဲ့တယ်ဆိုတာကို ကျွန်တော်တွေ့ရပါတယ်။ နောက်ပြီးတော့ ကျွန်တော်တို့တိုင်းနဲ့ ပြည်နယ်တွေ အားလုံး တိုင်းဒေသကြီးတွေမှာလည်း လူ့အခွင့်အရေးဆွေးနွေးပွဲတွေ၊ Workshop တွေ၊ သင်တန်းတွေ လုပ်ခဲ့တယ်ဆိုတာကို တွေ့ရပါတယ်။ နောက်တစ်ခါ နေပြည်တော်မှာလည်း ပြည်ထောင်စုအဆင့်ဌာနတွေ၊ ဌာနဆိုင်ရာတွေကို လူ့အခွင့်အရေးနဲ့ပတ်သက်ပြီးတော့ ဆွေးနွေးပွဲတွေ၊ သင်တန်းတွေ လုပ်ခဲ့တယ်ဆိုတာ တွေ့ရပါတယ်။ အထူးသဖြင့် ကာကွယ်ရေးဝန်ကြီးဌာနအပါအဝင် ကာကွယ်ရေးဝန်ကြီးဌာနက ဗိုလ်မှူးချုပ်၊ ဗိုလ်မှူးကြီးတွေ စတဲ့အဆင့်မြင့်တပ်မတော်အရာရှိကြီးတွေကိုပင် လူ့အခွင့်အရေးနဲ့ ပတ်သက်ပြီးတော့ ဆွေးနွေးတာတွေ၊ သင်တန်းပေးတာတွေ လုပ်ခဲ့တယ်ဆိုတာ တွေ့ရပါတယ်။ ဒါတွေအားလုံးဟာ ကောင်းပါတယ်။ ကောင်းတဲ့ လုပ်ရပ်တွေပါ။ ဒါပေမယ့် ကျွန်တော်မြင်တာကတော့ လူ့အခွင့်အရေးနဲ့ပတ်သက်ပြီးတော့ သင်တန်းတွေ ပေးနေရုံ၊ ပို့ချနေရုံနဲ့ မလုံလောက်ပါဘူး။ တကယ်က လူ့အခွင့်အရေးနဲ့ပတ်သက်ရင် ဒီထက်ပိုပြီးတော့ နက်နက်ရှိုင်းရှိုင်း လုပ်စရာတွေရှိပါတယ်။ ဘာကြောင့်လဲဆိုတော့ ကျွန်တော်တို့နိုင်ငံမှာ နှစ်ပေါင်းများစွာ ကျွန်တော်တို့လူ့အခွင့်အရေး ချိုးဖောက်ခံရတာတွေ ရှိခဲ့ပါတယ်။ နှစ်ပေါင်းများစွာပဲ ဆယ်စုနှစ်နဲ့ချီပြီး ချိုးဖောက်ခံရတာတွေရှိခဲ့ပါတယ်။ အဲဒီတော့ တချို့သောသူတွေဟာ လူ့အခွင့်အရေးချိုးဖောက်တာကို မြိန်မြိန်ယှက်ယှက်ကြီး လုပ်ခဲ့ ပြီးတော့ လူ့အခွင့်အရေးချိုးဖောက်တာကို အရိုးစွဲနေတဲ့ လူတွေအများကြီးရှိခဲ့ဖူးတယ်။ အခုလည်း ရှိကောင်း ရှိနေနိုင်ပါတယ်။ အဲဒီတော့ ကျွန်တော်တို့တစ်ဘက်မှာ သင်တန်းတွေ၊ ပညာပေးတာတွေ လုပ်သလို တစ်ဘက်မှာလည်း ထိထိရောက်ရောက်အရေးယူမှုတွေ လုပ်ဖို့လိုပါတယ်။ လူ့အခွင့်အရေးချိုးဖောက်မှုတွေ နောက်ထပ်မဖြစ်အောင် ထိထိရောက်ရောက် ကာကွယ်ပေးတာတွေလုပ်ဖို့ လိုပါတယ်။ အဲဒီတော့ အဲဒါနဲ့ ပတ်သက်ပြီးတော့ ကျွန်တော်ဆွေးနွေးချင်ပါတယ်။ ကျွန်တော်တို့ ဒီမှာ လူ့အခွင့်အရေးသင်တန်းတွေပေးတယ်။ EU က မြန်မာနိုင်ငံရဲတပ်ဖွဲ့ကို သင်တန်းတွေပေးခဲ့ပါတယ်။ ဒါလွန်ခဲ့တဲ့ ၃ နှစ်၊ ၄ နှစ်၊ ၅ နှစ်၊ ၆ နှစ်လောက်ကတည်းကပါပဲ။ ဒါပေမယ့် အဲဒီလို သင်တန်းတွေပေးပေမယ့်လည်း လက်ပံတောင်းမှာ ကျွန်တော်တို့ အမျိုးသမီးတစ်ဦး သေနတ်နဲ့ ခေါင်းကို အပစ်ခံရပြီးတော့ ဦးနှောက်ထွက်သွားတယ်။ အဲဒီတော့ အဲဒါမျိုးတွေ ထပ်မဖြစ်အောင် ကျွန်တော်တို့ ကာကွယ်ဖို့လိုပါတယ်။ ကျွန်တော်တို့ လူ့အခွင့်အရေးနဲ့ပတ်သက်ပြီးတော့ သင်တန်းပေးတဲ့ နေရာမှာ ကျားကိုသက်သတ်လွတ်စားဖို့ သင်တန်းပေးတာမျိုးလောက်နဲ့ မလုံလောက်ပါဘူး။ ကျားက ဘယ်တော့မှ သက်သတ်လွတ်စားမှာ မဟုတ်ပါဘူး။ အဲဒီတော့ ကျွန်တော်တို့ လူ့အခွင့်အရေးကို တကယ် ထဲထဲဝင်ဝင် တည်ဆောက်ချင်တယ်ဆိုရင် ကျွန်တော်တို့ ဒီမိုကရေစီ တရားဥပဒေစိုးမိုးရေးကိုလည်း တကယ် ထဲထဲဝင်ဝင် တည်ဆောက်နိုင်အောင်လုပ်ဖို့ လိုပါတယ်။ တရားဥပဒေစိုးမိုးရေးဟာ လူ့အခွင့်အရေးနဲ့ ဆက်စပ်နေပါတယ်။ တရားဥပဒေအထက်မှာ ဘယ်သူမှမရှိစေရဘူးဆိုတဲ့ ဆောင်ပုဒ်ကိုတကယ်ထိထိ ရောက်ရောက် တွင်တွင်ကျယ်ကျယ် ပေါ်လွင်လာအောင်လုပ်ဖို့ လိုပါတယ်။ အခုကျွန်တော်တို့ ဒီမှာလူ့အခွင့်အရေးချိုးဖောက်မှုတွေနဲ့ပတ်သက်ပြီးတော့ ရှိပါတယ်။ လွန်ခဲ့တဲ့ ခေတ်ကလည်း ပြီးခဲ့တဲ့အုပ်ချုပ်မှုအောက်မှာလည်း ၂၀၁၅ ခုနှစ်၊ မတ်လ ၁၀ ရက်နေ့မှာ လက်ပံတန်းမှာ ကျောင်းသားသပိတ်ဖြစ်ခဲ့တယ်။ အမျိုးသားပညာရေးပြုပြင်ပြောင်းလဲရေးနဲ့ ပတ်သက်ပြီးတော့ အဲဒီသပိတ်ကို အကြမ်းဖက်နှိမ်နှင်းခံခဲ့ရတယ်။ အဲဒီသပိတ် ၂၀၁၅ ခုနှစ်၊ မတ်လ ၁၀ ရက်နေ့မှာ မဖြစ်ခင်မှာ မတ်လ ၅ ရက်နေ့မှာ မဟာဗန္ဓုလပန်းခြံရှေ့မှာ ကျောင်းသားတွေနဲ့ လူငယ်တွေက လက်ပံတန်းမှာ အကြမ်းဖက် မနှိမ်နှင်းဖို့ ဆန္ဒပြတောင်းဆိုခဲ့ကြတယ်။ အဲဒီဆန္ဒပြတောင်းဆိုတဲ့ လူငယ်တွေပဲ မကြာခင်မှာ ဆန္ဒပြပြီး နာရီဝက်လောက်အကြာမှာ စွမ်းအားရှင်ဆိုတဲ့ လူတွေက နှိမ်နှင်းခဲ့တယ်။ ကျွန်တော်တို့ ဒါသတင်းစာတွေထဲမှာ အကျယ်တစ်ဝင့် တွေ့ရပါတယ်။ ဆေးမင်ကြောင်တွေ ထိုးတားတဲ့ စွမ်းအားရှင်ဆိုတဲ့လူတစ်ဦးက ကျောင်းသူလေးတစ်ယောက်ကို လည်ပင်းကိုနောက်က သိုင်းဖက် ပြီးတော့ နှိမ်နှင်းတဲ့ ဖမ်းဆီးတဲ့ပုံကို တွေ့ရတယ်။ နောက် လွန်ခဲ့တဲ့ မတ်လတုန်းက စစ်ကိုင်းသစ်အချောထည် စက်ရုံက အလုပ်သမားတွေ ချီတက်ပွဲကို နှိမ်နှင်းရာမှာလည်း အလုပ်သမားတစ်ယောက်ကို အလားတူပဲ စွမ်းအားရှင်က လည်ပင်းကိုတစ်ခါတည်းသိုင်းဖက်ပြီး ဖမ်းတာမျိုးတွေ့ရတယ်။ ဆိုတော့ လူ့အခွင့်အရေးနဲ့ ပတ်သက်ပြီးတော့ အဲဒီလို ဖြစ်ရပ်မျိုးတွေကတော့ ကျွန်တော်တို့ နိုင်ငံမှာ နောက်ထပ်မဖြစ်သင့်တော့ဘူးလို့ ထင်ပါတယ်။ ကျွန်တော် ဒီလိုပဲ ယုံကြည်ပါတယ်။ ဒီတော့ကာ ကျွန်တော်တို့ လူ့အခွင့်အရေး ချိုးဖောက်မှုတွေ ကျွန်တော်တို့နိုင်ငံမှာ များစွာရှိခဲ့ပါတယ်။ ၂၀၁၄ ခုနှစ်က ကျိုက်မရောမြို့နယ် ရွှေဝါချောင် ကျေးရွာမှာ အလွတ်သတင်းထောက် ကိုပါကြီး သတ်ဖြတ်ခံရခဲ့ပါတယ်။ ၂၀၁၅ ခုနှစ်က မူဆယ်ခရိုင်၊ ကောင်းခါးကျေးရွာမှာ ကချင်ဆရာမလေး ၂ ယောက် မုဒိမ်းကျင့်ပြီး သတ်ဖြတ်ခံခဲ့ရပါတယ်။ လွန်ခဲ့တဲ့ လေးနှစ်ခန့်က ပြည်ခရိုင်၊ နဝဒေးတံတားအောက်မှာ လူငယ်တစ်ဦး သတ်ဖြတ်ခံခဲ့ရပါတယ်။ ၂၀၀၈ ခုနှစ်ကလည်း ပဲခူးဘူတာအနီးမှာ လူငယ်နှစ်ယောက်ပစ်သတ်ခံခဲ့ရပါတယ်။ အဲဒီအမှုတွေရဲ့ လက်သည် တရားခံတွေဟာ အခုထက်ထိ ဘယ်လိုအရေးယူခံရတယ်၊ ဘယ်လိုအပြစ်ပေးခံရတယ်ဆိုတာ မရှိ ပါဘူး။ မတွေ့ရပါဘူး။ တကယ်ကတော့ ကျွန်တော်တို့ ဘယ်အဖွဲ့အစည်းကမဆို အရပ်ဘက်နဲ့ဖြစ်ရင်၊ အရပ်သားတွေကို သတ်ဖြတ်တာဖြစ်ရင် ကျွန်တော်တို့ အရပ်ဘက်တရားရုံးမှာသာ ပွင့်လင်းမြင်သာစွာနဲ့ စီရင်သင့်တယ်လို့ ကျွန်တော့အနေနဲ့ ယူဆပါတယ်။ အဲဒီတော့ အဲဒါတွေနဲ့ပတ်သက်ပြီးတော့ မြန်မာနိုင်ငံအမျိုးသား လူ့အခွင့်အရေးကော်မရှင်အနေနဲ့ ဒီဖြစ်ရပ်တွေနဲ့ပတ်သက်ပြီးတော့ အစီရင်ခံစာ အပြည့်အဝ မတွေ့ရပါဘူး။ နောက်တစ်ခုက ကျွန်တော်တို့ ဒီလိုလူ့အခွင့်အရေးချိုးဖောက်မှုတွေကို မဖြစ်အောင်လုပ်ဖို့ ဆိုတာက လူ့အခွင့်အရေးကို ကာကွယ်လိုတဲ့ တကယ်လူ့အခွင့်အရေးကို စောင့်ရှောက်လိုတဲ့ လူတွေသာလျှင် လုပ်နိုင်ပါလိမ့်မယ်။ လူ့အခွင့်အရေးကို နားလည်ဖို့ရာ လူ့အခွင့်အရေးတွေချိုးဖောက်မှုကို တကယ်ခံခဲ့ရတဲ့ သူတွေသာ လူ့အခွင့်အရေးကို ပိုပြီးနားလည်ပါတယ်။ ဒီမိုကရေစီတန်ဖိုးကို နားလည်ဖို့ဆိုတာ ဒီမိုကရေစီ အခွင့်အရေးတွေ တကယ်ချိုးဖောက်ခံခဲ့ရတဲ့ လူတွေသာ ပိုပြီးနားလည်ပါတယ်။ အဲဒီတော့ အမျိုးသား လူ့အခွင့်အရေးကော်မရှင်မှာလည်း ဒီလိုလူတွေရှိလိမ့်မယ်၊ ပါလိမ့်မယ်လို့တော့ ယုံကြည်ပါတယ်။ အဲဒီတော့ နောင်ဖွဲ့မယ့် အမျိုးသားလူ့အခွင့်အရေးကော်မရှင်တွေမှာလည်း တကယ့်ကို လူ့အခွင့် အရေးနဲ့ပတ်သက်ပြီးတော့ ပြည်သူတွေဘက်က မားမားမတ်မတ်ရပ်မယ့်လူတွေကို ရွေးချယ်ဖွဲ့စည်းသင့် တယ်လို့ ကျွန်တော် ဒီမှာ ကြုံကြိုက်တုန်းကို အကြံပြုတင်ပြအပ်ပါတယ်။ အဲဒီတော့ ကျွန်တော် နိဂုံးချုပ်အနေနဲ့ နောက်ဆုံးပြောချင်တာကတော့ လူ့အခွင့်အရေးကို တကယ်ကာကွယ်လိုတယ်ဆိုရင် တရားဥပဒေစိုးမိုးမှု ရှိလာအောင် လုပ်ဖို့လိုပါတယ်။ ဥပဒေအထက်မှာ ဘယ်သူမှ မရှိစေရ၊ နိုင်ငံသားတိုင်း ဥပဒေရဲ့ အကာအကွယ် အကျိုးခံစားခွင့်ကို ရှိအောင်လုပ်ရမှာ ဖြစ်ပါတယ်။ ဆွေးနွေးရန် သတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<title>အစည်းအဝေး ခေတ္တရပ်နားခြင်း</title>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျာ။ အစည်းအဝေးကို ခေတ္တ ရပ်နားပါမယ်။ မိနစ် ၃၀ နားချိန်ပေးပါမယ်။ မိနစ် ၃၀ ပြည့်ရင် ပြန်လည်ပြီးအစည်းအဝေးစတင်ပါ့မယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံးထွက်ခွာနိုင်ကြပါပြီ ခင်ဗျား။</speech>
<title>အစည်းအဝေး ပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနဲ့ ဧည့်သည် တော်များခင်ဗျာ။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံးထိုင်နိုင်ကြပါပြီခင်ဗျား။</speech>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျာ။ ဆွေးနွေးပွဲ ပြန်လည် စတင်ပါမယ်။ ဆွေးနွေးဖို့ ကိုယ်စားလှယ် ၁၄ ဦးကျန်ပါတယ်။ ဆက်လက်ဆွေးနွေးမယ့် ကိုယ်စားလှယ် တွေကို ကျွန်တော် အသိပေးချင်တာ တစ်ခုရှိပါတယ်။ ပြည်ထောင်စုလွှတ်တော်ဆိုင်ရာ နည်းဥပဒေ ၅၉(င)မှာ လွှတ်တော်ကိုယ်စားလှယ်ဟာ မိမိဆွေးနွေးမယ့် အကြောင်းအရာကိစ္စနဲ့ ပတ်သက်လို့ အတိုချုပ် ဆွေးနွေးရမယ်လို့ ပြဋ္ဌာန်းထားပါတယ်။ ဒါကြောင့်မို့လို့ ကျွန်တော်တို့ အဲဒီဥပဒေအတိုင်း လိုက်နာပြီး ဆွေးနွေးစေချင်ပါတယ်။ အခုကျွန်တော်တို့ ဆွေးနွေးတာက အမျိုးသားလူ့အခွင့်အရေးကော်မရှင်ရဲ့ နှစ်ပတ်လည် အစီရင်ခံစာအပေါ် ဆွေးနွေးတာဖြစ်လို့ ကျွန်တော်တို့ ဆွေးနွေးတဲ့ အကြောင်းအရာက ဒီအစီရင်ခံစာအပေါ်မှာ ဆွေးနွေးရမှာ ဖြစ်တဲ့အတွက် ခုနက ကျွန်တော်ပြောတဲ့ ဒီနည်းဥပဒေ ၅၉(င)မှာ ကိုယ်ဆွေးနွေးမယ့် အကြောင်းအရာပေါ်မှာ အတိုချုပ်ပြီးတော့ပေါ့ ကျွန်တော်ဒါ လုံလုံလောက်လောက် ၈ မိနစ်တောင်ပေးထားပါတယ်။ အဲဒီအပေါ်မှာပဲ ကိုယ်ဆွေးနွေးမယ့်အကြောင်းအရာအပေါ်မှာပဲ အတို ချုပ်ပြီးတော့ ဆွေးနွေးဖို့ ကျွန်တော် အသိပေးလိုပါတယ်။</speech>
<speech type="speaker">ဒေါ်သန္တာ အိမ်မဲမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1612">ဒေါ်သန္တာ(အိမ်မဲမဲဆန္ဒနယ်၊ ဧရာဝတီတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော်နာယကကြီးနှင့် ပြည်သူ့လွှတ်တော် ဥက္ကဋ္ဌကြီး၊ ပြည်ထောင်စုလွှတ်တော်ကိုယ်စားလှယ်များ၊ ဧည့်သည်တော်များရှင်။ ကျွန်မကတော့ ဧရာဝတီတိုင်းဒေသကြီး အိမ်မဲမဲဆန္ဒနယ် ပြည်သူ့လွှတ်တော် ကိုယ်စားလှယ် ဒေါ်သန္တာ ဖြစ်ပါတယ်။ ကျွန်မအနေနဲ့ မြန်မာနိုင်ငံ အမျိုးသားလူ့အခွင့်အရေးကော်မရှင် နှစ်ပတ်လည်အစီရင်ခံစာ ၂၀၁၅ ကို အကြံပြု ဆွေးနွေးသွားမှာ ဖြစ်ပါတယ်။ လေးစားအပ်ပါသော နာယကကြီးရှင်။ လူ့အခွင့်အရေးဆိုတာ လူသားတစ်ယောက်ဖြစ်တာနဲ့အညီ ဂုဏ်သိက္ခာရှိစွာ ရရှိလာတဲ့ အခွင့်အရေးပဲ ဖြစ်ပါတယ်။ အလွန်ကျယ်ပြန့်ပါတယ်။ ဒါပေမယ့် အလွန် လိုအပ်ပါတယ်။ တရားမျှတမှု၊ ငြိမ်းချမ်းမှုရဲ့ အခြေခံအုတ်မြစ်ဖြစ်တဲ့ လူ့အခွင့်အရေးဆိုတဲ့အရာဟာ တရားမျှတမှု၊ ငြိမ်းချမ်းမှုတွေနဲ့ ဝေးကွာနေတဲ့ ကျွန်မတို့ မြန်မာနိုင်ငံသားအားလုံးအတွက် အလွန်ပဲ အရေးကြီးပါတယ်။ လေးစားအပ်ပါသော နာယကကြီးရှင်။ အခုမြန်မာနိုင်ငံလူ့အခွင့်အရေးကော်မရှင်ရဲ့ နှစ်ပတ်လည် အစီရင်ခံစာ ၂၀၁၅ ကိုကြည့်မယ်ဆိုရင် ၂၀၁၅ ခုနှစ်အတွက် တိုင်တန်းချက် ၁၂၈ရ စောင်လို့ ကျွန်မတို့ သိရပါတယ်။ အမှန်တကယ် ကျွန်မတို့နိုင်ငံ နယ်စပ်တိုင်းရင်းသားဒေသများပါမကျန် တရားဝင်သတင်း မီဒီယာများမှတစ်ဆင့် မြင်သိကြားသိနေရတဲ့ လူ့အခွင့်အရေးချိုးဖောက်ခံရမှုများဟာ ဒါထက် အများအပြား ရှိနေပါတယ်။ ပြည်သူ့လွှတ်တော် တရားဥပဒေစိုးမိုးရေးနှင့် တည်ငြိမ်အေးချမ်းရေးကော်မတီ သက်တမ်း ၃ နှစ်အတွင်းမှာ တိုင်ကြားစာပေါင်း ၁၇၀၀၀ ကျော်ရှိပါတယ်။ ဒါ့အပြင် ပြည်သူ့လွှတ်တော်၊ အမျိုးသား လွှတ်တော်နှစ်ရပ်ပေါင်းရဲ့ တိုင်ကြားစာကော်မတီ၊ နိုင်ငံသားများရဲ့ မူလအခွင့်အရေး၊ လူ့အခွင့်အရေး ဒီမိုကရေစီအရေး ကော်မတီအသီးသီးတို့က နှစ်အလိုက် တိုင်ကြားစာတွေ မပါဝင်သေးပါဘူး။ အမှန်တကယ် လွတ်လပ်ပွင့်လင်းပြီး တိုင်ကြားရလွယ်ကူမယ့် ကော်မရှင်တစ်ခုထံကို ပြည်သူအများယုံကြည်စွာ တိုင်ကြားမှု နည်းနေရခြင်း အကြောင်းရင်းကိုလည်း ပြန်လည်စိစစ်သင့်ပါတယ်။ လေးစားအပ်ပါသော နာယကကြီးရှင်။ တိုင်ကြားစာများနဲ့ပတ်သက်ပြီး တိုင်ကြားခံရတဲ့ဌာနဆိုင်ရာ များရဲ့ ပူးပေါင်းပါဝင်မှု၊ လိုက်နာဆောင်ရွက်မှု အားနည်းတာကိုလည်း နောက်ဆက်တွဲ ကန့်လန့်ဖြတ် ဇယားမှာ ကြည့်ခြင်းအားဖြင့် သိရှိရပါတယ်။ မြန်မာနိုင်ငံအမျိုးသားလူ့အခွင့်အရေး ကော်မရှင်ဥပဒေ ပုဒ်မ ၃၈ အရ ကော်မရှင်ရဲ့ တိုင်တန်းချက်တွေအပေါ်မှာ မြန်မာနိုင်ငံအမျိုးသားလူ့အခွင့်အရေး ကော်မရှင်ရဲ့ အကြံပြုချက်တွေနဲ့ စပ်လျဉ်းပြီး ဌာနဆိုင်ရာတွေရဲ့ အရေးယူဆောင်ရွက်မှုတွေကို ရက် ပေါင်း ၃၀ အတွင်း ကော်မရှင်ကို ပြန်ကြားရမယ်လို့ ပါဝင်သော်လည်း ဒီလိုပြန်မကြားတဲ့ ဌာနဆိုင်ရာတွေကို က်ခင် ပင်လင်းတယ် မင်းခက်ရင်း အနက်က ခြင်းများ ဒီအစီရင်ခံစာမှာ မတွေ့ရသလို ကော်မရှင်ရဲ့ လွတ်လပ်ပွင့်လင်း စွက်ဖက်မှုကင်းတဲ့ အဖွဲ့အစည်း တစ်ရပ်ရဲ့ စံချိန်စံညွှန်း အရည်အချင်းပျက်ယွင်းနေတာကို ဝမ်းနည်းစွာ တွေ့မြင်နေရပါတယ်။ လေးစားအပ်ပါသော နာယကကြီးရှင်။ လူ့အခွင့်အရေးမြှင့်တင်ရေး လေ့ကျင့်ပညာပေးရေးဆိုင်ရာ ဆောင်ရွက်ချက်တွေဟာ ကျွန်မတို့နိုင်ငံအတွက် တကယ်ပဲ အမှန်တကယ်လိုအပ်လှပါတယ်။ ၂၀၁၅ ခုနှစ် နေပြည်တော်ကောင်စီအပါအဝင် ပြည်နယ်/တိုင်း ဌာနဆိုင်ရာ အဆင့်ဆင့်သင်တန်း (၈) ကြိမ် မည်သည့် ဌာနဆိုင်ရာများ အပါအဝင်တွေကို အသေးစိတ်ဖော်ပြထားခြင်းမရှိသော်လည်း (၈) ကြိမ်ပြုလုပ်တယ်လို့ ကျွန်မတို့ တွေ့ရှိရပါတယ်။ ဒါပေမယ့် အများအားဖြင့် အချိုးဖောက်ခံနေရတဲ့ ပြည်သူလူထုတွေပါဝင်တဲ့ ရပ်ရွာအခြေပြု ပညာသင်တွေကိုလုပ်တဲ့သင်တန်းကျတော့ (၁၄) ကြိမ်တောင် ရှိခဲ့ပါတယ်။ ဒါကို ကြည့်ခြင်းအားဖြင့် ခုတ်ရာတခြား ရှရာတလွဲဖြစ်ပြီး ငွေကုန်ဖြစ်ပြီး ထိရောက်မှုနည်းခဲ့လေသလားလို့ ကျွန်မတို့ ပြန်လည်ဆန်းစစ်သင့်ပါတယ်။ အခုနောက်ပိုင်း လူ့အခွင့်အရေးချိုးဖောက်မှု ခံရမှုတွေဟာ ကျွန်မတို့နိုင်ငံမှာ လျော့နည်းမသွားတာကို မြင်ရလေတိုင်း ဒီဟာဟာ ဒါရဲ့အားနည်းချက်လားလို့ စဉ်းစားစရာ ဖြစ်လာပါတယ်။ နောင်တစ်ချိန်မှာ လူ့အခွင့်အရေးအများဆုံး ချိုးဖောက်တဲ့ ဝန်ကြီးဌာနတွေကိုသာ ပိုပြီး ပြည်သူလူထုထက်ပိုပြီး ဒီလိုသင်တန်းတွေပေးခြင်းအားဖြင့် ထိရောက်မယ်လို့ ကျွန်မတို့ မြင်နိုင်ပါတယ်။ လေးစားအပ်ပါသော နာယကကြီးရှင်။ လူ့အခွင့်အရေးကြေညာစာတမ်းမှာ အပိုဒ် ၅၊ အပိုဒ် ၁ များနှင့် ကိုက်ညီမှု ရှိ မရှိ။ ၂၀၀၈ ဖွဲ့စည်းပုံအခြေခံဥပဒေ အခန်း ၈ နိုင်ငံသားများ၏ မူလအခွင့်အရေး ပုဒ်မ ၃၄၇၊ ၃၅၉၊ ၃၇၅ အရ အကျဉ်းထောင်နှင့် အကျဉ်းစခန်းများ ဥပဒေနဲ့ ညီညွတ်မှုရှိ မရှိ၊ ညီ မညီ ကြည့်ရှုစစ်ဆေးခြင်း အကြံပြု တိုက်တွန်းချက်များ ပေးခဲ့ကြောင်းကိုလည်း ကျွန်မတို့ လေ့လာတွေ့ရှိခဲ့ရ ပါတယ်။ သို့သော် မြန်မာနိုင်ငံအမျိုးသားလူ့အခွင့်အရေးကော်မရှင် ဥပဒေပုဒ်မ ၄၄(ဃ)အရ သက်ဆိုင်ရာ ဌာနတွေက ကော်မရှင်ရဲ့ အကြံပြု တိုက်တွန်းချက်တွေအပေါ်မှာ အရေးယူဆောင်ရွက်ချက်များကို ပြန်ကြားခြင်း၊ လိုက်နာဆောင်ရွက်ခြင်း ဘယ်လောက်အတိုင်းအတာအထိ လုပ်ခဲ့တယ်ဆိုတာ အစီရင်ခံစာမှာ ပွင့်လင်းမြင်သာစွာ ဖော်ပြထားခြင်း မရှိပါဘူး။ ဒါဟာလည်း ပြည်သူလူထုတစ်ရပ်လုံးရဲ့ ယုံကြည်မှုနဲ့ ဆိုင်တဲ့အတွက် ရှိမယ်ဆိုရင်လည်း ပွင့်လင်းမြင်သာစွာ ချပြသင့်ပါတယ်။ မရှိခဲ့ဘူးဆိုလို့ရှိရင်လည်း ဒီအရာဟာ ပြန်လည်ဆန်းစစ်ရမယ်လို့ ကျွန်မတို့ ထင်မြင်မိပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးရှင်။ UPR ရဲ့ အကြံပြုချက်များကိုလည်း ဘယ်လောက်အကောင်အထည်ဖော် ဆောင်ရွက်ထားတယ်ဆိုတာကို ဖော်ပြထားခြင်းမရှိခဲ့ပါဘူး။ မြန်မာနိုင်ငံ အမျိုးသားလူ့အခွင့်အရေးကော်မရှင်ကို ယုံကြည်အားကိုးစွာနှင့် လူ့အခွင့်အရေးချိုးဖောက်ခံရမှုများနှင့် ပတ်သက်ပြီးတော့ တိုင်တန်းတဲ့အခါမှာ သတင်းထုတ်ပြန်ချက်တွေ (၁/၂၀၁၄)ကစပြီးတော့ လက်ပံတောင်းတောင် ဒေါ်ခင်ဝင်းအမှုကစပြီး ၁၉ ခု ထုတ်ပြန်ကြေညာတာကိုလည်း ကျွန်မတို့ တွေ့ရှိခဲ့ရပါတယ်။ ဒီသတင်း ထုတ်ပြန်ချက်တွေမှာ လူ့အခွင့်အရေး ချိုးဖောက်ခံရခြင်း တိုင်ကြားခံရတဲ့ ကာကွယ်ရေး၊ ပြည်ထဲရေးဌာန အပါအဝင် ဌာနဆိုင်ရာများကို မှန်ကန်စွာရပ်တည်ပြီး အကြံပြုချက်များ ပါဝင်တာကိုလည်း ကျွန်မတို့ လေးစားဂုဏ်ယူဖွယ်တွေ့ရပါတယ်။ ဒါပေမယ့် ထိုဌာနများဟာ မြန်မာနိုင်ငံ အမျိုးသားလူ့အခွင့်အရေး ကော်မရှင်ရဲ့ အကြံပြုချက်တွေကို ဘယ်လောက်လိုက်နာပြီး ဘယ်လောက် ပူးပေါင်းဆောင်ရွက်တယ် ဆိုတာကို ဒီထဲမှာ ဖော်ပြထားခြင်းမရှိခဲ့ပါဘူး။ ကော်မရှင်ရဲ့ ထပ်မံ စောင့်ကြည့်ခြင်း၊ မိမိရဲ့ အကြံပြုချက် တွေကို စောင့်ရှောက်ပြီးလိုက်နာအောင် အကြိမ်ကြိမ် တိုက်တွန်းခြင်းများရှိသင့်တယ်လို့လည်း ပွင့်လင်းစွာ အကြံပြုချင်ပါတယ်။ ဒါ့အပြင် မြန်မာနိုင်ငံအမျိုးသားလူ့အခွင့်အရေး ကော်မရှင်ရဲ့ သတင်းထုတ်ပြန်ချက် တွေကို ကြည့်ခြင်းအားဖြင့် မြန်မာနိုင်ငံအမျိုးသားလူ့အခွင့်အရေး ကော်မရှင်ရဲ့ဥပဒေနှင့် တိုင်တန်းချက်များ စိစစ်ခြင်းဆိုင်ရာ လုပ်ငန်းစနစ်ကိုလည်းလျှော့ချပြီး ပိုမိုရင်းနှီး ပိုမိုပွင့်လင်းမြင်သာ နွေးထွေးစွာ တွေ့ဆုံ သင့်တယ်လို့ ကျွန်မတို့ထင်ပါတယ်။ မြန်မာနိုင်ငံအမျိုးသားလူ့အခွင့်အရေးကော်မရှင်ရဲ့ ဥပဒေပါ ရည်ရွယ်ချက်များဖြစ်တဲ့ လူ့အခွင့်အရေးကို လေးစားကာကွယ်ခြင်း၊ အပြည်ပြည်ဆိုင်ရာ ကွန်ဗင်းရှင်းရဲ့ ဖြစ်စဉ်များ၊ သဘောတူညီချက်များကို ထိရောက်စွာ မြှင့်တင်ကာကွယ်နိုင်ခြင်းမရှိသေးတာကိုလည်း ဝမ်းနည်းစွာ တွေ့မြင်နေရပါတယ်။ ဒါကြောင့်လိုအပ်နေတဲ့အချက်အလက်တွေ၊ ဥပဒေတွေ၊ လုပ်ထုံး လုပ်နည်းတွေ ထပ်မံပြင်ဆင် ဖြည့်စွက်စရာရှိတာများကိုလည်း သေသေချာချာ ဆွေးနွေးတိုင်ပင် ညှိနှိုင်း ပြီးတော့ ပြင်ဆင်သင့်ပါကြောင်း အကြံပြု ဆွေးနွေးလိုပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးရှင်။ နိဂုံးချုပ်အနေနဲ့ပြောရရင် မြန်မာနိုင်ငံအမျိုးသား လူ့အခွင့်အရေးကော်မရှင် ဥပဒေအခန်း(၂)၊ ရည်ရွယ်ချက်များပါ ပုဒ်မ ၃ ပုဒ်မခွဲ(က)၊ (ခ)၊ (ဂ)၊ (ဃ) ပါအချက်အလက်များ အောင်မြင်စေရန်နှင့် အခန်း (၃) ပါဖွဲ့စည်းခြင်းအခန်း၌ ကော်မရှင် အဖွဲ့ဝင်လောင်းများရွေးချယ်ခြင်း ပုဒ်မ ၅(ခ) ပြည်ထောင်စုလွှတ်တော်မှ ကိုယ်စားလှယ် ၂ ဦး ပါဝင် ဖွဲ့စည်းခြင်း၊ အပြည်ပြည်ဆိုင်ရာအဖွဲ့အစည်း၊ ဒေသဆိုင်ရာအဖွဲ့အစည်းများပါဝင်၍ ရွေးချယ်ခြင်းဆိုတာ နောင်တစ်ကြိမ်များ ပြန်လည်ဖွဲ့စည်းမယ်ဆိုလို့ရှိရင် ပြည်သူများ ပွင့်လင်းမြင်သာစွာ ဖွဲ့စည်းသင့်ပါတယ်။ ပြည်ထောင်စုလွှတ်တော်ကိုယ်စားလှယ် ၂ ဦးနေရာတွေမှာလည်း ပြည်သူ့လွှတ်တော်၊ အမျိုးသား လွှတ်တော်တို့မှ နိုင်ငံသားများ၏ မူလအခွင့်အရေး၊ လူ့အခွင့်အရေး၊ ဒီမိုကရေစီရေးကျွမ်းကျင်တဲ့ ကော်မတီ ဝင်များ ပါဝင်စေခြင်းဟာ ကျွန်မတို့နိုင်ငံရဲ့ ပျောက်ဆုံးနေတဲ့ နိုင်ငံသားအခွင့်အရေး၊ လူ့အခွင့်အရေးများ ပြန်လည်ရရှိစေမယ့် မျှော်လင့်ချက်သာ ဖြစ်ပါတယ်။ ကျေးဇူးတင်ပါတယ်ရှင်။</speech>
<speech type="speaker">ဦးဘရှိန် ကျောက်ဖြူမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="366">ဦးဘရှိန်(ကျောက်ဖြူမဲဆန္ဒနယ်၊ ရခိုင်ပြည်နယ်)</mp>အားလုံးမင်္ဂလာပါခင်ဗျာ။ ကျွန်တော် ကတော့ ရခိုင်ပြည်နယ်၊ ကျောက်ဖြူမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးဘရှိန်ဖြစ်ပါတယ်။ နာယကကြီးခင်ဗျား။ မြန်မာနိုင်ငံအမျိုးသားလူ့အခွင့်အရေးကော်မရှင်က ပြည်ထောင်စုလွှတ်တော် သို့ တင်သွင်းထားတဲ့ အစီရင်ခံစာနဲ့ပတ်သက်ပြီး အကြံပြုဆွေးနွေး တင်ပြလိုပါတယ်။ အစီရင်ခံစာမှာ စာမျက်နှာပေါင်း ၆၃ မျက်နှာပါရှိပြီး မှတ်တမ်းဓာတ်ပုံတွေ၊ မှတ်တမ်းစာရင်းဇယားတွေ၊ ဒါတွေတွေ့ရှိ ဖတ်ရှု ရပါတယ်။ စာပိုဒ်ပေါင်းများစွာပါရှိတဲ့အနက် ကော်မရှင်ရဲ့ လုပ်ဆောင်ချက်တွေကို လေ့လာကြည့်တဲ့ အခါလူ့အခွင့်အရေးဆိုင်ရာများကို လုပ်ငန်းစဉ်များချမှတ်ပြီးတော့ ဆောင်ရွက်ထားတာ ဖော်ပြထားတာတွေ တွေ့ရပါတယ်။ လူ့အခွင့်အရေးများ ချိုးဖောက်မှုများအတွက် ၂၀၁၅ ခုနှစ်အတွင်း ပြည်တွင်း၊ ပြည်ပ တိုင်တန်းချက်များကို အရေးယူဆောင်ရွက်ခဲ့ကြောင်း စုံစမ်းစစ်ဆေးမှု ပြုလုပ်တဲ့နေရာမှာ ကွင်းဆင်း စုံစမ်း စစ်ဆေးဆောင်ရွက်ခြင်း၊ တွေ့ဆုံညှိနှိုင်းမှုပြုခြင်းတို့ရှိကြောင်း ဖော်ပြထားပါတယ်။ ဒါ့အပြင် မြန်မာနိုင်ငံ အမျိုးသားလူ့အခွင့်အရေးကော်မရှင်ရဲ့ ကျယ်ပြန့်လှတဲ့ လုပ်ငန်းတာဝန်များကိုလည်း ဖော်ပြထားတာတွေ့ရ ပါတယ်။ နာယကကြီးခင်ဗျား။ မြန်မာနိုင်ငံလူ့အခွင့်အရေးကော်မရှင်ရဲ့ ရည်ရွယ်ချက်ကို ကော်မရှင်ဥပဒေ ပုဒ်မ ၃ မှာဖော်ပြထားပါတယ်။ ကျွန်တော်က ဒီရည်ရွယ်ချက်များအနက် ပုဒ်မ ၃(က) ဖြစ်တဲ့ ပြည်ထောင်စု သမ္မတ မြန်မာနိုင်ငံတော် ဖွဲ့စည်းပုံအခြေခံဥပဒေပါ နိုင်ငံသားများ၏ မူလအခွင့်အရေးများကို ပိုမိုကာကွယ် တင်ထက်ထက် ထက် ပက်သက်ပြီး အသည်းအားဆက်ပါတယ် ။ နာယကကြီး ခင်ဗျား။ ကော်မရှင်ဥပဒေရဲ့ (၁)ရည်ရွယ်ချက်က ဖွဲ့စည်းပုံအခြေခံဥပဒေပါ နိုင်ငံသား များ၏ အခွင့်အရေးများကို ပိုမို၍ ကာကွယ်စောင့်ရှောက်ပေးနိုင်ရန်ဖြစ်ပါတယ်။ ဥပဒေပြဋ္ဌာန်းတုန်းက ကျွန်တော်ကိုယ်တိုင်လည်း လွှတ်တော်ကိုယ်စားလှယ်တစ်ယောက်အနေနဲ့ ပါဝင်ခဲ့ပါတယ်။ ဒီလိုပြဋ္ဌာန်း ရတာကလည်း ကျွန်တော်တို့နိုင်ငံမှာ ၁၉၆၂ ခုနှစ်ကစပြီး ကျွန်တော်တို့နိုင်ငံသားတွေအပေါ်မှာ လူ့အခွင့်အရေး ချိုးဖောက်မှုတွေ အများအပြားရှိနေခဲ့လို့ ဒီချိုးဖောက်မှုတွေကို ပိုမိုကာကွယ်ဖို့လိုတဲ့အတွက်ကြောင့် ပြဋ္ဌာန်း ခဲ့တာဖြစ်ပါတယ်။ နာယကကြီးခင်ဗျား။ အစီရင်ခံစာမှာ ကျယ်ကျယ်ပြန့်ပြန့် ဖော်ပြထားတဲ့အတွက် ကျွန်တော်တို့လည်း ဗဟုသုတရပါတယ်။ ကော်မရှင်ရဲ့ အစီရင်ခံစာအပိုဒ်စာမျက်နှာ ၃၂ မှာ အကျဉ်းထောင်၊ အကျဉ်းစခန်း၊ အချုပ်ခန်းနှင့် ထိန်းသိမ်းစောင့်ရှောက်ရေးစခန်းများသို့ ကြည့်ရှုစစ်ဆေးခဲ့ကြောင်းနှင့် တွေ့ရှိချက်များကို သက်ဆိုင်ရာဝန်ကြီးဌာနများသို့ အကြံပြု တိုက်တွန်းခဲ့ကြောင်း ဖော်ပြထားသော်လည်းပဲ သက်ဆိုင်ရာ ဝန်ကြီးဌာနများသို့ အကြံပြု တိုက်တွန်းတဲ့အတွက်ကြောင့် သက်ဆိုင်ရာဝန်ကြီးဌာနများက မည်ကဲ့သို့ ဆောင်ရွက်သဖြင့် မည်သည့်အခွင့်အရေးများ တိုးတက်လာကြောင်း ဖော်ပြထားတာတွေကို ကျွန်တော်တို့ မတွေ့ရှိရပါ။ စာမျက်နှာ ၂၄ မှ စာမျက်နှာ ၃၂ မှာ တိုင်တန်းချက်တွေနဲ့ပတ်သက်ပြီး ဆောင်ရွက်ချက်များကို ဖော်ပြထားတာတွေ့ရပါတယ်။ အစီရင်ခံစာမှာဖော်ပြထားတဲ့ မှုခင်းများမှာ ပုဂ္ဂလိကနစ်နာမှုများ၊ အများ ပြည်သူဆိုင်ရာနစ်နာမှုများ နှစ်ခုစလုံးပါဝင်တာကို တွေ့ရှိရပေမယ့်လည်း သတင်းမီဒီယာများမှာ ဟိုးလေး တကျော် ဖော်ပြခဲ့ကြတဲ့အမှုများနဲ့ဆိုင်ပြီး အများပြည်သူကလည်း စိတ်ဝင်စားကြတဲ့ အများပြည်သူဆိုင်ရာ နစ်နာမှုတွေကိုတော့ ဒီအစီရင်ခံစာမှာ မတွေ့ရှိရပါဘူး။ ဥပမာပြောရမယ်ဆိုလို့ရှိရင် စောစောက ကျွန်တော့ရှေ့ ဆွေးနွေးသွားတဲ့ ဦးရဲထွဋ်တင်ပြတဲ့ ဖြစ်ရပ်မျိုးပေါ့ခင်ဗျား။ ကော်မရှင်ရဲ့ အစီရင်ခံစာမှာ ကော်မရှင်ဥပဒေပုဒ်မ ၃(က)မှာ ပြဋ္ဌာန်းထားတဲ့ ဖွဲ့စည်းပုံအခြေခံဥပဒေပါ နိုင်ငံသားများ၏ မူလအခွင့်အရေး များကို ပိုမိုကာကွယ်စောင့်ရှောက်နိုင်ရန် ဆောင်ရွက်ခဲ့တဲ့လုပ်ဆောင်ချက်တွေ ဘယ်လောက်လုပ်နိုင်ခဲ့တယ် ဆိုတာ ပါဝင်လာလိမ့်မယ်လို့ မျှော်လင့်ခဲ့ပေမယ့် တကယ်ကျွန်တော်တို့ အစီရင်ခံစာဖတ်ကြည့်လိုက်တဲ့ အခါ ဒါတွေပါမလာတော့ ကော်မရှင်ဟာ ဥပဒေရဲ့ အဓိကရည်ရွယ်ချက်ကို ပေါက်မြောက်အောင် ဆောင်ရွက်တဲ့နေရာမှာ ဘာအခက်အခဲတွေ ရှိနေလို့လဲလို့ စဉ်းစားစရာ ဖြစ်နေရပါတယ်။ နာယကကြီးခင်ဗျား။ ကျွန်တော်တို့ ပြည်ထောင်စုလွှတ်တော်သို့ အစီရင်ခံစာတင်သွင်းလာတဲ့ မြန်မာနိုင်ငံအမျိုးသားလူ့အခွင့်အရေးကော်မရှင်ဟာ ပြည်ထောင်စုအဆင့်အဖွဲ့အစည်း ဖြစ်ပါတယ်။ လက်ရှိမှာ အဖွဲ့ဝင် ၁၁ ဦးနဲ့ ဝန်ထမ်းတွေရှိပါတယ်။ ဒီပုဂ္ဂိုလ်တွေကို နိုင်ငံတော်ကလစာ၊ စရိတ်နှင့် ချီးမြှင့်ငွေတွေ ထောက်ပံ့ပေးထားပါတယ်။ အင်အားကြီးမားတဲ့ အဖွဲ့အစည်းကြီးတစ်ခုလည်းဖြစ်ပါတယ်။ ဒီအဖွဲ့အစည်းဟာ နိုင်ငံတော်ဖွဲ့စည်းပုံအခြေခံဥပဒေပါ နိုင်ငံသားများရဲ့ မူလအခွင့်အရေးများကို ပိုမိုကာကွယ်စောင့်ရှောက်ဖို့ ဥပဒေအရ တာဝန်ရှိတဲ့အဖွဲ့အစည်းကြီး ဖြစ်တယ်ဆိုတာ ပြောလိုပါတယ်။ နာယကကြီးခင်ဗျား။ ဆက်လက်ပြီးတော့ ဥပဒေပြဋ္ဌာန်းချက်တစ်ခုနဲ့ပတ်သက်ပြီး တင်ပြလို ပါတယ်။ ဒါကဖွဲ့စည်းပုံအခြေခံဥပဒေမှာပါတဲ့ ပြဋ္ဌာန်းချက်တွေကို လိုက်နာဖို့ အင်မတန်အရေးကြီးတဲ့ အချက်ဖြစ်ပါတယ်။ ကော်မရှင်ဥပဒေပုဒ်မ ၃ရ မှာ (က) တရားရုံးတစ်ခုခု၏ ရှေ့မှောက်၌ စစ်ဆေး ကြားနာဆဲ အမှုများနှင့် တရားရုံးတစ်ခုခု၏ စီရင်ဆုံးဖြတ်ချက်အပေါ် အယူခံမှု သို့မဟုတ် ပြင်ဆင်မှု ဝင်ရောက်ဆဲအမှုများ၊ (ခ) တရားရုံးတစ်ခုခုက အပြီးသတ်စီရင်ဆုံးဖြတ်ပြီးသောအမှုများ ဆိုပြီး ဒီအမှုတွေကို ကော်မရှင်က တိုင်တန်းစာရလို့ရှိရင် မစိစစ်ရဘူးလို့ ပြောထားတယ်။ ကော်မရှင်ဥပဒေပုဒ်မ ၃၇(က)ကတော့ အခွင့်အရေးချိုးဖောက်တာ၊ အဖြူအမဲ မပေါ်သေးလို့ထားပါတော့။ ကော်မရှင်ဥပဒေ ပုဒ်မ ၃၇(ခ) အရ တရားရုံးကအမှုကို အပြီးသတ်ဆုံးဖြတ်လိုက်ပြီဆိုရင် ဥပဒေနဲ့အညီ ဆုံးဖြတ်တာလား။ တရားစီရင်ပိုင်ခွင့်အာဏာနဲ့ ဥပဒေကိုလက်နက်သဖွယ်အသုံးပြုပြီးတော့ တစ်ဖက်သားရဲ့ အခွင့်အရေး ဖြစ်တဲ့ ဖွဲ့စည်းပုံအခြေခံဥပဒေပါနိုင်ငံသားများ၏ မူလအခွင့်အရေးကို ချိုးဖောက်ခံ ရခြင်းလားဆိုတာ အဖြူအမဲပေါ်ပြီ ဖြစ်တဲ့အတွက်ကြောင့် တိုင်တန်းချက်ကို လက်ခံစစ်ဆေးပြီး ဖွဲ့စည်းပုံအခြေခံ ဥပဒေပါ နိုင်ငံသားများ၏မူလအခွင့်အရေးများ ချိုးဖောက်ခံရခြင်း ဟုတ် မဟုတ်ပေါ်ပေါက်လာမှာဖြစ်ပါတယ်။ ဒါကြောင့် ကော်မရှင်ဥပဒေပုဒ်မ ၃၇(ခ)ကို ပယ်ဖျက်ဖို့လိုအပ်နေပါတယ်။ အဲဒီဥပဒေပြဋ္ဌာန်းချက် အတည်ဖြစ်နေရင် ဖွဲ့စည်းပုံအခြေခံဥပဒေပါ နိုင်ငံသားများ၏ မူလအခွင့်အရေးများ ဆက်လက်ဆုံးရှုံး နေမှာ ဖြစ်ပါတယ်။ ဥပမာပြော ရရင် တရားရုံးရဲ့ အပြီးသတ်ဆုံးဖြတ်ချက်ဟာ ဖွဲ့စည်းပုံအခြေခံဥပဒေ ပုဒ်မ ၃၅၆ ၊ ၃၅ရ ပါပြဋ္ဌာန်းချက်တွေကို အကောင်အထည်မဖော်နိုင်လောက်အောင် ပိတ်ပင်ထားတာရှိ ပါတယ်။ ဒါ့ကြောင့် ဖွဲ့စည်းပုံအခြေခံဥပဒေနဲ့ ဆန့်ကျင်တဲ့ဥပဒေတွေ ဒီကော်မရှင်ဥပဒေမှာ ပါရှိနေတယ် ဆိုလို့ရှိရင် အဲဒီဥပဒေကို ပြင်ဆင်ဖို့၊ ပယ်ဖျက်ဖို့၊ ကော်မရှင်အဖွဲ့ဝင်လူကြီးများမှာ တာဝန်ရှိပါကြောင်း အကြံပြုတင်ပြဆွေးနွေးရင်း နိဂုံးချုပ်အပ်ပါတယ်ခင်ဗျား။ အားလုံးကိုကျေးဇူးတင်ပါတယ်။</speech>
<speech type="speaker">ဦးဌေးဝင်းအောင်(ခ) ဦးပြုံးချို၊ ဒေါပုံမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1542">ဦးဌေးဝင်းအောင်(ခ) ဦးပြုံးချို (ဒေါပုံမဲဆန္ဒနယ်၊ ရန်ကုန်တိုင်းဒေသကြီး)</mp>လေးစားအပ်ပါတဲ့ ပြည်ထောင်စုလွှတ်တော် နာယကကြီး၊ ပြည်ထောင်စုလွှတ်တော်ကိုယ်စားလှယ်များ၊ ပြည်ထောင်စုအဆင့် တာဝန်ရှိသူများနဲ့ ဧည့်သည်တော်များ မင်္ဂလာပါ။ နာယကကြီး ခင်ဗျား။ Power Point သုံးခွင့်ပြုပါ။ ကျွန်တော့ရဲ့ ဆွေးနွေးချက်တွေမှာ ကော်မရှင်ဥပဒေဆိုတာကို မြန်မာနိုင်ငံအမျိုးသားလူ့အခွင့်အရေး ကော်မရှင်ဥပဒေအဖြစ်လည်းကောင်း၊ အစီရင်ခံစာကို မြန်မာနိုင်ငံအမျိုးသားလူ့အခွင့်အရေးကော်မရှင် အစီရင်ခံစာ ၂၀၁၅ အဖြစ် မှတ်ယူပေးစေချင်ပါတယ်။ ပထမဦးစွာ ကော်မရှင်အစီရင်ခံစာ အပိုဒ် ၂ မှာ ကော်မရှင်ဖွဲ့စည်းပုံနဲ့ ပတ်သက်ပြီး ဆွေးနွေး ရရင်ဖြင့် ယခုပြထားတဲ့ ကော်မရှင်ဥပဒေဟာ စိစစ်ရွေးချယ်ရေးအဖွဲ့ကို ညွှန်ပြထားတာဖြစ်ပါတယ်။ ကျွန်တော်တို့ ဒုတိယအကြိမ် ပြည်ထောင်စုလွှတ်တော်ကြီးကနေပြီးတော့ အသစ်ခန့်အပ်လိုက်တဲ့ တာဝန် ရှိသူတွေဟာ အဲဒီကော်မရှင်စိစစ်ရေးအဖွဲ့ထဲမှာ အချို့ပါဝင်ပြီးသား ဖြစ်နေပါတယ်။ ဒါကြောင့်မို့လို့ နိုင်ငံတကာ အစီရင်ခံစာတွေနဲ့ ချိတ်ဆက်ပြီးတော့ ထပ်မံတင်ပြရမယ်ဆိုလို့ရှိရင် ပြီးခဲ့တဲ့ မတ်လက အထူးအစီရင်ခံစာ တင်သွင်းသူကနေပြီးတော့ တင်သွင်းတဲ့ အစီရင်ခံစာမှာ ဒီ Selection Vote နဲ့ ပတ်သက်ပြီးတော့ Paris Principle နဲ့ မကိုက်ညီဘူးဆိုတာကို အစီရင်ခံစာထဲမှာ ထည့်သွင်းထားတာ တွေ့ရပါတယ်။ အဲဒီ Principle နဲ့ပတ်သက်ပြီးတော့လည်း ပြီးခဲ့တဲ့ ဇန်နဝါရီလကနေပြီးတော့ ညွှန်ပြထားတဲ့ ညွှန်းဆိုကိန်းမှာ နိုင်ငံ ၁၁၁ နိုင်ငံထဲမှာ အပြည့်အဝမကိုက်ညီတဲ့နိုင်ငံ ၂၉ နိုင်ငံမှာ ကျွန်တော်တို့နိုင်ငံ သွားပါနေတာကို တွေ့ရပါလိမ့်မယ်။ နောက်တစ်ခုကတော့ မြန်မာနိုင်ငံအမျိုးသားလူ့အခွင့်အရေးကော်မရှင်ရဲ့ အပိုဒ် ၉ ညွှန်းဆို ထားချက်မှာ ကြည့်မယ်ဆိုရင်လည်း ကျွန်တော်တို့ ဒုတိယအကြိမ် ပြည်ထောင်စုလွှတ်တော်ကနေပြီးတော့ ရွေးချယ်တင်မြှောက်လိုက်တဲ့ သမ္မတ၊ ပြည်သူ့လွှတ်တော်ဥက္ကဋ္ဌ၊ အမျိုးသားလွှတ်တော် ဥက္ကဋ္ဌတို့ဟာ ဒီ စိစစ်ရေးအဖွဲ့က တင်ပြထားတဲ့သူတွေကို ရွေးချယ်ဖို့ဟာ ညှိနှိုင်းတိုင်ပင်ပြီးတော့ ပူးပေါင်းဆောင်ရွက် ကြရတာ ဖြစ်ပါတယ်။ ဒီလိုဒီမိုကရေစီအရေးနဲ့ လူ့အခွင့်အရေးစံနှုန်းတွေကို ရှေ့ကနေဦးဆောင်ပြီးတော့ မားမားရပ်ကြိုးပမ်းနေကြတဲ့ ပုဂ္ဂိုလ်တွေဟာ ကော်မရှင်ဖြစ်တည်ရေးကို တာဝန်ခံရတာဖြစ်တဲ့အတွက် ဒီနေရာမှာ ရေမြင့်လာရင်တော့ ကြာလည်းမြင့်လာဖို့ လိုတယ်ဆိုတာကို ကျွန်တော်ဆွေးနွေးလိုပါတယ်။ တစ်ဖက်ကပြန်ကြည့်မယ်ဆိုရင်လည်း ခုနက အထူးအစီရင်ခံစာ တင်သွင်းတဲ့ Report မှာလည်း မြန်မာနိုင်ငံရဲ့ အဆင့်အတန်းကို B လို့ သတ်မှတ်ထားပါတယ်။ Paris Principle ကပြန်ကြည့်မယ် ဆိုလို့ရှိရင် B အဆင့်သတ်မှတ်ထားပေမယ့် နိုင်ငံမှာဖွဲ့စည်းထားတဲ့ ကော်မရှင်ဟာ လွတ်လပ်မှုနဲ့ ကျယ်ပြန့်မှု စံနှုန်းတွေ မပြည့်ဝဘူးဆိုတာကို ညွှန်းဆိုထားခြင်းလည်းဖြစ်ပါတယ်။ ဆိုလိုတာကတော့ ကော်မရှင်ထဲမှာ ပါသင့်ပါထိုက်တဲ့သူတွေဟာ အလုပ်သမားသမဂ္ဂကလို ကိုယ်စားလှယ်တွေ၊ လယ်သမားအဖွဲ့အစည်းကလို ကိုယ်စားလှယ်တွေ၊ အထူးသဖြင့် ကျွန်တော်တို့နိုင်ငံရဲ့ သွင်ပြင်လက္ခဏာထူးခြားနေတဲ့ တိုင်းရင်းသား ကိုယ်စားလှယ် စစ်စစ်မှန်မှန်တွေ ပါဝင်နိုင်ရေးဟာလည်း အရေးကြီးသလို နိုင်ငံမှာ သတင်းမီဒီယာ ကဏ္ဍမှာ ပါဝင်ထမ်းရွက်နေတဲ့ Journalist တွေလည်း ပါဝင်ဖို့လိုတယ်ဆိုတာကို သူ့ရဲ့ လိုအပ်ချက်အဖြစ် ထောက်ပြပြီးတော့ B အဆင့်သတ်မှတ်ထားခြင်း ဖြစ်ပါတယ်။ တစ်ဖက်ကနေပြီးတော့ ကော်မရှင်ဥပဒေ အပိုဒ် ၃ ကို ပြန်ကြည့်မယ်ဆိုလို့ရှိရင်လည်း အပိုဒ် ၃ ရဲ့ (က)မှာ ပြဋ္ဌာန်းထားတဲ့အတိုင်း ကော်မရှင်ဆိုတာက နိုင်ငံသားများရဲ့ မူလအခွင့်အရေးကို ပိုမိုပြီးကာကွယ် စောင့်ရှောက်ရန်ဆိုပြီးတော့ အတိအလင်း ပြဋ္ဌာန်းထားပါတယ်။ အဲဒီတော့ ဒီလိုမျိုးထူးခြားတဲ့ သွင်ပြင် လက္ခဏာရှိနေတဲ့ ကော်မရှင်အနေနဲ့ လွတ်လပ်ဖို့လိုသလို ကိုယ်စားပြုမှုတွေ ကျယ်ပြန့်စွာပါဝင်ဖို့လိုတယ် ဆိုတာလည်း ထင်ထင်ရှားရှားသွားတွေ့ရမှာ ဖြစ်ပါတယ်။ ပြည်သူယုံကြည်မှု ပိုရလာလေ အလုပ်ပိုလုပ် ရလေပါ။ အလုပ်ပိုလုပ်ရလေ ပြည်သူယုံကြည်မှုကို ပိုရအောင်ကြိုးစားရမှာ ဖြစ်တဲ့အတွက် ဒီကော်မရှင်နဲ့ ပတ်သက်ပြီးတော့ ကျွန်တော်တို့တတွေဟာ စွမ်းရည်မြင့်မားတဲ့ ကော်မရှင်တစ်ရပ်အဖြစ် အားသစ်လောင်းဖို့ လိုလာပြီဆိုတာကို ကျွန်တော့အနေနဲ့ ထည့်သွင်းဆွေးနွေးလိုပါတယ်။ တစ်ဖက်က အစီရင်ခံစာပါမူဝါဒနဲ့ ဥပဒေဆိုင်ရာ အကြံပြုချက်များ အပိုဒ် ၂၈ နဲ့ပတ်သက်ပြီးတော့ ဆက်လက်ဆွေးနွေးရမယ်ဆိုလို့ရှိရင် အပိုဒ် ၂၈ မှာ အကြံပြု ထားတာ ကတော့ မြန်မာနိုင်ငံဟာ ပြီးခဲ့တဲ့ şdim International Covenant on Economic Social and Cultural Rights o corpos oo:18: သွားပါပြီ။ Ratify လုပ်ဖို့ပဲကျန်ပါတော့တယ်။ သို့သော်လည်းပဲ အထက်မှာ တင်ပြထားတဲ့ စာချုပ်နှစ်ခုဟာ ဆိုလို့ရှိရင် ကျွန်တော်တို့ UDHR ပြီးရင် ကမ္ဘာမှာ တကယ့်အရေးကြီးတဲ့ ပဋိညာဉ်ကြီးနှစ်ခု ဖြစ်ပါတယ်။ OEGGgp oso dosad:cotos ossoll så salgan International Covenant on Civil and Political Rights ကို သဘောတူထားတဲ့နိုင်ငံဟာ ၁၆၈ နိုင်ငံဖြစ်သွားပါပြီ။ သို့သော်လည်းပဲ ကော်မရှင်ရဲ့ အစီရင်ခံစာမှာ အဲဒီလိုအရေးကြီးတဲ့ လူတွေရဲ့အသက်ရှင်သန်ဖို့ကို အာမခံမယ်။ ညှင်းပမ်းနှိပ်စက်မှုတွေ ကင်းဝေးတဲ့လူ့အဖွဲ့အစည်းကို ဦးဆောင်မယ်။ ကျွန်ပြုမှုတွေ ကင်းဝေးတယ်။ နောက်ပြီးတော့ အကျဉ်း ကျနေစဉ်အတွင်း လူသားပီပီသသဆက်ဆံခံခွင့်တွေ၊ နောက်ဥပဒေနဲ့ အဖမ်းခံရတဲ့သူတွေကို လျော်ကြေး ပေးပြီးတောင်းဆိုခွင့်ရှိတယ်လို့ ပြဋ္ဌာန်းထားတဲ့ စာချုပ်ကြီးကို နိုင်ငံတော်အနေနဲ့ ပါဝင်လက်မှတ်ထိုးဖို့ တိုက်တွန်းမှုကို မတွေ့ရသေးတာ အင်မတန်ဝမ်းနည်းဖို့ ကောင်းပါတယ်။ တစ်ဘက်မှာကြည့်မယ်ဆိုလို့ရှိရင်လည်း ကော်မရှင်ရဲ့ ဥပဒေထဲမှာ ပြဋ္ဌာန်းထားတဲ့အတိုင်းပဲ လူ့အခွင့်အရေးဖောက်ဖျက်မှုတွေကိုကုစားဖို့၊ နစ်နာကြေးရရှိအောင်ဆောင်ရွက်ဖို့ဆိုတာဟာ ကျွန်တော်တို့ အခုလို အမျိုးသားပြန်လည် ရင်ကြားစေ့ရေးကာလ၊ အသွင်ကူးပြောင်းရေးကာလ၊ တရားမျှတရေးတွေ အတွက် အင်မတန် အထောက်အကူပြုတဲ့ လုပ်ရပ်ပါ။ အရှေ့တောင်အာရှဖိလစ်ပိုင်နိုင်ငံလိုဟာ လွှတ်တော် ကနေပြီးတော့ ပြန်လည်ကုစားမှု မူဝါဒတွေ၊ ဥပဒေတွေရေးဆွဲနိုင်သလို တပ်မတော်ထဲမှာလည်း လူ့အခွင့် အရေးဌာနတွေကို ဖွဲ့စည်းထားတဲ့ နိုင်ငံမျိုးဖြစ်ပါတယ်။ တစ်ဘက်ကနေပြီးတော့ ဒီလို ဆောင်ရွက်ချက် Gozma 39:Gaco:ous International Covenant on Civil and Political Rights og လေးလေးနက်နက် ပါဝင်လက်မှတ်ထိုးနိုင်အောင် ကြိုးစားသင့်ပါတယ်လို့ ကျွန်တော့အနေနဲ့ ဆွေးနွေး လိုပါတယ်။ အဲဒီလိုပဲ ကော်မရှင်ရဲ့ အစီရင်ခံစာ ၄၉၊ ၅၀၊ ၅၁ မှာပါဝင်တဲ့ လူ့အခွင့်အရေးမြှင့်တင်မှုတွေ၊ ပညာပေးမှုတွေမှာလည်း ကော်မရှင်ဟာ သူ့အလုပ်တွေကို ကူညီလုပ်ဆောင်နိုင်မယ့်၊ အပြင်မှာ စေတနာ့ ဝန်ထမ်းအရပ်ဘက်လူ့အခွင့်အရေးမြှင့်တင်မှုတွေကို ဖိတ်ခေါ်လက်ဆင့်ကမ်းပြီးတော့ နိုင်ငံတော်သစ်ကြီးမှာ အဆင့်မြင့်မြင့် တာဝန်တွေကို ထမ်းဆောင်ဖို့ လိုအပ်မယ်ဆိုတာ ဆွေးနွေးလိုပါတယ်။ အားလုံးကို ကျေးဇူး တင်ပါတယ်။</speech>
<speech type="speaker">ဒေါ်ခင်နှင်းသစ် ပန်းတောင်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1442">ဒေါ်ခင်နှင်းသစ်(ပန်တောင်းမဲဆန္ဒနယ်၊ ပဲခူးတိုင်းဒေသကြီး)</mp>ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါရှင်။ ကျွန်မကတော့ ပန်းတောင်းမဲဆန္ဒနယ် ပြည်သူ့လွှတ်တော် ကိုယ်စားလှယ် ဒေါ်ခင်နှင်းသစ် ဖြစ်ပါတယ်။ ကျွန်မအနေနဲ့ မြန်မာနိုင်ငံအမျိုးသားလူ့အခွင့်အရေး ကော်မရှင်ရဲ့ (၂၀၁၅ ခုနှစ်) နှစ်ပတ်လည် အစီရင်ခံစာနဲ့ စပ်လျဉ်းပြီး သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က ၂၅-၇-၂၀၁၆ ရက်နေ့မှာ ပြည်ထောင်စုလွှတ်တော်သို့ ရှင်းလင်းတင်ပြမှုအပေါ် ပိုတိုး၍ ဆောင်ရွက်ရန်၊ ဖြည့်စွက်ဆောင်ရွက်ရန် လိုအပ်နေမှုများကို အပြုသဘောဆောင်တဲ့ အကြံပြုချက် များနဲ့ ထောက်ပြဆွေးနွေးသွားမှာ ဖြစ်ပါတယ်။ ကျွန်မအနေနဲ့ အစီအစဉ်(၆) အနေနဲ့ ဆွေးနွေးခြင်းဖြစ်တာကြောင့် ကျွန်မရှေ့ကဆွေးနွေးချက်များနဲ့ ထပ်တာတွေ ရှိနေနိုင်ပါတယ်။ ဒါပေမယ့် ကျွန်မချန်မထားဘဲ ဆက်ပြီးတော့ ထည့်သွင်းဆွေးနွေးသွားမှာ ဖြစ်ပါတယ်။ ဘာကြောင့်လဲဆိုတော့ ဒီတူညီချက်တွေက မြန်မာနိုင်ငံ အမျိုးသား လူ့အခွင့်အရေးကော်မရှင်အနေနဲ့ လိုအပ်ချက်တွေကို ပိုပြီးတော့ထင်သာ မြင်သာဖြစ်နိုင်မှာဖြစ်တဲ့ အတွက်ကြောင့် ဖြစ်ပါတယ်။ လေးစားအပ်ပါသော နာယကကြီးရှင့်။ မြန်မာနိုင်ငံအမျိုးသား လူ့အခွင့်အရေးကော်မရှင်အနေနဲ့ ဒီအစီရင်ခံစာမှာ အကြောင်းအရာ (၁၁)ခုကို ဆောင်ရွက်ထားကြောင်း ဖော်ပြပါရှိပါတယ်။ ကော်မရှင်ရဲ့ အစီရင်ခံစာပါ ဆောင်ရွက်မှုတိုင်းဟာ ဒီမိုကရေစနစ်ကျင့်သုံးနေတယ်ဆိုပေမယ့် သက်တမ်းအလွန် နုနယ်သေးတဲ့ မြန်မာနိုင်ငံအဖို့ လူအခွင့်အရေးမြှင့်တင်ရေး၊ ကာကွယ်စောင့်ရှောက်ရေး၊ တိုးတက်မှုတွေ ကိုသာ ရည်ရွယ်ဆောင်ရွက်တာဖြစ်တဲ့အတွက်ကြောင့် ဂုဏ်ယူပါကြောင်း ဦးစွာတင်ပြလိုပါတယ်။ ဒါပေမယ့် ဒီထက်ကောင်းအောင် ဆောင်ရွက်သင့်တာတွေကို အစီရင်ခံစာပါ ဖော်ပြချက်တွေအပေါ်ကို ကျွန်မအနေနဲ့ သုံးသပ်ရှင်းလင်းတင်ပြသွားမှာ ဖြစ်ပါတယ်ရှင်။ မြန်မာနိုင်ငံဟာ ခေတ်တွေစနစ်တွေအရ လူ့အခွင့်အရေး ရရှိမှုမှာ နိမ့်ကျဆဲဖြစ်နေတာကြောင့် စောင့်ကြည့်ခြင်းခံရတဲ့ နိုင်ငံတွေထဲမှာ ပါဝင်ဆဲဖြစ်ပါတယ်။ လူ့အခွင့်အရေး ဆိုတာဘာလဲ၊ ဘယ်လိုကိစ္စမျိုးကျူးလွန်ရင် လူ့အခွင့်အရေး ချိုးဖောက်တယ်ဆိုတာ ကိုလည်း မသိကြသေးတဲ့ ပြည်သူတွေအများကြီး ရှိနေပါသေးတယ်။ နာယကကြီးရှင့်။ ကော်မရှင်က အစီရင်ခံစာရဲ့ အပိုဒ် ၃၅ ဖော်ပြချက်မှာ ရပ်ရွာအခြေပြု လူ့အခွင့်အရေးဆိုင်ရာ အလုပ်ရုံဆွေးနွေးပွဲပေါင်း (၁၄) ကြိမ်ပြုလုပ်ခဲ့တယ်လို့ ဖော်ပြခဲ့ပေမယ့် ရန်ကုန်တိုင်း၊ မန္တလေးတိုင်း၊ နေပြည်တော်၊ ပဲခူးတိုင်း၊ ဧရာဝတီတိုင်း၊ မွန်ပြည်နယ်တို့မှာသာ ပြုလုပ်ခဲ့တာကို တွေ့ရှိ ရပါတယ်။ ထိုနည်းတူပဲ အပိုဒ် ၃၆ မှာ လူ့အခွင့်အရေးဆိုင်ရာ ဟောပြောပွဲ (၁၅) ကြိမ် ကျင်းပခဲ့ကြောင်း ဖော်ပြခဲ့ပေမယ့် ဆောင်ရွက်မှုတွေဟာ ရန်ကုန်တိုင်းမှာ အများဆုံးဖြစ်ပြီး ပဲခူးတိုင်း၊ မကွေးတိုင်း၊ မန္တလေးတိုင်းနဲ့ တနင်္သာရီတိုင်း၊ ပြည်နယ်ထဲမှာဆိုရင် ချင်းပြည်နယ်တစ်ခုမှာသာ တစ်ကြိမ်ပြုလုပ်ခဲ့ တာကို တွေ့ရပါတယ်။ ထိုအချက်များကို ထောက်ပြရခြင်းမှာ တိုင်းရင်းသားတွေနေထိုင်တဲ့ ပြည်နယ် ဒေသတွေမှာ ပိုတိုးပြီးတော့ ဆောင်ရွက်သင့်တာကို အကြံပြုလို၍ ဖြစ်ပါတယ်။ ဒါ့အပြင် အစီရင်ခံစာရဲ့ အပိုဒ် ၃၈ အရ နိုင်ငံတကာအဖွဲ့အစည်းများနဲ့ ပူးပေါင်းပြုလုပ်တဲ့ အလုပ်ရုံ ဆွေးနွေးပွဲများ ကျင်းပခဲ့တယ်လို့ ဖော်ပြခဲ့ပေမယ့် ရလဒ်ကောင်းများ၊ ထိရောက်မှုများ၊ လိုအပ်ချက်များ ထိုလိုအပ်ချက်တွေရှိတယ်ဆိုရင် ဘယ်လိုဆက်လက်ဆောင်ရွက်မယ်ဆိုတဲ့ တိကျတဲ့ဖော်ပြချက်တွေ အစီရင်ခံစာမှာ မပါဝင်ပါဘူး။ ဒါတွေလည်း လိုအပ်နေတယ်လို့ ထောက်ပြလိုပါတယ်။ လူ့အခွင့်အရေးဆိုင်ရာ သင်တန်းများကို သွားရောက်ပို့ချခြင်းဆိုတဲ့ အပိုဒ် ၄၂ ပါဖော်ပြချက်အရလည်း လူ့အခွင့်အရေးကို ကာကွယ်စောင့်ရှောက်ရမယ့် တာဝန်အဓိကရှိတဲ့ ရဲအရာရှိများကို သင်တန်း တစ်ကြိမ်သာ ပေးထားတာ ရှိသလို နိုင်ငံတော်ကာကွယ်ရေးတက္ကသိုလ်ကိုလည်း သင်တန်းတစ်ကြိမ်သာ ပေးထားလို့ ထိုနေရာမှာလည်း လိုအပ်ချက်တွေရှိတယ်လို့ ကျွန်မအနေနဲ့ ဆွေးနွေးလိုပါတယ်။ ဒါ့အပြင် လူ့အခွင့်အရေးကို ပညာပေးဖို့ဆောင်ရွက်တဲ့ အစီရင်ခံစာ အပိုဒ် ၄၃၊ ၄၄ ဆောင်ရွက်မှု တွေအပြင် ကမ္ဘာ့လူ့အခွင့်အရေး ကြေညာစာတမ်းပါ လူသားတွေအတွက် လူ့အခွင့်အရေးအဖြစ် ဖော်ပြ ထားတဲ့ အပိုဒ်ပေါင်း ၃၀ ကို သိရှိနိုင်ဖို့ မြန်မာနိုင်ငံအနေနဲ့လည်း ကုလသမဂ္ဂအဖွဲ့ဝင်နိုင်ငံတစ်နိုင်ငံဖြစ်လို့ ကျင့်ဝတ်တစ်ရပ်အနေနဲ့ လိုက်နာကြဖို့ လိုအပ်တယ်ဆိုတာတွေကို တစ်တိုင်းပြည်လုံးသိအောင် ကျယ်ကျယ်ပြန့်ပြန့် ပညာပေးဖို့ လိုအပ်တယ်ဆိုတဲ့ အချက်များကိုလည်း ကော်မရှင်အနေနဲ့ ဆောင်ရွက် သင့်တယ်လို့ ကျွန်မဆွေးနွေးလိုပါတယ်။ နောက်အချက်တစ်ခုအနေနဲ့ တင်ပြရမယ်ဆိုရင် ၂၀၁၅ ခုနှစ် အတွင်း ကော်မရှင်ကို ပြည်ပမှတိုင်တန်းချက်ပေါင်း ၂၅၉၈ စောင်၊ ပြည်တွင်းမှ လက်ခံရရှိတဲ့ တိုင်တန်း ချက်ပေါင်း ၁၂၈ရ စောင် တို့ရရှိပြီးတော့ အမှုအမျိုးပေါင်း ၂၁ မျိုးပါဝင်တယ်လို့ ဖော်ပြထားပါတယ်။ ဒါပေမယ့် ကွင်းဆင်းစုံစမ်းစစ်ဆေးဆောင်ရွက်ခြင်းက ၁၀ ခု၊ တွေ့ဆုံဆွေးနွေးညှိနှိုင်းမှုက ၁၁ ခု၊ အကျဉ်း ထောင် အကျဉ်းစခန်း၊ အချုပ်ခန်းနဲ့ ထိန်းသိမ်းစောင့်ရှောက်ရေးစခန်းတွေကို ကြည့်ရှုတာက ၈ ခုပဲ ရှိတာကို တွေ့ရှိရပါတယ်။ လေးစားအပ်ပါသော နာယကကြီးရှင့်။ အစီရင်ခံစာရဲ့ အပိုဒ် ၁၀၀၊ ၁၀၁ ဖော်ပြချက်များမှာလည်း ကော်မရှင်ဟာ ထောက်ပံ့စရိတ်သုံးငွေ သိန်းပေါင်း ၆၄၉၃ ကျော်ရှိတာကို တွေ့ရှိရပါတယ်။ ဒီနေရာမှာ သုံးစွဲငွေအပေါ်မှာ ထိရောက်တဲ့ ရလဒ်ကောင်းတွေ ဖြစ်ဖို့လည်း အကြံပြုလိုပါတယ်။ ဘာကြောင့်လဲ ဆိုတော့ ဒီအစီရင်ခံစာရဲ့ နောက်ဆက်တွဲ (ခ)ပါစာရင်းအရ ကယားပြည်နယ်နဲ့ ချင်းပြည်နယ်ရဲ့ ဆောင်ရွက်မှုဟာ သုညလို့သာ ဖော်ပြထားလို့ဖြစ်ပါတယ်။ ထိုဒေသများအတွက် လူ့အခွင့်အရေးဆိုင်ရာ ချိုးဖောက်မှုတွေကို သိရှိဖို့၊ တိုင်ကြားတတ်ဖို့၊ ကော်မရှင်ကလည်း ဖြေရှင်းပေးဖို့ လိုအပ်နေသေးတယ် ဆိုတာတွေကို ထောက်ပြခြင်းဖြစ်ပါတယ်။ တိုင်းနဲ့ပြည်နယ် ၁၄ ခုရှိတဲ့ မြန်မာနိုင်ငံမှာ တိုင်းရင်းသားတွေ နေထိုင်တဲ့ နယ်စပ်ဒေသတွေမှာ ငြိမ်းချမ်းရေး၊ တရားဥပဒေစိုးမိုးရေး လိုအပ်ချက်များစွာရှိနေဆဲ ဖြစ်ပါတယ်။ အဲဒီဒေသတွေမှာ လူကုန်ကူးခံရတဲ့အမှုတွေ၊ အဓမ္မစေခိုင်းခံရမှုတွေ၊ လူ့အခွင့်အရေးချိုးဖောက် ခံရမှုတွေ ပိုမိုရှိနိုင်တဲ့ဒေသများ ဖြစ်ပါတယ်။ ထိုအချက်တွေကို ထောက်ပြရခြင်းမှာ တိုင်းရင်းသားများ နေထိုင်ရာဒေသများမှာ လူ့အခွင့်အရေးဆိုင်ရာ ဆောင်ရွက်ချက်တွေကို ပိုတိုးပြီးဆောင်ရွက်သင့်ကြောင်း၊ ဒါမှသာ သုံးစွဲနေတဲ့ ဘဏ္ဍာငွေအပေါ်မှာ ပိုမိုထိရောက်နိုင်မှာဖြစ်ကြောင်း အကြံပြုလိုခြင်း ဖြစ်ပါတယ်။ ကျွန်မအနေနဲ့ နိဂုံးချုပ်အနေနဲ့တင်ပြရမယ်ဆိုရင် မြန်မာနိုင်ငံရဲ့ အမျိုးသားလူ့အခွင့်အရေးကို ဆောင်ရွက်နေတဲ့ အဓိကအဖွဲ့ဖြစ်တဲ့ မြန်မာနိုင်ငံအမျိုးသား လူ့အခွင့်အရေးကော်မရှင်အနေနဲ့ ပြည်သူများ ပိုမိုယုံကြည်အားကိုးရတဲ့အဖွဲ့ဖြစ်စေဖို့ အစီရင်ခံစာကို အထက်ပါအတိုင်း သုံးသပ်အကြံပြုရခြင်း ဖြစ်ပါတယ်ရှင်။ အားလုံးကို ကျေးဇူးအများကြီးတင်ပါတယ်။</speech>
<speech type="speaker">ဦးမြင့်လွင် တွံတေးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1551">ဦးမြင့်လွင်(တွံတေးမဲဆန္ဒနယ်၊ ရန်ကုန်တိုင်းဒေသကြီး)</mp>အားလုံးမင်္ဂလာပါ။ ကျွန်တော် ကတော့ တွံတေးမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးမြင့်လွင် ဖြစ်ပါတယ်။ လေးစားအပ် ပါတဲ့ ပြည်ထောင်စုလွှတ်တော် နာယကကြီးခင်ဗျာ။ လောကမှာ အရာကိစ္စတွေဟာ တစ်ခုနဲ့တစ်ခု ဆက်စပ် ပြီးတော့ ဖြစ်ပေါ်နေတဲ့အတွက် ကျွန်တော်က မြန်မာနိုင်ငံအမျိုးသားလူ့အခွင့်အရေးကော်မရှင်ရဲ့ ၂၀၁၅ နှစ်ပတ်လည်အစီရင်ခံစာကို အခြေခံလူ့အခွင့်အရေးများ ရှုထောင့်၊ မြန်မာနိုင်ငံရဲ့ အတိတ်၊ ပစ္စုပ္ပန်မှာ တည်ရှိနေတဲ့ လူ့အခွင့်အရေးအခြေအနေ ရှုထောင့်ဆိုတဲ့ ရှုထောင့်နှစ်ခုကနေပြီးတော့ ခြုံငုံသုံးသပ်ဆွေးနွေး ပြီးတော့ အကြံပြု တင်ပြသွားမှာ ဖြစ်ပါတယ်။ ကျွန်တော်တို့ လူသားတိုင်းမှာ လူသားရယ်လို့ ဖြစ်လာကတည်းက အခြေခံလူ့အခွင့်အရေးတစ်ခု ရှိပါတယ်။ အဲဒါကတော့ အသက်ရှင်သန်ခွင့် ဖြစ်ပါတယ်။ အဲဒီအသက်ရှင်သန်ခွင့်ကို ကျွန်တော်တို့ ဘယ်တန်ခိုးရှင်ကမှ သနားသဖြင့် ပေးကမ်းစွန့်ကြဲထားတာ မဟုတ်ပါဘူး။ လူရယ်လို့ဖြစ်လာပြီဆိုကတည်းက အလိုအလျောက်ပါလာတဲ့ မွေးရာပါ အခွင့်အရေး ဖြစ်ပါတယ်။ အဲဒီ အသက်ရှင်သန်ခွင့်ဆိုတဲ့ အခွင့်အရေးကို ထပ်ပြီးတော့ ခွဲခြမ်းစိတ်ဖြာလိုက်တဲ့အခါမှာ လွတ်လပ်စွာ အသက်ရှင်သန်ခွင့်၊ လုံခြုံစွာ အသက်ရှင်သန်ခွင့် ဆိုတဲ့ အသက်ရှင်သန်ခွင့် နှစ်မျိုးထွက်လာပါတယ်။ ကျွန်တော်တို့လူသားတိုင်းမှာ အဲဒီ လွတ်လပ်စွာ အသက်ရှင်သန်ခွင့်နှင့် လုံခြုံစွာ အသက်ရှင်သန်ခွင့်ဆိုတဲ့ မွေးရာပါ လူ့အခွင့်အရေး နှစ်ခုရှိပါတယ်။ အဲဒီ လူ့အခွင့်အရေးကို ကျွန်တော်တို့ လူသားတွေဟာ ပိုမိုပြီးတော့ အာမခံချက်ရှိစေဖို့အတွက် မင်းဧကရာဇ်တွေ၊ အစိုးရတွေ တီထွင်ခဲ့ကြတာ ဖြစ်ပါတယ်။ အဲဒီတော့ ဒီလူသားတစ်ယောက်ဟာ သူ့အသက်နဲ့ ပြန်ပြီးတော့ ပေးဆပ်လောက်တဲ့ပြစ်မှုကို မကျူးလွန်သမျှ ကာလပတ်လုံး ဘယ်မင်းဧကရာဇ်၊ ဘယ်အစိုးရကမှ အဲဒီ လူ့အခွင့်အရေးကို ရုပ်သိမ်းလို့ မရနိုင်ပါဘူး။ အဲဒီတော့ ကျွန်တော်တို့ ဒီအခြေခံလူ့အခွင့်အရေးနှင့် ပတ်သက်ပြီးတော့ ကျွန်တော်တို့နိုင်ငံမှာ ဘယ်လိုအခြေအနေတွေရှိခဲ့သလဲဆိုတာကို ကျွန်တော်တို့ ပြန်သုံးသပ်ဖို့လိုပါတယ်။ ဘာကြောင့်လဲဆိုတော့ ကျွန်တော်တို့နိုင်ငံမှာ လူ့အခွင့်အရေးအခြေအနေတွေ ဆိုးဆိုးရွားရွား ဖြစ်ပေါ်ခဲ့တဲ့အတွက်ကြောင့်သာ ကျွန်တော်တို့ ဒီ အမျိုးသားလူ့အခွင့်အရေးကော်မရှင်ဆိုတာ ပေါ်ပေါက်လာတာ ဖြစ်ပါတယ်။ အဲဒီတော့ ကျွန်တော်တို့ရဲ့နိုင်ငံမှာ နိုင်ငံတကာ ယဉ်ကျေးတဲ့ လူအဖွဲ့အစည်းကရော၊ ကျွန်တော်တို့ ပြည်သူလူထု အများစုကရော လွတ်လပ်ပြီး တရားမျှတယ်လို့ လက်ခံတဲ့ ရွေးကောက်ပွဲကတစ်ဆင့်မဟုတ်တဲ့၊ မဟုတ်ဘဲနဲ့ အာဏာရလာတဲ့ အစိုးရတွေလက်ထက်မှာ ကျွန်တော်တို့ လူ့အခွင့်အရေး အခြေအနေတွေဟာ အတော် ဆိုးရွားခဲ့ပါတယ်။ ကျွန်တော်တို့ မြို့မှာဆိုရင် ဗိုလ်ချုပ်အောင်ဆန်းမွေးနေ့မှာ သူ့တပည့်တွေကို ခေါ်ပြီးတော့ ဗိုလ်ချုပ်အောင်ဆန်းသီချင်းကို ဆိုခဲ့တဲ့ ကျူရှင်ဆရာတစ်ယောက်ဟာ အခြားလိုရာဆွဲ ပုဒ်မတစ်ခုနဲ့ ထောင်ဒဏ်ချမှတ်ခြင်း ခံခဲ့ရပါတယ်။ နောက်တစ်ခါ ကျွန်တော်တို့ ပါမောက္ခချုပ်ဟောင်းတစ်ယောက်ဟာ သူ့ရဲ့ ပါမောက္ခချုပ်ဝတ်စုံကို မက်ကယ်လက်တက် နောက်တစ်ခါ ကျွန်တော်တို့ အကျဉ်းထောင်ထဲမှာ လူ့အခွင့်အရေးချိုးဖောက်မှုတွေဟာလည်း အနတဂ္ဂမရှိခဲ့ပါတယ်။ ဒါတွေဟာ ကျွန်တော်တို့ ပြောမယ်ဆိုလို့ရှိရင် အင်မတန်ကို ဆိုးရွားတဲ့ အခြေအနေ တွေ ဖြစ်ခဲ့ပါတယ်။ ဒါကြောင့်မို့လို့ ကျွန်တော်တို့ ကုလသမဂ္ဂအထွေထွေညီလာခံမှာဆိုရင် ကျွန်တော်တို့ နိုင်ငံဟာ အမြဲတမ်း ပြစ်တင်ရှုံ့ချခြင်း ခံခဲ့ရပါတယ်။ ကုလသမဂ္ဂလူ့အခွင့်အရေးကော်မရှင်မှာဆိုရင် ကျွန်တော်တို့နိုင်ငံဟာ အမြဲတမ်းပြစ်တင်ရှုံ့ချခြင်းခံခဲ့ရပါတယ်။ ဒီလိုအခြေအနေတွေကနေပြီး ကျွန်တော် တို့ရဲ့ အခုလက်ရှိရှိနေတဲ့ ပြည်ထောင်စုလွှတ်တော်ကြီး ပေါ်ပေါက်လာအောင် ကျွန်တော်တို့ တွန်းအားပေး ခဲ့တာ ဖြစ်ပါတယ်။ အဲဒီ ပြည်ထောင်စုလွှတ်တော်ကြီးကတစ်ဆင့် ဒီကနေ့တည်ရှိနေတဲ့ မြန်မာနိုင်ငံ အမျိုးသားလူ့အခွင့်အရေးကော်မရှင်ဆိုတာကို ပေါ်ပေါက်လာစေခဲ့တာ ဖြစ်ပါတယ်။ ဒါပေမယ့် ကျွန်တော်တို့ ၂၀၁၀ နောက်ပိုင်းမှာတော့ ကျွန်တော်တို့နိုင်ငံရဲ့ လူ့အခွင့်အရေး အခြေအနေတွေဟာ အထိုက်အလျောက် တိုးတက်လာခဲ့တာ ကျွန်တော်တို့ မြင်တွေ့ခဲ့ရပါတယ်။ အဲဒီထဲမှာ ကျွန်တော်တို့ မြန်မာနိုင်ငံ အမျိုးသားလူ့အခွင့်အရေးကော်မရှင် ပေါ်ပေါက်လာတာဟာ၊ ကျွန်တော်တို့ အရင်တုန်းက မရှိခဲ့တာတစ်ခု၊ ကောင်းမွန်တဲ့အရာတစ်ခု ရှိလာတာကို ကျွန်တော်တို့ ကြိုဆိုပါတယ်။ ဒါပေမယ့် ဒီ အမျိုးသားလူ့အခွင့်အရေးကော်မရှင်ရဲ့ ဆောင်ရွက်ချက်တွေကို ဒီကော်မရှင်စပြီးတော့ ပေါ်ပေါက်လာကတည်းက ကျွန်တော်တို့မှာ ခံစားချက်တစ်ခု ရှိခဲ့ပါတယ်။ အဲဒါက ဘာလဲဆိုတော့ ဒီမှာ ပါဝင်တဲ့ပုဂ္ဂိုလ်တွေဟာ တကယ်ကို ပညာတတ်တဲ့သူတွေ၊ တကယ်ကို အတွေ့အကြုံရှိတဲ့သူတွေ ဖြစ်တယ်။ သို့သော်လည်း ကျွန်တော်တို့ တကယ်ကို ရှေ့မှာ ပြည်ထောင်စုလွှတ်တော် ကိုယ်စားလှယ် တချို့ တင်ပြ သွားခဲ့သလိုပဲ တကယ်ကို လူ့အခွင့်အရေးနဲ့ ပတ်သက်ပြီးတော့ ချိုးဖောက်တာကို တကယ် နက်နက် ရှိုင်းရှိုင်း ခံစားခဲ့ရတယ်။ အဲဒီလို တကယ်ကို လူ့အခွင့်အရေးကို စွမ်းစွမ်းတမံ ရှေ့တန်းက ရွပ်ရွပ်ချွံချွံ လုပ်ခဲ့တဲ့ ပုဂ္ဂိုလ်တွေ မပါဝင်တဲ့အတွက် ဒီကော်မရှင်ဟာ စပြီးတော့ဖွဲ့စည်းစဉ်ကတည်းက ကျွန်တော်တို့ ဆီ၊ ဆား၊ ငရုတ်၊ ကြက်သွန် အပြည့်ပါပေမယ့် ဆားမပါတဲ့ဟင်းလို ကျွန်တော်တို့ ပေါ့ရွှတ်ရွှတ်နဲ့ အရသာမရှိ ဖြစ်နေခဲ့ပါတယ်။ အဲဒီတော့ ဒီမှာတော့ ကျွန်တော်တို့ လူ့အခွင့်အရေးကော်မရှင်ဟာ တတ်နိုင် သလောက်တော့ သူ့ရဲ့ လုပ်ငန်းဆောင်တာတွေ ဆောင်ရွက်ခဲ့တာကိုတွေ့ရပါတယ်။ ဒီအစီရင်ခံစာမှာ ဆိုရင်လည်း ဒီလုပ်ခဲ့တဲ့ကိစ္စတွေ အများကြီးကို ဖော်ပြထားပါတယ်။ သို့သော်လည်း ဒီမှာ အဓိကကျတဲ့ အချက်တချို့ လိုအပ်နေတယ်လို့ ခံစားရပါတယ်။ အဲဒါကတော့ နယ်စပ်ဒေသမှာ ကျွန်တော်တို့ရဲ့ မြန်မာ နိုင်ငံသားတွေဟာ ထိုင်းနဲ့နယ်စပ်ဒေသမှာ ထိုင်းနိုင်ငံသားလည်း ခံယူခွင့်မရ၊ မြန်မာနိုင်ငံသားလည်း မဟုတ်၊ အဲဒီလို ကျွန်တော်တို့ရဲ့ အဲဒီဒေသမှာမွေးဖွားလာတဲ့ လူငယ်ပေါင်းများစွာဟာ၊ ကလေးငယ်ပေါင်း များစွာဟာ လူ့အခွင့်အရေးတွေဆုံးရှုံးပြီးတော့၊ နိုင်ငံသားအခွင့်အရေးတွေ ဆုံးရှုံးပြီးတော့ ဘယ်နိုင်ငံ သားမှန်းမသိတဲ့ Stateless နိုင်ငံမဲ့သူတွေအဖြစ်နဲ့ ရပ်တည်နေတယ်။ အဲဒီအချက်တွေကို ဖော်ပြထားခြင်း မတွေ့ရပါဘူး။ ဒါတွေဟာ ကျွန်တော်တို့ ပြန်ပြီးတော့ ပြန်လည်သုံးသပ်သင့်တဲ့ကိစ္စတွေ ဖြစ်ပါတယ်။ အဲဒီတော့ နောက်တစ်ခါ ကျွန်တော်တို့ လူ့အခွင့်အရေးနဲ့ပတ်သက်ပြီးတော့ ဆောင်ရွက်တဲ့အခါမှာ ခုနကပြောခဲ့တဲ့ အထဲမှာ တော်တော်များများ ပါသွားပါပြီ။ ဒီ သင်တန်းတွေပေးခဲ့တယ်။ ဒီဘက်ကနေပြီးတော့ တိုင်စာ တွေနဲ့ ပတ်သက်ပြီးတော့ ဝန်ကြီးဌာနတွေကို ဒီကနေပြီးတော့ တိုက်တွန်းတယ်၊ ဆောင်ရွက်ပေးဖို့ တိုက်တွန်းတယ်၊ ဒါပေမယ့်အဲဒီဆောင်ရွက်ဖို့တိုက်တွန်းတဲ့အခါမှာ အမျိုးသားလူ့အခွင့်အရေးကော်မရှင်ဟာ ထိထိမိမိ ဖိအားပေးပြီးတော့ တိုက်တွန်းတာမျိုးကို မတွေ့ခဲ့ရပါဘူး။ ဒါတွေဟာ ဘာပဲပြောပြော ကျွန်တော်တို့ mononnom financing Soon O အဖွဲ့အစည်းတစ်ခု ဖြစ်ပါတယ်။ ဒီလို အင်အားကြီးမားတဲ့ ပြည်ထောင်စုအဆင့်အဖွဲ့အစည်းက ဖိဖိစီးစီး လုပ်မယ်ဆိုရင် ဝန်ကြီးဌာနတွေအနေနဲ့လည်း သူတို့ဘက်ကနေပြီးတော့ မှန်မှန်ကန်ကန် တုံ့ပြန်လာမယ့် အခြေအနေရှိတယ်လို့ ယူဆပါတယ်။ အဲဒီတော့ ကျွန်တော့အနေနဲ့ အကြံပြု တင်ပြချင်တဲ့ကိစ္စလေးတွေ ရှိပါတယ်။ အဲဒါကတော့ ခုနက မြန်မာနိုင်ငံအမျိုးသားလူ့အခွင့်အရေး ကော်မရှင်ကို ဖွဲ့စည်းတဲ့အခါမှာ ကျွန်တော်တို့ ဒါအရင်တုန်းကတော့ ဒီဖွဲ့စည်းပုံနဲ့ပဲ ဖွဲ့စည်းခဲ့တယ်။ အခုတော့ ကျွန်တော်တို့က ဒုတိယအကြိမ် ပြည်ထောင်စုလွှတ်တော် ဖြစ်တဲ့အတွက် ဒီမှာ ခုနကရှေ့က ကျွန်တော့ရဲ့ ပြည်ထောင်စုလွှတ်တော်ကိုယ်စားလှယ်တချို့ တင်ပြသွား သလိုပဲ ပိုမိုကျယ်ပြန့်စွာနဲ့ တကယ်ကို လူ့အခွင့်အရေးအတွက် စွမ်းစွမ်းတမံနဲ့ ဆောင်ရွက်ခဲ့တဲ့ပုဂ္ဂိုလ်တွေ ပါဝင်တဲ့ ပိုမိုကျယ်ပြန့်တဲ့ အဖွဲ့အစည်းတစ်ခုအဖြစ် ဖွဲ့စည်းသင့်တယ်လို့ ကျွန်တော် အကြံပြုလိုပါတယ်။ နောက်တစ်ခုကတော့ မြို့နယ်အလိုက်ကို ကျွန်တော်တို့ ဒီကော်မရှင်အဖွဲ့ခွဲတွေကို ဖွဲ့စည်းသင့်ပါတယ်။ အဲဒီလို ဖွဲ့စည်းတဲ့အခါမှာလည်း ကျွန်တော်တို့ ဒီလွှတ်တော်ကိုယ်စားလှယ်တွေရဲ့ အကြံပြုချက်၊ ကြီးကြပ် မှုနဲ့ ဖွဲ့စည်းသင့်ပါတယ်။ နောက်ပြီးတော့ ကျွန်တော်တို့ မြန်မာနိုင်ငံလူ့အခွင့်အရေးမှတ်တမ်းကြီးကို ဒီ ကော်မရှင်ကနေပြီးတော့ ဦးဆောင်ပြီးတော့ ပြုစုသင့်တယ်လို့ ကျွန်တော် အကြံပြုရင်းနဲ့ နိဂုံးချုပ်ပါတယ်။</speech>
<speech type="speaker">ဒေါက်တာဝင်းအောင် ခင်ဦးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1388">ဒေါက်တာဝင်းအောင်(ခင်ဦးမဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များ၊ ဧည့်သည် တော်များ မင်္ဂလာပါလို့ နှုတ်ခွန်းဆက်သပါတယ်။ ကျွန်တော်ကတော့ ခင်ဦးမဲဆန္ဒနယ်က ပြည်သူ့ လွှတ်တော်ကိုယ်စားလှယ် ဒေါက်တာဝင်းအောင် ဖြစ်ပါတယ်။ ယနေ့ မြန်မာနိုင်ငံအမျိုးသားလူ့အခွင့်အရေး ကော်မရှင်ရဲ့ (၂၀၁၅ ခုနှစ်) နှစ်ပတ်လည်အစီရင်ခံစာကို ကျွန်တော်ဆွေးနွေးသွားမှာ ဖြစ်ပါတယ်။ ပြည်ထောင်စုလွှတ်တော် နာယကကြီးခင်ဗျား။ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံ အခြေခံဥပဒေပါ နိုင်ငံသားများရဲ့ မူလအခွင့်အရေးကို မြှင့်တင်ရေးနှင့်ကာကွယ်စောင့်ရှောက်ရေးတို့အား ဆောင်ရွက်ရန်အလို့ငှာ မြန်မာနိုင်ငံအမျိုးသားလူ့အခွင့်အရေးကော်မရှင်ကို ၂၀၁၄ ခုနှစ်၊ ပြည်ထောင်စု လွှတ်တော် ဥပဒေအမှတ် ၂၁ ဖြင့် ၂၀၁၄ ခုနှစ်၊ မတ်လ ၂၈ ရက်နေ့က ထုတ်ပြန်ပြဋ္ဌာန်းခဲ့တယ်လို့ သိရ ပါတယ်။ မြန်မာနိုင်ငံလူ့အခွင့်အရေးကော်မရှင်ရုံးကို ဌာန ၅ ခုဖြင့် ဖွဲ့စည်းထားရှိပြီးတော့ လုပ်ငန်းများ ဆောင်ရွက်လျက်ရှိကြောင်း ဖော်ပြထားပါတယ်။ ၎င်းတို့ထဲက လူ့အခွင့်အရေးမြှင့်တင်ရေးနှင့် လေ့ကျင့်ရေး ဌာန၊ လူ့အခွင့်အရေး ကာကွယ်စောင့်ရှောက်ရေးဌာနတို့နှင့် ပတ်သက်ပြီး ဆွေးနွေးသွားမှာ ဖြစ်ပါတယ်။ ပြည်ထောင်စုလွှတ်တော် နာယကကြီးခင်ဗျား။ မြန်မာနိုင်ငံလူ့အခွင့်အရေးကော်မရှင်ဟာ အရှေ့တောင် အာရှအမျိုးသားလူ့အခွင့်အရေးဖိုရမ်မှာ ၂၀၁၆ ခုနှစ်တွင် ဥက္ကဋ္ဌအဖြစ် တာဝန်ထမ်းဆောင်နေတဲ့ အဖွဲ့အစည်းဖြစ်ခြင်း၊ အမျိုးသားလူ့အခွင့်အရေးဆိုင်ရာ နိုင်ငံတကာညှိနှိုင်းရေးကော်မတီ ICC တွင် ပါဝင်ရန် လျှောက်ထားခြင်း၊ ကုလသမဂ္ဂနှင့် ဆက်သွယ်ဆောင်ရွက်သော လုပ်ငန်းစဉ်တစ်ရပ်ဖြစ်တဲ့ ကမ္ဘာ့နိုင်ငံအားလုံးရဲ့ လူ့အခွင့်အရေးအခြေအနေကို ပုံမှန်သုံးသပ်တဲ့ UPR လုပ်ငန်းစဉ်မှာ ကော်မရှင်ပါ ဥပဒေပြဋ္ဌာန်းချက်များနဲ့အညီ နိုင်ငံတော်အစိုးရအား ပံ့ပိုးဆောင်ရွက်နိုင်ခဲ့ခြင်းတို့ကြောင့် လူ့အခွင့်အရေး မြှင့်တင်ရေးနှင့် ကာကွယ်ရေးစောင့်ရှောက်ရေးတို့ကို အဆင့်ဆင့်တိုးတက်ပြီးတော့ အကောင်အထည်ဖော် ဆောင်ရွက်နိုင်ခဲ့တယ်လို့ သုံးသပ်တွေ့ရှိရပါတယ်။ မြန်မာနိုင်ငံလူ့အခွင့်အရေးကော်မရှင် လူ့အခွင့်အရေး တင်တင် မက SSC ၂ ရ ခု၊ နေပြည်တော်ကောင်စီတို့မှာ အစိုးရအရာထမ်းများအတွက် လူ့အခွင့်အရေးသင်တန်းများ ပို့ချနိုင်ခဲ့ တာကို တွေ့ရပါတယ်။ ရပ်ရွာအခြေပြု လူ့အခွင့်အရေးဆိုင်ရာ အလုပ်ရုံဆွေးနွေးပွဲများကို ၁၄ မြို့နယ်နဲ့ လူ့အခွင့်အရေး ဆိုင်ရာဟောပြောပွဲများကို ၁၅ မြို့နယ်တို့မှာ ကျင်းပနိုင်ခဲ့တာကို တွေ့ရပါတယ်။ ပြည်ထောင်စုလွှတ်တော် နာယကကြီးခင်ဗျား။ မြန်မာနိုင်ငံဟာ ၁၉၆၂ ခုနှစ်၊ တော်လှန်ရေးကောင်စီ အာဏာသိမ်းပြီးနောက်ပိုင်း နှစ်ပေါင်း ၅၀ ကျော် အခြေခံလူ့အခွင့်အရေးများ ဆုံးရှုံးခဲ့ရပါတယ်။ ယခု အစိုးရသစ်လက်ထက်မှာ ၂၀၁၅ ခုနှစ် ရွေးကောက်ပွဲနဲ့အတူ နိုင်ငံသားအခွင့်အရေးများ အပြည့်အဝရရှိ နိုင်ရန် ာက်ပြီဖြစ်ပါတယ်။ မြန်မာနိုင်ငံ လူ့အခွင့်အရေးကော်မရှင်အနေဖြင့် ပြည်သူလူထုအား မိမိတို့ရဲ့ အခွင့်အရေးများရရှိနိုင်စေရန် ကူညီကြိုးပမ်းအားထုတ်မယ်လို့ ယုံကြည်ပါတယ်ခင်ဗျား။ လူ့အခွင့်အရေးဆိုတာ မနက်စာ စားတာနဲ့ စတင်လာတယ်လို့ ဆီနီဂေါသမ္မတ လီယိုပိုဆယ်ဂေါက ပြောခဲ့သလိုပဲ လူတိုင်းဟာ လူ့အခွင့်အရေးနဲ့ သက်ဆိုင်နေပါတယ်။ ကျွန်တော့အနေနဲ့ ရိုးသားစွာ အကြံပြု လိုတာကတော့ တရားစီရင်ရေးမဏ္ဍိုင်နဲ့ အုပ်ချုပ်ရေးမဏ္ဍိုင်တို့မှာ လူ့အခွင့်အရေးဆိုင်ရာ လေ့ကျင့် ပညာပေးရေး၊ တရားရုံးလေ့လာစောင့်ကြည့်ရေးအဖွဲ့များမှာ မြန်မာနိုင်ငံ လူ့အခွင့်အရေးကော်မရှင်မှ ပါဝင် ဆောင်ရွက်သင့်ကြောင်း အကြံပြုလိုပါတယ်။ ၎င်းအပြင် ရပ်ရွာအေးချမ်းသာယာရေးနှင့် တရားဥပဒေ စိုးမိုးရေးတို့အတွက် ပါဝင်ဆောင်ရွက်လျက်ရှိကြသော ရပ်ကွက်အုပ်ချုပ်ရေးမှူးများကိုလည်း လူ့အခွင့် အရေးဆိုင်ရာ အလုပ်ရုံဆွေးနွေးပွဲများကို မဖြစ်မနေတက်ရောက်ကြစေလိုကြောင်း အကြံပြုအပ်ပါတယ်။ နိုင်ငံတော်ကာကွယ်ရေးနှင့်လုံခြုံရေးကို တာဝန်ယူဆောင်ရွက်ကြရသော တပ်မတော်အတွင်းမှာ ရှိတဲ့ အဆင့်ဆင့်သောအရာရှိများ၊ အရာခံကြီးများ၊ တပ်မတော်သားများ၊ မြန်မာနိုင်ငံရဲတပ်ဖွဲ့အတွင်းမှာ ရှိတဲ့ အဆင့်ဆင့်သောရဲအရာရှိများ၊ ရဲတပ်သားများအားလုံးကို သက်ဆိုင်ရာလူ့အခွင့်အရေးဆိုင်ရာ ဘာသာ ရပ်ကို မဖြစ်မနေသက်ဆိုင်ရာသင်တန်းများမှာ လူ့အခွင့်အရေးဆိုင်ရာဘာသာရပ်ကို မဖြစ်မနေ ထည့်သွင်း သင်ကြားပေးသင့်ပါကြောင်း အကြံပြုအပ်ပါတယ်။ ဗိုလ်ချုပ်အောင်ဆန်း တစ်ချိန်တစ်ခါတုန်းက မိန့်မှာ ဖူးတာရှိပါတယ်။ အထက်အဖွဲ့အစည်းတွေက ဘယ်လိုပင်မတရားခိုင်းစေပေမယ့် အောက်ခြေကလူတွေ က မတရားတဲ့အမိန့်ကိုသိမယ်ဆိုရင် လိုက်နာစရာမလိုဘူးလို့ မိန့်မှာဖူးပါတယ်။ အဲဒါကြောင့်မို့လို့ လူ့အခွင့် အရေးကို သက်ဆိုင်ရာအဖွဲ့ အစည်းနှင့် ဌာနဆိုင်ရာအားလုံးဟာ လူ့အခွင့်အရေးသင်တန်းများကို သင်တန်းပေးပြီးတော့မှ သင်ကြားပေးသင့်ပါတယ်။ ပြည်ထောင်စုလွှတ်တော် နာယကကြီးခင်ဗျား။ မြန်မာနိုင်ငံမှာ နိုင်ငံသားအခွင့်အရေးများ အပြည့် အဝရရှိ၍ စစ်မှန်တဲ့ ဒီမိုကရေစီနိုင်ငံတော်အဖြစ် တည်ဆောက်နိုင်ပါစေကြောင်း ဆုမွန်ကောင်းတောင်းရင်း နဲ့ နိဂုံးချုပ်အပ်ပါတယ်ခင်ဗျာ။</speech>
<speech type="speaker">ဦးမြင့်ကြည် ကသာမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1402">ဦးမြင့်ကြည် (ကသာမဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့် လွှတ်တော်ကိုယ်စားလှယ်များ၊ ပြည်ထောင်စုအဆင့်ပုဂ္ဂိုလ်များ၊ ဧည့်သည်တော်များအားလုံး မင်္ဂလာအပေါင်းနဲ့ ပြည့်စုံပါစေ၊ ကျန်းမာချမ်းသာကြပါစေကြောင်း ဆုတောင်း မေတ္တာပို့သပါတယ်။ အခုလို ၂၀၁၅ ခုနှစ်အတွက် မြန်မာနိုင်ငံ အမျိုးသားလူ့အခွင့်အရေးကော်မရှင် နှစ်ပတ်လည် အစီရင်ခံစာနှင့်စပ်လျဉ်းပြီး ဆွေးနွေးခွင့်ရတဲ့အတွက်လည်း ကျေးဇူးဥပကာရတင်ရှိကြောင်း ပြောကြား ကျွန်တော်ကတော့ ကသာမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးမြင့်ကြည် ဖြစ်ပါတယ်။ ကျွန်တော် ဆွေးနွေးမယ့်အချက်ကတော့ အကျဉ်းထောင်တွေ၊ အချုပ်ခန်းတွေမှာ အကျဉ်းသား၊ အချုပ်သားတွေ မဆံ့မပြဲဖြစ်နေတဲ့ကိစ္စပါပဲ။ တစ်နည်းအားဖြင့် တင်စားပြောဆိုရမယ်ဆိုရင် အကျဉ်းသား၊ အချုပ်သားဦးရေ ပေါက်ကွဲနေခြင်းလို့လည်း ဆိုနိုင်ပါတယ်။ ၂၀၁၅ ခုနှစ်အတွက် မြန်မာနိုင်ငံအမျိုးသား လူ့အခွင့်အရေးကော်မရှင် နှစ်လည်အစီရင်ခံစာထဲမှာပါတဲ့ လူ့အခွင့်အရေး ကာကွယ်စောင့်ရှောက်ရေး ဆိုင်ရာ အကြံပြုချက်များခေါင်းစီးအောက်က အပိုဒ် ၆၆ မှာ သတ်မှတ်အင်အားထက် ကျော်လွန်ပြီး လူဦးရေကြပ်တည်းမှုဖြစ်နေသော အကျဉ်းထောင်များတွင် အိပ်ဆောင်များ တိုးချဲ့ပေးရန်၊ အကျဉ်းထောင် များတွင် လစ်လပ်နေသော လုံခြုံရေးနှင့်ကျန်းမာရေးဝန်ထမ်းများကို ဖွဲ့စည်းပုံနဲ့အညီ ဖြည့်တင်းခန့်အပ်ရန် နှင့် အကျဉ်းထောင်ဆေးရုံများတွင် ဆေးဝါးများအလုံအလောက် ရရှိစေရန် သက်ဆိုင်ရာ ဝန်ကြီးဌာန များမှ ဖြည့်တင်း ပေးသင့်ပါသည်ဆိုပြီး အကြံပြုထားတာလည်း တွေ့ရပါတယ်။ ဒီအကြံပြုချက်ဟာ အလွန်ကောင်းမွန်သင့်မြတ်လှပြီး သက်ဆိုင်ရာများအနေနဲ့ လက်တွေ့အကောင်အထည်ဖော် လုပ်ဆောင်သင့်တဲ့ ကိစ္စပါ။ သို့သော်လည်း တကယ့်လက်တွေ့ မြေပြင်အခြေအနေမှာတော့ ဒီလိုပြဿနာတွေကို ဖြေရှင်းဖို့ သက်ဆိုင်ရာများကလည်း အကြောင်းကြောင်းသော အကြောင်းကြောင်းတွေကြောင့် မနိုင်မနင်းဖြစ်နေပုံ ရပါတယ်။ သာဓကအနေနဲ့ ကျွန်တော်တို့ ကသာမြို့က ကသာအကျဉ်းထောင်ကိုပဲ ဥပမာပြပါရစေ။ ကသာ အကျဉ်းထောင်ကို လွတ်လပ်ရေးမရခင် ၁၈၉၆ ခုနှစ်ကတည်းက ဆောက်လုပ်ခဲ့တော့ အခုဆို နှစ်ပေါင်း ၁၂၀ တိတိ ရှိပါပြီ။ ဘိုးအေထောင်လို့ ဆိုရမှာဖြစ်ပြီး ထောင်ကကျဉ်းပေမယ့် (က)အဆင့် သတ်မှတ်ထားပါတယ်။ အဲဒီခေတ်က အထက်ပိုင်း မြောက်ဘက် တောင်ကုန်းဒေသ တစ်လျှောက် ဗြိတိသျှအစိုးရကို တော်လှန်ခဲ့ကြတဲ့ တိုင်းရင်းသားအများစုပါဝင်တဲ့ တော်လှန်ရေး အင်အားစုတွေကို နှိပ်ကွပ်ဖို့ ရည်ရွယ်ပြီး ဆောက်ခဲ့တာပါ။ အဲဒီခေတ်က လူဦးရေစံနှုန်းနဲ့ ထောင်ရဲ့ ဖွဲ့စည်းပုံအချိုးစားဟာ ပြဿနာမရှိခဲ့ပေမယ့် ဒီနေ့ ဒီော့ အဆများစွာ ပွားများလာတဲ့ လူဦးရေနဲ့ဆိုရင် လက်ရှိ ထောင်ဧရိယာ အကျယ်အဝန်း၊ နောက် အဆောက်အဦအရေအတွက်တို့ဟာ လုံလောက်အောင် အချိုး မကိုက်တော့ပါဘူး။ တကယ်တော့ ကသာထောင်ဟာ မူလကတည်းကိုက ခပ်ကျဉ်းကျဉ်းပဲဖြစ်ပါတယ်။ ဒီထောင်မှာ ထောင်ကျအကျဉ်းသား တွေအဖြစ် အမှုရင်ဆိုင်နေရတဲ့၊ အချုပ်နဲ့ နေနေရတဲ့ လူတွေလည်း ရှိပါတယ်။ ထောင်ရဲ့ အိပ်ဆောင်တွေ အနေအထားအရ အကျဉ်းသား ကျား ၄၀၀၊ မ အကျဉ်းသား ၆၀ ခန့် ဆိုပြီး အကျဉ်းသားရော အုပ်ချုပ်ရေး အပိုင်းအတွက်ပါ လုပ်ရကိုင်ရ အဆင်ပြေပါတယ်။ အဲဒီ အနေအထားကနေ ကျား ၆၀၀ ခန့်၊ မ ၈၀၊ ၉၀ ခန့်ဆိုရင် သိသိသာသာ ကြပ်တည်းလာပြီး အိပ်ဖို့၊ စားဖို့ ကိစ္စ၊ မိလ္လာကိစ္စ၊ သောက်ရေသုံးရေကအစ အတော်ကို ခက်ခဲလာပါတယ်။ အဲဒီအထဲမှာ ကျွန်တော်တို့ စိတ်ဝေဒနာရှင် အကျဉ်းသားတစ်ယောက်လောက်များပါလာရင် ကျွန်တော်တို့ ထောင်ကျနေတဲ့ အကျဉ်းသားတွေရော၊ ကျွန်တော်တို့ ထောင်ဝန်ထမ်း တွေရော အကုန်လုံးကို စိတ်ညစ်ရတဲ့ အနေအထား မျိုးလည်း ရှိတတ်ပါတယ်။ တိုက်ခန်းတွေကို ပြန်ကြည့်ပြန်ရင်လည်း ကသာထောင်မှာ တိုက်ခန်းအားလုံး ၈ ခန်းရှိပါတယ်။ ၈ ခန်းမှာ အခုဆိုရင် ကျွန်တော်တို့ ညအိပ်ချိန်မှာ တိုက်ခန်းတစ်ခန်းကို လူ ရ ယောက်လောက်ထား ပြီးတော့ သိပ်ရတဲ့ အနေအထားတွေ ရှိနေပါတယ်။ အဲဒီလိုအခြေအနေမျိုးမှာ တကယ့်တကယ် ဖြစ်နေ တာက ကျားအကျဉ်း၊ အချုပ် နှစ်ခုပေါင်း လူဦးရေ ၈၀၀ ခန့်၊ မ အကျဉ်း၊ အချုပ် နှစ်ခုပေါင်း လူဦးရေ nu amfis Qonloggans. asona mermersoonsmofom ချုပ်သစ်တွေ ရောက်လာနိုင်ပါသေးတယ်။ အဆောင်တွေဟာ အကျဉ်းသား၊ အချုပ်သားတွေကို နေရာ လုံလုံလောက်လောက် မပေးနိုင်တော့ပါဘူး။ အိပ်တဲ့နေရာမှာလည်း လူချင်းထိ ပက်လက်အိပ်ဖို့ကို ခမျာများအတော်ကို ကြိုးစားနေကြရပါတယ်။ အချို့ဆို ပက်လက်နေရာမလောက်လို့ ဘေးစောင်းလေးပဲ အိပ်ရတဲ့ အနေအထားမျိုးတောင် တစ်ခါတစ်ခါ ရှိလာပါပြီ။ အားလုံးသိကြတဲ့အတိုင်း ထောင်ထဲကို ရောက်လာကြသူတွေဟာ ကျန်းမာရေးကောင်းသူတွေပါသလို၊ အပြင်မှာနေတုန်းက ငုတ်နေတဲ့ ရောဂါအခံ ရှိပြီး ကိုယ့်ဘာသာကိုယ်တောင် ရောဂါရှိလို့ ရှိမှန်းမသိဘဲ ထောင်ထဲရောက်လာသူတွေလည်း ရှိပါတယ်။ အထဲရောက်ပြီး နေသားလေးရလာတော့မှ ငုတ်နေတဲ့ရောဂါပေါ်လာပြီး ဖျားကြ၊ နာကြ၊ အိပ်ယာထဲ လဲကြတဲ့သူတွေလည်း ရှိပါတယ်။ တကယ်လို့ ဒီလူတွေရဲ့ ရောဂါဟာ ကူးစက်လွယ်တဲ့ ရောဂါမျိုးဖြစ်နေရင် ဒီလောက်လူတွေ ကြပ်သိပ် နေတဲ့ နေရာမျိုးမှာ ဘယ်သူ့ဘယ်သူမျှ ရှောင်ဖို့ တိမ်းဖို့ ကာကွယ်ဖို့ မဖြစ်နိုင်တာကြောင့် ဥပမာ တီဘီ ရောဂါလိုမျိုး၊ ဝမ်းပျက်ဝမ်းလျှောလို ရောဂါမျိုးဆိုရင် တွင်း တစ်ထောင်လုံးပျံ့နှံ့သွားနိုင်တဲ့ အနေအထားတွေရှိပါတယ်။ နေ့ခင်းပိုင်းမှာ အထိုက်အလျောက်ကာကွယ်နိုင်ပေမယ့် ညအိပ်ချိန်မှာ လူချင်းပူးကပ်အိပ်ရတော့ တချို့ရောဂါပိုးများဟာ အသက်ရှူထုတ်တဲ့ လေကတစ်ဆင့် ပြင်ပလေထဲ ရောက်ရှိပျံ့နှံ့ပြီး အခြားလူကို ကူးစက်နိုင်တာမျိုးလည်းရှိပါတယ်။ လူဦးရေများလာတာနဲ့အမျှ မိလ္လာကိစ္စ၊ အိမ်သာကိစ္စ၊ ချိုးရေကိစ္စ၊ အဝတ်လျှော်ဖို့၊ လှမ်းဖို့ကိစ္စများအထိပါ ကုတ်ကုတ်ကပ်ကပ် လုပ်ကြရတဲ့ အနေအထားမျိုးရှိနေပါတယ်။ ကသာထောင်မှာ တာဝန်ကျထောင်ဆရာဝန်နဲ့တကွ ကျန်းမာရေးမှူး ၁ ဦး၊ သူနာပြု ၃ ဦး၊ နောက် ထောင်ဆေးရုံ၊ ထောင်ဆေးခန်းရှိပေမယ့် ထောင်ဆေးရုံ၊ ဆေးခန်းဆိုတာမျိုးက အပြင်လို ပြည့်စုံတဲ့အနေအထားမရှိတတ်ကြပါဘူး။ HIV လို ရောဂါပိုးမျိုးတွေ တွေ့လာမယ်ဆိုရင် မန္တလေးကို ပို့ဖို့စီစဉ်တယ်လို့ ကျေနပ်ဖွယ်သိရှိရသော်ငြား ဒါပေမယ့် ဝန်ထမ်းအင်အားရော ကုန်ကျစရိတ်ပါ သက်သာ လှတာမဟုတ်ပါဘူး။ လူဦးရေမဆံ့တော့လို့ အခြားထောင်တွေကို လွှဲပေးဖို့ဆိုတာမှာလည်း ထောင်နီးချင်း ထောင်တွေမှာလည်း ဒီလိုပဲ လူတွေကြပ်ညပ်နေတယ်လို့ သိရပါတယ်။ ဝန်ထမ်းရေးရာမှာလည်း ကသာထောင်ရဲ့ ဝန်ထမ်းဖွဲ့စည်းပုံအရ လူအင်အား ၁၀၀ ကျော်ခန့် လိုအပ်ပေမယ့် လက်ရှိမှာ အင်အား ၅၀ လောက်နဲ့သာ ကြိုးစားထိန်းသိမ်းနေရတယ်လို့ သိရပြီးတော့ ဒီဝန်ထမ်းတွေကလည်း အကုန်လုံး အလုပ်တွေပိနေပါတယ်။ ပင်ပန်းတကြီး တာဝန်ထမ်းဆောင် နေကြရပါတယ်။ အဲ့ဒါကြောင့် ဝန်ထမ်းအင်အားလည်း လုံလောက်အောင် စီစဉ်ထားပေးဖို့ လိုပါတယ်။ ကသာ ခရိုင်အတွင်း အချို့မြို့နယ်တွေရဲ့ ရဲအချုပ်ခန်းတွေမှာလည်း အလားတူ လိုအပ်ချက်တွေရှိနေပါတယ်။</speech>
<speech type="speaker">လိုရင်းအချက်ကိုပဲ ဆွေးနွေးပါ၊ လူ့အခွင့်အရေးရဲ့ အစီရင်ခံစာအပေါ်မှာ ဆွေးနွေးပါခင်ဗျာ။</speech>
<speech><mp id="1402">ဦးမြင့်ကြည် (ကသာမဲဆန္ဒနယ်၊ စစ်ကိုင်းတိုင်းဒေသကြီး)</mp>နိဂုံးချုပ်ပါတော့မယ်ခင်ဗျာ။ ဒီတင်ပြချက်တွေက ကသာထောင်ကို ဥပမာပြုခဲ့ပေမယ့် အခြားထောင်တွေမှာလည်း ဤနည်းပင် ဖြစ်နိုင် ပါတယ်လို့ ယူဆပါတယ်။ နိဂုံးချုပ်ဆိုရရင် အထက်ဖော်ပြတဲ့ ဖြစ်ရပ်တွေဟာ အကျဉ်းသား၊ အချုပ်သား များရဲ့ အခွင့်အရေးနဲ့ ဆက်နွယ်နေတာကြောင့် အကျဉ်းသား၊ အချုပ်သားရော ဝန်ထမ်းတွေပါ အဆင်ပြေ သွားစေရေးအတွက် အမျိုးသားလူ့အခွင့်အရေးကော်မရှင်ရဲ့ အကြံပြုချက် အပိုဒ် ၆၆ ကို လက်တွေ့ အကောင်အထည်ဖော်ဖို့နဲ့ အဲဒီလို ဆောင်ရွက်နိုင်ဖို့ သက်ဆိုင်ရာမှ ခွင့်ပြုငွေများ အဆောတလျင် ချထားပေးသင့်ပါကြောင်း ကော်မရှင်ရဲ့ အကြံပြုချက်ကို ထောက်ခံဆွေးနွေးတင်ပြအပ်ပါတယ်။ “ပိယေဟိ ဝိပ္ပယောဂေါ ဒုက္ခေ” ဆိုတဲ့ ဒုက္ခမှ ကင်းလွတ်နိုင်ကြပါစေခင်ဗျာ။ အားလုံး ကျေးဇူးတင်ပါတယ်။</speech>
<speech type="speaker">ဦးခင်မောင်မြင့် ကချင်ပြည်နယ်မဲဆန္ဒနယ်အမှတ်(၉) ဆွေးနွေးဖို့ဖြစ်ပါတယ်။</speech>
<speech><mp id="1206">ဦးခင်မောင်မြင့် (မဲဆန္ဒနယ်အမှတ်-၉၊ ကချင်ပြည်နယ်)</mp>လေးစားရပါသော ပြည်ထောင်စုလွှတ်တော် နာယကကြီးနဲ့ လွှတ်တော်ကိုယ်စားလှယ်များ၊ ဧည့်သည်တော်များကို ပထမဦးစွာ မင်္ဂလာပါလို့ နှုတ်ခွန်းဆက်သလိုက်ပါတယ်။ ကျွန်တော်ကတော့ ကချင်ပြည်နယ်မဲဆန္ဒနယ်အမှတ်(၉) ဖားကန့်မြို့နယ်က အမျိုးသားလွှတ်တော်ကိုယ်စားလှယ် ဦးခင်မောင်မြင့် ဖြစ်ပါတယ်။ မြန်မာနိုင်ငံအမျိုးသား လူ့အခွင့်အရေးကော်မရှင် နှစ်ပတ်လည်အစီရင်ခံစာ ဖတ်ရှုရခြင်းဖြင့် မြန်မာနိုင်ငံသည် လူ့အခွင့်အရေးနှင့် ပတ်သက်၍ နိုင်ငံတကာနှင့်ထဲထဲဝင်ဝင် ဆက်ဆံနေသည်များကိုလည်း ဖတ်ရှုရပါသည်။ လူ့အခွင့်အရေး တိုးတက်သည်များကိုလည်း တွေ့ရှိရပါသည်။ ယခုကဲ့သို့ ဆွေးနွေးခွင့်ရသည်ကိုလည်း အထူးကျေးဇူးတင်ပါသည်။ လူ့အခွင့်အရေးသင်တန်း များ ပေးသည်ကိုလည်း ဖတ်ရှုရပါသည်။ သို့သော် ကျွန်တော်တို့ ကချင်ပြည်နယ်တွင် ဖြစ်ပွားနေသော ကလေးနှစ်ယောက်သေဆုံးမှုတွင် သေနတ်ဖြင့်ပစ်ခတ်မှုကြောင့် သေဆုံးမှုများရှိပါသည်။ မှော်ရှန်အိမ်ရာအမှု၊ နန္ဒာလှိုင် သေနတ်ဖြင့်ပစ်ခတ်မှု ဖြစ်ပွားချိန် ၂၃-၅-၂၀၁၆ ခုနှစ်၊ ရ နာရီ မှောင်ရီပျိုး ချိန်တွင် မှော်ရှန်ဖက်လုံခြုံရေးယူထားသော တပ်သားတင့်တင့်ကျော် (တပ်ကြပ်)မှ ဆိုင်ကယ်စီး လာသော နာဂကလေး မောင်အားစီ (၁၇) နှစ်အား ဆိုင်ကယ်တားရာ ဆိုင်ကယ်မရပ်၍ဆိုပြီး ပစ်ခတ်ရာ။</speech>
<speech type="speaker">ကိုယ်စားလှယ်တော်ကြီး ကျွန်တော်ပြောထားပြီးပါပြီ။ ကိုယ်ဆွေးနွေးမယ့် အကြောင်းအရာအပေါ်မှာပဲ အဓိကထားဆွေးနွေးပါ။ ပြည်ထောင်စုဥပဒေ၊ နည်းဥပဒေ အခုနက ကျွန်တော်ပြောတဲ့ ၅၉ (င) မှာပါပါတယ်။ ကိုယ်ဆွေးနွေးမယ့်အကြောင်းအရာအပေါ်မှာ အတိုချုံးဆွေးနွေးဖို့ ပါပါတယ်။ ကျွန်တော်တို့အခုဆွေးနွေးရမှာက ဒီလူ့အခွင့်အရေးကော်မရှင်ရဲ့ အဓိက အစီရင်ခံစာပေါ်မှာ ဖြစ်ပါတယ်။</speech>
<speech><mp id="1206">ဦးခင်မောင်မြင့် (မဲဆန္ဒနယ်အမှတ်-၉၊ ကချင်ပြည်နယ်)</mp>မြန်မာနိုင်ငံသည် ဒီမိုကရေစီ လျှောက်လှမ်းစ် လူ့အခွင့်အရေးဖွံ့ဖြိုးစသည့်အလျောက် အစစအရာရာ သတိကြီးစွာ ထားသင့်ပါသည်။ တပ်မတော်နဲ့ပြည်သူ ကြည်ဖြူစွာလက်တွဲ၍ ရှေးရှုကာ ရှေ့ထား၍ ပြောကြားဆွေးနွေးခြင်းသာဖြစ်ပါသည်။ အမှုမှန်များပေါ်ပေါက်ရန်လည်း မြန်မာနိုင်ငံအမျိုးသားလူ့အခွင့်အရေးကော်မရှင်မှ ကူညီဖြေရှင်းစေလိုပါသည်။ ဖားကန့်တွင် ရေမဆေးလူတန်းစားများလည်း လူမဆန်စွာ ညှဉ်းပန်းနှိပ်စက်ခြင်း ခံနေရသည်။ နောက် အမှုများစွာလည်းရှိပါသည်။ နောက်ဦးလှဖိုင်ကာစပ် ၄၀ ကျော်။</speech>
<speech type="speaker">ကိုယ်စားလှယ်တော်ကြီး ကျွန်တော်ပြောတာရှိပါတယ်။ အခုက ကျွန်တော် ဆွေးနွေးတာက ကော်မရှင်အစီရင်ခံစာအပေါ်မှာ ဆွေးနွေးတာပါခင်ဗျနော်။ ဒီဟာတွေက ကျွန်တော်တို့ အစီရင်ခံစာနဲ့မသက်ဆိုင်ဘူး။ အစီရင်ခံစာအပေါ်ပဲ ဆွေးနွေးပါ။</speech>
<title>အစည်းအဝေး ခေတ္တရပ်နားခြင်း</title>
<speech type="speaker">ပြည်ထောင်စုလွှတ်တော်ကိုယ်စားလှယ်များခင်ဗျာ။ အစည်းအဝေးကို ထမင်းစားချိန် ခေတ္တ ရပ်နားပါမယ်။ အစည်းအဝေးကို ၁ နာရီ မိနစ် ၃၀ ပြန်လည်ကျင်းပမှာ ဖြစ်ပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျာ။</speech>
<speech type="mc">အားလုံးထွက်ခွာနိုင်ကြပါပြီ ခင်ဗျား။</speech>
<title>အစည်းအဝေး ပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော်ကိုယ်စားလှယ်များနဲ့ ဧည့်သည် တော်များခင်ဗျာ။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံးထိုင်နိုင်ကြပါပြီခင်ဗျား။</speech>
<speech type="speaker">ဆွေးနွေးပွဲကို ပြန်လည်စတင်ပါ့မယ်။ မစတင်ခင်ကျွန်တော် ကိုယ်စားလှယ်တော် ကြီးများကို ထပ်မံအသိပေးပြောကြားလိုပါတယ်။ ကျွန်တော်ခုနကလည်း ကျွန်တော်ပြောပြီးပါပြီ။ ကျွန်တော်တို့ လွှတ်တော်ဆိုတာက ဥပဒေပြုရေးအာဏာကို ကျင့်သုံးရတဲ့ ဌာနကြီးဖြစ်ပါတယ်။ အဲဒီတော့ ကျွန်တော်တို့ ပြည်သူ့လွှတ်တော်၊ အမျိုးသားလွှတ်တော်၊ ပြည်ထောင်စုလွှတ်တော်ကိုယ်စားလှယ်အနေနဲ့က ဥပဒေပြုရေး မှာ တာဝန်အရယူရတဲ့ လူတွေဖြစ်တော့ ကိုယ်ကိုယ်တိုင်က ဥပဒေကို ပိုပြီးတော့ လိုက်နာရမှာဖြစ်ပါတယ်။ ကျွန်တော်တို့လွှတ်တော်တွေမှာ ပြည်ထောင်စုလွှတ်တော်ဆိုလည်း ပြည်ထောင်စုလွှတ်တော်ဆိုင်ရာဥပဒေ၊ နည်းဥပဒေရှိသလို ပြည်သူ့လွှတ်တော်မှာလည်း ပြည်သူ့လွှတ်တော်ဆိုင်ရာဥပဒေ၊ နည်းဥပဒေ၊ အမျိုးသား လွှတ်တော်မှာလည်း အမျိုးသားလွှတ်တော်ဆိုင်ရာဥပဒေ၊ နည်းဥပဒေတွေ ရှိပါတယ်။ ဒါလွှတ်တော် ကိုယ်စားလှယ်များအနေနဲ့ ကိုယ်စားလှယ်တွေဖြစ်တဲ့အတွက်ကြောင့်မို့လို့ ဒီဥပဒေတွေကို လေ့လာသိရှိထား ရမယ်ဖြစ်ပါတယ်။ နောက်ခုနက ကျွန်တော် စောစောကလည်း ပြောပြီးပါပြီ။ ကျွန်တော်အခုထပ်ပြီးတော့ ဆွေးနွေးတာနဲ့ပတ်သက်လို့ ဥပဒေကျွန်တော်ဖတ်ပြပြီးတော့ ကျွန်တော်ရှင်းလင်းပြပါမယ်။ ဆွေးနွေးတဲ့ အခါကျမှ တားတဲ့အခါကျတော့ မကောင်းတာတွေဖြစ်မှာစိုးလို့။ ကျွန်တော်တို့ဒီမှာ ပြည်ထောင်စုလွှတ်တော် ဆိုင်ရာနည်းဥပဒေ ၅၉(င) မှာ ဘယ်လိုပြဋ္ဌာန်းထားလဲဆိုရင် လွှတ်တော်ကိုယ်စားလှယ်သည် မိမိဆွေးနွေး မည့် အကြောင်းကိစ္စနှင့်စပ်လျဉ်း၍ အတိုချုပ်သာဆွေးနွေးရမည်။ ဒါဥပဒေအရ ပြဋ္ဌာန်းထားတာပါ။ ဆိုတော့ အဲဒီမှာအချက်(၂)ချက် ပါပါတယ်။ မိမိဆွေးနွေးမည့်အကြောင်းကိစ္စတစ်ခု ပါပါတယ်။ အတိုချုပ်သာ ဆွေးနွေးရမယ်ဆိုတာပါပါတယ်။ အဲဒီတော့ မိမိဆွေးနွေးရမယ့်အကြောင်းကိစ္စဆိုတာ အခုကျွန်တော် အခု လက်ရှိအခြေအနေနဲ့ကြည့်မယ်ဆိုလို့ရှိရင် ကျွန်တော်တို့ဒီနေ့ဆွေးနွေးနေတာက လူ့အခွင့်အရေးကော်မရှင်ရဲ့ ၂၀၁၅ ခုနှစ် အစီရင်ခံစာအပေါ်မှာ ဆွေးနွေးနေတာပါ။ အဲဒါကြောင့်မို့လို့ ကျွန်တော်တို့ဒီ လူ့အခွင့်အရေး ကော်မရှင်ရဲ့ အစီရင်ခံစာအပေါ်မှာ ဆွေးနွေးရမှာက ဒါသူရဲ့စပ်ဆိုင်တဲ့ ကိစ္စဖြစ်ပါတယ်။ ဒါနဲ့ကျော်ပြီးတော့ ကျွန်တော်တို့ဆွေးနွေးလို့မရပါဘူး။ နောက်အတိုချုပ်ဆိုတာကတော့ ကျွန်တော်တို့ ရှင်းရှင်းပြောရရင် ကိုယ်ဆွေးနွေးမယ့်အကြောင်းအရာအပေါ်မှာ သတ်မှတ်ထားတဲ့်းမှာ ထိထိမိမိ တိုတိုတုတ်တုတ်နဲ့ ဒါဆွေးနွေးဖို့ပြဋ္ဌာန်းထားတာ ဖြစ်ပါတယ်။ ဒီအတိုင်းကျွန်တော်တို့လိုက်နာဖို့ ကျွန်တော် အသိပေးပြောကြား လိုပါတယ်။</speech>
<speech type="speaker">ဆက်လက်ပြီးတော့ ဦးအောင်ကျော်ကျော်ဦး လှိုင်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1563">ဦးအောင်ကျော်ကျော်ဦး (လှိုင်မဲဆန္ဒနယ်၊ ရန်ကုန်တိုင်းဒေသကြီး)</mp>လေးစားအပ်ပါသော ပြည်ထောင်စလင်တော် နာယကကြီး၊ ပြည်ထောင်စုဝန်ကြီးများ၊ ပြည်ထောင်စလတ်တော် ကိယ်စားလယ် များ၊ ဧည့်သည်တော်များအားလုံးမင်္ဂလာပါလို့ နှုတ်ခွန်းဆက်သပါတယ်။ ကျွန်တော်က လှိုင်မဲဆန္ဒနယ်က ပြည်သူ့လွှတ်တော်ကိုယ်စားလှယ် အောင်ကျော်ကျော်ဦး ဖြစ်ပါတယ်။ အမျိုးသားလူ့အခွင့်အရေးကော်မရှင်ဟာ မရှိမဖြစ်လိုအပ်တဲ့ အဖွဲ့အစည်းဖြစ်ပြီး လူ့အခွင့်အရေးကိစ္စများကို ထိရောက်စွာ ဆောင်ရွက်နိုင်ရေးအတွက် ဆွေးနွေးခြင်းဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ ပထမဦးစွာ မြန်မာနိုင်ငံ အမျိုးသားလူ့အခွင့်အရေးကော်မရှင် အစီရင်ခံစာနဲ့ပတ်သက်လို့ ဆွေးနွေးလိုပါတယ်။ (၁) အချက်က ကျွန်တော်တို့ မြန်မာနိုင်ငံအမျိုးသားလူ့အခွင့်အရေးကော်မရှင်အနေနဲ့ လူ့အခွင့်အရေးကိစ္စရပ်များကို ဆောင်ရွက်တဲ့နေရာမှာ အရပ်ဘက်အဖွဲ့အစည်းများနဲ့ ပူးပေါင်းဆောင်ရွက်မှုမရှိတာကို တွေ့ရပါတယ်။ အရပ်ဘက်အဖွဲ့အစည်းများနဲ့ ပူးပေါင်းဆောင်ရွက်မှုကို ကဏ္ဍတစ်ရပ်အနေနဲ့ ထည့်သွင်းဆောင်ရွက် သင့်ကြောင်း အကြံပြုလိုပါတယ်။ (၂) အချက်ကတော့ ကုလသမဂ္ဂလူ့အခွင့်အရေးကောင်စီက ပြုလုပ်တဲ့ (UPR) အစီအစဉ်အရ မြန်မာနိုင်ငံအတွက် ဆုံးဖြတ်ချက်တွေမှာ မြန်မာနိုင်ငံအမျိုးသားလူ့အခွင့်အရေး ကော်မရှင်ကိစ္စဆောင်ရွက်ရန် ဘယ်လိုဆုံးဖြတ်ခဲ့သလဲ။ ဆုံးဖြတ်ချက်ကို ဘယ်လိုအကောင်အထည်ဖော်ဖို့ အစီအစဉ်ရှိလဲဆိုတာ အစီရင်ခံစာမှာ ဖော်ပြသင့်ပါတယ်။ ဒါပေမယ့် အစီရင်ခံစာမှာ ကျွန်တော်တို့မတွေ့ရ ပါဘူး။ ကျွန်တော်တို့သိရတာက နိုင်ငံတကာက မြန်မာနိုင်ငံလူ့အခွင့်အရေးကော်မရှင်ကို B အဆင့် သတ်မှတ်ခဲ့ပါတယ်။ နိုင်ငံတကာလူ့အခွင့်အရေးအဆင့်အတန်း၊ နိုင်ငံတကာအဆင့်အတန်းကို မမီခဲ့ ပါဘူး။ ဒါကြောင့် ကျွန်တော်တို့ နိုင်ငံတကာလူ့အခွင့်အရေးနဲ့ လူ့အခွင့်အရေး စံချိန်စံညွှန်းများမီအောင်၊ A အဆင့်ရအောင် ကျွန်တော်တို့ ဘယ်လိုအကောင်အထည်ဖော်ဆောင်ရွက်မယ်ဆိုတာ အစီရင်ခံစာမှာ ကျွန်တော်တို့ ဖော်ပြသင့်ပါတယ်။ နံပါတ်(၃)အချက်ကတော့ မြန်မာနိုင်ငံအမျိုးသားလူ့အခွင့်အရေး ကော်မရှင်အနေနဲ့ အစိုးရကို လူ့အခွင့်အရေးဆိုင်ရာကိစ္စရပ်များ၊ အကြံပေးမှုများပြုလုပ်ခဲ့တာကို တွေ့ရပါတယ်။ ဒါပေမယ့် ဘယ်ရှုထောင့်က ဘယ်လိုအကြံပေးခဲ့တယ်ဆိုတာကို အစီရင်ခံစာမှာ ဖော်ပြသင့်ပါတယ်။ နံပါတ် (၄) အချက်အနေနဲ့ ဝန်ကြီးဌာနများနဲ့ဆက်စပ်ဆောင်ရွက်တဲ့နေရာမှာ မည်သည့်ဝန်ကြီးဌာနများနဲ့ ဆက်စပ်ဆောင်ရွက်မှုက အဆင်ပြေတယ်။ မည်သည့်ဝန်ကြီးဌာနများနဲ့ ဆက်စပ်ဆောင်ရွက်မှုက အားနည်းတယ်။ အခက်အခဲရှိတယ်ဆိုတာ အစီရင်ခံစာမှာ ဖော်ပြပေးဖို့လိုအပ်ပါတယ်။ ဝန်ကြီးဌာနများအနေနဲ့ ဆက်လက်ပြီးတော့ အရေးယူဆောင်ရွက်မှု မရှိဘူးဆိုရင် ဒီ မြန်မာနိုင်ငံ လူ့အခွင့်အရေးကော်မရှင်အနေနဲ့ ဘယ်လိုဆက်လက်လုပ်ဆောင်မလဲဆိုတာကို ဆွေးနွေးတင်ပြသင့်ပါတယ်။ ဒါမှသာ အစိုးရနဲ့ဆက်စပ်တဲ့ ဆောင်ရွက်မှုတွေမှာ လိုအပ်တဲ့ကိစ္စများရှိရင် လွှတ်တော်က ဆုံးဖြတ် တောင်းဆိုပေးနိုင်မှာဖြစ်ပါတယ်။ အခုကတော့ လွှတ်တော်မှာ အစီရင်ခံစာကို မှတ်တမ်းတင်ဖို့ပဲ ရှိပါတယ်။ ပြီးခဲ့တဲ့ ကာလတစ်လျှောက် မြန်မာနိုင်ငံလူ့အခွင့်အရေးကော်မရှင်အနေနဲ့ ထိထိရောက်ရောက် ဆောင်ရွက် နိုင်ခြင်းမရှိဘူးလို့ သုံးသပ်ရပါတယ်။ ကျွန်တော်တို့ လှိုင်မြို့နယ်မှာရှိတဲ့ အမျိုးသားလူ့အခွင့်အရေး ကော်မရှင်ရုံး တစ်ခုတည်းနဲ့တော့ ကျွန်တော်တို့ တစ်နိုင်ငံလုံး လွှမ်းခြုံအောင် ဘယ်လိုမှဆောင်ရွက်နိုင်မှာ မဟုတ်ပါဘူး။ တစ်နိုင်ငံလုံးမှာ ကြုံတွေ့ရတဲ့ နည်းမျိုးစုံနဲ့လူ့အခွင့်အရေးချိုးဖောက်မှုတွေ၊ အဉ္စမမြေသိမ်းမှု၊ လုပ်အားခကို ဈေးပေါပေါနဲ့ ဝယ်ယူခြင်း၊ လက်နက်ကိုင်အဖွဲ့အစည်းများနဲ့ လူ့အခွင့်အရေးချိုးဖောက်မှုများကို တားဆီးနိုင်မှာ မဟုတ်ပါဘူး။ ဒါကြောင့် မြို့နယ်ပေါင်း ၃၃၀ မှာ ပြည်သူလူထုနဲ့ ထိတွေ့နိုင်ဖို့ မြန်မာနိုင်ငံအမျိုးသား လူ့အခွင့်အရေးကော်မရှင်ရဲ့ ယန္တရားကို တိုးချဲ့ဖို့လိုအပ်ပါတယ်။ နောက်ထပ် သတိထားဖို့အချက်ကတော့ ဒီမိုကရေစီပြုပြင်ပြောင်းလဲရေးဆောင်ရွက်နေတဲ့ မြန်မာပြည် အတွက်အရေးကြီးတဲ့အချက်က လူ့အခွင့်အရေးအပေါ် လိုက်နာထိန်းသိမ်းဖို့ပဲ ဖြစ်ပါတယ်။ လူ့အခွင့်အရေးကို ထိန်းသိမ်းနိုင်မှသာ ဒီမိုကရေစီဟာ အမြစ်တွယ်မှာဖြစ်ပါတယ်။ လူ့အခွင့်အရေးဆိုတာ အားနည်းသူတွေကို အကာအကွယ်ပေးရေး၊ မွေးရာပါလူ့အခွင့်အရေးကို ကာကွယ်စောင့်ရှောက်ရေးသာမက နိုင်ငံတော်ရဲ့ ဖွံ့ဖြိုးမှု၊ နိုင်ငံသားတွေရဲ့ အကျိုးစီးပွားကို အကာအကွယ်ပေးခြင်းဆိုတဲ့ သဘောသကန်ပါ ပါဝင်လာပြီး ဖြစ်ပါတယ်။ ဈေးကွက်စီးပွားရေးမှာ ပြည်တွင်းပြည်ပစီးပွားရေးလုပ်ငန်းကြီးတွေ၊ ရင်းနှီးမြှုပ်နှံမှုတွေ ဆောင်ရွက်ရာမှာ ဒေသခံပြည်သူတွေရဲ့ လူ့အခွင့်အရေးကို ပုံစံအမျိုးမျိုးနဲ့ ချိုးဖောက်ခံရတယ်ဆိုတာ မမေ့သင့်ပါဘူး။ ဒီလို ချိုးဖောက်မှုတွေအတွက် တရားမျှတမှုကို ပြန်လည်ရှာပေးဖို့ စီးပွားရေးလုပ်ငန်းကြီး တွေရဲ့ တာဝန်ယူမှု၊ ပြန်လည်ကုစားမှုတွေနဲ့ ပြန်လည်ရှာဖွေပေးရပါတယ်။ ဒါပေမယ့် ပြန်လည်ကုစားခြင်းထက် ကြိုတင်ကာကွယ်ခြင်းကသာ အထိရောက်ဆုံးနည်းလမ်း ဖြစ်ပါတယ်။ ဒါကြောင့် ဒီလိုကာကွယ်ဖို့ဆို တာ စီးပွားရေးလုပ်ငန်းတွေပါ လူ့အခွင့်အရေးလေးစားလိုက်နာဖို့ စောင့်ကြည့်ကြပ်မတ်ပေးဖို့ လိုအပ်ပါ တယ်။ မြန်မာနိုင်ငံအမျိုးသား လူ့အခွင့်အရေးကော်မရှင်အနေနဲ့ တိုင်ကြားလာတဲ့အမှုတွေကိုသာ ဖြေရှင်း ဆောင်ရွက်ရုံ မကဘဲ လူ့အခွင့်အရေး ချိုးဖောက်နိုင်တဲ့ဖြစ်နိုင်တဲ့ အခြေအနေရှိတဲ့နေရာတွေကိုပါ စောင့်ကြည့်ဆောင်ရွက်ပေးဖို့ လိုအပ်ပါတယ်။ လက်ရှိလည်း ကျွန်တော်တို့ မြန်မာနိုင်ငံမှာ လူ့အခွင့်အရေး ချိုးဖောက်ခံစားရမှုတွေရှိနေဆဲ ဖြစ်ပါတယ်။ ဒါကြောင့် မြန်မာနိုင်ငံအမျိုးသား လူ့အခွင့်အရေးကော်မရှင် အနေနဲ့ ဒီထက်ပိုပြီးတော့ ထိထိရောက်ရောက် ဆောင်ရွက်နိုင်ဖို့ စိတ်ကောင်းစေတနာနဲ့ တကယ်ဟန်ပြ မဟုတ်ဘဲနဲ့ တကယ်ထိရောက်တဲ့ လူ့အခွင့်အရေး စောင့်ရှောက်မှုမျိုး ဆောင်ရွက်နိုင်ဖို့ ကျွန်တော်တို့ အများကြီးကြိုးစားဖို့ လိုအပ်ပါတယ်ဆိုတာ အကြံပြုလိုပါတယ်။ ဥပမာတစ်ခုပြောရရင် ကျွန်တော်တို့အခု အချုပ်သားတွေ တရားရုံးက ထွက်ပြီးတော့ အမှုစစ်တဲ့အခါမှာ သက်ဆိုင်ရာက ထမင်းကျွေးတာမျိုး မတွေ့ရပါဘူး။ နိုင်ငံတော်က အချုပ်သားတွေအတွက် ထမင်းကျွေးဖို့ စားစရိတ်ထုတ်ပေးပြီးဖြစ်ပါတယ်။ ဒါပေမယ့်လည်း အိမ်ကထမင်းလာပို့တဲ့သူသာ ထမင်းစားရပြီးတော့ လာမပို့တဲ့လူတွေ ထမင်းမစား ရပါဘူး။ ဒါကဥပမာတစ်ခုအနေနဲ့ ပြောတာပါ။ ဒီလိုမျိုးလူ့အခွင့်အရေးချိုးဖောက်ခံရတဲ့ နေရာတွေ မြန်မာနိုင်ငံမှာ အများကြီးရှိပါသေးတယ်။ ဒါကြောင့် အုပ်ချုပ်သူရော၊ နိုင်ငံသားတွေရော၊ အဖွဲ့အစည်း အားလုံးရော၊ လက်နက်ကိုင်အဖွဲ့တွေရော၊ တပ်မတော်ရော လူ့အခွင့်အရေးကို လေးစားလိုက်နာဖို့၊ ထိန်းသိမ်းဖို့ဆောင်ရွက်ဖို့လိုကြောင်း ကျွန်တော်တို့ ဆွေးနွေးတင်ပြအပ်ပါတယ်။ ပြီးတော့ ဒီမြန်မာနိုင်ငံရဲ့ လူ့အခွင့်အရေးချိုးဖောက်မှုတွေ ဆောင်ရွက်တဲ့နေရာမှာ နိုင်ငံတော်ကလည်း တာဝန်ရှိပါတယ်။ ဒီအဖွဲ့ အစည်းတွေ၊ အရပ်ဘက်အဖွဲ့အစည်းတွေ ပူးပေါင်းပါဝင်ဆောင်ရွက်ဖို့လည်း ကျွန်တော်တို့ လိုအပ် ပါတယ်။ ပြီးတော့ ကျွန်တော်တို့ လူ့အခွင့်အရေးချိုးဖောက်မှုကို တိုင်ကြားစာတွေ ပို့တဲ့အခါမှာ ဝန်ကြီး ဌာနတွေအနေနဲ့ အရေးတယူဆောင်ရွက်ဖို့၊ လေးလေးစားစား ပြန်လည်တုံ့ပြန်ဖို့ လိုအပ်ပါကြောင်း အကြံပြုတင်ပြ ဆွေးနွေးရင်းနဲ့ နိဂုံးချုပ်ပါတယ်။ အားလုံး ကျေးဇူးတင်ပါတယ်။</speech>
<speech type="speaker">ဦးစိုင်းသန်းနိုင် ကရင်ပြည်နယ်မဲဆန္ဒနယ်အမှတ်(၅) ဆွေးနွေးဖို့ဖြစ်ပါတယ်။</speech>
<speech><mp id="196">ဦးစိုင်းသန်းနိုင်(မဲဆန္ဒနယ်အမှတ်-၅၊ ကရင်ပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့် ပြည်ထောင်စုဝန်ကြီးများ၊ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များ မင်္ဂလာအပေါင်းနဲ့ ပြည့်စုံကြပါစေ။ ကျွန်တော်ကတော့ ကရင်ပြည်နယ်၊ မဲဆန္ဒနယ် အမှတ်(၅) မှ အမျိုးသားလွှတ်တော်ကိုယ်စားလှယ် ဦးစိုင်းသန်းနိုင် ဖြစ်ပါတယ်။ ကျွန်တော့အနေနဲ့ ပြည်ထောင်စုလွှတ်တော် ဒုတိယပုံမှန်အစည်းအဝေး ပထမနေ့မှာ တင်သွင်းသွားတဲ့ မြန်မာနိုင်ငံအမျိုးသား လူ့အခွင့်အရေးကော်မရှင်ရဲ့ (၂၀၁၅ ခုနှစ်) အစီရင်ခံစာအပေါ် အပြုသဘော အကြံပြုချက် အချို့နဲ့အတူ ထောက်ခံဆွေးနွေးသွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျာ။ ကော်မရှင်ရဲ့ အစီရင်ခံစာကို လေ့လာတဲ့အခါမှာ မာတိကာ - စဉ် (၁၁) ခုပါရှိပြီးတော့ ဖွဲ့စည်းမှုအပိုင်းနဲ့ ဌာနအလိုက် ဆောင်ရွက်မှုများအပိုင်းက အချက် အချို့ကို ထုတ်နုတ်ပြီးတော့ ဆွေးနွေးသွားမှာ ဖြစ်ပါတယ်။ ကော်မရှင်ကို ဂုဏ်သရေရှိ အထင်ကရပုဂ္ဂိုလ် (၁၁) ဦးနဲ့ ဖွဲ့စည်းထားပြီးတော့ ယင်းပုဂ္ဂိုလ် (၁၁) ဦးကိုပဲ ဌာနအလိုက် တာဝန်ခွဲဝေပေးထားတာကို တွေ့ရှိရပါတယ်။ နာယကကြီးခင်ဗျာ။ လူ့အခွင့်အရေးမြှင့်တင်ရေးနဲ့ လေ့ကျင့်ပညာပေးရေးဌာနဟာ အရေးကြီးတဲ့ ဌာနတစ်ခုဖြစ်ပါတယ်။ ဒီဌာနရဲ့ ဆောင်ရွက်ချက်တွေကို လေ့လာကြည့်တဲ့အခါမှာ အလုပ်ရုံသင်တန်းများ ဖွင့်လှစ်ပို့ချခြင်း၊ အလုပ်ရုံဆွေးနွေးပွဲများကျင်းပခြင်း၊ ဟောပြောပွဲများကျင်းပခြင်း၊ သင်ခန်းစာများ သွားရောက် ပို့ချခြင်း အစရှိသည်ဖြင့် ဆောင်ရွက်ချက်များကိုတွေ့ရှိရပါတယ်။ ဟောပြောပွဲတွေမှာ ဆွေးနွေးတဲ့ ဘာသာရပ်တွေကို လေ့လာကြည့်တဲ့အခါမှာလည်း လူ့အခွင့်အရေး အဓိပ္ပာယ်နှင့် အနှစ်သာရများ၊ ကမ္ဘာ့ လူ့အခွင့်အရေးကြေညာစာတမ်း၊ လူ့အခွင့်အရေးနှင့် တာဝန်ဝတ္တရားများ၊ မြန်မာနိုင်ငံအမျိုးသားလူ့အခွင့် အရေးကော်မရှင်အကြောင်း၊ တိုင်တန်းချက်များဆိုင်ရာ လုပ်ထုံးလုပ်နည်းများ ဒါတွေဟာ နိုင်ငံသားတိုင်း ကျေးလက်တောရွာမကျန် သိသင့်သိထိုက်တဲ့ အကြောင်းအရာတွေ ဖြစ်တဲ့အတွက်ကြောင့် ကျယ်ကျယ် ပြန့်ပြန့်ဆောင်ရွက်သင့်ပါကြောင်း အကြံပြုတင်ပြလိုပါတယ်။ သို့သော်လည်းပဲ အစီရင်ခံစာအရ ကော်မရှင်ရဲ့ ဆောင်ရွက်နိုင်ခဲ့တဲ့ဒေသ၊ ဆောင်ရွက်ခဲ့တဲ့ အကြိမ်ရေအရေအတွက်ဟာ တစ်နိုင်ငံလုံး အတိုင်းအတာ အနေနဲ့ ချိန်ထိုးကြည့်မယ်ဆိုရင် နည်းလွန်းသေးတယ်လို့ ယူဆရပါတယ်။ ဒါကလည်း လုပ်ငန်းများစွာကို ကော်မရှင်အဖွဲ့ဝင် (၁၁) ဦးကပဲ ကြီးကြပ်ဆောင်ရွက်နေရလို့ ဖြစ်နိုင်ပါတယ်။ ဒါကြောင့် ကော်မရှင် အဖွဲ့ဝင်တွေကို တိုးချဲ့ ဖွဲ့စည်းပြီး တိုင်းဒေသကြီး၊ ပြည်နယ်၊ ခရိုင်၊ မြို့နယ်အဆင့်အထိ ကော်မရှင်အဖွဲ့ခွဲ ရုံးတွေ ဖွင့်လှစ်နိုင်ရန် ဆောင်ရွက်ဖို့လိုအပ်တဲ့အကြောင်း အကြံပြုလိုပါတယ်။ နာယကကြီးခင်ဗျာ။ ကမ္ဘာ့လူ့အခွင့်အရေး ကြေညာစာတမ်းကို တိုင်းရင်းသားဘာသာ (၃) မျိုးနဲ့ ပြန်ဆိုထုတ်ဝေခဲ့ကြောင်း သိရှိခဲ့ရပါတယ်။ လူမျိုးစုပေါင်း ၁၀၀ ကျော်နေထိုင်တဲ့ မြန်မာနိုင်ငံအတွက် ဒီထက်ပိုမိုကျယ်ပြန့်စွာ ပြန်ဆိုထုတ်ဝေနိုင်အောင် ကြိုးပမ်းသင့်ကြောင်း အကြံပြုတင်ပြလိုပါတယ်။ အထူးသဖြင့် ကော်မရှင်ရဲ့ သုံးသပ်အကြံပြုချက်များကို လေ့လာကြည့်တဲ့အခါမှာ လူ့အခွင့်အရေးဆိုင်ရာ ဘာသာရပ်ကို ဝန်ကြီးဌာနအသီးသီးရဲ့ သင်တန်းများမှာ ထည့်သွင်းသင်ကြားသင့်ကြောင်း၊ အခြေခံ ပညာကျောင်းအဆင့် သင်ရိုးများမှာ ထည့်သွင်းရေးဆွဲပြီး ဆရာ၊ ဆရာမများက အလေးထား သင်ကြား ပေးရန် လိုအပ်ကြောင်း၊ အကျဉ်းထောင်များမှ အကျဉ်းသားများရဲ့ လူ့အခွင့်အရေးဆိုင်ရာ ရပိုင်ခွင့် များကို ဖြည့်ဆည်းပေးသင့်ကြောင်း၊ ကော်မရှင်လုပ်ငန်းများ တစ်နိုင်ငံလုံးလွှမ်းခြုံ၍ ပိုမိုလျင်မြန် သွက်လက်ပြီး ထိရောက်အောင်မြင်စွာ အကောင်အထည်ဖော်ဆောင်ရွက်နိုင်ရန် ကော်မရှင်ရုံးခွဲများနှင့် အရာထမ်း၊ အမှုထမ်းများခန့်ထားနိုင်ရေးကိစ္စကို အဆင်ပြေချောမွေ့စွာ ဆောင်ရွက်နိုင်ရေးအတွက် စီစဉ် ဆောင်ရွက် ပေးသင့်ကြောင်း စတဲ့ကော်မရှင်ရဲ့ သုံးသပ်အကြံပြုချက်များဟာ အမှန်တကယ် ဖြည့်ဆည်း ဆောင်ရွက် ပေးတဲ့ ကိစ္စရပ်တွေ ဖြစ်ကြောင်း ထောက်ခံတင်ပြအပ်ပါတယ်။ လေးစားအပ်ပါသော နာယကကြီးခင်ဗျာ။ အချုပ်အားဖြင့် တင်ပြရရင် ကော်မရှင်ရဲ့ ဆောင်ရွက် ချက်များဟာ ကောင်းမွန်သော်လည်း ဒီထက်ကျယ်ကျယ်ပြန့်ပြန့်ထိထိရောက်ရောက် ဆောင်ရွက်နိုင်ဖို့ လိုအပ်ချက်တွေ ရှိနေပါသေးတယ်။ အသိပညာပေးခြင်း၊ ဟောပြောဆွေးနွေးခြင်းများကို တိုင်းဒေသကြီး၊ ပြည်နယ်များသာမက ကိုယ်ပိုင်အုပ်ချုပ်ခွင့်ရတိုင်း၊ ကိုယ်ပိုင်အုပ်ချုပ်ခွင့်ရဒေသ၊ မြို့ရွာများအထိ အထူး သဖြင့် အပစ်အခတ်ရပ်စဲထားတဲ့ လက်နက်ကိုင်တိုင်းရင်းသား နယ်မြေများအထိ ကျယ်ကျယ်ပြန့်ပြန့် ဆောင်ရွက်နိုင်အောင် ကြိုးပမ်းသင့်ပါတယ်။ ဒါ့အပြင် မြန်မာနိုင်ငံ အမျိုးသားလူ့အခွင့်အရေးကော်မရှင်မှာ အဖွဲ့ဝင်များအဖြစ် ပြည်နယ်များ၊ ကိုယ်ပိုင်အုပ်ချုပ်ခွင့်ရဒေသများမှ အများကြည်ညို လေးစားလက်ခံတဲ့ ပုဂ္ဂိုလ်များ ပါဝင်စေသင့်ပါတယ်။ ကော်မရှင်အဖွဲ့ဝင်အဖြစ် တာဝန်ပေးအပ်ရာမှာလည်း ယခင်က လူ့အခွင့်အရေးချိုးဖောက်တယ်လို့ သံသယ ဝင်ခံနေရတဲ့ အဖွဲ့အစည်းများ၊ ထိုအဖွဲ့အစည်းများနဲ့ ဆက်နွယ်ပတ်သက်တဲ့ ပုဂ္ဂိုလ်များ မဖြစ်စေဖို့ ပိုမို လွတ်လပ်တဲ့ အနှောင်အဖွဲ့ကင်းတဲ့ သမာသမတ်ကျတဲ့ အထင်ကရပုဂ္ဂိုလ်များကိုသာ ရွေးချယ်တာဝန် ပေးသင့်ပါကြောင်း အကြံပြုအပ်ပါတယ်။ နာယကကြီးခင်ဗျာ။ ကော်မရှင်ဟာ သက်တမ်းရလာတာနဲ့အမျှ နိုင်ငံတကာဆက်ဆံရေး နယ်ပယ် ကျယ်ဝန်းလာပြီး နိုင်ငံတကာအသိအမှတ်ပြုမှု အတိုင်းအတာတစ်ခုထိ ရရှိလာခဲ့ပြီ ဖြစ်ပါတယ်။ အရှေ့တောင် အာရှအဖွဲ့အစည်းများ၊ အာရှပစိဖိတ်ဒေသအဖွဲ့အစည်းများ အဆင့်အထိ ပါဝင်ဆောင်ရွက်လာနိုင်ပြီဖြစ်လို့ နိုင်ငံတကာက လူ့အခွင့်အရေးအမည်ခံ အဖွဲ့အစည်းများရဲ့ ဝင်ရောက်စွက်ဖက်ခြင်း မခံရလေအောင် ကုလသမဂ္ဂက ကမကထပြုတဲ့ နိုင်ငံတကာအဆင့်အဖွဲ့အစည်းများအထိ ပါဝင်ဆောင်ရွက်နိုင်အောင် လိုအပ်ချက်များကို ဖြည့်ဆည်းပြီး ကော်မရှင်လုပ်ငန်းများ ဒီထက်ပိုမိုလျင်မြန်ထက်မြက်လာအောင် ဝိုင်းဝန်း ကြံဆောင် ကြိုးပမ်းသင့်ပါကြောင်း အကြံပြု တိုက်တွန်းရင်း နိဂုံးချုပ်အပ်ပါတယ်ခင်ဗျား။ ကျေးဇူး တင်ပါတယ်။</speech>
<speech type="speaker">ဒေါက်တာခင်မောင်မောင် ဒဂုံမြို့သစ်(မြောက်ပိုင်း)မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1545">ဒေါက်တာခင်မောင်မောင် ဒဂုံမြို့သစ်(မြောက်ပိုင်း)၊ ရန်ကုန်တိုင်းဒေသကြီး</mp>လေးစား အပ်ပါသော ပြည်ထောင်စုလွှတ်တော် နာယကကြီးနှင့် ပြည်ထောင်စုလွှတ်တော် ကိုယ်စားလှယ်အားလုံး၊ ဧည့်သည့်တော်အားလုံးကို မင်္ဂလာပါလို့ ရှေးဦးစွာ နှုတ်ဆက်ပါရစေ။ ကျွန်တော်ကတော့ ဒဂုံမြို့သစ် (မြောက်ပိုင်း)မဲဆန္ဒနယ်၊ ပြည်သူ့လွှတ်တော်ကိုယ်စားလှယ် ဒေါက်တာခင်မောင်မောင် ဖြစ်ပါတယ်။ ကျွန်တော်က ၂၀၁၅ ခုနှစ်၊ အမျိုးသားလူ့အခွင့်အရေး အစီရင်ခံစာကို ဆွေးနွေးသွားမှာ ဖြစ်ပါတယ်။ ပထမဦးဆုံး ကျွန်တော်ဆွေးနွေးချင်တာကတော့ လူ့အခွင့်အရေးကော်မရှင်မှာ ထည့်သွင်းဖွဲ့စည်းထားတဲ့ ပုဂ္ဂိုလ်ကြီးတွေကို ကျွန်တော် လေ့လာကြည့်တဲ့အခါမှာ ဂုဏ်သရေရှိလူကြီးမင်းများ၊ အစိုးရအရာရှိကြီး ဟောင်းတွေပဲ ပါပါတယ်။ တကယ်တမ်းကျတော့ ဒီကော်မရှင်မျိုးမှာ ဘယ်လိုလူမျိုးပါသင့်လဲဆိုရင် လူ့အခွင့်အရေးကို စွမ်းစွမ်းတမံဆောင်ရွက်ခဲ့တဲ့ ပုဂ္ဂိုလ်များပါဝင်သင့်ပါတယ်။ ဒါမှလည်း လူ့အခွင့်အရေးကို တကယ်ကို လိုလိုလားလား စွမ်းစွမ်းတမံ ဆောင်ရွက်တဲ့သူတွေကြောင့် လူ့အခွင့်အရေးဟာ တိုးတက်လာမှာ ဖြစ်ပါတယ်။ အဲဒါကြောင့်မို့လို့ နောက်နောင်များ ပြန်လည်ဖွဲ့စည်းမယ်ဆိုရင် လူ့အခွင့်အရေးကို စွမ်းစွမ်းတမံ ဆောင်ရွက်ခဲ့တဲ့သူများကို ထည့်သွင်းဖွဲ့စည်းပေးပါလို့ အကြံပြုလိုပါတယ်။ ဒုတိယအချက်အနေနဲ့ ကျွန်တော် ဆွေးနွေးလိုတာကတော့ ဒီတိုင်ကြားမှုတွေပါပဲ။ ဒီတိုင်ကြားမှု တွေမှာ ပြည်တွင်းကတိုင်ကြားမှု ၁၂၈ရ စောင် ရတယ်လို့ ရေးထားပြီးတော့ ပြည်ပကနေတိုင်ကြားတဲ့ ဥစ္စာစုစုပေါင်းကတော့ ၂၅၉၈ စောင် လက်ခံရရှိပါတယ်။ အဲဒါကြောင့်မို့လို့ ပြည်တွင်းတိုင်ကြားမှုနဲ့ ပြည်ပ တိုင်ကြားမှု ၂ ခုပေါင်းလိုက်လို့ရှိရင် ၃၈၇၆ ခု ရှိပါတယ်။ အဲဒီတော့ မြန်မာနိုင်ငံမှာ လူ့အခွင့်အရေး ချိုးဖောက်ခံရတယ်လို့ လူ့အခွင့်အရေးကော်မရှင်ကို တိုင်ကြားတာ ၃၈၇၆ ခုဟာ များလွန်းပါတယ်။ တစ်နည်းအားဖြင့်ပြောရင် ဒီကိန်းဂဏန်းကိုကြည့်ရင် မြန်မာနိုင်ငံမှ ပြည်သူအများစုဟာ လူ့အခွင့်အရေး ချိုးဖောက်ခံရတယ်လို့ စိတ်ထဲမှာခံစားပြီးတော့ တိုင်ကြားတာဖြစ်တဲ့အတွက် လူ့အခွင့်အရေး အခြေ အနေဟာ ကျွန်တော်တို့နိုင်ငံမှာ ဆိုးဝါးတယ်လို့ပဲ ပြောနိုင်ပါတယ်။ ကမ္ဘာ့ကုလသမဂ္ဂရဲ့ အဆင့်အတန်း သတ်မှတ်ချက်အရလည်း နိမ့်ပါးနေတာကို တွေ့ရပါတယ်။ အဲဒါကြောင့်မို့လို့ တိုင်စာများများရောက်နေတဲ့ကိစ္စဟာ စဉ်းစားဖို့အချက် တစ်ချက်ဖြစ်ပါတယ်။ အဲဒီတော့ ဒီတိုင်စာတွေနဲ့ပတ်သက်ပြီး ဆောင်ရွက်ချက်ကို ဖော်ပြထားပါတယ်။ အစီရင်ခံစာမှာ။ အဲဒီတော့ သက်ဆိုင်ရာကို ညှိနှိုင်းမေးမြန်းခြင်း၊ ပြည်ပကဥစ္စာကို ၆၀ရ နဲ့ ပြည်တွင်းဥစ္စာကို ၂၃၀ မေးထားပါတယ်။ ဒါပေမယ့် ပြန်လည်ဖြေကြားမှုဟာတော့ ပြန်စာကအစောင် ၃၅၀ ပဲရပါတယ်။ တစ်နည်းအားဖြင့် ပြောမယ် ဆိုရင် ကော်မရှင်ရဲ့ ဆောင်ရွက်ချက်ကို ဝန်ကြီးဌာနတွေက ပူးပေါင်းဆောင်ရွက်ခြင်းမရှိတာကို ပြနေတဲ့ သဘောဖြစ်ပါတယ်။ အဲဒီတိုင်စာတွေကို အုပ်စုခွဲခြားပြီးလေ့လာမယ်ဆိုလို့ရှိရင် မြေယာအငြင်းပွားမှုကိစ္စ တွေကို အများဆုံးတွေ့ရတယ်လို့ အစီရင်ခံစာမှာ ဖော်ပြထားပါတယ်။ ဒါပေမယ့် ကော်မရှင်က သွားရောက်ပြီး ဖြေရှင်းတဲ့အထဲမှာ ရှမ်းပြည်နယ် ရွာငံက အေးရှားဝေါလ်ကုမ္ပဏီက သိမ်းထားတဲ့မြေယာနဲ့ ပတ်သက်ပြီး လျော်ကြေးရတာ တစ်ခုပဲဆောင်ရွက်ပေးနိုင်ပြီးတော့ မြေယာအများစုအသိမ်းခံရတဲ့ကိစ္စ၊ မြေယာအငြင်းပွား မှုတွေကို လူ့အခွင့်အရေးကော်မရှင်က ဖြေရှင်းပေးနိုင်ခြင်း မရှိပါဘူး။ နောက်တစ်ချက်အနေနဲ့ပြောရရင် မေးမြန်းထားတဲ့ မေးခွန်းတွေကို ၂၀၁၅ ခုနှစ် ကုန်တဲ့အထိ ပြန်ကြားမှုဟာ ၁၁၉ ခု ကျန်သေးတယ်လို့ ပြောတဲ့အခါမှာ ဒီကော်မရှင်အပေါ်မှာကို ဝန်ကြီးဌာနများက အလေးအနက်ထားမှုမရှိဘူး။ ဝတ်ကျေတမ်းကျေဆက်ဆံနေတယ်ဆိုတာ တွေ့ရပါတယ်။ အဲဒါကြောင့် မို့လို့ ဝန်ကြီးဌာနများနဲ့ ပူးပေါင်းဆောင်ရွက်မှု၊ ဝန်ကြီးဌာနတွေက ကော်မရှင်အပေါ်မှာ အလေးအနက် ထားဖို့ကိုလည်း နိုင်ငံတော်က စီစဉ်သင့်ပါတယ်။ အဲဒီမှာ ကော်မရှင်ရဲ့ ဆောင်ရွက်ချက်များကို စာမျက်နှာ ၂၆ မှာ ကွင်းဆင်းစုံစမ်းစစ်ဆေးခြင်း ဖော်ပြထားပါတယ်။ ဖော်ပြထားတဲ့ ကွင်းဆင်းစုံစမ်းမှုဟာ ၁၁ ခု ရှိပါတယ်။ နောက်တစ်ခုက စာမျက်နှာ ၂၉ မှာ တွေ့ဆုံညှိနှိုင်းမှုဟာလည်း ၁၁ ခုဆောင်ရွက်ပါတယ်။ ပြောရရင် တော့ ဒီအစီရင်ခံစာထဲမှာ ဖြေရှင်းတာ ၂၂ ခုပဲ တွေ့ပါတယ်။ အဲဒီ ၂၂ ခုဆိုတော့ ခုနက တိုင်စာအရေ အတွက်နဲ့ ဖြေရှင်းပေးတဲ့ ၂၂ ခုနဲ့စာရင် အများကြီးနည်းလွန်းပါတယ်။ အစွန်းထွက်လောက်လေးပဲ ရှိပါတယ်။ ဒါကြောင့်မို့လို့ ကော်မရှင်အနေနဲ့ ဒီထက်ပိုပြီး အလုပ်လုပ်သင့်ပါတယ်လို့ ကျွန်တော် အကြံပြု လိုပါတယ်။ ဒီနေရာမှာ ဒီကွင်းဆင်းစုံစမ်းစစ်ဆေးဆောင်ရွက်ခြင်း အပိုင်း ၁၁ ခုမှာ (စ)မှာပါတဲ့ ပဲခူးတိုင်း လက်ပံတန်းမြို့ အမျိုးသားပညာရေးဥပဒေပြင်ဆင်ရေးအတွက် ဆန္ဒပြသပိတ်စစ်ကြောင်းနဲ့ ရဲတပ်ဖွဲ့ဖြစ်တဲ့ကိစ္စ ကလွဲပြီး ကျန်တဲ့ကိစ္စတွေဟာ အသေးအဖွဲကိစ္စလေးတွေပါ။ တရားရုံးမှာ တရားမမှုလောက် ဖြစ်ပြီးတော့ ပြီးသွားနိုင်တဲ့အမှုတွေကို လူ့အခွင့်အရေးကော်မရှင်က သွားပြီးဖြေရှင်းပေးတယ်ဆိုတဲ့သဘောမျိုး ရေးထား တာကို တွေ့ရပါတယ်။ ထို့အတူပဲ ဒီမှာလည်းခေါ်ယူညှိနှိုင်းဆွေးနွေးတဲ့ပွဲမှာလည်း ဘာပါလဲဆိုလို့ရှိရင် ရွာငံမြို့ ဦးကျော်သိန်း အပါ ၂၊ ရွှေသံလွင်ကုမ္ပဏီကသိမ်းထားတဲ့ လယ်မြေနဲ့ပတ်သက်ပြီးတော့ အများနည်းတူလျော်ကြေးရအောင် ဆောင်ရွက်ပေးချက်ကလွဲပြီး ကျန်တဲ့ကိစ္စတွေက သာမန်အမှုလေးတွေ ဖြစ်ပါတယ်။ တစ်နည်းအားဖြင့် ပြောရင် လူ့အခွင့်အရေးကော်မရှင်ရဲ့ ဆောင်ရွက်ချက်တွေဟာ ကြီးကြီးကျယ်ကျယ် ဆောင်ရွက်ချက် ဘာတစ်ခုမှ မတွေ့ရပါဘူး။ အဲဒီတော့ နောက်တစ်ခုက စာမျက်နှာ ၃၂ မှာ ဖော်ပြထားတဲ့ အကျဉ်းထောင်၊ အကျဉ်းစခန်း၊ အချုပ်ခန်း၊ ထိန်းသိမ်းစောင့်ရှောက်ရေးစခန်းများကို ကြည့်ရှုစစ်ဆေးခြင်းဆိုတဲ့အပိုဒ်မှာတော့ အကျဉ်း ထောင်တွေ၊ အကျဉ်းစခန်းတွေ သွားရောက်စစ်ဆေးပြီး အကြံပြုချက်တွေအများကြီးပြု ရတာ တွေ့ရပါ တယ်။ တစ်နည်းအားဖြင့်ပြောရမယ်ဆိုရင် အကျဉ်းထောင်အထဲကို သွားရောက်စစ်ဆေးပြီးတော့ အကြံပြု ချက်တွေ ပြုရတဲ့အချက်များနေခြင်းဟာ အကျဉ်းထောင်တွေမှာ လူ့အခွင့်အရေးချိုးဖောက်နေတယ်ဆိုတဲ့ လက္ခဏာဖြစ်ပါတယ်။ ဒါကြောင့်မို့လို့ အကျဉ်းထောင်က အကျဉ်းသားတွေရဲ့ လူ့အခွင့်အရေးကို ပိုမို ရရှိအောင် ဆောင်ရွက်ပေးသင့်ပါတယ်။ ဒီနေရာမှာ အလျဉ်းသင့်လို့ တင်ပြချင်တာက လူ့အခွင့်အရေး ချိုးဖောက်မှုတစ်ခုအနေနဲ့ ထောင်ကျ များကို တရားရုံးထုတ်တဲ့အခါမှာ ခြေထိပ်ခတ်ထားပါတယ်။ သံကွင်းနဲ့ ခြေထိပ်ခတ်ပြီးတော့ ထုတ်ထား ပါတယ်။ ကာယကံရှင်မပြောနဲ့ ကာယကံရှင် မိသားစုမပြောနဲ့ ဘေးလူကတောင်ကြည့်ရင် အင်မတန်ကို စိတ်မကောင်းဖြစ်ရပါတယ်။ သူဟာတရားခံဖြစ်ပါတယ်။ ထောင်ကျနေတာမှန်ပါတယ်။ သို့သော်လည်း သူ့ကို လူလိုသူလို ဆက်ဆံဖို့တော့လိုတယ်။ သူဟာ တိရစ္ဆာန်မဟုတ်ပါဘူး။ အဲဒါကြောင့်မို့လို့ ဒီကိစ္စ ကိုလည်း အခြားသင့်လျော်သော နည်းလမ်းတစ်ခုနဲ့ ပြင်ဆင်သင့်ပါတယ်လို့ အကြံပေးလိုပါတယ်။ တစ်နည်းအားဖြင့် ပြောမယ်ဆိုရင် ကျွန်တော်တို့နိုင်ငံမှာရှိတဲ့ ဥပဒေကိုထိမ်းသိန်းတဲ့အဖွဲ့အစည်း များက လူတွေအပေါ်မှာ လူ့အခွင့်အရေးမချိုးဖောက်မိအောင် ဆောင်ရွက်ကြဖို့ လူ့အခွင့်အရေးကော်မရှင် က ဒီထက်ပိုမိုဆောင်ရွက်ပေးပါလို့ တိုက်တွန်းရင်း နိဂုံးချုပ်ပါတယ်။ ကျေးဇူးတင်ပါတယ်။</speech>
<speech type="speaker">ဦးဌေးဦး ရန်ကုန်တိုင်းဒေသကြီးမဲဆန္ဒနယ်အမှတ်(၂) ဆွေးနွေးဖို့ဖြစ်ပါတယ်။</speech>
<speech><mp id="1319">ဦးဌေးဦး (မဲဆန္ဒနယ်အမှတ်-၂၊ ရန်ကုန်တိုင်းဒေသကြီး)</mp>လေးစားရပါသော ပြည်ထောင်စု လွှတ်တော် နာယကကြီးနှင့်တကွ အမျိုးသားလွှတ်တော် ဥက္ကဋ္ဌကြီး၊ နောက်တစ်ခါ ပြည်ထောင်စုလွှတ်တော် ကိုယ်စားလှယ်များ၊ ကြွရောက်လာတဲ့ ပြည်ထောင်စုအဆင့်ပုဂ္ဂိုလ်များနဲ့ ဧည့်သည်တော်များအားလုံး ကျွန်တော်တို့ နိုင်ငံသားတွေအားလုံးကို လူ့အခွင့်အရေးတွေ အပြည့်အဝခံစားခွင့်ရအောင်၊ လူ့အခွင့်အရေး တွေချိုးဖောက်မခံရအောင် ဝိုင်းဝန်းစောင့်ရှောက်နိုင်ကြပါစေလို့ ဆုတောင်းရင်းနဲ့ ဂါရဝပြုနှုတ်ဆက်ပါတယ်။ ကျွန်တော်ကတော့ ရန်ကုန်တိုင်းမဲဆန္ဒနယ်အမှတ်(၂)က အမျိုးသားလွှတ်တော်ကိုယ်စားလှယ် ဦးဌေးဦး ဖြစ်ပါတယ်။ ကျွန်တော့အနေနဲ့ ၂၀၁၅ ခုနှစ် အမျိုးသားလူ့အခွင့်အရေးကော်မရှင်ရဲ့ အစီရင်ခံစာ အပေါ်မှာ ဒီကော်မရှင်ရဲ့ ပျက်ကွက်မှုတွေ၊ တာဝန်မကျေမှုတွေနဲ့ စပ်လျဉ်းပြီးတော့ ထောက်ပြပြီးတော့ သုံးသပ်ပြီးတော့ အကြံပြုသွားမှာ ဖြစ်ပါတယ်။ အဲဒီတော့ ကျွန်တော်တင်ပြမယ့် အကြောင်းအရာတွေ အပေါ်မှာ မူတည်ပြီးတော့ လိုအပ်တဲ့ ဥပဒေပါအချက်အလက်ကလေးတွေကို ပဏာမအနေနဲ့ အားလုံးကို လေးစားစွာ တင်ပြလိုပါတယ်။ ကျွန်တော်တို့ မြန်မာနိုင်ငံအမျိုးသားလူ့အခွင့်အရေးကော်မရှင် ဥပဒေရဲ့ ပုဒ်မ ၂(ဂ)မှာ ဒီကော်မရှင် ကနေပြီးတော့ လူ့အခွင့်အရေးလို့ သတ်မှတ်ထားတာ ဘာတွေလဲဆိုတာကတော့ ကျွန်တော်တို့ ဖွဲ့စည်းပုံ အခြေခံဥပဒေမှာပါတဲ့ နိုင်ငံသားအခွင့်အရေးတွေဟာလည်း လူ့အခွင့်အရေးလို့ သတ်မှတ်ထားသလို ကုလသမဂ္ဂရဲ့ လူ့အခွင့်အရေးကြေညာစာတမ်းမှာပါတဲ့ အခွင့်အရေးများအပြင် အပြည်ပြည်ဆိုင်ရာ ကွန်ဗင်းရှင်းများမှာပါတဲ့ လူ့အခွင့်အရေးများကိုလည်း လူ့အခွင့်အရေးလို့ ဆိုလိုတယ်လို့ အဓိပ္ပာယ်ဖွင့်ဆို ထားတာကို တွေ့ရှိရမှာ ဖြစ်ပါတယ်။ ဒုတိယကော်မရှင်ရဲ့ ရည်ရွယ်ချက်တွေနဲ့ပတ်သက်ပြီးတော့ ပုဒ်မ ၃(က)မှာ ဒီနိုင်ငံတော်ဖွဲ့စည်းပုံအခြေခံဥပဒေမှာပါတဲ့ နိုင်ငံသားတွေရဲ့ မူလအခွင့်အရေးတွေကို ပိုမို ကာကွယ်စောင့်ရှောက်ဖို့ ရည်ရွယ်ပါတယ်လို့ ပြဋ္ဌာန်းထားပြီးတော့ (ခ) မှာကျတော့ ကုလသမဂ္ဂက ထုတ်ပြန် ထားတဲ့လူ့အခွင့်အရေးကြေညာစာတမ်းကို အသိအမှတ်ပြုပြီးတော့ လူ့အခွင့်အရေးကို လေးစားကာကွယ်တဲ့ လူ့အဖွဲ့အစည်းတစ်ရပ် ပေါ်ပေါက်လာဖို့လုပ်မယ်လို့လည်း ရည်ရွယ်ထားတာတွေ့ရပါတယ်။ နောက်တစ်ခါ ဒီကော်မရှင်ရဲ့ တာဝန်နဲ့ ပတ်သက်ပြီးတော့ ပုဒ်မ ၂၂(ခ)မှာ လူ့အခွင့်အရေးနဲ့ သက်ဆိုင်တဲ့ အပြည်ပြည်ဆိုင်ရာ ပြည်တွင်းဥပဒေများအား လိုက်နာမှု ရှိ မရှိ စောင့်ကြည့် လေ့လာရေး၊ မြှင့်တင်ရေးတို့နဲ့ စပ်လျဉ်းပြီးတော့လည်း ဆောင်ရွက်မယ်လို့ ပြဋ္ဌာန်းထားသလို (ဃ) ကတော့ ပိုအရေး ကြီးပါတယ်။ ဒီမြန်မာနိုင်ငံအမျိုးသားလူ့အခွင့်အရေးကော်မရှင်ဟာ တိုင်တန်းချက်တွေ၊ စွပ်စွဲချက် တွေတင် မကဘူး။ သတင်းအရ တစ်နည်းနည်းနဲ့ သတင်းရလို့ သိနေပြီ၊ သိသွားတယ်၊ သိရတယ်ဆိုတာ နဲ့ကို ဒီလူ့အခွင့်အရေးဖောက်ဖျက်တဲ့ ဖြစ်ပွားတဲ့နေရာတွေကို သွားရောက်စစ်ဆေးပြီး အရေးယူရမယ်လို့ အတိအလင်းပြဋ္ဌာန်းထားတာကိုလည်း သတိပြုမိအောင် ကျွန်တော် တင်ပြလိုပါတယ်။ နောက်တစ်ချက်က ကော်မရှင်ဟာ ပုဒ်မ ၂၄ အရ လွတ်လပ်စွာ လုပ်ပိုင်ခွင့်ရှိတယ်လို့လည်း လုပ်ပိုင်ခွင့် ပြဋ္ဌာန်းပေးထားသလို အခန်း ၆ တစ်ခုလုံးမှာ ဒီကော်မရှင်ကနေ ဘာတွေကို ဘယ်လိုစုံစမ်းစစ်ဆေးခွင့်ရှိတယ်၊ လုပ်ရမယ် ဆိုပြီးတော့ကို ပြဋ္ဌာန်းပေးထားတာကိုလည်း တွေ့ရမှာဖြစ်ပါတယ်။ တစ်ခါ ပုဒ်မ ၄၃၊ ၄၄၊ ၄၅ မှာကျတော့ အကျဉ်းထောင်တွေနဲ့ ပတ်သက်ပြီးတော့ ကြည့်ရှုစစ်ဆေးဖို့ သတ်မှတ်ပြီးတော့ ပြဋ္ဌာန်းပေးထားတာ တွေ့ရပါတယ်။ အဲဒီတော့ နောက်ဆုံးအနေနဲ့ ဒီကော်မရှင်ဥပဒေနဲ့ ပတ်သက်ပြီးတော့ တင်ပြလိုတာကတော့ ဒီကော်မရှင်က လိုအပ်နေတဲ့ ဘဏ္ဍာငွေကြေးတွေကို နိုင်ငံတော်ကထောက်ပံ့ပေးတဲ့အပြင် ပြင်ပက အထောက်အပံ့တွေကိုလည်း လက်ခံနိုင်တယ်လို့ ပြဋ္ဌာန်းပေးထားတယ်ဆိုတာကိုတော့ ပဏာမအနေနဲ့ လေးစားစွာ တင်ပြလိုပါတယ်။ အဲဒီတော့ အဲဒီလို အခွင့်အရေးတွေပေးထားပြီးတော့မှ ကျွန်တော်တို့ ကော်မရှင်ကလည်း ကျွန်တော်တို့ လူ့အခွင့်အရေးနဲ့ဆိုင်တဲ့ သင်တန်းတွေ၊ အလုပ်ရုံဆွေးနွေးပွဲတွေ အများကြီးလုပ်တယ်လို့လည်းပြောပါတယ်။ သို့သော်လက်တွေ့မှာတော့ ကျွန်တော်တို့နိုင်ငံသားတွေဟာ ဖွဲ့စည်းပုံအခြေခံဥပဒေမှာပါတဲ့ နိုင်ငံသားတွေ တရားမျှတစွာရှိရမယ်ဆိုတဲ့အခွင့်အရေးတောင်မှ အခြေခံ မှတ်ပုံတင် ရှိတဲ့လူနဲ့ မရှိတဲ့လူ အခွင့်အရေးတွေ တအားကွာပါတယ်။ သန်းခေါင်စာရင်းရှိတဲ့သူ မရှိတဲ့သူ တအားကွာပါတယ်။ ဒါတစ်နိုင်ငံလုံးမှာ ဒီလိုတရားမျှတမှု ကင်းမဲ့တဲ့အခွင့်အရေးတွေ သိသာထင်ရှားပေမယ့် လည်း ကော်မရှင်အနေနဲ့ ဘာမှဆောင်ရွက်ထားတာ မတွေ့ရှိရပါဘူး။ အဲဒီအပြင် ကျွန်တော်တို့ ကျူးကျော်သူဆိုပြီးတော့ ကြေညာပြီးတော့ ကျွန်တော်တို့ နိုင်ငံသားတွေ အစုလိုက်၊ အပြုံလိုက် ဘူဒိုဇာနဲ့ထိုးပြီးတော့ ရက်ရက်စက်စက် ဒီလိုဆောင်ရွက်နေတဲ့ ဖယ်ရှားနေတဲ့ ကိစ္စဟာလည်း ဖွဲ့စည်းပုံအခြေခံဥပဒေမှာပါတဲ့ နိုင်ငံသားပိုင်တဲ့ အိမ်တွေ၊ ပစ္စည်းတွေ၊ လူတွေကို ကာကွယ် ပေးရမယ်ဆိုတဲ့ အချက်တွေနဲ့လည်းမကိုက်ညီတဲ့အပေါ်မှာ လူ့အခွင့်အရေးကော်မရှင်အနေနဲ့ ဘာမှတင်ပြ ထားတာမရှိပါဘူး။ ဒါ့အပြင် ကျွန်တော်တို့ လူ့အခွင့်အရေး ကြေညာစာတမ်း ပုဒ်မ ၃ မှာပါတဲ့ လူသား တိုင်းဟာ လုံခြုံမှုအပြည့်ရှိဖို့လိုပါတယ်။ ကျွန်တော်တို့နိုင်ငံမှာ မူးယစ်ဆေးဝါးနဲ့ ပတ်သက်ပြီးတော့ ကိုယ်ကိုယ်တိုင်လည်း မလုံခြုံသလို ကိုယ့်သားသမီးတွေ၊ ကိုယ့်မြေးမြစ်တွေ၊ ကိုယ်အနာဂတ် လူငယ် တွေလည်း လုံခြုံမှုမရှိတဲ့အတွက် ကချင်ပြည်နယ်မှာဆိုရင် လူထုကိုယ်တိုင်က တာဝန်ရှိတဲ့လူတွေမလုပ်လို့ လူထုကိုယ်တိုင်က ဘိန်းခင်းတွေကို ဖျက်နေရတာ အားလုံးအသိပဲဖြစ်ပါတယ်။ ဒါဟာ လူ့အခွင့်အရေး ချိုးဖောက်ခံရလို့ မလုံခြုံလို့ ဖြစ်လာတဲ့ကိစ္စ ဘိန်းခင်းဧကသောင်းနဲ့ချီပြီးတော့ရှိသလို ဘိန်းတွေ၊ မူးယစ် ဆေးဝါးတွေလည်း အားလုံးဖြန့်ဖြူးနေတာ အားလုံးသိပါတယ်။ သို့သော်လည်း အဲဒီလို လုံခြုံမှုကင်းမဲ့ပြီးတော့ လူ့အခွင့်အရေးတွေ ဆုံးရှုံးနေတာကိုလည်း ကော်မရှင် အနေနဲ့ ဘာမှလုပ်ကိုင်တာ မတွေ့ရပါဘူး။ အဲဒီအပြင် ကျွန်တော်တို့ နိုင်ငံရေးအကျဉ်းသားတွေကို ဝေးလံ သီခေါင်တဲ့နေရာတွေမှာ မိသားစုကိုပါ ညှဉ်းပန်းနှိပ်စက်တဲ့ အထိကိုခံစားနေရတဲ့ကိစ္စတွေ အပေါ်မှာလည်း လူ့အခွင့်အရေးကော်မရှင်က ဘာမှဆောင်ရွက်ထားတာ မတွေ့ရပါဘူး။ အဲဒီအပြင် ကျွန်တော်တို့ရဲ့ ဖွဲ့စည်းပုံ အခြေခံဥပဒေ ၂၀၀၈ မှာ နိုင်ငံသားတွေရဲ့ လုံခြုံမှုနဲ့ပတ်သက်ပြီးတော့ ပြဋ္ဌာန်းချက် မရှိသလို ကျွန်တော်တို့ ဥပဒေနဲ့ပတ်သက်ပြီးတော့လည်း ကျွန်တော်တို့ မြေလွတ်၊မြေလပ်နဲ့ မြေရိုင်းများ စီမံခန့်ခွဲခွင့်ရှိတဲ့ ဥပဒေ မှာလိုပဲ ကျွန်တော်တို့ လယ်သမားတွေအတွက် တရားစွဲခွင့်အခွင့်အရေး မပြဋ္ဌာန်းထားဘဲနဲ့ မြေရတဲ့ လူတွေအတွက် တစ်ဘက်သတ် တရားစွဲခွင့်ပြဋ္ဌာန်းထားတဲ့ဟာမျိုးတွေနဲ့ ပတ်သက်ပြီးတော့လည်း ဘာမှ တင်ပြထားတာ မရှိပါဘူး။ ဒါကြောင့်မို့လို့ ဒီလိုကိစ္စတွေဟာ တကယ်တမ်း အဲဒီလူ့အခွင့်အရေးကော်မရှင်ဥပဒေမှာ တားမြစ် ကန့်သတ်ထားတဲ့ဟာတွေ မဟုတ်ပါဘူး။ သို့ပါသော်လည်း လူ့အခွင့်အရေးကော်မရှင်အနေနဲ့ ဒါတွေကို ဆောင်ရွက်ဖို့အတွက် ပျက်ကွက်တယ်လို့လည်း ပြောလို့ရသလို တာဝန်မကျေဘူးလို့လည်း သုံးသပ်ရရှိ ပါတယ်။ ဒါသည် ကျွန်တော်တို့ နိုင်ငံသားတွေအတွက် အင်မတန် နစ်နာဆုံးရှုံးတဲ့အချက်ဖြစ်ပါတယ်။ အဲဒီဥပဒေရဲ့ ရည်ရွယ်ချက်တွေ၊ တာဝန်တွေလည်း မအောင်မြင်ဘူးဆိုတဲ့ဟာ ထင်ရှားပါတယ်။ ဒါကြောင့် မို့လို့ နိဂုံးချုပ်အနေနဲ့ အကြံပြုချင်တာကတော့ ဒီအခွင့်အရေးတွေ ဆက်ပြီးတော့ မဆုံးရှုံးရအောင် ဒီကော်မရှင်လူကြီးတွေ အားလုံးကို အတွေးသစ်အမြင်သစ်ရှိတဲ့လူတွေနဲ့ အပြု အမူအဆောင်အရွက်တွေ ပြောင်းလဲဖို့၊ အတွေးအခေါ်အယူအဆတွေ ပြောင်းလဲဖို့၊ ကော်မရှင်တစ်ဖွဲ့လုံးကို ပြောင်းလဲပစ်ဖို့သာလျှင် အရေးတကြီးလိုအပ်ပါတယ်လို့ ကျွန်တော့အနေနဲ့ လေးစားစွာ အကြံပြု တင်ပြလိုပါတယ်။ အားလုံး ကျေးဇူးတင်ပါတယ်ခင်ဗျာ။</speech>
<speech type="speaker">ဦးစောထွန်းမြအောင် ဖာပွန်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="29">ဦးစောထွန်းမြအောင် (ဖာပွန်မဲဆန္ဒနယ်၊ ကရင်ပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယက၊ ပြည်ထောင်စုဝန်ကြီးများ၊ လွှတ်တော်ကိုယ်စားလှယ်များ၊ ဧည့်သည်တော် များကို မင်္ဂလာပါလို့ ဦးစွာဂါဝရပြု နှုတ်ဆက်အပ်ပါတယ်။ ကျွန်တော်ကတော့ ကရင်ပြည်နယ်၊ ဖာပွန် မဲဆန္ဒနယ်က ပြည်သူ့လွှတ်တော် ကိုယ်စားလှယ် ဦးစောထွန်းမြအောင် ဖြစ်ပါတယ်။ နာယကကြီးခင်ဗျား။ ကျွန်တော့အနေနဲ့ လက်ရှိကာလအတွင်းမှာ လက်နက်ကိုင်ပဋိပက္ခအတွင်း မှာ ကလေးသူငယ်များ ပါဝင်ပတ်သက်မှုနဲ့ ပတ်သက်ပြီး ပြဋ္ဌာန်းထားတဲ့ အချက်အလက်တွေကို ကျွန်တော် SS က တင်ပါတယ် ။ နာယကကြီးခင်ဗျား။ မြန်မာနိုင်ငံအနေနဲ့ ပဋိပက္ခကာလက နှစ်ပေါင်း ၅၀ ကျော် ၆၀ နီးပါး ရှိနေပြီ။ အဲဒီကာလအတွင်းမှာ ကျွန်တော်တို့ လူ့အခွင့်အရေးနဲ့ပတ်သက်ပြီးတော့ ဒါကအနည်းနဲ့ အများ ဆိုသလို ဒါကကျွန်တော်တို့ ကျူးလွန်ခြင်းခံရတာပါ။ အဲဒီတော့ဒီလက်နက်ကိုင်ပဋိပက္ခက ကျွန်တော်တို့ဒီ အခုလည်း ရှိနေတုန်းပါပဲ။ အဲဒီတော့ကျွန်တော်တင်ပြချင်တာက ဒါတွေကို ပြီးစီးအောင်ယခုလက်ရှိ ကျွန်တော်တို့ ဆွေးနွေးနေကြတဲ့၊ ငြိမ်းချမ်းရေးဆွေးနွေးပွဲတွေမှာ ပထမ ၅ နှစ်ကာလအတွင်း ဆွေးနွေးပွဲ မှာတုန်းက ဒါတွေက အကုန်လုံး ဒီလက်နက်ကိုင်အဖွဲ့အစည်း ခေါင်းစဉ်မတူဘူး။</speech>
<speech type="speaker">ကိုယ်စားလှယ်ကြီး ကျွန်တော်တို့ ဆွေးနွေးတာက လူ့အခွင့်အရေးအစီရင်ခံစာကို ဆွေးနွေးတာပါခင်ဗျ။ ဒါငြိမ်းချမ်းရေးမဟုတ်ပါဘူးနော်။</speech>
<speech><mp id="29">ဦးစောထွန်းမြအောင် (ဖာပွန်မဲဆန္ဒနယ်၊ ကရင်ပြည်နယ်)</mp>အေးပါ။ အဲဒီတော့ ကျွန်တော့ အနေနဲ့ တင်ပြချင်တာက ဒီကလေးငယ်များ၏ လူ့အခွင့်အရေးနဲ့ပတ်သက်ပြီးတော့ ကျွန်တော်တို့ မြန်မာ Eczac$em pa wodoodoo:003:oss gulosusil Convention on the Rights of the Child (15 July 1991- Accession) qusi Optional Protocol to the Convention On the Rights of the Child on the Sale of Children, Child Prostitution and Child Pongraphy (16 January 2012 Accession). Gspososdam com Worst Forms of Child Labour Convention- C 182 (18 December 2014- Ratification)!l sò316ozog nascondooms composioo:60:20ull sè 31$. ပတ်သက်ပြီးတော့ ဒါက နိုင်ငံတကာကနေပြီးတော့ စဉ်းစားချက်က အဲ့ဒါနဲ့မလုံလောက်သေးဘူးတဲ့နော်။ ကျွန်တော်တို့ ဒီကလေး Convention မှာ အစိုးရအတွက် အခြေပြဇယားထဲမှာ ကလေးသူငယ်များ အခွင့်အရေးဆိုင်ရာ နောက်ဆက်တွဲအခြေပြစာချုပ်ကိုလည်း လက်မှတ်ထိုးရမှာဖြစ်ပါတယ်။ အဲဒီတော့ အဲစာချုပ်က ကျွန်တော်တို့ပြီးခဲ့တဲ့ ၂၀၁၅ ခုနှစ်မှ ဒါကျွန်တော်တို့ စာချုပ်ကို လက်မှတ်ထိုးနိုင်ခဲ့တယ်။ အဲဒီတော့ ဒါဘာကျန်နေလဲဆိုတော့ ကျွန်တော်တို့ အတည်ပြုစာချုပ်တစ်ခု ကျန်ပါသေးတယ်။ အဲ့ဒါကို ဆက်လက်ထိုးဖို့ လိုပါတယ်။</speech>
<speech type="speaker">ကိုယ်စားလှယ်ကြီး၊ ဒုတိယအကြိမ် ကျွန်တော်ထပ်ပြောပါမယ်။ ဆွေးနွေးတာက လူ့အခွင့်အရေးကော်မရှင်ရဲ့ ၂၀၁၅ ခုနှစ် အစီရင်ခံစာပေါ်မှာ ဆွေးနွေးနေတာပါ။ ဒီပြင် ဥပဒေတွေကို ဆွေးနွေးတာမဟုတ်ပါဘူး။ ကျွန်တော် ခုနက ဥပဒေဖတ်ပြပြီးပါပြီ။ ကိုယ်ဆွေးနွေးတဲ့ အကြောင်းအရာ က လူ့အခွင့်အရေးကော်မရှင်ရဲ့ အစီရင်ခံစာ ၂၀၁၅ ကို ဆွေးနွေးနေတာပါ။ ဒီပြင်ဥပဒေကို ဆွေးနွေးတာ မဟုတ်ဘူး။ အဲ့ဒါတွေကို ဆက်ပြီးဆွေးနွေးပါ။ ကျွန်တော် ခုနက ဥပဒေဖတ်ပြပြီးပါပြီ။ ကိုယ်စားလှယ် အနေနဲ့ ဥပဒေကို လေးစားလိုက်နာဖို့ လိုအပ်ပါတယ်။</speech>
<speech><mp id="29">ဦးစောထွန်းမြအောင် (ဖာပွန်မဲဆန္ဒနယ်၊ ကရင်ပြည်နယ်)</mp>ဒါကြောင့်မို့လို့ ကျွန်တော်တို့တွေ ဒီလူ့အခွင့်အရေးကြေညာစာတမ်းထဲမှာ ကျွန်တော်တို့ ကော်မရှင်အနေနဲ့က လက်နက်ကိုင်ပဋိပက္ခတွင် ကလေးသူငယ်များပါဝင်ပတ်သက်၍ နိုင်ငံခြားဝန်ကြီးဌာနမှ သဘောထားမှတ်ချက်ကို နောက်ဆက်တွဲ စာချုပ်နဲ့ ကျွန်တော်တို့ လက်မှတ်ထိုးပေးဖို့ ၂၈-၉-၂၀၁၅ ရက်နေ့မှာ မြန်မာနိုင်ငံအနေနဲ့ လက်မှတ်ထိုး ပြီးပါပြီ။ ဒါပေမယ့် အတည်ပြုချက်ကို ဆက်လက်ဆောင်ရွက်သင့်ပါကြောင်း အကြံပြုထားပါတယ်။ ဒါကြောင့်မို့လို့ ကျွန်တော့အနေနဲ့က ဒီစာချုပ်ဟာ ကျွန်တော်တို့ တစ်ဦးတည်းလုပ်လို့မရပါဘူး။ နိုင်ငံတော် အစိုးရကလည်း တိုင်းရင်းသားလက်နက်ကိုင် အဖွဲ့အစည်းတွေကို၊ ဒီဆွေးနွေးပွဲတွေကို ကျွန်တော်တို့ အမျိုးသားလူ့အခွင့်အရေးအနေနဲ့ ပို့ချသွားပြီးတော့ ဆွေးနွေးသင့်တယ်။ ပြောသင့်တယ်။ ခုနကလို ပြည့်စုံမယ်လို့ ယူဆပါတယ်။ ဒါကြောင့်မို့လို့ ကျွန်တော့အနေနဲ့ နိဂုံးချုပ်အနေနဲ့ တင်ပြချင်တာ ကတော့ လာမယ့် ၂၀၁၆ ခု၊ ကျွန်တော်တို့ ဒီအစီရင်ခံစာမှာတော့ အခု နောင်အစီရင်ခံမယ့် ကလေး သူငယ်များ အသက် ၁၈ နှစ်အောက်က ကလေးနဲ့ပတ်သက် ပါဝင်မှုရှိကြောင်း ကမ္ဘာသို့ ကြေညာ နိုင်ရန် နိုင်ငံတော်အနေနဲ့သော်လည်းကောင်း၊ မြန်မာနိုင်ငံအမျိုးသားလူ့အခွင့်အရေးကော်မရှင် အနေနဲ့လည်းကောင်း ကြေညာနိုင်အောင် ဆောင်ရွက်သင့်ပါကြောင်း နာယကကြီးမှတစ်ဆင့် တင်ပြရင်း နိဂုံးချုပ်အပ်ပါတယ်။ ကျေးဇူးတင်ပါတယ်။</speech>
<speech type="speaker">ဒေါက်တာမြတ်ဉာဏစိုး ရန်ကုန်တိုင်းဒေသကြီး မဲဆန္ဒနယ်အမှတ်(၃)မှ ဆွေးနွေးဖို့ဖြစ်ပါတယ်။</speech>
<speech><mp id="136">ဒေါက်တာမြတ်ဉာဏစိုး (မဲဆန္ဒနယ်အမှတ်-၃၊ ရန်ကုန်တိုင်းဒေသကြီး)</mp>အားလုံးပဲမင်္ဂလာပါ ခင်ဗျား။ ကျွန်တော့အရှေ့က ပြည်ထောင်စုလွှတ်တော်ကိုယ်စားလှယ်ကြီး ၁၅ ဦးကလည်း ပြည့်စုံစွာ ဆွေးနွေးပြီးပါပြီ။ အတိုချုပ်ပဲ တင်ပြပါ့မယ်။ မြန်မာနိုင်ငံ အမျိုးသားလူ့အခွင့်အရေး ကော်မရှင်က တင်ပြလာတဲ့ အစီရင်ခံစာကို တည်ဆဲမြန်မာနိုင်ငံအမျိုးသားလူ့အခွင့်အရေးကော်မရှင် ဥပဒေပါပြဋ္ဌာန်းချက် အချို့နဲ့ ချိန်ထိုးပြီးတော့ ဆွေးနွေးတင်ပြသွားမှာဖြစ်ပါတယ်။ ဒီအစီရင်ခံစာကတော့ ဥပဒေရဲ့ အခန်း ၅ ကော်မရှင်ရဲ့ တာဝန်နဲ့ လုပ်ပိုင်ခွင့်များမှာပါတဲ့ ပုဒ်မခွဲ(ဌ)အရ တင်သွင်းလာတာ ဖြစ်ပါတယ်။ အဲဒီတော့ ကိုယ်စားလှယ်ကြီးများ အများစုဆွေးနွေးသွားတဲ့ ကျွန်တော်တို့ အကျဉ်းထောင်ထဲမှာ လူ့အခွင့်အရေး ဖောက်ဖျက်ခံရတဲ့ကိစ္စတွေနဲ့ ပတ်သက်ပြီးတော့ ဥပဒေရဲ့ အခန်း(၆)မှာ အကျဉ်းထောင်၊ အကျဉ်းစခန်း၊ အချုပ်ခန်းနှင့် ထိန်းသိမ်းစောင့်ရှောက်ရေးစခန်းများသို့ ကြည့်ရှုစစ်ဆေးခြင်းဆိုတဲ့ ခေါင်းစဉ်ခွဲတစ်ခု နဲ့ကို ပုဒ်မ ၄၃၊ ၄၄၊ ၄၅ နဲ့ဒါဖော်ပြထားတာတွေ့ရပါတယ်။ အဲဒီတော့ ကော်မရှင်ကလည်း ဒါတွေကို Point out လုပ်တယ်။ လုပ်ပြီးတဲ့အခါမှာ ဒါတွေကို အစီရင်ခံတင်ပြတယ်။ ဒါပေမယ့် တစ်ဖက်က တာဝန်ခံဆောင်ရွက်ရမယ့် အဖွဲ့အစည်းဟာ ဥပဒေနဲ့အညီ ဆောင်ရွက်ပါရဲ့ လားဆိုတာကို ကျွန်တော်တို့ ဒီနေရာမှာ ပြန်ပြီးတော့ ကြည့်ရမှာဖြစ်ပါတယ်။ ဥပဒေရဲ့ ပုဒ်မ ၂၂ (ဂ)နဲ့ ၂၂(ဃ)တွေမှာဆိုရင် ကျွန်တော်တို့ သက်ဆိုင်ရာဝန်ကြီးဌာနတွေကနေပြီးတော့ ဘယ်လိုတုံ့ပြန်အရေးယူဆောင်ရွက်ရမယ် ဆိုတာတွေပါ ပါတယ်။ ဒါပေမယ့်ကျွန်တော်တို့ နိုင်ငံမှာ ဒီဥပဒေတစ်ခုတည်းမှ မဟုတ်ပါဘူး။ ဥပဒေက သီးခြားဖြစ်နေ closušin Implementation saçe:m borseoogsalgs Law Enforcement ogoo saoposame မို့လို့ တရားဥပဒေစိုးမိုးမှု အားနည်းနေတဲ့ အပိုင်းတွေရှိပါတယ်။ ဒါတွေကိုလည်း ုပြင်ဖို့ လိုပါလိမ့်မယ်လို့ တင်ပြလိုပါတယ်။ တာဝန်ခံဌာန၊ အဖွဲ့အစည်းတွေက လိုက်နာဆောင်ရွက်မှုအားနည်းရုံ မျှမကပါဘူး။ ဒီ Report ထွက်တယ်။ နောက်ပြီးတဲ့အခါကျတော့ ကြေညာချက်ထုတ်ပြန်တာကို မသိသလို နေပြီးတော့ အလေးထားဆောင်ရွက်မှုမရှိတာတွေလည်း အများကြီးရှိပါတယ်။ နိဂုံးချုပ် ကျွန်တော်တို့နဲ့ တိုက်ရိုက်သက်ဆိုင်တဲ့ ကိစ္စကို တင်ပြခွင့်ပြုပါ နာယကကြီးခင်ဗျား။ အဲဒါကတော့ ကော်မရှင်ရဲ့ တာဝန်နဲ့ လုပ်ပိုင်ခွင့် ပုဒ်မ ၂၂ ပုဒ်မခွဲ(ခ)ရဲ့ ပုဒ်မခွဲငယ်(၂)မှာ တည်ဆဲဥပဒေနှင့် အဆိုပြုထားသည့် ဥပဒေကြမ်း များသည် နိုင်ငံတော်က ပါဝင်ချုပ်ဆိုထားသည့် အပြည်ပြည်ဆိုင်ရာလူ့အခွင့်အရေး စာချုပ်များနှင့် ကိုက်ညီမှု ရှိမရှိကို လေ့လာသုံးသပ်ပြီး လူ့အခွင့်အရေးမြှင့်တင်ရေးနှင့် ကာကွယ်ရေးအတွက် ပြဋ္ဌာန်းသင့်သည့် ဥပဒေများနှင့် အခြားဆောင်ရွက်သင့်သည်များကို အစိုးရအဖွဲ့မှတစ်ဆင့် ပြည်ထောင်စုလွှတ်တော်သို့ တင်ပြခြင်းဆိုတဲ့ တာဝန်ရှိပါတယ်။ ကျွန်တော်တို့ လွှတ်တော် ဥက္ကဋ္ဌကြီးများ၊ ဥပဒေကြမ်းကော်မတီများအပါအဝင် သက်ဆိုင်ရာ ကော်မတီများကို အမျိုးသားလူ့အခွင့်အရေးကော်မရှင်ကနေပြီးတော့ အကြံပြုချက်တွေ ပေးပို့ထားတာ တွေရှိပါတယ်။ ဒါတွေကို ကျွန်တော်တို့ ထည့်သွင်းသုံးသပ်ဆောင်ရွက်ဖို့ လိုပါလိမ့်မယ်။ ပထမအကြိမ် လွှတ်တော် သက်တမ်းတုန်းကဆိုရင် ကော်မရှင်ရဲ့ အစီရင်ခံစာထဲမှာလည်းပါပါတယ်။ လူ့အခွင့်အရေး စံနှုန်းတွေနဲ့လည်း မညီပါဘူး။ မိမိတို့နိုင်ငံက ပါဝင်လက်မှတ်ရေးထိုးထားတဲ့ နိုင်ငံတကာ ကွန်ဗင်းရှင်း တွေနဲ့လည်း မကိုက်ညီပါဘူး။ ဒါကြောင့်မို့လို့ ပြဋ္ဌာန်းရန်မသင့်ပါဘူးလို့ တိုက်ရိုက်အကြံပြုချက်တွေရှိ ပါတယ်။ ဒါပေမယ့် ကျွန်တော်တို့ ပြည်ထောင်စုလွှတ်တော်ကြီးက ဒီဟာကို အလေးအနက်မထားဘဲနဲ့ အတည်ပြု ပြဋ္ဌာန်းခဲ့တဲ့ ဥပဒေများ ရှိခဲ့တယ်ဆိုတာ ဒါသက်သေအထင်အရှားဖြစ်ပါတယ်။ ဒါကြောင့်မို့လို့ ကျွန်တော်တို့ ဒီဒုတိယအကြိမ် လွှတ်တော်သက်တမ်းမှာတော့ ကျွန်တော်တို့ ပြည်ထောင်စုလွှတ်တော် အနေနဲ့ ဒီလိုမျိုး အကြံပြုချက်များကို လေးလေးနက်နက် ထည့်သွင်းစဉ်းစားပြီးတော့ နိုင်ငံတကာစံနှုန်း လူ့အခွင့်အရေးအခြေခံစံနှုန်းတွေနဲ့ နိုင်ငံသားတို့ရဲ့ အခြေခံအခွင့်အရေးတွေနဲ့ မကိုက်ညီတဲ့ဥပဒေများကို ပြဋ္ဌာန်းခြင်းမပြုဖို့အတွက် လေးလေးနက်နက် တိုက်တွန်းရင်းနဲ့ တင်ပြအပ်ပါတယ်။ အားလုံးကို အထူးပဲ ကျေးဇူးတင်ရှိပါတယ်ခင်ဗျား။</speech>
<title>အထက်ပါကိစ္စနှင့်စပ်လျဉ်းပြီး သက်ဆိုင်ရာ ပြည်ထောင်စုအဆင့်အဖွဲ့အစည်းဝင်က ပြန်လည် ရှင်းလင်းရန်ရှိပါက ရှင်းလင်းဆွေးနွေးခြင်းနှင့် လွှတ်တော်က မှတ်တမ်းတင်ခြင်း</title>
<speech type="speaker">အစီအစဉ်(၁၀) ဖြစ်ပါတယ်။ လွှတ်တော်ကိုယ်စားလှယ်များ ဆွေးနွေးလို့ပြီးပါပြီ။ လွှတ်တော်ကိုယ်စားလှယ်များရဲ့ ဆွေးနွေးချက်များအပေါ် သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က ပြန်လည်ရှင်းလင်းရန်ရှိက ရှင်းလင်းဆွေးနွေးဖို့ဖြစ်ပါတယ်။</speech>
<speech><agency id="38">ဦးဝင်းမြ (ဥက္ကဋ္ဌ၊ မြန်မာနိုင်ငံအမျိုးသား လူ့အခွင့်အရေးကော်မရှင်)</agency>လေးစားအပ် ပါသော ပြည်ထောင်စုလွှတ်တော် နာယကကြီးနှင့်တကွ လွှတ်တော်ကိုယ်စားလှယ်များခင်ဗျာ။ ကျွန်တော့ အနေနဲ့ မြန်မာနိုင်ငံအမျိုးသား လူ့အခွင့်အရေးကော်မရှင်ဥက္ကဋ္ဌ ဦးဝင်းမြအနေနဲ့ ဆွေးနွေးချက်များကို ပြန်လည်ပြီးတဲ့အခါမှာ တင်ပြဆွေးနွေးမှာ ဖြစ်ပါတယ်။ ဒီအခွင့်အရေးကို ပေးတဲ့အတွက်ကြောင့်လည်း အထူးပဲ ကျေးဇူးတင်ရှိတယ်ဆိုတဲ့အကြောင်းကို ပြောကြားလိုပါတယ်။ လွှတ်တော်ကိုယ်စားလှယ်များ အားလုံး ၁၆ ဦး ကျွန်တော်တို့ မြန်မာနိုင်ငံအမျိုးသား လူ့အခွင့်အရေးကော်မရှင်ရဲ့ ၂၀၁၅ ခု နှစ်ပတ်လည် အစီရင်ခံစာကို တက်တက်ကြွကြွ ပါဝင်ပြီးတဲ့အခါမှာ ဆွေးနွေးပြောကြား အကြံပြုချက်များ ပြုလုပ်တာ တွေ့တဲ့အတွက်ကြောင့်လည်း လူ့အခွင့်အရေးအပေါ်မှာ အထူးပဲ စိတ်ဝင်စားတယ်ဆိုတာကို သိရတဲ့ အတွက်ကြောင့် ကျွန်တော်တို့ ကော်မရှင်အနေနဲ့ အထူးပဲအားရဝမ်းမြောက်တယ်ဆိုတဲ့အကြောင်း အကြံ ပြုချက်များ၊ ဆွေးနွေးချက်များကိုလည်းပဲ ကျွန်တော်တို့ အထူးအလေးထားပြီးတော့ စဉ်းစားဆောင်ရွက် သွားမယ် ဆိုတဲ့အကြောင်းကို ကနဦးပြောကြားလိုပါတယ်။ ကျွန်တော်တို့ ဒီကော်မရှင် အစီရင်ခံစာကတော့ အခုကျွန်တော်တို့ ဥပဒေမှာ ပြဋ္ဌာန်းချက်နဲ့အညီ တင်ပြခြင်းဖြစ်ပါတယ်။ လွှတ်တော်ကလည်း ဒါကိုချက်ချင်းပဲ အခု ပြန်လည်ပြီးတော့ ဒုတိယအကြိမ် အစည်းအဝေးခေါ်တဲ့အခါမှာ ဦးစားပေး စဉ်းစားပေးတဲ့အတွက်ကြောင့် ကျွန်တော်တို့ကလည်း အထူးပဲ အားရဝမ်းသာဖြစ်ပါတယ်။ ဒီအစီရင်ခံစာနဲ့ ပတ်သက်ပြီး ကျွန်တော့အနေနဲ့ တင်ပြလိုတာကတော့ ပထမ ၉ လက အရင်ကော်မရှင်က ဆောင်ရွက်ချက်များ ဖြစ်ပါတယ်။ နောက်ထပ် ၃ လကတော့ ကျွန်တော်တို့ ၂၀၁၄ ခုနှစ်၊ စက်တင်ဘာလ ၂၄ ရက်နေ့မှာ ဥပဒေနဲ့အညီ ပြန်လည်ဖွဲ့စည်းပြီးတဲ့နောက်ပိုင်းမှာ ဆောင်ရွက်ချက်များဖြစ်ပါတယ်။ ဒီလို တင်ပြရခြင်းဟာလည်းပဲ ကျွန်တော်တို့ ဥပဒေနဲ့ ပြန်လည်ဖွဲ့စည်း ပြီးတဲ့ နောက်ပိုင်းမှာတော့ ကျွန်တော်တို့ရဲ့ လုပ်ဆောင်ချက်များဟာ ဥပဒေပါ ပြဋ္ဌာန်းချက်များနဲ့အညီ ပိုမိုပြီးတဲ့အခါမှာ ပီပီပြင်ပြင် ဆောင်ရွက်လာနိုင်ခြင်းဖြစ်တယ်ဆိုတဲ့အကြောင်းကို ပြောကြားလိုပါတယ်။ ကိုယ်စားလှယ်တော်ကြီးများ တင်ပြဆွေးနွေးသွားတဲ့အထဲမှာ လုပ်ဆောင်ချက်လေးတွေ၊ အားနည်းတဲ့ အပိုင်းလေးတွေ ဖော်ပြသွားတာမျိုးလည်း တွေ့ရပါတယ်။ အဲဒီတော့ ကျွန်တော်တို့ တကယ်ပေါ့နော် ဒီဥပဒေအရ ကျွန်တော်တို့ ဆောင်ရွက်လာတဲ့ဟာဆိုလို့ရှိရင် ၃ လပိုင်းအတွင်းမှာသာ ဖြစ်ပါတယ်။ အကြံပြုချက်များကိုတော့ တစ်နည်းအားဖြင့် ပြောရမယ်ဆိုရင် ၂၀၁၆ ခုနှစ်မှာ ပိုမိုပြီးတော့ တစ်နေ့တခြား ပီပီပြင်ပြင်နဲ့ ဆောင်ရွက်လာနိုင်တယ်ဆိုတဲ့အကြောင်းလေးကို ကျွန်တော်တို့ အကြမ်းဖျင်း တင်ပြလိုခြင်းပဲ ဖြစ်ပါတယ်။ ကျွန်တော့အနေနဲ့ကတော့ ဒီမှာ လေးစားတဲ့အနေနဲ့ ကျွန်တော်တို့ ဆွေးနွေးချက် များကို အသေးစိတ် တင်ပြရှင်းလင်းလိုသော်လည်းပဲ အတိုချုပ်ပြီးတော့သာ ကျွန်တော် တင်ပြသွားမှာ ဖြစ်ပါတယ်။ နာယကကြီးအနေနဲ့ ခွင့်ပြုမယ်ဆိုလို့ရှိရင် ဆွေးနွေးအကြံပြုချက် တွေမှာလည်း အချက်တွေ အများကြီးပါဝင်တဲ့အတွက်ကြောင့်မို့ ပြန်ပြီးတော့ ကျွန်တော်တို့ စာနဲ့ရေးသားရှင်းလင်း အစီရင်ခံခွင့်ပြုဖို့ကို ခွင့်ပြုချက်တောင်းခံပါတယ်။ ဘာကြောင့်လဲဆိုတော့ လူ့အခွင့်အရေးဟာ အရေးကြီးပါတယ်။ ကိုယ်စားလှယ်တော်များ ဆွေးနွေး တဲ့အခါမှာလည်း အရေးကြီးတဲ့ အကြံပြုချက်လေးတွေ အများကြီး ပါပါတယ်။ အချို့ကိစ္စတွေဟာလည်းပဲ နာယကကြီး မကြာခဏ နှိုးဆော်ရသလို ဒီ ၂၀၁၅ ခုနှစ် အစီရင်ခံစာမှာ မပါတာတွေလည်း အများကြီး ပါတာမျိုးတွေ ဖြစ်ပါတယ်။ အားလုံး ကျွန်တော်တို့ ဒီ သံသယကင်းစွာနဲ့ နားလည်သွားနိုင်အောင် ကျွန်တော် ဒီလိုစာနဲ့ ရေးသားပြီးတဲ့အခါမှာ ပြန်လည်တင်ပြအစီရင်ခံခွင့်ကို တောင်းခံခြင်းပဲ ဖြစ်ပါတယ်။ ခွင့်ပြုမယ်လို့လည်း ကျွန်တော်ယူဆပါတယ်ခင်ဗျာ။ ကျွန်တော်တို့ အခု ဆွေးနွေးသွားတာလေးတွေကို အကျဉ်းချုံးပြီးတော့ ဒီ ကဏ္ဍအလိုက် တင်ပြ ဆွေးနွေးရမယ်ဆိုလို့ရှိရင်တော့ ကျွန်တော်တို့ လူ့အခွင့်အရေးမြှင့်တင်ရေးနဲ့ ပတ်သက်ပြီးတော့ တစ်နည်း အားဖြင့်ပြောရင် ပညာပေးရေးနဲ့ ပတ်သက်ပြီးတော့ ကျွန်တော်တို့က ကျယ်ကျယ်ပြန့်ပြန့် ဆောင်ရွက် နေတဲ့အကြောင်းကို လွှတ်တော်ကိုယ်စားလှယ်ကြီးများက တင်ပြဆွေးနွေးသွားပါတယ်။ ဒီလို တင်ပြ ဆွေးနွေးသွားတဲ့အခါမှာ ကျွန်တော်တို့ အရပ်ဘက်လူ့အဖွဲ့အစည်းများနဲ့လည်းပဲ ပိုမိုပြီး ပူးပေါင်းဆောင်ရွက် သင့်တယ်ဆိုတဲ့အကြောင်း၊ အရပ်ဘက်အဖွဲ့အစည်းများနဲ့ ပူးပေါင်းဆောင်ရွက်မှုများကိုလည်း ဒီအစီရင်ခံစာမှာ သီးခြားကဏ္ဍတစ်ရပ်အနေနဲ့ ဖော်ပြပြီးတဲ့အခါမှာ အစီရင်ခံသင့်တယ်ဆိုတဲ့ အကြောင်း ဖော်ပြအကြံပြုတာ မျိုးကို ကျွန်တော်တို့တွေ့ရပါတယ်။ ကျွန်တော်တို့ Promotion လို့ခေါ်မှာပေါ့ လူ့အခွင့်အရေး ပညာပေးရေးကို ကျွန်တော်တို့ ကျယ်ကျယ်ပြန့်ပြန့် ကဏ္ဍစုံပေါ့ ဆောင်ရွက်တာကို ကျွန်တော်တို့ အစီရင်ခံစာမှာလည်း ဖော်ပြ ပြီးတော့ ထပ်မံမပြောကြားတော့ပါဘူး။ ဘာကြောင့် ကျွန်တော်တို့ Promotion ပေါ့ ပညာပေးရေးကို အဓိက ဆောင်ရွက်ရသလဲဆိုတဲ့ အခါမှာကျတော့ ကျွန်တော်တို့ လူ့အခွင့်အရေး ချိုးဖောက်မှုကို ကုစားဖို့ လိုအပ်တာက ပထမဆုံး ကျွန်တော်တို့ ဒီလူ့အခွင့်အရေးနဲ့ ပတ်သက်တဲ့ဟာကို သိဖို့လိုအပ်တဲ့ဌာနတွေပဲ ဖြစ်ပါတယ်။ ဒါကြောင့်မို့လို့ ဒါကို ကျွန်တော်တို့ အာရုံစိုက်ပြီး ကျယ်ကျယ်ပြန့်ပြန့် ကျွန်တော်တို့ အစိုးရ ဝန်ကြီးဌာနတိုင်းအထိကို ဆက်လက်ဆောင်ရွက်ခဲ့ခြင်းပဲ ဖြစ်ပါတယ်။ အသေးစိတ်ကို ထပ်ပြီးတော့ မပြောတော့ပါဘူး။ ဒါပေမယ့်လို့ ကျွန်တော်တို့ပေါ့နော် ပြည်နယ်၊ တိုင်း၊ ဖောင်ကြီး၊ ဇီးပင်ကြီးစသည်ဖြင့် ပေါ့နော် (Grassroots Level) အောက်ခြေအဆင့်ထိလောက်ကို ကျွန်တော်တို့ အဆင့်လိုက် ဆောင်ရွက် ပါတယ်။ အောက်ခြေအဆင့်ကို ဆောင်ရွက်တဲ့အခါမှာလည်း ကျွန်တော်တို့ ကိုယ်တိုင်လုပ်တာမဟုတ်ပါဘူး။ အရပ်ဘက်အဖွဲ့အစည်းတွေနဲ့ ပူးပေါင်းပြီး အတူတကွဆောင်ရွက်ခြင်း ဖြစ်ပါတယ်။ ဒါတင်မကသေးဘူး ကျွန်တော်တို့ အရပ်ဘက်အဖွဲ့အစည်းက ပြည်သူလူထုကြားထဲကို ပိုပြီးတော့ဝင်ဆံ့ပါတယ်။ ကျွန်တော်တို့ ကတော့ နိုင်ငံတော်ရဲ့အဖွဲ့အစည်းဖြစ်တဲ့ အတွက်ကြောင့်မို့လို့ နိုင်ငံတော်ပိုင်း ပိုပြီးဝင်ဆံ့တယ်လို့ ပြောလို့ ရတယ်။ ဒီနှစ်ခုပေါင်းပြီး ဆောင်ရွက်လို့ရှိရင် ပိုမိုပြီးထိရောက်တယ်ဆိုတာကို ကျွန်တော်တို့လည်း ခံယူတဲ့ အတွက်ကြောင့်မို့လို့ တတ်နိုင်သမျှ ကျွန်တော်တို့ ကြိုးစားပြီး CSO များနဲ့ထိတွေ့မှုကို ဆောင်ရွက် နေတယ်ဆိုတဲ့အကြောင်းကို ကျွန်တော်တို့ ပြောကြားလိုပါတယ်။ လူ့အခွင့်အရေးကို ကျွန်တော်တို့ ကာကွယ်စောင့်ရှောက်တဲ့အခါမှာ ကုလသမဂ္ဂ ချမှတ်ထားတဲ့ အခြေခံမူတစ်ရပ် ရှိပါတယ်။ ဒီမူကတော့ respect, protect, fullfill ဆိုတဲ့မူပဲ ဖြစ်ပါတယ်။ ဘာလို့လဲ နိုင်ငံတော်အစိုးရပိုင်းအနေနဲ့ လူ့အခွင့်အရေးကို ကာကွယ်စောင့်ရှောက်ဖို့ သက်ဆိုင်တဲ့ လူ့အခွင့်အရေးဆိုင်ရာ ဥပဒေများကို ပြဋ္ဌာန်းပေးရမယ်။ ဒီပြဋ္ဌာန်းတဲ့ဥပဒေကို လေးစားလိုက်နာရုံတင်မကဘူး ပြည်သူများခံစားနိုင်အောင် အကောင်အထည်ဖော် ပေးရမယ်ဆိုတဲ့ အပိုင်းပဲဖြစ်ပါတယ်။ ကျွန်တော်တို့ လူ့အခွင့်အရေး လုပ်ထုံးလုပ်နည်းမှာ ကျွန်တော်တို့ ကော်မရှင်များရဲ့ တာဝန်ဟာ ဆိုလို့ရှိရင် အကြံပေးခြင်းပဲ ဖြစ်ပါတယ်။ ဥပဒေကြောင်းအရ ကျွန်တော်တို့ လုပ်ပိုင်ခွင့် မရှိပါဘူးခင်ဗျာ။ ဒါကတော့ ကျွန်တော်တို့ လူ့အခွင့်အရေး လုပ်ထုံးလုပ်နည်းတွေမှာကို သတ်မှတ်ထားတဲ့ ပြဋ္ဌာန်းချက်များ ဖြစ်ပါတယ်။ ဒါကြောင့် မို့လို့ ကျွန်တော်တို့ တိုင်ကြားချက်ကို ရပြီဆိုတဲ့အခါမှာ ဒီတိုင်ကြားချက်ကလည်း ဘာလဲ၊ ကျွန်တော်တို့ နိုင်ငံတော်ကနေပြီး လိုက်နာပါမယ်လို့ ပြဋ္ဌာန်းထားတဲ့ ဥပဒေတွေ၊ အပြည်ပြည်ဆိုင်ရာ လူ့အခွင့်အရေးနဲ့ ပတ်သက်တဲ့ ကွန်ဗင်းရှင်းများကို ချိုးဖောက်တဲ့အခါကျတော့ တိုင်ကြားလာတဲ့ အခါမှာ ကျွန်တော်တို့က စိစစ်ပြီးတော့ နိုင်ငံတော် သက်ဆိုင်ရာဌာနများကို တင်ပြရခြင်းပဲ ဖြစ်ပါတယ်။ ဒီလိုတင်ပြရတဲ့အခါ မှာလည်း အစီရင်ခံစာမှာတော့ အသေးစိတ် ဖော်ပြတာမျိုးမရှိခဲ့ပေမယ့် ကျွန်တော်တို့ အနေနဲ့ကတော့ အသေးစိတ်ပဲ အကြံပြု တင်ပြတာမျိုး ရှိခဲ့ပါတယ်။ အဲဒီတော့ ဒီမှာလည်း လွှတ်တော်ကိုယ်စားလှယ် တော်ကြီးများက ဒါကို ပိုပြီးတော့ ဖိဖိစီးစီးဆောင်ရွက်ပေးမယ်လို့ဆိုတဲ့ အကြံပြုချက်က အထူးပဲ တန်ဖိုး ရှိပါတယ်။ ဘာကြောင့်လဲ၊ ကျွန်တော်တို့လူ့အခွင့်အရေးကော်မရှင်က အကြံပြုပိုင်ခွင့်ပဲရှိတယ်။ ဒါတော့ ကျွန်တော်တို့ မြန်မာနိုင်ငံအမျိုးသားလူ့အခွင့်အရေးကော်မရှင် တင်မဟုတ်ပါဘူး။ နိုင်ငံတကာကနေ ပြီးတော့ ကျင့်သုံးနေတဲ့ လုပ်ထုံးလုပ်နည်းပဲ ဖြစ်ပါတယ်။ အဲဒီတော့ ကျွန်တော်တို့ရဲ့ အကြံပြုချက်များကို အကောင်အထည်ဖော်ဖို့အားက ဘယ်ကရမလဲ။ ပြည်သူ့လွှတ်တော် ကိုယ်စားလှယ်များဆီကနေ ရပါတယ်။ ဒါကြောင့် ဒီမှာ ဒီလိုဆွေးနွေးအကြံပြုတာကို ကျွန်တော်တို့ အထူးပဲ ဝမ်းသာအားရစွာနဲ့ ကြိုဆို ပါတယ်။ တစ်ခါတစ်ခါကျတော့ ကျွန်တော်တို့ရဲ့ မိတ်က မီဒီယာကနေ ယူရပါတယ်။ ကျွန်တော်တို့ တင်ပြ ထားတယ်။ ဒါတွေကို မဖြည့်ဘူးဆိုတာ မီဒီယာကို တင်ပြပါတယ်။ မီဒီယာကနေ ဖိအားပေးခြင်းလည်း ဆောင်ရွက်လို့ရပါတယ်။ နိုင်ငံတကာတော်တော်များများမှာ ဒီ မွန်ဂိုလီးယားနိုင်ငံ၊ ကျွန်တော်တို့နိုင်ငံက ခေါင်းဆောင်ကြီးများလည်း သွားခဲ့ရပါတယ်။ ကျွန်တော်တို့လည်း မွန်ဂိုလီးယား လူ့အခွင့်အရေး ကော်မရှင်ကို သွားရောက်လေ့လာခဲ့ပါတယ်။ သူတို့ဆီမှာကျလို့ရှိရင်တော့ သူတို့ကော်မရှင်ရဲ့ တင်ပြချက် somos famosos.0.90.9 ano anfanfood fans.. လွှတ်တော်မှာ ကြာသွားတယ်။ ကျွန်တော်တို့က ဒီလွှတ်တော်မှာဆိုလို့ရှိရင် စံချိန်တင် လောက်တယ်လို့ ပြောချင်ပါတယ်ခင်ဗျာ။ ကျွန်တော်တို့လည်း အထူးပဲလေးစားတယ်။ ကျွန်တော်တို့ လျင်မြန်သွက်လက် စွာနဲ့ လူ့အခွင့်အရေး report ကို စဉ်းစားပေးတယ်။ တချို့နိုင်ငံတွေမှာ ဆိုလို့ရှိရင် ၆ လ၊ တစ်နှစ်၊ တစ်နှစ်ကျော် ကြာတဲ့အနေအထားမှာရှိတယ်။ လွှတ်တော်ကနေပြီး ဆောင်ရွက်တာ နှေးကွေးနေလို့ရှိရင် Public Debate ဆိုပြီးတော့ ပြည်သူကြားထဲ ချပြီး တွန်းအားပေးတယ်။ ကျွန်တော် တင်ပြလိုတာကတော့ တင်ပြချက် များကို ပီပီပြင်ပြင်ဖြစ်အောင် အကောင်အထည်ဖော်ဖို့ဆိုတာမှာ ကျွန်တော်တို့ ဥပဒေက သတ်မှတ်ထားတာက ရက်ပေါင်း (၃၀) ဖြစ်တဲ့ အတွက်ကြောင့်မို့လို့၊ ရက်ပေါင်း (၃၀) နဲ့ မပြန်လာဘူးဆိုရင် ကျွန်တော်တို့က ထပ်ပြီးတော့ဖိအားပေး ပါတယ်။ ဒါတော့ Report ထဲမှာဖော်ပြတာ ကျွန်တော်တို့ မရှိခဲ့ပါဘူး။ လက်တွေ့ထဲမှာတော့ ကျွန်တော်တို့ ထပ်ပြီးဖိအားပေးတယ်။ တစ်ကြိမ်မရလို့ရှိရင် နှစ်ကြိမ်၊ နှစ်ကြိမ် မရလို့ရှိရင် သုံးကြိမ် ကျွန်တော်တို့လုပ် ပါတယ်။ တကယ်လို့ အဲဒီလိုမှ မပြန်လာသေးဘူးဆိုရင်လည်း မပြန်ကြားသော အမှုများကို စုစည်းပြီး ပြန်ပြီးတင်ပြတာမျိုးလည်းရှိပါတယ်။ ဒါပေမယ့် ပြန်ကြားတာလေးတွေဟာ အားတော့နည်းပါတယ်။ ကျွန်တော့အနေနဲ့ ပွင့်ပွင့်လင်းလင်း တင်ပြရလို့ရှိရင်တော့ ခုရက်ပေါင်း (၃၀)အတွင်း ပြန်ကြား လာတာ ဆိုလို့ရှိရင် ၂၉ ရာခိုင်နှုန်း လောက်ပဲ ရှိပါတယ်။ ဒါပေမယ့် လူ့အခွင့်အရေးကော်မရှင်တစ်ရပ် ဖွဲ့စည်းပြီးဆောင်ရွက်တာလည်း သက်တမ်း နုပါ သေးတယ်ခင်ဗျာ။ ကျွန်တော်တို့ စတင်ဖွဲ့စည်းတုန်းကဆိုလို့ရှိရင် အကြံပြုချက်များဆိုရင် ပြန်ကြားမှုတောင် မရှိပါဘူး။ အခုချိန်မှာ တစ်ဖြည်းဖြည်း၊ တစ်ဖြည်းဖြည်းနဲ့ ပြန်ကြားလာပါတယ်။ ရက်ပေါင်း(၃၀)အတွင်းမှာ ပြန်ကြားလာတာဆိုလို့ရှိရင် ၂၉ ရာခိုင်နှုန်းလောက်ရှိတယ်။ ရက်ပေါင်း (၃၀) နဲ့ (၉၀) ကြားမှာ ပြန်ကြား လာတာဆိုလို့ရှိရင် ၃၂ ရာခိုင်နှုန်းလောက်ရှိတယ်။ မပြန်ကြားသေးတာတွေကတော့ အစောကလည်း တင်ပြသွားသလို ၁၁၉ စောင်လောက်ရှိနေတော့ ဒါတွေကို ကျွန်တော်တို့က ပြန်ကြားမှုရအောင်လုပ်တဲ့ Mechanism မှာဆိုလို့ရှိရင် အစောက ကျွန်တော်တင်ပြခဲ့တဲ့နည်းတွေပဲ ကျွန်တော်တို့ ဖြစ်တယ်ဆိုတဲ့ အကြောင်းကို အကြံပြု တင်ပြလိုပါတယ်။ ကျွန်တော်တို့က ဒီမှာဆွေးနွေး သွားတဲ့ကိစ္စမှာ လူ့အခွင့်အရေး ချိုးဖောက်မှုများနဲ့ ပတ်သက်ပြီး ကျွန်တော်တို့ တိုင်တန်းချက်ရရှိတဲ့အခါမှာ ကျွန်တော်တို့ စုံစမ်းစစ်ဆေး သလို စာနယ်ဇင်းတွေမှာ၊ မီဒီယာမှာကျွန်တော်တို့ သိရှိလို့ သွားရောက် စုံစမ်းတဲ့ အမှုလေးတွေလည်း ရှိပါတယ်။ ဒါတွေဟာ ပိုပြီးတော့ ၂၀၁၆ ခုနှစ်အတွင်းမှာ ပီပီပြင်ပြင်ဖြစ်လာတော့ နောင်အစီရင်ခံစာ တင်ပြတဲ့အခါမှာ ကျွန်တော်တို့ပြည့်ပြည့်စုံစုံ တင်ပြသွားမှာ ဖြစ်ပါတယ်။ ဥပမာဆိုလို့ရှိရင်ပေါ့နော်။ ဒီအရွယ်မရောက်သေးတဲ့ အမျိုးသမီးတစ်ယောက် ကျွန်တော်တို့ ရန်ကုန်တိုင်းဒေသကြီးမှာပဲ အိမ်ရှင်က နေပြီးတော့ ရက်ရက်စက်စက်နဲ့ ညှင်းပမ်းနှိပ်စက်နေတယ်ဆိုတဲ့ သတင်းမျိုးကို သတင်းစာထဲမှာတွေ့ရတယ်။ ဒါကြောင့်မို့လို့ ကျွန်တော်တို့ ကော်မရှင်က အဖွဲ့တစ်ဖွဲ့စေလွှတ်ပြီး သွားရောက်စုံစမ်းတဲ့အခါမှာ သက်ဆိုင်ရာဝန်ကြီးဌာနကို တင်ပြခဲ့တဲ့အတွက်ကြောင့်မို့ သူတို့ ကူညီဆောင်ရွက်ပေးပြီးတော့ ရလဒ်များ ရရှိနေတဲ့ အနေအထားမျိုးလည်း ရှိပါတယ်။ Cases တွေ တော်တော်များပါတယ်။ ့အတွက်ကြောင့် မို့လို့ ဒီမှာတော့ မတင်ပြတော့ဘဲနဲ့ ကျွန်တော်တို့ ဒီက ကိုယ်စားလှယ်တော်ကြီးများ အကြံပြုသလိုပဲ ၂၀၁၆ ခုနှစ်အတွင်းမှာ ဖြစ်ပျက်တဲ့ အဖြစ်အပျက်များဖြစ်တဲ့ အတွက်ကြောင့်မို့လို့ အဲဒီအစီရင်ခံစာကျရင် ပြည့်ပြည့်စုံစုံနဲ့ကျွန်တော်တို့ တင်ပြသွားမှာဖြစ်ပါတယ်။ တချို့ ကျွန်တော်တို့ လူ့အခွင့်အရေး ချိုးဖောက် မှုကြောင့်မို့လို့ ကွင်းဆင်းလေ့လာခဲ့ရတဲ့ကိစ္စများ ရှိပါတယ်။ အဲဒါတွေနဲ့ ပတ်သက်လို့ ကျွန်တော်တို့ စုံစမ်းစစ်ဆေးမှုပြုလုပ်ပြီးလို့ရှိရင်လည်းပဲ ကျွန်တော်တို့ရဲ့ အကြံပြု တင်ပြချက်မှာ မြန်မာနိုင်ငံသား ဖြစ်တဲ့အတွက်ကြောင့်မို့လို့ ဖွဲ့စည်းပုံအခြေခံဥပဒေပါ ပြဋ္ဌာန်း ချက်များနဲ့အညီ ခွဲခြားမှု မရှိစေဘဲနဲ့ပေါ့နော်။ ဒီဥပဒေရဲ့ အကျိုးကို ပြည့်ပြည့်ဝဝ ခံစားနေစေနိုင်ရန်အတွက် အရပ်ဘက်ရုံးများမှာသာလျှင် ပွင့်လင်း မြင်သာစွာ တရားစီရင်ဆောင်ရွက်ပါရန်ဆိုတဲ့ အကြံပြု ချက်ကိုလည်း ကျွန်တော်တို့ ပြုလုပ်တယ်ဆိုတဲ့ အကြောင်းလေးကို တင်ပြလိုပါတယ်။ ကျွန်တော်တို့ UPR နဲ့ ပတ်သက်ပြီး ဆောင်ရွက်ချက်ကို ဒီထဲမှာ အကျဉ်းပဲ ဖော်ပြထားပါတယ်။ ဘာကြောင့်လဲဆိုတော့ UPR နဲ့ပတ်သက်လို့ ကျွန်တော်တို့ ဆောင်ရွက်သင့် ဆောင်ရွက်ထိုက်တဲ့ ကဏ္ဍ ၃ ရပ်စလုံးကို ဆောင်ရွက်ခဲ့ပါတယ်။ ဒါကတော့ နိုင်ငံတော်ပိုင်းကနေပြီးတော့ အစီရင်ခံစာ တင်ပြတဲ့အခါမှာ ကျွန်တော်တို့က လွတ်လပ်တဲ့ ဒီကော်မရှင်တစ်ခုအနေနဲ့ ဝင်ပြီး အကြံပြု တာကို ကျွန်တော်တို့ ဆောင်ရွက်ခဲ့ပါတယ်။ နောက်တစ်ချက်က ဒီအရပ်ဘက်အဖွဲ့အစည်းများကလည်း ကျွန်တော်တို့ဆီကို ချဉ်းကပ်လာတဲ့ အတွက်ကြောင့် ကျွန်တော်တို့ဖိတ်ခေါ်ပြီးတော့ ရုံးမှာနေပြီးတဲ့အခါမှာ အကျယ်တဝင့် ဆွေးနွေးညှိနှိုင်းကြ ပြီးတော့ သူတို့ရဲ့ တင်ပြချက်များကိုလည်း အားလုံးဝန်ကြီးဌာနကို ဆက်လက်ပြီးတော့ ပေးပို့ခဲ့သလို ကျွန်တော်တို့ ကိုယ်တိုင်ကလည်းပဲ သီးခြားအစီရင်ခံစာတစ်ခုကို ပေးပို့တင်ပြခဲ့တယ် ဆိုတာကို ပြောကြား လိုပါတယ်။ အဲဒီတော့ ကျွန်တော်တို့ ဒီ UPR နဲ့ ပတ်သက်ပြီးတော့ အလျဉ်းသင့်လို့ တင်ပြရမယ်ဆိုလို့ ရှိရင် သြဂုတ်လ ၈ ရက်နဲ့ ၉ ရက်နေ့မှာ နေပြည်တော်မှာ INGO တစ်ခု ဖြစ်တဲ့ LWF ဆိုတဲ့အဖွဲ့နဲ့ ကျွန်တော်တို့ မြန်မာနိုင်ငံအမျိုးသားလူ့အခွင့်အရေးကော်မရှင်နဲ့ ပူးပေါင်းပြီး အလုပ်ရုံဆွေးနွေးပွဲတစ်ရပ် ကျင်းပပြုလုပ်မှာ ဖြစ်ပါတယ်။ ဒီလိုကျင်းပပြုလုပ်ခြင်းဟာလည်းပဲ ကျွန်တော်တို့က ဟိုမှာဖြေကြားခဲ့ ပြီးပြီ။ ဒီကျွန်တော်တို့ အကြံပြုချက်တွေကိုလည်း လက်ခံပါတယ်။ လက်ခံပါတယ်ဆိုပြီးတော့ စာရွက်ထဲမှာပဲ ကျွန်တော်တို့မထားချင်ဘူး။ ဒါတွေကို အစိုးရအသစ်အနေနဲ့ ထိထိရောက်ရောက် အကောင်အထည် ဖော်နေတယ် ဆိုတာကို ကျွန်တော်တို့ကနေပြီးတော့မှ တိုက်တွန်းအားပေးလိုတယ်။ တွန်းအားပေးချင်တဲ့ အတွက်ကြောင့် မို့လို့ ဒီအလုပ်ရုံဆွေးနွေးပွဲကို နေပြည်တော်မှာ သြဂုတ်လ ၈ ရက်နဲ့ ၉ ရက်နေ့မှာ ကျွန်တော်တို့ ကျင်းပသွားမှာဖြစ်ပါတယ်။ ကျွန်တော်တို့ရဲ့ ရည်ရွယ်ချက်ကတော့ နိုင်ငံတော်ကနေပြီးတော့ လက်ခံထားတာတွေကို ပီပီပြင်ပြင် သက်ဆိုင်ရာ ဝန်ကြီးဌာနများဟာ ဆောင်ရွက်နိုင်မယ်ဆိုလို့ရှိရင်ဖြင့် ကျွန်တော်တို့ Mid Term report ကို တင်နိုင်အောင် ဦးတည်ခြင်းပဲဖြစ်ပါတယ်။ Mid Term report ဆိုတာကတော့ ကျွန်တော်တို့ ဒီဘက်က တင်တဲ့ရှိခဲ့ဘူး။ ဒါပေမယ့် ဒီအစဉ်အလာကို ကျွန်တော်တို့က ဖန်တီးလိုတဲ့အတွက်ကြောင့်မို့လို့ ဒီလိုဆောင်ရွက်တယ်ဆိုတဲ့အကြောင်းကို ပြောကြားလိုပါတယ်။ လွှတ်တော် ကိုယ်စားလှယ်တစ်ဦးက ဒီတရားရုံးရှေ့မှောက်မှာ ရောက်ရှိနေတဲ့ လူ့အခွင့်အရေးကိစ္စများနဲ့ ပတ်သက်ပြီး ကျွန်တော်တို့အနေနဲ့ ဆောင်ရွက်ပိုင်ခွင့်မရှိဘူးဆိုတဲ့ ပြဋ္ဌာန်းချက်ကို ဖျက်သင့်တယ်ဆိုပြီး အကြံပြုသွားပါတယ်။ တကယ်လို့ ဖျက်ပေးနိုင်လို့ရှိရင်တော့ အကောင်းဆုံးပဲလို့ ထင်ပါတယ်။ ဒါပေမယ့် လူ့အခွင့်အရေးကော်မရှင်များရဲ့ လုပ်လေ့လုပ်ထရှိတဲ့ Mechanism ကို ပြောရမယ် ဆိုရင်တော့ကာ လူ့အခွင့်အရေးကော်မရှင်အများဟာဆိုလို့ရှိရင် Court Cases တွေကို ဆောင်ရွက်ပိုင်ခွင့် မရှိပါဘူး။ ဘာကြောင့်လဲဆိုတော့ ကျွန်တော်တင်ပြသလိုပဲ ကျွန်တော်တို့ကအကြံပြုပိုင်ခွင့်ပဲ ရှိပါတယ်။ ဒါကြောင့်မို့လို့ တရားရုံးကလည်း သူတို့က လွတ်လပ်စွာဖွဲ့စည်းထားတဲ့ State Organ တစ်ခု ဖြစ်တဲ့ အတွက်ကြောင့်မို့လို့ သူတို့ကိုဝင်ပြီးတော့ စွက်ဖက်တာကို လက်မခံခြင်းပဲ ဖြစ်ပါတယ်။ ကျွန်တော်တို့ မူကြမ်းကိုဆွေးနွေးခဲ့တုန်းက ဆိုလို့ရှိရင် အကြိတ်အနယ် ဆွေးနွေးခဲ့တယ်။ ကျွန်တော်တို့ကတော့ ဒီအခွင့်အရေးကို လိုချင်တယ်။ ဒါပေမယ့် သူတို့ကလည်းပဲ ဒါ Judiciary ဟာ Independent ဖြစ်တဲ့ အတွက်ကြောင့်မို့လို့ လူ့အခွင့်အရေးအနေနဲ့ ဒီအခွင့်အရေးကို မရသင့်ဘူးဆိုပြီး ငြင်းဆိုခဲ့ပါတယ်။ အခြားသော လူ့အခွင့်အရေးကော်မရှင် တော်တော်များများ ဟာလည်းပဲ ဒီအခွင့်အရေးကို မရရှိတဲ့ အတွက်ကြောင့်မို့လို့ ကျွန်တော်တို့အနေနဲ့ Court Cases များမှာ ဆောင်ရွက်ပိုင်ခွင့် မရှိဘူးဆိုတာကို တင်ပြလိုပါတယ်။ ဒါကြောင့်မို့လို့ လျစ်လျူတော့ မရှုထားပါဘူး။ တရားရုံးကိစ္စကို ဒီတရားရုံးရှေ့မှောက်ကို ရောက်နေတဲ့ အခွင့်အရေးကိစ္စများဟာ အကြောင်းအမျိုးမျိုးကြောင့် ကြန့်ကြာနေတာမျိုးတွေရှိတယ်။ လာဘ်ပေးလာဘ်ယူမှုကြောင့် ဆောင်ရွက်နိုင်တာမျိုး မရှိဘူးလို့ဆိုလို့ရှိရင် ကျွန်တော်တို့က ရုံးက ကိုယ်စားလှယ်တစ်ယောက်ကို အမြဲစေလွှတ်ထားပြီး အနီးကပ်လေ့လာပြီး လိုအပ်တဲ့တွန်းအားပေးဖို့ကို ဆောင်ရွက်နေပါတယ်ဆိုတဲ့အကြောင်းကို ကျွန်တော် တင်ပြလိုပါတယ်။ ကျွန်တော်တို့ ကိုယ်စားလှယ်တော်တစ်ဦးကနေပြီးတော့ မြန်မာနိုင်ငံအမျိုးသား လူ့အခွင့်အရေး ကော်မရှင်ဥပဒေမှာ Selection Board ကိစ္စနဲ့ ပတ်သက်ပြီး ဖွဲ့စည်းတာကို ဒီ Ms. Yanghee Lee မြန်မာနိုင်ငံဆိုင်ရာ လူ့အခွင့်အရေးဆိုင်ရာ အထူးအစီရင်ခံစာ တင်သွင်းသူက Paris-principle နဲ့ မကိုက်ညီဘူးလို့ ပြောသွားတယ်လို့ပြောတယ်။ ဘယ်ကဖတ်ရလဲတော့မသိဘူး။ ကျွန်တော်တို့ တကယ် သူနဲ့လည်း တွေ့ဆုံဆွေးနွေးပြီးပြီ။ ဒီကိစ္စကို သူပြောကြားခဲ့ခြင်းမရှိပါဘူး။ ကျွန်တော့အနေနဲ့ တင်ပြရရင် ကျွန်တော်တို့ ဒီဥပဒေကို ရေးဆွဲခဲ့တဲ့တစ်နှစ်ကျော်ကြာခဲ့ပါတယ်။ ဒီတစ်နှစ်ကျော် ကာလမှာ ဆိုလို့ရှိရင် အစိုးရပိုင်းက သက်ဆိုင်ရာဌာနအားလုံးနဲ့ ကျွန်တော်တို့ အကြိမ်ကြိမ်အဖန်ဖန် ညှိနှိုင်း ဆွေးနွေးရုံတင်မကဘူး။ နိုင်ငံခြားကနေ အကြံပေးပုဂ္ဂိုလ် ၃ ဦး ပါဝင်ခဲ့ပါတယ်။ တစ်ဦးက Asia Pacific Forum မှ Legal Advicer ဖြစ်ပါတယ်။ နောက်တစ်ယောက်က လူ့အခွင့်အရေးနယ်ပယ်မှ အထူးပဲ နာမည်ကြီးတဲ့ ပုဂ္ဂိုလ်တစ်ယောက် အထင်ကရပုဂ္ဂိုလ် တစ်ယောက်ဖြစ်တဲ့သူ ပါပါတယ်။ သူဟာဆိုလို့ ရှိရင်တော့ Paris Principles ကို မူကြမ်းစတင်ရေးဆွဲတဲ့းက ပါဝင်ခဲ့ပြီးတော့ လူ့အခွင့်အရေးမဟာမင်းကြီး ပထမ ၃ ဦးရဲ့ အကြံပေးပုဂ္ဂိုလ်အဖြစ်နဲ့လည်း ပါဝင်ဆောင်ရွက်ခဲ့တဲ့ အတွက်ကြောင့်မို့လို့ သူကိုယ်တိုင်ပါဝင် ရေးဆွဲပေးခဲ့တဲ့ဟာကတော့ Paris Principles နဲ့ မကိုက်ညီဘူး ဆိုတဲ့ ဝေဖန်ချက်ဟာ ကိုယ့်ရဲ့ အမြင်သက်သက်နဲ့ပဲ ဖိအားပေးဆွေးနွေးတယ်လို့ပဲ ကျွန်တော့အနေနဲ့ အဲဒီလို သုံးသပ်ပါတယ်။ သူတို့ရဲ့ အများသုံးသပ်ချက်မှာ ကျွန်တော်တို့ ကော်မရှင်ရဲ့ ဥပဒေဟာဆိုလို့ရှိရင် ကောင်းမွန်သင့်မြတ်တဲ့ ဥပဒေတစ်ရပ်လို့ အများက သုံးသပ်တယ်ဆိုတဲ့အကြောင်းကို လေးစားစွာ တင်ပြလိုပါတယ်။ နောက်တစ်ချက်ကတော့ ကျွန်တော်တို့ လူ့အခွင့်အရေးကော်မရှင်ကနေပြီးတော့ International Coordinating Committee ကနေပြီးတော့ တစ်ဆင့်လျှောက်ရပါတယ်။ ဒါကတော့ ကျွန်တော်တို့ ဥပဒေအရဖွဲ့စည်းပြီးတဲ့ ကော်မရှင်တိုင်းက လျှောက်ရပါတယ်။ အဲဒီမှာ ကျွန်တော်တို့ B status ပေးတယ် ဆိုတာ မှန်ကန်ပါတယ်။ ဒါပေမယ့် B status ပေးခြင်းဟာ ကျွန်တော်တို့က ကာကွယ်ရေးနှင့် မြှင့်တင်ရေး ဆောင်ရွက်တာမှာ အားနည်းလို့မဟုတ်ဘဲနဲ့ အဲဒီတုန်းကဖြစ်နေတဲ့ နိုင်ငံရေးအဆင့်အခြေအနေကြောင့်သာ ဖြစ်တယ်ဆိုတဲ့အကြောင်းကို ပြောကြားလိုပါတယ်။ ဘာကြောင့်လဲဆိုတော့ ကျွန်တော်တို့ကို B status ပေးတဲ့အခါများမှာ သူတို့ရဲ့မှတ်ချက်က မြန်မာနိုင်ငံအမျိုးသားလူ့အခွင့်အရေးကော်မရှင်ဟာ စိန်ခေါ်မှုတွေ အများကြီးရှိတဲ့ ကြားထဲကနေပြီးတော့ မြှင့်တင်ရေးနဲ့ ကာကွယ်ရေးဆောင်ရွက်မှုများကို ဆောင်ရွက်နိုင် ခဲ့တဲ့အတွက်ကြောင့်မို့လို့ ချီးကျူးဂုဏ်ပြုတယ်ဆိုတဲ့ မှတ်ချက်လေးကို ပြုထားတယ်ဆိုတဲ့အကြောင်းကို တင်ပြလိုပါတယ်။ နောက်တစ်ချက်ကတော့ ကျွန်တော်တို့ ရဦးမယ်လို့ထင်ပါတယ်။ စီးပွားရေး၊ လူမှုရေးနဲ့ wgonquiqəğeop Conventioni espososdal Civil and Political Rights Convention of a ဒါပါဝင်လက်မှတ်ရေးထိုးရေးတို့နဲ့ ပတ်သက်ပြီးတော့ ကျွန်တော်တို့က အကြံမပြု ထားဘူးလို့ တစ်ယောက်က ဆွေးနွေးသွားတာကို တွေ့ရပါတယ်။ တကယ်တော့ ကျွန်တော်တို့က Economic Social and Cultural Rights Convention oị Sign oo:condoos cq:00:40soupodopill 32032Girondgoseq:00: သည်အထိ အကြံပြုထားပါတယ်။ အကြံပြုခဲ့တဲ့ အခါမှာ Sign ထိုးရုံလေးနဲ့ပဲ ဟန်ပြတာမျိုး မလုပ် စေချင်ဘူး။ ဒါကိုအပြည့်အဝကျွန်တော်တို့ Ratify လုပ်တဲ့အထိ လုပ်ပါဆိုပြီး ကျွန်တော်တို့ အကြံပြုခဲ့တယ် ဆိုတဲ့အကြောင်းပါ။ အလားတူပဲ ကျွန်တော်တို့ ပြည်သူ့အခွင့်အရေးနဲ့ နိုင်ငံအခွင့်အရေးဆိုင်ရာ Convention ကိုလည်းပဲ အတည်ပြုလက်မှတ်ရေးထိုးဖို့ ဆိုပြီးတော့ ကျွန်တော်တို့က အကြံပြု ထားတယ် ဆိုတာကို တင်ပြလိုပါတယ်။ ဘာကြောင့်လဲ ကျွန်တော်တို့ မြန်မာနိုင်ငံဟာ ၁၉၄၈ ခုနှစ်၊ ဒီဇင်ဘာလ ၁၀ ရက်နေ့မှာ ပြဋ္ဌာန်းခဲ့တဲ့ ကမ္ဘာ့လူ့အခွင့်အရေးဆိုင်ရာ ကြေညာစာတမ်းကို မဲခွဲတဲ့အခါမှာ ပထမဆုံးမဲပေး ခဲ့တဲ့ နိုင်ငံတစ်နိုင်ငံအနေနဲ့ အဲဒီကနေပြီးတော့ ဥပဒေတစ်ရပ်အနေနဲ့ ပြဋ္ဌာန်းလာတဲ့ ဒီ Convention များကို ပါကိုပါဝင်သင့်တယ်လို့ ယုံကြည်တဲ့အတွက်ကြောင့်မို့လို့ အကြံပြုထားခြင်း ဖြစ်ပါတယ်။ နောက်တစ်ခါ ကျွန်တော်တို့ ထောင်များကို သွားရောက်စစ်ဆေးခြင်းနဲ့ ပတ်သက်လို့လည်းပဲ အသေးစိတ်ကိုတော့ ၂၀၁၅ ခုနှစ်အတွင်း ဆောင်ရွက်ချက်များကို ဖော်ပြထားပါတယ်။ ကိုယ်စားလှယ်တော် တစ်ဦးကနေပြီးတော့ ကသာအကျဉ်းထောင်ကိစ္စနဲ့ ပတ်သက်ပြီး တင်ပြသွားပါတယ်။ ဒါကိုကြားရတဲ့ အတွက်ကြောင့် စိတ်မကောင်းကျွန်တော်တို့ ဖြစ်ပါတယ်။ ကျွန်တော်တို့ ကော်မရှင်အနေနဲ့ ဦးစားပေး လုပ်ငန်းတစ်ခုအနေနဲ့ သွားရောက်စိစစ်ပြီးတဲ့အခါမှာ အခြေအနေများ တိုးတက်ကောင်းမွန်အောင် အကြံပြုမယ်ဆိုတဲ့အကြောင်းကို တင်ပြလိုပါတယ်။ နောက်တစ်ချက်ကတော့ ကျွန်တော်တို့ တိုင်ကြားမှုနဲ့ ပတ်သက်ပြီး ကျွန်တော်တို့ တင်ပြထားတဲ့ ပြည်တွင်းတိုင်ကြားမှုဟာ ၁၂၈၀၊ ပြည်ပမှာတိုင်ကြားမှု ၂၅၈၀ လောက်ရှိတဲ့အတွက်ကြောင့်မို့လို့ ပြည်ပ ကနေပြီးတော့ တိုင်ကြားမှုပိုများတယ်ဆိုတာနဲ့ ပတ်သက်လို့ ကျွန်တော် ရှင်းလင်းပြောကြား လိုပါတယ်။ ကျွန်တော်တို့ကတော့ ရရှိတဲ့အခြေအနေအမှန်ကို စာရင်းဇယားအနေနဲ့ ဖော်ပြခြင်းပဲဖြစ်ပါတယ်။ ပြည်ပဆိုတာ အဓိကအားဖြင့်ဆိုလို့ရှိရင် လူ့အခွင့်အရေးမှာ နိုင်ငံတကာမှာ ရှေ့တန်းကနေပြီးဆောင်ရွက် နေတဲ့ Amnesty International အဖွဲ့ပဲဖြစ်ပါတယ်။ သူတို့က စိတ်ဝင်စားတယ်။ စိတ်ဝင်စားတဲ့အခါ ကျတော့ ကျွန်တော်တို့ကို မေးမြန်းလာတယ်။ မေးမြန်းလာတဲ့ အခါမှာ ကျွန်တော်တို့က တတ်နိုင်သမျှ ဒါကို သက်ဆိုင်ရာဌာနများကို အကြံပြုတင်ပြပြီး ပြန်ကြားပါတယ်။ အဲဒီတော့ Amnesty International က သူတို့ဆောင်ရွက်ပုံဆောင်ရွက် နည်းဟာ Letter Canpaign လို့ခေါ်ပါတယ်။ အမှုတစ်ခုတည်းကိုပဲ။ လူတစ်ယောက်တည်းကိစ္စကိုပဲ စာအစောင် ၁၀၀ လောက် ပို့တာမျိုးဖြစ်ပါတယ်။ အဲဒီတော့ ကျွန်တော် တို့ဟာ စာရင်းဇယားအနေနဲ့ မရှာနိုင်တဲ့ အတွက်ကြောင့်မို့လို့ ထည့်တဲ့အတွက်ကြောင့် များနေပါတယ်။ ကျွန်တော်တို့ အစီရင်ခံစာမှာလည်း ဖော်ပြခဲ့ပါတယ်။ သူတို့က ဘာကိုစိတ်ဝင်စားလဲဆိုတဲ့အခါမှာ နိုင်ငံရေး ရှည်ရှည်ဝေးဝေးရှင်းပြစရာမလိုပါဘူး။ ဒါပေမယ့် ကျွန်တော်တို့ လူ့အခွင့်အရေးနစ်နာဆုံးရှုံးတာ မဖြစ်စေ ချင်တဲ့အတွက်ကြောင့် ဒါနဲ့ပတ်သက်ပြီးတော့ ရရှိလို့ရှိရင် တင်ကိုတင်ပြပေးတယ်။ တင်ပြပေးရုံတင် မကဘူး။ ကျွန်တော်တို့အဖြေရအောင်လည်း ကြိုးစားပေးတဲ့အခါမှာ ရရှိလို့ရှိရင် Amnesty International ကို ကျွန်တော်တို့ကနေပြီးတော့ ဂရုတစိုက်ပြန်ကြားတဲ့ အတွက်ကြောင့် ကျွန်တော်တို့ကလည်း သူတို့ရဲ့ လုပ်ဆောင်ချက်ကို လေးစားတဲ့အနေနဲ့ ကိုယ်စားလှယ် လာရောက်တွေ့ဆုံပြီးတော့တောင်မှ နောင်လည်း ဆက်လက်ပြီးတော့ ပူးပေါင်းဆောင်ရွက်ချင်တဲ့ဆိုတဲ့ အကြောင်းကို ပြောကြားပါတယ်။ o eles nougaonecos por sóm csomosoozm Political Prisoner . ပတ်သက်ပြီးများပါတယ်။ နောက်တစ်ခါ စီတန်းလှည့်လည်ပြီးဖမ်းခံရတဲ့ ပုဂ္ဂိုလ်တွေ၊ ဒီလိုဟာတွေနဲ့ ပတ်သက်ပြီးများတယ်။ ဒါပေမယ့် ကျွန်တော်တို့ ဒါတွေမှာ ရှောင်မနေဘဲနဲ့ တတ်နိုင်သမျှအဖြေရအောင် လူ့အခွင့်အရေးရှုထောင့်ကနေပြီး လုပ်ထုံးလုပ်နည်းများအရ တင်ပြဆောင်ရွက်ပြီးတဲ့အခါမှာ တိုးတက်မှုတွေ ရရှိနေတယ်ဆိုတဲ့အကြောင်းကို ပြောကြားလိုပါတယ်။ ကျွန်တော်တို့ အများကြီးကြာသွားမှာမျိုး ဖြစ်တဲ့အတွက်ကြောင့်မို့လို့ ဒီလောက်ပဲ အတိုချုံးပြီးတော့ တင်ပြလိုပါတယ်။ ကျွန်တော်အစောက ခွင့်ပန် ကြားခဲ့သလို ဒီမှာတင်ပြဆွေးနွေးမှုများဟာလည်း အများကြီး ကျယ်ပြန့်များပြားတဲ့ အတွက်ကြောင့်မို့လို့ အသေးစိတ်ကိုတော့ စာနဲ့ရေးပြီးတော့ ပြန်ပြီးတော့ အစီရင်ခံစာ တင်ပြခွင့်ပြုပါလို့ ပြောရင်းနဲ့ ကျွန်တော် နိဂုံးချုပ်ပါတယ်။ ကျွန်တော်တို့ မြန်မာနိုင်ငံ အမျိုးသားလူ့အခွင့်အရေး ကော်မရှင်ရဲ့ အစီရင်ခံစာအပေါ်မှာ အားလုံးပေါ့နော် တက်တက်ကြွကြွနဲ့ ပါဝင်ဆွေးနွေး အကြံပြုမှုကို ကျွန်တော်တို့က အထူးပဲ တန်ဖိုးထား ပါတယ်။ လေးစားပါတယ်။ ကျွန်တော်တို့အနေနဲ့လည်း တတ်နိုင်သမျှ ဖြည့်ဆည်း ဆောင်ရွက်ပြီးတော့ နောင်နှစ်အစီရင်ခံစာမှာ တင်ပြတဲ့အခါမှာလည်း ပိုမိုပြီးပြည့်စုံကောင်းမွန် တိကျတဲ့ အစီရင်ခံစာ ဖြစ်အောင် ဆောင်ရွက်မယ်ဆိုတဲ့အကြောင်း ပြောကြားရင်းနဲ့ နိဂုံးချုပ်ပါတယ်။ အားလုံးကို ကျေးဇူးတင်ရှိပါတယ်။</speech>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ မြန်မာနိုင်ငံအမျိုးသား လူ့အခွင့်အရေးကော်မရှင်၏ နှစ်ပတ်လည် အစီရင်ခံစာ (၂၀၁၅ ခုနှစ်)အပေါ် သက်ဆိုင်ရာ ပြည်ထောင်စု အဆင့်အဖွဲ့အစည်းဝင်ရဲ့ ရှင်းလင်းတင်ပြချက်နဲ့ လွှတ်တော်ကိုယ်စားလှယ်များရဲ့ ဆွေးနွေးချက်များကို လွှတ်တော်က မှတ်တမ်းတင်ကြောင်း ကြေညာပါတယ်။</speech>
</report>
</section>
</discussion>
<postface><title>ပြည်ထောင်စုလွှတ်တော် နာယက က အစည်းအဝေး ဒုတိယနေ့ရပ်နားကြောင်းနှင့် တတိယနေ့ ကျင်းပမည့် နေ့ရက်နှင့် ကြေညာခြင်း</title>
<speech type="speaker">အစီအစဉ်(၁၁) ဖြစ်ပါတယ်။ ပြည်ထောင်စုလွှတ်တော် ကိုယ်စားလှယ်များ ခင်ဗျား။ ဒုတိယပုံမှန်အစည်းအဝေး ဒုတိယနေ့အစီအစဉ်ကို ရပ်နားပါမယ်။ ဒုတိယအကြိမ် ပြည်ထောင်စုလွှတ်တော် ဒုတိယပုံမှန်အစည်းအဝေးရဲ့ တတိယနေ့ ကျင်းပ ပြုလုပ်မည် နေ့ရက်ကို ထပ်မံအသိပေးမည် ဖြစ်ကြောင်းနှင့် ယနေ့အတွက် အစည်းအဝေးပြီးဆုံးကြောင်း ကြေညာပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။ ဒုတိယအကြိမ် ပြည်ထောင်စုလွှတ်တော် ဒုတိယပုံမှန်အစည်းအဝေး ပထမနေ့အစည်းအဝေးကို မွန်းလွဲ ၁၄:၄၅ နာရီ ရပ်နားပါသည်။ ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် ဒုတိယပုံမှန်အစည်းအဝေး ဒုတိယနေ့တွင် ခွင့်ပန်ကြားသူ ကိုယ်စားလှယ်စာရင်း စဉ် အမည် မဲဆန္ဒနယ် မှတ်ချက် ၁။ ဒေါ်ချိုချို အုတ်တွင်း ၂၈-၇-၂၀၁၆ ပဲခူးတိုင်းဒေသကြီး မာန်အောင် တင်နုအောင် ရခိုင်ပြည်နယ် ၃။ ဦးမောင်သိန်းခိုင် စစ်တွေ ၂၈-၇-၂၀၁၆ ရခိုင်ပြည်နယ် ၄။ ဦးလီကျိန်းဖူ(ခ) ကုန်းကြမ်း ၂၈-၇-၂၀၁၆ မှ ၅-၈-၂၀၁၆ ထိ ဦးမြင့်ဆွေ ရှမ်းပြည်နယ် ၅။ ဦးလူတယ်ဟုန်(ခ) လောက်ကိုင် ၂၈-၇-၂၀၁၆ မှ ၂၉-၇-၂၀၁၆ ထိ ဦးအောင်ရွှေ ရှမ်းပြည်နယ် ၆။ ဒုတိယဗိုလ်မှူးကြီး တပ်မတော်သား မောင်ဘို ပြည်သူ့လွှတ်တော်ကိုယ်စားလှယ် ၇။ ဗိုလ်မှူးရဲမြင့်လွင် တပ်မတော်သား ၂၈-၇-၂၀၁၆ ပြည်သူ့လွှတ်တော်ကိုယ်စားလှယ် ၈။ ဒေါက်တာခွန်ဝင်းသောင်း မဲဆန္ဒနယ်အမှတ် (၁၁) ကချင်ပြည်နယ် ၉။ ဦးစိုးသိန်း မဲဆန္ဒနယ်အမှတ် (၉) ကယားပြည်နယ် ၁၀။ ဒေါ်ကျိန်ငိုက်မန် မဲဆန္ဒနယ်အမှတ် (၇) ချင်းပြည်နယ် ၁၁။ ဦးဇော်မင်း မဲဆန္ဒနယ်အမှတ် (၆) စစ်ကိုင်းတိုင်းဒေသကြီး ၁၂။ ဦးကင်းရှိန် မဲဆန္ဒနယ်အမှတ် (၉) ၂၈-၇-၂၀၁၆ တနင်္သာရီတိုင်းဒေသကြီး ၁၃။ ဦးအောင်သိန်း မဲဆန္ဒနယ်အမှတ် (၁၂) ၂၈-၇-၂၀၁၆ ပဲခူးတိုင်းဒေသကြီး စဉ် အမည် ၁၄။ ဒေါက်တာဝင်းမြင့် မှတ်ချက် ၂၈-၇-၂၀၁၆ ဦးစိုးအောင် မဲဆန္ဒနယ် မဲဆန္ဒနယ်အမှတ် (၁၁) ပဲခူးတိုင်းဒေသကြီး မဲဆန္ဒနယ်အမှတ် (၁၁) မန္တလေးတိုင်းဒေသကြီး မဲဆန္ဒနယ်အမှတ် (၁၂) ရှမ်းပြည်နယ် မဲဆန္ဒနယ်အမှတ် (၃) ရှမ်းပြည်နယ် ဦးစိုင်းစံအောင် ဦးစိုင်းဝမ်းလှိုင်းခမ်း၂၈-၇-၂၀၁၆ မှ ၂၉-၇-၂၀၁၆ ထိ </speech>
</postface>
</transcript>
</doc>
