<doc>
<docinfo>
<docno>02-13-17.xml</docno>
<pdf>02-13-17.pdf</pdf>
<term value="02">ဒုတိယအကြိမ်</term>
<session value="13" />
<sittingday value="17" />
<legislature value="union">ပြည်ထောင်စုလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် (၁၃)ကြိမ်မြောက်ပုံမှန်အစည်းအဝေး (၁၇)ရက်မြောက်နေ့မှတ်တမ်း</title>
<date>၁၃၈၁ ခုနှစ်၊ ဝါခေါင်လပြည့်ကျော် ၁၃ ရက် | (၂၀၁၉ ခုနှစ်၊ သြဂုတ်လ ၂၈ ရက်)(ဗုဒ္ဓဟူးနေ့</date>
</docinfo>
<transcript>
<preface>
<p>နေပြည်တော်ရှိ ပြည်ထောင်စုလွှတ်တော် အစည်းအဝေးခန်းမတွင် ဒုတိယအကြိမ် ပြည်ထောင်စု လွှတ်တော် (၁၃)ကြိမ်မြောက်ပုံမှန်အစည်းအဝေး (၁၇)ရက်မြောက်နေ့ကို နံနက် ၁၀:ဝဝ နာရီင် ကျင်းပပါသည်။ ပြည်ထောင်စုလွှတ်တော် အစည်းအဝေးတွင် နာယကအဖြစ် ပြည်သူ့လွှတ်တော် ဥက္ကဋ္ဌ ဦးတီခွန်မြတ်က ဆောင်ရွက်ပြီး အခမ်းအနားမှူးအဖြစ် ပြည်ထောင်စုလွှတ်တော်ရုံး ညွှန်ကြားရေးမှူးချုပ် ဦးကျော်စိုးက ဆောင်ရွက်ပါသည်။</p>
<title>ပြည်ထောင်စုလွှတ်တော် နာယက နေရာယူခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် (၁၃)ကြိမ်မြောက်ပုံမှန်အစည်းအဝေးရဲ့ (၁၇)ရက်မြောက်နေ့အစီအစဉ် စတင်ပါ တော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="speaker">အားလုံးမင်္ဂလာပါခင်ဗျာ။</speech>
<speech type="mc">အားလုံး ထိုင်နိုင်ကြပါပြီခင်ဗျာ။</speech>
<title>ပြည်ထောင်စုလွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယအကြိမ် ပြည်ထောင်စုလွှတ်တော် (၁၃)ကြိမ်မြောက်ပုံမှန်အစည်းအဝေး (၁၇)ရက်မြောက်နေ့မှာ ပြည်ထောင်စုလွှတ်တော်ကိုယ်စားလှယ်များ စိစစ်ရေးကော်မတီရဲ့ တင်ပြချက်အရ အစည်းအဝေးသို့ တက်ရောက် ခွင့်ရှိတဲ့ ပြည်ထောင်စုလွှတ်တော် ကိုယ်စားလှယ်ဦးရေ စုစုပေါင်း ၆၅ရ ဦး ရှိပြီး ဒီကနေ့ အစည်းအဝေးကို ၅၉၆ ဦး တက်ရောက်ပါတယ်။ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်းရဲ့ ၉၀.၇၂ ရာခိုင်နှုန်း ရှိပြီး သုံးပုံတစ်ပုံထက်ကျော်လွန်တဲ့အတွက် ပြည်ထောင်စုလွှတ်တော်ဆိုင်ရာဥပဒေပုဒ်မ ၂၀ နဲ့ နည်းဥပဒေ ၁၂ နည်းဥပဒေခွဲ(ခ)တို့အရ အစည်းအဝေးအထမြောက်ကြောင်းနဲ့ စတင်ကျင်းပကြောင်း ကြေညာပါတယ်။</speech>
<title>ပြည်ထောင်စုလွှတ်တော် (၁၃)ကြိမ်မြောက်ပုံမှန်အစည်းအဝေး (၁၇)ရက်မြောက်နေ့ အစီအစဉ် ကြေညာခြင်း</title>
<speech type="speaker">အစီအစဉ်(၃) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယ အကြိမ် ပြည်ထောင်စုလွှတ်တော် (၁၃)ကြိမ်မြောက်ပုံမှန်အစည်းအဝေး (၁၇)ရက်မြောက်နေ့အစီအစဉ်ကို လွှတ်တော်ကိုယ်စားလှယ်များထံ ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်။</speech>
<title>အစည်းအဝေးမတက်ရောက်နိုင်သော ပြည်ထောင်စုလွှတ်တော် ကိုယ်စားလှယ်များအတွက် ခွင့်ပန်ကြားခြင်းနှင့် အစည်းအဝေးတက်ရောက်မှုအခြေအနေကို မှတ်တမ်းတင်ခြင်း</title>
<speech type="speaker">အစီအစဉ်(၄) ဖြစ်ပါတယ်။ ဒီကနေ့ အစည်းအဝေးကို မတက်ရောက်နိုင်တဲ့ ပြည်ထောင်စုလွှတ်တော် ကိုယ်စားလှယ်များအတွက် ပြည်ထောင်စုလွှတ်တော် ကိုယ်စားလှယ်များစိစစ်ရေး ကော်မတီက ခွင့်ပန်ကြားဖို့ ဖြစ်ပါတယ်။</speech>
<speech><mp id="245">ဒေါ်နန်းထွေးသူ(အဖွဲ့ဝင်၊ ကိုယ်စားလှယ်များစိစစ်ရေးကော်မတီ)</mp>လေးစားအပ်ပါသော ပြည်ထောင်စုလွှတ်တော် နာယကကြီးရှင်။ ယနေ့ကျင်းပပြုလုပ်တဲ့ ဒုတိယအကြိမ် ပြည်ထောင်စုလွှတ်တော် (၁၃)ကြိမ်မြောက် ပုံမှန်အစည်းအဝေး (၁၇)ရက်မြောက်နေ့ ၂၈-၈-၂၀၁၉ ရက်နေ့မှာ အစည်းအဝေးသို့ တက်ရောက်နိုင်ခြင်းမရှိတဲ့ ပြည်ထောင်စုလွှတ်တော် ကိုယ်စားလှယ်များရဲ့ကိုယ်စား ကယားပြည်နယ်၊ ဖားဆောင်း မဲဆန္ဒနယ်မှ ပြည်သူ့လွှတ်တော်ကိုယ်စားလှယ်၊ ပြည်ထောင်စုလွှတ်တော် ကိုယ်စားလှယ်များစိစစ်ရေးကော်မတီ အဖွဲ့ဝင်ဖြစ်သူ ကျွန်မ ဒေါ်နန်းထွေးသူက ခွင့်ပန်ကြားသွားမှာ ဖြစ်ပါတယ်။ ယနေ့အစည်းအဝေးသို့ တက်ရောက် နိုင်ခြင်းမရှိတဲ့ ပြည်ထောင်စုလွှတ်တော် ကိုယ်စားလှယ်များကတော့- ဦးအောင်သိန်း ဗန်းမော်၊ - ဦးအေးမောင် ဘောလခဲ၊ ဦးပဲ့ဒူ ဖရူဆို၊ - ဦးအောင်ကျော်ဟိန်း တနင်္သာရီ၊ - ဦးကျော်မျိုးမင်း - ဒေါက်တာစိုင်းလှသိန်း ချမ်းမြသာစည်၊ - ဒေါက်တာခင်ဆောင် ကျိုက်ထို၊ - ဦးဘိုဘိုဦး စမ်းချောင်း၊ - ဦးအောင်ကျော်ကျော်ဦး လှိုင်၊ - ဒေါ်ဇင်မာအောင် ရန်ကင်း၊ - ဒေါက်တာစိုင်းမောက်ခမ်း လားရှိုး၊ - ဦးတင်အေး - ဦးခင်မောင်မြင့် ကချင်-၉၊ - ဦးဂျေယောဝူ ကချင်-၁၊ ဦးစောဘီစံသိန်းမြင့် ကရင်-၉၊ - ဦးဇော်မင်း စစ်ကိုင်း-၆ - ဒေါက်တာဝင်းမြင့် ပဲခူး-၁၁၊ ဦးမျိုးဝင်း မွန်-၈၊ - ဦးနိုင်သီဟ မွန်-၇၊ - ဦးကျော်သန်း ရခိုင်-၁၀၊ - ဦးဌေးဦး ဦးစိုင်းအုန်းကျော် ရှမ်း-၄ တို့ဖြစ်ပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြုထားသူ ၃၉ ဦးရှိပြီး၊ ယနေ့ ခွင့်ပန်ကြားသူ ၂၂ ဦး ဖြစ်တဲ့အတွက် စုစုပေါင်းခွင့်ပန်ကြားသူ ၆၁ ဦးဖြစ်ပါတယ်။ ခွင့်မဲ့ပျက်ကွက်သူမရှိပါကြောင်းနဲ့ ယနေ့ ခွင့် ပန်ကြားတဲ့ ပြည်ထောင်စုလွှတ်တော်ကိုယ်စားလှယ် ၂ ဦးအား ခွင့်အဖြစ် သတ်မှတ်ခွင့်ပြုပေးနိုင်ပါရန် လေးစားစွာဖြင့် တင်ပြအပ်ပါတယ်ရှင်။</speech>
<speech type="speaker">ခွင့်ပန်ကြားသူအားလုံးကို ခွင့်ပြုပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် (၁၃)ကြိမ်မြောက်ပုံမှန်အစည်းအဝေး (၁၇)ရက်မြောက်နေ့ကို တက်ရောက်ခွင့်ရှိတဲ့ လွှတ်တော်ကိုယ်စားလှယ် ၆၅ရ ဦး၊ ယခင်က ခွင့်ပြုထားသူ ၃၉ ဦး၊ ယနေ့ခွင့်ပန်ကြား၍ ခွင့်ပြုထားသူ ၂၂ ဦး ဖြစ်တဲ့အတွက် ခွင့်ပြု ထားသူ စုစုပေါင်း ၆၁ ဦးရှိပြီး ခွင့်မဲ့ပျက်ကွက်သူမရှိပါ။ လွှတ်တော်ကိုယ်စားလှယ်များ အစည်းအဝေး တက်ရောက်မှု အခြေအနေတင်ပြချက်ကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">ပြည်ထောင်စုလွှတ်တော်က သဘောတူတဲ့အတွက် ပြည်ထောင်စုလွှတ်တော် ဆိုင်ရာ နည်းဥပဒေ ၄ နည်းဥပဒေခွဲ(ခ)အရ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value="Committee">
<title>ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ(၂၀၀၈ ခုနှစ်) ပြင်ဆင်ရေးပူးပေါင်း ကော်မတီတွင် အဖွဲ့ဝင် ပြောင်းလဲတာဝန်ပေးအပ်ခြင်းကို တင်ပြခြင်းနှင့် လွှတ်တော်၏ သဘောတူညီချက်ရယူခြင်း</title>
<speech type="speaker">အစီအစဉ်(၅) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်ထောင်စု သမ္မတမြန်မာ နိုင်ငံတော်ဖွဲ့စည်းပုံအခြေခံဥပဒေ(၂၀၀၈ ခုနှစ်) ပြင်ဆင်ရေးပူးပေါင်းကော်မတီ အဖွဲ့ဝင် ပြည်သူ့ လွှတ်တော်ကိုယ်စားလှယ် ဒေါ်နန်းခမ်းအေး နမ္မတူမဲဆန္ဒနယ်အစား ဦးစိုင်းဆိုင်မိုင်း မိုင်းကိုင်မဲဆန္ဒနယ်အား ပြောင်းလဲတာဝန်ပေးအပ်လိုကြောင်း သက်ဆိုင်ရာအစုအဖွဲ့က တင်ပြလာတဲ့အတွက် အမိန့်ကြော်ငြာစာ (မူကြမ်း)ကို လွှတ်တော်ကိုယ်စားလှယ်များထံ ဖြန့်ဝေထားပါတယ်။ အဆိုပါ ပူးပေါင်းကော်မတီ အဖွဲ့ဝင် ပြောင်းလဲတာဝန်ပေးအပ်ရန်ကိစ္စကို လွှတ်တော်က သဘော တူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် တင်ပြပါ ပူးပေါင်းကော်မတီအဖွဲ့ဝင် ဒေါ်နန်းခမ်းအေး အစား ဦးစိုင်းဆိုင်မိုင်း အား အစားထိုးဖွဲ့စည်းမည်ဖြစ်ကြောင်း ကြေညာပါတယ်။</speech>
</section>
<section value="Bill">
<bill>
<title>၂၀၁၉ ခုနှစ်၊ ပြည်ထောင်စု၏ အခွန်အကောက်ဥပဒေကြမ်းနှင့်စပ်လျဉ်း၍ ဥပဒေကြမ်းပူးပေါင်းကော်မတီ၏ လေ့လာတွေ့ရှိချက်နှင့်သဘောထား မှတ်ချက်အစီရင်ခံစာကို ဖတ်ကြားတင်ပြခြင်း</title>
<speech type="speaker">အစီအစဉ်(၆) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ၂၀၁၉ ခုနှစ်၊ ပြည်ထောင်စု၏ အခွန်အကောက်ဥပဒေကြမ်းနဲ့စပ်လျဉ်းပြီး ၇-၈-၂၀၁၉ ရက်တွင် ကျင်းပပြုလုပ်ခဲ့တဲ့ ဒုတိယ အကြိမ် ပြည်ထောင်စုလွှတ်တော် (၁၃)ကြိမ်မြောက်ပုံမှန်အစည်းအဝေး နဝမနေ့မှာ ပြည်ထောင်စုအစိုးရ အဖွဲ့ကိုယ်စား သက်ဆိုင်ရာပြည်ထောင်စုအဆင့် အဖွဲ့အစည်းဝင်က လွှတ်တော်သို့ တင်သွင်းခဲ့ပြီးဖြစ်ပါတယ်။ အဆိုပါ ဥပဒေကြမ်းနဲ့စပ်လျဉ်းပြီး ဥပဒေကြမ်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထား မှတ်ချက် အစီရင်ခံစာကို ဖတ်ကြားတင်ပြဖို့ ဖိတ်ခေါ်ပါတယ်။</speech>
<speech><mp id="992">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>လေးစား အပ်ပါသော ပြည်ထောင်စုလွှတ်တော် နာယကကြီး၊ အမျိုးသားလွှတ်တော် ဥက္ကဋ္ဌကြီးနှင့်တကွ ပြည်ထောင်စု လွှတ်တော် ကိုယ်စားလှယ်တော်ကြီးများအားလုံး ယနေ့အစည်းအဝေးကို တက်ရောက်လာတဲ့ ပြည်ထောင်စု ဝန်ကြီးနဲ့ ဒုတိယဝန်ကြီး၊ လေ့လာသူများအားလုံးကို မင်္ဂလာပါလို့ ဦးစွာ နှုတ်ခွန်းဆက်သအပ်ပါတယ်။ ကျွန်တော်တို့ ၂၀၁၉-၂၀၂၀ ဘဏ္ဍာရေးနှစ်အတွက် ပြည်ထောင်စုအစိုးရအဖွဲ့ကသာ ပြည်ထောင်စုလွှတ်တော်ကို ဖွဲ့စည်းပုံအခြေခံဥပဒေ ပုဒ်မ ၁၀၀ ပုဒ်မခွဲ(ခ)အရ တင်သွင်းခွင့်ရှိတဲ့ ဥပဒေကြမ်းတွေအနက်မှာ အမျိုးသား စီမံကိန်းဥပဒေကြမ်း၊ ဘတ်ဂျက်ဥပဒေကြမ်းများနဲ့ စပ်လျဉ်းတဲ့ အစီရင်ခံစာများကို ကျွန်တော်တို့ ပူးပေါင်း ကော်မတီအနေနဲ့ တင်သွင်းပြီးဖြစ်ပါတယ်။ ဒီနေ့မှာတော့ လာမယ့်ဘဏ္ဍာနှစ်အတွက် ပြည်ထောင်စုရဲ့ အခွန်အကောက်ဆိုင်ရာ ဥပဒေကြမ်းအပေါ်မှာ ဥပဒေကြမ်းပူးပေါင်းကော်မတီရဲ့ လေ့လာတွေ့ရှိချက်နှင့် စိစစ် သုံးသပ်ချက်အစီရင်ခံစာကို ပူးပေါင်းကော်မတီကိုယ်စား ကျွန်တော် ဒေါက်တာမြတ်ဉာဏစိုး ကနေ ပြီးတော့ ရှင်းလင်းတင်ပြသွားမှာ ဖြစ်ပါတယ်ခင်ဗျာ။ နာယကကြီးခင်ဗျား။ Power Point အသုံးပြုခွင့်ပြုပါရန် လေးစားစွာ ပန်ကြားတင်ပြအပ်ပါတယ်။ ကျွန်တော်တို့ ပြည်ထောင်စုရဲ့ အခွန်အကောက်ဥပဒေကြမ်း Annual taxation law ကို ရ ရက်နေ့တုန်းက ကျင်းပခဲ့တဲ့ အစည်းအဝေးမှာ စီမံကိန်းနှင့် ဘဏ္ဍာရေးဝန်ကြီးဌာန ပြည်ထောင်စုဝန်ကြီးကနေပြီးတော့ လွှတ်တော်ကို တင်သွင်းခဲ့တာဖြစ်ပါတယ်။ ဒီအခွန်အကောက်ဥပဒေကြမ်းဟာ အရေးကြီးတဲ့ ဥပဒေကြမ်း တစ်ရပ်ဖြစ်တဲ့အတွက်ကြောင့်မို့လို့ စီမံကိန်းနှင့် ဘဏ္ဍာရေးဝန်ကြီးဌာနသာမကဘဲနဲ့ ကျွန်တော်တို့ ဥပဒေကြမ်း ပူးပေါင်းကော်မတီ အစည်းအဝေးတွေ ကျင်းပတဲ့အခါမှာ ကျွန်တော်တို့ ဥပဒေကြမ်းပူးပေါင်းကော်မတီ၊ ပြည်သူ့ငွေစာရင်းပူးပေါင်းကော်မတီ၊ ပြည်သူ့လွှတ်တော်ဘဏ်များနဲ့ ငွေရေးကြေးရေးဆိုင်ရာတိုးတက် ဖွံ့ဖြိုးရေးကော်မတီ၊ နောက်တစ်ခါ သက်ဆိုင်ရာဝန်ကြီးဌာန၊ အဖွဲ့အစည်းတွေဖြစ်တဲ့ ပြည်ထောင်စုအစိုးရ အဖွဲ့ရုံး၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ သယံဇာတနှင့် သဘာဝပတ်ဝန်းကျင် ထိန်းသိမ်းရေး ဝန်ကြီးဌာန၊ စီးပွားရေးနှင့် ကူးသန်းရောင်းဝယ်ရေးဝန်ကြီးဌာန၊ ရင်းနှီးမြှုပ်နှံမှုနှင့် နိုင်ငံခြားစီးပွားဆက်သွယ်ရေး ဝန်ကြီးဌာန၊ ပြည်ထောင်စုရှေ့နေချုပ်ရုံး၊ မြန်မာနိုင်ငံတော်ဗဟိုဘဏ်၊ မြန်မာနိုင်ငံ ကုန်သည်များနှင့် စက်မှု လက်မှုလုပ်ငန်းရှင်များအသင်းချုပ်က တာဝန်ရှိပုဂ္ဂိုလ်တွေနဲ့ ၁၄ ရက်နေ့နဲ့ ၂၁ ရက်နေ့တွေမှာ အစည်း အဝေး တွေကျင်းပပြီးတော့ ညှိနှိုင်းဆွေးနွေးမှုတွေ လုပ်ခဲ့တာဖြစ်ပါတယ်။ ဒီလိုကျင်းပတဲ့အခါမှာ သက်ဆိုင်ရာ ဝန်ကြီးဌာနရဲ့ ဒုတိယဝန်ကြီးများ၊ ဗဟိုဘဏ်ဒုဥက္ကဋ္ဌများ ကိုယ်တိုင်တက်ရောက်ပြီးတော့ ညှိနှိုင်း ဆွေးနွေးခဲ့တာဖြစ်ပါကြောင်းကို တင်ပြအပ်ပါတယ်။ ကျွန်တော်တို့ လေ့လာတွေ့ရှိချက်အနေနဲ့ တင်ပြရမယ်ဆိုရင်တော့ ဒီဥပဒေကြမ်းမှာ အခန်း (၁၀)ခန်း၊ အပိုဒ် ၄၀ နဲ့ နောက်ဆက်တွဲဇယားတစ်ခု ပါရှိတယ်ဆိုတာကို တင်ပြလိုပါတယ်။ ပထမဦးဆုံး ရှေးဦးစွာ တင်ပြလိုတာကတော့ ယခင်နှစ်က ပြဋ္ဌာန်းခဲ့တဲ့ အခွန်အကောက်ဥပဒေနဲ့ ကွာခြားချက်တွေ ဖြစ်ပါတယ်။ ၁ရ ချက်ရှိပါတယ်။ ၁ရ ချက်ကို Power Point မှာ ဖော်ပြထားတဲ့အတိုင်းပါပဲ တစ်ချက်ချင်းစီ ကျွန်တော်တို့ တင်ပြပါမယ်။ ပထမဦးဆုံးကတော့ ဥပဒေကြမ်းနဲ့အညီ စတင်အကျိုးသက်ရောက်သည့် နေ့ရက်နဲ့ အဓိပ္ပာယ် ဖော်ပြချက်ကို ဒီလိုဖော်ပြထားတာ Power Point မှာ တင်ပြထားတဲ့အတိုင်း ဖြစ်ပါတယ်။ နောက်တစ်ခုကတော့ ကျွန်တော်တို့ “ရတနာခွန်”ဆိုတဲ့စကားရပ်ကို အသစ်ပြဋ္ဌာန်းခဲ့ပြီးဖြစ်တဲ့ “မြန်မာ့ကျောက်မျက်ရတနာဥပဒေ”နဲ့ ကိုက်ညီမှုရှိစေရန် ထပ်မံဖြည့်စွက်ထားတာကိုလည်း လေ့လာ တွေ့ရှိရပါတယ်။ နောက်တစ်ခါ အထူးကုန်စည်ခွန်အခန်းဖြစ်တဲ့ အခန်း(၅)၊ အပိုဒ် ၁၁ အပိုဒ်ခွဲ(က) အပိုဒ်ခွဲငယ်(၃) မှာတော့ ပြည်တွင်းသို့ တင်သွင်းခြင်းဖြစ်လျှင် ကုန်းပေါ်ရောက်တန်ဖိုး သို့မဟုတ် ပြည်တွင်းအခွန်များ ဦးစီးဌာန စီမံခန့်ခွဲမှုကော်မတီက ကြိုတင်ပေးပို့ထားသည့်တန်ဖိုး၊ ယင်းတန်ဖိုး နှစ်ရပ်နှင့် များရာတန်ဖိုး ငွေအပေါ်တွင်လည်းကောင်းဆိုပြီးတော့ စည်းကြပ်ဖို့ ဒါကို ပြင်ဆင်ဖြည့်စွက်ထားတာကို တွေ့ရပါတယ်။ နောက်အထူးကုန်စည်ခွန်မှာ စီးကရက်ရယ်၊ ဆေးပေါ့လိပ်ရယ်၊ နောက်တစ်ခါ အရက်အမျိုးမျိုးဆိုင်ရာ အခွန်နှုန်းပြဋ္ဌာန်းချက်တွေမှာတော့ ကျန်းမာရေးဆိုင်ရာထိခိုက်မှုများအတွက် ဒီ ၃ ခုစလုံးမှာ Category ၃ ရပ်စလုံးမှာ တိုးမြှင့်ပြင်ဆင် သတ်မှတ်ထားတယ်ဆိုတာကို Power Point မှာ တင်ပြထားတဲ့အတိုင်း ဖြစ်ပါတယ်။ ဆေးပေါ့လိပ်ကိုလည်း တိုးထားပါတယ်။ အရက်မှာလည်း TLAR အလိုက်လည်း ကျွန်တော်တို့ ရာခိုင်နှုန်းတွေ၊ ပမာဏတွေ လျှော့ချလိုက်ပြီးတော့ အခွန်နှုန်းမှာ တိုးမြှင့်ထားတယ်ဆိုတာကို ဒါရှင်းလင်းစွာ မြင်တွေ့နိုင်မှာဖြစ်ပါတယ်။ နောက်တစ်ခုကတော့ ကျွန်တော်တို့က အထူးကုန်စည်ခွန်မှာ နဂိုတုန်းကပါဝင်ခဲ့တဲ့ ကျောက်မျက်နဲ့ လက်ဝတ်ရတနာတွေ၊ အရိုင်းထည်၊ အချောထည်တွေနဲ့စပ်လျဉ်းတဲ့ ကိစ္စရပ်တွေကိုတော့ အခန်း(၈) ရတနာ ခွန်အဖြစ် ကျွန်တော်တို့ ပြောင်းလဲဖော်ပြထားတာကို တွေ့ရပါတယ်။ နောက် ကင်းလွတ်ခွင့်ပြုထားတဲ့ ကုန်စည်စာရင်းကနေပြီးတော့ သကြားကိုတော့ နုတ်ပယ်ထားတာ တွေ့ရပါတယ်။ ဒီလိုနုတ်ပယ်လိုက်တဲ့ နောက်ယမန်နှစ် ဥပဒေမှာကတော့ ကျွန်တော်တို့ ဇယားအမှတ်စဉ်(၃၃) စက်မှုလုပ်ငန်းသုံး ကုန်စည်များအနေနဲ့ ဖော်ပြထားခဲ့တဲ့ တိရစ္ဆာန်၊ ငါး၊ ပုစွန်သုံးဆေးဝါးများနဲ့ ကာကွယ်ဆေးများ အစရှိ သဖြင့်ပေါ့နော် ဒီ Items တွေကိုတော့ သက်ဆိုင်ရာ အစုခေါင်းစဉ်တွေနဲ့ ညီညွတ်မှုရှိစေဖို့ ကျွန်တော်တို့ စာသားတွေမပြောင်းလဲပါဘူး။ ဇယားအမှတ်စဉ်(၁၂) စိုက်ပျိုးရေးနှင့် မွေးမြူရေးဆိုင်ရာကုန်စည်များ အစုခေါင်းစဉ်အောက်မှာ ပြောင်းလဲဖော်ပြထားတာကို တွေ့ရှိရပါတယ်။ ဒီလိုပါပဲ လူမှုရေးသုံးကုန်စည်များ ဆိုပြီးတော့ ဇယား အမှတ်စဉ်(၂၇) မှာ ဖော်ပြထားတဲ့ ပြည်တွင်းပြည်ပအဖွဲ့အစည်းများက နိုင်ငံတော်သို့ လှူဒါန်းသည့်ငွေ သို့မဟုတ် နိုင်ငံတော်သို့ ထောက်ပံ့သည့်ငွေဖြင့် ဝယ်ယူသောကုန်စည်များဆိုတဲ့ စကားရပ်ကိုလည်း ဇယားအမှတ်စဉ်(၄၀) အထွေထွေကုန်စည်များ အစုခေါင်းစဉ်နဲ့ ညီညွတ်မှုရှိဖို့အတွက် နေရာပြောင်းလဲ ဖော်ပြထားပါတယ်။ ဇယားအမှတ်စဉ်(၄၁)မှာကတော့ ပြည်ထောင်စုအစိုးရ အဖွဲ့ကနေပြီးတော့ အမိန့်ကြော်ငြာစာ ထုတ်ပြန် သတ်မှတ်နိုင်ဖို့အတွက် စကားရပ်ကို ဖြည့်စွက်ထားတယ်ဆိုတာကို လေ့လာတွေ့ရှိရပါတယ်။ နောက် ဇယားအမှတ်စဉ်(၄)မှာ နဂိုတုန်းက သာသနာရေးနဲ့ ယဉ်ကျေးမှုကဏ္ဍမှာ ဖော်ပြထားတဲ့ စကား ရပ်တွေကိုလည်း ဇယားအမှတ်စဉ်(၃၀) အထွေထွေကဏ္ဍ အစုခေါင်းစဉ်နဲ့ ကိုက်ညီမှုရှိစေရန် ပြောင်းရွှေ့ ဖော်ပြထားတယ်ဆိုတာကို လေ့လာတွေ့ရှိရပါတယ်။ နောက်အချက်အမှတ်(၁၃)အနေနဲ့ တင်ပြလိုတာကလည်း ဒီလိုပါပဲ။ မနှစ်ကတော့ အထွေထွေ ကဏ္ဍဆိုပြီးတော့ ဇယားအမှတ်စဉ်(၂၉)မှာ ဖော်ပြထားတဲ့ နိုင်ငံတော်ရဲ့ လိုအပ်ချက်အရ ပြည်ထောင်စု လွှတ်တော်ရဲ့ သဘောတူညီချက်နဲ့ဆောင်ရွက်တဲ့ ဝန်ဆောင်မှုလုပ်ငန်းတွေ ဖြစ်ပါတယ်။ ဒါကိုပြင်ဆင် ဖြည့်စွက်ထားတာကို Power Point မှာ တင်ပြထားတဲ့အတိုင်း ဖြစ်ပါတယ်။ နောက်တစ်ချက်ကတော့ ရွှေထည်လက်ဝတ်ရတနာတွေအတွက်ကို ကျွန်တော်တို့က ကုန်သွယ် လုပ်ငန်းခွန်ကို ၁ ရာခိုင်နှုန်းအထိ လျှော့ချသတ်မှတ်ထားပေးပြီး ဖြစ်ပါတယ်။ ဒီအတွက်ကြောင့်မို့လို့ ဒီအပေါ်မှာထပ်ပြီးတော့ ခုနှိမ်ခွင့်ပေးမယ်ဆိုရင် ဒါဟာ Fair ဖြစ်မှာမဟုတ်ပါဘူး။ သင့်တင့်မျှတတဲ့ အခွန် နှုန်းထားကို ပေးဆောင်နိုင်စေဖို့အတွက် ပြည်တွင်း၌ရောင်းချစဉ် သို့မဟုတ် ပြည်ပသို့တင်ပို့စဉ်က ပေးဆောင် ရမည့် ကျသင့်ကုန်သွယ်လုပ်ငန်းခွန်မှ ခုနှိမ်ခွင့်မရှိစေရဆိုပြီးတော့ ဒါကိုအသစ်ဖြည့်စွက်ထားတာကို တွေ့ရ ပါတယ်။ နောက်တစ်ခုကတော့ အပိုဒ် ၂၅ အနေနဲ့ စည်းကြပ်မှုမှ လွတ်ကင်းနေသော ဝင်ငွေနဲ့စပ်လျဉ်းတဲ့ အခွန်နှုန်းထားတွေကို ဒါက အဆိုပြုဖော်ပြထားချက် ဖြစ်ပါတယ်။ ဒါကိုပြီးရင်လည်း သီးခြားကျွန်တော်တို့ ပူးပေါင်းကော်မတီအနေနဲ့ တင်ပြသွားမှာဖြစ်ပါတယ်။ အချက်အမှတ်(၁၆)အနေနဲ့ကတော့ အခြားအခွန် အကောက်ဆိုင်ရာ ကောက်ခံရမယ့်နှုန်းထားများ အပိုဒ် ၃၄ မှာဖြစ်ပါတယ်။ ဒါကျောက်မျက်ရတနာဥပဒေ အသစ်နဲ့ ကိုက်ညီမှုရှိစေရန်အတွက် ရတနာခွန်ဆိုတဲ့ စကားရပ်အစား တွင်းဝခွန်လို့ ပြင်ဆင်ပြောင်းလဲ ထားတယ်ဆိုတာကို တွေ့ရပါတယ်။ နောက်အခန်း(၁၀) အထွေထွေအခန်း အပိုဒ် ၃၈ အပိုဒ်ခွဲ(က)၊ (ခ)၊ အပိုဒ် ၃၉ နဲ့ အပိုဒ် ၄၀ တို့မှာကတော့ ကျွန်တော်တို့ ပြည်ထောင်စုလွှတ်တော်ကြီးက မကြာခင်ကပဲ အတည်ပြုပြဋ္ဌာန်းလိုက်တဲ့ Tax Administration Procedure Law (TAPL) Law အခွန်ဆိုင်ရာ စီမံအုပ်ချုပ်မှု ဥပဒေပါပြဋ္ဌာန်းချက်များနှင့် ကိုက်ညီမှုရှိစေဖို့အတွက် အသစ်ပြင်ဆင် ဖြည့်စွက်ထားတယ်ဆိုတာ ဒါယမန်နှစ် ဥပဒေနဲ့ ဒီနှစ်တင်သွင်းလာတဲ့ ဥပဒေကြမ်းအပေါ်မှာ ကွာခြားချက် ၁ရ ချက်အနေနဲ့ ဦးစွာတင်ပြအပ်ပါတယ်။ ဆက်လက်တင်ပြလိုတာကတော့ ကျွန်တော်တို့ ဥပဒေကြမ်းပူးပေါင်းကော်မတီကနေပြီးတော့ ပြင်ဆင်သင့်တယ်ဆိုပြီးတော့ စိစစ်တွေ့ရှိရတဲ့အချက် ၁၁ ချက် ဖြစ်ပါတယ်။ ပထမဦးဆုံးအချက်ကတော့ အခန်း(၁) အမည်၊ စတင်အကျိုးသက်ရောက်သည့် နေ့ရက်နှင့် အဓိပ္ပာယ်ဖော်ပြချက် အခန်းမှာ ပထမ ပိုင်းရေးထားတာက အခန်းတွေအကုန်လုံးကို အသေးစိတ်ဖော်ပြီး ရေးထားတာဖြစ်ပါတယ်။ ဥပဒေရေးထုံး မှန်ကန်မှုရှိစေရန်နဲ့ အရေးအသား ကျစ်လျစ်မှုရှိစေရန်အတွက် တင်ပြပါအတိုင်း ဤဥပဒေသည် ၂၀၁၉ ခုနှစ်၊ အောက်တိုဘာလ ၁ ရက်နေ့မှစတင်၍ အကျိုးသက်ရောက်စေရမည်လို့ ဒါ တိုတိုရှင်းရှင်းပဲ ပြင်ဆင်ဖို့ တင်ပြလိုပါတယ်။ နောက် ဒုတိယအချက်အနေနဲ့ တင်ပြလိုတာကတော့ အထူးကုန်စည်ခွန်အခန်းမှာ ဝိုင်အမျိုးမျိုး အတွက် ကျသင့်မယ့် အခွန်နှုန်းထားများ ဖြစ်ပါတယ်။ အဲဒီတော့ လက်တွေ့ ကျင့်သုံးဆောင်ရွက်နေတဲ့ လုပ်ထုံးလုပ်နည်းတွေမှာဆိုရင် ကျွန်တော်တို့ အောက်ဆုံးက TR Level ၃ ခုဟာ တကယ့်တကယ် ဆောင်ရွက် နေတာမရှိပါဘူး။ ဒါကြောင့်မို့လို့ ဒီ အပိုဒ်ခွဲ ၃ ခုကို ပယ်ဖျက်လိုက်ပြီးတဲ့အခါမှာ အပိုဒ်ခွဲ(တ)အနေနဲ့ ဝိုင်အမျိုးမျိုးအတွက် ၁ လီတာတန်ဖိုး ၁၆,၅၀၁ ကျပ်နဲ့အထက် အဆင့်ဖြစ်လျှင် ၁ လီတာတန်ဖိုးရဲ့ ၅၀ ရာခိုင်နှုန်းဆိုပြီးတော့ ပြင်ဆင်သင့်ကြောင်းကို တင်ပြလိုပါတယ်။ နောက် အမှတ်(၃)အချက်နဲ့ တင်ပြလိုတာကတော့ ကုန်သွယ်လုပ်ငန်းခွန် အခန်းမှာဖြစ်ပါတယ်။ ကျွန်တော်တို့ နဂိုတုန်းက ဖော်ပြထားတာကတော့ ပြောင်းအမျိုးမျိုးနဲ့ ပြောင်းမှုန့်အမျိုးမျိုးလို့ ဖော်ပြထား တာဖြစ်ပါတယ်။ လက်တွေ့ဆောင်ရွက်နေတဲ့ ကုန်စည်အမျိုးအစားနဲ့ ကိုက်ညီမှုရှိစေရန်အတွက် စကားရပ် ပြင်ဆင်ဖို့ဖြစ်ပါတယ်။ အစေ့ထုတ်ပြောင်းနဲ့ ပြောင်းစေ့အမျိုးမျိုးလို့ ပြင်ဆင်အစားထိုးသင့်ကြောင်း တွေ့ရှိ ရပါတယ်။ နောက် ခုနက ကျွန်တော်တို့ ကုန်သွယ်လုပ်ငန်းခွန် ကင်းလွတ်ခွင့်ကနေ ချန်လှပ်ထားတဲ့ သကြားအပါအဝင် နို့နှင့် နို့ထွက်ပစ္စည်းအမျိုးမျိုး၊ ဒိန်ချဉ်တို့ကိုတော့ ပြည်တွင်းလုပ်ငန်းရှင်များ နစ်နာမှု မရှိစေဖို့အတွက် ပြန်လည်ပြီးတော့ ဖြည့်စွက်သင့်ကြောင်း တင်ပြအပ်ပါတယ်။ နောက်တစ်ခုကတော့ စိုက်ပျိုးရေးနှင့် မွေးမြူရေးဆိုင်ရာကုန်စည်များ ဇယားအမှတ်စဉ်(၁၄) ဖြစ်ပါတယ်။ ချည်ထည်ဆိုင်ရာ စက်မှုလုပ်ငန်းများရဲ့ ကုန်ကြမ်းလိုအပ်ချက်အရ ကျွန်တော်တို့ ဝါကုန်ကြမ်းကို အသစ်ထပ်မံ ဖြည့်စွက်သင့်ကြောင်း တင်ပြအပ်ပါတယ်။ အချက်(၆)ကတော့ ဥပဒေရေးထုံးပဲ ဖြစ်ပါတယ်။ အစိုးရဆိုတဲ့ စကားရပ်အစား ပြည်ထောင်စုအစိုးရအဖွဲ့ဆိုပြီးတော့ ပြည့်ပြည့်စုံစုံ သုံးနှုန်းဖို့ဖြစ်ပါတယ်။ နောက် အရေးကြီးတဲ့အချက်ကတော့ အချက်(၇)ပါ။ နိုင်ငံတော်ကနေပြီးတော့ အကျိုးအမြတ်ကို ရှေးရှု ပြီးတော့ ဆောင်ရွက်နေတာမဟုတ်ဘဲနဲ့ တစ်နိုင်ငံလုံးမှာရှိတဲ့ ၃၃၀ သော မြို့နယ်များက ပြည်သူတွေ ဆက်သွယ်မှု လွယ်ကူစေဖို့ အလေးထားဆောင်ရွက်ပေးနေတဲ့ စာတိုက်လုပ်ငန်းဖြစ်ပါတယ်။ နိုင်ငံတော်ပိုင် စာတိုက် လုပ်ငန်းဖြစ်ပါတယ်။ ဒီနိုင်ငံတော်ပိုင်စာတိုက်လုပ်ငန်းကို ကုန်သွယ်လုပ်ငန်းခွန် ကင်းလွတ်ခွင့် ရစေဖို့အတွက် ပြည်ထောင်စုအစိုးရအဖွဲ့က ဆောင်ရွက်သည့် စာတိုက်ဝန်ဆောင်မှုလုပ်ငန်းဆိုတာကိုလည်း ဒါ Category တစ်ခုအနေနဲ့ အသစ်ထပ်မံဖြည့်စွက်သင့်ကြောင်း တင်ပြအပ်ပါတယ်။ နောက်တစ်ခုကတော့ ကုန်သွယ်လုပ်ငန်းခွန် ခုနှိမ်ခွင့်ကို စနစ်တကျ ဆောင်ရွက်နိုင်ဖို့ဖြစ်ပါတယ်။ အဲဒီတော့ ဒီမှာ ခုနှိမ်ခွင့်တွေကို အပိုဒ်ခွဲငယ်(၄)ခုနဲ့ ဖော်ပြထားပေမယ့် အဲဒီထဲကဖော်ပြချက်တွေကို ပိုမို ရှင်းလင်းတိကျ လွယ်ကူစွာ လိုက်နာနိုင်ဖို့အတွက် Power Point မှာ တင်ပြထားတဲ့အတိုင်းပါပဲ။ ရှင်းလင်းချက် အမှတ်(၁)၊ (၂)ဆိုပြီးတော့ ဒီလို ပြည့်ပြည့်စုံစုံ ဖော်ပြမှသာလျှင် အခွန်ကိုထမ်းဆောင်ရတဲ့ ပုဂ္ဂိုလ်တွေ အနေနဲ့ တိကျစွာ လိုက်နာဆောင်ရွက်နိုင်မှာ ဖြစ်ပါတယ်။ နောက်ကျွန်တော်တို့ ရန်ကုန် Stock Exchange ဈေးကွက်နဲ့ပတ်သက်ပြီးတော့ မနှစ်ကပြဋ္ဌာန်းထားတာ ရှိပါတယ်။ ပိုပြီးတော့ ပြည့်စုံမှု ရှိစေဖို့နဲ့ အားလုံးကို ခြုံငုံတဲ့ စကားရပ်မျိုးဖြစ်စေဖို့အတွက် ငွေချေးသက်သေခံလက်မှတ် ဈေးကွက်ဖွံ့ဖြိုး တိုးတက်ရေးနဲ့ စပ်လျဉ်းသည့် ဝင်ငွေခွန်ကိစ္စရပ်များဆိုပြီးတော့ ဒီလို ကျယ်ကျယ်ပြန့်ပြန့် ခြုံငုံပြီးတော့ ပြင်ဆင်ရေးသား သင့်ပါကြောင်း အကြံပြုတင်ပြအပ်ပါတယ်။ နောက်တစ်ချက်ကတော့ ကျွန်တော်တို့ အထူးကုန်စည်ခွန်မှာတုန်းက ပြန်လည်ခုနှိမ်ခွင့် အထူးကုန်စည် အမျိုးအစားတွေက ရပါတယ်။ ရတနာခွန်မှာကျတော့ Payment တွေ အကုန်လုံးဟာ ကျွန်တော်တို့က Fix ဖြစ်သွားပါတယ်။ သတ်မှတ်ထားတဲ့ အခွန်နှုန်းထားအတိုင်းပဲ အတိအကျ ပေးဆောင်ရတာ ဖြစ်ပါတယ်။ ဒါကြောင့်မို့လို့ အထူးကုန်စည်ခွန်အဖြစ် သတ်မှတ်ခဲ့စဉ်တုန်းကရရှိခဲ့တဲ့ ခုနှိမ်ခွင့်တွေ ဆုံးရှုံးမှုမရှိစေရန် အတွက် ကျွန်တော်တို့ ပြန်ပြီးတော့ တွက်ချက်ထားပြီးဖြစ်ပါတယ်။ အထူးကုန်စည်တုန်းက နုတ်ပယ် လိုက်ရတဲ့ ပြန်လည်ပြီးတော့ ခုနှိမ်ခွင့်ပေးလိုက်ရတဲ့ နှုန်းထားတွေကို ဒီဘက်ကိုပြန်ပြီးတော့ ရတနာခွန် တွေနဲ့ ပြင်ဆင်ဖော်ပြတဲ့အခါမှာ ပြောင်းလဲမှုမရှိပါဘူး။ ဒါလေးက ခုနှိမ်ခွင့်ကို ပြန်လည်ထည့်သွင်းပြီးတော့ ဆောင်ရွက်ပေးထားတာ ဖြစ်တယ်ဆိုတာကို တင်ပြလိုပါတယ်။ နောက် ကုန်စည်အမျိုးအစား အသုံးအနှုန်း မှန်ကန်မှုရှိစေရန်ကိုလည်း ကျောက်မျက်ရတနာများ စွဲကပ်ထားတဲ့ လက်ဝတ်ရတနာ အချောထည်များ ဆိုပြီးတော့ ရေးသားပြင်ဆင်သင့်ကြောင်း တင်ပြအပ်ပါတယ်။ နောက်ဆုံးအချက်ကတော့ ကျွန်တော်တို့ ပြည်ထောင်စုလွှတ်တော်ကြီးက အတည်ပြုပြီးဖြစ်တဲ့ မြန်မာနိုင်ငံခရီးသွားလုပ်ငန်းဥပဒေပါ ပြဋ္ဌာန်းချက် များမှာ ခရီးသွားလာသူများ ပို့ဆောင်ရေးလိုင်စင်ကို သီးသန့် ကျွန်တော်တို့ ယူစရာမလိုတော့ပါဘူး။ ဟိုတယ်နဲ့ ခရီးသွားလုပ်ငန်းမှာ ယူစရာမလိုတော့ပါဘူး။ ကုန်းလမ်းပို့ဆောင်ရေး ညွှန်ကြားမှုဦးစီးဌာနရဲ့ ကညနလိုင်စင်မှာပဲ တစ်ပါတည်း ဆောင်ရွက်ခွင့်ရှိဖို့အတွက် ပြင်ဆင်ပြဋ္ဌာန်းပြီး ဖြစ်တဲ့အတွက်ကြောင့် မို့လို့ ဒီစကားရပ်တွေကိုလည်း ပယ်ဖျက်ပြီးတော့ ပြင်ဆင်ပြဋ္ဌာန်းသင့်ပါကြောင်း တင်ပြအပ်ပါတယ်။ ဥပဒေကြမ်းပူးပေါင်းကော်မတီရဲ့ အထူးလေ့လာတွေ့ရှိချက်ကတော့ စည်းကြပ်မှုမှ လွတ်ကင်းနေ တဲ့ ဝင်ငွေနဲ့ စပ်လျဉ်းပြီးတော့ တင်ပြလိုပါတယ်။ ပထမဦးဆုံးတင်ပြထားတဲ့ slide ကတော့ ဘဏ္ဍာရေး ကော်မရှင်ရဲ့ ခွင့်ပြုချက်နှင့် ကျွန်တော်တို့လွှတ်တော်ကြီးကို အဆိုပြုတင်ပြလာတဲ့ ပြဋ္ဌာန်းချက်ဖြစ်ပါတယ်။ အဲဒီတော့ ဒီပြဋ္ဌာန်းချက်ဟာ နိုင်ငံတော်ရဲ့ စီးပွားရေးဖွံ့ဖြိုးတိုးတက်မှုကို အထောက်အကူဖြစ်စေပါတယ်။ ဝင်ငွေခွန်ဥပဒေအသစ်မှာ ပါဝင်ခြင်းမရှိတော့မယ့် စည်းကြပ်မှုမှလွတ်ကင်းနေတဲ့ ဝင်ငွေတွေကို ဥပဒေနဲ့ အညီ တိကျစွာ အခွန်ထမ်းဆောင်နိုင်ဖို့ အခွင့်အလမ်းတွေ ဖော်ထုတ်ပေးနိုင်တဲ့ အကျိုးကျေးဇူးတွေကို လည်း ရရှိနိုင်ကြောင်းကို လေ့လာတွေ့ရှိရပါတယ်။ ယခင်နှစ်တွေတုန်းကလည်း ကျွန်တော်တို့ဒီ စည်းကြပ် မှုမှ လွတ်ကင်းနေသော ဝင်ငွေနှင့်စပ်လျဉ်းပြီးတော့ အဆိုပြုတင်ပြခဲ့တာတွေ ရှိပါတယ်။ အဲဒီမှာတော့ လွတ်ကင်းနေတဲ့ ဝင်ငွေအမျိုးအစားအားလုံးကို တင်ပြခဲ့တာဖြစ်ပါတယ်။ ဒီနှစ်ကတော့ သက်သာခွင့် ပေးတာ ၂ မျိုးပဲ ဖြစ်ပါတယ်။ နိုင်ငံတော်ရဲ့ စီးပွားရေးဖွံ့ဖြိုးတိုးတက်မှုနဲ့ ရင်းနှီးမြှုပ်နှံမှုကို တိုက်ရိုက် အကျိုး ပြုနိုင်မယ့် ပထမတစ်ချက်ကတော့ အခြေပစ္စည်းတစ်ရပ်ကို ဝယ်ယူခြင်း၊ တည်ဆောက်ခြင်း၊ ရယူခြင်း ဒီလုပ်ငန်းများ ဖြစ်ပါတယ်။ ဒုတိယတစ်ချက်ကတော့ လုပ်ငန်းအသစ်တည်ထောင်ခြင်း၊ လုပ်ငန်းထပ်မံ တိုးချဲ့ဆောင်ရွက်ခြင်း ဒီအမျိုးအစား ၂ ခုကိုပဲ သက်သာခွင့်ပြုထားခြင်းဖြစ်တယ်ဆိုတာကို တင်ပြလို ပါတယ်။ နှိုင်းယှဉ်ချက် ဇယားနဲ့တင်ပြပါ့မယ်။ ဒါမနှစ်က အဆိုပြုတင်ပြခဲ့တာ ဖြစ်ပါတယ်။ ဒီမှာဆိုရင် ရွှေ့ပြောင်းနိုင်သော၊ မရွှေ့ပြောင်းနိုင်သောပစ္စည်းများ အကုန်ပါပါတယ်ခင်ဗျ။ ယာဉ်၊ ထိတွေ့ကိုင်တွယ်၍ ရသောပစ္စည်းများ၊ ထိတွေ့ကိုင်တွယ်၍မရသောပစ္စည်းများ အစုရှယ်ယာထည့်ဝင်ခြင်း နောက်ပိုင်း ကျွန်တော်တို့ လွှတ်တော်ထဲမှာ ဆွေးနွေးရင်းဆွေးနွေးရင်းနဲ့ ငွေကြေးတွေ၊ ရွှေတွေ ဒါတွေပါပါလာပါတယ်။ အခုဟာကတော့ ရှင်းရှင်း လင်းလင်းပါပဲ။ ၂ ချက်ပါပဲခင်ဗျ။ ပထမတစ်ချက်ကတော့ အခြေပစ္စည်းအောက်နဲ့ သက်ဆိုင်တဲ့ကိစ္စ ဖြစ်ပါတယ်။ နောက်တစ်ခုက တော့ လုပ်ငန်းသစ် တည်ထောင်ခြင်း ဒီ ၂ ချက်ကိုပဲ ထည့်သွင်းထားတာ ဖြစ်ပါတယ်။ နောက်တင်ပြလို တာကတော့ ဒီလိုအခွန်သက်သာခွင့်ပြုခြင်းဟာ တရားမဝင်ရရှိတဲ့ပစ္စည်းတွေကို ပိုင်ဆိုင်တာတွေ၊ ရောင်းဝယ် တာတွေနဲ့ လုံးဝသက်ဆိုင်ခြင်းမရှိပါဘူး။ Money Loundry ငွေကြေးခဝါချမှုတိုက်ဖျက်ရေး ဥပဒေအရလည်း အရေးယူမယ့်ကိစ္စတွေနဲ့လည်း လုံးဝသက်ဆိုင်ခြင်းမရှိပါဘူးဆိုတာကိုလည်း အတိအလင်း ဖော်ပြထား ပါတယ်။ အရေးကြီးတဲ့အချက်ကတော့ ကျွန်တော်တို့ဟာ အခုစည်းကြပ်မှုမှ လွတ်ကင်းနေတဲ့ ဝင်ငွေများ အတွက်ကို သက်သာခွင့်စီမံဆောင်ရွက်ပေးခြင်းသာ ဖြစ်ပါတယ်။ အခွန်လွတ်ငြိမ်းခွင့် Tax Amnesty ပေးတာမဟုတ်ပါဘူး။ သက်သာခွင့် Burden ကိုလည်း ဒါက ဝင်ငွေခွန်ဥပဒေအသစ်မှာဆို ပါရှိလာတော့မှာ မဟုတ်တဲ့အတွက်ကြောင့်မို့ နောင်နှစ် နောင်နှစ်တွေဆိုရင်လည်း ကျွန်တော်တို့ ဒါပါလာတော့မှာ မဟုတ် ပါဘူး။ Tax Amnesty မဟုတ်ဘူးဆိုတာကို ရှင်းလင်းစွာ တင်ပြလိုပါတယ်။ အဆိုပြုပြဋ္ဌာန်းချက်တွေမှာလည်း အခွန်ထမ်းပြည်သူအများစုအနေနဲ့ များများထမ်းဆောင်နိုင်မယ့် ဝင်ငွေခွန်နှုန်းထားတွေကို သက်သာခွင့်ရာခိုင်နှုန်း လျှော့ချပေးထားပြီးတော့ ဝင်ငွေခွန်နှုန်းထားများပြားတဲ့ ပမာဏတွေကိုတော့ အခွန်ရာခိုင်နှုန်းကို ပိရမစ်ပုံစံ ဒါတိုးမြှင့်သတ်မှတ်ထားတာ တွေ့ရပါတယ်။ အခြေက ကျယ်ပြီးတော့ ထိပ်မှာပိုပိုပြီးတော့ မြင့်တက်သွားတဲ့ အချိုးအစားဖြစ်တယ်လို့ ယေဘုယျအားဖြင့် လေ့လာ တွေ့ရှိရပါတယ်။ ဒါပေမယ့် အဆင့် (၄)ဆင့်နဲ့ ဖော်ပြထားတဲ့အခါမှာ အဆိုပြုအဆင့် အမှတ်စဉ် (၃) မှာတော့ ကျပ်သိန်း ၃၀၀ ကနေ ကျပ်သိန်း ၃,၀၀၀ အထိဆိုတဲ့ အခြေအနေတစ်ရပ်ကို ကျွန်တော်တို့ သွားပြီးတော့ တွေ့ရှိရပါတယ်။ အဲဒီတော့ အစပြုနှုန်းထားက ကျပ်သိန်း ၃,၀၀၀ ဖြစ်ပါတယ်။ အဲဒီခံစားခွင့်အတွက် အဆုံးသတ်နှုန်းထားကတော့ ကျပ်သိန်း ၃၀,၀၀၀ ဖြစ်တဲ့အခါမှာ ကွာဟချက်က ၁၀ ဆ ဖြစ်နေပါတယ်။ ဒါကြောင့်မို့လို့ ကျွန်တော်တို့ကော်မတီအနေနဲ့ကတော့ ကျပ်သိန်း ၁၀၀၀ အထိကို ၃ ရာခိုင် နှုန်း၊ သိန်း ၁၀၀၀ ကနေ သိန်း ၃,၀၀၀ အထိကိုက ၅ ရာခိုင်နှုန်း၊ ၃,၀၀၀ အထက်ကနေပြီးတော့ ၁၀,၀၀၀ အထိ ကိုတော့ ၁၀ ရာခိုင်နှုန်း၊ ၁၀,၀၀၁ ကျပ်ကနေပြီးတော့ ၃၀,၀၀၀ အထိကိုတော့ ၁၅ ရာခိုင်နှုန်း၊ သိန်းပေါင်း ၃၀,၀၀၀ နဲ့ အထက်ကျမှ ၃၀ ရာခိုင်နှုန်းဆိုပြီးတော့ ပြင်ဆင်ပြဋ္ဌာန်းသင့်ပါကြောင်း လွှတ်တော်ကို လေးစားစွာ တင်ပြအပ်ပါတယ်။ နာယကကြီးခင်ဗျာ။ ကျွန်တော်တို့ ပူးပေါင်းကော်မတီရဲ့ သဘောထားမှတ်ချက်များကို တင်ပြ ပါမယ်။ ကျွန်တော်တို့ ရှေ့က တင်ပြခဲ့ပြီးဖြစ်တဲ့ ပြင်ဆင်ချက်များ ဖြစ်ပါတယ်။ ဥပဒေကြမ်းရဲ့ အခန်း(၁) အပိုဒ် ၁ အပိုဒ်ခွဲ(ခ)၊ အခန်း (၅) အပိုဒ် ၁၁ အပိုဒ်ခွဲ(က) အပိုဒ်ခွဲငယ်(၃) ဇယားအမှတ်စဉ် (၁၀)၊ အပိုဒ်ခွဲ (တ)၊ အခန်း(၆) အပိုဒ် ၁၄ အပိုဒ်ခွဲ(က) ဇယားအမှတ်စဉ်(၁)၊ အပိုဒ် ၃၁ အပိုဒ်ခွဲ (ခ) အပိုဒ်ခွဲငယ်(၂)၊ အခန်း(၇) အပိုဒ် ၂၅၊ အခန်း(၈) အပိုဒ် ၃၃၊ အပိုဒ်ခွဲ(ခ)၊ ဇယားအမှတ်စဉ်(၁)၊ (၂)နှင့် (၃) တို့ကိုတော့ ပြင်ဆင်ဖို့ ဖြစ်ပါတယ်။ အခန်း(၆) အပိုဒ် ၁၄ အပိုဒ်ခွဲ(က) ဇယားအမှတ်စဉ်(၈)၊ ဇယားအမှတ်စဉ်(၁၄)၊ ဇယား အမှတ်စဉ်(၃၆)၊ အခန်း(၆) အပိုဒ် ၁၄ အပိုဒ်ခွဲ(ဃ) ဇယားအမှတ်စဉ်(၁၀) အပိုဒ် ၁၅ အပိုဒ်ခွဲ(ခ) အပိုဒ် ခွဲငယ်(၄)ရဲ့ အောက်မှာတော့ “ရှင်းလင်းချက်”တွေကို အသစ်ဖြည့်စွက်ပြဋ္ဌာန်းသင့်ပါကြောင်း တင်ပြအပ် ပါတယ်။ အခန်း (၅) အပိုဒ် ၁၁ အပိုဒ်ခွဲ(က) အပိုဒ်ခွဲငယ်(၃) ဇယားအမှတ်စဉ်(၁၀) မှာဖော်ပြထားတဲ့ အဆိုပြု တင်ပြထားတဲ့ အပိုဒ်ခွဲ(၃)၊ (ပ) နှင့်(ဏ)၊ နောက်တစ်ခါ အခန်း(၉)၊ အပိုဒ် ၃၄ အပိုဒ်ခွဲ(စ)နှင့် နောက်ဆက်တွဲ ဇယား(၁) တို့မှာပါရှိတဲ့ “ခရီး သွားလာသူများပို့ဆောင်ရေးလိုင်စင်” ဆိုတဲ့ စကားရပ်တွေကိုတော့ ပယ်ဖျက် ပြီးတော့ အတည်ပြုပြဋ္ဌာန်း သင့်ပါကြောင်း ပြည်ထောင်စုလွှတ်တော်ဆိုင်ရာ နည်းဥပဒေ ၉၉ နှင့်အညီ လွှတ်တော်သို့ လေးစားစွာ ကျွန်တော်တို့ ပူးပေါင်းကော်မတီအနေနဲ့ အစီရင်ခံတင်ပြအပ်ပါတယ်။ အားလုံးကို အထူးပဲ ကျေးဇူးတင်ရှိပါတယ်ခင်ဗျာ။</speech>
<title>အထက်ပါဥပဒေကြမ်းနှင့် စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ်ရှိပါက အမည်စာရင်းတင်သွင်းနိုင်ကြောင်း ကြေညာခြင်း</title>
<speech type="speaker">အစီအစဉ်(၇) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ အထက်ပါ ဥပဒေကြမ်းအပေါ် ဥပဒေကြမ်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင် ခံစာကို လွှတ်တော်ကိုယ်စားလှယ်များထံ ဖြန့်ဝေထားပါတယ်။ အစီရင်ခံစာ အပြည့်အစုံကို နောက်ဆက်တွဲဖြင့် ဖော်ပြထားပါသည်။ ယင်းဥပဒေကြမ်းနဲ့စပ်လျဉ်းပြီး ပြင်ဆင်ချက်အဆို တင်သွင်းဆွေးနွေးလိုတဲ့ လွှတ်တော်ကိုယ်စားလှယ် ရှိပါက အပိုဒ်၊ အပိုဒ်ခွဲအလိုက် ပြည့်စုံစွာဖော်ပြပြီး ၃၀-၈-၂၀၁၉ ရက်(သောကြာနေ့) ညနေ ၄ နာရီ နောက်ဆုံးထားပြီး ပြည်ထောင်စုလွှတ်တော်ရုံး ညွှန်ကြားရေးမှူးချုပ်ထံ အမည်စာရင်းပေးပို့နိုင်ကြောင်း ကြေညာပါတယ်။</speech>
</bill>
</section>
<section value="Motion">
<motion>
<title>နိုင်ငံတော်သမ္မတထံမှ ပေးပို့ထားသောကလေးသူငယ်များ၏အခွင့်အရေးများဆိုင်ရာစာချုပ်၏လက်နက်ကိုင် ပဋိပက္ခအတွင်း ကလေးသူငယ်များ ပါဝင်ပတ်သက်မှုဆိုင်ရာ နောက်ဆက်တွဲအခြေပြစာချုပ်သို့ မြန်မာနိုင်ငံမှ အတည်ပြုပါဝင်နိုင်ရေးကိစ္စနှင့်စပ်လျဉ်း၍ အပြည်ပြည်ဆိုင်ရာ | ပူးပေါင်းဆောင်ရွက်ရေးဝန်ကြီးဌာနက လွှတ်တော်သို့ ရှင်းလင်းတင်ပြခြင်း</title>
<speech type="speaker">အစီအစဉ်(၈) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ကလေး သူငယ်များရဲ့ အခွင့်အရေးများဆိုင်ရာစာချုပ်ရဲ့ လက်နက်ကိုင်ပဋိပက္ခအတွင်း ကလေးသူငယ်များ ပါဝင် ပတ်သက်မှုဆိုင်ရာ နောက်ဆက်တွဲအခြေပြစာချုပ်သို့ မြန်မာနိုင်ငံမှ အတည်ပြုပါဝင်နိုင်ရေးကိစ္စနဲ့စပ်လျဉ်းပြီး ပြည်ထောင်စုလွှတ်တော်ရဲ့ အတည်ပြုချက်ရယူပေးနိုင်ပါရန် နိုင်ငံတော်သမ္မတထံမှ ပြည်ထောင်စုလွှတ်တော် နာယကထံသို့ နိုင်ငံတော်သမ္မတရုံးရဲ့ ၂၂- ၈-၂၀၁၉ ရက်စွဲပါစာအမှတ်၊ ၃(၁)/၁/သမ္မတရုံးဖြင့် ပေးပို့ထား ပါတယ်။ အဆိုပါကိစ္စနဲ့စပ်လျဉ်းပြီး သက်ဆိုင်ရာ အပြည်ပြည်ဆိုင်ရာပူးပေါင်းဆောင်ရွက်ရေး ဝန်ကြီးဌာနက ရှင်းလင်းတင်ပြဖို့ ဖြစ်ပါတယ်။</speech>
<speech><agency id="34">ဦးကျော်တင်(ပြည်ထောင်စုဝန်ကြီး၊ အပြည်ပြည်ဆိုင်ရာပူးပေါင်းဆောင်ရွက်ရေးဝန်ကြီးဌာန)</agency>လေးစားအပ်ပါသော ပြည်ထောင်စုလွှတ်တော် နာယကကြီးနှင့် ပြည်ထောင်စုလွှတ်တော် ကိုယ်စားလှယ်များ ခင်ဗျာ။ အားလုံးမင်္ဂလာပါ။ ကျွန်တော်ကတော့ အပြည်ပြည်ဆိုင်ရာ ပူးပေါင်းဆောင်ရွက်ရေးဝန်ကြီးဌာန ပြည်ထောင်စုဝန်ကြီး ဦးကျော်တင်ဖြစ်ပါတယ်။ မြန်မာနိုင်ငံအနေနဲ့ လက်နက်ကိုင် ပဋိပက္ခအတွင်း ကလေး သူငယ်များပါဝင်ပတ်သက်မှုနဲ့စပ်လျဉ်း၍ ကလေးသူငယ်များ အခွင့်အရေးဆိုင်ရာ နောက်ဆက်တွဲ အခြေပြ 052|18(Optional Protocol to the Convention on the Rights of the Child on the Involvement of Children in Armed Conflict) သို့ အတည်ပြုပါဝင်နိုင်ရေးအတွက် ပြည်ထောင်စုလွှတ်တော်ရဲ့ သဘော တူညီချက်ကို ရရှိနိုင်ရန် ကျွန်တော့အနေနဲ့ ရှင်းလင်းတင်ပြသွားမှာဖြစ်ပါတယ်။ မြန်မာနိုင်ငံအနေနဲ့ ကလေးသူငယ်များအခွင့်အရေးနဲ့ပတ်သက်ပြီးတော့ အပြည်ပြည်ဆိုင်ရာလူ့အခွင့် အရေးပင်မစာချုပ် ၉ ခု ရှိတဲ့အနက်မှ တစ်ခုအပါအဝင်ဖြစ်တဲ့ ကလေးသူငယ်များ အခွင့်အရေးဆိုင်ရာ သဘောတူစာချုပ်(CRC)ကို ၁၉၉၁ ခုနှစ်ကတည်းက အတည်ပြုဝင်ရောက်ခဲ့ပြီး ဖြစ်ပါတယ်။ အဲဒီ ပင်မ စာချုပ်ရဲ့ နောက်ဆက်တွဲအခြေပြစာချုပ် ၃ ခု ရှိပါတယ်။ အဲဒီအနက်မှာ ကလေးများအား ပြည့်တန်ဆာ အဖြစ် စေခိုင်းခြင်းနဲ့ ရောင်းချခြင်းအား တားမြစ်တဲ့ နောက်ဆက်တွဲအခြေပြစာချုပ်ကို ၂၀၁၂ ခုနှစ်မှာ အတည်ပြုပါဝင်ခဲ့ပြီးဖြစ်ပါတယ်။ ယခုတင်ပြလိုတဲ့ ဒုတိယနောက်ဆက်တွဲအခြေပြစာချုပ်ဖြစ်တဲ့ လက်နက်ကိုင် ပဋိပက္ခအတွင်း ကလေးသူငယ်များ ပါဝင်ပတ်သက်မှုနဲ့ဆိုင်တဲ့ နောက်ဆက်တွဲအခြေပြ စာချုပ်ကိုလည်း မြန်မာနိုင်ငံက ယခင်အစိုးရလက်ထက် ၂၀၁၅ ခုနှစ်၊ စက်တင်ဘာလ ၂၈ ရက်နေ့မှာ လက်မှတ်ရေးထိုး ခဲ့ပြီး ဖြစ်ပါတယ်။ ၂၀၁၉ ခု၊ ဩဂုတ်လအထိ ယင်းအခြေပြစာချုပ်ကို အတည်ပြုပါဝင် ထားတဲ့နိုင်ငံပေါင်း ၁၆၈ နိုင်ငံ ရှိသွားပါပြီ။ မြန်မာနိုင်ငံမှလွဲပြီး ကျန် အာဆီယံနိုင်ငံများအပါအဝင် ကမ္ဘာ့နိုင်ငံအများအပြားဟာ စာချုပ်ကို အတည်ပြုပါဝင်ခဲ့ကြပြီးဖြစ်ပါတယ်။ ကုလသမဂ္ဂ လူ့အခွင့်အရေးကောင်စီရဲ့ ကမ္ဘာလုံးဆိုင်ရာ လူ့အခွင့်အရေးအခြေအနေ ပုံမှန်သုံးသပ်တဲ့ UPR လို့ခေါ်တဲ့ လုပ်ငန်းစဉ်မှာ ဒါ ကျွန်တော်တို့နိုင်ငံအနေနဲ့လည်း အစီရင်ခံစာတွေ တင်သွင်းခဲ့ပါတယ်။ အဲဒီတော့ မြန်မာနိုင်ငံအနေနဲ့ သုံးသပ်မှု (၂)ကြိမ် ခံယူခဲ့ပြီးဖြစ်ရာမှာ ဒုတိယအကြိမ် UPR သုံးသပ်မှု အစီ အစဉ်မှာ တင်သွင်းခဲ့စဉ်မှာ မြန်မာနိုင်ငံက လက်ခံခဲ့တဲ့ အကြံပြုချက် ၁၆၆ ခုအနက်မှာ ဒီစာချုပ်ကို အတည်ပြု ပါဝင်ရေးအတွက် တိုက်တွန်းချက်ဟာလည်း တစ်ခုအပါအဝင်ဖြစ်ပါတယ်။ အခု ကျွန်တော်တင်ပြရမယ့် နောက်ဆက်တွဲစာချုပ်ရဲ့ အဓိက ဦးတည်ချက်ကတော့ လက်နက်ကိုင် ပဋိပက္ခတွေအတွင်းမှာ အသက် ၁၈ နှစ်အောက် အရွယ်မရောက်သေးသူ ကလေးသူငယ်များအား တပ်သားအဖြစ် စုဆောင်းခြင်း၊ အသုံး ပြုခြင်းမှ ကာကွယ်တားဆီးဖို့ဖြစ်ပါတယ်။ ဒါကြောင့် ဒီစာချုပ်ဟာဆိုလို့ရှိရင် ကလေးသူငယ်များရဲ့ အခွင့် အရေးကို ကာကွယ်စောင့်ရှောက်ရေးမှာ အလွန်အရေးကြီးတဲ့ နိုင်ငံတကာစာချုပ် ဖြစ်ပါတယ်။ ဒီစာချုပ်ကို Child Soldier Treaty co calcologulosusil ဒီစာချုပ်သို့ မြန်မာနိုင်ငံကနေ အတည်ပြုပါဝင်ခြင်းအားဖြင့် နိုင်ငံသားများရဲ့ အခွင့်အရေး အထူး သဖြင့် လက်နက်ကိုင်ပဋိပက္ခတွေကာလအတွင်းမှာ ကလေးသူငယ်များရဲ့ အခွင့်အရေးကို နိုင်ငံတကာ ဥပဒေနဲ့အညီ ကာကွယ်စောင့်ရှောက်နိုင်ရေးအတွက် နိုင်ငံရေးကတိကဝတ်တစ်ရပ် ပြသရာရောက်မှာ ဖြစ်ပါတယ်။ ထို့အပြင် ဒီစာချုပ်ကို အတည်ပြုပါဝင်ခြင်းအားဖြင့် နိုင်ငံတကာမျက်နှာစာမှာ မြန်မာနိုင်ငံရဲ့ ပုံရိပ်ကို တိုးမြှင့်ပေးနိုင်မှာဖြစ်ပြီးတော့ အရွယ်မရောက်သေးသူများအား လက်နက်ကိုင်တပ်ဖွဲ့များမှာ အသုံး ပြုတဲ့ စာရင်းကနေပြီးတော့ ပယ်ဖျက်ရန်ကြိုးစားရာမှာလည်းပဲ အထောက်အကူဖြစ်မှာ ဖြစ်ပါတယ်။ ဒါ့အပြင် မြန်မာနိုင်ငံအနေနဲ့ ပြုပြင်ပြောင်းလဲမှုများနဲ့အတူ နိုင်ငံသားများရဲ့ အခွင့်အရေး ပိုမိုကာကွယ်စောင့်ရှောက် နိုင်ရေးအတွက် ကြိုးပမ်းအားထုတ်လျက်ရှိရာမှာ ဒီနောက်ဆက်တွဲစာချုပ်ကို ပါဝင်ခြင်းအားဖြင့် မြန်မာ နိုင်ငံရဲ့ အကျိုးစီးပွား၊ ကလေးသူငယ်များရဲ့ အခွင့်အရေး ကာကွယ်ရေးအတွက်လည်းကောင်း၊ နောက်ပြီးတော့ မိမိတို့ လက်ရှိကျင့်သုံးနေတဲ့ မူဝါဒတွေ၊ ဆောင်ရွက်နေတဲ့လုပ်ငန်းစဉ်တွေနဲ့လည်း ကိုက်ညီတဲ့ စာချုပ် တစ်ခုဖြစ်တဲ့အတွက် လည်းကောင်း မြန်မာနိုင်ငံအနေနဲ့ အတည်ပြုပါဝင်သွားရန် သင့်မြတ်တဲ့ စာချုပ် တစ်ခုဖြစ်ကြောင်း တင်ပြ လိုပါတယ်။ ဒီစာချုပ်ကို ပါဝင်မယ်ဆိုလို့ရှိရင် ဘာတွေဆောင်ရွက်ရမလဲဆိုတော့ အဲဒီပြဋ္ဌာန်းချက်တွေ အကောင် အထည်ဖော်နိုင်ရေးနဲ့ ပတ်သက်ပြီးတော့ လိုအပ်တဲ့ ဥပဒေပိုင်းဆိုင်ရာ၊ စီမံကိန်းဆိုင်ရာနဲ့ အခြား အစီအမံ တွေကို ဆောင်ရွက်သွားရမှာဖြစ်သလို စာချုပ်ပါစည်းကမ်းနဲ့ပတ်သက်တဲ့ ပြဋ္ဌာန်းချက်တွေကို ကလေး သူငယ်တွေနဲ့ အလားတူ အရွယ်မရောက်သေးသူတွေ ပိုပြီးသိဖို့အတွက်၊ ကျယ်ကျယ်ပြန့်ပြန့် သိနိုင်ဖို့ အတွက် ပညာပေးမှုတွေလည်း ဆောင်ရွက်ပေးရမှာဖြစ်ပါတယ်။ ဒါ့အပြင် ဒီစာချုပ်နဲ့ ဆန့်ကျင်ဖီလာ ဖြစ်တဲ့ တပ်သားစုဆောင်းခြင်း သို့မဟုတ် ခေါ်ယူအသုံးပြုခြင်း၊ အသုံးပြုခံရသူများကို နုတ်ထွက်ခွင့် ပြုနိုင်ဖို့ သို့မဟုတ် ပြန်လွှတ်ပေးဖို့ သင့်တင့်တဲ့အစီအမံများအားလုံးကို ဆောင်ရွက်ထားဖို့ လိုအပ်မှာ ဖြစ်ပါတယ်။ နောက်ပြီးတော့ ပြန်လွှတ်ပေးလိုက်တဲ့ကလေးသူငယ်တွေကို ၎င်းတို့ရဲ့ လိုအပ်တဲ့ ရုပ်ပိုင်း ဆိုင်ရာနဲ့ စိတ်ပိုင်းဆိုင်ရာ ပြန်လည်ထူထောင်နိုင်ဖို့အတွက် လူမှုပတ်ဝန်းကျင်နဲ့ ပြန်လည်ပေါင်းစည်းနိုင်ဖို့ အတွက်လည်း သင့်တင့်တဲ့ ထောက်ပံ့ကူညီမှုတွေကို ပေးရမှာဖြစ်ပါတယ်။ အဖွဲ့ဝင်နိုင်ငံအနေနဲ့ အခြေပြစာချုပ်မှာ အတည်ပြုပါဝင်ပြီး ၂ နှစ်အတွင်းမှာ စာချုပ်မှာပါဝင်တဲ့ ပြဋ္ဌာန်းချက်တွေ အကောင်အထည်ဖော်မှုနဲ့ပတ်သက်တဲ့ အချက်အလက်တွေဖော်ပြပြီးတော့ အစီရင်ခံစာ တစ်စောင်ကို ကလေးသူငယ်များဆိုင်ရာ ကော်မတီကို တင်သွင်းကြရမှာဖြစ်ပါတယ်။ အဲဒီနောက်မှာတော့ ၅ နှစ်တစ်ကြိမ် အစီရင်ခံစာ တင်သွင်းရန် တာဝန်ရှိမှာ ဖြစ်ပါတယ်။ မြန်မာနိုင်ငံအနေနဲ့ အရွယ်မရောက်သေးသူ ကလေးသူငယ်များ စစ်မှုထမ်းခြင်းမှ ကာကွယ် 030:38: 8$:388:67:6mSoos Country Tesk Force on Mornitoring and Reporting-CTEMR S. လုပ်ငန်း စီမံချက်တစ်ရပ်ကို ရေးဆွဲပြီးတော့ ၂၀၁၂ ခုနှစ်ကတည်းကနေပြီးတော့ လက်မှတ်ရေးထိုးပြီးတော့ လက်တွေ့ အကောင်အထည်ဖော် ဆောင်ရွက်လျက်ရှိပါတယ်။ လက်နက်ကိုင် ပဋိပက္ခအခြေအနေများနဲ့ ပတ်သက် နေတဲ့ ကလေးသူငယ်များအား ကာကွယ်စောင့်ရှောက်ရေးအတွက် Paris ကတိကဝတ်များ၊ ကျင့်ဝတ်များ ခေါ်တဲ့ Paris Commitment and Paris Principles ကိုလည်း ၂၀၁ရ ခုနှစ်မှာ အတည်ပြု ပါဝင်လက်မှတ်ရေးထိုးနိုင်ခဲ့ပြီး လိုက်နာဆောင်ရွက်လျက်ရှိပါတယ်။ လက်နက်ကိုင်ပဋိပက္ခနဲ့ ကလေးငယ်များဆိုင်ရာ ကုလသမဂ္ဂအတွင်းရေးမှူးချုပ်ရဲ့ အထူး ကိုယ်စားလှယ်ရဲ့ မြန်မာနိုင်ငံခရီးစဉ်ကိုလည်း ယမန်နှစ် မေလအတွင်းက လက်ခံပြီးတော့ ထိတွေ့ ဆွေးနွေးမှုတွေ ပြုလုပ်ခဲ့ပြီးတော့ လက်နက်ကိုင် ပဋိပက္ခအတွင်းမှာ ကလေးသူငယ်များ ပါဝင်ပတ်သက်မှုနဲ့ ပတ်သက်ပြီး မြန်မာနိုင်ငံအနေနဲ့ ထိရောက်စွာ ပိုမိုတိုးမြှင့်ဆောင်ရွက်သွားရန် နိုင်ငံရေးဆန္ဒကို ကျွန်တော်တို့ ပြသခဲ့ပြီးဖြစ်ပါတယ်။ နောက်ဆက်လက်၍လည်း ကြိုးပမ်းဆောင်ရွက်မှုများကို အရှိန်အဟုန် မြင့်တင် ဆောင်ရွက်ခဲ့ပါတယ်။ မြန်မာနိုင်ငံအနေနဲ့ လက်ရှိဒီစာချုပ်ပါအချက်များနဲ့ စပ်လျဉ်းပြီးတော့ လက်နက်ကိုင် ပဋိပက္ခအတွင်း ကလေးသူငယ်များအပေါ် ကြီးလေးသော ကျူးလွန်မှုများမှ ကာကွယ်တားဆီးရေး အထူး သဖြင့် ဒီ Brave Violation လို့ခေါ်တဲ့ ကလေးသူငယ်နဲ့ ပတ်သက်တဲ့ ကြီးလေးတဲ့ ကျူးလွန်မှုတွေကို ကာကွယ်တားဆီးဖို့အတွက်လည်း ကျွန်တော်တို့ ကော်မတီတစ်ရပ်ကို အမျိုးသားအဆင့်မှာ ဖွဲ့စည်းထား ပြီးတော့ ယင်းကော်မတီရဲ့ လုပ်ငန်းစဉ်များ ပိုမိုထိရောက်မှု ရှိစေဖို့အတွက်လည်း လုပ်ငန်းကော်မတီများ ဖွဲ့စည်းပြီးတော့ ဆောင်ရွက်လျက်ရှိပါတယ်။ ဒါ့အပြင် မကြာသေးမီကာလအတွင်းက ဇူလိုင်လ ၂၃ ရက်နေ့မှာ ပြဋ္ဌာန်းခဲ့တဲ့ ကလေးသူငယ်များ အခွင့်အရေးဆိုင်ရာဥပဒေမှာလည်း လက်နက်ကိုင် ပဋိက္ခအတွင်း ကလေးသူငယ်များ ပါဝင်ပတ်သက်မှု ဆိုင်ရာကိစ္စကို ဖြည့်စွက်ပြဋ္ဌာန်းပြီးဖြစ်ကြောင်းကိုလည်း တွေ့ရှိရပါတယ်။ အဲဒီတော့ အထက်ဖော်ပြပါ အချက်များအရ ဒီစာချုပ်ကို ပါဝင်လက်မှတ်ရေးထိုးခဲ့တဲ့ လွန်ခဲ့တဲ့ ၄ နှစ်ကတည်းက အတည်ပြုပါဝင်ရေး အတွက် ပြည်တွင်းအခြေအနေများနဲ့ ချိန်ထိုးပြီး လေ့လာသုံးသပ်ပြင်ဆင်မှုများ ပြုလုပ်ခဲ့ပြီး ဖြစ်ပါတယ်။ မြန်မာနိုင်ငံအနေနဲ့ ယနေ့ော့ အဆိုပါကဏ္ဍများမှာ ဆောင်ရွက်မှုများ အရှိန်ရနေပြီးတော့ အတည်ပြုပါဝင်ရန် အဆင်သင့်ဖြစ်နေပြီလို့ ကျွန်တော်တို့ သုံးသပ်ရရှိပါတယ်။ အဲဒီလို အတည်ပြုပါဝင် ရာမှာလည်းပဲ ကာကွယ်ရေးဝန်ကြီးဌာနရဲ့ သဘောထားအကြံပြုချက်နဲ့အညီ စာချုပ်ပါ ဖော်ပြချက်တွေကို အဓိပ္ပာယ်ကောက်ယူရာမှာ တိကျမှုရှိစေရန် ရည်ရွယ်ပြီးတော့ Article-3 ကို ကျွန်တော်တို့ အဲဒါနဲ့ ပတ်သက် :com 20uqod quối Article-4 quosaurslą:60v? gaeyusné:ce:c0205qjos (Interpretation Declaration) ကို ထုတ်ပြန်ပြီးတော့ အတည်ပြုပါဝင်ရေးအတွက် ကျွန်တော်တို့ ဆောင်ရွက်သွားမှာ ဖြစ်ပါတယ်။ အထူးသဖြင့် ကျွန်တော်တို့ Declaration လုပ်တဲ့အခါမှာဆိုလို့ရှိရင် Article-3 နဲ့ ပတ်သက်ပြီးတော့ နိုင်ငံသားများအနေဖြင့် အသက် ၁၈ နှစ်ပြည့်ပြီးပါက မိမိဆန္ဒအလျောက် တပ်မတော်ကို လွတ်လပ်စွာ ဝင်ရောက်နိုင်ကြောင်း၊ အသက် ၁၆ နှစ်နဲ့ ၁၈ နှစ်အောက်ရှိသူများဟာ သူတို့ရဲ့ အသက်အထောက် အထားနဲ့ မိဘနဲ့ အုပ်ထိန်းသူများရဲ့ ကြိုတင်သဘောတူညီကြောင်း ရေးသားဖော်ပြချက်ပါရှိမယ်ဆိုရင် တပ်မတော် လေ့ကျင့်ရေးသင်တန်းကျောင်းများနဲ့ တပ်မတော် အသက်မွေးဝမ်းကျောင်း သင်တန်းကျောင်းကို မိမိတို့ ဆန္ဒအလျောက် ဝင်ရောက်နိုင်ကြောင်းကိုလည်း ကျွန်တော်တို့ ထည့်သွင်း ကြေညာထားပါတယ်။ နောက်တစ်ခုကတော့ ဒီ Article-4 နဲ့ပတ်သက်ပြီးတော့ ဒါဒီ Article-4 ကတော့ ကျွန်တော်တို့ Non-State Actors လို့ခေါ်တဲ့ အစိုးရနဲ့ မသက်ဆိုင်တဲ့ လက်နက်ကိုင်အဖွဲ့အစည်းများနဲ့ သက်ဆိုင် ပါတယ်။ အဲဒီတော့ ဒီ Article-4 နဲ့ပတ်သက်လို့လည်း ဒီအစိုးရနဲ့ မသက်ဆိုင်တဲ့ လက်နက်ကိုင် အဖွဲ့ အစည်းများဟာလည်းပဲ အသက် ၁၈ နှစ်အောက် ကလေးသူငယ်များ တပ်သားစုဆောင်းခြင်း သို့မဟုတ် အသုံးပြုခြင်းဟာ ယင်းလက်နက်ကိုင်အဖွဲ့ အစည်းများအပေါ်၌သာ လုံးဝတာဝန်ရှိကြောင်း၊ မြန်မာနိုင်ငံ အနေဖြင့် သတ်မှတ်ထားပါတယ်။ နောက်ပြီးတော့ တပ်မတော်မှာ အရွယ်မရောက်သေးသူများအား တပ်သားသစ် စုဆောင်းခြင်းမှ ကာကွယ်တားဆီးရာမှာ အစိုးရအနေဖြင့် NCA တစ်နိုင်ငံလုံး အပစ်အခတ် တိုက်ခိုက်မှုရပ်စဲရေးဆိုင်ရာ သဘောတူစာချုပ်မှာ ပါဝင်လက်မှတ်ရေးထိုးထားတဲ့ တိုင်းရင်းသား လက်နက်ကိုင် အဖွဲ့အစည်းများနဲ့ ပူးပေါင်းဆောင်ရွက်သွားမှာဖြစ်ကြောင်းကိုလည်း ကျွန်တော်တို့အနေနဲ့ ဖော်ပြသွားမှာ ဖြစ်ပါတယ်။ ပြည်ထောင်စုလွှတ်တော် နာယကကြီးနဲ့ ပြည်ထောင်စုလွှတ်တော် ကိုယ်စားလှယ်များခင်ဗျာ။ မြန်မာ နိုင်ငံအနေနဲ့ ဒီနောက်ဆက်တွဲစာချုပ်ကို အတည်ပြုပါဝင်ခြင်းအားဖြင့် လက်နက်ကိုင် ပဋိပက္ခ များမှာ ပါဝင်ပတ်သက်နေကြတဲ့ အရွယ်မရောက်သေးသူ ကလေးသူငယ်များရဲ့ အခွင့်အရေးကို ကာကွယ် မြှင့်တင်ပေးရေးအတွက် လက်ရှိကြိုးပမ်းဆောင်ရွက်မှုများကို အားသစ်လောင်းပေးနိုင်မှာဖြစ်ပါတယ်။ ဒါ့အပြင် ကလေးသူငယ်များရဲ့ အခွင့်အရေးကို နိုင်ငံတကာဥပဒေများနဲ့အညီ ပိုမိုကာကွယ်ပေးရေးအတွက် မြန်မာနိုင်ငံရဲ့ ကတိကဝတ်ကို ပိုမိုပြသနိုင်ရေးအတွက်လည်းကောင်း၊ ကုလသမဂ္ဂအတွင်းရေးမှူးချုပ်က လုံခြုံရေးကောင်စီကို တင်သွင်းလျက်ရှိတဲ့ ကလေးသူငယ်များနဲ့ လက်နက်ကိုင်ပဋိပက္ခများ၊ အခြေအနေ များဆိုင်ရာ အစီရင်ခံစာမှာ မြန်မာနိုင်ငံ၏ ကြိုးပမ်းဆောင်ရွက်မှုများကို အပြုသဘော ထင်ဟပ်ဖော်ပြ နိုင်ဖို့အတွက်လည်းကောင်း များစွာအထောက်အကူပြုစေမှာဖြစ်တဲ့အတွက် ဒီအခြေပြစာချုပ်သို့ အတည်ပြု ပါဝင်သင့်ပါကြောင်း ပြည်ထောင်စုလွှတ်တော်သို့ လေးစားစွာ ထောက်ခံတင်ပြအပ်ပါတယ်ခင်ဗျာ။ အားလုံးကို ကျေးဇူးတင်ပါတယ်။</speech>
<title>အထက်ပါကိစ္စနှင့်စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ်ရှိပါက အမည်စာရင်းတင်သွင်းနိုင်ကြောင်း ကြေညာခြင်း</title>
<speech type="speaker">အစီအစဉ်(၉) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံတော် သမ္မတထံမှ ပေးပို့စာမိတ္တူကို လွှတ်တော်ကိုယ်စားလှယ်များထံ ကြိုတင်ဖြန့်ဝေထားပါတယ်။ ပေးပို့စာမိတ္တူကို နောက်ဆက်တွဲဖြင့် ဖော်ပြထားပါသည်။ အထက်ပါကိစ္စနဲ့စပ်လျဉ်းပြီး ဆွေးနွေးလိုတဲ့ လွှတ်တော်ကိုယ်စားလှယ်ရှိပါက ၃၀-၈-၂၀၁၉ ရက် (သောကြာနေ့) ညနေ ၄ နာရီ နောက်ဆုံးထားပြီး ပြည်ထောင်စုလွှတ်တော်ရုံး ညွှန်ကြားရေးမှူးချုပ်ထံ အမည်စာရင်းတင်သွင်းနိုင်ကြောင်း ကြေညာပါတယ်။</speech>
</motion>
</section>
<section value="Bill">
<bill>
<title>ဒေါက်တာမောင်သင်း မိတ္ထီလာမဲဆန္ဒနယ်အပါအဝင် ပြည်ထောင်စုလွှတ်တော် ကိုယ်စားလှယ် ၁၄၅ ဦး ပေးပို့ တင်ပြထားသည့် ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သည့်ဥပဒေမူကြမ်းနှင့် စပ်လျဉ်း၍ လေ့လာစိစစ်ရေးပူးပေါင်းကော်မတီ၏ အစီရင်ခံစာအပေါ် လွှတ်တော်ကိုယ်စားလှယ်များက ဆက်လက်ဆွေးနွေးခြင်း</title>
<speech type="speaker">အစီအစဉ်(၁၀) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒေါက်တာမောင်သင်း မိတ္ထီလာမဲဆန္ဒနယ်အပါအဝင် ပြည်ထောင်စုလွှတ်တော်ကိုယ်စားလှယ် ၁၄၅ ဦး ပေးပို့တင်ပြထားတဲ့ ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သည့် ဥပဒေမူကြမ်းနဲ့စပ်လျဉ်းပြီး ကျန်ရှိတဲ့ လွှတ်တော်ကိုယ်စားလှယ်များရဲ့ ဆွေးနွေးခြင်းအစီအစဉ်ကို ဆက်လက်ဆောင်ရွက်မှာ ဖြစ်ပါတယ်။ ယခု ဒုတိယဗိုလ်မှူးကြီးကျော်မင်းလှိုင် တပ်မတော်သား ပြည်သူ့လွှတ်တော်ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဒုတိယဗိုလ်မှူးကြီးကျော်မင်းလှိုင်(တပ်မတော်သားပြည်သူ့လွှတ်တော်ကိုယ်စားလှယ်)</mp>အားလုံး မင်္ဂလာပါခင်ဗျာ။ ကျွန်တော်ကတော့ တပ်မတော်သား ပြည်သူ့လွှတ်တော်ကိုယ်စားလှယ် ဒုတိယဗိုလ်မှူးကြီး ကျော်မင်းလှိုင် ဖြစ်ပါတယ်။ ကျွန်တော့်အနေနဲ့ ဖွဲ့စည်းပုံအခြေခံဥပဒေကို ဒုတိယ အကြိမ်ပြင်ဆင်သည့် ဥပဒေမူကြမ်း လေ့လာစိစစ်ရေးပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထား မှတ်ချက် အစီရင်ခံစာအပေါ်မှာ ဆွေးနွေးသွားမှာဖြစ်ပါတယ်။ Power Point သုံးစွဲခွင့်ပြုပါခင်ဗျာ။ နာယကကြီးခင်ဗျာ။ ပူပေါင်းကော်မတီရဲ့ အစီရင်ခံစာ၊ စိစစ်တွေ့ရှိချက်မှာ ယင်းဥပဒေကြမ်းနှင့် အလားသဏ္ဌာန်တူတဲ့ မူကြမ်းတစ်ရပ်ကို ပြင်ဆင်သည့် လုပ်ငန်းစဉ်နှစ်ရပ် အပြိုင်တင်သွင်းလာသည့်အခါ သီးခြားဆောင်ရွက်ရန်လုပ်ငန်းစဉ်များ ဖော်ပြထားခြင်းမရှိသည့်အတွက် လွှတ်တော်၏ အဆုံးအဖြတ်ကို ရယူဆောင်ရွက်ခဲ့ကြောင်း၊ လွှတ်တော်၏ အဆုံးအဖြတ်ရယူရာတွင် ယင်းဥပဒေကြမ်းကို ပြည်ထောင်စု သမ္မတ မြန်မာနိုင်ငံတော် ဖွဲ့စည်းပုံအခြေခံဥပဒေ(၂၀၀၈ ခုနှစ်) ပြင်ဆင်ရေးပူးပေါင်းကော်မတီရဲ့ လုပ်ငန်း စဉ်များတွင် တစ်ပေါင်းတည်း လေ့လာစိစစ်ဆောင်ရွက်သွားရန် ပြည်ထောင်စုလွှတ်တော်က အတည်ပြုခဲ့ ကြောင်းလို့ ဖော်ပြထားတာတွေ့နိုင်ပါတယ်။ ဒီမှာတင် အစီရင်ခံစာရဲ့ လားရာကို တွေ့မြင်ကြရပြီဖြစ်ပါတယ်။ နိုင်ငံတော်ဖွဲ့စည်းပုံအခြေခံဥပဒေ ပြင်ဆင်ရေးကိစ္စ ဖြစ်တဲ့အတွက် ဖွဲ့စည်းပုံအခြေခံဥပဒေ ပြင်ဆင် ခြင်းနဲ့ ဆိုင်တဲ့ ပုဒ်မများကို တိကျစွာလိုက်နာကြဖို့ ထောက်ပြရပါလိမ့်မယ်။ ပုဒ်မ ၄၃၃ ခြေဆင်းမှာ ဤ ဖွဲ့စည်းပုံအခြေခံဥပဒေပါ ပြဋ္ဌာန်းချက်တစ်ရပ်ရပ်ကို ပြင်ဆင်လိုပါက ပြဋ္ဌာန်းချက်တစ်ရပ်ရပ်လို့ ပါပါတယ်။ ပြဋ္ဌာန်းချက်အားလုံးလို့ မပါပါဘူး။ လိုက်နာဆောင်ရွက်ခဲ့ကြပါသလား။ ပုဒ်မ ၄၃၅ မှာ ဖွဲ့စည်းပုံအခြေခံဥပဒေကို ပြင်ဆင်ရန် ဥပဒေမူကြမ်းကို ပြည်ထောင်စုလွှတ်တော်ရှိ လွှတ်တော်ကိုယ်စားလှယ် စုစုပေါင်း၏ ၂၀ ရာခိုင်နှုန်းက တင်ပြလာလျှင် အဆိုပါပြင်ဆင်ချက် ဥပဒေ မူကြမ်းကို ပြည်ထောင်စုလွှတ်တော်က လက်ခံဆွေးနွေးရမည်လို့ ပြဋ္ဌာန်းထားပါတယ်။ လိုက်နာဆောင်ရွက် ခဲ့ကြပါသလား။ နာယကကြီးခင်ဗျာ။ Power Point မှာ တင်ပြထားတာကတော့ အစီရင်ခံစာက ညွှန်းထားတဲ့ ကျောင်းကုန်းမဲဆန္ဒနယ်က ဦးသိန်းထွန်းအပါအဝင် ပြည်ထောင်စုလွှတ်တော်ကိုယ်စားလှယ် ၁၄၃ ဦးက လက်မှတ်ရေးထိုးပြီး ပြင်ဆင်ရန်တင်ပြခဲ့သည့် ဥပဒေမူကြမ်းပဲ ဖြစ်ပါတယ်။ Slide တစ်ခုကတော့ မိတ္ထီလာမဲဆန္ဒနယ်က ဒေါက်တာမောင်သင်းအပါအဝင် ပြည်ထောင်စု လွှတ်တော်ကိုယ်စားလှယ် ၁၄၅ ဦးက လက်မှတ်ရေးထိုးပြီး ဥပဒေနဲ့အညီပြင်ဆင်ရန် ထပ်မံတင်ပြထားတဲ့ ဥပဒေမူကြမ်းပဲဖြစ်ပါတယ်။ ဒီမိုကရေစီ ပိုမိုထွန်းကားရေး၊ တိုင်းရင်းသားများအရေးနှင့် နိုင်ငံသူနိုင်ငံသား များအတွက် အကျိုးရှိစေမယ့် ပြင်ဆင်ရန် တင်ပြချက်ကောင်းတွေ ဖြစ်သော်လည်း မသိမသာ ပျောက်ကွယ် ရတော့မယ့် အခြေအနေကို ရောက်ကုန်ပါပြီ။ လွှတ်တော်အတွင်း အဆုံးအဖြတ်ရယူခြင်းများသည် အဖြေသိပြီးသားပုစ္ဆာတွက်နေရသလို ဖြစ်နေ ပါတယ်။ ဦးသိန်းထွန်းတင်သွင်းခဲ့တဲ့ ဥပဒေမူကြမ်းကို ဖွဲ့စည်းပုံအခြေခံဥပဒေအတိုင်း လိုက်နာဆောင်ရွက် ရမည့်အစား လွှတ်တော်၏ အဆုံးအဖြတ်ကိုသာ ရယူခဲ့တဲ့အတွက် လွှတ်တော်၏ ဆုံးဖြတ်ချက်သည် ဖွဲ့စည်းပုံအခြေခံဥပဒေရဲ့ အထက်မှာရှိနေတဲ့သဘော သက်ရောက်စေခဲ့တာ ဝမ်းနည်းဖွယ်တွေ့မြင်ခဲ့ရ ပါတယ်။ ဖွဲ့စည်းပုံအခြေခံဥပဒေပါ ပြဋ္ဌာန်းချက်များနှင့် ပြည်ထောင်စုလွှတ်တော်ဆိုင်ရာ နည်းဥပဒေ ပြဋ္ဌာန်းချက်များတွင် ပြင်ဆင်သည့်လုပ်ငန်းစဉ်နှစ်ရပ် အပြိုင်တင်သွင်းလာသည့်အခါ သီးခြားဆောင်ရွက်ရန် လုပ်ငန်းစဉ်များ ဖော်ပြထားခြင်း မရှိသည့်အတွက်ဟူသော အကြောင်းပြချက်ဟာ ခိုင်လုံမှုမရှိတဲ့အကြောင်း ပြချက်ပဲ ဖြစ်ပါတယ်။ နာယကကြီးခင်ဗျာ။ ပုဒ်မ ၂၆၁ ပြင်ဆင်ရေးမူကြမ်းကိုသာ လွှတ်တော်က လက်ခံဆွေးနွေး ဆုံးဖြတ် နိုင်ခဲ့မည်ဆိုပါက ယခုလောက်ဆိုရင် ဒီမိုကရေစီစံနှုန်းများနှင့်အညီ လွတ်လပ်၍တရားမျှတပြီး တိုင်းရင်းသား အများစုရဲ့ လိုလားချက်အတိုင်း တန်းတူညီမျှမှု အခွင့်အရေးကို ဖော်ဆောင်ပေးနိုင်ပြီး တိုင်းရင်းသားတို့ တင်မြှောက်သော ဝန်ကြီးချုပ်ကို မျှော်မှန်းလို့ရနေလောက်ပြီ ဖြစ်ပါတယ်။ ၄၅ ဦးပါ ပြင်ဆင်ရေးပူးပေါင်းကော်မတီရဲ့ လုပ်ငန်းစဉ်များသည် ယနေ့ွဲ့စည်းပုံအခြေခံ ဥပဒေပြင်ဆင်ခြင်းအတွက် လိုက်နာရမည့် ဥပဒေပုဒ်မများကို လိုက်နာနိုင်သည့်အဆင့်သို့ပင် မရောက် သေးတာတွေ့ရပါတယ်။ ပြင်ဆင်ရန်အကြံပြုချက် ၃၇၆၅ ချက်ကို ဥပဒေမူကြမ်းအဖြစ် ပြုစုနိုင်ဖို့အတွက် ကလည်း ်ယူ ညှိနှိုင်းကြရဦးမှာဖြစ်ပါတယ်။ ပြင်ကောပြင်ဖြစ်ကြပါ့မလား၊ သည်လိုဥပဒေနဲ့ အညီ တင်သွင်းလာတဲ့ ဥပဒေမူကြမ်းတွေကို ၄၅ ဦး ကော်မတီအောက်ထဲ ဆွဲသွင်းလိုက်ခြင်းသည် ဖွဲ့စည်းပုံ အခြေခံဥပဒေပြင်ဆင်လိုမှုတွေကို ပိတ်ပင်တားဆီးသလို ဖြစ်နေပါတယ်။ နာယကကြီးခင်ဗျာ။ NCA ချုပ်ဆိုခြင်း ၃ နှစ်ပြည့် သီးသန့်အစည်းအဝေးမှာ တပ်မတော်ကာကွယ်ရေး ဦးစီးချုပ်က စာချုပ်ရဲ့ အပိုဒ် ၂၂ အပုဒ်ခွဲ(ဃ)အရ ပြည်ထောင်စုညီလာခံမှ ထွက်ပေါ်လာတဲ့ ဆုံးဖြတ်ချက် များအပေါ်အခြေခံ၍ ဖွဲ့စည်းပုံအခြေခံဥပဒေအပါအဝင် ဥပဒေများကို လိုသလိုပြင်ဆင်ခြင်း၊ ဖြည့်စွက်ခြင်း နှင့် ပယ်ဖျက်ခြင်းများကို လုပ်ထုံးလုပ်နည်းနှင့်အညီ ပြုလုပ်ရန်လို့ သဘောတူညီထားပါတယ်။ လုပ်ထုံး လုပ်နည်းနှင့်အညီပြုလုပ်ရန် ဆိုတဲ့နေရာမှာ ဖွဲ့စည်းပုံအခြေခံဥပဒေ အခန်း(၁၂) ဖွဲ့စည်းပုံအခြေခံဥပဒေ ပြင်ဆင်ခြင်းအတိုင်း ပြုလုပ်သွားရမှာ ဖြစ်ပါတယ်။ အခြေခံဥပဒေနဲ့ပတ်သက်လို့ ပြင်ဆင်ခြင်း၊ ဖြည့်စွက်ခြင်း ပြုလုပ်နိုင်ပေမယ့် အသစ်ပြန်လည် ရေးဆွဲခြင်းကိုတော့ ခွင့်ပြုမထားကြောင်း တွေ့ရမှာဖြစ်ပါတယ်။ တိုင်းရင်းသားအရေး၊ အမျိုးသားအကျိုးစီးပွားအရေးထက် ပိုအရေးကြီးတာမရှိပါဘူး။ စစ်ရေးနဲ့ နိုင်ငံရေး မှာ မတရားတာမရှိဘူးလို့ ဆိုရိုးစကားရှိပေမယ့် ကျွန်တော့်အနေနဲ့ကတော့ ရိုးသားတဲ့ နိုင်ငံရေး၊ တရားမျှတ တဲ့နိုင်ငံရေးကိုသာ လိုချင်ပါတယ်လို့ အဖွင့်အမှာစကားမှာ ထည့်သွင်းပြောကြားခဲ့တာ သတိချပ်စေလိုပါတယ်။ ဖွဲ့စည်းပုံအခြေခံဥပဒေ ပုဒ်မ ၄၃၃၊ ၄၃၅ ပါအတိုင်း ပြဋ္ဌာန်းချက်တစ်ရပ်ရပ်ကို ပြင်ဆင်ခြင်း လုပ်ငန်းစဉ်နှင့် ဖွဲ့စည်းပုံအခြေခံဥပဒေတစ်အုပ်လုံးကို ပြင်ဆင်ရန်လေ့လာစိစစ်ခြင်း လုပ်ငန်းစဉ်များသည် အနှစ်သာရရော လားရာပါမတူနိုင်သလို ပြင်ရန်လွယ်ကူမှုနှုန်းလည်း မတူနိုင်သည့်အတွက် ယခုဥပဒေ မူကြမ်းကိုလည်း အရင်နည်းလမ်းအတိုင်း ဖွဲ့စည်းပုံအခြေခံဥပဒေကို မျက်ကွယ်ပြု အားသာရာ လွှတ်တော်ထဲ ဆွဲသွင်းပြီး “ဤ” ကို “ကျွဲ” ဖတ်ရန် ဒုတိယမ္ပိ ဆုံးဖြတ်အတည်ပြုကြဦးမယ့် ပူးပေါင်းကော်မတီရဲ့ သဘောထား မှတ်ချက်အစီရင်ခံစာကို ကန့်ကွက်ပါကြောင်းနှင့် ဖွဲ့စည်းပုံအခြေခံဥပဒေ အခန်း(၁၂)ပါ ပြင်ဆင်ခြင်း ပြဋ္ဌာန်းချက်များ၊ လွှတ်တော်ဆိုင်ရာဥပဒေ နည်းဥပဒေများအတိုင်းသာ ဆက်လက်ဆောင်ရွက်သင့်ပါကြောင်း အကြံပြုတိုက်တွန်းရင်း နိဂုံးချုပ်ပါတယ်။ အားလုံးကိုကျေးဇူးတင်ပါတယ်။</speech>
<speech type="speaker">ကောင်းပါပြီ။ အဲဒါကို လွှတ်တော် အခုကန့်ကွက်မယ့် ကိစ္စနဲ့ပတ်သက်ပြီးမှ အားလုံးကို ပန်ကြားလိုတာကတော့ အားလုံးကိုပဲ ဒါပွင့်ပွင့်လင်းလင်းနဲ့ ဆွေးနွေးခိုင်းတာဖြစ်ပါတယ်။ ဒီအပိုင်းတွေကို ပူးပေါင်းကော်မတီအနေနဲ့ ပြန်လည်စိစစ်တဲ့ပြန်လည်ရှင်းလင်းလို့ရကြောင်း ပြောကြားလိုပါတယ်။</speech>
<speech type="speaker">ဦးကျင့်ခန့်ပေါင် ချင်းပြည်နယ် မဲဆန္ဒနယ်အမှတ်(၆) ဆွေးနွေးဖို့ဖြစ်ပါတယ်။</speech>
<speech><mp id="864">ဦးကျင့်ခန့်ပေါင် (မဲဆန္ဒနယ်အမှတ်-၆၊ ချင်းပြည်နယ်)</mp>လေးစားအပ်တဲ့ ပြည်ထောင်စု လွှတ်တော် နာယကကြီး၊ ပြည်ထောင်စုအစိုးရ အဖွဲ့အစည်းဝင်များနဲ့ လွှတ်တော်ကိုယ်စားလှယ်များ အားလုံး မင်္ဂလာပါ။ ကျွန်တော်ကတော့ ချင်းပြည်နယ် မဲဆန္ဒနယ်အမှတ်(၆) အမျိုးသားလွှတ်တော် ကိုယ်စားလှယ် ဦးကျင့်ခန့်ပေါင် ဖြစ်ပါတယ်။ ၂၀၀၈ ဖွဲ့စည်းပုံအခြေခံဥပဒေပြင်ဆင်သည့် မူကြမ်းနဲ့ vosansle:9 cag:ch: Polosufu Power Point 3p:gaļGE comparisa olosun Next နာယကကြီးခင်ဗျာ။ ၂၀၀၈ ဖွဲ့စည်းပုံအခြေခံဥပဒေကို လွှတ်တော်ကိုယ်စားလှယ်များအားလုံးပင် ပြင်ဆင်လိုကြတယ်လို့ သိရှိပြီးဖြစ်ပါတယ်။ ပြင်ဆင်လိုတဲ့နည်းလမ်းက နှစ်ခုရှိပါတယ်။ ပထမနည်းကတော့ ဥပဒေပါပြဋ္ဌာန်းချက်များနဲ့အညီ တစ်ပုဒ်ပြီးတစ်ပုဒ် ပြင်ဆင်မှုဖြစ်ပါတယ်။ ဒုတိယနည်းလမ်းကတော့ ဥပဒေစာအုပ်ပါ စာအုပ်တစ်ခုလုံး ပြင်ဆင်မှုဖြစ်ပါတယ်။ ပုဒ်မတစ်ခုပြီးတစ်ခု ပြင်ဆင်တဲ့နည်းလမ်းဟာ ပြဋ္ဌာန်းချက်မှာပါရှိပြီးဖြစ်တဲ့အတွက် လွယ်ကူတဲ့ နည်းလမ်းဖြစ်ပါတယ်။ အသုံးပြုရမယ့် နည်းလမ်းလည်းဖြစ်ပါတယ်။ စာအုပ်ပါ ဥပဒေအားလုံး ပြင်ဆင်မှု ကျတော့ လက်ရှိကျွန်တော်တို့ လွှတ်တော်ကိုယ်စားလှယ်များ ဆောင်ရွက်ကြမယ့် တာဝန်မဟုတ်သေး ကြောင်း တင်ပြလိုပါတယ်။ ဖွဲ့စည်းပုံအခြေခံဥပဒေဟာ ကျွန်တော်တို့ နိုင်ငံရဲ့ အဓိကလိုအပ်တဲ့ ဥပဒေဖြစ်ပြီး မိမိတို့ မိသားစု မှီတင်းနေထိုင်ကြတဲ့ အိမ်ကြီးနဲ့ အလားသဏ္ဌာန်တူပါတယ်။ မိမိတို့အိမ်ကို တစ်ပိုင်းပြီးတစ်ပိုင်း ပြုပြင်လို ပါက ပြုပြင်နိုင်ပါတယ်။ အိမ်ဟောင်းကိုဖြိုပြီး အိမ်သစ်ဆောက်လုပ်ရင်တော့ မိမိတို့မိသားစုက ယာယီ ရွှေ့ပြောင်းနေထိုင်ပြီးမှသာ အိမ်သစ်ဆောက်လုပ်ရပါတယ်။ နိဂုံးချုပ်အနေနဲ့ ဆွေးနွေးတင်ပြလိုတာကတော့ ၂၀၀၈ ဖွဲ့စည်းပုံအခြေခံဥပဒေကို ဥပဒေအခန်း (၁၂)ပါ ပြဋ္ဌာန်းချက်အတိုင်းသာ ပုဒ်မတစ်ခုပြီးတစ်ခု ပြုပြင်ပေးပါ။ ဥပဒေစာအုပ်တစ်အုပ်လုံး ပြင်ဆင်ဖို့ ကတော့ ကြားဖြတ်အစိုးရတစ်ရပ် ဆောင်ရွက်သင့်တဲ့ လုပ်ငန်းတစ်ခုသာဖြစ်ပါကြောင်း ဆွေးနွေးရင်းနဲ့ နိဂုံးချုပ်အပ် ပါတယ်ခင်ဗျာ။ အားလုံးကို ကျေးဇူးတင်ပါတယ်။</speech>
<speech type="speaker">ဗိုလ်မှူးမိုးမြင့်အောင် တပ်မတော်သား ပြည်သူ့လွှတ်တော်ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဗိုလ်မှူးမိုးမြင့်အောင် (တပ်မတော်သား ပြည်သူ့လွှတ်တော်ကိုယ်စားလှယ်)</mp>အားလုံးပဲ မင်္ဂလာပါ။ ကျွန်တော်ကတော့ တပ်မတော်သား ပြည်သူ့လွှတ်တော်ကိုယ်စားလှယ် ဗိုလ်မှူးမိုးမြင့်အောင် ဖြစ်ပါတယ်။ ဒေါက်တာမောင်သင်း တင်သွင်းထားတဲ့ ဖွဲ့စည်းပုံအခြေခံဥပဒေကို ဒုတိယအကြိမ် ပြင်ဆင်သည့် ဥပဒေမူကြမ်းအပေါ်၌ လေ့လာစိစစ်ရေးပူးပေါင်းကော်မတီ၏ အစီရင်ခံစာအား ဆွေးနွေးသွားမှာ ဖြစ်ပါတယ်။ Power Point သုံးစွဲခွင့်ပြုပါ။ နာယကကြီးခင်ဗျား။ ယင်းဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သည့် ဥပဒေမူကြမ်း နှင့်စပ်လျဉ်း၍ ပြည်ထောင်စုလွှတ်တော် နာယကက ၂၉-၅-၂၀၁၉ ရက်နေ့တွင်ကျင်းပသည့် ဒုတိယအကြိမ် ပြည်ထောင်စုလွှတ်တော် (၁၂)ကြိမ်မြောက် ပုံမှန်အစည်းအဝေး (၁၁)ရက်မြောက်နေ့တွင် အသိပေးတင်ပြ ခဲ့ပြီး ဒုတိယအကြိမ်ပြင်ဆင်သည့် ဥပဒေမူကြမ်း လေ့လာစိစစ်ရေးပူးပေါင်းကော်မတီကို ဖွဲ့စည်းတာဝန် ပေးအပ်ခဲ့ပါတယ်။ ကော်မတီ၏လေ့လာတွေ့ရှိချက်နှင့် သဘောထားမှတ်ချက်အစီရင်ခံစာကို ၁၅-၈-၂၀၁၉ ရက်နေ့တွင် ပြည်ထောင်စုလွှတ်တော်သို့ တင်သွင်းခဲ့ပြီးဖြစ်ပါတယ်။ အဆိုပါ အစီရင်ခံစာသည် ဖွဲ့စည်းပုံ အခြေခံဥပဒေ၊ ပြည်ထောင်စုလွှတ်တော်ဆိုင်ရာဥပဒေ၊ နည်းဥပဒေများနှင့် ညီညွတ်ခြင်းမရှိသည့်အတွက်ကြောင့် ယခုကဲ့သို့ ဆွေးနွေးရခြင်းဖြစ်ပါတယ်။ အစီရင်ခံစာပါ စိစစ်တွေ့ရှိချက်အပိုင်းတွင် ၁၉-၂-၂၀၁၉ ရက်နေ့က ဦးသိန်းထွန်း ကျောင်းကုန်း မဲဆန္ဒနယ် တင်သွင်းသည့် ဥပဒေမူကြမ်းအပေါ်၌ စိစစ်သုံးသပ်ချက်အား ဦးစွာဖော်ပြထားပြီး ပြင်ဆင်ရေး လုပ်ငန်းစဉ် ၂ ခု အပြိုင်တင်ပြလာသောအခါ ဆောင်ရွက်ရန် ပြဋ္ဌာန်းချက်မပါရှိဟုဆိုကာ ပြည်ထောင်စု လွှတ်တော်၏ အဆုံးအဖြတ်ကိုရယူ၍ မဲအများဖြင့် အတည်ပြုခဲ့ကြောင်း ဖော်ပြထားတာတွေ့ရှိရပါတယ်။ ယခုအစီရင်ခံစာပါ ဒေါက်တာမောင်သင်း တင်သွင်းခဲ့သည့် ဥပဒေမူကြမ်းသည် ဖွဲ့စည်းပုံအခြေခံ ဥပဒေပါ ပြဋ္ဌာန်းချက်အရ လုပ်ငန်းစဉ်မဟုတ်ဘဲ ဥပဒေမူကြမ်းဖြစ်ပြီး ဥပဒေပြဋ္ဌာန်းချက်များအတိုင်း ဆက်လက်ဆွေးနွေးရန်သာ ဖြစ်ပါတယ်။ ဖွဲ့စည်းပုံအခြေခံဥပဒေ(၂၀၀၈ ခုနှစ်) ပြင်ဆင်ရေးပူးပေါင်းကော်မတီ (၄၅ ဦးကော်မတီ)၏ ဥပဒေမူကြမ်းရေးဆွဲရေးသည် လုပ်ငန်းစဉ်ဖြစ်ပြီး အပြိုင်တင်သွင်းလာသည်ဟု ဥပဒေ ပြဋ္ဌာန်းချက်အရ မမှတ်ယူနိုင်ကြောင်း ဆင်ခြင်စေလိုပါတယ်။ ဆက်လက်ပြီး ပူးပေါင်းကော်မတီဝင် ကျိုင်းတုံမဲဆန္ဒနယ်မှ ဦးစတီဖန် ဗိုလ်မှူးချုပ်မောင်မောင်နှင့် ဗိုလ်မှူးချုပ်တင့်လွင်တို့က ဖွဲ့စည်းပုံအခြေခံ ဥပဒေအခန်း(၁၂)ပါ ပြဋ္ဌာန်းချက်များ၊ ပြည်ထောင်စုလွှတ်တော် ဆိုင်ရာ ဥပဒေ၊ နည်းဥပဒေများနှင့်အညီ ပြည်ထောင်စုလွှတ်တော်တွင် ဆက်လက်ဆွေးနွေး ဆောင်ရွက် သင့်ပါကြောင်း အကြံပြုတင်ပြခဲ့သော်လည်း ကျန်ပူးပေါင်းကော်မတီဝင်များက ဦးသိန်းထွန်း ကျောင်းကုန်း မဲဆန္ဒနယ် တင်သွင်းခဲ့သည့် ဥပဒေမူကြမ်းအပေါ် ဆုံးဖြတ်ခဲ့သည့် လုပ်ငန်းစဉ်အတိုင်းသာ ဆောင်ရွက် သင့်ကြောင်း အကြံပြုခဲ့ကြပါတယ်။ အစီရင်ခံစာတွင် ကော်မတီ၏ သဘောထားမှတ်ချက်မှာ ဖွဲ့စည်းပုံအခြေခံဥပဒေ(၂၀၀၈ ခုနှစ်) ပြင်ဆင်ရေး(၄၅)ဦးပါ ပူးပေါင်းကော်မတီ၏ ဆက်လက်ဆောင်ရွက်ရမည့် ဥပဒေမူကြမ်းရေးဆွဲရေး လုပ်ငန်းစဉ်များတွင် တစ်ပေါင်းတည်း ထည့်သွင်းစိစစ် ဆောင်ရွက်သင့်ကြောင်းနှင့် လွှတ်တော်မှ အတည်ပြု ဆုံးဖြတ်ပေးပါရန် တင်ပြခြင်းသည် ပြည်ထောင်စုလွှတ်တော်ဆိုင်ရာ ဥပဒေ၊ နည်းဥပဒေများကို မလိုက်နာဘဲ ဆန့်ကျင်ဆောင်ရွက်နေခြင်းဖြစ်ကြောင်း ဆင်ခြင်ကြစေလိုပါတယ်။ နာယကကြီးခင်ဗျား။ ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သည့် ဥပဒေမူကြမ်း လေ့လာစိစစ်ရေးပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာသည် ဖွဲ့စည်းပုံအခြေခံဥပဒေပုဒ်မ ၄၃၅၊ ပြည်ထောင်စုလွှတ်တော်ဆိုင်ရာ ဥပဒေပုဒ်မ ၆၉၊ ပြည်ထောင်စုလွှတ်တော် ဆိုင်ရာနည်းဥပဒေ ၁၃ရ နှင့် ၁၃၈ တွင်ပါရှိသည့် ပြဋ္ဌာန်းချက်များနှင့် ညီညွတ်မှုမရှိကြောင်း Power Point များမှာ တင်ပြထားတဲ့အတိုင်း တွေ့ရှိရပါတယ်။ ဖွဲ့စည်းပုံအခြေခံဥပဒေကို ဒုတိယအကြိမ် ပြင်ဆင်သည့် ဥပဒေမူကြမ်းကို ပြဋ္ဌာန်းထားတဲ့ ဥပဒေများနှင့်အညီ တင်သွင်းလာတဲ့ လုပ်ငန်းစဉ်နှင့် ဖွဲ့စည်းပုံအခြေခံ ဥပဒေကို ပြင်ဆင်ရန် ဥပဒေမူကြမ်း ရေးဆွဲရေးလုပ်ဆောင်နေသည့် လုပ်ငန်းစဉ်နှစ်ခုကို တစ်ပေါင်းတည်း ဖြစ်စေရန် ပြည်ထောင်စုလွှတ်တော်အတွင်း လုပ်ဆောင်နေမှုဟာ လုပ်ငန်းစဉ်ဆိုင်ရာ တရားမျှတမှု (Procedural Fairness) မရှိခြင်းမှာ ထင်ရှားကြောင်း အစီရင်ခံစာအရ တွေ့ရှိရပါတယ်။ မည်သည့် စနစ်ပင် ကျင့်သုံးသည်ဖြစ်စေ တရားဥပဒေစိုးမိုးရေးဟာ အရေးကြီးတာအားလုံးအသိပဲ ဖြစ်ပါတယ်။ ဥပဒေပြု လွှတ်တော်အတွင်းရှိ ဖွဲ့စည်းပုံအခြေခံဥပဒေပြင်ဆင်ရေးလုပ်ငန်းစဉ်ကို ဖွဲ့စည်းပုံအခြေခံဥပဒေ ပြင်ဆင်ရန် ပြဋ္ဌာန်းချက်များနဲ့ ကြည့်မည်ဆိုရင် တရားဥပဒေစိုးမိုးရေး အားနည်းနေတာပဲလို့ ရှုမြင်ပါတယ်။ ဒါ့ကြောင့် လွှတ်တော်တွင်း ဥပဒေနှင့်မညီ ဆောင်ရွက်နေမှုများကို ရှေ့ဆက်မည်ကဲ့သို့ ထိန်းကျောင်းမလဲဆိုတာဟာ စဉ်းစားဆင်ခြင်ရန် ဖြစ်လာပါတယ်။ ဒီမိုကရေစီကျင့်သုံးလျက်ရှိတဲ့ ကျွန်တော်တို့နိုင်ငံရဲ့ ဥပဒေပြုရေးမဏ္ဍိုင်တွင် တရားဥပဒေစိုးမိုးမှု အားနည်းခြင်း သို့မဟုတ် ဥပဒေပြဋ္ဌာန်းချက်များနှင့်မညီဘဲ ဖွဲ့စည်းပုံအခြေခံဥပဒေ ပြင်ဆင်ခြင်းကို ဖွဲ့စည်းပုံ အခြေခံဥပဒေနှင့် ဆန့်ကျင်၍ ဥပဒေပြုဖို့ ဆောင်ရွက်နေခြင်း (Legislation against the Constitution)သည် ဒီမိုကရေစီကျင့်သုံးဆောင်ရွက်နေမှုမှာ အားနည်းနေကြောင်းနှင့် ဥပဒေက ပြဋ္ဌာန်းထားတဲ့ ဓမ္မဓိဋ္ဌာန်ကျတဲ့ လုပ်ငန်းစဉ်ကို မိမိတို့လိုချင်သည့် ပုဂ္ဂလဓိဋ္ဌာန်အတိုင်းသာ အကောင်အထည် ဖော်နေခြင်းဖြစ်ကြောင်း အစီရင်ခံစာအရ တွေ့ရှိရပါတယ်။ နိဂုံးချုပ်အားဖြင့် ယခုအစီရင်ခံစာဖော်ပြချက်များအရ ဖွဲ့စည်းပုံအခြေခံဥပဒေပါ ပုဒ်မများ၊ ပုဒ်မခွဲများ၊ စကားလုံးစုများ၏ အနက်အဓိပ္ပာယ်၊ သဘောအယူအဆများဖွင့်ဆိုခြင်း (Interpretation of the Constitution)သည် အားနည်းနေကြောင်းနှင့် ဥပဒေပါပြဋ္ဌာန်းချက်အတိုင်း ဆောင်ရွက်မှုမရှိခြင်းကို တွေ့ရှိရသဖြင့် ပူးပေါင်းကော်မတီအနေဖြင့် ပြန်လည်သုံးသပ်သင့်ပါကြောင်းနှင့် အစီရင်ခံစာအား ကန့်ကွက် ပါကြောင်း ဆွေးနွေးအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒေါ်မာမာခိုင် သထုံမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="319">ဒေါ်မာမာခိုင် (သထုံမဲဆန္ဒနယ်၊ မွန်ပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ အားလုံး မင်္ဂလာပါရှင်။ သထုံမဲဆန္ဒနယ်က ပြည်ထောင်စုလွှတ်တော် ကိုယ်စားလှယ် ကျွန်မဒေါ်မာမာခိုင်က ဖွဲ့စည်းပုံအခြေခံဥပဒေ ဒုတိယအကြိမ်ပြင်ဆင်တဲ့ ဥပဒေကြမ်းလေ့လာ စိစစ်ရေး ပူးပေါင်းကော်မတီရဲ့ အစီရင်ခံစာကို ထောက်ခံဆွေးနွေးသွားမှာဖြစ်ပါတယ်။ နာယကကြီးရှင်။ ကျွန်မတို့နိုင်ငံရဲ့ အထွတ်အမြတ် ပြည်ထောင်စုလွှတ်တော်ကို ပြည်သူတွေ ရွေးကောက်တင်မြှောက်ထားတဲ့ ရွေးကောက်ခံလွှတ်တော်ကိုယ်စားလှယ်များ၊ ပြည်သူက ရွေးကောက်ခြင်း မဟုတ်ပေမယ့်လည်း ဒီဖွဲ့စည်းပုံအခြေခံဥပဒေအရ လွှတ်တော်ကိုယ်စားလှယ်အစုအဖွဲ့အဖြစ် တပ်မတော်သား တွေပါဝင်ဖွဲ့စည်းထားတာ ဖြစ်ပါတယ်။ ဒီလွှတ်တော်ကြီးကပဲ နိုင်ငံတော်သမ္မတ၊ ဒုတိယသမ္မတ၊ ပြည်ထောင်စု အဖွဲ့ဝန်ကြီးများ၊ ပြည်ထောင်စုအဆင့် အဖွဲ့အစည်းများကို ရွေးချယ်အတည်ပြုပြီးတော့ ကျွန်မတို့ လွှတ်တော် တစ်ခုလုံးက လေးစားရတဲ့ လွှတ်တော်နာယကကြီးနဲ့ လွှတ်တော်ရဲ့ ရှေ့မှောက်မှာ ကတိသစ္စာပြုခဲ့ကြတဲ့ အလေးအမြတ်ထားရာနေရာနဲ့ ပုဂ္ဂိုလ်တွေရဲ့ ရှေ့မှာ လွှတ်တော်ကိုယ်စားလှယ်ရဲ့ ကျင့်ဝတ်နဲ့အညီ ဂါရဝ တရားနဲ့ ပြုမူနေထိုင်ပြောဆိုရမှာဖြစ်လို့ ကျွန်မဒီနေ့ ပြည်သူ့ကိုယ်စားလှယ်ပီသစွာနဲ့ နိုင်ငံရေးယဉ်ကျေးမှုနဲ့ ဆွေးနွေးသွားမှာဖြစ်ပါတယ်။ ဥပဒေတစ်ခုကို ပြင်တယ်ဆိုတာ မိမိလိုချင်တဲ့ အစိတ်အပိုင်းကိုသာ ကွက်ပြီးပြင်လို့မရဘဲ ဥပဒေ တစ်ခုလုံးရဲ့ အစ၊ အလယ်၊ အဆုံး အားလုံးနဲ့ ချိတ်ဆက်မိအောင်၊ ရှေ့နောက်ညီအောင် ရေးဆွဲရတယ်ဆိုတာ ဗဟုသုတအဖြစ် မျှဝေလိုပါတယ်။ ပြင်ဆင်ဖို့ အခုလို ခက်ခဲနေတဲ့ ဒီလက်ရှိဖွဲ့စည်းပုံအခြေခံဥပဒေကို ပြင်ဆင်ဖို့ဆိုရင် ပိုမိုသတိထားပြီး အလေးအနက်ဆောင်ရွက်ကြရမှာ ဖြစ်ပါတယ်။ ဒီပြင်ဆင်တဲ့ ဥပဒေ တွေနဲ့ အပြိုင်ဖြစ်နေတဲ့ (၄၅)ဦး ပူးပေါင်းကော်မတီရဲ့ ပြင်ဆင်ထားတဲ့ ဥပဒေတွေနဲ့ အချိတ်အဆက်မမိရင် အကျိုးမရှိမယ့် ပြင်ဆင်ချက်တစ်ခုသာ ဖြစ်လာမှာကို သတိကြီးစွာ သုံးသပ်မိတဲ့ ပူးပေါင်းကော်မတီရဲ့ စေတနာကို လေးစားမိပါတယ်။ ကျွန်မလေ့လာမိသလောက် ကော်မတီရဲ့ အစီရင်ခံစာမှာ ဒီတင်သွင်းခဲ့တဲ့ ဥပဒေကြမ်းတွေနဲ့ ပတ်သက်ပြီးတော့ လက်ခံဆွေးနွေးဖို့ မသင့်ပါဘူးလို့ မပါတာအသေအချာပါ။ မပြင်မဖြစ် ပြင်ကိုပြင်ရမယ့် ဒီဖွဲ့စည်းပုံအခြေခံဥပဒေကို ကျွန်မတို့ ရွေးကောက်ခံကိုယ်စားလှယ်အားလုံးက အတူ လက်တွဲပြီး ပြင်ဆင်ဖို့ ကြိုးပမ်းနေကြတာ လူတိုင်းအသိဖြစ်ပါတယ်။ ဒါကြောင့် လွှတ်တော်ကြီးထဲက အစုအဖွဲ့လိုက် ကိုယ်စားလှယ်အားလုံး ပါဝင်တဲ့ ပူးပေါင်းကော်မတီရဲ့ ပြင်ဆင်ရေးလုပ်ငန်းစဉ်မှာ အခု တင်သွင်းလာတဲ့ ပြင်ဆင်ရေးဥပဒေကြမ်းကို ထည့်သွင်းပေါင်းစပ်စိစစ်ဆောင်ရွက်ဖို့ အစီရင်ခံစာ တင်သွင်း လာကာ ဒီဥပဒေကြမ်းတင်သွင်းတဲ့ ကိုယ်စားလှယ်တွေရဲ့ Right ကို ပိတ်ပင်တာမဟုတ်သလို ပိုမိုကောင်းမွန် စေဖို့ ကျန် ကိုယ်စားလှယ်တွေ ပြင်ဆင်ချက်နဲ့ အချိတ်အဆက်မိပြီး နိုင်ငံနှင့် နိုင်ငံသားတွေ အကျိုးရှိစေမယ့် ဥပဒေတစ်ရပ်ဖြစ်လာဖို့ ဆောင်ရွက်တာဖြစ်လို့ လုံးဝ(လုံးဝ)မှားယွင်းမှုမရှိတာပါ။ တစ်လက်စတည်းပြောပါရစေ။ ပူးပေါင်းပြင်ဆင်ရေး (၄၅) ဦးကော်မတီကို တစ်နိုင်ငံလုံးမှာရှိတဲ့ တိုင်းရင်းသားပြည်သူတွေကိုယ်စားပြုတဲ့ ရွေးကောက်ခံကိုယ်စားလှယ်တွေနဲ့ တပ်မတော်သားကိုယ်စားလှယ်တွေ အစုအဖွဲ့တွေနဲ့ ပြည်ထောင်စုလွှတ်တော်ကြီးက ဖွဲ့စည်းထားတာဖြစ်လို့ ဒီနေ့အထိ တရားဝင်အဖွဲ့အစည်းပါ။ ပြည်သူကိုယ်စား ဆောင်ရွက်ပေးနိုင်တဲ့ ဒီအဖွဲ့ကို အတန်းမတူတဲ့အဖွဲ့၊ နိမ့်ကျတဲ့အဖွဲ့လို့ နိုင်ငံရေး ယဉ်ကျေးမှု အရ မပြောသင့်တာကို ဘယ်ပေတံ ဘယ်လိုပုဒ်မတွေနဲ့ တိုင်းတာပြီးပြောလဲဆိုတာကို စဉ်းစား လို့မရပါဘူး။ ပြည်သူတွေက ဖွဲ့စည်းပုံအခြေခံဥပဒေပြင်ဆင်ဖို့ အလျင်လိုနေတာ ခုမှသိလာကြတာကို ကျေးဇူးအနည်းငယ် တင်ပြပါရစေ။ တစ်ကယ်တော့ ဒီဥပဒေစတင်ပြဋ္ဌာန်းပြီးစဉ်ကတည်းက ပြင်ချင်ကြတယ်ဆိုတာ တိုင်းရင်းသား ပြည်သူတွေရဲ့ လိုလားမျှော်လင့်ချက်၊ ခံစားချက်တွေကို ပြည်သူတွေနဲ့ အနီးကပ်ဆုံး မျှဝေခံစားနေရတဲ့ ကျွန်မတို့ ရွေးကောက်ခံကိုယ်စားလှယ်တွေ သိတာကြာလှပါပြီ။ ကျွန်မတို့ပြည်ထောင်စုလွှတ်တော်မှာ စိစစ်လေ့လာခြင်းမရှိဘဲ တင်သွင်းခဲ့တဲ့ အစီရင်ခံစာရယ်လို့ ဘယ်ကော်မတီကမှ မလုပ်ခဲ့ပါဘူး။ အခု ဒီအစီရင်ခံစာမှာလည်း အားလုံးဆွေးနွေး စိစစ်တိုင်ပင်ပြီးတော့ လက်မှတ်ရေးထိုးတင်သွင်းခဲ့ကြတဲ့အကြောင်း အစီရင်ခံစာအပိုဒ် ၅၊ ၆၊ ရ အရ သိသာနေပါတယ်။ (၄၅)ဦး ကော်မတီအထဲကို ထည့်သွင်းတာမှားတယ်။ ဒီအဖွဲ့က ဥပဒေနဲ့မညီဘူးဆိုရင် နိုင်ငံတော် ဖွဲ့စည်းပုံအခြေခံ ဥပဒေဆိုင်ရာခုံရုံးမှ အမျိုးသားလွှတ်တော်ကိုယ်စားလှယ် ဒေါက်တာစိုင်းဆိုင်ကျောက်ဆမ်အပါ (၂၅)ဦးက တင်သွင်းတဲ့ တင်သွင်းလွှာအမှတ်(၂/၂၀၁၉)မှာ ချမှတ်ခဲ့တဲ့ ၁၈-၇-၂၀၁၉ နေ့စွဲပါ ကနဦးဆုံးဖြတ်ချက် အမိန့်ကို လေ့လာကြပါလို့ အကြံပြုပါရစေ။ နာယကကြီးရှင်။ ဒီမိုကရေစီနိုင်ငံတွေရဲ့ လွှတ်တော်မှာ မဲခွဲဆုံးဖြတ်ဖို့ မသင့်ဘူးလို့ တားမြစ်ပိတ်ပင်တဲ့ အစဉ်အလာ ဥပဒေရှိတယ်လို့ မကြားဖူးပါဘူး။ ပထမအကြိမ် လွှတ်တော်သက်တမ်းတုန်းကလည်း ဒီလိုပါပဲ။ လွှတ်တော်မှာ မဲခွဲဆုံးဖြတ်ကြတဲ့အခါ ရှုံးနိမ့်ခဲ့ကြတာတွေရှိပေမယ့် လေးစားလိုက်နာရမယ့် ပြည်ထောင်စု လွှတ်တော်ကြီးရဲ့ အဆုံးအဖြတ်ဖြစ်တာကြောင့် လူအများစုနဲ့ အနိုင်ယူတယ်။ ကန့်ကွက်သူရှိနေတဲ့ ကြားထဲက နေပြီးတော့ နာယကကြီးနဲ့ လွှတ်တော်က အမှားတွေဆက်ခါဆက်ခါ လုပ်နေတယ်လို့ အဂါရဝတရားနဲ့ အဲဒီတုန်းက စွပ်စွဲပြောဆိုခဲ့တာ မတွေ့ရပါဘူး။ ပြည်ထောင်စုလွှတ်တော်ဆိုင်ရာ ဥပဒေ အခန်း(၃) ပုဒ်မ ၈ ပါ လွှတ်တော်ကိုယ်စားလှယ်တာဝန်များက လွှတ်တော်ကို တင်သွင်းလာတဲ့ ဥပဒေကြမ်း၊ အဆို စတာတွေကို တင်သွင်းတဲ့အခါမှာ ပြည်ထောင်စုအကျိုးစီးပွားကိုသာ အဓိကထားရမယ်။ နိုင်ငံသားများရဲ့ မူလအခွင့်များ ရရှိခံစားနိုင်ရေးကို ရှေးရှုဆောင်ရွက်ရမယ်လို့ ပြဋ္ဌာန်းထားတဲ့အတွက် ကော်မတီက ဒီတာဝန်ကို အဓိက အလေးထားသုံးသပ်ခဲ့ခြင်းက အမှားမဟုတ်လို့ လုံးဝ(လုံးဝ) ကန့်ကွက်စရာကို မရှိတာပါ။ ဒါ့အပြင် ရွေးကောက်ခံ ကိုယ်စားလှယ်တွေရဲ့ တာဝန်က လွှတ်တော်အတွင်းမှာသာမကဘဲ မိမိမဲဆန္ဒနယ်ရဲ့ ဒေသ ဖွံ့ဖြိုးရေးတွေ၊ မဲဆန္ဒရှင်တွေကို လွှတ်တော်အတွေ့အကြုံတွေ ရှင်းလင်းပေးရမှာတွေရှိနေလို့ ကျွန်မတို့ အတွက် တန်ဖိုးရှိလှတဲ့အငြင်းပွားရင်းနဲ့ ကုန်နေရရင်တော့ နိုင်ငံအတွက်၊ ပြည်သူအတွက် တံစဉ်းနဲ့ တိုက်စားသလိုဖြစ်နေပြီးတော့ အကျိုးမရှိပါဘူး။ နာယကကြီးရှင်။ နိုင်ငံသားအားလုံး ဘေးကင်းစွာ ခိုလှုံနိုင်ဖို့အတွက် ပင်မအဆောက်အအုံဖြစ်တဲ့ ဒီဖွဲ့စည်းအုပ်ချုပ်ပုံအခြေခံဥပဒေကြီးကို ပြန်လည်ပြင်ဆင်တည်ဆောက်နိုင်ဖို့ အဟန့်အတားဖြစ်နေတဲ့ ဆူးညှောင့်ခလုတ်တွေ၊ ချိုင့်ဝှမ်းတွေကို ကျွန်မတို့ အားလုံးကိုယ်စားပြုတဲ့ ကိုယ်စားလှယ်၊ အစုအဖွဲ့ ကိုယ်စားလှယ်တွေက ရှင်းလင်းထားပြီးတော့ လိုအပ်တဲ့ပစ္စည်းတွေစုပြီး ခိုင်မာတဲ့အုတ်မြစ်ချဖို့ ဆောင်ရွက် နေတဲ့ ှ အပြေးအလွှားနဲ့ ပြီးစလွယ်ဝါးတဲဝင်ထိုးရင် ရေရှည်ခိုင်ခန့်မှာမဟုတ်လို့ ပြည်သူတွေလည်း လက်ခံမှာမဟုတ်သလို မူလနိုင်ငံတော်အာဏာပိုင်ရှင်ဖြစ်တဲ့ ပြည်သူတွေကိုပဲ ကျွန်မတို့ အလေးအနက် ထားရမယ့် ကျွန်မတို့ကိုယ်စားလှယ်တွေရဲ့ တာဝန်အရ ကျွန်မ ဒီအစီရင်ခံစာကို ထောက်ခံနေတာ ဖြစ်ပါတယ်။ ဆိုခဲစေမြဲစေဆိုသလို နိုင်ငံတော်နဲ့ လူမျိုးအတွက် ပြည့်စုံလုံလောက်ပြီး ရေရှည်တည်တံ့ ခိုင်မြဲစေမယ့် ဥပဒေတစ်ရပ်ဖြစ်လာစေဖို့ ရည်ရွယ်တင်သွင်းခဲ့တဲ့ အစီရင်ခံစာကို ကျွန်မတို့အနေနဲ့ အလေးအနက်ထောက်ခံပါကြောင်း ဆွေးနွေးရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်ရှင်။</speech>
<speech type="speaker">ဗိုလ်မှူးဒေါ်သူဇာရွှေ တပ်မတော်သား ပြည်သူ့လွှတ်တော်ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဗိုလ်မှူးဒေါ်သူဇာရွှေ(တပ်မတော်သား ပြည်သူ့လွှတ်တော်ကိုယ်စားလှယ်)</mp>အားလုံး မင်္ဂလာပါ။ ကျွန်မကတော့ တပ်မတော်သား ပြည်သူ့လွှတ်တော်ကိုယ်စားလှယ် ဗိုလ်မှုးဒေါ်သူဇာရွှေ ဖြစ်ပါတယ်။ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ(၂၀၀၈)ကို ဒုတိယအကြိမ် ပြင်ဆင်ရေးနှင့် စပ်လျဉ်း၍ ဥပဒေကြမ်းလေ့လာစိစစ်ရေးပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာကို ဆွေးနွေးသွားမှာ ဖြစ်ပါတယ်။ နာယကကြီးရှင့်။ ယခုအစီရင်ခံစာတွင် ဒေါက်တာမောင်သင်းအပါအဝင် ပြည်ထောင်စုလွှတ်တော် ကိုယ်စားလှယ် ၁၄၅ ဦးက ဖွဲ့စည်းပုံအခြေခံဥပဒေနဲ့အညီ လက်မှတ်ရေးထိုးတင်ပြလာတဲ့ ဖွဲ့စည်းပုံအခြေခံ ဥပဒေကို ဒုတိယအကြိမ်ပြင်ဆင်တဲ့ ဥပဒေနှင့်အညီတင်သွင်းလာတဲ့ ဥပဒေမူကြမ်းကို ၄၅ ဦး ပြင်ဆင်ရေး ပူးပေါင်းကော်မတီအဖွဲ့ထဲကို တစ်ပေါင်းတည်း ထည့်သွင်းစိစစ်ခြင်းဟာ ဥပဒေနှင့် ညီညွတ်မှုမရှိသလို နည်းလမ်းမကျ၊ မသင့်တော်တဲ့ ကိစ္စဖြစ်ပါတယ်။ ဒါ့အပြင် အဲ့ဒီလိုထည့်သွင်းခြင်းဟာ ဖွဲ့စည်းပုံအခြေခံ ဥပဒေ(၂၀၀၈ ခုနှစ်)၊ အခန်း(၁၂)ပါ ပြဋ္ဌာန်းချက်များ၊ ပြည်ထောင်စုလွှတ်တော်ဆိုင်ရာ ဥပဒေ၊ နည်းဥပဒေ များနှင့် ကိုက်ညီမှုမရှိတာကို တွေ့ရှိရပါတယ်။ ဥပဒေမူကြမ်းကို ပြည်ထောင်စုလွှတ်တော်က ပုဒ်မ ၄၃၅ နှင့်အညီ ဆက်လက်ဆောင်ရွက်ခြင်း မရှိသဖြင့် ဖွဲ့စည်းပုံအခြေခံဥပဒေဆိုင်ရာခုံရုံးကို အမျိုးသားလွှတ်တော်မှ ဒေါ်နန်းနီနီအေး ဦးစီး ကိုယ်စားလှယ် ၁၀ ရာခိုင်နှုန်း ၂၅ ဦး လက်မှတ်ရေးထိုး၍ ဖွဲ့စည်းပုံအခြေခံဥပဒေပုဒ်မ ၄၃၅ ကို အဓိပ္ပာယ်ဖွင့်ဆိုပေးရန် တင်သွင်းလွှာတင်ပြခဲ့ကြောင်း ကြားသိရပါတယ်။ ၎င်းတင်သွင်းလွှာနှင့်စပ်လျဉ်း၍ ဖွဲ့စည်းပုံအခြေခံဥပဒေဆိုင်ရာခုံရုံး၏ ၂၅-၇-၂၀၁၉ ရက်စွဲပါ ၂၀၁၉ ခုနှစ် တင်သွင်းလွှာအမှတ်- ၁၊ စီရင်ချက် စာမျက်နှာ ၉ ၌ """"ပုဒ်မ ၄၃၉ သည် လုပ်ထုံး လုပ်နည်းဆိုင်ရာ ပြဋ္ဌာန်းချက်တစ်ရပ်သာဖြစ်ပြီး ယင်းပုဒ်မ၏အရေးအသားမှာ အဓိပ္ပာယ်ဖွင့်စရာ မလိုလောက်အောင် ရှင်းလင်း နေသော အရေးအသားဖြစ်ကြောင်း""""ဟုလည်းကောင်း၊ စာမျက်နှာ ၁၀ ၌ """"ပုဒ်မ ၄၃၅ ပါ ပြဋ္ဌာန်းချက်သည် ရှင်းလင်စွာရေးသားထားပြီး အဓိပ္ပာယ်လည်းဒွိဟထွက်စေသည် မဟုတ်သောကြောင့် ယင်းပုဒ်မတွင် ပေါ်လွင် နေသည့်အဓိပ္ပာယ်အတိုင်း ဖတ်ရှုနားလည်ရန် ဖြစ်ပေသည်""""ဟုလည်းကောင်း ခုံရုံးက သုံးသပ်ဖော်ပြပါရှိ ပါတယ်။ သို့ဖြစ်ပါ၍ ဖွဲ့စည်းပုံအခြေခံဥပဒေ အခန်း(၁၂) ပုဒ်မ ၄၃၃၊ ပုဒ်မ ၄၃၄၊ ပုဒ်မ ၄၃၅ တို့နှင့်အညီ လွှတ်တော်ကိုယ်စားလှယ် ၂၀ ရာခိုင်နှုန်းက လက်မှတ်ရေးထိုးတင်ပြလာသော ဖွဲ့စည်းပုံအခြေခံဥပဒေ (၂၀၀၈ ခုနှစ်) ဒုတိယအကြိမ်ပြင်ဆင်သည့် ဥပဒေမူကြမ်းများကို ဖွဲ့စည်းပုံအခြေခံဥပဒေဆိုင်ရာခုံရုံး၏ သုံးသပ် ဖော်ပြချက်အတိုင်း ပြည်ထောင်စုလွှတ်တော်က အခြားမည်သည့်ကိစ္စရပ်ကိုမျှ စောင့်ဆိုင်းပူးပေါင်းခြင်း မပြုဘဲ ပုဒ်မ ၄၃၅ တွင်ပေါ်လွင်နေသည့် အဓိပ္ပာယ်အတိုင်း အမြန်ဆုံး ဆက်လက်ဆောင်ရွက်ရန်လိုအပ်ကြောင်း ထောက်ပြဆွေးနွေးလိုပါတယ်။ နာယကကြီးရှင့်။ စိစစ်ရေးပူးပေါင်းကော်မတီက ပြည်ထောင်စုလွှတ်တော်တွင် ဒီဥပဒေကြမ်းအပေါ် ကိုယ်စားလှယ်များရဲ့ ဆွေးနွေးဆုံးဖြတ်ခွင့်ကို ငြင်းပယ်ကျော်လွှားလိုက်ခြင်းဟာ ဖွဲ့စည်းပုံအခြေခံဥပဒေကို ဖောက်ဖျက်ခြင်းပင်ဖြစ်ပါတယ်။ မိမိတို့ လွှတ်တော်ကိုယ်စားလှယ်များအနေဖြင့် ဖွဲ့စည်းပုံအခြေခံဥပဒေ အခန်း(၁၅) အထွေထွေပြဋ္ဌာန်းချက်များမှ ဇယား(၄)အတိုင်း ကတိသစ္စာပြု၊ ကျမ်းသစ္စာဆိုထားသည်နှင့် အညီ နိုင်ငံတော်ဖွဲ့စည်းပုံအခြေခံဥပဒေကို ထိန်းသိမ်းစောင့်ရှောက်ရန်နှင့် ဥပဒေများကိုလည်း လေးစား လိုက်နာရမှာဖြစ်ပါတယ်။ အလားတူ ယခင်အစိုးရ၊ ယခင်လွှတ်တော်ကိုယ်စားလှယ်များအနေဖြင့်လည်း လက်ရှိ ၂၀၀၈ ခုနှစ်၊ ဖွဲ့စည်းပုံအခြေခံဥပဒေနှင့်ပင် ကတိသစ္စာပြုကျမ်းသစ္စာကျိန်ဆိုကာ တိုင်းပြည်တိုးတက် အောင် ဆောင်ရွက်ခဲ့သည့်အပြင် တရားမျှတတဲ့ ရွေးကောက်ပွဲကျင်းပပြုလုပ်ပြီး လက်ရှိအစိုးရအား အာဏာ လွှဲပြောင်းပေးခဲ့တာ ဖြစ်ပါတယ်။ လက်ရှိဖွဲ့စည်းပုံကြောင့် သမ္မတဦးထင်ကျော်၊ ဦးဝင်းမြင့် အစိုးရ၊ ယခု လွှတ်တော်နှင့် လွှတ်တော်ဥက္ကဋ္ဌများ၊ လစာ ၁၀ သိန်း လစဉ်ရနေတဲ့ လွှတ်တော်အမတ်များ တည်ရှိနေတာကို မမေ့ကြဖို့လိုပါတယ်။ ဒါ့ကြောင့်လည်း ဖွဲ့စည်းပုံအခြေခံဥပဒေအပါအဝင် လက်ရှိတည်ဆဲဥပဒေများကို တိကျစွာ လိုက်နာပြီး ထမ်းဆောင်ရမည့် တာဝန်ဝတ္တရားများကိုလည်း ဖြောင့်မတ်မှန်ကန်စွာ ဆောင်ရွက် သွားရမှာ ဖြစ်ပါတယ်။ မိမိတို့ဥပဒေပြု လွှတ်တော်အနေဖြင့် ဥပဒေများပြင်ဆင်ရာတွင်မည်သည့်ပါတီ၊ အဖွဲ့အစည်းက တင်သည်ဖြစ်စေလူမျိုးစွဲ၊ ပုဂ္ဂိုလ်စွဲကင်းကာ နိုင်ငံနှင့် ပြည်သူအကျိုးစီးပွားကို ဦးတည် ဆောင်ရွက်ကြရမှာ ဖြစ်ပါတယ်။ နာယကကြီးရှင့်။ ၄၅ ဦး ပြင်ဆင်ရေးပူးပေါင်းကော်မတီရဲ့ မူလအစရာဇဝင်တွေ ပြင်ဆင်သည့် လုပ်ငန်းစဉ်နှစ်ရပ် အပြိုင်တင်သွင်းလာတဲ့သဘောမဟုတ်ဘဲ ဥပဒေကြမ်းနှင့် လုပ်ငန်းစဉ်တို့ဟာ လာရာနှင့် လားရာ ရည်ရွယ်ချက်မတူညီတဲ့အကြောင်းတွေကို ရှေ့ကလွှတ်တော်ကိုယ်စားလှယ်များက ရှုထောင့်မျိုးစုံနဲ့ ဆွေးနွေးပြီးဖြစ်တာကြောင့် ကျွန်မအနေနဲ့ အထွေအထူး မဆွေးနွေးလိုတော့ပါ။ ပစ္စုပ္ပန်ကိုတည့်တည့်ကြည့်၊ အတိတ်ကို သေသေချာချာဆင်ခြင်နိုင်မှ အနာဂတ်မှာရလဒ်ကောင်းတွေ ရရှိမှာဖြစ်ပါတယ်။ လွှတ်တော်ထဲမှာ ဒီမိုကရေစီနည်းအရ များရာမဲနဲ့ဆုံးဖြတ်တယ်ဆိုပေမဲ့ ဒီမိုကရေစီဆိုသည်မှာ လူများစုရဲ့ဆန္ဒကို ဥပဒေနှင့် အညီ လိုက်နာဆောင်ရွက်ရမှာဖြစ်သလို လူနည်းစုရဲ့ဆန္ဒကိုလည်း လေးစားလိုက်နာရမှာဖြစ်ပါတယ်။ အဲဒီလိုမှ မဟုတ်ရင် ဒီမိုကရေစီအနိုင်ကျင့်မှုပဲ ဖြစ်ပါတယ်။ နာယကကြီးရှင်။ နိဂုံးချုပ်အနေဖြင့် ဒေါက်တာမောင်သင်း၊ မိတ္ထီလာမဲဆန္ဒနယ်အပါအဝင် ပြည်ထောင်စု လွှတ်တော်ကိုယ်စားလှယ် ၁၄၅ ဦးက ဥပဒေနှင့်အညီတင်သွင်းလာတဲ့ ဖွဲ့စည်းပုံအခြေခံဥပဒေကို ဒုတိယ အကြိမ် ပြင်ဆင်သည့်ဥပဒေမူကြမ်းကို ဖွဲ့စည်းပုံအခြေခံဥပဒေအခန်း(၁၂)ပါ ပြဋ္ဌာန်းချက်များ၊ လွှတ်တော် ဆိုင်ရာဥပဒေ၊ နည်းဥပဒေများနှင့်အညီ ဆက်လက်ဆွေးနွေး ဆောင်ရွက်ပါလို့ လေးလေးနက်နက် ထပ်မံ တိုက်တွန်းရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အထက်ပါကိစ္စနဲ့စပ်လျဉ်းပြီး လွှတ်တော် ကိုယ်စားလှယ်များ ဆွေးနွေးခြင်းအစီအစဉ်ပြီးပါပြီ။ ကျန်ရှိတဲ့ အစီအစဉ်များကို ဆက်လက်ဆောင်ရွက်မယ့် နေ့ရက်ကို ထပ်မံအသိပေးမည်ဖြစ်ကြောင်း ကြေညာပါတယ်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ အစည်းအဝေးကို ၃၀ မိနစ်ခန့် ခေတ္တ ရပ်နားမှာဖြစ်ပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။</speech>
</bill>
<bill>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနဲ့ ဧည့်သည်တော်များခင်ဗျာ။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျား။ ၂၀၁၉-၂၀၂၀ ခု၊ ဘဏ္ဍာနှစ် အမျိုးသားစီမံကိန်းဥပဒေကြမ်းနှင့် ပြည်ထောင်စု၏ ဘဏ္ဍာငွေအရအသုံးဆိုင်ရာ ဥပဒေကြမ်းတို့၏ မူနှင့်အခြေခံသဘောများ၊ စီမံကိန်း လုပ်ငန်းများ၊ ရငွေသုံးငွေများနှင့်စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း၊</speech>
<speech type="speaker">အစီအစဉ်(၁၁)ဖြစ်ပါတယ်။ လွှတ်တော်ကိုယ်စားလှယ်များခင်များ။ ၂၀၁၉၂၀၂၀ ခု၊ ဘဏ္ဍာနှစ် အမျိုးသားစီမံကိန်းဥပဒေကြမ်းနှင့် ပြည်ထောင်စု၏ ဘဏ္ဍာငွေအရအသုံးဆိုင်ရာ ဥပဒေကြမ်းတို့နဲ့စပ်လျဉ်းပြီး ပူးပေါင်းကော်မတီ နှစ်ရပ်ရဲ့ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာများကို ၂၁-၈-၂၀၁၉ ရက်က ကျင်းပပြုလုပ်ခဲ့တဲ့ ပြည်ထောင်စုလွှတ်တော် အစည်းအဝေးမှာ ဖတ်ကြားတင်ပြခဲ့ပြီး ဖြစ်ပါတယ်။ ယင်းဥပဒေကြမ်းများရဲ့ မူနှင့်အခြေခံသဘောများ၊ စီမံကိန်းလုပ်ငန်းများ၊ ရငွေသုံးငွေများ၊ ဥပဒေ ပိုင်းဆိုင်ရာ အကြောင်းအရာများနဲ့စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော်ကိုယ်စားလှယ် ၃၈ ဦးရှိပါတယ်။ ဒီနေ့မှာ လွှတ်တော်ကိုယ်စားလှယ် ၁၉ ဦး ဆွေးနွေးဖို့လျာထားပြီး ပြည်ထောင်စုဝန်ကြီး ဌာန ၄ ခုအပေါ် မူနှင့်အခြေခံသဘော ဆွေးနွေးလိုကြောင်း တင်ပြထားတဲ့အတွက် သက်ဆိုင်ရာ ပြည်ထောင်စု အဆင့်အဖွဲ့ အစည်းဝင်များကို ဖိတ်ကြားထားပါတယ်။ လွှတ်တော်ကိုယ်စားလှယ်များ အနေနဲ့ တစ်ဦးချင်း သတ်မှတ်ချိန် ၆ မိနစ်အတွင်း ဆွေးနွေးကြဖို့ ဖြစ်ပါတယ်။ ဒေါက်တာလှမိုး အောင်မြေသာစံမဲဆန္ဒနယ် စတင်ဆွေးနွေးဖို့ဖြစ်ပါတယ်။</speech>
<speech><mp id="309">ဒေါက်တာလှမိုး (အောင်မြေသာစံမဲဆန္ဒနယ်၊ မန္တလေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ကြွရောက်လာသူများအားလုံး ကိုယ်စိတ်နှစ်ပါး ကျန်းမာ ချမ်းသာရှိကြပါစေ။ ကျွန်တော်ကတော့ အောင်မြေသာစံမဲဆန္ဒနယ်က ပြည်သူ့လွှတ်တော်ကိုယ်စားလှယ် ဒေါက်တာလှမိုး ဖြစ်ပါတယ်။ နာယကကြီးခင်ဗျာ။ ကျွန်တော့်အား Power Point Presentation ဖြင့်တင်ပြခွင့်ပြုပါ။ ကျွန်တော်က ဒီနေ့ ၂၀၁၉-၂၀၂၀ ဘဏ္ဍာရေးနှစ် အမျိုးသားစီမံကိန်းနဲ့ ပြည်ထောင်စုဘဏ္ဍာငွေ အရအသုံးဆိုင်ရာ ဥပဒေ ကြမ်းအပေါ် မူသဘောဖြင့် အကြံပြုဆွေးနွေးသွားမှာ ဖြစ်ပါတယ်။ ဒီထဲကမှ စိစစ်ရေးပူးပေါင်းအဖွဲ့(၈)ရဲ့ ပညာရေးဝန်ကြီးဌာနအပေါ် သုံးသပ်အကြံပြုချက်နဲ့ သဘောထား အကြံပြုချက်တွေကို ထောက်ခံဆွေးနွေးမှာ ဖြစ်ပါတယ်။ နာယကကြီးနဲ့ လွှတ်တော်ကိုယ်စားလှယ်များခင်ဗျာ။ နိုင်ငံတော်မှ ပညာရေးဘတ်ဂျက်များ တစ်နှစ် ထက်တစ်နှစ် ပိုမိုလျာထားသုံးစွဲလျက်ရှိပါတယ်။ ပညာရေးဘတ်ဂျက်များထဲမှ အဆင့်မြင့်ပညာကဏ္ဍ အတွက် သုတေသနနဲ့ လက်တွေ့လုပ်ငန်းများအတွက်လည်း ပိုမိုသုံးစွဲလျက်ရှိပါတယ်။ ဒီထဲမှာ အကြံပြု တင်ပြထားတာကတော့ အဆင့်မြင့်ပညာဦးစီးဌာနမှ ပစ္စည်းများဝယ်ယူမှုကို စိစစ်တဲ့နေရာမှာ ဌာနအလိုက် အသုံးအဆောင်ပစ္စည်းများအကြောင်းကို ရှင်းပြနိုင်ရန် လိုအပ်ပါသဖြင့် သက်ဆိုင်ရာဌာနများမှ ကျွမ်းကျင် သူများ စေလွှတ်ပေးသင့်ပါတယ်လို့ တင်ပြထားပါတယ်။ ဒါကြောင့်မို့လို့ ဝယ်တဲ့ပစ္စည်းတွေဟာ တက္ကသိုလ်သုတေသနလုပ်ငန်းနဲ့ လက်တွေ့လုပ်ငန်းသုံး ဖြစ်ပါတယ်။ ဒါကြောင့်မို့လို့ (က) ဘတ်ဂျက်စိစစ်သူများဟာ များပြားလှသော ဌာနများ၊ ဘာသာရပ်များ အလိုက် လိုအပ်ချက်အရ တင်ပြတောင်းခံသော ပစ္စည်းများနဲ့ပတ်သက်ပြီး အမှန်တကယ် လိုအပ်ခြင်း ရှိ မရှိ၊ တင်ပြတောင်းခံသော ငွေကြေးပမာဏ မှန်ကန်မှု ရှိ မရှိ၊ အလုံးစုံမသိနိုင်ပါ။ (ခ) လာရောက်ရှင်းလင်း ပြောကြားသော သက်ဆိုင်ရာဝန်ကြီးဌာနက တာဝန်ရှိသူများကလည်း တင်ပြတောင်းခံတဲ့ ပစ္စည်းနဲ့ပတ်သက်ပြီး အမှန်တကယ်လိုအပ်ခြင်း ရှိ မရှိ တင်ပြတောင်းခံသော ငွေကြေးပမာဏ မှန်ကန်မှု ရှိ မရှိ ရှင်းလင်းစွာ တင်ပြနိုင်ခြင်းမရှိပါဘူး။ (ဂ) ဘာသာရပ်ဌာနအလိုက် လိုအပ်ချက်အရ တင်ပြတောင်းခံသော ပစ္စည်းများနဲ့ ပတ်သက်ပြီး မူလတောင်းခံသူများသာလျှင် ရှင်းလင်းတင်ပြနိုင်မှာ ဖြစ်ပါတယ်။ (ဃ) မူလတင်ပြတောင်းခံသူတွေကလည်း လာရောက်ရှင်းလင်းတင်ပြတဲ့နေရာမှာ (၁) မိမိတို့ သင်ကြားနေတဲ့ သင်ရိုးညွှန်းတမ်းအတွင်းမှာပါဝင်တဲ့အကြောင်းနဲ့ သက်ဆိုင်သော ညွှန်ပြချက်တွေ ပါရ ပါမယ်။ (၂) လက်တွေ့လုပ်ဆောင်ရန် ကျောင်းသားဦးရေ၊ လက်ဝယ်ရှိပစ္စည်းစာရင်း၊ ထပ်မံ ဖြည့်ဆည်းရန် လိုအပ်မှုအချက်အလက်၊ (၃) သုတေသနအတွက် လိုအပ်သောပစ္စည်းဖြစ်ပါက မိမိတို့ တက္ကသိုလ်၊ ဌာန၊ ဘာသာရပ်တွင်ဆောင်ရွက်နေတဲ့ သုတေသနပရောဂျက်ရဲ့ ရည်ရွယ်ချက်၊ မျှော်မှန်းချက်တွေလည်း ဖော်ပြရပါမယ်။ (၄) အခြားသောတက္ကသိုလ်၊ ဌာန၊ ဘာသာရပ်များနဲ့ ပူးပေါင်းဆောင်ရွက်ခြင်း သို့မဟုတ် သီးခြား ဆောင်ရွက်ခြင်း ရှိ မရှိလည်း ဖော်ပြရပါမယ်။ နောက်တစ်ချက်ကတော့ ဝယ်ယူထားတဲ့ပစ္စည်းများကို ထိရောက်စွာသုံးစွဲရန် ကြီးကြပ်ခြင်း၊ ဒီကဏ္ဍမှာလည်း အလွန်အားနည်းပါတယ်။ ဒါကြောင့်မို့လို့ ပူးပေါင်းကော်မတီက တင်ပြထားတဲ့အချက်က အလွန်ကောင်းပါတယ်။ သုတေသနလုပ်ငန်းတွေအတွက် ဝယ်ယူထားတဲ့ပစ္စည်းကို ထိရောက်စွာ သုံးစွဲနိုင်ဖို့ အတွက် အဓိကတာဝန်ရှိသူကတော့ တက္ကသိုလ်အသီးသီးမှ ပါမောက္ခချုပ်များ၊ ပြီးတော့ ဌာနမှူးများ၊ ပြီးတော့ ဘာသာရပ်ဆိုင်ရာ ဦးဆောင်တဲ့သူများ ဖြစ်ပါတယ်။ ဒီပုဂ္ဂိုလ်တွေက တက္ကသိုလ်အသီးသီးမှာ သုတေသန ဦးဆောင်ကြီးကြပ်ရေးကော်မတီတစ်ရပ် ဖွဲ့စည်းရပါမယ်။ နိုင်ငံတော်နဲ့ ဒေသဆိုင်ရာ လူမှု စီးပွားဘဝကို အထောက်အပံ့ဖြစ်စေမယ့် Integrated Project တွေ သတ်မှတ်ပြီး လက်တွေ့အသုံးချ သုတေသနကို တွန်းအားပေးနိုင်မှာဖြစ်ပါတယ်။ သုတေသနနဲ့ လက်တွေ့လုပ်ငန်းတွေကို ဦးဆောင်မယ့် ပါမယ်. Nayt ဒီလိုမလုပ်နိုင်တဲ့အတွက်ကြောင့်မို့လို့ လွှတ်တော်ကိုတင်ပြတောင်းခံသူ အများစုက ရည်ရွယ်ချက် ရေရေရာရာမရှိဘဲ တောင်းတယ်။ ဆိုင်ဆိုင် မဆိုင်ဆိုင် တောင်းတယ်။ လိုလို မလိုလိုတောင်းတယ်။ ပြီးရင် ဝယ်ထားတဲ့ပစ္စည်းတွေကို စနစ်တကျ အသုံးချနိုင်ခြင်းမရှိပါဘူး။ အဆင့်ဆင့် စိစစ်တည်းဖြတ်သူများ ကလည်း ထဲထဲဝင်ဝင်မသိ၊ ရေရေရာရာမသိဘဲနဲ့ ခွင့်ပြုပြီးနောက် ဝယ်ယူထားတဲ့ ပစ္စည်းတွေကို စနစ် တကျ သုံးစွဲဖို့လည်း ကြီးကြပ်မှုမရှိပါဘူး။ ပူးပေါင်းဆောင်ရွက်ရန် အပြန်အလှန်ဖလှယ်သုံးစွဲရန် စီမံ ခန့်ခွဲမှုလည်း မရှိ၊ ဒီရဲ့ နောက်ဆက်တွဲရလဒ်ကတော့ ပညာရေးသုတေသနနဲ့ လက်တွေ့လုပ်ငန်းများ အတွက် ဘတ်ဂျက် ဘယ်လောက်တိုးမြှင့်ချထားပေးပေမယ့် တန်ဖိုးရှိလှတဲ့ ပညာရေးဘတ်ဂျက်များ လေ့လွင့်ဆုံးရှုံးရပါတယ်။ ဒါကြောင့်မို့လို့ ပူးပေါင်းအဖွဲ့ (၈)ရဲ့ သုံးသပ်အကြံပြုချက်၊ သဘောထားမှတ်ချက် များကို ထောက်ခံပါတယ်။ ဒါတက္ကသိုလ်အသီးသီးမှာရှိတဲ့ သုတေသနဓာတ်ခွဲခန်းတွေပါ။ ပစ္စည်းတွေလိုလို မလိုလိုဝယ်၊ ကြီးကြပ်မှုကမရှိ။ လိုလို မလိုလိုဝယ်။ တကယ့်အကောင်းစား ဓာတ်ခွဲခန်းကြီးတွေမှာ ဒီအတိုင်းပါပဲ။ ဒါတက္ကသိုလ်ကြီး တစ်ခုရဲ့ ဓာတ်ခွဲခန်းတစ်ခုပါ။ လိုလို မလိုလိုဝယ်ထားပြီး ဖြစ်သလိုထားတာတွေပါ။ ကြီးကြပ်မှုလည်းမရှိပါဘူး။ Packing cosbê bouddogusdooz calEnogus saap:Gooo:odus sozolu Nexti နောက်တစ်ချက်ကတော့ သက်ဆိုင်ရာ ဝန်ကြီးဌာနများ၊ ICT ပစ္စည်းနဲ့ ပတ်သက်ပြီး ပြည်ထောင်စု ဝန်ကြီးဌာနများနဲ့ ဗဟိုအဖွဲ့ အစည်းများက အကောင်းကြိုက်ခြင်းကနေလျှော့ချဖို့ မေတ္တာရပ်ခံပါတယ်။ ၂၀၁၉-၂၀၂၀ ဘဏ္ဍာနှစ်မှာ လုပ်ငန်းလိုအပ်ချက်အရသော်လည်းကောင်း၊ e-Government အကြောင်းပြု ပြီးသော်လည်းကောင်း ICT ဝယ်ယူခြင်းခေါင်းစဉ်အောက်မှာ ကွန်ပျူတာအလုံးပေါင်း ၂၆၇၈၉ လုံး တောင်းထားပါတယ်။ တောင်းတဲ့ဟာတွေက ၁.၁ သန်းကနေ ၁.၃၅ သန်းနဲ့ အကောင်းဆုံးတွေချည်း တောင်းထားတာပါ။ Laptop ပေါင်း ၂,၃၉၄ လုံး၊ မိတ္တူ ကူးစက်ပေါင်း ၂,၃၈၉ လုံး၊ အကောင်းဆုံး Branded ပစ္စည်းတွေချည်းတောင်းပါတယ်။ စုစုပေါင်းတန်ဖိုးငွေ ၄၁.၁ ဘီလီယံ ဖြစ်ပါတယ်။ ဒါပေမယ့် ဒီလုပ်ငန်း pigou usbcoz of Gododgoaloql6os? obrovýoscqc: Word, Excel, Power Point, Photoshop လောက်သာသုံးမှာပဲ ဖြစ်ပါတယ်။ စာစီစာရိုက်လုပ်ငန်းသုံးဖို့အတွက် ကွန်ပျူတာကို ကြည့်မယ်ဆိုလို့ရှိရင် ဒါဒီဘက်က Generation olul Pentium I-IV, Pentium Athlon Dual Core, 322 Core i3, Core i5, Core i7 obogó vôb လောက်ဆိုရင် ၄ သိန်း၊ ၄ သိန်းခွဲ၊ ၅ သိန်းတန်လောက်ဆိုရင် တော်တော်ကိုကောင်းတာပါ။ ပြင်ပမှာ လုပ်စားနေတဲ့လူလည်း ဒီလောက်နဲ့ ကောင်းကောင်းလုပ်စားနိုင်ပါတယ်။ ဒါပေမယ့်တောင်းတဲ့ဟာက Somosɔosao:cot 8 Generation, 9 Generation op $:gos$603 OS: &gt;:89:60%ɔê: ထားတာပါ။ ဒါကို ခေါက်ချိုးလျှော့ချနိုင်လို့ရှိရင် ဘီလီယံ ၂၀ လောက်ကျွန်တော်တို့နိုင်ငံတော် သက်သာ သွားမှာ ဖြစ်ပါတယ်။ Copier မှာကြည့်မယ်ဆိုရင်လည်း ဒီ Specfication အတိုင်းဆိုလို့ရှိရင် ကျွန်တော်တို့ ၁၃ သိန်းနဲ့ ၁၉ သိန်းကြားဆိုရင် ကောင်းကောင်းရပါတယ်။ ဒါပေမယ့်လည်း ၃၃ သိန်းနဲ့အထက်တွေချည်း တောင်းထားတာ ဖြစ်ပါတယ်။ ဒါတွေကို အကောင်းကြိုက်တာ လျှော့ချဖို့လိုအပ်ပါတယ်။ ဒါကြောင့်မို့လို့ အကြံပြုလိုတာကတော့ နယ်ပယ်ပေါင်းစုံလိုအပ်ချက်များပြားပြီး ဘဏ္ဍာငွေစိစစ် သုံးစွဲရမယ့်ကာလမှာ IT ပစ္စည်းတွေကို တင်ပြတောင်းခံတဲ့နေရာမှာ (၁) ဌာနရှိစာရင်းနဲ့ လိုအပ်ချက်စိစစ်ပြီး အမှန်တကယ်လိုအပ်တာကိုသာ တင်ပြတောင်းခံပါရန်၊ (၂) အကောင်းဆုံး၊ အဆင့်မြင့်ဆုံးများကိုချည်း တင်ပြတောင်းခံခြင်းမပြုဘဲ လုပ်ငန်းလိုအပ်ချက်နဲ့ကိုက်ညီမယ့် ပစ္စည်းများကိုသာ တင်ပြတောင်းခံပါရန်၊ (၃) အရည်အသွေးတူ၊ လုပ်ဆောင်ချက်တူပါက ဈေးနှုန်းသက်သာ၊ အပိုပစ္စည်းဈေးပေါသော ပစ္စည်းများ ကိုသာ တင်ပြတောင်းခံရန် ဖြစ်ပါတယ်။ ဒါကြောင့်မို့လို့ အကောင်းကြိုက်တာတွေ နည်းနည်းလျှော့ပြီး တော့ ICT ပစ္စည်းများနဲ့ပတ်သက်ပြီး ပြည်ထောင်စုဝန်ကြီးဌာနများနဲ့ ဗဟိုအဖွဲ့အစည်းများမှ အကောင်း ကြိုက်ခြင်းလျှော့ချဖို့ရန် မေတ္တာရပ်ခံအကြံပြုရင်းနဲ့ နိဂုံးချုပ်ပါတယ်။ အားလုံး ကျေးဇူးတင်ပါတယ်။</speech>
<speech type="speaker">ဆက်လက်ပြီး ဦးတင်ထွန်းနိုင် ဆိပ်ကြီးခနောင်တိုမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="450">ဦးတင်ထွန်းနိုင်(ဆိပ်ကြီးခနောင်တိုမဲဆန္ဒနယ်၊ ရန်ကုန်တိုင်းဒေသကြီး)</mp>လေးစားရတဲ့ ပြည်ထောင်စု လွှတ်တော် နာယကကြီးနှင့်တကွ အားလုံးမင်္ဂလာပါ။ ၂၀၁၉-၂၀၂၀ ဘဏ္ဍာရေးနှစ် ပြည်ထောင်စုရဲ့ ဘဏ္ဍာငွေ အရအသုံးဆိုင်ရာ ဥပဒေကြမ်းအပေါ် ပြည်သူ့ငွေစာရင်းပူးပေါင်းအစီရင်ခံစာ (၁၄/၂၀၁၉)နဲ့ စပ်လျဉ်းပြီး မူနှင့် အခြေခံသဘောကို သုံးသပ်ဆွေးနွေးသွားမှာ ဖြစ်ပါတယ်။ လေးစားရတဲ့ နာယကကြီးခင်ဗျာ။ အစီရင်ခံစာ စာမျက်နှာ ၃၄ မှာ အမှတ်(၁) သံမဏိစက်ရုံ(မြင်းခြံ) တည်ဆောက်ရေးလုပ်ငန်း ငွေလုံးငွေရင်းအသုံးစရိတ် ကျပ်ငွေ ၉.၅ ဘီလီယံ တင်ပြတောင်းခံလာခြင်းနဲ့ စပ်လျဉ်းပြီး အသေးစိတ်ရှင်းလင်း ဖော်ပြထားတာတွေ့ရပါတယ်။ အဆိုပါအသုံးစရိတ်ဟာ ၂၀၁၆-၂၀၁ရ ဘဏ္ဍာရေးနှစ်ကတည်းက ပြင်ပကုမ္ပဏီတွေနဲ့ ဆောက်လုပ်ပြီးစီးခဲ့တဲ့ ကြွေးကျန်တွေဖြစ်တယ်ဆိုတာရယ် သက်ဆိုင်ရာဘဏ္ဍာနှစ်ရဲ့ အမျိုးသားစီမံကိန်းဥပဒေ ဘဏ္ဍာငွေအရအသုံးဆိုင်ရာဥပဒေတွေမှာ ဘတ်ဂျက် ခွင့်ပြုချက်မရရှိခဲ့ဘဲ ကြိုတင်ဆောင်ရွက်ခဲ့တဲ့ အသုံးစရိတ်တွေဖြစ်တယ်ဆိုတာ ရှင်းရှင်းလင်းလင်း ဖော်ပြ ထားပါတယ်။ တစ်ဆက်တည်းမှာ ပြည်သူ့ငွေစာရင်းပူးပေါင်းကော်မတီရဲ့ သုံးသပ်ချက်အနေနဲ့ ကြိုတင် ဆောင်ရွက်ခဲ့ပြီးဖြစ်တဲ့ တည်ဆောက်ရေးလုပ်ငန်းတွေအတွက် ကြွေးကျန်ပေးချေရန် ငွေကျပ် ၉.၅ ဘီလီယံ အနက်က စီစစ်ရေးပူးပေါင်းအဖွဲ့ (၁၂)ရဲ့ စိစစ်ထောက်ခံငွေကျပ် ရ ဘီလီယံကျော်ကို လာမယ့် ၂၀၁၉-၂၀၂၀ ဘဏ္ဍာနှစ် ပြည်ထောင်စုရဲ့အရအသုံးခန့်မှန်းခြေငွေစာရင်းမှာ ထည့်သွင်းလျာထား ခွင့်ပြုပေးဖို့ ဖော်ပြထား တာတွေ့ရပါတယ်။ ဒါ့အပြင် လွှတ်တော်ကိုယ်စားလှယ်တွေ ပြည်ထောင်စုစာရင်းစစ်ချုပ်ရုံးနဲ့ စက်မှုဝန်ကြီးဌာနက တာဝန်ရှိသူတွေပါဝင်တဲ့ စုံစမ်းစစ်ဆေးရေးအဖွဲ့တစ်ရပ်ကို ဖွဲ့စည်းပြီး ဘတ်ဂျက်ခွင့်ပြုချက်မရှိဘဲ ကြိုတင် ဆောင်ရွက်ခဲ့ရတဲ့ အကြောင်းရင်းကို စစ်ဆေးဖော်ထုတ်ဖို့၊ ကုန်ကျစရိတ်တွေကို စနစ်တကျ တွက်ချက် ထားမှုရှိ မရှိ၊ လုပ်ငန်းအဆင့်ဆင့်ဆောင်ရွက်မှုတွေဟာ ဘဏ္ဍာရေးစည်းမျဉ်းစည်းကမ်းများနှင့်အညီ ဆောင်ရွက် ထားမှုရှိ မရှိ စတာတွေကို စုံစမ်းစစ်ဆေးဖို့ သုံးသပ်ထားတာကိုလည်း တွေ့ရပါတယ်။ စစ်ဆေးတွေ့ရှိချက် များအရ အမှန်တကယ်ပေးချေရန်ပေါ်ပေါက်တဲ့ အသုံးစရိတ်များကိုသာ ခွင့်ပြုချက်မရမီ ကြိုတင်ဆောင်ရွက် ခဲ့ရခြင်းအတွက် ကျိုးကြောင်းဖော်ပြချက်နှင့်တကွ အနီးကပ်ဆုံးကျင်းပတဲ့ ပြည်ထောင်စုအစိုးရအဖွဲ့ အစည်းအဝေးသို့ တင်ပြခွင့်ပြုချက် တောင်းခံရယူပြီး ထုတ်ယူပေးချေ ကျခံသုံးစွဲသွားရန်ဆိုတဲ့ သုံးသပ်ချက် ကိုလည်း တွေ့ရပါတယ်။ လေးစားအပ်တဲ့ နာယကကြီးခင်ဗျာ။ မြန်မာနိုင်ငံရဲ့ ဘဏ္ဍာရေးစီမံခန့်ခွဲမှုဆိုင်ရာစည်းမျဉ်း (၃၅/၂၀၁၇) အပိုဒ် ၄၃ မှာ သက်ဆိုင်ရာဘဏ္ဍာရေးနှစ်၏ မူလအရအသုံးခန့်မှန်းခြေငွေစာရင်းတွေ ထည့်သွင်းလျာထားခြင်း မရှိသော်လည်း မဖြစ်မနေ ကျခံသုံးစွဲရန်လိုအပ်သော ကိစ္စရပ်များကို (၁) ရန်ပုံငွေလွှဲပြောင်းသုံးစွဲခြင်း၊ (၂) ဖြည့်စွက်ခွင့်ပြုငွေတောင်းခံခြင်း၊ (၃) အထွေထွေပိုလျှံရန်ပုံငွေကနေပြီးတော့ ကျခံသုံးစွဲခြင်း၊ (၄) အရေးပေါ် ရန်ပုံငွေမှ ကျခံသုံးစွဲခြင်းနည်းလမ်းများဖြင့် သုံးစွဲနိုင်သည်လို့ အတိအလင်း ဖော်ပြပါရှိပါတယ်။ အဲဒီနည်းလမ်း ၄ သွယ်ကလွဲလို့ လျာထားချက်မရှိတဲ့ အသုံးစရိတ်တွေကို ဘယ်လိုပဲမဖြစ်အနေ ကျခံသုံးစွဲရန် လိုအပ်နေ ပါစေ တခြားနည်းလမ်းနဲ့ ခြွင်းချက်ထား သုံးစွဲခွင့်မရှိသလို ဘတ်ဂျက်ခွင့်ပြုချက်မရှိဘဲ လုပ်ငန်းတွေ ကြိုတင် ဆောင်ရွက်ပြီး အခုလိုကြွေးကျန်အနေနဲ့ ဘဏ္ဍာနှစ်ကျော် တင်ပြတောင်းခံလာခြင်းဟာ ဘဏ္ဍာရေးစည်းမျဉ်း စည်းကမ်းတွေကို ကျော်လွန်ချိုးဖောက်ရာလည်း ရောက်ပါတယ်။ လေးစားရတဲ့ နာယကကြီးခင်ဗျာ။ ကျွန်တော့်အနေနဲ့ စိစစ်ရေးပူးပေါင်းအဖွဲ့(၁၂)နဲ့ ပြည်သူ့ငွေစာရင်း ပူးပေါင်းကော်မတီရဲ့ ချင့်ချိန်သုံးသပ်ချက်နဲ့ စေတနာကို နားလည်သဘောပေါက်ပါတယ်။ အလေးအနက် အသိအမှတ်ပြု ကျေးဇူးလည်းတင်ပါတယ်။ သို့သော် ကျွန်တော်တို့ ပြည်ထောင်စုလွှတ်တော်အနေနဲ့ ဒီလို ဘဏ္ဍာရေးစည်းမျဉ်းစည်းကမ်းနဲ့ ညီညွတ်မှုမရှိတဲ့ အလားတူတင်ပြတောင်းခံမှုတွေပေါ်လာတိုင်း တည်ဆဲ ဘဏ္ဍာရေးစည်းမျဉ်းစည်းကမ်းမူဘောင်အတိုင်း မသုံးသပ်ဘဲ စုံစမ်းစစ်ဆေးရေးအဖွဲ့တွေဖွဲ့၊ မြေပြင်ကွင်းဆင်း စစ်ဆေး၊ နောက်ကွယ်ကအကြောင်းရင်းကို စိစစ်ဖော်ထုတ်၊ ပြည်ထောင်စုအစိုးရအဖွဲ့ရဲ့ ခွင့်ပြုချက်နဲ့ ပေးချေ ကျခံသုံးစွဲစေရေးဆိုတဲ့ နည်းလမ်းဟာ လွှတ်တော်ရဲ့ ဘတ်ဂျက်ဆိုင်ရာ ဖြတ်ထုံးတစ်ခုကဲ့သို့ သဘောဆောင် သွားပြီး အစရှိအနောင်နောင် အစဉ်အလာတစ်ခုလိုဖြစ်သွားမှာလည်း စိုးရိမ်မိပါတယ်။ အခုပဲ မြင်းခြံ သံမဏိ စက်ရုံဟာ မနှစ်က ကျွန်တော်တို့ လွှတ်တော်က ခွင့်ပြုပေးခဲ့တဲ့ မြစ်သာဘက်စုံရေလှောင်တမံ စီမံကိန်း လိုမျိုးနဲ့ ခက်ဆင်ဆင်ကိစ္စရပ်ဖြစ်ကြောင်း မြစ်သာစီမံကိန်းထက်စာရင် အခုမြင်းခြံကိစ္စက ပိုပြီးတော့တောင် ဘောင်ဝင်တဲ့သဘောမျိုး သုံးသပ်ထားတာ အစီရင်ခံစာမှာ တွေ့ရှိရပါတယ်။ တကယ်ဆို နောက်ကွယ်က အကြောင်းရင်းကဘာရှိရှိ ဘယ်လိုပဲဖြစ်ဖြစ် ဘယ်လောက်ပဲယုတ္တိတန်တန် ဘဏ္ဍာရေးစည်းမျဉ်း စည်းကမ်းနဲ့ မညီညွတ်တာဟာ မညီညွတ်တာပါပဲ။ နောက်ကွယ်က အကြောင်းရင်းကို စုံစမ်းဖော်ထုတ်သိရှိရမှ ဘဏ္ဍာရေး စည်းမျဉ်းစည်းကမ်းနဲ့ ညီ မညီအဖြေကို ကျွန်တော်တို့ ဆုံးဖြတ်နိုင်မယ့် ကိစ္စမျိုးလည်း မဟုတ်ပါဘူး။ နာယကကြီးခင်ဗျာ။ ကျွန်တော့်ရဲ့ ဆွေးနွေးမှုအစမှာ ပြောခဲ့သလို တည်ဆဲဘဏ္ဍာရေးစည်းမျဉ်း စည်းကမ်းအရ ဘဏ္ဍာနှစ်အတွင်း မူလခန့်မှန်းခြေငွေစာရင်းမှာမပါတဲ့ မဖြစ်မနေကျခံသုံးစွဲရမယ့် အသုံး သုံးစွဲနိုင်တယ်။ အထွေထွေပိုလျှံရန်ပုံငွေနဲ့ အရေးပေါ်ရန်ပုံငွေကနေ တောင်းခံနိုင်တယ် စတဲ့နည်းလမ်း ၄ သွယ် ပြဋ္ဌာန်းပေးထားတဲ့ကြားထဲက ဘယ်နည်းလမ်းမှမရွေးဘဲ လုပ်ငန်းတွေကို ကြိုတင်ဆောင်ရွက်ပြီးမှ ဘတ်ဂျက်တင်ပြတောင်းခံလာခြင်းတွေနဲ့စပ်လျဉ်းပြီး ဘယ်လိုစီမံဆောင်ရွက်မလဲဆိုတာ ကျွန်တော်တို့ အလေးအနက်ပြန်လည် စဉ်းစားဖို့လိုအပ်ပါတယ်။ တင်ပြတောင်းခံလာတဲ့ငွေရပ်တွေကို ကြည့်ပြန်တော့ လည်း မြစ်သာဆိုရင် ၁၄ ဘီလီယံကျော်နဲ့ အခုမြင်းခြံ ၉.၅ ဘီလီယံတောင် ရှိတာကြောင့် နည်းနည်း နောနော ပမာဏမဟုတ်ပါဘူး။ ဒီလောက်များတဲ့ငွေတွေ စည်းကမ်းနဲ့မညီညွတ်ဘဲ တင်ပြတောင်းခံလာ တာကို ကျွန်တော်တို့အနေနဲ့ ခြွင်းချက်ထားပြီး မလွှဲမရှောင်သာ ခွင့်ပြုလိုက်လျောပေးရရင်တောင် သက်ဆိုင်ရာ ဌာန၊ အဖွဲ့အစည်းမှာ တာဝန်ယူမှု၊ တာဝန်ခံမှုရှိဖို့ မဖြစ်မနေလည်းလိုအပ်ပါတယ်။ အထူးသဖြင့် ဘဏ္ဍာရေး စည်းမျဉ်းစည်းကမ်းတွေကို မျက်ကွယ်ပြုပြီး ကျော်လွန်ဆောင်ရွက်ခဲ့တဲ့ တာဝန်ရှိပုဂ္ဂိုလ်တွေကို တိတိ ကျကျ စစ်ဆေးဖော်ထုတ်အရေးယူဖို့လည်း အထူးဖော်ပြလိုပါတယ်။ အဲဒီလိုမှမဟုတ်ရင်တော့ ဘဏ္ဍာရေး စည်းမျဉ်းနဲ့မညီလည်းဖြစ်တယ်၊ ခွင့်ပြုချက်မရှိလည်း သုံးစရာရှိတာကြိုသုံးမယ်၊ နောက်မှလွှတ်တော်ကို တင်ပြတောင်းခံမယ်။ စုံစမ်းစစ်ဆေးရေးအဖွဲ့ စစ်လည်း ကိစ္စမရှိဘူး။ အလွန်ဆုံးအနေနဲ့ တောင်းတာမရ တာဘဲရှိမယ်။ ဘာအရေးမှ အယူခံရဖို့မရှိဘူး။ ကြွေးရှင်တွေလာတောင်းတော့လည်း လွှတ်တော်ကမပေးလို့ ခွင့်မပြုလို့လို့ ပြောလိုက်ရုံပဲဆိုတဲ့ အနေအထားကို မဆိုက်ဆိုက်အောင် တွန်းပို့နေသလိုဖြစ်နေခဲ့ရင် လွှတ်တော်ရဲ့ Supervisory Role ကိုလည်း အားနည်းထိခိုက်စေပါတယ်။ ဒါကြောင့် ကျွန်တော့်အနေနဲ့ ဘဏ္ဍာရေးစည်းမျဉ်းစည်းကမ်းတွေနဲ့ မညီညွတ်တဲ့ ဘတ်ဂျက်တင်ပြတောင်းခံလာမှုတွေနဲ့စပ်လျဉ်းတဲ့ မူနှင့်အခြေခံသဘောကို သေသေချာချာ ပြန်လည်သုံးသပ် ဆင်ခြင်သင့်ပါကြောင်း တိုက်တွန်းအကြံပြုရင်း ကျွန်တော့်ရဲ့ ဆွေးနွေးမှုကို နိဂုံးချုပ်လိုက်ရပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒေါ်ယဉ်မင်းလှိုင် ဂန့်ဂေါမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="259">ဒေါ်ယဉ်မင်းလှိုင်(ဂန့်ဂေါမဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်အားလုံး မင်္ဂလာပါရှင်။ ကျွန်မကတော့ ဂန့်ဂေါမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်ယဉ်မင်းလှိုင် ဖြစ်ပါတယ်။ ကျွန်မကဒီနေ့ ၂၀၁၉-၂၀၂၀ ဘဏ္ဍာရေးနှစ်၊ ပြည်ထောင်စု၏ ဘဏ္ဍာငွေအရအသုံးဆိုင်ရာ ဥပဒေကြမ်း အပေါ် ပြည်သူ့ငွေစာရင်းပူးပေါင်းကော်မတီရဲ့ သုံးသပ်ချက်အစီရင်ခံစာ(၁၄/၂၀၁၉)ကို အကြံပြု ထောက်ခံ Gag:69:37:3Goclosušill Power Point 3əa:G18ệcu:clqêu Nextil အစီရင်ခံစာရဲ့ အပိုဒ် ၄၂(က)မှာ ဝန်ထမ်းအိမ်ရာများ တည်ဆောက်မှုအခြေအနေ တင်ပြထားတာ ဖြစ်ပါတယ်။ ၂၀၁၉-၂၀၂၀ ငွေလုံးအသုံးစရိတ် ကျပ် ၇,၈၂၅.၂၀၅ ဘီလီယံလျာထားတဲ့အထဲမှာ တည်ဆောက်ရေး အဆောက်အဦတွေအတွက် ဇယားမှာပါတဲ့အတိုင်း ခွဲဝေထားတာတွေ့ရပါတယ်။ ဒီနေရာမှာ အစီရင်ခံစာမှာ ဝန်ထမ်းအိမ်ရာ အကြောင်းကိုသာအထူးပြုထားပေမယ့် ကျွန်မက အဆောက်အဦအားလုံးကို ခြုံငုံပြီး အကြံပြုဆွေးနွေးလိုပါတယ်။ အခုဒီဇယားမှာ အမျိုးအစားခွဲထားသလိုပဲ တာဝန်ရှိသူများအနေနဲ့ အထူး သဖြင့် ဒေသအလိုက် PAE တစ်မျိုးတစ်စားတည်း ခန့်မှန်းတွက်ချက်လေ့ရှိတဲ့ ပညာရေးနဲ့ ကျန်းမာရေး အဆောက် အဦများအနေနဲ့ သတိပြုသင့်တာလေးကို အပြုသဘောဆောင်၍ ဆွေးနွေးချင်ပါတယ်။ ဥပမာ နံပါတ်(၁) ဝန်ထမ်းအိမ်ရာနဲ့ နံပါတ်(၂) အလုပ်ရုံသဘောသဘာဝမတူပါဘူး။ ဝန်ထမ်းအိမ်ရာက လူတစ်ယောက်အတွက်၊ မိသားတစ်စုအတွက် ရေ၊ မီး၊ မိလ္လာအားလုံးထည့်သွင်း တွက်ချက်ရပါတယ်။ နောက်ဆုံး အဝတ်လှန်းတဲ့ ဝရံတာ၊ ဘုရားစင်ကအစ ထည့်တွက်ရလို့ သဘောသဘာဝက အလုပ်ရုံနဲ့ ကွာခြားပါတယ်။ အလုပ်ရုံကတော့ အခန်းတောင်မှမပါတဲ့ Hall လည်းဖြစ်နိုင်လို့ PAE တစ်တန်းတစ်စားတည်း ဖြစ်ဖို့ မဖြစ်နိုင်ဘူးဆိုတာကို အားလုံးသိရှိပြီးဖြစ်မှာ ဖြစ်ပါတယ်။ စာသင်ဆောင်တွေအတွက်ကတော့ ရေချိုးခန်း၊ အိမ်သာ မပါရှိလို့ ဒီကုန်ကျစရိတ်က သက်သာပြန်ပါတယ်။ ဒီလိုအဆောက်အဦ အမျိုးအစားပေါ် မူတည်ပြီး PAE နှုန်းထားတွေ ကွာခြားနိုင်သလို နေရာဒေသပေါ်မူတည်ပြီးလည်း ဒီနှုန်းထားတွေ ကွာခြား မယ်ဆိုတာကို သတိပြုရမှာဖြစ်ပါတယ်။ အခုဆိုရင် ကျောင်းတွေ၊ ဆေးခန်းတွေကို တိုင်းနဲ့ပြည်နယ် အစိုးရ တွေကို လုပ်ငန်းအပ်နှံဆောင်ရွက်ကြတဲ့အခါ တစ်တန်းတစ်စားတည်းတွက်ထားတဲ့ PAE နှုန်းထားတွေကြောင့် တင်ဒါဝင်ဆွဲသူမရှိတဲ့၊ အခက်အခဲတွေ့ရတဲ့ ခက်ခဲဝေးလံတဲ့ဒေသတွေအတွက် နောက်နောင်မှာ တွက်ချက် တဲ့အခါ သက်ဆိုင်ရာ တိုင်းနှင့် ပြည်နယ်အစိုးရတွေက တာဝန်ခံတွက်ချက်ပေးတာက ပိုမို သင့်လျော် လိမ့်မယ်လို့ အကြံပြုလိုပါတယ်။ လေးစားအပ်ပါသော နာယကကြီးရှင်။ အခုဆိုရင် စာသင်ကျောင်းအဆောက်အဦ ၅၀ ရာနှုန်းခန့် ဟာ Steel Structure နဲ့ တွက်ချက်ထားတာကို တွေ့ရှိရပါတယ်။ တည်ဆောက်ရန် လွယ်ကူလျင်မြန်ပြီး လုပ်အားခ သက်သာတာမှန်ပေမယ့် ဒီ Steel Structure ရဲ့ အားနည်းချက်ကို သတိပြုကြဖို့လည်း အကြံ ပြုလိုပါတယ်။ ဥပမာ ပင်လယ်နဲ့နီးစပ်တဲ့ဒေသတွေမှာ အင်မတန် သံချေးတက်ပျက်စီးလွယ်တဲ့ ဒီအမျိုး အစားကို သုံးဖို့ မသင့်လျော်သလို အထပ်မြင့် Public အဆောက်အဦတွေနဲ့လည်း မသင့်လျော်ပါဘူး။ မီးလောင်တဲ့အခါ အပူ ကူးစက်မှုမြန်ဆန်ပြီး အန္တရာယ်ကြီးတဲ့အတွက် အထပ်မြင့်ဆေးရုံလို၊ ဝန်ထမ်းအိမ်ရာ လိုမှာ လုံးဝမသုံးစွဲ သင့်ပါဘူး။ နမူနာအနေနဲ့ ၂၀၁၆ မတ်လမှာ စတင်ခဲ့တဲ့ ပုသိမ်က ၉ ထပ်အမြင့်ရှိ ဆေးရုံက Steel Structure ကို ရွေးချယ်ထားလို့ တော်တော်ကို မှားယွင်းတဲ့ ရွေးချယ်မှုဆိုတာကို ထောက်ပြ Bolos ufli Next Sliden နာယကကြီးရှင့်။ ဝန်ထမ်းအိမ်ရာတွေကို Slide မှာဖော်ပြထားသလိုပဲ မြောက်မြားစွာ ဆောက်လုပ် နေသလို အိမ်ရာစီမံကိန်းတွေကလည်း ရန်ကုန်၊ မန္တလေး၊ နေပြည်တော် အစရှိသဖြင့် များစွာဆောက်လုပ် နေကြတာ တွေ့ရပါတယ်။ ၂၀၁၉-၂၀၂၀ ဘဏ္ဍာနှစ်ပါ အိမ်ရာစီမံကိန်းတွေအတွက် စုစုပေါင်း ၁၀ ဘီလီယံခန့် ခွင့်ပြုထားတာ တွေ့ရပါတယ်။ ဒီနေရာမှာ တလက်စတည်း မေးခွန်းထုတ်လိုတာက ဧရာဝဏ် စီမံကိန်းကို ချမ်းသာရွှေမြေနဲ့ ရွှေတောင်ကုမ္ပဏီတို့ကို ဘယ်လိုပုံစံ ရွေးချယ်ခွင့်ပြုခဲ့ပါသလဲ။ ဒီလိုလုပ်ငန်းကြီးတွေမှာ ယှဉ်ပြိုင်မှုနဲ့ ရွေးချယ်နိုင်မှသာ နိုင်ငံအတွက် ပိုမိုအကျိုးရှိနိုင်မှာဖြစ်လို့ မေးရတာဖြစ်ပါတယ်။ ဒါကြောင့် အစီရင်ခံစာမှာ ဝန်ထမ်းအိမ်ရာအတွက်သာ ဖော်ပြထားပေမယ့် အခြားအိမ်ရာစီမံကိန်းတွေ အတွက်လည်း စနစ်တကျ စုစည်းသုံးသပ်ပြီး မူဝါဒ ပီပီပြင်ပြင်ချမှတ် ဆောင်ရွက်သင့်ပါကြောင်းကို အကြံပြုဆွေးနွေး sadulosufu Next Slidenရန်ကုန်-မန္တလေး အမြန်လမ်းကိုလည်း၂၀၁၉-၂၀၂၀ ငွေလုံးငွေရင်းမှာ ADB ချေးငွေ ၁၅ ဘီလီယံ အပါအဝင် ၁၇.၉ ဘီလီယံ ခွင့်ပြုထားတာတွေ့ရပါတယ်။ ဒါ သာမန် ပြင်/ထိန်းစရိတ် မပါရှိပါဘူး။ ဒီစရိတ် တွေဟာ BOT ပေးရင် မကုန်ကျရမယ့်၊ သက်သာမယ့် စရိတ်တွေဆိုတာကို ထပ်မံအကြံပြုလိုပါတယ်။ လေးစားအပ်ပါသော နာယကကြီးရှင့်။ ဆောက်လုပ်ရေးလုပ်ငန်းဆိုတာ ကျွန်မတို့လို ဖွံ့ဖြိုးဆဲ နိုင်ငံ တစ်နိုင်ငံအတွက် မရှိမဖြစ်လိုအပ်သလို ကုမ္ပဏီငယ်တွေ၊ SME တွေအတွက် အလုပ်အကိုင် အခွင့် အလမ်းတစ်ရပ်လည်း ဖြစ်နေပါတယ်။ အရင်းအနှီးနည်းပြီး အဆင့်မြင့်နည်းပညာတွေ မပါရှိ၊ မလိုအပ်တဲ့ လုပ်ငန်းတွေမှာ (၁) တစ်စုတစ်ဖွဲ့ ရဲ့ လက်ဝါးကြီးအုပ် လုပ်ကိုင်ရန် အခွင့်အလမ်းပေးမိတာမျိုး မဖြစ်ပွား စေရန်၊ (၂) သုံးစွဲသော ဆောက်လုပ်ရေးပစ္စည်းများရဲ့ ရှိသင့်ရှိထိုက်သော စံချိန်စံညွှန်းများ ပြည့်မီစေရန် အတွက် ရောင်းချမှု၊ သုံးစွဲမှုများကို ပုံမှန်စစ်ဆေးမှုပြုလုပ်စေရန်၊ (၃) တင်ဒါများဟာ ပွင့်လင်းမြင်သာပြီး ဘက်လိုက်မှု ကင်းစေရန်၊ (၄) လုပ်ပိုင်ခွင့်ရှိသူများနဲ့ အကျိုးစီးပွားပတ်သက်နေသူများရဲ့ လက်ဦးမှုရယူခြင်း၊ လက်တစ်လုံးခြား လှည့်စားအနိုင်ယူခြင်းများ ကင်းဝေးစေရန်တို့ကို တာဝန်ရှိသော သက်ဆိုင်ရာ ဝန်ကြီး ဌာနများသည် အထူးဂရုပြု အလေးထားပြီး နိုင်ငံအကျိုး၊ ပြည်သူအကျိုးကို ရှေးရှု၍ ကြိုးပမ်းဆောင်ရွက် နိုင်ကြပါစေလို့ ဆန္ဒပြုရင်း နိဂုံးချုပ်ပါတယ်ရှင်။ ကျေးဇူးတင်ပါတယ်။</speech>
<speech type="speaker">ဒေါက်တာသက်သက်ခိုင် ဒဂုံမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="460">ဒေါက်တာသက်သက်ခိုင်(ဒဂုံမဲဆန္ဒနယ်၊ ရန်ကုန်တိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါရှင်။ ကျွန်မကတော့ ရန်ကုန်တိုင်းဒေသကြီး ဒဂုံမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာသက်သက်ခိုင်ဖြစ်ပါတယ်။ ကျွန်မအနေနဲ့ ၂၀၁၉-၂၀၂၀ ခု၊ ဘဏ္ဍာနှစ် အမျိုးသားစီမံကိန်းဥပဒေကြမ်းနဲ့ ဘဏ္ဍာငွေအရအသုံးဆိုင်ရာ ဥပဒေကြမ်း တို့နဲ့ စပ်လျဉ်းပြီး မူနဲ့ အခြေခံသဘောများ ဆွေးနွေးအကြံပြုသွားမှာ ဖြစ်ပါတယ်။ နာယကကြီးရှင့်။ ၎င်းဥပဒေကြမ်းများမှာ ၂၀၁၉-၂၀၂၀ ခု၊ ဘဏ္ဍာနှစ်အတွက် GDP တိုးတက်မှု နှုန်းကို ရ ရာခိုင်နှုန်းနဲ့ ငွေကြေးဖောင်းပွမှုနှုန်းကို ၆.၇၁ ရာခိုင်နှုန်း ခန့်မှန်းထားတဲ့အတွက် အမှန်တကယ် စုစုပေါင်း ပြည်တွင်းထုတ်လုပ်မှုနှင့် ဝန်ဆောင်မှုတန်ဖိုး GDP တိုးတက်နှုန်းဟာ ရ ရာခိုင်နှုန်းနဲ့ ၆.၇၁ ရာခိုင်နှုန်းတို့ရဲ့ ခြားနားချက်ဖြစ်တဲ့ ၀.၂၉ ရာခိုင်နှုန်းသာ ရှိနေတာကို တွေ့ရပါတယ်။ ဖုန်းနဲ့ ဆက်သွယ်ရေး ဝန်ဆောင်မှု၊ အထည်ချုပ်နဲ့ ငါး၊ ပုစွန် မွေးမြူ တင်ပို့ခြင်း အစရှိတဲ့ကဏ္ဍတွေ တိုးတက်နေပေမယ့် အချို့ ကဏ္ဍတွေမှာ တိုးတက်မှုနှုန်းနှေးကွေးခြင်း၊ ဈေးကွက်ကျဆင်းခြင်းတွေကြောင့် GDP တိုးတက်ခြင်းဟာ ကဏ္ဍပေါင်းစုံကို လွှမ်းခြုံခြင်းမရှိတာကို တွေ့ရပါတယ်။ တစ်ဘက်မှာလည်း စိုက်ပျိုးရေးကဏ္ဍကြီးက ထုတ်လုပ်မှုနဲ့ ဈေးကွက်ကျဆင်းနေပြီး တောင်သူများ အရှုံးနဲ့ရင်ဆိုင်နေရခြင်း၊ ၂၀၁၆ ခုနှစ်ကစတင်ခဲ့တဲ့ အိမ်၊ ခြံ၊ မြေနှင့် ဆောက်လုပ်ရေးဈေးကွက် ကျဆင်းနေခြင်းနဲ့ စီးပွားရေးလုပ်ငန်းများမှ ဘဏ်ချေးငွေ ပြန်ဆပ်နိုင်မှု လျော့ကျလာခြင်းတို့ကြောင့် ဘဏ်များရဲ့ တည်ငြိမ်မှုကို ထိခိုက်လာနေပြီး တိုင်းပြည်စီးပွားရေး အဆောက်အအုံကြီး တစ်ခုလုံးရဲ့ ကြံ့ခိုင်မှုကိုပါ ထိခိုက်လာနိုင်တဲ့ အခြေအနေအထိ ရောက်ရှိလာနိုင်ပါတယ်။ စီးပွားရေးတိုးတက်မှု နှေးကွေးလာတဲ့အခါ ပုဂ္ဂလိကကဏ္ဍကလည်း ရင်းနှီးမြှုပ်နှံမှုများကို မတိုး ချဲ့ဘဲ ပေးရန်ရှိတာဝန်တွေကိုသာ ပေးချေဖို့ဆုံးဖြတ်လာလို့ ရင်းနှီးမြှုပ်နှံမှုအသစ်များ လျော့ကျခြင်း၊ အလုပ်အကိုင် အခွင့်အလမ်းအသစ်များ လျော့ကျခြင်းတို့ ဖြစ်ပေါ်လာစေနိုင်ပါတယ်။ အလုပ်အကိုင် အခွင့် အလမ်းတွေ လျော့ကျလာတဲ့အခါမှာ မိသားစုတစ်ခုချင်းစီကလည်း အသုံးစရိတ်တွေကို လျှော့ချလာကြ တာနဲ့အမျှ တစ်ဦးရဲ့ ဝယ်လိုအားဟာ နောက်တစ်ဦးရဲ့ ရောင်းလိုအားဖြစ်နေတဲ့အတွက် ရောင်းဝယ်ဖောက်ကားမှု ကဏ္ဍမှာ ဆင့်ကဲရိုက်ခတ်မှုဖြစ်ပေါ်ပြီး GDP တွက်ချက်ရာမှာ အဓိကပါဝင်တဲ့ သုံးစွဲမှုပမာဏတွေ လျော့ကျ လာတဲ့အခါ ရှိရင်းစွဲ စီးပွားရေးနှေးကွေးမှုကို ပိုမိုနက်ရှိုင်းစေနိုင်ပါတယ်။ ဥပမာ ၂၀၀၈-၂၀၀၉ ခုနှစ်များက ဖြစ်ပေါ်ခဲ့တဲ့ ကမ္ဘာ့ဘဏ္ဍာရေးအကျပ်အတည်းဟာလည်း အမေရိကန်နိုင်ငံရဲ့ အိမ်၊ ခြံ၊ မြေ ဈေးကွက် ပြိုလဲရာကတစ်ဆင့် စတော့ဈေးကွက်ပျက်ပြားပြီး တစ်ကမ္ဘာ လုံးကို ကူးစက်ခဲ့တာဖြစ်ပါတယ်။ ၎င်း်းမှာ အမေရိကန်နိုင်ငံမှ ဧရာမကုမ္ပဏီကြီးများပြိုလဲ ခြင်းကြောင့် အလုပ်လက်မဲ့ဦးရေ အဆမတန်များပြားလာခြင်းနဲ့ ဘဏ်နဲ့ ငွေရေးကြေးရေး ကုမ္ပဏီကြီးများ လွန်စွာအထိနာခဲ့ကြလို့ အမေရိကန်နိုင်ငံရဲ့ စီးပွားရေးအဆောက်အအုံ ယိုင်နဲ့ခဲ့ရတာကို သင်ခန်းစာယူပြီး ကျွန်မတို့မြန်မာနိုင်ငံမှာလည်း ၂၀၁၆ ခုနှစ်က စတင်ခဲ့တဲ့ အိမ်၊ ခြံ၊ မြေ ဈေးကွက် ရပ်တန့်မှုကတစ်ဆင့် ဘဏ်များအပါအဝင် အထွေထွေစီးပွားရေးနှေးကွေးမှုကို ကုစားဖို့ မူဝါဒတုံ့ပြန်မှုများ ဆောင်ရွက်ဖို့ အရေး တကြီး လိုအပ်နေပါတယ်။ ဒုတိယဥပမာအနေနဲ့ ၁၉၉၀ ခုနှစ်လောက်က စတင်ပြီး ၂၅ နှစ်ခန့် သက်ဆိုးရှည်ခဲ့တဲ့ ဂျပန်နိုင်ငံရဲ့ စီးပွားရေးကျဆင်းမှုကလည်း အိမ်၊ ခြံ၊ မြေ ဈေး ကျရာကတစ်ဆင့် စတော့ဈေးကွက်ကျဆင်းပြီး အထွေထွေ စီးပွားရေးကျဆင်းမှုအဆင့်သို့ ကူးပြောင်းသွားတာဖြစ်ပါတယ်။ ၁၉၈၀ ၀န်းကျင်မှာ ဂျပန်နိုင်ငံရဲ့ ဘဏ်များဟာ ယနေ့မြန်မာနိုင်ငံရှိ ဘဏ်များလိုပဲ အိမ်၊ ခြံ၊ မြေ အပေါင်ထားခြင်းအပေါ် ငွေထုတ်ချေးတဲ့ စနစ် ကျင့်သုံး ခဲ့ပြီး ၁၉၉၀ အိမ်၊ ခြံ၊ မြေ ဈေးများ ကျဆင်းရာက ဂျပန်နိုင်ငံရဲ့ ဘဏ်စနစ် ပြုပြင်ပြောင်းလဲဖို့ စတင်ခဲ့ရပါတယ်။ ထိုစဉ်က ဘဏ်များရဲ့ မတည်ငွေရင်းရဲ့ ၈ ရာခိုင်နှုန်းကို ဘဏ်ရဲ့ အရန်ငွေအနေနဲ့ ထားစေခဲ့တာအပြင် အခြားတင်းကျပ်တဲ့ စည်းမျဉ်းတွေနဲ့ ထိန်းကျောင်းခဲ့တာကြောင့် ဂျပန်ဘဏ်များက အသေးစား၊ အလတ်စား စီးပွားရေးလုပ်ငန်းတွေကို ငွေချေးဖို့လက်တွန့်ခဲ့ပြီး ဂျပန်စီးပွားရေးနာလန်ထူဖို့ လိုအပ်တာထက်များစွာကြန့်ကြာခဲ့ရတယ်လို့ ADB ရဲ့ သုတေသန စာတမ်းတစ်ခုမှာ ဖော်ပြထားတာကို တွေ့ရှိရပါတယ်။ နာယကကြီးရှင့်။ ကျွန်မတို့ မြန်မာနိုင်ငံရဲ့ စီးပွားရေးတုံ့ဆိုင်းနေခြင်းကို ကုစားဖို့ ဘဏ္ဍာရေး မူဝါဒ အားဖြင့် လိုငွေပြဘတ်ဂျက်နဲ့ ငွေလုံးငွေရင်းအသုံးစရိတ်ကို တိုးမြှင့်သုံးစွဲခြင်းဟာ ပုဂ္ဂလိကကဏ္ဍ ရင်းနှီး မြှုပ်နှံမှု လျော့ကျနေခြင်းကို ထေမိစေနိုင်ပေမယ့်လည်း ဘတ်ဂျက်အကောင်အထည်ဖော်မှု အားနည်းချက် များကြောင့် ဘတ်ဂျက်ပိုလျှံငွေများ ပြန်လည်အပ်နှံမှု များပြားနေခြင်းဟာ စီးပွားရေး နှေးကွေးမှုကို ထိထိ ရောက်ရောက် မလှုံ့ဆော်နိုင်တဲ့အတွက် အစိုးရအနေနဲ့ ပုဂ္ဂလိကကဏ္ဍကို ဖွံ့ဖြိုးမှုမိတ်ဖက်လို သဘော ထားပြီး အခြေခံအဆောက်အဦတည်ဆောက်ခြင်းတွေကို အစိုးရ-ပုဂ္ဂလိက ပူးပေါင်းဆောင်ရွက်တဲ့ နည်းလမ်းနဲ့ ထိထိရောက်ရောက် မြှင့်တင်သင့်ပါတယ်။ ဒါ့အပြင် စီးပွားရေး တိုးတက်မှုကို အလျင်အမြန် လှုံ့ဆော်ဖို့ အခွန်နှုန်းထားများ လျှော့ချခြင်းများလည်း ဆောင်ရွက်သင့်ပါတယ်။ အခွန်နှုန်းထားများ လျှော့ချခြင်း အားဖြင့် အခွန်ဆောင်နိုင်စွမ်းနဲ့ အခွန်ဆောင်လိုစိတ်တွေ မြင့်တက်လာနိုင်လို့ အခွန်ထမ်း အခြေချဲ့ထွင်ရာ ရောက်တဲ့အပြင် အခွန်ထမ်း ပြည်သူများ ဝန်ထုပ်ဝန်ပိုးမဖြစ်စေဘဲ အခွန်ကောက်ခံမှုပမာဏလည်း တိုးတက် လာမှာ ဖြစ်ပါတယ်။ နာယကကြီးရှင့်။ ဘဏ္ဍာရေးမူဝါဒနည်းလမ်းအပြင် ငွေရေးကြေးရေးမူဝါဒ နည်းလမ်းနဲ့ စီးပွားရေး တိုးတက်မှုကို နှိုးဆွဖို့ အတိုးနှုန်းများ လျှော့ချခြင်း၊ လှည့်ပတ်စီးဆင်းငွေကြေးပမာဏ တိုးမြှင့်ခြင်းကို တစ်ပြိုင်တည်းဆောင်ရွက်နိုင်မှသာ စီးပွားရေးလုပ်ငန်းဆောင်တာများ လျင်မြန်သွက်လက်လာပြီး စီးပွားရေး ဖွံ့ဖြိုးမှုကို ထိထိရောက်ရောက် လှုံ့ဆော်နိုင်မှာဖြစ်ပါတယ်။ အချုပ်အားဖြင့်ပြောရရင် တိုင်းပြည်မှာဖြစ်ပေါ်နေတဲ့စီးပွားရေးအခြေအနေကို အရှိအတိုင်း သုံးသပ်ပြီး မူဝါဒတုံ့ပြန်မှုများအဖြစ် အစိုးရကဏ္ဍ ရင်းနှီးမြှုပ်နှံမှု တိုးမြှင့်ခြင်း၊ အစိုးရ-ပုဂ္ဂလိက ပူးပေါင်းဆောင်ရွက်မှု တိုးမြှင့်ခြင်း၊ အခွန်နှုန်းထားများ လျှော့ချခြင်း၊ လှည့်ပတ်စီးဆင်းငွေပမာဏ တိုးမြှင့်ခြင်းနဲ့ အတိုးနှုန်း လျှော့ချခြင်းတို့ကို တစ်ပြိုင်နက်တည်း ဆောင်ရွက်ပြီး စီးပွားရေးနှေးကွေးမှုကို ထိထိရောက်ရောက်နဲ့ အလျင်အမြန်ကုစားဖို့ အလေးအနက်ထားတိုက်တွန်းရင်း နိဂုံးချုပ်အပ်ပါတယ်ရှင်။ အားလုံးကို ကျေးဇူး တင်ပါတယ်။</speech>
<speech type="speaker">ဦးရဲထွဋ် စစ်ကိုင်းတိုင်းဒေသကြီး မဲဆန္ဒနယ်အမှတ်(၅) ဆွေးနွေးဖို့ဖြစ်ပါတယ်။</speech>
<speech><mp id="959">ဦးရဲထွဋ် (မဲဆန္ဒနယ်အမှတ်-၅၊ စစ်ကိုင်းတိုင်းဒေသကြီး)</mp>လေးစားအပ်ပါတဲ့ ပြည်ထောင်စု လွှတ်တော် နာယကကြီးနဲ့တကွ အားလုံးမင်္ဂလာအပေါင်းနဲ့ ပြည့်စုံကြပါစေ။ ကျွန်တော်ကတော့ စစ်ကိုင်း တိုင်းဒေသကြီး၊ မဲဆန္ဒနယ်အမှတ်(၅)မှ အမျိုးသားလွှတ်တော်ကိုယ်စားလှယ် ဦးရဲထွဋ် ဖြစ်ပါတယ်။ ကျွန်တော့် အနေနဲ့ ၂၀၁၉-၂၀၂၀ ဘဏ္ဍာနှစ် ပြည်သူ့ငွေစာရင်းပူးပေါင်းကော်မတီရဲ့ ဘဏ္ဍာနှစ်အရအသုံးဆိုင်ရာ ဥပဒေကြမ်းနဲ့ပတ်သက်ပြီးတော့ အစီရင်ခံစာအပေါ်မှာ ဆွေးနွေးသွားမှာ ဖြစ်ပါတယ်။ နာယကကြီးခင်ဗျာ။ ၂၀၁၈-၂၀၁၉ ဘတ်ဂျက်လိုငွေက ကျပ်ဘီလီယံ ၅,၂၉၃.၂၈၈ ရှိပါတယ်။ ၂၀၁၉- ၂၀၂၀ ဘတ်ဂျက်လိုငွေက ကျပ်ဘီလီယံ ၇,၀၂၇.၃၆၄ ရှိပါတယ်။ အဲဒီတော့ ဒီနေ့ ၂၀၁၉-၂၀၂၀ ဘတ်ဂျက်လိုငွေဟာ ကျွန်တော်တို့ လွန်ခဲ့တဲ့နှစ်ပေါင်း ၉ နှစ်အတွင်းမှာ အများဆုံးစံချိန်တင်တဲ့ လိုငွေဖြစ်ပါတယ်။ ကျွန်တော်တို့ ဆက်တိုက် Chronic Deficit ဖြစ်ပါတယ်။ နောက် ပြည်ပချေးငွေတွေဟာလည်း ၂၀၁၉-၂၀၂၀ မှာ ကျပ်ဘီလီယံ ၂,၆၂၄.၈၃၃ ဖြစ်ပါတယ်။ ပြည်တွင်းပြည်ပချေးငွေတွေ များလာတာနဲ့အမျှ ကျွန်တော်တို့ အတိုးစရိတ်တွေလည်း မြင့်တက်လာပါတယ်။ ၂၀၁၉-၂၀၂၀ မူလခန့်မှန်းခြေမှာ ပြည်တွင်း ပြည်ပ အတိုးပေးငွေစုစုပေါင်းဟာ ကျပ်ဘီလီယံ ၂,၅၈၂.၈၆ ဖြစ်ပါတယ်။ နာယကကြီးခင်ဗျာ။ ကျွန်တော်တို့နိုင်ငံရဲ့ ဘတ်ဂျက်လိုငွေတွေ ဆက်တိုက်ပေါ်ပေါက်နေတဲ့ အကြောင်းရင်း တွေကတော့ ချေးငွေတွေ တစ်နှစ်ထက်တစ်နှစ် မြင့်တက်နေခြင်း၊ အတိုးစရိတ်တွေ မြင့်တက်နေခြင်းနဲ့ စက်မှုလုပ်ငန်းတွေ အရှုံးပေါ်နေခြင်း၊ စက်မှုကဏ္ဍကြီးတစ်ခုလုံး ပြိုလဲနေခြင်းတို့ကြောင့် ဖြစ်ပါတယ်။ နောက်ပြီးတော့ ကျွန်တော်တို့ရဲ့ လယ်ယာစိုက်ပျိုးရေးအစဉ်အဆက်က အားကိုးမှီခိုခဲ့ရတဲ့ စိုက်ပျိုး မွေးမြူရေး ကဏ္ဍကြီးကလည်း ချိနဲ့နေပါတယ်။ ယိုင်နဲ့နေပါတယ်။ စိုက်ပျိုးရေးအလုပ်သမားတွေ၊ လယ်သမားတွေ မရှိတော့ပါဘူး။ နိုင်ငံခြားကို ထွက်နေကြပါပြီ။ နောက်ပြီးတော့ စိုက်ပျိုးမြေတွေ၊ လယ်ယာ မြေတွေဟာ အကုန်လုံး ဓာတ်ဆီဆိုင်နဲ့ ကုမ္ပဏီပိုင်မြေတွေချည်းပဲ ဖြစ်နေပါပြီ။ အဲဒီတော့ ဒီအဖြစ်အပျက် တွေရဲ့ ဆိုးကျိုးတွေကို ခံနေရတာတော့ ကျွန်တော်တို့ နိုင်ငံရဲ့ Grass Root လို့ခေါ်တဲ့ အခြေခံပြည်သူ တွေပဲ ဖြစ်ပါတယ်။ နာယကကြီးခင်ဗျာ။ ကျွန်တော်တို့ ဂျာမန်ဒဿနပညာရှင်ကြီးတစ်ဦးက ပြောဖူးပါတယ်။ နိုင်ငံရေးဟာ စီးပွားရေးရဲ့ နောက်ကို ကောက်ကောက်ပါအောင် လိုက်နေတယ်လို့ ပြောခဲ့ပါတယ်။ အဲဒီတော့ ကျွန်တော်တို့ ဆိုလိုတာကတော့ စီးပွားရေးအတက်အကျ အဆိုးအကောင်းတွေဟာ နိုင်ငံရေးအပြောင်းအလဲကို ဖြစ်စေတတ်တယ်၊ ပြောင်းလဲစေနိုင်တယ်လို့ ဆိုလိုခြင်းဖြစ်ပါတယ်။ ကျွန်တော်တို့နိုင်ငံကို ဒီမိုကရေစီ နိုင်ငံအဖြစ် တည်ဆောက်မယ်ဆိုရင် နိုင်ငံရဲ့ စီးပွားရေးကို အားကောင်းအောင်လုပ်ဖို့ လိုပါတယ်။ တော့ စီးပွားရေးကို On the Right Track လမ်းကြောင်းမှန်ပေါ်ကို တင်ပေးနိုင်ဖို့လိုပါတယ်။ နိုင်ငံရေးကို ကြုံရာကျပမ်းလုပ်လို့မရသလို စီးပွားရေးကိုလည်း ကြုံရာကျပမ်းလုပ်လို့မရပါဘူး။ ဒီနေ့ ကျွန်တော်တို့ နိုင်ငံမှာ လုယက်မှုတွေ၊ ဒုစရိုက်မှုတွေ၊ လူသတ်မှုတွေ လွယ်လွယ်ကူကူနဲ့ ကျယ်ကျယ်ပြန့်ပြန့် ဖြစ်နေတာဟာ ကျွန်တော်တို့ စီးပွားရေးကျဆင်းမှု၊ အလုပ်အကိုင်ရှားပါးမှုနဲ့ စားဝတ်နေရေး ကျပ်တည်းမှုတွေကြောင့်ပဲ ဖြစ်ပါတယ်။ ဖရဲကျွန်းမှာ မြေဧက ရ ဧကလောက်နဲ့ လူ့အသက်ပေါင်း ၃၀ ကျော်ကို စတေးခဲ့ရတဲ့ ဖြစ်ရပ် တွေကလည်း စီးပွားရေးချွတ်ခြုံကျနေလို့ပဲ ဖြစ်ပါတယ်။ ဒီတော့ စီးပွားရေးအားကောင်းလာဖို့အတွက် နှစ်ပေါင်းများစွာ ဆက်တိုက်ဖြစ်ပေါ်နေတဲ့ ဘတ်ဂျက်လိုငွေကို လျှော့ချနိုင်ဖို့လိုပါတယ်။ ပြည်ပချေးငွေတွေကို လျှော့ချနိုင်ဖို့လိုပါတယ်။ မလိုအပ်တဲ့ အသုံးစရိတ်တွေကို လျှော့ချနိုင်ဖို့ လိုပါတယ်။ ကျွန်တော်တို့ရဲ့ ဌာနတွေမှာ၊ ဝန်ကြီးဌာနတွေမှာ နိုင်ငံခြားသား အကြံပေးအတိုင်ပင်ခံတွေကို ဒေါ်လာမြောက်မြားစွာပေးပြီး ငှားရမ်းနေရတာတွေကိုလည်း ပြုပြင်ဖို့လိုပါတယ်။ ၄၆ ဦးလောက် ရှိတယ်လို့ ကျွန်တော်သိရပါတယ်။ နောက်လက်ရှိစီးပွားရေး Model ကို ပြုပြင်ဖို့ပဲလိုပါတယ်။ ကျွန်တော်တို့ဟာ ဘယ် Model နဲ့သွားမှာလဲ။ စက်မှုနိုင်ငံအဖြစ် ထူထောင်မှာလား။ ၂၀၃၀ မှာ နိုင်ငံတကာအဆင့်မီ ခေတ်မီ ဖွံ့ဖြိုးတိုးတက်နေတဲ့ စက်မှုနိုင်ငံကြီးတည်ဆောက်မယ်ဆိုတဲ့ ပြောဆိုချက်တွေအစား စိုက်ပျိုးမွေးမြူရေးကို Boots-up Q8 8:60? 327:60:33:egos GO:605? Gedozeicecoor self-sufficiency 8:93:69: Model မျိုးကို ကျွန်တော်တို့ ဒီထူထောင်သင့်ပြီလို့ ကျွန်တော့်အနေနဲ့ ပြောလိုပါတယ်။ စိတ်ကူး ယဉ်စီမံကိန်းတွေ မလုပ်မိဖို့လိုပါတယ်။ ငွေကြေးနဲ့ ဘဏ္ဍာရေးဆိုင်ရာ စီမံခန့်ခွဲမှုစွမ်းရည်ကို မြှင့်တင်ဖို့ အဟောသိကံ ဘတ်ဂျက်အသုံးစရိတ်တွေ မပေါ်ပေါက်အောင် ကျွန်တော်တို့ ဆောင်ရွက်ဖို့ လိုပါတယ်။ ပြည်သူလူထုအပေါ် ဝန်ထုပ်ဝန်ပိုးဖြစ်စေတဲ့ အခွန်အကောက်တွေကို လျှော့ချဖို့လိုတယ်။ Double Taxation မဖြစ်အောင်၊ Triple Taxation မဖြစ်အောင် လုပ်ဖို့လိုပါတယ်။ ပြည်ပမှ လာရောက် ရင်းနှီးမြှုပ်နှံတဲ့ လူတွေထံကနေပြီးတော့ ရသင့်ရထိုက်တဲ့ အခွန်အခတွေ၊ အခကြေးငွေတွေကိုလည်း လစ်ဟာမှု မရှိဘဲ အပြည့်အဝရရှိအောင် ဆောင်ရွက်ဖို့လိုပါတယ်။ ပြည်တွင်းသယံဇာတတွေကို ပြည်ပကို တရားမဝင် ထွက်နေတဲ့ဟာတွေကိုလည်း ထိရောက်စွာ တားဆီးနိုင်ဖို့လိုပါတယ်။ ခေတ်အဆက်ဆက် အခွန်ရှောင် နေသူတွေကိုလည်း ကျွန်တော်တို့က ပြန်လည်ဖော်ထုတ် အခွန်တွေရယူနိုင်ဖို့လိုပါတယ်။ နောက်ဆုံးအနေနဲ့ ပြောချင်တာကတော့ နိုင်ငံသမိုင်းမကောင်းရင် ဘယ်ပုဂ္ဂိုလ် တစ်ဦးတစ်ယောက်ရဲ့ သမိုင်းမှ ကောင်းမှာမဟုတ်ပါဘူး။ ကျွန်တော်တို့ ပြည်သူတွေရဲ့ သမိုင်းလည်း ကောင်းမှာမဟုတ်ပါဘူး။ သမိုင်းဆိုတာ မိတ်ကပ်လိမ်းလို့မရပါဘူး။ ပြည်သူတွေရဲ့ဘဝကို လက်တွေ့ကျကျ မပြုပြင်၊ မမြှင့်တင်နိုင် ဘဲနဲ့ နိုင်ငံရဲ့ သမိုင်းဟာလည်း ကောင်းမှာမဟုတ်ဘူးဆိုတာကို ပြောရင်းနဲ့ နိဂုံးချုပ်ပါတယ်။</speech>
<speech type="speaker">ဒေါက်တာလင်းလင်းကျော် မြစ်သားမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="299">ဒေါက်တာလင်းလင်းကျော် (မြစ်သားမဲဆန္ဒနယ်၊ မန္တလေးတိုင်းဒေသကြီး)</mp>လေးစား အပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါ။ ကျွန်တော်ကတော့ မြစ်သား မဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါက်တာလင်းလင်းကျော် ဖြစ်ပါတယ်။ ကျွန်တော့်အနေနဲ့ ဒီနေ့မှာ ၂၀၁၉-၂၀၂၀ ရငွေသုံးငွေနဲ့ အမျိုးသားစီမံကိန်းကို ဆွေးနွေးသွားမှာပဲ ဖြစ်ပါတယ်။ နာယကကြီးခင်ဗျား။ တချို့ နေရာမှာ အင်္ဂလိပ်ဘာသာစကားသုံးစွဲခွင့်ပြုရန် ခွင့်တောင်းအပ်ပါတယ်။ ကျွန်တော် ပထမဦးဆုံးဆွေးနွေးလိုတာကတော့ လိုငွေနဲ့ GDP အချိုးပဲ ဖြစ်ပါတယ်။ ဒီနေ့မှာ ၅.၉ နဲ့ စပြီး တင်လာတာကို တွေ့ရပါတယ်။ တစ်နည်းအားဖြင့်ပြောရရင်တော့ လိုငွေပြဘတ်ဂျက် deficit ဘတ်ဂျက်။ အဲဒီတော့ deficit ဘတ်ဂျက်ဆိုရုံလောက်နဲ့ ကြောက်စရာလိုပြီလားလို့ ပြန်လေ့လာကြည့်တဲ့အခါမှာ deficit ososyodgo say:$28:qmd607605? Qulosum quoɔ Interest Rate Gozod Woosɔl Tax GoZ OSSQosoli 3 Circulation consagrozoodporn odgaozas sd 28:3ə):G(Inflation) ငွေကြေးဖောင်းပွငွေကို ဖြစ်လာနိုင်စရာ စိုးရိမ်မှုတွေကတော့ရှိပါတယ်။ ဒါတွေက သတိထား ဖြေရှင်းရမယ့် အချက်တွေ ဖြစ်ပါတယ်။ ဒါပေမယ့် deficit ဘတ်ဂျက်မှာ အားသာတဲ့အချက်တွေ အများကြီးရှိပါတယ်။ သူက ဒီလှည့်ပတ်နေတဲ့အထဲကို အလုပ်တွေ၊ ငွေတွေ၊ လုပ်ငန်းတွေ ထည့်လိုက်တဲ့အတွက်ကြောင့်မို့လို့ ဒါ Stimulant plan oodacenops: oparce qulosofi Demand Gozo Scudou I OSTQ333l GopĖ:0°33): တွေတက်လာမယ်။ Turnover Rate တွေတက်လာမယ်။ ဒီကနေပြီးတော့မှ Business group ဖြစ်လာ မယ်။ အဲဒီကနေပြီးတော့မှ အလုပ်အကိုင် အခွင့်အလမ်းတွေများလာမယ်။ Private Sector Growth အလုပ်အကိုင် အခွင့်အလမ်းများလာသလို Unemployment လို့ခေါ်တဲ့ အလုပ်အကိုင်မဲ့တဲ့ ပြဿနာတွေ လျှော့ချနိုင်မယ်လို့ အားသာချက်အများကြီး တွေ့ရပါတယ်။ ကျွန်တော်တို့ သေသေချာချာ လေ့လာကြည့် မယ်ဆိုရင် အင်မတန် ကြွယ်ဝတဲ့ ဒီမိုကရေစီနိုင်ငံကြီးတွေမှာတောင်မှ ဒီ deficit ဘတ်ဂျက်နဲ့ သူတို့နိုင်ငံရဲ့ စီးပွားရေးကို မောင်းနှင်နေတာကို ကမ္ဘာမှာ လေ့လာတွေ့ရှိ ရမှာပဲဖြစ်ပါတယ်။ ဒုတိယတစ်ချက်အနေနဲ့ ကျွန်တော်ဆွေးနွေးလိုတာတော့ ဆောက်လုပ်ရေးလုပ်ငန်းများနဲ့ ဘဏ္ဍာနှစ် အတွင်း ပြီးစီးမှုအခြေအနေပါ။ ကျွန်တော်တို့ တင်ဒါစခေါ်ကတည်းကနေပြီးတော့ လုပ်ငန်း ပြီးစီးမှုအထိ ဟိုးယခင်ကနေ ခြုောစရာတွေ၊ ထောက်စရာတွေ ရှိနေဆဲပဲဖြစ်ပါတယ်။ အရည် အသွေးမီဖို့၊ စံချိန်စံညွှန်းနဲ့ညီဖို့၊ သတ်မှတ်တဲ့ကာလအတွင်းမှာ ပြီးဖို့အတွက် စိန်ခေါ်မှုများစွာရှိပါတယ်။ ဒီနေရာမှာ ကျွန်တော့်အနေနဲ့ အကြံပြုလိုတာကတော့ ကျွန်တော်သိပ်ကြိုက်တဲ့ အင်္ဂလိပ်စကားစုလေး တစ်စုရှိပါတယ်။ så3logos? Business Process re-engineering B G wqulosofi 22M360? Cooperate ကြီးတွေ၊ စီးပွားရေးလုပ်ငန်းငယ်ကြီးတွေမှာ ဒီလိုလုပ်ငန်းက အရည်အသွေးမီမီနဲ့ ထွက်ဘူးဆိုရင် ဘယ်နေရာမှာနှေးနေတာလဲ။ ဘယ်နေရာမှာ အင်အားစိုက်ဖို့လိုနေတာလဲ။ ဘယ် Step တွေကို လျှော့ချ ရမှာလဲ။ ဘယ်အကျိုးတူစနစ်တွေကို လျှော့ချရမလဲ။ ဘယ်နေရာက ဝန်ထမ်းတွေကိုလျှော့ပြီးတော့ ဘယ် နေရာကဝန်ထမ်းတွေကို တင်ရမှာလဲဆိုတဲ့ re-engineering reform လို သူတို့ အမြဲလုပ်ကြပါတယ်။ 6şundęE:09605? 330:91603 ms m Government process re-engineering a lg:60s? အစိုးရလုပ်ငန်းတွေမှာ သေသေချာချာ reform ကိုသွားကြတဲ့သဘောလေးတွေ တွေ့ရပါတယ်။ ဒါကြောင့် မို့လို့ ကျွန်တော်တို့ လုပ်ငန်းတွေလုပ်တဲ့အခါမှာ အရည်အသွေးမီ၊ စံချိန်မီ In Time ဖြစ်အောင်လို့ ကျွန်တော်တို့ ဗဟိုအဖွဲ့ အစည်းတွေက ပြည်ထောင်စုအဖွဲ့အစည်းတွေကနေ စပြီးတော့ ကျွန်တော်တို့ တိုင်းဒေသကြီး၊ ပြည်နယ်အဆင့်ဆင့်အဖွဲ့အစည်းတွေက လိုအပ်တဲ့ reform လိုအပ်တဲ့ re-engineering လုပ်သင့်ပါတယ်လို့ အကြံဉာဏ်ပေးလိုပါတယ်။ တတိယအနေနဲ့ ဆွေးနွေးလိုတာကတော့ ကျွန်တော်တို့ စိစစ်ရေးပူးပေါင်းအဖွဲ့(၁၅)ရဲ့ တွေ့ရှိချက်ပါ။ ကျွန်တော်ဒီနေရာမှာ ၃ ချက် ဆွေးနွေးလိုတာက ပထမတစ်ချက်အနေနဲ့ကတော့ မနှစ်က အမျိုးသား စီမံကိန်းဥပဒေ ပုဒ်မ ၁၃ မှာ အသီးသီးသော သက်ဆိုင်ရာလွှတ်တော် ကိုယ်စားလှယ်များရဲ့ အခန်းကဏ္ဍ တွေ့ခဲ့ပြီးတော့ ယခုမူကြမ်းတင်သွင်းလာတဲ့အခါမှာ ဒီအသီးသီးသော သက်ဆိုင်ရာ လွှတ်တော်ကိုယ်စားလှယ် များရဲ့ အခန်းကဏ္ဍမပါခဲ့သော်ငြားလဲပဲ ဥပဒေကြမ်းပူးပေါင်းကော်မတီက အသီးသီးသော လွှတ်တော် ကိုယ်စားလှယ်များရဲ့ အခန်းကဏ္ဍကို ထည့်သွင်းသင့်တယ်လို့ပြောတဲ့အတွက် ကြိုဆိုပါကြောင်း ကျွန်တော့် အနေနဲ့ ပြောကြားလိုပါတယ်။ ဒုတိယအနေနဲ့ ဆွေးနွေးလိုတာကတော့ ကျွန်တော်တို့ မြန်မာနိုင်ငံရဲတပ်ဖွဲ့နဲ့ ပတ်သက်လို့ ကျွန်တော်တို့ နှစ်စဉ်နှစ်တိုင်း ရခိုင်နယ်စပ်ခြံစည်းရိုးနဲ့ နယ်ခြားစောင့်တပ်တွေ၊ စခန်းတွေ၊ အဆောက် အဦတွေ၊ လိုအပ်တဲ့ infrastructure တွေ နှစ်စဉ်နှစ်တိုင်းတောင်းသလို အစိုးရအနေနဲ့ကော၊ ဘဏ္ဍာရေး ကော်မရှင်အနေနဲ့ကော၊ ကျွန်တော်တို့ လွှတ်တော်ကြီးကကော ငြင်းဆန်မှုမရှိဘဲနဲ့ အမြဲခွင့်ပြုခဲ့ပါတယ်။ ဒါပေမယ့် ဒီနေရာမှာ ကျွန်တော့်အနေနဲ့ မေတ္တာရပ်ခံတာက ဒီဟာတွေက အင်မတန်အရေးကြီးတဲ့ အတွက် အဆောက်အဦများ အရည်အသွေးမီဖို့ ကျွန်တော်ဆိုလိုတဲ့သဘောက ဒါကိုအရည်အသွေး မမီ ဘူးလို့ ပြောဆိုနေခြင်းမဟုတ်ပါဘူး။ အရည်အသွေးပိုကောင်းအောင်လို့ ဆောင်ရွက်ပေးပါလို့ ကျွန်တော့် အနေနဲ့ မေတ္တာ ရပ်ခံပါတယ်။ နောက်ဆုံး ကျွန်တော်ဆွေးနွေးလိုတာကတော့ ပြည်ထဲရေး အထူးသဖြင့် မြန်မာနိုင်ငံရဲတပ်ဖွဲ့ရဲ့ ဆောက်လုပ်ရေးလုပ်ငန်းတွေက ပုဒ်မ ၁၃ မှာပါတဲ့အတိုင်းပဲ အသီးသီးသော လွှတ်တော်ကိုယ်စားလှယ် တွေ၊ အဆင့်ဆင့်သော မြို့နယ်ကနေစပြီး မြို့နယ်၊ ခရိုင် အဆင့်ဆင့်သော ဌာနဆိုင်ရာအဖွဲ့အစည်း တွေအနေနဲ့ ပွင့်လင်းမြင်သာစွာ ယခုထက်ပိုပြီး ဗဟိုချုပ်ကိုင်မှု လျှော့ပြီးတော့ ဆောင်ရွက်သင့်ပါကြောင်း ဆွေးနွေးတိုက်တွန်းရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးသောင်းအေး ပျော်ဘွယ်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="293">ဦးသောင်းအေး (ပျော်ဘွယ်မဲဆန္ဒနယ်၊ မန္တလေးတိုင်းဒေသကြီး)</mp>လေးစားအပ်ပါသော နာယကကြီးနှင့်တကွ အားလုံး နှလုံးစိတ်ဝမ်းအေးချမ်းကြပါစေ။ ကျွန်တော် ပျော်ဘွယ်မဲဆန္ဒနယ်က ဥပဒေကြမ်းတို့နဲ့ပတ်သက်ပြီး မူနဲ့ အခြေခံသဘောကို ဆွေးနွေးမှာဖြစ်ပါတယ်။ Power Point နဲ့တင်ပြခွင့် ပြုပါ။ နာယကကြီးခင်ဗျာ။ ၂၀၁၉-၂၀၂၀ ခု၊ ဘဏ္ဍာရေးနှစ် အမျိုးသားစီမံကိန်း ရည်မှန်းချက်၊ အဆိုပြု ချက်တွေကို နောက်ဆက်တွဲ ၄ ခုနဲ့ ပြည်ထောင်စုလွှတ်တော်ကို တင်ပြထားပါတယ်။ နောက်ဆက်တွဲ ၃(က)နဲ့ (ခ)မှာ ဖော်ပြထားတဲ့ ကဏ္ဍအလိုက်နဲ့ ပြည်နယ်နဲ့ တိုင်းဒေသကြီးအလိုက် စီမံကိန်းရည်မှန်းချက် များကို GDP တန်ဖိုးများနဲ့ တွက်ချက်ဖော်ပြထားပါတယ်။ သို့သော်လည်းပဲ အခြေခံစာရင်းများ ပူးတွဲ ဖော်ပြထားခြင်း မရှိတဲ့အတွက် လက်တွေ့ဖြစ်နိုင်ခြေရှိမှု၊ အစီအစဉ် ရှေ့နောက်ညီညွတ်မှု၊ စွမ်းဆောင် ရည်ရှိမှု ဖြစ်နိုင်မဖြစ်နိုင် စိစစ်သုံးသပ်ရန် လိုအပ်ချက်များ ဖြစ်ပေါ်လျက်ရှိပါတယ်။ ဒါ့အပြင် ဒီရည်မှန်းချက်တွေကို အကောင်အထည်ဖော်ဖို့ အစီအစဉ်၊ အကောင်အထည်ဖော်မယ့် လုပ်နည်းစနစ် ဒါတွေကိုလည်း ထည့်သွင်းဖော်ပြထားတာ မတွေ့ရတဲ့အတွက် နိုင်ငံတော်ရဲ့ တည်ဆဲဥပဒေ၊ နည်းဥပဒေ၊ လုပ်ထုံးလုပ်နည်း၊ ညွှန်ကြားချက်များနဲ့ ညီညွတ်မှု ရှိ မရှိကိုပါ စိစစ်နိုင်ရန်လိုအပ်ကြောင်း တင်ပြလိုပါတယ်။ အခြေခံစာရင်းဇယား လိုအပ်မှုကို ဥပမာတစ်ခုအနေနဲ့ တင်ပြရမယ်ဆိုရင် လယ်ယာကဏ္ဍမှာ GDP နှစ်အလိုက်ဈေးနှုန်းအရ ကျပ်သန်းပေါင်း ၁၅၃ သိန်းကျော်နဲ့ ပုံမှန်ဈေးနှုန်းအရ ၂.၃ တိုးတက်ရန် ရည်မှန်းထားကြောင်း တွေ့ရပါတယ်။ သို့သော်လည်း တင်ပြပါတန်ဖိုးပမာဏနဲ့ တိုးတက်မှုများရရှိရေး အတွက် ဘယ်လိုဆောင်ရွက်မယ်ဆိုတဲ့ သီးနှံအလိုက်အထွက်ပမာဏ၊ စိုက်ပျိုးရမယ့်စိုက်ဧက စတာတွေ၊ အချက်အလက်တွေ သိဖို့လိုအပ်ပါတယ်။ ကြည့်မယ်ဆိုရင် စိုက်ပျိုးရေးဧကအတွက် စိုက်ဧရိယာတိုးချဲ့မှု လျော့ကျမှုအလားအလာတို့ကို စိစစ်ဖို့လိုပါတယ်။ ဒီအတွက် သီးထပ်သီးညှပ်ဧက၊ မြေလွတ်မြေရိုင်း တိုးချဲ့မှု၊ အခြားနည်းနဲ့ အသုံးပြုမှု၊ မြစ်ချောင်းကမ်းပါးပြိုမှုဧရိယာ၊ သဘာဝဘေးဒဏ် စသည်တို့ကို တွက်ချက် သုံးသပ်ဖို့လိုပါတယ်။ အထွက် ပမာဏနဲ့ အလားအလာကိုလည်း ကြည့်ရပါမယ်။ ဒီအတွက်လည်း မျိုးကောင်း မျိုးသန့်သုံးစွဲနိုင်မှု၊ ဓာတ်မြေဩဇာသုံးစွဲနိုင်မှု၊ ပိုးမွှားရန်ကာကွယ်ပေးမှုနဲ့ စိုက်ပျိုးရေပေးဝေနိုင်မှု၊ ခေတ်မီ စက်ယန္တရားများ အသုံးပြုနိုင်မှု စသည့်အချက်တွေ သိဖို့လိုအပ်ပါတယ်။ လယ်ယာစိုက်ပျိုးရေးအတွက် စိတ်အားထက်သန်မှု ရှိ မရှိလည်း သိဖို့လိုအပ်ပါတယ်။ ဒီအတွက် သီးနှံပေါက်ဈေးနှုန်း၊ ပြည်ပပို့ကုန် သီးနှံဈေးနှုန်း၊ စိုက်ပျိုး ထုတ်လုပ်မှုအတွက် လိုအပ်တဲ့ငွေကြေး ဖြည့်ဆည်းနိုင်မှု၊ နိုင်ငံတော်အစိုးရရဲ့ ဦးစားပေး သီးနှံ၊ ဦးစားပေး ဧရိယာနဲ့ ဦးစားပေး အစီအစဉ်၊ ဆောင်ရွက်မယ့်နည်းလမ်း၊ ဒါတွေယှဉ်တွဲဖော်ပြမှသာလျှင် ပိုမိုပြည့်စုံအောင် စိစစ်အကြံပြုနိုင်မှာဖြစ်ပါတယ်။ ယခုကဲ့သို့ လယ်ယာမြေကဏ္ဍကို ကျွန်တော် ဥပမာပေးခဲ့တဲ့နည်းတူ အခြားသောကဏ္ဍများမှာလည်း အခြေခံစာရင်းတွေ ဖော်ပြထားဖို့လိုအပ်ပါတယ်။ ဒီစာရင်းတွေ မပါပါက လက်တွေ့ဖြစ်နိုင်မှု၊ အရှေ့အနောက် အစီအစဉ်ညီညွတ်မှု၊ စီးပွားရေးအရတွက်ခြေကိုက်မှု၊ ပြည်သူလူထုအတွက်အကျိုး ရှိ မရှိ၊ သက်ဆိုင်ရာ ဒေသအတွက် ဖွံ့ဖြိုးရေးကို အထောက်အကူ ပြုမပြု စိစစ်သုံးသပ် အကြံပြုရာမှာ အဖြေမှန်နဲ့ အလှမ်း ဝေးနေမယ်လို့ သုံးသပ်တင်ပြလိုပါတယ်။ နိုင်ငံတော်ရဲ့ အမျိုးသားစီမံကိန်းရေးဆွဲရာမှာ မြန်မာနိုင်ငံရဲ့ ရေရှည်ဖွံ့ဖြိုးတိုးတက်ရေးခိုင်မာပြီး ဟန်ချက်ညီတဲ့ ဖွံ့ဖြိုးတိုးတက်မှု မဟာဗျူဟာပေါ်မှာ အခြေခံ ဆောင်ရွက် ကြောင်း တွေ့ရှိရပါတယ်။ သို့သော်လည်းပဲ ထုတ်လုပ်မှုရှုထောင့်၊ စားသုံးမှုရှုထောင့်၊ ကုန်သွယ်မှုရှုထောင့်၊ ငွေရေးကြေးရေးရှုထောင့်၊ တိုင်းဒေသကြီးနဲ့ ပြည်နယ်များအကြား အချိုးမျှစေမှုရှုထောင့်၊ စီးပွားရေး အခြေအနေအရ တွက်ချေကိုက်မှု ရှိ မရှိရှုထောင့်၊ သဘာဝပတ်ဝန်းကျင်ထိန်းသိမ်းရေးရှုထောင့် စသည် တွေကို စိစစ်ထားတာမတွေ့ရတဲ့အတွက် ဒါတွေ စိစစ် ဆောင်ရွက်ရန်လိုအပ်ကြောင်း တွေ့ရှိရပါတယ်။ သို့ပါ၍ ဘဏ္ဍာနှစ်အလိုက် အမျိုးသားစီမံကိန်းတွေ တင်ပြရမယ်ဆိုရင် အကောင်အထည်ဖော်ပြီးတဲ့ ၄ နှစ်နဲ့ ရည်မှန်းချက် အဆိုပြုတဲ့တစ်နှစ်၊ ပေါင်း ၅ နှစ်စာ အခြေခံစာရင်းဇယားများ ပူးတွဲတင်ပြနိုင်ရန် တင်ပြအပ် ပါတယ်။ နာယကကြီးခင်ဗျာ။ နိုင်ငံတစ်နိုင်ငံရဲ့ ဖွံ့ဖြိုးတိုးတက်ရေးအတွက် အဓိကဦးတည်လျာထားမှုဟာ GDP ခေါ်တဲ့ စုစုပေါင်းပြည်တွင်းထုတ်လုပ်မှုနဲ့ ဝန်ဆောင်မှုတန်ဖိုး ဖြစ်ပါတယ်။ GDP ဟာ နိုင်ငံ တစ်နိုင်ငံရဲ့ လူဦးရေတိုးတက်မှုကိုအခြေခံပြီး ဘယ်လောက်တိုးတက်အောင် ထုတ်လုပ်မယ်၊ စားသုံးမယ်၊ စုဆောင်းမယ်၊ ရင်းနှီးမြှုပ်နှံမယ် စတဲ့စီးပွားရေးကိန်းရှင်များရဲ့ အခြေခံကိန်းဂဏန်းဖြစ်သလို နိုင်ငံရဲ့ စီးပွားရေး ဖွံ့ဖြိုးတိုးတက်မှုအခြေအနေကို အဓိကပြဆိုတဲ့ ညွှန်းကိန်းလည်းဖြစ်ပါတယ်။ ဒါကြောင့်မို့လို့ လွယ်လွယ် သတ်မှတ် ပြောဆိုရန် မသင့်လျော်ကြောင်း တင်ပြလိုပါတယ်။ တင်ပြထားတဲ့ ၂၀၁၉-၂၀၂၀ ဘဏ္ဍာရေးနှစ် အမျိုးသားစီမံကိန်းဥပဒေမှာ စုစုပေါင်းပြည်တွင်း ထုတ်လုပ်မှုဝန်ဆောင်မှုတန်ဖိုး GDP ကို ပုံမှန်ဈေးနှုန်း အရ ရ ရာခိုင်နှုန်းတိုးတက် ရန် ဖော်ပြထားတာတွေ့ရပါတယ်။ လျာထားချက် ရ ရာခိုင်နှုန်းဟာ လူဦးရေ တိုးတက်မှုနှုန်း ၀.၉ ရာခိုင်နှုန်းနဲ့ယှဉ်ရင် အားရဖွယ်သော အလယ်အလတ် အတိုးနှုန်းဖြစ်ပါတယ်။ အာဆီယံနိုင်ငံ ၁၀ နိုင်ငံမှာဆိုရင် ထိပ်ပိုင်းပါဝင်တဲ့ နှုန်းဖြစ်ပါတယ်။ သို့သော်လည်းပဲ လက်ရှိအစိုးရ လက်ထက်မှာ ၂၀၁၆- ၂၀၁ရ ဘဏ္ဍာရေးနှစ်ကစခဲ့တဲ့ စီမံကိန်းမူကြမ်း တင်ပြစဉ်က ဖော်ပြခဲ့တဲ့ GDP တိုးတက်မှုနှုန်းဟာ နှစ်ကုန်မှာ တိုးတက်မှုနှုန်းတို့နဲ့ ၃ နှစ်ဆက်တိုက် လျော့နည်းနေတာ တွေ့ရပါတယ်။ ဖော်ပြပါဇယားအရ ၂၀၁၆-၂၀၁ရ လျာထားချက်က ၇.၈၊ နှစ်ဆုံးမှာ ၅.၉၊ ၂၀၁၇-၂၀၁၈ မှာ ၇၊ နှစ်ဆုံးမှာ ၆.၅၊ ၂၀၁၈-၂၀၁၉ လျာထားချက်က ၇.၆ ဖြစ်ပြီး နှစ်ဆုံးမှာ ၆.၈ ဖြစ်ခဲ့တာ တွေ့ရပါတယ်။ ၂၀၁၉-၂၀၂၀ မှာတော့ လျာထားချက် ရ ဖြစ်ပါတယ်။ ပြည်ထောင်စုလွှတ်တော်ကို ပုံမှန်အစည်းအဝေး ပထမနေ့မှာ စီမံ/ဘဏ္ဍာ ဒုတိယဝန်ကြီးတင်ပြခဲ့တဲ့ တင်ပြချက်မှာ ၂၀၁၈-၂၀၁၉ GDP နှစ်အလိုက် တိုးတက်မှု နှုန်းကို ၇.၆ ရည်မှန်းခဲ့ရာမှာ ၆ လပတ်မှာ ၆.၃ ထိတိုးတက်ခဲ့ပြီး နှစ်ကုန်မှာ ၆.၈ ထိ တိုးတက်မယ်လို့ ဖော်ပြခဲ့သလို ၂၀၁၉-၂၀၂၀ ခုနှစ်အတွက်လည်း ရ ရာခိုင်နှုန်းရရှိမယ်လို့ ခန့်မှန်းထား ကြောင်း သိရှိမှတ်သား ခဲ့ရပါတယ်။ ကျွန်တော်တို့နိုင်ငံရဲ့ စီးပွားရေးအခြေအနေနဲ့ပတ်သက်ပြီး ကမ္ဘာ့ဘဏ် အုပ်စု၊ အာရှဖွံ့ဖြိုးရေး ဘဏ်၊ IMF ဒါတွေကတော့ မြန်မာနိုင်ငံရဲ့ GDP တိုးတက်မှုနှုန်းကို ၆.၂ ကနေ ၆.၈ ကြားမှာရှိမယ်လို့ ခန့်မှန်းတွက်ချက် တင်ပြထားကြောင်း သိရှိရပါတယ်။ နာယကကြီးခင်ဗျာ။ ပြည်ထောင်စုလွှတ်တော်အနေနဲ့ နိုင်ငံတော်ရဲ့ အနာဂတ်အတွက် ဖွံ့ဖြိုးမှု ရည်မှန်းချက်၊ လျာထားချက်တွေကို ပကတိအခြေအနေနဲ့ လိုက်လျောညီထွေဖြစ်ဖို့ စိစစ်သုံးသပ် ခွင့်ပြု ရတဲ့ လုပ်ငန်းတွေရှိသလို လျာထားချက်မမီသော၊ လျော့နည်းသော၊ မအောင်မြင်သော၊ မပြီးပြတ်သော၊ မဆောင်ရွက်နိုင်သော အနုတ်လက္ခဏာရှိတဲ့ လုပ်ငန်းတွေကိုလည်း ဖော်ပြစိစစ်သုံးသပ်ရန် တာဝန်ရှိ တယ်လို့ တင်ပြလိုပါတယ်။ ဒါကြောင့်မို့လို့ ၂၀၁၆-၂၀၁ရ ဘဏ္ဍာရေးနှစ်မှ စခဲ့တဲ့ GDP လျာထားချက်နဲ့ အမှန်တကယ် အကောင်အထည်ဖော်နိုင်မှု ကွာခြားချက်ကြီးမားမှုတွေကို သက်ဆိုင်ရာက ဖော်ထုတ် ပြင်ဆင်ဖို့နဲ့ မအောင်မြင်မှု၊ မပြီးစီးမှုတွေကို နည်းလမ်းများ ရှာဖွေပြင်ဆင်ပြီးမှသာ အတည်ပြုနိုင်ရေး ဆောင်ရွက်သင့်ပါကြောင်း လေးစားစွာတင်ပြရင်း နိဂုံးချုပ်အပ်ပါတယ်ခင်ဗျာ။ အားလုံး ကျေးဇူးတင် ပါတယ်။</speech>
<speech type="speaker">ဦးမြင့်နိုင် ရခိုင်ပြည်နယ်မဲဆန္ဒနယ်အမှတ်(၅) ဆွေးနွေးဖို့ဖြစ်ပါတယ်။</speech>
<speech><mp id="837">ဦးမြင့်နိုင် (မဲဆန္ဒနယ်အမှတ်-၅၊ ဧရာဝတီတိုင်းဒေသကြီး)</mp>လေးစားအပ်ပါတဲ့ ပြည်ထောင်စုလွှတ်တော် နာယက၊ ပြည်ထောင်စုဝန်ကြီးများ၊ ဒုတိယဝန်ကြီးများ၊ ပြည်ထောင်စုလွှတ်တော် ကိုယ်စားလှယ်များအားလုံးကို သာလီစွပါလို့ ဦးစွာပထမ နှုတ်ခွန်းဆက်သ ဂါရဝပြုအပ်ပါတယ်။ ကျွန်တော် ကတော့ ရခိုင်ပြည်နယ် မဲဆန္ဒနယ်အမှတ်(၅)မှ အမျိုးသားလွှတ်တော်ကိုယ်စားလှယ် ဦးမြင့်နိုင် ဖြစ်ပါတယ်။ ကျွန်တော်အနေနဲ့ ပြည်ထောင်စုလွှတ်တော်မှာ ပြည်သူ့ငွေစာရင်းပူးပေါင်းကော်မတီ၏ ၂၀၁၉၂၀၂၀ ဘဏ္ဍာရေးနှစ် ပြည်သူ့ဘဏ္ဍာအရအသုံးဆိုင်ရာဥပဒေကြမ်းအပေါ် ငွေကြေးဆိုင်ရာသုံးသပ်ချက် အစီရင်ခံစာအမှတ်စဉ်(၁၄/၂၀၁၉)အား မူနှင့် အခြေခံသဘောများကို ဆွေးနွေးအကြံပြုသွားမှာ ဖြစ်ပါတယ်။ လေးစားအပ်ပါတဲ့ ပြည်ထောင်စုလွှတ်တော် နာယကကြီးခင်ဗျား။ ၂၀၁၉-၂၀၂၀ ခု ဘဏ္ဍာရေးနှစ် ပြည်ထောင်စု ဘဏ္ဍာငွေရငွေများအနေဖြင့် ၂၈,၆၃၇.၆၄၉ ဘီလီယံရှိနေပြီး သုံးငွေများအဖြင့် ၃၅,၆၆၅.၀၁၃ ဘီလီယံ ရှိနေခြင်းအတွက် လိုငွေစုစုပေါင်း ၇,၀၂၇.၃၆၄ ဘီလီယံရှိနေတယ်လို့ သိရပါတယ်။ ရငွေ၊ သုံးငွေ၊ လိုငွေများဟာ နှစ်တိုင်းလိုလို တိုးနေတာတွေ တွေ့နေရပါတယ်။ ကျွန်တော်အနေနဲ့ ဆွေးနွေးလိုတာက ပထမအချက်အနေဖြင့် သုံးငွေတွင် ပြည်ထောင်စုသုံးငွေက ၃၂,၃၃၉.၉၂၃ ဘီလီယံတွင် တိုင်းနှင့် ပြည်နယ် များ သုံးစွဲငွေက ၃,၃၂၅.၀၉၀ ပဲ ရှိနေပါတယ်။ တိုင်းဒေသကြီး၊ ပြည်နယ်များသုံးစွဲငွေက ပြည်ထောင်စု သုံးစွဲငွေ၏ ၁၀ ရာခိုင်နှုန်းတောင် မပြည့်ဘူးဖြစ်နေပါတယ်။ ဗဟိုချုပ်ကိုင်မှု လျှော့ချမှု၊ လုပ်ကိုင်မှုကို လျှော့ချတဲ့အနေဖြင့် ယခြီုး တိုင်းဒေသကြီးနှင့် ပြည်နယ်သုံးစွဲငွေများကို ဒီထက်မက ပိုမိုသုံးစွဲ သင့်တယ်လို့ထင်မိပါတယ်။ ပြည်သူ့ငွေစာရင်းပူးပေါင်းကော်မတီ၏ အစီရင်ခံစာ(၁၄/၂၀၁၉) အပိုဒ်(၄၃)တွင် ပါဝင်တဲ့ တိုင်းဒေသကြီး၊ ပြည်နယ်များသို့ ထောက်ပံ့ငွေနှင့် အခွန်ဝေစုခွဲဝေခြင်းမှာလည်း ထောက်ပံ့ငွေအနေဖြင့် ၂,၁၁၄.၃၈၆ ဘီလီယံနှင့် အခွန်ဝေစုအဖြစ် ၃၄၉.၈၄၁၊ စုစုပေါင်း ၂,၄၆၄.၂၂၃ ဘီလီယံ ဖြစ်ပါတယ်။ အဲဒီအထဲမှ ကျွန်တော်တို့ ရခိုင်ပြည်နယ်အနေဖြင့် စုစုပေါင်းပြည်ထောင်စုမှ ထောက်ပံ့ငွေ ၁၇၅.၅၀၂ ဘီလီယံရှိနေပြီး ရခိုင်ပြည်နယ်အတွင်းရရှိတဲ့ အခြားငွေက ၂၅.၆၆၅ ဘီလီယံသာ ရှိနေခြင်းကြောင့် ရခိုင်ပြည်နယ်အတွင်း သုံးစွဲငွေက ၂၀၁.၁၆ရ ဘီလီယံပဲ ရှိနေပါတယ်။ အဲဒီငွေကိုပဲ ရခိုင်ပြည်နယ်မှာရှိတဲ့ ၁ရ မြို့နယ်အတွင်း ခွဲဝေပေးပြီး လုပ်ငန်းများဆောင်ရွက်စေခြင်း ဖြစ်ပါတယ်။ မြို့နယ်တစ်ခုအနေဖြင့် ကျွန်တော့မြို့နယ်အပါ ကျောက်တော်မြို့နယ်အနေဖြင့် ၂၀၁၉-၂၀၂၀ ဘဏ္ဍာရေး နှစ်အတွင်း ခန့်မှန်းရမည့်ငွေမှာ ၄.၃၁၅ ဘီလီယံပဲ ဖြစ်နေပါတယ်။ ဒီနေရာမှာ ကျွန်တော် ဆွေးနွေးလိုတာက နိုင်ငံဖွံ့ဖြိုးတိုးတက်ရေးအတွက်ဆိုရင် ကျေးလက်နှင့် မြို့နယ်များဖွံ့ဖြိုးတိုးတက်ရေးကို အခြေခံရပါလိမ့်မယ်။ ကျွန်တော့်မြို့နယ်အတွင်းဖွံ့ဖြိုးတိုးတက်ရန်အတွက် လုပ်ဆောင်စရာလုပ်ငန်းတွေ အများကြီးရှိနေပါတယ်။ ဥပမာ အခြေခံလုပ်ငန်းတွေဖြစ်တဲ့ ကျေးလက်လမ်းများ၊ ရေတွင်း၊ ရေကန်များ၊ လျှပ်စစ်နှင့်ပတ်သက်တဲ့ ကျေးရွာ၊ ရပ်ကွက်၊ ကျေးရွာများမီးလင်းရေး 11 KVA နှင့် 400 ဗို့အားလိုင်းများ အတွက် ပြည်နယ်လုပ် ပိုင်ခွင့်ဖြစ်တဲ့ ပြည်နယ်မှရတဲ့ ခွဲဝေရန်ပုံငွေများထဲမှသာ လုပ်ဆောင်ရခြင်း ဖြစ်ပါတယ်။ ကျွန်တော်တို့ မြို့နယ်အတွင်းရရှိတဲ့ ခွဲဝေရငွေနှင့်ဆိုလျှင် အဓိကအရေးကြီးတဲ့ ကျေးရွာချင်းဆက် လမ်း ၁၈ မိုင်ရှိတဲ့ အဓိကလမ်းမကြီးတစ်ခုကိုတောင် ၃ နှစ်အတွင်းမှာ ၂ မိုင်ပဲ ကွန်ကရစ်လမ်း ဆောင်ရွက် နိုင်တာ တွေ့ရပါတယ်။ ကျေးရွာ လျှပ်စစ်နှင့်ပတ်သက်ပြီး ကျေးရွာပေါင်း ၂၈၄ ရွာရှိတဲ့အထဲမှာ ကျေးရွာ ပေါင်း ၂၀ ကျော်ကိုပဲ မီးလင်းရေးဆောင်ရွက်နိုင်ပါသေးတယ်။ ၂၀၃၀ အမီ NPEP စီမံကိန်းအောင်မြင် အများကြီးလုပ်ဆောင်ရအုံးမှာ ဖြစ်ပါတယ်။ ဒါတွေဟာ ကျွန်တော့်မြို့နယ် တစ်ခုတည်းအခြေအနေပါ။ ရခိုင်ပြည်နယ် တစ်ခုလုံးဆိုရင် ဒီထက် မက အများကြီးရှိနိုင်ပါတယ်။ ဒီနေရာမှာ ကျွန်တော် အဓိကဆွေးနွေးလိုတဲ့အချက်က ပြည်နယ်တွေကို ထောက်ပံ့ပေးတဲ့ငွေက ၁,၀၁၂,၄၃၈ ဘီလီယံ ပဲရှိနေတဲ့အတွက် ပြည်ထောင်စုသုံးငွေ၏ ၂.၈၃ ရာခိုင်နှုန်း လောက်ပဲ ရှိပါတယ်။ ဖွံ့ဖြိုးမှုနောက်ကျတဲ့ပြည်နယ်တွေ အထူးသဖြင့် ကျွန်တော်တို့ရခိုင်ပြည်နယ်ကို ပြည်ထောင်စုမှ ထောက်ပံ့ငွေနှင့် အခွန်ဝေစုများခွဲဝေပေးမှုများကို ယခုထက်ပိုမိုပြီး ခွဲဝေချထားပေးသင့် ကြောင်း ဆွေးနွေးလိုပါတယ်။ အဲဒါမှ ပြည်နယ်တွေရဲ့ လုပ်ပိုင်ခွင့်များ ပိုမိုရရှိလာမှာဖြစ်ပြီး ပြည်နယ်များမှ မြို့နယ်များ၏ ဖွံ့ဖြိုးရေးကို ပိုမိုလုပ်ဆောင်လာနိုင်မှာ ဖြစ်ပါတယ်။ နောက်တစ်ချက်အနေဖြင့် ပြည်သူ့ ငွေစာရင်းပူးပေါင်းကော်မတီ၏ လေ့လာတွေ့ရှိချက်၊ သုံးသပ်ချက် အပိုဒ် ၃၄ ၏ အဖွဲ့ အစည်းအလိုက် အသုံးလျာထားချက် ရာခိုင်နှုန်းအလိုက်တွင် ၂၀၁၉-၂၀၂၀ ဘဏ္ဍာရေးနှစ်အတွင်း ပညာရေးနှင့် ကျန်းမာရေး အားကစား ဝန်ကြီးဌာန၏ တင်ပြချက်ရာခိုင်နှုန်းမှာ ယခင်ဘဏ္ဍာရေးနှစ်အတွင်း ရာခိုင်နှုန်းကို တဖြည်းဖြည်း တိုးတက်လာပေမယ့် ၂၀၁၈-၂၀၁၉ ဘဏ္ဍာရေးနှစ်ထက် ၂၀၁၉-၂၀၂၀ ဘဏ္ဍာရေးနှစ် ရာခိုင်နှုန်းမှာ လျော့နည်း နေတာတွေ့ရပါတယ်။ ပညာရေးနှင့် ကျန်မာရေး၊ အားကစားလုပ်ငန်းတွေမှာ တစ်နိုင်ငံလုံး အတိုင်းအတာအနေဖြင့် လုပ်စရာတွေ အများကြီးရှိနေမှာ ဖြစ်ပါတယ်။ ပြည်သူများအနေဖြင့်လည်း ပညာရေးနှင့် ကျန်းမာရေး ဘတ်ဂျက်ကို တိုးပေးဖို့တောင်းဆိုသံများ ကြားနေရပါတယ်။ နိုင်ငံတကာမှလည်း ပညာရေးနှင့် ကျန်းမာရေး၊ အားကစားဘတ်ဂျက်ကို မြင့်မားနေတာတွေ့ရမှာဖြစ်ပါတယ်။ အဲဒါကြောင့် ပညာရေး၊ ကျန်းမာရေး ဘတ်ဂျက်ရာခိုင်နှုန်းကို တစ်နှစ်ထက်တစ်နှစ် တိုးတက်အောင်ဆောင်ရွက်သင့်ကြောင်း ဆွေးနွေးလိုပါတယ်။ ပညာရေးဝန်ကြီးဌာန၏ အလယ်တန်းအဆင့်နှင့် မူလတန်းအဆင့် ပညာသင်ကျောင်းဆောက်လုပ်ခြင်း ကျန်းမာရေးဝန်ကြီးဌာန၏ ကျေးလက်ကျန်းမာရေးဌာနနှင့် ဌာနခွဲများဆောက်လုပ်ခြင်းကို တိုင်းဒေသကြီး၊ ပြည်နယ်လုပ်ပိုင်ခွင့်စာရင်း၊ ဘဏ္ဍာငွေလုပ်ပိုင်ခွင့်စာရင်းတွင် ထည့်သွင်းရေးဆွဲသင့်ပါကြောင်း အကြံပြု ဆွေးနွေးရင်း နိဂုံးချုပ်အပ်ပါတယ်။ အားလုံး ကျေးဇူးတင်ပါတယ်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ နေ့လယ်စာ သုံးဆောင်ရန်အတွက် အစည်းအဝေးကို ၁ နာရီခန့် ခေတ္တရပ်နားပါမယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။</speech>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနဲ့ ဧည့်သည်တော်များခင်ဗျာ။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျာ။ အစီအစဉ်(၁၁)ကို ဆက်လက်ဆောင်ရွက် သွားမှာ ဖြစ်ပါတယ်။ ဒေါ်ချိုချို အုတ်တွင်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="214">ဒေါ်ချိုချို (အုတ်တွင်းမဲဆန္ဒနယ်၊ ပဲခူးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ အားလုံးမင်္ဂလာပါရှင်။ ကျွန်မကတော့ ပဲခူးတိုင်းဒေသကြီး၊ အုတ်တွင်း မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်ချိုချိုဖြစ်ပါတယ်။ ၂၀၁၉-၂၀၂၀ ခု၊ ဘဏ္ဍာရေးနှစ် အမျိုးသားစီမံကိန်းဥပဒေကြမ်းနှင့် ပြည်ထောင်စုရဲ့ ဘဏ္ဍာငွေအရအသုံးဆိုင်ရာ ဥပဒေကြမ်းတို့ရဲ့ မူနဲ့ အခြေခံသဘောတရားများနဲ့ စပ်လျဉ်းပြီး အကြံပြု ဆွေးနွေးသွားမှာ ဖြစ်ပါတယ်။ လေးစားအပ်ပါသော နာယကကြီးရှင်။ ယခုလက်ရှိတင်ပြနေတဲ့ စီမံကိန်းအစီရင်ခံစာတွင် အမျိုးသား စီမံကိန်းလို့ ဖော်ပြထားတဲ့အတွက် နိုင်ငံတော်ပိုင်ပုဂ္ဂလိက၊ သမဝါယမ အားလုံးပါဝင်တယ်လို့ နားလည် ထားသော်လည်း ယခုအမျိုးသားစီမံကိန်းမှာတော့ နိုင်ငံတော်ကဆောင်ရွက်မယ့် စီမံကိန်းများသာပါဝင်ပြီး ပုဂ္ဂလိကနှင့် သမဝါယမတို့မှ ဆောင်ရွက်မယ့် စီမံကိန်းတွေကို မတွေ့ရတဲ့အတွက် အမျိုးသားစီမံကိန်းလို့ ပြောရမယ်ဆိုရင် ၃ ခုလုံး ဖော်ပြသင့်ပါတယ်။ ထို့အတူ နိုင်ငံတော်က တာဝန်ယူဆောင်ရွက်မယ့် ရင်းနှီးမြှုပ်နှံမှု လျာထားချက်များကို အမျိုးသားစီမံကိန်းရဲ့ ရင်းနှီးမြှုပ်နှံမှု လျာထားချက်များမူကြမ်းတွင် အတိအကျ ဖော်ပြထားပေမယ့်လည်း သမဝါယမကဏ္ဍနှင့် ပုဂ္ဂလိကကဏ္ဍတို့မှ ဆောင်ရွက်မယ့် အကြောင်းအရာများ ပါဝင်မည်ဆိုပါက ပိုပြီးသင့်လျော်ပါလိမ့်မယ်။ ထို့အတွက်ကြောင့် အမျိုးသားစီမံကိန်းရဲ့ ရင်းနှီးမြှုပ်နှံမှု လျာထားချက်ကို နိုင်ငံပိုင်၊ သမဝါယမပိုင်နဲ့ ပုဂ္ဂလိကပိုင်ဟူ၍ ပိုင်ဆိုင်မှုအလိုက် ခွဲခြားဖော်ပြသည့်အပြင် စီးပွားရေးကဏ္ဍအသီးသီး၌ မည်မျှစီရင်းနှီးမြှုပ်နှံမည်ကို ခွဲခြားဖော်ပြထားပါက စီပွားရေးကဏ္ဍအသီးသီးရဲ့ ဖွံ့ဖြိုးမှုအလားအလာကို ခန့်မှန်းရလွယ်ကူနိုင်ပါတယ်။ ဒါကြောင့် စုစုပေါင်းရင်းနှီးမြှုပ်နှံရန် လျာထားချက်ကို ပိုင်ဆိုင်မှုအလိုက်သာမက စီးပွားရေးကဏ္ဍအလိုက် မည်မျှစီရင်းနှီးမြှုပ်နှံရန် ရည်မှန်းကြောင်း ခွဲခြားဖော်ပြ သင့်ကြောင်း အကြံပြုအပ်ပါတယ်။ လေးစားအပ်ပါသော နာယကကြီးရှင်။ အသုံးစရိတ်များကို တောင်းဆိုရာမှာလည်း အမှန်အကန် လိုအပ်တာကိုပဲ တောင်းသင့်သလို တောင်းခံငွေသည် တစ်နှစ်အတွင်း အမှန်တကယ်သုံးစွဲနိုင်ရန် လိုအပ်လျှင်၊ ဒေသခံစံနှုန်းများနဲ့ ကိုက်ညီတာမျိုးဆိုလျှင် မဖြတ်တောက်သင့်ပါဘူး။ သို့ပေမယ့် တောင်းကတည်းက ပိုရင်ပြန်အပ်လိုက်မယ်ဆိုတဲ့ သဘောထားမျိုးနဲ့ သုံးသင့်သုံးလိုက်တာထက် ပိုလျှံငွေတွေကို ပြန်အပ်မှုကြောင့် အခြားလိုအပ်သော နေရာတွေမှာ မသုံးလိုက်ရတာမျိုး၊ သုံးသင့်သုံးထိုက်ရဲ့သားနဲ့ မသုံးလိုက်ရတာမျိုး စသည်တို့ကို စိစစ်ပြီး မလိုလားအပ်တဲ့ ရုံးလုပ်ငန်း လုပ်ထုံးလုပ်နည်း ကြန့်ကြာမှုများ၊ ငွေထုတ်တာ ကြန့်ကြာမှုများကို နောင်တွင်မဖြစ်ပေါ်အောင် ဆောင်ရွက်သင့်သလို ပြည်သူတွေအတွက် အကျိုးမထိ ရောက်တဲ့ ငွေကုန်ကြေးကျများစွာကုန်မယ့် မအောင်မြင်တဲ့ စီမံကိန်းနေရာတွေမှာ ပြည်သူတွေ အမှန် တကယ်လိုအပ်နေတဲ့ လျှပ်စစ်ဓာတ်အားရရှိရေး၊ ဆက်သွယ်ရေးလမ်းများ၊ တံတားများ ကောင်းမွန်ရေး တို့မှ ဘတ်ဂျက်အလဟဿ အလေအလွင့်မရှိစေဘဲ သုံးငွေကို ထိထိရောက်ရောက် သုံးစွဲနိုင်ရင် အနာဂတ် နိုင်ငံရဲ့ တိုးတက်ရေးကို အထောက်အကူပြုနိုင်မှာဖြစ်ပါတယ်။ တင်ဒါတွေကို ါ်ယူနိုင်မှုမရှိခြင်း၊ လုပ်ငန်းဆောင်ရွက်မှုတွေမှာ ညွှန်ကြားချက်တွေ လုပ်ထုံးလုပ်နည်းတွေနဲ့ ညီညွတ်မှုမရှိတာတွေ၊ လုပ်ငန်း တွေမှာ စံချိန်စံညွှန်းမပြည့်မီတာတွေ၊ ြီးစီးနိုင်တာတွေ၊ ကန်ထရိုက်လုပ်ငန်းတွေမှာ အကျိုးစီးပွား ဆက်နွယ်မှုတွေနဲ့ အုပ်စုဖွဲ့ ဆောင်ရွက်နေတာတွေကို စိစစ်ဆောင်ရွက်နေတယ်ဆိုပေမယ့် ထိရောက်ခြင်း မရှိတာကို တွေ့နေရဆဲဖြစ်တဲ့အတွက်ကြောင့် ပြုပြင်ပြောင်းလဲမှုများနဲ့အတူ ထိရောက်စွာ ဆောင်ရွက် သင့်ပါကြောင်း အကြံပြုလိုပါတယ်။ လေးစားအပ်ပါသော နာယကကြီးရှင့်။ ၂၀၁၉-၂၀၂၀ ဘဏ္ဍာရေးနှစ် ပြည်ထောင်စုရဲ့ အရအသုံး ခန့်မှန်းခြေငွေစာရင်း မူလခန့်မှန်းခြေမှာပါဝင်တဲ့ အဖွဲ့ အစည်းများအလိုက် လျှပ်စစ်နဲ့ စွမ်းအင်ဝန်ကြီး ဌာနရဲ့ အသုံးစရိတ်ပါဝင်မှု ရာခိုင်နှုန်းမှာ ၂၅.၂၃ ရာခိုင်နှုန်းဖြစ်ပြီး အားလုံးထဲမှာ အများဆုံးသုံးစွဲခွင့် ပြုနေတာကို တွေ့ရပါတယ်။ နိုင်ငံတော်ရဲ့ ဖွံ့ဖြိုးတိုးတက်မှုအတွက် အဓိကကျတဲ့ လျှပ်စစ်ကဏ္ဍမှာ လျှပ်စစ်ဓာတ်အားကို လုံလောက်စွာရရှိဖို့ အခုလိုအသုံးပြုထားတာဖြစ်လို့ သက်ဆိုင်ရာဝန်ကြီးဌာန အနေဖြင့် ယခင်က အတွေ့အကြုံတွေကို နမူနာယူပြီး လွှတ်တော်ကိုယ်စားလှယ်များရဲ့ ထောက်ပြဆွေးနွေး အကြံ ပေးမှုများကို အတတ်နိုင်ဆုံး ပြုပြင်ဖြည့်ဆည်းပြီး ရည်မှန်းထားတဲ့ စီမံကိန်းများကို ပြည့်မီအောင် အကောင် အထည်ဖော်ဖို့ အထူးအရေးကြီးပါတယ်။ ဒါကြောင့်မို့ လျာထားခွင့်ပြုထားတဲ့ ရန်ပုံငွေတွေကို ထိထိ ရောက်ရောက် စ်ပြေးညီသုံးစွဲပြီး လုပ်ငန်းများ အောင်မြင်ပြီးစီးအောင် လုပ်ဆောင်ရန် လိုအပ် ကြောင်း အကြံပြုလိုပါတယ်။ ၂၀၁၈ က ထုတ်ခဲ့တဲ့ ၃,၃၀၀ မဂ္ဂါဝပ်ဆိုတဲ့ လျှပ်စစ်ပမာဏထက် အနည်းဆုံး ၁၅ ရာခိုင်နှုန်း နောက်တိုးပြီး ထုတ်လုပ်နိုင်ရင် ၂၀၁၉ နွေရာသီအတွက် လျှပ်စစ်လိုအပ်ချက် ပြည့်မီနိုင်တယ်ဆိုပေမယ့် လက်တွေ့မှာ ပြည့်မီအောင် မထုတ်လုပ်နိုင်ခဲ့ဘဲ တိုးထုတ်နိုင်တဲ့ ပမာဏမဂ္ဂါဝပ် ၁၃၀ နီးပါးသာ ရှိခဲ့လို့ ၂၀၁၉ နွေရာသီမှာ ရန်ကုန်၊ မန္တလေး၊ မြန်မာနိုင်ငံ အထက်၊ အောက် မီးပျက်တဲ့ဒဏ် အတော်လေးခံခဲ့ရ ပါတယ်။ ဆည်ရေတွေနည်းလို့ လျှပ်စစ်လုံလောက်အောင် မထုတ်နိုင်ဘူးဆိုတဲ့အချက်ကို အခြေခံပြဿနာ အနေနဲ့ ပြောခဲ့ပေမယ့် ဘယ်လိုဖြေရှင်းမလဲဆိုတဲ့ အပိုင်းမှာတော့ ဘတ်ဂျက်မဖြတ်နဲ့ဆိုပြီး လွှတ်တော်ကို တန်ပြန်တောင်းဆိုမှုတွေ ရှိတဲ့အတွက် အခုလို လွှတ်တော်ဘက်က တောင်းထားတဲ့ ဘတ်ဂျက်ပမာဏ ထဲမှ ၆၅ ဘီလီယံကျော် လျှော့ပြီးတော့ ခွင့်ပြုရာမှာ လျှပ်စစ်နှင့် စွမ်းအင်ဝန်ကြီးဌာနကလည်း မိမိ ဆောင်ရွက်ရမယ့် တာဝန်တွေကို တာဝန်ရာနှုန်းပြည့်ကို လုံးဝလစ်ဟင်းမှုမရှိပါဘဲ ကြိုးစားဖော်ဆောင်ဖို့ လိုပါလိမ့်မယ်ဆိုတာကို အမြဲတန်း သတိချပ်သင့်ပါတယ်။ လေးစားအပ်ပါသော နာယကကြီးရှင်။ ရေအားလျှပ်စစ်စက်ရုံ ၅ ရုံကို ပြင်ဆင်မွမ်းမံဖို့ ပြင်သစ် အကူအညီနဲ့ ချေးငွေယူမယ့်ကိစ္စကိုလည်း သဘောတူခဲ့ပြီးဖြစ်ပါတယ်။ အဲဒီလိုပြင်ဆင်နိုင်ရင် ကီလိုဝပ် သန်း ၂၅၀ လောက် ဆုံးရှုံးနေတာကို ပြန်ရနိုင်တာမျိုး လိုအပ်ချက်ကို အတော်လေး ဖြည့်ဆည်းနိုင်တဲ့ ပမာဏ ဖြစ်တယ်ဆိုပေမယ့် ၅ နှစ်စီမံကိန်းဖြစ်လို့ အသီးအပွင့်ကို အပြည့်အဝ မခံစားရခင်မှာ ၅ နှစ် အတွင်း တိုင်းပြည်ရဲ့ လျှပ်စစ်လိုအပ်ချက်ပမာဏကလည်း ရပ်နေမှာမဟုတ်ဘဲ နှစ်စဉ်တိုးလာနေမှာမို့ ခိုးယူသုံးစွဲ နေတဲ့ ပျောက်ဆုံးယူနစ်နဲ့ပတ်သက်ပြီး ဂရုတစိုက်ဖော်ထုတ်ဖြေရှင်းတာမျိုးကို ယခုထက်ပိုပြီး လုပ်ဆောင် သင့်ပါတယ်။ ယခုအနေအထားအရ ခိုးယူပျောက်ဆုံးယူနစ်ကဏ္ဍကို ဖော်ထုတ်ဖို့ ဌာနရဲ့ လုပ်ဆောင်ချက် များအပေါ်မှာတော့ ပြည်သူတွေက အားရမှုမရှိလို့ဘဲ ဖြစ်ပါတယ်။ လျှပ်စစ်ဓာတ်အား တိုးကောက်တာကို လက်ခံပေမယ့် တိုးမြှင့်တဲ့ နှုန်းထားအဆက များလွန်းနေတဲ့အတွက် အောက်ခြေလူတန်းစားတွေကိုပဲ ပိုပြီး အထိနာစေပါတယ်။ ဒါကြောင့် လျှပ်စစ်ဓာတ်အားခတွေကို တစ်ဖက်သတ် အဆတိုးမြှင့်သင့်တာထက် ပိုပြီးကောက်ခံလိုက်ခြင်းသည် ရာနှုန်းပြည့်အဖြေမှန်မဟုတ်တာမို့ ဌာနအနေနဲ့ ခိုးယူသုံးစွဲလို့ ပျောက်ဆုံး ယူနစ်များနဲ့ ပတ်သက်ပြီး ပိုမိုထုတ်ဖော်အရေးယူဖို့ ယခုထက်ပိုမို လုပ်ဆောင်စေလိုကြောင်း တိုက်တွန်းရင်း နိဂုံးချုပ်အပ်ပါတယ်။ ကျေးဇူးတင်ပါတယ်ရှင်။</speech>
<speech type="speaker">ဗိုလ်မှူးဇေဖြိုး တပ်မတော်သား ပြည်သူ့လွှတ်တော်ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဗိုလ်မှူးဇေဖြိုး (တပ်မတော်သား၊ ပြည်သူလွှတ်တော်ကိုယ်စားလှယ်)</mp>အားလုံးမင်္ဂလာပါ ခင်ဗျာ။ ကျွန်တော်ကတော့ တပ်မတော်သား ပြည်သူ့လွှတ်တော်ကိုယ်စားလှယ် ဗိုလ်မှူးဇေဖြိုး ဖြစ်ပါတယ်။ ၂၀၁၉-၂၀၂၀ ဘဏ္ဍာနှစ် အမျိုးသားစီမံကိန်းဥပဒေကြမ်းအပေါ် ဥပဒေကြမ်းပူးပေါင်းကော်မတီရဲ့ လေ့လာ တွေ့ရှိချက်၊ သဘောထားမှတ်ချက် အစီရင်ခံစာနဲ့ပတ်သက်ပြီး ဆွေးနွေးသွားမှာဖြစ်ပါတယ်။ Power Point သုံးစွဲတင်ပြခွင့်ပြုပါခင်ဗျား။ နာယကကြီးခင်ဗျာ။ အမျိုးသားစီမံကိန်းကို နှစ်စဉ်အကောင်အထည်ဖော် ဆောင်ရွက်ရာမှာ နိုင်ငံတော်က ချမှတ်ထားတဲ့ စီးပွားရေးမူဝါဒ (MSDP)ရဲ့ ပန်းတိုင်များ၊ မဟာဗျူဟာများ၊ လုပ်ငန်းစဉ်များနဲ့အညီ ယခင်နှစ်က ရာခိုင်နှုန်းမည်မျှဆောင်ရွက်ခဲ့နိုင်ကြောင်း လေ့လာဆန်းစစ်ပြီး ပြည်ထောင်စုအစိုးရအဖွဲ့၊ တိုင်းဒေသကြီးနဲ့ ပြည်နယ်အစိုးရအဖွဲ့များအကြား အပြည့်အဝ ပူးပေါင်းဆောင်ရွက်ရန် လိုအပ်ပါတယ်။ ယခုအစီရင်ခံ စာမှာ စာပိုဒ် ၃၂ ပိုဒ် ပါဝင်ပြီး ဥပဒေကြမ်းပူးပေါင်းကော်တီရဲ့ သဘောထားမှတ်ချက်လို့ ခေါင်းစဉ်တပ် ထားတဲ့ စာပိုဒ်တစ်ပိုဒ်သာ ပါဝင်ပါတယ်။ သို့ပါ၍ နောင်အစီရင်ခံစာတွေမှာ ရာခိုင်နှုန်းအားဖြင့် လေ့လာ တွေ့ရှိချက်ကို ၇၀ ရာခိုင်နှုန်း၊ သဘောထားမှတ်ချက်ကို အနည်းဆုံး ၃၀ ရာခိုင်နှုန်းခန့် ပါဝင်ဖော်ပြပြီး ပြည်ထောင်စုလွှတ်တော်သို့ သဘောထားမှတ်ချက် ပြည့်စုံစွာ တင်သွင်းပါရန် အကြံပြုအပ်ပါတယ်ခင်ဗျာ။ အစီရင်ခံစာအပိုဒ်(၇)နဲ့ (၁၀)အရ ၂၀၁၉-၂၀၂၀ ဘဏ္ဍာနှစ် အမျိုးသားစီမံကိန်း ကဏ္ဍကြီးများ အလိုက် စုစုပေါင်း GDP ကို ပုံမှန်ဈေးနှုန်းများအရ ၉၅,၄၂၉ ဘီလီယံကျပ် တိုးတက်ရန် လျာထားပြီး ကဏ္ဍအလိုက် ဖွံ့ဖြိုးရေး ရည်မှန်းချက်တွေ ချမှတ်ထားတာ တွေ့ရှိရပါတယ်။ GDP နဲ့လိုငွေအချိုးဟာ ၅.၉ ရာခိုင်နှုန်းဖြစ်တဲ့အတွက် ငွေလုံးငွေရင်းတည်ဆောက်ရေးလုပ်ငန်းတွေဟာ ပြည်သူလူထုအတွက် အသုံး ဝင်မယ့်၊ ပြည်သူလူထုကို အမှန်တကယ် အကျိုးရှိစေမယ့် လုပ်ငန်းများကိုသာ ဦးစားပေးဆောင်ရွက်ရန် လိုအပ်ကြောင်း ထောက်ပြလိုပါတယ်။ ပူးတွဲ-၁ ပါ ဇယားအရ သားငါးကဏ္ဍ၊ စွမ်းအင်ကဏ္ဍ၊ ဆက်သွယ်ရေးကဏ္ဍတို့မှာ ယခင်နှစ် တန်ဖိုးများထက် တိုးမြှင့်လျာထားသော်လည်း တိုးတက်မှုရာခိုင်နှုန်းကို လျှော့ပြီးလျာထားခဲ့တာ တွေ့ရ ဆက်သွယ်ရေးကဏ္ဍမှာ ၂၀၁၉-၂၀၂၀ ဘဏ္ဍာနှစ် အမျိုးသားစီမံကိန်း ပုံမှန်ဈေးနှုန်းကို နှစ်အလိုက် ဈေးနှုန်းထက် ပိုမိုလျာထားကြောင်း ထူးခြားစွာတွေ့ရှိရပါတယ်။ ဥပဒေကြမ်းပူးပေါင်းကော်မတီအနေနဲ့ ပူးတွဲပါဇယားတွေရဲ့ ကိန်းဂဏန်းတွေ မှန်ကန်မှုရှိစေရေး ဆောင်ရွက်နိုင်ပါရန် အကြံပြုအပ်ပါတယ်။ စိစစ်ရေးပူးပေါင်းအဖွဲ့များရဲ့ သုံးသပ်အကြံပြုချက်များနဲ့ ပတ်သက်ပြီး စိစစ်ရေးပူးပေါင်းအဖွဲ့ (၂၀) အနက်မှ အဖွဲ့ ၉ ခုဖွဲ့ရဲ့ အကြံပြုချက်တွေ ထည့်သွင်းဖော်ပြထားသော်လည်း စီမံကိန်းမှာ ရင်းနှီး မြှုပ်နှံမှု အများဆုံးဖြစ်တဲ့ လျှပ်စစ်နှင့် စွမ်းအင်ဝန်ကြီးဌာနကို စိစစ်တဲ့ စိစစ်ရေးပူးပေါင်းအဖွဲ့ (၁၃)ရဲ့ အကြံပြုချက်တွေ ပါဝင်မလာတာ တွေ့ရပါတယ်။ နိုင်ငံတော်လုံခြုံရေးအတွက် လျှို့ဝှက်ထားရန် လိုအပ်တဲ့ ဝန်ကြီးဌာနတွေကနေလွဲပြီး ကျန်ဝန်ကြီးဌာနတွေအလိုက် စိစစ်ရေးပူးပေါင်းအဖွဲ့များရဲ့ အကြံပြုချက်တွေကို နောင်လာမယ့် အစီရင်ခံစာမှာ ထည့်သွင်းဖော်ပြပြီး ပြည်ထောင်စုလွှတ်တော်သို့ ပြည့်ပြည့်စုံစုံ တင်ပြရန် တိုက်တွန်းပါတယ်။ ပြည်ပကုန်သွယ်ရေးအနေနဲ့ ၂၀၁၉-၂၀၂၀ ဘဏ္ဍာနှစ် ဈေးနှုန်းအရ ပြည်ပပို့ကုန် အမေရိကန် ဒေါ်လာ ၁၅.၅ ဘီလီယံတင်ပို့ရန်၊ ပြည်ပသွင်းကုန်အမေရိကန်ဒေါ်လာ ၁၇.၅ ဘီလီယံ တင်သွင်းရန် လျာထားပြီး ကုန်သွယ်မှုလိုငွေ အမေရိကန်ဒေါ်လာ သန်း ၂,၀၀၀ လျာထားကြောင်း တွေ့ရပါတယ်။ ကုန်သွယ်မှုလိုငွေပြလာရင် မြန်မာကျပ်ငွေတန်ဖိုး ကျဆင်းလာမှာဖြစ်ပြီး ငွေကြေးဖောင်းပွမှုနှုန်းလည်း မြင့်လာမှာဖြစ်ပါတယ်။ မြန်မာနိုင်ငံဟာ ဖွံ့ဖြိုးဆဲနိုင်ငံတစ်နိုင်ငံဖြစ်တာနဲ့ အညီ လိုအပ်တဲ့ အခြေခံအဆောက်အအုံ တည်ဆောက်ရေးအတွက် သံမဏိသုံးစွဲမှုဟာ နှစ်စဉ် ၁၂ ရာခိုင်နှုန်း မြင့်တက်လျက် ရှိပါတယ်။ ၂၀၁၈ ခုနှစ်အတွင်းမှာ ပြည်ပနိုင်ငံဖြစ်တဲ့ တရုတ်၊ အိန္ဒိယ၊ ကိုရီးယားနိုင်ငံက သံမဏိတန်ချိန် ၂ သန်းကျော် တင်သွင်းခဲ့ပြီး အမေရိကန်ဒေါ်လာ သန်း ၁,၀၀၀ ကျော်သုံးစွဲခဲ့တာကို လေ့လာတွေ့ရှိရမှာ ဖြစ်ပါတယ်။ ပြည်တွင်းသံမဏိ ထုတ်လုပ်မှုအနေနဲ့ အုပ်စု ၃ စုရှိပြီး စက်မှုဝန်ကြီးဌာန အမှတ်(၁) အကြီးစားစက်မှု လုပ်ငန်းအောက်မှာရှိတဲ့ နိုင်ငံပိုင်သံမဏိစက်ရုံတွေ ရှိသော်လည်း ယခုအစိုးရ တာဝန်ယူထားတဲ့ ကာလ အတွင်းမှာ ယာယီရပ်ဆိုင်းထားတဲ့အတွက် ထုတ်လုပ်မှုမရှိပါဘူး။ မြန်မာ့စီးပွားရေး ကော်ပိုရေးရှင်း 63ɔɔodepos on joozpocups: Billet aệ Slab mis Semiproduct Gozmosdao oposcos ရတဲ့အတွက် ထုတ်လုပ်နိုင်မှု အကန့်အသတ်ရှိပါတယ်။ တတိယအုပ်စုဖြစ်တဲ့ စက်မှုဇုန်တွေမှာ ရှိတဲ့ ပုဂ္ဂလိကသံရည်ကျိုလုပ်ငန်းတွေ ထုတ်လုပ်တဲ့ Deformed Bar တွေသာ မှီခိုနေရပါတယ်။ ထုတ်လုပ်နိုင်စွမ်းကလည်း တစ်နှစ်ကို တန်ချိန် ၁ သိန်းခန့်သာရှိတဲ့အတွက် တိုင်းပြည်လိုအပ်ချက်နဲ့ များစွာကွာဟနေပါတယ်။ စက်မှုဝန်ကြီးဌာနအောက်မှာရှိတဲ့ အမှတ်(၁)သံမဏိစက်ရုံ(မြင်းခြံ)နဲ့ ပတ်သက်ပြီး တင်ပြရရင် ၎င်းစက်ရုံမှာ Billet နှင့် Slab တွေ ထုတ်လုပ်ရန် တစ်နာရီ သံရည် တန် ၆၀ ကျိုနိုင်တဲ့ Electric Arc Furnace(EAF) မီးဖို ၂ လုံး တပ်ဆင်ထားပါတယ်။ တစ်နှစ်ကို သံမဏိတန်ချိန် ၅ သိန်းကျော် ထုတ်လုပ် နိုင်မယ်လို့ သိရပါတယ်။ ဒီလိုစက်ရုံစီမံကိန်းတွေကို ယခုအစိုးရတာဝန်ယူတဲ့ ကာလအတွင်း ဆက်လက် ဆောင်ရွက်ခြင်းမပြုဘဲ ၃ နှစ်ခန့် ရပ်ဆိုင်းထားခြင်းကြောင့် တပ်ဆင်ထားတဲ့ စက်ပစ္စည်းတွေ ဆုံးရှုံးစေ သကဲ့သို့ တိုင်းပြည်အတွက်လည်း လိုအပ်တဲ့ သံမဏိကုန်ကြမ်းကို ပြည်ပကနေ တင်သွင်းနေရတဲ့အတွက် ကုန်သွယ်ရေးလိုငွေပြမှုများပြီး မိမိတို့ငွေတန်ဖိုးကို ပိုမိုဖောင်းပွစေနိုင်ပါတယ်။ အလားတူ လျှပ်စစ်နှင့် စွမ်းအင်ဝန်ကြီးဌာနက တင်ဒါခေါ်ဝယ်ယူတဲ့ လျှပ်စစ်မီတာကဲ့သို့သော ဝယ်ယူရေးကိစ္စတွေမှာလည်း ပြည်ပက အစိတ်အပိုင်းတွေ တင်သွင်းမယ်။ ပြည်တွင်းမှာ ထုတ်လုပ်မယ်။ ဒီလိုမီတာတွေကို ရွေးချယ်ဝယ်ယူခြင်းနဲ့ အလုပ်အကိုင် အခွင့်အလမ်း ဖန်တီးပေးနိုင်မှာဖြစ်ပြီး ကုန်သွယ်မှု လိုငွေကွာဟချက်ကို ကျဉ်းမြောင်းစေနိုင်ပါတယ်။ ပြည်တွင်းထုတ်တဲ့ ပစ္စည်းတွေကို အရည်အသွေး ပြည့်မီအောင် မူဝါဒချမှတ်ပေးဖို့ လိုသလို အမျိုးသားအကျိုးစီးပွားအလို့ငှာ ဆက်စပ်ဝန်ကြီးဌာန အသီးသီးက ဝိုင်းဝန်းကြိုးပမ်းပါရင် ပြည်တွင်းအသေးစား၊ အလတ်စားလုပ်ငန်းတွေ ဖွံ့ဖြိုးလာပြီး ကုန်သွယ်မှုလိုငွေလည်း လျှော့ချနိုင်မှာ ဖြစ်ကြောင်း တင်ပြလိုပါတယ်။ နာယကကြီးခင်ဗျာ။ ဘဏ္ဍာရေးနှစ် ပြုပြင်ပြောင်းလဲခြင်းနဲ့ပတ်သက်ပြီး တင်ပြရရင် ရည်ရွယ်ချက်က တည်ဆောက်ရေးလုပ်ငန်းတွေ ပွင့်လင်းရာသီမှာ အရှိန်အဟုန်နဲ့ လုပ်ဆောင်နိုင်ဖို့ဖြစ်သော်လည်း တကယ်တမ်း မြေပြင်မှာ အလုပ်လုပ်ချိန် နည်းပါးရခြင်းဟာ တင်ဒါစနစ်အားနည်းချက်လား၊ မူဝါဒ မှားယွင်းမှုကြောင့် လားဆိုတာကို ပြန်လည်သုံးသပ်ရမှာ ဖြစ်ပါတယ်။ တင်ဒါခေါ်ယူတဲ့ လုပ်ငန်းကို ပထမ ၃ လအတွင်း ပြီးစီးအောင်လုပ်နိုင်ခဲ့ရင် တည်ဆောက်ရေးကာလ ၅ လ ကျန်မှာဖြစ်ပါတယ်။ မေလနောက်ပိုင်းကစပြီး မိုးရာသီရောက်လာရင် လုပ်ငန်းလုပ်ဆောင်နိုင်မှု အခက်အခဲရှိသလို Quality Control နဲ့ စိစစ်လက်ခံရေး မှာလည်း ကန့်သတ်ချက်တွေ ရှိမှာဖြစ်ပါတယ်။ ဒီနေရာမှာ ထောက်ပြအကြံပြုလိုတာကတော့ ကျန်းမာရေး၊ ပညာရေးကဏ္ဍတွေကို ယခင်နှစ်ဘတ်ဂျက်ငွေတိုးမြှင့်ပေးတာ အလွန်ကောင်းပါတယ်။ ဒါပေမယ့် ဝန်ကြီး ဌာနတွေအနေနဲ့ တိုးမြှင့်ရလာတဲ့ဘတ်ဂျက်ကို စီမံခန့်ခွဲနိုင်စွမ်းအားနည်းတဲ့အတွက် ငွေကုန်သလောက် ထိရောက်မှုနည်းပါးတာ တွေ့ရပါတယ်။ ဒါ့အပြင် စီမံကိန်းပေါ်မူတည်ပြီး ဘတ်ဂျက် ရေးဆွဲရမယ့် (Plan to Budget) အစားကို ဘတ်ဂျက်ပေါ်မူတည်ပြီး စီမံကိန်းလုပ်နေတဲ့ (Budget to Plan) ဟာလည်း အဓိကမှားယွင်းမှုလို့ ထောက်ပြလိုပါတယ်။ ဒါဟာဘဏ္ဍာရေးနှစ် ပြုပြင်ပြောင်းလဲမှုရဲ့ ပထမနှစ်မှာ တွေ့ရတဲ့ ပကတိတရား၊ အမှန်တရားပဲဖြစ်ပါတယ်။ ဒီအပေါ်မှာ သင်ခန်းစာယူပြီး လာမယ့် ဘဏ္ဍာရေးနှစ်တွေမှာ အမျိုးသားစီမံကိန်း အပြည့်အဝ အကောင်အထည်ဖော်နိုင်ရန် လိုအပ်ကြောင်း မူသဘောထောက်ပြဆွေးနွေးရင်း နိဂုံးချုပ်အပ်ပါတယ်။ အားလုံးကျေးဇူးတင်ပါတယ်ခင်ဗျာ။</speech>
<speech type="speaker">ဦးဖေသန်း မြေပုံမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="329">ဦးဖေသန်း(မြေပုံမဲဆန္ဒနယ်၊ ရခိုင်ပြည်နယ်)</mp>မင်္ဂလာပါ။ ကျွန်တော်က မြေပုံမြို့နယ် ပြည်ထောင်စုလွှတ်တော်ကိုယ်စားလှယ် ဦးဖေသန်း ဖြစ်ပါတယ်။ ၂၀၁၉-၂၀၂၀ ခု၊ ဘဏ္ဍာနှစ် အမျိုးသား စီမံကိန်း ဥပဒေကြမ်းရဲ့ မူနဲ့ အခြေခံသဘောကို ခြုံငုံသုံးသပ် ဆွေးနွေးသွားမှာဖြစ်ပါတယ်။ Power Point သုံးစွဲခွင့်ပြုပါခင်ဗျာ။ လေးစားရပါတဲ့ ပြည်ထောင်စုလွှတ်တော် နာယကကြီးခင်ဗျား။ နိုင်ငံတော်ရဲ့ စီးပွားရေးမူဝါဒ ရည်မှန်းချက် ၄ ရပ်ကို ၂၀၁၆ ခုနှစ် ကစပြီးတော့ စဉ်ဆက်မပြတ် ဖွံ့ဖြိုးတိုးတက်စေရေးအတွက် ရေရှည် မျှော်မှန်းချက်တစ်ရပ်ကို မူဝါဒအဖြစ် ချမှတ်ခဲ့ပါတယ်။ အချက်(၁)မှာ အမျိုးသားရင်ကြားစေ့ရေးနဲ့ ဖက်ဒရယ် ဒီမိုကရက်တစ်နိုင်ငံတည်ဆောက်ရေး၊ အချက်(၂)မှာ တိုင်းဒေသကြီးနှင့် ပြည်နယ်များအကြား တန်းတူညီမျှ ဖွံ့ဖြိုးတိုးတက်ရေးလို့ ပါရှိပါတယ်။ ၂၀၁၉-၂၀၂၀ ဘဏ္ဍာနှစ်၊ အမျိုးသားစီမံကိန်းမှာ ပြည်ထောင်စုဝန်ကြီးဌာန များရဲ့ အကောင်အထည်ဖော်ရမယ့် မဟာဗျူဟာ ၂၈ ရပ်ကို ရေးဆွဲချမှတ်ခဲ့ပါတယ်။ အဲဒီထဲမှာလည်းပဲ အချက်(၁) နဲ့ အချက်(၂)ကို ဒီလိုပဲ ဖော်ပြထားပါတယ်။ ဒီအချက်ဟာ မဖွံ့ဖြိုး မတိုးတက်တဲ့ နေရာတွေမှာ စစ်ဘေးစစ်ဒဏ်ခံနေရတဲ့ တိုင်းရင်းသားတွေ နှစ်ပေါင်းများစွာ မျှော်လင့်ခဲ့တဲ့ တန်းတူရေးအိပ်မက်ဖြစ်ပါတယ်။ ခေတ်အဆက်ဆက်အစိုးရများဟာ ဘတ်ဂျက်ကိုခွဲဝေရာမှာ ညီမျှမှုမရှိခဲ့လို့ တိုင်းရင်းသားဒေသ တွေမှာ စီးပွားရေး၊ ပညာရေး၊ လမ်းပန်းဆက်သွယ်ရေးအဖက်ဖက်မှာ နိမ့်ပါးနောက်ကျပြီး ပြည်နယ် တွေဟာ ပြည်မဒေသနဲ့ ဖွံ့ဖြိုးတိုးတက်မှု မိုင်ပေါင်းများစွာ အဝေးမှာ ကျန်နေခဲ့ရပါတယ်။ နိုင်ငံတော်အနေနဲ့ ဖွံ့ဖြိုးတိုးတက်ရေးမဟာဗျူဟာကို ချမှတ်ပြီးတော့ ဆောင်ရွက်ပေးမယ်ဆိုလို့ အလွန်ပဲ ဝမ်းသာအားရဖြစ်ရပါတယ်။ ဒါကပြည်တွင်းစစ်မီးတွေ အရှိန်လျှော့သွားအောင် တစ်နည်းအားဖြင့် ပြည်ထောင်စုစိတ်ဓာတ်တွေ နိုးကြားလာအောင် ဆောင်ရွက်ပေးရာလည်း ရောက်ပါတယ်။ ဖွံ့ဖြိုးမှုတန်းတူ ရေးဆိုတာ နောက်မှာကျန်ခဲ့တဲ့လူကို စောင့်ပြီးတော့ လက်တွဲခေါ်ယူရတာ ဖြစ်ပါတယ်။ ဆူကြုံနိမ့်မြင့် ကွာဟမှု တဖြည်းဖြည်းနည်းလာအောင် လိုတိုးပိုလျှော့ ဘတ်ဂျက်ခွဲဝေမှုနဲ့ နိုင်ငံတော်က တည့်မတ်ပေးဖို့ လိုပါတယ်။ ဆင်းရဲနွမ်းပါးတဲ့ဒေသတွေကို ဘတ်ဂျက်တိုးမပေးရဘူးလို့ ဖွဲ့စည်းပုံအခြေခံဥပဒေမှာ တားမြစ် ထားတာမရှိပါဘူး။ လေးစားရတဲ့ နာယကကြီးခင်ဗျား။ နိုင်ငံတော်အနေဖြင့် တိုင်းဒေသကြီးနဲ့ပြည်နယ်များအကြားမှာ ဖွံ့ဖြိုးတိုးတက်မှု၊ တန်းတူညီမျှမှု၊ ဖက်ဒရယ်ပြည်ထောင်စု ပေါ်ပေါက်ရေးဆိုတဲ့ နိုင်ငံရေးရည်မှန်းချက် တွေကို စီးပွားရေးမူဝါဒနဲ့ ကြားခံအကောင်အထည်ဖော်ပေးဖို့ မဟာဗျူဟာချမှတ်ထားခဲ့ပေမယ့် လက်တွေ့မှာ မလုပ်ဆောင်နိုင်ဘူးဆိုတာကို မြင်မိပါတယ်။ ဘာကြောင့်လဲဆိုတော့ စီမံကိန်းနှင့်ဘဏ္ဍာရေးဝန်ကြီးဌာနရဲ့ အသုံးစရိတ် မူဝါဒ ၈ ရပ်ထဲမှာ ဒီအချက်တွေကို အောင်မြင်အောင်ဆောင်ရွက်ဖို့ ထင်သာမြင်သာရှိတဲ့ အထူးပြုဖော်ပြထားတဲ့ မူဝါဒ တစ်ချက်တစ်လေတောင် ပါမလာပါဘူး။ စီးပွားရေးမူဝါဒ မျှော်လင့်ချက် တွေကို အသုံးစရိတ်မူဝါဒနဲ့ အကောင်အထည် မဖော်ပေးနိုင်ဘူးဆိုရင် အပြောနဲ့လက်တွေ့ မညီပါဘူး။ ဒီကိစ္စအတွက် ဝန်ကြီးဌာနရဲ့ အဖြေကို သိလိုပါတယ်။ လေးစားရပါတဲ့ နာယကကြီးခင်ဗျား။ ၂၀၁၉-၂၀၂၀ ဘဏ္ဍာနှစ် ပြည်ထောင်စုတွေရဲ့ အသုံးစရိတ် လျာထားချက်ဟာ ၃၂,၃၃၉ ဘီလီယံကျော်ရှိပြီးတော့ တိုင်းဒေသကြီးနဲ့ ပြည်နယ်အသုံးစရိတ် လျာထား ချက်ဟာ ၃,၃၂၅ ဘီလီယံကျော် ဖြစ်ပါတယ်။ တိုင်းဒေသကြီးနဲ့ ပြည်နယ်စုစုပေါင်း အသုံးစရိတ်ဟာ ပြည်ထောင်စုအသုံးစရိတ်ရဲ့ ၁၀.၂၈ ရာခိုင်နှုန်းရှိကြောင်း တွေ့ရပါတယ်။ ဒီလိုအသုံးစရိတ် ၁၀ ဆလောက် ပိုများနေခြင်းဟာ ပထမအချက်က ပြည်နယ်နဲ့ တိုင်းဒေသကြီး နဲ့ အန်အကောက် ထောက်ပိုင်ခင် အားနည်းခြင်းတွင် ဖြစ်ပါတယ်။ ဒုတိယအချက်က ပြည်ထောင်စုက ခွဲပေးတဲ့အခွန်အခ ရာခိုင်နှုန်း နည်းပါးနေခြင်းဖြစ်ပါတယ်။ ပထမအချက်က ဖွဲ့စည်း အုပ်ချုပ်ပုံ အခြေခံဥပဒေနဲ့ ကန့်သတ်ချက်ကြောင့် ဖြစ်ပေမယ့် ဒုတိယအချက်ကတော့ အစိုးရရဲ့ စေတနာ နဲ့သာ သက်ဆိုင်ပါတယ်။ အခွန်အခပေးဝေရေး ဆိုတာ ဖက်ဒရယ်နိုင်ငံတည်ဆောက်ရေးမှာ အရေးကြီးတဲ့ လက္ခဏာ တစ်ခုဖြစ်ပါတယ်။ နောက်တစ်ချက်က ဝန်ကြီးဌာနတချို့ အနေနဲ့ တိုင်းဒေသကြီးနဲ့ ပြည်နယ် တွေက လုပ်ပိုင်ခွင့်ရသင့်တဲ့ လုပ်ငန်းတွေကို ဝန်ကြီးဌာနရဲ့ အသုံးစရိတ်တွေထဲမှာ ထည့်သွင်းရေးဆွဲ နေကြလို့ ဖြစ်ပါတယ်။ ဒီလိုလုပ်ဆောင်ချက်ကြောင့် လက်တွေ့မြေပြင်မှာ အခက်အခဲအားနည်းချက် များစွာရှိနေပါတယ်။ တိုင်းဒေသကြီးနဲ့ ပြည်နယ်အစိုးရတွေရဲ့ ရန်ပုံငွေက သိန်းထောင်ချီတန်တဲ့ လုပ်ငန်း တွေအတွက် ဘတ်ဂျက်ငွေကို စီမံခန့်ခွဲခွင့်ရနေတဲ့ အခြေအနေမှာ ပြည်ထောင်စုဝန်ကြီးဌာနတချို့ဟာ သိန်းဆယ်ဂဏန်း၊ ရာဂဏန်းလုပ်ငန်းအသေးအမွှားလေးတွေကအစ ဘတ်ဂျက်တောင်းခံနေခြင်းဟာ ဖြစ်သင့်ပါသလား။ ဝန်ကြီးဌာနတွေအနေနဲ့ တိုင်းဒေသကြီးနဲ့ ပြည်နယ်များကသာ လုပ်သင့်တဲ့ လုပ်ငန်း တွေကို ဖြေလျှော့ပေးမယ်ဆိုရင် လွှတ်တော်မှာ တင်ပြတောင်းခံတဲ့ အသုံးစရိတ်စာအုပ်တွေကလည်း ဒီလောက်အထူကြီးဖြစ်နေမှာ မဟုတ်ပါဘူး။ ဒီအတွက် စီမံ/ဘဏ္ဍာ ဝန်ကြီးဌာနအနေနဲ့ အဖြေတော့ရှိလိမ့်မယ်ထင်ပါတယ်။ ဒီလိုအားနည်း ချက်တွေကြောင့် နှစ်စဉ်နှစ်တိုင်း နိုင်ငံတော်အနေနဲ့ တိုင်းဒေသကြီးနဲ့ပြည်နယ်တွေကို လိုငွေတိုးတိုးပြီး ဖြည့်ဆည်းပေးနေရတာ ဖြစ်ပါတယ်။ ၂၀၁၉-၂၀၂၀ ဘဏ္ဍာနှစ်မှာလည်း ဖြည့်ဆည်းငွေဟာ ၂,၁၁၄ ဘီလီယံ ကျော်ဖြစ်ပါတယ်။ ဒါက ကိုယ့် အတတ်နဲ့ကိုယ် ဆူးနေခြင်းလို့မြင်ပါတယ်။ လေးစားရပါတဲ့ ပြည်ထောင်စုလွှတ်တော် နာယကကြီးခင်ဗျား။ နိဂုံးချုပ် တင်ပြလိုတာကတော့ ပြည်ထောင်စုနဲ့ တိုင်းဒေသကြီး၊ ပြည်နယ်များအကြားမှာ ဘဏ္ဍာငွေခွဲဝေမှုမှာ ရှင်းလင်းပြတ်သားတဲ့ မူဝါဒတွေ ရှိဖို့လိုပါတယ်။ အပေါ်က လျာထားသတ်မှတ်ပေးတဲ့ ခွင့်ပြုငွေအပေါ်မှာ အောက်ခြေကရေးဆွဲ ထားတာမျိုး မဖြစ်သင့်ဘဲ အောက်ခြေကတင်ပြတဲ့ အချက်တွေအပေါ်မှာ အထက်တာဝန်ရှိသူများအနေနဲ့ တတ်နိုင်သလောက် လိုက်လျောခွင့်ပြုတဲ့ စနစ်မျိုးဖြစ်ဖို့လိုပါတယ်။ တိုင်းဒေသကြီးနဲ့ ပြည်နယ်များအကြားမှာ ဖွံ့ဖြိုးတိုးတက်မှု တန်းတူညီမျှရေးကို အမှန်တကယ် ဖြစ်လာနိုင်ဖို့ ပြည်နယ်တွေမှာ စီမံကိန်းလုပ်ငန်း များများတည်ဆောက်ပေးဖို့ လိုပါတယ်။ ၂၀၁၉-၂၀၂၀ ဘဏ္ဍာနှစ်အတွက် ဆောင်ရွက်ရမယ့် စီမံကိန်းအများစုဟာ နေပြည်တော်အပါအဝင် ပြည်မဒေသတွေမှာပဲ ရှိပါတယ်။ ဒီအတွက်နဲ့တောင်းခံထားတဲ့ငွေပမာဏဟာ တိုင်းဒေသကြီးနဲ့ပြည်နယ်အားလုံး အသုံးစရိတ်ထက် ပိုနေတာကို တွေ့ရမှာပါ။ ဒီအချက်တွေက ပြည်နယ်နဲ့တိုင်းဒေသကြီး ဖွံ့ဖြိုးမှုတန်းတူရေးဆိုတဲ့ နိုင်ငံတော်ရဲ့ စီးပွားရေးမူဝါဒကို သရော်လှောင်ပြောင်လျက် ရှိနေပါကြောင်း လေးစားစွာ တင်ပြအပ်ပါတယ်ခင်ဗျား။ ကျေးဇူးတင်ပါတယ်။</speech>
<speech type="speaker">ဒေါက်တာခွန်ဝင်းသောင်း ကချင်ပြည်နယ်မဲဆန္ဒနယ်အမှတ်(၁၁) ဆွေးနွေးဖို့ဖြစ်ပါတယ်။</speech>
<speech><mp id="870">ဒေါက်တာခွန်ဝင်းသောင်း(မဲဆန္ဒနယ်အမှတ်-၁၁၊ ကချင်ပြည်နယ်)</mp>ပြည်ထောင်စု လွှတ်တော် နာယကကြီးနှင့်တကွ အားလုံးပဲမင်္ဂလာပါ။ ၂၀၁၉-၂၀၂၀ ခု၊ ဘဏ္ဍာရေးနှစ် အမျိုးသားစီမံကိန် ဥပဒေကြမ်းနှင့် ပြည်ထောင်စုရဲ့ ဘဏ္ဍာငွေအရအသုံးဆိုင်ရာ ဥပဒေကြမ်းတို့နှင့် စပ်လျဉ်းလို့ လျှပ်စစ်နှင့် စွမ်းအင်ကဏ္ဍကို ခြုံငုံပြီးအကြံပြုဆွေးနွေးလိုပါတယ်။ Power Point အသုံးပြုခွင့်တောင်းခံအပ်ပါတယ်။ နာယကကြီးခင်ဗျား။ အလယ်ပေါင်းလောင်းရေအားလျှပ်စစ်လုပ်ငန်းနဲ့ပတ်သက်လို့ မူလကတည်း က MoU လက်မှတ်ရေးထိုးသဘောတူထားတဲ့ နိုင်ငံခြားရင်းနှီးမြှုပ်နှံမှုအနေနဲ့ နိုင်ငံတကာရင်းနှီးမြှုပ်နှံသူ များက အထူးအလေးထား စောင့်ကြည့်နေကြဆဲဖြစ်လို့ နိုင်ငံခြားရင်းနှီးမြှုပ်နှံမှုတွေ လျော့နည်းနေတဲ့ ယခုလိုသံသယဖြစ်စေမှုတွေကို နည်းလမ်းတကျ မဖြေရှင်းသေးဘဲ ဘတ်ဂျက်တင်ပြတောင်းခံ ဖော်ဆောင်နေခြင်းများဟာ Fraudulent Application အဖြစ်ယူဆနိုင်တာဖြစ်လို့ ပြည်ပရင်းနှီးမြှုပ်နှံ သူတွေ အယုံအကြည်မဲ့စေမယ့် အခုလိုကိစ္စမျိုးတွေကို အတတ်နိုင်ဆုံး ရှောင်ရှားစေလိုပါတယ်။ နိုင်ငံတော်ရဲ့ ဖွံ့ဖြိုးမှုအတွက် အဓိကကျတဲ့ လျှပ်စစ်ကဏ္ဍမှာ လျှပ်စစ်ဓာတ်အားကို လုံလောက်စွာ ရရှိဖို့နဲ့ ၂၀၂၀ နွေရာသီအတွက် လျှပ်စစ်ဓာတ်အားလိုအပ်ချက် ဖြည့်ဆည်းပေးနိုင်ဖို့ စီမံကိန်း ၈ ခုကို Project Bank နဲ့ ချိတ်ဆက်သွားမှာဖြစ်သလို လျှပ်စစ်ဓာတ်အားခနှုန်းထားတွေ ပြင်ဆင်သတ်မှတ်ခဲ့လို့ နှစ်စဉ်အစိုးရစိုက်ထုတ် သုံးစွဲနေရတဲ့ ကျပ်ဘီလီယံ ၅၀၀ ကျော် သက်သာမယ်ဆိုတာကို ကြိုဆိုရပေမယ့် ဘတ်ဂျက်တွေ ပိုအသုံး ပြုခွင့်ရစေတဲ့အပြင် မီတာခတွေကိုလည်း တိုးမြှင့်ကောက်ခံထားပြီမို့ လာမယ့် နွေရာသီအတွက်တော့ မနှစ်ကလို လျှပ်စစ်ဒုက္ခအနန္တကို နေရာအနှံ့ပြည်သူတွေ ခါးစည်းမခံရလေအောင်နဲ့ ခိုးယူမှုကြောင့် ပျောက်ဆုံး နေဆဲလျှပ်စစ်တွေကိုလည်း နည်းနိုင်သမျှ နည်းပါးအောင် လျှပ်စစ်နဲ့စွမ်းအင် ဝန်ကြီးဌာနအနေနဲ့ အစွမ်းကုန် အာရုံစိုက်ကြိုးစားပြီး ဝန်ဆောင်မှုပေးနိုင်ဖို့ အကြံပြုပါရစေ။ ဘာလို့လဲဆိုတော့ ရန်ကုန်တိုင်းဒေသကြီးအတွင်းမှာ တစ်လကို ပျောက်ဆုံးယူနစ်တွေဟာ ကျပ် သိန်းပေါင်း ၁၃,၅၀၀ ၀န်းကျင် ဖြစ်ပေါ်နေတယ်လို့ ခန့်မှန်းတွက်ချက်ထားပြီး မီတာခနှုန်းထားအသစ် ပြောင်းလဲကောက်ယူတဲ့ကာလ AMI စနစ်ကို အသုံးပြုလို့ အခုဆိုရင် ဒေါပုံမြို့နယ်မှာ တစ်လကို ကျပ်သိန်း ၄၇၀ ၀န်းကျင်နဲ့ ပန်းဘဲတန်းမြို့နယ်မှာ ကျပ်သိန်း ၉၀၀ ၀န်းကျင် သက်သာခွင့်ရခဲ့တာမို့ တစ်ပြည်လုံး အတိုင်း အတာနဲ့ Pilot Project တွေအဖြစ် စတင်ဆောင်ရွက်သင့်နေပြီး ထပ်မံကုန်ကျမယ့်စရိတ်လည်း များပြားမှု မရှိဘူးလို့ သိရပါတယ်။ ဒါကြောင့်မို့လည်း ပြည်သူ့ဘဏ္ဍာတွေ မဆုံးရှုံးစေဘဲ ထိရောက်တဲ့ စီမံကိန်းတွေ အကောင်အထည် ဖော်နိုင်ဖို့ဆိုတဲ့ ကောင်းမွန်တဲ့ ရည်ရွယ်ချက်နဲ့ မကြာခင်ကာလကပဲ ရန်ကုန်တိုင်းဒေသကြီး မဲဆန္ဒနယ် အမှတ်(၈)မှ အမျိုးသားလွှတ်တော်ကိုယ်စားလှယ် ဦးကျော်ထွေးက ပြည်ထောင်စုလွှတ်တော်မှာ တင်ပြခဲ့တဲ့ မီတာဘောက်တင်ဒါကိစ္စကို တာဝန်ရှိသူအနေနဲ့ ပြန်လည်ရှင်းလင်းပြီး နောက်ပိုင်း ပတ်သက်ဆက်နွယ်နေတဲ့ ကာယကံရှင်တွေအနေနဲ့ တစ်ဖက်နဲ့တစ်ဖက် ပိုမိုရှင်းလင်းသွားအောင် တွေ့ဆုံဆွေးနွေးကြဖို့ တောင်းဆို ခဲ့တာကို ဒီရက်အတွင်း ကြားသိခဲ့ရပါတယ်။ ဒီနေရာမှာ လျှပ်စစ်ဓာတ်အားတွေကို ဖူလုံလောက်ငှစွာ တိုးမြှင့်ဖြန့်ဖြူးနိုင်ဖို့ ထပ်မံဆောင်ရွက်သင့်တာတွေကို သဘောရိုးနဲ့ အကြံပြု တင်ပြလိုပါတယ်။ မြန်မာနိုင်ငံမှာ မဟာဓာတ်အားလိုင်းကနေ လျှပ်စစ်မီးရရှိတဲ့ အိမ်ထောင်စုက ၄၄.၈၁ ရာခိုင်နှုန်းနဲ့ မရသေးတာက ၅၅.၁၉ ရာခိုင်နှုန်း ရှိနေတယ်လို့ အကြမ်းဖျင်းသိရပြီး ဒီလိုလိုအပ်ချက်များနေတဲ့ လျှပ်စစ် စွမ်းအင်နဲ့ပတ်သက်ပြီး ပိုမိုထုတ်လုပ်ဖြန့်ဖြူးသုံးစွဲနိုင်ဖို့အတွက် အလွန်ကိုဂရုတစိုက် ဆောင်ရွက်သင့်တဲ့ အခြေအနေဖြစ်တာမို့ ငြင်းခုန်အပြစ်ဖို့နေကြမယ့်အစား သက်ဆိုင်သူတာဝန်ရှိသူအားလုံး ပေါင်းစပ်ညှိနှိုင်း အဖြေရှာသင့်နေပါပြီ။ အိမ်နီးချင်းနိုင်ငံများနဲ့ နိုင်ငံတကာတွေမှာ အလားတူကိစ္စမျိုးကို ဆောင်ရွက်မယ် ဆိုရင် အစိုးရ၊ ပုဂ္ဂလိကနဲ့ တက္ကသိုလ်များ၊ ပညာရှင်များနှင့် စဉ်ဆက်မပြတ် ဆွေးနွေးပွဲများပြုလုပ်ပြီး လက်တွဲညီညီ အေးချမ်းအောင်မြင်စွာ ဆောင်ရွက်နေကြတာဖြစ်ပြီး အခုလျှပ်စစ်နဲ့ စွမ်းအင်ဝန်ကြီးဌာနက တင်ဒါခေါ်ယူ လျက်ရှိတဲ့ မီတာတွေကိုလည်း အမျိုးသားစံချိန်စံညွှန်းမီတာသတ်မှတ်ချက်ဖြင့် သိသာထင်ရှားစွာ သတ်မှတ် နိုင်ဖို့ ပညာရှင်များ၊ လုပ်ငန်းရှင်များ၊ လွှတ်တော်ကိုယ်စာလှယ်များနဲ့ အားလုံးပါဝင်တဲ့ အဖွဲ့ဝင်များနဲ့ ဆွေးနွေးတိုင်ပင်သတ်မှတ် ဖော်ပြုပြီးတော့မှ တင်ဒါခေါ်ယူမယ်ဆိုရင်တော့ နိုင်ငံတော်အတွက်ကော ပြည်သူတွေ အတွက်ပါ ကောင်းမွန်ပြီး ယခုလိုသံသယအငြင်းပွားမှုများ အချင်းချင်းရဲ့ ကြားမှာ ရှိနိုင်တော့မယ် မဟုတ် တော့ပါဘူး။ လေးစားအပ်ပါသော နာယကကြီးခင်ဗျား။ စံချိန်စံညွှန်း သတ်မှတ်ခြင်းဆိုင်ရာဥပဒေ ၂၀၁၄ ခုနှစ် ဇူလိုင်လ ၃ ရက်က ပြဋ္ဌာန်းထားတဲ့ ဥပဒေအမှတ် ၂၈ အရ မြန်မာနိုင်ငံ စံချိန်စံညွှန်းကောင်စီနဲ့ အမျိုးသား စံချိန်စံညွှန်းနဲ့ အရည်အသွေးဌာနကို ဖွဲ့စည်းထူထောင်ထားပြီးဖြစ်သလို လျှပ်စစ်ဥပဒေ ၂၀၁၄ အောက်တိုဘာ ၂ရ ပြည်ထောင်စုလွှတ်တော် ဥပဒေအမှတ် ၄၄ အရလည်း လျှပ်စစ်ကော်မတီအနေနဲ့ သမ္မတမှ တာဝန် ပေးအပ်သော ဥက္ကဋ္ဌတစ်ဦးနဲ့ ပြည်ထောင်စုအစိုးရအဖွဲ့မှ ဖွဲ့စည်းရမယ်လို့ ဖော်ပြထားပြီး ယခုဖြစ်ပေါ် အငြင်းပွားနေတဲ့ ကိစ္စမျိုးတွေကို ဖြေရှင်းဖို့ လျှပ်စစ်ကော်မရှင်ရဲ့ တာဝန်များအနေနဲ့ သတ်မှတ်ထားပြီး ဖြစ်လို့ လျှပ်စစ်ကော်မရှင်ကို အမြန်ဖွဲ့စည်းနိုင်ဖို့ လိုအပ်နေတာကို ပြည်ထောင်စုလွှတ်တော် နာယကကြီးမှ တစ်ဆင့် နိုင်ငံတော်သမ္မတကြီးထံကို ဖွဲ့စည်းပေးနိုင်ဖို့ အကြံပြုတိုက်တွန်းအပ်ပါတယ်။ ဒါမှသာ လျှပ်စစ်ကော်မရှင်အနေနဲ့ အားလုံးပါဝင်တဲ့ လျှပ်စစ်ဆွေးနွေးပွဲတွေ အကြိမ်ကြိမ် ဆွေးနွေး ကျင်းပပြီး ပူးပေါင်းဆောင်ရွက်ပါမှ ရည်ရွယ်ရင်းဖြစ်တဲ့ ငြိမ်းချမ်းပြီး သာယာဝပြောတဲ့ ဒီမိုကရေစီဖက်ဒရယ် ပြည်ထောင်စုကို တည်ဆောက်နိုင်ဖို့အတွက် ရေရှည်တည်တံ့ခိုင်မြဲပြီး ဟန်ချက်ညီတဲ့ ဖွံ့ဖြိုးတိုးတက်မှု စီမံကိန်း MSDP အရ လျှပ်စစ်ကဏ္ဍနဲ့ပတ်သက်တဲ့ အရင်းအမြစ်များကို တည်တည်ငြိမ်ငြိမ်နဲ့ စွမ်းရည် ပြည့်ဝစွာ ခွဲဝေနိုင်မှာဖြစ်ပြီး ပြည်ထောင်စုဘဏ္ဍာငွေ စီမံခန့်ခွဲမှုကို အားကောင်းလာနိုင်မှာဖြစ်ကြောင်း အကြံပြုဆွေးနွေးရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒုတိယဗိုလ်မှူးကြီးမိုးကျော် တပ်မတော်သား ပြည်သူ့လွှတ်တော် ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဒုတိယဗိုလ်မှူးကြီးမိုးကျော်(တပ်မတော်သားပြည်သူ့လွှတ်တော်ကိုယ်စားလှယ်)</mp>အားလုံး မင်္ဂလာပါ။ ကျွန်တော်ကတော့ တပ်မတော်သားပြည်သူ့လွှတ်တော်ကိုယ်စားလှယ် ဒုတိယဗိုလ်မှူးကြီး မိုးကျော် ၂၀၁၉-၂၀၂၀ ခု၊ ဘဏ္ဍာရေးနှစ် ပြည်ထောင်စုရဲ့ ဘဏ္ဍာငွေအရအသုံးဆိုင်ရာ ဥပဒေကြမ်းအပေါ် ငွေကြေးဆိုင်ရာသုံးသပ်ချက် အစီရင်ခံစာအမှတ်စဉ်(၁၄/၂၀၁၉)အပေါ် အကြံပြုဆွေးနွေးသွားမှာ ဖြစ်ပါတယ်။ PowerPoint သုံးစွဲခွင့်ပြုပါရန် တင်ပြအပ်ပါတယ်။ နာယကကြီးခင်ဗျား။ ရှေးဦးစွာ ၂၀၁၉-၂၀၂၀ ပြည်ထောင်စုရဲ့ အရအသုံးဆိုင်ရာ ခန့်မှန်းခြေငွေစာရင်း အရ ဥပဒေကြမ်းအပေါ် စိစစ်ရေးပူးပေါင်းအဖွဲ့များနှင့် ပြည်သူ့ငွေစာရင်းပူးပေါင်းကော်မတီတို့ရဲ့ ပူးပေါင်း စိစစ်ချက်အရ သာမန်ရငွေတွင် ကျပ် ၁၀၁.၄၄ရ ဘီလီယံတိုးမြှင့်ခြင်းနှင့် သုံးငွေတွင် ကျပ် ၄၁၈.၀၇၅ ဘီလီယံ လျှော့ချအတည်ပြုရန် အစီရင်ခံစာက တင်ပြခြင်းဟာ ဘတ်ဂျက်လိုငွေတွင် ကျပ် ၅၁၉.၅၂၂ ဘီလီယံ လျော့ကျသွားမှာဖြစ်လို့ ထောက်ခံကြောင်း တင်ပြအပ်ပါတယ်။ နာယကကြီးခင်ဗျား။ ဥပဒေကြမ်းပါ ရသုံးငွေစာရင်းမှာ တင်ပြပါအတိုင်း ရငွေစုစုပေါင်းမှာ ၂၅,၃၁၂.၅၅၉ ဘီလီယံနှင့်သုံးငွေစုစုပေါင်းမှာ ကျပ် ၃၂,၃၃၉.၉၂၃ ဘီလီယံရှိတဲ့အတွက် လိုငွေကျပ် ၇,၀၂၇.၃၆၄ ဘီလီယံရှိတာကို တွေ့ရှိရပါတယ်။ ဘတ်ဂျက်လိုငွေဟာ နှစ်အလိုက်တိုးတက်လာတာဖြစ်ပြီး ၂၀၁၉-၂၀၂၀ ဘဏ္ဍာရေးနှစ်မှာတော့ Accounting Method mo Analytical Method အရ ၇.၂၈ ရာခိုင်နှုန်း အထိရှိနေပါတယ်။ ဒါဟာ ငွေကြေးတည်ငြိမ်မှုကို အားနည်း စေတဲ့အတွက် ပြည်တွင်း၊ ပြည်ပ ရင်းနှီးမြှပ်နှံမှုများနှင့် ပို့ကုန်၊ သွင်းကုန်လုပ်ငန်းများအပေါ် ထိခိုက် နိုင်ပါတယ်။ ဒါကြောင့် ငွေကြေးဖောင်းပွမှုကို ထိန်းသိမ်းမည့် အစီအမံများနှင့် နိုင်ငံခြားငွေလဲလှယ်နှုန်း တည်ငြိမ်ရေး အစီအမံများ ကြိုတင်စီမံထားရှိသင့်ကြောင်း အကြံပြုတင်ပြအပ်ပါတယ်။ နာယကကြီးခင်ဗျား။ အစီရင်ခံစာမှာ ဖော်ပြထားတဲ့ ဘဏ္ဍာရေးနှစ်အလိုက် အခွန်အကောက် ရငွေနှင့် GDP အချိုးကို တင်ပြပါအတိုင်းတွေ့ရှိရမှာဖြစ်ပြီး အခွန်ရငွေနှင့် GDP အချိုးဟာ ကျဆင်းလာ တာကို တွေ့ရှိရမှာ ဖြစ်ပါတယ်။ GDP တိုးတက်လာသော်လည်း အခွန်ရငွေမှာသိသာစွာ တိုးတက်လာခြင်း မရှိတဲ့ အတွက် GDP တွက်ချက်မှုတွေမှာ ဖောင်းပွမှုတွေရှိနေသလား၊ အခွန်ကောက်ခံမှု စနစ်တွေမှာ အားနည်းမှု ရှိနေသလားဆိုတာကို အစိုးရအဖွဲ့ အနေနဲ့ သုံးသပ်အဖြေရှာပြီး ကုစားသင့်ကြောင်း အကြံပြု တင်ပြအပ်ပါတယ်။ နာယကကြီးခင်ဗျား။ ၂၀၁၉-၂၀၂၀ ခု၊ ဘဏ္ဍာရေးနှစ်အတွက် အခွန်ရငွေ ခန့်မှန်းချက်ကို တင်ပြပါ အတိုင်း တွေ့ရှိရမှာဖြစ်ပြီး ပြည်တွင်းထွက်ကုန်နှင့် ပြည်သူပြည်သူများ သုံးစွဲမှုအပေါ် ကောက်ခံသည့် အခွန်အကောက်က ကျပ် ၄,၀၇၁.၁၈၃ ဘီလီယံနှင့် အများဆုံးဖြစ်ပြီး ကျန်အခွန်အကောက် ၃ မျိုးက နည်းနေကြောင်း တွေ့နိုင်ပါတယ်။ အခွန်အကောက်ရငွေတိုးတက်အောင် ဆောင်ရွက်ရာမှာ သာမန်ပြည်သူတွေအပေါ် ဝန်ထုပ်ဝန်ပိုး မဖြစ်စေဘဲ တိုးပြည်ရဲ့ စီးပွားရေးလုပ်ငန်းများ ဖွံ့ဖြိုးတိုးတက်အောင်၊ ပြည်ပ ရင်းနှီးမြှုပ်နှံမှု တိုးတက်အောင်၊ ပို့ကုန်လုပ်ငန်းများ တိုးတက်အောင်လက်တွေ့ကျတဲ့ မူဝါဒများ ချမှတ်အကောက်အထည်ဖော်ပြီး ဖွံ့ဖြိုး တိုးတက်လာတဲ့ စီးပွားရေးလုပ်ငန်းများအပေါ်မှ ထိုက်သင့်တဲ့ အခွန်အကောက်များ ကောက်ခံခြင်းဖြင့် အခွန်အကောက်ရငွေတိုးတက်အောင် ဆောင်ရွက်သင့်ကြောင်း အကြံပြု တင်ပြအပ်ပါတယ်။ နာယကကြီးခင်ဗျား။ ဘဏ္ဍာရေးနှစ်အလိုက် ဘတ်ဂျက်လိုငွေနှင့် GDP အချိုးကို တင်ပြပါအတိုင်း တွေ့ရှိရမှာ ဖြစ်ပါတယ်။ ယခင် ဘဏ္ဍာရေးနှစ်များမှာ လိုငွေနှင့် GDP အချိုးကို ၅ ရာခိုင်နှုန်းအောက် ထားရှိဆောင်ရွက်ခဲ့သော်လည်း ၂၀၁၈-၂၀၁၉ ဘဏ္ဍာရေးနှစ်နှင့် ယခု ၂၀၁၉-၂၀၂၀ ဘဏ္ဍာရေးနှစ်များမှာ ၅ ရာခိုင်နှုန်းကို ကျော်လွန်သုံးစွဲလာတာ တွေ့ရှိရပါတယ်။ ဒါဟာ ၂၀၁၁-၂၀၁၂ ခု၊ ဘဏ္ဍာရေးနှစ်မှစလို့ ယခိုငွေနှင့် GDP အချိုး အများဆုံးဖြစ်နေတယ်ဆိုတာကို ထောက်ပြလိုပါတယ်။ ဘတ်ဂျက် လိုငွေနှင့် GDP အချိုး ၅.၉ ရာခိုင်နှုန်းအထိ တိုးတက်လျာထားခြင်းနှင့် ပတ်သက်ပြီး အစီရင်ခံစာမှာ ဖော်ပြထားတာကတော့ အဓိကမှာ ပြည်ထောင်စုအစိုးရ၏ သုံးစွဲမှုကိုမြှင့်တင်ခြင်း တစ်နည်းအားဖြင့် နိုင်ငံတော်၏ လူမှုစီးပွားဖွံ့ဖြိုးတိုးတက်မှုကို အထောက်အကူပြုနိုင်စေရန် ပြည်တွင်း စားသုံးမှုကို မြှင့်တင်ပေးနိုင်ရန် ပြည်ထောင်စုအစိုးရ၏ အသုံးစရိတ်ကို တိုးမြှင့်ပေးခြင်းဖြစ်ပါသည်ဟု ဖော်ပြထားတာကို တွေ့ရှိရပါတယ်။ ပြည်တွင်းစားသုံးမှုကို မြှင့်တင်ပေးနိုင်ရန် ပြည်ထောင်စုအစိုးရရဲ့ အသုံးစရိတ်ကို တိုးမြှင့်ပေးခြင်း ဖြစ်ကြောင်း အစီရင်ခံစာမှာဖော်ပြထားတဲ့အတွက် ဗဟိုအဖွဲ့အစည်းများနဲ့ ဝန်ကြီးဌာနများ၏ အသုံးစရိတ် များကို စိစစ်ခွင့်ပြုရာမှာ ပြည်တွင်းအလုပ်အကိုင် ဖန်တီးပေးနိုင်တဲ့ အသုံးစရိတ်တွေကို ဦးစားပေးခွင့်ပြု ပေးဖို့ လိုအပ်မှာဖြစ်ပါတယ်။ ဒါပေမယ့် အချို့စီမံကိန်းတွေဟာ အလုပ်အကိုင် အခွင့်အလမ်း ဖန်တီးပေး နိုင်ခြင်းမရှိတဲ့ အသုံးစရိတ်တွေဖြစ်နေတာကို တွေ့ရှိရပါတယ်။ နာယကကြီးခင်ဗျား။ အစီရင်ခံစာမှာ ဝန်ထမ်းအိမ်ရာဆောက်လုပ်ခြင်းနှင့်စပ်လျဉ်း၍ စနစ်တကျ စုစည်းသုံးသပ်ပြီး မူဝါဒတစ်ရပ် ပီပီပြင်ပြင်ရေးဆွဲဆောင်ရွက်သွားရန် လိုအပ်ကြောင်းသဘောထား မှတ်ချက် ပြုအပ်ပါသည်ဟု ဖော်ပြချက်ကို ထောက်ခံပါကြောင်းနှင့် ဝန်ထမ်းအိမ်ရာများကို ဝန်ကြီးဌာနအလိုက် သီးခြားစီဆောက်လုပ်ခြင်းထက် စုပေါင်းဝန်ထမ်းအိမ်ရာများကို ဝန်ကြီးဌာနများ ပူးပေါင်း ဆောက်လုပ်ရန် မူဝါဒချမှတ် အကော်အထည်ဖော်သင့်ပါတယ်။ ဝန်ကြီးဌာနပေါင်းစုံရှိတဲ့ မြို့နယ်အဆင့်တွေမှာ ဝန်ထမ်းအားလုံးအတွက် အခန်းတွဲ အထပ်မြင့် အဆောက်အဦများ ဆောက်လုပ်ပေးခြင်းဖြင့် တစ်ယူနစ် ကုန်ကျစရိတ် သက်သာခြင်း၊ လိုအပ်ချက် နည်းတဲ့အတွက် မြေနေရာရှာဖွေရာမှာ လွယ်ကူနိုင်ခြင်း စတဲ့အကျိုးများရနိုင်တဲ့အတွက် ကော်မတီရဲ့ သဘောထားမှတ်ချက်ကို ပြည်ထောင်စုအစိုးရအဖွဲ့အနေနဲ့ အကောင်အထည်ဖော်သင့်ကြောင်း တိုက်တွန်း အပ်ပါတယ်။ နာယကကြီးခင်ဗျား။ နိဂုံးချုပ်အားဖြင့် တင်ပြလိုတာကတော့ ပြည်သူ့ငွေစာရင်းပူးပေါင်း ကော်မတီရဲ့ သဘောထားမှတ်ချက်မှာ အသုံးစရိတ်များ တိုးတက်သုံးစွဲသည်နှင့်အမျှ နိုင်ငံတော်နှင့်ပြည်သူများအတွက် ထိရောက်သော အသုံးစရိတ်များဖြစ်စေရေး၊ လျာထားချက်နှင့်အညီ ံးစွဲနိုင်ရေးအတွက် အဆင့် ဆင့်သော တာဝန်ရှိသူများက အလေးထား အကောင်အထည်ဖော်ဆောင်ရွက်ရန် လိုအပ်ပါကြောင်းနှင့် ကြီးကြပ်သူအရာရှိများ(Controlling Oficer)အနေဖြင့်လည်း မိမိတာဝန်ယူရသည့်ဌာန၊ အဖွဲ့အစည်း၏ လုပ်ငန်းဆောင်ရွက်ချက်များ သာမက ဘဏ္ဍာရေးစီမံခန့်ခွဲမှုနှင့် ဘဏ္ဍာရေးကြီးကြပ်မှု လုပ်ငန်းများကို တည်ဆဲဘဏ္ဍာရေး စည်းမျဉ်များနှင့်အညီ ကြီးကြပ်ဆောင်ရွက်သွားရန် လိုအပ်ပါကြောင်း သဘောထား မှတ်ချက်ပြုအပ်ပါသည်ဟု ဖော်ပြထားပါတယ်။ ကော်မတီရဲ့ သဘောထားမှတ်ချက်အတိုင်း ဗဟိုအဖွဲ့ အစည်းများ၊ ပြည်ထောင်စုဝန်ကြီးဌာနများ၊ တိုင်းဒေသကြီးနှင့် ပြည်နယ်အစိုးရများအနေဖြင့် တိတိကျကျ လိုက်နာဆောင်ရွက်ကြရန် တိုက်တွန်းပါကြောင်းတင်ပြရင်း ကျွန်တော့်ရဲ့ ဆွေးနွေးချက်အား နိဂုံးချုပ် လိုက်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးဘိုကြီး ချောက်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="258">ဦးဘိုကြီး (ချောက်မဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ အားလုံးမင်္ဂလာပါလို့ ဂါရဝပြု နှုတ်ခွန်းဆက်သအပ်ပါတယ်။ ကျွန်တော် ကတော့ မကွေးတိုင်းဒေသကြီး ချောက်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဘိုကြီး ဖြစ်ပါတယ်။ ၂၀၁၉-၂၀၂၀ ခု၊ ဘဏ္ဍာရေးနှစ် ပြည်ထောင်စု၏ ဘဏ္ဍာငွေအရအသုံးဆိုင်ရာ ဥပဒေကြမ်းအပေါ် ပြည်သူ့ ငွေစာရင်းကော်မတီရဲ့ ငွေကြေးဆိုင်ရာသုံးသပ်ချက်အစီရင်ခံစာ အမှတ်စဉ် (၁၄/၂၀၁၉) အား ထောက်ခံ ဆွေးနွေးသွားမှာ ဖြစ်ပါတယ်။ ပြည်ထောင်စု ရသုံးခန့်မှန်းခြေစာရင်းများ ရေးဆွဲတဲ့အခါ ဦးစွာပထမ ပြည်ထောင်စုအဖွဲ့အစည်းများ၊ ပြည်ထောင်စုဝန်ကြီးဌာနများ၊ ဦးစီးဌာနများနှင့် အဖွဲ့အစည်းများမှ မိမိတို့ရဲ့ အရအသုံးစာရင်းများကို စတင်ရေးဆွဲအတည်ပြုပြီး စီမံကိန်းနှင့် ဘဏ္ဍာရေးဝန်ကြီးဌာနနှင့် ညှိနှိုင်းစိစစ် အတည်ပြုကြပါတယ်။ အဲဒီအဆင့် ၂ ဆင့်ဟာ အရေးအကြီးဆုံးအဆင့်များလို့ ထင်မြင် ယူဆပါတယ်။ မိမိဌာန၊ အဖွဲ့အစည်း များရဲ့ ရသုံးစာရင်းများကို စတင်ရေးဆွဲသည့်အဆင့်မှာ သေချာစွာ စိစစ်ရေးဆွဲတင်ပြသင့်ပါတယ်။ ထိုမှ တစ်ဆင့် ပြည်ထောင်စုအစိုးရအဖွဲ့သော်လည်းကောင်း၊ ဘဏ္ဍာရေးကော်မရှင်သို့လည်းကောင်း တင်ပြ စိစစ်ပြီး ပြည်ထောင်စုလွှတ်တော်သို့ တင်ပြဆွေးနွေး အတည်ပြုကြပါတယ်။ ပြည်ထောင်စုအစိုးရအဖွဲ့၊ ဘဏ္ဍာရေးကော်မရှင်နှင့် ပြည်ထောင်စုလွှတ်တော်တို့မှာ အသေးစိတ် စိစစ်ရန်မလိုအပ်ဘဲ မူနဲ့အခြေခံသဘောတရားများကိုသာ အဓိက ဆွေးနွေးအတည်ပြုသင့်တယ်လို့ ယူဆ ပါတယ်။ သို့သော် ယခုလက်တွေ့တွင် ပြည်ထောင်စုလွှတ်တော်မှာ တင်ပြပါ တည်ဆောက်ရေးလုပ်ငန်း များ၏ ကုန်ကျစရိတ်များနှင့်စပ်လျဉ်း၍ ခန့်မှန်းကုန်ကျစရိတ်များကို စနစ်တကျ တွက်ချက်ထားမှု ရှိ မရှိနှင့် ကာလဒေသပေါက်ဈေးများအရ သင့်လျော်သည့် ကုန်ကျစရိတ်များကို ဟုတ် မဟုတ် စသည့် အချက်များကို စိစစ်ဖြတ်တောက်နေတာကို ပြည်သူ့ငွေစာရင်းပူးပေါင်းကော်မတီရဲ့ ငွေကြေးဆိုင်ရာ သုံးသပ်ချက် အစီရင်ခံစာအမှတ်စဉ်(၁၄/၂၀၁၉)တွင် တွေ့မြင်ရပါတယ်။ အစီရင်ခံစာပါ မတင်သင့်တဲ့ သင့်ငွေတွေကို ဖြတ်တောက်နေရတာ စေပြီး အလုပ်ကို (၂)ကြိမ်၊ (၃)ကြိမ် လုပ်နေရပါတယ်။ ဒါပေမယ့် ယခုော့ စိစစ်မဖြတ်တောက်လို့ကလည်းမရဘဲ ဖြစ်နေတယ်လို့ ထင်မြင်ယူဆပါတယ်။ ပြည်သူ့ငွေစာရင်းပူးပေါင်းကော်မတီရဲ့ တင်ပြချက်အစီရင်ခံစာမှာ ပြည်ထောင်စု၏ရငွေမှာ တိုးမြှင့်ငွေ ကျပ် ၁၀၁.၄၄ရ ဘီလီယံနှင့် အသုံးစရိတ်တွင် ဖြတ်တောက်ရန် ကျပ် ၄၁၈.၀၄ရ ဘီလီယံအတွက် အတည်ပြုပေးရန် သဘောထားမှတ်ချက်ပြုထားတာကို တွေ့ရပါတယ်။ ခန့်မှန်းရငွေများတွင် ပိုမိုပြည့်စုံ စေရန် ထပ်မံထည့်သွင်းရန် အခြားလိုအပ်မည်ဟုယူဆသော ရငွေများအနက် ဥပမာ ၂ ခုကို တင်ပြလို အဖွဲ့ အစည်းများမှ နှစ်အကောင်း မစားပါက အားလုံးကို သတင်း စာရင်းတွင် ထည့်သွင်းရေးဆွဲ လျာထားသင့်ပါတယ်။ ကုမ္ပဏီများထံမှ ရရန်ရှိဒဏ်ကြေးများ၊ အတိုးများ၊ ပြန်ဆပ်ရမည့်ငွေများ စသည့် တိတိကျကျသိရှိထားတဲ့ ကိစ္စရပ်များကို ထည့်သွင်းလျာထားသင့်ပါတယ်။ သို့မှသာ သက်ဆိုင်ရာဌာနများအနေဖြင့် ရရန်ရှိများကို မဖြစ်မနေ တောင်းခံရပါမယ်။ လျာထားချက်တွင် ရငွေများအဖြစ် မပါသောအရာများကို ပြည်ထောင်စုစာရင်းစစ်ချုပ်က စစ်ဆေး ဖော်ထုတ်မှ သိရတဲ့အခါကျတော့ ဌာနတွေအနေဖြင့် အားနည်းချက်များစွာရှိနေတယ်လို့ ယူဆရပါတယ်။ နိုင်ငံတော်ပိုင်စီးပွားရေးအဖွဲ့ အစည်းများရဲ့ ၂၀၁၈-၂၀၁၉ ခု၊ ဘဏ္ဍာရေးနှစ်ကုန်ဖြစ်သော ၃၀-၉-၂၀၁၉ ရက်နေ့မှာရှိတဲ့ ပြည်ထောင်စုဘဏ္ဍာရန်ပုံငွေ UFA-OA လက်ကျန်များကို ပြည်ထောင်စုစာရင်းစစ်ချုပ်ရုံးမှ စာရင်းစစ်ဆေး အတည်ပြုချက်ရရှိပြီးပါက ပြည်ထောင်စုအစိုးရအဖွဲ့သို့တင်ပြရန် နိုင်ငံတော်စာရင်း၊ ပြည်ထောင်စုအစိုးရအပ်ငွေစာရင်းသို့ ပြောင်းရွှေ့ညှိနှိုင်းပြီး UFA-OA Account များ စာရင်းရှင်းလင်း ပိတ်သိမ်းရေးကိုလည်း စနစ်တကျ ဆောင်ရွက်သွားရမှာဖြစ်တယ်လို့ ဖော်ပြထားပါတယ်။ ဒါ့အပြင် ၂၀၁၉-၂၀၂၀ ခု၊ ဘဏ္ဍာရေးနှစ်မှာ နိုင်ငံတော်စီးပွားရေးအဖွဲ့အစည်းများသည် သာမန်စာရင်း၌ ကုန်သွယ်မှု အရှုံးအမြတ်စာရင်းအရ ရှိတဲ့အမြတ်အပေါ်မှာ နှစ်စဉ်ပြဋ္ဌာန်းထားသော ပြည်ထောင်စုရဲ့ အခွန်အကောက် ဥပဒေအရ ဝင်ငွေခွန် ပေးဆောင်ရန်နှင့် ကျန်ရှိသော အမြတ်ငွေများအားလုံးကို နိုင်ငံတော်သို့ ထည့်ဝင်ငွေ အဖြစ် ထည့်ဝင်မယ်လို့ သိရပါတယ်။ ဒါကြောင့် ၂၀၁၈-၂၀၁၉ ဘဏ္ဍာနှစ်၏ ပြုပြင်ပြီး နိုင်ငံတော် ထည့်ဝင်ငွေမှာ ကျပ်သန်း ၉၅၀,၀၀၀ ကျော်ပဲရှိပြီးတော့ ၂၀၁၉-၂၀၂၀ ဒုတိယသမ္မတစစ်ဆေးပြီး ငွေရပ်က ကျပ်သန်းပေါင်း ၁,၃၃၀,၀၀၀ ကျော် ဖြစ်သဖြင့် ကျပ်သန်း ၃၇၈,၅၃၅.၉၀၄ တိုးမြင့်လာတာကို တွေ့ရ ပါတယ်။ ယခင်နှစ်များက အစိုးရအဖွဲ့ အစည်းများရဲ့ နှစ်ချုပ်စာရင်းများအရ နိုင်ငံတော်ထည့်ဝင်ငွေများ ပေးသွင်းခဲ့သော်လည်း ပြည်ထောင်စုစာရင်းစစ်ချုပ်မှ နှစ်ချုပ်စာရင်းများ စိစစ်အတည်ပြုပြီးတဲ့အခါ နိုင်ငံတော်ထည့်ဝင်ငွေများ ထပ်မံပေးသွင်းရသည်များကို တွေ့မြင်နေရသဖြင့် အစိုးရမှ UFA-OA လက်ကျန်များကို နိုင်ငံတော်စာရင်းသို့ စာရင်းပြောင်းရွှေ့သည့်အခါ ဌာနဆိုင်ရာဝန်ထမ်းများ၏ အတွေ့အကြုံ များအရ ရစရာရှိသော နိုင်ငံတော်ထည့်ဝင်ငွေများအပြင် အခြားရစရာရှိသော သင့်ငွေများရှိပါက ခန့်မှန်း ရငွေစာရင်းများအဖြစ် ဖော်ပြလျာထားပေးပါက ပိုမိုပြည့်စုံသော ခန့်မှန်း ရငွေများဖြစ်မည်ဟု အကြံပြု အပ်ပါတယ်။ ခန့်မှန်းအသုံးစရိတ်များတွင် ၂ ပိုင်း တင်ပြပါမယ်။ ပထမတစ်ချက်အနေဖြင့် ဝန်ကြီးဌာနတစ်ခုတည်း ဥပမာ မော်တော်ကားဝယ်ရန် ဈေးနှုန်းများ တင်ပြရာတွင် ယာဉ်အမျိုးအစား၊ မော်ဒယ်၊ စက်စွမ်းအား စသည် တူညီနေသော်လည်း ဦးစီးဌာန အချင်းချင်းတွင်လည်းကောင်း၊ အဖွဲ့အစည်း အချင်းချင်းတွင် လည်းကောင်း၊ ဌာန၊ အဖွဲ့အစည်းအချင်းချင်းတွင်လည်းကောင်း ဈေးနှုန်းများ မတူညီသဖြင့် ဖြတ်တောက် ပေးရခြင်းမျိုးတွေ တွေ့နေရပါတယ်။ တကယ်တော့ မဖြစ်သင့်ပါဘူး။ ခန့်မှန်းအသုံးစရိတ်များကို ယခု တင်ပြပါ ဖြတ်တောက်ရန် တင်ပြထားတဲ့ စုစုပေါင်းကျပ် ၄၁၈.၀၇၄ ဘီလီယံကိုလည်း ဌာန၊ အဖွဲ့ အစည်း များအလိုက် စာရင်းခေါင်းစဉ်များ ခွဲခြားတင်ပြသင့်ပါတယ်။ ဥပမာ နံပါတ်(၁) ပစ္စည်းအမျိုးအစား အရည် အသွေး တူညီပြီးတော့ ဈေးနှုန်း ကွဲပြားသဖြင့် ဖြတ်တောက်တဲ့ငွေက ဘယ်လောက်ရှိတယ်၊ နံပါတ်(၂) နိုင်ငံခြားမှ ချေးယူတဲ့အတွက် ို့ မရတဲ့အတွက် ဖြတ်တောက်ငွေက ဘယ်လောက်ရှိတယ်။ နံပါတ်(၃) တည်ဆောက်ရေး လုပ်ငန်းများအတွက် အချက်အလက်မပြည့်စုံသဖြင့် ဖြတ်တောက်ငွေက မည်မျှဖြစ်တယ်၊ နံပါတ်(၄) ယခုနှစ်တွင် တည်ဆောက်ရန်မလိုအပ်သေးသဖြင့် ဖြတ်တောက်ငွေက မည်မျှ ရှိတယ်လို့ စသည်ဖြင့် ခွဲခြားတင်ပြပါက မည်သည့်အကြောင်းကြောင့် ဖြတ်တောက်ရသည်ကို ချက်ချင်း မြင်တွေ့နိုင်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ ရသုံးမှန်းခြေစာရင်းများအား ရေးဆွဲတင်ပြတဲ့အခါမှာ နိုင်ငံတော်သမ္မတရုံးရဲ့ ၂၀၁၉ ခု၊ ဇွန်လ ၁၃ ရက်နေ့ပါ ဘဏ္ဍာငွေအရအသုံး လျာထားချက်များကို အမှန်တကယ်ဖော်နိုင်မှုနှင့် နီးစပ်စေရန်အတွက် လိုက်နာဆောင်ရွက်ရန် ကိစ္စပါ ထုတ်ပြန်ချက်အတိုင်း တိတိကျကျ လိုက်နာဆောင်ရွက်ပါက အဆင့်ဆင့်ခံပြီး စစ်ဆေးရန် မလိုအပ်ဘဲ အနီးဆုံး ရသုံးခန့်မှန်းခြေစာရင်းများ ဖြစ်ပေါ်လာနိုင်မည်ဟု အကြံပြုတင်ပြရင်း နိဂုံးချုပ်အပ် ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးသိန်းထွန်း သာပေါင်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="184">ဦးသိန်းထွန်း(သာပေါင်းမဲဆန္ဒနယ်၊ ဧရာဝတီတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ ကျွန်တော်ကတော့ ဧရာဝတီတိုင်းဒေသကြီး၊ သာပေါင်း မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးသိန်းထွန်းပဲ ဖြစ်ပါတယ်။ နာယကကြီးခင်ဗျား။ ကျွန်တော့်အနေနဲ့ စိစစ်ရေးပူးပေါင်းအဖွဲ့(၈)ရဲ့ အကြံပြုချက်အပေါ်မှာ မူတည် ပြီးတော့ ဆွေးနွေးသွားပါမယ်။ စိစစ်ရေးပူးပေါင်းအဖွဲ့ (၈)ရဲ့ အကြံပြုချက် အပိုဒ်(ခ)မှာ ဆောက်လုပ်ရေး လုပ်ငန်းများ တောင်းခံမှုများအပေါ် မြေပြင်အခြေအနေကို ကွင်းဆင်းစစ်ဆေးပြီး အမှန်တကယ် လိုအပ်မှုကို တောင်းခံရန်ဆိုတဲ့ အချက်အပေါ်မှာ ကျွန်တော် ချိတ်ဆက်ဆွေးနွေးသွားပါမယ်။ ကျွန်တော့်ကို Power Point နှင့် တင်ပြခွင့်ပြုပါခင်ဗျာ။ Power Point မှာ တင်ပြထားတဲ့စာကတော့ ကျွန်တော်တို့ ဒီပြည်သူ့လွှတ်တော်ကနေမှ ပညာရေးဝန်ကြီးဌာနကို ဆောက်လုပ်ရေးလုပ်ငန်းအနေနဲ့ ပတ်သက်ပြီးတော့ ညှိနှိုင်းဆောင်ရွက်ပေးနိုင် ပါရန် ပြည်သူ့လွှတ်တော်ရုံးမှ အထက်ရည်ညွှန်းပါစာနဲ့ အကြောင်းကြားလာတယ်ဆိုတဲ့ အပိုဒ်ပါ။ အကတာ နောင်လာမယ် ၀၉- ၂၀ ၂၀ ခနစ်၊ အကာရေးနစ် လုံးချင်း ကက်ကောက် စာရင်းမှာ မြို့နယ်ဦးစားပေးအစီအစဉ်နဲ့ တန်းစီဇယားအရ စိစစ်ထည့်သွင်းလျာထား နိုင်ရေး ဆောင်ရွက် သွားမယ်ဆိုတဲ့စာကို ကျွန်တော်တို့ ပညာရေးဝန်ကြီးဌာနကနေ ပြန်လည်ပြီးတော့ ပြည်သူ့လွှတ်တော်ရုံးကို ပြန်တင်ပြတဲ့စာ ဖြစ်ပါတယ်။ ခုတင်ပြထားတဲ့ Slide ကတော့ ကျွန်တော်တို့ မြို့နယ်ပညာရေးဌာနကနေ မြို့နယ်မြေစာရင်း ဦးစီးဌာနကို မြေစာရင်းပုံစံ ၁၀၅ ရရှိနိုင်ရေး တင်ပြထားတဲ့စာဖြစ်ပါတယ်။ ခုတင်ပြထားတဲ့ ကျွန်တော့် slide ကတော့ မြို့နယ်ပညာရေးဌာနကနေ တိုင်းပညာရေးဌာနကို မြေစာရင်းပုံစံ ညွှန်ကြားချက်အရ ဆောင်ရွက်တယ်။ ဒါပေမဲ့ ညွှန်ကြားချက်အရ ဆောင်ရွက်ပေမယ့် မိသာ ပီရံ အရ တင်ရက်သားသိမသား ဒါပေမဲ့ အနည်းနဲ့ ဆောင်ရွက်ပေးမယ်။ အဲဒါနဲ့ ကျွန်တော်တို့ အပိုဒ် ၃ မှာတော့ ၂၀၁၉-၂၀၂၀ ဘဏ္ဍာရေးနှစ်မှာ ငွေလုံးငွေရင်း ရန်ပုံငွေနဲ့ ကျောင်းဆောင်သစ် ဆောက်လုပ်ရန်အတွက် မြို့နယ်ပညာရေးမှူးမှာ လျာထားဆောင်ရွက် ပေးမည်ဖြစ်ကြောင်း တင်ပြအစီရင်ခံအပ်ပါတယ်လို့ ကျွန်တော်တို့ တင်ပြထားတာ ဖြစ်ပါတယ်။ ဒါကတော့ ကျွန်တော်တို့ တန်းစီဇယားပါ။ တန်းစီဇယားကိုကြည့်တဲ့အခါကျတော့ ကျွန်တော်တို့ တန်းစီဇယားမှာ အပြာလေးနဲ့ပြထားတာ အမှတ်စဉ် ၃၀ ပါ။ အဲဒါတောင် တန်းစီဇယားအရ ဒုတိယ အဆင့်ပါ။ ကျွန်တော်တို့ ပထမဦးစားပေးမှာဆိုရင်တောင် ဒါ ၁၅ ကျောင်းလောက် ရှိပါသေးတယ်။ အဲဒီတော့ ကျွန်တော်တို့ ဒီတန်းစီဇယား ဒုတိယဦးစားပေးအဆင့်မှာတောင် ဒီ အမှတ်စဉ် ၃၀ လောက်က ခု ကျွန်တော်တို့ ဒီနှစ် ၂၀၁၉-၂၀၂၀ ဘတ်ဂျက်ကျတော့ အမှတ်စဉ်(၂)လောက်ကို ရောက်သွားပါတယ်။ ကျွန်တော်တင်ပြ ထားတဲ့ အချက်အလက်တွေအနေနဲ့က ကျွန်တော်တို့ တန်းစီဇယားအရ ရန်ပုံငွေခွင့်ပြုတဲ့ အခါမှာ အရှေ့ကို အများကြီးကျော်ပြီးတော့ တင်ပြတဲ့အခြေအနေတွေဟာ တော်တော် ဆိုးဆိုးဝါးဝါး ဖြစ်နေပါတယ်။ နာယကကြီးခင်ဗျား။ ကျွန်တော်တို့ ၂၀၁၈-၂၀၁၉ ဘဏ္ဍာနှစ်၊ အမျိုးသားစီမံကိန်းဥပဒေ ပုဒ်မ ၁၃ မှာ လွှတ်တော်ကိုယ်စားလှယ်များ တိုင်ပင်သင့်တိုင်ပင်ထိုက်တဲ့ ပုဂ္ဂိုလ်များဖြစ်တယ်လို့ ဆိုထားပါတယ်။ ဒါပေမယ့် အခုလို အလွဲလွဲအမှားမှား လုပ်ရတဲ့ကိစ္စကတော့ တော်တော်လေးကို ဆိုးဆိုးဝါးဝါး အခြေအနေ ဖြစ်နေပါတယ်။ ဒီကိစ္စတွေနဲ့ပတ်သက်ပြီးတော့ ဘယ်အဆင့်တွေကလုပ်တာလဲ။ ဘယ်သူ့ကြောင့် လုပ်တာလဲ။ ဘာကြောင့်လုပ်တာလဲဆိုတာလည်း ကျွန်တော်တို့ ဖြေရှင်းပေးဖို့လိုအပ်ပါတယ်။ ဒါတွေနဲ့ ပတ်သက် ပြီးတော့ ဖော်ထုတ်အရေးယူဆောင်ရွက်ဖို့ တိုက်တွန်းလိုပါတယ်။ နာယကကြီးခင်ဗျား။ နောက် ကျွန်တော် ဒုတိယတင်ပြချင်တဲ့ အချက်တစ်ချက်ရှိပါတယ်။ အဲဒါ ကတော့ ကျွန်တော်တို့ အဆင့်မြင့်ပညာရေးဦးစီးဌာန လုပ်ငန်းခွင်အကြို ဆရာအတတ်ပညာဒီပလိုမာ သင်တန်းအမှတ်စဉ်(၂၃/၂၀၁၈) သင်တန်းသားရွေးချယ်ရေးမူရဲ့ အပိုဒ် ၄ မှာ သင်တန်းသားများ၏ တက္ကသိုလ် ဝင်စာမေးပွဲ စုစုပေါင်းရမှတ် ကြီး၊ ငယ်စဉ်အရ ရွေးချယ်ရမယ်လို့ တင်ပြပါတယ်။ နောက် ကျွန်တော်တို့ အပိုဒ် ၅ မှာဆိုရင် တိုင်းဒေသကြီးအစိုးရအဖွဲ့များမှ သင်တန်းတက်ရောက်ခွင့်ပြုရန် ထောက်ခံလာသည် ဆိုပါက သက်ဆိုင်ရာပညာရေးကောလိပ်များတွင် သတ်မှတ်ထားသော လက်ခံသင်တန်းသားဦးရေ၏ ၅ ရာခိုင်နှုန်းကို လက်ခံမည်။ အဲဒါကြောင့် ကျွန်တော်တို့က အမှတ်တကယ်လို့ ၄၀၀ လောက်ရတဲ့ ယောက်ျားလေး တွေဆိုရင် ကျွန်တော်တို့ ခုနတုန်းက ၅ ရာခိုင်နှုန်းဆိုတဲ့ အခွင့်အရေးအရယူသွားရင် တကယ့်တကယ် အမှတ်များတဲ့ပုဂ္ဂိုလ်တွေဟာ ကျွန်တော်တို့ တက်ရောက်ခွင့်မရပါဘူး။ ဒါကြောင့်မို့လို့ ဒီအပိုဒ် ၄ နဲ့ အပိုဒ် ၅ ဟာ ကျွန်တော်တို့ ဆန့်ကျင်ဘက်ကြီးတွေ ဖြစ်နေပါတယ်။ အဲဒီတော့ ပညာရေး ဝန်ကြီးဌာနအနေနဲ့ ဒီကိစ္စတွေကိုလည်း သေသေချာချာလေး ပြန်ပြီးတော့ဆောင်ရွက်ပေးဖို့ လိုအပ်ပါတယ်။ နိဂုံးချုပ်အနေနဲ့ ကျွန်တော့်အနေနဲ့ တင်ပြချင်တာကတော့ ကျွန်တော်တို့ ဒီ ၂၀၁၉-၂၀၂၀ မှာ ဆိုရင်တော့ ဥပဒေကြမ်းပူးပေါင်းကော်မတီရဲ့ ပြင်ဆင်ချက်မှာ သက်ဆိုင်ရာ မဲဆန္ဒနယ်အသီးသီးမှ လွှတ်တော် ကိုယ်စားလှယ်များ၊ တာဝန်ရှိပုဂ္ဂိုလ်၊ အဖွဲ့ အစည်းများနှင့် အပြည့်အဝပူးပေါင်းဆောင်ရွက်ရမယ့် ပူးပေါင်း ဆောင်ရွက်ရန် ပျက်ကွက်သည့် ပုဂ္ဂိုလ်၊ ဌာန၊ အဖွဲ့အစည်းများကို တည်ဆဲဥပဒေ၊ နည်းဥပဒေ၊ စည်းမျဉ်း၊ စည်းကမ်းများနှင့်အညီ ထိရောက်စွာ အရေးယူဆောင်ရွက်ရမယ်ဆိုတဲ့ ကျွန်တော်တို့ ပြဋ္ဌာန်းချက်ကို ကျွန်တော့်အနေနဲ့ ကြိုဆိုရင်းနဲ့ ကျွန်တော့်ရဲ့ ဆွေးနွေးမှုကို နိဂုံးချုပ်ပါတယ်။</speech>
<speech type="speaker">ဦးကျင့်ခန့်ပေါင် ချင်းပြည်နယ် မဲဆန္ဒနယ်အမှတ်(၆) ဆွေးနွေးဖို့ဖြစ်ပါတယ်။</speech>
<speech><mp id="864">ဦးကျင့်ခန့်ပေါင် (မဲဆန္ဒနယ်အမှတ်-၆၊ ချင်းပြည်နယ်)</mp>လေးစားအပ်တဲ့ ပြည်ထောင်စု လွှတ်တော် နာယကကြီးနှင့် အားလုံးမင်္ဂလာပါ။ ကျွန်တော်ကတော့ ချင်းပြည်နယ် မဲဆန္ဒနယ်အမှတ်(၆) အမျိုးသားလွှတ်တော်ကိုယ်စားလှယ် ဦးကျင့်ခန့်ပေါင် ဖြစ်ပါတယ်။ ပြည်ထောင်စုဥပဒေကြမ်းပူးပေါင်း ကော်မတီရဲ့ ထောက်ခံတင်ပြချက် အမှတ်စဉ်(၃၁)ကို ထောက်ခံဆွေးနွေးသွားမှာ ဖြစ်ပါတယ်။ Power Point သုံးစွဲခွင့်ပြုဖို့ တောင်းခံအပ်ပါတယ်။ အဲဒီဥပဒေကြမ်းပူးပေါင်းကော်မတီရဲ့ ထောက်ခံတင်ပြချက်အမှတ်စဉ်(၃၁/၁၃)ကို ကျွန်တော် ဖတ်ကြားပါမယ်။ သက်ဆိုင်ရာဌာနနှင့် အဖွဲ့အစည်းများသည် မိမိတို့ဆောင်ရွက်သည့် လုပ်ငန်းစီမံကိန်းနဲ့ လုပ်ငန်းများအတွက် လျာထားချက် အကောင်အထည်ဖော်ဆောင်ရွက်ခြင်း၊ စိစစ်သုံးသပ်ခြင်း လုပ်ငန်းများနှင့် စပ်လျဉ်း၍ သတ်မှတ်ချက်များနှင့်အညီ မြို့နယ်အဆင့်မှစတင်ပြီး စီမံကိန်းနှင့် ဘဏ္ဍာရေးဝန်ကြီးဌာန အပါအဝင် သက်ဆိုင်ရာ မဲဆန္ဒနယ်အသီးသီးမှ လွှတ်တော်ကိုယ်စားလှယ်များ၊ တာဝန်ရှိပုဂ္ဂိုလ်များ၊ အဖွဲ့ အစည်းများနဲ့ အပြည့်အဝပူးပေါင်းဆောင်ရွက်ရန် ပျက်ကွက်သည့် ပုဂ္ဂိုလ်၊ ဌာန၊ အဖွဲ့အစည်းများကို တည်ဆဲ ဥပဒေ၊ နည်းဥပဒေ၊ စည်းမျဉ်း၊ စည်းကမ်းနဲ့အညီ ထိရောက်စွာ အရေးယူရမယ် ဆိုတဲ့တင်ပြချက်ကို ကျွန်တော် ထောက်ခံပါတယ်။ ဥပဒေကြမ်းပူးပေါင်းကော်မတီရဲ့ ယခင်နှစ် ၂၀၁၈-၂၀၁၉ ဘဏ္ဍာနှစ် တင်ပြချက်နဲ့ ပတ်သက်ပြီးမှ ဒုတိယအကြိမ် အမျိုးသားလွှတ်တော် ဒသမပုံမှန်အစည်းအဝေး ၅-၁၂-၂၀၁၈ နေ့မှာ ချင်းပြည်နယ် အမှတ်(၄) အမျိုးသားလွှတ်တော်ကိုယ်စားလှယ် ဦးဇုန်လှယ်ထန်းက အောက်ပါမေးခွန်းကို မေးခဲ့ဖူးပါတယ်။ လွှတ်တော် ကိုယ်စားလှယ်များအား မဲဆန္ဒနယ်ရှိ ဒေသဖွံ့ဖြိုးရေးစီမံကိန်းများ ရေးဆွဲရာတွင်လည်းကောင်း၊ အုပ်ချုပ်ရေး၊ လူမှုစီးပွားရေးကဏ္ဍတို့နှင့်စပ်လျဉ်း၍ ပြည်သူများ၏ ဆန္ဒဖော်ဆောင်ရာတွင်လည်းကောင်း၊ သက်ဆိုင်ရာ အာဏာပိုင်အဖွဲ့ အစည်းကဖြစ်စေ၊ အာဏာပိုင်ပုဂ္ဂိုလ်ကဖြစ်စေ၊ အလေးထားတိုင်ပင်ရန် အစီအစဉ်ရှိ မရှိ ဆိုတဲ့ မေးခွန်းဖြစ်ပါတယ်။ အဲဒီမေးခွန်းကို ဆောက်လုပ်ရေးဝန်ကြီးဌာနက ဖြေကြားရာမှာ လွှတ်တော် ကိုယ်စားလှယ်များနဲ့ ညှိနှိုင်းတိုင်ပင်မယ်ဖြစ်ကြောင်း ဖြေကြားခဲ့ပြီး အခြားဝန်ကြီးဌာနများက ဖြေကြား ခဲ့ခြင်းမရှိခဲ့ပါဘူး။ အလားတူပဲ ကျွန်တော်သည် ၂၁-၆-၂၀၁၈ နေ့စွဲဖြင့် စီမံကိန်းနှင့် ဘဏ္ဍာရေးဝန်ကြီးဌာနနဲ့ သက်ဆိုင်တဲ့ အောက်ပါကြယ်ပွင့်ပြမေးခွန်းကို လွှတ်တော်ရုံးသို့ပေးပို့ခဲ့ရာမှာ လွှတ်တော်ရုံးကနေ ပလပ်လိုက်သည်ဟု ကျွန်တော့်မေးခွန်းကို ပြန်ပေးခဲ့ပါတယ်။ အဲဒီ ကျွန်တော့်မေးခွန်းကတော့ ဒေသဖွံ့ဖြိုးရေးစီမံကိန်းများ ရေးဆွဲရာမှာ လွှတ်တော်ကိုယ်စားလှယ်များ၏ တင်ပြချက်များကို ထည့်သွင်းရေးဆွဲပေးရန်နှင့် မြို့နယ်၊ ပြည်နယ်အဆင့်စီမံကိန်းများ ရေးဆွဲရာမှာ လွှတ်တော်ကိုယ်စားလှယ်များ ပါဝင်နိုင်ရေးအတွက် လွှတ်တော် ရက်တာသက်၍ စာရင်းကောင်းခံခြင်း မရှိ ဖြစ်ပါတယ်။ ချင်းပြည်နယ်မှ လွှတ်တော်ကိုယ်စားလှယ်များကို ကျွန်တော်မေးကြည့်တဲ့နေရာမှာ မြို့နယ်အဆင့်၊ ပြည်နယ်အဆင့် စီမံကိန်းများ ရေးဆွဲတဲ့နေရာမှာ သူတို့လည်း ဖိတ်ကြားခြင်းမရှိကြောင်း၊ မြို့နယ်စီမံခန့်ခွဲမှု ကော်မတီနှင့် ပြည်နယ်လွှတ်တော်ကိုယ်စားလှယ်တစ်ဦး၊ နှစ်ဦးတို့ကသာ ဒေသဖွံ့ဖြိုးရေးလုပ်ငန်း ဘတ်ဂျက် စီမံကိန်းများရေးဆွဲကြကြောင်း ပြောကြားကြပါတယ်။ ဤပြည်ထောင်စုလွှတ်တော် ဥပဒေကြမ်းပူးပေါင်း ကော်မတီရဲ့ အစီရင်ခံစာဟာ အလွန်ကောင်းမွန်ကြောင်း၊ အဲဒီစာဟာ မြို့နယ်အဆင့်၊ ပြည်နယ်အဆင့် မရောက်ရှိဘဲ လွှတ်တော်ဥပဒေကြမ်းပူးပေါင်းကော်မတီရဲ့ လက်ထဲမှာသာ ကျန်ရစ်ခဲ့သည်ဟု ယူဆပါတယ်။ လွှတ်တော်သက်တမ်းကာလ ဘဏ္ဍာရေးနှစ် ၄ နှစ်လောက်အတွင်းမှာ စီမံကိန်းဥပဒေကြမ်း ရေးဆွဲတဲ့ နေရာမှာ တစ်ခါမျှမပါဝင်ဖူးပါဘူး။ နောက်လက်ကျန် ဘဏ္ဍာရေးနှစ်အတွက် လွှတ်တော်ကိုယ်စားလှယ်များ မဖြစ်မနေ ဖိတ်ကြားရေး ဆောင်ရွက်ပေးရန်အတွက် ဥပဒေကြမ်းပူးပေါင်းကော်မတီ၏ အစီရင်ခံစာအား မြို့နယ်အဆင့်၊ ပြည်နယ်အဆင့်များသို့ ဆက်လက်ပို့ပေးပါရန် တင်ပြအပ်ပါတယ်။ အားလုံးကျေးဇူးတင် ပါတယ်။</speech>
<speech type="speaker">ဗိုလ်မှူးကျော်ကျော် တပ်မတော်သား ပြည်သူ့လွှတ်တော်ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဗိုလ်မှူးကျော်ကျော် (တပ်မတော်သား၊ ပြည်သူ့လွှတ်တော်ကိုယ်စားလှယ်)</mp>မင်္ဂလာပါ ခင်ဗျာ။ ကျွန်တော်က တပ်မတော်သား ပြည်သူ့လွှတ်တော်ကိုယ်စားလှယ် ဗိုလ်မှူးကျော်ကျော်ပါ။ ၂၀၁၉၂၀၂၀ ခု၊ ဘဏ္ဍာရေးနှစ် ပြည်ထောင်စု၏ ဘဏ္ဍာငွေအရအသုံးဆိုင်ရာ ဥပဒေကြမ်းအပေါ် ငွေကြေးဆိုင်ရာ သုံးသပ်ချက် အစီရင်ခံစာ အမှတ်စဉ်(၁၄/၂၀၁၉)အား မူနဲ့အခြေခံသဘော ဆွေးနွေးမှာဖြစ်ပါတယ်။ Power Point သုံးစွဲခွင့်ပြုပါ။ နာယကကြီးခင်ဗျာ။ သုံးသပ်ချက်အစီရင်ခံစာရဲ့ စာပိုဒ် ၄၄ မှာပါဝင်တဲ့ အရေးပေါ်ရန်ပုံငွေခွဲဝေ ပေးခြင်းမှာ ယခင်နှစ်များက အရေးပေါ်ရန်ပုံငွေကို နိုင်ငံတော်ကိုယ်စား စီမံကိန်းနဲ့ဘဏ္ဍာရေးဝန်ကြီး ဌာနမှာ ကျပ်ဘီလီယံ ၁၀၀ လျာထားပြီး နိုင်ငံတော်သမ္မတရဲ့ ကြီးကြပ်မှုနဲ့ သုံးစွဲကြောင်းတွေ့ရပါတယ်။ ၂၀၁၉-၂၀၂၀ ခု၊ ဘဏ္ဍာရေးနှစ်မှာ နိုင်ငံတော်ကိုယ်စား စီမံကိန်းနှင့်ဘဏ္ဍာရေးဝန်ကြီးဌာနမှာ ကျပ်ဘီလီယံ ၅၀ သာထားရှိပြီး ကျန်ဘီလီယံ ၅၀ ကို ပြည်ထောင်စုအဆင့် ဗဟိုအဖွဲ့အစည်းများ ၀.၅ ဘီလီယံ၊ ပြည်ထောင်စုဝန်ကြီးဌာနများ ၃၅.၅ ဘီလီယံ၊ တိုင်းဒေသကြီးနဲ့ ပြည်နယ်တွေကို ၁၄ ဘီလီယံ ခွဲဝေလျာထား ကြောင်း တွေ့ရပါတယ်။ ၂၀၁ရ ခုနှစ်မှာ ထုတ်ပြန်တဲ့ ဘဏ္ဍာရေးစီမံခန့်ခွဲမှုဆိုင်ရာစည်းမျဉ်းမှာ အရေးပေါ်ရန်ပုံငွေမှ ကျခံ သုံးစွဲခြင်းကို ဘဏ္ဍာရေးနှစ်အတွင်း ပြည်ထောင်စုအစိုးရက မသုံးစွဲလျှင်မဖြစ်သည့် အရေးပေါ်ကိစ္စရပ်များ အတွက် အသုံးစရိတ်ဖြစ်ပြီး အရအသုံးခန့်မှန်းခြေငွေစာရင်း လျာထားချက်တွင် ပါဝင်ခြင်းမရှိသော အသုံး စရိတ်အတွက်သာ ဆောင်ရွက်ခွင့်ရှိသည်။ အရေးပေါ်ရန်ပုံငွေမှ ကျခံသုံးစွဲခြင်းကို ပြည်ထောင်စု အစိုးရအဖွဲ့ ဆုံးဖြတ်ချက်အရသာ ခွင့်ပြုရမည်။ ပြည်ထောင်စုအစိုးရအဖွဲ့သည် အရေးပေါ်ရန်ပုံငွေမှ ကျခံသုံးစွဲသည့် ကိစ္စရပ်များကို ကိစ္စတစ်ရပ်ချင်းအား အကျိုးအကြောင်းဖော်ပြချက်များနှင့်အတူ အနီးကပ်ဆုံး ကျင်းပသော SSS STS STS - ငွေခွဲဝေပေးခြင်းဟာ ဘဏ္ဍာရေးစီမံခန့်ခွဲရေးဆိုင်ရာ စည်းမျဉ်းနဲ့ ညီညွတ်မှုမရှိကြောင်း ထောက်ပြလိုပါတယ်။ မြန်မာနိုင်ငံရဲ့ ဘဏ္ဍာရေးစီမံခန့်ခွဲမှုဆိုင်ရာစည်းမျဉ်း အခန်း(၂) အဓိပ္ပာယ်ဖွင့်ဆို ချက်များတွင် “အရေး ပေါ်ရန်ပုံငွေ ဆိုသည်မှာ ပြည်ထောင်စုအစိုးရက ဘဏ္ဍာရေးနှစ်အတွင်း မသုံးစွဲလျှင်မဖြစ်သည့် အရေးပေါ် ကိစ္စရပ်အတွက် အသုံးစရိတ်ဖြစ်ပြီး အရအသုံးခန့်မှန်းခြေငွေစာရင်း လျာထားချက်တွင် ပါဝင်ခြင်း မရှိသော အသုံးစရိတ်အတွက်သာ သုံးစွဲနိုင်ရန် ပြည်ထောင်စု၏ ဘဏ္ဍာငွေအရအသုံးဆိုင်ရာဥပဒေတွင် ထည့်သွင်း လျာထားသည့် ငွေရပ်ကိုဆိုသည်” ဟုလည်း ဖော်ပြထားပါတယ်။ ပြည်ထောင်စုအဆင့် ဗဟိုအဖွဲ့ အစည်းတွေ၊ ပြည်ထောင်စုဝန်ကြီးဌာနတွေ၊ တိုင်းဒေသကြီးနဲ့ ပြည်နယ်တွေကို ခွဲဝေချထားပေးတာဟာ အကျိုးနဲ့အပြစ်နှိုင်းယှဉ်ရင် အပြစ်ကပိုများမှာ ဖြစ်ပါတယ်။ အကျိုးအနေနဲ့ကတော့ တိုင်းဒေသကြီးနဲ့ ပြည်နယ်တွေမှာ မမျှော်မှန်းနိုင်တဲ့ ကိစ္စရပ်တွေ၊ သဘာဝဘေး အန္တရာယ်တွေဖြစ်ပေါ်လာရင် ချက်ချင်းတုံ့ပြန်နိုင်သော်လည်း အပြစ်အနေနဲ့ကတော့ ခွဲဝေပေးထားတဲ့ ရန်ပုံငွေတွေကို မလိုလားအပ်တဲ့ နေရာတွေမှာ အကုန်သုံးပြစ်တာ၊ ဒေသတစ်ခုနဲ့တစ်ခု မတူညီတဲ့အတွက် တချို့တိုင်းဒေသကြီးနဲ့ ပြည်နယ်တွေမှာ ခွဲဝေပေးထားတဲ့ ငွေပမာဏထက် ပိုမိုကုန်ကျနိုင်တဲ့အတွက် အခက်အခဲရှိနိုင်တာ၊ တချို့ ဗဟိုအဖွဲ့အစည်းများနဲ့ ဝန်ကြီးဌာနတွေအတွက် သုံးစွဲဖို့မလိုဘဲ ခွဲဝေပေးထားတာ တွေကြောင့် အကျိုးမရှိနိုင်ပါဘူး။ နိုင်ငံတော်နဲ့ နိုင်ငံသားများအတွက် မမျှော်မှန်းနိုင်တဲ့ ကိစ္စရပ်တွေနဲ့ သဘာဝ ဘေးအန္တရာယ်တွေအတွက် မျှော်မှန်းပြီးတော့ နိုင်ငံတော်က တစ်စုတစ်စည်းတည်း အသုံးပြုနိုင်ဖို့အတွက် အရေးပေါ်ရန်ပုံငွေဆိုပြီး သတ်မှတ်ထားတာဖြစ်ပါတယ်။ ဒီလိုအရေးပေါ်ရန်ပုံငွေ တစ်စုတစ်စည်းတည်း ရှိပါမှ မမျှော်မှန်းနိုင်တဲ့ ကိစ္စရပ်တွေနဲ့ သဘာဝဘေးအန္တရာယ်တွေအတွက် ထိထိရောက်ရောက် ဆောင်ရွက် ပေးနိုင်မှာဖြစ်လို့ ဘဏ္ဍာရေးစီမံခန့်ခွဲမှုဆိုင်ရာ စည်းမျဉ်းအတိုင်းသာ အရေးပေါ်ရန်ပုံငွေကို သုံးစွဲသင့်ကြောင်းနဲ့ ဘဏ္ဍာရေးစည်းမျဉ်းအတိုင်း တိတိကျကျ လိုက်နာသုံးစွဲဖို့ လိုအပ်ကြောင်း အကြံပြုလိုပါတယ်။ အထူးသဖြင့် ပြည်ထောင်စုအဆင့် အဖွဲ့အစည်းတွေ၊ ပြည်ထောင်စုဝန်ကြီးဌာနတွေ၊ တိုင်းဒေသကြီးနဲ့ ပြည်နယ်အစိုးရအဖွဲ့တွေရဲ့ သုံးစွဲမှုကို အနီးကပ်ဆုံး ပြည်ထောင်စုအစိုးရအဖွဲ့ အစည်းအဝေးသို့သာ တင်ပြဖို့ ပြဋ္ဌာန်းထားတဲ့အတွက် ထိုသုံးစွဲမှုတွေဟာ ဘဏ္ဍာရေးစည်းမျဉ်းပါ ပြဋ္ဌာန်းချက်တွေနဲ့ ကိုက်ညီမှု ရှိ မရှိကို စိစစ်ကြပ်မတ်ဖို့ ခက်ခဲမှာဖြစ်ပါတယ်။ ဒါကြောင့်မို့ အရေးပေါ်ရန်ပုံငွေကို ဘဏ္ဍာရေးစီမံခန့်ခွဲမှု ဆိုင်ရာ စည်းမျဉ်းအတိုင်း နိုင်ငံတော်သမ္မတက ကြီးကြပ်ကွပ်ကဲပြီး ပြည်ထောင်စုအစိုးရအဖွဲ့ရဲ့ ခွင့်ပြု ချက်နဲ့သာ သုံးစွဲသင့်တဲ့အတွက် မူလအတိုင်းသာထားရှိရန် အကြံပြုထောက်ပြလိုပါတယ်။ ဆက်လက်ပြီးတော့ ချေးငွေနဲ့ပတ်သက်ပြီး ဆွေးနွေးမှာဖြစ်ပါတယ်။ ၂၀၁၉-၂၀၂၀ ဘဏ္ဍာရေးနှစ် အတွင်း ပြည်ထောင်စုရဲ့ ဘဏ္ဍာငွေအရအသုံးဆိုင်ရာ ဥပဒေကြမ်းအရ ပြည်တွင်းပြည်ပက ချေးယူနိုင်တဲ့ ပမာဏကန့်သတ်ချက်ကို ကျပ် ၉,၀၀၀ ဘီလီယံ ထက်မပိုစေရလို့ တိုးမြှင့်သတ်မှတ်ခဲ့ပါတယ်။ ယခင် နှစ်မှာ ပြည်တွင်းပြည်ပကချေးယူနိုင်တဲ့ ပမာဏကန့်သတ်ချက်ကို ကျပ် ၇,၂၀၀ ဘီလီယံထက် မပိုစေရလို့ သတ်မှတ်ခဲ့ပါတယ်။ မိမိတို့နိုင်ငံရဲ့ ပြည်တွင်း/ပြည်ပ ကြွေးမြီနဲ့ GDP အချိုးကိုကြည့်မယ်ဆိုရင် Power Point မှာ တင်ပြထားတဲ့အတိုင်း တွေ့ရမှာဖြစ်ပါတယ်။ ကြွေးမြီခံနိုင်ရည်စံနှုန်းဖြစ်တဲ့ ပြည်တွင်း/ပြည်ပ ကြွေးမြီနှင့် GDP အချိုး ၄၀ ရာခိုင်နှုန်းထက် မကျော်လွန်ဖို့လိုအပ်သလို၊ ပြည်ပကြွေးမြီနဲ့ GDP အချိုး ၃၀ ရာခိုင်နှုန်းထက်ကျော်လွန်ခြင်း မရှိစေဖို့လိုအပ်ပါတယ်။ မိမိတို့နိုင်ငံရဲ့ ပြည်တွင်းပြည်ပကြွေးမြီနဲ့ GDP အချိုးတွေဟာ ၃၅ နဲ့ ၄၀ ရာခိုင်နှုန်းကြားမှာ နှစ်စဉ်ဖြစ်ပေါ်နေတဲ့အတွက် အတိမ်းအစောင်းမခံနိုင်တဲ့ အနေအထားဖြစ်ပါတယ်။ ဒါ့အပြင် ဘတ်ဂျက်လိုငွေ ၇,၀၂၇.၃၆၄ ကျပ်ဘီလီယံရဲ့ ၂၀ ရာခိုင်နှုန်းကို ဗဟို ဘဏ်ကနေ ချေးယူမှာဖြစ်လို့ ငွေစက္ကူ ၊ ၁,၄၀၅ ဘီလီယံကျော် ထပ်မံရိုက်ထုတ်ရမှာ ဖြစ်ပါတယ်။ အဲဒီအခါ မှာလည်း ငွေကြေးဖောင်းပွမှုနှုန်း မြင့်တက်လာနိုင်တာကို ဂရုပြုဖို့လိုအပ်ပါတယ်။ ဒါ့အပြင် GDP တွက်ချက်မှုများ ဖောင်းပွမှုမရှိစေရေးကိုလည်း အလေးထားဆောင်ရွက်သင့်ပါတယ်။ ဒါကြောင့်မို့ အရေးပေါ် ရန်ပုံငွေကို ဘဏ္ဍာရေးစီမံခန့်ခွဲမှုဆိုင်ရာ စည်းမျဉ်းအတိုင်းသုံးစွဲဖို့နဲ့ ပြည်တွင်းပြည်ပက ချေးယူနိုင်တဲ့ ချေးငွေကို ယခင်နှစ်ကအတိုင်း ၇,၂၀၀ ဘီလီယံသာ သတ်မှတ်ဖို့ မူသဘောအကြံပြုတင်ပြရင်း နိဂုံးချုပ် အပ်ပါတယ်။ ကျေးဇူးတင်ပါတယ်။</speech>
<speech type="speaker">ဦးမျိုးဇော်ဦး လယ်ဝေးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="285">ဦးမျိုးဇော်ဦး(လယ်ဝေးမဲဆန္ဒနယ်၊ မန္တလေးတိုင်းဒေသကြီး)</mp>လေးစားအပ်ပါတဲ့ ပြည်ထောင်စုလွှတ်တော် နာယကကြီးနဲ့တကွ အားလုံးပဲမင်္ဂလာပါ။ ကျွန်တော်ကတော့ လယ်ဝေးမဲဆန္ဒနယ် က ပြည်သူ့လွှတ်တော်ကိုယ်စားလှယ် ဦးမျိုးဇော်ဦးဖြစ်ပါတယ်။ ကျွန်တော့အနေနဲ့ ပြည်ထောင်စု၏ ဘဏ္ဍာ ငွေအရအသုံးဆိုင်ရာ ဥပဒေကြမ်းရဲ့ အစီရင်ခံစာ(၁၄/၂၀၁၉) မှာပါရှိတဲ့ စိစစ်ရေးပူးပေါင်းအဖွဲ့ (၁၈)ရဲ့ တင်ဒါ လုပ်ငန်းများနဲ့ပတ်သက်တဲ့ အကြံပြုချက်တွေအပေါ်မှာ ထောက်ခံဆွေးနွေးသွားမှာဖြစ်ပါတယ်။ အစီရင်ခံစာကို လေ့လာကြည့်တဲ့အခါမှာ တည်ဆောက်ရေးလုပ်ငန်းများအတွက် လုပ်ငန်းတင်ဒါကို ခေါ်ယူပြီး ဆောင်ရွက်ပါက ပိုလျှံငွေကို ရရှိမှာဖြစ်ပြီး ပစ္စည်းတင်ဒါပဲခေါ်ယူကာ ဌာနက လုပ်ကိုင်ပါက ပိုလျှံငွေမရရှိနိုင်ကြောင်း သုံးသပ်ထားတာဟာ အလွန်မှန်ကန်တဲ့ စိစစ်တွေ့ရှိချက်ဖြစ်လို့ နေပြည်တော် ကောင်စီအပါအဝင် ပြည်ထောင်စုဝန်ကြီးဌာနများ၊ ပြည်နယ်နှင့် တိုင်းဒေသကြီးအစိုးရအဖွဲ့ အစည်းများပါ လိုက်နာဆောင်ရွက်သင့်ပါကြောင်း ထပ်မံတိုက်တွန်းလိုပါတယ်။ နှစ်စဉ် နိုင်ငံတော်ဘတ်ဂျက်ရဲ့ ငွေလုံးငွေရင်းအသုံးစရိတ်ရဲ့ ၈၀ ရာခိုင်နှုန်းဟာ တည်ဆောက်ရေး လုပ်ငန်းများပဲ ဖြစ်ပါတယ်။ တည်ဆောက်ရေးလုပ်ငန်းများအတွက် တင်ဒါလုပ်ငန်းများကို နိုင်ငံတော် သမ္မတရုံးရဲ့ ညွှန်ကြားချက်(၁/၂၀၁၇)နဲ့အညီ ဌာနဆိုင်ရာများက အကောင်အထည်ဖော်ပေးရမှာ ဖြစ်ပါတယ်။ ဒါပေမယ့် ဌာနအချို့က သမ္မတရုံးရဲ့ ညွှန်ကြားချက်ကို လက်တစ်လုံးခြားပြုလုပ်ကာ လုပ်ငန်းတင်ဒါကို မခေါ်ဘဲ ပစ္စည်းတင်ဒါပဲ ခေါ်ယူကာ ဌာနတွေကိုယ်တိုင် ဆောင်ရွက်နေတာကြောင့် ရသင့်ရထိုက်တဲ့ ပိုလျှံ ငွေများမရရှိလို့ နိုင်ငံတော်မှာ များစွာနစ်နာနေရပါတယ်။ လေးစားအပ်တဲ့ နာယကကြီးခင်ဗျာ။ (၁/၂၀၁၇) နဲ့အညီ လုပ်ငန်းတင်ဒါကိုခေါ်ရင် နိုင်ငံတော် အနေနဲ့ ဘယ်လိုအကျိုးကျေးဇူးတွေကို ရရှိနိုင်လဲဆိုတာ ဦးစွာတင်ပြလိုပါတယ်။ တင်ဒါလုပ်ငန်းရဲ့ သဘော သဘာဝအရ ဝင်ရောက်ယှဉ်ပြိုင်တဲ့ ကုမ္ပဏီတွေအချင်းချင်းကြားမှာ အပြိုင်အဆိုင် ယှဉ်ပြိုင်ကြတာ ဖြစ်လို့ တင်ဒါပိုလျှံငွေအနေနဲ့ ၅ ရာခိုင်နှုန်းမှ ၁၀ ရာခိုင်နှုန်းထိ ပြန်လည်ရရှိနေတာကို ကျွန်တော်တို့ တွေ့နေ ရပါတယ်။ ပိုလျှံငွေတွေပဲ ရတာလားဆိုရင် မဟုတ်ပါဘူး။ တင်ဒါအောင် ကုမ္ပဏီတွေထံက ကုန်သွယ် လုပ်ငန်းခွန် ၅ ရာခိုင်နှုန်း၊ နှစ်စဉ် ဝင်ငွေရရှိမှုအပေါ်မှာ ကောက်ခံတဲ့ ဝင်ငွေခွန်၊ ဌာနနဲ့ ကုမ္ပဏီတို့အကြားမှာ ချုပ်ဆိုတဲ့ လုပ်ငန်းအပ်နှံခြင်း စာချုပ်အရ တံဆိပ်ခေါင်းခွန်စတဲ့ အခွန်ငွေများကိုလည်း နိုင်ငံတော်က ထပ်မံရရှိနေတာဖြစ်ပါတယ်။ တင်ဒါပိုလျှံငွေနဲ့ ကုမ္ပဏီတွေထံက ရရှိလိုက်တဲ့ အခွန်ငွေတွေဟာ လုပ်ငန်း တင်ဒါ ခေါ်ယူလိုက်ခြင်းကြောင့် နိုင်ငံတော်က ပြန်လည်ရရှိလိုက်တဲ့ ပြည်သူ့ဘဏ္ဍာငွေတွေပဲ ဖြစ်ပါတယ်။ ဒါ့အပြင် ကုမ္ပဏီများဘက်က လုပ်ငန်းအရည်အသွေးကို အာမခံတဲ့အနေနဲ့ ကြိုတင်အာမခံငွေ၊ Deposit ငွေများကိုလည်း တင်ထားရကြောင်း သိရှိရပါတယ်။ တင်ဒါမခေါ်ဘဲ ဌာနက လုပ်ကိုင်ခြင်း အားဖြင့် ဘာတွေဆုံးရှုံးနိုင်လဲဆိုရင် တင်ဒါပိုလျှံငွေကိုလည်း မရတဲ့အပြင် ပြင်ဆင်ထိန်းသိမ်းခများပါ ထပ်မံကုန်ကျ နေတာကို တွေ့ရပါတယ်။ ဌာနက တာဝန်ယူလုပ်ကိုင်တဲ့ လုပ်ငန်းများ ပျက်စီးယိုယွင်းမှု တွေရှိလာပါက ပြင်ဆင်ထိန်းသိမ်းခဆိုပြီး ခေါင်းစဉ်တပ်ကာ နိုင်ငံတော်ဘတ်ဂျက်မှ ထပ်မံတောင်းခံနေတာ ဖြစ်ပါတယ်။ လေးစားအပ်တဲ့ နာယကကြီးခင်ဗျာ။ လုပ်ငန်းတင်ဒါခေါ်ယူပြီး အကောင်အထည်ဖော်နေတဲ့ တည်ဆောက်ရေးလုပ်ငန်းတွေမှာတော့ ဌာနနဲ့ ကုမ္ပဏီတွေကြားမှာ ချုပ်ဆိုထားတဲ့ စာချုပ်ပါ စည်းကမ်း များအရ သတ်မှတ်ကာလအတွင်း ပျက်စီးသွားတဲ့ လုပ်ငန်းတွေကို ကုမ္ပဏီတွေဘက်က ြန်လည် ပြုပြင်ပေးရမှာ ဖြစ်ပါတယ်။ ပြန်လည်ပြုပြင်ပေးခြင်းမရှိပါက လုပ်ငန်းအတွက် ကြိုတင်အာမခံပေးသွင်း ထားတဲ့ Deposit ငွေများကို ဌာနကသိမ်းယူပြီး ပြင်ဆင်ထိန်းသိမ်းခြင်းတွေကို ဆောင်ရွက်နိုင်ပါတယ်။ ဒါပေမယ့် ဌာနက တာဝန်ယူလုပ်ကိုင်တဲ့ လုပ်ငန်းတွေမှာတော့ ပြုပြင်ထိန်းသိမ်းခအတွက် နိုင်ငံတော် ဘတ်ဂျက်ကနေ ထပ်မံပေးချေနေရတာဖြစ်ပါတယ်။ ဥပမာတစ်ခုအနေနဲ့ တင်ပြရမယ်ဆိုရင် ၂၀၁၈-၂၀၁၉ နေပြည်တော်ကောင်စီ ငွေလုံးငွေရင်းနဲ့ ကျွန်တော့မြို့နယ်အတွင်းမှာရှိတဲ့ ကန်လှ-ဥသျှစ်လှိုင်း လမ်းကို အဆင့်မြှင့်တင်ဖို့ ကျပ်သိန်းပေါင်း ၃,၅၀၀ ကျော် လျာထားပေးခဲ့ပါတယ်။ အဲဒီလမ်းကို ဌာနက ပစ္စည်း တင်ဒါခေါ်ပြီး ကိုယ်တိုင်ဆောင်ရွက်ချင်ပါတယ်။ ဒါကို ကျွန်တော့အနေနဲ့ လက်မခံနိုင်ဘူး။ လုပ်ငန်း တင်ဒါခေါ်ပေးဖို့ အကြိမ်ကြိမ်တောင်းဆိုတဲ့အခါမှသာ လုပ်ငန်းတင်ဒါခေါ်ပေးပါတယ်။ လုပ်ငန်းတင်ဒါ ယှဉ်ပြိုင်တဲ့အခါမှာ ကုမ္ပဏီတစ်ခုက ကျပ်သိန်းပေါင်း ၃,၀၀၀ ကျော်နဲ့ တင်ဒါအောင်သွားခဲ့ပါတယ်။ အဲဒီတော့ လမ်းလုပ်ငန်းတစ်ခုတည်းကပဲ နိုင်ငံတော်ကနေ တင်ဒါပိုလျှံငွေအနေနဲ့ ကျပ်သိန်း ၅၀၀ လောက်ကို ပြန်လည်ရရှိခဲ့ပါတယ်။ ဒါဟာ လုပ်ငန်းတင်ဒါရဲ့ အားသာချက်ပဲ ဖြစ်ပါတယ်။ (၁/၂၀၁၇)နဲ့အညီ လုပ်ငန်း တင်ဒါခေါ်ယူလိုက်တာနဲ့ အနည်းဆုံး ပျမ်းမျှ ၁၀ ရာခိုင်နှုန်းခန့် သက်သာလာမှာဖြစ်လို့ ဘီလီယံ ၁၀၀ ဆိုရင် ၁၀ ဘီလီယံခန့်ကို ပိုလျှံငွေအဖြစ် ပြန်လည်ရရှိနိုင်ပါတယ်။ ဒါပေမယ့် တင်ဒါမခေါ်ဘဲ ဌာနက လုပ်တဲ့ လုပ်ငန်းတွေမှာတော့ ပိုလျှံငွေ ၁၀ ရာခိုင်နှုန်းခန့် ဆုံးရှုံးနေတဲ့အပြင် ပြင်ဆင်ထိန်းသိမ်းခ တွေကိုပါ နိုင်ငံတော်က ထပ်မံပေးချေနေရလို့ နစ်နာမှုများစွာကို ဖြစ်ပေါ်စေပါတယ်။ ဒါကြောင့် ပြည်ထောင်စုဝန်ကြီးဌာနများ၊ နေပြည်တော်ကောင်စီ၊ ပြည်နယ်နှင့် တိုင်းဒေသကြီး များမှာ အကောင်အထည်ဖော်မယ့် တည်ဆောက်ရေးလုပ်ငန်းများ အားလုံးကို လုပ်ငန်းတင်ဒါခေါ်ယူ ပြီးမှသာ ဆောင်ရွက်သင့်ပါကြောင်း၊ လိုက်နာခြင်းမရှိတဲ့သူတွေကို ထိထိရောက်ရောက် အရေးယူသင့် ပါကြောင်း အကြံပြုဆွေးနွေးရင်း နိဂုံးချုပ်အပ်ပါတယ်။ အားလုံးကျေးဇူးတင်ပါတယ်။</speech>
<speech type="speaker">ဦးကျော်နီနိုင် ရှမ်းပြည်နယ် မဲဆန္ဒနယ်အမှတ်(၁၁) ဆွေးနွေးဖို့ဖြစ်ပါတယ်။</speech>
<speech><mp id="966">ဦးကျော်နီနိုင်(မဲဆန္ဒနယ်အမှတ်-၁၁၊ ရှမ်းပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များ၊ ပြည်ထောင်စု ဒုတိယ ဝန်ကြီးများခင်ဗျာ။ ကျွန်တော်ကတော့ ကိုးကန့်ကိုယ်ပိုင်အုပ်ချုပ်ခွင့်ရဒေသ၊ ရှမ်းပြည်နယ် မဲဆန္ဒနယ် အမှတ်(၁၁)မှ ပြည်ထောင်စုလွှတ်တော်ကိုယ်စားလှယ် ဦးကျော်နီနိုင် ဖြစ်ပါတယ်။ ကျွန်တော့်အနေနဲ့ ၂၀၁၉-၂၀၂၀ ဘဏ္ဍာရေးနှစ် အမျိုးသားစီမံကိန်းဥပဒေကြမ်းအပေါ် ပြည်ထောင်စုလွှတ်တော် ဥပဒေကြမ်း ပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာကို ထောက်ခံဆွေးနွေး သွားမှာဖြစ်ပါတယ်။ နာယကကြီးခင်ဗျား။ ပြည်ထောင်စုအစိုးရအဖွဲ့ကသာ တင်သွင်းခွင့်ရှိတဲ့ ၂၀၁၉-၂၀၂၀ ဘဏ္ဍာရေးနှစ် အမျိုးသားစီမံကိန်းဥပဒေကြမ်းကို စိစစ်ရေးပူးပေါင်းအဖွဲ့များ၏ စိစစ်တင်ပြချက်များအပေါ် ဥပဒေကြမ်း ပူးပေါင်းကော်မတီ၊ ပြည်သူ့ငွေစာရင်းပူးပေါင်းကော်မတီနှင့် တာဝန်ရှိပုဂ္ဂိုလ်များ အဆင့်ဆင့်လေ့လာစိစစ် ခဲ့ကြပြီးဖြစ်ပါတယ်။ ဤကဲ့သို့ အဖက်ဖက်မှ ဝိုင်းဝန်းစိစစ် ဆောင်ရွက်ကြခြင်းအားဖြင့် နိုင်ငံတော်ဘဏ္ဍာ များ အကျိုးရှိစွာအသုံးပြုနိုင်ပြီး မလိုလားအပ်သော အသုံးပြုမှုများကို လျှော့ချပေးနိုင်ခြင်းဖြင့် အစိုးရနှင့် လွှတ်တော်အကြား အပြန်အလှန်ထိန်းကျောင်းမှုအားကို ပိုမိုဖြစ်ထွန်းလာမှာ ဖြစ်ပါတယ်။ တစ်နည်းအားဖြင့် ကျွန်တော်တို့ လျှောက်လှမ်းနေတဲ့ ဒီမိုကရေစီရဲ့ အနှစ်သာရကို ကျွန်တော်တို့ ဝိုင်းဝန်းဖော်ဆောင်နေကြ ခြင်းဖြစ်ပါတယ်။ နာယကကြီးခင်ဗျာ။ ၂၀၁၉-၂၀၂၀ ဘဏ္ဍာရေးနှစ် အမျိုးသားစီမံကိန်းဥပဒေကြမ်းပါ စီမံကိန်း ရည်မှန်းချက်များ၊ ရင်းနှီးမြှုပ်နှံမှုလုပ်ငန်းများနှင့်စပ်လျဉ်း၍ ရငွေ၊ သုံးငွေများကို စိစစ်ပူးပေါင်းအဖွဲ့ (၂၀) အနက်မှ (၉)ဖွဲ့၏ သုံးသပ်အကြံပြုချက်များကို သက်ဆိုင်ရာဝန်ကြီးဌာန၊ အဖွဲ့အစည်းများအနေဖြင့် အလေးထား လိုက်နာဆောင်ရွက်ရန် လိုအပ်ကြောင်း သဘောထားမှတ်ချက်ပေးထားပါတယ်။ တွေ့ရှိရ ပါတယ်။ ပြည်ထောင်စုလွှတ်တော် ကိုယ်စားလှယ်တစ်ယောက်အနေနဲ့ များစွာကျေနပ်မိပါတယ်။ စိစစ် ပူးပေါင်းအဖွဲ့ (၉)၏ သုံးသပ်ချက်၊ အကြံပြုချက် (င)တွင် တင်ဒါလုပ်ငန်းများကို နိုင်ငံတော်သမ္မတရုံးရဲ့ အမိန့်ကြေညာစာအမှတ်(၁/၂၀၁၇)ပါ လမ်းညွှန်ချက်များကို တိကျလိုက်နာဆောင်ရွက်ရန်နှင့် စိစစ် ပူးပေါင်း အဖွဲ့ (၁၉)ရဲ့ သုံးသပ်အကြံပြုချက်(ဃ)တွင် ဝန်ကြီးဌာနအသီးသီး၏ ဘတ်ဂျက်လျာထားငွေတွင် လျှပ်စစ် မီတာများကို တိုးမင်သက်မက်ခြင်းဖြင့် မန်းလေးကို တစ်သက်မက်သင်ကောင်းကောင် အမှန်တကယ် လိုက်နာဆောင်ရွက်ရမည့် အရေးပါသော အကြံပြုချက်များဖြစ်ကြောင်း ထောက်ခံ ဆွေးနွေး အပ်ပါတယ်။ နာယကကြီးခင်ဗျာ။ ဥပဒေကြမ်းပူးပေါင်းကော်မတီ၏ လေ့လာတွေ့ရှိချက် အပိုဒ် ၂၁ အပိုဒ်ခွဲ(ဃ) တွင် ရင်းနှီးမြှုပ်နှံမှုတွင် ပုဂ္ဂလိကများ စိတ်ဝင်စားမှုနည်းပါးသည့် လျှပ်စစ်မီး၊ လမ်းပန်းဆက်သွယ်ရေး၊ တံတား၊ ဆေးရုံ၊ ကျောင်း၊ ရုံး၊ ရေရရှိရေး စသည့်ပြည်သူ့အကျိုးပြု လုပ်ငန်းများတွင် နိုင်ငံပိုင်အခန်းမှ တိုးတက်ရင်းနှီးမြှုပ်နှံမှု ဆောင်ရွက်လျက်ရှိကြောင်း သိရှိရပါတယ်။ နိုင်ငံတော်ရဲ့ နေရာအနှံ့အပြားမှာ အမှန်တကယ် တိုးတက်ဆောင်ရွက်ရမယ့်လုပ်ငန်းတွေ ဖြစ်တဲ့အတွက် ထောက်ခံအပ်ပါတယ်။ တစ်ဖက် ကလည်း ပုဂ္ဂလိကပူးပေါင်းပါဝင်မှု တိုးတက်လာအောင် အထူးအခွင့်အရေးပေးပြီး ဖြေလျော့မှုများ ရင်းနှီး မြှုပ်နှံနိုင်ရန် ဖိတ်ခေါ်အပ်ပါတယ်။ ဥပမာအားဖြင့် လျှပ်စစ်မီးအလုံအလောက်ရရှိစေရေးအတွက် လျှပ်စစ် ဓာတ်အားပေးစက်ရုံ တည်ဆောက်မည့်ကိစ္စ။ နာယကကြီးခင်ဗျာ။ ဥပဒေကြမ်းပူးပေါင်းကော်မတီရဲ့ ပြင်ဆင်ချက်အပိုဒ် ၃၁ တွင် ထည့်သွင်း ပြဋ္ဌာန်းချက်များနှင့် တူညီမှုရရှိစေရန်အတွက် အပိုဒ် ၁၃ အား သက်ဆိုင်ရာဌာန၊ အဖွဲ့အစည်းများသည် မိမိတို့ဆောင်ရွက်သည့် လုပ်ငန်းစီမံကိန်းနှင့် လုပ်ငန်းများအတွက် လျာထားခြင်း၊ အကောင်အထည်ဖော် ဆောင်ရွက်ခြင်း၊ စိစစ်သုံးသပ်ခြင်း လုပ်ငန်းများနဲ့ စပ်လျဉ်း၍ သတ်မှတ်ချက်များနဲ့အညီ မြို့နယ်မှတစ်ဆင့် စတင်ပြီး စီမံကိန်းနှင့် ဘဏ္ဍာရေးဝန်ကြီးဌာနအပါအဝင် သက်ဆိုင်ရာမဲဆန္ဒနယ်အသီးသီးမှ လွှတ်တော် ကိုယ်စားလှယ်များ၊ တာဝန်ရှိပုဂ္ဂိုလ်၊ အဖွဲ့ အစည်းများနှင့် အပြည့်အဝပူးပေါင်းဆောင်ရွက်ရမည်။ ဆောင်ရွက်ရန် ပျက်ကွက်သည့် ပုဂ္ဂိုလ်၊ ဌာန၊ အဖွဲ့အစည်းများကို တည်ဆဲဥပဒေ၊ နည်းဥပဒေ၊ စည်းမျဉ်း စည်းကမ်းများနဲ့အညီ ထိရောက်စွာ အရေးယူဆောင်ရွက်ရမည်လို့ ပြင်ဆင်သတ်မှတ်ထားတာကို တွေ့ရှိ ရပါတယ်။ မဲဆန္ဒနယ်မြေအသီးသီးမှ လွှတ်တော်ကိုယ်စားလှယ်များအားလုံးအတွက် လွန်စွာလိုအပ်နေတဲ့ အချက်ပဲဖြစ်ပါတယ်။ အပြန်အလှန်ထိန်းကျောင်းမှု တစ်ရပ်ဖြစ်ပြီး ဒေသဖွံ့ဖြိုးရေးအတွက်များစွာ အထောက် အကူပေးမယ်လို့ ယုံကြည်ပါတယ်။ ကျွန်တော်တို့ ကိုးကန့်ဒေသမှာတော့ လွှတ်တော်ကိုယ်စားလှယ်များ၊ မြို့မိမြို့ဖများမသိရှိဘဲ ၇-၅-၂၀၁၉ ခုနှစ် လောက်ကိုင်ခရိုင် ပယ်ဖျက်ခြင်းကိစ္စကို ပြည်ထောင်စုလွှတ်တော်သို့ ရောက်ရှိလာမှ အားလုံးသိရတဲ့အဖြစ်မျိုးဟာ ဥပဒေကြမ်းပူးပေါင်းကော်မတီ၏ ပြင်ဆင်ချက်အပိုဒ် ၃၁ တွင် ထည့်သွင်းပြဋ္ဌာန်းချက်များနှင့် တူညီမှုရှိစေရန်အတွက် အပိုဒ် ၁၃ နဲ့ လုံးဝ(လုံးဝ) ကွဲလွဲနေကြောင်း တွေ့ရှိ ရတဲ့အတွက်ကြောင့် ပြည်ထောင်စုလွှတ်တော် နာယကကြီးမှတစ်ဆင့် ပြည်ထောင်စုအစိုးရကို တင်ပြလို ပါတယ်။ နိဂုံးချုပ်အနေဖြင့် ပူးပေါင်းဆောင်ရွက်ခြင်း ကိစ္စမှန်သမျှသည် အမှားနည်းပြီး အများအတွက် အမှန်တကယ်အကျိုးပြုနိုင်မှာ ဖြစ်တဲ့အတွက် ဥပဒေကြမ်းပူးပေါင်းကော်မတီ၏ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာကို နိုင်ငံတော်နဲ့ နိုင်ငံသားများအကျိုးစီးပွားအတွက် အလေးအနက် ထောက်ခံရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဆွေးနွေးဖို့ ကျန်ရှိတဲ့ လွှတ်တော် ကိုယ်စားလှယ်များရဲ့ ဆွေးနွေးခြင်းအစီအစဉ်ကို ၃၀-၈-၂၀၁၉ ရက်မှာ ကျင်းပပြုလုပ်မယ့် ပြည်ထောင်စု လွှတ်တော် အစည်းအဝေးတွင် ဆက်လက်ဆောင်ရွက်ရန် လျာထားပါကြောင်း ကြေညာပါတယ်။</speech>
</bill>
</section>
</discussion>
<postface><title>ပြည်ထောင်စုလွှတ်တော် နာယက က အစည်းအဝေး (၁၇)ရက်မြောက်နေ့ ရပ်နားကြောင်းနှင့် (၁၈)ရက်မြောက်နေ့ ကျင်းပမည့် နေ့ရက်နှင့် ကြေညာခြင်း ၊</title>
<speech type="speaker">အစီအစဉ်(၁၂) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ (၁၃)ကြိမ် မြောက် ပုံမှန်အစည်းအဝေး (၁၇) ရက်မြောက်နေ့ အစီအစဉ်ကို ရပ်နားပါမယ်။ အစည်းအဝေး (၁၈)ရက် မြောက်နေ့ကို ၂၀၁၉ ခုနှစ်၊ သြဂုတ်လ ၃၀ ရက် (သောကြာနေ့) နံနက် ၁၀ နာရီ ကျင်းပပြုလုပ် မည်ဖြစ်ကြောင်းနှင့် ယနေ့အတွက် အစည်းအဝေး ပြီးဆုံးကြောင်း ကြေညာပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">ပြည်ထောင်စုလွှတ်တော် ကိုယ်စားလှယ်များ အားလုံး ထွက်ခွာနိုင်ပါပြီ ခင်ဗျား။ ဒုတိယအကြိမ် ပြည်ထောင်စုလွှတ်တော် (၁၃)ကြိမ်မြောက် ပုံမှန်အစည်းအဝေး (၁၇)ရက် မြောက်နေ့ အစည်းအဝေးကို မွန်းလွဲ ၁၄:၄၀ နာရီတွင် ရပ်နားပါသည်။</speech>
</postface>
</transcript>
</doc>
