<doc>
<docinfo>
<docno>02-13-06.xml</docno>
<pdf>02-13-06.pdf</pdf>
<term value="02">ဒုတိယအကြိမ်</term>
<session value="13" />
<sittingday value="06" />
<legislature value="union">ပြည်ထောင်စုလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် (၁၃)ကြိမ်မြောက်ပုံမှန်အစည်းအဝေး ဆဋ္ဌမနေ့မှတ်တမ်း</title>
<date value='30-07-2019'>၁၃၈၁ ခုနှစ်၊ ဝါဆိုလပြည့်ကျော် ၁၄ ရက် (၂၀၁၉ ခုနှစ်၊ ဇူလိုင်လ ၃၀ ရက်)(အင်္ဂါနေ့</date>
</docinfo>
<transcript>
<preface>
<p>နေပြည်တော်ရှိ ပြည်ထောင်စုလွှတ်တော် အစည်းအဝေးခန်းမတွင် ဒုတိယအကြိမ် ပြည်ထောင်စု လွှတ်တော် (၁၃)ကြိမ်မြောက်ပုံမှန်အစည်းအဝေး ဆဋ္ဌမနေ့ကို နံနက် ၁၀:ဝဝ နာရီင်ကျင်းပ ပါသည်။ ပြည်ထောင်စုလွှတ်တော် အစည်းအဝေးတွင် နာယကအဖြစ် ပြည်သူ့လွှတ်တော် ဥက္ကဋ္ဌ ဦးတီခွန်မြတ်က ဆောင်ရွက်ပြီး အခမ်းအနားမှူးအဖြစ် ပြည်ထောင်စုလွှတ်တော်ရုံး ညွှန်ကြားရေးမှူးချုပ် ဦးကျော်စိုးက ဆောင်ရွက်ပါသည်။</p>
<title>ပြည်ထောင်စုလွှတ်တော် နာယက နေရာယူခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် (၁၃)ကြိမ်မြောက်ပုံမှန်အစည်းအဝေးရဲ့ ဆဋ္ဌမနေ့အစီအစဉ် စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="speaker">အားလုံးမင်္ဂလာပါခင်ဗျား။</speech>
<speech type="mc">အားလုံး ထိုင်နိုင်ကြပါပြီခင်ဗျား။ ပြည်ထောင်စုလွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်း ကြေညာခြင်း ၊</speech>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယအကြိမ် ပြည်ထောင်စုလွှတ်တော် (၁၃)ကြိမ်မြောက် ပုံမှန်အစည်းအဝေး ဆဋ္ဌမနေ့မှာ ပြည်ထောင်စု လွှတ်တော်ကိုယ်စားလှယ်များ စိစစ်ရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်ထောင်စုလွှတ်တော် ကိုယ်စားလှယ်ဦးရေ စုစုပေါင်း ၆၅ရ ဦး ရှိပြီး ဒီကနေ့ အစည်းအဝေးကို ၆၀၉ ဦး တက်ရောက်ပါတယ်။ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်းရဲ့ ၉၂.၆၉ ရာခိုင်နှုန်းရှိပြီး သုံးပုံတစ်ပုံထက်ကျော်လွန်တဲ့အတွက် ပြည်ထောင်စုလွှတ်တော်ဆိုင်ရာ ဥပဒေပုဒ်မ ၂၀ နဲ့ နည်းဥပဒေ ၁၂ နည်းဥပဒေခွဲ(ခ)တို့အရ အစည်းအဝေးအထမြောက်ကြောင်းနဲ့ စတင်ကျင်းပကြောင်း ကြေညာပါတယ်။</speech>
<title>ပြည်ထောင်စုလွှတ်တော် (၁၃)ကြိမ်မြောက် ပုံမှန်အစည်းအဝေး ဆဋ္ဌမနေ့ အစီအစဉ်ကြေညာခြင်း</title>
<speech type="speaker">အစီအစဉ်(၃) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။</speech>
<title>ဒုတိယ အကြိမ် ပြည်ထောင်စုလွှတ်တော် (၁၃)ကြိမ်မြောက်ပုံမှန်အစည်းအဝေး ဆဋ္ဌမနေ့အစီအစဉ်ကို လွှတ်တော် ကိုယ်စားလှယ်များထံ ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်။ ။အစည်းအဝေးမတက်ရောက်နိုင်သော ပြည်ထောင်စုလွှတ်တော် ကိုယ်စားလှယ်များအတွက် ခွင့်ပန်ကြားခြင်းနှင့် အစည်းအဝေးတက်ရောက်မှုအခြေအနေကို မှတ်တမ်းတင်ခြင်း</title>
<speech type="speaker">အစီအစဉ်(၄) ဖြစ်ပါတယ်။ ဒီကနေ့ အစည်းအဝေးကို မတက်ရောက်နိုင်တဲ့ ပြည်ထောင်စုလွှတ်တော် ကိုယ်စားလှယ်များအတွက် ပြည်ထောင်စုလွှတ်တော် ကိုယ်စားလှယ်များစိစစ်ရေး ကော်မတီက ခွင့်ပန်ကြားဖို့ ဖြစ်ပါတယ်။</speech>
<speech><mp id="1249">ဦးမောင်မောင်လတ်(အတွင်းရေးမှူး၊ ကိုယ်စားလှယ်များစိစစ်ရေးကော်မတီ)</mp>လေးစားအပ် ပါသော ပြည်ထောင်စုလွှတ်တော် နာယကကြီးခင်ဗျာ။ ယနေ့ ကျင်းပပြုလုပ်တဲ့ ဒုတိယအကြိမ် ပြည်ထောင်စု လွှတ်တော် (၁၃)ကြိမ်မြောက် ပုံမှန်အစည်းအဝေး ဆဋ္ဌမနေ့ ၃၀-၇-၂၀၁၉ ရက်နေ့မှာ အစည်းအဝေးသို့ တက်ရောက်နိုင်ခြင်းမရှိသော ပြည်ထောင်စုလွှတ်တော် ကိုယ်စားလှယ်များရဲ့ကိုယ်စား စစ်ကိုင်းတိုင်းဒေသကြီး၊ မဲဆန္ဒနယ်အမှတ်(၉)မှ အမျိုးသားလွှတ်တော်ကိုယ်စားလှယ်၊ ပြည်ထောင်စုလွှတ်တော်ကိုယ်စားလှယ်များ စိစစ်ရေးကော်မတီ အတွင်းရေးမှူးဖြစ်သူ ကျွန်တော် ဦးမောင်မောင်လတ်က ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက်နိုင်ခြင်းမရှိသော ပြည်ထောင်စုလွှတ်တော်ကိုယ်စားလှယ်များမှာ- ဦးကျင့်ရှင်းထန် တီးတိန်၊ - ဦးမျိုးဇော်အောင် ကောလင်း၊ - ဒေါက်တာခင်စိုးစိုးကြည် ပြည်၊ - ဦးကျော်မင်းလှိုင် ဥတ္တရသီရိ၊ - ဦးဖြိုးဇေယျာသော်(ခ) ဇေယျာသော် ဇမ္ဗူသီရိ၊ - ဒေါက်တာအောင်ထွန်းခိုင်(ခ) ဦးချိန်ဝင်း - ဦးစစ်နိုင် မင်းပြား၊ - ဒေါက်တာသက်သက်ခိုင် - ဦးခင်မောင်ဝင်း လမ်းမတော်၊ - ဒေါ်စုစုလွင် သုံးခွ၊ - ဦးဘိုဘိုဦး စမ်းချောင်း၊ - ဦးစိုးသူရထွန်း ကွမ်းခြံကုန်း၊ - ဒေါက်တာစိုင်းမောက်ခမ်း လားရှိုး၊ - ဦးခွန်သန်းထူး - ဦးအောင်စိုးမင်း ရွာငံ၊ - ဒေါ်နန်းမိုး မန်တုံ၊ - ဗိုလ်ချုပ်သန်းထွတ်သိန်း တပ်မတော်၊ - ဗိုလ်မှူးချုပ်ထွန်းမြတ်ရွှေ တပ်မတော်၊ - ဦးမင်းဆွေနိုင် ကချင်-၆၊ - ဦးရှေးရယ်ရှုမောင် - ဦးမျိုးထပ်(ခ) ဆလိုင်းမျိုးထိုက် ချင်း-၁၂၊ - ဒေါ်ကျိန်ငိုက်မန် ချင်း-၇၊ - ဒေါက်တာစန်းမောင်မောင် ပဲခူး-၁၊ - ဒေါက်တာတင်တင်ဝင်း ပဲခူး-၅၊ - ဦးမောင်မောင်ဆွေ မန္တလေး-၉၊ - ဦးမျိုးဝင်း မွန်-၈၊ - ဒေါက်တာဇော်လင်းထွဋ် မွန်-၉၊ - ဦးရဲမြင့်စိုး ရန်ကုန်-၇၊ ဦးကျော်ထွေး ရန်ကုန်-၈၊ - ဦးစိုင်းထွန်းအောင် ရှမ်း-၂ - ဦးစိုင်းဝမ်းလှိုင်းခမ်း ရှမ်း-၃၊ ဦးစိုးမိုး ဧရာဝတီ-၁၊ - ဦးကြည်ဝင်း ဧရာဝတီ-၁၂၊ - ဗိုလ်ချုပ်ဝင်းသိန်း တပ်မတော်၊ - ဗိုလ်မှူးချုပ်ညွန့်ဆွေ တပ်မတော်၊ - ဗိုလ်မှူးကြီးစိုးရွှေ တပ်မတော် နှင့် - ဗိုလ်မှူးပြည့်ဖြိုးဟန် တပ်မတော် တို့ဖြစ်ကြပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြုထားသူ ၁၁ ဦးရှိပြီး၊ ယနေ့ ခွင့်ပန် ကြားသူ ၃ရ ဦး ဖြစ်တဲ့အတွက် စုစုပေါင်း ခွင့်ပန်ကြားသူ ၄၈ ဦး ဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနဲ့ ယနေ့ခွင့်ပန်ကြားထားသူ ပြည်ထောင်စုလွှတ်တော်ကိုယ်စားလှယ် ၃ရ ဦးအား ခွင့်အဖြစ်သတ်မှတ်ခွင့်ပြုပေး နိုင်ပါရန် လေးစားစွာဖြင့် တင်ပြအပ်ပါတယ်ခင်ဗျာ။</speech>
<speech type="speaker">ခွင့်ပန်ကြားသူအားလုံးကို ခွင့်ပြုပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် (၁၃)ကြိမ်မြောက်ပုံမှန်အစည်းအဝေး ဆဋ္ဌမနေ့ကို တက်ရောက်ခွင့်ရှိတဲ့ လွှတ်တော်ကိုယ်စားလှယ် ၆၅ရ ဦး၊ ယခင်က ခွင့်ပြုထားသူ ၁၁ ဦး၊ ယနေ့ခွင့်ပန်ကြား၍ ခွင့်ပြုထားသူ ၃ရ ဦး ဖြစ်တဲ့အတွက် ခွင့်ပြုထားသူ စုစုပေါင်း ၄၈ ဦးရှိပြီး ခွင့်မဲ့ပျက်ကွက်သူ မရှိပါ။ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေ တင်ပြချက်ကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">ပြည်ထောင်စုလွှတ်တော်က သဘောတူတဲ့အတွက် ပြည်ထောင်စုလွှတ်တော် ဆိုင်ရာ နည်းဥပဒေ ၄ နည်းဥပဒေခွဲ(ခ)အရ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value="Committee">
<title>ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ(၂၀၀၈ ခုနှစ်) ပြင်ဆင်ရေးပူးပေါင်း ကော်မတီတွင် အဖွဲ့ဝင် ပြောင်းလဲတာဝန်ပေးအပ်ခြင်းကို တင်ပြခြင်းနှင့် လွှတ်တော်၏ သဘောတူညီချက်ရယူခြင်း</title>
<speech type="speaker">အစီအစဉ်(၅) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်ထောင်စု သမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ (၂၀၀၈ ခုနှစ်) ပြင်ဆင်ရေးပူးပေါင်းကော်မတီအဖွဲ့ဝင် တပ်မတော်သားပြည်သူ့လွှတ်တော် ကိုယ်စားလှယ် ဒုတိယဗိုလ်မှူးကြီးသန့်ဇော် အစား ဒုတိယဗိုလ်မှူးကြီး သန်းဦးလွင် အား ပြောင်းလဲတာဝန်ပေးအပ်မယ့် အမိန့်ကြော်ငြာစာ(မူကြမ်း)ကို လွှတ်တော်ကိုယ်စားလှယ် များထံ ဖြန့်ဝေထားပါတယ်။ အဆိုပါ ပူးပေါင်းကော်မတီအဖွဲ့ဝင် ပြောင်းလဲတာဝန်ပေးအပ်ရန်ကိစ္စကို လွှတ်တော်က သဘောတူ ပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူတဲ့သူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် တင်ပြပါပူးပေါင်းကော်မတီ အဖွဲ့ဝင် ဒုတိယ ဗိုလ်မှူးကြီးသန့်ဇော် အစား ဒုတိယဗိုလ်မှူးကြီး သန်းဦးလွင် အား အစားထိုး ဖွဲ့စည်းမည်ဖြစ်ကြောင်း ကြေညာပါတယ်။</speech>
</section>
<section value="Report">
<report>
<title>ပြည်ထောင်စုအစိုးရအဖွဲ့မှ ပေးပို့သော ၂၀၁၈-၂၀၁၉ ခု၊ ဘဏ္ဍာရေးနှစ် ပထမ ၆ လပတ် အမျိုးသားစီမံကိန်း အစီရင်ခံစာနှင့် ပြည်ထောင်စု၏ဘဏ္ဍာငွေအရအသုံးဆိုင်ရာ အစီရင်ခံစာအပေါ် ပြည်သူ့ငွေစာရင်းပူးပေါင်း ကော်မတီ၏ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာ အပါအဝင် လွှတ်တော် ကိုယ်စားလှယ်များ၏ ဆွေးနွေးချက်နှင့်စပ်လျဉ်း၍ ပြည်ထောင်စုအဆင့်အဖွဲ့အစည်းဝင်များက ပြန်လည်ရှင်းလင်းဆွေးနွေးခြင်း၊</title>
<speech type="speaker">အစီအစဉ်(၆) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်ထောင်စု အစိုးရအဖွဲ့မှပေးပို့တဲ့ ၂၀၁၈-၂၀၁၉ ခု၊ ဘဏ္ဍာရေးနှစ် ပထမ ၆ လပတ် အမျိုးသားစီမံကိန်း အစီရင်ခံစာနဲ့ ပြည်ထောင်စု၏ ဘဏ္ဍာငွေအရအသုံးဆိုင်ရာ အစီရင်ခံစာတို့အပေါ် ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာ(၉/၂၀၁၉)၊ (၁၀/၂၀၁၉) တို့နဲ့စပ်လျဉ်းပြီး လွှတ်တော် ကိုယ်စားလှယ်များက ဆွေးနွေးခြင်းအစီအစဉ်ကို ၂၄-၇-၂၀၁၉ ရက်က ကျင်းပပြုလုပ်ခဲ့တဲ့ ပြည်ထောင်စု လွှတ်တော် အစည်းအဝေးမှာ ဆောင်ရွက်ခဲ့ပြီး ဖြစ်ပါတယ်။ ယခု ပြည်သူ့ငွေစာရင်းပူးပေါင်းကော်မတီရဲ့ အစီရင်ခံစာပါ လေ့လာတွေ့ရှိချက်နှင့် သဘောထား မှတ်ချက်များအပါအဝင် လွှတ်တော်ကိုယ်စားလှယ်များရဲ့ ဆွေးနွေးချက်များနဲ့ စပ်လျဉ်းပြီး သက်ဆိုင်ရာ ပြည်ထောင်စုအဆင့် အဖွဲ့အစည်းဝင်များက ပြန်လည်ရှင်းလင်း ဆွေးနွေးခြင်းအစီအစဉ် ဆောင်ရွက်မှာ ဖြစ်ပါတယ်။ ဝန်ကြီးဌာနများအနေနဲ့ စီမံကိန်းနဲ့ ဘဏ္ဍာရေးဆိုင်ရာကိစ္စရပ်များကို တစ်ပေါင်းတည်း ရှင်းလင်း ဆွေးနွေးဖို့ဖြစ်ပါတယ်။ ဦးစွာ ကျန်းမာရေးနှင့် အားကစားဝန်ကြီးဌာန ပြန်လည်ရှင်းလင်း ဆွေးနွေးဖို့ဖြစ်ပါတယ်။</speech>
<speech><agency id="20">ဒေါက်တာမြင့်ထွေး(ပြည်ထောင်စုဝန်ကြီး၊ ကျန်းမာရေးနှင့် အားကစားဝန်ကြီးဌာန)</agency>လေးစား အပ်ပါသော ပြည်ထောင်စုလွှတ်တော် နာယကကြီးနှင့် လွှတ်တော်ကိုယ်စားလှယ်များခင်ဗျာ။ ကျွန်တော် ကတော့ ကျန်းမာရေးနှင့် အားကစားဝန်ကြီးဌာန ပြည်ထောင်စုဝန်ကြီး ဒေါက်တာမြင့်ထွေး ဖြစ်ပါတယ်။ ကျွန်တော့်အနေနဲ့ ပြည်ထောင်စုအစိုးရအဖွဲ့မှပေးပို့သော ၁၈-၁၉ ဘဏ္ဍာရေးနှစ် ပထမ ၆ လပတ် အမျိုးသား စီမံကိန်းအစီရင်ခံစာနှင့် ပြည်ထောင်စု၏ ဘဏ္ဍာငွေအရအသုံးဆိုင်ရာအစီရင်ခံစာအပေါ် ပြည်သူ့ငွေစာရင်း ပူးပေါင်းကော်မတီရဲ့ လေ့လာတွေ့ရှိချက်များနှင့်ပတ်သက်၍ ကျွန်တော် ကြားမှာဖြစ်ပါတယ်။ ပထမဆုံး ကျွန်တော်ကြားမှာကတော့ ရေကြည်မြို့နယ် ဧရာဝတီတိုင်းမှ ပြည်သူ့လွှတ်တော်ကိုယ်စားလှယ် ဒေါက်တာ စံရွှေဝင်းရဲ့ အချက်များပါပါတယ်ခင်ဗျာ။ ကျွန်တော့်အနေနဲ့ အကြံဉာဏ်ပြုတဲ့အချက်တွေကလည်း အများကြီး ဖြစ်တဲ့အတွက် ော့ နည်းနည်းလေးတိုးပေးပါရန် လေးစားစွာ မေတ္တာရပ်ခံ ပန်ကြား အပ်ပါတယ်ခင်ဗျာ။ ကျွန်တော် ပထမဆုံးအချက်ကတော့ Long Term စာချုပ်ချုပ်ဆိုတဲ့ကိစ္စဖြစ်ပါတယ်။ တင်ပြချက် အကြံပြုချက်များသည် အလွန်ကောင်းသော အကြံဉာဏ်များဖြစ်ပါတယ်။ အထူးလည်းကောင်းပါတယ်။ ဘာကြောင့်လဲဆိုတော့ ကျွန်တော်တို့အနေနဲ့က ၂၀၁၈-၂၀၁၉မှာဆိုရင် ကုသရေးဌာနဟာဆိုရင် ဆေးပစ္စည်း ဆေးဝယ်တာ ၁၂၈ ဘီလီယံ ဝယ်ပါတယ်။ ပစ္စည်းကိရိယာ ၆ရ ဘီလီယံ ဝယ်ပါတယ်။ ပြည်သူ့ကျန်းမာရေး ဟာဆိုလည်း ဆေးအတွက်ကို ၁၈ ဘီလီယံ၊ ပစ္စည်းအတွက်ကို ၁၅ ဘီလီယံ အဲဒီတော့ ဒီကိစ္စတွေအားလုံး ကို သေချာတိကျစွာ ဆောင်ရွက်နိုင်မယ်ဆိုရင် အလေအလွင့်ငွေဟာ အရမ်းသက်သာသွားမှာ ဖြစ်ပါတယ်။ ကျွန်တော်တို့ အလေအလွင့်ငွေကိုတော့ အတတ်နိုင်ဆုံးသက်သာအောင် လုပ်နေတာဖြစ်ပါတယ်။ သို့သော် လည်း ဒီမှာတစ်ချက် လွှတ်တော်ကိုယ်စားလှယ်တော်ကြီး တင်ပြထားတဲ့ အားနည်းချက် ၆ ချက်မှာ ပထမ ၃ ချက်ကိုတော့ ကျွန်တော်မသိပါဘူး။ အဲဒါကတော့ တတိယ ၃ ချက်ထဲက ကျွန်တော်ဖြေမှာဖြစ်ပါတယ်။ အဲဒီတော့ လွှတ်တော်ကိုယ်စားလှယ်တော်ကြီး တင်ပြထားတာကိုတော့ ကျွန်တော်တို့အနေနဲ့ ယေဘုယျ အားဖြင့်တော့ သဘောတူပါတယ်။ သို့သော်လည်း ကျွန်တော်တို့ ဒါကိုသေသေချာချာ လေ့လာသုံးသပ်ပြီးမှ ဆက်လက်လုပ်မယ် လုပ်သင့် မလုပ်သင့်ကို ကျွန်တော်တို့ ဆုံးဖြတ်မှာဖြစ်ပါတယ်။ ကျွန်တော်တို့ အားလုံး တိုင်ပင်ပြီးဆုံးဖြတ်မှာ ဖြစ်ပါတယ်။ ပထမဆုံးအချက်ကတော့ သမ္မတရုံးညွှန်ကြားချက်(၁/ ၂၀၁၇)မှာ ပါတဲ့အချက်များနဲ့ ညီဖို့လိုပါတယ်။ Long Term Agreement မှာ ပါတယ်။ မပါသားသမကတီးသန့်ထားချက်မပါဘဲ (က)ရယ် (၁) ကိုလည်း လိုက်နာဖို့လိုပါတယ်။ လိုက်နာရန် ဖြစ် မဖြစ်ဆိုတာကို ကျွန်တော်တို့ သုံးသပ်ဖို့လိုပါတယ်။ နောက်တစ်ချက်က ဒီလို Long Term Agreement လုပ်မယ်ဆိုရင် ကျွန်တော်တို့ ဆေးကုမ္ပဏီနဲ့ စာချုပ် ချုပ်ရတော့မယ်။ စာချုပ်ချုပ်တဲ့အခါမှာ သူလည်းမနာဘူး။ ကျွန်တော်တို့လည်း မနာဘူး။ သူလည်း မသာ ဘူး။ ကျွန်တော်တို့လည်း မသာဘူး။ အဲဒီအတွက်ကို ကျွန်တော်တို့ AG Office ဆိုတာရှိပါတယ်။ ရှေ့နေချုပ်ရုံးနဲ့ သေသေချာချာတိုင်ပင်ပြီးမှ ဒီစာချုပ်ကို ချုပ်ဖို့လိုတာ။ နို့မို့ဆိုရင် သူတို့ဘက်က နာရင်လည်း မကောင်းဘူး။ ကျွန်တော်တို့ဘက်ကလည်း နာရင်လည်းမကောင်းဘူး။ ဒါကို ကျွန်တော်တို့ ပထမဆုံး လုပ်မှာဖြစ်ပါတယ်။ Long Term Agreement လုပ်မယ်ဆိုရင် ကျွန်တော်တို့ဟာ ဆေးကို ဒီဆေး(က)ကိုပဲ ဒီနှစ်မှာဒီလောက်ဝယ်မယ်။ နောက်နှစ်မှာ ဒီလောက်ဝယ်မယ်။ တတိယနှစ် ဘယ်လောက်ဝယ်မယ်။ လုပ်လို့မရဘူး။ မရဘူးဆိုတာ ဘယ်လိုလဲဆိုတော့ ကျွန်တော် မထင်မှတ်ဘဲ အကူအညီတွေ အများကြီး ရလာပါတယ်။ ဥပမာ- လက်တွေ့အကူအညီပြမယ် ကျွန်တော်တို့ Direct Relief အမေရိကန်နိုင်ငံအခြေပြု Direct Relief က ကျွန်တော်နဲ့ အဆက်အသွယ်ရပြီးတော့ အခု ၆ လအတွင်း သူတို့လှူဒါန်းတဲ့ ဆေးတွေက ၃ မီလီယံ (US ၃ မီလီယံဒေါ်လာ) ဖိုးလောက်ရပါတယ်။ ရတဲ့ဆေးကလည်း ကျွန်တော်တို့ Anti Cancer Drugs တွေ၊ ဆီးချိုထိန်းတဲ့ဆေးတွေ၊ သွေးတိုးထိန်းတဲ့ ဆေးအထိရပါတယ်။ ဒါကို ကျွန်တော်တို့ Long Term Agreement နဲ့မှ နဂိုကတည်း ထိန်းချုပ်ထားရင် ဒီဆေးတွေကို ကျွန်တော်တို့က ဝယ်ရမယ့်ပုံစံဖြစ်တော့ ကျွန်တော်တို့ မဝယ်တော့ပါဘူး။ ဒီ Anti Cancer Drugs တွေက အရမ်း ဈေးကြီးပါတယ်။ အလားတူပါပဲ ကျွန်တော်တို့ မထင်မှတ်ဘဲ ကျွန်တော်တို့ ကနေဒါက ဟိုဟာနဲ့ Kirk Humantarian အဖွဲ့အကြီးဆုံးနဲ့ ကျွန်တော်တွေ့ပါတယ်။ သူတို့အနေနဲ့က ကျွန်တော်တို့ကို ဘာပေးမလဲ ဆိုတော့ အမေရိကန်ပြည်ထောင်စုလုပ် ကိုယ်ဝန်ဆောင်အားတိုးဆေး (Prenatal Tablet) တစ်ဘူး တစ်ဘူးကို Made in USA အလုံး ၁၈၀ ပါပါတယ်။ ဘူးပေါင်း ကျွန်တော်တို့ကို ၂ သိန်း ၃ သောင်း ရ ထောင် ပေးပါမယ်။ အခု သင်္ဘောနဲ့တင်လိုက်ပါပြီ။ ဒီလအတွင်းမှာ ကျွန်တော်တို့ရမယ်။ ဒီဟာတွေကို ကျွန်တော်တို့ Prenatal Tablet ကို ဝယ်ရမယ်ဆိုရင် ကျွန်တော်တို့မှာရှိတဲ့ Furamin BC လို၊ Iron Tablet လို ကျွန်တော်တို့ ဝယ်ဖို့ မလိုတော့ဘူး။ အဲဒီတော့ စာချုပ်ထဲမှာ နဂိုကတည်းကထည့်ထားရင် ကျွန်တော်တို့ ဘယ်လိုလုပ်မလဲ။ ဒီအချက်ကိုလည်း ကျွန်တော်တို့ စဉ်းစားဖို့လိုပါတယ်။ နောက်တစ်ချက်ကတော့ စာချုပ်ချုပ်ဆိုတဲ့အခါမှာ ကျွန်တော်တို့ ဆေးတစ်မျိုးကိုပဲ ဝယ်လိုက်တယ်။ ဝယ်လိုက်ပေမယ့် ဒီဆေးကို နောက်နေ့လည်းဝယ် နောက်နေ့လည်းဝယ်။ သို့သော် ဒီဆေးဝယ်ပြီး သုံးတဲ့အခါမှာ ထိရောက်မှုမရှိဘူးလို့ သွားတွေ့မယ်။ Side Effect ဆိုးကျိုးတွေပိုတွေ့မယ်။ အရည်အသွေး မပြည့်တာတွေ တွေ့တဲ့အပြင် ဒီဆေးကိုသုံးခြင်းအားဖြင့် Drug အဆင့်ဆင့်ပေါ့ ဆေးယဉ်ပါးမှုဝင်လာရင် ဒီဆေးကို ကျွန်တော်တို့ ဝယ်လို့မရတော့ပါဘူး။ နောက်နှစ်မှာ ဆေးတစ်မျိုးကို ပြောင်းဝယ်ရမယ်။ တွေဟာလည်း ကျွန်တော်တို့က အရေးကြီးတဲ့အတွက် ဒါတွေကိုလည်း ဦးစားပေးလုပ်ရမယ်။ နောက် တစ်ချက်က ဒီဆေးကို ကျွန်တော်ဝယ်လိုက်ပြီ နောက်နှစ်မှာ ဝယ်ဖို့လိုက်ရှာတယ်။ နောက်နေ့မှာ ဒီဆေး ကိုပဲ နောက်ကုမ္ပဏီက ၁၀၀ နဲ့မပေးဘဲနဲ့ ၈၀ နဲ့ပေးရင် ကျွန်တော်တို့ ဘယ်လိုလုပ်မလဲ။ ဒီကိစ္စက ကျွန်တော်တို့ ကြိုတင်ထည့်စဉ်းစားပြီးတော့ စာချုပ်ထဲမှာ ထည့်ထားဖို့လိုပါတယ်။ သို့မှသာလျှင် ကျွန်တော်တို့က ပိုက်ဆံသက်သာမှာ ဖြစ်ပါတယ်။ နောက်တစ်ခုက ဆေးဝယ်တယ်ဆိုတာ ဒီဆေး(က)ကို ဒီမှာ ၁ သိန်း၊ နောက်နေ့မှာ ၁ သိန်း ဝယ်လို့ရှိရင် အဲဒီလိုလုပ်လို့မရပါဘူး။ လိုအပ်တဲ့ဆေးအမျိုးအစားနဲ့ ကုထုံးတွေက တစ်ပြေးညီ ဘာလို့လဲဆိုတော့ ဒီဆေးဝယ်ဖို့ကို Global Fund ကပေးပါတယ်။ ဥပမာဆိုလို့ရှိရင် ကျွန်တော် ငှက်ဖျားမှာ ကုတဲ့ဆေး ပထမဆုံး အာတီစောနစ် ဆိုတာ Monotharephy ပါ။ ဆေးတစ်မျိုးတည်းနဲ့ ငှက်ဖျားကို တိုက်ထုတ်ရမယ်ဆိုရင် WHO က ထုတ်ထားပါတယ်။ မကြာခင်ကာလမှာပဲ Monotharephy ဆေးတစ်မျိုးနဲ့ ငှက်ဖျားကိုတိုက်ရင် ဆေးယဉ်ပါးမှုဖြစ်လာမှာဖြစ်တဲ့အတွက်၊ ခုနက Combination Tharephy ဖြစ်တဲ့ saozos Artisunate d. Artemether . Lumefantrine WHO &gt; 20: :closun 31qja que ကျွန်တော်တို့ စာချုပ်ချုပ်ထားရင် ပထမဝယ်တဲ့ဆေးကို ကျွန်တော်တို့ လုံးဝဖြန့်ရမယ်။ ဝယ်လို့မရပါဘူး။ ဒါမျိုးတွေဟာ အမျိုးမျိုး ဒါကငှက်ဖျားရှိပါသေးတယ်။ အခြား TB,HIV, သွေးတိုးမှာကော ဆေးက သွေးတိုးမှာ ဆိုလို့ရှိရင် တစ်မျိုးထဲသောက်တာရှိတယ်။ နှစ်မျိုးပေါင်းသောက်တာ ရှိတယ်။ သုံးမျိုးပေါင်းသောက်တာရှိတယ်။ နောက်တစ်ခါ နောက်နေ့မှာ ကုမ္ပဏီကနေ သုံးမျိုးပေါင်းသောက်တဲ့ ဆေးထုတ်လိုက်ရင် ကျွန်တော် ၁ မျိုး ပေါင်းသောက်တဲ့ဆေးကို ကျွန်တော်တို့ မဝယ်တော့ဘူး။ ဒီကိစ္စတွေ အကုန်လုံးက ကျွန်တော်တို့ သေသေချာချာစဉ်းစားမယ်။ စဉ်းစားပြီးမှ လုပ်ပါမယ်။ နောက်တစ်ချက်ကတော့ လွှတ်တော်ကိုယ်စားလှယ်ကြီး တင်ပြထားတဲ့အတိုင်း Equipment ပါ။ ပစ္စည်းကိရိယာမှာဆိုရင် ထားပါတော့ ကျွန်တော်တို့ Basic Equipment ဖြစ်တဲ့ ECG Machine ပဲ။ ECG Machine ကို ကျွန်တော်တို့ဝယ်မယ်။ ဝယ်တဲ့အခါမှာ ဒီနှစ်မှာ အလုံး ၅၀၀ ၀ယ်မယ်။ နောက်နှစ် ၅၀၀၊ ၅၀၀။ သို့သော် နောက်နှစ်မှာကျတော့ ကျွန်တော်တို့ ဝယ်ထားတဲ့ ECG Machine A ထက် ပိုကောင်းတဲ့ဟာ ထွက်လာမယ်။ နည်းနည်းလေးပဲ ပိုကောင်းမယ်။ ပိုကောင်းတဲ့အတွက် ဈေးနည်းရင်လည်း နည်းသွားမယ်။ များရင်လည်း များသွားမယ်။ ကျွန်တော်တို့က ပထမနှစ်မှာဝယ်တဲ့ ECG Machine A ကို လုံးဝ မဝယ်တော့ဘူး။ Bipolar ၃ ခုရှိပါတယ်။ Leads တွေက။ အဲဒါတွေက ကျွန်တော်စဉ်းစားမယ်။ ဒါတွေ ကိုလည်း ကျွန်တော်တို့က စာချုပ်မှာချုပ်မယ်။ မဟုတ်လို့ရှိရင် ခင်ဗျားတို့က စာချုပ်ချုပ်ထားတယ်။ ဒီနှစ်မှာ ECG Machine A ဝယ်မယ်။ နောက်နှစ် A အဲဒီလိုတော့ မဖြစ်နိုင်ဘူး။ ကျွန်တော်တို့ ဒါလုံးဝဝယ်လို့ မရပါဘူး။ နောက်တစ်ခါ ပထမနှစ်မှာဝယ်ထားတဲ့ ECG Machine A က စာရွက်တွေ ညပ်တာတို့ဖြစ်မယ်။ ဆေးမထင်တာဖြစ်မယ်။ သုံးရတာ သိပ်မကောင်းတာတွေဖြစ်ရင် ကျွန်တော် A ကိုဝယ်လို့မရတော့ပါဘူး။ နောက်နှစ် B ကို ကျွန်တော်တို့ဝယ်မယ်။ နောက်နှစ်ကို B ဝယ်မယ်ဆိုရင် ဒီကုမ္ပဏီက ဝယ်လို့မရတော့ ပါဘူး။ ပြန်ပြီးတော့ တင်ဒါအသစ်ပြန်ပြီးတော့ ခေါ်ရပါမယ်။ B ကိုပေးတဲ့ နောက်ကုမ္ပဏီတစ်ခုက ဈေးပေါပေါနဲ့ရရင် ဒုတိယကုမ္ပဏီတစ်ခုကို ကျွန်တော်ပြန်ဝယ်ရမယ်။ ဒီကိစ္စကို ကျွန်တော်အကုန်လုံး စဉ်းစားပြီးတော့ သေသေချာချာလုပ်မှာပါ။ နောက်တစ်ချက်က ဒီဆေးဝါးအမျိုးအစားအလိုက်ကို ကျွန်တော်တို့ ဝယ်မယ်ဆိုတာက ဆေး(က) ကို ဒီနှစ်မှာ တစ်ထောင်ဝယ်မယ်။ နောက်နှစ် တစ်ထောင်ဝယ်လို့မရပါဘူး။ ရောဂါအခြေအနေပေါ် မူတည် ပြီး ကျွန်တော်ကလုပ်ရပါတယ်။ ရောဂါဖြစ်လို့ရှိရင် ဒီဆေး၊ ဒီရောဂါတွေအဖြစ်များရင် ဒီရောဂါတွေ အဖြစ်များတဲ့ ဆေးလေးပိုဝယ်မယ်။ ဟိုရောဂါနည်းသွားရင် ဒီရောဂါဖြစ်တဲ့ ဆေးတွေဝယ်မယ်။ ဥပမာ ဆိုလို့ရှိရင် ရောဂါအနေနဲ့မှ vaccine အနေနဲ့ကြည့်ပါ။ HIN1 ပေါ်လာတယ်ဆိုရင် H1N1 ကို ပိုဝယ်လိုက် ရတယ်။ အဲဒီလိုမျိုးရှိပါတယ်နော်။ အဲဒီတော့ နောက်တစ်ချက်ကတော့ ကျွန်တော့အနေနဲ့ လွှတ်တော်ကိုယ်စားလှယ်ကြီး တင်ပြတာ 603@. Gos? Yoscosowodows : 66:003:05m Essential è. Completementary Medicine ကိုရေးထားတာက ကျွန်တော်သိပ်မရှင်းပါဘူး။ ကျွန်တော်ထင်တာတော့ လွှတ်တော်ကိုယ်စားလှယ်ကြီး ကတော့ Completementary Lists ကို မေးတယ်လို့ ထင်ပါတယ်။ ဘာကြောင့်လဲဆိုတော့ ကမ္ဘာ့ ကျန်းမာရေးအဖွဲ့ရဲ့ ၂၀၁၉ ခုနှစ်မှာထုတ်တဲ့ အင်္ဂလိပ်လိုပြောခွင့်ပေးပါ။ Global Report on Tradition and Completementary Medicine Q 69:003:09M60s? goscossos:qufs: c oo Essential Medicine ဆိုတာက ဦးစားပေးရောဂါများကို ကုတဲ့ဆေးတွေ ဖြစ်ပါတယ်။ အင်္ဂလိပ်လိုပြောမယ် a qcos? Those medicines that satisfied the priority health needs of the population ဖြစ်ပါတယ်။ နောက်တစ်ခါ ကမ္ဘာ့ကျန်းမာရေးအဖွဲ့က Model List of Essential Medicine ၂၀၁၉ ခုနှစ်၊ ဇွန်မှာထွက် ပါတယ်။ အဲဒီမှာကျတဲ့အခါကျတော့ Essential Medicine လို့မသုံးတော့ပါဘူး။ အဲဒီမှာ Full List Completementary List a:gozpo:closušili goscopiofo:9860:005:09 Completementary Medicine ဆိုတာ ကတော့ တကယ့် တကယ် ဆေးမဟုတ်ပါဘူး။ Completementary Medicine ဆိုတာကတော့ ကျွန်တော်တို့ ဒီ Healthcare Package လို့ခေါ်ပါတယ်။ Completementary Medicine ဟာ တချို့နိုင်ငံ 60305 Alternative Medicine, Traditional Medicine 2:01safli 31036os? Completementary Medicine ascosso goscosomaso:yoso: 66:09 GOVIDOO@clopou 31 Completementary List လို့ပဲ ထင်ပါတယ်။ အဲဒါဆိုရင်တော့ ကျွန်တော်တို့ ဆက်လက်ပြီး ဆောင်ရွက်လို့ရပါတယ်။ အကယ်၍ Completementary List လို့ပြောလိုက်တာနဲ့ တစ်ပြိုင်နက်တည်း မတူတော့ဘူး။ 3620:0028 3620:00 20:32oz odos specialized Diagnostic Monitoring PRUSII Osmussal:607 Specialists တွေသုံးတဲ့ဆေးမျိုး ဖြစ်ပါတယ်။ အဲဒီတော့ ဒီနေရာမှာ ကျွန်တော်တို့ ကျောင်းသားဘဝ သိတာနဲ့ တော်တော် ပြောင်းသွားပါပြီဒီဥစ္စာ။ ကျွန်တော်တို့ ကျောင်းသားဘဝကလည်း အဲဒီအတိုင်းပါပဲ။ Essential Medicine aposom Basic Health Service Primary Health còpsapod GƏD:GOZGOTICE: Goclosušili အခုတော့ အဲဒီလိုမဟုတ်တော့ပါဘူး။ နည်းနည်း ဒီဟာလေးပဲပြောမယ် ်ညာသောအားဖြင့်။ အဲဒီတော့ ဒီကိစ္စများအားလုံးဟာ လွှတ်တော်ကိုယ်စားလှယ်ကြီးတင်ပြတာကို ကျွန်တော်တို့ တော်တော်ကို ကျေနပ်ပါတယ်။ အဲဒီတော့ လွှတ်တော်ကိုယ်စားလှယ်ကြီးနဲ့ ဒီငွေစာရင်းပူးပေါင်းကော်မတီရဲ့ အကြံပြုချက် တွေကို ကျွန်တော် သေသေချာချာသုံးသပ်မယ်။ စာချုပ်တွေကို သေသေချာချာ ချုပ်ပြီးလုပ်မယ်ဆိုရင် ပိုက်ဆံတွေအကုန်သက်သာမယ်။ ဒါတွေကို ကျွန်တော်တစ်ယောက်တည်း ဆုံးဖြတ်လို့မရပါဘူး။ ကျွန်တော့် ဝန်ကြီးဌာန ဆုံးဖြတ်လို့မရဘူး။ အဲဒီတော့ ကျွန်တော်မကြာခင် စက်တင်ဘာလမှာ ကျွန်တော် Workshop တစ်ခုလုပ်ပါမယ်။ အဲဒီမှာ ကျွန်တော်တို့ လွှတ်တော်ကိုယ်စားလှယ်တွေပါမယ်။ Contractor တွေပါမယ်။ တိုင်းနဲ့ ပြည်နယ်က လူမှုရေးဝန်ကြီးတွေက သူတို့ဆေးဝယ်တဲ့နေရာမှာ ဥက္ကဋ္ဌတွေပါ။ သူတို့လည်းပါမယ်။ Distributor Supplier ဆေးရုံအုပ်တွေပါမယ်။ နောက်ပြီးတော့ ကျွန်တော်တို့မှာ ဆေးဝယ်ယူတဲ့ စနစ်နဲ့ပတ်သက် ပြီးတော့ အကူအညီပေးတဲ့ အမေရိက က USA က Support ဖြစ်တဲ့ PSN လို့ခေါ်ပါတယ်။ Procurement Suppliant Distribution Chemonics သူတို့နဲ့ကျွန်တော်တို့ လုပ်နေပါတယ်။ သူတို့ကလည်းပါမယ်။ သူတို့က Specialist တွေပါ။ ကမ္ဘာမှာ ဒီဆေးဝယ်ယူရေးစနစ်၊ ဖြန့်ဖြူးရေးစနစ်၊ တုံးတိုက်စနစ်ကို အထူးလုပ်တဲ့အတွက် ဒီဟာကိုခေါ်ပြီးတော့ ကျွန်တော် စက်တင်ဘာလလောက်မှာ ကျွန်တော် Workshop ခေါ်ပါမယ်။ အဲဒီတော့ အောက်တိုဘာ နောက်ဘတ်ဂျက်စတဲ့အခါမှာ ကျွန်တော်တို့ ဘယ်လိုသုံးမလဲ ဆိုတာကို ထွက်ပေါ်လာရင် ကျွန်တော်တို့နိုင်ငံအနေနဲ့ ငွေအများကြီးသက်သာသွားမှာ ဖြစ်ပါတယ်။ အဲဒါကို ငွေစာရင်းပူးပေါင်းကော်မတီနဲ့ လွှတ်တော်ကိုယ်စားလှယ်ကြီးကိုလည်း ကျွန်တော် အထူးကျေးဇူးတင် အဲဒီတော့ ဒါမျိုးတွေကို များများပြောလေပြောလေ ကျွန်တော်တို့ ကျန်းမာရေးနဲ့ အားကစား ဝန်ကြီးဌာနရဲ့ လုပ်ငန်းစွမ်းဆောင်မှု Efficiency တက်လာမှာဖြစ်ပါတယ်။ နောက်တစ်ခုက လွှတ်တော်ကိုယ်စားလှယ်ကြီး တင်ပြထားတဲ့ International Bidding အလွန် ကောင်းပါတယ်။ ကျွန်တော်တို့ အလွန်လုပ်ချင်ပါတယ်။ အလွန်လုပ်ချင်တဲ့အခါကျတော့ သမ္မတရုံး (၁/၂၀၁၇) နဲ့ညီရမယ်။ International Bidding လုပ်ရင် ကျွန်တော်တို့ ဒေါ်လာနဲ့ပေးရမယ်။ အခုပြည်တွင်းမှာခေါ်တာ ကျပ်နဲ့ပေးနေရတယ်။ အကျိုးရှိပါတယ်။ ဘာကြောင့်လဲဆိုတော့ လက်တွေ့ ဥပမာပြမယ်။ Hepatitis B vaccine ကို UNICEF က ကျွန်တော်တို့ ဝယ်လိုက်ပါတယ်။ One Dose ကို ကျပ် ၈၀၀ ပဲ ပေးရတယ်။ ဒီ Hepatitis B vaccine ကိုပဲ စက်မှုဝန်ကြီးဌာနက One Dose ကို ၆၀၀၀ ပေးရပါတယ်။ အရမ်းကွာပါတယ်။ အဲဒီတော့ ဒီလို International Bidding လုပ်နိုင်လေ လုပ်နိုင်လေ၊ ကျွန်တော်တို့ဟာ အရမ်းအကျိုးရှိတယ်။ International Bidding မှာ လာပြိုင်တဲ့ကုမ္ပဏီများသည် ဆေးထုတ်တဲ့ စက်ရုံတို့၊ ကုမ္ပဏီတို့က လာပြိုင်ပါတယ်။ တစ်ဆင့်လက်ခံမရှိတော့ဘူး။ လုပ်နိုင်ရင် အကောင်းဆုံးပါပဲ။ အဲဒီတော့ International Bidding . vosanslö: $condom wodooz. Experience cos? o golapalı အဲဒီတော့ UNICEF တို့ ခုနက Chemonics တို့နဲ့ တိုင်ပင်ပြီးတော့ လုပ်သင့်တယ်လို့ ကျွန်တော့အနေနဲ့တော့ ဒါကို ထောက်ခံပြီးတင်ပြပါတယ်။ ကျွန်တော်တို့ အဲဒါပဲ။ နောက်တစ်ချက်ကတော့ ကျွန်တော်တို့ လွှတ်တော်ကိုယ်စားလှယ်ပြောတဲ့အတိုင်းပဲ အစိုးရက ထုတ်တဲ့ဆေးကိုတော့ ကျွန်တော်တို့ ဦးစားပေးဝယ်မှာပါ။ နောက် Quality ကိုတော့ ကျွန်တော်တို့ ဂရု စိုက်ပါမယ်။ အလားတူပါပဲ ကျွန်တော်တို့နိုင်ငံမှာ စက်ရုံတွေ ထွက်ပါတယ်။ နိုင်ငံခြားနဲ့ Joint Venture စက်ရုံများက ဆေးများကိုလည်း ကျွန်တော်တို့ ဦးစားပေးဝယ်မယ်ဆိုတာကို ဒီမှာ တင်ပြအပ်ပါတယ်။ နောက်တစ်ခါ ဒီလိုဆေးဝယ်တဲ့ကိစ္စအနေနဲ့ ပတ်သက်ပြီး ကျွန်တော်တို့ Workshop လုပ်တဲ့ အခါမှာ ဘာသွားမြင်လဲဆိုတော့ ကျွန်တော်တို့ ကျန်းမာရေးနှင့် အားကစားဝန်ကြီးဌာနမှ ဝန်ထမ်းများ သည် ဆေးဝယ်ယူရေးကိစ္စ၊ ဆေး Distribution ကိစ္စမှာ မကျွမ်းကျင်ပါဘူး။ ဒါတွေကို ကျွန်တော်တို့ ဘယ်သူမှ မသင်ခဲ့ရပါဘူး။ အဲဒီတော့ ကျွန်တော်တို့ နောက်ကို ဘာလုပ်ခိုင်းတာလဲစတော့မယ်။ Diploma in Supply Chain Manangment aộosong 2$condo University of Public Health go gęcompouSII Curriculum Plan əgesosul acosomalecos pşm sêgod Chemonics Golu Š PCL Qu ဒီဟာပေါ့ ကျွန်တော်တို့ အမေရိကက USci နဲ့ ထုတ်ခိုင်းတဲ့ သူတို့နဲ့ Consultant လာပြီး သင်ရိုးညွှန်းတမ်း ဆွဲနေပါတယ်။ အဲဒါမကြာခင် Diploma Course ကို ထုတ်မယ်ဆိုရင် ကျွန်တော်တို့နိုင်ငံမှာ ဆေးဝယ် ယူရေးကိစ္စနဲ့ ပတ်သက်ပြီးတော့ ကျွမ်းကျင်တဲ့ဝန်ထမ်းများ ရှိလာမှာဆိုတာ တင်ပြအပ်ပါတယ်။ နောက်တစ်ချက်က လွှတ်တော်ကိုယ်စားလှယ်ကြီးတင်ပြတဲ့ Digital Platform အလွန်ကောင်း ပါတယ်။ ကျွန်တော်တို့ ဖြစ်အောင်လုပ်ပါမယ်။ ကျန်းမာရေးနှင့် အားကစားဝန်ကြီးဌာန ကျွန်တော်တို့ Website 65 WWW.MOHS.gov.mm gɔ search domain go malecossos o$3:g?$6397ddy god ဦးစီးဌာနများနဲ့ပတ်သက်ပြီး တင်ဒါခေါ်ယူတဲ့အချက်နဲ့ ပတ်သက်တဲ့အချက်တွေ အကုန်ရှိပါတယ်။ ဥပမာ တင်ဒါစည်းမျဉ်းထည့်ထားတယ်။ တင်ဒါတင်သွင်းသူများမှ လိုက်နာရမည့် အချက်အလက်များ၊ ဝယ်ယူ မည့်စာရင်း၊ ဆေးပစ္စည်းများစာရင်း၊ ဝယ်ယူမည့်ဆေးနှင့် စက်ပစ္စည်းများ Specification တွေ အရေ အတွက် တင်ဒါပုံစံ၊ တင်ဒါပုံစံ စတင်ရောင်းသည့်နေ့ရက်၊ online မှာ အဲဒါတွေ အကုန်လုံး ကျွန်တော်တို့ ထည့်ပါတယ်။ ဒါကိုထည့်ခြင်းအားဖြင့် အလွန်လုပ်ငန်းအရမ်းမြန်သွားပါမယ်။ ကုမ္ပဏီတွေက ဒီကို လာစရာမလိုပါဘူး။ Online ကပဲကြည့် Online ကပဲလျှောက်၊ သို့သော် ဒီမှာတစ်ခု ရှိပါတယ်။ သူတို့အနေနဲ့ လုပ်တဲ့အခါမှာ တချို့ document တွေက မျက်စိနဲ့တွေ့မှရတဲ့ document တွေရှိပါတယ်။ ဒါတွေက သူတို့ လာတင်ပြရပါမယ်။ ဥပမာဆိုလို့ရှိရင် တင်ဒါအာမခံကြေး စပေါ်တင်သွင်းထားကြောင်း အထောက်အထားမူရင်း၊ နောက် mpyas Profile è pocos Registration, Drugs Registration Certificate, Drug of Authorization ဒါတွေကတော့ ကျွန်တော်တို့က တကယ့်ကို Original ကို ကြည့်ပြီးတော့မှ ကျွန်တော်တို့က သဘော တူရမှာ ဖြစ်တဲ့အတွက် ဒါတွေကတော့ သူတို့လာဖြည့်ရမယ်။ သို့သော် ဒါကိုလုပ်ခြင်းအားဖြင့်တော့ ကျွန်တော်တို့ အရမ်းအောင်မြင်မယ်။ ငွေကြေးလည်းကုန်တဲ့အပြင် သက်သာတာဖြစ်တယ်။ ကျွန်တော်တို့ ၂၀၁၉-၂၀၂၀ ဘဏ္ဍာရေးနှစ်စပြီး ကျွန်တော်တို့ ဝယ်တော့ပါမယ်။ အဲဒီမှာ ကျွန်တော်တို့ ဒီလွှတ်တော်ကိုယ်စားလှယ်တော်ကြီးနဲ့ ဒီငွေစာရင်းပူးပေါင်းမှုကော်မတီက တင်ပြတဲ့ Digital Platform m ascossos co:oqq? Goulosušil så$cos? Payment GozMCOS: Online Payment 076$ တစ်ဆင့် ကျွန်တော်တို့ရဲ့ MP Account ထဲကိုထည့်မယ်ဆိုရင် အလွန်မြန်ပြီးတော့ ကျွန်တော်တို့ ဝန်ထမ်း များလည်း အလုပ်ရှုပ်ခြင်းများ အများကြီးသက်သာသွားမယ် ဆိုတာဖြစ်ကြောင်း ကျွန်တော် တင်ပြအပ် ပါတယ်။ ဒါအလွန် ကျေးဇူးတင်ပါတယ်။ ကျွန်တော်တို့ အမြန်ဆုံးလုပ်မှာပါ။ ကျွန်တော့်အနေနဲ့ ဒုတိယအနေနဲ့ကတော့ ဦးထွန်းထွန်း ပွင့်ဖြူမဲဆန္ဒနယ် မကွေးတိုင်းမှ တင်ပြ ထားတဲ့ ဆောက်လုပ်ရေးကိစ္စကို ကျွန်တော်တင်ပြမှာ ဖြစ်ပါတယ်။ ကျွန်တော်တို့အနေနဲ့ ၂၀၁၈-၂၀၁၉ မှာတော့ ၆ လတော့ မခွဲတော့ပါဘူး။ ၂၀၁၈-၂၀၁၉ မှာလုပ်ငန်း ပေါင်း ၁၆၈၈ ခု ရှိပါတယ်။ အဲဒီတော့ တည်ဆောက်ဆဲလုပ်ငန်း ၉၅ ခုက ကျွန်တော်တို့ တာဝန်ယူတယ်။ သို့သော် ကျန်တဲ့ ၁,၃၄ရ ခုကိုတော့ ကျွန်တော် တိုင်းနဲ့ ပြည်နယ်အစိုးရတွေကို ကျွန်တော်တို့ ပေးထားပါတယ်။ ဆောက်လုပ်ရေးဝန်ကြီးဌာန ကိုတော့ ၂၃၄ ခု ကျွန်တော်တို့ တာဝန်ပေးပြီးတော့ လုပ်ပါတယ်။ ဆိုလိုတာက ကျွန်တော်တို့ ဒီဆောက်လုပ်ရေး ကိစ္စမှာ ကျွန်တော်တို့ ကျန်းမာရေးနဲ့ အားကစားဝန်ကြီးဌာနမလုပ်ပါဘူး။ ကျွန်တော်တို့ရဲ့ ကျွမ်းကျင်တဲ့ ဧရိယာနဲ့မဖြစ်တဲ့အတွက် တိုင်းနဲ့ ပြည်နယ်အစိုးရနဲ့ ဆောက်လုပ်ရေးဝန်ကြီးဌာနကို ပေးထားပါတယ်။ ကျွန်တော်တို့အနေနဲ့ ဒီကိစ္စဟာ အလွန်ြီး လုပ်ရမှာဖြစ်တဲ့အတွက် စောစီးစွာပဲ ကျွန်တော် အောက်တိုဘာလ ၁၈၊ ၂၀၁၈ မှာ ကျွန်တော် စာထုတ်ပြီးတော့ တိုင်းနဲ့ ပြည်နယ် ဝန်ကြီးချုပ်တွေဆီကို စာထုတ်ပါတယ်။ ကျွန်တော်တို့ ဒီတိုင်းနဲ့ ပြည်နယ်မှာတော့ အဆောက်အဦ ဒါဒါဆောက်မယ်။ ပိုက်ဆံ ဘယ်လောက် ဘယ်လောက် လျာထားတယ်။ ၁၈ အောက်တိုဘာ၊ ၂၀၁၈ မှာ ကျွန်တော် ဝန်ကြီးချုပ်ဆီ စာရေးလိုက်ပါတယ်။ အဲဒီအခါကျတော့ ကျွန်တော် ၂၁ ဇန်နဝါရီ ၂၀၁၉ မှာ ကျွန်တော် ပထမအကြိမ် Request လုပ်ပါတယ်။ ဆောင်ရွက်ပြီးစီးမှုနဲ့ ၃ လ တစ်ခါလောက် တင်ပြပါတယ်။ နောက်တစ်ခါ ဖေဖော်ဝါရီ ၂၂ ရက် ၂၀၁၉ မှာတစ်ခါ ဒုတိယအကြိမ် ကျွန်တော် Request လုပ်ပါတယ်။ ကျွန်တော်တို့ ပြန်လည် တင်ပြရမယ် ပြောပါတယ်။ နောက်တစ်ခါ တတိယအကြိမ် မေ ၃၁၊ ၂၀၁၉ မှာတစ်ခါ ကျွန်တော် Request လုပ်ပါတယ်။ အဲဒီတော့ တိုင်းနဲ့ပြည်နယ် အစိုးရတွေကလည်း အကုန်လုံးပြန်ပါတယ်။ ဘာတွေ ဘာတွေက ပြီးပြီ။ ဘာတွေ ဘာတွေက မပြီးသေးဘူး။ အဲဒီတော့ ဘာသွားတွေ့လဲဆိုရင် သူတို့ကို ကျွန်တော် တိုင်းနဲ့ ပြည်နယ်ဝန်ကြီးချုပ်က ကျွန်တော် ဘာပြောပါသလဲဆိုတော့ လုပ်ထုံးလုပ်နည်းများနဲ့အညီ တင်ဒါခေါ်ယူစိစစ်ရွေးချယ်ပေးရေး၊ လုပ်ငန်း အပ်နှံရေး၊ လုပ်ငန်းအရည်အသွေးနှင့် စံချိန်ပြည့်မီရေး၊ သတ်မှတ်ချိန်အတွင်း ပြီးစီးနိုင်ရေး၊ ကြီးကြပ် ဆောင်ရွက်ရေး အခြေအနေတို့ကိုလည်း ဆောင်ရွက်ပေးပါ။ ၃ လတစ်ကြိမ် ကျွန်တော်တို့ကို ပြန်လည် ပြီးတော့ အကြောင်းကြားပါဆိုပြီးတော့ ဝန်ကြီးချုပ်တွေကို ကျွန်တော် Request လုပ်ထားပါတယ်။ အဲဒီတော့ ဒီ Request လုပ်ထားတော့ လွှတ်တော်ကိုယ်စားလှယ်ကြီး ပြောတာမှန်ပါတယ်။ ကျွန်တော်တို့ဟာ ကျွန်တော်တို့ဘက်ကလည်း Proactive ပေါ့နော် ကျွန်တော်တို့ သွားပြီးလုပ်ရပါတယ်။ အဲဒီတော့ ကျွန်တော် ညွှန်ကြားချက်တွေ ထုတ်ထားပါတယ်။ ကျွန်တော်တို့ ဒု-ချုပ်တွေက အကုန်ခရီးထွက်နေရ ပါတယ်။ စထွက်နေပါပြီ။ ဒု-ချုပ်တွေက ထွက်မယ်။ ခုနက တိုင်းနဲ့ ပြည်နယ်အစိုးရမှာတွေ့မယ်။ ဆောက်လုပ်ရေးကိစ္စတွေလည်း လုပ်မယ်။ ဆေးဝယ်ယူရေးကိစ္စ အကုန် ကျွန်တော်တို့လုပ်ပါတယ်။ အခု လောလောဆယ်စထွက်နေကြပါပြီ။ ဒု-ချုပ်တွေ အကုန်လုံးကို ဗဟိုဘဏ်မှာမထားပါဘူး။ သူတို့ထွက်ရင် တစ်ယောက်ထဲ မထွက်ပါဘူး။ အဖွဲ့နဲ့ထွက်ပါတယ်။ အဲဒါတွေ ကျွန်တော်တို့ လုပ်နေပါတယ်။ အဲဒီတော့ ကျွန်တော်တို့အနေနဲ့ ဒီမှာတင်ပြချင်တာကတော့ ဒီဆောက်လုပ်ရေးကိစ္စနဲ့ ပြဿနာ တော်တော်ရှိပါတယ်။ ကျွန်တော်တို့က တစ်ခါတလေကျတော့ မသိတဲ့အခါကျတော့ မပိုင်ဘဲနဲ့ ဆောက်ဖို့ သွားလုပ်တဲ့ကိစ္စ ဆောက်လုပ်ရေးကုမ္ပဏီကက်တယ်။ လျှောက်ပြီးတော့ မလုပ်ဘူး။ မလျှောက်ဘူး။ နောက်ကျွန်တော်တို့ရဲ့ PAE ကနည်းနေတယ်။ သူတို့ PAE နဲ့ မကိုက်ဘူး။ အထူးသဖြင့် ချင်းတို့၊ ကချင်တို့ဆိုရင် PAE ကို အများကြီး မြှင့်ဖို့လိုပါတယ်။ တစ်ခါတစ်လေကျရင် ကျွန်တော်တို့က ဘယ်လောက်အထိ ဆိုးလဲဆိုရင် ကျွန်တော်တို့ကို ပိုက်ဆံတောင်းပါတယ်။ ဘယ်လိုတောင်းလဲဆိုတော့ Slap ပြီးသွားပါပြီတဲ့။ ပထမနေ့မှာ အဲဒီ Slap က ဓာတ်ပုံနဲ့တင်ပါတယ်။ သွားကြည့်တဲ့အခါ မရှိဘူး။ Photoshop နဲ့ Slap ကို တင်တာပါ။ ကျွန်တော်တို့ တကယ်သွားကြည့်တဲ့အခါကျတော့ Slap မရှိပါဘူး။ ဒါမျိုးတွေလည်းရှိတဲ့ အခါကျတော့ ဒီဆောက်လုပ်ရေးကိစ္စကတော့ တော်တော်လေး ကျွန်တော်တို့လည်း ကျွမ်းကျင်တဲ့ အပိုင်း မဟုတ်ပါဘူး။ အဲဒီတော့ ဆောက်လုပ်ရေးဝန်ကြီးဌာန တိုင်းနဲ့ ပြည်နယ်အစိုးရမှာရှိတဲ့ လွှတ်တော် ကိုယ်စားလှယ်ကြီးများအနေနဲ့ ကျွန်တော်တို့ ပံ့ပိုးပေးစေချင်ပါတယ်။ ကျွန်တော်တို့ ဒါအဲဒီလို ပံ့ပိုးပေးမှသာလျှင် ကျွန်တော် ကျန်းမာရေးနှင့် အားကစားဝန်ကြီးဌာနရဲ့ ဘတ်ဂျက်ဟာ သေသေချာချာ အကျိုးရှိမှာဖြစ်ပါတယ်။ အဲဒီတော့ ဒီကိစ္စနဲ့ ပတ်သက်ပြီးတော့လည်း ခုနက ကျွန်တော်တင်ပြသလိုပဲ စက်တင်ဘာလောက်မှ ကျွန်တော် Workshop တစ်ခုလုပ်ပါမယ်။ အားလုံး ဆောက်လုပ်ရေးကုမ္ပဏီအချို့၊ နောက် တိုင်းနဲ့ ပြည်နယ်က လွှတ်တော်ကိုယ်စားလှယ်၊ ကျွန်တော်တို့ဘက်က ဆောက်လုပ်ရေးကိုင်တဲ့ အင်ဂျင်နီယာတွေ၊ နောက်ပြီးတော့ ဆေးရုံအုပ်အချို့ အကုန်လုံးလုပ်ပြီးတော့ ကျွန်တော်တို့ လာမယ့် အောက်တိုဘာ ၁၉ က စမယ့် ဘတ်ဂျက်မှာ ကျွန်တော်တို့ ဘယ်လိုလုပ်မလဲ၊ ဘတ်ဂျက်ကလည်း မကြာခင်ရတော့မှာ အဲဒီတော့ စောစောစီးစီး ကျွန်တော် ဒါကို သေသေချာချာ ကိုင်တွယ်မည်ဖြစ်ကြောင်း ကျွန်တော် ဖြေကြားအပ် ပါတယ်။ ကျွန်တော့အနေနဲ့ကတော့ အားလုံးပြည့်စုံမယ်လို့ ထင်ပါတယ်။ အားလုံး ပြည်သူ့ငွေစာရင်း ပူးပေါင်းကော်မတီနဲ့ လွှတ်တော်ကိုယ်စားလှယ်ကြီးနှစ်ဦးအားလည်း ကျွန်တော့်အနေနဲ့ အထူးကျေးဇူး တင်ပါတယ်။ ဆက်လက်ပြီးတော့လည်း ကြားဖြတ် ကြားဖြတ်လည်း အကြံပေးရင်း အကြံဉာဏ်များ အားလုံးကို ကျွန်တော်တို့ လေးစားစွာ ဆောင်ရွက်မည်ဖြစ်ကြောင်း ဖြေကြားအပ်ပါတယ်။ အားလုံးကို ကျေးဇူးအများကြီးတင်ပါတယ်။</speech>
<speech type="speaker">ဆက်လက်ပြီး ဟိုတယ်နှင့် ခရီးသွားလာရေးဝန်ကြီးဌာန ပြန်လည်ရှင်းလင်း ဆွေးနွေးဖို့ဖြစ်ပါတယ်။</speech>
<speech><agency id="22">ဦးအုန်းမောင်(ပြည်ထောင်စုဝန်ကြီး၊ ဟိုတယ်နှင့် ခရီးသွားလာရေးဝန်ကြီးဌာန)</agency>လေးစား အပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်သူ့လွှတ်တော် ဥက္ကဋ္ဌနှင့် လွှတ်တော် ကိုယ်စားလှယ်များ၊ ပြည်ထောင်စုဝန်ကြီးများနှင့် ဒုတိယဝန်ကြီးများအားလုံး ကိုယ်စိတ်နှစ်ဖြာ ကျန်းမာ ချမ်းသာပါစေကြောင်း ကျွန်တော် ဟိုတယ်နှင့် ခရီးသွားလာရေးဝန်ကြီးဌာန ပြည်ထောင်စုဝန်ကြီး ဦးအုန်းမောင်က နှုတ်ခွန်းဆက်သအပ်ပါတယ်။ ကျွန်တော့်အနေနဲ့ ဒုတိယအကြိမ် ပြည်ထောင်စုလွှတ်တော် (၁၃)ကြိမ်မြောက် ပုံမှန်အစည်းအဝေး စတုတ္ထနေ့မှာ မန္တလေးတိုင်းဒေသကြီး မဲဆန္ဒနယ်အမှတ်(၇) လွှတ်တော်ကိုယ်စားလှယ် ဦးကျော်တုတ်၊ ရန်ကုန်တိုင်းဒေသကြီး ကျောက်တန်းမဲဆန္ဒနယ်မှ လွှတ်တော်ကိုယ်စားလှယ် ဒေါ်အေးမြမြမျိုးနဲ့ တနင်္သာရီတိုင်းမဲဆန္ဒနယ်တို့က လွှတ်တော်ကိုယ်စားလှယ် ဦးဥက္ကာမင်း တို့ကနေ ဆွေးနွေးခဲ့တဲ့ ဆွေးနွေးချက် တွေကို ရှင်းလင်းဆွေးနွေးသွားမှာ ဖြစ်ပါတယ်။ နာယကကြီးခင်ဗျာ။ ဆွေးနွေးချက်များကို ပြည့်စုံအောင်ဖြေဆိုပေးလိုတဲ့အတွက် ကျွန်တော့်အား ိနစ်ခန့် ပိုပေးနိုင်ပါရန် တင်ပြအပ်ပါတယ်။ ၂၀၁၈-၂၀၁၉ ခု၊ ဘဏ္ဍာရေးနှစ် ပထမ ၆ လပတ် အမျိုးသားစီမံကိန်းအစီရင်ခံစာအရ ပြည်ပဧည့်သည်များရဲ့ သုံးစွဲငွေများကို တွက်ချက်ရာမှာ ခရီးသွား လုပ်ငန်းရဲ့ သဘောသဘာဝအရ နိုင်ငံအတွင်းမှာရှိတဲ့ ဟိုတယ်လုပ်ငန်း၊ စားသောက်ဆိုင်လုပ်ငန်း၊ အမှတ် တရပစ္စည်းရောင်းချတဲ့လုပ်ငန်း၊ သယ်ယူပို့ဆောင်ရေးလုပ်ငန်း စတဲ့လုပ်ငန်းတွေအပါအဝင် တစ်ပိုင်တစ်နိုင် အသေးစားအလုပ်လုပ်ကိုင်သူများဆီကို သုံးစွဲငွေတွေ ပျံ့နှံ့ရောက်ရှိသွားတဲ့အတွက် သုံးစွဲငွေတွေကို အနီး စပ်ဆုံး တွက်ချက်ဖော်ထုတ်နိုင်ဖို့အတွက် အပြည်ပြည်ဆိုင်ရာလေဆိပ်ဝင်ပေါက်များနဲ့ ကုန်းလမ်းနယ်စပ် ဝင်ပေါက်များမှာ ဟိုတယ်နှင့် ခရီးသွားလာရေးဝန်ကြီးဌာနရုံးတွေ၊ သက်ဆိုင်ရာဌာနများ၊ ခရီးသွားလုပ်ငန်း ဆိုင်ရာအသင်းအဖွဲ့ များနဲ့ ပူးပေါင်းပြီး စစ်တမ်းကောက်ယူပြီးမှ ပြည်ပဧည့်သည်တစ်ဦး ပျမ်းမျှနေထိုင် ရက်နဲ့ တစ်ရက်ပျမ်းမျှသုံးစွဲငွေကို ဖော်ထုတ်ပြီးတော့မှ တွက်ချက်လျက်ရှိပါတယ်။ အဲဒီအခြေခံတွက်ချက်နည်းနဲ့ တွက်ချက်ဖော်ထုတ်ခဲ့ရာမှာ လွှတ်တော်ကိုယ်စားလှယ်ကြီးများ ဆွေးနွေးခဲ့တဲ့ ၂၀၁၆-၂၀၁ရ ဘဏ္ဍာနှစ်နဲ့ နှိုင်းယှဉ်လို့ရှိရင် ၂၀၁၇-၂၀၁၈ ဘဏ္ဍာနှစ်၊ ပထမ ၆ လအတွင်း ပြည်ပဧည့်သည်ဝင်ရောက်မှု တိုးတက် ခဲ့သော်လည်း ဝင်ငွေလျော့နည်းသွားရခြင်းမှာ မြန်မာနိုင်ငံအတွင်းမှာ တစ်ဦးချင်းလာရောက်တဲ့ ခရီးသည် များရဲ့ ပျမ်းမျှနေထိုင်ရက်နဲ့ တစ်ရက်ပျမ်းမျှ သုံးစွဲငွေများ လျော့နည်းသွားခြင်းကြောင့် ဖြစ်ပါတယ်။ ဒါပေမယ့် ၂၀၁၈-၂၀၁၉ ဘဏ္ဍာနှစ်၊ ပထမ ၆ လပတ်အတွင်းမှာ ပြည်ပခရီးသည်များ ပိုမိုတိုးတက် ရောက်ရှိလာတဲ့အတွက် ၎င်းတို့ရဲ့ သုံးစွဲငွေတွေလည်း ပြန်လည်တိုးတက်လာကြောင်း တင်ပြလိုပါတယ်။ တရုတ်ဧည့်သည်တွေကို Visa On Arrival ခွင့်ပြုပေးခြင်းဟာ ၂၀၁၈ ခုနှစ်၊ အောက်တိုဘာလ ၁ ရက်နေ့မှ စတင်ခဲ့တဲ့အတွက်ကြောင့် ဝင်ငွေကျဆင်းသွားတဲ့ ၂၀၁ရ ခုနှစ်၊ အောက်တိုဘာလမှ ၂၀၁၈ ခုနှစ်၊ မတ်လ အထိ ကာလမှာ တရုတ်ခရီးသည်များ VOA ခွင့်မပြုသေးတဲ့အတွက် ၎င်းတို့နဲ့ဆက်စပ်ပြောဆိုလာကြတဲ့ Zero Budget Tour empę czlcossos, oĉogmjao:GE: oupodoba 3200/dgoslawe as: သည်များ နေထိုင်တဲ့ ကာလနဲ့ တစ်ရက်သုံးစွဲမှုနှုန်း ကျဆင်းသွားခြင်းကြောင့် ဖြစ်ပါတယ်။ ဆက်လက်ပြီးတော့မှ Zero Budget Tour ကိစ္စကို ရှင်းလင်းတင်ပြသွားလိုပါတယ်။ Zero Budget ဆိုတဲ့စကားလုံးဟာ တင်စားပြောဆိုခြင်းသာဖြစ်ပါတယ်။ ငွေတစ်ပြားတစ်ချပ်မှ လုံးဝမရလို့ အကျိုး ခံစားခွင့်မရှိဘူးလို့ပြောတာမဟုတ်ဘဲ ရသင့်တာထက် လျော့နည်းရရှိတယ်လို့ယူဆပြီး လူတွေက တင်စား ပြောဆိုနေကြရင်းနဲ့ ဒီစကားပေါ်ပေါက်လာတာဖြစ်ပါတယ်။ သူ့အတိုင်းအတာနဲ့သူ ဝင်ငွေရရှိနေတာ ဖြစ်လို့ တရုတ်ပြည်က လာရောက်လည်ပတ်တဲ့ ဧည့်သည်များထံမှ ထိုက်သင့်တဲ့ဝင်ငွေများ ရရှိနေတယ်လို့ လုပ်ငန်းရှင်များထံမှ ကျွန်တော်တို့ သိရှိရပါတယ်။ ကျွန်တော်တို့ နိုင်ငံမှာ ၂၀၁၇-၂၀၁၈ ဘဏ္ဍာနှစ်အတွင်း အနောက်နိုင်ငံသားဧည့်သည်တွေဟာ အကြောင်းကြောင်းကြောင့် ဝင်ရောက်မှု အနည်းငယ်ကျဆင်းသွား တာကို ပြန်လည်ကာမိစေရေးနဲ့ ဟိုတယ်နှင့် ခရီးသွားလုပ်ငန်းများ စီးပွားရေးထိခိုက်မှု နည်းနိုင်သမျှ နည်းအောင် ပံ့ပိုးရေးအတွက် ဦးတည်ပြီးတော့မှ အရှေ့မျှော်ဝါဒ(Look East Policy)ကို ကျင့်သုံးဖို့ ဆောင်ရွက်ခဲ့ရာမှာ အာရှက Outbound ခရီးသည်တွေ များစွာထွက်တဲ့ဂျပန်၊ တောင်ကိုရီးယား၊ မကာအို၊ ဟောင်ကောင်တို့ကို Visa ကင်းလွတ်ခွင့်နဲ့ လူဦးရေအလွန်များပြားတဲ့ တရုတ်နိုင်ငံနဲ့ အိန္ဒိယနိုင်ငံတို့လို နိုင်ငံကြီးများက ဧည့်သည်များကို ဆိုက်ရောက် Visa On Arrival ဖြင့် ဝင်ရောက်ခွင့်ပြုရန် သက်ဆိုင်ရာ ဌာနများနဲ့ ဆွေးနွေးညှိနှိုင်း ဆောင်ရွက်ခဲ့ပါတယ်။ ဒီလို Visa ဖြေလျှော့မှုများ ဆောင်ရွက်ခဲ့ပေးပြီးတဲ့နောက် အဆိုပါနိုင်ငံအသီးသီးက ခရီးသည်များ ပိုမိုဝင်ရောက်ခဲ့ပါတယ်။ အထူးသဖြင့် တရုတ်နိုင်ငံသား ခရီးသည်များဟာ ၁၄၀ ရာခိုင်နှုန်းအထိ တိုးတက် လာတာကို တွေ့ရှိရပါတယ်။ တရုတ်နိုင်ငံသား ခရီးသွားဧည့်သည်များရဲ့ သုံးစွဲခဲ့တဲ့ငွေအားလုံးဟာ ကျွန်တော်တို့ နိုင်ငံအတွင်းမှာရှိတဲ့ ဟိုတယ်လုပ်ငန်း၊ စားသောက်ဆိုင်လုပ်ငန်း၊ အမှတ်တရပစ္စည်း အရောင်းဆိုင်လုပ်ငန်း၊ သယ်ယူပို့ဆောင်ရေးလုပ်ငန်း စသည့် လုပ်ငန်းကြီးတွေအပြင် ခေါင်းရွက်ဗျပ်ထိုး ဈေးသည်လေးတွေအထိပါ ပျံ့နှံ့စီးဝင်ရောက်သွားပေမယ့် လက်တွေ့ကောက်ယူနိုင်ရေး Zero Budget Tour မဖြစ်ရန် ကြိုတင်တားဆီးရေးအတွက် VOA စပေးပြီးတဲီ့း ဝင်ရောက်လာတဲ့ တရုတ် နိုင်ငံသားများအပါအဝင် နိုင်ငံခြားသား ခရီးသွားဧည့်သည်များ ခရီးသွားလာမှုနှင့် စပ်လျဉ်းပြီးတော့မှ ခရီးသွားလုပ်ငန်းနယ်ပယ် အတွင်းမှာရှိတဲ့ လုပ်ငန်းတွေကို ထိခိုက်နစ်နာမှုမရှိစေရေးအတွက် ပညာရှင်တွေ၊ လုပ်ငန်းကျွမ်းကျင်သူများနဲ့ တရုတ်ဈေးကွက်ကို ဆောင်ရွက်နေတဲ့ ခရီးသွားကုမ္ပဏီများ တွေ့ဆုံ ဆွေးနွေးခြင်း၊ Survey Team များ ဖွဲ့စည်းလေ့လာခြင်းအပါအဝင် လိုအပ်တဲ့အစီအမံတွေကို ဆောင်ရွက် လျက်ရှိပါတယ်။ ဆက်လက်ပြီးတော့မှ ပြည်ထောင်စုလွှတ်တော်ကိုယ်စားလှယ် ဒေါ်အေးမြမြမျိုးကနေ ဆွေးနွေး အကြံပြုထားတဲ့ ခရီးသွားလုပ်ငန်းဖြင့် ကျေးလက်ဒေသများမှာ ဖွံ့ဖြိုးတိုးတက်အောင် ပြုလုပ်ရေး၊ ဆက်သွယ်ရေးကဏ္ဍဖြင့် ခရီးသွားလုပ်ငန်းဖွံ့ဖြိုးတိုးတက်အောင်ပြုလုပ်ရေး ကိစ္စနှင့်ပတ်သက်ပြီး ကျွန်တော့် အနေဖြင့် ရှင်းလင်းတင်ပြသွားမှာ ဖြစ်ပါတယ်။ လူထုအခြေပြုခရီးသွားလုပ်ငန်းဟာ ဒီနေ့အခါမှာ လူသိ ပိုမိုများပြားပြီးတော့မှ နိုင်ငံတကာခရီးသွားများအကြား အထူးစိတ်ဝင်စားလာတဲ့ ခရီးသွားလုပ်ငန်း တစ်ရပ် ဖြစ်လာတဲ့အတွက် ကျွန်တော်တို့ ဝန်ကြီးဌာနအနေနဲ့ အရှိန်အဟုန်မြှင့်တင်ပြီးတော့မှ စနစ်တကျ စီမံဆောင်ရွက်လျက်ရှိပါတယ်။ လူထုအခြေပြု ခရီးသွားလုပ်ငန်းကြောင့် ဒေသခံပတ်ဝန်းကျင်များအပေါ် ထိခိုက်နစ်နာစေမယ့် ဘေးထွက်ဆိုးကျိုးများ သက်ရောက်မှုအနည်းဆုံးဖြစ်စေရေး အထူးအလေးထား ဆောင်ရွက်လျက်ရှိပါတယ်။ ဒေသခံပြည်သူလူထုရဲ့ ဆင်းရဲနွမ်းပါးမှုများ လျှော့ချစေရေး၊ ရပ်ရွာလူထု လူနေမှုအဆင့်အတန်းများ ပိုမိုမြင့်မားလာစေရေး၊ ဝင်ငွေပိုမိုရရှိရေးနဲ့ ရေရှည်တည်တံ့ခိုင်မြဲတဲ့ ခရီးသွား လုပ်ငန်း စဉ်ဆက်မပြတ် ဖွံ့ဖြိုးတိုးတက်ရေးအတွက် စနစ်တကျနည်းလမ်းများနဲ့ စီမံဆောင်ရွက်လျက် ရှိပါတယ်။ အဆိုပါ လူထုအခြေပြုခရီးသွားလုပ်ငန်းမှ ကျေးလက်နေပြည်သူများအား ခရီးသွားလုပ်ငန်းမှ တိုက်ရိုက်အကျိုးစီးပွား ခံစားရရှိနိုင်မှာဖြစ်ခြင်းကြောင့် နိုင်ငံတကာဖွံ့ဖြိုးတိုးတက်မှု မိတ်ဖက်အဖွဲ့ အစည်းများ၊ ပုဂ္ဂလိကအဖွဲ့အစည်းများနှင့် ဒေသခံများ၊ အစိုးရနဲ့ ပြည်သူများ ပူးပေါင်းပါဝင်မှုများဖြင့် ခရီးစဉ်ဒေသများကို စီစဉ်ဖော်ထုတ်လျက်ရှိရာ ပိုမိုပြီးတော့မှ ကျယ်ပြန့်ဖွံ့ဖြိုးလာနေပြီ ဖြစ်ပါတယ်။ မြန်မာနိုင်ငံမှာ လက်ရှိလူထုအခြေပြုခရီးသွားလုပ်ငန်း အကောင်အထည်ဖော်ဆောင်ရွက်လျက် ရှိတဲ့နေရာ ၁၈ ခုမှာ ကျေးရွာ ၄၂ ရွာဖြင့် ကျွန်တော်တို့ ဆောင်ရွက်လျက်ရှိပါတယ်။ ဆက်လက်ပြီးတော့မှ ကျွန်တော်တို့ စီမံကိန်း ရ ခု၊ ကျေးရွာ ၁၁ ရွာကို တိုးချဲ့ဆောင်ရွက်သွားမှာ ဖြစ်ပါတယ်။ ဒါ့အပြင် ချင်းပြည်နယ်ကို ခရီးသွားလုပ်ငန်းဖွံ့ဖြိုးတိုးတက်အောင် အစပျိုး စီစဉ်ဆောင်ရွက်သွားမှာဖြစ်တဲ့အပြင် Netherlands Trust Fund-3 စီမံကိန်း ဆောင်ရွက်ခဲ့တဲ့ ကယားပြည်နယ်ကိုလည်း ဆက်လက်ကူညီ ထောက်ပံ့ပေး သွားမှာ ဖြစ်ပါတယ်။ Digital Marketing နဲ့ပတ်သက်လို့ လွှတ်တော်ကိုယ်စားလှယ် ဒေါ်အေးမြမြမျိုး အကြံပြုဆွေးနွေး ထားတဲ့ ဆက်သွယ်ရေးကဏ္ဍဖြင့် ခရီးသွားလုပ်ငန်းဖွံ့ဖြိုးတိုးတက်အောင် ပြုလုပ်နိုင်ရေးကိစ္စနဲ့ ပတ်သက် ပြီးတော့ ကျွန်တော့အနေနဲ့ ဆက်လက်ရှင်းလင်း တင်ပြသွားမှာ ဖြစ်ပါတယ်။ နာယကကြီးခင်ဗျာ။ Power Point သုံးစွဲခွင့်ပြုပါရန် တင်ပြအပ်ပါတယ်။ ကျွန်တော်တို့ ဝန်ကြီး ဌာနအနေနဲ့ ခရီးသွားလုပ်ငန်းဆိုင်ရာ တိကျမှန်ကန်တဲ့ သတင်းအချက်အလက်တွေကို ဖြန့်ဝေပေးရေးနဲ့ မြန်မာနိုင်ငံမှာ တည်ငြိမ်အေးချမ်းပြီး လုံခြုံမှုရှိတဲ့၊ ကောင်းမွန်တဲ့ ပုံရိပ်တွေကို နိုင်ငံတကာမှာ ပိုမိုထင်ရှား လူသိများလာရေး၊ နောက်ခရီးစဉ်ဒေသများနဲ့ ခရီးသွားဆွဲဆောင်မှုများကို ိုအတွင်း ထိရောက်စွာ မြှင့်တင်နိုင်ရန်အတွက် နည်းပညာကိုအသုံးပြုစေမယ့် ခရီးသွားမြှင့်တင်ရေး(Digital Marketing) လုပ်ငန်း ကို ၂၀၁၉ ခုနှစ်၊ ဧပြီလကစပြီး အရှိန်အဟုန်မြှင့်တင် ဆောင်ရွက်လျက်ရှိပါတယ်။ ပြည်သူလူထု၊ ပုဂ္ဂလိကနှင့် ပြည်တွင်းပြည်ပ ခရီးသွားဧည့်သည်များ ကျယ်ကျယ်ပြန့်ပြန့် သိရှိ နိုင်စေရန် ရည်ရွယ်ပြီးတော့မှ ဝန်ကြီးဌာနရဲ့ www.tourism.gov.mm Website ကို အသစ်မွမ်းမံ ပြင်ဆင် ပြီးတော့မှ အင်္ဂလိပ်၊ မြန်မာ (၂)ဘာသာနဲ့ ၁၀-၄-၂၀၁၉ ရက်နေ့မှာ စတင်လွှင့်တင်ခဲ့ပါတယ်။ အဲဒီ Website မှာ အကြောင်းအရာ ခေါင်းစဉ် (၇)ခု ပါရှိပြီးတော့မှ နိုင်ငံခြားသားခရီးသွားဧည့်သည်များအတွက် မြန်မာ နိုင်ငံကို လာရောက်လည်ပတ်ရာမှာ သိသင့်သိထိုက်တဲ့အချက်အလက်တွေ၊ ဝန်ကြီးဌာနလက်အောက်မှာ ရှိတဲ့ နယ်ရုံးခွဲများနဲ့ သတင်းပြန်ကြားရေးကောင်တာ၊ တည်နေရာနှင့် ဆက်သွယ်ရန်များ၊ ဒေသအလိုက် ကမ္ဘာလှည့်ခရီးသွားရဲတပ်ဖွဲ့လိပ်စာများ၊ ဇုန်ဝင်ကြေးနှုန်းများ၊ ခရီးသွားလာမှုဆိုင်ရာ ဆောင်ရန်၊ ရှောင်ရန် များ ဗီဇာဆိင်ရာ အချက်အလက်များ မြန်မာနိုင်ငံဆိင်ရာ သတင်းပြည်ပ သံရုံးလိပ်စာများ မြန်မာနိုင်ငံ မြောက်ဘက်ပိုင်း ပူတာအိုဒေသရှိ ရေခဲတောင်မှစပြီးတော့မှ တောင်ဘက်မြိတ်ကျွန်းစုအထိ သွားလာ လည်ပတ်နိုင်တဲ့ ခရီးစဉ်ဒေသများ၊ လအလိုက်ကျင်းပတဲ့ ပွဲတော်များ၊ သဘာဝအခြေခံခရီးစဉ်ဒေသများ၊ လူမှုအခြေပြု ခရီးသွားလုပ်ငန်း ဆောင်ရွက်လျက်ရှိတဲ့ ဒေသများ၊ လိုင်စင်ရဟိုတယ်၊ ခရီးသွားကုမ္ပဏီ၊ sprud:38qp:05q: oodzaqja zacundoozos Vital Info, Explore Myanmar, Highlight Service şę Guides and Resources oodcale:o£qp: q@:(8:605?Q copeza:yệosa coslo ထားပါတယ်။ ဝန်ကြီးဌာနရဲ့ လှုပ်ရှားမှုသတင်းများနဲ့ ဌာနမှ ပြည်သူလူထုသို့ အသိပေးတင်ပြချက်များကို News and Announcements မှာ ဖော်ပြထားပြီးတော့မှ ဝန်ကြီးဌာနရဲ့ မူဝါဒ၊ ရည်မှန်းချက်၊ ဌာနခွဲများအလိုက် လုပ်ငန်းတာဝန်များနဲ့ ဆက်သွယ်ရန်လိပ်စာများ၊ ပူးပေါင်းဆောင်ရွက်လျက်ရှိတဲ့ မိတ်ဖက်အဖွဲ့အစည်း များ၊ မြန်မာနိုင်ငံအတွင်းမှာ ခရီးသွားလုပ်ငန်းများအတွက် ရင်းနှီးမြှုပ်နှံမှုဆိုင်ရာ အချက်အလက်များ၊ ခရီးသွားလုပ်ငန်းမှာ ရင်းနှီးမြှုပ်နှံရန် ဆွဲဆောင်နေတဲ့ အချက်အလက်များ၊ ခရီးသည်ရောက်ရှိမှုစာရင်း၊ သင်တန်းဆိုင်ရာကိစ္စရပ်များကို Our Role လို့ခေါ်တဲ့ ခေါင်းစဉ်အောက်မှာ အသေးစိတ် လွှင့်တင်ဖော်ပြ လျက်ရှိပါတယ်။ Digital Marketing စတင်ဆောင်ရွက်တဲ့ ၁၀-၄-၂၀၁၉ ရက်နေ့မှစတင်ပြီးတော့မှ နောက်ပိုင်းမှာ ပြည်တွင်းပြည်ပမှ Website သို့ လာရောက်ကြည့်ရှုတဲ့ Online Users အရေအတွက်တွေမှာ သိသာစွာ တိုးတက်ပြီး ဆန်းစစ်ကြည့်ရတဲ့အခါမှာ ၁၀-၄-၂၀၁၉ ကနေ ၂၅-၇-၂၀၁၉ ရက်နေ့အထိ နိုင်ငံပေါင်း ၁၅၉ နိုင်ငံမှ ဝင်ရောက်ကြည့်ရှုသူဦးရေ ၁.၃၂ သိန်းရှိပြီးတော့မှ ၎င်းတို့အနက် ၁.၃ သိန်းမှာ ယခင်က လာရောက် ကြည့်ရှုခြင်းမရှိသေးတဲ့ New User များဖြစ်ပါတယ်။ 313@ge Facebook, Twitter, Instagram, Pinterest, YouTube aệ Linkedin saogos Social Media Channel များမှာလည်း ကျွန်တော်တို့ မြန်မာနိုင်ငံ ခရီးစဉ်ဒေသများနှင့် ခရီးသွားစွဲဆောင်မှုများ အကြောင်းကို အင်္ဂလိပ်ဘာသာဖြင့် နေ့စဉ်လွှင့်တင် ဖော်ပြပေးလျက်ရှိပါတယ်။ ၂၀၁၉ ခုနှစ်၊ ဧပြီလမှ ဇွန်လအထိ ၃ လအတွင်းမှာ Post ပေါင်း ၈၄၈ Post လွှင့်တင်ထားပြီး ဖြစ်ပါတယ်။ ဝန်ကြီးဌာနအနေနဲ့ Digital Marketing yc$:oeqp:/Good Google Social Media qp:q? Paid Marketing Campaign qp:Godoo 32832o@cozi Social Media Boosting qp:G18689c:cozi sə3) တွေကို အရှိန်အဟုန်မြှင့်တင် ဆောင်ရွက်လျက်ရှိရာမှာ ၁၂ လတာကာလ Digital Marketing လုပ်ငန်း စီမံကိန်းအရ အလားအလာရှိတဲ့ ခရီးသွားဈေးကွက်နိုင်ငံများကို ကျွန်တော်တို့ ကနဦးအနေနဲ့ အသိပညာပေးတဲ့ ကြော်ငြာများ(Awareness) ပြုလုပ်လျက်ရှိပြီး အဲဒီနောက်မှာမှ မြန်မာနိုင်ငံကို လာရောက်လိုတဲ့ ခရီးစဉ် ဒေသအဖြစ် စဉ်းစားရန်(Consideration)အတွက် နည်းပညာအသုံးပြုပြီးတော့မှ ဈေးကွက်နိုင်ငံများမှ လာရောက်လည်ပတ်ရန် အလားအလာရှိတဲ့ Online User တစ်ဦးချင်းထံသို့ မြှင့်တင်ကြော်ငြာသွားနိုင်ရေး ဆက်လက်ဆောင်ရွက်လျက် ရှိပါတယ်။ ရလဒ်အနေနဲ့ ၁၀-၄-၂၀၁၉ ရက်နေ့မှ ၂၅-၇-၂၀၁၉ ရက်နေ့အထိ ခရီးသွားမြှင့်တင်တဲ့ Ads တွေကို ကြော်ငြာခဲ့တဲ့အကြိမ် (Impression) အကြိမ်ပေါင်း (၁၀)သန်းနီးပါး အကြိမ်ပေါင်းရှိပြီးတော့မှ ခရီးသွားမြှင့်တင်တဲ့ Ads များကို Online မှာ ရှာဖွေနိုင်မှု ရာခိုင်နှုန်း Online Searchability Trend 3369 d. popocas: olosufli ပုဂ္ဂလိက ကဏ္ဍအတွက် သီးသန့်အချက်အလက်တွေ ဝန်ဆောင်မှုများပေးနိုင်မယ့် Tourism Web Portal- www.tourismminmyanmar.com.mm ကိုလည်း မကြာမီစတင်လွှင့်တင်နိုင်ရေး ဆောင်ရွက် ထားရှိပြီးဖြစ်ပါတယ်။ ဒါကြောင့် ကျွန်တော်တို့ ဝန်ကြီးဌာနဟာ မြန်မာနိုင်ငံခရီးသွားလုပ်ငန်း ပိုမိုဖွံ့ဖြိုး 0:00.60.le, Goppssami:imagiosas 8:60529 GaodęccysaBod Online Tourism Promotion ဖြစ်တဲ့ Digital Marketing နည်းလမ်းများနဲ့ ခရီးသွားဧည့်သည်များကို သတင်းအချက်အလက်များ ပေးခြင်း၊ လာရောက်လည်ပတ်ရန် ဆွဲဆောင်ခြင်း၊ ပုဂ္ဂလိကလုပ်ငန်းကဏ္ဍကို ပူးပေါင်းပံ့ပိုး ကူညီပေးခြင်းနဲ့ မြန်မာနိုင်ငံရဲ့ပုံရိပ်ကို ထိရောက်စွာမြှင့်တင်ပေးခြင်း စတဲ့လုပ်ငန်းတွေကို အရှိန်အဟုန် မြှင့်တင်ဆောင်ရွက် လျက်ရှိပါကြောင်း တင်ပြအပ်ပါတယ်။ ထိုနည်းတူစွာ Off Line Promotion အနေနဲ့လည်း နိုင်ငံခြားမှာ ကျင်းပနေတဲ့ Tourism ပြပွဲများသို့လည်း ခရီးသွားလုပ်ငန်းအဖွဲ့ချုပ်မှ ဦးစီးပြီး သွားရောက်မြှင့်တင် ပြသလျက်ရှိပါတယ်ခင်ဗျာ။ ဆက်လက်ပြီးတော့မှ တနင်္သာရီတိုင်းမှ ဦးဥက္ကာမင်း ဆွေးနွေးသွားတဲ့ တနင်္သာရီတိုင်းဒေသကြီး နဲ့ ပတ်သက်ပြီးတော့မှ မြိတ်ကျွန်းစုခရီးသွားလုပ်ငန်းအတွက် ဆောင်ရွက်ထားရှိမှုများအပေါ် ရှင်းလင်း တင်ပြပါ့မယ်။ တနင်္သာရီတိုင်းဒေသကြီးမှာ ဆွဲဆောင်မှုအင်မတန်ရှိတဲ့ ကျွန်းများမှာ သဘာဝပတ်ဝန်းကျင် မပျက်ယွင်းစေရန်နှင့် ရေရှည်ဖွံ့ဖြိုးတဲ့ ခရီးသွားလုပ်ငန်းပေါ်ပေါက်လာရေးအတွက် အထူးအလေးထား ပူးပေါင်းဆောင်ရွက်လျက်ရှိပါတယ်။ ၂၅-၁၀-၂၀၁၈ ရက်နေ့က တနင်္သာရီတိုင်းဒေသကြီး၊ လောင်းလုံ မြို့နယ်မှ စမ်းလှမ်းကျေးရွာမှာ ရပ်ရွာအခြေပြုခရီးသွားလုပ်ငန်း (Community Based Tourism)ကို ဖွင့်လှစ်ပေးခဲ့ပါတယ်။ မြိတ်ခရိုင်၊ ကျွန်းစုမြို့နယ်မှာရှိတဲ့ ဒုံညောင်မှိုင်းကျေးရွာမှာလည်း ရပ်ရွာအခြေပြုခရီးသွားလုပ်ငန်း (CBT)ကိုလည်း ဆက်လက်အကောင်အထည်ဖော် ဆောင်ရွက်လျက်ရှိပါတယ်။ တနင်္သာရီတိုင်းဟာ ခရီးသည်ဝင်ရောက် တိုးတက်လာတာနဲ့အမျှ ခရီးသည်တွေကို စိတ်ကျေနပ်အောင် ဧည့်ဝန်ဆောင်မှုပေး နိုင်ရန်နဲ့ လူ့စွမ်းအားအရင်းအမြစ်ဖွံ့ဖြိုးတိုးတက်စေရန် Swisscontact က အသက်မွေးဝမ်းကျောင်း ကျွမ်းကျင်မှု၊ အတတ်ပညာဖွံ့ဖြိုးမှု အစီအစဉ်အရ ထားဝယ်မြို့၊ မြိတ်မြို့နဲ့ ကော့သောင်းမြို့တွေမှာ ဧည့်ဝန်ဆောင်မှု လုပ်ငန်းဆိုင်ရာ သင်တန်းများကို ဖွင့်လှစ်ပို့ချလျက်ရှိပါတယ်။ တနင်္သာရီတိုင်းဒေသကြီးအတွင်းမှာရှိတဲ့ အလွန်လှပပြီး မူလသဘာဝမပျက်ရှိနေတဲ့ ကျွန်းတွေကို တိုင်းဒေသကြီးအစိုးရအဖွဲ့၊ အခြားဆက်စပ်ဝန်ကြီးဌာနများနဲ့လည်း ပူးပေါင်းဆောင်ရွက်လျက်ရှိပါတယ်။ အခုအခါမှာ အသစ်ပြဋ္ဌာန်းခဲ့တဲ့ ခရီးသွားလုပ်ငန်းဥပဒေ (၂၀၁၈)အရ တနင်္သာရီတိုင်းဒေသကြီးအတွင်းမှာ ဒေသဆိုင်ရာခရီးသွားလုပ်ငန်းကော်မတီကို ဖွဲ့စည်းပြီးဖြစ်တဲ့အတွက် အဲဒီကော်မတီအနေနဲ့ ခရီးသည်များ လုံခြုံစိတ်ချစွာ လည်ပတ်နိုင်မယ့် မြိတ်ကျွန်းစုခရီးစဉ်ဒေသများကို ဖွံ့ဖြိုးတိုးတက်လာစေရန်အတွက် ဆောင်ရွက်သွားမှာ ဖြစ်ပါတယ်။ ဒီကျွန်တော့ရဲ့ ရှင်းလင်းတင်ပြချက်နဲ့ပတ်သက်လို့ လိုအပ်တာများ ရှိလို့ ရှိရင် ကျွန်တော့်ဝန်ကြီးဌာနကို ကြွရောက်ပြီးတော့မှ မေးမြန်းဖို့အတွက် ကျွန်တော် ဖိတ်ခေါ်အပ်ပါတယ် ခင်ဗျာ။ အားလုံးကို ကျေးဇူးတင်ပါတယ်။ Power Point အပြည့်အစုံကို နောက်ဆက်တွဲဖြင့် ဖော်ပြထားပါသည်။</speech>
<speech type="speaker">ကာကွယ်ရေးဝန်ကြီးဌာန ပြန်လည်ရှင်းလင်း ဆွေးနွေးဖို့ဖြစ်ပါတယ်။</speech>
<speech><agency id="15">ဗိုလ်ချုပ်မြင့်နွယ်(ဒုတိယဝန်ကြီး၊ ကာကွယ်ရေးဝန်ကြီးဌာန)</agency>လေးစားအပ်ပါသော ပြည်ထောင်စုလွှတ်တော် နာယကကြီးနှင့် လွှတ်တော်ကိုယ်စားလှယ်များအားလုံး မင်္ဂလာပါခင်ဗျာ။ ကျွန်တော်ကတော့ ကာကွယ်ရေးဝန်ကြီးဌာနမှ ဒုတိယဝန်ကြီး ဗိုလ်ချုပ်မြင့်နွယ် ဖြစ်ပါတယ်။ ၂၄-၇-၂၀၁၉ ရက်တွင် ၂၀၁၈-၂၀၁၉ ခု၊ ဘဏ္ဍာရေးနှစ် ပထမ (၆)လပတ် ပြည်ထောင်စု၏ ဘဏ္ဍာငွေ အရအသုံးဆိုင်ရာ အစီရင်ခံစာအား ပြည်ထောင်စုလွှတ်တော်၌ ဆွေးနွေးရာ ဦးခင်ချို၊ လှိုင်းဘွဲ့ မဲဆန္ဒနယ်က ကာကွယ်ရေးဝန်ကြီးဌာနအနေဖြင့် ငွေလုံးငွေရင်းအသုံးစရိတ်တွင် မူလခန့်မှန်းခြေ ငွေစာရင်း၌ ၁,၀၇၃ ဘီလီယံနှင့် ဖြည့်စွက်ခွင့်ပြုငွေစာရင်း၌ ၁၂၉ ဘီလီယံ၊ စုစုပေါင်း ၁,၂၀၂ ဘီလီယံ လျာထား၍ ပထမ (၆)လပတ် အသုံးစာရင်းတွင် ၄၄၉ ဘီလီယံ ဖြစ်သောကြောင့် ၃ရ ရာခိုင်နှုန်းသာ သုံးစွဲပြီးဖြစ်သဖြင့် ပမာဏ နည်းနေသည်ကို တွေ့ရှိရကြောင်း၊ ကျန်လများတွင် လျာထားချက် ပြည့်မီအောင် သုံးစွဲနိုင်ခြင်းရှိ မရှိနှင့် ရန်ပုံငွေ ပြန်လည်အပ်နှံမှုများရှိပါက န်လည် အပ်နှံသွားရန် ဆွေးနွေးခဲ့ပါတယ်။ ကိုယ်စားလှယ်တော်ကြီး၏ မေးမြန်းမှုနှင့်ပတ်သက်၍ ပထမ(၆)လပတ် သုံးစွဲထားရှိမှုမှာ ၄၄၉ ဘီလီယံ ဖြစ်ပြီး မူလခန့်မှန်းခြေငွေစာရင်း ၁,၀၇၃ ဘီလီယံနှင့် နှိုင်းယှဉ်ပါက ၄၂ ရာခိုင်နှုန်း သုံးစွဲပြီးဖြစ်ပါတယ်။ ပထမ(၆)လပတ်အတွင်း ဆောက်လုပ်ရေးလုပ်ငန်းများအား ဆောင်ရွက်ရာတွင် အဆောက်အဦ ဆောက်လုပ်မည့်မြေနေရာ လျာထားရွေးချယ်ခြင်း၊ ဝယ်ယူရေးလုပ်ငန်းများနှင့်ပတ်သက်၍ တင်ဒါခေါ်ယူခြင်း များအား အဆင့်ဆင့်စိစစ် ဆောင်ရွက်ခြင်းတို့ ဆောင်ရွက်နိုင်ခဲ့ပါတယ်။ သို့ရာတွင် ဇန်နဝါရီ၊ ဖေဖော်ဝါရီ နှင့် မတ်လများအတွက် နိုင်ငံခြားငွေ အမေရိကန်ဒေါ်လာ 80,859,452 နှင့် ညီမျှသည့် ကျပ် ၁၂၄.၅၂၃ ဘီလီယံ လျှောက်ထားခဲ့ရာ ဧပြီလမှသာ ခွင့်ပြုမိန့်ရရှိခဲ့ခြင်းကြောင့် ပထမ(၆)လပတ်သုံးစွဲမှုတွင် ပါဝင်နိုင်ခြင်း မရှိခဲ့ပါ။ အဆိုပါ နိုင်ငံခြားငွေတန်ဖိုးများပါ ထည့်သွင်းတွက်ချက်ပါက စုစုပေါင်းသုံးစွဲငွေမှာ ကျပ် ၅၇၃.၅၂၃ ဘီလီယံဖြစ်ပြီး မူလခန့်မှန်းခြေငွေစာရင်းနှင့် နှိုင်းယှဉ်ပါက ၅၃.၄၄ ရာခိုင်နှုန်း သုံးစွဲပြီးဖြစ်ပါတယ်။ ကိုယ်စားလှယ်တော်ကြီးက ဝိုင်းဝန်း ကြပ်မတ်အကြံပြုခဲ့သည့်အပေါ်တွင် ကာကွယ်ရေးဝန်ကြီးဌာန အနေဖြင့် စီမံကိန်းနှင့်ဘဏ္ဍာရေး ဝန်ကြီးဌာန၏ ညွှန်ကြားချက်နှင့်အညီ ံးစွဲဆောင်ရွက် သွားမည် ဖြစ်ပါကြောင်း ရှင်းလင်း ဖြေကြားအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန ပြန်လည်ရှင်းလင်း ဆွေးနွေးဖို့ဖြစ်ပါတယ်။</speech>
<speech><agency id="11">ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာန)</agency>လေးစား အပ်ပါသော ပြည်ထောင်စုလွှတ်တော် နာယကကြီးနဲ့ လွှတ်တော်ကိုယ်စားလှယ်များခင်ဗျာ။ ၂၀၁၈-၂၀၁၉ ဘဏ္ဍာရေးနှစ် ပထမ ၆ လပတ် ပြည်ထောင်စုရဲ့ ဘဏ္ဍာငွေအရအသုံးဆိုင်ရာ အစီရင်ခံစာနှင့် ၎င်းအပေါ် ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာနဲ့ စပ်လျဉ်းပြီး စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနမှ ပြန်လည်ရှင်းလင်း ဆွေးနွေးတင်ပြမှာ ဖြစ်ပါတယ်။ ဝန်ကြီးဌာနအနေနဲ့ ၂၀၁၈-၂၀၁၉ တစ်နှစ်တာ ငွေလုံးငွေရင်းအသုံးစရိတ် (BE) ခွင့်ပြုငွေဟာ ကျပ် ၄၉၀ ဘီလီယံ ဖြစ်ပါတယ်။ ဖြည့်စွက်ခွင့်ပြုငွေက ကျပ် ၂ရ ဘီလီယံ ဖြစ်တဲ့အတွက် စုစုပေါင်း ခွင့်ပြုငွေပမာဏဟာ ကျပ် ၅၂ရ ဘီလီယံ ဖြစ်ပါတယ်။ ယင်းအပေါ်မှာ ပထမ (၆)လတာကာလ သုံးစွဲပြီး ငွေဟာ ကျပ် ၁၄၂ ဘီလီယံ ဖြစ်တဲ့အတွက် ၂၈ ရာခိုင်နှုန်းသာ ဖြစ်တာမို့ ရန်ပုံငွေပမာဏ ၃၇၃ ဘီလီယံ သုံးစွဲရန်အတွက် ကျန်ရှိတာဖြစ်ပါတယ်။ ယင်းနဲ့စပ်လျဉ်းပြီးတော့ မိမိတို့ ဝန်ကြီးဌာနအောက်မှာရှိတဲ့ ဦးစီးဌာန၊ တက္ကသိုလ်တွေရဲ့ ငွေလုံးငွေရင်း အသုံးစရိတ် ပထမ (၆)လတာကာလအတွင်း သုံးစွဲနိုင်မှု အပေါ်မှာ ကရင်ပြည်နယ်၊ လှိုင်းဘွဲမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးခင်ချိုမှ အကြံပြု သုံးသပ်ဆွေးနွေးခဲ့တာ ရှိခဲ့ပါတယ်။ ယင်းအကြံပြုသုံးသပ်ဆွေးနွေးပြီးတဲ့ ကရင်ပြည်နယ် လှိုင်းဘွဲမဲဆန္ဒနယ်မှ ဦးခင်ချိုကို များစွာကျေးဇူးတင်ရှိပါကြောင်း တင်ပြအပ်ပါတယ်။ နာယကကြီးခင်ဗျာ။ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန လက်အောက်မှာရှိတဲ့ ဦးစီးဌာန၊ တက္ကသိုလ်တွေရဲ့ ငွေလုံးငွေရင်းအသုံးစရိတ် ပထမ (၆)လတာကာလ သုံးစွဲမှုနဲ့ပတ်သက်ပြီး ဌာနအလိုက် အခြေအနေကို အကျဉ်းချုပ် သုံးသပ်ရှင်းလင်း တင်ပြပါ့မယ်။ ပထမဦးစွာ ပြည်ထောင်စု ဝန်ကြီးရုံးအနေနဲ့ ၂၀၁၄-၂၀၁၅ ဘဏ္ဍာရေးနှစ်ကနေ စတင်အကောင်အထည်ဖော်ခဲ့တဲ့ IFAD ချေးငွေနဲ့ ဆောင်ရွက်တဲ့ Farm Project လုပ်ငန်းတွေမှာ နေပြည်တော်ကောင်စီ နယ်မြေအတွင်း အသိပညာပေး စင်တာများ ဆောက်လုပ်ခြင်းလုပ်ငန်းအနေနဲ့ တင်ဒါလုပ်ငန်းများ ကြန့်ကြာခဲ့တဲ့ အခြေအနေရှိခဲ့ပါတယ်။ ထို့အတူ စက်ပစ္စည်းဝယ်ယူရာမှာလည်း နိုင်ငံတကာ တင်ဒါခေါ်ယူရေး လုပ်ငန်းစဉ်ဖြင့် အဆင့်ဆင့် ဆောင်ရွက်ရတဲ့အလျောက် ောင်ရွက်နိုင်ခဲ့မှုအခြေအနေ မရှိခဲ့တဲ့အတွက် လျော့နည်းခဲ့ခြင်း ဖြစ်ပြီးတော့ ခွင့်ပြုငွေလုံးငွေရင်းအသုံးစရိတ် သုံးစွဲနိုင်မှုပမာဏဟာ ၃ ရာခိုင်နှုန်းသာ ရှိပါတယ်။ ယခု ၂၀၁၉၊ ဇွန်လအထိ အခြေအနေကတော့ ရ ရာခိုင်နှုန်းအထိ တိုးတက်သုံးစွဲပြီးဖြစ်ကြောင်း တင်ပြအပ် ပါတယ်။ ဆည်မြောင်းနဲ့ ရေအသုံးချမှုစီမံခန့်ခွဲရေးဦးစီးဌာနအနေနဲ့ ပထမ (၆)လတာကာလအတွင်းမှာ ငွေလုံးငွေရင်းသုံးစွဲနိုင်မှုမှာ လျာထားချက်ရဲ့ ၂၃ ရာခိုင်နှုန်း ရှိခဲ့ပါတယ်။ တင်ဒါလုပ်ငန်းစဉ်များ ပြီးပြတ်အောင် ဆောင်ရွက်ရတဲ့အခြေအနေ ချေးငွေနဲ့ဆောင်ရွက်တဲ့ လုပ်ငန်းတွေအတွက် ချေးငွေအဖွဲ့ အစည်းများနဲ့ Detail Engineering report အတည်ပြုဖို့ စိစစ်ဆောင်ရွက်ရတဲ့အပိုင်း၊ ဲ့ အခြေအနေ၊ နိုင်ငံတကာ တင်ဒါခေါ်ယူဆောင်ရွက်လျက်ရှိတဲ့အခါမှာ လျာထားကာလထက် နောက်ကျခဲ့မှုနဲ့ အတိုင်ပင်ခံ အဖွဲ့အစည်းများ ရွေးချယ်ရန် စိစစ်နေရခြင်းနဲ့အတူ FE Permit လျှောက်ထားဆဲ အနေအထားများ ဖြစ်ပေါ်ခဲ့ရမှုနဲ့ စာချုပ်ပါစည်းကမ်းတွေအရ ငွေပေးချေခြင်းလုပ်ငန်းများ ကြန့်ကြာမှုများကြောင့် လုပ်ငန်း အကောင်အထည်ဖော်မှုအတွက် ရန်ပုံငွေသုံးစွဲဆောင်ရွက်မှုဟာ နှောင့်နှေးခဲ့ရခြင်းဖြစ်ပါကြောင်း ရှင်းလင်း တင်ပြအပ်ပါတယ်။ အခု ၂၀၁၉၊ ဇွန်လအထိ သုံးစွဲမှုမှာ ၃ရ ရာခိုင်နှုန်း သုံးစွဲပြီးဖြစ်ကြောင်း တင်ပြအပ် ပါတယ်။ ထို့အတူ လယ်ယာမြေစီမံခန့်ခွဲရေးနှင့်စာရင်းအင်းဦးစီးဌာနအနေနဲ့လည်း ပထမ (၆)လတာကာလ အတွင်း ငွေလုံးငွေရင်း အသုံးစရိတ်သုံးစွဲမှုမှာ ၂ ရာခိုင်နှုန်းသာ ရှိခဲ့ပါတယ်။ ဆောက်လုပ်ရေးလုပ်ငန်း၊ စက်ပစ္စည်းဝယ်ယူမှုလုပ်ငန်း၊ အခြားလုပ်ငန်းတွေအတွက် တင်ဒါအောင်မြင်ပြီးသူများနှင့် စာချုပ်ချုပ် ဆိုခြင်းလုပ်ငန်းများကို တင်ဒါ Process အရ စိစစ်ဆောင်ရွက်ခဲ့တဲ့ အနေအထားနှင့် ADSP Project, IAIDP Project, AllP Project op ons Project olyc$:oàyp:o c$:ąp: caobago:8:8:9326utos 88 လုပ်ငန်းသဘာဝအရ တည်မီဆောင်ရွက်ရတဲ့အလျောက် မြေတိုင်းတာခြင်းနဲ့ မြေပုံရေးဆွဲခြင်းလုပ်ငန်းတွေ၊ စာရင်းကောက်ယူပြုစုခြင်းလုပ်ငန်းနှင့် Land Registration ခေါ်တဲ့ လယ်ယာမှတ်ပုံတင်လုပ်ငန်းတွေကို နောက်ကျဆောင်ရွက်ခဲ့ရမှု အနေအထား ဖြစ်ခဲ့ပါကြောင်း ရှင်းလင်းတင်ပြအပ်ပါတယ်။ ယခု ၂၀၁၉၊ ဇွန်လအထိ သုံးစွဲမှုကတော့ ၃၆ ရာခိုင်နှုန်း သုံးစွဲပြီးဖြစ်ပါကြောင်း တင်ပြအပ်ပါတယ်။ စက်မှုလယ်ယာ ဦးစီးဌာနအနေနဲ့လည်းပဲ ပထမ (၆)လတာ ကာလအတွင်းမှာ ငွေလုံးငွေရင်း အသုံးစရိတ် သုံးစွဲမှုအနေနဲ့ ၁၄ ရာခိုင်နှုန်းသာ ရှိခဲ့ပါတယ်။ တည်ဆောက်ရေးလုပ်ငန်းတွေမှာ တင်ဒါ လုပ်ငန်းအဆင့်ဆင့် ဆောင်ရွက်တဲ့အခါမှာ သက်ဆိုင်ရာ တိုင်းဒေသကြီး၊ ပြည်နယ်အစိုးရအဖွဲ့များနဲ့ ညှိနှိုင်းဆောင်ရွက်ရမှုရှိပါတယ်။ အဲဒီလိုဆောင်ရွက်ရတဲ့အခါမှာ တည်ဆောက်ရေးလုပ်ငန်းအချို့ စတင် နိုင်ခြင်း မရှိသေးခဲ့တဲ့ အခြေအနေများ ရှိခဲ့ပါတယ်။ ဌာနရဲ့ ဆောင်ရွက်ရတဲ့ တီထွင်စမ်းသပ်မှု သုတေသန လုပ်ငန်းများအတွက်လည်းပဲ သုတေသနပြု စမ်းသပ်ဆောင်ရွက်မယ့် စက်ကိရိယာတွေကို စမ်းသပ် ပြုလုပ်ဆောင်ရွက်နေဆဲဖြစ်၍လည်းပဲ ကုန်ကျခံသုံးစွဲမှုအပိုင်း နည်းနေမှုဖြစ်ပါတယ်။ ပြည်ပအကူအညီ အပိုင်းမှာလည်းပဲ Grant Agreement လက်မှတ်ရေးထိုးနိုင်ဖို့အတွက် ဆောင်ရွက်နေဆဲဖြစ်ခြင်းတို့ကြောင့် ထိုစဉ်ကာလက သုံးစွဲမှုရာခိုင်နှုန်း လျော့နည်းရခြင်းဖြစ်ပါတယ်။ ၂၀၁၉၊ ဇွန်လအထိ သုံးစွဲမှုကတော့ ၄၃ ရာခိုင်နှုန်းအထိ သုံးစွဲပြီးဖြစ်ပါကြောင်း တင်ပြအပ်ပါတယ်။ စီမံကိန်းဦးစီးဌာနအနေနဲ့လည်း ပထမ(၆)လတာကာလအတွင်း အာရှဖွံ့ဖြိုးရေးဘဏ်ရဲ့ ချေးငွေနဲ့ GAFSP ထောက်ပံ့ငွေ အစီအစဉ်အရ ME နှင့် MIS လုပ်ငန်း အရည်အသွေးမြှင့်တင်ခြင်းတွေကို အလုပ်ရုံ Gag:c5:09p: mje:ung cqpooɔ: cSWS:Financial Specialist d. Procurement Specialist ခန့်ထားဖို့အတွက် အတည်ပြုချက် ရရှိမှုအခြေအနေ နောက်ကျခဲ့ရမှုအခြေအနေ ဖြစ်ခဲ့ပါတယ်။ ထို့အတူ ဝယ်ယူခဲ့ရတဲ့ စက်ပစ္စည်းများ ပစ္စည်းပေးသွင်းနိုင်မှု မရှိသေး၍ ငွေပေးချေမှု မရှိသေးတဲ့အခြေအနေ ရှိခဲ့ပါတယ်။ ဒါကြောင့်မို့လို့ ဘဏ္ဍာငွေသုံးစွဲမှုအပိုင်းဟာ ၂ ရာခိုင်နှုန်းသာ ရှိခဲ့တဲ့အခြေအနေ ဖြစ်ပါတယ်။ ယခု ၂၀၁၉၊ ဇွန်လအထိ သုံးစွဲမှုမှာတော့ ၄ ရာခိုင်နှုန်းအထိ သုံးစွဲပြီးဖြစ်ပါကြောင်း တင်ပြအပ်ပါတယ်။ လေးစားရပါသော နာယကကြီးခင်ဗျာ။ မိမိဝန်ကြီးဌာနအောက်မှာရှိတဲ့ စိုက်ပျိုးရေး သုတေသန ဦးစီးဌာနအနေနဲ့ ပထမ(၆)လတာကာလအတွင်း ငွေလုံးငွေရင်းအသုံးစရိတ်သုံးစွဲမှုမှာ ၁၆ ရာခိုင်နှုန်းသာ ဖြစ်ပါတယ်။ ဌာနရဲ့ တည်ဆောက်ရေးလုပ်ငန်းများ ရုံးချုပ်နဲ့ နယ်သုတေသနခြံများအတွက် သုတေသန လုပ်ငန်းများ ဆောင်ရွက်ဖို့ လိုအပ်တဲ့ စက်ပစ္စည်းကိရိယာများ ဝယ်ယူခြင်းလုပ်ငန်းများ စတဲ့လုပ်ငန်း အသီးသီးမှာ တင်ဒါခေါ်ယူ စာချုပ်ချုပ်ဆိုပြီး လုပ်ငန်းများအကောင်အထည်ဖော် ဆောင်ရွက်ဆဲ ဖြစ်ခဲ့တဲ့ အခြေအနေ ဖြစ်ပါတယ်။ ပြည်ပအကူအညီ အရအပေးစာရင်းတင်ခြင်းလုပ်ငန်းများ ဆောင်ရွက်ဆဲ ဖြစ်ခဲ့တဲ့ အခြေအနေကြောင့် လျော့နည်းခဲ့တဲ့ အခြေအနေဖြစ်ပါတယ်။ တစ်ဖက်မှာလည်းပဲ ကမ္ဘာ့ဘဏ် (ADB) ချေးငွေနဲ့ ဆောင်ရွက်တဲ့ စီမံကိန်းလုပ်ငန်းတွေမှာ လုပ်ငန်းအချို့ သာ အကောင်အထည်ဖော်နိုင် သေးတဲ့အလျောက် လျော့နည်းရခြင်း ဖြစ်ပါတယ်။ ၂၀၁၉၊ ဇွန်လအထိ ယခုသုံးစွဲမှုကတော့ လျာထားချက်ရဲ့ ၃၆ ရာခိုင်နှုန်းအထိ ရှိပြီဖြစ်ပါကြောင်း တင်ပြအပ်ပါတယ်။ ရေဆင်းစိုက်ပျိုးရေးတက္ကသိုလ်အနေနဲ့လည်း ပထမ (၆)လတာ ကာလအတွင်းမှာ ငွေလုံးငွေရင်း အသုံးစရိတ် သုံးစွဲမှုဟာ ၂၈ ရာခိုင်နှုန်းသာ ရှိနေသေးပါတယ်။ အိန္ဒိယနိုင်ငံ ACARE စီမံကိန်း၊ JICA အထောက်အပံ့နဲ့ ဆောင်ရွက်တဲ့ နည်းပညာပူးပေါင်းဆောင်ရွက်ရေးစီမံကိန်းတို့မှာ ဆောင်ရွက်နေတဲ့ သုတေသနပညာပေးလုပ်ငန်းများ ဆောင်ရွက်ပြီးစီးမှု အခြေအနေအပေါ်မှာ တည်မှီပြီးတော့သာ ငွေပေးချေ ရမှုရှိပါတယ်။ ဆောက်လုပ်ရေးလုပ်ငန်းတွေမှာလည်းပဲ တင်ဒါခေါ်ယူတဲ့လုပ်ငန်းတွေ ဆောင်ရွက်ထားပြီး ဖြစ်သော်လည်းပဲ ပေးချေနိုင်မှုမရှိသေးခဲ့မှုနဲ့ ပစ္စည်းပေးပို့ဆောင်ရွက်မှု အခြေအနေများ ရှိနေဆဲကာလ ဖြစ်ခဲ့တဲ့အတွက် ယခုကဲ့သို့ လျော့နည်းရခြင်းဖြစ်ပါတယ်။ ယခု ၂၀၁၉၊ ဇွန်လအထိမှာတော့ ၃၈ ရာခိုင်နှုန်း အထိ အကောင်အထည်ဖော် ဆောင်ရွက်ပြီး ဖြစ်ပါကြောင်း တင်ပြအပ်ပါတယ်။ လေးစားအပ်ပါသော နာယကကြီးခင်ဗျာ။ စိုက်ပျိုးရေးဦးစီးဌာနအနေနဲ့ ပထမ(၆)လတာ ကာလ အတွင်း ငွေလုံးငွေရင်းသုံးစွဲမှုမှာ ရ ရာခိုင်နှုန်းသာ ရှိပါတယ်။ စိုက်ပျိုးဖွံ့ဖြိုးတိုးတက်မှု ထောက်ပံ့ရေး စီမံကိန်းဖြစ်တဲ့ (ADSP) World Bank ချေးငွေနဲ့ ဆောင်ရွက်တဲ့လုပ်ငန်းများ၊ ယင်းလုပ်ငန်းတွေရဲ့ တည်ဆောက်ရေး လုပ်ငန်းများ ဆောင်ရွက်ရတဲ့အခါမှာ လုပ်ငန်းတွေအတွက် သက်ဆိုင်ရာ စီမံကိန်းဝင် မြို့နယ်များမှာ လုပ်ငန်းများ စီစဉ်ဆောင်ရွက်နေဆဲဖြစ်တဲ့အတွက် ထိုကာလက ငွေပေးချေမှုအပိုင်း နည်းနေသေးတဲ့ အနေအထား ဖြစ်ခဲ့ပါတယ်။ အထောက်အပံ့ရန်ပုံငွေနဲ့ ဆောင်ရွက်တဲ့ စီမံကိန်းလုပ်ငန်းများဟာလည်းပဲ ညှိနှိုင်းဆောင်ရွက်ဆဲ ဖြစ်တဲ့အတွက် အရအပေးစာရင်း တင်ပြနိုင်ခြင်းမရှိသေးတဲ့ အခြေအနေဖြစ်ပါတယ်။ ကိစ္စရပ်တစ်ရပ်အနေနဲ့ ACIAR စီမံကိန်းဟာ သြစတြေးလျနိုင်ငံရဲ့ ဘတ်ဂျက်နှစ် ဇူလိုင်လမှ ဇွန်လအထိ ဖြစ်တဲ့အတွက် မြန်မာနိုင်ငံရဲ့ ဘတ်ဂျက်နှစ်နဲ့ မတူညီတဲ့အလျောက် ယခွုအေဝင် မရှိသေးခြင်း ဖြစ်ပေါ်ခဲ့ပါတယ်။ မျိုးစေ့ထုတ်လုပ်ခြင်းအတွက် စီမံကိန်းဟာ ဆောက်လုပ်ရေးလုပ်ငန်းများ စက်ပစ္စည်း ဝယ်ယူရေးနဲ့ လုပ်ငန်းများ ဆောင်ရွက်တဲ့အခါမှာ တင်ဒါအောင်မြင်ပြီးဖြစ်တဲ့အတွက် စာချုပ်ချုပ်ဆိုရန် ဆောင်ရွက်နေဆဲဖြစ်တဲ့အတွက် လျော့နည်းခဲ့ခြင်း ဖြစ်ပါတယ်။ ချေးငွေပေးမယ့် အဖွဲ့အစည်း များကြား မတူညီတဲ့ လုပ်ထုံးလုပ်နည်းများ ညှိနှိုင်းမှုကြာမြင့်ခဲ့ခြင်းတို့ကြောင့် လျော့နည်းရတဲ့ အခြေအနေဖြစ် ပါကြောင်း တင်ပြအပ်ပါတယ်။ ယခု ၂၀၁၉၊ ဇွန်လအထိ သုံးစွဲမှုမှာတော့ ၄၃ ရာခိုင်နှုန်း ရှိပြီဖြစ်ပါကြောင်း တင်ပြအပ်ပါတယ်။ ငါးလုပ်ငန်းဦးစီးဌာနအနေနဲ့ ပထမ(၆)လတာကာလအတွင်းမှာ ငွေလုံးငွေရင်း အသုံးစရိတ်သုံးစွဲမှုဟာ ၄၈ ရာခိုင်နှုန်းရှိခဲ့ပါတယ်။ ပြည်ထောင်စုနယ်မြေရှိတဲ့ စခန်းတွေမှာ အချို့ ဆောက်လုပ်ရေးလုပ်ငန်းများ ပြီးစီးသော်လည်းပဲ စစ်ဆေးရေးအဖွဲ့မှ လာရောက်စစ်ဆေးခြင်း မရှိနိုင်သေးတဲ့အတွက်ကြောင့် ငွေပေးချေမှု မရှိခြင်း ဖြစ်ခဲ့ပါတယ်။ RE မှာ ခွင့်ပြုခဲ့တဲ့ စက်ပစ္စည်းကိရိယာနဲ့ အခြားခေါင်းစဉ်တွေက ဝယ်ယူရန် ပစ္စည်းများအတွက် တင်ဒါခေါ်ယူပြီးစီးခဲ့သော်လည်းပဲ ပစ္စည်းများပေးသွင်းပြီးမှသာ ငွေပေးချေ ဆောင်ရွက် ရမှာဖြစ်ခြင်း၊ ဒိန်းမတ်-မြန်မာစီမံကိန်းကနေပြီးတော့ အပြည်ပြည်ဆိုင်ရာ တင်ဒါခေါ်ယူပြီး ဖြစ်တဲ့အတွက် ပစ္စည်းများ အပ်နှံပါက ငွေပေးချေသွားမည်ဖြစ်ခြင်းနဲ့ RE မှာ ခွင့်ပြုထားတဲ့ ပစ္စည်းတွေဝယ်ယူဖို့ သက်ဆိုင်ရာ စီမံကိန်းမှ စီစဉ်ဆောင်ရွက်ဆဲရှိခြင်းတို့ကြောင့် လျော့နည်းရခြင်းဖြစ်ပါတယ်။ ယခုကာလမှာ စီမံကိန်း အတွက် ခွင့်ပြုလျာထားငွေအပေါ် ၅၂ ရာခိုင်နှုန်း သုံးစွဲပြီး ဖြစ်ပါကြောင်း တင်ပြအပ်ပါတယ်။ ထို့အတူ မွေးမြူရေးနှင့် ကုသရေးဦးစီးဌာနအနေနဲ့ ပထမ(၆)လတာ ကာလအတွင်း ငွေလုံးငွေရင်း အသုံးစရိတ်သုံးစွဲမှုဟာ အင်မတန်မှနည်းပါးပြီး ၁ ရာခိုင်နှုန်းသာ ရှိခဲ့ပါတယ်။ တင်ဒါကိစ္စ ဆောင်ရွက် ပြီးတဲ့ ဆောက်လုပ်ရေးလုပ်ငန်းအချို့ဟာ တတိယ(၃)လပတ်ကာလအတွင်းမှသာ လုပ်ငန်းများ စတင် ဆောင်ရွက်ရမှာ ဖြစ်ပါတယ်။ စက်ပစ္စည်းများ ဝယ်ယူဖို့ တင်ဒါခေါ်ယူပြီးတဲ့နောက် စက်ပစ္စည်းဝယ်ယူရေး လုပ်ငန်းတင်ဒါအောင်မြင်တဲ့ ပစ္စည်းတွေအတွက် စာချုပ်ချုပ်ဆိုပြီး သတ်မှတ်ကာလအတွင်းမှာ အရည် အသွေးစစ်ဆေးခြင်းနဲ့ ပစ္စည်းပေးသွင်းလက်ခံဆောင်ရွက်ပြီးမှသာ ငွေပေးချေနိုင်မယ့် အနေအထား ဖြစ်ခဲ့ပါတယ်။ မြို့နယ်များမှာ အသက်မွေးဝမ်းကျောင်းဆိုင်ရာ မွေးမြူရေးလုပ်ငန်း အထောက်အကူပြု တိရစ္ဆာန်ထောက်ပံ့ခြင်း၊ သင်တန်းပို့ချခြင်းနှင့် JICA က ထောက်ပံ့တဲ့ ခွာနာလျှာနာ ကာကွယ်ဆေး စက်ရုံနဲ့ ဓါတ်ခွဲခန်းများ တည်ဆောက်ခြင်းတို့အတွက် စတုတ္ထ(၃)လပတ်မှ ငွေပေးချေနိုင်မည်ဖြစ်ခြင်းကြောင့် လျော့နည်းရမှုအခြေအနေ ဖြစ်ပါတယ်။ ယခု ၂၀၁၉၊ ဇွန်လအထိ သုံးစွဲမှုကတော့ ၁၀ ရာခိုင်နှုန်းခန့်ရှိပြီ ဖြစ်ကြောင်း တင်ပြအပ်ပါတယ်။ ထို့အတူ မွေးမြူရေးဆိုင်ရာဆေးတက္ကသိုလ်အနေနဲ့ ပထမ (၆)လတာ ကာလအတွင်းမှာ ငွေလုံး ငွေရင်းအသုံးစရိတ်သုံးစွဲမှုဟာ ၄ ရာခိုင်နှုန်းဖြစ်ပါတယ်။ ထိုသို့ဖြစ်ရခြင်းကတော့ ဆောက်လုပ်ရေးမှာ ကုမ္ပဏီများနဲ့ စာချုပ်ချုပ်ဆိုပြီး လုပ်ငန်းစတင်ဆောင်ရွက်ဆဲဖြစ်ခြင်း၊ စက်ပစ္စည်းမှာ လိုအပ်တဲ့ စက်ပစ္စည်းများ ဝယ်ယူခြင်းနှင့် တပ်ဆင်ခြင်းလုပ်ငန်းများ တင်ဒါခေါ်ယူဆဲ ကာလဖြစ်ခြင်းတို့ကြောင့် လျော့နည်းခဲ့ရတဲ့ အခြေအနေဖြစ်ပါတယ်။ ယခု ၂၀၁၉၊ ဇွန်လအထိတော့ သုံးစွဲမှုရာခိုင်နှုန်းဟာ ၂၅ ရာခိုင်နှုန်း ရှိပြီဖြစ်ပါကြောင်း တင်ပြအပ်ပါတယ်။ ကျေးလက်ဒေသဖွံ့ဖြိုးရေးဦးစီးဌာနအနေနဲ့ ပထမ(၆)လတာ ကာလအတွင်းမှာ ငွေလုံးငွေရင်း အသုံးစရိတ်သုံးစွဲမှုမှာ ၄၃ ရာခိုင်နှုန်းရှိပါတယ်။ JICA (ODA loan)နဲ့ ဆောင်ရွက်တဲ့ မြို့ရေပေးရေး လုပ်ငန်းတွေမှာ တင်ဒါအောင်မြင်တဲ့ ကုမ္ပဏီများနဲ့ စာချုပ်ချုပ်ဆိုပြီး လုပ်ငန်းစတင် ဆောင်ရွက်ပေမယ့် အကြံပေးဝန်ဆောင်ခ (Commercial Tax)အတွက် စိစစ်ဆောင်ရွက်ဆဲဖြစ်ခြင်းကြောင့်လည်းကောင်း၊ အမျိုးသားလျှပ်စစ်စွမ်းအင်စီမံကိန်း NEP မှာ အသေးစားဓာတ်အားပေးစနစ် လုပ်ငန်းများအနေနဲ့ ဘဏ္ဍာရေးနှစ် ရှေ့ပိုင်းလတွေမှာ Evaluation လုပ်ငန်းများကို နိုင်ငံတကာ အဖွဲ့ အစည်းများနဲ့ ပူးပေါင်းပြီး ဆောင်ရွက်လျက်ရှိနေပြီး Payment များဟာ ဘဏ္ဍာရေးနှစ်ရဲ့ နောက်ပိုင်းကာလများ ဖြစ်တဲ့အတွက် သုံးစွဲမှု လျော့နည်းရခြင်းဖြစ်ကြောင်း တင်ပြအပ်ပါတယ်။ KfW နဲ့ ပူးပေါင်းဆောင်ရွက်တဲ့ မီးလင်းရေး လုပ်ငန်းမှာ ပထမအကြိမ် တင်ဒါခေါ်ယူရာမှာ တင်ဒါဆွဲဝယ်ယူမယ့်သူ မရှိတဲ့အတွက် ဒုတိယအကြိမ် တင်ဒါပြန်လည်ခေါ်ယူရပါတယ်။ တင်ဒါခေါ်ယူခြင်း၊ စိစစ်ခြင်း လုပ်ငန်းတွေဟာ အနည်းဆုံး (၁၀)လခန့် ကြာမြင့်တဲ့အတွက်ကြောင့်မို့လို့ ယခုနှစ်မှာ ဆောင်ရွက်နိုင်ခြေမရှိလို့ လျော့နည်းရခြင်းဖြစ်ပါတယ်။ လက်ရှိအခြေအနေ ၂၀၁၉ခု၊ ဇွန်လအထိတော့ လျာထားချက်ရဲ့ ၆၄ ရာခိုင်နှုန်း စီမံသုံးစွဲပြီးဖြစ်ပါကြောင်း တင်ပြအပ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ သမဝါယမဦးစီးဌာနအနေနဲ့ ပထမ(၆)လတာကာလအတွင်း ငွေလုံးငွေရင်းအသုံးစရိတ် သုံးစွဲမှုမှာ ၂၀ ရာခိုင်နှုန်း ဖြစ်ပါတယ်။ ပြည်ပ အကူအညီပေးနိုင်ငံများနဲ့ နှစ်နိုင်ငံသဘောတူညီချက်အရ မြန်မာနိုင်ငံမှာရှိတဲ့ စိုက်ပျိုးရေးနဲ့ သမဝါယမ ကဏ္ဍဖွံ့ဖြိုးတိုးတက်ရေး အကောင်အထည်ဖော် ဆောင်ရွက်လျက်ရှိတဲ့ စီမံကိန်းအတွက် ၂၀၁၈-၂၀၁၉၊ ဘဏ္ဍာနှစ် ဖြည့်စွက်ခွင့်ပြုလျာထားမှုမှာ စတင်တောင်းခံပြီး သုံးစွဲနိုင်မှုမရှိသေးတဲ့ အခြေအနေဖြစ်ပါတယ်။ အဆိုပါ ကူညီထောက်ပံ့ငွေတွေကို အထောက်အပံ့ပေးနိုင်ငံများကိုယ်တိုင် ကိုင်တွယ်သုံးစွဲတဲ့ငွေ ဖြစ်ပြီးတော့ သုံးစွဲပြီးစာရင်းတွေ ပေးပို့လာခြင်း မရှိသေးတဲ့အတွက်ကြောင့် လျော့နည်းရခြင်းဖြစ်ကြောင်း တင်ပြအပ် ပါတယ်။ ၂၀၁၉ခုနှစ်၊ ဇွန်လအထိ သုံးစွဲမှုကတော့ ၃၄ ရာခိုင်နှုန်း သုံးစွဲပြီး ဖြစ်ပါတယ်။ ကျန်ရှိတဲ့ အသေးစားစက်မှုလက်မှုလုပ်ငန်းဦးစီးဌာနအနေနဲ့တော့ ပထမ (၆)လတာကာလ အတွင်းမှာ ငွေလုံးငွေရင်းအသုံးစရိတ်သုံးစွဲမှုဟာ ရ ရာခိုင်နှုန်း ဖြစ်ပါတယ်။ မဲခေါင်-လန်ချန်း ပူးပေါင်း ဆောင်ရွက်ရေးဆိုင်ရာ အထူးရန်ပုံငွေနဲ့ အကောင်အထည်ဖော်တဲ့ စီမံကိန်းတွေအတွက် စက်ပစ္စည်းများ ဝယ်ယူရန် ဆောင်ရွက်ဆဲဖြစ်ပါတယ်။ ဌာနရဲ့ တည်ဆောက်ရေးလုပ်ငန်းများအတွက် ငွေပေးချေရန် ကျန်ရှိမှုရှိပါတယ်။ ထို့အတူ စက်ပစ္စည်းများ ဝယ်ယူရန် ကျန်ရှိနေသေးတဲ့အတွက်ကြောင့် လျော့နည်း ရခြင်းဖြစ်ကြောင်းနဲ့ ယခု ၂၀၁၉၊ ဇွန်လအထိတော့ သုံးစွဲမှုဟာ ၂၆ ရာခိုင်နှုန်းအထိ တိုးတက်သုံးစွဲပြီး ဖြစ်ပါကြောင်း တင်ပြအပ်ပါတယ်။ လေးစားအပ်ပါသော ပြည်ထောင်စုလွှတ်တော်နာယကကြီးခင်ဗျား။ ၂၀၁၈-၂၀၁၉ ဘဏ္ဍာရေးနှစ် ၆ လတာကာလမှာ ရန်ပုံငွေသုံးစွဲမှုပိုင်း နည်းရခြင်းဟာ သုံးသပ်ကြည့်မယ်ဆိုရင် ပြည်ပအကူအညီ၊ ချေးငွေပေးသည့် အဖွဲ့အစည်းများနဲ့ လုပ်ငန်းဆောင်ရွက်တဲ့အခါမှာ ဆောင်ရွက်ရတဲ့ လုပ်ငန်းစဉ်များ အဆင့်ဆင့် စိစစ်ဆောင်ရွက်ရတဲ့အတွက် ကြန့်ကြာရခြင်းအခြေအနေဖြစ်ကြောင်း စိစစ်သုံးသပ်တင်ပြ အပ်ပါတယ်။ လုပ်ငန်းစဉ်ပါ Consultant တွေ ခန့်နိုင်ခြင်းများ၊ အချို့ လုပ်ငန်းစဉ်တွေဟာ သက်ဆိုင်ရာနိုင်ငံကို ပြန်လည်မေးမြန်းရှင်းလင်းပြီးမှ အတည်ပြုချက်ရရှိမှ လုပ်ငန်းဆောင်ရွက်ရခြင်းနဲ့ တင်ဒါလုပ်ငန်းစဉ်များအရ နှောင့်နှေးရခြင်းများကြောင့် သတ်မှတ်ကာလအတွင်း လုပ်ငန်း ဆောင်ရွက် နိုင်မှုမရှိဘဲ အကောင်အထည်ဖော်မှု၊ ရန်ပုံငွေသုံးစွဲမှု အပိုင်းဟာ အားနည်းရခြင်း ဖြစ်ပါကြောင်း ရှင်းလင်း တင်ပြအပ်ပါတယ်။ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနအနေနဲ့ ၂၀၁၈-၂၀၁၉ ဘဏ္ဍာနှစ်၊ ပထမ (၆)လပတ်မှာ ၂ရ ရာခိုင်နှုန်းသာ အကောင်အထည်ဖော် ဆောင်ရွက်ခဲ့သော်လည်း တင်ပြပါ ယခုလက်ရှိ ကာလ ၂၀၁၈-၂၀၁၉၊ ဇွန်လအထိ ၄၉ ရာခိုင်နှုန်း အကောင်အထည်ဖော် ဆောင်ရွက်နိုင်ခဲ့ပြီး ဖြစ်ပါတယ်။ ဝန်ကြီးဌာနအနေနဲ့ နိုင်ငံတော်ရဲ့ ချမှတ်ထားတဲ့ စီးပွားရေးမူဝါဒနဲ့အညီ စီမံကိန်းလုပ်ငန်းများ အကောင်အထည် ဖော်ဆောင်ရွက်တဲ့အခါမှာ ဘဏ္ဍာရန်ပုံငွေတွေကို အကျိုးရှိထိရောက်စွာနဲ့ စ်ပြေးညီ အကောင် အထည်ဖော် ဆောင်ရွက်သွားနိုင်ရေး စီမံကြီးကြပ်ဆောင်ရွက်သွားမှာ ဖြစ်ပါကြောင်း တင်ပြရင်း မိမိရဲ့ ရှင်းလင်းဆွေးနွေးချက်ကို နိဂုံးချုပ်အပ်ပါတယ်ခင်ဗျာ။ အားလုံးကို ကျေးဇူးတင်ပါတယ်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျာ။ အစည်းအဝေးကို မိနစ် ၃၀ ခန့် ခေတ္တ ရပ်နားပါမယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျာ။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။</speech>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနဲ့ ဧည့်သည်တော်များခင်ဗျား။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျာ။ အစီအစဉ်(၆)ကို ဆက်လက်ဆောင်ရွက် သွားမှာ ဖြစ်ပါတယ်။</speech>
<speech type="speaker">လျှပ်စစ်နှင့် စွမ်းအင်ဝန်ကြီးဌာန ပြန်လည်ရှင်းလင်း ဆွေးနွေးဖို့ဖြစ်ပါတယ်။</speech>
<speech><agency id="17">ဒေါက်တာထွန်းနိုင်(ဒုတိယဝန်ကြီး၊ လျှပ်စစ်နှင့် စွမ်းအင်ဝန်ကြီးဌာန)</agency>လေးစားအပ်ပါသော ပြည်ထောင်စုလွှတ်တော် နာယကနှင့် ပြည်ထောင်စုလွှတ်တော် ကိုယ်စားလှယ်များ၊ ပြည်ထောင်စု ဝန်ကြီးများ၊ ဒုတိယဝန်ကြီးများ၊ ဧည့်သည်တော်များအားလုံးကို ကိုယ်စိတ်နှစ်ဖြာ ကျန်းမာကြပါစေ ကြောင်း နှုတ်ခွန်းဆက်သအပ်ပါတယ်။ ကျွန်တော်ကတော့ လျှပ်စစ်နှင့် စွမ်းအင်ဝန်ကြီးဌာနမှ ဒုတိယဝန်ကြီး ဒေါက်တာထွန်းနိုင် ဖြစ်ပါတယ်။ ၂၀၁၈-၂၀၁၉ ခု၊ ဘဏ္ဍာရေးနှစ်၊ အမျိုးသားစီမံကိန်းအစီရင်ခံစာနှင့် ပြည်ထောင်စု၏ ဘဏ္ဍာငွေ အရအသုံးဆိုင်ရာ အစီရင်ခံစာတို့အပေါ် ပြည်သူ့ငွေစာရင်းပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာများနှင့်စပ်လျဉ်း၍လည်းကောင်း၊ လွှတ်တော်ကိုယ်စားလှယ်၏ အကြံပြု ဆွေးနွေးချက်များကိုလည်းကောင်း ပြန်လည်ရှင်းလင်း ဆွေးနွေးသွားမှာဖြစ်ပါတယ်။ Power Point အသုံးပြုခွင့်ပြုပါရန် ခွင့်တောင်းခံအပ်ပါတယ်။ ၂၀၁၈-၂၀၁၉ ဘဏ္ဍာရေးနှစ်၊ ပထမ ၆ လပတ် ဘဏ္ဍာငွေ အရအသုံးဆိုင်ရာ အစီရင်ခံစာအရ ယာယီရငွေနှင့် သုံးငွေ အခြေအနေများကို တင်ပြထားခြင်း ဖြစ်ပါတယ်။ ဝန်ကြီးဌာန၊ ဦးစီးဌာနများ အနေဖြင့် ရငွေသည် ကျပ် ၂၃၃.၁၃၃ ဘီလီယံ ရရှိခဲ့ပြီး သုံးငွေစုစုပေါင်း ကျပ် ၂၁၁.၄၀၆ ဘီလီယံ ဖြစ်တဲ့အတွက်ကြောင့် ပိုငွေ ၂၁.၇၂ရ ဘီလီယံကျပ် ဖြစ်ပေါ်ခဲ့ပါတယ်။ နိုင်ငံတော်ပိုင် စီးပွားရေးအဖွဲ့ အစည်းများအနေဖြင့် ရငွေ ကျပ် ၂,၂၈၀.၅၈၂ ဘီလီယံ ရရှိခဲ့ပြီး သုံးငွေ ကျပ် ၂,၂၀၅.၈၅၅ ဘီလီယံ ဖြစ်တဲ့အတွက်ကြောင့် ပိုငွေ ကျပ် ၇၄.၇၂ရ ဘီလီယံဖြစ်ပေါ်ခဲ့ပါတယ်။ ပြည်ထောင်စုဘဏ္ဍာရန်ပုံငွေပြင်ပ အဖွဲ့အစည်းများအနေနဲ့ ရငွေ ကျပ် ၄၆၂.၀၃၃ ဘီလီယံ ရရှိခဲ့ပြီး သုံးငွေကျပ် ၄၂၀.၅၇၂ ဘီလီယံ ဖြစ်တဲ့အတွက် ပိုငွေ ကျပ် ၄၁.၄၆၁ ဘီလီယံ ဖြစ်ပေါ်ခဲ့ပါတယ်။ ဝန်ကြီးဌာနတစ်ခုလုံးအနေနဲ့ ရငွေ ကျပ်စုစုပေါင်း ၂,၉၇၅.၇၄၈ ဘီလီယံ ရရှိခဲ့ပြီး သုံးငွေ စုစုပေါင်း ကျပ် ၂,၈၃၇.၈၃၃ ဘီလီယံ ဖြစ်တဲ့ အတွက်ကြောင့် ပိုငွေ စုစုပေါင်း ၁၃၇.၉၁၅ ဘီလီယံကျပ် ဖြစ်ပေါ်ခဲ့ပါတယ်။ ၂၀၁၈-၂၀၁၉ ဘဏ္ဍာရေးနှစ်၊ ပထမ ၆ လပတ်ရဲ့ လျှပ်စစ်ဓာတ်အားဖြန့်ဖြူးရေး အဖွဲ့များရဲ့ ထုတ်လုပ်ယူနစ်၊ လက်ခံယူနစ်၊ ပျောက်ဆုံးယူနစ်များကို တင်ပြပါ slide မှာဖော်ပြထားပါတယ်။ လျှပ်စစ် ဓာတ်အားဖြန့်ဖြူးရေးလုပ်ငန်းရဲ့ ဓာတ်အားပျောက်ဆုံးမှုဟာ ပထမ ၆ လမှာ ၁၅.၄၆ ရာခိုင်နှုန်း၊ ရန်ကုန် လျှပ်စစ်ဓာတ်အားပေးရေး ကော်ပိုရေးရှင်းက ၈.၆၁ ရာခိုင်နှုန်းနဲ့ မန္တလေး လျှပ်စစ်ဓာတ်အားပေးရေး ကော်ပိုရေးရှင်းက ၄.၅ရ ရာခိုင်နှုန်း၊ ဓာတ်အားဖြန့်ဖြူးမှုတစ်ခုလုံးရဲ့ ပျောက်ဆုံးမှုဟာ ၁၀.၅၉ ရာခိုင်နှုန်း ဖြစ်ပါတယ်။ ဓာတ်အားပျောက်ဆုံးမှု(Losses)တွေ ကျဆင်းရေးအတွက် အရေးယူဆောင်ရွက်နိုင်မယ့် လုပ်ထုံး လုပ်နည်းတွေကို ရုံးအမိန့်စာအမှတ် (၅၀၄/၂၀၀၉)နဲ့ ထုတ်ပြန်ထားပြီး သက်ဆိုင်ရာ မြို့နယ်များမှာ စစ်ဆေးရေးအဖွဲ့များကို စေလွှတ်ပြီးတော့ ဓာတ်အားခိုးယူ သုံးစွဲခြင်းများကို စစ်ဆေးဆောင်ရွက် ဖော်ထုတ် လျက်ရှိပါတယ်။ တရားမဝင်ခိုးယူသုံးစွဲမှုများမှာ ဌာနဆိုင်ရာဝန်ထမ်းက ပါဝင်ပတ်သက်မှုတွေ ရှိတယ်လို့ ဖော်ထုတ်နိုင်ခဲ့ရင်လည်း အရေးယူအပြစ်ပေးလျက်ရှိပါတယ်။ ယခင်က သုံးစွဲခဲ့တဲ့ မီတာများဟာ ခိုးယူ သုံးစွဲမှုများကို ကာကွယ်နိုင်မှု မရှိခဲ့ပါ။ ဒီအတွက်ကြောင့် ၂၀၁၈ ခုနှစ်၊ ဧပြီလကနေစပြီး 4 Meter System ကို မြန်မာနိုင်ငံအနှံ့အပြားရှိ မီးသုံးသူများထံမှာ တပ်ဆင်ဆောင်ရွက်လျက်ရှိပါတယ်။ အဆိုပါစနစ်ကို ကျင့်သုံးတဲ့အတွက်ကြောင့် ဓာတ်အားခိုးယူသုံးစွဲလာပါက အဆိုပါမီတာမှာ အချက်ပြသင်္ကေတတွေ ပေါ်ပေါက်လာပါတယ်။ မီတာရဲ့ Alarm LED ဟာလည်း မှိတ်တုတ်မှိတ်တုတ်နဲ့ အလင်းရောင်တွေ ပြသ လာမှာဖြစ်သလို LCD Display ပေါ်မှာလည်း မီးသုံးသူက မသမာမှုပြုလုပ်တဲ့ ပြုလုပ်ပုံဆိုင်ရာ သက်ဆိုင်တဲ့ အချက်ပြသင်္ကေတတွေ ပြသလာခြင်းအားဖြင့် ခိုးယူသုံးစွဲမှုများကို ဖော်ထုတ်နိုင်ရန် နည်းပညာဖြင့် ဆောင်ရွက်လျက်ရှိကြောင်း တင်ပြအပ်ပါတယ်။ ၂၀၁၈-၂၀၁၉ ခု၊ ဘဏ္ဍာရေးနှစ် ပထမ ၆ လပတ်အတွင်းမှာ ဓာတ်အားခိုးယူသုံးစွဲမှုများကို ဖော်ထုတ်စစ်ဆေး အရေးယူခဲ့တဲ့အတွက်ကြောင့် ရရှိတဲ့ လျော်ကြေး၊ နစ်နာကြေး တောင်းခံမှုများကို တင်ပြရရင် အမှုအရေအတွက်ပေါင်း ၅၁၅ မှု ဖော်ထုတ်နိုင်ခဲ့ပြီး လျော်ကြေး၊ နစ်နာကြေး အဖြစ် ကျပ်ငွေ သန်းပေါင်း ၉၆၄.၆၅၄ ကို ကျွန်တော်တို့ တောင်းခံပြီး ဆောင်ရွက်နိုင်ခဲ့ကြောင်း တင်ပြအပ်ပါတယ်။ ၂၀၁၈-၂၀၁၉ ပထမ ၆ လနှင့် သက်ဆိုင်တဲ့ကာလတွေမှာ ယခင်အလားတူကာလတွေထက် ရေအားလျှပ်စစ်ဓာတ်အားပေးစက်ရုံတွေက ဓာတ်အားပိုမိုထုတ်လုပ်ပေးနိုင်ခဲ့သော်လည်း မီးသုံးစွဲမှုမလုံလောက် ခဲ့ဘူးဆိုပြီး ဆွေးနွေးတဲ့အချက်နဲ့ ပတ်သက်ပြီး ကျွန်တော် ရှင်းလင်းဆွေးနွေးလိုတာ ဖြစ်ပါတယ်။ တင်ပြပါ Graph မှာ လက်ရှိသုံးသပ်တဲ့ကာလဟာ ၂၀၁၈-၂၀၁၉ ပထမ ၆ လ ဖြစ်တဲ့အတွက်ကြောင့် သက်ဆိုင်သော လများသည် ၂၀၁၈ ခု၊ အောက်တိုဘာလ၊ နိုဝင်ဘာလ၊ ဒီဇင်ဘာလနှင့် ၂၀၁၉ ခုနှစ်၊ ဇန်နဝါရီလ၊ ဖေဖော်ဝါရီလ မတ်လများ အဓိကသက်ဆိုင်ပါသည်။ ပုံပြပါ Graph မှာ အနီရောင်လေးထောင့်ဖြင့် ဘောင်ခတ်ထားသော ဧရိယာ ဖြစ်ပါတယ်။ အဆိုပါကာလများမှာ တစ်နှစ်ထက်တစ်နှစ် ရေအားလျှပ်စစ်ဓာတ်အားပေး စက်ရုံ များရဲ့ ဓာတ်အားထုတ်လုပ်မှုဟာ ပိုပြီးတော့ များပြားတာကို တွေ့ရှိနိုင်မှာ ဖြစ်ပါတယ်။ လွှတ်တော်ကိုယ်စားလှယ်တော်ကြီး ဆွေးနွေးတဲ့ ရေအားလျှပ်စစ်ဓာတ်အားပေးစက်ရုံတွေက လျှပ်စစ်တွေပိုထုတ်နိုင်သည့်တိုင်အောင် လျှပ်စစ်တွေ မလုံလောက်တဲ့ဟာတွေ ခံစားရတယ်လို့ပြောတာ ခံစားရတဲ့ကာလဟာ အနီရောင်အဝိုင်းဖြင့် ဝိုင်းပြထားသော မေန် ဇန်လများမှာ ယခင်နှစ်များထက် ရေအားလျှပ်စစ်ဓာတ်အားပေးစက်ရုံများက ဆည်များရေခမ်းသွားပြီး လျှပ်စစ်မလုံလောက်တဲ့ ကာလကို ဆွေးနွေးတာဖြစ်နေပါတယ်။ ဒါကြောင့် ဆွေးနွေးချက် ၂ ခုဟာ ပထမ ၆ လရဲ့ ဆွေးနွေးချက်နဲ့ နွေရာသီ ဓာတ်အားပေးကာလရဲ့ ဆွေးနွေးချက် ၂ ခု ရောထွေးနေခြင်း ဖြစ်ပါကြောင်းနှင့် အစီရင်ခံစာမှာ ပါရှိတဲ့ အတိုင်း ပထမ ၆ လကာလမှာတော့ ရေအားလျှပ်စစ်စက်ရုံများက ဓာတ်အားပိုထုတ်နိုင်ပါတယ်ဆိုတာကို မှန်ကန်ပါကြောင်း ရှင်းလင်းတင်ပြပါတယ်။ ဆက်လက်ပြီး တင်ပြရရင် ရေအားလျှပ်စစ်စက်ရုံများရဲ့ ထုတ်လုပ်မှုကို Next ။ စက်ရုံတစ်ရုံချင်း အလိုက် ထပ်မံတင်ပြလိုပါတယ်။ ဘီလူးချောင်းအမှတ်(၁) ရေအားလျှပ်စစ်စက်ရုံရဲ့ ဒီဇိုင်းအရ လအလိုက် ထုတ်လုပ်နိုင်မယ့် ပမာဏများကို အဝါရောင်အကွက်များနဲ့ တင်ပြထားပါတယ်။ ၂၀၁၈-၂၀၁၉ ပထမ ၆ လနှင့် သက်ဆိုင်တဲ့လများရဲ့ ထုတ်လုပ်မှုများကို လိမ္မော်ရောင်ဖြင့် အရောင်ဆိုး၍ တင်ပြထားပါတယ်။ အဆိုပါ လများကိုကြည့်မယ်ဆိုရင် အောက်တိုဘာလမှာ ၁၀.၆ ယူနစ်သန်းပေါင်း ထုတ်လုပ်ပြီးတော့ ကျွန်တော်တို့ ဒီဇိုင်းထက် အနည်းငယ်လျော့ပါတယ်။ အဓိကကတော့ ရေကိုစုလိုက်တာ ဖြစ်ပါတယ်။ နောက် နိုဝင်ဘာလ၊ ဒီဇင်ဘာလ၊ ဇန်နဝါရီလ၊ ဖေဖော်ဝါရီလ၊ မတ်နဲ့ ဧပြီ၊ မေတွေ ဆက်တိုက်မှာ ကျွန်တော်တို့သည် ဒီဇိုင်း သတ်မှတ်ချက်ထက်လည်း ပိုပြီးထုတ်တယ်။ ယခင်နှစ်များထက်လည်း ပိုပြီးထုတ်တယ်ဆိုတာကို တွေ့ရှိ နိုင်မှာဖြစ်ပါတယ်။ အလားတူ ဘီလူးချောင်းအမှတ်(၂) ရေအားလျှပ်စစ်စက်ရုံကို လေ့လာကြည့်လိုက်လို့ ရှိရင်လည်း ၂၀၁၈ ခုနှစ်၊ အောက်တိုဘာလမှာ ကျွန်တော်တို့ ရေကို တမင်စုတဲ့အနေနဲ့ ဒီဇိုင်းထက် အနည်းငယ်လျော့ထုတ်သော်လည်း နိုဝင်ဘာလ၊ ဒီဇင်ဘာမှာ ယူနစ်သန်းပေါင်း ၁၁၀ ကျော်တွေ တောက်လျောက်ထုတ်တာ ဇန်နဝါရီလ၊ ဖေဖော်ဝါရီလ၊ မတ်လ၊ ဧပြီ၊ မေ ဆက်တိုက်ထုတ်သွားပါတယ်။ ဒါကြောင့်မို့ ယခင်နှစ်များထက်လည်း ပိုထုတ်သည့်အပြင် ဒီဇိုင်းထက်လည်း ကျွန်တော်တို့ ပိုထုတ်ပါတယ်။ အဓိကအားဖြင့်တော့ လျှပ်စစ်ဓာတ်အား ထုတ်လုပ်နိုင်ဖို့ဆိုတာကို ကျွန်တော်တို့ကိုယ်တိုင် နိစ္စဓူဝ ဒီဓာတ်အားပေးစက်ရုံတွေကနေ ဓာတ်အားကို ဘယ်လိုပိုပြီး ထုတ်လို့ရနိုင်မလဲဆိုတာကို အစီအစဉ်တကျ ဖြစ်အောင် ပိုပြီးကြိုးစားထုတ်လုပ်ခဲ့တာကို တင်ပြတာဖြစ်ပါတယ်။ လျှပ်စစ်ဓာတ်အားပိုပြီးတော့ ထုတ်လုပ်နိုင်သော်လည်း မီးပြတ်တောက်နေတယ်ဆိုတာက လျှပ်စစ် ဓာတ်အားလိုအပ်ချက် ရာခိုင်နှုန်းပမာဏထက် ကျွန်တော်တို့ တိုးတက်ထုတ်လုပ်နိုင်တဲ့ ပမာဏက မမီလို့ ဖြစ်တာဖြစ်ပါတယ်။ တိုးတက်ထုတ်လုပ်နိုင်မှုကို လျော့ကျသွားတယ်ဆိုတဲ့ အနေအထားမျိုး မဟုတ်ပါဘူး။ ဘီလူးချောင်းအမှတ် (၃) ရေအားလျှပ်စစ်စက်ရုံကိုလည်း လေ့လာလိုက်လို့ရှိရင် ၂၀၁၈ ခုနှစ်၊ အောက်တိုဘာလမှာသာ ကျွန်တော်တို့ ရေကိုစုဆောင်းလိုက်ခဲ့တဲ့ အတွက်ကြောင့် ယူနစ်သန်းပေါင်း ၁၇.၁ရ ကိုသာ ထုတ်လုပ်တာဖြစ်ပြီး နောက် နိုဝင်ဘာ၊ ဒီဇင်ဘာ၊ ဇန်နဝါရီ၊ ဖေဖော်ဝါရီလများမှာ လိမ္မော်ရောင်နဲ့ ဆိုးထားတဲ့ ဒေတာများသည် ယခင်နှစ်ကများထက်လည်း ပိုပြီးထုတ်သလို ဒီဇိုင်းက ထုတ်လုပ်နိုင်တဲ့ ပမာဏထက်လည်း ကျွန်တော်တို့ ပိုပြီးတိုးတက်ထုတ်လုပ်တာကို တွေ့ရမှာဖြစ်ပါတယ်။ အလားတူ ကွန်းချောင်းရေအားလျှပ်စစ်စက်ရုံကို ကြည့်လိုက်လို့ရှိရင် အောက်တိုဘာ၊ နိုဝင်ဘာ၊ ဒီဇင်ဘာ၊ ၂၀၁၈ မှာတော့ ကျွန်တော်တို့ တမင်ထုတ်ပါတယ်။ ရေကိုစုလိုက်တာ ဖြစ်ပါတယ်။ ဘယ်အထိ ရေစုလဲ ဆိုရင် ဇန်နဝါရီအထိ ရေစုပါတယ်။ ပြီးတော့မှ အဲဒီစုထားတဲ့ ရေတွေကို ဖေဖော်ဝါရီ၊ မတ်၊ ဧပြီ၊ မေတွေမှာ တိုးထုတ်တဲ့အတွက်ကြောင့် ၂၀၁၉၊ ဖေဖော်ဝါရီ ဆိုရင် ၂၄.၄၁၊ မတ် ဆိုရင် ၂၈.၇၂ စသည်အားဖြင့် ဒီဇိုင်းထက်အများကြီး ပိုထုတ်ပြီး နွေရာသီရောက်တဲ့ပြည်သူတွေလိုအပ်တဲ့ လျှပ်စစ်ကို ပိုပြီး ထုတ်နိုင်အောင် ဆိုပြီးတော့ ကျွန်တော်တို့ စီမံခန့်ခွဲမှုနည်းလမ်းနဲ့ ပြောင်းလဲဆောင်ရွက်သွားတာ တင်ပြ ထားတာ ဖြစ်ပါတယ်။ ဓာတ်အားထုတ်လုပ်တဲ့ စုစုပေါင်းရာခိုင်နှုန်းများဟာ ညာဖက်အစွန်မှာ ပန်းရောင် များနဲ့ ဖော်ပြထားလို့ရှိရင် ဘယ်လောက် တိုးတက်ထုတ်လုပ်တယ်ဆိုတာလေးတွေလည်း အထင်ကရ တွေ့ရှိနိုင်မှာ ဖြစ်ပါတယ်။ ဆက်လက်ပြီး ပေါင်းလောင်းရေအားလျှပ်စစ်စက်ရုံမှာဆိုရင်လည်း ၂၀၁၈၊ အောက်တိုဘာလမှာ မူလဒီဇိုင်းက ၁၂၉.၈ သန်း ထုတ်လုပ်နိုင်မှာ ကျွန်တော်တို့ ၁၂၇.၁၈၁ သန်း ဒီဇိုင်းနီးပါး ထုတ်လုပ်ပြီး ဝင်သော ဒီဇင်၊ အဝါရီ၊ ဖတ်ဝါဒီ မက်ကမာ င်တက်ကာ ဆက်ပေးခဲ့သော စစ်ပါတယ်။ ဆည်တော်ကြီး ရေအားလျှပ်စစ်စက်ရုံမှာတော့ ကျွန်တော်တို့ အောက်တိုဘာ၊ နိုဝင်ဘာ၊ ဒီဇင်ဘာလ တွေမှာ ကျွန်တော်တို့ ရေတွေကို အနည်းငယ်တာပြီးတော့ မတ်၊ ဧပြီ ဒီဘက်ကို ပိုပြီးထုတ်နိုင်အောင် ကျွန်တော်တို့ ဆောင်ရွက်ခဲ့တာ တင်ပြထားတာဖြစ်ပါတယ်။ ရွှေကျင်ရေအားလျှပ်စစ်စက်ရုံမှာလည်းပဲ အလားတူ နိုဝင်ဘာ၊ ဒီဇင်ဘာလမှာ ပြည်သူတွေက Tempreture အေးနေတဲ့အတွက်ကြောင့် သိပ်မသုံးတဲ့ရေကိုချွေတာစုပြီးတော့ ဖေဖော်ဝါရီ၊ မတ်၊ ဧပြီတွေကျရင် ပိုပြီးပြောင်းလဲ ထုတ်ခဲ့တာဖြစ်ပါတယ်။ ဒါကြောင့် ဒီဇိုင်းပိုင်းလည်း အများကြီး ပိုထုတ်သလို ယခင်နှစ်ထက်လည်း နှိုင်းယှဉ်ပိုထုတ်ထားတာ ဖြစ်ပါတယ်။ ဒီအတွက်ကြောင့် စီမံကိန်း အစီရင်ခံစာတွေမှာ ဒီအချက်အလက်ကို ရေးသားထားခြင်း ဖြစ်ပါတယ်။ အလားတူ သဖန်းဆိပ်ရေအား လျှပ်စစ်စက်ရုံဆိုရင် ညာဖက်အစွန်ဆုံးမှာ ကျွန်တော်တို့ တစ်နှစ်တာ စုစုပေါင်းထုတ်လုပ်တဲ့ ယူနစ် များဟာ ဒီဇိုင်းထက် အများကြီးမြင့်မားတာကို တင်ပြထားတာဖြစ်ပါတယ်။ အထက်ပေါင်းလောင်းစက်ရုံဆိုရင်လည်း အလားတူ တင်ပြထားတာကို တွေ့ရနိုင်ပါတယ်။ ရဲရွာ ရေအားလျှပ်စစ်စက်ရုံဆိုရင်လည်း ကျွန်တော်တို့ ပြီးခဲ့တဲ့ ၂၀၁၈ ခုနှစ်မှာ သူ့ရဲ့ သက်တမ်းတစ်လျှောက် အများဆုံးကျွန်တော်တို့ ထုတ်လုပ်ပြီး ယခင်နှစ်ထက်လည်း ပိုပြီးထုတ်လုပ်တယ်လို့ တင်ပြထားတာ ဖြစ်ပါတယ်။ ဆက်လက်ပြီး ကိုယ်စားလှယ်ကြီး ဆွေးနွေးသွားတဲ့ အမျိုးသားစီမံကိန်း အစီရင်ခံစာ စာမျက်နှာ (၃၂)မှာ ဖော်ပြထားတဲ့ ကောက်ခံတဲ့ အမြင့်ဆုံးနှုန်းထား ရောက်ရှိအောင် ရောင်းချနိုင်မှုမရှိခြင်း၊ အိမ်သုံး အလွှာ ဓာတ်အားသုံးစွဲမှု လျော့နည်းခဲ့ခြင်းတို့ကြောင့် ဝင်ငွေလျော့နည်းရခြင်း ဆိုတဲ့အချက်ကို ပြန်လည် ရှင်းလင်းတင်ပြမှာ ဖြစ်ပါတယ်။ အထက်ပါအကြောင်းအရာနဲ့ ပတ်သက်ပြီးတော့ ဓာတ်အားဖြန့်ဖြူးရေး လုပ်ငန်းကို ဆောင်ရွက်နေတဲ့ အဲဒီအချက်အလက်ဟာ ဖြန့်ဖြူးရေးလုပ်ငန်းကို ဆောင်ရွက်နေတဲ့ လျှပ်စစ် ဌာနအားလုံးနှင့် သက်ဆိုင်ပြီး ဖော်ပြထားတာမဟုတ်ဘဲ လျှပ်စစ်ဓာတ်အားဖြန့်ဖြူးရေးလုပ်ငန်း တစ်ခုတည်း ကိုသာ ဖော်ပြထားခြင်းဖြစ်ပါတယ်။ လျှပ်စစ်ဓာတ်အား ဖြန့်ဖြူးရေးလုပ်ငန်းမှာ ယခင်ဓာတ်အားခ နှုန်းထားအရ ရောင်းချခဲ့ရတဲ့ အခြေအနေများကို စာရင်းဇယားနှင့်တကွ တင်ပြထားတာဖြစ်ပါတယ်။ အိမ်သုံးယူနစ်များမှာ ၃၅ ကျပ်၊ ၄၀၊ ၅၀နှုန်းများ ဖြင့် ရောင်းချရပါတယ်။ အဆိုပါကဲ့သို့ ရောင်းချတဲ့အခါမှာ ဈေးနှုန်းအမြင့်ဆုံးဖြစ်တဲ့ ၅၀ ကျပ်နဲ့ ကောက်ခံရရှိတဲ့ ယူနစ်ဟာ ၂၀၁ ယူနစ်ကနေ အထက်ကိုပိုသုံးတဲ့ မီးသုံးသူများအတွက်သာ ကျွန်တော်ကောက်ခံရတာ ဖြစ်ပါတယ်။ အဆိုပါ ၂၀၁ ယူနစ်အထက်ကို မီးသုံးတဲ့ မီးသုံးသူဟာ ၁၃.၉၂ ရာခိုင်နှုန်းသာရှိပြီး၊ ရောင်းချရတဲ့ ယူနစ်ဟာလည်း ၁၆.ရ ရာခိုင်နှုန်းပဲရှိပြီး ကောက်ခံ ရရှိတဲ့ငွေဟာ ၁၂.၆၂ ရာခိုင်နှုန်းသာဖြစ်ပါတယ်။ ထိုကဲ့သို့ ရာခိုင်နှုန်းနည်းတဲ့အတွက်ကြောင့် ဝင်ငွေနည်းတယ်ဆိုတာကို တင်ပြတာဖြစ်ပါတယ်။ စက်မှုသုံး အမြင့်ဆုံးအလွှာနဲ့ ရောင်းချရတဲ့ အနေအထားကတော့ ယူနစ် ၅၀,၀၀၁ မှ ယူနစ် ၂၀၀,၀၀၀ ကြားမှာ မီးသုံးစွဲသူကိုသာ ၁၅၀ ကျပ်နှုန်းနဲ့သာ ကောက်ခံရရှိတာ ဖြစ်ပါတယ်။ အဆိုပါနှုန်းကြားမှာ မီးသုံးတဲ့ သူဟာ မီးသုံးသူရာခိုင်နှုန်းဟာ ၀.၀၁ ရာခိုင်နှုန်းသာ ရှိပြီးတော့လည်း ရောင်းချရတဲ့ယူနစ်ဟာ ၄.၃၃ ရာခိုင်နှုန်းသာဖြစ်တဲ့အတွက်ကြောင့် အမြင့်ဆုံးယူနစ်နဲ့ ရောင်းချရတဲ့ တောင်းခံငွေဟာ နည်းပါးတာကို ရှင်းလင်းတင်ပြထားတာ ဖြစ်ပါတယ်။ ဒါဟာ ဒီစာရင်းဇယား အသေးစိတ်တွေကို အစီရင်ခံစာထဲမှာ မပါတဲ့အခါမှာ အဓိပ္ပာယ်ပြည့်စုံမှု အားနည်းသွားတယ်လို့ ကျွန်တော်ကတော့ မြင်ရပါတယ်။ လျှပ်စစ်ဓာတ်အား ဖြန့်ဖြူးရေးလုပ်ငန်းအနေနဲ့ ဓာတ်အားဖြန့်ဖြူးရောင်းချနေတဲ့ နယ်နိမိတ်ဟာ ရန်ကုန်တိုင်းနှင့် မန္တလေးတိုင်းတို့ ပါဝင်တာမဟုတ်ပါဘူး။ ကျန်တိုင်းနှင့် ပြည်နယ်များမှာရှိတဲ့ အိမ်သုံး မီးသုံးစွဲသူများရဲ့ အများဆုံး လစဉ်သုံးစွဲယူနစ်များဟာ ယူနစ် ၂၀၀ အောက်မှာသာ ရှိတဲ့အတွက်ကြောင့် စာမျက်နှာ ၃၂ အပိုဒ်(ဃ)(၂)မှာ ဖော်ပြထားသကဲ့သို့ ဓာတ်အားကောက်ခံတဲ့ အိမ်သုံးအမြင့်ဆုံး နှုန်းထား ၅၀ ရောက်အောင် ရောင်းချနိုင်မှု မရှိခြင်းလို့ သုံးသပ်ထားတာလို့ တွေ့မြင်ရပါတယ်။ စက်မှုသုံး အလွှာမှာလည်းပဲ ယူနစ် ၅၀,၀၀၀ ကျော်နဲ့ ၂၀၀,၀၀၀ ကြားမှာသုံးတဲ့ စက်မှုလုပ်ငန်းကိုသာ အမြင့်ဆုံးနှုန်း ကောက်ခံရတဲ့အခါမှာ လျှပ်စစ်ဓာတ်အားဖြန့်ဖြူးရေးလုပ်ငန်းက ရောင်းချရတဲ့ ကျန်တဲ့ တိုင်းနဲ့ ပြည်နယ် များမှာ အဆိုပါ အမြင့်ဆုံးနှုန်းထားရောက်အောင် သုံးစွဲတဲ့ စက်မှုလုပ်ငန်းတွေ အင်မတန်နည်းတဲ့ အတွက်ကြောင့် ဖြစ်တာဖြစ်ပါတယ်။ လျှပ်စစ်ဓာတ်အားထုတ်လုပ်မှုမှာ Private Sector ကို ဦးစားပေးပြီးတော့ ဆောင်ရွက်ပေးစေ လိုပါတယ်ဆိုတဲ့ ဆွေနွေးချက်နဲ့ ပတ်သက်ပြီး ရှင်းလင်းတင်ပြလိုပါတယ်။ လက်ရှိ Private Sector မှာ (IPP) စက်ရုံတစ်ရုံတည်းသာ ရှိတယ်ဆိုတာလည်း မဟုတ်ပါဘူး။ စက်ရုံပေါင်းများစွာ ရှိနေပါတယ်။ ယခုတင်ပြထားတဲ့ Slide မှာ ပိုပြီးတော့ သိသာထင်သာစေလိုတဲ့အနေနဲ့ အရွယ်အစား တူညီလုနီးပါး သို့မဟုတ် တူညီသော နိုင်ငံပိုင်စက်ရုံနဲ့ ပုဂ္ဂလိကပုံစံနဲ့ ဆောင်ရွက်မယ့်အနေအထားများကို နှိုင်းယှဉ် တင်ပြထားတာဖြစ်ပါတယ်။ ပထမဦးဆုံးကတော့ ရဲရွာ နိုင်ငံပိုင်ဖြစ်ပြီး ၇၉၀ မဂ္ဂါဝပ်ဖြစ်ပါတယ်။ ဒုတိယ အဲဒီမှာ သူနဲ့ကပ်လျက် ယှဉ်ပြထားတာကတော့ ရွှေလီ(၃) ပုဂ္ဂလိကနဲ့လုပ်ဖို့ ဆောင်ရွက်နေတာ ဖြစ်ပါတယ်။ ၆၇၁ မဂ္ဂါဝပ်ဖြစ်ပါတယ်။ ရဲရွာရေအားလျှပ်စစ်စက်ရုံကနေ လျှပ်စစ်ဓာတ်အား ထုတ်တဲ့ အခါမှာ ၁ ယူနစ် ထုတ်လုပ်မှု ကုန်ကျစရိတ်ဟာ ၁၀ ကျပ် ကျသင့်ပါတယ်။ ရွှေလီ(၃) ရေအားလျှပ်စစ်စက်ရုံကို နိုင်ငံခြား ရင်းနှီးမြှုပ်နှံမှုနဲ့ ဆောင်ရွက်ဖို့ ကြိုးစားတဲ့အခါမှာ အဆိုပါစက်ရုံအတွက် ရင်းနှီးမြှုပ်နှံမှုကို အစိုးရ နိုင်ငံပိုင် ဘဏ္ဍာငွေနဲ့ ဆောင်ရွက်ရန် မလိုသော်လည်း နှစ်စဉ် ဓာတ်အားပြန်လည်ထုတ်ယူတဲ့အခါမှာ ကျွန်တော်တို့ ဓာတ်အားကို ဝယ်ယူရမှာ ဖြစ်ပါတယ်။ ဓာတ်အား တစ်ယူနစ်ကို ဝယ်ယူရမယ့် ဈေးနှုန်းဟာ ၆.ရ Cent ဖြစ်တဲ့အတွက်ကြောင့် ဓာတ်အား တစ်ယူနစ်ဝယ်ယူစရိတ်ဟာ ၁၀၁ ကျပ် ကျတာဖြစ်ပါတယ်။ ရဲရွာထက် ၁၀ ဆ ပိုပြီးတော့ ဈေးကြီးသွားပါတယ်။ ထိုအခါမှာ နှစ်စဉ်ဘတ်ဂျက် လိုအပ်ငွေဟာ ရဲရွာအတွက်ဆိုရင် ကျပ်သန်းပေါင်း ၃၅,၅၀၀ ခန့် ဓာတ်အားထုတ်လုပ်မှု ကုန်ကျစရိတ် ရှိတဲ့ရွှေလီ(၃) အတွက်က ၂၀၀,၀၀၀ ကျော် ကုန်သွားမှာဖြစ်ပါတယ်။ ဒီအတွက်ကြောင့် နှစ်စဉ် သုံးစွဲရမယ့်ငွေကြေးဟာ ရင်းနှီး မြှုပ်နှံမှုအတွက် လျော့ကျသွားမှာဆိုသော်လည်းပဲ ဓာတ်အားဝယ်ယူစရိတ်တွေဟာ အများကြီးဖြစ်ပေါ် လာမယ်ဆိုတာကို ချင့်ချိန်နိုင်ဖို့ တင်ပြခြင်းဖြစ်ပါတယ်။ အလားတူ ကွန်းနဲ့ ဒီးဒုတ်စက်ရုံများကို နှိုင်းယှဉ်တင်ပြထားပါတယ်။ နှစ်ခုစလုံးဟာ ၆၀ မဂ္ဂါဝပ် ချည်းပဲ ဖြစ်ပါတယ်။ ကွန်းစက်ရုံကို ကျွန်တော်တို့ ဓာတ်အားထုတ်တဲ့အခါမှာ ၁၁ ကျပ် ကျပါတယ်။ ဒီးဒုတ် စက်ရုံကနေ ဓာတ်အားကို ပြန်ဝယ်ရမယ်ဆိုရင် ၁၂၁ ကျပ် ဖြစ်ပါတယ်။ လျှပ်စစ်ဓာတ်အား လုံလောက်ဖို့ ပုဂ္ဂလိကရင်းနှီးမြှုပ်နှံမှုတွေ ဝင်လာသည့်တိုင်အောင် ထုတ်လုပ်မှု ကုန်ကျစရိတ်တွေ မြင့်မားလာမယ် ဆိုရင် ဒီဒဏ်အားလုံးကို နိုင်ငံပိုင်ဘဏ္ဍာရန်ပုံငွေကို အသုံးပြုပြီးတော့ ပြန်လည်ဝယ်ယူရမှာ ဖြစ်တဲ့ အတွက်ကြောင့် ဘတ်ဂျက်စရိတ်တွေ ပြန်လည်တိုးလာမှာပါပဲဆိုတာကို ကျွန်တော်တို့က တင်ပြနေတာ ဖြစ်ပါတယ်။ သို့သော်လည်းပဲ နိုင်ငံပိုင်ရင်းနှီးမြှုပ်နှံမှု မလုပ်နိုင်တိုင်း ပုဂ္ဂလိကကို ပေးလိုက် ဆိုလို့ ရှိရင် အဖြေဟာ စင်းလုံးချော ပြေလည်သွားမှာမဟုတ်ဘူးဆိုတာကို ဆင်ခြင်သုံးသပ်နိုင်ဖို့ ဖြစ်ပါတယ်။ အလားတူ အထက်ပေါင်းလောင်းရေအားလျှပ်စစ်စီမံကိန်းဟာ ၁၄၀ မဂ္ဂါဝပ် ဖြစ်ပြီးတော့ ကျွန်တော်တို့ ထုတ်လုပ်မှုကုန်ကျစရိတ်ဟာ တစ်ယူနစ်ကို ၁၈ ကျပ် ကျပါတယ်။ အလယ်ပေါင်းလောင်း ရေအားလျှပ်စစ် စီမံကိန်းကို ပုဂ္ဂလိကက ရင်းနှီးမြှုပ်နှံမှု အဆိုပြုလာတဲ့အခါမှာ တစ်ယူနစ် ပြန်ဝယ်ရမယ့်ဈေးဟာ ၇.၆ Cent ဖြစ်တဲ့တွက်ကြောင့် ၁၁၄ ကျပ် ဖြစ်ပါတယ်။ စီးပွားရေးအရ တွက်ခြေကိုက်ဖို့ နိုင်ငံအတွက် မလွယ်ဘူးဆိုတာကို တင်ပြထားခြင်းဖြစ်ပါတယ်။ ဆက်လက်ပြီး ပထမ ၆ လကာလအတွင်းမှာ လျှပ်စစ်ဓာတ်အားထုတ်လုပ်မှုပမာဏများကို Graph ဖြင့် တင်ပြထားတာ ဖြစ်ပါတယ်။ IPP စနစ်နဲ့ ပုဂ္ဂလိကကနေပြီးတော့ လျှပ်စစ်ဓာတ်အား ထုတ်လုပ် နေတဲ့ စက်ရုံပေါင်း ၁ရ ရုံရှိတာဖြစ်ပါတယ်။ ပုဂ္ဂလိကပိုင် တစ်ရုံတည်းဖြစ်တယ်ဆိုတာ မဟုတ်ပါဘူး။ ၎င်းတို့က ထုတ်လုပ်ရောင်းချနေတဲ့ လျှပ်စစ်ထုတ်လုပ်မှုဟာ အဆိုပါ ၆ လ ကာလအတွင်းမှာ ၄၂.၄၈ ရာခိုင်နှုန်းအထိ ရောက်ရှိနေတာ ဖြစ်ပါတယ်။ ဆက်လက်ပြီး ပြည်သူလူထုအတွက် ကျွန်တော်တို့ လျှပ်စစ်ဓာတ်အား စက်ရုံတွေကို စီမံကိန်း တွေကို ဆောင်ရွက်တဲ့အခါမှာ Consultant တွေကို ငှားရမ်းဆောင်ရွက်နေတာဟာ စီမံကိန်းကုန်ကျစရိတ် (Project Cost) သက်သာအောင် ရမ်းဆောင်ရွက်နေတာဆိုတဲ့ အနေအထားမျိုးတစ်ခုတည်း မဟုတ် (Optimum Project Cost) ကို နိုင်ငံတကာ နည်းပညာဆိုင်ရာ စံချိန်စံညွှန်းများနဲ့အညီ တည်ဆောက် နိုင်ရေး၊ ရေအားလျှပ်စစ်စီမံကိန်းများသာဆိုရင် တမံနဲ့ ဆက်စပ်ရေအားအဆောက်အဦများ လုံခြုံဘေးကင်းစွာ တည်ဆောက်နိုင်ရန်နဲ့ နည်းပညာဆိုင်ရာ အကြံပြုချက်များရရှိရန်၊ တမံကို တည်ဆောက်ရာမှာ သင့်လျော်တဲ့ တည်ဆောက်မှုနည်းစနစ်များနဲ့ လုပ်ငန်းခွင်အန္တရာယ် ကင်းရှင်းစွာ အကောင်အထည်ဖော် ဆောင်ရွက်နိုင်ရန်၊ သဘာဝပတ်ဝန်းကျင်နဲ့ လူမှုပတ်ဝန်းကျင်အပေါ်မှာ အကျိုးသက်ရောက်မှု အနည်းဆုံးဖြစ်စေမယ့် စီမံကိန်း အကောင်အထည်ဖော်ဆောင်ရွက်နိုင်မှု ပုံစံများ ဆောင်ရွက်နိုင်ရေးတို့အတွက်ကို နိုင်ငံတကာအကြံပေး တွေကို ငှားရမ်းပြီး ဆောင်ရွက်တာဖြစ်ပါတယ်။ Project Cost တစ်ခုတည်း သက်သာအောင်ဆိုတဲ့ ရည်စူးချက်နဲ့ မဟုတ်ပါကြောင်းလည်း ပြန်လည်ရှင်းလင်း တင်ပြရင်း ကျွန်တော့ရဲ့ ရှင်းလင်းချက်များကို နိဂုံးချုပ်အပ်ပါတယ်။ ကျေးဇူးတင်ပါတယ်ခင်ဗျာ။</speech>
<speech type="speaker">စီးပွားရေးနှင့် ကူးသန်းရောင်းဝယ်ရေးဝန်ကြီးဌာန ပြန်လည်ရှင်းလင်း ဆွေးနွေးဖို့ဖြစ်ပါတယ်။</speech>
<speech><agency id="13">ဦးအောင်ထူး(ဒုတိယဝန်ကြီး၊ စီးပွားရေးနှင့် ကူးသန်းရောင်းဝယ်ရေးဝန်ကြီးဌာန)</agency>လေးစား အပ်ပါသော ပြည်ထောင်စုလွှတ်တော် နာယကကြီးနဲ့ တက်ရောက်လာကြသော ပြည်ထောင်စုလွှတ်တော် ကိုယ်စားလှယ်တော်ကြီးများ၊ ပြည်ထောင်စုအဆင့်အဖွဲ့ အစည်းဝင်များ စိတ်၏ချမ်းသာခြင်း၊ ကိုယ်၏ ကျန်းမာခြင်းနဲ့ ပြည့်စုံကြပါစေကြောင်း ဆုမွန်ကောင်းတောင်းအပ်ပါတယ်။ ပြည်ထောင်စုအစိုးရအဖွဲ့ရုံးမှ ပေးပို့သော ၂၀၁၈-၂၀၁၉ ဘဏ္ဍာနှစ် ပထမ (၆)လပတ် အမျိုးသား စီမံကိန်း အစီရင်ခံစာနှင့် ၎င်းအပေါ် ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာ (၉/၂၀၁၉) နှင့်စပ်လျဉ်း၍ လွှတ်တော်ကိုယ်စားလှယ်ကြီးများ၏ ဆွေးနွေးချက်များအပေါ် ကျွန်တော် စီးပွားရေးနှင့် ကူးသန်းရောင်းဝယ်ရေး ဝန်ကြီးဌာန၊ ဒုတိယဝန်ကြီး ဦးအောင်ထူးက ရှင်းလင်းဆွေးနွေးသွားမှာ ဖြစ်ပါတယ်။ စီးပွားရေးနဲ့ ကူးသန်းရောင်းဝယ်ရေးဝန်ကြီးဌာနအနေနဲ့ ၂၀၁၈-၂၀၁၉ ခု၊ ဘဏ္ဍာရေးနှစ် ပထမ (၆) လပတ် အမျိုးသားစီမံကိန်း အစီရင်ခံစာနှင့်စပ်လျဉ်း၍ ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက်များနှင့် လွှတ်တော်ကိုယ်စားလှယ်ကြီးများရဲ့ ဆွေးနွေးချက် များဟာ ကောင်းမွန်တဲ့ အကြံပြုချက်များဖြစ်လို့ ကျေးဇူးတင်ရှိပါကြောင်းနှင့် မိမိတို့ဝန်ကြီးဌာနအနေနဲ့ အကြံပြုချက်များကို အလေးအနက်ထား အကောင်အထည်ဖော် ဆောင်ရွက်သွားမှာဖြစ်ကြောင်း တင်ပြ အပ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ တနင်္သာရီတိုင်းဒေသကြီး၊ မဲဆန္ဒနယ်အမှတ်(၁၂)၊ အမျိုးသားလွှတ်တော်ကိုယ်စားလှယ် ဦးခင်မျိုးဝင်းရဲ့ Ease of Doing Business ညွှန်းကိန်းတိုးတက်ကောင်းမွန်လာဖို့ ပြည်တွင်းပြည်ပ ကျွမ်းကျင်ပညာရှင်များရဲ့ အကြံဉာဏ်၊ အတွေ့အကြုံ များအတိုင်း နိုင်ငံတော်အစိုးရရဲ့ ဌာနအသီးသီးမှာရှိတဲ့ ရင်းနှီးမြှုပ်နှံမှုဆိုင်ရာ လုပ်ငန်းအဆင့်များကို 0:06 y.cz?lö: şačeosS336$. səbsąjos salgaşsa060:{qbo. Ease of Doing Business ညွှန်းကိန်းတိုးတက်လာပြီး နိုင်ငံတကာ ရင်းနှီးမြှုပ်နှံမှုကို ထိထိရောက်ရောက် ဆွဲဆောင်နိုင်မှာဖြစ်ကြောင်း အကြံပြုဆွေးနွေးချက်ကို ကြိုဆိုပါတယ်။ လွှတ်တော်ကိုယ်စားလှယ်တော်ကြီး ထောက်ပြဆွေးနွေးတဲ့အတိုင်း ကမ္ဘာ့ဘဏ်က Ease of Doing Business ဖွံ့ဖြိုးတိုးတက်ရေးအတွက် တိုင်းတာရာမှာ မြန်မာနိုင်ငံရဲ့ အညွှန်းကိန်းဟာ သိသာစွာ တိုးတက်လာခြင်းမရှိတာကို တွေ့ရပါတယ်။ ဒီအညွှန်းကိန်းတွက်ချက်မှုမှာ မြန်မာနိုင်ငံအနေနဲ့ ၂၀၁၄ ခုနှစ်က စတင်ပါဝင်ခဲ့ပြီး အညွှန်းကိန်းဟာ ၁၈၂ ကနေ ၁၇၁ အထိ တိုးတက်လာခဲ့ပါတယ်။ ၂၀၁၆ ခုနှစ် နောက်ပိုင်းမှာ အညွှန်းကိန်းတိုးတက်ရေးအတွက် နိုင်ငံတော်ဒုတိယသမ္မတ(၁)က ဦးစီးဆောင်ရွက်လာခဲ့ပြီး အညွှန်းကိန်းကို ၁၀၀ အောက်သို့ ရောက်ရှိစေရန် လမ်းညွှန်ခဲ့ပါတယ်။ အညွှန်းကိန်းတိုးတက်ရေးအတွက် စီးပွားရေးနဲ့ ကူသန်းရောင်းဝယ်ရေးဝန်ကြီးဌာန၊ ဒုတိယဝန်ကြီး ခေါင်းဆောင်ပြီး သက်ဆိုင်ရာ ဝန်ကြီး ဌာနများမှ ညွှန်ကြားရေးမှူးချုပ်များ၊ ဦးဆောင်ညွှန်ကြားရေးမှူးများပါဝင်တဲ့ အထောက်အကူပြုအဖွဲ့ (၁၀)ဖွဲ့ကို ထူထောင်ဆောင်ရွက်၍ အညွှန်းကိန်း တိုးတက်ရေးကို ဆောင်ရွက်ခဲ့ပါတယ်။ စီးပွားရေးနဲ့ ကူးသန်းရောင်းဝယ်ရေးဝန်ကြီးဌာနနဲ့ ကမ္ဘာ့ဘဏ် အတိုင်ပင်ခံများပါဝင်တဲ့ စီးပွားရေးလုပ်ငန်းများ လုပ်ကိုင် ဆောင်ရွက်မှုလွယ်ကူရေးယူနစ်ကို ဖွဲ့စည်းထားရှိပြီး နှစ်ပတ်တစ်ကြိမ် အစည်းအဝေးများကျင်းပကာ သက်ဆိုင်ရာ ဝန်ကြီးဌာနများရဲ့ အများပြည်သူဝန်ဆောင်မှုလုပ်ငန်းများကို လုပ်ဆောင်ရမယ့် ကျစရိတ်နဲ့ လုပ်ငန်းအဆင့်များ လျှော့ချနိုင်ရေးနဲ့ ဝန်ဆောင်မှုအရည်အသွေး တိုးတက်ရေးတို့ကို ညှိနှိုင်းဆောင်ရွက်ခဲ့ပါတယ်။ စီးပွားရေးလုပ်ငန်းများ လုပ်ကိုင်မှု လွယ်ကူရေးအညွှန်းကိန်းကို ကမ္ဘာ့ဘဏ်က နှစ်စဉ် နိုဝင်ဘာလမှ နောက်တစ်နှစ် မေလအထိကာလအတွင်း တိုင်းတာတွက်ချက်လေ့ရှိပြီး နှစ်စဉ် အောက်တိုဘာလ ၃၁ ရက်နေ့မှာ ထုတ်ပြန်လေ့ရှိပါတယ်။ ၂၀၁၇-၂၀၁၈ ခုနှစ်အတွင်းမှာ မြန်မာနိုင်ငံ အနေနဲ့ စီးပွားရေးလုပ်ငန်းများ စတင်လုပ်ကိုင်ခွင့်ရရှိရေး၊ အဆောက်အဦဆောက်လုပ်ခွင့် ပါမစ်ရရှိရေး၊ စီးပွားရေးလုပ်ငန်းများရဲ့ လျှပ်စစ်ဓာတ်အားသွယ်တန်း ရရှိရေးအပိုင်းမှာ ပြုပြင်ပြောင်းလဲမှုတွေကို ပြုလုပ်နိုင်ခဲ့တဲ့အတွက် တိုးတက်မှုတွေ ရရှိခဲ့ပါတယ်။ သို့သော်လည်း နိုင်ငံတကာနဲ့ နှိုင်းယှဉ်တဲ့နေရာမှာ ၂၀၁၉ ခုနှစ် အညွှန်းကိန်းဟာ ကျမသွားသော်လည်း တိုးတက်လာမှုမရှိတာကို တွေ့ရပါတယ်။ ဒီလို ဖြစ်ရတာကတော့ အခြားနိုင်ငံများအနေနဲ့လဲ အညွှန်းကိန်းတိုးတက်အောင် အပြိုင်အဆိုင် ကြိုးပမ်းနေတဲ့ အတွက် ဖြစ်ပါတယ်။ ၂၀၁၈-၂၀၁၉ ခုနှစ် အတွင်းမှာတော့ အထောက်အကူပြုအဖွဲ့များကို ပြုပြင်ပြောင်းလဲမှု လုပ်ငန်း တွေကို တိုးတက်လုပ်ဆောင်ရမယ့် အဖွဲ့တစ်ဖွဲ့လျှင် အနည်းဆုံး ပြုပြင်ပြောင်းလဲမှုများ (၃) ခုစီ လုပ်ဆောင်ရန် တိုက်တွန်းခဲ့ပါတယ်။ ဒီလိုတိုက်တွန်းခဲ့ရာမှာ ရင်းနှီးမြှုပ်နှံမှုနဲ့ ကုမ္ပဏီများညွှန်ကြားမှုဦးစီးဌာနမှ ပြုပြင် ပြောင်းလဲမှု (၄)ခု၊ ရန်ကုန် မြို့တော်စည်ပင်သာယာရေးကော်မတီက (၇)ခု၊ လျှပ်စစ်နဲ့ စွမ်းအင်ဝန်ကြီး ဌာနက (၃)ခု၊ စိုက်ပျိုးရေး၊ မွေးမြူရေးနဲ့ ဆည်မြောင်းဝန်ကြီးဌာနက (၃)ခု၊ စီးပွားရေးနဲ့ ကူးသန်း ရောင်းဝယ်ရေး ဝန်ကြီးဌာနနဲ့ အကောက်ခွန်ဦးစီးဌာနက (၃)ခုနဲ့ ပြည်ထောင်စုတရားလွှတ်တော်ချုပ်ရုံးက (၂) ခုတို့ကို ဆောင်ရွက်နိုင်ခဲ့ပါတယ်။ ဒီလိုဆောင်ရွက်ရာမှာ ဥပဒေပိုင်းဆိုင်ရာ ပြုပြင်ပြောင်းလဲမှုများဟာ ာင်ရွက်ရတဲ့ ကိစ္စရပ်များ ဖြစ်ပါတယ်။ ဥပမာအားဖြင့် လက်ရှိလွှတ်တော်သို့ တင်ပြထားတဲ့ လူမွဲခံခြင်းဆိုင်ရာ ဥပဒေ (Insolvency Law) နဲ့ Secured Transactions Law များကို ပြဋ္ဌာန်းနိုင်မယ်ဆိုလို့ရှိရင် ချေးငွေရရှိနိုင်မှု အညွှန်းကိန်း Getting Credit Indicator နှင့် စီးပွားရေးလုပ်ငန်းများ ငွေကြေးအကြပ်အတည်းဖြစ်မှုကို ဖြေရှင်းခြင်း အညွှန်းကိန်း (Resolving Insolvency Indicator) တို့အတွက် တွက်ချက်ရာမှာ ရမှတ်များ တက်လာနိုင်မှာ ဖြစ်ပါတယ်။ ၂၀၂၀ ခုနှစ် အညွှန်းကိန်းအတွက် ၂၀၁၈-၂၀၁၉ ခုနှစ်အတွင်းမှာ မြန်မာနိုင်ငံက ဆောင်ရွက်ခဲ့တဲ့ ပြုပြင်ပြောင်းလဲမှုများနဲ့ ပတ်သက်တဲ့ အချက်အလက်များကို ကမ္ဘာ့ဘဏ်သို့ ယခုနှစ် ဇွန်လအတွင်း ပေးပို့ခဲ့ပြီး ဖြစ်ပါတယ်။ ၂၀၁၈-၂၀၁၉ ခုနှစ်အတွင်းမှာ မြန်မာနိုင်ငံမှာ ကုမ္ပဏီဥပဒေကို ပြဋ္ဌာန်း၍ Online မှတ်ပုံတင်စနစ်ဖြင့် အကောင်အထည်ဖော် ဆောင်ရွက်နိုင်ခြင်း၊ ကုမ္ပဏီများမှတ်ပုံတင်မှု ကုန်ကျစရိတ်ကို လျှော့ချနိုင်ခြင်း၊ အစိုးရဝန်ဆောင်မှုလုပ်ငန်းများနှင့် ပတ်သက်၍ ပိုမိုမြင်သာထင်သာရှိစေခြင်း၊ စီးပွားရေး ဆိုင်ရာ ခွင့်ပြုမိန့်များ လျှောက်ထားရာတွင် အထောက်အထားစာရွက်စာတမ်းများ လိုအပ်ချက်များကို လျှော့ချခြင်း၊ လုပ်ငန်းစဉ်အဆင့်များကို လျှော့ချခြင်း စတဲ့ပြုပြင်ပြောင်းလဲမှုများကြောင့် မြန်မာနိုင်ငံအတွက် ၂၀၂၀ ခုနှစ် အညွှန်းကိန်းမှာ စုစုပေါင်းရမှတ် တိုးတက်လာမှာ ဖြစ်ပါတယ်။ ဒီကနေတစ်ဆင့် အညွှန်းကိန်း အပိုင်းတွင်လည်း တိုးတက်မှုရရှိမည်ဟု မျှော်မှန်းပါတယ်။ ၂၀၂၁ ခုနှစ် အညွှန်းကိန်းအတွက်လည်း အရှိန်အဟုန်မပျက် ပြုပြင်ပြောင်းလဲမှုများကို ဆက်လက်ပြုလုပ်နိုင်ရန် စီစဉ်ထားရှိပြီး ပြုပြင်ပြောင်းလဲ နိုင်မယ့် အချက်(၄၀)ကိုလည်း ဖော်ထုတ်ထားရှိပါတယ်။ စီးပွားရေးလုပ်ငန်းများလုပ်ကိုင်ရလွယ်ကူမှု အညွှန်း ကိန်းတိုးတက်ရေးမှာ အထောက်အကူ ပြုနိုင်သည့်အချက်မှာ e-Government စနစ်ကို တိုးတက်အောင် ဆောင်ရွက်နိုင်ရေးကိုလည်း ဆက်လက်ကြိုးပမ်း ဆောင်ရွက်သွားရမှာဖြစ်ကြောင်း တင်ပြအပ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ ပဲခူးတိုင်းဒေသကြီး၊ အုတ်တွင်း မဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါ်ချိုချိုရဲ့ ကုန်သွယ်မှုလုပ်ငန်းများ တိုးတက်အောင်ဆောင်ရွက် ခြင်းနှင့်အတူ နိုင်ငံတကာဈေးကွက်ရရှိစေရေးနှင့် ကုန်သွယ်မှုပိုမိုတိုးတက်အောင် ကြိုးပမ်းဆောင်ရွက်သင့် ကြောင်း၊ အသေးစားနှင့် အလတ်စား ထုတ်လုပ်မှုလုပ်ငန်းများ ဖွံ့ဖြိုးတိုးတက်မှုအတွက် လိုအပ်တဲ့ နည်းပညာနှင့် ငွေကြေးထောက်ပံ့မှုများကို အမှန်တကယ်အလုပ်လုပ်နေကြရတဲ့ MSME လုပ်ငန်းရှင်များ လက်ဝယ်သို့ ပွင့်လင်းမြင်သာစွာဖြင့် ရောက်ရှိစေရေးလုပ်ငန်းရှင်များရဲ့ တင်ပြချက်များအပေါ်ဖြေရှင်း ဆောင်ရွက်ပေးမှုနဲ့ သက်ဆိုင်ရာဝန်ကြီးဌာနနှင့် တင်ပြသူလုပ်ငန်းရှင်များကို Public Private Dialogue ပြုလုပ်၍ ပြီးပြတ်သည်အထိဆောင်ရွက်ပေးမှုများနှင့်အတူ ပိုမိုအောင်မြင်အောင် ဆောင်ရွက်သင့်ကြောင်း အကြံပြုဆွေးနွေးတင်ပြချက်ကို ကြိုဆိုပါတယ်။ စီးပွားရေးနှင့်ကူးသန်းရောင်းဝယ်ရေး ဝန်ကြီးဌာနရဲ့ လုပ်ငန်းတာဝန်ဟာပြည်တွင်း၊ ပြည်ပ ကုန်သွယ်မှု ဖွံ့ဖြိုးရေးအတွက် ဆောင်ရွက်ရန်ဖြစ်ပြီး အဓိကရည်မှန်းချက်ကတော့ ပို့ကုန်မြှင့်တင်ခြင်းဖြင့် စီးပွားရေး ဖွံ့ဖြိုးတိုးတက်မှုကို ရရှိစေရန်ဖြစ်ပါတယ်။ ပို့ကုန်မြှင့်တင်ရာမှာ လက်ရှိအစိုးရတာဝန်ယူစဉ်ကာလအတွင်း ပို့ကုန် (၃)ဆမြှင့်တင်နိုင်ရေးကို ရည်မှန်းထားပါတယ်။ လက်ရှိအခြေအနေမှာ ပို့ကုန်တင်ပို့မှုကို ၂၀၁၅ ခုနှစ်က ထက် (၂) ဆတိုးတက်အောင် ဆောင်ရွက်နိုင်ခဲ့ပြီး ဖြစ်ပါတယ်။ စီးပွားရေးနှင့်ကူသန်းရောင်းဝယ်ရေးဝန်ကြီးဌာနအနေဖြင့် ပို့ကုန်မြှင့်တင်ဖို့အတွက် အစီအစဉ်တကျ ဖြစ်အောင် အမျိုးသားပို့ကုန်မဟာဗျူဟာ (၂၀၁၅-၂၀၁၉) ကိုရေးဆွဲပြီး ဦးစားပေးကဏ္ဍ (၇)ခုနဲ့ အထောက် အကူပြုကဏ္ဍ (၄)ခု၊ စုစုပေါင်း (၁၁)ခုကို ရွေးချယ်အကောင်အထည်ဖော်ခဲ့ရာမှာ ထိုက်သင့်တဲ့အောင် မြင်မှုတွေရရှိပြီး ယခုဆိုရင် ၅ နှစ်တာကာလပြီးဆုံးတော့မှာ ဖြစ်ပါတယ်။ အမျိုးသားပို့ကုန်မဟာဗျူဟာ (၂၀၂၀-၂၀၂၅)ကို ဆက်လက်အကောင်အထည်ဖော်ရန် စီစဉ်ဆောင်ရွက် လျက်ရှိပြီး ယင်းမဟာဗျူဟာမှာ ရှေ့လာမယ့် ၅ နှစ်အတွင်း ဆောင်ရွက်သင့်တဲ့လုပ်ငန်းများကို ပြင်ဆင် ဖြည့်စွက်သွားမှာ ဖြစ်ပါတယ်။ ထပ်မံထည့်သွင်းဆောင်ရွက်မယ့် ဦးစားပေးကဏ္ဍအသစ် ၅ ခုမှာ ကျောက်မျက်နှင့် လက်ဝတ်ရတနာကဏ္ဍ၊ ဒီဂျစ်တယ်စီးပွားရေးလုပ်ငန်းကဏ္ဍ၊ သစ်သီးဝလံနှင့်ဟင်းသီး ဟင်းရွက်ကဏ္ဍ၊ လယ်ယာထွက် အခြေခံစားသောက်ကုန်ထုတ်လုပ်ခြင်းကဏ္ဍနှင့် လက်မှုအနုပညာ ပစ္စည်းထုတ်လုပ်မှုကဏ္ဍများတို့နှင့် ပက်သက်၍ အဓိကထုတ်လုပ်တဲ့ တိုင်းဒေသကြီး၊ ပြည်နယ်များ အားလုံးက ပါဝင်နိုင်အောင် ရေးဆွဲဆောင်ရွက်သွားမှာဖြစ်ပါတယ်။ မြန်မာနိုင်ငံမှာ အမျိုးသားပို့ကုန်မဟာဗျူဟာ ချမှတ်အကောင်အထည်ဖော်ခဲ့မှုကြောင့် ဆန်၊ ပဲမျိုးစုံ၊ ပြောင်း၊ ရာဘာ၊ ကျွဲ၊ နွား၊ သိုး၊ ဆိတ် ပို့ကုန်များ တိုးတက်လာခဲ့ပြီး အဓိကပို့ကုန်တိုးတက်မှုမှာ CMP အထည်ချုပ်တင်ပို့မှုမှာ အများဆုံးဖြစ်တာ တွေ့ရပါတယ်။ အထည်ချုပ်ကဏ္ဍဟာ ၂၀၁၅-၂၀၁၆ ဘဏ္ဍာနှစ်မှာ အမေရိကန်ဒေါ်လာ ၀.၈ ဘီလီယံကျော်ကနေ ၂၀၁၈-၂၀၁၉ ဘဏ္ဍာနှစ် ဇူလိုင်လ ၁၉ ရက်နေ့အထိ (၄)ဆကျော်တိုးမြှင့်တင်ပို့နိုင်ခဲ့ပါတယ်။ မြန်မာနိုင်ငံရဲ့ စီးပွားရေးဖွံ့ဖြိုးတိုးတက်မှုအတွက် ရင်းနှီးမြှုပ်နှံမှု ကုန်ပစ္စည်းများ၊ လုပ်ငန်းသုံးကုန်ကြမ်းပစ္စည်းများကို ပိုမိုတင်သွင်းရန် လိုအပ်တဲ့အတွက် သွင်းကုန် ပမာဏကို လျှော့ချဖို့ အခက်အခဲရှိပြီး သွင်းကုန်ပမာဏ ဆက်လက်တိုးတက်နေမယ်လို့ မျှော်မှန်းပါတယ်။ ဒါကြောင့်မို့လို့ ကုန်သွယ်မှုလိုငွေကျဆင်းစေရေးအတွက် ဒီသွင်းကုန်လျှော့ချရေးအတွက် ပို့ကုန်တိုးမြှင့်ရေး အပိုင်းကို ဦးစားပေး ဆောင်ရွက်လျက်ရှိပါတယ်။ ယင်းသို့ဆောင်ရွက်မှုကြောင့် ကုန်သွယ်မှုလိုငွေပြမှုဟာ ၂၀၁၆-၂၀၁ရ ဘဏ္ဍာနှစ်မှာ အမေရိကန်ဒေါ်လာ ၅.၂ ဘီလီယံရှိခဲ့ရာမှာ ယခု ၂၀၁၆-၂၀၁ရ ဘဏ္ဍာနှစ်၊ ဇူလိုင်လ ၁၉ ရက်နေ့အထိ အမေရိကန်ဒေါ်လာ ၁.၁၄ ဘီလီယံအထိ လျော့ကျလာခဲ့ပါတယ်။ လေးစားအပ်ပါသောနာယကကြီးခင်ဗျား။ လယ်ယာထုတ်ကုန်ပစ္စည်းများ ထွက်ရှိလာတဲ့်တစ်ပြေးညီတည်ငြိမ်တဲ့ ဈေးကွက်ရရှိစေရန်ကိစ္စနဲ့ပက်သက်လို့ တောင်သူလယ်သမား အခွင့်အရေး ကာကွယ်ရေးနှင့်အကျိုးစီးပွားမြှင့်တင်ရေး ဥပဒေနှင့်အညီ ဦးဆောင်အဖွဲ့ရဲ့ လမ်းညွှန်မှုဖြင့် လယ်ယာ ထွက်ကုန် စီမံခန့်ခွဲရေးအဖွဲ့ကို ဖွဲ့စည်းပြီး လယ်ယာထုတ်ကုန်များ ရောင်းချရာတွင်သင့်တင့်မျှတသော ဈေးနှုန်းနှင့် ဈေးကွက်ရရှိရေးကို သက်ဆိုင်ရာဝန်ကြီးဌာနများ၊ အသင်းအဖွဲ့များနှင့် ညှိနှိုင်းပေါင်းစပ် ဆောင်ရွက်ပေးလျက်ရှိပါတယ်။ မြန်မာနိုင်ငံရဲ့ပို့ကုန်တိုးချဲ့ တင်ပို့နိုင်ရေးနှင့် နိုင်ငံတကာနဲ့ဈေးကွက်ချိတ်ဆက်နိုင်ရေးအတွက် စီးပွားရေး နှင့်ကူးသန်းရောင်းဝယ်ရေးဝန်ကြီးဌာနအနေဖြင့် ပို့ကုန်မဟာဗျူဟာ ချမှတ်ဆောင်ရွက်နေတဲ့အပြင် နိုင်ငံ များရဲ့ ဈေးကွက်ရရှိရေး၊ နိုင်ငံခြားတိုက်ရိုက်ရင်နှီးမြှုပ်နှံမှု ဆွဲဆောင်ရေး၊ ဈေးကွက်သတင်းအချက် အလက်များရရှိနိုင်ရေး၊ ပို့ကုန်တိုးချဲ့တင်ပို့နိုင်ရေးတို့ကိုလည်း ဆောင်ရွက်လျှက်ရှိပါတယ်။ ပို့ကုန်မြှင့်တင်ရာ မှာ ပြည်တွင်းထုတ်လုပ်မှုကလည်း အရေးကြီးတဲ့အတွက်ကြောင့် လည်းကောင်း၊ ပြည်တွင်းကုန်စည် စီးဆင်းမှုဟာ ကုန်ဈေးနှုန်းများအပေါ်မှာ အကျိုးသက်ရောက်နိုင်တဲ့အတွက်ကြောင့်လည်းကောင်း မိမိတို့ ဝန်ကြီးဌာနအနေနဲ့ ကုန်သွယ်တိုးတက်ရေးကိုလည်း အလေးထား ဆောင်ရွက်လျက် ရှိပါတယ်။ ပြည်တွင်း ကုန်သွယ်မှုနဲ့ပတ်သက်လို့ ကုန်စည်စီးဆင်းမှု မှန် မမှန် လေ့လာခြင်း၊ ပြည်တွင်းထုတ်လုပ်မှုဖွံ့ဖြိုးလာရေး အတွက် အသင်းအဖွဲ့များဖွဲ့စည်းတည်ထောင်မှုကိုလည်း အားပေးဆောင်ရွက်လျက်ရှိပါတယ်။ ထို့အပြင် ပြည်ထောင်စုသမ္မတမြန်မာနိုင်ငံကုန်သည်များနှင့် စက်မှုလက်မှုလုပ်ငန်းရှင်များ အသင်း ချုပ်နဲ့ ညီနောင်အသင်းများနဲ့ အစဉ်မပြတ်ထိတွေ့လျက်ရှိတဲ့အပြင် တိုင်းဒေသကြီး၊ ပြည်နယ်များမှာ အသင်းအဖွဲ့ (၈၅၂)သင်း၊ အစုအဖွဲ့ (၁၈၄၆)ဖွဲ့၊ ဇုန် (၄၂)ဇုန်၊ ကုန်စည်ဒိုင် (၆၅)ခုကို ဖွဲ့စည်းဆောင်ရွက်လျက် ရှိခဲ့ပါတယ်။ ပြည်ပဈေးကွက်သို့ ထိုးဖောက်ဝင်ရောက်နိုင်ရေးအတွက်လည်း ပြည်တွင်းပြည်ပ ကုန်စည်ပွဲ များမှတစ်ဆင့် ကုန်သွယ်မှုမြှင့်တင်နိုင်ရေး ကြိုးပမ်းဆောင်ရွက်လျက်ရှိသည့်အပြင် လယ်ယာထုတ်ကုန် သီးနှံများ ဈေးကွက်ဝင်ရောက်နိုင်ရေးအတွက် အလုပ်ရုံဆွေးနွေးပွဲများကို ဆောင်ရွက်ပေးလျက်ရှိပါတယ်။ ၂၀၁၈-၂၀၁၉ ဘဏ္ဍာနှစ်အတွင်းမှာ ပြည်တွင်းပြည်ပကုန်စည်ပြပွဲ (၂၉)ပွဲကို ကျင်းပရေးဆောင်ရွက် နိုင်ခဲ့ပြီး ပြည်ပကုန်စည်ပြပွဲ (၄၁)ပွဲတွင်လည်း ပါဝင်ပြသနိုင်ခဲ့ပါတယ်။ လေးစားအပ်ပါသော နာယကကြီးခင်ဗျား။ အသေးစား၊ အငယ်စားနှင့် အလတ်စားထုတ်လုပ်မှု လုပ်ငန်းများ ဖွံ့ဖြိုးတိုးတက်ရန်အတွက်လိုအပ်တဲ့နည်းပညာနှင့် ငွေကြေးထောက်ပံ့မှုများကို အမှန်တကယ် အလုပ်လုပ်နေကြတဲ့ MSME လုပ်ငန်းရှင်များလက်ဝယ်သို့ ပွင့်လင်းမြင်သာစွာဖြင့် ရောက်ရှိစေရေး ဆွေးနွေးချက်နှင့်ပတ်သက်လို့ အသေးစား၊ အငယ်စားနှင့် အလတ်စား စီးပွားရေးလုပ်ငန်းများ ဖွံ့ဖြိုးတိုး တက်ရေးဗဟိုကော်မတီကို ဖွဲ့စည်းဆောင်ရွက်လျက်ရှိသည့်အပြင် ဗဟိုကော်မတီ၏ လမ်းညွှန်မှုဖြင့် အသေးစား၊ အငယ်စားနှင့် အလတ်စား စီးပွားရေးလုပ်ငန်းများ ဖွံ့ဖြိုးတိုးတက်ရေး အေဂျင်စီ၊ ရန်ပုံငွေ စီမံခန့်ခွဲမှုအဖွဲ့နှင့် လုပ်ငန်းသုံးသပ်မှုနှင့် ညှိနှိုင်းအကောင်အထည်ဖော်ရေးအဖွဲ့တို့ကို ဖွဲ့စည်းဆောင်ရွက် လျက်ရှိပါတယ်။ ဒီအပြင်တိုင်းဒေသကြီးနှင့် ပြည်နယ်များမှာ MSME အေဂျင်စီများကို ဖွဲ့စည်းဆောင် ရွက်လျက်ရှိပါတယ်။ MSME ဖွံ့ဖြိုးတိုးတက်မှု အေဂျင်စီအနေနဲ့ MSME ဖွံ့ဖြိုးတိုးတက်ရေး မူဝါဒများကို လက်တွေ့အကောင်အထည်ဖော်ဆောင်ရွက်လျက်ရှိပြီး မဟာဗျူဟာချမှတ်ခြင်းနှင့် လုပ်ငန်းအစီအစဉ်များ ချမှတ်ခြင်းများကို အာရုံစူးစိုက် ဆောင်ရွက်ခဲ့ပါတယ်။ ထို့အပြင်ပြည်နယ်နှင့် တိုင်းအေဂျင်စီများ ဖွဲ့စည်းရေး၊ ၎င်းတို့ရဲ့ လုပ်ငန်းတာဝန်များ သတ်မှတ်ရေးကိုလည်း ကူညီဆောင်ရွက်ပေးခဲ့ပြီး ဗဟို၊ ပြည်နယ်နဲ့ တိုင်းဒေသကြီး အေဂျင်စီများနဲ့ ထိတွေ့တဲ့ အစည်းအဝေးများကိုလည်း ပြည်နယ်နှင့် တိုင်းဒေသကြီးများမှာ သွားရောက် ပြုလုပ်ခဲ့ပါတယ်။ ပြည်နယ်နဲ့တိုင်းဒေသကြီး အေဂျင်စီများရဲ့ စွမ်းရည်ထူထောင်နိုင်ရန် ဗဟိုအေဂျင်စီအနေနဲ့ အလုပ် ရုံဆွေးနွေးပွဲများကို ကူညီကျင်းပပေးလျက်ရှိပြီး MSME များဖွံ့ဖြိုးတိုးတက်ရေးအတွက် လက်တွေ့ ကျ သော လုပ်ငန်းစဉ်များနဲ့ ရလဒ်ကောင်းများ ထွက်ပေါ်အောင် ဆက်လက်ဆောင်ရွက်ပေးသွားမှာ ဖြစ်ပါ ကြောင်း ရှင်းလင်းတင်ပြအပ်ပါတယ်။ နာယကကြီးနှင့် ပြည်ထောင်စုလွှတ်တော် ကိုယ်စားလှယ်များခင်ဗျား။ ပုဂ္ဂလိကကဏ္ဍ ဖွံ့ဖြိုး တိုးတက်ရန်၊ စီးပွားရေးလုပ်ငန်းများ လုပ်ဆောင်ရာတွင် လွယ်ကူချောမွေ့စေရန်၊ အစိုးရဌာနဆိုင်ရာ များနှင့် ပုဂ္ဂလိကလုပ်ငန်းရှင်များ ပူးပေါင်းဆောင်ရွက်မှုကို ပိုမိုအားကောင်းလာစေရန် ရည်ရွယ်ချက် များဖြင့် ဒုတိယသမ္မတ(၁) ဥက္ကဋ္ဌအဖြစ်ဆောင်ရွက်သည့် ပုဂ္ဂလိကကဏ္ဍဖွံ့ဖြိုးတိုးတက်ရေးကော်မတီကို ထူထောင်ထားရှိပြီး ယင်းကော်မတီအနေဖြင့် စီးပွားရေးလုပ်ငန်းရှင်များနှင့် လစဉ်တွေ့ဆုံပွဲများပြုလုပ်၍ လုပ်ငန်းရှင်များ၏ အကြံပြုချက်များကို သက်ဆိုင်ရာဝန်ကြီးဌာနများက ဥပဒေ၊ လုပ်ထုံးလုပ်နည်းများနှင့်အညီ ဖြေလျော့ဆောင်ရွက်ပေးလျက်ရှိပါတယ်။ ထို့အပြင် ကော်မတီအနေဖြင့် လုပ်ငန်းကော်မတီ (၅)ဖွဲ့ ဖွဲ့စည်းထားပြီး လတ်တလော ဖြေရှင်းခြင်းမပြုနိုင်သေးတဲ့ အကြံပြုချက်များကို သက်ဆိုင်ရာဝန်ကြီးဌာန၊ တိုင်းဒေသကြီး၊ ပြည်နယ်အစိုးရအဖွဲ့များနှင့် ညှိနှိုင်း၍ မြန်မာနိုင်ငံကုန်သည်များနှင့် စက်မှုလက်မှု လုပ်ငန်းရှင်များအသင်းချုပ်မှတစ်ဆင့် သက်ဆိုင်ရာ စီးပွားရေးလုပ်ငန်းရှင်များထံသို့ ပြန်ကြားပေးခြင်း များကို ဆောင်ရွက်လျက်ရှိပါကြောင်း တင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ပညာရေးဝန်ကြီးဌာန ပြန်လည်ရှင်းလင်း ဆွေးနွေးဖို့ဖြစ်ပါတယ်။</speech>
<speech><agency id="16">ဦးဝင်းမော်ထွန်း(ဒုတိယဝန်ကြီး၊ ပညာရေးဝန်ကြီးဌာန)</agency>ရိုသေလေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်ကြီးများအားလုံး စိတ်၏ချမ်းသာခြင်း၊ ကိုယ်၏ကျန်းမာခြင်းနှင့် ပြည်စံပါစင်း ပထမ အမယ်ကောင်း တောင်းရင်း နှုတ်ခွန်းဆက်သအပ်ပါတယ်။ ပညာရေးဝန်ကြီးဌာန ဒုတိယဝန်ကြီး ကျွန်တော် ဦးဝင်းမော်ထွန်းက ၂၀၁၈-၂၀၁၉ ဘဏ္ဍာရေးနှစ် ပထမ ၆ လပတ် အမျိုးသားစီမံကိန်းအစီရင်ခံစာ(၉/၂၀၁၉)နှင့် ၂၀၁၈-၂၀၁၉ ဘဏ္ဍာရေးနှစ် ပထမ ၆ လပတ် ပြည်ထောင်စု၏ ဘဏ္ဍာငွေအရအသုံးဆိုင်ရာ အစီရင်ခံစာ(၁၀/၂၀၁၉) တို့၏ ၎င်းတို့အပေါ် ပြည်သူ့ငွေစာရင်းပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက် အစီရင် ခံစာများအား ကိုယ်စားလှယ်တော်ကြီးများ၏ ဆွေးနွေးအကြံပြုချက်များနှင့်စပ်လျဉ်းပြီး ရှင်းလင်းဖြေကြား မှာဖြစ်ပါတယ်။ ကျွန်တော်တို့ ပညာရေးဝန်ကြီးဌာနနဲ့စပ်လျဉ်းလို့ ကိုယ်စားလှယ်ကြီး ၃ ဦးမှ လမ်းညွှန်ဆွေးနွေး ထားပါတယ်။ ရှေးဦးစွာ မန္တလေးတိုင်းဒေသကြီး အမှတ်(၇)မဲဆန္ဒနယ်မှ အမျိုးသားလွှတ်တော် ကိုယ်စားလှယ်ကြီး ဦးကျော်တုတ်ရဲ့ ဆွေးနွေးချက်များအပေါ် ရှင်းလင်းတင်ပြမှာ ဖြစ်ပါတယ်။ ကိုယ်စားလှယ်တော်ကြီး တင်ပြ သကဲ့သို့ ကျွန်တော်တို့ ပညာရေးဝန်ကြီးဌာနအနေနဲ့ ကျောင်းများ အဆင့်တိုးမြှင့်မှုများကို နှစ်စဉ် ဘဏ္ဍာငွေခွင့်ပြု၍ ဆောင်ရွက်ပေးလျက်ရှိပါတယ်။ ကျောင်းများ အဆင့်တိုးမြှင့်မှုများနှင့်အတူ လိုအပ်တဲ့ ဆရာအင်အား ဖြည့်ဆည်းခန့်ထားခြင်း၊ အဆောက်အဦပရိဘောဂများ ဖြည့်ဆည်းခြင်းများကို ခွင့်ပြု ဘဏ္ဍာငွေအရ အတတ်နိုင်ဆုံး ဖြည့်ဆည်းဆောင်ရွက်လျက်ရှိပါကြောင်း တင်ပြအပ်ပါတယ်။ အခြေခံပညာဦးစီးဌာနအနေဖြင့် တိုင်းဒေသကြီး၊ ပြည်နယ်အသီးသီးရှိ ပညာရေးကောလိပ်များ၊ ဆရာအတတ်ပညာသင်တန်း DTET သင်တန်းဆင်းသူများ၊ ရန်ကုန်ပညာရေးတက္ကသိုလ်၊ စစ်ကိုင်းပညာရေး တက္ကသိုလ်နှင့် တိုင်းရင်းသားလူမျိုးများ ဖွံ့ဖြိုးရေးတက္ကသိုလ်များမှ ပညာရေးဘွဲ့ရရှိသူများကို အခြေခံပညာ ဆရာ၊ ဆရာမများအဖြစ် နှစ်စဉ်ခန့်အပ်ပေးလျက်ရှိပါကြောင်း တင်ပြအပ်ပါတယ်။ ထို့အပြင် ဒေသအသီးသီးမှ ဘွဲ့ရလူငယ်များကို PBTT သင်တန်းလျှောက်ထားရန် သတင်းစာမှခေါ်ယူပြီး သက်ဆိုင်ရာမြို့နယ်အလိုက် ကျောင်းသား၊ ဆရာလိုအပ်ချက်များအရ စိစစ်ပြီး စာမေးပွဲအောင်မြင်သူများကို သက်ဆိုင်ရာ ပညာရေး ကောလိပ်များမှာ ဆရာအတတ်ပညာသင်တန်းများ တက်ရောက်စေပြီး နှစ်စဉ်ခန့်ထား ဖြည့်ဆည်း ဆောင်ရွက်ပေးလျက်ရှိပါကြောင်း တင်ပြအပ်ပါတယ်။ ကိုယ်စားလှယ်တော်ကြီး ဦးကျော်တုတ်၏ အကြံပြုချက်ပါအတိုင်း ကျောင်းသားနည်းပြီး ဆရာ များနေသော ကျောင်းများကို သက်ဆိုင်ရာ တိုင်းဒေသကြီး၊ ပြည်နယ်များအလိုက် ပြန်စိစစ်ပြီး ကျောင်း Section လွှဲပြောင်းအသုံးပြုခြင်း သို့တည်းမဟုတ် ဆရာကျောင်းသားအချိုးအရ လိုအပ်သည့်ကျောင်း များသို့ တွဲဖက်တာဝန်ပေးခြင်း သို့တည်းမဟုတ် ပြောင်းရွှေ့ခန့်ထားခြင်းများကို သက်ဆိုင်ရာ မြို့နယ်၊ ခရိုင်၊ တိုင်းဒေသကြီး၊ ပြည်နယ်အစီအစဉ်၊ တိုင်းဒေသကြီးအစိုးရအစီအစဉ်များဖြင့် ပူးပေါင်းဆောင်ရွက် သွားမည်ဖြစ်ပါကြောင်း တင်ပြအပ်ပါတယ်။ ဆက်လက်ပြီး ဒုတိယကိုယ်စားလှယ်တော်ကြီးဖြစ်တဲ့ မကွေးတိုင်းဒေသကြီး ပွင့်ဖြူမဲဆန္ဒနယ်မှ ပြည်သူ့လွှတ်တော်ကိုယ်စားလှယ်တော်ကြီး ဦးထွန်းထွန်း၏ ဆွေးနွေးချက်များအပေါ် ဆက်လက်ရှင်းလင်း တင်ပြမှာဖြစ်ပါတယ်။ ပညာရေးဝန်ကြီးဌာန အခြေခံပညာဦးစီးဌာနအနေဖြင့် ၂၀၁၈-၂၀၁၉ ဘဏ္ဍာရေးနှစ် တိုင်းဒေသကြီး၊ ပြည်နယ်များတွင် ဆောင်ရွက်နေသည့် ငွေလုံးငွေရင်းတည်ဆောက်ရေးလုပ်ငန်းများ ရန်ပုံငွေဟာ ၂၅၁.၄၇၈ ဘီလီယံနဲ့ လုပ်ငန်း အားလုံး ၄၇၉၉ ခု ဆောင်ရွက်ရန် ခွင့်ပြုချက်ရရှိပြီး ဖြစ်ပါတယ်။ သတ်မှတ်ကာလအတွင်း ပြီးစီးနိုင်ရေးအတွက် ဆောင်ရွက်ပြီးစီးမှု ရာခိုင်နှုန်းများကို သတ်မှတ်နှုန်းထား အလိုက် ငွေပေးချေသည့် ငွေပမာဏများကို လစဉ် တစ်လလျှင် နှစ်ကြိမ် စိစစ်ဆောင်ရွက်လျက် ရှိပါတယ်။ ကိုယ်စားလှယ်တော်ကြီး တင်ပြချက်နဲ့စပ်လျဉ်းပြီး ကျွန်တော်တို့ ၁၇-၇-၂၀၁၉ ရက်နေ့အထိ တင်ပြရရင် လုပ်ငန်းများ စတင်နိုင်ခြင်းမရှိတဲ့ လုပ်ငန်းအားလုံး ၃ရ ခုရှိပါတယ်။ အဲဒီထဲကမှ ၂၆ ခုကို သက်ဆိုင်ရာ တိုင်းဒေသကြီး၊ ပြည်နယ်အစိုးရများကတော့ ပြန်အပ်ဖို့ စိစစ်ဆဲဖြစ်ကြောင်း တင်ပြလိုပြီး ဒီကျန်ခဲ့တဲ့ ၉ ခု ကိုတော့ သတ်မှတ်ကာလအတွင်း ပြီးစီးအောင် ဆောင်ရွက်မည်ဖြစ်ပါကြောင်း ရိုသေစွာ တင်ပြအပ်ပါတယ်။ တတိယဆွေးနွေးချက်ဖြစ်တဲ့ ကရင်ပြည်နယ် လှိုင်းဘွဲမဲဆန္ဒနယ်မှ ပြည်သူ့လွှတ်တော်ကိုယ်စားလှယ် တော်ကြီး ဦးခင်ချိုရဲ့ ဆွေးနွေးချက်နဲ့စပ်လျဉ်းပြီး တင်ပြမှာဖြစ်ပါတယ်။ ကိုယ်စားလှယ်တော်ကြီး ဆွေးနွေး သွားတာမှာ ပြန်ကြားရေးဝန်ကြီးဌာန၊ ပုံနှိပ်ရေးနှင့် ထုတ်ဝေရေးဦးစီးဌာနမှ တာဝန်ယူဆောင်ရွက်ခဲ့တဲ့ အခြေခံပညာဦးစီးဌာန ဘာသာရပ်ဆိုင်ရာစာအုပ်ပေါင်း ၅၁ မျိုး၊ အုပ်ရေပေါင်း ၃၉.၂၀ သန်း ကျွန်တော်တို့ ရိုက်နှိပ်ခဲ့ပါတယ်။ အဲဒါ ကျသင့်ငွေအားလုံး ၂၀.၇၀၂ ဘီလီယံ ကျွန်တော်တို့ ပေးချေဖို့ရှိပါတယ်။ အဲဒီတော့ ပေးချေရာမှာ ဘဏ္ဍာရေးစည်းမျဉ်း၊ စည်းကမ်းများနှင့်အညီ ပြည့်စုံစွာ တင်ပြတောင်းခံလာတဲ့ ဘဏ္ဍာငွေ မှန်သမျှကိုတော့ ၁၀-၆-၂၀၁၉၊ ၂-၇-၂၀၁၉၊ ၁၈-၇-၂၀၁၉ တွေမှာ အားလုံးဘီလီယံ ၂၀ ပေးချေရမှာမှာ ၁၇.၂၁၈ ဘီလီယံ ကျွန်တော်တို့ ပေးချေပြီးဖြစ်ပါတယ်။ အကယ်၍ ကျန်တဲ့ ၃.၄၈၄ ဘီလီယံကို ပြန်ကြားရေးဝန်ကြီးဌာန ငွေစာရင်းလုပ်ထုံးလုပ်နည်းများနှင့်အညီ ပြည့်စုံစွာ တင်ပြတောင်းခံရင် တောင်းခံ လျှင်တောင်းခံချင်း ပေးချေမည်ဖြစ်ပါကြောင်း ရိုသေစွာ ရှင်းလင်းတင်ပြအပ်ပါတယ်။ ကျေးဇူးတင်ပါတယ်။</speech>
<speech type="speaker">ဆောက်လုပ်ရေးဝန်ကြီးဌာန ပြန်လည်ရှင်းလင်းဆွေးနွေးဖို့ဖြစ်ပါတယ်။</speech>
<speech><agency id="14">ဦးကျော်လင်း(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>လေးစားအပ်ပါသော ပြည်ထောင်စုလွှတ်တော် နာယကကြီး၊ အမျိုးသားလွှတ်တော် ဥက္ကဋ္ဌနှင့် ပြည်ထောင်စုလွှတ်တော် ကိုယ်စားလှယ်များ၊ ဖိတ်ကြားထားသော ဧည့်သည်တော်များအားလုံး မင်္ဂလာအပေါင်းနှင့် ပြည့်စုံကြ ပါစေလို့ ဆုမွန်ကောင်းတောင်းရင်း နှုတ်ခွန်းဆက်သအပ်ပါတယ်။ ကျွန်တော်ကတော့ ဆောက်လုပ်ရေး ဝန်ကြီးဌာန ဒုတိယဝန်ကြီး ဦးကျော်လင်း ဖြစ်ပါတယ်။ ကျွန်တော့်အနေနဲ့ ဆောက်လုပ်ရေးဝန်ကြီးဌာန၏ ၂၀၁၈-၂၀၁၉ ဘဏ္ဍာရေးနှစ် ပထမ(၆)လပတ် အမျိုးသားစီမံကိန်းအစီရင်ခံစာနှင့် ပြည်ထောင်စု၏ ဘဏ္ဍာငွေအရအသုံးဆိုင်ရာ အစီရင်ခံစာအပေါ် ပြည်သူ့ငွေစာရင်းပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာအပါအဝင် လွှတ်တော်ကိုယ်စားလှယ်များ၏ ဆွေးနွေးချက်များနဲ့ စပ်လျဉ်း၍ ရှင်းလင်းတင်ပြသွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျား။ ပြည်သူ့ငွေစာရင်းပူးပေါင်းကော်မတီရဲ့ အစီရင်ခံစာ (၉/၂၀၁၉)၏ သဘောထားမှတ်ချက်တွင် ဖော်ပြပါရှိသော နိုင်ငံပိုင်တည်ဆောက်ရေးလုပ်ငန်းများကို ပွင့်လင်း ရာသီတစ်လျှောက် တစ်ဆက်တစ်စပ်တည်း အရှိန်အဟုန်ဖြင့် လုပ်ဆောင်နိုင်ရန် ဘဏ္ဍာရေးနှစ်ကို ပြောင်းလဲ သတ်မှတ်ခဲ့သော်လည်း ဘဏ္ဍာရေးစည်းမျဉ်းနှင့် တင်ဒါလုပ်ထုံးလုပ်နည်းများ၊ ဌာနတွင်းလိုက်ပါ လုပ်ဆောင် နိုင်မှုများ၏ အားနည်းမှုများကြောင့် တည်ဆောက်ရေးလုပ်ငန်းအများစုကို ပ်ငန်း မစတင်နိုင်မှု များအား သက်ဆိုင်ရာဝန်ကြီးဌာနအလိုက် လေ့လာသုံးသပ်လျက် ပြန်လည်ပြင်ဆင် ဆောင်ရွက်သင့်ကြောင်း အကြံပြုချက်နှင့်စပ်လျဉ်း၍ ပြည်ထောင်စု ရန်ပုံငွေနှင့် တိုင်းဒေသကြီး၊ ပြည်နယ်အစိုးအရအဖွဲ့တို့၏ ရန်ပုံငွေဖြင့် ဆောင်ရွက်သော တည်ဆောက်ရေးလုပ်ငန်းများကို နိုင်ငံတော်သမ္မတရုံး၏ တင်ဒါလမ်းညွှန်ချက် (၁/၂၀၁၇)နှင့်အညီ ဆောင်ရွက်ရာတွင် လိုအပ်သော ပုံစံအချက်အလက်များ ပြည့်စုံစွာဖြင့် စနစ်တကျတင်ဒါ ခေါ်ယူမှသာ တင်ဒါလုပ်ငန်းစဉ်များ ကြန့်ကြာမှုမရှိဘဲ လုပ်ငန်းများ ဆောလျင်စွာ စတင်နိုင်မည်ဖြစ်ပြီး ဘဏ္ဍာရေးနှစ်ပြောင်းလဲခြင်း၏ အနှစ်သာရအား ပိုမိုထိရောက်စွာ အကောင်အထည်ဖော်နိုင်မှာ ဖြစ်ပါတယ်။ အဲဒီလို အကောင်အထည်ဖော်နိုင်ရန်အတွက် ပြည်ထောင်စုအဆင့်ဗဟို အဖွဲ့ အစည်းများ၊ ပြည်ထောင်စုဝန်ကြီးဌာနများနှင့် တိုင်းဒေသကြီး၊ ပြည်နယ်အစိုးရအဖွဲ့များသို့ သက်ဆိုင်ရာဘဏ္ဍာရေး နှစ်အလိုက် ရန်ပုံငွေတောင်းခံရာတွင် လုပ်ငန်းအဆင့်များကို ဘဏ္ဍာရေးနှစ်မတိုင်မီ ကြိုတင်ပြင်ဆင် ဆောင်ရွက်ထားရန် အသိပေးအကြောင်းကြားထားပြီး ဖြစ်ပါတယ်။ စီမံကိန်းလုပ်ငန်းဆောင်ရွက်ရန် ခွင့်ပြုမိန့်ရရှိပြီး အကောင်အထည်ဖော်ဆောင်ရွက်နိုင်ရေးအတွက် ဦးစွာမြေနေရာရရှိပြီး ဖြစ်ရပါမယ်။ မြေတိုင်းတာခြင်း(Survey)လုပ်ငန်းတွေ ဆောင်ရွက်ပြီးဖြစ်ရပါမယ်။ စီမံကိန်းလုပ်ငန်းခွင် တည်နေရာပြပုံစံ (Site Plan)ရှိပြီးဖြစ်ရပါမယ်။ အဆောက်အဦများရဲ့ အကွက်ချပုံစံ (Master Plan) ရှိပြီးဖြစ်ရပါမယ်။ ဗိသုကာပုံစံ (Architectural Drawing)တွေ၊ မြေသားခံနိုင်တဲ့ စမ်းသပ်ချက် (Soil Test)တွေ၊ Structural Design ပုံစံတွေ၊ ရေသန့်ပုံစံတွေ၊ လျှပ်စစ်ပုံစံတွေလည်း ပြည့်စုံစွာ ရေးဆွဲ ထားရှိပြီး ဖြစ်ရပါမယ်။ အဆိုပါလုပ်ငန်းများကို ဆောင်ရွက်ဖို့အတွက် တစ်နှစ်ကြိုတင်ပြီးတော့ သက်ဆိုင်ရာဝန်ကြီးဌာန များကနေပြီးတော့ အဆိုပါကုန်ကျစရိတ်များအတွက် ငွေလုံးငွေရင်း(အခြား)ခေါင်းစဉ်ကနေ ရန်ပုံငွေ တောင်းခံပြီး တစ်နှစ်ကြိုတင် ဆောင်ရွက်ထားရမှာဖြစ်ပါတယ်။ ၎င်းအပြင် တင်ဒါလမ်းညွှန်(၁/၂၀၁၇)မှာ ပါရှိတဲ့ တည်ဆောက်ရေးကဏ္ဍနဲ့ပတ်သက်တဲ့ လုပ်ငန်းစဉ်များ လွယ်ကူစွာ လျင်မြန်စေရေးအတွက် SOP ကိုလည်း ပြုပြင်ရေးဆွဲပြီးတော့ သက်ဆိုင်ရာဝန်ကြီးဌာနများနဲ့ ညှိနှိုင်းဆောင်ရွက်လျက် ရှိပါတယ်။ လေးစားအပ်ပါသော နာယကကြီးခင်ဗျား။ ပြည်သူ့ငွေစာရင်းပူးပေါင်းကော်မတီ အစီရင်ခံစာ (၁၀/၂၀၁၉)၏ သဘောထားမှတ်ချက်တွင် ဖော်ပြပါရှိသော ငွေလုံးငွေရင်းရငွေ၊ သုံးငွေများ၊ ပြည်ပအကူ အညီရငွေများ၊ ချေးယူရငွေများကို လျာထားချက်အတိုင်း ပြည့်မီအောင် ဆောင်ရွက်နိုင်မှုမရှိခြင်းနှင့် ငွေလုံး ငွေရင်းခွင့်ပြုချက်ပါ တည်ဆောက်ရေးလုပ်ငန်းများကို လျာထားချက်အတိုင်း ီးစီးအောင် ဆောင်ရွက်နိုင်မှုမရှိခြင်းတို့နှင့်စပ်လျဉ်း၍ ပြည်သူ့ငွေစာရင်းပူးပေါင်းကော်မတီ၏ အကြံပြုချက် (၄)ရပ်ကို တိကျစွာ လိုက်နာဆောင်ရွက်ရေး ကြပ်မတ်ညွှန်ကြား ဆောင်ရွက်သွားမည်ဖြစ်ပါကြောင်း တင်ပြအပ်ပါတယ်။ ပထမဦးစွာအနေနဲ့ ၂၀၁၈-၂၀၁၉ ဘဏ္ဍာရေးနှစ် ပထမ (၆)လပတ် အမျိုးသားစီမံကိန်း အစီရင်ခံစာ အပေါ် လွှတ်တော်ကိုယ်စားလှယ်များရဲ့ ဆွေးနွေးချက်များကို ရှင်းလင်းတင်ပြသွားမှာ ဖြစ်ပါတယ်။ ပထမ 3:05 Doing Business è uosworg:60s? Gag:6g:vo@os gulosafaĉypil Doing Business နဲ့ပတ်သက်ပြီးတော့ ၂၀၁၉ မှာနိုင်ငံပေါင်း ၁၉၀ အနက် မြန်မာနိုင်ငံသည် အဆင့် ၁၇၁ ဖြစ်နေတဲ့အတွက် အဆင့် ၁၀၀ အတွင်းဝင်ဖို့အတွက်ကို တိုင်းတာသတ်မှတ်ထားတဲ့ အချက် ၁၀ ချက်ရှိတဲ့အနက်မှာ အဆောက် အအုံ ဆောက်လုပ်ခွင့် Permit ကို တွင်း ရရှိရေးနဲ့ပတ်သက်ပြီး ဆောက်လုပ်ရေးဝန်ကြီးဌာနက အထပ်မြင့် အဆောက်အဦများနဲ့ ပတ်သက်ပြီး ဖွဲ့စည်းထားတဲ့ CQHP အဖွဲ့အစည်းရှိပါတယ်။ CQHP အဖွဲ့ အစည်းကိုလည်း ယခုအခါမှာ အသစ်ပြန်လည်ဖွဲ့စည်းရန် ဆောင်ရွက်လျက်ရှိပြီးတော့ အဆိုပါအဖွဲ့ အစည်းမှ သတ်မှတ်ထားတဲ့ Criteria များကို ကြိုတင်ကြေညာပြီးတော့ ဖြေလျှော့မှုတွေကိုလည်း ဆောင်ရွက် ထားပြီးတော့ Criteria ကိုက်ညီတာနဲ့ ချက်ချင်းခွင့်ပြုပေးဖို့၊ တွင်းမှာ ခွင့်ပြုချက်ကျနိုင်ဖို့ ဆောင်ရွက်သွားမှာ ဖြစ်ပါတယ်။ ဆက်လက်ပြီးတော့ ၂၀၁၈-၂၀၁၉ ဘဏ္ဍာရေးနှစ် ပထမ (၆)လပတ် ပြည်ထောင်စု၏ ဘဏ္ဍာငွေ အရအသုံးဆိုင်ရာ အစီရင်ခံစာအပေါ် ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်၊ သဘောထားမက်ချက်များနှင့် သက်တော်ကိုယ်စားလှယ်များ အများအံအားသားတောကာ ပထမ (၆)လအတွင်းမှာ အကောင်အထည်ဖော်နိုင်မှု လျော့နည်းနေတဲ့အချက်ကို ထောက်ပြဆွေးနွေးသွားတာ ဖြစ်ပါတယ်။ တင်ဒါခေါ်ယူမှုလုပ်ငန်းစဉ်တွေ ပထမ (၃)လအတွင်းမှာ မပြီးပြတ်တဲ့ကိစ္စကို အဓိက ထောက်ပြ သွားကြပါတယ်။ ဆောက်လုပ်ရေးဝန်ကြီးဌာနအနေဖြင့် တင်ဒါခေါ်ယူမှုနှင့် ပတ်သက်ပြီးတော့ ပြည်ထောင်စု လွှတ်တော်က ဘတ်ဂျက်(BE)ကို အတည်ပြုပြီးပြီးချင်းမှာပဲ တင်ဒါခေါ်ယူနိုင်ဖို့၊ အစီအစဉ်တွေကို စတင် နိုင်ဖို့၊ ပြီးတာနဲ့လုပ်ငန်းတွေကို ပွင့်လင်းကာလမှာ ချက်ချင်းစတင်နိုင်ဖို့အတွက် ညွှန်ကြားချက်များ ထုတ်ပြန်ထားပြီး ဖြစ်ပါတယ်။ ပထမ (၆)လပတ်မှာ အသုံးစရိတ် လျော့နည်းနေရခြင်း ကိစ္စများနှင့်ပတ်သက်၍ ထောက်ပြထား ချက်တွေရှိပါတယ်။ ဥပမာအားဖြင့် လှိုင်းဘွဲ့မြို့နယ် လွှတ်တော်ကိုယ်စားလှယ် ဦးခင်ချို ထောက်ပြ ထားတဲ့ ဆောက်လုပ်ရေးဝန်ကြီးဌာန ပထမ (၆)လပတ်ကာလမှာ ရန်ပုံငွေစုစုပေါင်း ၇၀၃ ဘီလီယံ အနက်မှ ၁၄၃ ဘီလီယံပဲ သုံးစွဲနိုင်သေးတဲ့ကိစ္စနဲ့ အသုံးစရိတ်နဲ့ ပတ်သက်ပြီးတော့ ကျွန်တော့်အနေဖြင့် ရှင်းလင်းတင်ပြသွားမှာဖြစ်ပါတယ်။ ဆောက်လုပ်ရေးလုပ်ငန်းအသုံးစရိတ်၊ စက်ပစ္စည်းအသုံးစရိတ်နှင့် အခြားအသုံးစရိတ် ဆိုပြီးတော့ အသုံးစရိတ် (၃)မျိုး ဖြစ်ပါတယ်။ လေးစားအပ်ပါသော နာယကကြီးခင်ဗျား။ ဆောက်လုပ်ရေးလုပ်ငန်း အသုံးစရိတ်နဲ့ပတ်သက်၍ ပထမ (၆)လမှာ လျော့နည်းနေရတဲ့ အဓိကအကြောင်းရင်းကတော့ အချို့လုပ်ငန်းတွေက ဆောင်ရွက်ပြီး ဖြစ်သော်လည်းပဲ claim Bill မတက်နိုင်ခြင်းကြောင့် အသုံးစရိတ်များ မတက်လာခြင်းဖြစ်ပြီးတော့ လက်တွေ့ မြေပြင်မှာတော့ လုပ်ငန်းတွေက ပြီးစီးနေပြီဖြစ်ပါတယ်။ သို့သော်လည်းပဲ ငွေမချေရသေးတဲ့အတွက် လုပ်ငန်းအသုံးစရိတ် တက်မလာရတာဖြစ်ပြီးတော့ အကြောင်းရင်းကတော့ Claim Bill တက်လာမှ ငွေချေ ရခြင်းကြောင့် ဖြစ်ပါတယ်။ Claim Bill မတက်ခြင်း အကြောင်းအရင်းကလည်း လုပ်ငန်းတစ်ခုပြီးလျှင် အဆင့်ဆင့် စိစစ်ရတဲ့ကိစ္စတွေရှိပါတယ်။ PMU အဖွဲ့တွေရဲ့ အဆင့်ဆင့် စိစစ်ချက်တွေအရ လုပ်ငန်းပြီး သော်လည်း Claim Bil မတက်နိုင်သေးခြင်း ဖြစ်ပါတယ်။ စက်ပစ္စည်းအသုံးစရိတ် လျော့နည်းရခြင်းမှာတော့ စက်ပစ္စည်းနဲ့ပတ်သက်လာရင် ပစ္စည်းတွေကို တင်ဒါခေါ်ယူပြီး ပြည်ပကနေတင်သွင်းရတဲ့ ေးရှိပါတယ်။ ပြည်ပကနေ တင်သွင်းရတဲ့ Delivery Period ကာလအတွင်းမှာ ပစ္စည်းတွေမရောက်လာသေးတဲ့အတွက် ငွေမချေရသေး တာကြောင့် စက်ပစ္စည်းအသုံးစရိတ်တွေသည် ပထမ (၆)လအတွင်းမှာ များသောအားဖြင့်တော့ ငွေပေးချေမှု မရှိပါဘူး။ စက်ပစ္စည်းတွေရဲ့ ပထမ(၆)လမှာ တင်ဒါခေါ်ယူပြီး ဒုတိယ (၆)လမှာ ရောက်ရှိလာမှသာလျှင် ငွေချေနိုင်တာဖြစ်တဲ့အတွက် စက်ပစ္စည်းအသုံးစရိတ်များ လျော့နည်းရခြင်း ဖြစ်ပါတယ်။ နိုင်ငံခြားချေးငွေအနေနဲ့ အကောင်အထည်ဖော်မှု လျော့နည်းရခြင်း အကြောင်းရင်းကတော့ JICA ချေးငွေနဲ့ပတ်သက်ပြီးတော့ Accessed Certificate ထုတ်ပေးနိုင်ဖို့ လုပ်ငန်းခွင်တွေမှာ စစ်ဆေးဆဲဖြစ်ခြင်း၊ Invoice တွေကို စစ်ဆေးရာမှာ လိုအပ်ချက်တွေကို ပြန်လည်ပြုပြင်နေရခြင်း၊ ADB ချေးငွေနဲ့ ဆောင်ရွက်တဲ့ လုပ်ငန်းတွေမှာတော့ လမ်းခင်းကျောက်ထုတ်လုပ်တဲ့နေရာမှာ Environmental Clearance Certificate ရရှိမှာသာ ADB က ငွေကြေးပေးချေနိုင်မှာ ဖြစ်တဲ့အတွက် ECC ရရှိရေးအတွက် ပြန်လည်ဆောင်ရွက် 6$2681 World Bank 62:66326$$. World Bank Guide Line @p:32o8€: 808 Gəɔ@gm699 ခြင်းတို့ကြောင့် နိုင်ငံခြားချေးငွေဖြင့် ဆောင်ရွက်ရတဲ့နေရာမှာ အသုံးစရိတ်တွေ လျော့နည်းနေရခြင်း ဖြစ်ပါတယ်။ လေးစားအပ်ပါသောနာယကကြီးခင်ဗျား။ အခြားအသုံးစရိတ်များ လျော့နည်းရတဲ့ အကြောင်းရင်း မှာတော့ ဝင်ငွေခွန်၊ ကုန်သွယ်လုပ်ငန်းခွန် စတဲ့အခွန်တွေကတော့ လုပ်ငန်းခွင်ပြီးစီးမှုအပေါ်မှာ မူတည် ပြီးတော့ ငွေမချေနိုင်တာနဲ့ ဆက်စပ်နေတဲ့အတွက် သုံးစွဲနိုင်မှုမရှိသေးခြင်း ဖြစ်ပါတယ်။ ဒုတိယ (၆)လမှာ တည်ဆောက်ရေး အသုံးစရိတ်တွေ တက်လာတာနှင့်အမျှ အခွန်အခတွေဟာ ပေးချေသွားမှာဖြစ်ပါတယ်။ လျော်ကြေးငွေနဲ့ပတ်သက်ပြီး တင်ပြရရင်တော့ အဓိက မြေယာလျော်ကြေး အများစုဖြစ်ပါတယ်။ မြေယာ လျော်ကြေးကိစ္စတွေကတော့ မြေယာလျော်ကြေး ပေးချေတဲ့နေရာမှာ ခိုင်မာတဲ့ပေးချေမှု ဖြစ်ဖို့အတွက် ပိုင်ရှင်အမှန်ကိုပေးချေနိုင်ဖို့ စသည့်ကိစ္စများအတွက် ဆောင်ရွက်နေရခြင်းဖြစ်တဲ့အတွက် အချို့ကိစ္စလေး တွေမှာ ကြန့်ကြာနေရခြင်း ဖြစ်ပါတယ်။ လျော်ကြေးကိစ္စတွေမှာ ရာခိုင်နှုန်းအများစုကတော့ ပထမ (၆)လမှာ ပေးချေပြီးဖြစ်ပါတယ်။ Consultant Fees တွေ ပေးချေရန် Invoice များစိစစ်ပြီး လိုအပ်ချက်များကို ပြန်လည် ညှိနှိုင်းနေရခြင်း၊ Training and Obligation အသုံးစရိတ်များပေးချေနိုင်မှု မရှိသေးခြင်းနဲ့ ငှားရမ်းထားတဲ့ ESIA Consulting Firm သည် သတ်မှတ်ကာလအတိုင်း Report များတင်ပြရန် ကြန့်ကြာနေသောကြောင့် သတ်မှတ်သည့် ရာခိုင်နှုန်းအရ ငွေပေးချေရန် မတင်ပြနိုင်ခဲ့ခြင်း စသည့်အကြောင်းများကြောင့် Consultant Fees တွေ ပေးချေရန် လျော့နည်းရခြင်းဖြစ်ပါကြောင်း ရှင်းလင်းတင်ပြအပ်ပါတယ်။ ဆက်လက်ပြီးတော့ ပွင့်ဖြူမဲဆန္ဒနယ် လွှတ်တော်ကိုယ်စားလှယ် ဦးထွန်းထွန်းက တင်ဒါစနစ်နဲ့ ဆောင်ရွက်တဲ့နေရာမှာ မိုးရွာထဲမှာ ကတ္တရာခင်းနေတဲ့ ယင်းကတ္တရာသည် အရည်အသွေး၊ စံချိန်စံညွှန်း ပြည့်မီမှုရှိ မရှိကို ထောက်ပြထားတာ ရှိပါတယ်။ ဒါနဲ့ပတ်သက်ပြီးတော့ ကျွန်တော်တို့ တင်ပြရမယ်ဆိုရင် ကတ္တရာခင်းခြင်းလုပ်ငန်းတွေကို ယေဘုယျအားဖြင့် မိုးတွင်းကာလမှာ ဆောင်ရွက်ခြင်းမပြုဖို့အတွက် 33 $23:00ɔ:(8: Goulos ufli 286 cps:ù cd:yc$:qp:02605? Cold mix bitumen Hot mix bitumen ဆိုပြီး အုပ်စု(၂)မျိုးနဲ့ ဆောင်ရွက်ထားတာရှိပါတယ်။ မိုးတွင်းကာလမှာ မဖြစ်မနေဆောင်ရွက် nous Qc$:60397605? Cold mix bitumen 3əqj:5209: Emulsion bitumen o 3236:G18 saozas ဒါညွှန်ကြားထားပါတယ်။ မကွေးတိုင်းဒေသကြီး၊ ပွင့်ဖြူလိုဒေသမျိုးမှာတော့ မိုးနည်းပါးတဲ့ ဒေသဖြစ်တဲ့ အတွက် မိုး(၃)ရက် လောက်မရွာဘူး၊ ရာသီဥတု သာယာတယ် ဆိုရင်တော့ Cold mix bitumen အမျိုးအစား Emulsion ကတ္တရာနဲ့ အသုံးပြုပြီး ဆောင်ရွက်ဖို့ ညွှန်ကြားထားပါတယ်။ အဆိုပါလုပ်ငန်းများ ကတ္တရာ အရည်အသွေးမီဖို့ အတွက်ကိုတော့ ဆောက်လုပ်ရေးဝန်ကြီးဌာန၊ လမ်းဦးစီးဌာနအနေနဲ့ PMU စေလွှတ် ပြီးတော့ အရည်အသွေးပြည့်မီရေးကို တင်းကြပ်စွာ ဆောင်ရွက်လျက်ရှိပါကြောင်း ရှင်းလင်းတင်ပြအပ် ပါတယ်ခင်ဗျာ။ ကိုယ်စားလှယ်တော်ကြီးများရဲ့ ကျွန်တော်တို့ ဝန်ကြီးဌာနအပေါ်မှာ ထောက်ပြချက် များအားလုံးကို ဝန်ကြီးဌာနအနေဖြင့် ပြုပြင်ဆောင်ရွက်သွားမည် ဖြစ်ပါကြောင်းနှင့် ကျေးဇူးတင်ရှိ ပါကြောင်း တင်ပြအပ်ပါတယ်။ လေးစားအပ်ပါသော နာယကကြီးခင်ဗျား။ နိဂုံးချုပ်အနေနဲ့တင်ပြရရင်တော့ ဆောက်လုပ်ရေး ဝန်ကြီးဌာနရဲ့ ၂၀၁၈-၂၀၁၉ ဘဏ္ဍာရေးနှစ် ပထမ(၆)လပတ် အမျိုးသားစီမံကိန်းအစီရင်ခံစာနှင့် ပြည်ထောင်စု၏ ဘဏ္ဍာငွေအရအသုံး ဆိုင်ရာအစီရင်ခံစာအပေါ် ပြည်သူ့ငွေစာရင်းပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာအပါအဝင် လွှတ်တော်ကိုယ်စားလှယ်များ၏ ဆွေးနွေးထောက်ပြ အကြံပြုချက်များနှင့်အညီ တိကျစွာ လိုက်နာဆောင်ရွက်နိုင်ရေး ကြပ်မတ်ဆောင်ရွက် သွားပါမည်ဖြစ်ကြောင်း ရှင်းလင်းတင်ပြအပ်ပါတယ်။ အားလုံးကို ကျေးဇူးတင်ပါတယ်ခင်ဗျာ။</speech>
<speech type="speaker">စီမံကိန်းနှင့် ဘဏ္ဍာရေးဝန်ကြီးဌာန ပြန်လည်ရှင်းလင်း ဆွေးနွေးဖို့ဖြစ်ပါတယ်။</speech>
<speech><agency id="27">ဦးမောင်မောင်ဝင်း(ဒုတိယဝန်ကြီး၊ စီမံကိန်းနှင့်ဘဏ္ဍာရေးဝန်ကြီးဌာန)</agency>လေးစားအပ်ပါသော ပြည်ထောင်စုလွှတ်တော် နာယကကြီး၊ အမျိုးသားလွှတ်တော် ဥက္ကဋ္ဌ၊ လွှတ်တော်ကိုယ်စားလှယ်များ၊ ဖိတ်ကြားထားသော ပြည်ထောင်စုအဆင့် အဖွဲ့အစည်းဝင်များ၊ ဧည့်သည်တော်များ အားလုံးပဲ မင်္ဂလာပါ။ ကျွန်တော်ကတော့ စီမံကိန်းနှင့် ဘဏ္ဍာရေးဝန်ကြီးဌာနမှ ဒုတိယဝန်ကြီး ဦးမောင်မောင်ဝင်း ဖြစ်ပါတယ်။ ကျွန်တော့အနေနဲ့ ၂၀၁၈-၂၀၁၉ ဘဏ္ဍာရေးနှစ်၊ ပထမ ၆ လပတ် စီမံကိန်းအစီရင်ခံစာနှင့် ဘဏ္ဍာငွေအရ အသုံးဆိုင်ရာ အစီရင်ခံစာများအပေါ်မှာ ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာအမှတ် (၉/၂၀၁၉) ၊ (၁၀/၂၀၁၉)တို့နှင့် လွှတ်တော်ကိုယ်စားလှယ်ကြီးများရဲ့ ဆွေးနွေးချက်များအပေါ်မှာ ပြန်လည်ရှင်းလင်းဆွေးနွေးမှာ ဖြစ်ပါတယ်။ Power Point အသုံးပြုခွင့်ပြုပါရန် တင်ပြအပ်ပါတယ်။ အစီရင်ခံစာ (၉/၂၀၁၉) အပေါ်မှာ လွှတ်တော်ကိုယ်စားလှယ် ၈ ဦး၊ အစီရင်ခံစာ (၁၀/၂၀၁၉)အပေါ်မှာ လွှတ်တော်ကိုယ်စားလှယ် ၅ ဦးတို့က အကြံပြုဆွေးနွေးခဲ့ကြပါတယ်။ လေ့လာသုံးသပ်ပြီးတော့ သဘောထား မှတ်ချက်ပြုပေးတဲ့ ပြည်သူ့ငွေစာရင်းပူးပေါင်းကော်မတီနဲ့ ဆွေးနွေးပေးကြတဲ့ လွှတ်တော်ကိုယ်စားလှယ် ကြီးများကို ကျေးဇူးတင်ရှိပါကြောင်း တင်ပြအပ်ပါတယ်။ ပထမဦးစွာ ကချင်ပြည်နယ်မဲဆန္ဒနယ်မှ လွှတ်တော်ကိုယ်စားလှယ် ဒေါက်တာခွန်ဝင်းသောင်းရဲ့ ဆွေးနွေးချက်မှာပါဝင်တဲ့ လျှပ်စစ်ကဏ္ဍ စက်တပ်ဆင်အင်အား၊ အကောင်အထည်ဖော်နိုင်မှု ရာခိုင်နှုန်းကိစ္စနဲ့ စပ်လျဉ်းပြီးတော့ စီမံကိန်းရှုထောင့်ကနေ ပြန်လည်ရှင်းလင်း တင်ပြပါရစေ။ အစီရင်ခံစာမှာပါရှိတဲ့ စက်တပ် ဆင်အင်အား ၅,၉၀၁ မဂ္ဂါဝပ်ဟာ ၂၀၁၈-၂၀၁၉ ဘဏ္ဍာနှစ်ရဲ့ ပထမ ၆ လ ကုန်ဆုံးချိန်မှာ တပ်ဆင်ထားတဲ့ အင်အားဖြစ်သဖြင့် နှစ်ကုန်မှာရှိရန်ရည်မှန်းထားတဲ့ ရည်မှန်းချက် ၅,၈၆၅ မဂ္ဂါဝပ်အပေါ်မှာ ပြည့်မီ ကျော်လွန်အောင် အကောင်အထည်ဖော်နိုင်ခဲ့တဲ့ အနေအထားဖြစ်ပါတယ်။ သက်ဆိုင်ရာဝန်ကြီးဌာနအနေနဲ့ နှစ်ကုန်မှာ တပ်ဆင်အင်အားကို ၆,၀၅၄ မဂ္ဂါဝပ်အထိ တိုးတက်တပ်ဆင်နိုင်ရန် ပြုပြင်ခန့်မှန်းထားပါကြောင်း တင်ပြအပ်ပါတယ်။ နှစ်ကုန်မှာ ခန့်မှန်းထားတဲ့အတိုင်း တပ်ဆင်နိုင်မည်ဆိုပါက ဒုတိယ ၆ လပတ်အတွင်း ၁၅၃ မဂ္ဂါဝပ် ထပ်မံတိုးမြင့်လာမှာ ဖြစ်ပါတယ်။ လှိုင်းဘွဲမဲဆန္ဒနယ်မှ လွှတ်တော်ကိုယ်စားလှယ် ဦးခင်ချိုရဲ့ ဆွေးနွေးချက်မှာပါဝင်တဲ့ စီမံကိန်း လုပ်ငန်းအားလုံးလိုလို အကောင်အထည်ဖော်လို့ကောင်းမွန်တဲ့ကာလဖြစ်ပေမယ့် ယခင်ကာလနဲ့ အကောင် အထည်ဖော်နိုင်မှု ရာခိုင်နှုန်း သိပ်မကွာတာတွေ့ရတဲ့အတွက် မိုးရာသီကာလထက်ကို ရာခိုင်နှုန်းတက်မှုတွေ ဘာကြောင့်ဖြစ်ရလဲဆိုတာ ရှင်းပြစေချင်ပါတယ်ဆိုတဲ့အချက်နဲ့ လယ်ယာ၊ စက်မူနဲ့ ဝန်ဆောင်မူကဏ္ဍကြီး ၃ ခု လုံးမှာ ဈေးနှုန်း ၂ မျိုးလုံးဟာ လျာထားချက်ရဲ့ ၆၀ ရာခိုင်နှုန်းကျော်ပဲ ရရှိတာ တွေ့ရပြီးတော့ ယခင် Mini ၆ လ ဘတ်ဂျက်မှာ မိုးရာသီကာလမှာတော့ လျာထားချက် ပြည့်မီတာတွေ့ရလို့ ထူးခြားနေတာတွေ့ရကြောင်း၊ ဒါတွေနဲ့ပတ်သက်ပြီး အကြောင်းရင်း ရှင်းပြစေလိုပါကြောင်း ဆိုတဲ့အချက်တွေကို ပြန်လည်ရှင်းလင်းဆွေးနွေး လိုပါတယ်။ ၂၀၁၈ ခုနှစ်၊ ၆ လ အမျိုးသားစီမံကိန်း တင်ပြစဉ်က အခြေခံနှစ်ကို ၂၀၁၀-၂၀၁၁ ဘဏ္ဍာနှစ် ပေါ်မှာ အခြေခံပြီးတော့ ရေးဆွဲတင်ပြခဲ့ခြင်း ဖြစ်ပါတယ်။ ဒါ့အပြင် ၂၀၁၈ ခုနှစ်၊ ၆ လ အမျိုးသားစီမံကိန်း အကောင်အထည်ဖော်နိုင်မှုကို တင်ပြရာတွင်လည်း ယခင်နှစ် အလားတူကာလဖြစ်တဲ့ ဧပြီလမှ စက်တင်ဘာလ အခြေအနေနဲ့ နှိုင်းယှဉ်ပြီးတော့ တင်ပြခဲ့ခြင်း ဖြစ်ပါတယ်။ ၂၀၁၈-၂၀၁၉ ဘဏ္ဍာနှစ်၊ အမျိုးသားစီမံကိန်း တင်ပြတဲ့အခါ အခြေခံနှစ်ကို ၂၀၁၅-၂၀၁၆ ဘဏ္ဍာနှစ်အပေါ်မှာ အခြေခံပြီးတော့ ရေးဆွဲတင်ပြခဲ့ပါတယ်။ ၂၀၁၈-၂၀၁၉ ဘဏ္ဍာနှစ်၊ အမျိုးသား စီမံကိန်းရဲ့ ပထမ ၆ လ အကောင်အထည်ဖော်နိုင်မှုကို တင်ပြတဲ့နေရာမှာ ယခင်နှစ် ၂၀၁၇-၂၀၁၈ ဘဏ္ဍာနှစ်က အလားတူကာလဖြစ်တဲ့ အောက်တိုဘာမှ စက်တင်ဘာလ အခြေအနေနဲ့ နှိုင်းယှဉ်ပြီးတော့ တင်ပြခဲ့ခြင်း ဖြစ်ပါတယ်။ သို့ဖြစ်တဲ့အတွက်ကြောင့် နှိုင်းယှဉ်တဲ့ အခြေခံနှစ် ပြောင်းလဲမှုများကြောင့် တိုးတက်မှုနှုန်းကွာဟမှု ဖြစ်ပေါ်ရခြင်း ဖြစ်ပါကြောင်း တင်ပြအပ်ပါတယ်။ အခြေခံနှစ် ပြောင်းလဲခြင်းကိုတော့ စီမံကိန်းအစီရင်ခံစာရဲ့ ယေဘုယျ ရှင်းလင်းချက်ထဲမှာ ကျွန်တော်တို့ ထည့်သွင်းဖော်ပြထားပါတယ်။ ၂၀၁၈-၂၀၁၉ ဘဏ္ဍာနှစ်၊ အမျိုးသားစီမံကိန်းမှာပါရှိတဲ့ ကဏ္ဍကြီးများအလိုက် ရည်မှန်းချက်များမှာ အောက်တိုဘာလမှ စက်တင်ဘာလအထိ ၁၂ လအတွက် ရည်မှန်းချက်များဖြစ်ပါတယ်။ ယခု တင်ပြတဲ့ စီမံကိန်းအကောင်အထည်ဖော်မှုမှာ ပထမ ၆ လ အကောင်အထည်ဖော်နိုင်မှုကို တင်ပြခြင်းဖြစ်ပါတယ်။ ၂၀၁၈ ခုနှစ်၊ ၆ လ အမျိုးသားစီမံကိန်း ရည်မှန်းချက်များတင်ပြစဉ်ကတော့ ဧပြီလမှ စက်တင်ဘာလအထိ ၆ လအတွက် ရည်မှန်းချက်များဖြစ်ပြီးတော့ အကောင်အထည်ဖော်နိုင်မှုကလည်းပဲ ၆ လအတွက် အကောင် အထည်ဖော်နိုင်မှု ဖြစ်ပါတယ်။ သို့ဖြစ်တဲ့အတွက်ကြောင့် လယ်ယာ၊ စက်မှုနဲ့ ဝန်ဆောင်မှုကဏ္ဍကြီး ၃ ခု စလုံးမှာ ၂၀၁၈-၂၀၁၉ တစ်နှစ်လုံး ရည်မှန်းချက်အပေါ်မှာ ပထမ ၆ လအတွက် အကောင်အထည် ဖော်နိုင်မှုကို တင်ပြခြင်းဖြစ်တဲ့အတွက်ကြောင့် ၂၀၁၈-၂၀၁၉ တစ်နှစ်စာ ရည်မှန်းချက်ရဲ့ ၆၀ ရာခိုင်နှုန်းကျော် ရခြင်းဖြစ်ပါကြောင်း ရှင်းလင်းတင်ပြအပ်ပါတယ်။ နာယကကြီးခင်ဗျာ။ ပြည်သူ့ငွေစာရင်းပူးပေါင်းကော်မတီရဲ့ သဘောထားမှတ်ချက် အပိုဒ် ၅၁ မှာ လုပ်ငန်းစီမံကိန်း(Project)များ အကောင်အထည်ဖော်နိုင်မှုနှင့် စပ်လျဉ်းပြီး ငွေကြေးတန်ဖိုးအားဖြင့် ဖော်ပြမှုတွေအပြင် လုပ်ငန်းဆောင်ရွက်မှု အတိုင်းအတာများကိုပါ နောင်အစီရင်ခံစာတွေမှာ ထည့်သွင်း တင်ပြနိုင်ဖို့အတွက် အကြံပြုထားပါတယ်။ ယင်းအကြံပြုချက်နှင့်စပ်လျဉ်းပြီးတော့ သက်ဆိုင်ရာဌာန၊ အဖွဲ့အစည်းများနှင့် ပေါင်းစပ်ညှိနှိုင်းပြီးတော့ တင်ပြနိုင်အောင် ဆောင်ရွက်သွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျာ။ စီမံကိန်းအစီရင်ခံစာနဲ့ ပတ်သက်ပြီးတော့ ပြည်သူ့ ငွေစာရင်းပူးပေါင်းကော်မတီ၏ သဘောထားမှတ်ချက်များနှင့် လွှတ်တော်ကိုယ်စားကြီးများ၏ အကြံပြု ဆွေးနွေးချက်များအနက် မိမိတို့ စီမံခန့်ခွဲမှု နယ်ပယ်အတွင်းမှာရှိတဲ့ ကိစ္စရပ်များကို မိမိတို့မှတ်သား ဆောင်ရွက်ပြီးတော့ သက်ဆိုင်ရာဝန်ကြီးဌာနများ၊ တိုင်းဒေသကြီး/ပြည်နယ် အစိုးရအဖွဲ့များနှင့် ပေါင်းစပ် ညှိနှိုင်းပြီး လိုအပ်တဲ့ကိစ္စများကိုတော့ ပေါင်းစပ်ညှိနှိုင်းဆောင်ရွက်မှာ ဖြစ်ပါတယ်။ နောင်တင်ပြတဲ့ စီမံကိန်း အစီရင်ခံစာများမှာ ပိုမိုပြည့်စုံအောင် ကြိုးပမ်းဆောင်ရွက်မည်ဖြစ်ပါကြောင်း တင်ပြအပ်ပါတယ်။ လေးစားအပ်ပါသော နာယကကြီးခင်ဗျာ။ ဆက်လက်ပြီးတော့ အစီရင်ခံစာ (၁၀/၂၀၁၉)နှင့် လွှတ်တော်ကိုယ်စားလှယ်များရဲ့ ဆွေးနွေးချက်များအပေါ်မှာ ပြန်လည်ရှင်းလင်း ဆွေးနွေးမှာ ဖြစ်ပါတယ်။ ပထမဦးစွာ အစီရင်ခံစာရဲ့ အပိုဒ် ၁၇၊ အပိုဒ် ၁၉ တို့ပါ သုံးသပ်ချက်များနဲ့ အပိုဒ် ၂၁ နှင့် အပိုဒ် ၂၂ တို့ပါ သဘောထားမှတ်ချက်များကို ဆွေးနွေးလိုပြီးတော့ ဆက်လက်ပြီး လွှတ်တော်ကိုယ်စားလှယ်များရဲ့ အကြံပြု ဆွေးနွေးချက်များနှင့်စပ်လျဉ်းပြီးတော့ ပြန်လည်ရှင်းလင်းဆွေးနွေးမှာ ဖြစ်ပါတယ်။ အစီရင်ခံစာအပိုဒ် ၁ရ နှင့် လွှတ်တော်ကိုယ်စားလှယ် ဦးထွန်းထွန်းရဲ့ ဆွေးနွေးချက်မှာပါဝင်တဲ့ တင်ဒါလုပ်ငန်းစဉ်များ ပထမ ၃ လပတ်အတွင်းမှာ ီးစီးအောင် ဆောင်ရွက်နိုင်မှု မရှိခြင်းကိစ္စနှင့် စပ်လျဉ်းပြီးတော့ နိုင်ငံတော် သမ္မတရုံးက ၁၃-၆-၂၀၁၉ ရက်စွဲပါစာအမှတ်၊ ၁၅၈(၁)/၈/ သမ္မတရုံးဖြင့် တင်ဒါခေါ်ယူမှုများကို ဘဏ္ဍာရေး နှစ်ရဲ့ ပထမ ၃ လပတ်အတွင်း ပြီးစီးအောင်ဆောင်ရွက်ရန် ညွှန်ကြားချက်ထုတ်ပြန်ပေးခဲ့ပါတယ်။ နိုင်ငံတော်သမ္မတရုံးရဲ့ ညွှန်ကြားချက်အမှတ် (၁/၂၀၁၇)ကို လိုက်နာဆောင်ရွက်တဲ့နေရာမှာ ပြည်ထောင်စုနဲ့ တိုင်းဒေသကြီး၊ ပြည်နယ်များ အကြားမှာလည်းကောင်း၊ တိုင်းဒေသကြီး၊ ပြည်နယ် တစ်ခုနှင့်တစ်ခု အကြားမှာ လည်းကောင်း ကွဲပြားမှုမရှိစေအောင် တူညီပြီးတော့ ရှင်းလင်းတဲ့လုပ်ငန်းစဉ် တစ်ခုတည်းဖြစ်စေဖို့ နိုင်ငံတော်စီးပွားရေးရာပေါင်းစပ်ညှိနှိုင်းရေးကော်မတီက စီမံကိန်းနှင့် ဘဏ္ဍာရေးဝန်ကြီးဌာန၊ ဆောက်လုပ်ရေး ဝန်ကြီးဌာန၊ တိုင်းဒေသကြီး၊ ပြည်နယ်အစိုးရအဖွဲ့များနှင့်ညှိနှိုင်းဆွေးနွေးပြီး တင်ဒါလုပ်ငန်း ဆောင်ရွက်ရာမှာ လိုက်နာရမယ့် Standard Operating Procedure(SOP)ကို ရေးဆွဲထုတ်ပြန်နိုင်ရန် ဆောင်ရွက်လျက် ရှိပါတယ်။ ထို့အပြင် စီမံကိန်းနှင့် ဘဏ္ဍာရေးဝန်ကြီးဌာနအနေနဲ့ အစိုးရရဲ့ ဝယ်ယူရေးဆိုင်ရာ ကိစ္စရပ်များကို လျင်မြန်ချောမွေ့စေရန်၊ နိုင်ငံတကာ စံချိန်စံညွှန်းမီဖြစ်စေရန်တို့အတွက် အစိုးရ၏ ဝယ်ယူခြင်းနှင့် ပုံသေပိုင် ပစ္စည်းများ ထုခွဲခြင်းဆိုင်ရာဥပဒေကြမ်း (Public Procurement Law)ကို ကမ္ဘာ့ဘဏ်အကူအညီနဲ့ ရေးဆွဲ လျက်ရှိပြီးတော့ ရေးဆွဲပြီးတဲ့အခါမှာ လုပ်ထုံးလုပ်နည်းများနှင့်အညီ တင်ပြဆောင်ရွက်သွားမှာ ဖြစ်ပါတယ်။ အဆိုပါဥပဒေ ပြဋ္ဌာန်းပြီးတဲ့အခါမှာတော့ အစိုးရရဲ့ ဝယ်ယူခြင်း၊ တည်ဆောက်ခြင်း၊ ဝန်ဆောင်မှုရယူခြင်း စတဲ့ကိစ္စရပ်များကို ပိုမိုပီပြင်စွာ ကြပ်မတ်ဆောင်ရွက်နိုင်မည် ဖြစ်ပါကြောင်း တင်ပြအပ်ပါတယ်။ အစီရင်ခံစာအပိုဒ် ၁၉၊ အပိုဒ် ၂၁ နှင့် လွှတ်တော်ကိုယ်စားလှယ် ဦးထွန်းထွန်းရဲ့ ဆွေးနွေးချက်တွေမှာ ပါဝင်တဲ့ ပြည်ပအကူအညီရငွေ၊ ပြည်ပချေးယူရငွေများနှင့် စပ်လျဉ်းပြီးတော့ ပြည်ပချေးငွေ၊ ပြည်ပအကူအညီ ရငွေနဲ့ သုံးစွဲမယ့် စီမံကိန်းတွေဟာ နှစ်စဉ်လုပ်ငန်းစီမံချက် (Annual Work Plan) များကို ရေးဆွဲပြီးတော့ သက်ဆိုင်ရာ ဘဏ္ဍာရေးနှစ်အလိုက် ၊ သီးများကို ထည်သင်းလျာထား ဆောင်ရွက်ရပါတယ်။ ဆောင်ရွက်တဲ့နေရာမှာ အဓိကအားဖြင့် ပစ္စည်းဝယ်ယူရေး၊ တင်ဒါခေါ်ယူရေး လုပ်ငန်းစဉ်တွေမှာ ကြန့်ကြာ တတ်တာကို တွေ့ရှိရပါတယ်။ စီမံကိန်းနှင့်ဘဏ္ဍာရေးဝန်ကြီးဌာနအနေနဲ့ လိုအပ်တဲ့ ညွှန်ကြားချက်များကို ထုတ်ပြန်ပေးထားပြီးဖြစ်တဲ့အတွက်ကြောင့် ဌာန၊ အဖွဲ့အစည်းများအနေနဲ့ ညွှန်ကြားချက်များကို တိကျစွာ လိုက်နာပြီးတော့ တာဝန်ယူမှု၊ တာဝန်ခံမှုတို့ဖြင့် အကောင်အထည်ဖော်ဆောင်ရွက်ရန် လိုအပ်မှာဖြစ်ပါတယ်။ ယခုအခါသက်ဆိုင်ရာ အစိုးရဌာန၊ အဖွဲ့အစည်းများနဲ့ ဖွံ့ဖြိုးမှုအကူအညီပေးအပ်တဲ့ အဖွဲ့အစည်း၊ နိုင်ငံများအကြားမှာ ချေးငွေစီမံကိန်းတွေ အကောင်အထည်ဖော်မှုနဲ့ ပတ်သက်ပြီးတော့ ညှိနှိုင်းဆွေးနွေး နိုင်မယ့် Platform တစ်ခုအဖြစ်နဲ့ Portfolio Review Meeting တွေကို ၃ လ တစ်ကြိမ် ပုံမှန်ပြုလုပ် စေပြီးတော့ တွေ့ကြုံနေရတဲ့အခက်အခဲတွေ၊ အဟန့်အတားတွေ၊ စိန်ခေါ်မှုတွေကို နှစ်ဦးနှစ်ဖက် ညှိနှိုင်း ဆောင်ရွက်စေလျက် ရှိပါတယ်။ ဒီကိစ္စကို အဓိကအားဖြင့် ချေးငွေပေးအပ်သူများဖြစ်တဲ့ JICA၊ ကမ္ဘာ့ဘဏ်နဲ့ အာရှဖွံ့ဖြိုးရေးဘဏ်တို့နှင့် ပုံမှန်ဆောင်ရွက်လျက် ရှိပါတယ်။ လေးစားအပ်ပါသော နာယကကြီးခင်ဗျာ။ ငွေလုံးငွေရင်းအသုံးစရိတ် ခန့်မှန်းခြေတွေ ရေးဆွဲရတဲ့ နေရာမှာ အမျိုးသားစီမံကိန်းဥပဒေနှင့် ညီညွတ်စေဖို့လိုအပ်ပြီး လွှတ်တော်ကတိကဝတ်များ၊ နိုင်ငံတော်မူဝါဒ အရ ဦးစားပေးဆောင်ရွက်ရမယ့် လုပ်ငန်းစီမံကိန်းများနှင့် ဆောင်ရွက်ဆဲ မပြီးပြတ်သေးတဲ့ လုပ်ငန်းစီမံကိန်း များကို ဦးစားပေးထည့်သွင်းရေးဆွဲဖို့ ကြိုတင်ညွှန်ကြားထားပါတယ်။ ၎င်းတို့ကို စီမံကိန်းရေးဆွဲရေး ဦးစီး ဌာနက သတ်မှတ်ပေးတဲ့ တစ်နှစ်အတွက် ငွေလုံးငွေရင်းအသုံးစရိတ်ဘောင်အတွင်းကနေပြီးတော့ အနီးစပ်ဆုံး ခန့်မှန်းပြီးတော့ ရေးဆွဲရမှာဖြစ်ပါတယ်။ ၂၀၁၈-၂၀၁၉ ဘဏ္ဍာနှစ်ကစပြီးတော့ ဘဏ္ဍာရေးနှစ်ကာလကို အောက်တိုဘာလကနေ စက်တင်ဘာ လသို့ ပြောင်းလဲထားတဲ့အတွက်ကြောင့် ဌာန၊ အဖွဲ့အစည်းများအနေနဲ့ ဖိဖိစီးစီး ဆောင်ရွက်နိုင်မယ် ဆိုလို့ ရှိရင် ဘဏ္ဍာရေးနှစ်စတင်တဲ့ ကာလသည် ပွင့်လင်းရာသီကာလ ဖြစ်တဲ့အပြင် ကာလရှည်ရုံးပိတ်ရက်များနှင့် လွတ်ကင်းတဲ့အတွက်ကြောင့် လုပ်ငန်းဆောင်ရွက်မှုမြန်ဆန်ခြင်း၊ ဘဏ္ဍာရေးနှစ်အတွင်းမှာ တည်ဆောက်ရေး လုပ်ငန်းများ ဆောင်ရွက်နိုင်မယ့် ပွင့်လင်းရာသီကာလသည် အောက်တိုဘာလ ၁ ရက်နေ့ကစပြီးတော့ မေလခန့်အထိကို ၈ လခန့် တစ်ဆက်တည်း ရရှိနိုင်ခြင်းနဲ့ ၃ လပတ် အလိုက် ဘဏ္ဍာငွေသုံးစွဲမှုများ ပိုမို ပြီးတော့ ညီညွတ်မျှတလာစေနိုင်ခြင်း စတဲ့အကျိုးကျေးဇူးများကို ရရှိနိုင်မှာ ဖြစ်ပါတယ်။ တစ်ဘက်မှာလည်း ရငွေ၊ သုံးငွေများ စီမံခန့်ခွဲမှု၊ နိုင်ငံတော်ရဲ့ မူဝါဒများ တစ်ခုနှင့်တစ်ခု ချိတ်ဆက်မှု၊ အကောင်အထည်ဖော် ဆောင်ရွက်နိုင်မှုတို့အပေါ်မှာ တာဝန်ယူမှု၊ တာဝန်ခံမှု၊ ဘဏ္ဍာရေးဆိုင်ရာ ဘဏ္ဍာရေး အခြေအနေ အစီရင်ခံမှုများ ပိုမိုထိရောက် အားကောင်းလာစေဖို့အတွက် ပြည်သူ့ဘဏ္ဍာ စီမံခန့်ခွဲခြင်းဆိုင်ရာ ဥပဒေ (Public Financial Management Law)ကို ထုတ်ပြန်ပြဋ္ဌာန်းနိုင်ဖို့အတွက် ဆောင်ရွက်လျက် ရှိပါတယ်။ ထို့အပြင် စီမံကိန်းနှင့် ဘဏ္ဍာရေးဝန်ကြီးဌာနအနေဖြင့် ပြည်သူ့ဘဏ္ဍာရေးစီမံခန့်ခွဲမှု သင်တန်း ကျောင်း(PFM Academy)ကိုလည်း ဖွင့်လှစ်ဖို့ စီစဉ်ဆောင်ရွက်လျက်ရှိရာမှာ လာမည့် ၂၀၁၉-၂၀၂၀ ဘဏ္ဍာရေးနှစ်မှာ စတင်အကောင်အထည်ဖော် ဆောင်ရွက်မှာဖြစ်ပါတယ်။ ယင်းသို့ဖြင့် ဌာန၊ အဖွဲ့အစည်း များရဲ့ ပြည်သူ့ဘဏ္ဍာရေးစီမံခန့်ခွဲမှု စွမ်းရည်များကို လွှတ်တော်နှင့်အတူ ပူးပေါင်းပြီးတော့ မြှင့်တင်ပေး သွားမည်ဖြစ်ပါကြောင်း တင်ပြအပ်ပါတယ်။ အစီရင်ခံစာ အပိုဒ်၂၂ နှင့် လွှတ်တော်ကိုယ်စားလှယ် ဦးထွန်းထွန်း၏ ဆွေးနွေးချက်များမှာ ပါဝင်တဲ့ ဘဏ္ဍာငွေအရအသုံး ခန့်မှန်းခြေငွေစာရင်း အကောင်အထည်ဖော် ဆောင်ရွက်ရာမှာ မူလရည်မှန်းချက် ပြည့်မီအောင် ဆောင်ရွက်နိုင်မှု မရှိရတဲ့အကြောင်းရင်းများကို ရှင်းလင်းတင်ပြခြင်းအပြင် ရည်မှန်းချက် ပြည့်မီနိုင်စေရေး ပြုပြင်ကြိုးပမ်းဆောင်ရွက်မယ့် အစီအစဉ်များကိုပါ ဖော်ပြပြီးတော့ လက်တွေ့မှာလည်း လိုက်နာဆောင်ရွက်သွားရန် ကိစ္စနှင့်စပ်လျဉ်းပြီးတော့ နောင်အစီရင်ခံစာတွေမှာ ထည့်သွင်းတင်ပြနိုင်ဖို့ ဌာန၊ အဖွဲ့အစည်းများကို ကြပ်မတ်ဆောင်ရွက်သွားမှာဖြစ်ပါတယ်။ လေးစားအပ်ပါသော နာယကကြီးခင်ဗျာ။ ဆက်လက်ပြီးလွှတ်တော်ကိုယ်စားလှယ် ဦးခင်ချိုရဲ့ ဆွေးနွေးချက်များအနက် အချို့ကို ပြန်လည်ရှင်းလင်း တင်ပြလိုပါတယ်။ ပြည်ထောင်စု ဘဏ္ဍာရန်ပုံငွေ အစီအစဉ်ပြင်ပမှ ဆောင်ရွက်တဲ့ ပို့ဆောင်ရေးနှင့် ဆက်သွယ်ရေးဝန်ကြီးဌာနအောက်မှာရှိတဲ့ နိုင်ငံတော်ပိုင် စီးပွားရေးအဖွဲ့အစည်း ၃ ဖွဲ့ရှိတဲ့အနက် မြန်မာ့သင်္ဘောကျင်းလုပ်ငန်းနှင့် မြန်မာအမျိုးသားလေကြောင်း တို့ဟာ ငွေလုံးငွေရင်းသုံးငွေမှာ ပထမ ၆ လပတ် လျာထားချက်ထက် ကျော်လွန်မှုမရှိခဲ့ပါ။ သို့ရာတွင် မြန်မာ့ဆိပ်ကမ်းအာဏာပိုင်မှာတော့ ပြည်ပအကူအညီရငွေများနှင့် ပြည်ပချေးယူရငွေများ လျာထားချက် ထက်ပိုမိုရရှိခြင်းနှင့် အဆိုပါ ပြည်ပအကူအညီရငွေများ၊ ပြည်ပချေးယူရငွေများနှင့် ဆောင်ရွက်တဲ့ လုပ်ငန်းများအလိုက် စာချုပ်စည်းကမ်း ပြီးစီးမှုရာခိုင်နှုန်း Payment နှုန်းထားအတိုင်း အရစ်ကျပေးချေ ရခြင်းတို့ကြောင့် ပထမ ၆ လ လျာထားချက်အပေါ်မှာ ပိုမိုသုံးစွဲမှု ရှိခဲ့ပါတယ်။ သို့ရာတွင် ၂၀၁၈-၂၀၁၉ ဘဏ္ဍာနှစ်၊ တစ်နှစ်လုံး မူလခွင့်ပြုငွေရဲ့ ၄၆.၅ရ ရာခိုင်နှုန်းသာ ဖြစ်ပါကြောင်း တင်ပြအပ်ပါတယ်။ နိုင်ငံတော်ပိုင်စီးပွားရေးအဖွဲ့အစည်းများရဲ့ ၂၀၁၈-၂၀၁၉ ဘဏ္ဍာရေးနှစ်၊ ပထမ ၆ လပတ် သာမန် အသုံးစရိတ် သုံးစွဲမှုဟာ ပထမ ၆ လပတ် လျာထားချက်ရဲ့ ၉၅.၇၀ ရာခိုင်နှုန်း ဖြစ်တဲ့အတွက်ကြောင့် ပိုမိုသုံးစွဲမှုမရှိပါကြောင်းနှင့် တိုးမြှင့်ပင်စင် အသုံးစရိတ်၊ အပ်ငွေပေါ် အတိုးပေးငွေ၊ နိုင်ငံခြားငွေလဲလှယ်နှုန်း ပြောင်းလဲမှုကြောင့် ပိုမိုသုံးစွဲရတဲ့ငွေများကို မူလခွင့်ပြုလျာထားငွေများအတွင်း ဘဏ္ဍာရေးစည်းမျဉ်းများနှင့် အညီ သုံးစွဲလျက်ရှိပါကြောင်း တင်ပြအပ်ပါတယ်။ နာယကကြီးခင်ဗျာ။ လွှတ်တော်ကိုယ်စားလှယ် ဦးဘိုကြီးက ပြည်ထောင်စုလွှတ်တော်တွင် ပထမ ၆ လပတ် အရအသုံးများအတွက် ဆွေးနွေး အတည်ပြုခြင်းကို ဆောင်ရွက်ပြီးမှသာ ဖြည့်စွက်ရန်ပုံငွေအရအသုံး စာရင်းများအခြေခံသည့် ပြုပြင်ပြီးခန့်မှန်းခြေငွေစာရင်းများကို ဆွေးနွေးအတည်ပြုလျှင် ပိုမိုသင့်လျော် သဘာဝကျမည်ဖြစ်ကြောင်း အကြံပြု တင်ပြထားပါတယ်။ ၂၀၁၈ ခုနှစ်၊ ပြည်ထောင်စုရဲ့ ဘဏ္ဍာငွေ အရအသုံးရေးဆွဲ တင်ပြခြင်းဆိုင်ရာဥပဒေကို ပြင်ဆင်သည့် ဥပဒေ ပုဒ်မ ၅ အရ နောက်ထပ်ဘဏ္ဍာငွေခွဲဝေသုံးစွဲရေးဥပဒေကြမ်းကို လိုအပ်ပါက ပြည်ထောင်စု လွှတ်တော်သို့ နှစ်စဉ် ဧပြီလ ၃၀ ရက်နေ့မတိုင်မီ တင်သွင်းရမည်လို့ ကျွန်တော်တို့ ပြဋ္ဌာန်းထားပါတယ်။ ပုဒ်မ ၁၈ မှာတော့ ဘဏ္ဍာရေးဆိုင်ရာ အကောင်အထည်ဖော်ဆောင်ရွက်မှု အခြေအနေ နှစ်ဝက်အစီရင်ခံစာကို သက်ဆိုင်ရာဘဏ္ဍာရေးနှစ်၏ မေလနောက်ဆုံးပတ်ထက် နောက်မကျစေဘဲ ပြည်ထောင်စုလွှတ်တော်သို့ တင်ပြရမည်လို့ ပြဋ္ဌာန်းထားပါတယ်။ အဆိုပါပြဋ္ဌာန်းချက်များနဲ့အညီ တ်မှတ်ချိန်အတွင်း တင်ပြ နိုင်ရန် နှစ်စဉ် ရေးဆွဲပြီးတော့ ကျွန်တော်တို့ ဆောင်ရွက်လျက်ရှိပါကြောင်း တင်ပြအပ်ပါတယ်။ ပြည်ထောင်စု၏ နောက်ထပ်ဘဏ္ဍာငွေခွဲဝေသုံးစွဲရေး ဥပဒေကြမ်းကို ပြည်ထောင်စုလွှတ်တော်ရုံးကို ကျွန်တော်တို့ ဒီနှစ်အတွက် ဧပြီလ ၃၀ ရက်နေ့မှာ ပေးပို့ခဲ့ပါတယ်။ ၂၀၁၈-၂၀၁၉ ဘဏ္ဍာရေးနှစ်၊ ပထမ ၆ လပတ် ဘဏ္ဍာငွေ အရအသုံးဆိုင်ရာအစီရင်ခံစာကို ပြည်ထောင်စုအစိုးရအဖွဲ့ရုံးသို့ မေလ ၂ ရက်နေ့၊ ပြည်ထောင်စုလွှတ်တော်ရုံးသို့ မေလ ၁၅ ရက်နေ့တို့မှာ ပေးပို့တင်ပြခဲ့ပါတယ်။ ၂၀၁၈-၂၀၁၉ ဘဏ္ဍာရေးနှစ်၊ ပြည်ထောင်စုရဲ့ နောက်ထပ်ဘဏ္ဍာငွေခွဲဝေသုံးစွဲရေးဥပဒေကို ပြည်ထောင်စုလွှတ်တော်ကနေ ၂၀၁၉ ခုနှစ်၊ မေလ ၃၁ ရက်နေ့မှာ အတည်ပြုခဲ့ပြီးတော့ နိုင်ငံတော်သမ္မတက ၂၀၁၉ ခုနှစ်၊ ဇွန်လ ၄ ရက်နေ့မှာ ၆ လပတ် အစီရင်ခံစာကို ပေးပို့ထားခြင်း ဖြစ်သော်လည်းပဲ လွှတ်တော်မှာဆွေးနွေးနိုင်တဲ့ ေါ်မှာ မူတည်ပြီးတော့ ဆောင်ရွက်ခဲ့ရတဲ့ အနေအထားဖြစ်ပါကြောင်း တင်ပြအပ်ပါတယ်။ လေးစားအပ်ပါသော နာယကကြီးနှင့် လွှတ်တော်ကိုယ်စားလှယ်များခင်ဗျာ။ စီမံကိန်းနှင့်ဘဏ္ဍာရေး ဝန်ကြီးဌာနအနေနဲ့ နှစ်စဉ်ဘဏ္ဍာငွေ အရအသုံးဆိုင်ရာ အစီရင်ခံစာများအပေါ်မှာ ပြည်သူ့ငွေစာရင်း ပူးပေါင်းကော်မတီရဲ့ သုံးသပ်ချက်နှင့် သဘောထားမှတ်ချက် အစီရင်ခံစာ၊ လွှတ်တော်ကိုယ်စားလှယ်ကြီး များရဲ့ အကြံပြုဆွေးနွေးချက်များအပေါ်မှာ အလေးထားပြီးတော့ စဉ်ဆက်မပြတ် ဆောင်ရွက်သွားမည် ဖြစ်ပါကြောင်းနှင့် ပြည်သူ့ငွေစာရင်းပူးပေါင်းကော်မတီရဲ့ အစီရင်ခံစာအမှတ် (၉/၂၀၁၉)နှင့် (၁၀/၂၀၁၉) တို့ကို ပြည်ထောင်စုလွှတ်တော်က အတည်ပြုပေးပါရန် နာယကကြီးမှတစ်ဆင့် လေးစားစွာ တင်ပြအပ် ပါတယ်။</speech>
<title>အထက်ပါပြည်သူ့ငွေစာရင်းပူးပေါင်းကော်မတီ၏ အစီရင်ခံစာ(၉/၂၀၁၉)နှင့် (၁၀/၂၀၁၉)တို့ကို လွှတ်တော်က သဘောတူလက်ခံရန် အဆိုတင်သွင်းခြင်းနှင့် လွှတ်တော်၏ အတည်ပြုချက်ရယူခြင်း</title>
<speech type="speaker">အစီအစဉ်(၇) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်သူ့ ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာ(၉/၂၀၁၉)နဲ့ (၁၀/၂၀၁၉)တို့ကို လွှတ်တော်က သဘောတူလက်ခံရန် အဆိုတင်သွင်းဖို့ ဖြစ်ပါတယ်။</speech>
<speech><mp id="1221">ဦးစောသန်းထွဋ် (ဒုတိယဥက္ကဋ္ဌ-၂၊ ပြည်သူ့ငွေစာရင်းပူးပေါင်းကော်မတီ)</mp>လေးစားအပ်ပါသော ပြည်ထောင်စုလွှတ်တော်နာယကနှင့် အမျိုးသားလွှတ်တော်ဥက္ကဋ္ဌ၊ ပြည်ထောင်စုလွှတ်တော် ကိုယ်စားလှယ် များနဲ့ ပြည်ထောင်စုအဆင့် အဖွဲ့အစည်းဝင်များအားလုံး မင်္ဂလာပါခင်ဗျာ။ ကျွန်တော်ကတော့ ကရင် ပြည်နယ်၊ မဲဆန္ဒနယ်အမှတ်(၂) အမျိုးသားလွှတ်တော်ကိုယ်စားလှယ်၊ ပြည်ထောင်စုလွှတ်တော် ပြည်သူ့ ငွေစာရင်းပူးပေါင်းကော်မတီ ဒုတိယဥက္ကဋ္ဌ(၂) စောသန်းထွဋ်ဖြစ်ပါတယ်။ ကျွန်တော့အနေနဲ့ ပြည်သူ့ ငွေစာရင်းပူးပေါင်းကော်မတီဥက္ကဋ္ဌရဲ့ တာဝန်ပေးချက်အရ အဆိုတင်သွင်းသွားမှာ ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ ၂၀၁၈-၂၀၁၉ ခု၊ ဘဏ္ဍာရေးနှစ် ပထမ ၆ လပတ် အမျိုးသားစီမံကိန်း အစီရင်ခံစာနှင့် ပြည်ထောင်စု၏ ဘဏ္ဍာငွေအရအသုံးဆိုင်ရာ အစီရင်ခံစာတို့နှင့်စပ်လျဉ်း၍ ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထား မှတ်ချက်အစီရင်ခံစာ အမှတ်စဉ်(၉/၂၀၁၉) နှင့် (၁၀/၂၀၁၉)တို့ကို ပြည်ထောင်စုလွှတ်တော်က သဘောတူ လက်ခံပေးပါရန် ပြည်ထောင်စုလွှတ်တော်ဆိုင်ရာ နည်းဥပဒေ ၁၀၄ နည်းဥပဒေခွဲ(င) နှင့်အညီ အဆိုတင်သွင်း အပ်ပါတယ်ခင်ဗျာ။ ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ လွှတ်တော်ရဲ့ သဘောထားရယူ ပါ့မယ်။ ပြည်သူ့ငွေစာရင်းပူးပေါင်းကော်မတီရဲ့ အဆိုကို လွှတ်တော်က သဘောတူပါသလား ခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူတဲ့ သူရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် ပြည်သူ့ငွေစာရင်းပူးပေါင်းကော်မတီရဲ့ လေ့လာ တွေ့ရှိချက်နှင့် သဘောထားမှတ်ချက်အစီရင်ခံစာ(၉/၂၀၁၉)နှင့်(၁၀/၂၀၁၉)တို့ကို လွှတ်တော်က သဘောတူ အတည်ပြုကြောင်းနဲ့ ပြည်ထောင်စုအစိုးရအဖွဲ့မှပေးပို့တဲ့ ၂၀၁၈-၂၀၁၉ ခု၊ ဘဏ္ဍာရေးနှစ် ပထမ ၆ လပတ် အမျိုးသားစီမံကိန်းအစီရင်ခံစာနဲ့ ပြည်ထောင်စု၏ ဘဏ္ဍာငွေအရအသုံးဆိုင်ရာ အစီရင်ခံစာတို့ကို လွှတ်တော်က မှတ်တမ်းတင်ကြောင်း ကြေညာပါတယ်။</speech>
</report>
<report>
<title>ပြည်ထောင်စုဥပဒေဆိုင်ရာ အထောက်အကူပေးရေးအဖွဲ့၏၆ လတာကာလ လုပ်ငန်းဆောင်ရွက်မှု အစီရင်ခံစာ နှင့်စပ်လျဉ်း၍ လွှတ်တော်ကိုယ်စားလှယ်များ၏ ဆွေးနွေးချက်များအပေါ် သက်ဆိုင်ရာအဖွဲ့များက ပြန်လည်ရှင်းလင်း ဆွေးနွေးခြင်းနှင့် လွှတ်တော်က မှတ်တမ်းတင်ခြင်း|</title>
<speech type="speaker">အစီအစဉ်(၈) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်ထောင်စု ဥပဒေဆိုင်ရာ အထောက်အကူပေးရေးအဖွဲ့ရဲ့ ၁၅-၁၁-၂၀၁၈ ရက်မှ ၁၄-၅-၂၀၁၉ရက်အထိ ၆ လတာကာလ လုပ်ငန်းဆောင်ရွက်မှုအစီရင်ခံစာ နဲ့ စပ်လျဉ်းပြီး ဆွေးနွေးခြင်းအစီအစဉ်ကို ၂၆-၇-၂၀၁၉ ရက်မှာ ဆောင်ရွက်ခဲ့ပြီး ဖြစ်ပါတယ်။ ယခု လွှတ်တော်ကိုယ်စားလှယ်များရဲ့ ဆွေးနွေးချက်များနဲ့ စပ်လျဉ်းပြီး ဦးစွာ သက်ဆိုင်ရာအဖွဲ့က ပြန်လည်ရှင်းလင်း ဆွေးနွေးဖို့ဖြစ်ပါတယ်။</speech>
<speech><agency id="42">ဦးခင်ဇော်(အတွင်းရေးမှူး၊ ပြည်ထောင်စုဥပဒေဆိုင်ရာအထောက်အကူပေးရေးအဖွဲ့)</agency>လေးစားအပ်တဲ့ ပြည်ထောင်စုလွှတ်တော်နာယကကြီးနဲ့တကွ ဒီနေ့အစည်းအဝေးကို တက်ရောက် လာကြတဲ့ ပြည်ထောင်စုဝန်ကြီးများ၊ ပြည်ထောင်စုလွှတ်တော် ကိုယ်စားလှယ်ကြီးများနှင့် ဧည့်သည်တော်များ အားလုံး ကိုယ်စိတ်နှစ်ဖြာ ကျန်းမာချမ်းသာကြပါစေလို့ ဆုမွန်ကောင်းတောင်းအပ်ပါတယ်။ ကျွန်တော် တို့ရဲ့ ၁၅-၁၁-၂၀၁၈ ကနေ ၁၄-၅-၂၀၁၉ (၆) လပတ်အစီရင်ခံစာအပေါ်မှာ က်ပိုင်းအတွင်း မှာပဲ အသေးစိတ်ဖတ်ရှုပြီးတော့ ကျွန်တော်တို့ကို ကောင်းမွန်တဲ့ အကြံဉာဏ်တွေပေး၊ ကျွန်တော်တို့ရဲ့ အရေးအသား မှားယွင်းချက်တွေကို ထောက်ပြပေးတဲ့ လွှတ်တော်ကိုယ်စားလှယ်ကြီးများကို ကျေးဇူးတင်ရှိကြောင်း ဦးစွာတင်ပြလိုပါတယ်။ ပဲခူးတိုင်းဒေသကြီး အုတ်တွင်းမဲဆန္ဒနယ်မှ ဒေါ်ချိုချိုရဲ့ မေးမြန်းချက်ကို ပြန်လည်ရှင်းလင်း တင်ပြလိုပါတယ်။ ကျွန်တော်တို့ ပဲခူးတိုင်းအတွင်းမှာ မြို့နယ် ၂၈ မြို့နယ်ရှိပါတယ်။ ပဲခူးတိုင်းအစိုးရအဖွဲ့နဲ့ အထွေထွေအုပ်ချုပ်ရေးဦးစီးဌာနရဲ့ ပံ့ပိုးကူညီမှုအရ ကျွန်တော်တို့ ၈ မြို့နယ်ကို ရုံးခန်းဖွင့်လှစ်ပြီး ဖြစ်ပါတယ်။ ပဲခူး၊ ကဝ၊ အုတ်ဖို၊ မင်းလှ၊ ပေါက်ခေါင်း၊ တောင်ငူ၊ ကျောက်ကြီးနဲ့ အုတ်တွင်းမြို့နယ်များ ဖြစ်ပါတယ်။ ကျန်တဲ့မြို့နယ် ၂၀ မှာ ရုံးခန်းတွေမရရှိသေးသော်လည်း ကျွန်တော်တို့ရဲ့ အဖွဲ့ဝင်များဟာ မိမိတို့ရဲ့ ဥက္ကဋ္ဌ သို့မဟုတ် အတွင်းရေးမှူး၊ အဖွဲ့ဝင်တွေရဲ့ အိမ်မှာရှိတဲ့ ကိုယ်ပိုင်ရုံးခန်းတွေကို ရုံးခန်းအဖြစ် ဖွင့်လှစ် ပြီးတော့ ဆင်းရဲနွမ်းပါးတဲ့ အမှုသည်တွေ၊ ပြည်သူတွေ၊ ဥပဒေအကူအညီတောင်းခံလာတဲ့အခါမှာ ကျွန်တော်တို့ရဲ့ ညွှန်ကြားချက်များနဲ့အညီ စိစစ်ပြီးတော့ ဆောင်ရွက်တာတွေ၊ ပြည်သူလူထုကို ဥပဒေဆိုင်ရာ အထောက် အကူပေးအဖွဲ့ ရဲ့ ဆောင်ရွက်ချက်တွေကိုသိရှိအောင် ကျွန်တော်တို့ Awareness တွေ လုပ်တာကို ဆောင်ရွက်လျက်ရှိပါတယ်။ ပဲခူးတိုင်းဒေသကြီးတရားလွှတ်တော်ကနေပြီးတော့ ၂၇-၆-၂၀၁၈ ရက်နေ့မှာ အမိန့်ကြော်ငြာစာ အမှတ်(၁၁/၂၀၁၈)နဲ့ ကျွန်တော်တို့ အုတ်တွင်းမြို့နယ် ဥပဒေဆိုင်ရာ အထောက်အကူပေးရေးအဖွဲ့ကို ဖွဲ့စည်းခဲ့ပါတယ်။ အုတ်တွင်းမြို့နယ် ဥပဒေဆိုင်ရာ အထောက်အကူပေးရေးအဖွဲ့က ယခုအခါမှာ အုတ်တွင်း မြို့မှာရှိတဲ့ OSS ရုံးမှာ ရုံးခန်းတစ်ခန်းရလို့ ဖွင့်လှစ်ပြီးပါပြီ။ ၇-၄-၂၀၁၉ ရက်နေ့က ဖွင့်လှစ်တဲ့အခါမှာ တိုင်းဒေသကြီးလွှတ်တော်ကိုယ်စားလှယ် ဦးကျော်ဇေယျနဲ့ ဌာနအကြီးအကဲများလည်း တက်ရောက်ခဲ့ ပါတယ်။ ရုံးမှာလိုအပ်တဲ့ ပရိဘောဂများကိုလည်း အဖွဲ့ဝင် ၅ ယောက်က မိမိရဲ့ ကိုယ်ပိုင်ငွေ ၁၀ သိန်းနဲ့ စိုက်ထုတ်ပြီးတော့ ဆောင်ရွက်ပါတယ်။ တက်ရောက်လာကြတဲ့ ပြည်သူလူထုကိုလည်း ဥပဒေဆိုင်ရာ အထောက်အကူတွေ အကူအညီပေးတယ်ဆိုတာဘာလဲ။ ဥပဒေဆိုင်ရာအထောက်အကူကို ဘယ်လိုလူတွေက တောင်းခံခွင့်ရှိသလဲ။ ဘယ်လိုအကူအညီတောင်းခံရမလဲ။ ဆက်သွယ်ရမယ့်လိပ်စာတွေကို ဖော်ပြထားတဲ့ သတင်းလွှာ Pamphlet ကို ကျွန်တော်တို့ ရွက်ရေ ၁၀၀၀ ၀ငှေကြောင်း သိရှိရပါတယ်။ ကျွန်တော်တို့ ဒီအစီရင်ခံစာကာလမှာ အုတ်တွင်းမြို့နယ် ဥပဒေဆိုင်ရာအထောက်အကူပေးရေးအဖွဲ့ရဲ့ အမှုဆောင်ရွက်မှု မပါရှိတာက ရုံးဖွင့်တာက ၇-၄-၂၀၁၉မှာ ဖွင့်ပြီးတော့ ကျွန်တော်တို့ရဲ့ အစီရင်ခံစာက ၁၄-၅-၂၀၁၉ မှာ ပိတ်တဲ့အတွက် ဒီရက်ပိုင်းအတွင်းဖြစ်တဲ့အတွက် အုတ်တွင်းမြို့နယ် ဥပဒေဆိုင်ရာအထောက်အကူပေးရေး အဖွဲ့ရဲ့ အမှုလိုက်ပါဆောင်ရွက်မှုစာရင်းဇယားဟာ မပါရှိခြင်းဖြစ်ပါတယ်။ နောက် ဒေါ်ချိုချိုရဲ့ မေးခွန်းထဲမှာပါတဲ့ ဖွဲ့စည်းပြီးသော မြို့နယ်အဖွဲ့တွေ၊ တိုင်းဒေသကြီးတွေ၊ အမှုလိုက်ပါဆောင်ရွက်ခြင်းနဲ့ပတ်သက်လို့ ဘယ်လိုဆောင်ရွက်ထားလဲ၊ ဘယ်လိုတွေကြီးကြပ်ကွပ်ကဲလဲ ဆိုတာကို တင်ပြရရင် ကျွန်တော်တို့ ပြည်ထောင်စုဥပဒေဆိုင်ရာအထောက်အကူပေးရေးအဖွဲ့ဟာ စတင် ဖွဲ့စည်းတဲ့ပြီးတော့ ဥပဒေမှာပြဋ္ဌာန်းပါရှိတဲ့အတိုင်း ပြည်နယ်၊ တိုင်း ဥပဒေဆိုင်ရာအထောက်အကူ ပေးရေးအဖွဲ့တွေ၊ မြို့နယ်ဥပဒေဆိုင်ရာ အထောက်အကူပေးရေးအဖွဲ့တွေက အမှုတွေကို ဘယ်လိုလက်ခံရမလဲ ဆိုတဲ့ ညွှန်ကြားချက်တွေ ထုတ်ပေးခဲ့ပါတယ်။ အမှုတွေကို လက်ခံတဲ့နေရာမှာ အဂတိကင်းရှင်းဖို့၊ ဘက်မလိုက်ဖို့ စတဲ့သက်ဆိုင်ရာအမှုသည်တွေကိုယ်တိုင်က ဝန်ခံချက်တွေ ရေးထိုးရမယ့်ပုံစံတွေလည်း ဖြည့်ဆည်းခဲ့ပါတယ်။ လိုက်ပါဆောင်ရွက်ခဲ့တဲ့ ကျွန်တော်တို့ရဲ့ အဖွဲ့ဝင်များဟာလည်း ရုံးရှေ့လိုက်ပါဆောင်ရွက်တဲ့ နေရာမှာပဲဖြစ်ဖြစ်၊ သက်ဆိုင်ရာရဲစခန်းတွေမှာ အမှုသည်နဲ့တွေ့ဆုံရာမှာပဲဖြစ်ဖြစ် တည်ရှိဆဲဖြစ်တဲ့ ရှေ့နေ ကျင့်ဝတ်များနဲ့အညီ ပြုမူပြောဆိုပြီးတော့ ပြည်သူနဲ့ ဆက်ဆံတဲ့နေရာမှာ ယဉ်ယဉ်ကျေးကျေးဆက်ဆံ ရမယ်။ အမှုတွေကို လိုက်ပါဆောင်ရွက်တဲ့နေရာမှာလည်း ဘက်လိုက်မှု ကင်းရှင်းရမယ်။ ဒီဆောင်ရွက်ချက် တွေကို မလိုက်နာရင်၊ ညွှန်ကြားချက်တွေကို မလိုက်နာရင် ဥပဒေမှာပြဋ္ဌာန်းတဲ့အတိုင်း အဆင့်ဆင့် ကြီးကြပ်ဆောင်ရွက်ခြင်းနဲ့ အရေးယူဆောင်ရွက်မယ်ဆိုတဲ့ ညွှန်ကြားချက်တွေကိုလည်း ထုတ်ပြန်ထားပြီး ဖြစ်ကြောင်း ရှင်းလင်းအပ်ပါတယ်။ လေးစားအပ်တဲ့ ပြည်ထောင်စုလွှတ်တော် နာယကကြီးခင်ဗျာ။ မေးခွန်းထဲမှာပါတဲ့ လက်ရှိအချို့ဒေသ တွေမှာ တိုက်ပွဲတွေအဆုံးမသတ်နိုင်ဘူး။ မမြင်ကွယ်ရာတွေမှာ လူ့အခွင့်အရေးကိစ္စတွေဟာ မတရားခံယူ နေကြတယ်။ ဒီလိုကိစ္စတွေနဲ့ ဘယ်လိုဆောင်ရွက်ခြယ်လှယ်တယ် မေးမြန်းထားမှုတွေရှိပါတယ်။ မြန်မာနိုင်ငံ လူ့အခွင့်အရေးကော်မရှင်မှာ မြန်မာနိုင်ငံလူ့အခွင့်အရေးကော်မရှင်ဥပဒေပြဋ္ဌာန်းချက်များအတိုင်း ဒီလိုကိစ္စ ရပ်တွေပါ စုံစမ်းစစ်ဆေးနိုင်တဲ့ အခွင့်အာဏာရှိပါတယ်။ ဥပဒေဆိုင်ရာ အထောက်အကူပေးရေးအဖွဲ့မှာ ဒီလိုစုံစမ်းစစ်ဆေးနိုင်တဲ့အခွင့်အာဏာ အပ်နှင်းထားခြင်းမရှိပါဘူး။ ဒါကြောင့် မြန်မာနိုင်ငံလူ့အခွင့်အရေး ကော်မရှင်က စုံစမ်းစစ်ဆေး ပေါ်ပေါက်လာတဲ့အချက်များကို ကျွန်တော်တို့အဖွဲ့ကို လွှဲပြောင်းပေးပို့တဲ့ အခါမှာ အမှုတွဲမှာပါတဲ့ စာရွက်စာတမ်းများ၊ သက်သေထွက်ချက်များကို အကြောင်းပြုပြီးတော့ ဘယ်လို ဥပဒေအရ အရေးယူဆောင်ရွက်သင့်တယ်ဆိုတဲ့အချက်များ သို့မဟုတ် ဘယ်လိုဝန်ကြီးဌာနက ဒီကိစ္စအပေါ်မှာ ဆက်လက်ဆောင်ရွက်သင့်တယ် ဆိုတဲ့အချက်များကို ကျွန်တော်တို့ ဥပဒေအကြံဉာဏ် ပြန်ကြားခြင်းဖြင့် ဆောင်ရွက်လျက်ရှိကြောင်း တင်ပြအပ်ပါတယ်။ လေးစားအပ်တဲ့ နာယကကြီးခင်ဗျာ။ သက်ဆိုင်ရာ ကျွန်တော်တို့အဖွဲ့ရဲ့ အခြေခံမူများတွေကို ဒီအစီရင်ခံစာအပေါ်မှာ မတွေ့ရှိပါဘူး။ မတွေ့ရှိတာတော့ ကျွန်တော်တို့က ဒီအခြေခံမူတွေကို အစီရင်ခံစာမှာ ထည့်သွင်းထားခြင်းမရှိပါဘူး။ ရည်ရွယ်ချက်ကလည်း ဒီလိုဥပဒေပါ အခြေခံမူတွေ၊ ရည်ရွယ်ချက်တွေ၊ ဥပဒေအကူအညီ တောင်းခံနိုင်တဲ့ကိစ္စတွေကိုကျတော့ ဘယ်လိုနည်းနဲ့ ပြည်သူလူထုကို သိအောင်လုပ် သလဲဆိုရင် ကျွန်တော်တို့ ဖွင့်တဲ့ တိုင်းနဲ့ ပြည်နယ်တွေရဲ့ ဖွင့်ပွဲတွေမှာ ဒီလက်ကမ်းစာစောင်တွေကို တိုင်းနဲ့ ပြည်နယ်အလိုက် ကျွန်တော်တို့ ရိုက်နှိပ်ပြီးတော့ ထုတ်ဝေပေးခဲ့ပါတယ်။ Power Point ဖြင့် တင်ပြခွင့်ပြုရန် ခွင့်တောင်းခံအပ်ပါတယ်။ ယခုတင်ပြထားတာ ကျွန်တော်တို့ ဖွင့်ခဲ့တဲ့ ပဲခူးတိုင်းဒေသကြီးရဲ့ လက်ကမ်းစာစောင် ဖြစ်ပါတယ်။ အဲဒီလက်ကမ်းစာစောင်မှာ တောင်ငူခရိုင်ထဲမှာ အုတ်တွင်းမြို့နယ် ဥပဒေဆိုင်ရာအထောက်အကူပေးရေး အဖွဲ့ရဲ့ ဆက်သွယ်ရမယ့် ဥက္ကဋ္ဌ၊ အတွင်းရေးမှူးရဲ့ နာမည်၊ လိပ်စာတွေပါပါတယ်။ နောက်တစ်ခါ ရန်ကုန်တိုင်း။ ကျွန်တော်တို့ ဒီလိုပဲ လိပ်စာတွေနဲ့ ဖြန့်ဝေပါတယ်။ နောက်တစ်ခါ ဧရာဝတီတိုင်း၊ ကချင်ပြည်နယ်၊ ရှမ်းပြည်နယ်နှင့် တနင်္သာရီတိုင်း ဒီလို ကျွန်တော်တို့ ရုံးတွေဖွင့်တဲ့နေရာမှာ ကျွန်တော်တို့ ဥပဒေရဲ့ ရည်ရွယ်ချက်တွေ၊ အခြေခံမူတွေ၊ ဥပဒေအကူအညီကို ဘယ်လိုလူတွေက တောင်းခံပြီးတော့ တောင်းခံ နိုင်တဲ့ လူ ၁၄ မျိုးက ဘယ်လိုလူတွေလဲ။ ဘယ်လိုအဖွဲ့အစည်းတွေမှာပါတဲ့လူတွေနဲ့ ဆက်သွယ်ရမယ်ဆိုတာ လိပ်စာတွေကအစ ထည့်သွင်းခြင်းအားဖြင့် ပြည်သူလူထုကို ဆောင်ရွက်ပေးပါတယ်။ အဲဒီလို ဒီလို လက်ကမ်းစာစောင်တွေဝေတဲ့နေရာမှာလည်း တကယ်ဆောင်ရွက်နိုင်တဲ့ အဖွဲ့အစည်းတွေဖြစ်တဲ့ ရဲစခန်း၊ ဥပဒေရုံးနဲ့ တရားရုံးမှာ ဒီလက်ကမ်းစာစောင်တွေကို ကြိုတင်ဝေငှတဲ့နည်းစနစ်နဲ့ ကျွန်တော်တို့ ပြည်သူ လူထုကို ဖြန့်ဝေလျက်ရှိကြောင်း တင်ပြအပ်ပါတယ်။ လွှတ်တော်ကိုယ်စားလှယ်ကြီးဖြစ်တဲ့ ဦးကျော်ကြီး(ခေါ်) ဦးအုန်းခင် မင်းလှမဲဆန္ဒနယ်၊ မကွေးတိုင်း ဒေသကြီးရဲ့ ဆွေးနွေးချက်ကို တင်ပြအပ်ပါတယ်။ ကျွန်တော်တို့ ဆွေးနွေးချက် ၃ ချက်နဲ့ပတ်သက်ပြီး မရှင်းလင်းဘူး။ ဒီအချက်ကို ရှင်းရှင်းလင်းလင်းသိလိုပါတယ်လို့ သူ့ရဲ့အထဲမှာပါပါတယ်။ ကျွန်တော်တို့ ဆောလျင်စွာရှေ့နေရပိုင်ခွင့်အစည်းအဝေးမှာ အချက် ၃ ချက် ဆွေးနွေးကြပါတယ်။ အဲဒီမှာ အဓိက အချက်က ဘာလဲဆိုရင် ရဲအချုပ်နဲ့ အကျဉ်းစခန်းမှာ စွပ်စွဲခံရသူတွေ ချုပ်နှောင်ထားတဲ့ဥပဒေ အထောက်အကူပေးတဲ့ရှေ့နေနဲ့ ဆွေးနွေးတိုင်ပင်ခွင့်ရဖို့ ဘယ်လိုဆောင်ရွက်မလဲ။ ဥပဒေအထောက်အကူကို စတင်အကောင်အထည်ဖော်ကတည်းက အဂတိကင်းရှင်းအောင် ဘယ်လိုလုပ်မလဲ။ ကျွန်တော်တို့ရဲ့ အဖွဲ့က တစ်ဖွဲ့တည်းနဲ့ ပြည်သူလူထုရဲ့ နစ်နာမှုတွေကို ဆောင်ရွက်လို့ မရပါဘူး။ တရားစွဲအဖွဲ့အစည်းတွေဖြစ်တဲ့ အစိုးရအဖွဲ့အစည်းများအားလုံးက ကျွန်တော်တို့ရဲ့ဆောင်ရွက်ချက်ကို ပူးပေါင်းဆောင်ရွက်နိုင်မှ ကျွန်တော်တို့ ရပါတယ်။ ဒီလိုကျွန်တော်တို့ ဆွေးနွေးတဲ့နှစ်ပေါင်း ၄၀ လောက်ပျောက်ကွယ်နေတဲ့ ရဲလက်စွဲထဲမှာ ပါဝင်ပါငြားသော်လည်း မသုံးစွဲဘဲနဲ့ ပျောက်ကွယ်နေတဲ့ စနစ်တစ်ခုဖြစ်တဲ့ ရဲစခန်းမှာချုပ်ရင် အမှုစုံစမ်း စစ်ဆေးနေစဉ်ကာလ၊ စုံစမ်းစစ်ဆေးတဲ့ဟာတွေကို အပြင်ကို ပေါက်ကြားမယ်။ ဒါကိုပေးမတွေ့ဘူးဆိုတဲ့ ကိစ္စရပ်တွေ။ မနက်ကို တစ်ခါပဲတွေ့ရမယ်။ မိသားစုတွေ့ပြီးလို့ အချုပ်တရားခံကို ရှေ့နေက တွေ့ခွင့် မရှိဘူးဆိုတဲ့ကိစ္စတွေ။ တရားရုံးရှေ့မှာ ရီမန်ကာလအတွင်းမှာ ရှေ့နေကိုယ်စားလှယ်လိုက်ခွင့် တစ်ချိန်တုန်းက ကောင်းကောင်းရှိခဲ့ပါတယ်။ စီရင်ထုံးတွေလည်း ထွက်ခဲ့ပါတယ်။ မကျင့်သုံးတာကြာတဲ့အခါကျတော့ တရားရုံးတချို့ ဟာ ရီမန်ကာလမှာရှေ့နေဟာ လိုက်ပါခွင့်မရှိဘူးဆိုတဲ့အထိ ငြင်းကွယ်တာတွေရှိခဲ့ပါတယ်။ ဒီဥပဒေအချက်အလက်တွေကို ကျွန်တော်တို့က ဒီဆွေးနွေးပွဲမှာ ဆွေးနွေးပါတယ်။ သဘောတူညီချက်ရပါတယ်။ Sofié omien Institution and mann ရပြီးတဲ့အခါမှာ သက်ဆိုင်ရာဌာနအသီးသီးဟာ ပြည်သူလူထုဟာ ဥပဒေမှာပါတဲ့ အခွင့်အရေးတွေကို ပြည့်ပြည့်ဝဝရဖို့ ကျွန်တော်တို့တတွေကလည်း ဖမ်းဆီးခံရချိန်မှာ စပြီးတော့ ဥပဒေအထောက်အကူကို ပေးနိုင်ဖို့ သက်ဆိုင်ရာအဖွဲ့အစည်းအသီးသီးက မိမိလက်အောက်ရှိ ရဲစခန်းများ၊ မိမိလက်အောက်ရှိဌာန၊ အဖွဲ့ အစည်းများကို လိုက်နာဆောင်ရွက်ဖို့ ညွှန်ကြားချက်တွေ ထုတ်ပေးဖို့တော့ လိုအပ်ပါသေးတယ်။ အဲဒီလို ညွှန်ကြားချက်တွေ ထုတ်ပေးဖို့လည်း ကျွန်တော်တို့ ဒုတိယတစ်ကြိမ် ဆွေးနွေးပွဲဆောင်ရွက်ဖို့ စီစဉ်ဆောင်ရွက်ထားကြောင်း ကျွန်တော်တို့ တင်ပြအပ်ပါတယ်။ လေးစားအပ်တဲ့ နာယကကြီးခင်ဗျာ။ အဂတိတရားကင်းရှင်းဖို့ ကျွန်တော်တို့ ဘာဆောင်ရွက်ထားသလဲ ဆိုရင် ကျွန်တော်တို့ကိုယ်တိုင်က ဒီအမှုတွေ လက်ခံဆောင်ရွက်တဲ့ပုံစံမှာ သက်ဆိုင်ရာအမှုသည်ကို ဝန်ခံချက် တစ်ခုကျွန်တော်တို့ ထည့်ထားပါတယ်။ အဲဒီနေရာမှာ ကျွန်တော်တို့က ဆန္ဒကတိခေါ်တဲ့ ငွေပေးငွေယူ ကိစ္စတင်မကဘဲနဲ့ မောဟကတိ၊ ဒေါသကတိဖြစ်တဲ့ မိမိရဲ့ အမှုကို အနိုင်လိုချင်တဲ့စိတ်နဲ့ မတရား သက်သေတွေတင်၊ မတရားအမှုဆင်တာတွေလည်း မဖြစ်အောင် အဂတိတရား ကင်းရှင်းစွာနဲ့ မိမိအမှု အနိုင်ရရှိရေးကို မမှန်မကန်မဆောင်ရွက်ရဘူး။ ဒီလို ဆောင်ရွက်တာကို ကျွန်တော်တို့ တွေ့ရှိရင် တွေ့ရှိတဲ့ နေ့ကစပြီး ကျွန်တော်တို့ ဒီအမှုကိုလိုက်ပါ ဆောင်ရွက်ခြင်း မပြုဘူးဆိုတာကို သူတို့သိရှိပါတယ်၊ ဒါကိုလည်း မလုပ်ပါဘူးလို့ ဝန်ခံပါတယ်ဆိုတဲ့ ဝန်ခံချက်ကို ရယူတဲ့စနစ်ကိုလည်း ကျွန်တော်တို့ ထည့်သွင်းညွှန်ကြား ထားပြီးဖြစ်ကြောင်း တင်ပြအပ်ပါတယ်။ လေးစားအပ်တဲ့ နာယကကြီးခင်ဗျာ။ နောက် ကျွန်တော်တို့အဖွဲ့တွေ ဖွဲ့တဲ့နေရာမှာ လွှတ်တော် ကိုယ်စားလှယ်တွေမသိဘူး။ အဖွဲ့တွေထဲမှာ အမှုပွဲစားတွေ ပါနေတယ်၊ မမှန်မကန်လုပ်တဲ့ ရှေ့နေရှေ့ရပ်တွေ ပါနေတယ်ဆိုတဲ့ ဆွေးနွေးချက်ကို တင်ပြပါမယ်။ ကျွန်တော်တို့ ပြည်ထောင်စုဥပဒေဆိုင်ရာ အထောက်အကူ ပေးရေးဥပဒေပုဒ်မ ၅ မှာ ကျွန်တော်တို့ ပြည်ထောင်စုတရားသူကြီးချုပ်ဟာ အစိုးရအဖွဲ့နဲ့ ညှိနှိုင်းပြီးတော့ ပြည်ထောင်စုဥပဒေဆိုင်ရာ အထောက်အကူပေးရေးအဖွဲ့ ဖွဲ့စည်းပေးရမယ်လို့ ဒီလိုပါပါတယ်။ ဒီလိုပဲ တိုင်းဒေသကြီးတွေနဲ့ ပတ်သက်လို့လည်း ပုဒ်မ ၈ မှာ တိုင်းဒေသကြီးတရားလွှတ်တော်ချုပ်က တိုင်းဒေသကြီး အစိုးရအဖွဲ့နဲ့ ညှိနှိုင်းပြီးတော့ ခန့်အပ်နိုင်တယ်ဆိုတာ ပါပါတယ်။ မြို့နယ်တွေအတွက်လည်း ပုဒ်မ ၁၀ မှာ ပါပါတယ်။ ဒါကြောင့်မို့လို့ လက်ရှိအနေအထားမှာတော့ ဥပဒေဆိုင်ရာ အထောက်အကူပေးရေးဥပဒေမှာ ပြဋ္ဌာန်းပါရှိတဲ့အတိုင်း ကျွန်တော်တို့အဖွဲ့တွေကို သက်ဆိုင်ရာတိုင်းဒေသကြီးတရားလွှတ်တော်ချုပ် တရား သူကြီးများနဲ့ တိုင်းဒေသကြီးအစိုးရအဖွဲ့များက ဆောင်ရွက်တာပါ။ လွှတ်တော်ကိုယ်စားလှယ်ကြီးများ ပြောသလိုပဲ ဥပဒေပညာနည်းပါးတယ်၊ အမှုပွဲစားလုပ်ချင်တယ် မမှန်မကန်ဆောင်ရွက်တဲ့ လူတွေဟာလည်း ပါလာနိုင်ပါတယ်။ ကျွန်တော်တို့ဆောင်ရွက်နိုင်တဲ့အဆင့်က ဘာစစ်နိုင်လဲဆိုရင် ကျွန်တော်တို့က ရွေးချယ်တဲ့အထဲမှာ ကျွန်တော်တို့ကိုယ်တိုင် ဒီအခွင့်အရေး ကျွန်တော်တို့ကိုမပေးထားတဲ့အတွက် ကျွန်တော်တို့ကတော့ စိစစ် ရွေးချယ်ခြင်း မပြုနိုင်ပါဘူး။ သို့သော်လည်း တိုင်းဒေသကြီးအစိုးရအဖွဲ့ဟာ ပြည်သူ့လွှတ်တော် ကိုယ်စားလှယ် ကြီးများတင်ပြသလို ပြည်သူ့လွှတ်တော်ကိုယ်စားလှယ်တွေရဲ့ တာဝန်နဲ့ လုပ်ပိုင်ခွင့်မှာ ပြဋ္ဌာန်းပါရှိတဲ့အတိုင်း တိုင်းဒေသကြီးအစိုးရအဖွဲ့များကတော့ ကိုယ့်လွှတ်တော် ကိုယ်စားလှယ်များနဲ့ ညှိနှိုင်းဆောင်ရွက်ပြီး လုပ်မယ်ဆိုရင်တော့ ဒါဟာကောင်းမွန်မျှတတဲ့ အစီအစဉ်ဖြစ်ပြီး ဥပဒေပြဋ္ဌာန်းချက်မှာ မပါရှိသော်လည်း တီထွင်ပြီးတော့ ဆောင်ရွက်နိုင်တဲ့အခွင့်အရေး တစ်ရပ်ဖြစ်ကြောင်း တင်ပြလိုပါတယ်။ နောက်တစ်ခုက ကျွန်တော်တို့ကိုယ်တိုင် လုပ်နိုင်တဲ့အချက်ကတော့ ကျွန်တော်တို့ ပြည်ထောင်စုဥပဒေဆိုင်ရာ အထောက် အကူပေးရေးအဖွဲ့ ဥပဒေမှာ ကြီးကြပ်ခြင်းနဲ့ အရေးယူဆောင်ရွက်ခြင်းဆိုတဲ့ ဥပဒေပုဒ်မတွေ ပါပါတယ်။ မမှန်မကန်လုပ်တာတွေ ကျွန်တော်တို့ စိစစ်တွေ့ရှိရင် ဒီလိုနည်းနဲ့လည်း ပါလာတဲ့အထဲက ကောင်းမွန်တဲ့ စိတ်ထားနဲ့ မဆောင်ရွက်ဘူး၊ တရားစီရင်ရေးကို ပျက်ပြားအောင်လုပ်မယ့်သူတွေ ကျွန်တော်တို့အဖွဲ့ထဲမှာ ပါလာတယ်၊ ပြစ်မှုကျူးလွန်ကြောင်းကိုလည်း ထင်ရှားတယ်ဆိုရင် ဥပဒေပြဋ္ဌာန်းချက်မှာပါတဲ့အတိုင်း ကျွန်တော်တို့ စိစစ်ပြီး အရေးယူဆောင်ရွက်နိုင်ပါကြောင်း ရှင်းလင်းတင်ပြလိုပါတယ်။ လေးစားအပ်တဲ့ ပြည်ထောင်စုလွှတ်တော် နာယကကြီးခင်ဗျာ။ တောင်တွင်းကြီးမဲဆန္ဒနယ် ဦးမင်းသိန်းရဲ့ တင်ပြချက်ကို ကျွန်တော်တို့ ရှင်းလင်းအပ်ပါတယ်။ ဒိုက်ဦးမြို့နယ် မနော်ဘွဲ့ထူးရဲ့ အမှုဟာ ၁၈-၉-၂၀၁၈ နေ့က သက်သေတွေစစ်ဆေးပြီးတော့ လွှတ်တာဟာ အပြီးအပြတ်လွှတ်တာ မဟုတ်ပါဘူး။ တရားရှင်လွှတ်ခဲ့ခြင်းဖြစ်ပါတယ်။ နောက် သူ့ရဲ့ မေးခွန်းတစ်ခုဖြစ်တဲ့ ပြစ်မှုတစ်ခုနဲ့ စွပ်စွဲခံရသူဟာ ရဲအချုပ် စခန်းမှာ ဖမ်းဆီးခံရခြင်း၊ သက်ဆိုင်ရာအမှုစစ်ဆေးတဲ့အရာရှိများရဲ့ ဆောင်ရွက်မှုကြောင့် တရားခံ သေဆုံးရတဲ့ကိစ္စဟာ မဖြစ်သင့်တဲ့ကိစ္စတွေဖြစ်တယ်။ ဒီလိုဟာတွေကို ဘယ်လိုဆောင်ရွက်မလဲ၊ ဘယ်လို ဆောင်ရွက်သင့်လဲလို့ အကြံပြုထားပါတယ်။ ဒီကိစ္စတွေဟာ ဒီမိုကရေစီခေတ်ကို ပြောင်းလဲလာတဲ့ အခါမှာ ဒီလိုစနစ်တွေကို သတင်းမီဒီယာအရသော်လည်းကောင်း၊ တားဆီးပိတ်ပင်ထားတဲ့ သတင်းရဲ့ အမှောင် ချမှုတွေ မရှိတဲ့အခါကြောင့်လည်းကောင်း ပြည်သူတွေဟာ သိရှိလာတာပါ။ အရင်တုန်းက ဒီသတင်းတွေ မသိခဲ့ဘူးဆိုတာ အဖြစ်အပျက်တွေရှိပါတယ်။ သတင်းတွေကို အမှောင်ချ၊ အာဏာနဲ့ပိတ်ထားလို့ ပြည်သူ လူထုကမသိတာပါ။ အခုသိရှိလာတဲ့အခါမှာ ကျွန်တော်တို့လုပ်နိုင်တာ တစ်ခုပဲရှိပါတယ်။ အဲဒါကဘာလဲ ဆိုရင် ဒီလိုသေမှုသေခင်းတွေ ဒီလိုဖြစ်လာတဲ့အခါမှာ သက်ဆိုင်ရာ ကာယကံရှင်ရဲ့ မိသားစုဟာ ဥပဒေ အရ ရဲတရားရုံးကိုလည်း ရဲစည်းကမ်းထိန်းသိမ်းရေးလက်စွဲအရ ရဲချုပ်ကိုလည်းတိုင်နိုင်ပါတယ်။ မြန်မာနိုင်ငံ လူ့အခွင့်အရေးကော်မရှင်ကိုလည်း တိုင်နိုင်ပါတယ်။ မြန်မာနိုင်ငံ လူ့အခွင့်အရေး ကော်မရှင်က ဒီ အချုပ်တရားခံသေဆုံးရတဲ့ကိစ္စကို ဥပဒေနဲ့အညီ ပြည့်စုံစွာ စုံစမ်းစစ်ဆေးနိုင်ဖို့ကတော့ သက်ဆိုင်ရာ ရဲတပ်ဖွဲ့က ကူညီဖို့လိုပါတယ်။ သေသူရဲ့ လက်ကို စစ်ဆေးတဲ့နေရာမှာ သက်ဆိုင်ရာမြို့နယ် မှာရှိတဲ့ ဆရာဝန်တစ်ယောက်တည်းကို စစ်ဆေးတာထက် သေဆုံးရတဲ့အကြောင်းရင်းကို Cause of Death ကို သေသေချာချာ စစ်ဆေးနိုင်တဲ့ မှုခင်းဆရာဝန်ကြီးတွေပါတဲ့ ဘုတ်အဖွဲ့နဲ့ စစ်ဆေးခြင်းအားဖြင့် နဂိုရှိရင်းစွဲရောဂါကြောင့် သေတာလား၊ ရုတ်တရက် နှိပ်စက်တဲ့ဒဏ်ရာကြောင့် ရှော့ခ်ဖြစ်ပြီးသေတာလား ဆိုတာတွေကို ဖော်ထုတ်နိုင်ရင် ကျွန်တော်တို့က ဥပဒေနဲ့အညီ အရေးယူဆောင်ရွက်နိုင်ခြေ ရရှိနိုင်တဲ့ အခြေအနေရှိကြောင်း ရှင်းလင်းတင်ပြအပ်ပါတယ်။ နောက်တစ်ခုက ပြစ်မှုကျူးလွန်တဲ့ ကလေးသူငယ်တွေ၊ ပြစ်မှုကျူးလွန်ရန်ခိုင်းတဲ့ ကလေး သူငယ်တွေကို ခိုင်းတဲ့လူတွေကို ဘယ်လိုအရေးယူဆောင်ရွက်သင့်တယ် ကျွန်တော်တို့အဖွဲ့က ဘယ်လို အရေးယူ ဆောင်ရွက်ပါဆိုပြီးတော့ အကြံပြုဆွေးနွေးထားတာ ရှိပါတယ်။ ဥပဒေဆိုင်ရာ အထောက်အကူ ပေးရေးအက်ဥပဒေမှာ ကျွန်တော်တို့အဖွဲ့ကို ဖွဲ့ကတည်းက ကျွန်တော်တို့ ပြည်ထောင်စုအဆင့်မှာဆိုရင် ကျွန်တော်တို့ လူမှုဝန်ထမ်းကယ်ဆယ်ရေးနှင့် ပြန်လည်နေရာချထားရေးဝန်ကြီးဌာနက ညွှန်ကြားရေးမှူး ရာထူးအောက်မနိမ့်တဲ့ ကိုယ်စားလှယ်တစ်ဦး ကျွန်တော်တို့ဆီမှာ အဖွဲ့ဝင်အဖြစ် ပါရှိပါတယ်။ တိုင်းနဲ့ ပြည်နယ်တွေမှာလည်း ဒီလိုပဲပါရှိပါတယ်။ ဒါကြောင့်မို့လို့ ဒီကလေးသူငယ်တွေနဲ့ကိစ္စတွေဟာ ကျွန်တော်တို့ ဒီကနေ့အထိ မသန်မစွမ်းတဲ့ကလေးသူငယ်တွေ၊ မတရားပြုကျင့်ခံရတဲ့နေရာမှာ ကျွန်တော်တို့ (Victim) နစ်နာသူအနေနဲ့ ကျွန်တော်တို့ လိုက်ပါဆောင်ရွက်ပေးနေကြောင်း တင်ပြအပ်ပါတယ်။ နောက်တစ်ခုက ဒီကလေးသူငယ်တွေကို ဘယ်လိုအပြစ်ပေးမလဲလို့ လွှတ်တော်ကိုယ်စားလှယ် တော်ကြီးက မေးမြန်းထားတာ ရှိပါတယ်။ ကျွန်တော်တို့ရဲ့ ဥပဒေပုဒ်မ ၃၁ မှာ ဦးစားပေးဆောင်ရွက် ရမယ့် အမှုသည်အမျိုးအစား ၅ မျိုး ပြဋ္ဌာန်းပါရှိပါတယ်။ ပထမဦးဆုံးတစ်ခုက ကလေးသူငယ် ဖြစ်ပါတယ်။ ဒုတိယက မသန်မစွမ်းသူဖြစ်ပါတယ်။ တတိယက အမျိုးသမီးဖြစ်ပါတယ်။ စတုတ္ထက ခုခံအားကျဆင်း ရောဂါခံစားနေရသူဖြစ်ပြီးတော့ ပဉ္စမက အခြားကူးစက်မြန်ရောဂါ ခံစားနေရတဲ့ ၅ မျိုးကို ဥပဒေ အထောက်အကူ တောင်းခံတဲ့နေရာမှာ တစ်ခြားလူတွေထက် ပိုပြီးတော့ဦးစားပေးပြီးတော့ ဆောင်ရွက် ပေးရမယ်လို့ပါတဲ့အတွက် ကျွန်တော်တို့ ဥပဒေမှာပါတဲ့အတိုင်း ဆောင်ရွက်လျက်ရှိကြောင်း ရှင်းလင်းတင်ပြ အပ်ပါတယ်။ လေးစားအပ်တဲ့ ပြည်ထောင်စုလွှတ်တော် နာယကကြီးခင်ဗျာ။ ကရင်ပြည်နယ် မဲဆန္ဒနယ်အမှတ် (၇) နော်ခရစ္စထွန်း (ခေါ်) ဒေါက်တာအားကာမိုးရဲ့ မေးမြန်းချက်ကို ဖြေကြားလိုပါတယ်။ ကရင်ပြည်နယ် ဥပဒေဆိုင်ရာ အထောက်အကူပေးရေးအဖွဲ့ကို ကရင်ပြည်နယ်တရားလွှတ်တော်ကနေ ၁၀-၁-၂၀၁၈ ပါ အမိန့်ကြော်ငြာစာအမှတ်(၁/၂၀၁၈)နဲ့ ပြည်နယ်အဖွဲ့ကို ဖွဲ့ပေးပါတယ်။ ဆက်လက်ပြီးတော့ အမိန့် ကြော်ငြာစာ (၂/၂၀၁၈)၊ (၃/၂၀၁၈)၊ (၄/၂၀၁၈)၊ (၅/၂၀၁၈)၊ (၆/၂၀၁၈)နဲ့ ဘားအံ၊ မြဝတီ၊ ကော့ကရိတ်၊ ဖာပွန်၊ လှိုင်းဘွဲ့များကိုလည်း ဖွဲ့စည်းပြီးဖြစ်ပါတယ်။ ဒါ့အပြင် ၂၆-၂-၂၀၁၉ ရက်နေ့မှာ ဖာပွန်ခရိုင်၊ ၂၁-၃-၂၀၁၉ ရက်နေ့မှာ လှိုင်းဘွဲ့၊ ၁-၄-၂၀၁၉ ရက်နေ့မှာ ဘားအံ၊ ၆-၅-၂၀၁၉ ရက်နေ့မှာ မြဝတီ၊ ၆-၅-၂၀၁၉ မှာပဲ ကော့ကရိတ်ခရိုင်၊ မြို့နယ်ဆိုင်ရာ ဥပဒေအထောက်အကူအဖွဲ့ရုံးတွေကိုလည်း ကရင် ပြည်နယ်ဝန်ကြီးချုပ်နဲ့ အစိုးရအဖွဲ့ရဲ့ ကူညီပံ့ပိုးမှုနဲ့ ကျွန်တော်တို့ ဖွဲ့စည်းပြီး ဆောင်ရွက်လျက်ရှိနေပြီ ဖြစ်ပါတယ်။ နာယကကြီးခင်ဗျာ။ Power Point ဖြင့် တင်ပြခွင့်ပြုရန် တောင်းခံအပ်ပါတယ်။ ကျွန်တော်တို့ ဒါတွေဟာ ကရင်ပြည်နယ် ဥပဒေဆိုင်ရာအထောက်အကူပေးရေးရုံးအဖွဲ့ခွဲ မှတ်တမ်းဖြစ်ပါတယ်။ နောက်တစ်ခုက ဖာပွန်ခရိုင်ဖွင့်လှစ်တဲ့ ရုံးဖွင့်ပွဲမှတ်တမ်းနဲ့ ရုံးအနေအထား ဖြစ်ပါတယ်။ နောက်တစ်ခုက လှိုင်းဘွဲ့ ဥပဒေဆိုင်ရာအထောက်အကူပေးရေးအဖွဲ့ရုံး ဖွင့်ပွဲဖြစ်ပါတယ်။ နောက်တစ်ခါ ဘားအံခရိုင်နဲ့ ကျွန်တော်တို့ မြို့နယ်ရော ခရိုင်ရော တွဲဖွင့်ခိုင်းတဲ့ ခရိုင်နဲ့ မြို့နယ် တွဲဖွင့်ထားခြင်း ဖြစ်ပါတယ်။ နောက်တစ်ခုက မြဝတီခရိုင်၊ ခရိုင်ရာ မြို့နယ်ရောကို မြို့နယ်တစ်ခုတည်းက တာဝန်ယူရတဲ့ အတွက် ပူးပေါင်းပြီးတော့ ဖွင့်လှစ်ထားပြီးဖြစ်ကြောင်း ရှင်းလင်းတင်ပြအပ်ပါတယ်။ လေးစားအပ်တဲ့ ပြည်ထောင်စုလွှတ်တော် နာယကကြီးခင်ဗျာ။ ရန်ကုန်တိုင်းဒေသကြီး မဲဆန္ဒနယ် အမှတ်(၁၀) လွှတ်တော်ကိုယ်စားလှယ်တော်ကြီးဖြစ်တဲ့ ဒေါ်နော်လှလှစိုးရဲ့ ဆွေးနွေးတင်ပြချက်ကို ရှင်းလင်း တင်ပြအပ်ပါတယ်။ သူကတော့ ကျွန်တော်တို့ရဲ့ ဒီအစီရင်ခံစာမှာ အခြေခံမူတွေ၊ ရည်ရွယ်ချက်တွေ၊ မဟာဗျူဟာတွေ မပါရှိဘူး။ ဒါတွေပါရင် ပိုမိုကောင်းမွန်မယ်လို့ အကြံပြုဆွေးနွေးပါတယ်။ ကျွန်တော်တို့ ကတော့ ဒီအခြေခံမူတွေ၊ ဒီရည်ရွယ်ချက်တွေပါ ဒီအစီရင်ခံစာထဲမှာထည့်ရင် ကျွန်တော်တို့က အစီရင်ခံစာ စာအုပ်ကလည်း လွှတ်တော်ကိုယ်စားလှယ်အပြည့် ၆၇၀ ဦးကို ဝေရတဲ့အတွက် စာအုပ်ကြီးက အထူကြီး ဖြစ်ပါတယ်။ ဒါကြောင့်မို့ ကျွန်တော်တို့က Pamphlet မှာထည့်တယ်။ ဥပဒေစာအုပ်ထဲမှာထည့်ရိုက်ထားတယ်။ ဥပဒေစာအုပ်တွေကို ဝေငှခြင်းအားဖြင့် Awareness လုပ်ပါတယ်။</speech>
<speech type="speaker">ဦးခင်ဇော်ခင်ဗျား။ နိုင်ငံတော်တံဆိပ်ဟာ ဒီဘက်မှာရှိပါတယ်။ အဲဒါ ဒီကို မျက်နှာမူပြီးမှ ဆွေးနွေးပါ။ နောက်တစ်ခုကတော့ အသေးစိတ်သွားစရာမလိုပါဘူး။ ဆောင်ရွက်ထား မှုတွေကိုတော့ တင်ပြပေးပါ။</speech>
<speech><agency id="42">ဦးခင်ဇော်(အတွင်းရေးမှူး၊ ပြည်ထောင်စုဥပဒေဆိုင်ရာအထောက်အကူပေးရေးအဖွဲ့)</agency>ဒါကြောင့်မို့လို့ ကျွန်တော်တို့ ဒီအခြေခံမူတွေကို အစီရင်ခံစာမှာ ထည့်သွင်းပြီးဖြစ်ပါတယ်။ ကျွန်တော်တို့ မူဝါဒ(၈)ချက်ကိုလည်း ကျွန်တော်တို့ရဲ့ ဒုတိယအကြိမ်စာအုပ်မှာ ထည့်သွင်းပေးထားပြီးဖြစ်ကြောင်း တင်ပြအပ်ပါတယ်။ ကျွန်တော်တို့ ပဲခူးတိုင်းဒေသကြီးမှာ အမှုတွေ လိုက်ပါဆောင်ရွက်တယ်ဆိုတာ ကလည်း ကျွန်တော်တို့ရဲ့ ဆောင်ရွက်ချက်နဲ့ သက်ဆိုင်ရာအဖွဲ့ကို အမှုသည်များရဲ့ ပူးပေါင်းကူညီမှုကြောင့် ဒီလိုအမှုတွေများပြားအောင် ဆောင်ရွက်နိုင်ခြင်းဖြစ်ကြောင်း ရှင်းလင်းတင်ပြအပ်ပါတယ်။ လွှတ်တော်ကိုယ်စားလှယ်တော်ကြီး ဦးတင်အောင်ထွန်း မကွေးတိုင်းမဲဆန္ဒနယ်ရဲ့ တင်ပြချက် တွေကို အစီရင်ခံအပ်ပါတယ်။ ကျွန်တော်တို့ အဲဒီမှာ အဂတိလိုက်စားမှုအဖွဲ့ ဆောင်ရွက်မှု (၇)မှုက တစ်တန်း၊ တစ်မှုက တစ်တန်း ပါသွားခြင်းဟာ (၇)မှုလို့ ရေးထားခြင်းဟာ အမှန်ဖြစ်ပါတယ်။ (၁)မှု ဆိုတာ ပိုသွားခြင်းဖြစ်တဲ့အတွက် ကျွန်တော်တို့ တာဝန်ဖြစ်ပါတယ်။ နောက်တစ်ခုက ဒီ အမှုတစ်မှုကို ပါသွားတာဟာ ထပ်ပြီးပါသွားခြင်းမဟုတ်ပါဘူး။ ကျွန်တော်တို့ ပထမအကြိမ်စာအုပ်မှာတုန်းက ကျွန်တော်တို့ အဲဒီအမှုဟာ ပြည်ထောင်စုတရားလွှတ်တော်ချုပ်ကို တင်ထားစဉ်ကာလကို မှတ်တမ်းတင် ထားခြင်းဖြစ်ပါတယ်။ ဒီ ဒုတိယအစီရင်ခံစာကျတော့ ပြည်ထောင်စုတရားလွှတ်တော်ချုပ်မှာ အပြီးသတ် လျှောက်လဲချက်ပေးခြင်း၊ အပြီးသတ်အမိန့်ချခြင်း ဖြစ်တဲ့အတွက် ဒါ ကျွန်တော်တို့ နောက်ဆုံးအခြေအနေကို တင်ပြရခြင်းဖြစ်ပါတယ်။ နောက်တစ်မှုကိုလည်း ကျွန်တော်တို့ ဒီလိုပါပဲ။ တိုင်းဒေသကြီး တရားလွှတ်တော် ကနေ ပြည်ထောင်စုတရားလွှတ်တော်ချုပ်ကို တင်ပါတယ်။ ပြည်ထောင်စုတရားလွှတ်တော်ချုပ်က နောက်ဆုံး အမိန့်ချမှတ်ထားတာကို ကျွန်တော်တို့ တင်ပြခြင်းဖြစ်ပါတယ်။ ကျွန်တော်တို့ အဲဒီဟာမှာ အယူခံတရားခံ ဖြစ်ပါတယ်။ နောက်ဆုံးစာကြောင်းမှာ တရားလိုကို လိုဆိုတဲ့စကားလုံးနဲ့ ခံနဲ့ မှားယွင်း ပါသွားတဲ့အတွက် ဒါ ကျွန်တော်တို့ရဲ့ တာဝန်ဖြစ်ကြောင်း ရှင်းလင်းတင်ပြလိုပါတယ်။ နောက်တစ်ခုက ဦးမျိုးနိုင်ရဲ့ တင်ပြချက်နဲ့ပတ်သက်လို့ ရှင်းလင်းတင်ပြလိုပါတယ်။ ကျွန်တော်တို့ မဖွင့်ရသေးတဲ့ ရုံးတွေက မန္တလေးတိုင်း၊ ရန်ကုန်တိုင်းဖြစ်ပါတယ်။ ရုံးခန်းနေရာများ ရရှိပြီးသော်လည်း ကျွန်တော်တို့ ပြုပြင်ဆောင်ရွက်မှုတွေကို စည်ပင်သာယာနဲ့ ဆောင်ရွက်နေရလို့ မဖွင့်နိုင်သေးဘူး ဖြစ်ပါတယ်။ ကျန်တဲ့မဖွင့်နိုင်တာက စစ်ကိုင်း၊ မကွေး၊ ကယား၊ ချင်းတို့က ကျွန်တော်တို့ ရုံးခန်းတော့ ရပါပြီ။ သက်ဆိုင်ရာအစိုးရအဖွဲ့နဲ့ ကျွန်တော်တို့ ညှိနှိုင်းတဲ့အတွက် မဆောင်ရွက်ရပါ။ နောက် အကျဉ်းဦးစီးဌာနမှာ ရှိနေတဲ့ ချုပ်နှောင်ခံရတဲ့ လူငယ်တွေရဲ့ အခက်အခဲကို ကျွန်တော်တို့ ကူညီဆောင်ရွက်ဖို့တော့ အကျဉ်းဦးစီးဌာနနဲ့ ဆောင်ရွက်လျက်ရှိကြောင်း တင်ပြလိုပါတယ်။ လွှတ်တော် ကိုယ်စားလှယ်ကြီးများရဲ့ ဆွေးနွေးတင်ပြချက်များဟာ ကျွန်တော်တို့အဖွဲ့ရဲ့ ဆောင်ရွက်ချက်များအပေါ် အသေးစိတ်ဝေဖန်အကြံပြုပြီးတော့ စိတ်စေတနာကောင်းနဲ့ အကြံပြုချက်များဖြစ်တဲ့အတွက် အလေးထား ပြီးတော့ လွှတ်တော်ကိုယ်စားလှယ်ကြီးများ အကြံပြုတဲ့အတိုင်း ကျွန်တော်တို့ အဖွဲ့ကနေပြီးတော့ ပေးလာတာနဲ့အမျှ ပူးပေါင်းဆောင်ရွက်ပြီးတော့ အကောင်အထည်ဖော်သွားမှာဖြစ်ကြောင်း ရှင်းလင်းတင်ပြ အပ်ပါတယ်။ ကျွန်တော်တို့ရဲ့ ၁၅-၁၁-၂၀၁၈ ရက်နေ့မှ ၁၄-၅-၂၀၁၉ ရက်နေ့အထိ ၆ လပတ် အစီရင်ခံစာအား လွှတ်တော်မှ မှတ်တမ်းတင်ပေးပါရန် တင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဆက်လက်ပြီး ပြည်ထောင်စုတရားလွှတ်တော်ချုပ်က ပြန်လည်ရှင်းလင်းရန် ရှိက ရှင်းလင်းဆွေးနွေးဖို့ဖြစ်ပါတယ်။</speech>
<speech><agency id="5">ဦးသာဌေး(တရားသူကြီး၊ ပြည်ထောင်စုတရားလွှတ်တော်ချုပ်)</agency>လေးစားအပ်ပါသော ပြည်ထောင်စုလွှတ်တော် နာယကကြီးနှင့် လွှတ်တော်ကိုယ်စားလှယ်များအားလုံး မင်္ဂလာပါလို့ နှုတ်ခွန်း ဆက်သအပ်ပါတယ်။ ကျွန်တော်ကတော့ ပြည်ထောင်စုတရားလွှတ်တော်ချုပ် တရားသူကြီး ဦးသာဌေး ဖြစ်ပါတယ်။ ကျွန်တော့အနေနဲ့ ပြည်ထောင်စုတရားလွှတ်တော်ချုပ်ကိုယ်စား ပြည်ထောင်စုဥပဒေဆိုင်ရာ အထောက်အကူပေးရေးအဖွဲ့ အပါအဝင် ဥပဒေဆိုင်ရာအထောက်အကူပေးရေးအဖွဲ့ အသီးသီးနဲ့ စပ်လျဉ်း ပြီးတော့ ပြည်ထောင်စုတရားလွှတ်တော်ချုပ်က ဆောင်ရွက်ပေးမှု အခြေအနေများကို ရှင်းလင်းတင်ပြ သွားမှာ ဖြစ်ပါတယ်။ ပြည်ထောင်စုတရားလွှတ်တော်ချုပ်ရဲ့ ၁၅-၁၁-၂၀၁ရ ရက်စွဲပါအမိန့်ကြော်ငြာစာအမှတ် (၈၆၅/၂၀၁၉)ဖြင့် ပြည်ထောင်စုဥပဒေဆိုင်ရာ အထောက်အကူပေးရေးအဖွဲ့ကို ဖွဲ့စည်းပေးခဲ့ပြီးတော့ ပြည်ထောင်စုလွှတ်တော်က ပြဋ္ဌာန်းတဲ့ ဥပဒေ၊ နည်းဥပဒေများနဲ့အညီ တိုင်းဒေသကြီး၊ ပြည်နယ်ဥပဒေ ဆိုင်ရာ အထောက်အကူပေးရေးအဖွဲ့ ၁၄ ဖွဲ့ကိုလည်း ဖွဲ့စည်းပေးခဲ့ပြီးပါတယ်။ မြို့နယ်ဥပဒေဆိုင်ရာ အထောက်အကူပေးရေးအဖွဲ့များကို ဖွဲ့စည်းထားရှိမှုနဲ့ ပတ်သက်ပြီးတော့ ၁၅-၇-၂၀၁၉ ရက်နေ့အထိ ဖွဲ့စည်းပြီးစီးမှုကို တင်ပြရမယ်ဆိုရင် ကချင်ပြည်နယ်မှာ ၁၁ မြို့နယ်၊ ကယားပြည်နယ်မှာ ရ မြို့နယ်၊ ကရင် ပြည်နယ်မှာ ၅ မြို့နယ်၊ ချင်းပြည်နယ်မှာ ၉ မြို့နယ်၊ တနင်္သာင်္သာရီတိုင်းဒေသကြီးမှာ ၁၀ မြို့နယ်၊ ပဲခူးတိုင်း ဒေသကြီးမှာ ၂၈ မြို့နယ်၊ မန္တလေးတိုင်းဒေသကြီးမှာ ၃၅ မြို့နယ်၊ မွန်ပြည်နယ်မှာ ၁၀ မြို့နယ်၊ ရခိုင်ပြည်နယ်မှာ ၅ မြို့နယ်၊ ရန်ကုန်တိုင်းဒေသကြီးမှာ ၃၁ မြို့နယ်၊ ရှမ်းပြည်နယ်မှာ ၂ရ မြို့နယ်၊ ဧရာဝတီတိုင်းဒေသကြီး မှာ ၂၆ မြို့နယ်၊ စုစုပေါင်း ၂၀၄ မြို့နယ်ကို ဖွဲ့စည်းပြီးဖြစ်ပါကြောင်း တင်ပြအပ်ပါတယ်။ စစ်ကိုင်းတိုင်းဒေသကြီးနဲ့ မကွေးတိုင်းဒေသကြီးတို့မှာ မြို့နယ်ဥပဒေဆိုင်ရာ အထောက်အကူ ပေးရေးအဖွဲ့ ဖွဲ့စည်းနိုင်ရေးအတွက် သက်ဆိုင်ရာ တိုင်းဒေသကြီး တရားသူကြီးချုပ်များဟာ သက်ဆိုင်ရာ တိုင်းဒေသကြီးအစိုးရအဖွဲ့များနှင့် ဥပဒေနဲ့အညီ ညှိနှိုင်းဆောင်ရွက်လျက်ရှိပါကြောင်း တင်ပြအပ်ပါတယ်။ အဆင့်ဆင့်သော ဥပဒေဆိုင်ရာ အထောက်အကူပေးရေးအဖွဲ့မှ နိုင်ငံ့ဝန်ထမ်းမဟုတ်သော ပုဂ္ဂိုလ်များရဲ့ စရိတ် ချီးမြှင့်ငွေ ထုတ်ပေးရေးနဲ့ ပတ်သက်ပြီးတော့ ၂၀၁၉-၂၀၂၀ ဘဏ္ဍာရေးနှစ် တိုင်းဒေသကြီး၊ ပြည်နယ် ၁၄ ဖွဲ့နဲ့ မြို့နယ် ၁၄၉ ဖွဲ့အတွက် ချီးမြှင့်ငွေများကို တွက်ချက်တောင်းခံထားခြင်း ဖြစ်ပါတယ်။ ဒါပေမယ့် ဖွဲ့စည်းထားတဲ့ အဖွဲ့တွေက တောင်းခံထားတဲ့အဖွဲ့ထက်ပိုများလာတဲ့အခါမှာ စရိတ်ချီးမြှင့်ငွေများ ထပ်မံ ပေးဖို့ လိုအပ်လာတဲ့အတွက်ကြောင့်မို့လို့ ဒါနဲ့ပတ်သက်ပြီး ထပ်မံဖွဲ့စည်းတဲ့မြို့နယ်များအတွက် စရိတ်ချီးမြှင့်ငွေ များလို့ တင်ပြထားတာကို ကျွန်တော်တို့ သက်ဆိုင်ရာအဖွဲ့အစည်းကတစ်ဆင့် ကျွန်တော်တို့က စီမံကိန်း နှင့် ဘဏ္ဍာရေးဝန်ကြီးဌာနကို အကြံပြုချက်တောင်းခံခဲ့ပါတယ်။ စီမံကိန်းနဲ့ ဘဏ္ဍာရေးဝန်ကြီးဌာနကနေပြီးတော့ ပြန်ကြားချက်များရရှိလို့ ပြန်ကြားချက်ကို ပြည်ထောင်စုဥပဒေဆိုင်ရာ အထောက်အကူပေးရေးအဖွဲ့သို့ ပေးပို့ခဲ့ပြီးဖြစ်ပါကြောင်း တင်ပြအပ်ပါတယ်။ ၂၀၁၈-၂၀၁၉ ဘဏ္ဍာရေးနှစ်အတွက် အရအသုံးများအတွက်ကို လုပ်ပိုင်ခွင့်များလွှဲအပ်ခြင်းနဲ့ စပ်လျဉ်း ပြီးတော့ စီမံကိန်းနဲ့ ဘဏ္ဍာရေးဝန်ကြီးဌာနသို့ အကြံပြုချက်တောင်းခံခဲ့တဲ့အခါမှာ စီမံကိန်းနှင့် ဘဏ္ဍာရေး ဝန်ကြီးဌာနက ပြည်ထောင်စုဥပဒေဆိုင်ရာ အထောက်အကူပေးရေးအဖွဲ့ရုံးနဲ့ တိုင်းဒေသကြီး၊ ပြည်နယ် ဥပဒေဆိုင်ရာ အထောက်အကူပေးရေးအဖွဲ့ရုံးတို့အတွက် ငွေကြေးကိစ္စများ ဆောင်ရွက်နိုင်ဖို့ ကြီးကြပ်သူ အရာရှိ ခန့်အပ်ခြင်းကို မြန်မာနိုင်ငံရဲ့ ဘဏ္ဍာရေးစီမံခန့်ခွဲမှုဆိုင်ရာ စည်းမျဉ်း (၃၅/၂၀၁၇)ပါ အပိုဒ် ၇၁ အရ ပြည်ထောင်စုတရားလွှတ်တော်ချုပ်က တာဝန်လွှဲအပ်တဲ့ ဌာနအကြီးအကဲကသာ တာဝန်ယူ ဆောင်ရွက်ရမှာ ဖြစ်ပြီးတော့ ကြီးကြပ်သူအရာရှိက ယင်းစည်းမျဉ်းအပိုဒ် ၇၈ နဲ့အညီ ငွေထုတ်သူအရာရှိကို ခန့်အပ်နိုင်ကြောင်း စီမံကိန်းနဲ့ ဘဏ္ဍာရေးဝန်ကြီးဌာနက ပြန်ကြားလာတဲ့အတွက်ကြောင့်မို့လို့ ပြည်ထောင်စု ဥပဒေဆိုင်ရာ အထောက်အကူပေးရေးအဖွဲ့ရုံးနဲ့ တိုင်းဒေသကြီးရဲ့ ဥပဒေဆိုင်ရာအထောက်အကူပေးရေး အဖွဲ့ရုံးများအတွက်ကို ၁-၇-၂၀၁၉ ရက်နေ့ကစပြီးတော့ ဖွင့်လှစ်ပြီးဖြစ်ပါကြောင်း တင်ပြအပ်ပါတယ်။ နာယကကြီးခင်ဗျာ။ ဥပဒေဆိုင်ရာ အထောက်အကူပေးရေး ဥပဒေပုဒ်မ ၃၃ နဲ့ ဥပဒေဆိုင်ရာ အထောက်အကူပေးရေးနည်းဥပဒေ ၃၈၊ ၃၉၊ ၄၀ တို့အရ ပြည်ထောင်စုဥပဒေဆိုင်ရာ အထောက်အကူ ပေးရေးအဖွဲ့သည် ဥပဒေဆိုင်ရာ အထောက်အကူပေးရေးအဖွဲ့အဆင့်ဆင့်အတွက် လိုအပ်သော ဘဏ္ဍာငွေ အသုံးစရိတ်၊ သာမန်အသုံးစရိတ်နဲ့ ငွေလုံးငွေရင်းအသုံးစရိတ် ရငွေ၊ သာမန်ရငွေနှင့် ငွေလုံးငွေရင်း ရငွေတို့ကို ပြည်ထောင်စုတရားလွှတ်တော်ချုပ်မှတစ်ဆင့် ပြည်ထောင်စုနှစ်စဉ်ဘဏ္ဍာငွေ အရအသုံးဆိုင်ရာ ဥပဒေကြမ်းမှာ ထည့်သွင်းတင်ပြနိုင်ရန် တောင်းခံခဲ့ရပြီးတော့ ပြည်ထောင်စုတရားလွှတ်တော်ချုပ်ရဲ့ ဘဏ္ဍာငွေအရအသုံးစာရင်းမှာ တစ်ပေါင်းတည်း စုစည်းပြီးတော့ ပြည်ထောင်စုဘဏ္ဍာရန်ပုံငွေ အစီအစဉ်မှာ ပါဝင်ဆောင်ရွက်ရပါတယ်။ ပြည်ထောင်စုတရားလွှတ်တော်ချုပ်ဟာ ၂၀၁၈ ခုနှစ် ပြည်ထောင်စုလွှတ်တော် ဥပဒေအမှတ်(၃၀) ဖြင့် ၂၁-၉-၂၀၁၈ ရက်တွင် ပြဋ္ဌာန်းခဲ့သော ၂၀၁၈-၂၀၁၉ ခုဘဏ္ဍာရေးနှစ် ပြည်ထောင်စု၏ ဘဏ္ဍာငွေ အရအသုံးဆိုင်ရာ ဥပဒေပုဒ်မ ၃(က)အရ ပြည်ထောင်စုတရားသူကြီးချုပ်က တာဝန်ခံရတဲ့ ငွေစာရင်း အုပ်စုခေါင်းစဉ်အမှတ်(၆)၊ ပြည်ထောင်စုတရားလွှတ်တော်ချုပ်အတွက် ၂၀၁၈-၂၀၁၉ ဘဏ္ဍာနှစ်မှာ အသုံးစရိတ်တို့ကို စီမံခန့်ခွဲခြင်း ပြုနိုင်ရန်အတွက် လုပ်ပိုင်ခွင့်ကို အဆိုပါဥပဒေ ပုဒ်မ ၃ (ခ)အရ လွှဲအပ်ခြင်း ခံရတဲ့ ပြည်ထောင်စုတရားသူကြီးချုပ်ရုံး၊ အမြဲတမ်းအတွင်းဝန်သည် ပြည်ထောင်စုဥပဒေဆိုင်ရာ အထောက် အကူပေးရေးအဖွဲ့ရဲ့ အသုံးစရိတ်များ၊ သာမန်အသုံးစရိတ်နဲ့ ငွေလုံးငွေရင်းအသုံးစရိတ်တို့ကို စီမံခန့်ခွဲနိုင်ရန် အတွက် ပြည်ထောင်စုဥပဒေဆိုင်ရာ အထောက်အကူပေးရေးအဖွဲ့ရုံး၏ ဒုတိယညွှန်ကြားရေးမှူးချုပ်အား ထပ်မံ၍ လုပ်ပိုင်ခွင့် လွှဲအပ်ပေးခဲ့ခြင်းဖြစ်ပါကြောင်း တင်ပြအပ်ပါတယ်။ သို့ပါ၍ ပြည်ထောင်စုတရားလွှတ်တော်ချုပ်သည် ပြည်ထောင်စုဥပဒေဆိုင်ရာ အထောက်အကူ ပေးရေးအဖွဲ့နှင့် ဥပဒေဆိုင်ရာ အထောက်အကူပေးရေးအဖွဲ့ အဆင့်ဆင့်တို့အတွက် လိုအပ်တဲ့ ဆောင်ရွက် မှုများကို ဥပဒေဆိုင်ရာ အထောက်အကူပေးရေးဥပဒေပါ ပြဋ္ဌာန်းချက်များနှင့်အညီ ပြည်ထောင်စုဥပဒေ ဆိုင်ရာ အထောက်အကူပေးရေးအဖွဲ့နှင့် ညှိနှိုင်းပူးပေါင်း ဆောင်ရွက်လျက်ရှိပါကြောင်း တင်ပြအပ်ပါတယ်။ အားလုံးကိုကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ပြည်ထောင်စုဥပဒေဆိုင်ရာ အထောက်အကူ ပေးရေးအဖွဲ့၏ ၆ လတာကာလ လုပ်ငန်းဆောင်ရွက်မှု အစီရင်ခံစာကို လွှတ်တော်က မှတ်တမ်းတင်ကြောင်း ကြေညာပါတယ်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ နေ့လယ်စာ သုံးဆောင်နိုင်ရန်အတွက် အစည်းအဝေးကို တစ်နာရီခန့် ရပ်နားမှာဖြစ်ပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျာ။</speech>
</report>
</section>
<section value="Bill">
<bill>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနဲ့ ဧည့်သည်တော်များခင်ဗျား။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<title>ပြည်ထောင်စုသမ္မတမြန်မာနိုင်ငံတော်ဖွဲ့စည်းပုံအခြေခံဥပဒေ(၂၀၀၈ ခုနှစ်) ပြင်ဆင်ရေးပူးပေါင်း ကော်မတီ၏ အစီရင်ခံစာနှင့်စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၉) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်ထောင်စု သမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ (၂၀၀၈ ခုနှစ်) ပြင်ဆင်ရေးပူးပေါင်းကော်မတီ၏ အစီရင်ခံစာကို ၁၅-၇-၂၀၁၉ ရက်က ကျင်းပပြုလုပ်ခဲ့တဲ့ ပြည်ထောင်စုလွှတ်တော် အစည်းအဝေးမှာ ဖတ်ကြားတင်ပြခဲ့ပြီး ဖြစ်ပါတယ်။ အဆိုပါအစီရင်ခံစာနဲ့စပ်လျဉ်းပြီး ဆွေးနွေးလိုတဲ့ လွှတ်တော်ကိုယ်စားလှယ် ၄၂ ဦး အမည်စာရင်း လက်ခံရရှိထားပါတယ်။ ဒီနေ့မှာ ၂၁ ဦး စတင်ဆွေးနွေးဖို့ လျာထားပြီး တစ်ဦးချင်းဆွေးနွေးချိန် ၆ မိနစ် သတ်မှတ်ထားပါတယ်။ လွှတ်တော်ကိုယ်စားလှယ်များတစ်ဦးချင်း ဆွေးနွေးမှုမစတင်ခင်မှာ နာယက အနေနဲ့ လွှတ်တော်သို့ အနည်းငယ်ပြောကြားလိုပါတယ်။ ဖွဲ့စည်းပုံအခြေခံဥပဒေ ပြင်ဆင်ရေးပူးပေါင်း ကော်မတီရဲ့ အစီရင်ခံစာ နောက်ဆက်တွဲဇယားပါအချက်များဟာ လွှတ်တော်တွင်းမှာရှိတဲ့ နိုင်ငံရေးပါတီ၊ ဌာန၊ အစုအဖွဲ့အသီးသီးနဲ့ တစ်သီးပုဂ္ဂလ ကိုယ်စားလှယ်တို့ရဲ့ ပြင်ဆင်၊ ဖြည့်စွက်၊ ပယ်ဖျက်ရန် အကြံပြုချက် များသာဖြစ်ပါတယ်။ ဒီအတွက် လွှတ်တော်ကိုယ်စားလှယ်များ ဆွေးနွေးကြတဲ့အခါမှာ မိမိတို့ရဲ့ ဆွေးနွေးချက်များဟာ အပြုသဘောဆောင်ပြီး နိုင်ငံတော်နဲ့ နိုင်ငံသားများရဲ့ အကျိုးစီးပွားအတွက်လည်းကောင်း၊ တိုင်းရင်းသား စည်းလုံးညီညွတ်ရေး၊ အမျိုးသားပြန်လည်သင့်မြတ်ရေး၊ ပြည်တွင်းငြိမ်းချမ်းရေး၊ တရားဥပဒေစိုးမိုးရေးနဲ့ တည်ငြိမ်အေးချမ်းရေးတို့အတွက်လည်းကောင်း ရှေးရှုတဲ့ ဆွေးနွေးချက်များဖြစ်ဖို့ လိုအပ်ပါတယ်။ ဒါ့အပြင် လွှတ်တော်ကိုယ်စားလှယ်များ ဆွေးနွေးကြတဲ့အခါမှာ အစီရင်ခံစာပါ အကြောင်းအရာ များနဲ့ သက်ဆိုင်တဲ့ကိစ္စရပ်များကိုသာ ဆွေးနွေးကြပြီး ပါတီ၊ ဌာန၊ အဖွဲ့အစည်းတစ်ခုခု၊ တိုင်းရင်းသား လူမျိုးစုတစ်ခုခု၊ လူပုဂ္ဂိုလ်တစ်ဦးတစ်ယောက်ကို ထိခိုက်နစ်နာမှုရှိတဲ့ ဆွေးနွေးမှုမျိုးမဖြစ်စေရေး အထူး ဂရုပြုကြဖို့လိုအပ်ပါတယ်။ လွှတ်တော်ကိုယ်စားလှယ်များအနေနဲ့ ပြည်ထောင်စုလွှတ်တော်ဆိုင်ရာ ဥပဒေ၊ နည်းဥပဒေများမှာပါရှိတဲ့ လွှတ်တော်ကိုယ်စားလှယ်ရဲ့ တာဝန်၊ လုပ်ပိုင်ခွင့်၊ ရပိုင်ခွင့်နဲ့ အခွင့်အရေးများ ကိုလည်း အသုံးပြုနိုင်သလို လွှတ်တော်ကိုယ်စားလှယ်များရဲ့ ဂုဏ်သိက္ခာနဲ့လျော်ညီတဲ့ ကျင့်ဝတ်နဲ့ စည်းကမ်း များကိုလည်း အလေးထားလိုက်နာပြီး သတ်မှတ်ချက်များနဲ့အညီ ဆွေးနွေးကြဖို့ မှာကြားလိုပါတယ်။ ယခု ဒေါက်တာမောင်သင်း မိတ္ထီလာမဲဆန္ဒနယ် စတင်ဆွေးနွေးဖို့ဖြစ်ပါတယ်။</speech>
<speech><mp id="1499">ဒေါက်တာမောင်သင်း (မိတ္ထီလာမဲဆန္ဒနယ်၊ မန္တလေးတိုင်းဒေသကြီး)</mp>လေးစားအပ်ပါသော onovane meninafunumiems ကတော့ မိတ္ထီလာမဲဆန္ဒနယ်က ဒေါက်တာမောင်သင်း ဖြစ်ပါတယ်။ ကျွန်တော့်ကို Power Point သုံးစွဲ ခွင့်ပြုပါရန် ပန်ကြားအပ်ပါတယ်ခင်ဗျာ။ ကျွန်တော့်အနေဖြင့် ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ(၂၀၀၈) ပြင်ဆင်ပူးပေါင်းရေးကော်မတီ၏ လေ့လာတွေ့ရှိချက်နှင့် သဘောထား မှတ်ချက် အစီရင်ခံစာအပေါ် ဦးတည်ချက်နှင့် တာဝန်ကို အကောင်အထည်ဖော်နိုင်မှု ရှိ မရှိ ဆိုတဲ့ ရှုထောင့်ကနေ ဆွေးနွေးသွားမှာ ဖြစ်ပါတယ်။ ဤ ၄၅ ဦးကော်မတီကို နာယကဖွဲ့စည်းပေးစဉ်ကတည်းက ဦးတည်ချက်၊ တာဝန်၊ လုပ်ပိုင်ခွင့်၊ လုပ်ထုံးလုပ်နည်း၊ ရပိုင်ခွင့်၊ သက်တမ်းတို့နှင့်အတူဆိုပြီးတော့ ဖွဲ့စည်းတာဝန်ပေးအပ်ခဲ့တာပါ။ အဲဒီ အမိန့်စာမှာ အဖွဲ့၏ ဦးတည်ချက် ၅ ရပ်နှင့် တာဝန် ၁၄ ရပ် ပါရှိပါတယ်။ အဲဒီ ဦးတည်ချက် ၅ ရပ်ထဲမှာ ဒို့တာဝန်အရေး ၃ ပါး မပါဝင်ခြင်းဟာ ဆွေးနွေးရန်၊ ပြင်ဆင်ရန်၊ အကြံပြုရန် မလိုအပ်လို့လား ဒါမှမဟုတ် ဒီမိုကရေစီနှင့် လူ့အခွင့်အရေးလောက် အရေးမပါလို့လားဟု မေးခွန်းထုတ်စရာ ဖြစ်နေပါတယ်။ ယခုနှစ် ဇူလိုင်လ ၁၅ ရက်နေ့က တင်သွင်းခဲ့တဲ့ အစီရင်ခံစာဟာ ဦးတည်ချက် ၅ ရပ်ကို ပေါက်မြောက် အောင်မြင်အောင် အကောင်အထည်ဖော်ခဲ့ပါသလားဆိုတာကို ပြည်ထောင်စုလွှတ်တော်ကိုယ်စားလှယ် ကြီးများက သေသေချာချာ ဆန်းစစ်စေလိုပါတယ်။ ယခုအစီရင်ခံစာအပိုဒ် ၃ မှာတော့ ဦးတည်ချက် ၅ ရပ်ကို အခြေခံဆောင်ရွက်ခဲ့ပါတယ်လို့ ဆိုထားပါတယ်။ ဦးတည်ချက်(က)တွင် ဖွဲ့စည်းပုံအခြေခံဥပဒေပါ ပြဋ္ဌာန်းချက်များကို ဒီမိုကရေစီစံနှုန်းများနှင့် ညီညွတ်ခြင်းရှိစေရန်၊ ရှေ့နောက်ညီညွတ်၍ ဆန့်ကျင်ကွဲလွဲမှုမရှိသည့် ပြဋ္ဌာန်းချက်များ ဖြစ်ပေါ်လာစေရန်၊ ပါတီစုံဒီမိုကရေစီစနစ်ကို ဖော်ဆောင်ရာတွင် အဟန့်အတားဖြစ်စေသော ပြဋ္ဌာန်းချက်များကို ပြင်ဆင်ရန် တို့အတွက် ပြောင်းလဲလာသည့် ခေတ်စနစ်နှင့်အညီ သုံးသပ်ပြင်ဆင် ဆောင်ရွက်နိုင်ရေးလို့ ပါရှိပါတယ်။ ဒါပေမယ့် အစီရင်ခံစာအပိုဒ် ၄ မှသည် ၁၉ အထိ ပါတီအသီးသီးက ဖွဲ့စည်းပုံအခြေခံဥပဒေ ဘယ်အခန်း တွင် ဘယ်နှစ်ချက်ကို ပြင်ဆင်ရန်၊ ပယ်ဖျက်ရန်၊ အသစ်ဖြည့်စွက်ရန်နှင့် အကြံပြုတင်ပြခဲ့သည့် ပုဒ်မနှင့် ပုဒ်မအရေအတွက် ဘယ်လောက်ပါရှိပြီး အကြံပြုခြင်းမရှိသည့် ပုဒ်မအရေအတွက် ဘယ်လောက် ဟုသာ စုစည်းမှတ်တမ်းတင်ထားတာကိုသာ တွေ့ရပါတယ်။ ဘာကြောင့် ဦးတည်ချက်(က)မှာပါတဲ့ ဒီမိုကရေစီစံနှုန်းများနှင့် ညီညွတ်ခြင်းမရှိတဲ့ ပုဒ်မက ဘယ်နှစ်ခု၊ ရှေ့နောက်ညီညွတ်၍ ဆန့်ကျင်ကွဲလွဲမှု မရှိတဲ့ ပြဋ္ဌာန်းချက်ကဘယ်လောက်၊ ပါတီစုံဒီမိုကရေစီစနစ်ကို ဖော်ဆောင်ရာတွင် အဟန့်အတားဖြစ်စေ သော ပြဋ္ဌာန်းချက်တွေဟာ ဘာတွေလဲဆိုတာတွေနှင့် ဦးတည်ချက် အပိုဒ်(ခ)ပါ မဏ္ဍိုင်သုံးရပ် အပြန်အလှန် ထိန်းကျောင်းမှု၊ နိုင်ငံသားများ၏ တန်းတူညီမျှမှုကို အကာအကွယ်ပေးနိုင်မှု၊ လွတ်လပ်၍ တရားမျှတသော ရွေးကောက်ပဲကျင်းပနိုင်ရေးတိတိ အစီရင်ခံစာ၏ မည်သည့်နေရာမှာမှ ဖော်ပြထားခြင်းမရှိပါ။ ယခုအစီရင်ခံစာ အပိုဒ်(၃)တွင် ဦးတည်ချက် ၅ ရပ်ကို အခြေခံ၍ ဆောင်ရွက်ခဲ့ပါသည် ဆိုတာဟာ အပြော တခြား အလုပ်တခြား ဖြစ်နေပါတယ်။ လေးစားအပ်တဲ့ နာယကကြီးခင်ဗျာ။ နာယကကြီးအနေဖြင့် ဖွဲ့အစည်းအမိန့် အပိုဒ်(၃) တာဝန်များ (ဂ)တွင် ဒီမိုကရေစီစံနှုန်းများနှင့် ညီညွတ်ခြင်းမရှိသော ပြဋ္ဌာန်းချက်များ၊ ရှေ့နောက် ညီညွတ်ခြင်းမရှိဘဲ ဆန့်ကျင်ကွဲလွဲနေသည့် ပြဋ္ဌာန်းချက်များနှင့် ပါတီစုံဒီမိုကရေစီစနစ်ကို ဖော်ဆောင်ရာတွင် အဟန့်အတား ဖြစ်စေမည့် ပြဋ္ဌာန်းချက်များကို ဦးစားပေး လေ့လာသုံးသပ်ရမယ်လို့ တိတိကျကျ တာဝန်ပေးအပ်ခဲ့ပါတယ်။ သို့သော် အစီရင်ခံစာတွင် အထက်ပါ ၃ ရပ် မပါဝင်ခြင်းဟာ ဖွဲ့စည်းပုံအခြေခံဥပဒေ ၂၀၀၈ မှာ ဒီမိုကရေစီ စံနှုန်းနှင့်မညီသော၊ ရှေ့နောက်ဆန့်ကျင်ကွဲလွဲနေသော ပါတီစုံ ဒီမိုကရေစီစနစ်ကို ဖော်ဆောင်ရာမှာ အဟန့်အတားဖြစ်စေသော၊ ပြဋ္ဌာန်းချက်များမရှိဘူး၊ မပါဘူးလို့ ကောက်ချက်ချနိုင်ပါတယ်။ အလားတူပင် ဦးတည်ချက် (ဂ)နဲ့ (ဃ)တို့နဲ့သက်ဆိုင်တဲ့ အကောင်အထည်ဖော်မှုများကို အစီရင် ခံစာတွင် လုံးဝမတွေ့ပါဘူး။ နာယကကြီးက ဖွဲ့စည်းတာဝန်ပေးသည့် အမိန့်ကြော်ငြာစာ၏ အပိုဒ်(၄) အပိုဒ်ခွဲ(က)မှသည် အပိုဒ်ခွဲ(ဆ)အထိ အထက်ပါဦးတည်ချက် ၄ ရပ်ကို ဦးစားပေး အကောင်အထည် ဖော်ရန်လို့ တိတိကျကျ ဖော်ပြထားခဲ့ပါတယ်။ သို့သော်လည်း အကောင်အထည်ပေါ်လာခြင်းမရှိကြောင်း အစီရင်ခံစာက သက်သေခံနေပါတယ်။ ဒါ့အပြင် ဖွဲ့စည်းပုံအခြေခံဥပဒေ အခန်း(၁)မှ (၁၅) နှင့် နောက် ဆက်တွဲဇယား(၁)မှ (၅)အထိ ပြင်ဆင်၊ ဖြည့်စွက်၊ ပယ်ဖျက်၊ အကြံပြုပေါင်း ၃၇၆၅ ချက်သည်လည်း ဦးတည်ချက် ၅ ရပ်နှင့် အကျုံးဝင်ခြင်း ရှိ မရှိနှင့် ဘာကြောင့် ပြင်ဆင်၊ ဖြည့်စွက်၊ ပယ်ဖျက်၊ အကြံပြု ရတယ်ဆိုတာကိုလည်း လုံးဝဖော်ပြထားခြင်း မရှိပါဘူး။ နိုင်ငံရေးပါတီ ၁၄ ပါတီ၊ တစ်သီးပုဂ္ဂလနှင့် တပ်မတော်သားကိုယ်စားလှယ်များ ဆွေးနွေးသမျှကို မှတ်တမ်းတင်ထားသည့် အဆင့်သာရှိပြီး အစီရင်ခံစာ၏ သဘောသဘာဝနှင့် လုံးဝ ကင်းဝေးနေပါတယ်။ ထို့အတူ အစီရင်ခံစာ၏ သုံးသပ်ချက်များသည်လည်း ဦးတည်ချက် ၅ ရပ်ကို အခြေပြုမှုကင်းကာ ဘောင်အပြင်ဘက်မှသာ လိုသလိုဆွဲ၍ သုံးသပ်ထားခြင်းမျိုး ဖြစ်နေပါတယ်။ ဒါ့အပြင် အစီရင်ခံစာ၏ သဘောထားမှတ်ချက်အပိုဒ်တွင်လည်း ပြင်ဆင်ရေးပူးပေါင်းကော်မတီသည် ဖွဲ့စည်းပုံအခြေခံဥပဒေ(၂၀၀၈) ကိုပြင်ဆင်သည့် ဥပဒေမူကြမ်းတစ်ရပ်ကို ဆက်လက်ရေးဆွဲရန်လို့ ပါရှိပါတယ်။ ယခုလေ့လာသည့် အစီရင် ခံစာသည်ပင်လျှင် ဦးတည်ချက် ၅ ရပ်ကို တိတိပပ ဖော်နိုင်ခြင်းမရှိတဲ့ အစီရင်ခံစာဖြစ်နေသေးလျှင် ဥပဒေ မူကြမ်းတစ်ရပ်အဖြစ် ဆက်လက်ရေးဆွဲခွင့်ပြုခဲ့လျှင်လည်း ယခုလိုဦးတည်ချက်နှင့် အလှမ်းဝေးသည့် ဥပဒေ မူကြမ်းတစ်ခုသာ ပေါ်ထွက်လာမည်လို့ မြင်မိပါတယ်။ လေးစားအပ်ပါတဲ့ နာယကကြီးခင်ဗျာ။ အထက်ပါကဲ့သို့ နာယကကြီးက ဖွဲ့စည်းပေးစဉ်က တိတိ ကျကျ သတ်မှတ်ပေးလိုက်သည့် ဦးတည်ချက်နှင့် တာဝန်များကို ပီပြင်စွာ ဆောင်ရွက်နိုင်ခြင်းမရှိသည့် အစီရင်ခံစာကို လွှတ်တော်ကြီးက ဘာကြောင့်လက်ခံခဲ့ပါသလဲ။ ပြီးတော့ ပြည်ထောင်စုလွှတ်တော်မှာ ဖြန့်ဝေပြီး ဆွေးနွေးခြင်းဟာ ကိုယ့်အထုပ်ကိုယ်ဖြည်သလိုများ သဘောသက်ရောက်မနေဘူးလား စတဲ့မေးခွန်းများ မေးစရာဖြစ်လာပါတယ်။ သမိုင်းစာမျက်နှာ ကျွန်တော်တို့ ပြည်ထောင်စုလွှတ်တော်ကြီးရဲ့ အရည်အသွေးကို ဒီအစီရင်ခံစာကိုကြည့်ပြီး ကျွန်တော်တို့ထက်သာတဲ့ လူတော်ပြည်သူတွေက အဂတိတရား ၄ ပါး ကင်းရှင်းစွာ ဖြင့်ဆုံးဖြတ်ပါလိမ့်မယ်။ နာယကကြီးခင်ဗျာ။ ကျွန်တော်တို့ ပါတီအနေဖြင့် နဂိုကတည်းက ဒီအဖွဲ့ ဖွဲ့စည်းခြင်းဟာ ဥပဒေ နှင့်မညီပါလို့ ကန့်ကွက်ခဲ့တာကြောင့်မို့လို့ နာယကကြီး တာဝန်ပေးထားတာကတခြား လုပ်လာတာက တစ်မျိုး ဖြစ်နေတဲ့ ဒီအစီရင်ခံစာကို လက်ခံနိုင်စရာမရှိပါဘူး။ ဖွဲ့စည်းပုံအခြေခံဥပဒေဟာ ပိဋိကတ်သုံးပုံ မဟုတ်သဖြင့် ပြင်ရလိမ့်မယ်ဆိုတာကို ကျွန်တော်တို့ အစဉ်တစိုက်ပြောကြားခဲ့ပြီး ပြင်ဆင်မှုဥပဒေကြမ်း များကို နှစ်ကြိမ်တိတိ ဒီလွှတ်တော်မှာ လက်တွေ့တင်သွင်းခဲ့တာ ကျွန်တော်တို့ပဲ ဖြစ်ပါတယ်။ သို့ပါ၍ ဥပဒေပြုကိုယ်စားလှယ်များအနေဖြင့် ဖွဲ့စည်းပုံအခြေခံဥပဒေပြင်တာကို ဖွဲ့စည်းပုံအခြေခံဥပဒေ အခန်း(၁၂)ပါ ပြဋ္ဌာန်းချက်နဲ့အညီသာ ပြင်သင့်ပါကြောင်းနှင့် အစီရင်ခံစာကို ကန့်ကွက်ပါကြောင်း ထပ်လောင်းပြောကြားရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။ Power Point အပြည့်အစုံကို နောက်ဆက်တွဲဖြင့်ဖော်ပြထားပါသည်။</speech>
<speech type="speaker">ဆက်လက်ပြီး ဦးဘရှိန် ကျောက်ဖြူ မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="366">ဦးဘရှိန်(ကျောက်ဖြူမဲဆန္ဒနယ်၊ ရခိုင်ပြည်နယ်)</mp>အားလုံးမင်္ဂလာပါခင်ဗျား။ ကျွန်တော် ကတာ ရခိုင်ပြည်နယ် ကျောက်ဖြူမြို့နယ်က ပြည်သလတ်တော်ကိယ်စားလယ် ဦးဘရှိန် ဖြစ်ပါတယ်။ လေးစားအပ်တဲ့ ပြည်ထောင်စုလွှတ်တော်နာယကကြီးခင်ဗျား။ (၂၀၀၈ ခုနှစ်) ဖွဲ့စည်းပုံအခြေခံဥပဒေကို ပြင်ဆင်ရေးအတွက်ပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာအပေါ်မှာ တိုင်းပြည်ရဲ့ အနာဂတ် ကောင်းမွန်တဲ့ နိုင်ငံရေးမျှော်မှန်းချက်ကို အလေးအနက်ထားပြီး အစီရင်ခံစာပါ အချက်များကို ကန့်ကွက်ဆွေးနွေးမှာ ဖြစ်ပါတယ်။ လေးစားအပ်တဲ့ နာယကကြီးခင်ဗျား။ ဖွဲ့စည်းပုံအခြေခံ ဥပဒေ(၂၀၀၈) ကိုအကြောင်းပြုပြီးတော့ ကျွန်တော်တို့တတွေ ဒီလွှတ်တော်ထဲကို ရောက်လာကြတာဖြစ်ပါတယ်။ လက်ရှိဖွဲ့စည်းပုံအခြေခံဥပဒေမှာ ကျွန်တော်တို့လို တိုင်းရင်းသားလူမျိုးတွေအတွက် ဆုံးရှုံးနေတဲ့အခွင့်အရေးတွေ၊ ဖြည့်ဆည်းပြဋ္ဌာန်းပေး ထားမှု အလွန်ခေါင်းပါးနေပါတယ်။ ဒါကြောင့် ဒီဖွဲ့စည်းပုံပါပြဋ္ဌာန်းချက်အချို့ကို ပြင်ဆင်၊ ပယ်ဖျက်ကြ ရမယ်ဆိုတာကို ကျွန်တော် ကြိုဆိုလက်ခံပါတယ်။ နာယကကြီးခင်ဗျာ။ ဥပဒေပြင်ဆင်တယ်ဆိုတာ ကျွန်တော်တို့ လွှတ်တော်ကိုယ်စားလှယ်တွေရဲ့ အဓိကအလုပ်ဖြစ်ပါတယ်။ ဥပဒေတစ်ခုကို ပြင်ဆင်မယ်ဆိုရင် အဲဒီဥပဒေရဲ့ ဘယ်အပိုဒ်၊ ဘယ်အပိုဒ်ခွဲကို ပြင်ရမယ်။ ဘာကြောင့်ဒီလိုပြင်ဖို့ လိုအပ်တယ်ဆိုတာကို တိတိကျကျ အကျိုးအကြောင်းဖော်ပြပြီး ဆောင်ရွက်ကြရတာ ဖြစ်ပါတယ်။ နာယကကြီးခင်ဗျား။ ကော်မတီက လွှတ်တော်သို့ တင်သွင်းထားတဲ့ အစီရင်ခံစာအပိုဒ် ၃ မှာ ဖော်ပြတဲ့ ဦးတည်ချက် ၅ ရပ်ကို အကောင်အထည်ဖော်ဖို့ ကြိုးစားနေတယ်လို့ နားလည်ပါတယ်။ အစီရင် ခံစာတစ်ခုလုံးမှာ ဖော်ပြပါရှိတဲ့အချက်တွေနဲ့ နောက်ဆက်တွဲဇယားမှာ ဖော်ပြတဲ့ ပူးပေါင်းကော်မတီရဲ့ လေ့လာတွေ့ရှိချက်တွေ၊ မှတ်တမ်းတင်ထားချက်တွေ၊ ဆက်လက်ဆောင်ရွက်ရမယ့် လုပ်ငန်းစဉ်တွေကို ကြည့်ရင် (၂၀၀၈) ဖွဲ့စည်းပုံကိုအခြေခံပြီး ဖွဲ့စည်းပုံအခြေခံဥပဒေ အသစ်တစ်ခုရေးဖို့ ကြိုးစားကြံစည် နေတယ်လို့ မြင်ပါတယ်။ ဖွဲ့စည်းပုံအခြေခံဥပဒေအသစ် ရေးဖို့ဆိုရင် ကျွန်တော် သဘောတူပါတယ်။ ဖွဲ့စည်းပုံအခြေခံဥပဒေအသစ်တစ်ခုရေးမယ်ဆိုတာ ကျွန်တော် သဘောတူပါတယ်။ ဒါပေမဲ့ ဒီပုံစံနဲ့တော့ အဆင်မပြေပါဘူး။ အခုလုပ်နေတာက ဥပဒေပြင်ဆင်တယ်လို့ နာမည်တပ်ပြီး ဥပဒေအသစ်တစ်ခုရေးဖို့ ကြိုးစားနေတယ်ဆိုတာ လုပ်ငန်းစဉ်မှာ အထင်အရှားပေါ်လွင်နေတယ်လို့ ဆွေးနွေးလိုပါတယ်။ နာယကကြီးခင်ဗျား။ တိုင်းရင်းသားတွေဖြစ်ကြတဲ့ ကျွန်တော်တို့လိုလူတွေက နိုင်ငံမှာလက်ရှိ၊ အာဏာရအစိုးရ နိုင်ငံ့ခေါင်းဆောင်တွေနဲ့ နိုင်ငံရေးအရ တန်းတူရည်တူ ဆွေးနွေးညှိနှိုင်းပြီး တိုင်းရင်းသား ပေါင်းစုံပါဝင်တဲ့ စစ်မှန်တဲ့ ဖက်ဒရယ်ပြည်ထောင်စုကို တည်ဆောက်လိုကြပါတယ်။ ဒီလိုတည်ဆောက် နိုင်ဖို့အတွက် နိုင်ငံတော်ဖွဲ့စည်းပုံအခြေခံဥပဒေအသစ်တစ်ခု အမှန်တကယ် လိုအပ်ပါတယ်။ ဒါပေမဲ့ အခု မဖြစ်နိုင်သေးပါဘူး။ ဘာကြောင့်လဲဆိုတော့ လက်ရှိဖွဲ့စည်းပုံဥပဒေအရ ကျွန်တော်တို့နိုင်ငံမှာ ကာကွယ်ရေး ဦးစီးချုပ်ရယ်၊ တစ်ဖက်မှာ ရွေးကောက်ပွဲနည်းနဲ့ အာဏာရလာတဲ့ လက်ရှိအစိုးရရယ်တို့ ရှိကြပါတယ်။ ကာကွယ်ရေးဦးစီးချုပ်နဲ့ လက်ရှိအစိုးရတို့အကြားမှာ ဖွဲ့စည်းပုံအခြေခံဥပဒေအသစ် တစ်ခုရေးဆွဲဖို့ ယုံကြည်မှုကို ဦးစွာတည်ဆောက်ပြီးတော့ အဆုံးအဖြတ်ယူထားကြရမှာဖြစ်ပါတယ်။ တစ်ဖက်မှာ အာဏာရ နိုင်ငံ့ခေါင်းဆောင်တွေက ပြည်ထောင်စုမှာပါဝင်ကြမယ့် တိုင်းရင်းသားလူမျိုးအသီးသီးကို ကိုယ်စားပြုတဲ့ ပုဂ္ဂိုလ်တွေနဲ့ နိုင်ငံရေးအရ တန်းတူရည်တူ စားပွဲဝိုင်းထိုင်ပြီး ဆွေးနွေးကြရမှာဖြစ်ပါတယ်။ ဖွဲ့စည်းပုံ အခြေခံဥပဒေတစ်ခုကို အုပ်ချုပ်သူတွေရဲ့ အကျိုးအတွက်မဟုတ်ဘဲ တိုင်းရင်းသားပြည်သူအားလုံးရဲ့ အကျိုးစီးပွားအတွက် မြေပြင်အခြေအနေနဲ့ကိုက်ညီတဲ့ ဥပဒေတစ်ခုဖြစ်အောင် ရေးဆွဲကြရမှာဖြစ်ပါတယ်။ အဲဒီအခါမှာ ဥပဒေပြုရေး၊ အုပ်ချုပ်ရေး၊ တရားစီရင်ရေး အာဏာစသည်တို့ကို ပြည်ထောင်စုရယ်၊ ပြည်နယ်ရယ်စသည်ဖြင့် သဘောတူကြည်ဖြူစွာ ခွဲဝေယူကြရမှာဖြစ်ပါတယ်။ ဖွဲ့စည်းပုံအခြေခံဥပဒေ တစ်ခု အသစ်ရေးမယ်ဆိုရင် ဒီလွှတ်တော်ထဲမှာ ရေးလို့မရနိုင်ပါဘူး။ လွှတ်တော်ထဲမှာ Vote is might, Vote is right မဲများရင်နိုင်တယ်။ မဲများရင် မှန်တယ်ဆိုတဲ့ပုံစံနဲ့ ဖွဲ့စည်းပုံအခြေခံ ဥပဒေကို ရေးလို့မရ နိုင်ဘူးဆိုတာကို ပြောပါရစေ။ နာယကကြီးခင်ဗျား။ ကော်မတီရဲ့ အစီရင်ခံစာကို ဖတ်ကြည့်ရင် ကော်မတီရဲ့ အစီရင်ခံစာ အပိုဒ် ၃ မှာဖော်ပြချက်များဟာ ဖွဲ့စည်းပုံအခြေခံဥပဒေအသစ်တစ်ခု ရေးဖို့ကြိုးစားနေတယ်လို့ မြင်ပါတယ်။ မိမိတို့ လိုချင်တဲ့အချက်တွေကို လွှတ်တော်ထဲမှာ အများစုမဲနဲ့ အတည်ပြုမယ်။ လိုချင်တဲ့အချက်တွေရပြီးတဲ့အခါ ဥပဒေကြမ်းအဖြစ်နဲ့ စုစည်းပြီး လွှတ်တော်ကိုတင်မယ်။ ဒီလိုဥပဒေကြမ်းအဖြစ်နဲ့ လွှတ်တော်ကို တင်သွင်း လာတဲ့အခါ မူလကအတည်ပြုထားပြီး အချက်တွေဖြစ်တဲ့အတွက်ကြောင့် ကန့်ကွက်ဆွေးနွေးဖို့ အခွင့်အလမ်း မရှိဘူးဆိုတဲ့ Logic (ယုတ္တိဗေဒနည်း)ကို ကျင့်သုံးဖို့ ကြိုးစားနေတယ်လို့ ကျွန်တော်သုံးသပ်ရရှိပါတယ်။ ကျွန်တော်တို့ လက်ရှိအတည်ဖြစ်နေတဲ့ (၂၀၀၈) ဖွဲ့စည်းပုံအခြေခံဥပဒေကို ပြင်ဆင်မယ်ဆိုလို့ရှိရင် ဖွဲ့စည်းပုံ အခြေခံဥပဒေ(၂၀၀၈)မှာ ဖွဲ့စည်းပုံအခြေခံဥပဒေကို ဘယ်လိုပြင်ဆင်ရမလဲဆိုတာ အခန်း(၁၂)မှာ ပြဋ္ဌာန်း အခုကော်မတီရဲ့ အစီရင်ခံစာပါ လုပ်ဆောင်ချက်တွေဟာ ဖွဲ့စည်းပုံအခြေခံဥပဒေ အခန်း (၁၂)ပါ ပြဋ္ဌာန်းချက်တွေကို လိုက်နာခြင်းမရှိတဲ့ လုပ်ဆောင်ချက်တွေဖြစ်တဲ့အတွက်ကြောင့် ပူးပေါင်း ကော်မတီရဲ့ အစီရင်ခံစာအပေါ် ကန့်ကွက်ပါကြောင်း ဆွေးနွေးရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အခုလွှတ်တော်ကိုယ်စားလှယ်ကြီး ဆွေနွေးသွားတဲ့ စကားရပ်မှာ ဗမာခေါင်းဆောင်ဆိုတဲ့ စကားရပ်ပါပါတယ်။ ဒီစကားဟာ တိုင်းရင်းသား စည်းလုံးညီညွတ်ရေးကို ထိခိုက်စေတဲ့စကားလို့လည်း ယူဆလိုရတဲ့အတွက် အဲဒီစကားရပ်ထဲမှာပါတဲ့ ဗမာဆိုတဲ့ စကားရပ်ကို ပယ်ဖျက်ပေးဖို့ ပြောကြားလိုပါတယ်။</speech>
<speech><mp id="000">ဒုတိယဗိုလ်မှူးကြီးမျိုးထက်ဝင်း(တပ်မတော်သားပြည်သူ့လွှတ်တော်ကိုယ်စားလှယ်)</mp>“အာဏာရ ထားတဲ့ တပ်မတော်ကာကွယ်ရေးဦးစီးချုပ်”ဆိုသော အသုံးအနှုန်းကို စိစစ်ပယ်ဖျက်ပေးရန် တင်ပြသည်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဗမာခေါင်းဆောင်ဆိုတဲ့နေရာမှာ နိုင်ငံ့ ခေါင်းဆောင်ဆိုတဲ့စကားရပ်နဲ့ အစားထိုးဖို့နဲ့ အာဏာရကာကွယ်ရေးဦးစီးချုပ် အသုံးအနှုန်းက အာဏာရ ဆိုတဲ့ စကားရပ်ကို ပယ်ဖျက်မှာဖြစ်ပါတယ်။</speech>
<speech type="speaker">ဦးသိန်းထွန်း ကျောင်းကုန်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="474">ဦးသိန်းထွန်း(ကျောင်းကုန်းမဲဆန္ဒနယ်၊ ဧရာဝတီတိုင်းဒေသကြီး)</mp>အားလုံး မင်္ဂလာပါခင်ဗျာ။ ကျွန်တော်က ဧရာဝတီတိုင်းဒေသကြီး ကျောင်းကုန်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးသိန်းထွန်း ဖြစ်ပါတယ်။ ကျွန်တော့်အနေနဲ့ ဖွဲ့စည်းပုံအခြေခံဥပဒေ ၂၀၀၈ ပြင်ဆင်ပူးပေါင်းရေးကော်မတီရဲ့ အစီရင်ခံစာနဲ့ စပ်လျဉ်းပြီးတော့ ဆွေးနွေးအကြံပြု သုံးသပ်သွားမှာ ဖြစ်ပါတယ်။ လေးစားအပ်တဲ့ နာယကကြီးခင်ဗျာ။ ဖွဲ့စည်းပုံအခြေခံဥပဒေ ၁၁(က)မှာ နိုင်ငံတော်အချုပ်အခြာ အာဏာ၏ ခက်မသုံးဖြာဖြစ်တဲ့ ဥပဒေပြုရေးအာဏာ၊ အုပ်ချုပ်ရေးအာဏာ၊ တရားစီရင်ရေးအာဏာတို့ကို တတ်နိုင်သမျှ ပိုင်းခြားသုံးစွဲခြင်းနှင့် အချင်းချင်း အပြန်အလှန် ထိန်းကျောင်းခြင်းတို့ပြုသည်။ ၁၁(ခ)မှာ ထိုသို့ ပိုင်းခြားထားသည့် အာဏာသုံးရပ်ကို ပြည်ထောင်စုတိုင်းဒေသကြီးများ၊ ပြည်နယ်များနှင့် ကိုယ်ပိုင် အုပ်ချုပ်ခွင့်ရစီရင်စုများ ခွဲဝေအပ်နှင်းသည်ဟု ဆိုထားပါတယ်။ ၁၂(ဃ)မှာ နိုင်ငံတော်၏ ဥပဒေပြုအာဏာ ကို ပြည်ထောင်စုလွှတ်တော်၊ တိုင်းဒေသကြီးလွှတ်တော်နှင့် ပြည်နယ်လွှတ်တော်များအား ခွဲဝေအပ်နှင်း သည်။ ကိုယ်ပိုင်အုပ်ချုပ်ခွင့်ရစီရင်စုများအား ဤဖွဲ့စည်းပုံအခြေခံဥပဒေအရ သတ်မှတ်ထားသော ဥပဒေ ပြုရေးအာဏာကို ခွဲဝေအပ်နှင်းသည်ဟုပြဆိုထားရာ ဥပဒေပြုရေးအာဏာကို အမြင့်ဆုံးဆောင်ရွက်ခွင့် ရှိတဲ့ ကျွန်တော်တို့ ပြည်ထောင်စုလွှတ်တော်ကြီးက ဥပဒေပြုတဲ့အခါမှာ ဥပဒေကခွင့်ပြုထားတဲ့ အချက် များနဲ့ ဘောင်ကျော်လို့မရပါဘူး။ ဘောင်ကျော်ခဲ့ရင် နိုင်ငံတော်ရဲ့ အချုပ်အခြာအာဏာကို ထိပါးခဲ့ရင် ကျွန်တော်တို့မှာ တာဝန်ရှိလာမှာဖြစ်ပါတယ်။ လွှတ်တော်များဟာ တည်ဆဲဥပဒေများကို ပြင်ဆင်ခြင်း၊ ဖြည့်စွက်ခြင်း၊ အစားထိုးခြင်း၊ ရုပ်သိမ်းခြင်းများကို လုပ်ပိုင်ခွင့်များရရှိပြီးဖြစ်ကာ ဥပဒေတစ်ရပ် အတည် မပြုမခြင်း တည်ဆဲဥပဒေများကို လေးစားလိုက်နာရမှာ ဖြစ်ပါတယ်။ နိုင်ငံတော်ဖွဲ့စည်းပုံအခြေခံဥပဒေဟာ အချုပ်အခြာအာဏာပိုင်နိုင်ငံတိုင်းရဲ့ အထွတ်အမြတ် တစ်ခု ပါပဲ။ ကျွန်တော်တို့နိုင်ငံရဲ့ ဖွဲ့စည်းပုံအခြေခံဥပဒေ ၂၀၀၈ ဟာ ယခုဆိုရင် ၁၁ နှစ်မြောက်ရှိနေပါပြီ။ ပထမ အစိုးရသက်တမ်းမှာ ၅ နှစ်၊ ယခု ဒုတိယအစိုးရသက်တမ်းမှာ ၃ နှစ်ကျော်ခဲ့ပါပြီ။ ပြင်သင့်ပြင်ထိုက်တဲ့ အပိုင်းကိုလည်း ပြင်သွားရမှာဖြစ်ပါတယ်။ ကျွန်တော်တို့အနေနဲ့လည်း ဖွဲ့စည်းပုံအခြေခံဥပဒေ ပြင်ဆင်ရေး ကိုကြိုဆိုပါတယ်။ ထောက်ခံပါတယ်။ ပြီးခဲ့တဲ့ ပထမအကြိမ် လွှတ်တော်သက်တမ်းမှာလည်း ပြည်ထောင်စု မြန်မာနိုင်ငံတော် ဖွဲ့စည်းပုံအခြေခံဥပဒေကို ပြင်ဆင်တဲ့ဥပဒေ ၂၀၁၅ ခုနှစ်၊ ပြည်ထောင်စုလွှတ်တော် ဥပဒေအမှတ် ၄၅ ဖြင့် ပြဋ္ဌာန်းနိုင်ခဲ့ပါတယ်။ လေးစားအပ်တဲ့ နာယကကြီးခင်ဗျာ။ ယခုဆောင်ရွက်မယ့် ပူးပေါင်းကော်မတီရဲ့ အစီရင်ခံစာက ၂၀၀၈ ဖွဲ့စည်းပုံအခြေခံဥပဒေတွေထဲက အခန်း(၁၂)မှာပါတဲ့ ပုဒ်မ ၄၃၃၊ ၄၃၄၊ ၄၃၅၊ ၄၃၆ အရ ပြင်ဆင် ဆောင်ရွက်ခြင်းမဟုတ်ဘဲ အရပ်ထဲက Sticker Campaign အပေါ် အရေးကြီးအဆိုတင်သွင်းပြီး ပူးပေါင်း ကော်မတီဖွဲ့စည်းကာ ဆောင်ရွက်ခြင်းဖြစ်တဲ့အတွက်ကြောင့် အစကတည်းက ကျွန်တော်တို့ သဘော မတူကြောင်း ကန့်ကွက်ခဲ့ပါတယ်။ ဒါကြောင့်မို့လို့ ကျွန်တော်တို့အနေနဲ့ ၂၀၁၉ ခုနှစ်၊ ဖေဖော်ဝါရီလ ၈ ရက် နေ့စွဲဖြင့် လွှတ်တော်ကိုယ်စားလှယ် ၁၄၃ ဦးက လက်မှတ်ရေးထိုးပြီး ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်တဲ့ဥပဒေကြမ်း ဖွဲ့စည်းပုံအခြေခံဥပဒေ အခန်း(၁၂) ပုဒ်မ ၄၃၃ အရ ပြည်ထောင်စုလွှတ်တော်ကို ဥပဒေမူကြမ်းရေးဆွဲပြီး တင်သွင်းခဲ့ပါတယ်။ ပြည်ထောင်စုလွှတ်တော် နာယကအနေနဲ့လည်း ပြင်ဆင်မယ့် အဆိုမူကြမ်းကို လက်ခံရရှိပြီး ပြည်သူ့ လွှတ်တော်နဲ့ အမျိုးသားလွှတ်တော် နှစ်ရပ်မှ ဥပဒေကြမ်းပူးပေါင်းကော်မတီအားလုံးပါဝင်သော ဖွဲ့စည်းပုံ အခြေခံဥပဒေကို ဒုတိယအကြိမ်ပြင်ဆင်သည့်ဥပဒေမူကြမ်း လေ့လာစိစစ်ပူးပေါင်းရေးကော်မတီကို ၂၀၁၉ ခုနှစ်၊ ဖေဖော်ဝါရီလ ၁၉ ရက်နေ့မှာ ပြည်ထောင်စုလွှတ်တော်က ဖွဲ့စည်းခဲ့ပါတယ်။ ပူးပေါင်းကော်မတီရဲ့ အစီရင်ခံစာ ထွက်လာတာကတော့ ပြင်ဆင်တဲ့ဥပဒေမူကြမ်းအပေါ်ကို လေ့လာသုံးသပ် ဆွေးနွေးခြင်းမရှိဘဲ မဲခွဲဆုံးဖြတ်ကာ ၄၅ ဦး ပူးပေါင်းကော်မတီထဲမှာ ထည့်သွင်းဆွေးနွေးခဲ့ခြင်း ဖြစ်ပါတယ်။ အဲဒီ ပြင်ဆင်ချက် က တော့ ပုဒ်မ ၂၆၁ (ခ)(၁)၊ (၂)၊ ပုဒ်မ ၂၆၁(ဂ)၊ ပုဒ်မ ၂၆၁(ဃ)နဲ့ ပုဒ်မ ၂၆၁(င) တို့ဖြစ်ပါတယ်။ သွားချင် တာက ဖက်ဒရယ်ပြည်ထောင်စု ဖြစ်နေတာကဗဟိုချုပ်ကိုင်မှု၊ လွှမ်းမိုးမှုများ၊ အစိုးရနှစ်ရပ်ရှိသော်လည်း တိုင်းဒေသကြီး၊ ပြည်နယ်ဝန်ကြီးချုပ်တွေကို သမ္မတက တိုက်ရိုက်ခန့်ထားတဲ့စနစ်ကို ပြောင်းလဲချင်လို့ ဒီပြင်ဆင်ချက်ကို ကျွန်တော်တို့ တင်ခဲ့တာပါ။ နိုင်ငံတော်ရဲ့ အကြီးအကဲဖြစ်တဲ့ သမ္မတနှင့် ဒုတိယသမ္မတ များကို ပြည်ထောင်စုလွှတ်တော်မှာ ပြည်သူများရဲ့ ကိုယ်စား ကျွန်တော်တို့ ကိုယ်စားလှယ်တစ်ဦးချင်းက မဲစနစ်နဲ့ ရွေးချယ်ပေးလိုက်တာပါ။ အခြေခံအဖွဲ့အစည်းဖြစ်တဲ့ ရပ်ကွက်ကျေးရွာအုပ်စု၊ ဆယ်အိမ်မှူး၊ ရာအိမ်မှူး၊ အုပ်ချုပ်ရေးမှူးများကိုတောင် ပြည်သူ့ဆန္ဒနဲ့အညီ ပြည်သူတစ်ဦးချင်း လျှို့ဝှက်ဆန္ဒမဲဖြင့်သာ ရွေးချယ်ရတဲ့အခြေအနေမှာ တိုင်းဒေသကြီး၊ ပြည်နယ်ဝန်ကြီးချုပ်တွေကို တိုင်းဒေသကြီး၊ ပြည်နယ် လွှတ်တော်ကိုယ်စားလှယ်များက ရွေးချယ်ခွင့်မရှိဘဲ သမ္မတက တိုက်ရိုက်ရွေးချယ်တဲ့စနစ်ကို ပြောင်းလဲစေ ချင်တဲ့သဘောတွေ ကျွန်တော်တို့က ဒီပြင်ဆင်ချက်ကို ဥပဒေနဲ့အညီ တင်သွင်းခဲ့တာပါ။ ဒါမှ တိုင်းရင်းသား တွေရဲ့ အခွင့်အရေးကိုလည်း အပြည့်အဝရရှိစေမှာပါ။ လေးစားအပ်တဲ့ နာယကကြီးခင်ဗျာ။ ကျွန်တော်တို့နိုင်ငံတော်ရဲ့ တည်ဆောက်မှုဟာ ပြည်ထောင်စု အဆင့်မှာ သမ္မတစနစ်ဖြစ်ပြီးတော့ တိုင်းဒေသကြီး၊ ပြည်နယ်အဆင့်မှာ ပါလီမန်စနစ်နဲ့ သွားနေတာ ဖြစ်ပါတယ်။ သမ္မတဟာ အစိုးရအကြီးအကဲဖြစ်သလို နိုင်ငံတော်ရဲ့ အကြီးအကဲလည်း ဖြစ်ပါတယ်။ နိုင်ငံတော်သမ္မတက နိုင်ငံတော်နဲ့ နိုင်ငံသားများအပေါ် သစ္စာရှိပါမှ၊ ထူးချွန်ထက်မြက်ပါမှ နိုင်ငံတော် ဖွံ့ဖြိုးတိုးတက်ပြီး နိုင်ငံတော် အဓွန့်ရှည်တည်တံ့ခိုင်မြဲအောင် ဆောင်ရွက်နိုင်မှာ ဖြစ်ပါတယ်။ ဒါကြောင့် မို့လို့ နိုင်ငံတော်သမ္မတနဲ့ ဒုတိယသမ္မတများအတွက် အရည်အချင်းများကို ခိုင်ခိုင်မြဲမြဲ ပြဋ္ဌာန်းထားရမှာ ဖြစ်ပါတယ်။ ဖွဲ့စည်းပုံအခြေခံဥပဒေပုဒ်မ ၅၉(စ)ဖြစ်တဲ့ နိုင်ငံတော်သမ္မတနဲ့ ဒုတိယသမ္မတများဟာ မိမိ ကိုယ်တိုင်သော်လည်းကောင်း၊ မိမိ၏ မိဘတစ်ပါးပါးသော်လည်းကောင်း၊ မိမိ၏ဇနီး သို့မဟုတ် ခင်ပွန်းသော် လည်းကောင်း၊ မိမိ၏ တရားဝင်သား/သမီးသော်လည်းကောင်း၊ ထိုတရားဝင် သား/သမီးတစ်ဦးဦး၏ ဇနီး သို့မဟုတ် ခင်ပွန်းသော်လည်းကောင်း နိုင်ငံခြားအစိုးရ၏ ကျေးဇူးသစ္စာကို ခံယူစောင့်ရှောက်ရိုသေသူ သို့မဟုတ် နိုင်ငံခြားအစိုးရ၏ လက်အောက်ခံဖြစ်သူ သို့မဟုတ် တိုင်းတစ်ပါး၏ နိုင်ငံသားဖြစ်သူများ မဖြစ် စေရ။ ထိုသူများသည် နိုင်ငံခြားအစိုးရ၏ လက်အောက်ခံဖြစ်သော်လည်း တိုင်းတစ်ပါး၏ နိုင်ငံသား သော်လည်းကောင်း ခံစားရသောအခွင့်အရေးများနှင့် ကျေးဇူးခံစားခွင့်များကို ခံစားနိုင်ခွင့်မရှိသူများ မဖြစ်စေရဟု ပြဋ္ဌာန်းထားခြင်းဖြစ်ရာ မိမိနိုင်ငံတော်နဲ့ နိုင်ငံသားများ အဓွန့်ရှည်တည်တံ့ခိုင်မြဲရေးဖြစ်တဲ့ အတွက် ကျွန်တော်တို့အနေနဲ့ ဆက်လက်ထိန်းသိမ်း ကာကွယ်စောင့်ရှောက်သွားရမှာ ဖြစ်ပါတယ်။ နိဂုံးချုပ်အနေဖြင့် နိုင်ငံတော်ဖွဲ့စည်းပုံအခြေခံဥပဒေကို ပြင်ဆင်ရာမှာ ဖွဲ့စည်းပုံအခြေခံဥပဒေနဲ့ ဖော်ပြ ထားသော အခန်း(၁၂)ပါ ပုဒ်မ ၄၃၃၊ ၄၃၄၊ ၄၃၅၊ ၄၃၆ အရ ပြင်ဆင်မည်ဆိုပါက ကျွန်တော်တို့အနေနဲ့ ကြိုဆို ထောက်ခံပါကြောင်းနဲ့ အခြားနည်းလမ်းအရ ပြင်ဆင်မည်ဆိုပါက ကန့်ကွက်ပါကြောင်းတင်ပြရင်း နိဂုံးချုပ် အပ်ပါတယ်။ အားလုံး ကျေးဇူးတင်ပါတယ်။</speech>
<speech type="speaker">ဦးစိန်ဝင်း မအူပင်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1196">ဦးစိန်ဝင်း(မအူပင်မဲဆန္ဒနယ်၊ ဧရာဝတီတိုင်းဒေသကြီး)</mp>အားလုံး မင်္ဂလာပါ။ ကျွန်တော်က မအူပင် ဦးစိန်ဝင်း ဖြစ်ပါတယ်။ ပြင်ဆင်ရေးပူးပေါင်းကော်မတီရဲ့ အစီရင်ခံစာအပေါ် အတည်ပြုသင့်ပါ ကြောင်း ထောက်ခံအကြံပြုသွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျာ။ အခြေခံဥပဒေပြင်ဆင်ရေးပူးပေါင်းကော်မတီရဲ့ အမိန့် ကြော်ငြာစာအမှတ်(၁၅/၂၀၁၉) အပိုဒ် ၃ တွင် ဖော်ပြထားသည့် ဦးတည်ချက် ၅ ရပ်ဖြင့် ဆောင်ရွက်ရန် လမ်းညွှန်ချက်များဖော်ပြထားရှိရာ ၎င်းဦးတည်ချက် ၅ ရပ်ရဲ့ ပထမအပိုဒ်တွင် ဒီမိုကရေစီစံနှုန်းများဖြင့် ညီညွတ်ရန်၊ ဥပဒေပုဒ်မများ ရှေ့နောက်ညီညွတ်စေရန်၊ ပါတီစုံဒီမိုကရေစီစနစ် ထွန်းကားစေရန်၊ ခေတ် စနစ်နှင့်အညီ သုံးသပ်ပြင်ဆင်ရန် ဆိုပြီးတော့ အချက် ၄ ချက် ပါရှိပါတယ်။ ဒုတိယအပိုဒ်မှာတော့ ဥပဒေပြုရေး၊ အုပ်ချုပ်ရေး၊ တရားစီရင်ရေး အာဏာ ၃ ရပ် အပြန်အလှန် ထိန်းကျောင်းရန်၊ တစ်ဖက်စောင်းနင်း မဖြစ်စေရန်၊ တန်းတူညီမျှမှုရှိစေရန်၊ လွတ်လပ်၍ တရားမျှတသော ရွေးကောက်ပွဲကျင်းပနိုင်ရန် အချက် ၄ ချက်ပါရှိကြောင်း၊ တတိယအပိုဒ်တွင် ပြည်တွင်းငြိမ်းချမ်းရေးရရှိရန်၊ အမျိုးသားရင်ကြားစေ့လုပ်ငန်းတိုးတက်ရန်၊ သဘောတူညီချက်များအား လိုက်လျောညီထွေရှိစေရန်၊ ဒီမိုကရေစီဖက်ဒရယ်ပြည်ထောင်စုစနစ်တည်ဆောက်ရန် အချက် ၄ ချက် ပါရှိကြောင်း၊ စတုတ္ထအပိုဒ်တွင် သုံးသပ်ဆွေးနွေး ဆုံးဖြတ်ချက်အစီရင်ခံစာပြုစုရန်နှင့် ပြည်သူလူထုသဘောဆန္ဒနှင့် ကိုက်ညီစွာ ပြင်ဆင် ရေးဆွဲရန် အချက် ၂ ချက် ပါရှိကြောင်း၊ ပဉ္စမအပိုဒ်တွင် အစီရင်ခံစာအပေါ် အကြံပြုသုံးသပ်ဆွေးနွေးပြီး ဖွဲ့စည်းပုံအခြေခံဥပဒေကို ပြင်ဆင်သည့်ဥပဒေကြမ်းတစ်ရပ် ပြုစုရေးဆွဲရန်ဟု တာဝန်များ တိကျစွာ ဖော်ပြ ပါရှိပါတယ်။ ဖွဲ့စည်းပုံပြင်ဆင်ရေးပူးပေါင်းကော်မတီရဲ့ လုပ်ငန်းစဉ်တိုင်းဟာ ဤဦးတည်ချက် ၅ ရပ်နှင့် ဆောင်ရွက်ရမည်ဖြစ်ပြီး ဤဦးတည်ချက် ၅ ရပ်ကို သွေဖည်ဆောင်ရွက်မှုမရှိစေရန် ပြင်ဆင်ရေးပူးပေါင်း ကောမတီအနေဖြင့် အစည်းအဝေးကျင်းပတိုင်း စဉ်ဆက်မပြတ် ဦးတည်ချက် ၅ ရပ်ကို သတိပြုအလေးထား ဆောင်ရွက်သင့်ကြောင်း အကြံပြုလိုပါတယ်။ ၎င်းဦးတည်ချက် ၅ ရပ်သည် ဒီမိုကရေစီ စံချိန်စံညွှန်းနှင့် အညီ သဘောတူဆုံးဖြတ်လမ်းကြောင်းပေးထားသဖြင့် ဆက်လက်လိုက်နာဆောင်ရွက်ဖို့ အထူးလိုအပ် ပါတယ်။ လေးစားအပ်ပါသော နာယကကြီးခင်ဗျာ။ နိုင်ငံရေးပါတီအချို့ရဲ့ ပြင်ဆင်မှုတွေကို လေ့လာလိုက် တဲ့အခါ ရှမ်းတိုင်းရင်းသားများဒီမိုကရေစီအဖွဲ့ချုပ်က ၁၁၁၂ ချက်၊ ရခိုင်အမျိုးသားပါတီက ၈၅၈ ချက်၊ မွန် အမျိုးသားပါတီက ၆၄၁ ချက်၊ အမျိုးသားညီညွတ်သောဒီမိုကရက်တစ်ပါတီက ၄၆၂ ချက် စသည်ဖြင့် အကြံပြုချက်ပေါင်း ၃၇၅၆ ချက်ရှိကြပါတယ်။ ရှမ်း၊ ရခိုင်၊ မွန်ပါတီ ၃ ပါတီဟာ ပြည်နယ်ဥပဒေပြုရေး၊ ပြည်နယ်အုပ်ချုပ်ရေး၊ ပြည်နယ်တရားစီရင်ရေး၊ ပြည်နယ်ဖွဲ့စည်းပုံကို အဓိကထားပြင်ဆင်ထားကြောင်း လေ့လာထောက်ရှုခြင်းအားဖြင့် ဒီမိုကရေစီဖက်ဒရယ်ပြည်ထောင်စုစနစ်ကို စိတ်အားထက်သန်စွာ ဦးတည် သွားဖို့အဆိုပြုထားကြောင်း ဖော်ပြတွေ့ရှိရပါတယ်။ အမျိုးသားညီညွတ်သော ဒီမိုကရက်တစ်ပါတီအနေဖြင့် ပြည်နယ် ၁၄ ပြည်နယ်နှင့် ပြည်နယ်အစိုးရနှင့် ပြည်ထောင်စုအစိုးရအကြား မှန်ကန်မျှတ ဟန်ချက်ညီ အချိတ်အဆက်မိမိ ဒီမိုကရေစီဖက်ဒရယ်ပြည်ထောင်စုစနစ်သို့ တိုင်းရင်းသားဆန္ဒများနှင့်အညီ ဖြစ်သင့်သော အချက်အလက်များ ပါဝင်ရေးဆွဲအားဖြည့်ဖော်ပြထားကြောင်း တွေ့ရှိရပါတယ်။ လေးစားအပ်ပါသော နာယကကြီးခင်ဗျာ။ လွှတ်တော်နိုင်ငံရေးနှင့် တပ်မတော်အခန်းကဏ္ဍများ တွင်လည်း အမျိုးသားဒီမိုကရေစီအဖွဲ့ချုပ်၊ ပလောင်အမျိုးသားပါတီ၊ ပအိုဝ်းအမျိုးသားအဖွဲ့ချုပ် ၃ ပါတီက တပ်မတော်ကို နိုင်ငံရေးထဲက တစ်ဖြည်းဖြည်းချင်းဆုတ်ခွာဖို့ အကြံပြုထားပါတယ်။ ဒုတိယအုပ်စုဖြစ်သော ရခိုင်အမျိုးသားပါတီ၊ ရှမ်းတိုင်းရင်းသားဒီမိုကရေစီအဖွဲ့ချုပ်၊ ကချင်ပြည်နယ်ဒီမိုကရေစီအဖွဲ့ချုပ်၊ မွန် အမျိုးသားပါတီ၊ အမျိုးသားညီညွတ်သော ဒီမိုကရက်တစ်ပါတီ၊ စုစုပေါင်း ပါတီ ၅ ခုကတော့ တပ်မတော်ကို မွန်မြတ်သန့်ရှင်းစင်ကြယ်သော ကာကွယ်လုံခြုံရေးကဏ္ဍတစ်ခုသာ ပါဝင်စေပြီး နိုင်ငံရေးမှာမပါဝင်တော့ဟု တိကျစွာအကြံပြုထားပါတယ်။ နာယကကြီးခင်ဗျာ။ နောက်ဆက်တွဲ ပြင်ဆင်ဖြည့်စွက်ပယ်ဖျက် ပုဒ်မတွေကို ခြုံငုံပြီးလေ့လာတဲ့ အခါ အုပ်စု ၂ ခုတွေ့ရှိရပါတယ်။ ဖွဲ့စည်းပုံပြင်ဆင်ရေးပူးပေါင်းကော်မတီရဲ့ ဦးတည်ချက်ကို အခြေခံ ဦးစားပေးရေးဆွဲတဲ့ပါတီရှိသလို အချို့က အခြေအနေို အခြေခံပြီးတော့ ဦးစားပေးတဲ့အုပ်စု ပါတီဆိုပြီးတော့ ၂ မျိုးတွေ့ရှိရပါတယ်။ ယခုအစီရင်ခံစာပါ နောက်ဆက်တွဲ အဆိုပြုချက်များသည် ပါတီ များရဲ့ ဆန္ဒအတိုင်း ပြုစုထားသော မူကြမ်းပေါင်းချုပ်ကြီး ဖြစ်ပါတယ်။ ၎င်းမူကြမ်းပေါင်းချုပ်မှ ဥပဒေ မူကြမ်းတစ်ခု ဖြစ်ပေါ်လာအောင် ၄၅ ဦး ကော်မတီနှင့် သက်ဆိုင်ရာအဖွဲ့ အစည်း ၉ ဖွဲ့ နှင့် ပူးပေါင်း၍ ဆက်လက်ရေးဆွဲရမည့် တာဝန်ရှိနေပါတယ်။ ၎င်းမှတစ်ဆင့် ပြည်ထောင်စုလွှတ်တော်ကို တင်ပြပြီး ပြည်ထောင်စုလွှတ်တော်ဆိုင်ရာဥပဒေ၊ နည်းဥပဒေ ပါပြဋ္ဌာန်းချက်များနှင့်အညီ ဆက်လက်ဆောင်ရွက် သွားမည်ဖြစ်ကြောင်း သိရှိရပါတယ်။ ယခုအခါ ပြည်သူကိုယ်တိုင် ပြည်သူ့အခြေခံဥပဒေမူကြမ်းတစ်ရပ် အမြန်ရေးဆွဲပြင်ဆင်ဖို့ ဆန္ဒများထုတ်ဖော်ပြသ ပြင်းပြလျက်ရှိနေပါတယ်။ သို့ဖြစ်ပါ၍ ဖွဲ့စည်းပုံအခြေခံ ဥပဒေပြင်ဆင်သည့် ဥပဒေကြမ်းတစ်ရပ်ကို ဆက်လက်ပြုစု ရေးဆွဲဆောင်ရွက်ရန် လိုအပ်ပါသဖြင့် ဤအစီရင်ခံစာကို အတည်ပြုပေးနိုင်ရေး ထောက်ခံအပ်ပါတယ်။ နာယကကြီးခင်ဗျာ။ ကျွန်တော့အနေဖြင့် အထူးတင်ပြလိုသည်မှာ တိုင်းရင်းသားများရဲ့ ဒီမိုကရေစီဖက်ဒရယ်ပြည်ထောင်စုစနစ်ကိုလည်းကောင်း ပြည်သူလူထု၏ ဒီမိုကရေစီစံချိန်စံညွှန်းများနှင့် အညီ အနာဂတ်ဒီမိုကရေစီနိုင်ငံတော်သစ်ကြီး မျှော်မှန်းချက်များကို ယခုလိုကျွန်တော်တို့တစ်တွေ သဘော ထားကြီးစွာဖြင့် ဆက်လက်လေးစားလိုက်နာ ပါဝင်ဆောင်ရွက်ပေးပါရန် နာယကကြီးမှတစ်ဆင့် တပ်မတော်သားများအားလုံးကိုလည်း ကျွန်တော် ဒီနေရာက မေတ္တာရပ်ခံပန်ကြားအပ်ပါတယ်။ နိဂုံးချုပ် အားဖြင့် ပြုစုထားသော မူကြမ်းပေါင်းချုပ်အပေါ် မူကြမ်းတစ်ခုဖြစ်ပေါ်လာအောင် ရေးဆွဲသည့်အခါ အခန်းလိုက် အခန်းလိုက် အခြေခံရမည့်မူများကို ဦးစွာချမှတ်၍ အများသဘောတူချမှတ်ထားသော အခန်းလိုက် အခြေခံမူများနှင့်အညီ ဆက်လက်ညှိနှိုင်း ရေးဆွဲဆောင်ရွက်မှသာ ဥပဒေမူကြမ်းတစ်ခု ဖြစ်ပေါ်လာမည် ဖြစ်ပါကြောင်းအကြံပြုရင်း ဤအစီရင်ခံစာကို အတည်ပြုသင့်ပါကြောင်း ထောက်ခံအပ်ပါတယ်ခင်ဗျာ။ အားလုံးကို လေးစားတန်ဖိုးထားပါတယ်။</speech>
<speech type="speaker">ဦးအောင်ကြည်သိန်း ချောင်းဆုံမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="2230">ဦးအောင်ကြည်သိန်း (ချောင်းဆုံမဲဆန္ဒနယ်၊ မွန်ပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါခင်ဗျာ။ ကျွန်တော်ကတော့ ချောင်းဆုံ မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအောင်ကြည်သိန်း ဖြစ်ပါတယ်။ ပြည်ထောင်စုသမ္မတ မြန်မာနိုင်ငံတော် ဖွဲ့စည်းပုံအခြေခံဥပဒေ(၂၀၀၈) ပြင်ဆင်ရေးပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာအပေါ် သုံးသပ်ဆွေးနွေးသွားမှာ ဖြစ်ပါတယ်။ နာယကကြီးခင်ဗျာ။ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ(၂၀၀၈) ပြင်ဆင်ရေး ပူးပေါင်းကော်မတီ မူလဖွဲ့စည်းစဉ်ကပင် ဖွဲ့စည်းပုံအခြေခံဥပဒေ(၂၀၀၈)နဲ့ မညီညွတ်တဲ့အတွက်ကြောင့် ကျွန်တော်တို့ ကန့်ကွက်ခဲ့ပါတယ်။ သို့ရာတွင် ဤသို့ဖွဲ့စည်းခဲ့သည့်အဖွဲ့ကို ပြည်ထောင်စုလွှတ်တော်ကြီးက မဲခွဲဆုံးဖြတ်ပြီး မဲများရာဆန္ဒဖြင့် ဆက်လက်ဖွဲ့စည်းခဲ့တာဖြစ်ပါတယ်။ ကျွန်တော်တို့ ပြည်ထောင်စု ကြံ့ခိုင်ရေးနှင့် ဖွံ့ဖြိုးရေးပါတီကိုလည်း အဖွဲ့ဝင် ၂ ဦး တာဝန်ပေးခဲ့ပြီး ပြည်ထောင်စုလွှတ်တော်ကြီးကို လေးစားသောအားဖြင့် ပါဝင်ခဲ့သော်လည်း အစည်းအဝေးတွင် တစ်လုံး တစ်ပါဒမျှ မဆွေးနွေးခဲ့ပါဘူး။ ပြည်ထောင်စုလွှတ်တော်သည် ဥပဒေပြုမဏ္ဍိုင်မှ ပုဂ္ဂိုလ်များဖြစ်တဲ့အတွက် တည်ဆဲဥပဒေပြဋ္ဌာန်းချက် များကို အတိအကျလေးစားလိုက်နာရမည် ဖြစ်ပါတယ်။ ဒါမှသာ တရားဥပဒေစိုးမိုးရေးဆိုသည့် ကဏ္ဍလည်း ထွန်းကားလာမှာဖြစ်ပါတယ်။ သို့ရာတွင် ဥပဒေပြုပိုင်ခွင့်ကို အကြောင်းပြု၍ နိုင်ငံရေးအရ အမြတ်ထုတ် ကြိုးပမ်းရန် မသင့်သည်ကိုလည်း သတိချပ်စေလိုပါတယ်။ ဥပဒေပြဋ္ဌာန်းချက်တွင် မပါရှိသည်ကို ပါရှိသယောင်၊ တစ်နည်းပြောရရင် ဥပဒေတွင် ကန့်သတ်ထားချက်မရှိလို့ လုပ်ပိုင်ခွင့်ရှိတယ်ဆိုတဲ့ အကြောင်းပြချက် မှာလည်း ဥပဒေကို မလေးစားရာရောက်ပါတယ်။ ကျွန်တော်တို့ ပြည်ထောင်စုကြံ့ခိုင်ရေးနှင့် ဖွံ့ဖြိုးရေးပါတီမှ ဖွဲ့စည်းပုံအခြေခံဥပဒေ(၂၀၀၈) အခန်း (၁၂)နဲ့အညီ ပြည်ထောင်စုလွှတ်တော်ဆိုင်ရာ နည်းဥပဒေ အခန်း(၁၈)အရ ၂၀၀၈ ဖွဲ့စည်းပုံအခြေခံဥပဒေ ပုဒ်မ ၂၆၁ (ခ)၊ (ဂ)၊ (ဃ)နှင့် (င)တို့အား ပြင်ဆင်သည့် ဥပဒေမူကြမ်းကို တင်ခဲ့ပါတယ်။ ဥပဒေမူကြမ်း အနေဖြင့် တင်ပြခဲ့ပြီးဖြစ်လျက်နဲ့ အခန်း(၁၂)ပါအတိုင်း ဆက်လက်ဆောင်ရွက်ခြင်းမပြုဘဲ ယခုဖွဲ့စည်းသည့် ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ(၂၀၀၈) ပြင်ဆင်ရေးပူးပေါင်းကော်မတီ လုပ်ငန်းစဉ်တွင် ဥပါယ်တံမျဉ်နဲ့ဆွဲခဲ့ခြင်းဟာလည်း သံသယဖြစ်ဖွယ်ရှိနေပါတယ်။ သို့ပါ၍ အစီရင်ခံစာပါ ပူးပေါင်းကော်မတီ၏ သုံးသပ်ချက် အပိုဒ် ၂၄ ပါ ဖွဲ့စည်းပုံအခြေခံဥပဒေ(၂၀၀၈) အခန်း(၁၂) ဖွဲ့စည်းပုံ အခြေခံဥပဒေ ပြင်ဆင်ခြင်းအခန်းနှင့် ပြည်ထောင်စုလွှတ်တော်ဆိုင်ရာဥပဒေ၊ နည်းဥပဒေတို့ပါ ပြဋ္ဌာန်းချက် များနှင့်အညီ ဆက်လက်ဆောင်ရွက်သွားမည်ကို သံသယရှိလာပါတယ်။ လေးစားအပ်ပါသော နာယကကြီးခင်ဗျာ။ သာမန်ဥပဒေကြမ်းများကို ပြည်သူ့လွှတ်တော်တွင် လည်းကောင်း၊ အမျိုးသားလွှတ်တော်တွင်လည်းကောင်း သက်ဆိုင်ရာဝန်ကြီးဌာန အဖွဲ့အစည်းများက ဥပဒေကြမ်းအဖြစ် ရေးဆွဲတင်ပြပါတယ်။ ထိုတင်ပြချက်များအရ လွှတ်တော်အသီးသီးက ဆွေးနွေးပြီး လွှတ်တော်နှစ်ရပ် သဘောတူညီပါက ဥပဒေကြမ်းကို ပြည်ထောင်စုလွှတ်တော်က သဘောတူပြီးသကဲ့သို့ သတ်မှတ်၍ ဥပဒေအဖြစ် ထုတ်ပြန်နိုင်ရန်အတွက် နိုင်ငံတော်သမ္မတက လက်မှတ်ရေးထိုးပေးပို့ရပါတယ်။ ဒါကြောင့် ကျွန်တော်တို့ ပြည်ထောင်စုလွှတ်တော် ကိုယ်စားလှယ်များအနေနဲ့ သက်ဆိုင်ရာဝန်ကြီးဌာန၊ အဖွဲ့အစည်းများက တင်ပြလာသည့် ဥပဒေကြမ်းပေါ်တွင်သာ ဆွေးနွေးဆုံးဖြတ်ပြီး ဥပဒေပြဋ္ဌာန်းရန် သင့် မသင့် ဆုံးဖြတ်နိုင်ပါတယ်။ ဖွဲ့စည်းပုံအခြေခံဥပဒေ ပြင်ဆင်ရေးနဲ့ ပတ်သက်လို့ကတော့ ပြည်ထောင်စု သမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ(၂၀၀၈) အခန်း(၁၂)ပါ ပြဋ္ဌာန်းချက်နဲ့အညီသာ ပြည်ထောင်စု လွှတ်တော်သို့ ဥပဒေကြမ်းအဖြစ် သတ်မှတ်ပြဋ္ဌာန်းထားသည့် နည်းလမ်းများအတိုင်း တင်ပြရမှာ ဖြစ်ပါတယ်။ ထိုသို့တင်ပြရာမှာ ဥပဒေကြမ်းနှင့်အတူ အခြားအဆိုများပါဝင်ခြင်းမရှိစေရေးကိုလည်း ကန့်သတ်ထားကြောင်း တွေ့ရပါတယ်။ ပြည်ထောင်စုလွှတ်တော်၌ ဥပဒေကြမ်း ရေးဆွဲနိုင်သည်ဟု ပြဋ္ဌာန်းချက်တစ်စုံတရာ မပါရှိပါဘူး။ ဖွဲ့စည်းပုံအခြေခံဥပဒေ(၂၀၀၈) အခန်း(၁၂)ပါ ပုဒ်မ ၄၃၃ မှာ ပြဋ္ဌာန်းချက်အရ ဤဖွဲ့စည်းပုံအခြေခံဥပဒေပါ ပြဋ္ဌာန်းချက်တစ်ရပ်ရပ်ကို ပြင်ဆင်လိုပါက အောက်ဖော်ပြပါ နည်းလမ်းအတိုင်း ဆောင်ရွက်ရမည်ဟု ပြဋ္ဌာန်းထားရာ ဥပဒေတစ်ရပ်ရပ်ဆိုသည့် သဘောအရ ဥပဒေစာအုပ် တစ်အုပ်လုံးမဟုတ်ကြောင်း သိသာ ထင်ရှားပါတယ်။ သို့ပါသော်လည်း ယခုဆောင်ရွက်နေမှုသည် ပြည်ထောင်စုလွှတ်တော်အတွင်း၌ ဖွဲ့စည်းပုံ အခြေခံဥပဒေတစ်ခုလုံးကို အသစ်ပြန်လည်ရေးဆွဲသကဲ့သို့ ဆောင်ရွက်နေခြင်းမှာ ဥပဒေနဲ့လုံးဝ ဆန့်ကျင် နေခြင်းကြောင့် ကန့်ကွက်တင်ပြရခြင်း ဖြစ်ပါတယ်။ ဥပဒေတစ်ရပ်ပြင်ဆင်ဖို့ဆိုတာ အတ္တအကျိုး၊ ပုဂ္ဂိုလ်ရေး သံယောဇဉ်ကင်းရှင်းပြီး ရေရှည်ခိုင်မာတဲ့ ပြင်ဆင်ချက်ဖြစ်ရန် လိုပါတယ်။ လတ်တလော မိမိတို့ အာဏာ ရရှိချိန်မှာ ရေးဆွဲပြင်ဆင်ခဲ့တဲ့ဥပဒေများဟာ နောင်အနာဂတ်အတွက် တိုင်းပြည်ရဲ့ ရေရှည်အကျိုးကို မျှော်ကိုးပြီး ပညာရှင်များစွာနဲ့ ပြည်သူတို့၏ သဘောဆန္ဒကိုလည်းအလေးထား သတိ၊ သမာဓိ၊ ပညာဖြင့် ဆောင်ရွက်ရမှာဖြစ်ပါတယ်။ မူလဥပဒေပါ စကားရပ်တွင် ပြဋ္ဌာန်းချက်တွေနဲ့ ရှေ့နောက်ညီညွတ်မှု ရှိ မရှိ၊ ရေးနည်း၊ ရေးထုံး မှန် မမှန်၊ မူလအခြေခံဥပဒေတို့နဲ့ ဆီလျော်မှု ရှိ မရှိ ဆိုတာတွေကို အသေးစိတ်လေ့လာ ဆန်းစစ်သင့် ပါတယ်။ ပြင်ဆင်ရာမှာ ဆန္ဒစွဲကင်းဖို့လည်းလိုပါတယ်၊ ဘက်လိုက်မှုကင်းဖို့လည်းလိုပါတယ်။ နိုင်ငံတော်သည် စစ်မှန်၍ စည်းကမ်းပြည့်ဝသော ပါတီစုံဒီမိုကရေစီစနစ်ကို ကျင့်သုံးမည်ဆိုပါက ဒီမိုကရေစီအခွင့်အရေးကို အသုံးချရာတွင် အခြေခံအကျဆုံးလိုအပ်ချက်မှာ တရားဥပဒေ စောင့်ထိန်းလိုက်နာခြင်းဖြစ်ပြီး ဒီမိုကရေစီကို ဖော်ဆောင်ရာမှာ မြန်မာ့လူ့အဖွဲ့အစည်း၏ အစဉ်အလာ၊ ယဉ်ကျေးမှု၊ အတွေးအခေါ်၊ စိတ်နေစိတ်ထားနှင့် လိုက်ဖက်အောင် အထိန်းအကွပ်ရှိရှိ ကျင့်သုံးရန်ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ အချုပ်အားဖြင့် ဥပဒေပြုရေး လုပ်ငန်းစဉ်နှင့်ပတ်သက်၍ ပြည်သူများ၏ အခွင့်အရေးကို ထည့်သွင်းစဉ်းစားရမှာဖြစ်ပြီး ဆောင်ရွက်တဲ့ လုပ်ငန်းစဉ်မှာလည်း တရားမျှတမှုရှိရမှာဖြစ်ပါတယ်။ ဥပဒေပြုလုပ်ငန်းစဉ် အဆင့်ဆင့်တွင်လည်း ပြည်သူ တို့၏ သဘောဆန္ဒကိုအလေးအနက်ထား ထည့်သွင်းစဉ်းစားရန် လိုအပ်သလို မိမိတိုင်းပြည်ရဲ့ အနာဂတ် အကျိုးစီးပွားကိုလည်း လျစ်လျူရှုလို့မရပါဘူး။ လက်ရှိ သက်ဆိုင်ရာ ပြည်ထောင်စုလွှတ်တော်အနေဖြင့် ပြည်ထောင်စုကြီးတစ်ခုလုံးအတွက် ဥပဒေပြဋ္ဌာန်းနေကြသူများဖြစ်၍ အများပြည်သူအကျိုးရှိစေခြင်းငှာ ဘက်ပေါင်းစုံရှုထောင့်မှ ရှုမြင်အကောင်အထည်ဖော် ဆောင်ရွက်ရန်လည်း လိုအပ်ပါတယ်။ လက်ရှိ ရောက်နေတဲ့ ပစ္စက္ခိုတိုလေးကိုသာ မကြည့်ဘဲ နောင် သားစဉ်မြေးဆက် တရားမျှတခြင်းနဲ့ ညီမျှခြင်းတို့အတွက် အရှည်မျှော်ကိုးပြီး ရှိပြီးဥပဒေကို ပြင်ဆင်ခြင်း၊ အသစ်ပြဋ္ဌာန်းခြင်းတို့ကို ဆောင်ရွက် သင့်ပါတယ်။ နိဂုံးချုပ်အနေဖြင့် ပူးပေါင်းကော်မတီ၏ လုပ်ဆောင်ချက်၊ ဦးတည်ချက်များသည် အဂတိတရား ကင်းရှင်းသော၊ ဘက်လိုက်မှုကင်းရှင်းသော၊ ပြည်ထောင်စုမြန်မာနိုင်ငံသားတို့၏ အကျိုးစီးပွားကို မျှော်ကိုးသော လုပ်ဆောင်ချက်များသာဖြစ်ပါစေကြောင်း ဆန္ဒပြုတင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒေါ်ခင်ဆွေလွင် ချင်းပြည်နယ် မဲဆန္ဒနယ်အမှတ်(၉) ဆွေးနွေးဖို့ဖြစ်ပါတယ်။</speech>
<speech><mp id="1237">ဒေါ်ခင်ဆွေလွင် (မဲဆန္ဒနယ်အမှတ်-၉၊ ချင်းပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များအားလုံးမင်္ဂလာပါရှင်။ ကျွန်မ ကတော့ ချင်းပြည်နယ်၊ မဲဆန္ဒနယ်အမှတ်(၉)မှ အမျိုးသားလွှတ်တော်ကိုယ်စားလှယ် ဒေါ်ခင်ဆွေလွင် ဖြစ်ပါတယ်။ ကျွန်မက ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ(၂၀၀၈ ခုနှစ်) ပြင်ဆင်ရေး ပူးပေါင်းကော်မတီ၏ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာအပေါ် ထောက်ခံဆွေးနွေး သွားမှာဖြစ်ပါတယ်။ ပြည်ထောင်စုလွှတ်တော် နာယက က ဖွဲ့စည်းပုံအခြေခံဥပဒေ(၂၀၀၈ ခုနှစ်)ပြင်ဆင်ရေးအတွက် ပြင်ဆင်သင့်သည့် ပြဋ္ဌာန်းချက်များကို ညှိနှိုင်းဆွေးနွေးပြီး လွှတ်တော်သို့ အစီရင်ခံစာတင်ပြနိုင်ရေးနဲ့ အဆိုပါအစီရင်ခံစာကို လွှတ်တော်တွင် ဆွေးနွေးဆုံးဖြတ် အတည်ပြုနိုင်ရေးအတွက် ပြည်ထောင်စုသမ္မတ မြန်မာနိုင်ငံတော်ဖွဲ့စည်းပုံအခြေခံဥပဒေ(၂၀၀၈ ခုနှစ်) ပြင်ဆင်ရေးပူးပေါင်းကော်မတီကို ပြည်ထောင်စု လွှတ်တော်ဆိုင်ရာဥပဒေပုဒ်မ ၇(ခ)နဲ့ နည်းဥပဒေ ၁၀၅(က)တို့နှင့်အညီ နိုင်ငံရေးပါတီ ၁၄ ခု၊ တပ်မတော် အစုအဖွဲ့နဲ့ တစ်သီးပုဂ္ဂလကိုယ်စားလှယ်များပါဝင်သော ၄၅ ဦးကော်မတီကို ဦးတည်ချက် ၅ ရပ်၊ တာဝန် ၁၄ ရပ်၊ လုပ်ပိုင်ခွင့် ၆ ရပ်နှင့်အချိုးညီဖွဲ့စည်းပေးထားပါသည်။ ၄၅ ဦးကော်မတီတွင် ကိုယ်စားပြု ကရေစီစနစ်အရ လယ်သမားက အပ်နှင်းထားသည့် ပါတီအသီးသီးမှ လက်နက်ကိုယ်စားလှယ် များ၊ တပ်မတော်သားလွှတ်တော်ကိုယ်စားလှယ်များအားလုံးက ဖွဲ့စည်းပုံအခြေခံဥပဒေပြဋ္ဌာန်းချက်များ အပေါ် အစည်းအဝေး (၂၅) ကြိမ်တိုင်တိုင်ပြုလုပ်ကာ တိုင်းရင်းသားပြည်သူလူထုအားလုံး၏ စစ်မှန်သည့် ဆန္ဒသဘောထားနှင့်ကိုက်ညီစွာ ပြုစုဆောင်ရွက်နိုင်စေရေးဆိုသည့် ရည်မှန်းချက်၊ ဦးတည်ချက်နှင့်အညီ အစီရင်ခံစာတစ်ရပ် တင်သွင်းလာခြင်းဖြစ်ပါတယ်။ ယခုအခါ အဆိုပါအစီရင်ခံစာကို ပြည်ထောင်စုလွှတ်တော်ကြီးက အတည်ပြုပေးရန်ဖြစ်ပါတယ်။ ဒီမိုကရေစီစနစ်ရဲ့ အဓိကမဏ္ဍိုင်မှာ နိုင်ငံသားများရဲ့ အခွင့်အရေးများနဲ့ တန်းတူရေးပဲဖြစ်ပါတယ်။ ကျွန်မတို့ရဲ့ နိုင်ငံတော်သီချင်းမှာပါသလို တရားမျှတခြင်း၊ လွတ်လပ်ခြင်း၊ ငြိမ်းချမ်းခြင်း၊ တန်းတူညီမျှခြင်းတွေ မရှိသမျှ ကာလပတ်လုံး တို့တာဝန်အရေးသုံးပါးဖြစ်တဲ့ ပြည်ထောင်စုမပြိုကွဲရေး၊ တိုင်းရင်းသားစည်းလုံးညီညွတ်မှု မပြိုကွဲရေး၊ အချုပ်အခြာအာဏာတည်တံ့ခိုင်မြဲရေးဆိုတာ စာအုပ်ထဲမှာပဲရှိနေပြီးတော့ လက်တွေ့မြေပြင်မှာ ညီအစ်ကိုချင်းစစ်ခင်းနေရတာတွေ၊ အခွင့်အရေးတန်းတူညီမျှမှုမရှိတာတွေ၊ စိတ်ဝမ်းကွဲပြားမှုတွေ၊ အပြန်အလှန် သံသယတွေနဲ့ မငြိမ်းချမ်းမှုတွေ သာ ရှိနေမှာဖြစ်ပါတယ်။ တိုင်းရင်းသားလူမျိုးများစွာဖြင့် တည်ဆောက် ထားတဲ့ ပြည်ထောင်စုမှာ တိုင်းရင်းသားလူမျိုးများ၏ ကိုယ်စားပြုမှု၊ ပါဝင်မှုရှိမှသာ ပြည့်စုံလုံလောက်မှာ ဖြစ်ပါတယ်။ ဒါကြောင့် လွှတ်တော်ထဲမှာရှိတဲ့ အစုအဖွဲ့အားလုံးပါဝင်နိုင်ရေးအတွက် ပြင်ဆင်ရေးပူးပေါင်း ကော်မတီကို ပြည်ထောင်စုလွှတ်တော်ဥပဒေ၊ နည်းဥပဒေများအရ ဖွဲ့စည်းပြီး ဆောင်ရွက်ခြင်းဖြစ်တဲ့အပြင် ပြည်ထောင်စုလွှတ်တော်ဆိုင်ရာဥပဒေပုဒ်မ ၈(ဃ)အရ နိုင်ငံသားများ၏ မူလအခွင့်အရေးများရရှိခံစား နိုင်ရေးကို ရှေးရှုဆောင်ရွက်ခြင်းဖြစ်တဲ့အတွက် ကော်မတီမှတင်သွင်းလာသော အစီရင်ခံစာအပေါ်မှာ အလေးအနက်ထောက်ခံကြောင်း တင်ပြလိုပါတယ်။ ယခုအဆင့်ဟာ ပူးပေါင်းကော်မတီရဲ့ အစီရင်ခံစာအပေါ်မှာ ပြည်ထောင်စုလွှတ်တော်ကိုယ်စားလှယ် များက ဆွေးနွေးခြင်း၊ လွှတ်တော်က အတည်ပြုခြင်းများ ဆောင်ရွက်ပြီးစီးတဲ့အခါမှာ ဖွဲ့စည်းပုံအခြေခံ ဥပဒေကို ပြင်ဆင်တဲ့ ဥပဒေမူကြမ်းတစ်ရပ်ကို ပြုစုရေးဆွဲကာ ပြည်ထောင်စုလွှတ်တော်သို့ တင်သွင်းနိုင်ရေး ဆက်လက်ဆောင်ရွက်မှာဖြစ်ပါတယ်။ ဒီနေရာမှာ ရှေ့ကကိုယ်စားလှယ်အချို့ရဲ့ ဆွေးနွေးချက်တွေအထဲမှာ ကော်မတီတွေရဲ့ ဆောင်ရွက်ချက်တွေဟာ ဖွဲ့စည်းပုံအခြေခံဥပဒေပါပြဋ္ဌာန်းချက်များနဲ့ မညီကြောင်း ပြောဆိုချက်များနဲ့ပတ်သက်ပြီးတော့မှ တင်ပြလိုတာကတော့ ပြည်ထောင်စုသမ္မတမြန်မာနိုင်ငံတော် နိုင်ငံတော်ဖွဲ့စည်းပုံအခြေခံဥပဒေဆိုင်ရာခုံရုံးစီရင်ထုံးများ (၂၀၁၅ ခုနှစ်)မှာ တရားစီရင်ရေးဆိုင်ရာမူသဘော အရ သုံးသပ်မည်ဆိုပါက ဥပဒေတစ်ခုကို အခြေခံပြီး အခွင့်အရေးတောင်းဆိုသူ သို့မဟုတ် ဥပဒေပါ အခွင့်အာဏာကို သုံးစွဲသူသည် အဆိုပါဥပဒေအား ဖွဲ့စည်းပုံအခြေခံဥပဒေနဲ့မညီပါဟု ပြောခွင့်ရှိမည် မဟုတ်ပေ။ ဥပဒေပြုအဖွဲ့က ပြဋ္ဌာန်းလိုက်သော ဥပဒေတစ်ရပ်အပေါ် ဖွဲ့စည်းပုံအခြေခံဥပဒေနှင့်ညီ မညီ နည်းလမ်းတကျ တင်ပြအဖြေရှာခြင်းမပြုဘဲ ဥပဒေသည် ဖွဲ့စည်းပုံအခြေခံဥပဒေနဲ့မညီသဖြင့် လိုက်နာရန် မလိုဟူသော အယူအဆကို လက်မခံသင့်ပေဟု စီရင်ထုံးဖွဲ့ထားတာကို လေ့လာတွေ့ရှိရပါတယ်။ ဖွဲ့စည်းပုံ အခြေခံဥပဒေပါပြဋ္ဌာန်းချက်နဲ့မညီဆိုသောအချက်မှာ တစ်ဦးတစ်ယောက်၏သဘောထားဖြင့် အဆုံးအဖြတ်ပြု ပြောဆို၍ရသော ကိစ္စမဟုတ်သည်ကို အထူးသတိချပ်ဖို့လိုအပ်ပါတယ်။ သို့ဖြစ်ပါ၍ တိုင်းရင်းသား၊ ပြည်သူလူထုတစ်ရပ်လုံးက မျှော်လင့်တောင့်တနေတဲ့ ဖွဲ့စည်းပုံအခြေခံ ဥပဒေပြင်ဆင်နိုင်ရေးအတွက် အခြေခံဥပဒေပြင်ဆင်ရေးပူးပေါင်းကော်မတီက တင်သွင်းလာသော အစီရင်ခံစာအား အလေးအနက်ထောက်ခံဆွေးနွေးအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးစိုင်းခေါင်းဆိုင်ဟိန်း မောက်မယ်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="438">ဦးစိုင်းငေါင်းဆိုင်ဟိန်း (မောက်မယ်မဲဆန္ဒနယ်၊ ရှမ်းပြည်နယ်)</mp>အားလုံးမင်္ဂလာပါခင်ဗျား။ လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုလွှတ်တော်ကိုယ်စားလှယ် များခင်ဗျား။ ကျွန်တော်ကတော့ ရှမ်းပြည်နယ်တောင်ပိုင်း လင်းခေးခရိုင်၊ မောက်မယ်မဲဆန္ဒနယ်မှ ပြည်ထောင်စု လွှတ်တော်ကိုယ်စားလှယ် ဦးစိုင်းငေါင်းဆိုင်ဟိန်းဖြစ်ပါတယ်။ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံ အခြေခံဥပဒေ(၂၀၀၈)ခုနှစ် ပြင်ဆင်ရေးပူးပေါင်းကော်မတီ၏ အစီရင်ခံစာနှင့်စပ်လျဉ်း၍ သုံးသပ်ဆွေးနွေး သွားမှာ ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ ပြည်ထောင်စုသမ္မတမြန်မာ နိုင်ငံတော်ဖွဲ့စည်းပုံအခြေခံဥပဒေ(၂၀၀၈)ခုနှစ် ပြင်ဆင်ရေးပူးပေါင်းကော်မတီ၏ (၂၁)ကြိမ်မြောက် အစည်း အဝေးတွင် ပြင်ဆင်ရန်၊ အသစ်ဖြည့်စွက်ရန်၊ ပယ်ဖျက်ရန်နှင့် မူလအတိုင်းထားရှိရန် အကြံပြုချက်များ အားလုံး စုစည်းရရှိခဲ့ကြောင်း ဖော်ပြထားပါတယ်။ ပြည်သူလူထုဆန္ဒကို အပြည့်အဝ ဖော်ဆောင်နိုင်တဲ့ အဆင့်ထိရောက်ပြီလား။ အားလုံးအပေါ် ကိုယ်စားပြုနိုင်ပြီလားလို့ ပြန်လည်သုံးသပ်ကြည့်စေလိုပါတယ်။ ဖွဲ့စည်းပုံအခြေခံဥပဒေဆိုတာ အလွယ်တကူရေးဆွဲပြဋ္ဌာန်း၍ ရကောင်းသောအရာ မဟုတ်သကဲ့သို့ အလွယ် တကူပြင်ဆင်ခြင်းမျိုးလည်း မသင့်တော်ပါ။ ထို့ကြောင့် ဖွဲ့စည်းပုံအခြေခံဥပဒေတစ်ရပ်ကိုရေးဆွဲပြဋ္ဌာန်း ရာတွင် အလေးအနက် စဉ်းစားကြံဆ၍ ရေရှည်တည်တံ့ခိုင်မာစေရန် အလေးအနက်ထား ရေးဆွဲကြရခြင်း ဖြစ်ပါတယ်။ အခြေခံဥပဒေသည် အစိုးရကို ထိန်းချုပ်ပြီး နိုင်ငံသားများ၏ အခွင့်အရေးများကို ကာကွယ် ပေးတဲ့ ပြဋ္ဌာန်းချက်များပဲ ဖြစ်ပါတယ်။ ဒါကြောင့် နိုင်ငံသားတိုင်း ထဲထဲဝင်ဝင်သိရှိဖို့ လိုအပ်ပါတယ်။ မိမိတို့၏ လိုလားတောင့်တချက်များ မပြည့်စုံတိုင်း ဖွဲ့စည်းပုံအခြေခံဥပဒေကို လွှဲချခြင်းမျိုးသည် မှန်ကန်သော အယူအဆမဟုတ်ပါ။ အခြေခံ ဥပဒေတစ်ရပ်သည် ရေးဆွဲအတည်ပြုပေးလိုက်သည်နှင့် ပြီးပြည့်စုံသော အခြေခံဥပဒေ၊ ရေရှည်တည့်တံ့ ခိုင်မြဲသော ဥပဒေဟုလည်းမဆိုနိုင်ပါ။ မည်သည့်အခြေခံဥပဒေမျိုးကိုမဆို ကာလအတိုင်းအတာ တစ်ခုအထိ ပြီးပြည့်စုံနိုင်သော်လည်း ကာလအတိုင်းအတာကို ကျော်လွန်လာပါက ပြောင်းလဲလာသော ပတ်ဝန်းကျင် နှင့် ကိုက်ညီအောင်၊ လိုက်လျောညီထွေမှုရှိအောင် ပြင်ဆင်ကြရမှာပဲ ဖြစ်ပါတယ်။ ကျွန်တော်တို့နိုင်ငံ၏ ဖွဲ့စည်းပုံအခြေခံဥပဒေများဖြစ်တဲ့ ၁၉၄ရ ဥပဒေ၊ ၁၉၇၄ ဥပဒေနဲ့ လက်ရှိ ၂၀၀၈ ဖွဲ့စည်းပုံအခြေခံ ဥပဒေတွေဟာ သမိုင်းမှာ မှတ်တမ်းတင်ကျန်ရစ်ခဲ့မယ့် ဥပဒေတွေ ဖြစ်ပါတယ်။ ဒါကြောင့် စည်းကမ်း နည်းလမ်းတကျ လုပ်ဆောင်ကြဖို့ လွန်စွာပဲ လိုအပ်လှပါတယ်။ ဒီ ၂၀၀၈ ဖွဲ့စည်းပုံအခြေခံဥပဒေကို ပထမ အကြိမ် လွှတ်တော်သက်တမ်းမှာ ပြင်ဆင်ရေးလုပ်ငန်းတွေ စတင်ဆောင်ရွက်ခဲ့ဖူးပါတယ်။ နည်းလမ်းတကျ ဆောင်ရွက်ခဲ့ပေမဲ့ အရာမရောက်ခဲ့ပါဘူး။ လက်ရှိလွှတ်တော်ပြင်ပမှာတော့ ဖွဲ့စည်းပုံပြင်ဆင်ရေးထောက်ခံတဲ့ အဖွဲ့၊ ဖွဲ့စည်းပုံပြင်ဆင်ရေးကန့်ကွက်သူ အဖွဲ့တွေနဲ့ နှစ်မျိုးနှစ်စား တွေ့မြင်ရမှာ ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော်နာယကကြီးခင်ဗျား။ ၂၀၀၈ ခုနှစ် ဖွဲ့စည်းပုံအခြေခံ ဥပဒေ ပြင်ဆင်ရေးပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာ အပိုဒ် ၃ တွင် ဦးတည်ချက် (၅)ရပ်ကို အခြေခံ၍ ဆောင်ရွက်ခဲ့ကြောင်း ဖော်ပြထားပါတယ်။ ဦးတည်ချက်များ ကောင်းမွန်ပေမဲ့ အပိုဒ်ခွဲ(ဂ)မှာတော့ ပြည်တွင်းငြိမ်းချမ်းရေးရရှိရန်နှင့် အမျိုးသားရင်ကြားစေ့ရေးလုပ်ငန်းများ တိုးတက်အကောင်အထည်ဖော် ဆောင်ရွက်ရန်အတွက် (၂၁) ရာစု ပင်လုံညီလာခံက အတည်ပြုခဲ့ပြီးဖြစ်သည့် ပြည်ထောင်စုသဘောတူစာချုပ် အစိတ်အပိုင်း(၁) ပါ နိုင်ငံတော်ကို ဒီမိုကရေစီနှင့် ဖက်ဒရယ်စနစ်ကို အခြေခံသော ပြည်ထောင်စုအဖြစ် ဖွဲ့စည်းရမည်ဟူသည့် သဘောတူညီချက်နဲ့ လိုက်လျောညီထွေစွာ အကောင်အထည်ဖော် ဆောင်ရွက်နိုင်သည့် ဖွဲ့စည်းပုံအခြေခံဥပဒေ ဖြစ်လာရေးလို့ ဖော်ပြထားတဲ့အတွက် ဖွဲ့စည်းပုံပြင်ဆင်ရေးလုပ်ငန်းစဉ်နဲ့ ငြိမ်းချမ်းရေးလုပ်ငန်းစဉ်တွေဟာ ရောယှက်လာတာတွေ့ရပါတယ်။ ဖွဲ့စည်းပုံအခြေခံဥပဒေကို ပြင်ဆင်လိုက်တာနဲ့ ငြိမ်းချမ်းရေးလုပ်ငန်းစဉ် အောင်မြင်စွာ ပြီးမြောက်သွား မလား။ တိုင်းရင်းသားတွေနဲ့ တခြားသဘောတူညီထားတဲ့ကိစ္စတွေ ဘယ်လိုလုပ်မလဲဆိုတဲ့မေးခွန်းတွေ ပေါ်ပေါက်လာနိုင်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ ဖွဲ့စည်းပုံအခြေခံဥပဒေ (၂၀၀၈ ခုနှစ်) ပြင်ဆင်ရေးပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာ အပိုဒ် ၂၄ တွင် ဥပဒေမူကြမ်းတစ်ရပ်ကို ရေးဆွဲပြုစုလျက် ဖွဲ့စည်းပုံအခြေခံဥပဒေ (၂၀၀၈ ခုနှစ်) အခန်း (၁၂)၊ ဖွဲ့စည်းပုံအခြေခံဥပဒေပြင်ဆင်ခြင်းနှင့် ပြည်ထောင်စုလွှတ်တော်ဆိုင်ရာဥပဒေ၊ နည်းဥပဒေတို့ပါ ပြဋ္ဌာန်း ချက်များနှင့်အညီ ဆက်လက်ဆောင်ရွက်သွားမည် ဖြစ်ပါသည်ဟု ဖော်ပြထားသော်လည်း ကော်မတီ ဖွဲ့စည်းရန် အဆိုတင်သွင်းခဲ့စဉ်က အခန်း(၁၂)နှင့် ကိုက်ညီမှုမရှိပါသဖြင့် ရှေ့နောက်ညီညွတ်ခြင်းမရှိကြောင်း ဆွေးနွေးလိုပါတယ်။ အစကတည်းက အခန်း (၁၂)နဲ့ တင်သွင်းမှုရှိခဲ့ရင် ပိုမိုကောင်းမွန်မှာ ဖြစ်ပါတယ်။ ပူးပေါင်းကော်မတီ၏ သဘောထားမှတ်ချက် အပိုဒ် ၂၅ ရဲ့ အောက်တွင် တပ်မတော်သားလွှတ်တော် ကိုယ်စားလှယ်များ၊ အစုအဖွဲ့ကိုယ်စားလှယ်များ၏ သဘောထားမှတ်ချက်ကို ထည့်သွင်းဖော်ပြထားကြောင်း တွေ့ရှိရပါတယ်။ နိုင်ငံတော်၏ တရားဝင် သမိုင်းမှတ်တမ်းတွင် ပါဝင်ထည့်သွင်းရမည့် အကြောင်းအရာများ ဖြစ်သဖြင့် သင့်တော်မှန်ကန်ပါတယ်။ နိဂုံးချုပ်အနေဖြင့် ကျွန်တော်တို့ လွှတ်တော်ကိုယ်စားလှယ်များအားလုံးဟာ ဖွဲ့စည်းပုံအခြေခံ ဥပဒေ (၂၀၀၈ ခုနှစ်) ဇယား (၄)ပါ ကတိသစ္စာပြုချက်၊ ကျမ်းသစ္စာဆိုချက်ကို ကတိသစ္စာပြုထားသူများ ဖြစ်သဖြင့် ဤဖွဲ့စည်းပုံအခြေခံဥပဒေ (၂၀၀၈ ခုနှစ်)ကို ပြင်ဆင်ဆောင်ရွက်ရာတွင် အခန်း (၁၂)ပါ ပုဒ်မ ၄၃၃၊ ၄၃၄၊ ၄၃၅၊ ၄၃၆ တို့နှင့်အညီ ပြင်ဆင်ဆောင်ရွက်သွားကြရမှာပဲ ဖြစ်ပါတယ်။ ယခုကဲ့သို့ အခြေခံ ဥပဒေပြင်ဆင်ရေးပူးပေါင်းကော်မတီ ဖွဲ့စည်း၍ ဖွဲ့စည်းပုံအခြေခံဥပဒေကို ပြင်ဆင်ရန်ဆောင်ရွက်ခြင်းသည် ဥပဒေကို ကျော်လွန်လုပ်ဆောင်ခြင်းဖြစ်ပါသဖြင့် ပူးပေါင်းကော်မတီ၏ လေ့လာတွေ့ရှိချက်နှင့်သဘောထား မှတ်ချက် အစီရင်ခံစာကို ကန့်ကွက်ပါကြောင်းနှင့် ၂၀၀၈ ဖွဲ့စည်းပုံအခြေခံဥပဒေ အခန်း (၁၂)ပါ ပြဋ္ဌာန်းချက် များနှင့်အညီ ပြင်ဆင်ဆောင်ရွက်ကြပါရန် အကြံပြုတိုက်တွန်းရင်း နိဂုံးချုပ်အပ်ပါတယ်။ ကျေးဇူးတင်ပါတယ် ခင်ဗျား။</speech>
<speech type="speaker">ဦးစိုင်းဦးခမ်း သိန္နီမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1580">ဦးစိုင်းဦးခမ်း(သိန္နီမဲဆန္ဒနယ်၊ ရှမ်းပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များအားလုံး ကိုယ်စိတ်နှစ်ဖြာ ရွှင်လန်းချမ်းမြေ့ကြပါစေ။ ကျွန်တော်ကတော့ ရှမ်းပြည်နယ်မြောက်ပိုင်း၊ သိန္နီမဲဆန္ဒနယ်မှ ပြည်သူ့လွှတ်တော် ကိုယ်စားလှယ် စိုင်းဦးခမ်းဖြစ်ပါတယ်။ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ (၂၀၀၈ ခုနှစ်) ပြင်ဆင်ရေးပူးပေါင်းကော်မတီရဲ့ လေ့လာတွေ့ရှိချက်နှင့်သဘောထားမှတ်ချက်အစီရင်ခံစာ အပေါ် ဆွေးနွေးသွားမှာ ဖြစ်ပါတယ်။ လေးစားအပ်တဲ့ ပြည်ထောင်စုလွှတ်တော် နာယကကြီးခင်ဗျား။ ပူးပေါင်းကော်မတီရဲ့ အစီရင်ခံ စာထဲမှာ ကော်မတီအနေနဲ့ ဦးတည်ချက် (၅)ရပ်ကိုအခြေခံပြီး ဆောင်ရွက်ခဲ့ပါကြောင်း၊ ယင်းဦးတည်ချက် (၈) ရပ် အနက် အချက် (၇) မ င်ငံရေးပါတီအသီးသီမ လက်ကိယ်စားလယ်များ ကိန်းရင်းသား လူမျိုးပေါင်းစုံပါဝင်တဲ့ လွှတ်တော်ကိုယ်စားလှယ်များနဲ့ တပ်မတော်သား လွှတ်တော်ကိုယ်စားလှယ်များ အားလုံးက လက်ရှိဖွဲ့စည်းပုံအခြေခံဥပဒေရဲ့ ပြဋ္ဌာန်းချက်များအပေါ်မှာ သုံးသပ်ဆွေးနွေးဆုံးဖြတ်ပြီး အစီရင်ခံစာ တစ်ရပ်ကို တိုင်းရင်းသားပြည်သူလူထုတစ်ရပ်လုံးရဲ့ စစ်မှန်တဲ့ဆန္ဒသဘောထားနဲ့ကိုက်ညီစွာ ပြုစုဆောင်ရွက် နိုင်ရေးအတွက်ဆိုတဲ့ ရည်ရွယ်ချက်ကောင်းတွေ တွေ့ရပါတယ်။ အစီရင်ခံစာထဲမှာဖော်ပြချက်အရ ကော်မတီ ဝင်များနှင့် ဖွဲ့စည်းပုံအခြေခံဥပဒေအပေါ် သက်ဆိုင်ရာ အခန်းအလိုက် ပြင်ဆင်ခြင်း၊ ပယ်ဖျက်ခြင်း၊ အသစ် ဖြည့်စွက်ခြင်းတို့ကို ဆောင်ရွက်ခဲ့ကြရာမှာ နိုင်ငံရေးပါတီ အသီးသီးက ကိုယ်စားလှယ်များက စိတ်အား ထက်သန်စွာ ပါဝင်ဆောင်ရွက်ခဲ့ကြပေမဲ့လည်းပဲ တပ်မတော်သား လွှတ်တော်ကိုယ်စားလှယ်များဘက်က တစ်ဦးတစ်ယောက်မျှ ပါဝင်ဆောင်ရွက်ခြင်းမရှိတာကို တွေ့ရှိရပါတယ်။ အစီရင်ခံစာအတွင်းမှာ တပ်မတော်သား လွှတ်တော်ကိုယ်စားလှယ်များအစုအဖွဲ့ ကိုယ်စားလှယ်များရဲ့ သဘောထားမှတ်ချက်အရ ပြင်ဆင်ပူးပေါင်း ရေးကော်မတီဖွဲ့စည်းဆောင်ရွက်ခဲ့ခြင်း၊ ဖွဲ့စည်းပုံအခြေခံဥပဒေရဲ့ အခန်း(၁၂)နဲ့ ကိုက်ညီမှုမရှိပါကြောင်း အဆိုတင်သွင်းခဲ့စဉ်ကတည်းက ၎င်းတို့က ကန့်ကွက်ခဲ့ပါကြောင်း၊ ပြည်ထောင်စုလွှတ်တော် ပူးပေါင်း ကော်မတီကို အတည်ပြုခဲ့ပြီးဖြစ်တဲ့အတွက် ပြည်ထောင်စုလွှတ်တော်ရဲ့ ဆုံးဖြတ်ချက်ကို လေးစားလိုက် နာသောအားဖြင့် ပါဝင်တက်ရောက်နေခြင်းဖြစ်ကြောင်း၊ ၎င်းတို့မှ ပြင်ဆင်ရန် အဆိုပြုချက်များ တင်သွင်းခြင်း၊ သဘောထားမှတ်ချက်ပြုခြင်းတို့ကို ဆောင်ရွက်ခဲ့ခြင်းမရှိပါကြောင်း သဘောထားမှတ်ချက်ပြုထားတာကို တွေ့ရှိရပါတယ်။ မည်သို့ပင်ဆိုစေကာမူ အနာဂတ်မြန်မာနိုင်ငံကို တန်းတူဖက်ဒရယ်ပြည်ထောင်စုအဖြစ် တည်ဆောက် သွားနိုင်ရေး၊ နိုင်ငံတော်ကြီးတစ်ခုလုံး တစ်ပြေးညီ ဖွံ့ဖြိုးတိုးတက်လာစေရေး၊ ကောင်းမွန်ပြီး အစွမ်းရှိတဲ့ ဥပဒေပြုရေး၊ အုပ်ချုပ်ရေး၊ တရားစီရင်ရေးမဏ္ဍိုင်များ ခိုင်မာစွာ ရပ်တည်နိုင်ရေးစသည်တို့ကို ပြည်သူ လူထုတစ်ရပ်လုံးက လိုလားတောင့်တနေကြပြီး ၂၀၀၈ ဖွဲ့စည်းပုံအခြေခံဥပဒေကို ပိုမိုကောင်းမွန်အောင် ပြင်ဆင်သွားရန် လိုလားလျက်ရှိပါတယ်။ ဒါကြောင့်မို့လို့ ဖွဲ့စည်းပုံပြင်ဆင်နိုင်ရေးအတွက် ပြည်ထောင်စု လွှတ်တော်က ဆောင်ရွက်နေမှုများအပေါ် နိုင်ငံအနှံ့အပြားမှာ ပြည်သူလူထု ထောက်ခံပွဲများပြုလုပ်နေ ခြင်းက သက်သေပြလျက်ရှိပါတယ်။ နိုင်ငံအဝှမ်းရှိပြည်သူ ၅ သန်းကျော်က ဖွဲ့စည်းပုံပြင်ဆင်ရေးလှုပ်ရှား မှုမှာ တက်တက်ကြွကြွ ပါဝင်လက်မှတ်ရေးထိုးပြီး လွှတ်တော်သို့ ပေးပို့ခဲ့ခြင်းကို ကြည့်ခြင်းအားဖြင့် လူထုပါဝင်မှုနှုန်း မြင့်မားနေတာကို ထင်ရှားစွာတွေ့မြင်ရပါတယ်။ ယနေ့ ၂၀၀၈ ဖွဲ့စည်းပုံအခြေခံဥပဒေ ပြင်ဆင်ရေးအတွက် ဆောင်ရွက်နေကြခြင်းဟာ နိုင်ငံတော်က ရင်ဆိုင်ဖြေရှင်းနေရတဲ့ ပြည်တွင်းငြိမ်းချမ်းရေး၊ ဖက်ဒရယ်ပြည်ထောင်စုအဖြစ် ထူထောင်ရေး၊ ဒီမိုကရေစီခိုင်မာရေးအတွက် ရေခံ၊ မြေခံကောင်းများ ထွက်ပေါ်လာစေဖို့အတွက် အသက်တမျှအရေးကြီးတဲ့ ဖြစ်စဉ်တစ်ခုလည်းဖြစ်ပါတယ်။ ယခိုင်းပြည်ကိုချစ်မြတ်နိုးကြတဲ့ နိုင်ငံ့ခေါင်းဆောင်များ ပြည်ထောင်စု လွှတ်တော်ကြီးအတွင်းက ရွေးကောက်ခံလွှတ်တော်ကိုယ်စားလှယ်များနဲ့ တပ်မတော်သား လွှတ်တော် ကိုယ်စားလှယ်များအားလုံးက အရေးကြီးပြီး သွေးနီးရမယ့် စ်ပါတယ်။ ဒီနေရာမှာ အတိတ်နဲ့ ပစ္စုပ္ပန်အကြား အငြင်းပွားနေပါက တိုင်းပြည်ရဲ့ အနာဂတ် ပျောက်ဆုံးသွားနိုင်တာကိုလည်းပဲ သတိချပ် ကြရမှာ ဖြစ်ပါတယ်။ ဒါကြောင့် ပြည်သူတစ်ရပ်လုံးရဲ့အကျိုးစီးပွားကို မျှော်ကိုးပြီး မှန်ကန်တဲ့ စိတ်ရင်း စေတနာများနှင့် ပူးပေါင်းဆောင်ရွက်ပေးကြဖို့ တိုက်တွန်းလိုပါတယ်။ ဒါမှသာလျှင် ပြည်သူလူထု အားကိုး အားထားပြုရတဲ့ တာဝန်ကျေပွန်သော ပြည်သူ့လွှတ်တော်ကိုယ်စားလှယ်များ ဖြစ်လာမှာဖြစ်ပါတယ်။ ဖွဲ့စည်းပုံအခြေခံဥပဒေကို ပြောင်းလဲဖြစ်ပေါ်နေသော ခေတ်ကာလနှင့်အညီ ပြင်ဆင်ပေးဖို့ လိုအပ် နေတဲ့မပြင်ဆင်ဘဲ လျစ်လျူရှုနေမယ်ဆိုရင် တိုင်းပြည်မှ မလိုလားအပ်တဲ့ အန္တရာယ်တွေနဲ့ ပေါက်ကွဲထွက်ပေါ်လာနိုင်ပါတယ်။ ဒါကြောင့်ယခုလို အကျပ်အတည်းဖြစ်ပေါ်နေတဲ့ကာလမှာ နိုင်ငံတော်သူ၊ နိုင်ငံသားတို့ရဲ့ အကျိုးစီးပွားအတွက် သက်ဆိုင်သူအားလုံးက ညှိညှိနှိုင်းနှိုင်းနဲ့ ထွက်ပေါက်ရှာကြရမယ့် ာက်နေပြီ ဖြစ်ပါတယ်။ မိမိတို့ ရှမ်းတိုင်းရင်းသားများဒီမိုကရေစီအဖွဲ့ချုပ်အနေနဲ့ ဖွဲ့စည်းပုံ အခြေခံပြင်ဆင်ရေးဖြစ်စဉ်မှာ အချက်ပေါင်း ၁၁၁၂ ကို ပြင်ဆင်ရန်၊ ပယ်ဖျက်ရန်၊ အသစ်ဖြည့်စွက်ရန် အကြံပြုတင်ပြထားတာ ရှိပါတယ်။ အခြေခံအားဖြင့် ဖက်ဒရက်ပြည်ထောင်စုအရေး၊ ဒီမိုကရေစီအရေး ပြည်တွင်းငြိမ်းချမ်းရေးနဲ့ လက်နက်ကိုင် ပဋိပက္ခများအပြီးတိုင်ချုပ်ငြိမ်းရေးတို့အတွက် ရှေးရှုပြီး နိုင်ငံရေး စိတ်ဆန္ဒ အပြည်အဝနှင့် အကြံပြုတင်ပြထားခြင်းဖြစ်ပါတယ်။ အထူးသဖြင့် လက်ရှိ ၂၀၀၈ ဖွဲ့စည်းပုံအခြေခံ ဥပဒေကို လက်တွေ့ပကတိ အနေအထားနဲ့ ကိုက်ညီမယ့် အနေအထားကို ရောက်ရှိအောင်ပြင်ဆင်သွား နိုင်ရေးဟာ ပြည်သူလူထုတစ်ရပ်လုံးရဲ့ မျှော်လင့်ချက်ပဲဖြစ်ပါတယ်။ တန်းတူညီမျှသော ဖက်ဒရယ်ဒီမိုကရေ စီစံနှုန်းများနဲ့ ကိုက်ညီသော ဖွဲ့စည်းပုံအခြေခံဥပဒေတစ်ရပ် ပေါ်ထွန်းလာရေးဟာ တိုင်းရင်းသားများရဲ့ မျှော်လင့်ချက်လည်း ဖြစ်ပါတယ်။ သို့ဖြစ်ပါ၍ ၂၀၀၈ ဖွဲ့စည်းပုံအခြေခံဥပဒေပြင်ဆင်ရေး လုပ်ငန်းတစ်ရပ် အောင်မြင်ဖြစ်ထွန်းလာ စေဖို့ ပြည်ထောင်စုလွှတ်တော်အတွင်းမှာရှိနေတဲ့ တပ်မတော်သား လွှတ်တော်ကိုယ်စားလှယ်များနှင့်တကွ အဓိကကျတဲ့ အင်အားစုများ ပြည်သူမျက်နှာကို ရှေးရှုပြီး၊ ပြည်သူတစ်ရပ်လုံးရဲ့ အကျိုးစီးပွားအတွက် ပြည်သူဘက်ကနေ ရပ်တည်ပြီး စိတ်ကောင်းစေတနာများနှင့် တိုင်ပင်ညှိနှိုင်း၍ တက်ညီလက်ညီ ပူးပေါင်း ဆောင်ရွက်ပေးကြပါလို့ အလေးအနက်တိုက်တွန်းရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးခင်မောင်မြင့် ရပ်စောက်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="425">ဦးခင်မောင်မြင့်(ရပ်စောက်မဲဆန္ဒနယ်၊ ရှမ်းပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနဲ့ ပြည်ထောင်စုလွှတ်တော် ကိုယ်စားလှယ်များ၊ ဧည့်သည်တော်များအားလုံး မင်္ဂလာ ပါခင်ဗျာ။ ကျွန်တော်ကတော့ ရှမ်းပြည်တောင်ပိုင်း ရပ်စောက်မြို့နယ်မှ ပြည်သူ့လွှတ်တော်ကိုယ်စားလှယ် ဦးခင်မောင်မြင့်ဖြစ်ပါတယ်။ ကျွန်တော့်အနေနဲ့ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံ ဥပဒေ (၂၀၀၈ ခုနှစ်) ပြင်ဆင်ရေးပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာအပေါ် အကြံပြုဆွေးနွေးသွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျား။ ဖွဲ့စည်းပုံအခြေခံဥပဒေ (၂၀၀၈ ခုနှစ်) ပြင်ဆင်ရေး ပူးပေါင်းကော်မတီ၏ အစီရင်ခံစာပါ ဦးတည်ချက် ၅ ရပ်အနက် အပိုဒ်(က)တွင် ပါဝင်သောအချက်များနှင့် စပ်လျဉ်းပြီး ဖွဲ့စည်းပုံအခြေခံဥပဒေပါ ပြဋ္ဌာန်းချက်များကို ဒီမိုကရေစီစံနှုန်းများနဲ့ ညီညွတ်မှုရှိစေရန်၊ ပါတီစုံ ဒီမိုကရေစီစနစ်ကို ဖော်ဆောင်ရာတွင် အဟန့်အတားဖြစ်စေသော ပြဋ္ဌာန်းချက်များကို ပြင်ဆင်ဆောင်ရွက် ရေးလို့ ပါရှိပါတယ်။ ကမ္ဘာမှာ ဘယ်နိုင်ငံမှ လုံးဝပြီးပြည့်စုံတဲ့၊ ပြင်ဆင်ရန်မလိုတဲ့ ဖွဲ့စည်းပုံအခြေခံဥပဒေ ဆိုတာ မရှိနိုင်ပါဘူး။ ဥပမာဒီမိုကရေစီစနစ်ကို ကျင့်သုံးလာတာ ကြာပြီဖြစ်တဲ့ အမေရိကန်လို နိုင်ငံမှာတောင် သူတို့နိုင်ငံရဲ့ ဖွဲ့စည်းပုံအခြေခံဥပဒေကို ပြင်ဆင်နေရတုန်းပဲ ဖြစ်ပါတယ်။ ပြောင်းလဲတိုးတက်လာတဲ့ ခေတ်စနစ်များ၊ လိုအပ်ချက်များအရ နိုင်ငံတကာမှာလည်း ပြင်ဆင်ရေး ဆောင်ရွက်နေကြသလို ကျွန်တော်တို့ နိုင်ငံရဲ့ ဖွဲ့စည်းပုံအခြေခံဥပဒေကိုလည်း ပြည်ပနိုင်ငံများရဲ့ ဩဇာခံမဖြစ်စေရေး၊ လုံးဝလွတ်လပ်သော နိုင်ငံအဖြစ် ကမ္ဘာတည်သရွေ့ တည်တံ့စေရေး၊ နိုင်ငံတော်၏ အချုပ်အခြာအာဏာကို မထိခိုက်စေသော ပြင်ဆင်သင့်သည့်ဥပဒေများ၊ တိုင်းရင်းသားများ၏ အခွင့်အရေးကို ဖော်ဆောင်ပေးသော ဥပဒေများ၊ ခေတ်ကာလနဲ့မကိုက်ညီသော ဥပဒေများကို ပြင်သင့်ပြင်ထိုက်သော ပေါ်မူတည်ပြီး ပြင်ဆင် ပေးရမှာဖြစ်ပါတယ်။ ယနေ့လွှတ်တော်များနှင့် အစိုးရသည်လည်း ၂၀၀၈ ခုနှစ်၊ ဖွဲ့စည်းပုံအခြေခံဥပဒေအရ ပါတီစုံ ဒီမိုကရေစီ အထွေထွေရွေးကောက်ပွဲများကျင်းပပြီး ပေါ်ပေါက်လာတာဖြစ်ပါတယ်။ ၂၀၀၈ ခုနှစ်၊ ဖွဲ့စည်းပုံ အခြေခံဥပဒေကိုလည်း အမျိုးသားညီလာခံကျင်းပပြီး ဥပဒေပညာရှင်၊ အလုပ်သမား၊ လယ်သမား၊ လူတန်းစား ပေါင်းစုံ၊ အလွှာပေါင်းစုံမှ အတတ်ပညာရှင်များပါရှိသော အစုအဖွဲ့ (၈)ဖွဲ့၊ ကိုယ်စားလှယ် ၁၀၀၀ ကျော်က မိမိနိုင်ငံနဲ့ အသွင်သဏ္ဌာန်နီးစပ်တဲ့ ပြည်ပနိုင်ငံ ၆၀ ကျော်မှ ဖွဲ့စည်းပုံအခြေခံဥပဒေများနဲ့ အမျိုးသား ခေါင်းဆောင်ကြီး ဗိုလ်ချုပ်အောင်ဆန်း၏ ၁၉၄ရ ခုနှစ်၊ ဖွဲ့စည်းပုံအခြေခံဥပဒေကို အဓိကမှီငြမ်းရေးဆွဲ ခဲ့တယ်လို့ သိရပါတယ်။ ဗိုလ်ချုပ်အောင်ဆန်း၏ ၁၉၄ရ ခုနှစ်၊ ဖွဲ့စည်းပုံအခြေခံဥပဒေရေးဆွဲရန် လမ်းညွှန်ချက် (၇) ချက်အနက်မှ အပိုဒ် ၁ ရှင်းလင်းချက်များအရ မြန်မာနိုင်ငံကို ပြည်ပဩဇာခံမဟုတ်သော လုံးဝလွတ်လပ်သည့် နိုင်ငံအဖြစ် ကမ္ဘာတည်သရွေ့ တည်တံ့စေရေး၊ သားစဉ်မြေးဆက်တိုင်အောင် အရှည် မျှော်တွေးပြီး ၁၉၄ရ ခုနှစ်၊ ဖွဲ့စည်းပုံအခြေခံဥပဒေကို ပညာဉာဏ် အမြော်အမြင်ကြီးမားစွာဖြင့် မူချပေးခဲ့ပြီး ဒီမိုကရေစီစံချိန်စံညွှန်းများ ပါဝင်နေသည်ကိုလည်း တွေ့ရှိရမှာဖြစ်ပါတယ်။ အလားတူ ၂၀၀၈ ခုနှစ်၊ ဖွဲ့စည်းပုံအခြေခံဥပဒေသည်လည်း ဒီမိုကရေစီရဲ့ စံနှုန်းများနဲ့ ညီညွတ်သော ပြဋ္ဌာန်းချက်များ များစွာပါဝင်နေပါတယ်။ ခေတ်ကာလပြောင်းလဲတိုးတက်မှုများ၊ လူသားတို့၏ အသိဉာဏ်ပညာ၊ နည်းပညာတိုးတက်မှုများအရ ၂၀၀၈ ခုနှစ်၊ ဖွဲ့စည်းပုံအခြေခံဥပဒေ ပြင်ဆင်ဖို့အတွက် ပြည်သူများ၏ အမှန်တကယ်လိုအပ်ချက်များအရ တောင်းဆိုလာလျှင်လည်း ပြင်ဆင်နိုင်ရန်အတွက် ဖွဲ့စည်းပုံ အခြေခံဥပဒေပြင်ဆင်ခြင်း အခန်း(၁၂) ပြဋ္ဌာန်းပါရှိပါတယ်။ ဒါကြောင့် ဖွဲ့စည်းပုံအခြေခံဥပဒေ အခန်း(၁၂) ပုဒ်မ ၄၃၃၊ ၄၃၄၊ ၄၃၅ နှင့် ၄၃၆ မှာ ဖွဲ့စည်းပုံအခြေခံဥပဒေပြင်ဆင်ရေး ပြဋ္ဌာန်းချက်များ ပြဋ္ဌာန်းထား ပါတယ်။ ဖွဲ့စည်းပုံအခြေခံဥပဒေပြင်ဆင်လိုလျှင် ဖွဲ့စည်းပုံအခြေခံဥပဒေ အခန်း(၁၂) ပါ ပြဋ္ဌာန်းချက်များ အတိုင်း ပြင်ဆင်ရမှာဖြစ်ပြီး ဒီမိုကရေစီစနစ်အရ တာဝန်အပ်နှင်းခြင်းခံရသော အစိုးရအနေဖြင့်လည်း ဖွဲ့စည်းပုံအခြေခံဥပဒေ ပြဋ္ဌာန်းချက်များကို လေးစားလိုက်နာရမှာဖြစ်ပါတယ်။ လေးစားအပ်ပါသော နာယကကြီးခင်ဗျား။ ယခုပြည်ထောင်စုလွှတ်တော်က အခြေခံဥပဒေပြင်ဆင်ရေး ၄၅ ဦးပါ ပူးပေါင်းကော်မတီ ဖွဲ့စည်းပြီး ဖွဲ့စည်းပုံအခြေခံဥပဒေပြင်ဆင်ရေးအတွက် ဆောင်ရွက်နေသော နည်းလမ်းသည် ဇွတ်အတင်း ဖန်တီးယူနေသော အနေအထား၊ အသွင်သဏ္ဌာန်မျိုးဖြစ်နေပါကြောင်း သဘောရိုးဖြင့် အပြုသဘောဆောင် တင်ပြလိုပါတယ်။ ဒီ ၄၅ ဦးပါ ပူးပေါင်းကော်မတီ ဖွဲ့စည်းခဲ့စဉ်ကလည်း ဖွဲ့စည်းပုံအခြေခံဥပဒေပါ ပြဋ္ဌာန်းချက်ဥပဒေများနဲ့ ကိုက်ညီမှုမရှိပါကြောင်း၊ ကွဲလွဲဆန့်ကျင်နေပါကြောင်း ထောက်ပြဆွေးနွေးခဲ့ပြီးလည်း ဖြစ်ပါတယ်။ ဒါကြောင့် ကျွန်တော်တို့ ပြည်ထောင်စုလွှတ်တော်ကြီးကလည်း ဖွဲ့စည်းပုံအခြေခံဥပဒေနှင့် တည်ဆဲဥပဒေများကို လေးစားလိုက်နာရန် လိုအပ်မှာဖြစ်ပါကြောင်း အပြု သဘောဖြင့် အကြံပြုတင်ပြလိုပါတယ်။ သို့ဖြစ်ပါ၍ ဖွဲ့စည်းပုံအခြေခံဥပဒေနှင့် ကွဲလွဲဆန့်ကျင်နေတဲ့ ဖွဲ့စည်းပုံအခြေခံဥပဒေပြင်ဆင်ရေး ၄၅ ဦးပါ ပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာကို ကန့်ကွက် ပါကြောင်းနှင့် ဖွဲ့စည်းပုံအခြေခံဥပဒေပြင်ဆင်ရေးကို ဥပဒေနဲ့အညီသာ ဆောင်ရွက်ပေးသင့်ပါကြောင်း အကြံပြုတင်ပြရင်း နိဂုံးချုပ်အပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type="speaker">ဦးနန်မွန်ထင် မချမ်းဘောမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1362">ဦးနန်မွန်ထင်(မချမ်းဘောမဲဆန္ဒနယ်၊ ကချင်ပြည်နယ်)</mp>ရိုသေလေးစားအပ်ပါသော ပြည်ထောင်စုလွှတ်တော်နာယကနဲ့ လွှတ်တော်ကိုယ်စားလှယ်များအားလုံး မင်္ဂလာအပေါင်းနဲ့ ပြည့်စုံပါ စေကြောင်း ဦးစွာဂါရဝပြု နှုတ်ခွန်းဆက်သအပ်ပါတယ်။ ကျွန်တော်ကတော့ ကချင်ပြည်နယ်၊ မချမ်းဘော မြို့နယ်က ပြည်ထောင်စုလွှတ်တော်ကိုယ်စားလှယ် ဦးနန်မွန်ထင်ဖြစ်ပါတယ်။ နာယကကြီးခင်ဗျ။ ကျွန်တော့်အနေနဲ့ (၂၀၀၈ ခုနှစ်) ဖွဲ့စည်းပုံအခြေခံဥပဒေ ပြင်ဆင်ရေးပူးပေါင်း ကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာအပေါ်မှာ အကြံပြုဆွေးနွေးသွားမှာ ဖြစ်ပါတယ်။ အစီရင်ခံစာကိုလေ့လာကြည့်တဲ့အခါမှာ ပြင်ဆင်ရန်၊ ဖြည့်စွက်ရန်၊ ပယ်ဖျက်ရန် အကြံပြုချက် ပေါင်း (၃၇၆၅) ချက်ပါရှိကြောင်း တွေ့ရတယ်။ အစီရင်ခံစာစာမျက်နှာ ၁၂ တွင် ကော်မတီသည် ဥပဒေ မူကြမ်းတစ်ခုကို ရေးဆွဲ၍ ပြင်ဆင်ခြင်းအခန်း (၁၂) အတိုင်း ဆောင်ရွက်ပါမည်ဟု ဖော်ပြထားသည်ကို သို့သော် တပ်မတော်သားလွှတ်တော်ကိုယ်စားလှယ်အဖွဲ့သည် ဖွဲ့စည်းပုံပြင်ဆင်ရေး အခန်း (၁၂) လုပ်ထုံးလုပ်နည်း ပြဋ္ဌာန်းချက်နှင့် ကိုက်ညီမှုမရှိကြောင်း သဘောထားမှတ်ချက်ပြုထားကြောင်းကို တွေ့ရှိရပါတယ်။ ဒါကြောင့် အစီရင်ခံစာမှာ တပ်မတော်နှင့် သဘောထားကွဲလွဲချက်ရှိသည်ကို လေ့လာ တွေ့ရှိရပါတယ်။ နာယကကြီးခင်ဗျား။ ဆက်လက်၍ အကြံပြုဆွေးနွေးလိုတာကတော့ (၂၀၀၈ ခုနှစ်) ဖွဲ့စည်းပုံအခြေခံ ဥပဒေ ပြင်ဆင်ခြင်းသည် ကျွန်တော်ကိုယ်တိုင်လည်း ထောက်ခံပါတယ်။ သဘောတူပါတယ်။ သို့သော် ကျွန်တော်ဟာ လုပ်ထုံးလုပ်နည်းအတိုင်း ပြင်ဆင်တာကိုပဲ ကြိုက်ပါတယ်။ ထောက်ခံပါတယ်။ ပြင်ဆင်ခြင်း အခန်း(၁၂)တွင် အခြေခံဥပဒေတစ်ခု ပြင်ဆင်ရန် ပူးပေါင်းကော်မတီဖွဲ့ရမည်ဟု မပါရှိကြောင်း တွေ့ရှိရ ပါတယ်။ အခန်း (၁၂)တွင် ပုဒ်မတစ်ခုခုပြင်လိုလျှင် ပုဒ်မ ၄၃၅ အရ လွှတ်တော်ကိုယ်စားလှယ် ၂၀ ရာခိုင်နှုန်း လက်မှတ်ရေးထိုး၍ ဥပဒေကြမ်းအဖြစ်တင်၍ ဆွေးနွေးရမယ်လို့ပါရှိကြောင်း တွေ့ရတယ်။ ထို့ကြောင့် ယခု ပူးပေါင်းကော်မတီရဲ့ အစီရင်ခံစာသည် ပုဒ်မ ၄၃၄၊ ၄၃၅၊ ၄၃၆ တို့နဲ့ ကိုက်ညီမှုမရှိသည်ကို လေ့လာတွေ့ရှိရ ပါတယ်။ နာယကကြီးခင်ဗျား။ ကျွန်တော်တို့ နိုင်ငံဟာ ဒီမိုကရေစီနိုင်ငံ ဖြစ်လာတာဟာ ကောင်းသည်ရှိ၊ မကောင်းသည်ရှိ (၂၀၀၈ ခုနှစ်) ဖွဲ့စည်းပုံအခြေခံဥပဒေကြောင့် စစ်တပ်အစိုးရလက်ထဲမှ ဒီမိုကရေစီနိုင်ငံ ဖြစ်လာတယ်လို့ ကျွန်တော်သုံးသပ်မိပါတယ်။ ကျွန်တော်တို့ ဒီဥပဒေသာ မရှိလို့ရှိရင် ဒီနေ့ ကျွန်တော်တို့ ဟာ လွှတ်တော်ထဲကိုလာပြီး ပြည်သူတွေရဲ့ လိုအပ်ချက် ဆွေးနွေးတောင်းဆိုလို့ရမှာမဟုတ်ဘူးလို့ ကျွန်တော် သုံးသပ်မိပါတယ်။ နာယကကြီးခင်ဗျ။ တချို့က (၂၀၀၈ ခုနှစ် ဖွဲ့စည်းပုံအခြေခံဥပဒေဟာ ဒီမိုကရေစီစံချိန်စံနှုန်းနဲ့ မညီဘူး၊ ပြောင်း၍မရဘူး၊ ပြင်၍မရဘူး၊ အာဏာရှင်တွေက ဆွဲထားတဲ့ဥပဒေဖြစ်တယ်လို့ ဝေဖန်ကြတာကို ကြားရပါတယ်။ ကျွန်တော့်အနေနဲ့လည်း (၂၀၀၈ ခုနှစ်) ဖွဲ့စည်းပုံအခြေခံဥပဒေဟာ ပြီးပြည့်စုံတဲ့ ဥပဒေဟု ကျွန်တော် လုံးဝမယူဆပါဘူး။ ကမ္ဘာပေါ်မှာ ပြီးပြည့်စုံတဲ့ အရာဆိုတာ တစ်ခုမှမရှိပါဘူး။ ပြင်၍မရ၊ ပြောင်း၍ မရတဲ့ အရာလည်းမရှိပါဘူးလို့ ကျွန်တော်ယူဆမိပါတယ်။ ဒါကြောင့် ယောက်ျားလေးမှ မိန်းကလေး၊ မိန်းကလေးမှ ယောက်ျားလေးဖြစ်အောင် လုပ်လို့ရတယ်လို့ ဆေးပညာရှင်တွေတောင် ပြောဖူးတာ ကျွန်တော် ကြားဖူးပါတယ်။ ဒါကြောင့်နာယကကြီးခင်ဗျ။ နိဂုံးအနေဖြင့် တင်ပြလိုတာကတော့ ပြင်၍၊ ပြောင်း၍ မရအောင် ဆွဲထားတဲ့ (၂၀၀၈ ခုနှစ်) ဖွဲ့စည်းပုံကို ပြင်၍ရအောင် ဘယ်သူတွေကို ညှိရမလဲလို့၊ ဘယ်လိုညှိနှိုင်းရမလဲလို့ အရင်ဆုံး နိုင်ငံရေးဆွေးနွေးပွဲတွေလုပ်သင့်တယ်လို့ အကြံပြုလိုပါတယ်။ (၂၀၀၈ ခုနှစ်)ဖွဲ့စည်းပုံကို ချောချော မောမောပြင်ဆင်နိုင်အောင်၊ ပြင်နိုင်အောင် ကျွန်တော်တို့ NLD၊ USDP တပ်မတော်၊ တိုင်းရင်းသားပါတီများ၊ တစ်သီးပုဂ္ဂလများအားလုံး ဘုံသဘောတူညီတဲ့ ပုဒ်မတွေကို အရင်ဆုံးပြင်ရင် ကောင်းတယ်လို့ အကြံပြုလို ပါတယ်။ တိုင်းပြည်အတွက် မထိသင့်တဲ့ ပုဒ်မတွေကို အရင်ဆုံး ထိရင်၊ ကိုင်ရင် အချင်းချင်း ပွတ်တိုက်မှု ဖြစ်ပြီး လိုရာပန်းတိုင်ကို မရောက်ဘဲ ဖြစ်နိုင်တယ်လို့ အစီရင်ခံစာအပေါ်မှာ အကြံပြုရင်း နိဂုံးချုပ်ပါတယ်။</speech>
<speech type="speaker">ဒေါ်ထုမေ ရခိုင်ပြည်နယ် မဲဆန္ဒနယ်အမှတ်(၁၁) ဆွေးနွေးဖို့ဖြစ်ပါတယ်။</speech>
<speech><mp id="1316">ဒေါ်ထုမေ (မဲဆန္ဒနယ်အမှတ်-၁၁၊ ရခိုင်ပြည်နယ်)</mp>လေးစားရပါသော ပြည်ထောင်စုလွှတ်တော် နာယကကြီးနဲ့တကွ အားလုံးမင်္ဂလာပါ။ နာယကကြီးရှင်။ ပြည်ထောင်စုလွှတ်တော်က ဖွဲ့စည်းတာဝန် ပေးခဲ့တဲ့ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ (၂၀၀၈ ခုနှစ်) ပြင်ဆင်ရေးပူးပေါင်း ကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာအပေါ် အကြံပြုဆွေးနွေးမှာ ဖြစ်ပါတယ်။ ပူးပေါင်းကော်မတီမှာ လွှတ်တော်အတွင်း ရောက်ရှိနေကြတဲ့ နိုင်ငံရေးပါတီ ၁၄ ပါတီတို့မှ ကိုယ်စားလှယ်များ၊ တစ်သီးပုဂ္ဂလကိုယ်စားလှယ်အပြင် တပ်မတော်သားကိုယ်စားလှယ်များ ပါဝင်ခဲ့ပါတယ်။ ပူးပေါင်းကော်မတီအနေနဲ့ လုပ်ငန်းတာဝန်များကို ဆောင်ရွက်ရာမှာ ဦးတည်ချက်များကို အခြေခံပြီး ရလဒ်ကောင်းများအနေဖြင့် ပြင်ဆင်၊ ဖြည့်စွက်၊ ပယ်ဖျက်ရန် အကြံပြုချက်စုစုပေါင်း ၃၇၆၅ ချက် ထွက်ရှိ လာတာကို တွေ့ရှိရပါတယ်။ ဒီအကြံပြုချက်များကို လေ့လာခြင်းအားဖြင့် တိုင်းရင်းသားပြည်သူများရဲ့ လိုအပ်ချက်ဟာ များစွာကျန်နေသေးကြောင်းနဲ့ ကျွန်မတို့နိုင်ငံက လက်ရှိကျင့်သုံးနေတဲ့ ဖွဲ့စည်းပုံအခြေခံ ဥပဒေကို ပြင်ဆင်ဖို့လိုအပ်ကြောင်း အကြွင်းမဲ့လက်ခံရမှာဖြစ်ပါတယ်။ ကျွန်မတို့ လွှတ်တော်၊ အစိုးရနဲ့တကွ တပ်မတော်အားလုံးဟာ ဒီမိုကရေစီစနစ်အောက်မှာ ပြည်သူရဲ့ဆန္ဒနဲ့ လိုလားချက်ကို ဦးထိပ်ပန်ဆင်ရမှာ မလွဲမသွေဖြစ်ပါတယ်။ ဒါမှလည်းပြည်သူ့အမှုကိုထမ်းရွက်တဲ့ ပြည်သူ့သစ္စာခံအဖြစ် ဂုဏ်ယူနိုင်မှာ ဖြစ်ပါတယ်။ ဒီအစီရင်ခံစာကို ကျွန်မတို့ ပြည်ထောင်စုလွှတ်တော် ကိုယ်စားလှယ်များက အကြံပြုသုံးသပ် ဆွေးနွေး ပြီးနောက် လွှတ်တော်အဆုံးအဖြတ်ခံယူပြီး ဖွဲ့စည်းပုံအခြေခံဥပဒေကို ပြင်ဆင်တဲ့ ဥပဒေကြမ်းတစ်ရပ် ပြုစုရေးဆွဲရေးအဆင့်သို့ တက်လှမ်းနိုင်ဖို့အတွက် ပြည်သူများက မျှော်လင့်လျက် ရှိကြတာကိုလည်း ကျွန်မတို့အားလုံးအသိ ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးရှင်။ ကျွန်မတို့နိုင်ငံကို ဒီမိုကရေစီ ဖက်ဒရယ်နိုင်ငံ တည်ဆောက်ဖို့ဆိုလို့ရှိရင် နိုင်ငံရဲ့ မိခင်ဥပဒေဖြစ်တဲ့ ဖွဲ့စည်းပုံအခြေခံဥပဒေဟာ ဒီမိုကရေစီ စံနှုန်းပြည့်ဝပြီး ဖက်ဒရယ်အစစ်အမှန်ကို ဖော်ဆောင်နိုင်တဲ့ အခြေခံဥပဒေကို မဖြစ်မနေ ဆောင်ရွက် ရပါမယ်။ အပစ်အခတ်ရပ်စဲရေး၊ ငြိမ်းချမ်းရေး၊ တိုင်းရင်းသားတန်းတူရေး စတာတွေဟာ အကောင်အထည် ဖော်ဖို့အတွက် အခြေခံဥပဒေပြင်ဆင်ရေးဟာ လက်တွေ့မကျဘဲ တရားမျှတစွာ ပြင်ဆင်လို့မရဘဲ ခက်ခဲ နေမယ်ဆိုလို့ရှိရင် ကျွန်မတို့နိုင်ငံဟာ ဖွံ့ဖြိုးမှုအားနည်းတဲ့ ပြည်တွင်းစစ်ထဲမှာ သံသရာလည်ပြီး ကမ္ဘာမှာ မျက်နှာပန်းမလှနိုင်ငံအဖြစ် မျက်နှာဆက်ငယ်ရဦးမှာ ဖြစ်ပါတယ်။ ဒါကြောင့် ပြင်ဆင်တဲ့နေရာမှာ အဓိကအကြံပြုလာတာကတော့ အခြေခံဖွဲ့စည်းပုံပြင်ဆင်ရေးဟာ ခေတ်ရဲ့ လိုအပ်ချက်နဲ့အညီ၊ ပြည်သူရဲ့လိုအပ်ချက်နဲ့အညီ ပြင်ဆင်ပြောင်းလဲဖြည့်စွက်ဖို့အတွက် လိုအပ် နေမှာဖြစ်ပါတယ်။ ဒါ့ကြောင့် ကျန်ရှိနေသေးတဲ့ လွှတ်တော်သက်တမ်းမှာ ဖွဲ့စည်းပုံအခြေခံဥပဒေ အခန်း(၁၂) ဖွဲ့စည်းပုံအခြေခံဥပဒေပြင်ဆင်ရေးဆိုင်ရာ ပုဒ်မများနဲ့စပ်လျဉ်းပြီး ပြင်ဆင်ဖို့အတွက် အဓိကထား ဆောင်ရွက်ရ ပါမယ်။ အဆိုပါ အခန်း(၁၂) ကို ပြင်ဆင်လိုက်ခြင်းအားဖြင့် ကမ္ဘာမှာ ပြင်ဆင်ရအခက်ခဲဆုံး အခြေခံဥပဒေ အဖြစ်ကနေ ဒီမိုကရေစီစံနှုန်းများနဲ့ ပြည့်ဝတဲ့ အခြေခံဥပဒေအဖြစ် ပြည်သူ့ဆန္ဒနဲ့ လိုက်လျောညီထွေ ပြင်ဆင်လာနိုင်မှာဖြစ်ကြောင်း ဆွေးနွေးလိုပါတယ်။ နာယကကြီးရှင်။ ပထမအကြိမ် လွှတ်တော်သက်တမ်းမှာ အခြေခံဥပဒေကို ပြင်ဆင်ဖို့ ကြိုးစားခဲ့ ပေမယ့် ပြည်သူများလိုလားတောင့်တတဲ့ ပြင်ဆင်မှုမျိုး အတိုင်းအတာတစ်ခုကို မရောက်ခဲ့တာအားလုံး အသိပဲဖြစ်ပါတယ်။ အခု ဒုတိယအကြိမ် လွှတ်တော်သက်တမ်းရဲ့ နောက်ဆုံးအပိုင်းအခြားမှာ ပြည်သူက ပေးတဲ့ အခြေခံဥပဒေပြင်ဆင်ရေးတာဝန်ကို ကျွန်မတို့ ပြည်ထောင်စုလွှတ်တော်ရဲ့ ပခုံးထက်ကို ရောက်ရှိလို့ နေပြီဖြစ်ပါတယ်။ ဒါကို ကျွန်မတို့က ပြည်သူတွေကိုချွေးသိပ်ပြီး အိမ်ကိုပြန်မှာလား၊ ပြည်သူခိုင်းတဲ့ တာဝန်ကို ကျေပွန်စွာထမ်းဆောင်ပြီး အိမ်ကိုပြန်ကြမှာလားဆိုတာပါပဲ။ ကျွန်မတို့ လွှတ်တော်ကိုယ်စားလှယ် များအနေနဲ့ ကျွန်မတို့ အနာဂတ်မျိုးဆက်သစ်များအတွက် နောင်လာမယ့် မျိုးဆက်သစ်တွေကို အပြည့်အဝ အကာအကွယ်ပေးနိုင်တဲ့ ဖွဲ့စည်းပုံတစ်ရပ်ကိုတော့ မဖြစ်မနေ ရေးဆွဲရမှာဖြစ်ပါတယ်။ ကျွန်မတို့အားလုံးဟာ နိုင်ငံတော်ရဲ့ အခြေခံမူများအနက် နိုင်ငံတွင် တရားမျှတခြင်း၊ လွတ်လပ် ခြင်းနဲ့ ညီမျှခြင်းဟူသော လောကပါလတရားများ ထွန်းကားရေးအတွက် လွှတ်တော်အတွင်းမှာ အခြေခံ ဥပဒေပြင်ဆင်ဖို့ အဓိကထား ကြိုးပမ်းနေကြရတာ ဖြစ်ပါတယ်။ တကယ်လို့ အခြေခံဥပဒေပြင်ဆင်ခြင်း နည်းလမ်းဟာ နိုင်ငံတော်အခြေခံမူကို အပြည့်အဝ အောင်အောင်မြင်မြင် အကောင်အထည်ဖော်နိုင်ဖို့ အာမခံချက်မပေးနိုင်ဘူးဆိုရင် အခြေခံဥပဒေအသစ် ပြန်လည်ရေးဆွဲခြင်းဟာ ပိုမိုကောင်းမွန်တဲ့ နည်းလမ်း တစ်ခု ဖြစ်မလားဆိုတာကို ကျွန်မတို့ ပြည်ထောင်စုလွှတ်တော်အနေနဲ့ လိုအပ်ရင် သုံးသပ်ရမှာ ဖြစ်ပါတယ်။ သွားဖို့လမ်းရှိပေမယ့် ဒီလမ်းက ပန်းတိုင်ကိုမရောက်နိုင်ရင် လမ်းသစ်ဖောက်ပြီးတော့ သွားသင့်ရင် သွားရမှာဖြစ်ပါတယ်။ ဒါ့အပြင် ခေါင်းဆောင်များအကြား Political Negociation လို့ခေါ်တဲ့ နိုင်ငံရေးအရ ညှိနှိုင်းမှုများကို ဆောင်ရွက်ဖို့ကိုလည်း ကျွန်မတို့ ပြည်ထောင်စုလွှတ်တော်က တိုက်တွန်းသင့်ပါတယ်။ နာယကကြီးရှင်။ မြန်မာနိုင်ငံဟာ ကချင်၊ ကယား၊ ကရင်၊ ချင်း၊ ဗမာ၊ မွန်၊ ရခိုင်၊ ရှမ်း အစရှိတဲ့ တိုင်းရင်းသားများ မှီတင်းနေထိုင်ကြတဲ့ နိုင်ငံဖြစ်တာကြောင့် တိုင်းရင်းသားလူမျိုးများကို အခြေခံတဲ့ ပြည်နယ်များဖြင့် ဖက်ဒရယ်နိုင်ငံတော်ကို တည်ဆောက်ရမှာ ဖြစ်ပါတယ်။ ဒီလိုမျိုးပဲ ဖွဲ့စည်းရမှာ ဖြစ်ပါတယ်။ ဒီလိုဖွဲ့စည်းဖို့အတွက် ဒီမိုကရေစီ စံချိန်စံညွှန်းများနဲ့ကိုက်ညီဖို့၊ ဖက်ဒရယ်ပြည်ထောင်စု စနစ်ကို လက်တွေ့ ကျကျ အကောင်အထည်ဖော်ဖို့၊ တိုင်းရင်းသားတန်းတူညီမျှမှုကို အကောင်အထည် ဖော်ဖို့၊ ကိုယ်ပိုင်ပြဋ္ဌာန်းခွင့်အပြည့်အဝရှိတဲ့၊ ပြည်နယ်များဖြင့်ပါဝင်တဲ့ ပြည်ထောင်စုကို ဖွဲ့စည်းဖို့၊ အာဏာ များသည် ပြည်သူလူထုထံမှ အမှန်တကယ်ဆင်းသက်လာဖို့၊ ရွေးကောက်ခံပြည်သူ့ကိုယ်စားလှယ်များရဲ့ ဆုံးဖြတ်ချက်ဖြင့် တိုင်းပြည်ရဲ့ အနာဂတ်ကို ဖန်တီးဖို့ရည်မှန်းတဲ့ အခြေခံဥပဒေပြင်ဆင်ချက်များအား ဆောင်ရွက်ရန် ဒီအစီရင်ခံစာအား ကြိုဆိုပါကြောင်းဆွေးနွေးရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးဌေးလွင်(ခေါ်)ဦးဒီလုံး နန့်စန်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="430">ဦးဌေးလွင် (နမ့်စန်မဲဆန္ဒနယ်၊ ရှမ်းပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များ အားလုံးပဲမင်္ဂလာပါ။ ကျွန်တော် ကတော့ နမ့်စန်မြို့နယ်မှ ပြည်သူ့လွှတ်တော်ကိုယ်စားလှယ် ဦးဌေးလွင် (ခ) ဦးဒီလုံး ဖြစ်ပါတယ်။ ကျွန်တော့် အနေနဲ့ မြန်မာနိုင်ငံဖွဲ့စည်းပုံအခြေခံဥပဒေ (၂၀၀၈ ခုနှစ်) ပြင်ဆင်ရေးပူးပေါင်းကော်မတီရဲ့ အစီရင်ခံစာ အပေါ်မှာ ခြုံငုံပြီးတော့မှ အကြံပြုဆွေးနွေး တင်ပြသွားမှာဖြစ်ပါတယ်။ နာယကကြီးခင်ဗျာ။ နိုင်ငံတော်ဖွဲ့စည်းပုံအခြေခံဥပဒေဆိုတာ သာမန်ပြည်သူလူထုတွေမပြောနဲ့ ဥပဒေပညာရှင်နဲ့ အသက်မွေးဝမ်းကျောင်းပြုနေတဲ့ လူတွေအတွက်တောင်မှ အထိအတွေ့နည်းတဲ့ဥပဒေ တစ်ခုဖြစ်ပါတယ်။ ကျွန်တော်တို့ ၂၀၀၈ ဖွဲ့စည်းပုံအခြေခံဥပဒေကို ရေးဆွဲတဲ့အခါမှာ နိုင်ငံပေါင်း ၆၀ ကျော်ရဲ့ အခြေခံဥပဒေတွေကို လေ့လာပြီးတော့မှ စနစ်ချင်းတူတဲ့၊ ဗိုလ်ချုပ်အောင်ဆန်း ဦးဆောင်ပြီးတော့မှ ရေးဆွဲ ခဲ့တဲ့ ၁၉၄ရ ခုနှစ် ပြည်ထောင်စုမြန်မာနိုင်ငံ ဖွဲ့စည်းအုပ်ချုပ်ပုံကို အဓိကထား မှီငြိမ်းပြီးတော့မှ ရေးဆွဲခဲ့တာ ဖြစ်ပြီးတော့မှ စစ်အစိုးရကနေပြီးတော့မှ ဒီမိုကရေစီအစိုးရကို အသွင်ကူးပြောင်းပေးရန်အတွက် ရည်ရွယ်ပြီး ရေးဆွဲခဲ့တာဖြစ်ပါတယ်။ အသွင်ကူးပြောင်းကာလတို့ရဲ့ သဘောသဘာဝအရ ကြမ်းတမ်းခက်ထန်လှပြီး အခန့်မသင့်လို့ရှိရင် နိုင်ငံပါပျက်စီးသွားနိုင်တယ်ဆိုတာကို။ ဒါ့ကြောင့် ထိုအကူးအပြောင်းကာလကို အောင်မြင်စွာကျော်ဖြတ်နိုင်ရန် ရည်ရွယ်ရေးဆွဲခဲ့ခြင်းဖြစ်တယ်။ စနစ်တစ်ခုအောင်မြင်ပြီ၊ အသားကျ နိုင်ငံရေးတစ်ခုဖြစ်ဖို့ ရင့်ကျက်စွာ ဖြတ်သန်းနိုင်တဲ့ သာလျှင် ပြန်လည်ပြင်ဆင်နိုင်ရန်အတွက် ရေးဆွဲထားတယ်လို့ သုံးသပ်မိပါတယ်။ မည်သည့်နိုင်ငံရဲ့ ဖွဲ့စည်းပုံအခြေခံဥပဒေမှ ပြီးပြည့်စုံတယ်ဆိုတာ မရှိပါဘူး။ ပြင်သင့်ပြင်ထိုက်တဲ့ ြင်ကြရမှာပါပဲ။ ဒါပေမယ့် မိမိတို့နိုင်ငံရဲ့ ဒီမိုကရေစီစနစ်ဟာ တည်ငြိမ်အေးချမ်းပြီးတော့ အသားကျတဲ့ နိုင်ငံရေးစနစ်တစ်ခု ဖြစ်ပြီလားဆိုတာတော့ မေးစရာရှိပါသေးတယ်။ ဒါ့ကြောင့် ကျွန်တော့် အနေနဲ့ကတော့ ဖွဲ့စည်းပုံအခြေခံပြင်ဆင်ရေးပူးပေါင်းကော်မတီရဲ့ အစီရင်ခံစာဟာ စောလွန်းနေသေး တယ်လို့ သုံးသပ်မိပါတယ်။ ဒီမိုကရေစီရဲ့ ဘိုးအေနိုင်ငံကြီးလို့ အများဆိုနေကြတဲ့ အမေရိကန်နိုင်ငံရဲ့ လွှတ်တော်သက်တမ်းဟာ ၂၄၀ ကျော်ပါပြီ။ အမေရိကန်နိုင်ငံရဲ့ ဖွဲ့စည်းပုံအခြေခံဥပဒေကို ပြင်ဆင်ရန် အကြိမ်ပေါင်း ၂၀၀ ကျော် ကြိုးစားခဲ့ပေမယ့် အကြိမ်ရေ ၂၀ မျှသာ အောင်မြင်တာကို တွေ့ရှိရပါတယ်။ ကျွန်တော်တို့ ၂၀၀၈ ဖွဲ့စည်းပုံအခြေခံဥပဒေမှာလည်း နိုင်ငံအတွက် အင်မတန်အရေးကြီးပြီး ထိလို့၊ ကိုင်လို့မရတဲ့ အချက်များစွာ ပါဝင်နေတာကိုတော့ သတိချပ်သင့်ပါတယ်။ ၂၀၀၈ ဖွဲ့စည်းပုံအခြေခံဥပဒေပြင်ဆင်ရေး ပူးပေါင်းကော်မတီရဲ့ အစီရင်ခံစာမှာ ပြင်ဆင်ချက် ပေါင်း ၃၇၆၅ ချက် ပါရှိတာကို တွေ့ရှိရပြီးတော့မှ ဒီပြင်ဆင်ချက်များတွင် နိုင်ငံအတွက် အရေးကြီးပြီး ထိလို့၊ ကိုင်လို့မရတဲ့ ဥပဒပုဒ်မတွေ ပါရှိနေတယ်ကိုလည်း တွေ့ရှိရပါတယ်။ အခုလို အလျင်စလို ထိလို့ကိုင်လို့ မရတဲ့ဥပဒေ ပုဒ်မတွေကို ထိမိ၊ ကိုင်မိ၊ ပြင်မိပါက မလိုလားအပ်တဲ့ ပြဿနာ၊ တိုင်းပြည်ရဲ့ အင်မတန် အရေးကြီးတဲ့ အန္တရာယ်များဟာ ရှိလာမယ်ဆိုတာကိုလည်း ကျွန်တော့်အနေနဲ့ ထောက်ပြလိုပါတယ်။ ပူးပေါင်းကော်မတီရဲ့ အစီရင်ခံစာပါ ပြင်ဆင်ချက်အချို့များဟာ ဦးတည်ချက် ၅ ချက်နဲ့ ညီညွတ် ရဲ့ လားဆိုတာလည်း ပြန်လည်သုံးသပ်ဖို့ လိုအပ်လာပါတယ်။ ကျွန်တော်တို့အနေနဲ့ကတော့ ပြင်သင့်၊ ပြင်ထိုက်၊ ပြင်သင့်တဲ့၂၀၀၈ ဖွဲ့စည်းပုံအခြေခံကို ပြင်ဆင်ဖို့ကိုလည်း အားပေးပါတယ်။ ပြင်နိုင် တဲ့အချက်၊ ပြင်သင့်တဲ့အချက်တွေ၊ ပြင်ဆင်တဲ့အချက်တွေကို ၂၀၀၈ ဖွဲ့စည်းပုံအခြေခံဥပဒေ ပြင်ဆင်ခြင်း အခန်း(၁၂)ပါပြဋ္ဌာန်းချက်နဲ့အညီ ဆောင်ရွက်မယ်ဆိုရင်တော့ ကျွန်တော်တို့ကိုယ်တိုင်လည်း အားလုံးထောက်ခံ ပြီးတော့ ပြင်ဆင်ချက်အဆိုတွေ သွင်းသွားပြီးတော့မှ ဥပဒေနဲ့အညီ ဆွေးနွေး၊ ပြင်သင့်၊ ပြင်ထိုက်တာတွေကို ထောက်ခံသွားမှာ ဖြစ်ပါတယ်။ ယခု ပြည်ထောင်စုလွှတ်တော်ရဲ့ ၂၀၀၈ ဖွဲ့စည်းပုံအခြေခံ ဥပဒေပြင်ဆင်ရေး ၄၅ ဦး ပူးပေါင်းကော်မတီရဲ့ ဖွဲ့စည်းခြင်းနဲ့ ပူးပေါင်းကော်မတီရဲ့ အစီရင်ခံစာဟာ ဒို့တာဝန်အရေး (၃)ပါး ဖြစ်တဲ့ ပြည်ထောင်စုမပြိုကွဲရေး၊ တိုင်းရင်းသားစည်းလုံးညီညွတ်မှုမပြိုကွဲရေး၊ အချုပ်အခြာအာဏာ တည်တံ့ခိုင်မြဲရေးကို အခြေခံထားတဲ့ ၂၀၀၈ ဖွဲ့စည်းပုံအခြေခံဥပဒေပြင်ဆင်ခြင်း အခန်း(၁၂)ပါ အချက်များနှင့် ကိုက်ညီမှုမရှိတဲ့အတွက် ကန့်ကွက်ပါကြောင်း တင်ပြအပ်ပါတယ်။</speech>
<speech type="speaker">ဦးစိုင်းကျော်မိုး မိုင်းပန်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1579">ဦးစိုင်းကျော်မိုး (မိုင်းပန်မဲဆန္ဒနယ်၊ ရှမ်းပြည်နယ်)</mp>လေးစားအပ်ပါသော နာယကကြီး နှင့်တကွ အားလုံးမင်္ဂလာပါ။ ကျွန်တော်ကတော့ မိုင်းပန်မဲဆန္ဒနယ်က ပြည်သူ့လွှတ်တော်ကိုယ်စားလှယ် စိုင်းကျော်မိုးဖြစ်ပါတယ်။ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ(၂၀၀၈ ခုနှစ်) ပြင်ဆင်ရေးပူးပေါင်းကော်မတီရဲ့ အစီရင်ခံစာအပေါ် ဆွေးနွေးသွားမှာဖြစ်ပါတယ်။ နာယကကြီးခင်ဗျာ။ ပြည်ထောင်စုလွှတ်တော်မှာ ဖွဲ့စည်းပုံအခြေခံဥပဒေ ပြင်ဆင်ရေးပူးပေါင်း ကော်မတီကို ၁၉-၂-၂၀၁၉ ရက်နေ့က ဖွဲ့စည်းတာဝန်ပေးအပ်ခဲ့ပြီးနောက် ၂၀-၂-၂၀၁၉ ရက်နေ့မှ ၁၂-၇-၂၀၁၉ ရက်နေ့အထိ အစည်းအဝေး (၂၅)ကြိမ်ပြုလုပ်ပြီး အစီရင်ခံစာကို နိုင်ငံရေးပါတီ ၁၄ ပါတီမှ ကိုယ်စားလှယ်များ၊ တစ်သီးပုဂ္ဂလနဲ့ အစုအဖွဲ့များက ပြင်ဆင်ရန်အချက်ပေါင်း ၃,၇၆၅ ချက်ကို စုစည်း တင်ပြနိုင်ခဲ့ကြောင်း ဖော်ပြပါရှိပါတယ်။ သို့သော် ဖွဲ့စည်းပုံအခြေခံဥပဒေပြင်ဆင်ရေးအတွက် စတင်ပြီး ပြည်ထောင်စုလွှတ်တော်မှာ အရေးကြီးအဆို တင်သွင်းစဉ်ကတည်းကပင် ကျွန်တော်တို့ လွှတ်တော်ကိုယ်စားလှယ်အများက ဖွဲ့စည်းပုံအခြေခံ ဥပဒေ အခန်း(၁၂)၊ ပုဒ်မ ၄၃၃ ပါ သတ်မှတ်ထားသော ပြင်ဆင်ရေးနည်းလမ်းများနဲ့အညီ ဆောင်ရွက်ခြင်း မရှိတဲ့အတွက် ထောက်ပြဆွေးနွေးခဲ့ကြသော်လည်း မဲခွဲဆုံးဖြတ်ပြီး ၄၅ ဦးပါ ပြင်ဆင်ရေးပူးပေါင်းကော်မတီကို ဖွဲ့စည်းခဲ့တာကြောင့် ယခုအစီရင်ခံစာ ပေါ်ထွက်လာရခြင်း ဖြစ်ပါတယ်။ ပြည်ထောင်စုလွှတ်တော်မှာ မဲခွဲအတည်ပြုဖွဲ့စည်းခဲ့တဲ့ ပြင်ဆင်ရေးပူးပေါင်းကော်မတီမှာ ကျွန်တော်တို့ အနေနဲ့ ပါတီအစုအဖွဲ့ ကိုယ်စားလှယ်အဖြစ် အမည်စာရင်းတင်သွင်းခဲ့ရခြင်းဟာ ပြည်ထောင်စုလွှတ်တော် နည်းဥပဒေနဲ့ ပြည်ထောင်စုလွှတ်တော်ရဲ့ ဆုံးဖြတ်ချက်ကို လေးစားလိုက်နာသောအားဖြင့် ပါဝင်တက်ရောက် ခဲ့ကြသော်လည်း ပြင်ဆင်ရန်အဆိုပြုချက်များ၊ သဘောထားမှတ်ချက်များတို့ကို ဆောင်ရွက်ခဲ့ခြင်းမရှိခဲ့ ပါကြောင်း အစီရင်ခံစာပေါ်မှာ တွေ့နိုင်ပါတယ်။ သို့သော် ကျွန်တော်တို့ရဲ့ သဘောထားကလည်း မူလ ကတည်းက ဖွဲ့စည်းပုံအခြေခံဥပဒေကို ပြင်ဆင်ရန် ကန့်ကွက်ခဲ့ခြင်းမဟုတ်ဘဲ ယခုဖွဲ့စည်းထားတဲ့ကော်မတီရဲ့ လုပ်ငန်းစဉ်အားလုံးဟာ ဖွဲ့စည်းပုံအခြေခံဥပဒေ အခန်း(၁၂)ပါ ပြင်ဆင်ရေးပြဋ္ဌာန်းချက်များနှင့် ကိုက်ညီမှု မရှိကြောင်းကိုသာ ထောက်ပြပြောဆိုခဲ့သော်လည်း အစီရင်ခံစာမှာ ဖော်ပြထားခြင်းမရှိပါဘူး။ ဒါကြောင့်မို့လို့ အခု လွှတ်တော်အတွင်းမှာ ဖွဲ့စည်းပုံအခြေခံဥပဒေပြင်ဆင်ရေးအတွက် ကြိုးပမ်းဆောင်ရွက်တဲ့အနေနဲ့ အစီရင်ခံစာကို တင်သွင်းခြင်းဟာ တိုင်းရင်းသားပြည်သူလူထုများအကြား၊ နိုင်ငံရေးပါတီများအကြား၊ လွှတ်တော်နှင့် တပ်မတော်အကြား မေးခွန်းထုတ်စရာ ဖြစ်လာပါတယ်။ ဘာကြောင့်လဲဆိုရင် ပြင်ပမှာ အစီရင်ခံစာမတင်မီနဲ့ တင်ပြီးနောက် ပြင်ဆင်ဖို့ ထောက်ခံတာတွေ၊ အခြေခံဥပဒေ(၂၀၀၈)ပါအတိုင်း လိုက်နာ ပြင်ဆင်ရေး ဆန္ဒဖော်ထုတ်တာတွေ၊ နိုင်ငံတော်ရဲ့ အမျိုးသားအကျိုးစီးပွားနဲ့ ဖွဲ့စည်းပုံအခြေခံဥပဒေရဲ့ အနှစ်သာရကို ပျက်စီးစေမယ့် ပုဒ်မတွေကို မပြင်ဖို့ ဆန္ဒဖော်ထုတ်နေတာတွေဟာ နေရာအနှံ့အပြားမှာ ရှိလာတာကိုတွေ့ရပြီး ဆန့်ကျင်ဘက်အဖွဲ့ အစည်းနှစ်ခုရဲ့ ပွတ်တိုက်မှုတွေဖြစ်ပေါ်လာနိုင်လို့ နိုင်ငံ့အရေး ဟာလည်း စိုးရိမ်စရာဖြစ်လာပါတယ်။ ကမ္ဘာ့နိုင်ငံများရဲ့ ဖွဲ့စည်းပုံအခြေခံဥပဒေများမှာ အမြဲတမ်းပြီးပြည့်စုံတဲ့ ဖွဲ့စည်းပုံအခြေခံဥပဒေ ရှိတဲ့နိုင်ငံဟာ ဘယ်မှာမှမရှိသေးပါ။ အခြေအနေ၊ ဲ့ တိုင်းရင်းသားပြည်သူလူထုရဲ့ လိုအပ်ချက် ဖြစ်ပေါ်လာမှုကို မူတည်ပြီးတော့ သတ်မှတ်ထားတဲ့နည်းလမ်း၊ လုပ်ထုံးလုပ်နည်း၊ ဥပဒေများ အတိုင်းသာ ပြင်ဆင်ကြရမှာဖြစ်ပါတယ်။ ထို့အတူ ယခုအစီရင်ခံစာမှာ အဓိက အားနည်းချက်က ဦးတည်ချက်များကို အကောင်အထည်ဖော်မှု လုံးဝမရှိတာပဲဖြစ်ပါတယ်။ ဒါကြောင့် ကော်မတီရဲ့ အစီရင်ခံစာပါ မိမိတို့ပါတီမှ ပြင်ဆင်ရန်တင်ပြချက် (၁၀)ချက်လို့ ဖော်ပြပါဝင်ပြီး နောက်ဆက်တွဲဇယားမှာ ထည့်သွင်းဖော်ပြထားရာမှာ မိမိတို့အနေနဲ့ ယင်းကော်မတီမှာ ပြင်ဆင်ခြင်းမဟုတ်ဘဲ ဖွဲ့စည်းပုံအခြေခံဥပဒေအခန်း(၁၂) ပြဋ္ဌာန်းချက်ပါ ဖွဲ့စည်းပုံအခြေခံဥပဒေပြင်ဆင်ခြင်း လုပ်ထုံးလုပ်နည်းများနဲ့အညီ ပြင်ဆင်ရေး နည်းလမ်းမှန်အတိုင်း ဆောင်ရွက် လျက်ရှိပါသဖြင့် ပူးပေါင်းကော်မတီမှာ သဘောထားမှတ်ချက်ပေးရန် မရှိကြောင်းကိုသာ ကျိုးကြောင်း ဖော်ပြခဲ့ခြင်း ဖြစ်ပါတယ်။ ဒါကလည်း အားလုံးသိတဲ့အတိုင်း ယင်း (၁၀)ချက်မှာ ဖွဲ့စည်းပုံအခြေခံဥပဒေ အခန်း(၅)၊ ပုဒ်မ ၂၆၁ အပါအဝင်ဖြစ်ပြီးတော့ ဖက်ဒရယ်ပြည်ထောင်စုကို အထောက်အကူပြုမယ့် အရေးကြီး ပုဒ်မတွေကို အစိုးရရဲ့ချုပ်ကိုင်မှုကို Decentralization ပြုလုပ်နိုင်တဲ့ အချက်များကို ပြင်ဆင်ရန် တင်ပြခဲ့ခြင်း ဖြစ်သော်လည်း ၄၅ ဦးပါ ပြင်ဆင်ရေးပူးပေါင်းကော်မတီရဲ့ လုပ်ငန်းစဉ်များတွင်သာ ထည့်သွင်းဆောင်ရွက် သင့်ကြောင်း ဒီပြည်ထောင်စုလွှတ်တော်ကြီးကပဲ မဲခွဲဆုံးဖြတ်ကြတဲ့အတွက်ကြောင့် ဒီဖွဲ့စည်းပုံအခြေခံဥပဒေ ပြင်ဆင်ရေး ဥပဒေမူကြမ်းဟာလည်း ပြည်ထောင်စုလွှတ်တော်မှာ ဆက်လက်ဆွေးနွေးခွင့်မရခဲ့တာ အားလုံး အသိပဲဖြစ်ပါတယ်။ လေးစားအပ်တဲ့ နာယကကြီးခင်ဗျာ။ ၂၀၀၈ ဖွဲ့စည်းပုံအခြေခံဥပဒေဟာ မိမိတို့နိုင်ငံရဲ့ ရေမြေ သဘာဝ၊ ပထဝီအနေအထား၊ သမိုင်းကြောင်းတွေအပေါ် အခြေခံပြီး လိုက်လျောညီထွေဖြစ်စေရန် ေးဆွဲထားတဲ့ ဥပဒေဖြစ်ပါတယ်။ ဖွဲ့စည်းပုံအခြေခံဥပဒေပုဒ်မ ၄၅ မှာ နိုင်ငံတော်သည် ဥပဒေပြုရာတွင် လည်းကောင်း၊ အုပ်ချုပ်ရာတွင်လည်းကောင်း နိုင်ငံတော်၏ အခြေခံမူများနှင့်အညီ အလေးဂရုပြု ဆောင်ရွက်ရပါမည်ဟု အတိအလင်းပြဋ္ဌာန်းထားပြီး ဖြစ်ပါတယ်။ နိုင်ငံရဲ့ ဖွဲ့စည်းပုံအခြေခံဥပဒေဆိုတာ သူ့ပုံစံ၊ သူ့စနစ်နဲ့ ရေးဆွဲထားတာဖြစ်ပါတယ်။ ရောသမမွှေပြီး ရေးချင်တိုင်း ရေးလို့မရပါဘူး။ ၂၀၀၈ ဖွဲ့စည်းပုံအခြေခံဥပဒေ ရေးဆွဲစဉ်ကတည်းက အနာဂတ်နိုင်ငံတွင်တော်အတွက် ပြည့်စုံအောင် ရေးဆွဲခဲ့သည် မှန်သော်လည်း ခေတ်ကာလအခြေအနေ၊ ဲ့ အံဝင်ဂွင်ကျမဖြစ်သော အားနည်းချက်များ ရှိကောင်း ရှိမှာဖြစ်ပါတယ်။ သို့သော် အားနည်းချက်များကို အခွင့်ကောင်းယူကာ တစ်ဦးချင်း၊ တစ်ဖွဲ့ချင်း လိုရာဆွဲ ဆောင်ရွက်ခြင်း၊ နည်းလမ်းမှန်ကန်မှုမရှိဘဲ ပြင်ဆင်ခြင်းများဟာ တည်ဆဲဖွဲ့စည်းပုံအခြေခံဥပဒေကို မိမိ တို့လိုရာဆွဲ လုပ်ဆောင်နေခြင်းသာဖြစ်သောကြောင့် ပူးပေါင်းကော်မတီရဲ့ အစီရင်ခံစာနဲ့ ဆောင်ရွက်ခဲ့တဲ့ လုပ်ငန်းစဉ်များအပေါ် ကန့်ကွက်ပါကြောင်းနဲ့ ဥပဒေပြုရေးကဏ္ဍမှာ အဓိကကျတဲ့ ကျွန်တော်တို့ လွှတ်တော် ကြီးကလည်း တည်ဆဲဖွဲ့စည်းပုံအခြေခံဥပဒေပါ ပြဋ္ဌာန်းချက်များကို တိကျစွာလိုက်နာကျင့်သုံးရန် လိုအပ် ကြောင်း ဆွေးနွေးလိုက်ပါတယ်။ ကျေးဇူးတင်ပါတယ်။</speech>
<speech type="speaker">မိုက်ပေးပါ။</speech>
<speech><mp id="1158">ဦးအောင်ကြည်ညွန့် (မဲဆန္ဒနယ်အမှတ်-၄၊ မကွေးတိုင်းဒေသကြီး)</mp>လွှတ်တော်ကြီးနဲ့ တပ်မတော်နဲ့ ကျန်တဲ့အစုအဖွဲ့တွေရဲ့ ကြားထဲမှာ ဖွဲ့စည်းပုံအခြေခံဥပဒေနဲ့ ပတ်သက်ပြီးတော့ Crisis ကြီး တစ်ခုဖြစ်အောင် တမင်ရည်ရွယ်ချက်ရှိရှိနဲ့ ဆောင်ရွက်နေတယ်လို့ ယူဆတယ်ဆိုတဲ့ စွပ်စွဲချက်မျိုးဟာ အဖွဲ့အစည်းတစ်ခုကနေ တစ်ခုကိုစွပ်စွဲတဲ့ပုံစံမျိုး ဖြစ်ပါတယ်။ ဒါက လွှတ်တော်ထဲမှာ ဆွေးနွေးလို့ မရပါဘူး။ အဲဒီဟာကို ကျွန်တော်တို့ ဥပဒေနှင့်အညီ ဆွေးနွေးချက်ထဲကနေ ပယ်ဖျက်ပေးစေချင်ပါတယ်။ နောက်တစ်ခုက အခု ဒီ ဆောင်ရွက်နေတဲ့ ဆောင်ရွက်ချက်ဟာ ဥပဒေပါအချက်အလက်များကို လက်တစ်လုံးခြား စီစဉ်ဆောင်ရွက်နေတယ်ဆိုတဲ့ဟာမျိုးဟာ လွှတ်တော်ရဲ့ အနေအထားမျိုးအရ ကျွန်တော်တို့ ပြောဆိုဆွေးနွေးတာ သင့်လျော်လျောက်ပတ်မှု မရှိတဲ့အတွက် အဲဒါလည်း ပယ်ဖျက်ပေးဖို့ ကျွန်တော် ကန့်ကွက်တင်ပြလိုပါတယ်။ နောက်တစ်ချက်ကတော့ ကျွန်တော်တို့လွှတ်တော်ကြီးဟာ သက်ဆိုင်ရာဥပဒေနဲ့အညီ လွှတ်တော်ရဲ့ မဲခွဲဆုံးဖြတ်အတည်ပြုပြီး ဆောင်ရွက်ပြီးခဲ့တဲ့ကိစ္စရပ်များကို ထပ်ပြန်တလဲလဲပြန်ပြီးတော့ မဲခွဲဆုံးဖြတ် ပြီးတော့ အခုလိုလုပ်သွားနေပါတယ်ဆိုတဲ့အချက်နဲ့ ပြန်လည်တင်ပြနေတာဟာလည်းပဲ ကျွန်တော်တို့ လွှတ်တော်ဆိုင်ရာ နည်းဥပဒေ အပိုဒ် ၁၉(ည)မှာ ဖော်ပြထားတဲ့ စည်းကမ်းသတ်မှတ်ချက်နဲ့ ကျော်လွန် နေပါတယ်။ အပိုဒ် ၁၉(ည)မှာ ဆွေးနွေးပြီးပြတ်ပြီးတဲ့ ကိစ္စတစ်ရပ်ကို ထပ်မံတင်ပြခြင်း မပြုရဘူးလို့ စည်းကမ်းသတ်မှတ်ထားပါတယ်။ လွှတ်တော်ထဲမှာ ဆွေးနွေးတဲ့အခါမှာ လွှတ်တော်ရဲ့ စည်းကမ်းကို လိုက်နာ ဆောင်ရွက်ပေးဖို့ရာ လိုအပ်ကြောင်း ကန့်ကွက်တင်ပြအပ်ပါတယ်။ ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဦးစိုင်းကျော်မိုး ဆွေးနွေးသွားတဲ့ Constitutional Crisis ဆိုတဲ့စကားရပ်နဲ့ လက်တစ်လုံးခြားလုပ်သွားပါတယ်ဆိုတဲ့ စကားရပ်တွေ ပါရှိပါတယ်။ အဲဒါကို လွှတ်တော်ကိုယ်စားလှယ် ဦးအောင်ကြည်ညွန့်က ကန့်ကွက်ထားပါတယ်။ ဒါကြောင့် Constitutional Crisis ဆိုတဲ့ စကားရပ်နဲ့ လက်တစ်လုံးခြားဆိုတဲ့စကားရပ်ကို ပယ်ဖျက်မှာ ဖြစ်ပါတယ်။ ဦးစိုင်းကျော်မိုးဆွေးနွေးစဉ်ကပါရှိတဲ့ Constitutional Crisis ဆိုတဲ့စကားရပ်နဲ့ လက်တစ်လုံးခြား ဆိုတဲ့စကားရပ်ကို မှတ်တမ်းမှ ပယ်ဖျက်ကြောင်း ကြေညာပါတယ်။</speech>
<speech type="speaker">ဦးစိုင်းသန့်ဇင် သီပေါမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="148">ဦးစိုင်းသန့်ဇင်(သီပေါမဲဆန္ဒနယ်၊ ရှမ်းပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးခင်ဗျာ။ ကျွန်တော်ကတော့ သီပေါမဲဆန္ဒနယ် ပြည်သူ့လွှတ်တော်ကိုယ်စားလှယ် စိုင်းသန့်ဇင် ဖြစ်ပါတယ်။ ဖွဲ့စည်းပုံအခြေခံဥပဒေပြုပြင် ပြောင်းလဲရေးကတော့ တိုင်းရင်းသားတွေရဲ့အမြင်မှာ ငြိမ်းချမ်းရေး ဖြစ်စဉ်နဲ့ တွဲမြင်နေတာဖြစ်ပါတယ်။ ငြိမ်းချမ်းရေးဖြစ်စဉ်မှာ တိုင်းရင်းသားတွေ အဓိက တောင်းဆိုနေကြတာက ပင်လုံကတိကဝတ်ကို အကောင်အထည်ဖော်နိုင်ဖို့ဖြစ်ပါတယ်။ တစ်နည်းအားဖြင့် တိုင်းရင်းသားများရဲ့ ကိုယ်ပိုင်ပြဋ္ဌာန်းခွင့်ပဲ ဖြစ်ပါတယ်။ ပြည်ထောင်စုကြီးကို ပင်လုံကတိကဝတ်ပေါ် အခြေမခံခဲ့ခြင်းကိုက သမိုင်းကြွေးတစ်ခု ဖြစ်ပါတယ်။ ဒီသမိုင်းကြွေးကိုဆပ်ဖို့ တာဝန်ရှိနေပါတယ်။ ဒါကြောင့် အစီရင်ခံစာအရ ပြင်ဆင်ချက်တွေများနေရခြင်း ဖြစ်ပါတယ်။ သမိုင်းအဆက်ဆက် ပုခုံးပြောင်းတာဝန်ရှိလာတဲ့ ကျွန်တော်တို့ တိုင်းရင်းသားတွေအတွက် ဆက်လက်ပြီး တာဝန်ထမ်းဆောင်ကြရမှာ ဖြစ်ပါတယ်။ နောင်လာမယ့် အနာဂတ်ပြည်ထောင်စုကြီးကို ရဲရဲကြီးပုံဖော်တည်ဆောက်ကြရမယ့် ည်းဖြစ်ပါတယ်။ အရင်ခေတ်တွေတုန်းကလို စိုးရိမ်စိတ် များစွာနဲ့ဆက်လက်ပြီး ခရီးမဆက်ချင်ပါ။ ကျွန်တော်တို့ တိုင်းရင်းသားတွေအနေနဲ့ အိပ်မက်ဆိုးတွေဆက် မမက်ချင်တော့ပါဘူး။ နာယကကြီးခင်ဗျာ။ ဆွေးနွေးချက်မှာ ဖွဲ့စည်းပုံအခြေခံဥပဒေ(၂၀၀၈ ခုနှစ်)ပြင်ဆင်ရေးပူးပေါင်း ကော်မတီရဲ့ လုပ်ငန်းတာဝန်တွေကို အကောင်အထည်ဖော်ဆောင်ရွက်ရာမှာ ထားရှိတဲ့ ရည်ရွယ်ချက်တွေ၊ သုံးသပ်ချက်တွေနဲ့ တပ်မတော်သားလွှတ်တော်ကိုယ်စားလှယ်များအစုအဖွဲ့ကိုယ်စားလှယ်တွေရဲ့ သဘောထား မှတ်ချက်တွေကို Power Point နဲ့ တွဲဖက်အသုံးပြု ဆွေးနွေးခွင့်ပေးပါခင်ဗျာ။ ရှမ်းတိုင်းရင်းသားများဒီမိုကရေစီအဖွဲ့ချုပ်အနေနဲ့ အစီရင်ခံစာမှာ ပါရှိတဲ့ ရည်ရွယ်ချက် ၅ ချက်အရ သုံးသပ်စဉ်းစားပြီး ပြင်ဆင်ချက်တွေ တင်ပြခဲ့ကြတာဖြစ်ပါတယ်။ ပူးပေါင်းကော်မတီရဲ့ လေ့လာတွေ့ရှိ ချက်ကို အစီရင်ခံစာရဲ့ စာမျက်နှာ ၂ အပိုဒ် ၄ ကစပြီး စာမျက်နှာ ၁၀ အပိုဒ် ၂၉ ထိ ဖော်ပြထားပါတယ်။ တင်ပြခဲ့တဲ့ ပြင်ဆင်ရန်၊ ပယ်ဖျက်ရန်၊ အသစ်ဖြည့်စွက်ရန် အကြံပြုချက်၊ တင်ပြချက်ပေါင်း ၃၇၆၅ ချက် ဖြစ်ပါတယ်။ တင်ပြချက်အများဆုံးကို တင်ပြခဲ့တာကတော့ ရှမ်းတိုင်းရင်းသားများဒီမိုကရေစီအဖွဲ့ချုပ်ဖြစ်ပြီး တင်ပြချက်ပေါင်း ၁၁၁၂ ချက်ရှိပါတယ်။ အဲဒီအထဲက အဓိကကျတဲ့ အချက်တွေကိုပဲ တင်ပြပါမယ်။ နာယကကြီးခင်ဗျာ။ ရှမ်းတိုင်းရင်းသားများ ဒီမိုကရေစီအဖွဲ့ချုပ်က တင်ပြထားတဲ့ အခြေခံမူမှာ ပြည်နယ်မရရှိသေးတဲ့ ဗမာတိုင်းရင်းသားများအတွက်ကိုလည်း ထည့်သွင်းထားပါတယ်။ ဒါ့အပြင် ပြည်ထောင်စုဝန်ကြီးချုပ်အုပ်ချုပ်တဲ့ ပါလီမန်စနစ်ကို တင်ပြထားပြီး ပြည်ထောင်စုသမ္မတရွေးချယ်မှုကို ပြည်နယ်တိုင်းက တရားမျှတစွာ ပါဝင်အရွေးချယ်ခံနိုင်ခွင့်ရှိရေး တင်ပြထားပါတယ်။ အထက်လွှတ်တော်နဲ့ အောက်လွှတ်တော်အာဏာတူရေးကို ထည့်သွင်းတင်ပြထားပါတယ်။ လွှတ်တော်နှစ်ရပ်သဘောထားမတူတဲ့ အချက်တွေကို ကိုယ်စားလှယ်ဦးရေတူညီစွာ ပါဝင်တဲ့ကော်မတီဖြင့်သာ ညှိနှိုင်းရန်ဖြစ်ပြီး အင်အားမတူညီတဲ့ လွှတ်တော်နှစ်ရပ်ကိုပေါင်းပြီး မဲခွဲတဲ့စနစ်ကို ပယ်ဖျက်ထားပါတယ်။ ပြည်နယ်တိုင်းမှာ သူ့ပြည်နယ်နဲ့သူ လိုက်လျော ညီထွေရှိစေမယ့် ပြည်နယ်အခြေခံဥပဒေပြဋ္ဌာန်းပိုင်ခွင့်ကို တင်ပြထားပါတယ်။ ပြည်နယ်တစ်ခုနဲ့တစ်ခု သဘောသဘာဝမတူညီမှုကို နားလည်လက်ခံပြီး ပြည်နယ်အခြေခံဥပဒေပြဋ္ဌာန်းပိုင်ခွင့်ရှိရမှာဖြစ်ပါတယ်။ ဒီနေရာမှာ ပြည်နယ်တွေက ပြည်နယ်ပါလီမန်စနစ်ကို ကျင့်သုံးမလား။ ပြည်နယ်သမ္မတစနစ်ကို ကျင့်သုံး မလားဆိုတာကတော့ သက်ဆိုင်ရာပြည်နယ်အခြေခံဥပဒေအပေါ်မှာ မူတည်မှာဖြစ်ပါတယ်။ ပြည်နယ် ဥပဒေချုပ်နဲ့ ပြည်နယ်တရားသူကြီးချုပ်တွေကိုလည်း ပြည်နယ်အစိုးရနဲ့ ပြည်နယ်လွှတ်တော်ကိုယ်စားလှယ် တို့ရဲ့ ဆန္ဒနဲ့အညီ ရွေးချယ်တင်မြှောက်နိုင်ကြဖို့ တင်ပြထားပါတယ်။ တရားဥပဒေစိုးမိုးရေးမှာ အဓိကကျတဲ့ ပြည်ထောင်စုရဲတပ်ဖွဲ့နဲ့ ပြည်နယ်ရဲတပ်ဖွဲ့တို့ကိုလည်း ထည့်သွင်းတင်ပြထားပါတယ်။ နောက်တစ်ခုက ပညာရေးနဲ့ရုံးသုံးစာဖြစ်ပါတယ်။ တိုင်းရင်းသားများရဲ့ မိခင်ဘာသာစကားအခြေပြု ပညာရေးစနစ်ကို ဖော်ဆောင်ရန်နှင့် လိုအပ်တဲ့နေရာဒေသတွေ အထူးသဖြင့် ပြည်နယ်မှာ ပြည်နယ်ရှိ တိုင်းရင်းသားဘာသာကို ရုံးသုံးစာအဖြစ် ပြဋ္ဌာန်းရန်ဖြစ်ပါတယ်။ ပြည်ထောင်စုနဲ့ ပြည်နယ်များအကြား အာဏာခွဲဝေရေးနဲ့ပတ်သက်ပြီး အခွန်အကောက်ဆိုင်ရာ၊ မြေယာစီမံခန့်ခွဲမှုဆိုင်ရာ၊ သယံဇာတဆိုင်ရာတွေ ကိုလည်း တင်ပြထားပါတယ်။ အနာဂတ်ရဲ့ မျှော်မှန်းချက်ဖြစ်ပြီး ဘယ်ရွေ့ဘယ်မျှ ပြုပြင်ပြောင်းလဲနိုင်မလဲ ဆိုတာကတော့ ပြည်ထောင်စုလွှတ်တော်ကိုယ်စားလှယ်များရဲ့ အဆုံးအဖြတ်အပေါ်မူတည်မှာဖြစ်ပါတယ်။ နာယကကြီးခင်ဗျာ။ အနာဂတ်ပြည်ထောင်စုကိုပုံဖော်ရာမှာ အခုဆွေးနွေးနေကြတဲ့ အစီရင်ခံစာဟာ တစ်ဖွဲ့ချင်းအလိုက် တင်ပြချက်တွေကို စုစည်းတင်ပြထားခြင်းမျှသာဖြစ်နေပါသေးတယ်။ တူတာတွေရှိသလို မတူတာတွေလည်း အများကြီးဖြစ်ပါတယ်။ ဆက်လက်ပြီး ညှိညှိနှိုင်းနှိုင်းနဲ့ ေးနွေးကြရဦးမှာ ဖြစ်ပါတယ်။ တင်ပြထားတဲ့အချက်အလက်တွေနဲ့ပတ်သက်ပြီး ညှိနှိုင်းတိုင်ပင်ဖို့ အကြံဉာဏ်ရယူထိုက်သူ တွေကို ဖော်ပြထားတာတွေကိုလည်း တွေ့ရပါတယ်။ ဒါပေမယ့် ဘယ်လိုရယူပြီး ဘယ်လိုဆုံးဖြတ်မလဲဆိုတာတွေ ကိုတော့ ဖော်ပြမထားပါဘူး။ ဘယ်လိုညှိနှိုင်း ဆုံးဖြတ်မလဲဆိုတာမပါတဲ့အခါကျတော့ တိုင်းရင်းသားတွေ အနေနဲ့ စိတ်ပူကြတာတော့ အမှန်ဖြစ်ပါတယ်။ သမိုင်းသင်ခန်းစာတွေအရ လူနည်းစုတိုင်းရင်းသားတွေ အနေနဲ့ ပင်လုံကတိကဝတ်တွေအတိုင်း ဆက်လက်မဖော်ဆောင်ပေးနိုင်မှာကို စိုးရိမ်ကြပါတယ်။ တန်းတူညီမျှမှုရှိတဲ့ ပြည်ထောင်စုစနစ်ကို တည်ဆောက်နိုင်မှသာ အေးချမ်းသာယာပြီး ရေရှည်ဖွံ့ဖြိုး တိုးတက်မှာဖြစ်ပါတယ်။ နာယကကြီးခင်ဗျာ။ နိဂုံးချုပ်အနေနဲ့ ကျွန်တော်တို့ တိုင်းရင်းသားများရဲ့ မျှော်မှန်းချက်က တန်းတူရေးနဲ့ ငြိမ်းချမ်းရေးပဲ ဖြစ်ပါတယ်။ တိုင်းရင်းသားများရဲ့ ကိုယ်ပိုင်ပြဋ္ဌာန်းခွင့်တွေ လွတ်လပ်ရေး ရစကတည်းက ဆုံးရှုံးနေခဲ့ကြတာ နှစ်ပေါင်း ၇၀ ကျော် ရှိခဲ့ပြီဖြစ်ပါတယ်။ သို့သော်လည်း အစီရင်ခံစာမှာ ပါရှိသလို လက်ရှိအင်အားကြီးတွေအကြား ညှိနှိုင်းမှုတွေမရှိနိုင်ကြသေးဘဲ သဘောထားကွဲလွဲမှုအပေါ် အပြန် အလှန် နားလည်မှုမယူနိုင်သေးတဲ့ အခြေအနေဖြစ်ပါတယ်။ တိုင်းရင်းသားတွေရဲ့ မျှော်မှန်းချက်တွေကတော့ အိပ်မက်ထဲမှာပဲ ဆက်လက်ရှိနေကြရဦးမှာလား၊ ပြည်ထောင်စုသားတွေ မျှော်မှန်းနေတဲ့ ခေတ်မီဖွံ့ဖြိုး တိုးတက်ရေးနဲ့ ငြိမ်းချမ်းစွာအတူလက်တွဲနေထိုင်ရေးဆိုတာကလည်း အလှမ်းကွာနေကြရဦးမှာလား မသိနိုင် သေးပါ။ ငြိမ်းချမ်းသာယာလှပတဲ့ အနာဂတ်ဖက်ဒရယ် ဒီမိုကရေစီပြည်ထောင်စုကြီးကို အောင်အောင် မြင်မြင် ထူထောင်နိုင်ကြပါစေလို့ ဆန္ဒပြုရင်း နိဂုံးချုပ်ပါတယ်။ ကျေးဇူးတင်ပါတယ်။</speech>
<speech type="speaker">ဦးဂျီဖုန်ဆားရ် နောင်မွန်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="186">ဦးဂျီဖုန်ဆားရ် (နောင်မွန်းမဲဆန္ဒနယ်၊ ကချင်ပြည်နယ်)</mp>လေးစားအပ်တဲ့ ပြည်ထောင်စု လွှတ်တော် နာယကကြီးနှင့်တကွ ပြည်ထောင်စုလွှတ်တော် နာယကကြီးနှင့်တကွ အားလုံးကို မင်္ဂလာပါလို့ နှုတ်ခွန်းဆက်ပါတယ်။ ကျွန်တော်ကတော့ ကချင်ပြည်နယ် နောင်မွန်းမြို့နယ်က ပြည်ထောင်စုလွှတ်တော် ကိုယ်စားလှယ် ဦးဂျီဖုန်ဆားရ်ပဲ ဖြစ်ပါတယ်။ ကျွန်တော့်အနေနဲ့ နိုင်ငံတော်ဖွဲ့စည်းပုံအခြေခံဥပဒေ ၂၀၀၈ ခုနှစ် ပြင်ဆင်ရေးပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက်အပိုဒ် ၃(က) ပြောင်းလဲ လာသော ခေတ်စနစ်နှင့်အညီ သုံးသပ်ပြင်ဆင်ရေးဆိုတဲ့ အချက်အပေါ်မှာ ဆွေးနွေးသွားမှာ ဖြစ်ပါတယ်။ နာယကကြီးခင်ဗျာ။ ဖွဲ့စည်းပုံအခြေခံဥပဒေ(၂၀၀၈) ပြင်ဆင်ရေးပူးပေါင်းကော်မတီရဲ့ လေ့လာ တွေရှိချက်နှင့် သဘောထားမှတ်ချက် အစီရင်ခံစာ ၂၀၁၉ မှာ ဤပြည်ထောင်စုသမ္မတမြန်မာနိုင်ငံ ဖွဲ့စည်းပုံ အခြေခံဥပဒေ(၂၀၀၈) အခန်း(၃)မှာ ပြဋ္ဌာန်းထားတဲ့ သမ္မတနှင့် ဒုတိယသမ္မတများရဲ့ အရည်အချင်း များနှင့် ပတ်သက်တဲ့ ပုဒ်မများကို ပြင်ဆင်ပယ်ဖျက်ရန် အကြံပြုတင်ပြချက်များ ပါရှိတာကို လေ့လာတွေ့ရှိ ရပါတယ်။ နာယကကြီးခင်ဗျာ။ အခြေခံဥပဒေ(၂၀၀၈) အခန်း(၃)ဟာ နိုင်ငံတော်မှာ အထွတ်အထိပ်ဖြစ်တဲ့ နိုင်ငံတော်သမ္မတနှင့် ဒုတိယသမ္မတတာဝန်များကို ထမ်းဆောင်ကြမယ့် ပုဂ္ဂိုလ်များကို သေသေချာချာစိစစ် နိုင်ရန်အတွက် အရည်အချင်း ပြည့်ပြည့်စုံစုံ တိတိကျကျ သတ်မှတ်ထားတဲ့ ပြဋ္ဌာန်းချက် ဥပဒေများပဲ ဖြစ်ပါတယ်။ ဖွဲ့စည်းပုံအခြေခံဥပဒေ အခန်း(၃) ပုဒ်မ ၅၇၊ ၅၈ တို့မှာလည်းပဲ နိုင်ငံတော်နှင့် နိုင်ငံတော် သမ္မတနှင့် ဒုတိယသမ္မတများဟာ နိုင်ငံတော်ကိုကိုယ်စားပြုခြင်းနဲ့ နိုင်ငံသားအားလုံး၏ အထွတ်အထိပ် နေရာဟူသော စကားရပ်များဟာ ထားသင့်ထားထိုက်တဲ့၊ ရှိသင့်ရှိထိုက်တဲ့အတွက် ပြဋ္ဌာန်းထားတဲ့ ပုဒ်မ များပဲ ဖြစ်ပါတယ်။ နာယကကြီးခင်ဗျာ။ ပုဒ်မ ၅၉ မှာလည်းပဲ ပုဒ်မခွဲ(က)ကနေ (ဆ)အထိ ပြဋ္ဌာန်းထားရှိပြီး ပြည့်စုံ လုံလောက်သော နိုင်ငံတစ်နိုင်ငံကို စီမံအုပ်ချုပ်နိုင်တဲ့ ၎င်းသမ္မတနှင့် ဒုတိယသမ္မတများဟာ နိုင်ငံ တစ်နိုင်ငံရဲ့ စည်းလုံးညီညွတ်မှုကိုမပြိုကွဲစေရေး၊ အချုပ်အခြာအာဏာတည်တံ့ခိုင်မြဲရေးဆိုတဲ့ ဒို့တာဝန်အရေး ၃ ပါး နှင့်အညီ မိမိနိုင်ငံတော်အပေါ်မှာ အပြည့်အဝ သစ္စာစောင့်သိသူများ ဖြစ်ရပါမယ်။ ဖွဲ့စည်းပုံ အခြေခံဥပဒေ အခန်း(၃) ပုဒ်မ ၅၉ ပုဒ်မခွဲ(ဃ)ကို ဥပမာပြရမယ်ဆိုရင်ဆိုရင် နိုင်ငံတော်သမ္မတနှင့် ဒုတိယသမ္မတများဟာ နိုင်ငံတော်နှင့် နိုင်ငံသားများအပေါ် သစ္စာရှိသူဖြစ်ရမယ်လို့ ပါရှိပါတယ်။ ဒီပြဋ္ဌာန်း ချက်ဟာ နိုင်ငံတော်သမ္မတနှင့် ဒုတိယသမ္မတများဟာ နိုင်ငံတော်အပေါ် သစ္စာမရှိနိုင်သော၊ တိုင်းသူ ပြည်သားလူမျိုးများအပေါ် သစ္စာဖောက်ခြင်းကို ကြိုတင်ကာကွယ်ထားတဲ့ ပုဒ်မပဲ ဖြစ်ပါတယ်။ နာယကကြီးခင်ဗျာ။ ဖွဲ့စည်းပုံအခြေခံဥပဒေ ၂၀၀၈ ပုဒ်မ ၅၉ ပုဒ်မခွဲ(စ)မှာ ပြဋ္ဌာန်းထားတဲ့ အချက်များကို လွှတ်တော်ကိုယ်စားလှယ်အားလုံးက သိရှိပြီးဖြစ်တဲ့အတွက်ကြောင့် ကျွန်တော့အနေနဲ့ အသေးစိတ်မဖော်ပြတော့ပါဘူး။ ၎င်းပုဒ်မမှာ ပြဋ္ဌာန်းထားချက်များဟာ မိမိနိုင်ငံရဲ့ သမ္မတနှင့် ဒုတိယသမ္မတ များဟာ မိမိတို့ ပြည်ထောင်စုသမ္မတမြန်မာနိုင်ငံတော် အတွင်းမှ နိုင်ငံသားစစ်စစ်၊ ပြည်ပမှီခိုမှုကင်းခြင်း ပြည်ပဩဇာခံမှုကင်းခြင်း၊ အထောက်အပံ့ကင်းခြင်း စတဲ့ပုဂ္ဂိုလ်ဖြစ်စေရန်နဲ့ နိုင်ငံတော်အရေးကြုံလာလျှင် အခက်အခဲရှိလာနိုင်သော ကိစ္စရပ်များအား ဆုံးဖြတ်ရသောသမ္မတဟာ မိမိနိုင်ငံနဲ့ နိုင်ငံသားများ အကျိုး ကိုသာကြည့်ပြီး နိုင်ငံခြားဩဇာခံမှုကင်းသော သမ္မတဖြစ်ရေးကို ဦးတည်ပြဋ္ဌာန်းထားတဲ့ ပုဒ်မဖြစ်ပါတယ်။ ဒီပုဒ်မဟာ ကျွန်တော်တို့ရဲ့ လွတ်လပ်ရေးဖခင်ကြီး ဗိုလ်ချုပ်အောင်ဆန်း ကိုယ်တိုင် ၁၉၄ရ ခုနှစ်၊ မြန်မာ နိုင်ငံတော် ဖွဲ့စည်းအုပ်ချုပ်ပုံအခြေခံဥပဒေမှာ ထည့်သွင်းရေးဆွဲထားခဲ့ခြင်းဖြစ်တယ်လို့ လေ့လာသိရှိရ ပါတယ်။ နိုင်ငံတော်ရဲ့ လုံခြုံရေးအတွက် အမြော်အမြင်ကြီးစွာဖြင့် ဗိုလ်ချုပ်ကိုယ်တိုင် ထည့်သွင်းရေးဆွဲ ပြဋ္ဌာန်းခဲ့ခြင်း ဖြစ်တယ်လို့လည်း လေ့လာသိရှိရပါတယ်။ ဗိုလ်ချုပ်နှင့် နိုင်ငံတော်အပေါ်မှာ တန်ဖိုးထား ချစ်မြတ်နိုးတဲ့ ကျွန်တော်တို့ မြန်မာနိုင်ငံသားတိုင်း အသက်ပေးကာကွယ်ထိန်းသိမ်းစောင့်ရှောက်သွားရမယ့် ဥပဒေပုဒ်မ ပြဋ္ဌာန်းချက်တစ်ခုဖြစ်တယ်လို့ ကျွန်တော့အနေနဲ့ အလေးအနက် ယုံကြည်ပါတယ်။ နာယကကြီးခင်ဗျာ။ ဖွဲ့စည်းပုံအခြေခံဥပဒေ၂၀၀၈ ပြင်ဆင်ရေးပူးပေါင်းကော်မတီဟာ ဥပဒေနှင့် အညီ ဖွဲ့စည်းထားသော ပြင်ဆင်ရေးအဖွဲ့မဟုတ်ကြောင်းကို ကျွန်တော်တို့ သဘောထားထုတ်ပြန်ထားပြီး ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ ၂၀၀၈ ကို ပြင်ဆင်မယ်ဆိုလို့ရှိရင် သတ်မှတ်ထားတဲ့ နည်းလမ်းများအတိုင်းသာ ပြင်ဆင်ရမှာဖြစ်ပါတယ်။ နာယကကြီးခင်ဗျာ။ နိဂုံးချုပ်အနေဖြင့် ဆွေးနွေးလိုတာကတော့ အကယ်၍ ခေတ်စနစ်နှင့်အညီ သုံးသပ်ပြင်ဆင်လိုတယ်ဆိုရင် တည်ဆဲဥပဒေများကို လေးစားလိုက်နာရမှာဖြစ်ပြီး ဒီမိုကရေစီစံချိန် စံညွှန်းနှင့်အညီ ပြည်သူများရဲ့ သဘောထားနဲ့အညီသာ ပြင်ဆင်သင့်ပါတယ်။ ထိုသို့ပြင်ဆင်ရာတွင် ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ(၂၀၀၈)ပါ ဇယား(၄)အတိုင်း ကျမ်းသစ္စာ ကျိန်ဆိုပြီးမှ ဤလွှတ်တော်အတွင်းသို့ ရောက်ရှိလာကြတဲ့ ကျွန်တော်တို့ ပြည်ထောင်စုလွှတ်တော် ကိုယ်စားလှယ်များဟာ ဤဖွဲ့စည်းပုံအခြေခံဥပဒေကို ပြင်ဆင်လိုလျင် ဤအခြေခံဥပဒေပါ အခန်း(၁၂) ပြဋ္ဌာန်းချက်များအတိုင်းသာ ပြင်ဆင်သင့်ပါကြောင်း အကြံပြုဆွေးနွေးရင်း နိဂုံးချုပ်လိုက်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးမောင်မြင့် မင်းကင်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="238">ဦးမောင်မြင့် (မင်းကင်းမဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစားအပ်တဲ့ နာယကကြီး နှင့်တကွ အားလုံးမင်္ဂလာပါခင်ဗျာ။ ကျွန်တော်ကတော့ မင်းကင်းမဲဆန္ဒနယ်မှ ဦးမောင်မြင့် ဖြစ်ပြီးတော့ Power Point သုံးစွဲခွင့်ပြုပါရန် တင်ပြအပ်ပါတယ်။ (၄၅) ဦးကော်မတီက ၆ လတာအတွင်းမှာ (၂၅)ကြိမ် အစည်းအဝေးထိုင်ပြီး ဖွဲ့စည်းပုံအခြေခံ ဥပဒေကို ပြင်ဆင်ရန်၊ ဖြည့်စွက်ရန်နှင့် ပယ်ဖျက်ရန်ဆိုတဲ့ အချက်ပေါင်း ၃၇၆၅ ချက်ပါဝင်တဲ့ အစီရင်ခံစာကို တင်သွင်းခဲ့ပြီးတော့မှ အဲဒီအစီရင်ခံစာနဲ့ပတ်သက်လို့ ဝေဖန်ဆွေးနွေးတင်ပြခွင့်ရလို့ ဝမ်းမြောက်ပါကြောင်း ဦးစွာတင်ပြလိုပါတယ်။ ဒီ ၂၀၀၈ ခုနှစ် ဖွဲ့စည်းပုံအခြေခံ ဥပဒေဟာ ပြီးပြည့်စုံပြီးတော့မှ လုံးဝပြင်ဆင်ရန် မလိုတဲ့ ဥပဒေတစ်ခုလို့ ကျွန်တော်တော့ မယုံကြည်ပါဘူး။ ပြင်သင့်တာ၊ ပြင်နိုင်တာတွေကို ပြင်ဆင်ဖို့လိုပါ လိမ့်မယ်။ ဒါပေမယ့် ဥပဒေကို ပြင်ဆင်ရမှာဖြစ်လို့ အဆင့်တိုင်းမှာတော့ ဥပဒေကို ကျော်လွန်လုပ်ဆောင် မှုများကို လက်မခံသလို အားလည်းမပေးပါဘူးခင်ဗျာ။ ပါတီစုံက အခြေခံဥပဒေပြင်ဆင်ဖို့ ၃၇၆၅ ချက် ကြီးတောင် တင်ပြကြတဲ့ကျွန်တော့အနေနဲ့တော့ အမျိုးသားအကျိုးစီးပွားကို ကာကွယ်နိုင်စေမယ့် အချက်တွေကိုပဲ ရတဲ့ ၆ မိနစ်အတွင်းမှာ ကောက်နုတ် တင်ပြသွားမှာ ဖြစ်ပါတယ်။ အခန်း(၁) နိုင်ငံတော်ရဲ့ အခြေခံမူများ ပုဒ်မ ၁၄ မှာ တပ်မတော်သား လွှတ်တော်ကိုယ်စားလှယ် တွေရဲ့ အရေအတွက်ကို လွှတ်တော်သက်တမ်းအလိုက် လျှော့ချဖို့ NLD ပါတီက တင်ပြခဲ့သလို ပါတီ ၄ ခု ကတော့ ပယ်ဖျက်ရန်အထိ တင်ပြခဲ့ပါတယ်။ မြန်မာနိုင်ငံရဲ့ ဒီမိုကရေစီဟာ Transition Period ဖြစ်ပြီး တော့မှ အင်မတန်မှ နုနယ်ပါသေးတယ်။ အနောက်ကမ္ဘာနဲ့ OIC တို့နဲ့အတူ UN ကတောင်မှ မြန်မာ့ နိုင်ငံရေးမှာ ဝင်ရောက်စွက်ဖက်ခြယ်လှယ်မှုတွေ များပြားလာသလို ငြိမ်းချမ်းရေးအပြီးသတ်မရသေးတဲ့ လက်နက်ကိုင်တွေရဲ့ အင်အားကလည်း ယခင် ၁ သိန်းကျော်ကနေ ကြောက်ခမန်းလိလိ ကြီးထွားလာနေ ပါတယ်။ ဒီလိုအခြေအနေမျိုးမှာ တပ်မတော်ဟာ လွှတ်တော်ကနေ ရာခိုင်နှုန်းလျှော့ချဖို့ လုံးဝဆုတ်ခွာဖို့ ဆိုတာ မဖြစ်နိုင်သေးပါဘူး။ ကျွန်တော် တပ်မတော်သားလွှတ်တော်ကိုယ်စားလှယ် မဟုတ်ပေမယ့် ပြောနိုင်တာတစ်ခုကတော့ တပ်မတော်က သိပ်ပြီးပျော်နေလို့ လွှတ်တော်မှာ ပါဝင်နေတာမဟုတ်ဘူး ဆိုတာပါပဲ။ အိမ်နီးချင်းလို ထိုင်းနိုင်ငံမှာတောင်မှ သူ့နိုင်ငံရဲ့ အမျိုးသားရေးလိုအပ်ချက်အရ ဒီမိုကရေစီ နိုင်ငံဆိုပေမယ့် တပ်မတော်သားလွှတ်တော် ကိုယ်စားလှယ်တွေရဲ့ ပါဝင်မှုရာခိုင်နှုန်းကို မြှင့်တင်ခဲ့တာကို လည်း သင်ခန်းစာယူကြရမှာ ဖြစ်ပါတယ်။ ဒါကြောင့် ကျွန်တော့်ရဲ့ အကြံပြုချက်ကတော့ ပြည်ထောင်စု လွှတ်တော်၊ တိုင်းဒေသကြီးလွှတ်တော်နဲ့ ပြည်နယ်လွှတ်တော်များပင် တပ်မတော်သား လွှတ်တော် ကိုယ်စားလှယ်များအဖြစ် လွှတ်တော်ကိုယ်စားလှယ်စုစုပေါင်း၏ ၅၀ ရာခိုင်နှုန်းပါဝင်သည်လို့ ဖြစ်ပါတယ်။ နာယကကြီးခင်ဗျာ။ ပုဒ်မ ၄၀(ခ)နဲ့ပတ်သက်ပြီးတော့မှ NLD နဲ့ ရခိုင်အမျိုးသားပါတီက တင်ပြတဲ့ အကြံပြုချက်တွေကို လေ့လာတဲ့အခါမှာ တိုင်းပြည်မှာ ပြည်သူတွေရဲ့ အသက်အိုးအိမ်စည်းစိမ်ကို ထိပါး အန္တရာယ်ပြုမယ့် အရေးပေါ်အခြေအနေ ပေါ်ပေါက်လာရင်တောင်မှ တပ်မတော်ဟာ သမ္မတရဲ့ ညွှန်ကြား ချက်မရရင် ဘာမှလုပ်လို့မရဘူးဆိုတဲ့ အဓိပ္ပာယ်သက်ရောက်နေပါတယ်။ ပြည်သူကိုဗဟိုပြုတဲ့ ဥပဒေ တစ်ခုမှာ တပ်မတော်တစ်ခုကို တာဝန်ယူမှုမရှိတဲ့ အဖွဲ့အစည်းတစ်ခုဖြစ်အောင် တွန်းပို့စေတဲ့အချက် ကိုတော့ မထည့်သွင်းစေလိုပါဘူး။ ဒါကြောင့် ကျွန်တော့ရဲ့ အကြံပြုချက်ကတော့ ပြည်ထောင်စုနယ်မြေ တွင်ဖြစ်စေ၊ တိုင်းဒေသကြီးတစ်ခုတွင်ဖြစ်စေ၊ ပြည်နယ်တစ်ခုတွင်ဖြစ်စေ ပြည်သူများ၏ အသက်အိုးအိမ် စည်းစိမ်ကို ထိပါးအန္တရာယ်ပြုမည့် အရေးပေါ်အခြေအနေ ပေါ်ပေါက်လာလျှင် သို့မဟုတ် ပေါ်ပေါက်ရန် လုံလောက်သော အကြောင်းရှိလျှင် ထိုအန္တရာယ်ကို နိုင်ငံတော်သမ္မတမှ အသိအမှတ်မပြုပါက နိုင်ငံတော် သမ္မတမှ တာဝန်မပေးသော်လည်း တပ်မတော်သည် ဤဖွဲ့စည်းပုံအခြေခံဥပဒေတွင် သတ်မှတ်ပြဋ္ဌာန်းချက် များနှင့်အညီ တားဆီးကာကွယ် စောင့်ရှောက်ခွင့်ရှိသည်လို့ ဖြစ်ပါတယ်။ ပုဒ်မ ၄၀(ဂ)မှာတော့ NLD ပါတီက နိုင်ငံတော်ကို လွတ်လပ်ရေးနှင့်အချုပ်အခြာအာဏာ ဆုံးရှုံး ရမယ်အခြေအနေမှာတောင်မှ ပြည်ထောင်စလက်တော်က နိုင်ငံတော်အာဏာကို နိုင်ငံတော်သမက ဦးဆောင်၍ တာဝန်ယူဆောင်ရွက်နိုင်မည့် အစီအစဉ်တစ်ရပ်အား အတည်ပြုဆုံးဖြတ်ဆောင်ရွက်ရမည်လို့ အကြံပြုထားပါတယ်။ ၁၉၈၈ ခုနှစ် အရေးအခင်းမတိုင်မီကာလက အရေးပေါ်ပါတီညီလာခံကို ဘယ်လို ကျင်းပခဲ့ရတယ်ဆိုတာ ပြန်ပြောင်းပြီးတော့မှ စဉ်းစားကြည့်ကြပါ။ ဒီကိစ္စမျိုးဟာ ပြည်ထောင်စုလွှတ်တော်က ဆွေးနွေးနေဖို့တောင်မှ ုင်တဲ့၊ အခြေအနေမပေးတဲ့အခါမျိုးကိုလည်း ကြုံနိုင်ပါတယ်။ အဲဒီအခါမှာ အမျိုးသားကာကွယ်ရေးနဲ့ လုံခြုံရေးကောင်စီအစည်းအဝေးခေါ်ယူပြီးတော့မှ ဆုံးဖြတ်ချက်အတိုင်း ဆောင်ရွက် ခြင်းက သာလျှင် မြန်ဆန်ထိရောက်တဲ့ ယန္တရားဖြစ်ပါလိမ့်မယ်။ ဒါကြောင့် ကျွန်တော့ရဲ့ အကြံပြုချက်ကတော့ နိုင်ငံတော်၏အချုပ်အခြာအာဏာကို ဆူပူသောင်းကျန်းမှု၊ အကြမ်းဖက်မှုစသော အဓမ္မနည်းဖြင့် ရယူရန်ဆောင်ရွက်ခြင်း သို့မဟုတ် ကြိုးပမ်းအားထုတ်ခြင်းတို့ကြောင့် ပြည်ထောင်စုပြိုကွဲစေမည့်၊ တိုင်းရင်းသားစည်းလုံးညီညွတ်မှု ပြိုကွဲစေမည့် သို့မဟုတ် အချုပ်အခြာအာဏာ လက်လွတ်ဆုံးရှုံးမည့် အရေးပေါ်အခြေအနေများ ပေါ်ပေါက်လာလျင် အမျိုးသားကာကွယ်ရေးနှင့် လုံခြုံရေး ကောင်စီ အစည်းအဝေးခေါ်ယူပြီး ဆုံးဖြတ်ချက်အတိုင်း တပ်မတော်က ဆောင်ရွက်ရမည်လို့ ဖြစ်ပါတယ်။ အခန်း(၃) ပုဒ်မ ၅၉ ကတော့ ပိုအရေးကြီးပါတယ်။ ပါတီအလိုက် တင်ပြချက်တွေကိုတော့ ကျွန်တော် ု့ မပြောတော့ပါဘူး။ ကျွန်တော့ရဲ့ အကြံပြုချက်များကိုသာ တင်ပြလိုပါတယ်။ တော်သမ္မတနဲ့ ဒုတိယသမ္မတ ၂ ဦးတို့မှာ ရှိရမည့် အရည်အချင်းများမှာ အောက်ပါအတိုင်း ဖြစ်ပါတယ်။ ၅၉(က) နိုင်ငံတော်နှင့် နိုင်ငံသားများအပေါ်မှာ သစ္စာမြဲမြံသူဖြစ်ရမည်။ မြဲမြံတာကို ထည့်ထားပါတယ်။ နိုင်ငံခြားအစိုးရနှင့် နိုင်ငံခြားသားတို့၏ ဩဇာခံမဖြစ်စေရ။ ဒါကလည်း ကျွန်မဖြစ်စေရေးနဲ့ ကျွန်ဖြစ်တဲ့ နိုင်ငံမဖြစ်စေချင်လို့ ထည့်သွင်းရခြင်းပဲဖြစ်ပါတယ်။ ၅၉(ဂ)ကတော့ ရွေးချယ်တင်မြှောက်ခြင်းခံရသူသည် အနည်းဆုံး အသက် ၄၀ နှစ်ပြည့်ပြီး ၇၀ နှစ်ထက် မကြီးသူဖြစ်ရမည်လို့ ပြောထားပါတယ်။ ဒါကလည်း နိုင်ငံတကာမှာ အခုအခါမှာ ငယ်ရွယ်တဲ့သူတွေက နိုင်ငံအကြီးအကဲတွေလုပ်နေကြတယ်။ ဒါကြောင့်မို့လို့ သူတို့ကို နေရာပေးချင်လို့ဖြစ်ပါတယ်။ အသက် ၇၀ ဆိုတာကတော့ ကျွန်တော်တို့ မြန်မာနိုင်ငံရဲ့ Life Expectancy နဲ့ ခန္ဓာဗေဒအရ ၇၀ ထိပဲ ခွင့်ပြုရင်တောင်မှ တာဝန်ပြီးဆုံးတဲ့၇၅ နှစ် ဖြစ်နေပါပြီ။ ဒါကြောင့် ၇၀ နှစ်ထက်မကြီးသူဖြစ်ရမည်လို့ ဖော်ပြထားတာဖြစ်ပါတယ်။ ဆိုလိုတာကတော့ သူငယ်ပြန်တဲ့ အရွယ်တွေ နိုင်ငံကိုမအုပ်ချုပ်စေချင်လို့ ဖြစ်ပါတယ်။ ၅၉(ဃ)ကတော့ နိုင်ငံတော်၏အရေးအရာများဖြစ်သော နိုင်ငံရေး၊ အုပ်ချုပ်ရေး၊ စီးပွားရေး နဂို ကတော့ စစ်ရေးလို့ပြောပါတယ်။ အဲဒါကို ကာကွယ်ရေး၊ လုံခြုံရေးစသည့် အမြင်များရှိရမည်လို့ ပြင်ဆင် ပါမယ်။ ထို့အပြင် အနည်းဆုံးမဟာဘွဲ့ ရရှိပြီးသူဖြစ်ရမည်။ မဟာဘွဲ့ဆိုတာ မူလကမပါပေမယ့် နိုင်ငံ တကာနဲ့ ရင်ပေါင်တန်းနိုင်ပြီးတော့မှ နိုင်ငံ့ဂုဏ်ကို မငယ်စေဖို့အတွက် ထည့်သွင်းရခြင်းဖြစ်ပါတယ်။ ၂၅ နှစ် နိုင်ငံတော်တွင် အခြေချနေထိုင်ခဲ့သူဖြစ်ရမည်။ မူလကတော့ ၂၀ ပါ။ ကျွန်တော် ဘာကြောင့် တိုးသလဲဆိုတော့ ပြည်ပမှ Train လုပ်ပေးလိုက်လို့ Intellect ဖြစ်တဲ့ကလေးဟာ နိုင်ငံကို မချစ်မှာဆိုးလို့ မိမိနိုင်ငံမှာ တစ်ဆက်တည်းနေထိုင်တဲ့ သက်တမ်းကို ၂၅ နှစ်အထိ တိုးပြီးတော့မှ အကြံပြုရခြင်းဖြစ်ပါတယ်။ ၅၉(စ)ကတော့ မူလက မိမိကိုယ်တိုင်သော်လည်းကောင်း၊ မိမိ၏မိဘသဘာဝသော်လည်းကောင်း၊ မိမိ၏ ဇနီး/ခင်ပွန်းကသော်လည်းကောင်း၊ မိမိ၏တရားဝင် သား/သမီးတစ်ဦးဦးသော်လည်းကောင်း၊ ထိုတရားဝင် သား/သမီး၏ ဇနီးသို့မဟုတ် ခင်ပွန်းသော်လည်းကောင်း နိုင်ငံခြားအစိုးရ၏ ကျေးဇူးသစ္စာ တော်ကို ခံယူ စောင့်ရှောက်ရိုသေခဲ့သူလို့ပြောတယ် ရိုသေသူလို့ပြောတယ်၊ ကျွန်တော်ကတော့ ရိုသေခဲ့ဖူးသူ။ အဲဒီတော့ နိုင်ငံခြားအစိုးရ၏ လက်အောက်ခံဖြစ်ခဲ့ဖူးသူ သို့မဟုတ် တိုင်းတစ်ပါး၏ နိုင်ငံခြားသားဖြစ်ခဲ့ဖူးသူ မဖြစ်စေရ။ ဒါကလည်း လက်ရှိမဖြစ်တာတင်မကဘဲနဲ့ အတိတ်တုန်းကဖြစ်ရင်လည်း မရဘူးဆိုတာကို ကျွန်တော်က ထည့်သွင်းတင်ပြခြင်းဖြစ်ကြောင်း ဆွေးနွေးရင်းနဲ့ နိဂုံးချုပ်ပါတယ်ခင်ဗျာ။ ကျေးဇူးတင် ပါတယ်။</speech>
<speech type="speaker">ဒေါ်လွီဇာ ကယားပြည်နယ်မဲဆန္ဒနယ်အမှတ်(၆) ဆွေးနွေးဖို့ဖြစ်ပါတယ်။</speech>
<speech><mp id="1215">ဒေါ်လွီဇာ(မဲဆန္ဒနယ်အမှတ်-၆၊ ကယားပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များ အားလုံး မင်္ဂလာပါရှင်။ ကျွန်မကတော့ ကယားပြည်နယ် မဲဆန္ဒနယ်အမှတ်(၆)မှ အမျိုးသားလွှတ်တော် ကိုယ်စားလှယ် ဒေါ်လွီဇာ ဖြစ်ပါတယ်။ ပြည်ထောင်စုသမ္မတမြန်မာနိုင်ငံတော်မှာ ကျင့်သုံးနေတဲ့ ဖွဲ့စည်းပုံအခြေခံဥပဒေ ၂၀၀၈ ခုနှစ်၊ မေလ ၂၉ ရက်နေ့မှာ နိုင်ငံတော်အေးချမ်းသာယာရေးနှင့် ဖွံ့ဖြိုးရေးကောင်စီရဲ့ ၂၉ ရက်နေ့မှာ ကြေညာချက် အမှတ်(၇/၂၀၀၈) အတည်ပြုပြဋ္ဌာန်းခဲ့တာ ဖြစ်တဲ့အတွက် ဒီကနေ့ ၃၀-၇-၂၀၁၉ ရက်နေ့မှာဆိုရင် ၁၁ နှစ် ကြာမြင့်ခဲ့ပြီဖြစ်ပါတယ်။ ဖွဲ့စည်းပုံအခြေခံဥပဒေဆိုတာ နိုင်ငံတစ်နိုင်ငံရဲ့ အသက်သွေးကြောဖြစ်ပြီး ဥပဒေပြုရေး၊ အုပ်ချုပ်ရေး၊ တရားစီရင်ရေး မဏ္ဍိုင်ကြီး ၃ ရပ်နဲ့ တည်ဆောက်ထားတဲ့ နိုင်ငံတော်နဲ့ ဒီနိုင်ငံသားတွေမှာ မှီတင်းနေထိုင်ကြတဲ့ နိုင်ငံသားတွေ အပြန်အလှန် သက်ဝင်ယုံကြည် လေးစားလိုက်နာ ကျင့်သုံးရမယ့်အပြင် ပြည်သူတွေရဲ့ ကိုယ်စားပြုမှုပါဝင်ရေးဟာ အလွန်အင်မတန်မှ အရေးကြီးပါတယ်။ ခေတ်ပေါ် အတက်မက်တယ် ကမယ် ခေတ်စနစ်အခြေအနေတွေနဲ့အညီ ပြောင်းလဲတိုးတက်ပြီး ပြင်ဆင်မှသာလျှင် ပကတိတရားနဲ့ညီညွတ်ပြီး တိုင်းရင်းသားပြည်သူရဲ့ စိတ်ဓာတ်၊ ဒီမိုကရေစီစံနှုန်းများနှင့် ပြည့်ဝညီညွတ်နိုင်မှာ ဖြစ်ပါတယ်။ ပြည်ထောင်စုနယ်ပယ်အသီးသီးရဲ့ မဲဆန္ဒနယ်တွေဆီက ရွေးချယ်တင်မြှောက်လိုက်တဲ့ ပြည်သူ့ ကိုယ်စားလှယ်တွေနဲ့ ဖွဲ့စည်းတည်ဆောက်ကြတဲ့ ကျွန်မတို့ရဲ့ ပြည်ထောင်စုလွှတ်တော်ကြီးက သမိုင်းဝင်တဲ့၊ သမိုင်းတွင်တဲ့ ဖွဲ့စည်းပုံအခြေခံဥပဒေပြင်ဆင်ရေးပူးပေါင်းကော်မတီတစ်ရပ်ကို ၂၀၁၉၊ ဖေဖော်ဝါရီလ ၁၉ ရက် နေ့မှာ ဖွဲ့စည်းပြီး ဖွဲ့စည်းပုံအခြေခံဥပဒေပြင်ဆင်ရေးလုပ်ငန်းများကို စတင်ဆောင်ရွက်ခဲ့ပါတယ်။ ပထမ အကြိမ် လွှတ်တော်သက်တမ်းကာလကလည်း မူလအတိုင်းသာရှိရန် ၆၃ရ ချက်၊ ပြင်ဆင်ရန် ၄၁၃၉၁ ချက်၊ ဖြည့်စွက်ရန် ၆၈၄ ချက်၊ ပယ်ဖျက်ရန် ၁၅၆၄ ချက်၊ သီးခြားတင်ပြရန် ၂၁၅ ချက်တို့ကို လေ့လာတွေ့ရှိရ ပါတယ်။ အခုပြည်ထောင်စုလွှတ်တော်က အတည်ပြုဖွဲ့စည်းခဲ့တဲ့ ဖွဲ့စည်းပုံအခြေခံဥပဒေပြင်ဆင်ရေး ပူးပေါင်းကော်မတီက လွှတ်တော်တွေက နိုင်ငံရေးပါတီ ၁၄ ဖွဲ့က ကိုယ်စားလှယ်များ၊ တစ်သီးပုဂ္ဂလ ကိုယ်စားလှယ်များ၊ တပ်မတော်သားကိုယ်စားလှယ်များနဲ့ အချိုးကျပါဝင်ဖွဲ့စည်းခဲ့တာဖြစ်ပြီး တစ်ဦး တစ်ယောက်၊ တစ်ပါတီ၊ တစ်စုတစ်ဖွဲ့က ဆောင်ရွက်ခဲ့ခြင်းမဟုတ်ဘဲ အားလုံးပါဝင်ပူးပေါင်းဆောင်ရွက်ပြီး လွှတ်တော်သို့ အစီရင်ခံစာတင်သွင်းခဲ့တာဖြစ်ပါတယ်။ စုစည်းထားချက်တွေအပေါ်ကမှ ပြင်ဆင်သင့် တာတွေကို ဖွဲ့စည်းပုံအခြေခံဥပဒေကိုပြင်ဆင်တဲ့ ဥပဒေမူကြမ်းတစ်ရပ်ရေးဆွဲပြီး ဖွဲ့စည်းပုံအခြေခံဥပဒေ အခန်း(၁၂)ပါ ပြဋ္ဌာန်းချက်များနဲ့ လွှတ်တော်ဆိုင်ရာ ဥပဒေ၊ နည်းဥပဒေများအတိုင်း လွှတ်တော်သို့ တင်သွင်း ဆောင်ရွက်ခြင်းအားဖြင့် ပါတီစွဲ၊ ပုဂ္ဂိုလ်စွဲမထားဘဲ တိုင်းရင်းသားညီအစ်ကို မောင်နှမများအားလုံး မျှော်လင့် တောင့်တနေတဲ့ ထာဝရငြိမ်းချမ်းရေးကို လက်တွေ့ အကောင်အထည်ဖော်နိုင်မယ့် တိုးတက်စည်ပင် သာယာဝပြောပြီး ဖွံ့ဖြိုးတိုးတက်အကောင်အထည်ဖော်နိုင်မယ့် ဒီမိုကရေစီ ဖက်ဒရယ်ပြည်ထောင်စု မြန်မာနိုင်ငံတော်ကို အလျင်အမြန် ထူထောင်ဖြစ်တယ်ဆိုတာကို အလေးအနက် အကြံပြုလိုပါတယ်။ နှစ်ပေါင်း ၆၀ ကျော် ကျွန်မတို့ တိုင်းရင်းသားပြည်သူတွေကို နှုတ်ဆိတ်နေခဲ့ရတဲ့ အရာတွေကို ပြည်ထောင်စု လွှတ်တော်ကတစ်ဆင့် ပြည်သူတွေကို တင်ပြခွင့်ရခဲ့ပါပြီ။ အစီရင်ခံစာရဲ့ နောက်ဆက်တွဲဇယားအနေနဲ့ စုစည်းဖော်ပြချက်တွေဟာ ပါတီကြီး၊ ပါတီငယ်ခွဲခြားမှုမရှိဘဲ တိုင်းရင်းသားတွေရဲ့ ရင်ထဲကဆန္ဒကို ဖော်ညွန်းစုစည်းထားတယ်ဆိုတာ လေ့လာတွေ့ရှိနိုင်ပါတယ်။ လေးစားအပ်ပါသော နာယကကြီးရှင့်။ နိဂုံးချုပ်အနေနဲ့ကတော့ ဖွဲ့စည်းပုံအခြေခံဥပဒေပြင်ဆင်ရေး ပူးပေါင်းကော်မတီရဲ့ အစီရင်ခံစာကို ကျွန်မတို့ ပြည်ထောင်စုလွှတ်တော်ကြီးက တစ်ခဲနက်ထောက်ခံ အတည်ပြုပြီးတော့ ဒီမိုကရေစီဖက်ဒရယ်ပြည်ထောင်စု မြန်မာနိုင်ငံတော်ကြီး တစ်ညီတစ်ညွတ်တည်း ထူထောင်တည်ဆောက်ကြပါစို့လို့ အလေးအနက်တင်ပြရင်း နိဂုံးချုပ်အပ်ပါတယ်။ အားလုံးကျေးဇူးတင် ပါတယ်ရှင့်။</speech>
<speech type="speaker">လွှတ်တော်ကိုယ်စားလှယ်များခင်ဗျာ။ ကနေ့ဆွေးနွေးဖို့ကျန်တဲ့ လွှတ်တော် ကိုယ်စားလှယ်များနဲ့ ကျန်တဲ့လွှတ်တော်ကိုယ်စားလှယ်များရဲ့ ဆွေးနွေးမယ့် အစီအစဉ်များကို အစည်းအဝေး ရဲ့ သတ္တမနေ့မှာ ဆက်လက်ဆောင်ရွက်သွားရန် လျာထားပါကြောင်း ကြေညာပါတယ်။</speech>
</bill>
</section>
</discussion>
<postface><title>ပြည်ထောင်စုလွှတ်တော် နာယက က အစည်းဝေး ဆဋ္ဌမနေ့ ရပ်နားကြောင်းနှင့် သတ္တမနေ့ ကျင်းပမည့် နေ့ရက်နှင့်ကြေညာခြင်း</title>
<speech type="speaker">အစီအစဉ်(၁၀)ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ (၁၃)ကြိမ် မြောက်ပုံမှန် အစည်းအဝေး ဆဋ္ဌမနေ့အစီအစဉ်ကို ရပ်နားပါမယ်။ အစည်းအဝေး သတ္တမနေ့ကို ၂၀၁၉ ခုနှစ်၊ သြဂုတ်လ ၁ ရက် (ကြာသပတေးနေ့) နံနက် ၁၀ နာရီ ကျင်းပပြုလုပ်မည်ဖြစ်ကြောင်းနှင့် ယနေ့အတွက် အစည်းအဝေးပြီးဆုံးကြောင်း ကြေညာပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျာ။ ဒုတိယအကြိမ် ပြည်ထောင်စုလွှတ်တော် (၁၃)ကြိမ်မြောက်ပုံမှန်အစည်းအဝေး ဆဋ္ဌမနေ့ အစည်းအဝေးကို ညနေ ၁၅:၅၀ နာရီတွင် ရပ်နားပါသည်။</speech>
</postface>
</transcript>
</doc>
