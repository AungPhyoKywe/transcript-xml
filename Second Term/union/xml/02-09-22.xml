<doc>
<docinfo>
<docno>02-09-22.xml</docno>
<pdf>02-09-22.pdf</pdf>
<term value="02">ဒုတိယအကြိမ်</term>
<session value="09" />
<sittingday value="22" />
<legislature value="union">ပြည်ထောင်စုလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် နဝမပုံမှန်အစည်းအဝေး (၂၂) ရက်မြောက်နေ့မှတ်တမ်း</title>
<date value='14-09-2018'>၁၃၈၀ ပြည့်နှစ်၊ တော်သလင်းလဆန်း ၅ ရက် (၂၀၁၈ ခုနှစ်၊ စက်တင်ဘာလ ၁၄ ရက်)(သောကြာနေ့</date>
</docinfo>
<transcript>
<preface>
<p>နေပြည်တော်ရှိ ပြည်ထောင်စုလွှတ်တော် အစည်းအဝေးခန်းမတွင် ဒုတိယအကြိမ် ပြည်ထောင်စု လွှတ်တော် နဝမပုံမှန်အစည်းအဝေး (၂၂) ရက်မြောက်နေ့ကို နံနက် ၁၀:ဝဝ နာရီင်ကျင်းပ ပါသည်။ ပြည်ထောင်စုလွှတ်တော် အစည်းအဝေးတွင် နာယကအဖြစ် ပြည်သူ့လွှတ်တော် ဥက္ကဋ္ဌ ဦးတီခွန်မြတ်က ဆောင်ရွက်ပြီး အခမ်းအနားမှူးအဖြစ် ပြည်ထောင်စုလွှတ်တော်ရုံး ညွှန်ကြားရေးမှူးချုပ် ဦးကျော်စိုးက ဆောင်ရွက်ပါသည်။</p>
<title>ပြည်ထောင်စုလွှတ်တော် နာယက နေရာယူခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် နဝမပုံမှန်အစည်းအဝေးရဲ့ (၂၂) ရက်မြောက်နေ့ အစီအစဉ် စတင်ပါတော့မယ်။ ဒီနေ့အစည်းအဝေးကို ဒေါက်တာလင်းလင်းကျော် ပြည်သူ့လွှတ်တော်ကိုယ်စားလှယ်၏ ဧည့်သည် ၆၁ ဦး၊ ဦးဘုန်းမြင့်အောင် ပြည်သူ့လွှတ်တော်ကိုယ်စားလှယ်၏ ဧည့်သည် ၃၃ ဦးအပါအဝင် လေ့လာသူ ၁၁၈ ဦး ရှိပါကြောင်း တင်ပြအပ်ပါတယ်။</speech>
<speech type="mc">ပြည်ထောင်စလက်တော် ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="speaker">အားလုံးမင်္ဂလာပါခင်ဗျာ။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<title>ပြည်ထောင်စုလွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ ဒီကနေ့ကျင်းပတဲ့ ဒုတိယအကြိမ် ပြည်ထောင်စုလွှတ်တော် နဝမပုံမှန်အစည်းအဝေး (၂၂) ရက်မြောက်နေ့မှာ ပြည်ထောင်စု လွှတ်တော် ကိုယ်စားလှယ်များစိစစ်ရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့် ရှိတဲ့ ပြည်ထောင်စုလွှတ်တော် ကိုယ်စားလှယ်ဦးရေ စုစုပေါင်း ၆၅၃ ဦး ရှိပြီး ဒီကနေ့အစည်းအဝေးကို ၅၈၅ ဦး တက်ရောက်ပါတယ်။ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်းရဲ့ ၈၉.၅၉ ရာခိုင်နှုန်း ရှိပြီး သုံးပုံတစ်ပုံထက် ကျော်လွန်တဲ့အတွက် ပြည်ထောင်စုလွှတ်တော်ဆိုင်ရာ ဥပဒေပုဒ်မ ၂၀ နဲ့ နည်းဥပဒေ ၁၂ နည်းဥပဒေခွဲ(ခ)တို့အရ အစည်းအဝေးအထမြောက်ကြောင်းနဲ့ စတင်ကျင်းပကြောင်း ကြေညာပါတယ်။</speech>
<title>ပြည်ထောင်စုလွှတ်တော် နဝမပုံမှန်အစည်းအဝေး (၂၂) ရက်မြောက်နေ့ အစီအစဉ် ကြေညာခြင်း</title>
<speech type="speaker">အစီအစဉ်(၃) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယ အကြိမ် ပြည်ထောင်စုလွှတ်တော် နဝမပုံမှန်အစည်းအဝေး (၂၂) ရက်မြောက်နေ့ အစီအစဉ်ကို လွှတ်တော် ကိုယ်စားလှယ်များထံ ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်။ အစည်းအဝေးမတက်ရောက်နိုင်သော ပြည်ထောင်စုလွှတ်တော် ကိုယ်စားလှယ်များအတွက် ခွင့်ပန်ကြားခြင်းနှင့် အစည်းအဝေးတက်ရောက်မှုအခြေအနေကို မှတ်တမ်းတင်ခြင်း၊</speech>
<speech type="speaker">အစီအစဉ်(၄) ဖြစ်ပါတယ်။ ဒီနေ့ အစည်းအဝေးကို မတက်ရောက်နိုင်တဲ့ လွှတ်တော်ကိုယ်စားလှယ်များအတွက် ပြည်ထောင်စုလွှတ်တော် ကိုယ်စားလှယ်များ စိစစ်ရေးကော်မတီက ခွင့်ပန်ကြားဖို့ ဖြစ်ပါတယ်။</speech>
<speech><mp id="1229">စောမှားဖောင်ခွာ (အဖွဲ့ဝင်၊ ကိုယ်စားလှယ်များစိစစ်ရေးကော်မတီ)</mp>လေးစားအပ်ပါတဲ့ ပြည်ထောင်စုလွှတ်တော် နာယကကြီးခင်ဗျာ။ ယနေ့ကျင်းပပြုလုပ်တဲ့ ဒုတိယအကြိမ် ပြည်ထောင်စုလွှတ်တော် နဝမပုံမှန်အစည်းအဝေး (၂၂) ရက်မြောက်နေ့ ၁၄-၉-၂၀၁၈ ရက်နေ့မှာ အစည်းအဝေးသို့ တက်ရောက် နိုင်ခြင်းမရှိတဲ့ ပြည်ထောင်စုလွှတ်တော် ကိုယ်စားလှယ်များရဲ့ကိုယ်စား ကရင်ပြည်နယ် မဲဆန္ဒနယ်အမှတ်(၁၂) မှ အမျိုးသားလွှတ်တော်ကိုယ်စားလှယ်၊ ပြည်ထောင်စုလွှတ်တော် ကိုယ်စားလှယ်များ စိစစ်ရေးကော်မတီ အဖွဲ့ဝင်ဖြစ်သူ ကျွန်တော် စောယားဖောင်ကွာက ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက်နိုင်ခြင်းမရှိတဲ့ ပြည်ထောင်စုလွှတ်တော် ကိုယ်စားလှယ်များမှာ - ဦးချင်းဖေလင်း - ဦးဉာဏ်ထွန်း ဇီးကုန်း၊ - ဦးအောင်သန်း သဲကုန်း၊ - ဒေါက်တာစိုင်းလှသိန်း ချမ်းမြသာစည်။ - ဦးသောင်းဌေးလင်း ပုသိမ်ကြီး၊ - ဦးနိုင်ထူးအောင် နွားထိုးကြီး၊ - ဦးစောထွန်း မုဒုံ၊ - ဦးစောကျော်ဝင်းမောင် ကျိုက်မရော၊ - ဒေါ်မာမာခိုင် သထုံ၊ - ဦးနေမျိုးထက် ကျောက်တံတား၊ - ဦးစိုးသူရထွန်း ကွမ်းခြံကုန်း၊ - ဦးလင်းဇော်ထွန်း မိုင်းဖြတ်၊ - ဦးလူတယ်ဟုန် လောက်ကိုင်၊ - ဦးဝင်းဇော် - နော်ဆာမူထူး ကရင်-၁၁၊ ဦးဝှေ့တင်း ချင်း-၁၁၊ - ဦးမြမင်းဆွေ မကွေး-၉၊ ဦးခင်အောင်မြင့် မန္တလေး-၈၊ - ဒေါက်တာကျော်သန်းထွန်း(ကန်တုန်) - ဦးနိုင်သီဟ မွန်-၇၊ - ဒေါက်တာဇော်လင်းထွဋ် မွန်-၉၊ - ဦးခင်ဇော်ဦး မွန်-၃ နှင့် - ဦးမန်းထွန်းကြိုင် ဧရာဝတီ-၆ တို့ဖြစ်ကြပါတယ်။ ယခင်က ခွင့်ပန်ကြားသဖြင့် လွှတ်တော်ကခွင့်ပြုထားသူ ၄၄ ဦးရှိပြီး၊ ယနေ့ ခွင့်ပန်ကြားသူ ၂၄ ဦး ဖြစ်တဲ့အတွက် စုစုပေါင်းခွင့်ပန်ကြားသူ ၆၈ ဦးဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနှင့် ယနေ့ ခွင့်ပန်ကြားသူ ပြည်ထောင်စုလွှတ်တော်ကိုယ်စားလှယ် ၂၄ ဦးအား ခွင့်အဖြစ် သတ်မှတ်ခွင့်ပြုပေးပါရန် လေးစားစွာ တင်ပြအပ်ပါတယ်ခင်ဗျာ။</speech>
<speech type="speaker">ခွင့်ပန်ကြားသူအားလုံးကို ခွင့်ပြုပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် နဝမပုံမှန်အစည်းအဝေး (၂၂)ရက်မြောက်နေ့ကို တက်ရောက်ခွင့်ရှိတဲ့ လွှတ်တော်ကိုယ်စားလှယ် ၆၅၃ ဦး၊ ယခင်က ခွင့်ပြုထားသူ ၄၄ ဦး၊ ယနေ့ခွင့်ပန်ကြား၍ ခွင့်ပြုထားသူ ၂၄ ဦး ဖြစ်တဲ့အတွက် ခွင့်ပြုထားသူ စုစုပေါင်း ၆၈ ဦး ဖြစ်ပြီး ခွင့်မဲ့ပျက်ကွက်သူမရှိပါ။ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">ပြည်ထောင်စုလွှတ်တော်က သဘောတူတဲ့အတွက် ပြည်ထောင်စုလွှတ်တော် ဆိုင်ရာ နည်းဥပဒေ ၄ နည်းဥပဒေခွဲ(ခ)အရ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value="Motion">
<motion>
<title>နိုင်ငံတော်သမ္မတထံမှ ပေးပို့ထားသော ၂၀၁၈ ခုနှစ်၊ ပြည်ထောင်စု၏ ဘဏ္ဍာငွေအရအသုံးဆိုင်ရာဥပဒေပါ အရေးပေါ်ရန်ပုံငွေမှ ကျပ် ၁၁,၀၄၉၁၃၅ သန်း ခွဲဝေသုံးစွဲခဲ့သည့်ကိစ္စနှင့်စပ်လျဉ်း၍ ပြည်ထောင်စုအဆင့် ၊ အဖွဲ့အစည်းဝင်များက ရှင်းလင်းတင်ပြခြင်းနှင့် လွှတ်တော်က မှတ်တမ်းတင်ခြင်း</title>
<speech type="speaker">အစီအစဉ်(၅) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ၂၀၁၈ ခုနှစ်၊ ပြည်ထောင်စု၏ ဘဏ္ဍာငွေအရအသုံးဆိုင်ရာဥပဒေပါ အရေးပေါ်ရန်ပုံငွေမှ ဆောက်လုပ်ရေးဝန်ကြီးဌာန၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနနဲ့ မန္တလေးတိုင်းဒေသကြီးအစိုးရအဖွဲ့တို့က ကျပ် ၁၁,၀၄၉.၁၃၅ သန်း ခွဲဝေသုံးစွဲခဲ့တဲ့ ကိစ္စနဲ့စပ်လျဉ်း၍ နိုင်ငံတော်သမ္မတထံမှ ပြည်ထောင်စုလွှတ်တော် နာယကထံသို့ နိုင်ငံတော်သမ္မတရုံးရဲ့ ၇-၉-၂၀၁၈ ရက်စွဲပါစာအမှတ်၊ ၃(၁)/၁/သမ္မတရုံးဖြင့် ပေးပို့ထား ပါတယ်။ အဆိုပါသုံးစွဲမှုများနဲ့စပ်လျဉ်းပြီး ဦးစွာ ဆောက်လုပ်ရေးဝန်ကြီးဌာနက ရှင်းလင်းတင်ပြဖို့ ဖြစ်ပါတယ်။</speech>
<speech><agency id="14">ဦးကျော်လင်း(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>လေးစားအပ်ပါသော ပြည်ထောင်စုလွှတ်တော် နာယက၊ အမျိုးသားလွှတ်တော် ဥက္ကဋ္ဌနှင့် ပြည်ထောင်စုလွှတ်တော် ကိုယ်စားလှယ်များ၊ ဖိတ်ကြားထားသော ဧည့်သည်တော်များအားလုံး မင်္ဂလာအပေါင်းနှင့် ပြည့်စုံကြပါစေလို့ ဆုမွန်ကောင်း တောင်းရင်း နှုတ်ခွန်းဆက်သအပ်ပါတယ်။ ကျွန်တော်ကတော့ ဆောက်လုပ်ရေးဝန်ကြီးဌာန၊ ဒုတိယဝန်ကြီး ဦးကျော်လင်း ဖြစ်ပါတယ်။ ကျွန်တော့အနေဖြင့် ဧရာဝတီတိုင်းဒေသကြီး၊ လပွတ္တာ-မြောင်းမြ-အိမ်မဲ-ကျောင်းကုန်းကျုံပျော်လမ်းပေါ်ရှိ မြောင်းမြတံတားအသစ် ပြန်လည်တည်ဆောက်ရန်အတွက် ဆောက်လုပ်ရေးဝန်ကြီး ဌာနမှ အရေးပေါ်ရန်ပုံငွေ ကျပ် ၆.၀ ဘီလီယံ တင်ပြတောင်းခံထားခြင်းနှင့် ပတ်သက်၍ ရှင်းလင်းတင်ပြ သွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျား။ Power Point ဖြင့် ရှင်းလင်းခွင့်ပြုပါရန် တင်ပြအပ် ပါတယ်။ ဧရာဝတီတိုင်းဒေသကြီး လပွတ္တာ-မြောင်းမြ-အိမ်မဲ-ကျောင်းကုန်း-ကျုံပျော်လမ်း မိုင်တိုင်အမှတ် (၄၆)တွင် တည်ရှိသော မြောင်းမြကြိုးတံတားသည် ၂၇-၃-၁၉၉၆ ရက်နေ့တွင် ဖွင့်လှစ်အသုံးပြုခဲ့ပါတယ်။ အသုံးပြုသည့်ကာလ နှစ်ပေါင်း ၂၀ ကျော် ကြာမြင့်ခဲ့ပြီး ၂၀၀၈ ခုနှစ် နာဂစ်မုန်တိုင်းတိုက်ခတ်စဉ် ကာလ တွင်လည်း အရေးပေါ်အခြေအနေကြောင့် တံတားခံနိုင်ဝန်ထက်ပိုမိုသည့် ကယ်ဆယ်ထောက်ပံ့ရေး ယာဉ်တန်းများ ဖြတ်သန်းသွားလာခဲ့သဖြင့် တံတားမှာ ပိုမိုပျက်စီးယိုယွင်းခဲ့ပါတယ်။ မြောင်းမြတံတားအား နှစ်စဉ်နှစ်တိုင်း လိုအပ်သည့် ပြင်ဆင်ထိန်းသိမ်းခြင်းလုပ်ငန်းများ အမြဲတမ်း ဆောင်ရွက်နိုင်ခဲ့သော်လည်း အထက်တွင်တင်ပြခဲ့သည့် အခြေအနေများအရ ယာဉ်တစ်စီးချင်း ခွင့်ပြုတန်ချိန်ကို မူလ တန် ၆၀ မှ တန် ၂၀ အထိ လျှော့ချ၍ ခွင့်ပြုထားခဲ့ရပါတယ်။ မြောင်းမြမြို့နှင့် လပွတ္တာမြို့ရှိ ဒေသခံ ပြည်သူလူထုတို့၏ လိုလားချက်များအရ မြောင်းမြကြိုးတံတားဟောင်း၏ ရေစုန်ဘက်ခြမ်း ၄၆ ပေ အကွာ အဝေးတွင် မူလတံတားဟောင်းနှင့်ယှဉ်ပြီး တံတားခံနိုင်ဝန်တန် ၆၀ ရှိသော ၂ လမ်းသွား သံကူကွန်ကရစ် တံတား အသစ်တစ်စင်း တည်ဆောက်ပေးရန်အတွက် ၂၀၁၇-၂၀၁၈ ဘဏ္ဍာနှစ်မှ စတင်၍ ၃ နှစ်တာကာလ အတွင်း အပြီးတည်ဆောက်ရန် စီမံချက်ကိုရေးဆွဲခဲ့ပြီးတော့ တံတားအသစ်တည်ဆောက်ရေး လုပ်ငန်းများကို ၁-၅-၂၀၁ရ ရက်နေ့မှစတင် ဆောင်ရွက်ခဲ့ပါတယ်။ မြောင်းမြတံတားအသစ် တည်ဆောက်တဲ့နေရာမှာ ဂျပန်နိုင်ငံ I H ကုမ္ပဏီနှင့် ပူးပေါင်း၍ Three Span Continuous P.C Box Girder Type 3əqil:3203:09 Balance Cantilever Method အသုံးပြု တည်ဆောက်ရန် လျာထားခဲ့ပြီးတော့ အဆိုပြု ပုံစံဖြင့် တည်ဆောက်မည်ဆိုပါက နောက်ထပ် စ်ခန့် ထပ်မံကြာမြင့်မှာ ဖြစ်ပါတယ်။ လေးစားအပ်ပါသော နာယကကြီးခင်ဗျား။ မြောင်းမြကြိုးတံတားအဟောင်းသည် ၂၀၁၈ ခုနှစ်၊ ဧပြီလ ၁ ရက်နေ့တွင် ပြိုကျပျက်စီးခဲ့သဖြင့် ဒေသခံ ပြည်သူများ လမ်းပန်းဆက်သွယ်မှု ပြတ်တောက်ခဲ့ရပြီး လတ်တလော ဇက်ရေယာဉ်များဖြင့်သာ ကူးသန်းသွားလျက်ရှိပါတယ်။ ကျွန်တော် အထက်မှာတင်ပြခဲ့တဲ့ လျာထားသည့် တံတားပုံစံအတိုင်း တည်ဆောက်မည်ဆိုပါက ဒေသခံပြည်သူလူထုများမှာ နောက်ထပ် ၃ နှစ်ခန့် သွားရေးလာရေး အခက်အခဲ ကြုံတွေ့နေရမှာဖြစ်တဲ့ အတွက် တံတားပုံစံအား တစ်နှစ်အတွင်း လျင်မြန်စွာ တည်ဆောက်နိုင်မည့် Steel Truss Deck Type အမျိုးအစားဖြင့် ပြောင်းလဲတည်ဆောက်နိုင်ရန် Design ပုံစံပြင်ဆင်ရေးဆွဲခဲ့ရပါတယ်။ မြောင်းမြတံတားအသစ်သည် အရှည် ၂,၇၂၃ ပေရှိပြီး စီမံကိန်းခန့်မှန်းတန်ဖိုး ၂၅.၂၅ ဘီလီယံ ဖြစ်ပါတယ်။ ၂၀၁၇-၂၀၁၈ ဘဏ္ဍာရေးနှစ်တွင် ရန်ပုံငွေ ကျပ် ၂.၄ ဘီလီယံ၊ ၂၀၁၈ ခုနှစ်၊ ဧပြီလမှ စက်တင်ဘာလအထိ ၆ လ ရန်ပုံငွေတွင် ၁.၅ ဘီလီယံတို့ ရရှိခဲ့ပြီး လက်ရှိအခြေအနေအရ တည်ဆောက်ရေး လုပ်ငန်းများ အရှိန်အဟုန်မပျက် ဆက်လက်ဆောင်ရွက်နိုင်ဖို့အတွက် နိုင်ငံတော်မှ အရေးပေါ်ရန်ပုံငွေ ကျပ် ၆.၀ ဘီလီယံအား တင်ပြတောင်းခံခဲ့ရခြင်း ဖြစ်ပါတယ်။ ၎င်းအပြင် ထပ်မံလိုအပ်သည့် ရန်ပုံငွေကျပ် ၁၅,၃၅ ဘီလီယံကိုလည်း ၂၀၁၈-၂၀၁၉ ဘဏ္ဍာရေးနှစ်တွင် တင်ပြတောင်းခံထားပြီးတော့ တံတားတည်ဆောက်ရေးစီမံကိန်း လုပ်ငန်းအားလုံးကို ၂၀၁၉ ခုနှစ်၊ မတ်လမှာ အပြီးတည်ဆောက်ပေးမည်ဖြစ်ပါသဖြင့် ပြည်သူများ ကောင်းမွန်ချောမွေ့စွာ အမြန်ဆုံးသွားလာနိုင်စေရေး လပွတ္တာ-မြောင်းမြ-အိမ်မဲ-ကျောင်းကုန်း-ကျုံပျော်လမ်းပေါ်ရှိ မြောင်းမြတံတား အသစ်တည်ဆောက်ခြင်း လုပ်ငန်းအတွက် ပြည်ထောင်စုအစိုးရအဖွဲ့မှ ခွင့်ပြုပေးထားသော အရေးပေါ်ရန်ပုံငွေကျပ် ၆.၀ ဘီလီယံအား ပြည်ထောင်စုလွှတ်တော်မှ အတည်ပြု ပေးနိုင်ပါရန် တင်ပြရင်း နိဂုံးချုပ်အပ်ပါတယ်။ ကျေးဇူးတင်ပါတယ် ခင်ဗျာ။</speech>
<speech type="speaker">ဆက်လက်ပြီး စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက ရှင်းလင်းတင်ပြဖို့ ဖြစ်ပါတယ်။</speech>
<speech><agency id="11">ဦးလှကျော်(ဒုတိယဝန်ကြီး၊ စိုက်ပျိုးရေး၊ မွေးမြူရေးနှင့်ဆည်မြောင်းဝန်ကြီးဌာန)</agency>လေးစားအပ် ပါသော ပြည်ထောင်စုလွှတ်တော် နာယကကြီးနဲ့ လွှတ်တော်ကိုယ်စားလှယ်များခင်ဗျာ။ နိုင်ငံတော်သမ္မတ ထံမှ ပေးပို့ထားသော၂၀၁၈ ခုနှစ် ပြည်ထောင်စုရဲ့ ဘဏ္ဍာငွေအရအသုံးဆိုင်ရာဥပဒေပါ အရေးပေါ်ရန်ပုံငွေမှ ကျပ် ၁၁,၀၄၉.၁၃၅ သန်းအနက် သဘာဝဘေးအန္တရာယ်ကြောင့် သီးနှံပျက်ဆီးဆုံးရှုံးမှုအပေါ်မှာ အရေးပေါ် ရန်ပုံငွေ ကျပ် ၄,၃၄၉.၁၃၅ သန်း ထောက်ပံ့ပေးရန်ကိစ္စနှင့် စပ်လျဉ်းပြီး စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနမှ ဒုတိယဝန်ကြီး ကျွန်တော် ဦးလှကျော်မှ ရှင်းလင်းတင်ပြသွားမှာ ဖြစ်ပါတယ်။ နာယကကြီးခင်ဗျား။ ၂၀၁ရ ခုနှစ် မိုးရာသီကာလအတွင်းမှာ နေပြည်တော်ကောင်စီနယ်မြေအပါအဝင် တိုင်းဒေသကြီး၊ ပြည်နယ်များအလိုက် မိုးသည်းထန်စွာရွာသွန်းမှုကြောင့် ရေကြီးနစ်မြုပ်ခြင်း၊ ပိုးမွှား ကျရောက်ခြင်း၊ ကြွက်တိရစ္ဆာန်ဖျက်ဆီးခြင်း၊ တောင်ပြိုခြင်း၊ ရေစားကမ်းပြိုခြင်းနှင့် ရွှေခရုကျခြင်း စတဲ့ အကြောင်းတရားတွေကြောင့် သီးနှံဧက ၃ သိန်းကျော် ၃၂၁,၇၈၃ ဧက ပျက်ဆီးခဲ့ပါတယ်။ သီးနှံပျက်စီးမှုများ အတွက် ပြဋ္ဌာန်းထားပြီးဖြစ်တဲ့ တောင်သူလယ်သမား အခွင့်အရေးကာကွယ်ရေးနဲ့ အကျိုးစီးပွားမြှင့်တင်ရေး ဥပဒေအရ သီးနှံပြန်လည် အစားထိုးစိုက်ပျိုးနိုင်ရေးအတွက် အရေးပေါ်ရန်ပုံငွေမှ ထောက်ပံ့ပေးနိုင်ဖို့ ယခင်နှစ် တစ်ဧက ထောက်ပံ့မှုနှုန်းထားတွေအရ တွက်ချက်ရာမှာ ကျပ် ၄,၃၄၉.၁၃၅ သန်း ဖြစ်ပါတယ်။ နာယကကြီးခင်ဗျား။ အဆိုပါကိစ္စနှင့်စပ်လျဉ်းပြီး လိုအပ်တဲ့ စိစစ်မှုများ ဆောင်ရွက်နိုင်ရေးအတွက် နေပြည်တော်ကောင်စီ၊ သက်ဆိုင်ရာ တိုင်းဒေသကြီး၊ ပြည်နယ်အစိုးရအဖွဲ့တွေကို သဘောထားမှတ်ချက် တောင်းခံခဲ့ရာမှာ ပျက်စီးဆုံးရှုံးမှု စာရင်းများနှင့်တကွ အထောက်အပံ့ပေးနိုင်ဖို့ သဘောထား ပြန်ကြားခဲ့ ပါတယ်။ စီမံကိန်းနှင့် ဘဏ္ဍာရေးဝန်ကြီးဌာနသို့ သဘောထားရယူရာမှာလည်းပဲ ပြည်ထောင်စုရဲ့ ဘဏ္ဍာငွေ အရအသုံးဆိုင်ရာဥပဒေမှာပါဝင်တဲ့ အရေးပေါ်ရန်ပုံငွေနဲ့စပ်လျဉ်းတဲ့ ပြဋ္ဌာန်းချက်တွေနဲ့အညီ အရေးပေါ် ရန်ပုံငွေကနေ လွှဲပြောင်းရယူသုံးစွဲရန်အတွက် ဆောင်ရွက်ဖို့ ညွှန်ကြားချက်များနဲ့အညီ ဆောင်ရွက်သွားဖို့ ဖြစ်ကြောင်း သဘောထားပြန်ကြားခဲ့ပါတယ်။ သို့ဖြစ်တဲ့အတွက် လုပ်ထုံးလုပ်နည်းနှင့်အညီ ပြည်ထောင်စုအစိုးရအဖွဲ့ စီးပွားရေးရာကော်မတီ အစည်းအဝေးအမှတ်စဉ် (၁၂/၂၀၁၈)နှင့် နိုင်ငံတော်သမ္မတရုံးသို့ တင်ပြခဲ့ပြီး လမ်းညွှန်ချက်နှင့်အညီ ပြည်ထောင်စုအစိုးရအဖွဲ့ အစည်းအဝေးကို တင်ပြခွင့်ပြုချက် ရယူဆောင်ရွက်ခဲ့တဲ့အတွက် ၈-၈-၂၀၁၈ ရက်နေ့မှာ ကျင်းပပြုလုပ်တဲ့ ပြည်ထောင်စုသမ္မတမြန်မာနိုင်ငံတော် ပြည်ထောင်စုအစိုးရအဖွဲ့ အစည်းအဝေး အမှတ်စဉ်(၁၄/၂၀၁၈)ရဲ့ သဘောတူခွင့်ပြုမှု ရရှိခဲ့ပြီးဖြစ်ပါတယ်။ နာယကကြီးခင်ဗျား။ အထက်ပါထောက်ပံ့ပေးရမည့် ငွေတွေကို စိုက်ပျိုးရေးဦးစီးဌာနမှ ၂၀၁၈ ခုနှစ်၊ ဧပြီလမှ စက်တင်ဘာလထိ ၆ လ ဘတ်ဂျက်ကာလအတွင်းမှာ ထောက်ပံ့ပြီးစီးရေးအတွက် ဆောင်ရွက် လျက်ရှိပါတယ်။ ဒီလိုဆောင်ရွက်တဲ့အခါမှာ နေပြည်တော်ကောင်စီနှင့် သက်ဆိုင်ရာ တိုင်းဒေသကြီး၊ ပြည်နယ် အစိုးရအဖွဲ့တွေရဲ့ ဦးဆောင်ကြီးကြပ်မှုနဲ့ မြို့နယ်အလိုက် အထွေထွေအုပ်ချုပ်ရေးဦးစီးဌာနက ဦးဆောင်ပြီး စိုက်ပျိုးရေးဦးစီးဌာန၊ လယ်ယာမြေစီမံခန့်ခွဲရေးနှင့် စာရင်းအင်းဦးစီးဌာန၊ ကျေးလက်ဒေသဖွံ့ဖြိုးတိုးတက်ရေး ဦးစီးဌာန၊ မြန်မာ့လယ်ယာဖွံ့ဖြိုးရေးဘဏ်တို့မှ ဦးစီးအရာရှိ၊ လက်ထောက်မန်နေဂျာများပါဝင်တဲ့ အဖွဲ့တွေနဲ့ ဖွဲ့စည်းပြီး အမှန်တကယ် သီးနှံထိခိုက်ပျက်စီးသူ တောင်သူလယ်သမားတွေကို စနစ်တကျ ထောက်ပံ့ပေး နိုင်ရေးအတွက် ပြည်ထောင်စုအစိုးရအဖွဲ့ရုံးကနေလည်းပဲ ၁၀-၉-၂၀၁၈ ရက်စွဲနဲ့ နေပြည်တော်ကောင်စီနှင့် သက်ဆိုင်ရာတိုင်းဒေသကြီး၊ ပြည်နယ်အစိုးရအဖွဲ့တွေကို အကြောင်းကြားဆောင်ရွက်ထားရှိပြီး ဖြစ်ပါတယ်။ သို့ဖြစ်ပါ၍ ၂၀၁ရ ခုနှစ် မိုးရာသီကာလအတွင်း သဘာဝဘေးအန္တရာယ်ကြောင့် သီးနှံဧက ၃၂၁,၇၈၃ ဧက ပျက်စီးခဲ့ရာမှာ ပြန်လည်အစားထိုး စိုက်ပျိုးနိုင်ရေးအတွက် ထောက်ပံ့ပေးရမည့် ကျပ် ၄,၃၄၉.၁၃၅ သန်း အတွက် မရှိမဖြစ်မသုံးစွဲလျှင်မဖြစ်တဲ့ အရေးပေါ်ကိစ္စအတွက် အသုံးစရိတ်ဖြစ်တဲ့အတွက်ကြောင့် ၂၀၁၈ ခုနှစ်၊ ရသုံးမှန်းခြေငွေစာရင်း လျာထားချက်မှာလည်း ပါဝင်ခြင်းမရှိတဲ့အတွက်ကြောင့် ၂၀၁၈ ခုနှစ်၊ ဘဏ္ဍာရေးနှစ် အရေးပေါ်ရန်ပုံငွေမှ ကျခံသုံးစွဲ၍ ထောက်ပံ့ပေးနိုင်ရေးကိစ္စ တင်ပြခြင်းအပေါ် ပြည်ထောင်စုလွှတ်တော်မှ အတည်ပြု မှတ်တမ်းတင်ပေးနိုင်ပါရန် ရှင်းလင်းတင်ပြအပ်ပါတယ်။</speech>
<speech type="speaker">မန္တလေးတိုင်းဒေသကြီး အစိုးရအဖွဲ့ဆိုင်ရာလုပ်ငန်းအတွက် ဆောက်လုပ်ရေး ဝန်ကြီးဌာနက ရှင်းလင်းတင်ပြဖို့ ဖြစ်ပါတယ်။</speech>
<speech><agency id="14">ဦးကျော်လင်း(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>လေးစားအပ်ပါသော နာယကကြီးခင်ဗျာ။ ကျွန်တော့အနေဖြင့် ပြင်ဦးလွင်ခရိုင်၊ စဉ့်ကူးမြို့နယ်ရှိ ရွှေပြည်-တောင်အင်း- ထုံးကြီး လမ်းပေါ်မှ တံတားအမှတ်(၇) တောင်အင်းရွာ သစ်သားတံတားအဟောင်းအား နှစ်လမ်းသွား သံကူကွန်ကရစ် တည်ဆောက်ရန်အတွက် မန္တလေးတိုင်းဒေသကြီးအစိုးရအဖွဲ့မှ အရေးပေါ်ရန်ပုံငွေကျပ် ၇၀၀ သန်း တင်ပြ တောင်းခံခြင်းနဲ့ပတ်သက်၍ မန္တလေးတိုင်းဒေသကြီးအစိုးရအဖွဲ့ကိုယ်စား ရှင်းလင်းတင်ပြသွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျာ။ မန္တလေးတိုင်းဒေသကြီး၊ ပြင်ဦးလွင်ခရိုင် စဉ့်ကူးမြို့နယ်ရှိ ရွှေပြည်-တောင်အင်း- ထုံးကြီးလမ်းမှာ ကျေးလက်လမ်းဖွံ့ဖြိုးရေးဦးစီးဌာနမှ တာဝန်ယူဆောင်ရွက်သော လမ်းဖြစ်ပြီး လမ်းအဆင့်သတ်မှတ်ချက်အရ Class A ဦးစားပေးအဆင့်(၁) ဖြစ်ပါတယ်။ အဆိုပါလမ်းပေါ်ရှိ တံတားအမှတ်(၇) တောင်အင်းရွာသစ်သားတံတားဟောင်းမှာ ၂၀၁ရ ခုနှစ်၊ သြဂုတ်လတွင် မြစ်ရေတိုက်စားမှု ကြောင့် ပျက်စီးခဲ့ပြီးတော့ စဉ့်ကူး-ထုံးကြီးဒေသရှိ ပြည်သူများမှာ မန္တလေး၊ မိုးကုတ်လမ်းမကြီးပေါ်သို့ ဆက်သွယ်သွားလာရာတွင် အသုံးပြုသည့်တံတားဖြစ်တဲ့အတွက် အမြန်ဆုံး ပြန်လည်တည်ဆောက်ပေးရန် လိုအပ်သောတံတားဖြစ်ပါတယ်။ ပြည်သူများသွားလာရေး အဆင်ပြေစေရန်အတွက် တံတားပြင်ဆင် တည်ဆောက်ရန်နှင့် ချဉ်းကပ်လမ်းဖောက်လုပ်ရန်အတွက် အရေးပေါ်ရန်ပုံငွေ ကျပ် ၇၀၀ သန်းကို မန္တလေးတိုင်း ဒေသကြီးအစိုးရအဖွဲ့မှ ပြည်ထောင်စုအစိုးရအဖွဲ့သို့ တင်ပြတောင်းခံရခြင်းဖြစ်ကြောင်း သိရှိရပါတယ်။ အဆိုပါတံတားကို သံကူကွန်ကရစ်တံတားအဖြစ် အသစ်ပြန်လည် တည်ဆောက်နိုင်ရန်အတွက် (Pre-Feasibility Study) ပဏာမ ကြိုတင်ဖြစ်မြောက်နိုင်စွမ်း လေ့လာဆန်းစစ်မှုများအရ တံတားအရှည် ပေ ၂၁၀၊ ယာဉ်သွားလမ်း အကျယ် ၂၄ ပေရှိပြီး တံတားအမြန်ဆုံး တည်ဆောက်နိုင်ရန်အတွက် မြေစမ်းသပ်ခြင်း၊ တံတားပုံထုတ်ခြင်းတို့ကို ဆောင်ရွက်ပြီးဖြစ်သဖြင့် တံတားတည်ဆောက်ရေးလုပ်ငန်းများ အမြန်ဆုံး ဆက်လက် ဆောင်ရွက်နိုင်ရေးအတွက် ပြည်ထောင်စုအစိုးရအဖွဲ့မှ ခွင့်ပြုပေးထားသော အရေးပေါ်ရန်ပုံငွေ ၇၀၀.၀၀၀ သန်းအား ပြည်ထောင်စုလွှတ်တော်မှ အတည်ပြုပေးနိုင်ပါရန် မန္တလေးတိုင်းဒေသကြီးအစိုးရ အဖွဲ့ ကိုယ်စား ရှင်းလင်းတင်ပြအပ်ပါတယ်။ ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ နိုင်ငံတော်သမ္မတထံမှ ပေးပို့စာမိတ္တူကို လွှတ်တော်ကိုယ်စားလှယ်များထံ ဖြန့်ဝေပေးထားပါတယ်။ ပေးပို့စာမိတ္တူကို နောက်ဆက်တွဲဖြင့် ဖော်ပြထားပါသည်။ ၂၀၁၈ ခုနှစ်၊ ပြည်ထောင်စု၏ ဘဏ္ဍာငွေအရအသုံးဆိုင်ရာဥပဒေပါ အရေးပေါ်ရန်ပုံငွေမှ ဆောက်လုပ်ရေး ဝန်ကြီးဌာနဆိုင်ရာလုပ်ငန်းတစ်ခု၊ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနဆိုင်ရာ လုပ်ငန်း တစ်ခုနဲ့ မန္တလေးတိုင်းဒေသကြီးအစိုးရအဖွဲ့ဆိုင်ရာ လုပ်ငန်းတစ်ခုတို့အတွက် စုစုပေါင်း ကျပ် ၁၁,၀၄၉.၁၃၅ သန်း (ကျပ်တစ်သောင်းတစ်ထောင်လေးဆယ့်ကိုးဒသမတစ်သုံးငါးသန်း) ခွဲဝေသုံးစွဲထားမှုကို လွှတ်တော်က မှတ်တမ်းတင်ကြောင်း ကြေညာပါတယ်။</speech>
</motion>
</section>
<section value="Bill">
<bill>
<title>နိုင်ငံတော်သမ္မတထံမှ သဘောထားမှတ်ချက်ဖြင့် ပြန်လည်ပေးပို့လာသော မြန်မာနိုင်ငံခရီးသွားလုပ်ငန်း ဥပဒေကြမ်းနှင့်စပ်လျဉ်း၍ တစ်ပိုဒ်ချင်းစီ အလိုက် အတည်ပြုရန် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၆) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံတော် သမ္မတထံမှ သဘောထားမှတ်ချက်ဖြင့် ပြန်လည်ပေးပို့လာသော မြန်မာနိုင်ငံခရီးသွားလုပ်ငန်း ဥပဒေကြမ်းနဲ့ စပ်လျဉ်းပြီး ဥပဒေကြမ်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက်အစီရင်ခံစာကို ၁၀-၉-၂၀၁၈ ရက်က ကျင်းပပြုလုပ်တဲ့ ပြည်ထောင်စုလွှတ်တော် အစည်းအဝေးမှာ ဖတ်ကြားတင်ပြခဲ့ပြီး ဖြစ်ပါတယ်။ ဒီနေ့မှာ နိုင်ငံတော်သမ္မတရဲ့ သဘောထားမှတ်ချက်များအပေါ် လွှတ်တော်ရဲ့ အဆုံးအဖြတ်ရယူ သွားမှာ ဖြစ်ပါတယ်။ ဥပဒေကြမ်းပူးပေါင်းကော်မတီရဲ့ သဘောထားမှတ်ချက်အပေါ် အခြေခံပြီး အဆုံးအဖြတ်ရယူနိုင်ဖို့ အတွက် ပြည်ထောင်စုလွှတ်တော်ရဲ့ အတည်ပြုချက်၊ နိုင်ငံတော်သမ္မတရဲ့ သဘောထားမှတ်ချက်၊ ဥပဒေကြမ်း ပူးပေါင်းကော်မတီရဲ့ သဘောထားမှတ်ချက်နဲ့ လွှတ်တော်ကိုယ်စားလှယ်ရဲ့ သဘောထားမှတ်ချက်ပါဝင်တဲ့ ပြင်ဆင်ချက်ဇယားကိုလည်း ဖြန့်ဝေထားပါတယ်။ ဥပဒေကြမ်းပူးပေါင်းကော်မတီက ဥပဒေကြမ်းရဲ့ အပိုဒ် ၂ အပိုဒ်ခွဲ(က)မှစပြီး ပြင်ဆင်ချက်ဇယား အမှတ်စဉ်အလိုက် အဆိုပြုတင်ပြဖို့ ဖြစ်ပါတယ်။</speech>
<speech><mp id="1246">ဦးဇော်ဝင်း(အဖွဲ့ဝင်၊ ဥပဒေကြမ်းပူးပေါင်းကော်မတီ)</mp>လေးစားရပါသော ပြည်ထောင်စု လွှတ်တော် နာယကကြီးနှင့်တကွ အားလုံးပဲ မင်္ဂလာပါခင်ဗျာ။ ကျွန်တော်ကတော့ ပဲခူးတိုင်းဒေသကြီး၊ ထန်းတပင်မြို့နယ် ပြည်သူ့လွှတ်တော်ကိုယ်စားလှယ် ဦးဇော်ဝင်းဖြစ်ပါတယ်။ ဥပဒေကြမ်းပူးပေါင်းကော်မတီရဲ့ အဖွဲ့ဝင် တစ်ဦးဖြစ်ပြီးတော့ ဥပဒေကြမ်းပူးပေါင်းကော်မတီရဲ့ တာဝန်ပေးချက်အရ နိုင်ငံတော်သမ္မတက သဘောထားမှတ်ချက်ဖြင့် ပြန်လည်ပေးပို့လာသော မြန်မာနိုင်ငံခရီးသွားလုပ်ငန်း ဥပဒေကြမ်းနဲ့ စပ်လျဉ်း ပြီးတော့ လွှတ်တော်မှ အတည်ပြု ပေးနိုင်ပါရန် တင်ပြသွားမှာဖြစ်ပါတယ်။ လေးစားရပါသော နာယကကြီးခင်ဗျာ။ လွှတ်တော်ကိုယ်စားလှယ်များသို့ ဖြန့်ဝေထားတဲ့ ကန့်လန့် ဖြတ်ဇယား အမှတ်စဉ်(၁) ဖြစ်ပါတယ်။ ဤဥပဒေရဲ့ အပိုဒ် ၂ အပိုဒ်ခွဲ(က) ကို “ခရီးသွားလုပ်ငန်း ဆိုသည်မှာ ခရီးသွားလာခြင်းနှင့်စပ်လျဉ်း၍ စီစဉ်ဆောင်ရွက်ပေးသော လုပ်ငန်းကိုဆိုသည်။ ယင်းစကားရပ်တွင် ခရီး လှည့်လည်ရေးလုပ်ငန်း၊ ဟိုတယ်လုပ်ငန်း၊ တည်းခိုရိပ်သာလုပ်ငန်း၊ ဧည့်လမ်းညွှန်လုပ်ငန်းနှင့် ခရီးသွား လုပ်ငန်းဆိုင်ရာ အခြားဝန်ဆောင်မှုလုပ်ငန်းတို့လည်း ပါဝင်သည်”လို့ နိုင်ငံတော်သမ္မတရဲ့ သဘောထား မှတ်ချက်နှင့်အညီ ဥပဒေကြမ်းပူးပေါင်းကော်မတီရဲ့ ပြင်ဆင်တင်ပြချက်အပေါ် လွှတ်တော်မှ အတည်ပြုပေး နိုင်ပါရန် အဆိုတင်သွင်းအပ်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၂ အပိုဒ်ခွဲ(က)သည် နိုင်ငံတော်သမ္မတ၏ သဘောထားမှတ်ချက်နှင့်အညီ ဥပဒေကြမ်းပူးပေါင်းကော်မတီ၏ ပြင်ဆင်ချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="1246">ဦးဇော်ဝင်း(အဖွဲ့ဝင်၊ ဥပဒေကြမ်းပူးပေါင်းကော်မတီ)</mp>ဥပဒေကြမ်းရဲ့ အပိုဒ် ၄ အပိုဒ်ခွဲ(က) အပိုဒ်ခွဲ(၂)ကို နဂို မူလကအတည်ပြုထားခဲ့တဲ့ “ဟိုတယ်နှင့်ခရီးသွားလာရေးလုပ်ငန်းမှ ပြည်ထောင်စုဝန်ကြီး ဒုတိယဥက္ကဋ္ဌ”ဆိုတဲ့အစား “ဝန်ကြီး ဒုတိယဥက္ကဋ္ဌ၊ အပိုဒ်ခွဲငယ်(၉) “ဟိုတယ်နှင့် ခရီးသွားလာရေး ဝန်ကြီးဌာန ပြည်ထောင်စုဝန်ကြီးက တာဝန်ပေးအပ်သူ သို့မဟုတ် အမြဲတမ်းအတွင်းဝန် အတွင်းရေးမှူး” ဆိုတဲ့အစား “ဝန်ကြီးက တာဝန်ပေးအပ်သူတစ်ဦး သို့မဟုတ် အမြဲတမ်းအတွင်းဝန် အတွင်းရေးမှူး”ဟု လည်းကောင်း၊ အပိင် ၆) အပိဒ်ခွဲ(က) အပိခဲငယ်(၁) ပြည်ထောင်စုဝန်ကြီး ခက” ဆိတ်အစား “ဝန်ကြီး ဥက္ကဋ္ဌ”ဟု နိုင်ငံတော် သမ္မတရဲ့ သဘောထားမှတ်ချက်နဲ့အညီ ဥပဒေကြမ်းပူးပေါင်းကော်မတီရဲ့ ပြင်ဆင်တင်ပြချက်ကို ချင်းပြည်နယ် မဲဆန္ဒနယ်အမှတ်(၁၀)က ဦးလားလ်မင်းထန်ကလည်း ထောက်ခံ ထားတာ ရှိပါတယ်။ ထိုပြင်ဆင်ချက်အပေါ်မှာ လွှတ်တော်မှ အတည်ပြုပေးနိုင်ပါရန် လေးစားစွာ အဆို တင်သွင်းအပ်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ယင်းအပိုဒ်နဲ့စပ်လျဉ်းပြီး ဦးလားလ်မင်းထန် ချင်းပြည်နယ်မဲဆန္ဒနယ်အမှတ်(၁၀)ကလည်း ဥပဒေကြမ်းပူးပေါင်းကော်မတီရဲ့ ပြင်ဆင်ချက်အတိုင်း ထောက်ခံ ထားတဲ့အတွက် လွှတ်တော်ရဲ့ သဘောထားရယူခြင်းကို ဆက်လက်ဆောင်ရွက်သွားမှာ ဖြစ်ပါတယ်။ အဆိုမှာ ဥပဒေကြမ်း၏ အပိုဒ် ၄ အပိုဒ်ခွဲ(က)အပိုဒ်ခွဲငယ်(၂)၊ (၉)နှင့် အပိုဒ်(၆) အပိုဒ်ခွဲ(က) အပိုဒ်ခွဲငယ်(၁)တို့သည် နိုင်ငံတော်သမ္မတ၏ သဘောထားမှတ်ချက်နှင့်အညီ ဥပဒေကြမ်းပူးပေါင်းကော်မတီ၏ ပြင်ဆင်ချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="1246">ဦးဇော်ဝင်း(အဖွဲ့ဝင်၊ ဥပဒေကြမ်းပူးပေါင်းကော်မတီ)</mp>ဥပဒေကြမ်းရဲ့ အပိုဒ် ၅ အပိုဒ်ခွဲ(ဂ) “ခရီးသွားလုပ်ငန်း ကော်မတီနှင့် ဒေသဆိုင်ရာခရီးသွားလုပ်ငန်း ကော်မတီများက တင်ပြလာသည့် ကိစ္စရပ် များနှင့် စပ်လျဉ်း၍ ဆုံးဖြတ်ခြင်း”လို့ နိုင်ငံတော်သမ္မတရဲ့ သဘောထားမှတ်ချက်နှင့်အညီ ဥပဒေကြမ်း ပူးပေါင်းကော်မတီရဲ့ ပြင်ဆင်တင်ပြချက်အပေါ် ချင်းပြည်နယ်မဲဆန္ဒနယ်အမှတ်(၁၀)မှ ဦးလားလ်မင်းထန် ကလည်း ထောက်ခံထားတာရှိပါတယ်။ ထိုပြင်ဆင်ချက်အပေါ် လွှတ်တော်မှ အတည်ပြုပေးနိုင်ပါရန် လေးစားစွာ အဆိုပြုအပ်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ယင်းအပိုဒ်နဲ့စပ်လျဉ်းပြီး ဦးလားလ်မင်းထန် ချင်းပြည်နယ်မဲဆန္ဒနယ် အမှတ်(၁၀)ကလည်း ဥပဒေကြမ်းပူးပေါင်းကော်မတီရဲ့ ပြင်ဆင်ချက်အတိုင်း ထောက်ခံထားတဲ့အတွက် လွှတ်တော်ရဲ့ သဘောထားရယူခြင်းကို ဆက်လက် ဆောင်ရွက်သွားမှာ ဖြစ်ပါတယ်။ အဆိုမှာ ဥပဒေကြမ်း၏ အပိုဒ် ၅ အပိုဒ်ခွဲ(ဂ)သည် နိုင်ငံတော်သမ္မတ၏ သဘောထားမှတ်ချက် နှင့်အညီ ဥပဒေကြမ်းပူးပေါင်းကော်မတီ၏ ပြင်ဆင်ချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့် သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech><mp id="1246">ဦးဇော်ဝင်း(အဖွဲ့ဝင်၊ ဥပဒေကြမ်းပူးပေါင်းကော်မတီ)</mp>ဥပဒေကြမ်းရဲ့ အပိုဒ် ၉ အပိုဒ်ခွဲ (က) “အောက်ပါပုဂ္ဂိုလ်များပါဝင်သော ဒေသဆိုင်ရာ ခရီးသွားလုပ်ငန်းကော်မတီကို ဖွဲ့စည်းရမည်”ဟု နိုင်ငံတော် သမ္မတရဲ့ သဘောထားမှတ်ချက်နှင့်အညီ ဥပဒေကြမ်းပူးပေါင်းကော်မတီရဲ့ ပြင်ဆင်တင်ပြချက်အပေါ် လွှတ်တော်က အတည်ပြုပေးနိုင်ပါရန် လေးစားစွာ အဆိုပြုအပ်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၉ အပိုဒ်ခွဲ(က)သည် နိုင်ငံတော်သမ္မတ၏ သဘောထားမှတ်ချက်နှင့်အညီ ဥပဒေကြမ်းပူးပေါင်းကော်မတီ၏ ပြင်ဆင်ချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလား ခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="1246">ဦးဇော်ဝင်း(အဖွဲ့ဝင်၊ ဥပဒေကြမ်းပူးပေါင်းကော်မတီ)</mp>ဥပဒေကြမ်းရဲ့ အပိုဒ် ၃၀ အပိုဒ်ခွဲ(ဂ) “လိုင်စင်မရှိဘဲ ခရီးလှည့်လည်ရေးလုပ်ငန်း၊ ဟိုတယ်လုပ်ငန်း၊ တည်းခိုရိပ်သာလုပ်ငန်း သို့မဟုတ် ခရီးသွား လုပ်ငန်းဆိုင်ရာ အခြားဝန်ဆောင်မှုလုပ်ငန်းများ မပြုလုပ်ရ”ဟု နိုင်ငံတော်သမ္မတရဲ့ သဘောထားမှတ်ချက် နှင့်အညီ ဥပဒေကြမ်းပူးပေါင်းကော်မတီရဲ့ ပြင်ဆင်တင်ပြချက်အပေါ် လွှတ်တော်က အတည်ပြုပေးနိုင်ပါရန် အဆိုပြု တင်သွင်းအပ်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၃၀ အပိုဒ်ခွဲ(ဂ)သည် နိုင်ငံတော်သမ္မတ၏ သဘောထား မှတ်ချက်နှင့်အညီ ဥပဒေကြမ်းပူးပေါင်းကော်မတီ၏ ပြင်ဆင်ချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလား ခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ မြန်မာနိုင်ငံခရီးသွားလုပ်ငန်း ဥပဒေကြမ်းနဲ့ စပ်လျဉ်းတဲ့ နိုင်ငံတော်သမ္မတရဲ့ သဘောထားမှတ်ချက်များကို လွှတ်တော်က ဆုံးဖြတ် ထားတဲ့အတိုင်း ပြင်ဆင်ပြီး ပြည်ထောင်စုလွှတ်တော်ဆိုင်ရာနည်းဥပဒေ ၁၀၉ နှင့်အညီ နိုင်ငံတော်သမ္မတ ထံသို့ ပြန်လည်ပေးပို့သွားမည်ဖြစ်ကြောင်း အသိပေး ကြေညာပါတယ်။ အဆိုပဒေကြမ်းပူးပေါင်းလုပ်ငန်းများ မပြုလုပ် ပြင်ဆင်ပြီး ပြည်တွင်း အသိပေး</speech>
</bill>
<bill>
<title>နိုင်ငံတော်သမ္မတထံမှ သဘောထားမှတ်ချက်ဖြင့် ပြန်လည်ပေးပို့လာသော မြန်မာနိုင်ငံ သွားနှင့်ခံတွင်း ဆိုင်ရာ ဆေးကောင်စီဥပဒေကြမ်းနှင့်စပ်လျဉ်း၍ တစ်ပိုဒ်ချင်းစီအလိုက်အတည်ပြုရန် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၇) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံတော် သမ္မတထံမှ သဘောထားမှတ်ချက်ဖြင့် ပြန်လည်ပေးပို့ထားတဲ့ မြန်မာနိုင်ငံ သွားနှင့် ခံတွင်းဆိုင်ရာ ဆေးကောင်စီ ဥပဒေကြမ်းနဲ့စပ်လျဉ်းပြီး ဥပဒေကြမ်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာကို ၁၀-၉-၂၀၁၈ ရက်က ကျင်းပပြုလုပ်ခဲ့တဲ့ ပြည်ထောင်စုလွှတ်တော် အစည်းအဝေးမှာ ဖတ်ကြားတင်ပြခဲ့ပြီး ဖြစ်ပါတယ်။ အဆိုပါ သဘောထားမှတ်ချက်များနဲ့စပ်လျဉ်းပြီး ဆွေးနွေးဖို့ အမည်စာရင်းပေးပို့ထားတဲ့ လွှတ်တော် ကိုယ်စားလှယ်မရှိတဲ့အတွက် ဥပဒေကြမ်းပူးပေါင်းကော်မတီရဲ့ သဘောထားမှတ်ချက်ကို အခြေခံပြီး လွှတ်တော်ရဲ့ အဆုံးအဖြတ်ရယူသွားမှာ ဖြစ်ပါတယ်။ ပြည်ထောင်စုလွှတ်တော်ရဲ့ အတည်ပြုချက်၊ နိုင်ငံတော်သမ္မတရဲ့ သဘောထားမှတ်ချက်နဲ့ ဥပဒေကြမ်း ပူးပေါင်းကော်မတီရဲ့ သဘောထားမှတ်ချက်တို့ပါဝင်တဲ့ ပြင်ဆင်ချက်ဇယားကိုလည်း လွှတ်တော်ကိုယ်စားလှယ် များထံ ဖြန့်ဝေထားပြီး ဖြစ်ပါတယ်။ ဥပဒေကြမ်းပူးပေါင်းကော်မတီအနေနဲ့ ဥပဒေကြမ်း၏အပိုဒ်၊ အပိုဒ်ခွဲအားလုံးကို တပေါင်းတည်း အဆိုပြုတင်ပြဖို့ ဖြစ်ပါတယ်။</speech>
<speech><mp id="1599">ဦးနေမျိုးထွန်း(အဖွဲ့ဝင်၊ ဥပဒေကြမ်းပူးပေါင်းကော်မတီ)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့် ပြည်ထောင်စုလွှတ်တော် ကိုယ်စားလှယ်များ၊ ပြည်ထောင်စုဝန်ကြီးများ အားလုံးမင်္ဂလာပါခင်ဗျာ။ ကျွန်တော်ကတော့ ရန်ကုန်တိုင်းဒေသကြီး၊ ထန်းတပင်မဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ပြည်ထောင်စုလွှတ်တော် ဥပဒေကြမ်းပူးပေါင်းကော်မတီဝင် ဦးနေမျိုးထွန်း ဖြစ်ပါတယ်။ ဥပဒေကြမ်းပူးပေါင်းကော်မတီ၏ တာဝန်ပေးချက်အရ နိုင်ငံတော်သမ္မတက သဘောထားမှတ်ချက်ဖြင့် ပြန်လည်ပေးပို့လာသော မြန်မာနိုင်ငံ သွားနှင့် ခံတွင်းဆိုင်ရာ ဆေးကောင်စီဥပဒေကြမ်းနှင့်ပတ်သက်၍ လွှတ်တော်ရဲ့ အတည်ပြုချက်ရယူရန် အဆိုတင်သွင်းသွားမှာ ဖြစ်ပါတယ်။ ကျွန်တော်တို့ ကန့်လန့်ဖြတ် ဇယားရဲ့ အမှတ်စဉ်(၁) တစ်ခုတည်းဖြစ်ပါတယ်။ နိုင်ငံတော်သမ္မတ ကနေပြီးတော့ အပိုဒ် ၁၈ “ကောင်စီ သည် မှတ်ပုံတင်ကြေး၊ လိုင်စင်ကြေး၊ လိုင်စင်သက်တမ်း တိုးမြှင့် ကြေး၊ ရက်လွန်ကြေး၊ စာမေးပွဲကြေးနှင့် အခြားသော အထွေထွေဝန်ဆောင်စရိတ်များကို သတ်မှတ်ချက် နဲ့အညီ ကောက်ခံခြင်းတို့ကို ပြုလုပ်နိုင်သည်”ဆိုတဲ့ အပိုဒ်ရှိပါတယ်။ ဒါကကောင်စီရဲ့ လုပ်ပိုင်ခွင့်ပါ။ အဲဒီ လိုပဲ ဥပဒေကြမ်း၏ အပိုဒ် ၈ အပိုဒ်ခွဲ(ဆ) မှာ “မှတ်ပုံတင်ကြေး၊ ဆေးကုသခွင့်လိုင်စင်ကြေး၊ ဆေးကုသခွင့် လိုင်စင်သက်တမ်း တိုးမြှင့်ကြေးနှင့် ရက်လွန် ကြေးများသတ်မှတ်ခြင်းနှင့် ကောက်ခံခြင်း”ဆိုပြီးတော့ ပါရှိတဲ့ အတွက်က အပိုဒ် ၈ ရဲ့ အပိုဒ်ခွဲ(ဆ)နှင့် အပိုဒ် ၁၈ နဲ့က ပုံစံတူနေပါတယ်။ အဲဒီအတွက်ကြောင့် နိုင်ငံတော် သမ္မတကနေပြီးတော့ အပိုဒ် ၁၈ ကို ဖြုတ်ပြီးတော့ အပိုဒ် ၁၈ ပါ စာမေးပွဲကြေးနှင့် အခြားသော အထွေထွေ ဝန်ဆောင်စရိတ်များ သတ်မှတ် ခြင်းနှင့် ကောက်ခံခြင်းကို အပိုဒ် ၈ ရဲ့ (ဆ)ထဲမှာ ထည့်လိုက်လို့ ရှိရင် အပိုဒ် ၁၈ ကိုဖြုတ်လို့ရပါတယ်။ အဲဒီတော့ ကျွန်တော်တို့က နိုင်ငံတော်သမ္မတရဲ့ သဘောထားမှတ်ချက်ကို ကျွန်တော်တို့ ဥပဒေကြမ်းပူးပေါင်း ကော်မတီအနေနဲ့ လက်ခံလိုက်သဖြင့် နိုင်ငံတော်သမ္မတ၏ သဘောထား မှတ်ချက်နှင့် အညီ ဥပဒေကြမ်း၏ အပိုဒ် ၁၈ ကို ပယ်ဖျက်၍ အပိုဒ် ၈ အပိုဒ်ခွဲ(ဆ)ကို “မှတ်ပုံတင်ကြေး၊ ဆေးကုသခွင့် လိုင်စင်ကြေး၊ ဆေးကုသ ခွင့်လိုင်စင်သက်တမ်း တိုးမြှင့်ကြေး၊ ရက်လွန်ကြေး၊ စာမေးပွဲကြေးနှင့် အခြားသော အထွေထွေ ဝန်ဆောင်မှုစရိတ်များ သတ်မှတ်ခြင်းနှင့်ကောက်ခံခြင်း”ဟု ကျွန်တော်တို့က ပြင်ဆင် လိုက်ပါတယ်။ ထိုသို့ ပြင်ဆင်လိုက်တဲ့အတွက် အပိုဒ် ၁၈ က ပြုတ်သွားပါတယ်။ အပိုဒ် ၁၈ က ပယ်ဖျက် သလို ဖြစ်သွားတဲ့အတွက်ကို အပိုဒ် ၁၉ မှ အပိုဒ် ၅၄ အထိ အပိုဒ်များကို အပိုဒ် ၁၈ မှ အပိုဒ် ၅၃ အဖြစ် ပြောင်းလဲ အမှတ်စဉ်၍လည်းကောင်း၊ အပိုဒ် ၂၅ အပိုဒ်ခွဲ(က)၊ အပိုဒ် ၂၈ အပိုဒ်ခွဲ(က)၊ အပိုဒ် ၃၄၊ အပိုဒ် ၄၁ ၏ ခြွင်းချက် အပိုဒ် ၄၄၊ အပိုဒ် ၄၅၊ အပိုဒ် ၄၆ နှင့် အပိုဒ် ၄ရ တို့၏အညွှန်း ၎င်းတို့ပုဒ်မထဲမှာပါတဲ့ အညွှန်း ပုဒ်မများကို ပြောင်းလဲပြင်ဆင်၍လည်းကောင်း နိုင်ငံတော်သမ္မတ၏ သဘောထားမှတ်ချက်နှင့်အညီ ပြင်ဆင် ပြဋ္ဌာန်းသင့်ပါကြောင်း လေးစားစွာ အဆိုတင်သွင်းအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၁၈ ကို ပယ်ဖျက်၍ အပိုဒ် ၈ အပိုဒ်ခွဲ(ဆ)၊ အပိုဒ် ၂၄ အပိုဒ်ခွဲ(က)၊ အပိုဒ် ၂ရ အပိုဒ်ခွဲ(က)၊ အပိုဒ် ၃၃ ၊ အပိုဒ် ၄၀ ၏ ခြွင်းချက်နှင့် အပိုဒ် ၄၃ မှ ၄၆ အထိသည် နိုင်ငံတော်သမ္မတ၏ သဘောထားမှတ်ချက်နှင့်အညီ ဥပဒေကြမ်း ပူးပေါင်းကော်မတီ၏ ပြင်ဆင်ချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ မြန်မာနိုင်ငံ သွားနှင့် ခံတွင်းဆိုင်ရာ ဆေးကောင်စီဥပဒေကြမ်းနဲ့စပ်လျဉ်းတဲ့ နိုင်ငံတော်သမ္မတရဲ့ သဘောထားမှတ်ချက်များကို လွှတ်တော်က ဆုံးဖြတ်ထားတဲ့အတိုင်းပြင်ဆင်ပြီး ပြည်ထောင်စုလွှတ်တော်ဆိုင်ရာနည်းဥပဒေ ၁၀၉ နှင့်အညီ နိုင်ငံတော် သမ္မတထံသို့ ပြန်လည်ပေးပို့သွားမည်ဖြစ်ကြောင်း အသိပေးကြေညာပါတယ်။</speech>
</bill>
</section>
<section value="Motion">
<motion>
<title>နိုင်ငံတော်သမ္မတထံမှ ပေးပို့ထားသော နျူကလီးယားလက်နက် တားဆီးပိတ်ပင်ရေးစာချုပ်သို့ မြန်မာနိုင်ငံမှပါဝင်လက်မှတ်ရေးထိုးရေးကိစ္စနှင့် စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း၊</title>
<speech type="speaker">အစီအစဉ်(၈) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နျူကလီးယား လက်နက်တားဆီးပိတ်ပင်ရေးစာချုပ်သို့ မြန်မာနိုင်ငံမှ ပါဝင်လက်မှတ်ရေးထိုးရေးကိစ္စနဲ့ စပ်လျဉ်းပြီး ၆-၉-၂၀၁၈ ရက်က ကျင်းပပြုလုပ်ခဲ့တဲ့ ပြည်ထောင်စုလွှတ်တော်အစည်းအဝေးမှာ သက်ဆိုင်ရာ ပြည်ထောင်စု အဆင့် အဖွဲ့အစည်းဝင်က လွှတ်တော်သို့ ရှင်းလင်းတင်ပြခဲ့ပြီး ဖြစ်ပါတယ်။ အထက်ပါကိစ္စနဲ့စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော်ကိုယ်စားလှယ် ၁၀ ဦး ရှိပါတယ်။ တစ်ဦးချင်းအနေနဲ့ သတ်မှတ်ချိန် ၆ မိနစ်အတွင်း ဆွေးနွေးဖို့ဖြစ်ပါတယ်။ ဒေါက်တာစန်းမောင်မောင် ပဲခူးတိုင်းဒေသကြီး မဲဆန္ဒနယ်အမှတ်(၁) စတင်ဆွေးနွေးဖို့ဖြစ်ပါတယ်။</speech>
<speech><mp id="1265">ဒေါက်တာစန်းမောင်မောင်(မန္ဒနယ်အမှတ်-၁၊ ပဲခူးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့် ပြည်ထောင်စုဝန်ကြီးများ၊ ပြည်ထောင်စုလွှတ်တော် ကိုယ်စားလှယ် များအားလုံးကို မင်္ဂလာပါလို့ နှုတ်ခွန်းဆက်သဂါရဝပြုအပ်ပါတယ်။ ကျွန်တော်ကတော့ ပဲခူးတိုင်းဒေသကြီး မဲဆန္ဒနယ်အမှတ်(၁)မှ အမျိုးသားလွှတ်တော်ကိုယ်စားလှယ် ဒေါက်တာစန်းမောင်မောင် ဖြစ်ပါတယ်။ ကျွန်တော့ အနေနဲ့ နိုင်ငံတော်သမ္မတထံမှ ပေးပို့ထားသော နျူကလီးယားလက်နက်တားဆီးပိတ်ပင်ရေးစာချုပ် (Treaty on the Prohibition of Nuclear Weapons) e os cco cospodaq:00:49:0gą? စပ်လျဉ်း၍ ထောက်ခံဆွေးနွေးသွားမှာ ဖြစ်ပါတယ်။ မြန်မာနိုင်ငံအနေနဲ့ ဖော်ပြပါစာချုပ်ကို လက်မှတ်မထိုးမီကပင် အဖျက်စွမ်းအားပြင်းလက်နက် များဖြင့်စပ်လျဉ်း၍ အဆိုပါလက်နက်များအား အလုံးစုံဖျက်သိမ်းရေးဖြစ်ပြီး ယင်းရပ်တည်ချက်နဲ့အညီ နျူကလီးယားလက်နက် မပြန့်ပွားရေးစာချုပ်ကို ၁၉၉၂ ခုနှစ်တွင်လည်းကောင်း၊ ဇီဝလက်နက် တားဆီး ပိတ်ပင်ရေးစာချုပ်ကို ၂၀၁၄ ခုနှစ်တွင်လည်းကောင်း၊ နျူကလီးယားလက်နက် စမ်းသပ်ဖောက်ခွဲမှု အလုံးစုံ တားဆီးပိတ်ပင်ရေးစာချုပ်ကို ၂၀၁၆ ခုနှစ်တွင်လည်းကောင်း အသီးသီးပါဝင်ခဲ့တဲ့အပြင် ကုလသမဂ္ဂ အထွေထွေညီလာခံ ပထမကော်မတီတွင် နျူကလီးယားလက်နက် ဖျက်သိမ်းရေးဆိုင်ရာ အဆိုမူကြမ်းကို ၁၉၉၅ ခုနှစ်မှစတင်၍ မြန်မာနိုင်ငံကဦးဆောင်ပြီး နှစ်စဉ်အောင်မြင်စွာ တင်သွင်းလျက်ရှိပါတယ်။ နျူကလီးယားလက်နက် မပြန့်ပွားရေးစာချုပ်နှင့် နျူကလီးယားလက်နက် စမ်းသပ်ဖောက်ခွဲမှု အလုံးစုံ တားဆီးပိတ်ပင်ရေးစာချုပ် နှစ်ခုစလုံးဟာ နျူကလီးယားလက်နက် မပြန့်ပွားရေးကိုသာ ရည်ရွယ်ပြီး နျူကလီးယားလက်နက် စမ်းသပ်ဖောက်ခွဲမှု အလုံးစုံတားဆီးပိတ်ပင်ရေးစာချုပ်ဟာ လက်ရှိသက်ဝင်ခြင်းမရှိသေးကြောင်း တွေ့ရပါတယ်။ နျူကလီးယားလက်နက်ဖျက်သိမ်းရေးစာချုပ်တွင် လက်မှတ်ရေးထိုးနိုင်ရေးဆိုသည်နှင့် ၁၉၄၅ ခုနှစ်၊ ဒုတိယကမ္ဘာစစ် အဆုံးသတ်ပိုင်း အမေရိကန်တို့ ဂျပန်နိုင်ငံ ဟီရိုရှီးမားနှင့် နာဂါဆာကီမြို့ ၂ မြို့ကို နျူကလီးယားဗုံးကျဲလိုက်သည်ကို အမှတ်ရစေလိုပါတယ်။ ထိုဗုံး ၂ လုံးကြောင့် လူ ၃ သိန်းခန့် သေဆုံးခဲ့ရတဲ့ အပြင် အဆောက်အဦများ မီးလောင်ပျက်စီးခဲ့ကြရတယ်။ မိနစ်ပိုင်းအတွင်းမှာ မြို့ ၂ မြို့မှာ မီးလောင် ထားသကဲ့သို့ ပြောင်ရှင်းသွားပါတယ်။ ကျန်ရစ်သူလူသားများမှာလည်း လတ်တလော လူမှုဒုက္ခများ ခံစားရတဲ့အပြင် ရေရှည်တွင် နျူကလီးယားကြောင့် ဓာတ်ရောင်ခြည်သင့်ပြီး ကင်ဆာအမျိုးမျိုး၊ သွေး ကင်ဆာနှင့် နာတာရှည်ရောဂါများ ခံစားကြရပါတယ်။ ၁၉၄၅ ခုနှစ်က ထုတ်လုပ်တဲ့ နျူကလီးယား လက်နက်ထက် ယခုထုတ်လုပ်သည့် နျူကလီးယားလက်နက်များက အဆပေါင်းများစွာ ပိုမိုပြင်းထန်ပြီး ကမ္ဘာကြီးကို စက္ကန့်ပိုင်း၊ မိနစ်ပိုင်းအတွင်းမှာ ပြာကျသွားနိုင်ပါတယ်။ ဒါကြောင့်လည်း ရူပဗေဒ သိပ္ပံပညာရှင် အိုင်းစတိုင်းက မှတ်သားစရာစကားတစ်ခွန်း ပြောကြားခဲ့ပါတယ်။ “တတိယကမ္ဘာစစ်တော့ ဘယ်တော့ ဖြစ်မယ်မသိဘူး။ စတုတ္ထကမ္ဘာစစ်တော့ မဖြစ်တော့ဘူး”ဆိုတဲ့စကားပါပဲ။ ဒီလိုအန္တရာယ်များ ဖျက်အားပြင်းတဲ့ နျူကလီးယားလက်နက် ပိတ်ပင်တားဆီးရေးစာချုပ်ကို မြန်မာနိုင်ငံအနေဖြင့် လတ်မှတ် ရေးထိုးတာဟာ တာဝန်သိတဲ့နိုင်ငံတစ်ခုအဖြစ် ကမ္ဘာ့နိုင်ငံများကလည်း အသိအမှတ်ပြုမှာဖြစ်ပါတယ်။ နျူကလီးယားလက်နက် တားဆီးပိတ်ပင်ရေးစာချုပ်မှာဆိုလို့ရှိရင် စာချုပ်ဝင်နိုင်ငံများသည် ကုလသမဂ္ဂပဋိညာဉ်ရဲ့ ရည်ရွယ်ချက်များနှင့် မူဝါဒများကို အကောင်အထည်ဖော်ဆောင်ရွက်နိုင်ရန် ဆုံးဖြတ် သည်ကတစ်ကြောင်း၊ နျူကလီးယားလက်နက်များကို အသုံးပြုခြင်းမှတစ်ဆင့် ဖြစ်ပေါ်လာတဲ့ လူသားချင်း စာနာထောက်ထားမှုဆိုင်ရာ ဆိုးကျိုးများကို စိုးရိမ်သည်ကတစ်ကြောင်း၊ လူသားအားလုံးရဲ့ လုံခြုံရေးအပေါ် သက်ရောက်မှုရှိကြောင်းနှင့် နျူကလီးယားလက်နက်အသုံးပြုမှုကို တားဆီးကာကွယ်ရန် နိုင်ငံအားလုံးတွင် တာဝန်ရှိသည်ကို အလေးထားသည်ကတစ်ကြောင်း၊ လူသားများ၏ အသက်ရှင်နေထိုင်မှု သဘာဝပတ်ဝန်းကျင် လူမှုစီးပွားဖွံ့ဖြိုးတိုးတက်မှု၊ စားနပ်ရိက္ခာလုံခြုံမှု၊ လက်ရှိနှင့် အနာဂတ်မျိုးဆက်များရဲ့ ကျန်းမာရေးကို ထိခိုက် နိုင်ကြောင်း ဓာတ်ရောင်ခြည်တို့မှတစ်ဆင့် အမျိုးသမီးနဲ့ ကလေးသူငယ်များကို အထူးထိခိုက်စေသည်ကို သတိပြုမိသည်ကတစ်ကြောင်း၊ နျူကလီးယားလက်နက်ပေါက်ကွဲမှုမှ အသက်ရှင်ကျန်ရစ်သူများ၊ နျူကလီးယား လက်နက်စမ်းသပ်ဖောက်ကွဲမှုကြောင့် ဘေးသင့်သူများ၏ ဆိုးဆိုးရွားရွား ခံစားရသူများကို ဆိုးရွံ့မိသည်က တစ်ကြောင်း၊ ဒေသခံလူမျိုးများ ဆိုးဆိုးရွားရွား သက်ရောက်မှုရှိသည်ကို အသိအမှတ်ပြုသည်ကတစ်ကြောင်း၊ အပြည်ပြည်ဆိုင်ရာ လူသားချင်းစာနာထောက်ထားမှု ဥပဒေ၊ လူ့အခွင့်အရေးဆိုင်ရာ ဥပဒေများကို အမြဲတစေ လိုက်နာရန်လိုအပ်သည်ကတစ်ကြောင်း၊ အထူးသဖြင့် လက်နက်ကိုင် ပဋိပက္ခအတွင်းပါဝင်သည့် နိုင်ငံများ အနေဖြင့် စစ်ပွဲဆင်နွှဲရာတွင် ၎င်းတို့ဆန္ဒရှိသည်အတိုင်း တိုက်ခိုက်၍မရကြောင်း၊ အရပ်သားနှင့် လက်နက်ကိုင် တပ်ဖွဲ့အဖွဲ့များကို ခွဲခြားရန်လိုအပ်ကြောင်း၊ နိုင်ငံအချင်းချင်းဆက်ဆံရာတွင် အခြားနိုင်ငံ၏ နယ်မြေပိုင်ဆိုင်မှု နှင့် နိုင်ငံရေးအရ လွတ်လပ်မှုအပေါ် အင်အားအသုံးပြုခြင်း သို့မဟုတ် ယင်းသို့ အသုံးပြု ခြိမ်းခြောက်ခြင်း တို့ကို ရှောင်ရှားရန် လိုအပ်သည်ကတစ်ကြောင်း၊ ၁၉၄၆ ခုနှစ်၊ ဇန်နဝါရီလ ၂၄ ရက်နေ့မှာ ကျဆင်းခဲ့တဲ့ ကုလသမဂ္ဂအထွေထွေညီလာခံရဲ့ ပထမဆုံးဆုံးဖြတ်ချက်နဲ့ ယင်းရဲ့ နောက်ဆက်တွဲ ဆုံးဖြတ်ချက်များဟာ နျူကလီးယားလက်နက်ဖျက်သိမ်းရေးကို တောင်းဆိုထားသည်ကို ပြန်လည်အမှတ်ရသည်ကတစ်ကြောင်း၊ ဤစာချုပ်တွင်ပါရှိသည့် အကြောင်းအရာများသည် ငြိမ်းချမ်းစွာ အသုံးပြုရန်အတွက် နျူကလီးယား စွမ်းအင်များကို သုတေသနပြုခြင်း၊ ထုတ်လုပ်ခြင်းနှင့် အသုံးပြုခြင်းတို့ကို ဆောင်ရွက်နိုင်သည့် နိုင်ငံများ၏ အခွင့်အရေးကို ထိခိုက်မှုမရှိကြောင်း အလေးပေးဖော်ပြထားသည်က တစ်ကြောင်း၊ နျူကလီးယား လက်နက် ဖျက်သိမ်းရေးတွင် အမျိုးသမီးများ ထိထိရောက်ရောက် ပါဝင်နိုင်ရေးကို အားပေးကူညီရန် ဆုံးဖြတ်ထား သည်က တစ်ကြောင်း၊ လူသားဆန်မှုမူဝါဒကို မြှင့်တင်ရာတွင် လူသားအားလုံးပါဝင်ရန် လိုအပ်ချက်များကို အလေးပေးသည်က တစ်ကြောင်း၊ ကုလသမဂ္ဂရဲ့ အပြည်ပြည်ဆိုင်ရာ ကြက်ခြေနီ၊ လခြမ်းနီ လှုပ်ရှားမှု၊ အခြားအပြည်ပြည်ဆိုင်ရာနှင့် ဒေသတွင်းဆိုင်ရာ အဖွဲ့အစည်းများ၊ အစိုးရမဟုတ်သော အဖွဲ့အစည်းများ၊ ဘာသာရေးခေါင်ဆောင်များ၊ လွှတ်တော်အမတ်များ၊ ပညာရှင်များနှင့် နျူကလီးယားတိုက်ခိုက်ခံရမှုမှ အသက်ရှင်လွတ်မြောက်သူများ၏ ကြိုးပမ်းအားထုတ်မှုများကို အသိအမှတ်ပြုသူများက တစ်ကြောင်း တို့ကြောင့် အောက်ပါ Articl 20 ကို သဘောတူကြပါတယ်။ အဲဒီ Articl 20 နှင့် Articl 17 မှာဆိုလို့ရှိရင် နိုင်ငံတစ်ခုအနေနဲ့ မိမိနိုင်ငံရဲ့ အကျိုးစီပွားကို ထိခိုက်မည်လို့ယူဆပါက ထိခိုက်တဲ့အကြောင်းတွေကို ဖော်ပြပြီးတော့ အဲဒီစာချုပ်ကနေ နုတ်ထွက်ခွင့်ရှိပါတယ်။ ဒါကြောင့်နျူကလီးယားလက်နက် တားဆီးပိတ်ပင်ရေးစာချုပ်ကို ပါဝင်လက်မှတ်ရေးထိုးခြင်းအားဖြင့် အောက်ပါ အကျိုးကျေးဇူးများကို ရရှိနိုင်မှာဖြစ်ပါတယ်။ (က) ယခုစာချုပ်ကို နျူကလီးယားလက်နက် ပိုင်ဆိုင်သည့် နိုင်ငံများနှင့် ၎င်းတို့၏ မဟာမိတ်နိုင်ငံများက ကန့်ကွက်လျက်ရှိသည့်အတွက် လက်ရှိတွင် နျူကလီးယားလက်နက်ဖျက်သိမ်းရေး လုပ်ငန်းစဉ်များကို အကောင်အထည်ဖော်ဆောင်ရွက်ခြင်း မရှိသေး သော်လည်း နျူကလီးယားမပိုင်ဆိုင်သည့် နိုင်ငံများက နျူကလီးယားလက်နက်ပိုင်ဆိုင်သည့် အင်အားကြီး နိုင်ငံများကို နိုင်ငံရေးအရ ဖိအားပေးရာရောက်စေမည်ဖြစ်ခြင်း၊ (ခ) အဆိုပါစာချုပ်သည် နျူကလီးယား လက်နက်ဖျက်သိမ်းရေးကို ဦးတည်ရန်ခက်ခဲသည့်တိုင် မြန်မာနိုင်ငံ၏ နျူကလီးယား လက်နက်ဖျက်သိမ်းရေး ရပ်တည်ချက်နှင့် ကိုက်ညီမှုရှိသည့်အတွက် ပါဝင်လက်မှတ်ရေးထိုးခြင်းအားဖြင့် မြန်မာနိုင်ငံ၏ နျူကလီးယား လက်နက်ဖျက်သိမ်းရေးရပ်တည်ချက်ကို ပိုမိုခိုင်မာစေမည်ဖြစ်ခြင်းနှင့် (ဂ) နျူကလီးယားလက်နက်စွမ်းအင်ကို ငြိမ်းချမ်းစွာအသုံးပြုရန် ရည်ရွယ်ချက်အတွက် သုတေသနပြုခြင်း၊ ထုတ်လုပ်ခြင်း၊ အသုံးပြုခြင်းများ ပြုလုပ်ရန် အခွင့်အလမ်းများကို အဟန့်အတားဖြစ်စေမည်မဟုတ်ခြင်း စသည့်အကျိုးကျေးဇူးများ ရရှိနိုင် သဖြင့် မြန်မာနိုင်ငံအနေဖြင့် နျူကလီးယားလက်နက် တားဆီးပိတ်ပင်ရေးစာချုပ်သို့ လတ်မှတ်ရေးထိုးနိုင်ရေး အတွက် ပြည်ထောင်စုလွှတ်တော်မှ အတည်ပြုပေးနိုင်ပါရန် ထောက်ခံဆွေးနွေးအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဆက်လက်ပြီး ဒေါ်ခင်နှင်းသစ် ပန်းတောင်းမဲဆန္ဒနယ်က ဆွေးနွေးဖို့ဖြစ်ပါတယ်။</speech>
<speech><mp id="1442">ဒေါ်ခင်နှင်းသစ်(ပန်းတောင်းမဲဆန္ဒနယ်၊ ပဲခူးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနဲ့တကွ အားလုံးမင်္ဂလာပါရှင်။ ကျွန်မကတော့ ပန်းတောင်းမဲဆန္ဒနယ်မှ ဒေါ်ခင်နှင်းသစ်ဖြစ်ပါတယ်။ နိုင်ငံတော်သမ္မတက ပေးပို့လာတဲ့ နျူကလီးယားလက်နက် တားဆီးပိတ်ပင်ရေး စာချုပ်မှာ မြန်မာနိုင်ငံက ပါဝင်လက်မှတ်ရေးထိုးရေးကိစ္စနဲ့စပ်လျဉ်းပြီး ဆွေးနွေးတင်ပြသွားမှာ ဖြစ်ပါတယ်။ ကျွန်မရဲ့ ဆွေးနွေးတင်ပြချက်မှာ နျူကလီးယားစွမ်းအင်ရဲ့ ကောင်းကျိုးနဲ့ ဆိုးကျိုးများ၊ စာချုပ်အပေါ် သုံးသပ်ချက်များနဲ့ စာချုပ်နဲ့ပတ်သက်ပြီး မြန်မာနိုင်ငံ၏ ရပ်တည်ချက်များ ပါဝင်ပါတယ်။ နာယကကြီးရှင်။ ကျွန်မရဲ့ ဆွေးနွေးချက်များကို Power Point ဖြင့် တင်ပြခွင့်ပြုပါရှင်။ Next Slider ယနေ့ကမ္ဘာ့နိုင်ငံများရဲ့ လုပ်ဆောင်ချက်ကို ခွဲခြမ်းစိတ်ဖြာကြည့်မယ်ဆိုရင် ယေဘုယျအားဖြင့် နှစ်မျိုးတွေ့ရှိနိုင်ပါတယ်။ အပြုသဘောဆောင်တဲ့ လုပ်ရပ်တွေကတော့ ၂၀၃၀ ခုနှစ်မှာ နိုင်ငံရေးစနစ်ကောင်း ဖြစ်တဲ့ ဒီမိုကရေစီနိုင်ငံတွေ ဖြစ်လာအောင်နဲ့ SDG ခေါ် ရည်မှန်းချက်ပန်းတိုင် ၁ရ ချက်နဲ့ ဖွံ့ဖြိုးမှုနည်းတဲ့ နိုင်ငံတွေကို မကျန်ရစ်အောင် လက်တွဲခေါ်ယူနေတာမျိုးတွေရှိပါတယ်။ ထိုနည်းတူပဲ အဖျက်သဘောဆောင်တဲ့ အစွန်းရောက်ဝါဒတွေနဲ့ လက်နက်မျိုးစုံ တီထွင်ထုတ်လုပ်ပြီး အားပြိုင်ကြရာမှ အဆိုးဝါးဆုံး ပျက်ဆီး စေမယ့် အခြေအနေဖန်တီးနေခြင်းကလည်း ရှိပြန်ပါတယ်။ Next Slider နျူကလီးယားစွမ်းအင်ရဲ့ ကောင်းကျိုးနဲ့ ဆိုးကျိုးများအား ခြုံငုံတင်ပြခြင်းဖြစ်ပါတယ်။ ဝပ်အား ၂၀၀ ရှိ မီးသီး ၄ လုံး ထွန်းနိုင်သော လျှပ်စစ်ဓာတ်အား တီထွင်မှုမှအစပြုလို့ လျှပ်စစ်ဓာတ်အားပမာဏ အမြောက်အမြား ထုတ်လုပ်ပေးနိုင်ခြင်း၊ ကျန်းမာရေးကဏ္ဍကို ကောင်းစွာ အထောက်အကူပြုနေခြင်း စတဲ့ ကောင်းကျိုးများရှိသလို အဖျက်စွမ်းအားကြီးမားလှတဲ့ နျူကလီးယားလက်နက်များလည်း ထုတ်လုပ်နိုင် ပြန်ပါတယ်။ နျူကလီးယားစွမ်းအင်ရဲ့ ကောင်းကျိုးများမှ ဖြစ်ပါတယ်။ ယနေ့ခေတ်မှာ အရေးပါလှတဲ့ လျှပ်စစ် စွမ်းအားရဲ့ အရင်းအမြစ်တစ်ခုဖြစ်နေပြီး ၂၀၁၂ ခုနှစ် ကမ္ဘာ့နျူကလီးယားမှတ်တမ်းအရ ကမ္ဘာမှာ စက်ရုံ ပေါင်း ၄၃၃ ရုံအထိ တည်ဆောက်နိုင်ခဲ့ပြီး ကမ္ဘာ့လျှပ်စစ်စွမ်းအားရဲ့ ၁ရ ရာခိုင်နှုန်းခန့် ရှိပါတယ်။ နျူကလီးယားစွမ်းအင်ရဲ့ ဆိုးကျိုးများမှ ဖြစ်ပါတယ်။ နျူကလီးယားလက်နက်ဆိုတာ ငြိမ်းချမ်းရေးကို လိုလားသူတွေအတွက်တော့ အလွန်မုန်းစရာကောင်းတဲ့ လူသတ်လက်နက်ဖြစ်ပြီး စစ်ကိုဦးစားပေးတဲ့ နိုင်ငံတွေ၊ ကိုလိုနီနယ်ချဲ့လိုစိတ်ရှိတဲ့နိုင်ငံတွေ၊ ကမ္ဘာ့သြဇာအာဏာကို လက်ဝါးကြီးအုပ်လိုတဲ့ နိုင်ငံတွေအတွက် တော့ အလွန်အားကိုးရပြီး ၂၀၁၈ ခုနှစ်၊ နျူကလီယားလက်နက် အမြင့်ဆုံးနဲ့ အများဆုံးပိုင်ဆိုင်ထားတဲ့ နိုင်ငံ ၁၀ နိုင်ငံကို Power Point မှာ ဖော်ပြထားပါတယ်။ ထိုထုတ်လုပ်မှုထဲမှာ လူပေါင်းရာချီ၍ သေဆုံး နိုင်သော Dirty Bomb များ၊ လူပေါင်းသောင်းချီ၍ တမဟုတ်ချင်း သေဆုံးသွားနိုင်သော အနုမြူဗုံးများ 3208 oquloqusllce olgulosuôn Next Slide Pleasen နျူကလီးယားလက်နက်ပေါက်ကွဲမှုကြောင့် ချက်ချင်းပျက်စီးဆုံးရှုံးမှု၊ သေကြေမှု၊ နောက်ဆက်တွဲ ဓာတ်ရောင်ခြည်သင့်မှု ဆိုးကျိုးတွေဟာ မိုင်ပေါင်း များစွာမှာ ပြန့်ကျက်နေထိုင်လျက်ရှိတဲ့ အဆောက်အဦတွေ၊ လူသိန်းဂဏန်းမှ သန်းဂဏန်းအထိ တစ်ပြိုင်တည်း ထိခိုက်သေကြေစေနိုင်မှာ ဖြစ်ပါတယ်။ Next Slider ဝပ်အား ၂၀၀ ရှိ မီးသီး ၄ လုံး ထွန်းနိုင်သော လျှပ်စစ်ဓာတ်အား တီထွင်မှုမှအစပြုလို့ လျှပ်စစ်ဓာတ်အားပမာဏ အမြောက်အမြား ထုတ်လုပ်ပေးနိုင်ခြင်း၊ ကျန်းမာရေးကဏ္ဍကို ကောင်းစွာ အထောက်အကူပြုနေခြင်း စတဲ့ ထိုအခြေပြု ချက်ထဲမှာ ကုလသမဂ္ဂအဖွဲ့၏ ရည်ရွယ်ချက်နှင့် ဆန့်ကျင်သည့်အပြုအမူများ ရှောင်ရှားရန်လိုအပ်ကြောင်းနဲ့ ငြိမ်းချမ်းစွာအသုံးပြုရန်အတွက် နျူကလီးယားစွမ်းအင် အသုံးချရေးကို ထိခိုက်မှုမရှိစေရေးတို့လည်း ပါဝင်ပါတယ်။ ဒါကြောင့် ဒီစာချုပ်ဟာ လူသားတွေကို ကောင်းကျိုးပြုနေတဲ့ နျူကလီးယားစွမ်းအင် အသုံးပြု နေမှုကို မထိခိုက်ဘူးဆိုတာ မြင်သာပါတယ်ရှင်။ စာချုပ်ပါသဘောတူညီထားသော Article အချက် ၂၀ ဖြစ်ပါတယ်။ အာဆီယံအဖွဲ့ဝင် ၁၁ နိုင်ငံ ရှိတဲ့အထဲမှ ယခုစာချုပ်မှာ နှစ်နိုင်ငံက အတည်ပြုပါဝင်ထားပြီး လေးနိုင်ငံက ပါဝင်လက်မှတ်ရေးထိုး ထားပြီးလည်း ဖြစ်ပါတယ်။ စာချုပ်နှင့်သက်ဆိုင်သော အပိုင်းတွင် မြန်မာနိုင်ငံရဲ့ ရပ်တည်ချက်များ ဖြစ်ပါတယ်။ လက်ရှိဖွဲ့စည်းပုံမှ ပုဒ်မ ၂ ခုတွင် မြန်မာနိုင်ငံမှ ကမ္ဘာ့ငြိမ်းချမ်းရေးကို ရှေးရှုခြင်း၊ ငြိမ်းချမ်းစွာ အတူနေထိုင်လိုခြင်း၊ မည်သည့် နိုင်ငံကိုမှ စတင်ကျူးကျော် မတိုက်ခိုက်လိုခြင်းတို့ ပါဝင်တဲ့အပြင် နိုင်ငံ တကာဆက်ဆံရေးတွင်လည်း စာချုပ်နှင့်သက်ဆိုင်သော အပိုင်း၌ မြန်မာနိုင်ငံ၏ ရပ်တည်ချက်များကို ဖော်ပြထားခြင်း ဖြစ်ပါတယ်။ နာယကကြီးရှင်။ မြန်မာနိုင်ငံရဲ့ နိုင်ငံတကာဆက်ဆံရေးရှုထောင့်ကို ပြန်လည်သုံးသပ်မည်ဆိုပါကလည်း ကုလသမဂ္ဂအဖွဲ့ဝင်နိုင်ငံဖြစ်ခြင်း၊ အာဆီယံအဖွဲ့ဝင်နိုင်ငံဖြစ်ခြင်းအပြင် ဒေသတွင်းသာမက ရည်ရွယ်ချက် တူနိုင်ငံများနဲ့ ကမ္ဘာ့အရေးကို ပူးပေါင်းဆောင်ရွက်လျက်ရှိပါတယ်။ ကမ္ဘာ့အသိုက်အမြုံထဲမှာရှိနေတဲ့ အချုပ် အခြာအာဏာပိုင် လွတ်လပ်တဲ့ နိုင်ငံတစ်ခုရဲ့ ရပ်တည်မှုမှသည် နိုင်ငံတကာတွင် မှန်ကန်စွာ ပူးပေါင်း ဆောင်ရွက်နိုင်ခြင်းဖြင့် နိုင်ငံ့ဂုဏ်သိက္ခာကိုလည်း ရရှိစေမှာဖြစ်ပါတယ်။ လေးစားအပ်ပါသော လွှတ်တော်နာယကကြီးနှင့် လွှတ်တော်ကိုယ်စားလှယ်များရှင်။ အထက်ပါ တင်ပြချက်များအား ခြုံငုံသုံးသပ်ရလျှင် ယခုစာချုပ်ဟာ သုံးတတ်လျှင်ဆေး၊ မသုံးတတ်လျှင်ဘေး ဆိုသည့် မြန်မာစကားပုံအတိုင်း ဆေးဖြစ်စေသည့်အပိုင်းကို ထိခိုက်မှုမရှိဘဲ ဘေးဖြစ်စေသည့်အပိုင်းကိုသာ ထိန်း ချုပ်ခြင်း ဖြစ်သည့်အတွက် အဆိုပါစာချုပ်တွင် မြန်မာနိုင်ငံမှ ပါဝင်လက်မှတ်ရေးထိုးရန် ပြည်ထောင်စု လွှတ်တော်ကြီးမှ အတည်ပြုသင့်ပါကြောင်း လေးစားစွာ တင်ပြအပ်ပါတယ်ရှင်။ ကျေးဇူးတင်ပါတယ်။</speech>
<speech type="speaker">ဒေါ်နွယ်နွယ်အောင် မွန်ပြည်နယ် မဲဆန္ဒနယ်အမှတ်(၂) ဆွေးနွေးဖို့ဖြစ်ပါတယ်။</speech>
<speech><mp id="1298">ဒေါ်နွယ်နွယ်အောင်(မဲဆန္ဒနယ်အမှတ်-၂၊ မွန်ပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ လွှတ်တော်ကိုယ်စားလှယ်များအားလုံး မင်္ဂလာပါရှင်။ ကျွန်မက မွန်ပြည်နယ် မဲဆန္ဒနယ်အမှတ်(၂)မှ အမျိုးသားလွှတ်တော်ကိုယ်စားလှယ် ဒေါ်နွယ်နွယ်အောင် ဖြစ်ပါတယ်။ နျူကလီးယားလက်နက်တားဆီးပိတ်ပင်ရေးစာချုပ်ကို မြန်မာနိုင်ငံက ပါဝင်လက်မှတ်ရေးထိုးရန်ကိစ္စ အတွက် ထောက်ခံဆွေးနွေးသွားမှာ ဖြစ်ပါတယ်ရှင်။ ကျွန်မအား Power Point အသုံးပြုခွင့် တောင်းခံ အပ်ပါတယ်ရှင်။ မြန်မာနိုင်ငံအနေနဲ့ နျူကလီးယားလက်နက်ဖောက်ခွဲစမ်းသပ်မှု အလုံးစုံတားဆီးပိတ်ပင်ရေး စာချုပ်ကို ၂၀၁၆ ခုနှစ်၊ စက်တင်ဘာလမှာ အတည်ပြုပါဝင်ခဲ့ပြီး အခုလည်းပဲ နောက်ထပ်ချုပ်ဆိုမယ့် နျူကလီးယားဆိုင်ရာ စာချုပ်တွေမှာ ထပ်မံအတည်ပြု ပါဝင်နိုင်ဖို့အတွက် ဆောင်ရွက်ခြင်းဖြစ်တယ်လို့ သိရပါတယ်ရှင်။ နာယကကြီးရှင် အဆင့်မြင့်တပ်ဆင်ထားတဲ့ ယူရေနီယံသတ္တုရဲ့ နျူကလီးယားတစ်ခုဟာ အဆ သန်းပေါင်း ၂၀ ခန့် အပူဓာတ်နဲ့ ပေါက်ကွဲအားကို ထုတ်ပေးနိုင်စွမ်းရှိပြီးတော့ အဆင့်မြင့်ယူရေနီယံနဲ့ ပြုလုပ်ထားတဲ့ အဏုမြူဗုံးတစ်လုံးဟာ လူ့အသက်ပေါင်းများစွာနဲ့ အဆောက်အဦပေါင်းများစွာကို စက္ကန့် အနည်းငယ်အတွင်းမှာ ချေမှုန်းဖျက်ဆီးနိုင်တဲ့ စွမ်းအားရှိပါတယ်။ သာဓကအားဖြင့်တော့ ၁၉၄၅ ခုနှစ်၊ သြဂုတ်လအတွင်းက ဟီရိုရှီးမားမြို့တော် နာဂါစကီးမြို့ပေါ်မှာ ကျဲချခဲ့တဲ့ အဏုမြူဗုံးတွေကြောင့် လူပေါင်း များစွာနဲ့ အဆောက်အဦပေါင်းများစွာဟာ မိနစ်အနည်းငယ်အတွင်းမှာ ပြာပုံဖြစ်ခဲ့ရတာ သာဓက ဖြစ်ပါ တယ်ရှင်။ နာယကကြီးရှင်။ ယခုအခါ ကမ္ဘာပေါ်မှာ အဆင့်မြင့်တပ်ဆင်ထားတဲ့ ယူရေနီယံတွေကို အသုံးပြုပြီး နျူကလီးယားလက်နက်ကို အပြိုင်အဆိုင်ထုတ်လုပ်နေကြပါတယ်ရှင်။ တစ်နည်းအားဖြင့် နိုင်ငံတိုင်း ကမ္ဘာ့အင်အားကြီးနိုင်ငံအဖြစ်ကို ရောက်ရှိလိုကြပြီးတော့ အာဏာကို ချုပ်ကိုင်ထားလိုကြတဲ့အတွက် လူတွေရဲ့ သဘောသဘာဝအရ နျူကလီးယားလက်နက် ပိုင်ဆိုင်နိုင်ရေးကို အစွမ်းကုန် ကြိုးစားနေကြခြင်း ဖြစ်ပါတယ်ရှင်။ သုတေသနပြုချက်အရကတော့ ၂၀၁၈ ခုနှစ်၊ နျူကလီးယားလက်နက် အမြင့်ဆုံးနဲ့ အများဆုံးပိုင်ဆိုင်ထားတဲ့ နိုင်ငံများကိုတော့ Power Point မှာပြထားတဲ့အတိုင်း ကျွန်မတို့ စာရင်းဖော်ပြ ထားပါတယ်ရှင်။ ဒါ က 1 to10 မှာပါတဲ့ နိုင်ငံတွေနဲ့ ကျွန်မတို့လက်နက်တွေရဲ့ ပိုင်ဆိုင်မှုကို ဖော်ပြထားခြင်း ဖြစ်ပါတယ်ရှင်။ နာယကကြီးရှင်။ ကမ္ဘာကြီးမှာ နျူကလီးယားပဋိပက္ခဖြစ်နိုင်တဲ့ တင်းမာမှုတွေ မြင့်တက်နေချိန်မှာ နျူကလီးယားလက်နက်ဖျက်သိမ်းရေးဟာ အရေးကြီးတယ်လို့ ၂၀၁ရ ခုနှစ် နိုဘယ်ငြိမ်းချမ်းရေး ဆုရရှိခဲ့တဲ့ ICAN အဖွဲ့က ပြောကြားခဲ့ပါတယ်ရှင်။ ကမ္ဘာပေါ်မှာရှိတဲ့ နျူကလီးယားလက်နက်တွေကို ပပျောက်အောင်မလုပ်ဘူးဆိုရင် ဒီလက်နက် တွေကို တစ်နေ့မှာ အသုံးပြုလာကြလိမ့်မယ်လို့လည်း ကုလသမဂ္ဂ ဌာနချုပ်မှာ ပြုလုပ်ခဲ့တဲ့ သတင်းစာ ရှင်းလင်းပွဲမှာ ICAN အဖွဲ့က တာဝန်ရှိသူတွေက ပြောကြားခဲ့ကြ ပါတယ်ရှင်။ နျူကလီးယားလက်နက် ပိတ်ပင်တားဆီးရေးစာချုပ်ကို ကုလသမဂ္ဂအထွေထွေ ညီလာခံက ၂၀၁ရ ခုနှစ်၊ ဇူလိုင်လမှာ ပြဋ္ဌာန်းခဲ့ပြီး နိုင်ငံပေါင်း ၆၀ ကတော့ ပါဝင်လက်မှတ်ရေးထိုးထားပြီး ဖြစ်ပြီး တော့ အတည်ပြုပါဝင်တဲ့ နိုင်ငံကတော့ ၁၄ နိုင်ငံရှိတယ်လို့ သိရပါတယ်ရှင်။ အဲဒီစာချုပ်ကို အတည်ပြု ပါဝင်မယ့်နိုင်ငံ ၅၀ ပြည့်မှသာ ဒီစာချုပ်ဟာ အာဏာသက်ဝင်လာမှာ ဖြစ်ပါတယ်ရှင်။ ကျွန်မတို့ရဲ့ နိုင်ငံတော်အတိုင်ပင်ခံပုဂ္ဂိုလ် ဒေါ်အောင်ဆန်းစုကြည်ကလည်းပဲ မြန်မာနိုင်ငံအနေနဲ့ နျူကလီးယားလက်နက်တွေကင်းမဲ့တဲ့ ကမ္ဘာကြီးဖြစ်ပေါ်လာစေရေး တိုက်တွန်းအားပေးတယ်လို့ ၂၀၁၆ ခုနှစ်၊ စက်တင်ဘာလမှာ ကျင်းပပြုလုပ်ခဲ့တဲ့ ကုလသမဂ္ဂအထွေထွေညီလာခံမှာ မိန့်ခွန်းပြောကြားစဉ် ထည့်သွင်း ပြောကြားခဲ့ပါတယ်ရှင့်။ မြန်မာ့နိုင်ငံရဲ့ ရပ်တည်ချက်ကတော့ အဖျက်စွမ်းအားပြင်းလက်နက်တွေ အလုံးစုံ ဖျက်သိမ်းရေး ရပ်တည်ချက်နဲ့အညီ ကျွန်မတို့ အရပ်သားအစိုးရသစ်ဦးဆောင်တဲ့ မြန်မာနိုင်ငံဟာ နိုင်ငံ တကာနဲ့ ထိတွေ့ဆက်ဆံမှုတွေ အရင်ကထက် တိုးတက်အောင်ဆောင်ရွက်နေပြီးတော့ အခုစာချုပ်မတိုင်ခင် နျူကလီးယားနဲ့ပတ်သက်တဲ့ ရှေ့စာချုပ် ၄ ခုမှာလည်း ပါဝင်လက်မှတ်ရေးထိုးထားပြီးလည်း ဖြစ်ပါတယ်ရှင်။ နျူကလီးယားလက်နက်စမ်းသပ်ဖောက်ခွဲမှု အလုံးစုံတားဆီးပိတ်ပင်ရေးစာချုပ်ကို အတည်ပြုနိုင်ခဲ့မယ် ဆိုရင် တစ်နည်းအားဖြင့် ဒီစာချုပ်ဟာ အသက်ဝင်လာမယ်ဆိုရင် နျူကလီးယားပညာကို ဆေးဘက်၊ လျှပ်စစ်စွမ်းအင်နဲ့ စိုက်ပျိုးရေးကဏ္ဍတွေမှာ နည်းပညာပိုင်းဆိုင်ရာ အထောက်အကူတွေ ရရှိမှာဖြစ်ပြီးတော့ ဖွံ့ဖြိုးဆဲ ကျွန်မတို့နိုင်ငံအတွက်လည်း အကျိုးရှိစေနိုင်မှာ ဖြစ်ပါတယ်။ နာယကကြီးရှင်။ နျူကလီးယားလက်နက် တားဆီးရေးစာချုပ်ချုပ်ဆိုနိုင်ရန် ကုလသမဂ္ဂက ညီလာခံ စတင်ခေါ်ယူတဲ့အမေရိကန်အပါအဝင် နိုင်ငံပေါင်း ၄၀ နီးပါးမတက်ရောက်ခဲ့ကြဘူးလို့ သိရ ပါတယ်။ အမေရိကန်၊ ဗြိတိန်၊ ပြင်သစ်အပါအဝင် နျူကလီးယားလက်နက် ပိုင်ဆိုင်ထားကြတဲ့နိုင်ငံတွေ ကတော့ သူတို့နိုင်ငံလုံခြုံရေးနဲ့ ပြည်သူတွေကို အကာအကွယ်ပေးဖို့ နျူကလီးယားလက်နက် ပိုင်ဆိုင်ထားဖို့ လိုတယ်လို့ အကြောင်းပြကန့်ကွက်နေကြပါတယ်ရှင်။ နိဂုံးချုပ်အားဖြင့်တော့ အခုချုပ်ဆိုမယ့် စာချုပ်ဟာ နျူကလီးယားလက်နက်ဖျက်သိမ်းရေးကို အလုံးစုံဦးတည်ရန် ခက်ခဲတဲ့တိုင်အောင် ကျွန်မတို့ မြန်မာနိုင်ငံအနေနဲ့ နျူကလီးယားလက်နက်ဖျက်သိမ်းရေး ရပ်တည်ချက်နဲ့ ကိုက်ညီမှုရှိတဲ့အတွက် ပါဝင်လက်မှတ်ရေးထိုးခြင်းအားဖြင့် မြန်မာနိုင်ငံရဲ့ နျူကလီးယား လက်နက်ဖျက်သိမ်းရေး ရပ်တည်ချက်ကို ပိုမိုခိုင်မာစေပြီးတော့ နိုင်ငံတကာရဲ့ အသိအမှတ်ပြုမှု၊ အားပေးမှုနဲ့ ပူးပေါင်းဆောင်ရွက်လိုမှုတွေကို ပိုမိုတိုးတက်လာစေနိုင်မှာ ဖြစ်ပါတယ်။ ဒါကြောင့်မို့လို့ နျူကလီးယား လက်နက်တားဆီးပိတ်ပင်ရေးစာချုပ်ကို မြန်မာနိုင်ငံက ပါဝင်လက်မှတ်ရေးထိုးနိုင်ရေး ပြည်ထောင်စု လွှတ်တော်မှ အတည်ပြုပေးနိုင်ပါရန် ထောက်ခံဆွေးနွေးလိုက်ရပါတယ်ရှင်။ အားလုံးကို ကျေးဇူးတင် ပါတယ်။</speech>
<speech type="speaker">ဦးဝင်းမြင့်အောင် ဒီပဲယင်းမဲဆန္ဒနယ်ဆွေးနွေးဖို့ဖြစ်ပါတယ်။</speech>
<speech><mp id="1393">ဦးဝင်းမြင့်အောင်(ဒီပဲယင်းမဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များ၊ ကြွရောက် လာကြသော ဧည့်သည်တော်အပေါင်းကို ကိုယ်စိတ်နှစ်ပါး ချမ်းသာပါစေကြောင်း ဆုတောင်းမေတ္တာပို့ ပါတယ်။ ကျွန်တော်ကတော့ ဒီပဲယင်းမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးဝင်းမြင့်အောင် ဖြစ်ပါတယ်။ ကျွန်တော်ဆွေးနွေးတင်ပြလိုတာကတော့ နျူကလီးယားလက်နက်တားဆီးပိတ်ပင်ရေးစာချုပ်ကို မြန်မာနိုင်ငံက ပါဝင်လက်မှတ်ရေးထိုးရန် တာဝန်ရှိပါတယ်။ ဘာကြောင့်လဲဆိုတော့ ကျွန်တော်တို့ရဲ့ ကမ္ဘာကြီးမှာ နျူကလီးယားလက်နက်အန္တရာယ်ကို လွန်ခဲ့တဲ့နှစ်ပေါင်း ၇၀ ကျော်ကတည်းက ကမ္ဘာသူ၊ ကမ္ဘာသားတွေက ကြုံတွေ့သိရှိခံစားပြီး ဖြစ်ပါတယ်။ ပြီးခဲ့တဲ့နှစ် နိုဝင်ဘာလက ပြည်သူ့လွှတ်တော် ဥက္ကဋ္ဌကြီး ဦးဝင်းမြင့် ဦးဆောင်တဲ့ မြန်မာချစ်ကြည်ရေးကိုယ်စားလှယ်အဖွဲ့ဟာ ကမ္ဘာမှာ ပထမဦးဆုံး နျူကလီးယားလက်နက်နဲ့ အတိုက်ခံခဲ့ရတဲ့ ဟီရိုရှီးမားမြို့ကို ရောက်ခဲ့ပါတယ်။ နာယကကြီးခင်ဗျာ။ Power Point သုံးစွဲခွင့်ပြုပါခင်ဗျာ။ ၁၉၄၅ ခုနှစ်၊ သြဂုတ်လ ၆ ရက်နေ့ နျူကလီးယားဗုံးနဲ့ တိုက်ခိုက်ခံရတဲ့ ဟီရိုရှီးမားမြို့ ဖြစ်ပါတယ်။ ချက်ချင်းပဲ လူ ၈ သောင်းကျော်ဟာ သေဆုံးခဲ့ပြီး စုစုပေါင်း ၁၄၀,၀၀၀ ကျော်ခန့် သေခဲ့ကြရသလို အပူဒီဂရီ ၃၉၀၀ ဆဲလ်စီးယပ်ရှိပြီး ချက်ချင်း ရာသီဥတုပြောင်းလဲသွားတာမို့ တစ်နာရီ လေတိုက်မိုင်နှုန်းဟာ ၉၆၀ ကီလိုမီတာအထိ ရှိခဲ့ပါတယ်။ နျူကလီးယား ဓာတ်ရောင်ခြည်ကလည်း ခဏအတွင်းမှာပဲ ပျံ့နှံ့သွားပါတယ်။ ဟီရိုရှီးမားတစ်မြို့လုံးမှာ ရှိတဲ့ ယာဉ်၊ ရထား၊ ကား၊ အဆောက်အဦများလည်း မွမွကြေသွားခဲ့ကြပါတယ်။ Nuclear ဗုံးဒဏ်သင့်တဲ့ အထိမ်းအမှတ် အဆောက်အဦ ဖြစ်ပါတယ်။ ကျွန်တော်တို့ဆီမှာဆိုလို့ ရှိရင်တော့ ကုန်စည်ဒိုင်လို နေရာမျိုးလို့ ပြောပါတယ်။ ကုန်သည်တွေ မနက်ခင်းစုဝေးတဲ့နေရာ ဖြစ်တဲ့ အတွက် အဲဒီလိုဗုံးကျဲတဲ့အခါမှာ သေကြေမှု များပြားတယ် လို့လဲ သိရပါတယ်။ ပြတိုက်ထဲမှာတော့ အပျက်အစီးမျိုးစုံကို ပြသထားတာကို တွေ့ရပါတယ်။ အဲဒီ အပျက်အစီးတွေ ထဲမှ ဆွေးနေတဲ့ အပျက်အစီးတွေအပါအဝင် အပူရှိန်ကြောင့် ပူးကပ်သွားတဲ့ ဖန်ပုလင်းတွေ ဖြစ်ပါတယ်။ ဟီရိုရှီးမားမြို့ပေါ်မှာ ကျဲချခဲ့တဲ့ လူဝကြီးလို့ အမည်ပေးထားတဲ့ ယူရေနီယံ ၂၃၅ အဏုမြူဗုံးဖြစ်ပါတယ်။ လူကလေးလို့အမည်ပေးထားတဲ့ ပလူတိုနီယံ ၂၃၉ အဏုမြူဗုံးက နာဂါဆကီမြို့ကို သြဂုတ်လ ၉ ရက်နေ့မှာ တိုက်ခိုက်လို့ လူပေါင်း ရ သောင်းကျော် သေဆုံးခဲ့ရပြီး မြို့လည်း ပြာကျသွားခဲ့ ပါတယ်။ ဒါပေမယ့် လူသားတွေရဲ့ လောဘ၊ ဒေါသ၊ မောဟတွေဟာ အလွန်ပဲ အင်မတန်မှကို ကြောက်စရာ ကောင်းပါတယ်။ ကမ္ဘာ့အင်အားကြီးနိုင်ငံများဟာ ဒုတိယကမ္ဘာစစ်အပြီး တောက်လျှောက် ဆိုသလိုပဲ ယနေ့အထိ နျူကလီးယားလက်နက် အပြိုင်အဆိုင်တပ်ဆင်ပြီး ကမ္ဘာ့လူသားထုတစ်ရပ်လုံးကို ခြိမ်းခြောက် နေပါတော့တယ်။ ကမ္ဘာ့အင်အားကြီးနိုင်ငံများရဲ့ နျူလက်နက်ပိုင်ဆိုင်မှုဇယားကို ကြည့်မယ်ဆိုလို့ ရှိရင်ပဲ တုန်လှုပ်ခြောက်ခြားဖွယ်ရာ၊ ဝမ်းနည်းဖွယ်ရာ လူသားမဆန်တဲ့ ပြိုင်ဆိုင်မှုတွေ ဖြစ်ပါတယ်။ ဒါဟီရိုရှီးမား မြို့ကိုရောက်ခဲ့တဲ့ ပြည်သူ့လွှတ်တော် ဥက္ကဋ္ဌကြီး ဦးဝင်းမြင့်ဟာ နျူကလီးယားအန္တရာယ် ကင်းရှင်းဖို့ ကမ္ဘာ့ငြိမ်းချမ်းရေးဆုမွန်ကောင်းတောင်း မေတ္တာစာကို ဟီရိုရှီးမားဝမ်းနည်းခြင်း အမှတ်တရ အနေနဲ့ လက်မှတ် ရေးထိုးခဲ့တာ ဖြစ်ပါတယ်။ ထို့အတူပဲ ယခင်အမေရိကန်သမ္မတဟောင်း သမ္မတအိုဘားမား ရောက်ခဲ့စဉ်က We have known the anger of war. Let us now find the courage, together, to spread peace and pursue a world without nuclear weapons. ဆိုပြီးရေးခဲ့ပါတယ်။ အင်မတန်လှပတဲ့ စကားလုံးလေးမို့လို့ သေချာမှတ်ခဲ့ပါတယ်။ ကျွန်တော်တို့တွေ စစ်ပွဲရဲ့ဒေါသကို သိကြပြီးပြီ။ ခု ကျွန်ုပ်တို့ နျူကလီးယားကင်းမဲ့တဲ့ ကမ္ဘာကြီးဖြစ်ဖို့ ငြိမ်းချမ်းရေးတွေပျံ့နှံ့ရောက်ရှိဖို့ အတူတကွ သတ္တိတွေမွေးကြပါစို့ဆိုတဲ့ အဓိပ္ပာယ်ဖြစ်ပါတယ်။ ကျွန်တော်တို့ခေါင်းဆောင် ဒေါ်အောင်ဆန်းစုကြည်က မြန်မာနိုင်ငံအနေနဲ့ နျူကလီးယားမဲ့တဲ့ ကမ္ဘာကြီး ဖြစ်ပေါ်လာစေရေး တိုက်တွန်းအားပေးတယ်လို့ ၂၀၁၆ ကုလသမဂ္ဂအထွေထွေညီလာခံကြီးမှာ မိန့်ခွန်း ပြောကြားခဲ့သလို တက်ကြွပြီး တာဝန်ယူမှုရှိတဲ့ ကမ္ဘာ့မိသားစုဝင်နိုင်ငံ တစ်နိုင်ငံဖြစ်လာဖို့ မျှော်မှန်း ထားတဲ့ ကျွန်မတို့နိုင်ငံဟာ နိုင်ငံတကာရေးရာကိစ္စရပ်တွေမှာ တာဝန်သိစိတ်အပြည့်နဲ့ ဆောင်ရွက်နေ ပါတယ်လို့ (၃၇)ကြိမ်မြောက် အာဆီယံပါလီမန်များညီလာခံမှာ ပြောကြားခဲ့ပါတယ်။ ဒါကြောင့် ကျွန်တော်တို့ နိုင်ငံရဲ့ ရပ်တည်ချက်ဟာ အဖျက်စွမ်းအားပြင်း လက်နက်များနဲ့စပ်လျဉ်းလို့ အဆိုပါလက်နက်များအား အလုံးစုံ ဖျက်သိမ်းရေးပဲ ဖြစ်ပါတယ်။ ယင်းရပ်တည်ချက်အတိုင်း နျူကလီးယားလက်နက် တားဆီး ပိတ်ပင်ရေးစာချုပ်ကို ပါဝင်လက်မှတ်ရေးထိုးရန် ထောက်ခံတဲ့အပြင် အတည်ပြုပါဝင်လက်မှတ် ရေးထိုးတဲ့ အဆင့်အထိ တာဝန်သိစွာဆောင်ရွက်ရန် တိုက်တွန်းရင်း နိဂုံးချုပ်ပါတယ်ခင်ဗျာ။</speech>
<speech type="speaker">ဒေါက်တာ ဒေါ်ခင်စည်သူ လွိုင်ကော်မဲဆန္ဒနယ်က ဆွေးနွေးဖို့ဖြစ်ပါတယ်။</speech>
<speech><mp id="1364">ဒေါက်တာခင်စည်သူ(လွိုင်ကော်မဲဆန္ဒနယ်၊ ကယားပြည်နယ်)</mp>လေးစားအပ်ပါတဲ့ ပြည်ထောင်စုလွှတ်တော် နာယကကြီးနဲ့တကွ အားလုံးကို မင်္ဂလာပါလို့နှုတ်ခွန်းဆက် ဂါရဝပြုပါတယ်ရှင့်။ ကျွန်မကတော့ လွိုင်ကော်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဒေါက်တာခင်စည်သူ ဖြစ်ပါတယ်။ နိုင်ငံတော်သမ္မတကပေးပို့ထားတဲ့ လက်နက်တားဆီးပိတ်ပင်ရေး စာချုပ်သို့ မြန်မာနိုင်ငံက လက်မှတ်ထိုး နိုင်ရေးအတွက် ဆွေးနွေးသွားမှာ ဖြစ်ပါတယ်ရှင်။ လက်နက် တားဆီးပိတ်ပင်ရေး စာချုပ်ထဲမှာ အမျိုးသား၊ အမျိုးသမီး တန်းတူညီမျှပါဝင်ခြင်းဟာ ရေရှည်တည်တံ့ ငြိမ်းချမ်းရေးနဲ့ လုံခြုံရေးကို မြှင့်တင်နိုင်ရန်နဲ့ ရနိုင်ရန်အတွက်အရေးပါကြောင်း နျူကလီးယားလက်နက် ဖျက်သိမ်းရေးမှာ အမျိုးသမီးများ ထိထိရောက်ရောက် ပါဝင်နိုင်ရေးကို အားပေးကူညီရာ ဆုံးဖြတ်သည်ဆိုတဲ့အပေါ်မှာ ထောက်ခံဆွေးနွေးသွားမှာ ဖြစ်ပါတယ်ရှင်။ နာယကကြီးရှင့်။ အမျိုးသမီးများနှင့် နျူကလီးယားမူဝါဒကို တင်ပြချင်ပါတယ်။ စစ်ပွဲနှင့် အကြမ်း ဖက်မှုများမှာ အမျိုးသမီးများဟာ အမျိုးသားများထက် ဆိုးကျိုးပိုမိုခံစားရပါတယ်။ ဥပမာ ဓာတ်ရောင်ခြည် Ionizing Radication ကြောင့် ကင်ဆာဖြစ်မှုများနဲ့ လူကီးမီးယားဖြစ်မှုများ၊ ကိုယ်ခံအားလျှော့ခြင်း (Reduced Immunity) 1::poyp@: (Reduced Fertility)i os@s:copolep:ldor Heart disease နောက်တစ်ခုက မွေးရာပါနှလုံးရောဂါ Heart Defects and Mutation လို့ခေါ်တဲ့ သန္ဓေပြောင်းလဲမှုနဲ့ ကလေးပျက်ခြင်းလို့ခေါ်တဲ့ (Abortion)တို့ဖြစ်ပါတယ်။ မူဝါဒအပေါ်မှာ အမျိုးသမီးများရဲ့ တန်းတူညီမျှမှု သို့မဟုတ် လွှမ်းမိုးမှုဟာ တစ်နိုင်ငံချင်းဖြစ်စေ၊ တစ်ကမ္ဘာလုံးဖြစ်စေ၊ နိုင်ငံရေးတွင်ဖြစ်စေ၊ စစ်ဘက်ရေးရာမှာ ဖြစ်စေ နည်းပါးနေသလို အရာအားလုံးဟာ အမျိုးသမီးများအပေါ်မှာ နှိမ့်ချနေဆဲဖြစ်ပါတယ်။ မူဝါဒချမှတ်ရေးမှာ နိုင်ငံရေးနဲ့ လုံခြုံရေးနယ်ပယ်မှာ အမျိုးသမီးများ တန်းတူညီမျှစွာ သို့မဟုတ် လွှမ်းမိုးမှု နည်းနေရခြင်းဟာ အမျိုးသမီးများဖြစ်မှု၊ သမားရိုးကျပုံစံနဲ့ ၎င်းတို့ရဲ့ အတွေ့အကြုံမှာ အခြေခံ ပါတယ်။ နိုင်ငံတော်တော်များများမှာ အစဉ်အလာအားဖြင့် အမျိုးသားဟာ အိမ်ထောင်ဦးစီးများ ဖြစ်တယ်။ မိသားစုဝင်များအတွက် လူမှုရေး၊ စီးပွားရေး အခရာကျပါတယ်၊ အင်အားရှိတယ်၊ အမြော်အမြင်နဲ့ အကာ အကွယ်ပေးတယ်ဆိုတဲ့ ပုံသေကားချ အယူအဆကြောင့် အမျိုးသားများဟာ ခေတ်သစ်နိုင်ငံရေးနယ်ပယ်မှာ ဦးဆောင်သူ၊ ကိုယ်စားပြုသူအဖြစ်ရောက်ရှိသွားပါတယ်။ ဒါကြောင့် အမျိုးသမီးများဟာ အားနည်းသူ၊ စိတ်ခံစားရလွယ်သူ၊ စိတ်ဆတ်သူ၊ ကာကွယ်မှုလိုအပ်သူအဖြစ် ပုံဖော်ခံရပြီး အဆုံးအဖြတ်ပေးရာမှာ အဓိက ပုဂ္ဂိုလ်များအဖြစ် မပါဝင်နိုင်သူအဖြစ် ရောက်သွားပါတယ်။ နာယကကြီးရှင့်။ အမျိုးသမီးများဟာ အပြည်ပြည်ဆိုင်ရာဇီဝဗေဒ အဆိပ်နှင့် ဓာတုလက်နက်များ pevná (Biological and Toxin Weapon Convention Chemical Convention os film08:09: ဖျက်သိမ်းရေးမှာ ပါဝင်နေပေမယ့် အပြန်အလှန် ဆွေးနွေးခြင်းပြုတဲ့အခါမှာဖြစ်ဖြစ်၊ စေ့စပ်ညှိနှိုင်းရာမှာ ဖြစ်ဖြစ် နိုင်ငံများအကြား အပြန်အလှန်အမှီသဟဲပြုတဲ့နေရာမှာ ခက်ခဲနေဆဲဖြစ်ပါတယ်။ မူဝါဒချမှတ်ရာမှာ စွမ်းအင်သာအဓိကဆိုတဲ့ မိရိုးဖလာ သမားရိုးကျကို ဖယ်ခွာဖို့လိုပါတယ်ရှင့်။ အစဉ်မပြတ် ငြိမ်းချမ်းရေးရဖို့ အမျိုးမျိုးသော မတူညီမှု လျှော့ချဆန်းသစ်မှုပြုလုပ်ရန်လိုပါတယ်။ နျူကလီးယားအရေး ဆုံးဖြတ်ရာမှာ အမျိုးသမီးများရဲ့လွှမ်းမိုးမှုကို မြှင့်တင်ဖို့ အဆင့်နှစ်ခုရှိပါတယ်။ ပထမတစ်ခုက အစိုးရကဏ္ဍဖြစ်သလို ဒုတိယ အဆင့်က အမျိုးသမီးကဏ္ဍဖြစ်ပါတယ်။ အစိုးရကအမျိုးသမီးများကို ငြိမ်းချမ်းရေး၊ ပဋိပက္ခဖြေရှင်းရေး၊ နျူကလီးယားဖျက်သိမ်းရေးမှာ အရေးပါ ပါဝင်ပတ်သက်သူအဖြစ် အသိအမှတ်ပြုသင့်ပါတယ်။ နိုင်ငံတကာ ရေးရာမှာလည်း တိုက်ရိုက်ပါဝင်ပတ်သက်ရန် စီမံခြင်းမျိုးအားပေးသင့်ပါတယ်။ အစိုးရဟာ နျူကလီးယား ဖျက်သိမ်းရေးအဖွဲ့ အမြင်များနှင့် သဟဇာတဖြစ်အောင် ဆောင်ရွက်သင့်ပါတယ်။ အစိုးရမဟုတ်တဲ့ အဖွဲ့အစည်း NGO နဲ့ ချိတ်ဆက်သင့်ပါတယ်။ ဥပမာ ငြိမ်းချမ်းရေး၊ လွတ်လပ်ရေးနဲ့ အပြည်ပြည်ဆိုင်ရာ အမျိုးသမီး zag qul Si International Campaign to Abolish Nuclear Weapons sag, The Woman International League for Peace Freedom sagolooulos နာယကကြီးရှင့်။ နျူကလီးယားအရေးမှာ ကျားမ ရေးရာကို ထည့်သွင်းစဉ်းစားရမှာဖြစ်ပါတယ်။ အမျိုးသားဟာ ရန်လိုမှုရှိပြီး ပင်ကိုယ်ကာကွယ်ဖို့အားသန်တယ်။ အင်အားသုံးမှုရှိတဲ့အတွက် အမျိုးသမီး များဟာ ဖြေသိမ့်တတ်ခြင်းနဲ့သံတမန်ဆက်ဆံရေးမှာ အားသာပေမယ့်လို့ တည်ငြိမ်မှုရှိပေမယ့် အားနည်း လာတတ်တယ်လို့ ယူဆပါတယ်။ အမျိုးသမီးနိုင်ငံရေးသမားများဖြစ်ကြတဲ့ မာဂရက်သက်ချာ၊ မက်ဒလင်း အာဘရိုက်၊ ကွန်ဒိုလီဇာရိုက်တို့ဟာ Hard Liner Policy များဖြစ်တယ်။ သူတို့ဟာ ယောက်ျားတွေထက် ယောက်ျားဆန်တဲ့ အပြုအမူတွေကြောင့် နျူကလီးယားလက်နက်ဆိုင်ရာမူဝါဒမှာ ပါဝင်နိုင်ပါတယ်။ ဒါကြောင့် နိုင်ငံရေးကဏ္ဍမှာ ကောင်းကျိုးဆိုးကျိုးများ သုံးသပ်နိုင်မှုရှိလာဖို့ အမျိုးသမီးများကို မြှင့်တင်ပေးပြီးတော့ နျူကလီးယားနိုင်ငံရေးနယ်ပယ်မှာ အမျိုးသမီးရဲ့ ကဏ္ဍမြင့်မားလာနိုင်တဲ့အတွက် နိုင်ငံရေးနယ်ပယ်မှာ တစ်ဖြည်းဖြည်း ရန်လိုမှုများနည်းပြီးတော့ နျူကလီးယားလက်နက် ဖျက်သိမ်းတဲ့အထိ ဦးတည်နိုင်ပါကြောင်း နိဂုံးချုပ်ပြောလိုက်ရပါတယ်ရှင့်။ အားလုံးကို ကျေးဇူးတင်ပါတယ်။ ဦးကျော်သောင်း စစ်ကိုင်းတိုင်းဒေသကြီး မဲဆန္ဒနယ်အမှတ်(၁)ဆွေးနွေးဖို့ဖြစ်ပါတယ်။</speech>
<speech><mp id="1241">ဦးကျော်သောင်း(မဲန္ဒနယ်အမှတ်-၁၊ စစ်ကိုင်းတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုဝန်ကြီးများ၊ ဒုဝန်ကြီးများ၊ ပြည်ထောင်စု လွှတ်တော် ကိုယ်စားလှယ်တော်ကြီးများ၊ ဧည့်သည်တော်များ အားလုံးမင်္ဂလာပါလို့ ဦးစွာပထမ နှုတ်ခွန်း ဆက်သ ဂါရဝပြု အပ်ပါတယ်။ ကျွန်တော်ကတော့ စစ်ကိုင်းတိုင်းဒေသကြီး မဲဆန္ဒနယ်အမှတ်(၁)က အမျိုးသားလွှတ်တော်ကိုယ်စားလှယ် ဦးကျော်သောင်းဖြစ်ပါတယ်။ ကျွန်တော့အနေနဲ့ နျူကလီးယား လက်နက် တားဆီးပိတ်ပင်ရေးစာချုပ်သို့ မြန်မာနိုင်ငံမှ ပါဝင်လက်မှတ်ရေးထိုးရေးကိစ္စနှင့် ပတ်သက် ပြီးတော့ ထောက်ခံဆွေးနွေးသွားမှာဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ လက်နက်လို့ ပြောလိုက်တာနဲ့ ဘယ်လက်နက်မျိုးမဆို လူနှင့်တကွ သက်ရှိသတ္တဝါများကို ထိခိုက်ပျက်စီးအောင် နောက်ဆုံး အသက် သေသည်အထိ စွမ်းဆောင်နိုင်ကြပါတယ်။ ဒါဟာကောင်းသလားဆိုတော့ အေးအေးချမ်းချမ်း နေလိုသူတွေ၊ ငြိမ်းငြိမ်းချမ်းချမ်းနေလိုသူတွေ၊ တစ်နည်းပြောရရင် ငြိမ်းချမ်းရေးကို လိုလားမြတ်နိုးသူများ အတွက်တော့ မလိုလား မနှစ်သက်စရာများ ဖြစ်ပါတယ်။ သာမန်လက်နက်များကို မလိုလား မနှစ်သက်တဲ့ လူသားများဟာ အဖျက်စွမ်းအားပြင်းတဲ့ နျူကလီးယားလက်နက်များကို ဘယ်လိုမှ လက်ခံနိုင်စရာအကြောင်းမရှိပါဘူး။ ဒီနေ့ နျူကလီးယားလက်နက် ပိုင်ဆိုင်တဲ့နိုင်ငံများဟာ ကမ္ဘာပေါ်မှာ မိမိတို့ရဲ့နိုင်ငံကို အင်အားကြီးနိုင်ငံ စူပါပါဝါအဖြစ် ထူထောင်လိုတဲ့စိတ်နဲ့ ဆောင်ရွက်နေကြတာပဲ ဖြစ်ပါတယ်။ နျူကလီးယားစွမ်းအင်ဟာ ကမ္ဘာပေါ်မှာ နေထိုင်ကြတဲ့လူသားများအတွက် ကောင်းကျိုးဆိုးပြစ်များ ရှိပါတယ်။ ကောင်းတဲ့ဘက်က ကြည့်ရင် လူသားအကျိုးစီးပွားအတွက် အထောက်အပံ့ပြု စေနိုင်ပြီး မကောင်းတဲ့ဘက်က ကြည့်ရင်တော့ လူသားမျိုးနွယ်စု မျိုးတုံးပျောက်ကွယ်သွားနိုင်ပြီး ကမ္ဘာကြီးလည်း ပျက်သုဉ်းသွားနိုင်ပါတယ်။ စည်းကမ်းရှိရှိ၊ သတိရှိရှိနဲ့ အမြဲဆောင်ရွက်နိုင်မှ အန္တရာယ်မရှိမှာ ဖြစ်ပါတယ်။ ဒါတောင်သဘာဝ ဘေးအန္တရာယ်များနဲ့ ကြုံတွေ့လာပါက အန္တရာယ်ဖြစ်မှုတွေ၊ ဓာတ်ငွေ့ယိုစိမ့်မှုတွေနဲ့ လူတွေကို ထိခိုက် နစ်နာမှုရှိစေတဲ့ သာဓကတွေလည်း သိရှိခဲ့ပြီးဖြစ်ပါတယ်။ ၂၀၀၅ ခုနှစ် မှတ်တမ်းအရ ကမ္ဘာ့လျှပ်စစ် စွမ်းအားရဲ့ ၁၅ ရာခိုင်နှုန်းကို နျူကလီးယားစွမ်းအင်မှ ထုတ်လုပ်ပေးကြောင်း သိရှိရပါတယ်။ ၂၀၀ရ ခုနှစ်တွင် ကမ္ဘာကြီးတစ်ခုလုံးရှိတဲ့ နိုင်ငံပေါင်း ၃၂ နိုင်ငံတွင် နျူကလီးယားစွမ်းအင် ဓာတ်ပေါင်းဖို ၄၃၉ လုံး ဆက်လည်ပတ်နေကြောင်း နိုင်ငံတကာအဏုမြူစွမ်းအင်အေဂျင်စီ (IAEA) အစီရင်ခံစာအရ သိရှိရ ပါတယ်။ အမေရိကန်နိုင်ငံဟာ နျူကလီးယားစွမ်းအင်ကို အများဆုံးသုံးစွဲခဲ့တဲ့နိုင်ငံဖြစ်ပြီး တစ်နိုင်ငံလုံးရဲ့ လျှစ်စစ်ဓာတ်အားသုံးစွဲမှုရဲ့ ၁၉ ရာခိုင်နှုန်းကို နျူကလီးယားစွမ်းအင်မှ ရယူထားကြောင်း သိရှိရပါတယ်။ ဒါကြောင့် ပြောလိုတာက နျူကလီးယားစွမ်းအင်ကို အသုံးပြုနေကြတဲ့နိုင်ငံများအနေနဲ့ နျူကလီးယား လက်နက်တားဆီးပိတ်ပင်ရေးစာချုပ် လက်မှတ်ရေးထိုးလိုက်လို့ နျူကလီးယားစွမ်းအင် အသုံးပြုမှု အခွင့်အရေးကို ထိခိုက်မှုမရှိကြောင်းလည်း ပြောဆိုထားပါတယ်။ နောက်ပြီး ၂၀၁၈ ခုနှစ်၊ ဇွန်လ ၁၂ ရက် နေ့က စင်္ကာပူနိုင်ငံမှာ အမေရိကန်သမ္မတဒေါ်နယ်ထရမ့်နဲ့ မြောက်ကိုရီးယားခေါင်းဆောင် ကင်ဂျုံအမ်းတို့ ကိုရီးယားကျွန်းဆွယ်ဒေသ နျူကလီးယားလက်နက် ဖြုတ်သိမ်းရေး လုပ်ငန်းစဉ် ဆွေးနွေးပွဲ သဘောတူ ညီချက်နဲ့ ထာဝရငြိမ်းချမ်းရေး ဖော်ဆောင်မှု ဆောင်ရွက်ချက်များကို ကြည့်ရှုခြင်းအားဖြင့် ကျွန်တော်တို့ နိုင်ငံရဲ့ နျူကလီးယားလက်နက် တားဆီးပိတ်ပင်ရေးစာချုပ် လက်မှတ်ရေးထိုးရေး ပိုမိုတွန်းအားဖြစ်စေ တယ်လို့ ယူဆပါတယ်။ ကျွန်တော်တို့နိုင်ငံဟာ နျူကလီးယားမပြန့်ပွားရေးစာချုပ်ကို ၁၉၉၂ ခုနှစ်က လက်မှတ်ရေးထိုးခဲ့ ပါတယ်။ ဒါ့အပြင် ကုလသမဂ္ဂအထွေထွေညီလာခံ ပထမကော်မတီတွင် နျူကလီးယားလက်နက် ဖျက် သိမ်းရေးဆိုင်ရာ စာချုပ်မူကြမ်းကို ၁၉၉၅ ခုနှစ်မှ စ၍ မြန်မာနိုင်ငံမှ ဦးဆောင်ပြီး တင်သွင်းခဲ့တဲ့ အစဉ် အလာကောင်းတွေလည်း ရှိခဲ့ပြီးဖြစ်ပါတယ်။ နျူကလီးယားလက်နက် စမ်းသပ်ဖောက်ခွဲမှု အလုံးစုံတားဆီး ပိတ်ပင်ရေးစာချုပ်သို့ ၂၀၁၆ ခုနှစ်တွင် အတည်ပြုပါဝင်ခဲ့ပါတယ်။ ဒါတွေကို ကြည့်ခြင်းအားဖြင့် ကျွန်တော်တို့ နိုင်ငံဟာ နျူကလီးယားလက်နက်များ အသုံးပြုခြင်းကို အားမပေးကြောင်း ထင်ရှားစေပါတယ်။ နျူကလီးယား လက်နက် သုံးစွဲတဲ့နိုင်ငံများဟာ နေ့စဉ်လိုလို အန္တရာယ်တွေနဲ့ ရင်ဆိုင်ကြုံတွေ့နိုင်ပါတယ်။ ဘာဖြစ်လို့လဲ ဆိုတော့ နျူကလီးယားလက်နက်များကို မတော်တဆကြောင့်ဖြစ်စေ၊ တွက်ဆမှုမှားယွင်းမှုကြောင့်ဖြစ်စေ၊ သတိလက်လွတ်မှုကြောင့်ဖြစ်စေ၊ ဒေါသကြီးမားမှုကြောင့်ဖြစ်စေ း အန္တရာယ်ဖြစ်စေနိုင်ပါတယ်။ ဒါ့ကြောင့် ၁၉၄ရ ခုနှစ်၊ ဇန်နဝါရီလ ၂၄ ရက်နေ့တွင် ချမှတ်ခဲ့တဲ့ ကုလသမဂ္ဂအထွေထွေညီလာခံ ပထမ ဆုံးဖြတ်ချက်နဲ့ ယင်းရဲ့ နောက်ဆက်တွဲ ဆုံးဖြတ်ချက်များဟာ နျူကလီးယားလက်နက် ဖြုတ်သိမ်းရေး ကိုတောင်းဆိုခဲ့တာ အထင်အရှားပဲဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ ကျွန်တော်တို့နိုင်ငံဟာ ဇီဝ လက်နက် တားဆီးပိတ်ပင်ရေးစာချုပ်သို့ ၂၀၁၄ ခုနှစ်တွင်လည်းကောင်း၊ ဓာတုလက်နက် တားဆီးပိတ်ပင် ရေးစာချုပ်သို့ ၂၀၁၅ ခုနှစ်တွင်လည်းကောင်း အတည်ပြု ပါဝင်ခဲ့ပြီးဖြစ်ပါတယ်။ ထိုကဲ့သို့ ဇီဝလက်နက်၊ ဓာတုလက်နက်များ တားဆီးပိတ်ပင်ရေးစာချုပ်မှာ အတည်ပြုပါဝင်ခဲ့ပြီးဖြစ်လို့ ယင်းတို့ထက် ပိုမိုပြင်း ထန်တဲ့ အဖျက်စွမ်းအားအလွန်ကြီးမားတဲ့ နျူကလီးယားလက်နက်ကို ပိုမိုတားဆီးပိတ်ပင်သင့်ပါကြောင်း ပြောကြားလိုပါတယ်။ ဒါ့အပြင် အာဆီယံ အသိုက်အမြုံ အတွင်းမှာရှိကြတဲ့ ဗီယက်နမ်နိုင်ငံနဲ့ ထိုင်းနိုင်ငံ တို့က စာချုပ်ကို အတည်ပြုပါဝင်ထားပြီး လာအိုနိုင်ငံ၊ ဖိလစ်ပိုင်နိုင်ငံ၊ မလေးရှားနိုင်ငံ၊ အင်ဒိုနီးရှား နိုင်ငံတို့ဟာ လက်မှတ်ရေးထိုးထားပြီးကြောင်း သိရှိရပါတယ်။ သို့ဖြစ်ပါ၍ အာဆီယံအဖွဲ့ဝင်ဖြစ်တဲ့ ကျွန်တော်တို့ မြန်မာနိုင်ငံအနေနဲ့ နျူကလီးယားလက်နက် တားဆီးပိတ်ပင်ရေးစာချုပ်တွင် ပါဝင်လက်မှတ် ရေးထိုးသင့် ပါကြောင်း ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်ကြီးများ အားလုံးကို လေးစားစွာတင်ပြရင်း နိဂုံးချုပ်အပ်ပါတယ် ခင်ဗျာ။ အားလုံးကို ကျေးဇူးတင်ပါတယ်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ အစည်းအဝေးကို မိနစ် ၃၀ ခန့် ခေတ္တ ရပ်နားမှာ ဖြစ်ပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။</speech>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျာ။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<speech type="speaker">လွှတ်တော်ကိုယ်စားလှယ်များ ခင်ဗျား။ အစီအစဉ်(၈)ကို ဆက်လက်ဆောင်ရွက် သွားမှာဖြစ်ပါတယ်။ ဒေါက်တာတင်အောင် ကျောက်ဆည်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1488">ဒေါက်တာတင်အောင်(ကျောက်ဆည်မဲဆန္ဒနယ်၊ မန္တလေးတိုင်းဒေသကြီး)</mp>ပြည်ထောင်စု လွှတ်တော် နာယကြီးနှင့်တကွ ပြည်ထောင်စုအဆင့်ပုဂ္ဂိုလ်များ၊ လွှတ်တော်ကိုယ်စားလှယ်များ အားလုံး မင်္ဂလာပါခင်ဗျ။ ကျွန်တော်ကတော့ ကျောက်ဆည်မြို့နယ် ပြည်သူ့လွှတ်တော် ကိုယ်စားလှယ် ဒေါက်တာ တင်အောင် ဖြစ်ပါတယ်။ နျူကလီးယားလက်နက် တားဆီးပိတ်ပင်ရေးမှာ မြန်မာနိုင်ငံက ပါဝင်လက်မှတ် ရေးထိုးဖို့ကို ထောက်ခံဆွေးနွေးသွားမှာ ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကြီးခင်ဗျာ။ မြန်မာနိုင်ငံဟာ နျူကလီးယား လက်နက်၊ ဇီဝလက်နက်၊ ဓာတုလက်နက်နှင့် ပတ်သက်တဲ့စာချုပ်များကို ပါဝင်ရေးထိုးထားပြီးပြီလို့ သိရှိရ ပါတယ်။ ယခု လက်မှတ်ရေးထိုးပါဝင်မယ့် စာချုပ်ဟာ နျူကလီးယားလက်နက် မပြန့်ပွားစေရေးသာမက ဖျက်သိမ်းရေးကို ဦးတည်ထားတာဖြစ်တဲ့အတွက် မြန်မာနိုင်ငံရဲ့ ရပ်တည်ချက်ပုံရိပ်ကိုလည်း ပေါ်လွင်စေပြီး တော့ နျူကလီးယားလက်နက်ပိုင်ဆိုင်တဲ့ နိုင်ငံတွေကို နျူကလီးယားလက်နက် ဖျက်သိမ်းစေရန်အတွက် နိုင်ငံရေးအရ တိုက်တွန်းမှုပြုလုပ်တဲ့အခါမှာလည်း အထောက်အကူပြုနိုင်မှာဖြစ်တဲ့အတွက် ထောက်ခံ ရခြင်း ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ နျူကလီးယားနည်းပညာဟာ အဖျက်စွမ်းအားကြီးတဲ့ နျူကလီးယားလက်နက်များထုတ်လုပ်ပြီး ကမ္ဘာသူ၊ ကမ္ဘာသားများကို အန္တရာယ် ကြီးမားစွာ ဆိုးကျိုးများပေးနိုင်သကဲ့သို့ နျူကလီးယားနည်းပညာများကိုလည်း ငြိမ်းချမ်းစွာဖြင့် ကဏ္ဍ များစွာမှာ လူသားများအတွက် အကျိုးကျေးဇူးကြီးမားစွာ အသုံးပြုနိုင်တာကိုလည်း တွေ့မြင်ရမှာ ဖြစ်ပါတယ်။ ဖွံ့ဖြိုးပြီးနဲ့ ဖွံ့ဖြိုးဆဲကမ္ဘာ့နိုင်ငံများမှာ နျူးကလီးယားနည်းပညာကို အသုံးချပြီး စက်မှုကဏ္ဍ၊ စွမ်းအင်ကဏ္ဍ၊ အစားအစာနှင့် စိုက်ပျိုးရေးကဏ္ဍ၊ ကျန်းမာရေးကဏ္ဍ၊ အဆင့်မြင့်ထုတ်ကုန်များကဏ္ဍ၊ သဘာဝပတ်ဝန်း ကျင်ထိမ်းသိမ်းရေးကဏ္ဍတွေမှာ ထိရောက်ကျယ်ပြန့်စွာ အသုံးချပြီးတော့ နှစ်ပေါင်းများစွာ ကပင် နည်းပညာရဲ့ အကျိုးကျေးဇူးများ ခံစားနေကြတာကိုလည်း တွေ့မြင်နေကြပြီးဖြစ်ပါတယ်။ ကျွန်တော်တို့ မြန်မာနိုင်ငံမှာလည်း နျူကလီးယာနည်းပညာကို ကျန်းမာရေးကဏ္ဍ၊ စက်မှုကဏ္ဍ၊ အစားအစာနှင့် စိုက်ပျိုးရေး ထုတ်ကုန်များကဏ္ဍ၊ အဆင့်မြင့်ထုတ်ကုန်များကဏ္ဍ၊ ပတ်ဝန်းကျင်ထိန်းသိမ်းရေးကဏ္ဍများမှာ ပိုမိုမြှင့်တင် အသုံးပြုနိုင်ရေးအတွက် အပြည်ပြည်ဆိုင်ရာအနုမြူစွမ်းအင်အေဂျင်စီ (IAEA) နှင့် ဒေသတွင်း နိုင်ငံများအကြား နျူကလီးယားနည်းပညာများ အသုံးချခြင်းဆိုင်ရာ စီမံကိန်းများမှာ ပါဝင်ဆောင်ရွက် လျက်ရှိသလို အထောက်အပံ့များကိုလည်း ရရှိနေပါတယ်။ ကျွန်တော်တို့နိုင်ငံအနေဖြင့် နျူကလီးယားနည်းပညာကို ငြိမ်းချမ်းစွာ၊ အကျိုးရှိစွာ အသုံးချနိုင်ရန် အတွက် နျူကလီးယားနည်းပညာ ဖွံ့ဖြိုးတိုးတက်ရေးအတွက် ဆောက်ရွက်နေတဲ့ သုတေသနဌာနများလည်း အများကြီးရှိပါတယ်။ ဥပမာအဖြစ်ကြည့်မယ်ဆိုရင်တော့ ကျွန်တော်တို့မြို့နယ်မှာ ကျောက်ဆည်မြို့နယ်ဖြစ်တဲ့ ကျွန်တော်မြို့နယ်မှာဆိုရင် ဇီဝနည်းပညာသုတေသနဌာနရယ်၊ ဒြပ်ပစ္စည်းသိပ္ပံသုတေသနဌာန ရယ်အပြင် တခြားနေပြည်တော်နှင့် ရန်ကုန်တို့မှာလည်းသုတေသနဌာနများဟာ အပြည်ပြည်ဆိုင်ရာ အနုမြူစွမ်းအင် အေဂျင်စီနှင့်ဒေသတွင်းနိုင်ငံများအကြား စီမံကိန်းများ ပူပေါင်းဆောင်ရွက်မှုများမှတစ်ဆင့် နည်းပညာများ လက်ကမ်းယူပြီးတော့ နိုင်ငံအတွင်းထိရောက်စွာ အသုံးချနိုင်ဖို့အတွက် သုတေသနပညာရှင်တွေက ကြိုးစား နေကြတာကို တွေ့နေရပါတယ်။ တစ်ဖက်မှာလည်း နျူကလီးယားနည်းပညာအသုံးချမှုများအတွက် ဘေးအန္တရာယ်ကင်းရှင်းရေး၊ လုံခြုံစိတ်ချမှုရှိရေးနှင့် ထိန်းချုပ်စောင့်ကြည့်ရေးတို့အတွက် ဥပဒေအရ ပိုမို တောင့်တင်းခိုင်မာလာစေရန်နှင့် နိုင်ငံတကာမှ လိုက်နာကျင့်သုံးလျက်ရှိတဲ့ ကတိကဝတ် များအတိုင်း ဆောင်ရွက်နိုင်ရန်အတွက် ကျွန်တော်တို့နိုင်ငံမှာ ၁၉၉၈ ခုနှစ်က ပြဋ္ဌာန်းထားတဲ့ အနုမြူ စွမ်းအင်ဥပဒေကို အသစ်ပြန်လည်ရေးဆွဲပြီးတော့ နျူကလီးယားဥပဒေကြမ်းကို နျူကလီးယား ဘာသာရပ် ဘွဲ့ရ အထက်ကဖော်ပြထားတဲ့ သုတေသနဌာနများမှ ပညာရှင်များက ပူးပေါင်းရေးဆွဲလျက်ရှိပါတယ်။ ဒါကြောင့် ကျွန်တော်တို့နိုင်ငံ ဖွံ့ဖြိုးတိုးတက်စေရေးအတွက် နျူကလီယားနည်းပညာ အသုံးချခြင်းများမှာ နိုင်ငံတကာကို သံသယကင်းစွာ ဆောင်ရွက်နိုင်မှာဖြစ်တဲ့အတွက်ကြောင့်လည်း ပါဝင်လက်မှတ်ရေးထိုး သင့်ပါတယ်။ နိဂုံးချုပ်အားဖြင့်ဖော်ပြရလျှင် မြန်မာနိုင်ငံသူနိုင်ငံသားများနှင့် နိုင်ငံအသီးသီးမှ လူသားများ အတွက်လည်းကောင်း၊ မြန်မာနိုင်ငံရဲ့ အစဉ်တစိုက် ရပ်တည်ချက်များအတိုင်းလည်းကောင်း နျူကလီးယား လက်နက်တားဆီးပိတ်ပင်ရေးစာချုပ်မှာ ပါဝင်လက်မှတ်ရေးထိုးသင့်ပါကြောင်း ထောက်ခံတင်ပြလိုက်ရ ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးတင်အောင်ထွန်း မကွေးတိုင်းဒေသကြီးမဲဆန္ဒနယ်အမှတ်(၅)ဆွေးနွေးဖို့ဖြစ်ပါတယ်။</speech>
<speech><mp id="1279">ဦးတင်အောင်ထွန်း(မဲဆန္ဒနယ်အမှတ်-၅၊ မကွေးတိုင်းဒေသကြီး)</mp>လေးစားအပ်တဲ့ ပြည်ထောင်စုလွှတ်တော် နာယက၊ ပြည်ထောင်စုလွှတ်တော် ကိုယ်စားလှယ်များနဲ့ ဧည့်သည်တော်များ အားလုံးမင်္ဂလာပါခင်ဗျာ။ ကျွန်တော်က မကွေးတိုင်းဒေသကြီး၊ မဲဆန္ဒနယ်အမှတ်(၅)မှ အမျိုးသားလွှတ်တော် ကိုယ်စားလှယ် ဦးတင်အောင်ထွန်းပါ။ နိုင်ငံတော်သမ္မတထံမှပေးပို့ထားတဲ့ နျူကလီးယားလက်နက် တားဆီးပိတ်ပင်ရေးစာချုပ်သို့ မြန်မာနိုင်ငံမှ ပါဝင်လက်မှတ်ရေးထိုးရေးကိစ္စနှင့် စပ်လျဉ်းလို့ ထည့်သွင်း စဉ်းစားစေလိုတဲ့ အချက်ကလေးတွေကို ဆွေးနွေးစေလိုပါတယ်။ လေးစားအပ်တဲ့ ပြည်ထောင်စုလွှတ်တော် နာယကနဲ့ ပြည်ထောင်စုလွှတ်တော် ကိုယ်စားလှယ်များ ခင်ဗျာ။ နိုင်ငံတော်သမ္မတကနေပြီးတော့ ပေးပို့ထားတဲ့စာအရ စာချုပ်ကို ကုလသမဂ္ဂ အထွေထွေညီလာခံက ၂၀၁ရ ခုနှစ်၊ ဇူလိုင်လမှာပြဋ္ဌာန်းခဲ့ပြီး ၂၃-၈-၂၀၁၈ ရက်နေ့အထိ ပါဝင်လက်မှတ်ရေးထိုးတဲ့နိုင်ငံ ၆၀ နိုင်ငံနဲ့ အတည်ပြု ပါဝင်တဲ့နိုင်ငံ ၁၄ နိုင်ငံရှိတာကို သိရပါတယ်။ အတည်ပြု ပါဝင်ဖို့ ကျန်နေတဲ့ ၄၆ နိုင်ငံရဲ့ အတည်ပြု ပါဝင်နိုင်မယ့် အခြေအနေမှန်ကိုလည်း ကျွန်တော်တို့နိုင်ငံက လေ့လာဆန်းစစ်စေလိုပါတယ်။ ကျွန်တော်တို့နိုင်ငံရဲ့ အဖျက်စွမ်းအားပြင်းလက်နက်များနဲ့စပ်လျဉ်းလို့ အဆိုပါလက်နက်များအား အလုံးစုံဖျက်သိမ်းရေးဆိုတဲ့ ရပ်တည်ချက်နဲ့အညီ ၁၉၉၂ ခုနှစ်မှာ နျူကလီးယားလက်နက် မပြန့်ပွားရေး စာချုပ်၊ ၂၀၁၄ ခုနှစ်မှာ ဇီဝလက်နက်တားဆီးပိတ်ပင်ရေးစာချုပ်၊ ၂၀၁၅ ခုနှစ်မှာ ဓာတုလက်နက် တားဆီး ပိတ်ပင်ရေးစာချုပ်များနဲ့ နောက်ဆုံး ၂၀၁၆ ခုနှစ်မှာ နျူကလီးယားလက်နက် စမ်းသပ်ဖောက်ခွဲမှု အလုံးစုံ တားဆီးပိတ်ပင်ရေးစာချုပ်တို့မှာ အတည်ပြုပါဝင်ခဲ့ပြီး ဖြစ်ပါတယ်။ နျူးကလီးယားလက်နက် ထုတ်လုပ် နိုင်ဖို့အတွက် စမ်းသပ်ဖောက်ခွဲမှုတွေ ပြုလုပ်ကြပါတယ်။ ၂၀၁၆ ခုနှစ် အတည်ပြု ပါဝင်ခဲ့တဲ့ စာချုပ်က နျူကလီးယားလက်နက် မထုတ်လုပ်မီ စမ်းသပ်ဖောက်ခွဲမှုအလုံးစုံ တားဆီးပိတ်ပင်တဲ့စာချုပ် ဖြစ်ပါတယ်။ ဒါပေမယ့် ဒီစာချုပ်ဟာ လက်ရှိာဏာသက်ဝင်ခြင်းမရှိသေးတာကို နိုင်ငံတော်သမ္မတရဲ့ ပေးပို့တဲ့ စာအရ သိရပါတယ်။ အခုပါဝင်လက်မှတ်ရေးထိုးမယ့် နျူကလီးယားလက်နက် တားဆီးပိတ်ပင်ရေး စာချုပ်ကရော အာဏာသက်ဝင်တဲ့အထိ ဖြစ်လာနိုင်ပါ့မလားလို့ စဉ်းစားစရာ ပေါ်ပေါက်လာပါတယ်။ ကျွန်တော့အနေနဲ့တော့ နျူကလီးယားလက်နက် စမ်းသပ်ဖောက်ခွဲမှု အလုံးစုံတားဆီးပိတ်ပင်ရေးစာချုပ်လိုပဲ အခုတားဆီး ပိတ်ပင်ရေးစာချုပ် အာဏာသက်ဝင်ဖို့ ခဲယဉ်းမယ်လို့ယူဆမိပါတယ်။ ဒီလိုအခြေအနေမှာ ကျွန်တော်တို့ နိုင်ငံအနေနဲ့ စာချုပ်မှာ ပါဝင်လက်မှတ်ရေးထိုးဖို့နဲ့ နောက်ပိုင်းအတည်ပြုပါဝင်ဖို့ အလေးထား စဉ်းစား စေလိုတာ ဖြစ်ပါတယ်။ နောက်တစ်ချက်ကတော့ ၈-၆-၁၉၉၈ ခုနှစ် နိုင်ငံတော်အေးချမ်းသာယာရေးနဲ့ ဖွံ့ဖြိုးရေးကောင်စီ ဥပဒေအမှတ်(၈/၉၈) အဏုမြူစွမ်းအင်ဥပဒေမှာပါရှိတဲ့ အဏုမြူစွမ်းအင်နဲ့ သက်ဆိုင်သည့် အသိပညာ၊ အတတ်ပညာများ တိုးတက်ရေးအတွက် ပြည်တွင်း၊ ပြည်ပရှိ သုတေသနဌာနများ၊ အဖွဲ့အစည်းများနှင့် ဆက်သွယ်ဆောင်ရွက်နိုင်ရန်ဆိုတဲ့ ရည်ရွယ်ချက်၊ ပုဒ်မ ၁၁ အပိုဒ်ခွဲ(ခ) ဓာတ်ခွဲခန်းအဆင့်တွင် အောင်မြင်ပြီး ဖြစ်သော သုတေသနလုပ်ငန်းများကို ထုတ်လုပ်မှုအဆင့်ရောက်ရှိစေရန် အဆင့်မြင့်သုတေသန လုပ်ငန်း များဆောင်ရွက်ခြင်း၊ အပိုဒ်ခွဲ(ဃ) ပြည်တွင်း၊ ပြည်ပရှိ အဏုမြူစွမ်းအင်ဆိုင်ရာ သုတေသနဌာနများ၊ အဖွဲ့အစည်းများနှင့် ဆက်သွယ်ပူးပေါင်းဆောင်ရွက်ခြင်း အပါအဝင် ဥပဒေပါနိုင်ငံတစ်နိုင်ငံရဲ့ ဆောင်ရွက် ပိုင်ခွင့်တွေကိုပါ အင်အားကြီးနိုင်ငံများက နျူကလီးယားစွမ်းအား ငြိမ်းချမ်းစွာအသုံးပြုရန် ရည်ရွယ်ချက် အတွက် သုတေသနပြုလုပ်မှာ၊ ထုတ်လုပ်မှာ၊ အသုံးပြုမှာ စတဲ့အခွင့်အလမ်းများကို ကိုယ်ကိုယ်တိုင်က လက်မှတ်ရေးထိုး အတည်ပြုပါဝင်မှုမပြုဘဲ လက်မှတ်ရေးထိုးထားတဲ့ နိုင်ငံငယ်များအပေါ်မှာ ဒီစာချုပ်မှာ ပါဝင်လက်မှတ်ရေးထိုးထားတဲ့ နိုင်ငံဖြစ်တယ်ဆိုတဲ့ အချက်နဲ့ ဖိအားတွေပေးလာမှာကို ကြိုတင်တွက်ဆစေ လိုပါတယ်။ နိဂုံးချုပ်အနေနဲ့ စာချုပ် Article ၁၆ က ဤစာချုပ်ပါ Article များအား ခြွင်းချက်ထားရှိခြင်း မပြုလုပ်ရလို့ ဆိုထားပြီးတော့ Article ၁၈ အရ အခြားနျူကလီးယား စမ်းသပ်ဖောက်ခွဲထုတ်လုပ်မှု အလုံးစုံတားမြစ်ရေးစာချုပ်များပါ လိုက်နာရမယ့်အချက်များ အလုံးစုံတားမြစ်ရေးမှာထက် ထပ်နေတဲ့ အချက်တွေကိုပါ ကျွန်တော်တို့ ဂရုပြုစေလိုပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒုတိယဗိုလ်မှူးကြီးဇော်ထွန်းဦး တပ်မတော်သား ပြည်သူ့လွှတ်တော် ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဒုတိယဗိုလ်မှူးကြီးဇော်ထွန်းဦး(တပ်မတော်သား၊ ပြည်သူ့လွှတ်တော်ကိုယ်စားလှယ်)</mp>အားလုံး မင်္ဂလာပါခင်ဗျာ။ ကျွန်တော်ကတော့ ဒုတိယဗိုလ်မှူးကြီးဇော်ထွန်းဦး ဖြစ်ပါတယ်။ နျူကလီးယားလက်နက် တားဆီးပိတ်ပင်ရေးစာချုပ်သို့ မြန်မာနိုင်ငံမှ ပါဝင်လက်မှတ်ရေးထိုးကိစ္စကို အကြံပြုဆွေးနွေးမှာ ဖြစ်ပါတယ်။ Power Point 20:08 Olulaopil စာချုပ်ရဲ့ ရည်ရွယ်ချက်များကို ဖော်ပြပါအတိုင်း တွေ့ရှိရပါတယ်။ ကမ္ဘာ့ကုလသမဂ္ဂအဖွဲ့၏ ရည်ရွယ်ချက် (၄)ချက်အနက် နံပါတ် (၁)အချက်နှင့် ကိုက်ညီတာကို တွေ့ရှိရပါတယ်။ စာချုပ်မှာ အခန်း(၂၀)ပါဝင်ပြီး ၇-၇-၂၀၁ရ ရက်နေ့မှာ ကုလသမဂ္ဂအထွေထွေညီလာခံမှ အတည်ပြု ပြဋ္ဌာန်းခဲ့ပါတယ်။ နျူကလီးယား လက်နက်များဟာ နိုင်ငံတကာဥပဒေအရ တရားမဝင်ကြောင်းနှင့် ဖျက်သိမ်းရန် လိုအပ်ကြောင်းပြဋ္ဌာန်း ထားပါတယ်။ ပါဝင်လက်မှတ်ရေးထိုးပြီး နိုင်ငံ ၆၀ ရှိပါတယ်။ အတည်ပြုပါဝင်ပြီးနိုင်ငံ ၁၅ နိုင်ငံ ရှိပါတယ်။ အတည်ပြု ပါဝင်နိုင်ငံ ၅၀ ပြည့်မှသာ စာချုပ်အာဏာသက်ဝင်မှာ ဖြစ်ပါတယ်။ မြန်မာနိုင်ငံရဲ့ အမျိုးသား အကျိုးစီးပွားနှင့်ယှဉ်၍ လိုအပ်သည်များပြင်ဆင်ရန် ောက်မှုရှိပါတယ်။ အာဆီယံအဖွဲ့ဝင်နိုင်ငံ များအနက် ထိုင်းနှင့် ဗီယက်နမ်တို့က အတည်ပြု ပါဝင်ထားပြီး အင်ဒိုနီးရှား၊ လာအို၊ မလေးရှားနှင့် ဖိလစ်ပိုင် နိုင်ငံတို့က လက်မှတ်ရေးထိုးထားပြီး ဖြစ်ပါတယ်။ ကမ္ဘောဒီးယား၊ စင်ကာပူ၊ ဘရူနိုင်းနှင့် မြန်မာနိုင်ငံ တို့ဟာ လက်မှတ်ရေးထိုးထားခြင်း မရှိသေးပါ။ စာချုပ်ကို လက်မှတ်ရေးထိုးပြီးနောက် အတည်ပြုပါဝင်ခြင်းအဆင့်အား ဆောင်ရွက်ရန် IAEA နှင့် သဘောတူထားတဲ့ နျူကလီးယားလုပ်ငန်းနဲ့ လုပ်ဆောင်ချက်များ ထိန်းချုပ်စောင့်ကြည့်ရေးဆိုင်ရာ သဘောတူညီချက်မရှိသေးပါက ယင်းသဘောတူညီချက်ကို လက်မှတ်ရေးထိုးကာ ရက်ပေါင်း ၁၈၀ အတွင်း ဆောင်ရွက်ရမှာဖြစ်ပါတယ်။ စာချုပ်အာဏာသက်ဝင်ပြီး ၁၈ လအတွင်း အပြီးသတ်ချုပ်ဆိုရမည်ဖြစ်ကြောင်း သတိပြုဖွယ်ရာ တွေ့ရှိရပါတယ်။ အာဏာသက်ဝင်ပြီး ရက်ပေါင်း ၃၀ အတွင်း စာချုပ်အဖွဲ့ဝင်နိုင်ငံများ အနေဖြင့် ကုလသမဂ္ဂအဖွဲ့ချုပ်ထံ ကြေညာချက်တင်သွင်းရမှာ ဖြစ်တဲ့အတွက် လိုအပ်သည်များကို ကြို တင် ပြင်ဆင်ထားသင့်ပါတယ်။ ပထဝီနိုင်ငံရေးအရ မြန်မာနိုင်ငံဟာ နျူကလီးယားလက်နက်ပိုင်ဆိုင်တဲ့ အင်အား ကြီးနိုင်ငံ ၂ ခု ကြားမှာ ရှိတဲ့အတွက် ဤစာချုပ်ကို လက်မှတ်ရေးထိုးခြင်းဖြင့် နျူကလီးယား ခြိမ်းခြောက်မှု များကို ရင်ဆိုင်ရတဲ့အခါ နိုင်ငံတကာအကူအညီဖြင့် ရယူဖြေရှင်းနိုင်ကြောင်း သုံးသပ်တွေ့ရှိရပါတယ်။ အိန္ဒိယနှင့် တရုတ်နိုင်ငံတို့မှာ ကနဦးလက်မှတ်ရေးထိုးထားခြင်း မရှိသေးကြောင်း တွေ့ရှိရပါတယ်။ နျူကလီးယားစွမ်းအင်အား ငြိမ်းချမ်းစွာအသုံးပြုရေးနှင့် အမျိုးသားအကျိုးစီးပွားကို ထိခိုက် နစ်နာမှုများမရှိကြောင်း ဖော်ပြပါရှိသည်ကို တွေ့ရှိရပါတယ်။ အဖွဲ့ဝင်နိုင်ငံ၏ အကျိုးစီးပွားကို ထိခိုက် သည်ဟုယူဆပါက စာချုပ်မှ နုတ်ထွက်ခွင့်ရှိပါတယ်။ နျူကလီးယားလက်နက် တားဆီးပိတ်ပင်ရေးစာချုပ်ဟာ နျူကလီးယားလက်နက် ပိုင်ဆိုင်တဲ့နိုင်ငံများနှင့် ၎င်းရဲ့မဟာမိတ်နိုင်ငံများက ကန့်ကွက်လျက်ရှိတဲ့အတွက် နျူကလီးယားလက်နက် ဖျက်သိမ်းရေးကို ဦးတည်ဆောင်ရွက်နိုင်မှာမဟုတ်ပေမဲ့ နျူကလီးယားလက်နက် မပိုင်ဆိုင်တဲ့နိုင်ငံများက ပိုင်ဆိုင်တဲ့နိုင်ငံများအပေါ်မှာ နိုင်ငံရေးအရဖိအားပေးရန်အတွက်သာ အသုံးဝင်မှာ ဖြစ်ပါတယ်။ စာချုပ်ဟာ မိမိနိုင်ငံရဲ့ ရပ်တည်ချက်နှင့် ကိုက်ညီပါတယ်။ စာချုပ်မှာ အဖွဲ့ဝင်အဖြစ် လက်မှတ် ရေးထိုးထားခြင်းဖြင့် နျူကလီးယားလက်နက် အသုံးပြုခြင်းကြောင့်ဖြစ်စေ၊ စမ်းသပ်ဖောက်ခွဲမှုကြောင့် ဖြစ်စေ ထိခိုက်နစ်နာသူများနှင့် ထိခိုက်ညစ်ညမ်းသွားတဲ့ နယ်မြေတွေကို ပြန်လည်ထိန်းသိမ်းနိုင်ရေးအတွက် လိုအပ်တဲ့နည်းပညာ၊ ပစ္စည်းကိရိယာနှင့် ငွေကြေးအကူအညီများအား ကုလသမဂ္ဂနှင့် စာချုပ်အဖွဲ့ဝင်နိုင်ငံ များထံမှ တောင်းခံရရှိနိုင်ပါတယ်။ မြန်မာနိုင်ငံအနေဖြင့် အဖျက်စွမ်းအားကြီးမားတဲ့ လက်နက်အန္တရာယ်များဒဏ် မခံရနိုင်ရေးအတွက် နိုင်ငံတကာအဖွဲ့အစည်းများနှင့်ပူးပေါင်းကာ တင်ပြပါစာချုပ်များ၊ သဘောတူညီချက်များမှာ လက်မှတ် ရေးထိုးပါဝင် ဆောင်ရွက်ခဲ့ပါတယ်။ နျူကလီးယားလက်နက်အန္တရာယ်သာမက ဓာတု၊ ဇီဝ၊ ရေဒီယို သတ္တိကြွ အန္တရာယ်များဒဏ် မခံရရေးအတွက်လည်း ဆောင်ရွက်လာတာ ဖြစ်ပါတယ်။ တိုးတက်ပြီးနိုင်ငံများ မှာတော့ CBRNE အဆင့်ကိုပင် ဖွဲ့စည်းဆောင်ရွက်နေကြပြီ ဖြစ်ပါတယ်။ အိမ်နီးချင်းနိုင်ငံများမှာ CBRN တပ်ဖွဲ့များ ဖွဲ့စည်းကာ နိုင်ငံကို ကာကွယ်နေကြပြီဖြစ်ပေမယ့် မြန်မာနိုင်ငံအနေဖြင့် ဖွဲ့စည်းဆောင်ရွက် နိုင်ခြင်း မရှိသေးပါဘူး။ ကျွန်တော်တို့နိုင်ငံအနေဖြင့် CBRN အဆင့်ကို လှမ်းနေပြီဖြစ်ပါတယ်။ နျူကလီးယား လက်နက် တားဆီးပိတ်ပင်ရေးစာချုပ်သို့ ပါဝင်လက်မှတ်ရေးထိုးခြင်းဖြင့် ဖော်ပြပါ အကျိုး ကျေးဇူးများကို ရရှိမှာဖြစ်ပါတယ်။ စာချုပ်မှာ သက်တမ်းအလွန်နုသေးခြင်း၊ နျူကလီးယားလက်နက် ပိုင်ဆိုင်တဲ့နိုင်ငံနှင့် မပိုင်ဆိုင်တဲ့နိုင်ငံများအကြား ခွဲခြားဆက်ဆံခံရမည့်သဘော သက်ရောက်နေခြင်းတို့ ကြောင့် နျူကလီးယားလက်နက် မပိုင်ဆိုင်နိုင်သေးသော်လည်း စုပေါင်းအားဖြင့် လက်မှတ်ရေးထိုးကာ နျူကလီးယားလက်နက် မပြန့်ပွားရေး၊ နျူကလီးယားလက်နက်ပိုင်ဆိုင်တဲ့ အင်အားကြီးနိုင်ငံများရဲ့ အနိုင်ကျင့်မှုမခံရစေရန် ဝိုင်းဝန်း ကာကွယ်ကြရန် လိုအပ်ပါတယ်။ မြန်မာနိုင်ငံရဲ့ နျူကလီးယားနှင့်ပတ်သက်တဲ့ ဥပဒေများအကြောင်းကို ဆွေးနွေးလိုပါတယ်။ နိုင်ငံတော် အေးချမ်းသာယာရေးနှင့် ဖွံ့ဖြိုးရေးကောင်စီ ဥပဒေအမှတ်(၈/၉၈)ဖြင့် “အဏုမြူစွမ်းအင်ဥပဒေ”ကို ပြဋ္ဌာန်း ခဲ့ပါတယ်။ ၎င်းဥပဒေကို ပြန်လည်ပြင်ဆင်ရေးဆွဲပြီး ပြည်ထောင်စုအစိုးရအဖွဲ့ရုံးက “နျူကလီးယား ဘေးအန္တရာယ်ကင်းရှင်းရေးဥပဒေကြမ်း”ကို ပြည်ထောင်စုလွှတ်တော်ရုံးသို့ ပေးပို့ခဲ့ပါတယ်။ ပြည်သူ့ လွှတ်တော်တွင် ဆွေးနွေးနိုင်ရန် ၃၁-၈-၂၀၁၅ ရက်နေ့မှာ ပေးပို့ခဲ့ပါတယ်။ ပြည်သူ့လွှတ်တော် ဥပဒေကြမ်း ကော်မတီက ၇-၁-၂၀၁၆ ရက်နေ့မှာ ညှိနှိုင်းဆွေးနွေးကာ မှတ်တမ်းတင်ထားရှိပြီး ဆက်လက် ဆောင်ရွက်ခြင်း ပူးပေါင်းဆောင်ရွက်ရမယ့် လုပ်ငန်းစဉ်တွေ ပေါ်ပေါက်လာတော့မှာဖြစ်တဲ့အတွက် ဥပဒေကြမ်းကိုလည်း ပြန်လည်ဆွေးနွေးကာ လိုအပ်သည်များကို ပြင်ဆင်ဖြည့်စွက်အတည်ပြု ရေး အကြံပြုလိုပါတယ်။ ကျွန်တော်တို့ မြန်မာ့တပ်မတော်အနေဖြင့် နျူကလီးယားစွမ်းအင်ကို ငြိမ်းချမ်းစွာအသုံးပြုရေးနှင့် စပ်လျဉ်း၍ အဏုမြူ နည်းပညာကို လူအများသေစေတဲ့လက်နက်များ ဖန်တီးထုတ်လုပ်ဖို့မဟုတ်ဘဲ လူအများ အတွက် အကျိုးရှိစေမယ့် ငြိမ်းချမ်းစွာအသုံးပြုနိုင်တဲ့ ဆေးပညာနယ်ပယ်၊ တက္ကသိုလ်ဓာတ်ခွဲခန်းများမှာ သုတေသနပြုတဲ့ သိပ္ပံပညာနယ်ပယ်၊ စွမ်းအင်ဆိုင်ရာလျှပ်စစ်ဓာတ်အား ထုတ်ယူသုံးစွဲရေးနယ်ပယ်တွေမှာ အသုံးချနိုင်ဖို့ လိုအပ်တဲ့လေ့လာသင်ယူမှုတွေ စမ်းသပ်မှုတွေကိုလည်း နိုင်ငံတကာစံနှုန်းများနှင့်အညီ ဆောင်ရွက်သွားရန် သဘောထားရှိပါတယ်။ ၂၀၀၈ ခုနှစ်၊ ဖွဲ့စည်းပုံအခြေခံဥပဒေပုဒ်မ ၉၆ မှာ ဖော်ပြပါ အတိုင်း ပြဋ္ဌာန်းထားပါတယ်။ မြန်မာနိုင်ငံအနေဖြင့် ကုလသမဂ္ဂနှင့် ဒေသတွင်းနိုင်ငံများက ဖွဲ့စည်းထားတဲ့ အဖွဲ့များမှာ အဖွဲ့ဝင် နိုင်ငံဖြစ်တာနဲ့အညီ အခြားသော အဖွဲ့ ဝင်နိုင်ငံများနည်းတူ အပြည်ပြည်ဆိုင်ရာ အဖွဲ့ အစည်းများသို့ ဝင်ရောက်ခြင်း၊ ပူးပေါင်းဆောင်ရွက်ခြင်း၊ အပြည်ပြည်ဆိုင်ရာနဲ့ ဒေသတွင်းသဘောတူစာချုပ်များမှာ ပါဝင်လက်မှတ်ရေးထိုးခြင်းများကို ပိုမိုကျယ်ပြန့်စွာ ဆောင်ရွက်လျက်ရှိပါတယ်။ ယခုကဲ့သို့ နိုင်ငံတကာ၊ ဒေသတွင်းနိုင်ငံများ၊ အဖွဲ့အစည်းများနှင့် အပြုသဘောဆောင်တဲ့ဆက်ဆံရေးများ တိုးချဲ့ဆောင်ရွက်ခြင်းဖြင့် နိုင်ငံရေးအရ တိုးတက်ဖြစ်ပေါ်မှုများကို ကမ္ဘာကလက်ခံအသိအမှတ်ပြုခြင်းကို ခံနေရပြီဖြစ်ပါတယ်။ မြန်မာနိုင်ငံအပေါ်မှာ နျူကလီးယားဆောင်ရွက်မှုများနှင့် ပတ်သက်ပြီးတော့ နိုင်ငံတချို့က မဟုတ် မမှန် စွပ်စွဲပြောဆိုမှုတွေရှိခဲ့ပါတယ်။ ယခုကဲ့သို့ သမ္မတထံမှပေးပို့လာတဲ့ စာချုပ်မှာ ပါဝင်လက်မှတ်ရေးထိုး မည်ဆိုပါက နိုင်ငံနှင့် တပ်မတော်အပေါ်မှာ ယခင်ကာလက စွပ်စွဲပြောဆိုမှုတွေအပေါ် သံသယကင်းရှင်း သွားမှာဖြစ်ပါတယ်။ နိုင်ငံရဲ့အနာဂတ် နျူကလီးယားဆောင်ရွက်မှု လုပ်ငန်းစဉ်တွေကိုလည်း ငြိမ်းချမ်းစွာ အသုံးပြုရေးအတွက် အကျိုးရှိမှာဖြစ်တဲ့အတွက် မြန်မာနိုင်ငံရဲ့ အမျိုးသားအကျိုးစီးပွားနှင့်ယှဉ်၍ စဉ်းစား သုံးသပ်သင့်ပါကြောင်း အကြံပြုဆွေးနွေးရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်ခင်ဗျ။</speech>
<speech type="speaker">ဦးစိုးသိန်း(ခေါ်)ဦးမောင်စိုး တနင်္သာရီတိုင်းဒေသကြီး မဲဆန္ဒနယ်အမှတ်(၁၀)</speech>
<speech><mp id="1262">ဦးစိုးသိန်း(ခ)ဦးမောင်စိုး(မဲဆန္ဒနယ်အမှတ်-၁၀၊ တနင်္သာရီတိုင်းဒေသကြီး)</mp>လေးစားအပ် ပါတဲ့ ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်တော်ကြီး များ ကိုယ်ရောစိတ်ပါ ဘေးရန်ကင်းကွာလျက် ကျန်းမာကြပါစေ။ ကျွန်တော်ကတော့ တနင်္သာရီတိုင်း ဒေသကြီး၊ မဲဆန္ဒနယ်အမှတ်(၁၀)မှ အမျိုးသားလွှတ်တော်ကိုယ်စားလှယ် ဦးမောင်စိုး (ခေါ်) ဦးစိုးသိန်း ဖြစ်ပါတယ်ခင်ဗျာ။ ကျွန်တော် အခုဆွေးနွေးမှာကတော့ နျူကလီးယားလက်နက် တားဆီးပိတ်ပင်ရေး စာချုပ်မှာ မြန်မာနိုင်ငံက ပါဝင်လက်မှတ်ရေးထိုးခြင်းကို ထောက်ခံဆွေးနွေးသွားမှာ ဖြစ်ပါတယ်။ လေးစားအပ်ပါတဲ့ နာယကကြီးခင်ဗျာ။ မြန်မာနိုင်ငံဟာ ကုလသမဂ္ဂအဖွဲ့ဝင်နိုင်ငံ ဖြစ်တာနဲ့အညီ ကုလသမဂ္ဂက ပြဋ္ဌာန်းထားတဲ့ ဆုံးဖြတ်ချက်တွေကို အစဉ်လေးစားလိုက်နာတဲ့ နိုင်ငံတစ်နိုင်ငံလည်း ဖြစ်ပါတယ်။ ဒါ့အပြင် ဂျီနီဗာမှာရှိတဲ့ လက်နက်ဖျက်သိမ်းရေးကွန်ဖရန့်မှာ မူလအဖွဲ့ဝင်နိုင်ငံ တစ်နိုင်ငံအဖြစ် တက်ကြွစွာ ပါဝင်နေတဲ့ အသင်းဝင်နိုင်ငံ တစ်နိုင်ငံလည်း ဖြစ်ပါတယ်။ မြန်မာနိုင်ငံဟာ နျူကလီးယားလက်နက် မပြန့်ပွားရေးစာချုပ်ဝင် နိုင်ငံတစ်နိုင်ငံဖြစ်ပြီးတော့ ဒီစာချုပ်နဲ့စပ်လျဉ်း၍ အပြည်ပြည်ဆိုင်ရာ အဏုမြူ စွမ်းအင်အေဂျင်စီ IAEA ရဲ့ စောင့်ကြည့်မှု သဘောတူညီချက်ကို ၁၉၉၅ ခုနှစ်မှာ IAEA နဲ့ လက်မှတ် ရေးထိုးထားတာ ဖြစ်ပါတယ်။ ဒေသတွင်းအဆင့်မှာလည်း မြန်မာနိုင်ငံဟာ အရှေ့တောင်အာရှ နျူကလီးယား လက်နက်ကင်းမဲ့ရေးဇုန် စာချုပ်မှာလည်း ပါဝင်လက်မှတ်ထိုးထားတာ ဖြစ်ပါတယ်။ အာဆီယံအသင်းဝင် နိုင်ငံတစ်နိုင်ငံဖြစ်ပြီးတော့ နျူကလီးယားဓာတ်ပစ္စည်းနဲ့ နျူကလီးယားအဆောက်အအုံ ရုပ်ပိုင်းဆိုင်ရာ ကာကွယ်စောင့်ရှောက်ရေး၊ ကာကွယ်ပေးရေးပဋိညာဉ်ကိုလည်း ကျွန်တော်တို့ လက်မှတ်ရေးထိုးထားပြီး လည်း ဖြစ်ပါတယ်။ နျူကလီးယားလက်နက် ဖောက်ခွဲစမ်းသပ်မှု အလုံးစုံတားဆီးပိတ်ပင်ရေးစာချုပ်(CTPI)ကိုလည်း အတည်ပြုဝင်ရောက်ခဲ့ပြီးဖြစ်တဲ့အတွက် အခု နျူကလီးယားပိတ်ပင်တားဆီးရေးစာချုပ်မှာလည်း ထပ်မံ အတည်ပြုဝင်ရောက်ဖို့ လိုအပ်လာပါတယ်။ တစ်ချိန်က မြန်မာနိုင်ငံအနေနဲ့ သိပ္ပံနည်းပညာဖွံ့ဖြိုး တိုးတက်မှုနဲ့ ကျန်းမာရေး၊ စိုက်ပျိုးရေးနယ်ပယ်တွေမှာ ငြိမ်းချမ်းသောရည်ရွယ်ချက်နဲ့ အသုံးပြုရန်အတွက် ကျွန်တော်တို့ ကြိုးပမ်းမှုတစ်ရပ်တွေဖြစ်တဲ့ ကြိုးပမ်းခဲ့ရတာ ရှိပါတယ်။ ရုရှားနိုင်ငံနဲ့ အခြားနိုင်ငံတွေကို ပညာတော် သင်တွေကို စေလွှတ်သည့်အပြင်ကို ရုရှားနဲ့ပူးပေါင်းပြီးတော့ ကျွန်တော်တို့ ၁၀ မဂ္ဂါဝပ်ရှိတဲ့ နျူကလီးယား ဓာတ်ပေါင်းဖိုတစ်ခု တည်ဆောက်ဖို့အတွက် သဘောတူခဲ့ပေမယ့်လည်း လုံလောက်တဲ့ အရင်းအမြစ်မရှိဘူး။ နောက်ပြီးတော့ နိုင်ငံတကာဟာနားလည်မှုတွေ လွဲမှားမှာစိုးတဲ့အတွက် လက်တွေ့မလုပ်ဆောင်ဘဲ ရပ်ဆိုင်း ခဲ့တာတွေ ရှိခဲ့ပါတယ်။ နျူကလီးယားလက်နက် ထုတ်လုပ်ဖို့ မြန်မာနိုင်ငံအနေနဲ့ အခြေခံအဆောက်အအုံနဲ့ နောက် နည်းပညာပိုင်းနဲ့ ငွေကြေးအရင်းအမြစ် မလုံလောက်တဲ့အတွက် ဖွံ့ဖြိုးဆဲနိုင်ငံတစ်ခုသာ ဖြစ်တဲ့အတွက် မြန်မာနိုင်ငံအနေနဲ့ နျူကလီးယားလက်နက် ထုတ်လုပ်တဲ့ အခြေအနေလည်းမရှိပါဘူး။ ကျွမ်းကျင်သူ အချို့ကလည်း သုံးသပ်ထားတာရှိပါတယ်။ မြန်မာနိုင်ငံဟာ နျူကလီးယားလက်နက် ထုတ်လုပ်နိုင်တဲ့ အဆင့်မရှိပါဘူးလို့ သုံးသပ်ထားပါတယ်။ တချို့တွေကလည်း မြန်မာနိုင်ငံကို သံသယတွေနဲ့ ကျွန်တော် တို့ မြန်မာနိုင်ငံမှာ နျူကလီးယားဓာတ်ပေါင်းဖိုရှိတယ်လို့ ထင်တာတွေလည်းရှိပါတယ်။ ထင်လည်း ထင်စရာ ရှိပါတယ်။ တစ်ချိန်တုန်းက ကျွန်တော်တို့ သိပ္ပံနဲ့နည်းပညာ၊ သိပ္ပံသုတေသနနည်းပညာ (သသန) သပိတ်ကျင်းမှာတုန်းက ကျွန်တော်တို့ နျူကလီးယားဓာတ်ပေါင်းဖို ဆောက်လုပ်နေတာ ပုံစံတူလား၊ အစစ်လားဆိုတာ တချို့က စိတ်ဝင်စားတာရှိပါတယ်။ ဒါတွေကတော့ ကျွန်တော်တို့ တိတိကျကျ မပြော နိုင်ပါဘူး။ ဒါရောက်ဖူးတဲ့သူတွေပဲ သိကြမှာဖြစ်ပါတယ်။ လေးစားအပ်တဲ့ နာယကကြီးခင်ဗျာ။ နျူကလီးယားဟာ ကောင်းကျိုးနဲ့ ဆိုးကျိုးတွေနဲ့ ဒွန်တွဲ နေတာဖြစ်ပါတယ်။ ငြိမ်းချမ်းတဲ့ ရည်ရွယ်ချက်နဲ့သုံးတဲ့ စွမ်းအင်ဓာတ်အားအတွက်ဆိုရင် နိုင်ငံပေါင်း ၃၀ မှာ နျူကလီးယားဓာတ်အား၊ လျှပ်စစ်ဓာတ်အားရုံပေါင်း ၄၃၃ ခုရှိတယ်လို့ ၂၀၁၂ ခုနှစ်၊ ဇူလိုင်လ မှတ်တမ်းအရ ကျွန်တော်တို့ သိရှိထားပါတယ်။ ကျန်းမာရေး၊ ပညာရေး၊ စိုက်ပျိုးရေးတွေမှာသုံးသလို မြစ်တွေ၊ ချောင်းတွေ ရေစီးနှုန်း၊ ရေတိုက်စားမှုတွေ တိုင်းတာရာမှာလည်း ဘယ်လောက်ရှိတယ်ဆိုတာကို Radioisotope နဲ့ သုံးပြီးတော့ တိုင်းတာတဲ့နည်းပညာတွေလည်း အခု ဒါပေါ်ထွက်နေပါပြီ။ ရေနံရှာဖွေရာမှာလည်း ကျွန်တော်တို့ Radioisotope သုံးပြီးတော့ ရှိ မရှိ စမ်းသပ်ခြင်းတွေကိုလည်း အသုံးပြုနေကြတာ ဖြစ်ပါတယ်။ ဒါငြိမ်းချမ်းစွာ အသုံးပြုနေကြတာ ဖြစ်ပါတယ်။ ဒါပေမယ့်လည်း ကမ္ဘာ့စွမ်းအားအကြီးဆုံး စစ်တပ်များ ရှိတဲ့ နိုင်ငံတွေကတော့ နျူကလီးယားလက်နက်ကို အပြိုင်အဆိုင် ထုတ်လုပ်နေကြတာကိုလည်း ရှိနေကြ ပါတယ်။ နျူကလီးယား အမြင့်ဆုံးနဲ့ အများဆုံးပိုင်ဆိုင်ထားတဲ့ ရုရှားက ကမ္ဘာ့အင်အားအကြီးဆုံးနိုင်ငံ ဖြစ်တဲ့ တရုတ်နဲ့ အမေရိကန်နိုင်ငံကို မယှဉ်နိုင်ပေမယ့် ရုရှားရဲ့ နျူကလီးယားထုတ်လုပ်မှုဟာ ကမ္ဘာမှာ နှစ်ပေါင်း ၃၀ အတွင်းမှာ ကြောက်ခမန်းလိလိ တိုးတက်ခဲ့တာ ကျွန်တော်တို့ တွေ့ရှိရတာဖြစ်ပါတယ်။ ရုရှားဟာ နျူကလီးယားလက်နက်ပေါင်း ၈,၅၀၀ ထိ ပိုင်ဆိုင်ကြောင်း ခန့်မှန်းရရှိပါတယ်။ ကျွန်တော်တို့ နှစ်ပေါင်းအတော်ကြာအောင် နံပါတ်(၁)နေရာကို ပိုင်ဆိုင်ထားတဲ့ အမေရိကန်ကတော့ နျူကလီးယားပိုင်ဆိုင်မှုမှာ ရုရှားအောက်ကို ဆင်းပေးလိုက်ရတာ ၃ နှစ်လောက်တော့ ရှိသွားပါပြီ။ အမေရိကန်က နျူကလီးယားပိုင်ဆိုင်မှုကတော့ နျူကလီးယားလက်နက်ပေါင်း ၇,၅၀၀ ထိ ရှိတယ်လို့ ဆိုပါတယ်။ အင်အားကြီးနိုင်ငံဖြစ်တဲ့ ပြင်သစ်ကလည်း နံပါတ်(၃) နေရာမှာ ရှိနေတာဖြစ်တဲ့အတွက် နျူကလီးယားလက်နက် ၃၀၀ ကျော်ရှိတယ်လို့ သိရပါတယ် ကျွန်တော်တို့။ အခု အခြား UK နိုင်ငံတွေကလည်း သူတို့ လက်နက်အသီးသီးပိုင်ဆိုင်ထားကြပါတယ်။ UK မှာဆို ၂၅၀ ထိ၊ ၂၅၅ ထိ ပိုင်ဆိုင်ထားတာရှိပါတယ်။ စစ်အင်အားအကြီးဆုံးအဖြစ် ရပ်တည်ထားတဲ့ တရုတ် နိုင်ငံရဲ့ နျူကလီးယားပိုင်ဆိုင်မှုကို တရားဝင်မချပြပေမယ့်လည်း သူတို့မှာ ၂၃၀ ကျော်လောက်ထိ ရှိနိုင် တယ်လို့ ယူဆခန့်မှန်းထားပါတယ်။ ပါကစ္စတန်နဲ့ အခြားနိုင်ငံတွေမှာလည်း အသီးသီးပိုင်ဆိုင်ထားတာ ဖြစ်တဲ့အတွက် ကျွန်တော်တို့က အခုလို နျူကလီးယားဟာ ကမ္ဘာဖျက်လက်နက်အဖြစ် အခုလို အပြိုင်အဆိုင် ထုတ်လုပ်နေခြင်းဟာ ကမ္ဘာလူထုကို အဖမ်းစားဆုံးနဲ့ အခြောက်လှန့်ဆုံးအရာ ဖြစ်တဲ့အတွက် နိုင်ငံအတော် များများက နျူကလီးယားဆန့်ကျင်ရေးကို စိုးရိမ်ကြောင့်ကြကြီးစွာနဲ့ ကျွန်တော်တို့ ပါဝင်ဆောင်ရွက်နေ ကြတာ ဖြစ်ပါတယ်။ ဥက္ကဋ္ဌကြီးခင်ဗျား။ နိဂုံးချုပ်အနေနဲ့ နျူကလီးယားလက်နက်များကို အသုံးပြုခြင်းကို တားဆီး ကာကွယ်တာ နိုင်ငံတိုင်းအားလုံးမှာ တာဝန်ရှိနေကြပါတယ်။ နျူကလီးယားလက်နက် တားဆီးပိတ်ပင် ရေးစာချုပ်ကိုလည်း မြန်မာနိုင်ငံက ပါဝင်လက်မှတ်ရေးထိုးတာ အလွန်မွန်မြတ်တဲ့အလုပ် ဖြစ်ပါတယ်။ ဒါကြောင့်မို့လို့ ကျွန်တော်တို့ မြန်မာနိုင်ငံက ပါဝင်လက်မှတ်ရေးထိုးခြင်းကို ထောက်ခံကြောင်း ပြောကြား ရင်းနဲ့ နိဂုံးချုပ်ပါတယ်။ အားလုံးကို ကျေးဇူးတင်ပါတယ်။</speech>
<title>အထက်ပါကိစ္စနှင့်စပ်လျဉ်း၍ သက်ဆိုင်ရာပြည်ထောင်စုအဆင့်အဖွဲ့အစည်းဝင်က ပြန်လည်ရှင်းလင်း ဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၉) ဖြစ်ပါတယ်။ လွှတ်တော်ကိုယ်စားလှယ်များရဲ့ ဆွေးနွေးချက် များနဲ့စပ်လျဉ်းပြီး အပြည်ပြည်ဆိုင်ရာပူးပေါင်းဆောင်ရွက်ရေးဝန်ကြီးဌာနက ပြန်လည်ရှင်းလင်း ဆွေးနွေးဖို့ဖြစ်ပါတယ်။</speech>
<speech><agency id="34">ဦးကျော်တင်(ပြည်ထောင်စုဝန်ကြီး၊ အပြည်ပြည်ဆိုင်ရာပူးပေါင်းဆောင်ရွက်ရေးဝန်ကြီးဌာန)</agency>လေးစား အပ်ပါသော ပြည်ထောင်စုလွှတ်တော် နာယကကြီးနဲ့ ပြည်ထောင်စုလွှတ်တော် ကိုယ်စားလှယ်များ ခင်ဗျာ။ အားလုံးမင်္ဂလာပါ။ ကျွန်တော်ကတော့ အပြည်ပြည်ဆိုင်ရာပူးပေါင်းဆောင်ရွက်ရေးဝန်ကြီးဌာန၊ ပြည်ထောင်စုဝန်ကြီး ဦးကျော်တင် ဖြစ်ပါတယ်။ စက်တင်ဘာလ ၆ ရက်နေ့က ကျင်းပခဲ့တဲ့ ကျွန်တော်တို့ ပြည်ထောင်စုလွှတ်တော် အစည်းအဝေးမှာ နျူကလီးယားလက်နက် တားဆီးပိတ်ပင်ရေးစာချုပ်ကို တင်ပြခဲ့ပါတယ်။ အဲဒီတင်ပြခဲ့တဲ့ စာချုပ်နဲ့ ပတ်သက် ပြီးတော့ လွှတ်တော်ကိုယ်စားလှယ်များကနေပြီးတော့ စိတ်ဝင်တစား လေ့လာပြီးတော့ ကျယ်ကျယ်ပြန့်ပြန့် အသေးစိတ် ထောက်ခံဆွေးနွေးပေးခဲ့ကြတဲ့အတွက် အားလုံးကို ကျေးဇူးတင်ရှိပါကြောင်း ဦးစွာ ပြောကြား လိုပါတယ်။ ယင်းစာချုပ်ကို ပါဝင်လက်မှတ်ရေးထိုးရေးအတွက် ပြည်ထောင်စုလွှတ်တော်ရဲ့ အတည်ပြုချက်ကို ရရှိမယ်ဆိုပါက နယူးယောက်မြို့မှာ မကြာမီစတင်မယ့် (၇၃)ကြိမ်မြောက် ကုလသမဂ္ဂအထွေထွေညီလာခံ ကာလအတွင်း စက်တင်ဘာလ ၂၆ ရက်နေ့မှ ၂၈ ရက်များမှာ ကျင်းပမယ့် နိုင်ငံတကာစာချုပ်များဆိုင်ရာ အခမ်းအနား (2018 Treaty Event) မှာ မြန်မာနိုင်ငံက အဆိုပါစာချုပ်ကို လက်မှတ်ရေးထိုးသွားနိုင်မှာ ဖြစ်ပါတယ်။ ခုနက လွှတ်တော်ကိုယ်စားလှယ် ဦးတင်အောင်ထွန်း တင်ပြသွားသလို ဒီစာချုပ်ဟာ လက်ရှိမှာ အာဏာသက်ဝင်ခြင်း မရှိသော်လည်းပဲ စာချုပ်ကို လက်မှတ်ရေးထိုး အတည်ပြု ပါဝင်လာတဲ့ နိုင်ငံအရေ အတွက် တိုးတက်များပြားလာတာနှင့်အမျှ စာချုပ်အာဏာသက်ဝင်ဖို့အတွက် ပိုမိုနီးစပ်လာမှာ ဖြစ်ပါတယ်။ ဒါကြောင့် ကုလသမဂ္ဂ အဖွဲ့ဝင်နိုင်ငံတွေအနေနဲ့ ဒီစာချုပ်ကို ပါဝင်လက်မှတ်ရေးထိုး အတည်ပြုကြဖို့ လိုအပ်လျက်ရှိပါတယ်။ ဒီစာချုပ်ဟာ နျူကလီးယားလက်နက်များကို အရေအတွက် တိုးမြှင့်ထုတ်လုပ်မှု၊ ပိုမိုအဆင့်မြှင့်တင်အောင် ထုတ်လုပ်မှုတို့အပေါ်မှာ နိုင်ငံရေးအရ တားဆီးရေးမှာ အကျိုးသက်ရောက်မှု ရှိစေမှာဖြစ်ပါတယ်။ နောက် ကျွန်တော်တို့ လိုအပ်တဲ့ပြင်ဆင်မှုများ ပြုလုပ်နိုင်ရေးအတွက်လည်း ကျွန်တော်တို့ အနေနဲ့ ပထမအဆင့်အနေနဲ့ လက်မှတ်ရေးထိုးခြင်းသာ ပြုလုပ်ပြီးတော့ အတည်ပြုခြင်းကို အဆင်သင့် ဖြစ်တဲ့က်လက်ဆောင်ရွက်မှာ ရည်ရွယ်ထားပါတယ်။ နောက် ကျွန်တော်တို့ ၄-၉-၂၀၁၈ ရက်နေ့ မှာ Cook Island ကနေပြီးတော့ ယင်းစာချုပ်ကို အတည်ပြု ပါဝင်လိုက်တဲ့အတွက် ယခုအခါ လက်မှတ် ရေးထိုးပြီးတဲ့ နိုင်ငံ ၆၀ နဲ့ အတည်ပြု ပါဝင်ခြင်း ပြုလုပ်ခဲ့တဲ့နိုင်ငံ ၁၅ နိုင်ငံ ရှိလာပြီဖြစ်ပါတယ်။ မကြာမီ ကျင်းပမယ့် Treaty Event မှာလည်း မြန်မာနိုင်ငံနည်းတူ ပါဝင်လက်မှတ်ရေးထိုးခြင်း၊ အတည်ပြုခြင်းများ ပြုလုပ်တဲ့ နိုင်ငံတွေလည်း ရှိလာမယ်လို့ ကျွန်တော်တို့ သုံးသပ်ရပါတယ်။ မြန်မာနိုင်ငံအနေနဲ့ ကုလသမဂ္ဂသို့ နျူကလီးယားလက်နက် အလုံးစုံဖျက်သိမ်းရေးအဆို မူကြမ်း ကို ၁၉၉၅ ခုနှစ်က စတင်ပြီးတော့ တက်ကြွစွာ ဦးဆောင်တင်သွင်းခဲ့တဲ့ နိုင်ငံဖြစ်တဲ့အလျောက် နျူကလီးယား လက်နက် တားဆီးပိတ်ပင်ရေးစာချုပ်သို့ ပါဝင်လက်မှတ် ရေးထိုးခြင်းအားဖြင့် မိမိတို့နိုင်ငံဟာ နျူကလီးယား လက်နက်ဖျက်သိမ်းရေးကို အစဉ်တစိုက် တက်ကြွစွာ ထောက်ခံဆောင်ရွက်လာတဲ့ ရပ်တည်ချက်ကို ပိုမို ခိုင်မာလာစေမှာလည်း ဖြစ်ပါတယ်။ ယခုအခါ ဒီစာချုပ်ကို ပါဝင်လက်မှတ်ရေးထိုးခြင်းဟာ နျူကလီးယား လက်နက်ဖျက်သိမ်းရေးကဏ္ဍမှာ မြန်မာနိုင်ငံရဲ့ နောက်ထပ်ဆောင်ရွက်ချက်တစ်ခုအဖြစ် မှတ်တမ်းတင်နိုင်မှာ ဖြစ်သလို နိုင်ငံတကာမှာလည်း နျူကလီးယားလက်နက်ဖျက်သိမ်းရေးအတွက် တက်ကြွစွာ ကြိုးပမ်းဆောင်ရွက် နေတဲ့ နိုင်ငံတစ်နိုင်ငံအဖြစ် ပုံရိပ်ကောင်းကို ရရှိစေမှာဖြစ်ပါတယ်။ နိဂုံးချုပ်အနေနဲ့ ပြောကြားလိုတာကတော့ ကျွန်တော်တို့ လောလောဆယ်အားဖြင့် နျူကလီးယား လက်နက်များဟာ ယနေ့ကမ္ဘာမှာ ကမ္ဘာ့ငြိမ်းချမ်းရေးအတွက်ရော၊ လုံခြုံရေးအတွက်ရော၊ နောက် လူသား များရဲ့ ရပ်တည်ရေးအတွက်ရော အကြီးမားဆုံး ခြိမ်းခြောက်မှုတစ်ရပ်ဖြစ်နေဆဲ ဖြစ်နေပါတယ်။ ယနေ့ အခါမှာ နျူကလီးယားလက်နက်ပိုင် နိုင်ငံများအကြား အင်အားပြိုင်ဆိုင်မှု၊ တင်းမာမှုတွေဟာလည်း တိုးမြှင့်ဖြစ်ပေါ်လျက်ရှိပါတယ်။ ဒါကြောင့် နျူကလီးယားလက်နက် ပိုင်ဆိုင်မှုများအကြား တစ်နိုင်ငံနဲ့ တစ်နိုင်ငံ နားလည်မှုလွဲမှားမှုကြောင့် နျူကလီးယားပဋိပက္ခတွေ ဖြစ်ပေါ်လာတာမျိုးတွေ၊ နောက်ပြီးတော့ မြေငလျင်အပါအဝင် သဘာဝဘေးအန္တရာယ်များကြောင့် နျူကလီးယားတွေ မတော်တဆဖြစ်မှုတွေ၊ စွမ်းအားကြီးလက်နက်တွေ၊ မသမာသူအကြမ်းဖက်သမားများ လက်ထဲရောက်ရှိခြင်းများ ဖြစ်ပေါ်လာနိုင် တဲ့အတွက် အဲဒါမျိုးတွေဖြစ်ပေါ်လာရင် နျူကလီးယားဘေးအန္တရာယ်နဲ့ မလွဲမသွေ ရင်ဆိုင်ကြရမယ့် အန္တရာယ်ရှိနေပါတယ်။ ဒါကြောင့် နျူကလီးယားလက်နက်မပိုင်ဆိုင်တဲ့ နိုင်ငံတွေအနေနဲ့ ကမ္ဘာကြီးမှာ နျူကလီးယား ဘေးအန္တရာယ်ကင်းဝေးရေးအတွက်ဆိုရင် နျူကလီးယားလက်နက်များ တားဆီးပိတ်ပင်ဖျက်သိမ်းရေးကို ကြိုးပမ်းဆောင်ရွက်ခြင်းသည်သာ ဦးစားပေးဆောင်ရွက်သင့်တဲ့ နည်းလမ်းတစ်ရပ်ဖြစ်တယ်လို့ ယုံကြည် မိပါတယ်။ ဒါကြောင့်မို့လို့ ဒီစာချုပ်ဟာ နျူကလီးယားလက်နက်များ တားဆီးပိတ်ပင်ရေးအတွက် ကမ္ဘာ့ သမိုင်းမှာ ဥပဒေအရတားဆီးချည်နှောင်မှုရှိမယ့် ပထမဦးဆုံးစာချုပ် တစ်ရပ်လည်းဖြစ်ပါတယ်။ ဒီစာချုပ် ကို ကုလသမဂ္ဂကနေပြီးတော့ ၂၀၁ရ ခုနှစ်၊ ဇူလိုင်လအတွင်းမှာ နိုင်ငံပေါင်း ၁၂၂ နိုင်ငံကနေပြီးတော့ အများစုရဲ့ ထောက်ခံမဲနဲ့ အတည်ပြုချမှတ်ခဲ့တာလည်း ဖြစ်ပါတယ်။ ဒါကြောင့်မို့လို့ ကျွန်တော်ရှင်းလင်းပြောကြားတဲ့ ဒီအချက်တွေအရလည်းကောင်း၊ ပြည်ထောင်စု လွှတ်တော် ကိုယ်စားလှယ်ကြီးများ ဆွေးနွေးချက်အရလည်းကောင်း မြန်မာနိုင်ငံအနေဖြင့် နျူကလီးယား လက်နက်တားဆီးပိတ်ပင်ရေးစာချုပ်ကို ပါဝင်လက်မှတ်ရေးထိုးသွားရေးအတွက် ခွင့်ပြုနိုင်ပါရန် ထပ်မံ ပြီးတော့ ထောက်ခံတင်ပြအပ်ပါတယ်ခင်ဗျာ။ အားလုံးကို ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ နျူကလီးယားလက်နက်တားဆီး ပိတ်ပင်ရေးစာချုပ်သို့ မြန်မာနိုင်ငံမှ ပါဝင်လက်မှတ်ရေးထိုးရေး ကိစ္စနဲ့စပ်လျဉ်းပြီး လွှတ်တော်ရဲ့ သဘော ထားရယူပါမယ်။ အထက်ပါကိစ္စနဲ့စပ်လျဉ်းပြီး လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် နျူကလီးယားလက်နက် တားဆီးပိတ်ပင်ရေး စာချုပ်သို့ မြန်မာနိုင်ငံမှ ပါဝင်လက်မှတ်ရေးထိုးရေးကိစ္စကို လွှတ်တော်က သဘောတူအတည်ပြုကြောင်း ကြေညာပါတယ်။</speech>
</motion>
<motion>
<title>နိုင်ငံတော်သမ္မတထံမှ ပေးပို့ထားသော လျှပ်စစ်နှင့်စွမ်းအင်ဝန်ကြီးဌာန၏ လျှပ်စစ်ဓာတ်အားကွန်ရက် ဖွံ့ဖြိုး တိုးတက်ရေးစီမံကိန်းဆောင်ရွက်ရန်အတွက် အာရှဖွံ့ဖြိုးရေးဘဏ်ထံမှ အမေရိကန်ဒေါ်လာ ၂၉၈.၉ သန်း ချေးငွေရယူရန် ကိစ္စနှင့်စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၁၀) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ လျှပ်စစ် နှင့်စွမ်းအင်ဝန်ကြီးဌာနက လျှပ်စစ်ဓာတ်အား ကွန်ရက်ဖွံ့ဖြိုးတိုးတက်ရေး စီမံကိန်းဆောင်ရွက်ရန်အတွက် အာရှဖွံ့ဖြိုးရေးဘဏ်ထံမှ အမေရိကန် ဒေါ်လာ ၂၉၈.၉ သန်း ချေးငွေရယူရန်ကိစ္စနဲ့စပ်လျဉ်းပြီး ၁၁-၉-၂၀၁၈ ရက်က ကျင်းပပြုလုပ်ခဲ့တဲ့ ပြည်ထောင်စုလွှတ်တော် အစည်းအဝေးမှာ သက်ဆိုင်ရာ ပြည်ထောင်စုအဆင့် အဖွဲ့အစည်းဝင်များက လွှတ်တော်သို့ ရှင်းလင်းတင်ပြခဲ့ပြီး ဖြစ်ပါတယ်။ အထက်ပါကိစ္စနဲ့စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော်ကိုယ်စားလှယ် ၁ရ ဦး ရှိပါတယ်။ တစ်ဦးချင်းအနေနဲ့ သတ်မှတ်ချိန် ၆ မိနစ်အတွင်း ဆွေးနွေးဖို့ဖြစ်ပါတယ်။ ဦးစွာ ဦးဇော်မင်းသိန်း လေးမျက်နှာမဲဆန္ဒနယ် စတင် ဆွေးနွေးဖို့ဖြစ်ပါတယ်။</speech>
<speech><mp id="1607">ဦးဇော်မင်းသိန်း(လေးမျက်နှာမဲဆန္ဒနယ်၊ ဧရာဝတီတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုဝန်ကြီးများ၊ ပြည်ထောင်စုလွှတ်တော် ကိုယ်စားလှယ်တော်ကြီးများ အားလုံးမင်္ဂလာပါ။ ကျွန်တော်ကတော့ လေးမျက်နှာမဲဆန္ဒနယ်မှ ပြည်သူ့ လွှတ်တော် ကိုယ်စားလှယ် ဦးဇော်မင်းသိန်းပါ။ နိုင်ငံတော်သမ္မတထံမှ ပေးပို့လာတဲ့ လျှပ်စစ်နှင့် စွမ်းအင် ဝန်ကြီးဌာန လျှပ်စစ်ဓာတ်အားကွန်ရက် ဖွံ့ဖြိုးတိုးတက်ရေးစီမံကိန်းအတွက် ADB မှချေးငွေ အမေရိကန် ဒေါ်လာ ၂၉၈.၉ သန်း ချေးယူကိစ္စနှင့် စပ်လျဉ်းပြီးတော့မှ ကျွန်တော်တို့နိုင်ငံရဲ့ လိုအပ်ချက်အရ ချေးယူ သင့်တဲ့ ချေးငွေဖြစ်လို့ အကြံပြု ထောက်ခံ ဆွေးနွေးသွားမှာဖြစ်ပါတယ်။ နာယကကြီးခင်ဗျာ။ ကျွန်တော်တို့နိုင်ငံမှာ အိမ်ထောင်စုပေါင်း ၁၀.၈ သန်း ခန့်ရှိပြီးတော့မှ ၃၀ ရာခိုင် နှုန်းကျော်ပဲ မီးလင်းပါသေးတယ်။ ကျန်တဲ့ ၆၀ ရာခိုင်နှုန်းကျော်ဟာ ခုချိန်ထိ မီးမလင်းသေးပါဘူး။ နိုင်ငံတော် အစိုးရအနေနဲ့ ၂၀၃၀ မှာ တစ်နိုင်ငံလုံး လျှပ်စစ်ဓာတ်အားရရှိသုံးစွဲနိုင်ရေးအတွက် NEP စီမံကိန်းကို ကမ္ဘာ့ဘဏ်ချေးငွေနဲ့ အကောင်အထည်ဖော် ဆောင်ရွက်လျက်ရှိပါတယ်။ ဒီလိုဖော်ဆောင်တဲ့နေရာမှာ ဒီစီမံချက်ကို အထောက်အပံ့ဖြစ်စေဖို့အတွက် ADB, JICA, KfW စတဲ့ချေးငွေများနဲ့လည်း ဆောင်ရွက် နေပါတယ်။ ချေးငွေယူပြီး ဆောင်ရွက်တိုင်းလည်း ကျွန်တော်တို့ မပြီးနိုင်သေးပါဘူး။ ဒီစီမံကိန်းအောင်မြင် ပြီးမြောက်နိုင်ဖို့အတွက် ရင်းနှီးမြှုပ်နှံမှုတွေဟာများပါတယ်။ အဲဒီအတွက် နိုင်ငံတကာအထောက်အပံ့ အကူအညီချေးငွေတွေကို ဆက်လက်ရရှိဖို့ နိုင်ငံတော်အကြီးအကဲများကလည်း ကြိုးစားဆောင်ရွက် နေတာ သိရပါတယ်။ လျှပ်စစ်ကဏ္ဍမှာ ထုတ်လွှတ်ခြင်း၊ ပို့လွှတ်ခြင်း၊ ဖြန့်ဖြူးခြင်းဆိုပြီး အပိုင်း(၃) ပိုင်း ရှိပါတယ်။ ထုတ်လွှတ်ခြင်းနဲ့ ပတ်သက်လို့ ပြည်သူ့လွှတ်တော် အဋ္ဌမပုံမှန်အစည်းအဝေး (၁၁)ရက် မြောက်နေ့မှာ ပြည်ထောင်စုဝန်ကြီးကိုယ်တိုင် အကျယ်တဝင့်ရှင်းပြခဲ့လို့ အကြောင်းစုံသိခွင့်ရပါတယ်။ အခု ချေးငွေက ပို့လွှတ်ခြင်းနဲ့ ဖြန့်ဖြူးခြင်းအပိုင်းမှာ သုံးမှာဖြစ်ပါတယ်။ ပို့လွှတ်ခြင်းအပိုင်းမှာ အလုံ-သီတာ ဓာတ်အားလိုင်း ၁၀.၃၁၅ မိုင်၊ အလုံဓာတ်အားခွဲရုံ၊ သီတာဓာတ်အားခွဲရုံများ တည်ဆောက်ခြင်းနှင့် ရန်ကုန်တိုင်းဒေသကြီး၏ ၂၃၀ ကေဗွီဓာတ်အားပတ်လမ်းကို အပြည့်အဝ ချိတ်ဆက်နိုင်ကာ ဓာတ်အားပြတ်တောက်မှု အခြေအနေကို လျှော့ချနိုင်ပြီး ဓာတ်အားများလည်း တိုးတက်လာမှာဖြစ်ပါတယ်။ ရန်ကုန်မြို့ဟာ နိုင်ငံရဲ့ စီးပွားရေးမြို့တော် ဖြစ်ပြီး လူဦးရေ၊ စက်ရုံ၊ အလုပ်ရုံ၊ ရင်းနှီးမြှုပ်နှံမှုများ အများဆုံးရှိတဲ့ မြို့တော်ကြီးတစ်ခုပါ။ ဖွံ့ဖြိုးတိုးတက်မှု ပိုမို များပြားလာတာနဲ့အမျှ လျှပ်စစ်လိုအပ်ချက်တွေ ရှိလာဦးမှာဖြစ်တဲ့အတွက် အားထပ်ဖြည့်ရမှာဖြစ်ပါတယ်။ နောက်တစ်နေရာက မော်လမြိုင်-ရေး-ထားဝယ် ၂၃၀ ကေဗွီဓာတ်အားလိုင်း ၁၇၇.၇၁၂ မိုင်၊ ရေး ဓာတ်အားခွဲရုံ၊ ထားဝယ်ဓာတ်အားခွဲရုံတို့ကြောင့် ဓာတ်အားလိုင်းတစ်လျှောက် အိမ်ထောင်စု ၄ သိန်းကျော် အတွက်အကျိုးကျေးဇူးတွေ ရရှိလာမှာဖြစ်ပါတယ်။ ဖြန့်ဖြူးရေးအပိုင်းမှာတော့ စီမံကိန်းမှာပါတဲ့ ဧရာဝတီ၊ ပဲခူး (အရှေ့အနောက်)၊ မွန်၊ ကရင်၊ ရခိုင် စီမံကိန်းမြို့နယ်တွေရဲ့ ဓာတ်အားလိုင်း ၆၆ ကေဗွီ၊ ၃၃ ကေဗွီ မိုင်ပေါင်း ၆၂၅ မိုင် တည်ဆောက်မှာဖြစ်ပါတယ်။ ခွဲရုံအသစ်က ၄၂ ရုံ ဆောက်မှာဖြစ်ပြီး အဆင့်မြှင့်တင်တာက ၆ ရုံပါ။ တိုင်းနဲ့ ပြည်နယ် ၆ ခုရဲ့ စီမံကိန်းမြို့နယ်မှာပါတဲ့ အိမ်ထောင်စုပေါင်းဟာ ၁,၁၇၀,၀၀၀ ကျော် ရှိပါတယ်။ လက်ရှိ လျှပ်စစ်သုံးစွဲနေတဲ့ အိမ်ထောင်စုဟာ ၃၃၀,၀၀၀ ပဲ ရှိပါသေးတယ်။ ဒီစီမံကိန်းပြီးရင် ၃၄၀,၀၀၀ ကျော်လောက် ထပ်ပေးနိုင်မှာဖြစ်ပါတယ်။ ဧရာဝတီတိုင်းထဲမှာဆိုရင်လည်း စီမံကိန်းမြို့နယ် တွေထဲမှာပါတဲ့ မအူပင်၊ ဖျာပုံ၊ ဒေးဒရဲ၊ ငပုတော၊ ဘိုကလေး၊ ဓနုဖြူ၊ မြန်အောင်၊ အင်္ဂပူ၊ ဇလွန်၊ လေးမျက်နှာ စတဲ့ မြို့နယ်တွေရဲ့ အိမ်ထောင်စုပေါင်းဟာ ၃၆၀,၀၀၀ ကျော်ရှိပြီး ယခုလက်ရှိ လျှပ်စစ်မီးသုံးစွဲနေတာက ၇၀,၀၀၀ ခွဲထက်မပိုပါဘူး။ ဒီစီမံကိန်းပြီးရင် အိမ်ထောင်စု ၈၀,၀၀၀ ခွဲလောက် မီးထပ်ပေးနိုင်မှာပါ။ ကျွန်တော့ မဲဆန္ဒနယ်နဲ့ပတ်သက်လို့ ဟင်္သာတခွဲရုံကနေ လေးမျက်နှာအထိ ဓာတ်အားလိုင်း တည်ဆောက်ခြင်းနှင့် ၆၆ ကေဗွီ 5MVA ဓာတ်အားခွဲရုံ တည်ဆောက်ခြင်းပါဝင်ပါတယ်။ လေးမျက်နှာ မြို့နယ်ဟာ ရပ်ကွက်ကျေးရွာပေါင်း ၂၈၉ ရွာရှိပြီး အိမ်ထောင်စုပေါင်း ၂၆,၇၀၀ ကျော်ရှိပါတယ်။ လျှပ်စစ် မီးကို ၁၉၉၁ ခုနှစ်မှစတင်ရရှိပြီး ၂၀၁၅ ခုနှစ်အထိ နှစ်ပေါင်း ၂၅ နှစ် အတောအတွင်းမှာ ရွာပေါင်း ၂၀ နဲ့ အိမ်ထောင်စုပေါင်း ၂,၀၀၀ လောက်ပဲ မီးရခဲ့တာပါ။ ၂၀၁၅ ကနေ ယနေ့အထိ လျှပ်စစ်မီးကို အင်မတန်မှ ငတ်မွတ်ကျတဲ့ ပြည်သူတွေဟာ လူထုဗဟိုပြုစီမံကိန်းတို့၊ နောက် ကိုယ်ထူကိုယ်ထအားစိုက် လုပ်ဆောင် ကြတာမျိုးတို့ကြောင့် ကျေးရွာ ၁၅ ရွာရဲ့ အိမ်ထောင်စုပေါင်း ၂,၀၀၀ လောက် လျှပ်စစ်ဓာတ်အား ထပ်ရ ပါတယ်။ ရှိပြီးသားအရင်းအမြစ်ပေါ်မှာပဲ ထပ်မံတိုးချဲ့ဆွဲယူတာဖြစ်တဲ့အတွက် မီးအားမနိုင်တာ၊ ဗို့အား ကျဆင်းတာတွေ မကြာခဏ မီးပြတ်တောက်မှုတွေဖြစ်ပြီးတော့ အခက်အခဲတွေ တွေ့နေရပါတယ်။ နာယကကြီးခင်ဗျာ။ Power Point တင်ပြခွင့်ပြုပါ။ ဒီပုံကတော့ ကျွန်တော့မဲဆန္ဒနယ်ရဲ့ ရပ်ကွက် ကျွန်တော်ကိုယ်တိုင်လိုက်လံကြည့်ရှုတဲ့အခါမှာ မီးအားအဝင် ၃၀ လောက်ပဲရှိပါတယ်။ ဒီညာဘက်ခြမ်းမှာ ပြထားတဲ့ပုံကတော့ ၂၀၁၈ ခုနှစ်၊ ရ လပိုင်းတုန်းက သူတို့ခံစားနေရတဲ့ ခံစားချက်တွေကို လူမှုကွန်ရက်မှာ တင်ထားတာဖြစ်ပါတယ်။ အခုချေးငွေစီမံကိန်း အကောင်အထည်ဖော်ခဲ့ရင် နောက်ထပ် ကျေးရွာပေါင်း ၇၀ ကျော်၊ အိမ်ထောင်စုပေါင်း ၇,၀၀၀ ကျော် မီးလင်းတော့မှာပါ။ အဲဒီထဲကနေမှ အမှတ်(၂) မဲဆန္ဒနယ်မြေဟာ ငဝန်မြစ်အနောက်ဘက်ခြမ်းမှာဖြစ်တဲ့အတွက် လျှပ်စစ်မီးရဖို့ မျှော်လင့်လို့မရနိုင်တဲ့ အနေအထားကနေ ဒီစီမံကိန်းကြောင့် ရွာပေါင်း ၂၀ ကျော်၊ အိမ်ထောင်စုပေါင်း ၃,၀၀၀ ခန့် မီးလင်းတော့မှာဖြစ်ပါတယ်။ စီမံကိန်းက ၂၀၁၉ ခုနှစ်၊ ဇွန်လမှာ စတင်ပြီး ၂၀၂၅ ခုနှစ်၊ ဇွန်လမှာ အပြီးသတ်မှာဆိုတော့ ၆ နှစ်တော့ ကြာပါ့မယ်။ ဒီနေရာမှာ မေးချင်တာနဲ့ အကြံပြုချင်တာလေးရှိပါတယ်။ NEP စီမံချက်အရ 11 KV လိုင်း ၂ မိုင် အတွင်း ကျေးရွာတွေ ဦးစားပေးရရှိမယ့်နေရာမှာ လုပ်ငန်းသတ်မှတ်ချိန်ရောက်သော်လည်း မည်သည့်အကြောင်း ကြောင်းကြောင့် ကြန့်ကြာနေသလဲဆိုတာ သိချင်ပါတယ်။ တိုးတက်များပြားလာမယ့် ဓာတ်အားလိုင်းတွေ၊ ကျေးရွာတွေကြောင့် လိုအပ်လာတော့မယ့် ဝန်ထမ်းအရေအတွက်ကို မည်ကဲ့သို့ ကြိုတင်စီမံဆောင်ရွက် ထားရှိသလဲဆိုတာ သိချင်ပါတယ်။ ခွဲရုံတွေမှာ ဝန်ထမ်းအိမ်ရာပါ မပါနဲ့၊ မပါခဲ့ရင်လည်း ခွဲရုံအနေအထား အရ ဝန်ထမ်းအိမ်ရာမဖြစ်မနေ ထည့်သွင်းတည်ဆောက်သင့်တဲ့ခွဲရုံများကို သတ်မှတ်ပြီး ဆောင်ရွက်ပေးစေလို ပါတယ်။ တည်ရှိပြီးသား ဓာတ်အားလိုင်းတွေ၊ ကြိုးတွေ၊ မီးတိုင်တွေဟာ နှစ်ကာလကြာလာတာနဲ့အမျှ စံချိန်စံညွှန်းမမီတာ၊ အားနည်းလာမှုအပေါ်မှာလည်း စိစစ်ကြပ်မတ်လဲလှယ်ပေးဖို့ အကြံပြုလိုပါတယ်။ ဟင်္သာတခရိုင်အတွင်းမှာတင် ၄၀၀ ဗို့လိုင်းမှာရှိတဲ့ သစ်သားတိုင်လဲဖို့ ကျန်နေတဲ့ အရေအတွက်ဟာ တိုင်ပေါင်း ၁,၅၀၀ လောက် ရှိသေးတယ်လို့ သိရပါတယ်။ နိဂုံးချုပ်အနေနဲ့ ဆွေးနွေးရရင် ဒီငွေဟာချေးငွေပါ။ အတိုးနှုန်းသက်သာခြင်း၊ ချေးငွေမူဝါဒနဲ့ ကိုက်ညီခြင်းတို့ကြောင့် ချေးရမှာပါ။ တစ်ချိန်မှာ ပြန်ဆပ်ရမှာဖြစ်ပါတယ်။ ဒီငွေတွေကို အကျိုးရှိထိရောက်ဖို့ နောင်မျိုးဆက်တွေအတွက် တန်ဖိုးရှိစေဖို့၊ ကျွန်တော်တို့ ပြောဆိုဆွေးနွေးတာတွေ၊ သမိုင်းကြောင်း ကောင်းစေဖို့အတွက် သတ်မှတ်ချိန်အတွင်းမှာ လုပ်ငန်းများကို ပီပီပြင်ပြင် တိတိကျကျ ဆောင်ရွက်နိုင်ရေး ဘဏ္ဍာငွေအလေအလွင့်မရှိစေရေးအတွက် ဝန်ကြီးဌာနမှ သေချာကြပ်မတ်စိစစ် ဆောင်ရွက်သင့်ပါကြောင်း အကြံပြု တိုက်တွန်းရင်း ပြည်ထောင်စုလွှတ်တော်ကြီးက အတည်ပြုပေးနိုင်ပါရန် ဆွေးနွေးလိုက်ရပါတယ်။ အားလုံး ကျေးဇူးတင်ပါတယ်။</speech>
<speech type="speaker">ဆက်လက်ပြီး ဒေါ်ချိုချို အုတ်တွင်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1438">ဒေါ်ချိုချို (အုတ်တွင်းမဲဆန္ဒနယ်၊ ပဲခူးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးမင်္လာပါရှင်။ ကျွန်မကတော့ ပဲခူးတိုင်းဒေသကြီး၊ အုတ်တွင်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်ချိုချို ဖြစ်ပါတယ်။ နိုင်ငံတော်သမ္မတထံမှ ပေးပို့ထားသော လျှပ်စစ်နှင့် စွမ်းအင်ဝန်ကြီးဌာန၏ လျှပ်စစ်ဓာတ်အား ကွန်ရက်ဖွံ့ဖြိုးတိုးတက်ရေးစီမံကိန်း ဆောင်ရွက်ရန်အတွက် အာရှဖွံ့ဖြိုးရေးဘဏ်ထံမှ အမေရိကန်ဒေါ်လာ ၂၉၈.၉ သန်း ချေးငွေရယူရန် ကိစ္စ နဲ့စပ်လျဉ်း၍ ထောက်ခံအကြံပြု ဆွေးနွေးသွားမှာ ဖြစ်ပါတယ်။ နိုင်ငံတော်ရဲ့ ဘတ်ဂျက်အခြေအနေအရ နိုင်ငံတော်ရဲ့ အဓိကကြီးမားသော အရင်းအနှီးလိုအပ်ချက် ဖြစ်သည့် လျှပ်စစ်ကဏ္ဍကို လုံလောက်အောင် ဖြည့်ဆည်းပေးနိုင်မှု မရှိသောကြောင့် ပြည်ပကချေးငွေများကို ရယူအကောင်အထည်ဖော် ဆောင်ရွက်ခြင်းကို စနစ်တကျ မှန်ကန်စွာ ငွေယိုပေါက်မရှိအောင် အသုံးချ နိုင်ပါက အကျိုးရှိနိုင်မည် ဖြစ်ပါတယ်။ ချေးငွေချေးယူတဲ့နိုင်ငံအနေဖြင့် ဖွံ့ဖြိုးတိုးတက်တဲ့ လုပ်ငန်းတွေ လုပ်ကိုင်နိုင်ရပြီး စီပွားရေးစနစ်ကို ပြောင်းလဲနိုင်ရပါမယ်။ ရရှိတဲ့ငွေကြေးကို အသုံးပြု ဆောင်ရွက်နိုင်တဲ့ လူ့စွမ်းအားအရင်းအမြစ်နဲ့ သဘာဝအရင်းအမြစ် ရှိရမှာဖြစ်ပြီး ချေးငွေရယူတဲ့နိုင်ငံရဲ့ ဖွံ့ဖြိုးတိုးတက်ရေး အားစိုက်လုပ်ကိုင်မှုနဲ့ ဆန္ဒပြင်းထန်မှုချေးငွေကို ပြန်လည်ဆပ်နိုင်တဲ့ စွမ်းဆောင်ရည်လည်း ရှိရပါမယ်။ လျှပ်စစ်ဓာတ်အားကွန်ရက် ဖွံ့ဖြိုးတိုးတက်ရေးစီမံကိန်းကို ဆောင်ရွက်ရခြင်း ရည်ရွယ်ချက်များ မှာလည်း ဓာတ်အားစနစ်တည်ငြိမ်ရေး၊ ဓာတ်အားအရည်အသွေး ကောင်းမွန်ရေးကို ထောက်ပံ့နိုင်ရေး၊ ဓာတ်အားစနစ်မရောက်ရှိသေးသော ဒေသများသို့ လျှပ်စစ်ဓာတ်အားရရှိသုံးစွဲနိုင်ရေး၊ ဓာတ်အားရရှိပြီးတဲ့ ဒေသများမှာဓာတ်အားကို ဓာတ်အားတိုးတက်သုံးစွဲနိုင်ရေးနဲ့ အမျိုးသားလျှပ်စစ်ဓာတ်အားရရှိရေး စီမံကိန်းအား အထောက်အပံ့ဖြစ်စေရေးတို့ ဖြစ်တဲ့အတွက် လျှပ်စစ်နဲ့ပတ်သက်ပြီး ယခုလက်ရှိ ပြည်သူတွေကြုံတွေ့ နေရတဲ့ အခက်အခဲတွေ လိုအပ်ချက်တွေကို ဖြည့်ဆည်းပေးနိုင်မှာဖြစ်လို့ ကြိုဆိုရမယ့် စီမံကိန်းဖြစ်ပါတယ်။ စီမံကိန်းကာလဟာ ၂၀၁၉ ခုနှစ်မှ ၂၀၂၅ ခုနှစ်အထိ ၆နှစ်ကာလ ဖြစ်တဲ့အတွက်ကြောင့် အဆိုပါစီမံကိန်း ကို အကောင်အထည်ဖော်ပြီးရင်တော့ မူလ ဓာတ်အားပေးလိုင်းမှ (၅)မိုင်အတွင်းနဲ့ (၅)မိုင်အထက်မှာရှိတဲ့ လျှပ်စစ်ကိုမျှော်လင့်တောင့်တနေတဲ့ ကျေးရွာများအနေဖြင့် လျှပ်စစ်ဓာတ်အားကို အပြည့်အဝရရှိတော့မှာ ဖြစ်တဲ့အတွက် စီမံကိန်းကာလအတွင်း ပြီးပြည့်စုံအောင် အကောင်အထည်ဖော်ပေးဖို့ လိုအပ်ပါတယ်။ နာယကကြီးရှင့်။ ကမ္ဘာ့ဘဏ်ရဲ့ အကူအညီဖြင့် ဆောင်ရွက်လျက်ရှိတဲ့ NEP အမျိုးသားလျှပ်စစ် ဓာတ်အားရရှိရေးစီမံကိန်းက မူလဓာတ်အားပေးလိုင်းမှ(၂)မိုင်အတွင်း ကျေးရွာတွေကို ပထမဦးစားပေး အစီအစဉ်ဖြင့် ဆောင်ရွက်လျှက်ရှိရာမှာ ယခုစီမံကိန်းကို ပီပီပြင်ပြင် အကောင်အထည်ဖော် နိုင်တာကို မတွေ့ရှိရသေးပါဘူး။ လိုအပ်တဲ့ပစ္စည်းများ ဝယ်ယူရေးအတွက် တင်ဒါခေါ်ယူရာမှာ ကြန့်ကြာ မှုနဲ့အတူ ပစ္စည်းများ ပြည့်စုံသင့်သလောက် ပြည့်စုံပြီးတဲ့အခါမှာလည်း လုပ်အားတင်ဒါခေါ်ယူမှုမှာ ကြန့်ကြာ နေခြင်းနဲ့ အခြားသော အကြောင်းအမျိုးမျိုးပြမှုများဖြင့် လတ်တလောမှာ NEP စီမံကိန်းကို ပြီးစီးအောင် မြင်အောင် အကောင်အထည်မဖော်ပေးနိုင်မှုများကြောင့် လျှပ်စစ်ကိုလိုလား တောင့်တရူးသွပ်နေတဲ့ ဒေသခံ ပြည်သူများအနေဖြင့် ပြည်သူ့အစိုးရနဲ့ ပြည်သူ့ကိုယ်စားလှယ်များအပေါ် အထင်လွဲနိုင်စရာများ ဖြစ်ပေါ် နေသောကြောင့် ကြန့်ကြာနေတဲ့၊ ရှုပ်ထွေးနေတဲ့ အကြောင်းကိစ္စတွေကို အမြန်ဆုံး ရှင်းလင်းဆောင်ရွက် ပြီး အောင်မြင်စွာ အကောင်အထည်ဖော်ဖို့လိုအပ်နေကြောင်း ပြည်သူ့အသံများမှ သိရတဲ့အတွက် အကြံပြု ရခြင်းဖြစ်ပါတယ်။ ဒါကြောင့် နောက်စီမံကိန်းတစ်ခုမစမီ ယခင်စီမံကိန်းများကို ပြီးပြတ် အောင်မြင်စွာ အကောင်အထည်ဖော်ရမည် ဖြစ်ပါတယ်။ နာယကကြီးရှင့်။ NEP စီမံကိန်းအပါအဝင် နိုင်ငံတော်မှချေးငွေဖြင့် ကူညီဆောင်ရွက်ပေးနေတဲ့ စီမံကိန်းများတွင် ကိုယ့်အားကိုယ်ကိုးမီးလင်းရေးကို ဆောင်ရွက်ခဲ့ကြတဲ့ဒေသများကို နည်းပညာသာ အကူ အညီပေးတာဖြစ်လို့ ထိုဒေသများမှာရှိတဲ့ ငွေကြေးမတတ်နိုင်လို့ ကိုယ့်အားကိုယ်ကိုး မီးလင်းရေးမှာ မပါဝင် နိုင်ခဲ့ကြတဲ့ ပြည်သူများအတွက်လည်း လိုအပ်တဲ့ ကူညီထောက်ပံ့ပေးမှုများ လိုအပ်ပါတယ်။ ဘာကြောင့် လဲဆိုရင် အခုလိုစီမံကိန်းတွေမှာ မပါဝင်တော့တဲ့ ကိုယ့်အားကိုယ်ကိုးမီးလင်းတဲ့ ကျေးရွာတွေဟာ မီးရရှိရေး အတွက် ကုန်ကျစရိတ်များစွာရှိပြီး တတ်နိုင်တဲ့ လူနည်းစုလောက်သာ မီးလင်းကြရတဲ့အတွက် ထိုကျေးရွာ များမှာ လျှပ်စစ်ဓာတ်အား လိုအပ်သူများစွာ ရှိနေသောကြောင့်ဖြစ်ပါတယ်။ နိဂုံးချုပ်အားဖြင့် အခုလိုလျှပ်စစ်ဓာတ်အားကွန်ရက် ဖွံ့ဖြိုးတိုးတက်ရေးစီမံကိန်းမှာ ဓာတ်အား ပို့လွှတ်ရေးအပိုင်းနဲ့ ဓာတ်အားဖြန့်ဖြူးရေးအပိုင်းဆိုပြီး လုပ်ငန်းအပိုင်း နှစ်ပိုင်းပါဝင်သည်။ ဓာတ်အား ဖြန့်ဖြူးရေးလုပ်ငန်းများ အကောင်အထည်ဖော် ဆောင်ရွက်ခြင်းဖြင့် ဧရာဝတီတိုင်းဒေသကြီး ၊ ပဲခူးတိုင်း ဒေသကြီး (အရှေ့အနောက်)၊မွန်ပြည်နယ်၊ ကရင်ပြည်နယ်၊ ရခိုင်ပြည်နယ်တို့ရှိ အိမ်ထောင်စု စုစုပေါင်း အပေါ်မှာ ၂၀၁၈ ခုနှစ်၊ မတ်လစာရင်းအရ ၂၈.၁ ရာခိုင်နှုန်း လျှပ်စစ်ဓာတ်အားရရှိရာက စီမံကိန်းပြီးစီး သွားရင် ၅၇.၉ ရာခိုင်နှုန်းအထိ တိုးတက်ရရှိသွားမှာဖြစ်ပြီး ဓာတ်အားလိုင်းနဲ့ ဓာတ်အားခွဲရုံတည်ဆောက်ခြင်း လုပ်ငန်းများကို ဆောင်ရွက်ခြင်းဖြင့် အဆိုပါတိုင်းဒေသကြီးနဲ့ ပြည်နယ် ၆ ခုမှာ အိမ်ထောင်စု စုစုပေါင်း ၃.၈၈၂ သန်းအနက် ၂၀၁၈ ခုနှစ်၊ မတ်လစာရင်းအရ ၂၆.၂၈ ရာခိုင်နှုန်း ဓာတ်အားရရှိပြီး စီမံကိန်းပြီးစီး သွားရင် ၃၅.၂ရ ရာခိုင်နှုန်းအထိ တိုးတက်သွားမယ်လို့ ဖော်ပြထားတဲ့အတွက် တိုင်းပြည်အတွင်းမှာ တိုးတက် လိုအပ်လာတဲ့ လျှပ်စစ်ဓာတ်အားလိုအပ်ချက်ကို ဆောင်ရွက်သွားနိုင်မှာ ဖြစ်တဲ့အတွက်ကြောင့် NEP စီမံကိန်းကို အကြောင်းအမျိုးမျိုးပြပြီး နှောင့်နှေးကြန့်ကြာမှုများမရှိအောင် စီမံကိန်းကာလအတွင်း အပြီးအစီးအကောင် အထည်ဖော်နိုင်ရေးအတွက် ဆွေးနွေးရခြင်း ဖြစ်ပါတယ်။ ကျေးဇူးတင်ပါတယ်ရှင်။</speech>
<speech type="speaker">ဒေါက်တာတင်တင်ဝင်း ပဲခူးတိုင်းဒေသကြီး မဲဆန္ဒနယ်အမှတ်(၅) ဆွေးနွေးဖို့ဖြစ်ပါတယ်။</speech>
<speech><mp id="1269">ဒေါက်တာတင်တင်ဝင်း(မဲဆန္ဒနယ်အမှတ်-၅၊ ပဲခူးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးရှင်။ အာရှဖွံ့ဖြိုးရေးဘဏ်ထံမှ အမေရိကန်ဒေါ်လာ ၂၉၈.၉ သန်းကို လျှပ်စစ်နှင့် စွမ်းအင်ဝန်ကြီးဌာနမှ ရန်ကုန်တိုင်းဒေသကြီး၊ တနင်္သာရီတိုင်းဒေသကြီး၊ ဧရာဝတီတိုင်းဒေသကြီး၊ ပဲခူးတိုင်းဒေသကြီး၊ မွန်ပြည်နယ်၊ ရခိုင်ပြည်နယ်၊ ကရင်ပြည်နယ်တို့တွင် လျှပ်စစ်ဓာတ်အားကွန်ရက် ဖွံ့ဖြိုး တိုးတက်ရေးစီမံကိန်း(Power Network Development Project) ဆောင်ရွက်ရန်ကိစ္စကို ဆွေးနွေး လိုပါတယ်။ စီမံကိန်း၏ ရည်ရွယ်ချက်အနေနဲ့ အလွန်ကောင်းမွန်ပါ၍ ကြိုဆိုပါတယ်။ နာယကကြီးရှင်။ အစိုးရတစ်ရပ်၊ ဝန်ကြီးဌာနတစ်ခု၊ အဖွဲ့အစည်းတစ်ခုဆိုတာဟာ စီမံကိန်း ရေးဆွဲကြရပါတယ်။ ဒီစီမံကိန်း အောင်မြင်ခြင်း၊ မအောင်မြင်ခြင်းကို တိုင်းတာတဲ့နည်းများစွာအနက် ပြည်သူလူထုဟာ အောက်ခြေမှာ တကယ်အကျိုးခံစားမှု ရှိရဲ့လားဆိုတာကလည်း တိုင်းတာရမယ့်အချက် တစ်ချက် ဖြစ်ပါတယ်။ စီမံကိန်းဆိုတာ လူတွေက အကောင်အထည်ဖော်ရပါတယ်။ လူသားအရင်းအမြစ် ဆိုတာမှာ လူသားအပေါင်းကျွမ်းကျင်မှု(Skil)ဟု ခေါ်ပါတယ်။ အရည်အသွေးမြင့်မား၊ တာဝန်ယူ၊ တာဝန်ခံ၊ ပွင့်လင်းမြင်သာမှုများဟာ ကျွမ်းကျင်မှုထဲထည့်ရပါမယ်။ ကျွန်မတို့ဟာ ယခုပြည်သူဗဟိုပြုစနစ်ကို သွားနေ ပါတယ်။ People Orientate, People Sentence ဆိုတာ ပြည်သူမျက်နှာကိုပဲ ကြည့်ရမယ့်စနစ်ပါ။ မည်သည့်စီမံကိန်းကို အကောင်အထည် ဖော်သည်ဖြစ်စေ ပြည်သူကိုထည့်တွက်ရပါမယ်။ လျှပ်စစ်စီမံကိန်းနှင့်ပတ်သက်၍ အပိုင်း (၃)ပိုင်းခွဲပြီး ပြောလိုပါတယ်။ (၁) ပြည်သူပူးပေါင်းပါဝင်မှု၊ (၂) ပြည်သူအန္တရာယ်ကင်းမှု၊ (၃) ပြည်သူအကျိုးရှိမှု၊ စီမံကိန်းတွေဟာ ပြည်သူကြားမှာ လုပ်ရတာပါ။ ပြည်သူနှင့်ညှိနှိုင်း သူတို့ကို Awareness ပေးရပါမယ်။ ကျွန်မမဲဆန္ဒနယ်မှာ လျှပ်စစ် လိုချင်တဲ့သူချည်း ပါပဲ။ ဆောင်ရွက်ပြီး ဓာတ်တိုင်လာစိုက်တော့ ခြံထဲမှာပေးမစိုက်ပါဘူး။ စိုက်တဲ့သူကလည်း ခြံရှေ့က မြောင်းထဲမှာ စိုက်ခဲ့ပါတယ်။ ကျွန်မသွားကြည့်တဲ့ရေမြောင်းထဲမှာ ဓာတ်တိုင်ဟာယိုင်နေပါပြီ။ သူတို့နားလည် လက်ခံနိုင်အောင် ညှိနှိုင်းဖို့လိုပါတယ်။ ဒုတိယအနေနဲ့ ပြည်သူအန္တရာယ်ကင်းမှုပါ။ ဥပမာဓာတ်ကြိုးပျက်ကျနေတာကို တွေ့တဲ့လူကအကြောင်း ကြားတော့ လူမရှိလို့ ချက်ချင်းမလာနိုင်ဘူး။ အဲဒီဒီဓာတ်ကြိုးကိုနင်းမိပြီး အသက်ဆုံးရှုံးကြရ ပါတယ်။ ဒါမျိုးဟာ တစ်ခါတည်းမဟုတ်ပါဘူး။ ဒါကဘာကိုပြသလဲဆိုရင် လူသားအရင်းအမြစ် မလုံလောက် ဌာနတိုင်းမှာလိုလို ဝန်ထမ်းအင်အား ၂၀၀ ရှိရမှာ ၁၀၀ တောင် အနိုင်နိုင်ရှိတာမို့ စီမံကိန်းထဲမှာ ကျွမ်းကျင်လုပ်သား အပြည့်အဝရရေးကို ထည့်သွင်းစဉ်းစားရပါမယ်။ တတိယအနေနှင့် ပြည်သူအကျိုးရှိမှု။ ကျွန်မမဲဆန္ဒနယ်မှာ သောက်ရေခပ်ချောင်းစီမံကိန်းကို လွန်ခဲ့တဲ့ ရ နှစ်က ဖော်ဆောင်ခဲ့ပါတယ်။ လယ်ယာမြေများစွာ၊ တံတား၊ လူအများကို ပြောင်းရွှေ့လိုက် ပါတယ်။ လျော်ကြေးငွေ တစ်ပြားမှမရပါဘူး။ ရွာနေရာအစား ပေးပါတယ်။ အခုထိ အဲဒီနေရာဟာ ရွာအဖြစ် အသိမှတ်ပြုမခံရသေးတဲ့အပြင် ရွာနားပတ်ဝန်းကျင်က မောင်းထုတ်ခံနေရပါတယ်။ ရေအားလျှပ်စစ် အောင်မြင်လို့ လူအများအကျိုးခံစားရတာ မှန်ပါတယ်။ လူနည်းစုကိုလည်း ပစ်ထားလို့မရပါဘူး။ စီမံကိန်း အသစ်တွေလုပ်တိုင်း နစ်နာသောပြည်သူလူထုကို ကြည့်ရပါမယ်။ စီမံကိန်းအသစ်တွေဟာ တိုင်းပြည် တိုးတက်ရေးအတွက် လိုပါတယ်။ ယိုယွင်းနေတဲ့ ဓာတ်တိုင်တွေ၊ မီးကြိုးတွေကိုလည်း ဗျူဟာချပြီး ပြင်ဆင်သင့်ပါတယ်။ သွားပွတ်အူလိုမီးကြိုးတွေဟာ ဓာတ်တိုင်ပေါ်မှာ အန္တရာယ်များရုံမျှမက ဓာတ်တိုင် ပေါ်တက်ရတဲ့ ဝန်ထမ်းများဟာလည်း အလွန်သနားဖို့ကောင်းပါတယ်။ တက်ပြင်တာနဲ့ မဆုံးရှုံးသင့်တဲ့ အသက်တွေ ဆုံးရှုံးနေတယ်ဆိုတာကတော့ တကယ်မဖြစ်သင့်ပါဘူး။ နာယကကြီးရှင်။ စီမံကိန်းအကောင်အထည်ဖော်နေရင်း စီမံကိန်းပြီးသွားရင် လူသားအရင်းအမြစ် ကျွမ်းကျင်ဝန်ထမ်းတွေ လိုအပ်လာမှာမို့ တစ်ပြိုင်နက်တည်း ပျိုးထောင်သင့်ပါတယ်။ သဘာဝသယံဇာတ တွေ ပြုန်းတီးသွားတဲ့လူသားအရင်းအမြစ် သယံဇာတတွေပါ ပြုန်းတီးသွားလို့မဖြစ်ပါဘူး။ အခု Human Resources ဟာ နေရာတိုင်းမှာ ပြဿနာဖြစ်နေပါတယ်။ လယ်လုပ်မယ့်သူမရှိဘူး။ သားဖွားဆရာမတစ်ယောက်ဟာ ရွာ ၅ ရွာ ကနေ ၁၀ ရွာ အထိ ကြည့်နေရပါတယ်။ ကျောင်းတွေမှာလည်း ကျွမ်းကျင်တဲ့ ဆရာ၊ ဆရာမ အလုံအလောက်မရှိဘူး။ ဆေးရုံမှာလည်း လူနာနဲ့ ဆရာဝန် ပြဿနာဖြစ်နေ ပါတယ်။ ဒါတွေဟာ အခုလိုချင်ရင် အခုရိုက်ထုတ်လို့ရတဲ့ အရာမျိုးတွေမဟုတ်ပါဘူး။ ပြုစုပျိုးထောင်၊ သင်တန်းတက်၊ ကျောင်းဖွင့်ရမှာ ဖြစ်ပါတယ်။ နာယကကြီးရှင်။ အခုချိန်မှာ စီမံကိန်းတစ်ခုရေးဆွဲတိုင်း လူသားအရင်းအမြစ် ပျိုးထောင်ဖို့ပါ စဉ်းစားရမယ့်ပါပြီ။ ရုပ်ဝတ္ထုပစ္စည်းတွေ ဘယ်လောက်ပဲ တိုးတက်တိုးတက် လူသားတွေ တိုးတက်မှ၊ တော်မှ အမီလိုက်နိုင်မှာ ဖြစ်ပါတယ်။ နိဂုံးချုပ်အနေနဲ့ စီမံကိန်းဟာ ပြည်သူတကယ်အကျိုး ရှိဖို့အတွက် ကျွမ်းကျင်တဲ့လူသားအရင်းအမြစ် များစွာလိုပါတယ်။ စီမံကိန်းကြောင့် ထိခိုက်ရတဲ့ ပြည်သူ တွေကိုလည်း ဥပေက္ခာမပြုသင့်ပါကြောင်း ဆွေးနွေးရင်း နိဂုံးချုပ်အပ်ပါတယ်။ ကျေးဇူးတင်ပါတယ်ရှင်။</speech>
<speech type="speaker">ဦးဘိုကြီး ချောက်မဲဆန္ဒနယ်ဆွေးနွေးဖို့ဖြစ်ပါတယ်။</speech>
<speech><mp id="1455">ဦးဘိုကြီး(ချောက်မဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီး၊ အမျိုးသားလွှတ်တော်ဥက္ကဋ္ဌ၊ ပြည်သူ့လွှတ်တော်နှင့် အမျိုးသား လွှတ်တော် ဒုတိယဥက္ကဋ္ဌများ၊ ပြည်ထောင်စုလွှတ်တော် ကိုယ်စားလှယ်များနှင့် ပြည်ထောင်စုအဆင့် အဖွဲ့အစည်းဝင်များအားလုံး မင်္ဂလာပါလို့ ဂါရဝပြုနှုတ်ခွန်းဆက်သအပ်ပါတယ်။ ကျွန်တော်ကတော့ လျှပ်စစ်နှင့် စွမ်းအင်ဝန်ကြီးဌာနမှ ရန်ကုန်တိုင်းဒေသကြီး၊ တနင်္သာရီတိုင်းဒေသကြီး၊ ဧရာဝတီတိုင်း ဒေသကြီး၊ မွန်ပြည်နယ်၊ ကရင်ပြည်နယ်နှင့် ရခိုင်ပြည်နယ်တို့မှာ လျှပ်စစ်ဓာတ်အားကွန်ရက် ဖွံ့ဖြိုး တိုးတက်ရေးစီမံကိန်း ဆောင်ရွက်ရန်အတွက် အာရှဖွံ့ဖြိုးရေးဘဏ် ADB ထံမှ အမေရိကန်ဒေါ်လာ ၂၀င်ရင် ပက်လက်အား အက်လာတယ် ။ ပြည်ပချေးငွေများကို ရယူရာမှာ ကာလတို ၅ နှစ်စီမံကိန်း သို့မဟုတ် အမျိုးသားစီမံကိန်းများတွင် ပါဝင်သောကိစ္စရပ်များအတွက် ဦးစားပေး စဉ်းစားစေလိုပါတယ်။ ဆိုလိုတာက ခန့်မှန်းဘတ်ဂျက် ရေးဆွဲ အကောင်အထည်ဖော်ရာတွင် ရငွေသုံးငွေစာရင်းများအရ လိုငွေရ ဘတ်ဂျက်ဖြစ်ပေါ်လာမှု နည်းနိုင်သမျှ နည်းပါးစေရန်အတွက် ဖြစ်ပါတယ်။ ဆိုင်းငံ့ကာလကြာမြင့်ပြီး အတိုးနှုန်းသက်သာစေတဲ့ ပြည်ပချေးငွေ ရယူပြီး ဘတ်ဂျက်တွင် ရငွေသုံးငွေများအဖြစ် အဝင်၊ အထွက်စာရင်းဖော်ပြပေးနိုင်ရန်အတွက် ဖြစ်ပါတယ်။ ၁၁-၉-၂၀၁၈ ရက်နေ့တွင် ပြည်ထောင်စုလွှတ်တော်၌ အတည်ပြုခဲ့တဲ့ ၂၀၁၈-၂၀၁၉ ဘဏ္ဍာနှစ် အမျိုးသား စီမံကိန်းဥပဒေပါ ပုဒ်မ ၁၂ တွင် ၂၀၁၈-၂၀၁၉ ဘဏ္ဍာနှစ်အတွင်း ဆောင်ရွက်မည့်လုပ်ငန်းစီမံကိန်းများသည် ဖြစ်မြောက်နိုင်စွမ်း ရှိ မရှိ၊ စီးပွားရေးတွက်ခြေကိုက်မှု ရှိ မရှိ၊ ပြည်သူများအတွက် အကျိုးရှိမှု ရှိ မရှိ၊ ဒေသဖွံ့ဖြိုးရေးကို အထောက်အကူပြုဖို့ ပြု မပြု၊ ပတ်ဝန်းကျင်ကိုထိခိုက်မှု ရှိ မရှိ စသည်တို့ကို ဘက်စုံ လေ့လာဆန်းစစ်ပြီး ပြည်ထောင်စုအစိုးရအဖွဲ့၏ သဘောတူခွင့်ပြုချက်ဖြင့် ကာလတို ၅ နှစ် စီမံကိန်း၌ ထည့်သွင်းရေးဆွဲပြီးမှ နှစ်စဉ်အမျိုးသားစီမံကိန်းတွင် ထည့်သွင်းဖော်ပြရမည်။ ပြည်ထောင်စုအစိုးရအဖွဲ့သည် နိုင်ငံတော်၏အကျိုးစီးပွားအတွက် အရေးကြီးလိုအပ်ချက်အရ ဆောင်ရွက်ရသည့် အထူးစီမံကိန်းများကို ကာလတို ၅ နှစ် စီမံကိန်းတွင် မပါရှိသော်လည်း နှစ်စဉ်အမျိုးသား စီမံကိန်းတွင် ထည့်သွင်းဖော်ပြခွင့်ရှိတယ်လို့ ပြဋ္ဌာန်းထားပါတယ်။ ဒါကြောင့် ပြည်ထောင်စုလွှတ်တော်သို့ တင်ပြအတည်ပြု မယ့် ပြည်ပချေးငွေများနှင့် ပတ်သက်ပြီး ၅ နှစ်စီမံကိန်း သို့မဟုတ် အမျိုးသားစီမံကိန်း တွင် ဘဏ္ဍာနှစ်အလိုက် ပါဝင်အကျုံးဝင်မှု ရှိ မရှိကို ရှင်းလင်း ဖော်ပြပေးစေလိုပါတယ်။ အထက်တွင် တင်ပြခဲ့တဲ့ အတည်ပြုပြီးဥပဒေရဲ့ ပုဒ်မ ၁၃ မှာလည်း သက်ဆိုင်ရာဌာနနှင့် အဖွဲ့အစည်းများသည် မိမိတို့ ဆောင်ရွက်သည့် လုပ်ငန်းစီမံကိန်းနှင့် လုပ်ငန်းများအတွက်လျာထားခြင်း၊ အကောင်အထည်ဖော် ဆောင်ရွက်ခြင်း၊ စိစစ်သုံးသပ်ခြင်းလုပ်ငန်းများနှင့်စပ်လျဉ်း၍ သတ်မှတ်ချက်များနှင့်အညီ မြို့နယ်အဆင့်မှ စတင်ပြီး စီမံကိန်းနှင့် ဘဏ္ဍာရေးဝန်ကြီးဌာနအပါအဝင် သက်ဆိုင်ရာ မဲဆန္ဒနယ်အသီးသီးမှ လွှတ်တော် ကိုယ်စားလှယ်များ၊ တာဝန်ရှိပုဂ္ဂိုလ် အဖွဲ့အစည်းများနှင့် အပြည့်အဝ ပူးပေါင်းဆောင်ရွက်ရမည်။ ပူးပေါင်းဆောင်ရွက်ရန် ပျက်ကွက်သည့်ပုဂ္ဂိုလ် ဌာနအဖွဲ့အစည်းများကို တည်ဆဲဥပဒေ၊ နည်းဥပဒေ၊ စည်းမျဉ်း၊ စည်းကမ်းများနှင့်အညီ ထိရောက်စွာ အရေးယူဆောင်ရွက်ရမည်လို့ ပြဋ္ဌာန်းထားပါတယ်။ သို့ပါ၍ ယခုပြည်ပချေးငွေဖြင့်ဆောင်ရွက်မည့် လျှပ်စစ်ဓာတ်အားကွန်ရက် ဖွံ့ဖြိုးတိုးတက်ရေးစီမံကိန်း ဆောင်ရွက်တဲ့အခါမှာ လုပ်ငန်းစတင်ကတည်းက အထက်ပါပြဋ္ဌာန်းထားတဲ့ ပုဒ်မ ၁၃ နည်းတူ လိုက်နာ ဆောင်ရွက်ရန် လိုအပ်ပါလိမ့်မယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ နိုင်ငံတော်ရဲ့ ၃၁-၃-၂၀၁၈ ရက်နေ့ ပြည်ပချေးငွေလက်ကျန် အခြေအနေမှာ အမေရိကန်ဒေါ်လာ ၁၀.၂ ဘီလီယံခန့်ရှိတယ်လို့ ဖော်ပြ ထားပါတယ်။ ထို့အတူ ပြည်ပချေးငွေလက်ကျန်ကို ဖော်ပြတဲ့အခါမှာ ယခုချေးယူတဲ့ လျှပ်စစ်နှင့် စွမ်းအင် ဝန်ကြီးဌာနမှ ချေးယူခဲ့တဲ့ ပြည်ပချေးငွေလက်ကျန်ကိုလည်း ဖော်ပြပေးပါက ဌာနအနေဖြင့် မိမိတို့ ဝန်ကြီး ဌာနမှ ပြည်ပချေးငွေ မည်မျှရှိသည်ကိုသိသော်လည်း လိုအပ်ပါသဖြင့် ချေးယူရကြောင်းနှင့် နိုင်ငံသူ၊ နိုင်ငံသားများမှလည်း အခြေအနေအမှန်များကို ပွင့်လင်းမြင်သာစွာ သိရှိနိုင်မှာဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ ပြည်ပချေးငွေများ အပါအဝင် ပြည်ထောင်စုလွှတ်တော်သို့ တင်ပြတဲ့ကိစ္စရပ်တွေကို ဆွေးနွေးအတည်ပြုတဲ့အခါ ပြည်သူများကိုယ်စားပြုတဲ့ လွှတ်တော်ကိုယ်စားလှယ်များရဲ့ မေးမြန်းဆွေးနွေးချက်များမှ မသိရှိသေးတဲ့ မသိရှိသေးသော မရှင်းလင်း သေးသောအချက်များကို သက်ဆိုင်ရာဝန်ကြီးဌာနများမှ ရှင်းလင်းဖြေကြားပေးသဖြင့် အမှန်တရားများကို သိရှိရသလို ပွင့်လင်းမြင်သာမှုများ၊ အစိုးရဌာနများနှင့် နိုင်ငံသူနိုင်ငံသားများ နားလည်သဘောပေါက်မှုများ ဖြစ်ပေါ်လာတဲ့ အစဉ်အလာကောင်းတွေကို တွေ့ရှိနေရပါတယ်။ ပြည်ပချေးငွေများနှင့်ပတ်သက်ပြီး ဝန်ကြီး ဌာနများအနေနှင့် နှစ်စဉ်အစီရင်ခံစာများကို ပြည်ထောင်စုလွှတ်တော်သို့ တင်ပြအစီရင်ခံလာခြင်း၊ ချေးငွေ ရယူတဲ့ အမှန်လိုအပ်ချက်အကြောင်းရင်းများ၊ ဆောင်ရွက်မည့်စီမံကိန်းလုပ်ငန်းစဉ်များ၊ ချေးငွေများကို နှစ်အလိုက် ပြန်လည်ရငွေများနှင့် ပြန်လည်ပေးဆပ်ရမည့် အစီအစဉ်များ စသည်တို့အတွက် အသေးစိတ် ရှင်းလင်းဖော်ပြချက်များကိုလည်း ယခု တွေ့မြင်လာရပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ ကိုယ်စားလှယ်များ၏ ဆွေးနွေးချက်၊ အကြံပြုချက်များကို ဝန်ကြီးဌာနများမှ ပြန်လည်ဖြေကြားရာတွင် ပြည့်ပြည့်စုံစုံ ရှင်းရှင်းလင်းလင်း ဖော်ပြသင့်ပါတယ်။ အကယ်၍ ဖြေကြားရန်အချက်များကို အကြောင်းအမျိုးမျိုးကြောင့် ချက်ချင်းဖြေကြားရန် မလွယ်ကူပါက ပြည်ထောင်စုလွှတ်တော် နာယကကြီးမှတစ်ဆင့် ကိုယ်စာလှယ်များထံသို့ စာဖြင့်ဖြေကြား ပေးစေလိုကြောင်း အကြံပြုပါတယ်။ မိမိကိုယ်တိုင် ဆွေးနွေးတဲ့အချက်ကို ဒုတိယဝန်ကြီးမှ ပြန်လည် ဖြေကြားတဲ့အခါမှာ ကိုယ်စားလှယ်ဆွေးနွေးတဲ့အချက်များကို ဖြေကြားခြင်းမဟုတ်ဘဲနဲ့ ဆွေးနွေးချက်နဲ့ တိုက်ရိုက်မသက်ဆိုင်တဲ့ အကြောင်းအရာများ ဖြစ်နေပါတယ်။ ဒါ့အပြင် ဒုတိယဝန်ကြီးမှ ပြန်လည်ဖြေကြား ဖော်ပြမှုတွေမတွေ့ရှိရသည်မှာ ရေးသားဖော်ပြမှုများ၊ ပြောဆိုဆွေးနွေးမှုများသည် ပကတိအခြေအနေများ မှန်ကန်မှုနဲ့ ကွဲလွဲနေသည်ကို သတိပြုရန်လိုအပ်ပါကြောင်း ရှင်းလင်းတင်ပြထားပါတယ်လို့ ဖြေကြား သွားပါတယ်။ ပြန်လည်စိစစ်ကြည့်ပါက သိမြင်နိုင်ပါလိမ့်မယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ နိဂုံးချုပ်အနေဖြင့် ဆိုင်းငံ့ ကာလ ၈ နှစ်၊ ပြန်ဆပ်ကာလ ၂၄ နှစ်၊ စုစုပေါင်း ၃၂ နှစ်ဖြစ်ပြီး ဆိုင်းငံ့ကာလအတွက် အတိုး ၁ ရာခိုင်နှုန်း ပြန်ဆပ်ကာလအတွင်း ၁ နှစ် ၁.၅ ရာခိုင်နှုန်း အတိုးနှုန်းနှင့် ချေးယူမည့် အာရှဖွံ့ဖြိုးရေးဘဏ် ADB ထံမှ အမေရိကန်ဒေါ်လာ ၂၉၈.၉ သန်း ချေးယူခြင်းကို ထောက်ခံအပ်ပါကြောင်း ဆွေးနွေးတင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးဥက္ကာမင်း တနင်္သာရီတိုင်းဒေသကြီး မဲဆန္ဒနယ်အမှတ်(၈) ဆွေးနွေးဖို့ဖြစ်ပါတယ်။</speech>
<speech><mp id="1260">ဦးဥက္ကာမင်း(မဲဆန္ဒနယ်အမှတ်-၈၊ တနင်္သာရီတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ လွှတ်တော်ကြီးတစ်ရပ်လုံး မင်္ဂလာပါဆိုပြီးတော့ နှုတ်ခွန်း ဆက်သ ဂါရဝပြု အပ်ပါတယ်။ ကျွန်တော်ကတော့ အာရှဖွံ့ဖြိုးရေးဘဏ်(ADB)ကနေပြီးတော့ ချေးငွေ ရယူတဲ့ကိစ္စနဲ့ ပတ်သက်ပြီးတော့ ဆွေးနွေးသွားမှာ ဖြစ်ပါတယ်။ နာယကကြီးခင်ဗျာ။ ကျွန်တော်တို့မြန်မာနိုင်ငံဟာ ပြည်နယ်နဲ့ တိုင်းဒေသကြီးအသီးသီးက တစ်ပြေးညီ ဖွံ့ဖြိုးတိုးတက်ဖို့အတွက် အင်မတန်မှကို အရေးကြီးပါတယ်။ အဲဒီလိုဖွံ့ဖြိုးတိုးတက်ဖို့ဆိုရင် လျှပ်စစ်ရဲ့ ကဏ္ဍ ဟာလည်း အခြေခံအရေးကြီးတဲ့ အချက်လေးတစ်ချက် ဖြစ်ပါတယ်။ မြန်မာနိုင်ငံဟာ ကျွန်တော်တို့ စွမ်းအင် ထုတ်လုပ်နိုင်တဲ့ သဘာဝအရင်းအမြစ်တွေ အမြောက်အမြားပိုင်ဆိုင်ထားတဲ့ နိုင်ငံ တစ်နိုင်ငံလည်း ဖြစ်ပါတယ်။ ဒါကြောင့်မို့လို့လည်း ပြည်တွင်းသုံးလို့ ပိုလျှံလို့ ပြည်ပကိုရောင်းစားနေတယ်ဆိုတဲ့ စကားလုံးတွေဟာလည်း ထွက်ပေါ်လာခြင်းဖြစ်ပါတယ်။ ဒါပေမယ့် အဲဒီစကားလုံးတွေဟာ တကယ့် တကယ်တော့ မြေပြင်အခြေ အနေနဲ့ ကွဲလွဲနေတဲ့ဟာကိုတော့ ကျွန်တော်တို့ ကိုယ်စားလှယ်တော်ကြီးများနဲ့တကွ ပြည်သူအားလုံးဟာ လည်း သိရှိပြီးဖြစ်ပါတယ်။ ဒီနေရာမှာ ကျွန်တော်တို့ တနင်္သာရီတိုင်းဒေသကြီးနဲ့ ပါဝင်ပတ်သက်လာတာ ဖြစ်တဲ့အတွက် တနင်္သာရီတိုင်းဒေသကြီးရဲ့ ပြည်သူတွေရဲ့ လျှပ်စစ်လိုအပ်ချက်လေးကိုလည်း ပြည်သူများရဲ့ ကိုယ်စား ဒီနေရာမှာ တင်ပြချင်ပါတယ်။ ကျွန်တော်တို့ တနင်္သာရီတိုင်းဒေသကြီးဟာ စီးပွားရေးဖွံ့ဖြိုးတိုးတက်မှု အတွက် တာစူနေတဲ့ တိုင်းဒေသကြီးတစ်ခု ဖြစ်ပါတယ်။ နယ်မြေအခြေအနေ ကျွန်တော်တို့ အေးချမ်း သာယာတယ်။ ငွေကြေးစီးဆင်းမှုမြန်ဆန်တယ်။ စီးပွားရေးအရကောင်းမွန်တယ်။ သဘာဝကပေးအပ် ထားတဲ့ ပင်လယ်ပြင်ကြီးကို ပိုင်ဆိုင်ပြီးတော့ အဲဒီပင်လယ်ပြင်ကြီးက ရရှိတဲ့အခွန်အခတွေနဲ့ နိုင်ငံတော်ကို ထောက်ပံ့နေတယ်။ သဘာဝကပေးအပ်ထားတဲ့ ကျွန်တော်တို့ ကမ်းလွန်ပင်လယ်ပြင်ကထွက်ရှိတဲ့ သဘာဝ ဓာတ်ငွေ့သိုက်မြောက်မြားစွာကို ပိုင်ဆိုင်ပြီးတော့ပဲ အဲဒီဓာတ်ငွေ့သိုက်တွေကို ရောင်းချပြီးတော့ နိုင်ငံခြား အခွန်ငွေကို ရှာပေးနေတဲ့ တိုင်းဒေသကြီးတစ်ခုလည်း ဖြစ်ပါတယ်။ ဒါပေမယ့် ကျွန်တော်တို့ တနင်္သာရီတိုင်းဒေသကြီးက ပြည်သူတွေကတော့ ဖောင်စီးရင်း ရေငတ် ဆိုသလိုပဲ ကမ္ဘာမှာ နာမည်ကြီးလှတဲ့ ရတနာရဲတံခွန်သဘာဝဓာတ်ငွေ့သိုက်တွေ၊ ဇောတိကသဘာဝ ဓာတ်ငွေ့သိုက်တွေ ပိုင်ဆိုင်နေသော်လည်းပဲ လျှပ်စစ်မဟာဓာတ်အားလိုင်းကြီးက ကျွန်တော်တို့ တိုင်းဒေသကြီးမှာ ရောက်ရှိခြင်းမရှိပါဘူး။ ယနေ့ြစ်ပါတယ်။ ကျွန်တော်တို့ပြည်သူတွေရဲ့ အနှစ်နှစ် အလလ စောင့်မျှော်နေတဲ့ အိပ်မက်ကလည်း တနင်္သာရီတိုင်းဒေသကြီးကို မဟာဓာတ်အားလိုင်းရရှိဖို့ဆိုတဲ့ အချက် ဖြစ်ပါတယ်။ ကိုယ့်နိုင်ငံ၊ ကိုယ့်ဒေသကထွက်တဲ့ သဘာဝဓာတ်ငွေ့တွေကို ကျွန်တော်တို့ ထိုင်းနိုင်ငံနဲ့ အခြားပြည်ပနိုင်ငံတွေကို ရောင်းစားပြီးတော့ အဲဒီထိုင်းနိုင်ငံနဲ့ ပြည်ပနိုင်ငံကထွက်ရှိတဲ့ ဒီဇယ်တွေကို ကျွန်တော်တို့က ပြန်ဝယ်ပြီးတော့ မီးလင်းနေရတဲ့ တနင်္သာရီတိုင်းဒေသကြီးပဲဖြစ်ပါတယ်။ အဲဒီလိုမျိုး ခေတ်အဆက်ဆက် လျှပ်စစ်လိုအပ်ချက်တွေကို ကြုံနေခဲ့သော်လည်းပဲ ကျွန်တော်တို့ တိုင်းဒေသကြီးက ပြည်သူတွေဟာ မေတ္တာတရား၊ မုဒိတာတရား အင်မတန်ကြီးမားတဲ့သူတွေ ဖြစ်ပါတယ်။ ဘုရားလောင်းဝေသန္တရာရဲ့ ထုံးကို နှလုံးမူပြီးတော့ မိမိရဲ့ ရင်နှစ်သည်းခြာ သားသမီးရတနာဖြစ်တဲ့ ဇာလီနဲ့ ကဏှာဇိန် တို့ကို ဇူဇကာပုဏ္ဏားကြီးထံ လှူတဲ့ထုံးကို နှလုံးမူပြီးတော့ ကျွန်တော် တို့ရဲ့ ရင်နှစ်သည်းနဲ့တူတဲ့ သဘာဝဓာတ်ငွေ့တွေကို အခြားနေရာကိုရောင်းစားပြီးတော့ မုဒိတာပွားနေရတဲ့ ကျွန်တော်တို့ တိုင်းဒေသကြီးက ပြည်သူတွေဖြစ်ပါတယ်။ ပြီးတော့ ကျွန်တော်တို့ဟာ အိမ်နီးချင်းထိုင်းနိုင်ငံနဲ့ ထိစပ်နေတဲ့ တိုင်းဒေသကြီးတစ်ခုလည်း ဖြစ်ပါတယ်။ အဲဒီတော့ ထိုင်းနိုင်ငံရဲ့ မီးလင်းနေတဲ့နှုန်းတွေကို ကြည့်ပြီးတော့ ကျွန်တော်တို့တွေဟာ အမြဲတမ်း မီးခွက်လေးငုတ်တုတ်နဲ့ အားကျနေရတဲ့ တိုင်းဒေသကြီးတစ်ခုလည်း ဖြစ်ပါတယ်။ ဒါ့အပြင်မှာ တခြား ပြည်နယ်နဲ့ တိုင်းဒေသကြီးတွေမှာ ဥပမာအားဖြင့် ကျွန်တော်တို့ မြို့ကြီးပြကြီးတွေမှာ တစ်ယူနစ်ကို ၃၅ ကျပ်နဲ့ မီးလင်းနေတဲ့အနေထားတွေကို ကျွန်တော်တို့တွေ့ရပါတယ်။ မီတာခက ၃၅ ကျပ်နဲ့ ပေးရပြီးတော့ ၇၀ လောက် ကိုတက်မယ်လို့ စကားရိပ်လေးသန်းလိုက်တဲ့ ကန့်ကွက်နေတဲ့အသံတွေကို ကြားရတာဟာ ကျွန်တော်တို့ တစ်ယူနစ်ကို ၄၀၀ ကနေပြီးတော့ ၁,၀၀၀ ကျော်လောက်ပေးနေရတဲ့ ကျွန်တော်တို့ တိုင်းဒေသကြီးက ပြည်သူ တွေရဲ့ အသဲမှာ ခါချဉ်ကောင်ကိုက်သလို တစ်ဆစ်ဆစ်နဲ့ပဲ နာကျင်နေရပါတယ်။ အဲဒီတော့ ကျွန်တော်တို့ရဲ့ ရင်ဘတ်ထဲမှာ တန်းတူညီမျှမှုတွေ၊ တရားမျှတမှုတွေဆိုတဲ့ မေးခွန်း တွေဟာ လည်ချောင်းမှာပဲ ကျွန်တော်တို့က တစ်ဆို့ပြီးတော့ ကန့်ကွက်နေရတဲ့ နှစ်ပေါင်းလည်း မနည်းတော့ ပါဘူး။ တစ်ယူနစ်ကို ကျွန်တော်တို့က မီတာခ ၂၀၀ ကျပ်ရှိတဲ့ မြို့တွေရှိတယ်။ အဲဒီ ၂၀၀ ကျပ်ရှိတဲ့ မြို့တွေမှာ အပြင် ကျွန်တော်တို့က ကျေးရွာတွေမှာဆိုရင် ၁,၀၀၀ ကျပ် အထိပေးနေရတဲ့ မြို့တွေရှိတယ်။ မြိတ်မြို့မှာ ဆိုရင်လည်း ကျွန်တော်တို့ တစ်ယူနစ်ကို ၄၇၀ ကျပ်နဲ့ ပေးနေရတယ်။ ကျွန်တော်တို့ ကော့သောင်းအထိ ကျွန်တော်တို့က အကုန်လုံးက ပုဂ္ဂလိကမီးစက်နဲ့ ကျွန်တော်တို့ မီးလင်းနေရတဲ့ဒေသ ဖြစ်ပါတယ်။ အခုတော့ ကျွန်တော်တို့ ကျွန်တော်တို့ရဲ့ ခံစားချက်တွေကို ရင်ဖွင့်ဖို့အတွက် ာက်လာပြီဖြစ်ပါတယ်။ အခြေအနေနဲ့ရ ကျွန်တော်တို့ကို ရင်ဖွင့်ခွင့်ပြုတဲ့အတွက်လည်း ကျေးဇူးတင်ပါတယ်။ ဒီနေရာမှာ စပ်လျဉ်းပြီးတော့ ပြောရမယ်ဆိုရင် ကျွန်တော်တို့ မနက်ပိုင်း လွှတ်တော်မတက်ခင် ဈေးသွားတဲ့အခါမှာ နေပြည်တော်ကောင်စီရဲ့ နေပြည်တော်စည်ပင်သာယာရေးကော်မတီရဲ့ ဘုန်းတန်ခိုး ကြီးမားမှုတွေဟာ ကျွန်တော်တို့ အားကျစရာဖြစ်ပါတယ်။ မနက် ရ နာရီကွက်တိ ဓာတ်မီးတိုင်မှာ မီးလင်း နေတဲ့မီးတွေကိုကြည့်ပြီးတော့ ကျွန်တော်တို့ ရင်နာရတဲ့အဖြစ်တွေလည်း တွေ့ရပါတယ်။ ယခုော့ ပြည်သူ့အစိုးရတက်လာတဲ့ော့ ပြည်သူလူထုရဲ့ လိုအပ်ချက်တွေကို ကျွန်တော်တို့ ဖြည့်ဆည်း ပေးမယ့်ကာလ ရောက်တာဖြစ်တဲ့အတွက် ယခုလို အာရှဖွံ့ဖြိုးရေးဘဏ်ကနေပြီးတော့ ချေးငွေရယူပြီး တော့ ကျွန်တော်တို့ တနင်္သာရီတိုင်းဒေသကြီးကို ဓာတ်အားလိုင်းသွယ်တန်းဖို့ကိစ္စတွေ၊ ဓာတ်အားခွဲရုံ တည်ဆောက်မယ်ဆိုတဲ့ကိစ္စတွေကို ဖော်ပြလာတာဖြစ်တဲ့အတွက် ဝမ်းမြောက်ဝမ်းသာ ပြည်သူများရဲ့ ကိုယ်စား ကျေးဇူးတင်ရှိကြောင်း ပြောလိုပါတယ်။ ဒီနေရာမှာကျွန်တော် အချက် ၃ ချက်ကို မေးပြီးတော့ နိဂုံးချုပ်ပါရစေ။ ဒီစီမံကိန်းမှာပါတာ ကျွန်တော်တို့ ထားဝယ်မြို့အထိပဲ ကျွန်တော်တို့က ဓာတ်အားခွဲရုံ၊ ဓာတ်အားလိုင်း စီမံကိန်းတွေပဲ ကျွန်တော်တို့ တွေ့ရ ပါတယ်။ ကျွန်တော်တို့ တနင်္သာရီတိုင်းက မြို့နယ်ပေါင်း ၁၀ မြို့နယ်ပဲ ရှိပါတယ်။ ကျန်တဲ့ မြို့နယ်တွေ အထိ ကျွန်တော်တို့ ကော့သောင်းအထိ မြန်မာနိုင်ငံတောင်ဘက်စွန်း ကော့သောင်းအထိ လျှပ်စစ်ဓာတ်အား လိုင်းတွေ၊ ဓာတ်အားခွဲရုံတွေကို ဘယ်ချိန်ထိရောက်ဖို့ရှိပါသလဲ။ ဘယ်ကာလအထိ ပြီးစီးမယ်လို့ စီမံကိန်း ရှိပါသလဲဆိုတာ သိချင်ပါတယ်။ နံပါတ်(၂)အနေနဲ့ ကျွန်တော်တို့က လက်ရှိ တနင်္သာရီတိုင်း ဒေသကြီးမှာ လျှပ်စစ်မီတာခကြီးမြင့်နေမှုတွေကို ရေတိုကာလအနေနဲ့ လျှပ်စစ်မီတာခ လျော့ကျအောင် ဘယ်လိုမျိုး ဆောင်ရွက်ပေးသွားဖို့ အစီအစဉ်ရှိလဲဆိုတာ သိချင်ပါတယ်။ နောက်တစ်ခုက လျှပ်စစ် ဓာတ်အားလိုင်း လုံးဝမကျရောက်နိုင်လောက်အောင် အခြေအနေရှိတဲ့ ကျွန်တော့ရဲ့ မဲဆန္ဒနယ်မြေဖြစ်တဲ့ ရေပတ်လည်ဝိုင်း နေတဲ့ ကျွန်းစုမြို့နယ်ပေါ်မှာရော နိုင်ငံတော်ကနေပြီးတော့ လျှပ်စစ်ကဏ္ဍအနေနဲ့ ဘယ်လိုမျိုး ကူညီဆောင်ရွက် ပေးဖို့ အစီအစဉ်ရှိပါသလဲလို့ မေးရင်းနဲ့ပဲ အာရှဖွံ့ဖြိုးရေးဘဏ်က ချေးငွေရယူတဲ့ကိစ္စကို ထောက်ခံပါ ကြောင်း အကြံပြုတင်ပြအပ်ပါတယ်။ အားလုံးကို ကျေးဇူးတင်ပါတယ်။ အစည်းအဝေးခေတ္တရပ်နားခြင်း ၊ အစည်းအဝေးကို မိနစ် ၃၀ ခန့် ခေတ္တ ရပ်နားမှာ ဖြစ်ပါတယ်။ နေ့လယ်စာ သုံးဆောင်ဖို့အတွက် အစည်းအဝေးကို ၁ နာရီခန့် ခေတ္တရပ်နားပါမယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျာ။</speech>
<speech type="mc">အားလုံး ထွက်ခွာနိုင်ကြပါပြီခင်ဗျာ။</speech>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျာ။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အစီအစဉ်(၁၀)ကို ဆက်လက်ဆောင်ရွက် သွားပါမယ်။ ယခု ဦးဉာဏ်လင်း ရွှေပြည်သာမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1536">ဦးဉာဏ်လင်း(ရွှေပြည်သာမဲဆန္ဒနယ်၊ ရန်ကုန်တိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးကို မင်္ဂလာပါလို့ ဂါရဝပြုနှုတ်ခွန်းဆက်သအပ်ပါတယ်။ ကျွန်တော်ကတော့ ရွှေပြည်သာမြို့နယ် ပြည်သူ့လွှတ်တော် ကိုယ်စားလှယ် ဦးဉာဏ်လင်းဖြစ်ပြီးတော့ လျှပ်စစ် ဓာတ်အား ဖွံ့ဖြိုးတိုးတက်ရေးစီမံကိန်းအတွက် အာရှဖွံ့ဖြိုးရေးဘဏ်(ADB)ထံမှ အမေရိကန်ဒေါ်လာ ၂၉၈.၉ သန်းချေးယူရန်ကိစ္စကို ထောက်ခံ ဆွေးနွေးသွားမှာ ဖြစ်ပါတယ်။ ယင်းချေးငွေသည် ဆိုင်းငံ့ကာလ ၈ နှစ်အတွက် တစ်နှစ်လျှင် ၁ ရာခိုင်နှုန်း အတိုးနှုန်း၊ ပြန်ဆပ်ကာလ ၂၄ နှစ်တွင် တစ်နှစ်လျှင် ၁.၅ ရာခိုင်နှုန်း အတိုးနှုန်းသာပေးရမှာ ဖြစ်တဲ့အတွက်ကြောင့် သက်သာသောချေးငွေဖြစ်ပြီးတော့ တိုင်းပြည်ဖွံ့ဖြိုးတိုးတက်ရေး အတွက် အရင်းအနှီး လိုအပ်နေတဲ့ကျွန်တော်တို့အနေနဲ့ ထောက်ခံကြိုဆိုရမယ့် ချေးငွေပဲဖြစ်တယ်ဆိုတဲ့ အကြောင်း ပဏာမအနေနဲ့ တင်ပြလိုပါတယ်။ နာယကကြီးခင်ဗျာ။ ယင်းချေးငွေဖြင့် အကောင်အထည်ဖော်မယ့် လျှပ်စစ်ဓာတ်အား စီမံကိန်းအရ လျှပ်စစ်နှင့်စွမ်းအင် ဝန်ကြီးဌာနသည် ရန်ကုန်တိုင်းဒေသကြီးတွင် လျှပ်စစ်ဓာတ်အား တည်ငြိမ်ရေးနှင့် လျှပ်စစ်ဓာတ်အားအရည်အသွေးပိုမိုကောင်းမွန်ရေးကို အထောက်အပံ့ပေးနိုင်မည် ဖြစ်ကြောင်း၊ ထို့အပြင် ဧရာဝတီတိုင်းဒေသကြီး၊ ပဲခူးတိုင်းဒေသကြီး၊ ကရင်ပြည်နယ်နှင့် မွန်ပြည်နယ်တို့တွင် အိမ်ထောင်စုပေါင်း ၃၄၀၀၀၀ ကိုလျှပ်စစ်ဓာတ်အား တိုးတက်ဖြန့်ဖြူးပေးနိုင်မည် ဖြစ်ကြောင်း၊ ထိုစီမံကိန်းကို ၂၀၁၉ မှ ၂၀၂၅ ထိ ၆ နှစ်တာကာလအတွင်း အပြီးအကောင်အထည်ဖော် နိုင်မည်ဖြစ်ကြောင်း နိုင်ငံတော်သမ္မတရုံးမှ ပြည်ထောင်စုလွှတ်တော် နာယကကြီးထံသို့ ပေးပို့သည့်စာတွင် တာဝန်ယူမှု၊ တာဝန်ခံမှုအပြည့်ဖြင့် ရဲရဲဝံ့ဝံ့ ပြတ်ပြတ်သားသား ဖော်ပြထားသည်ကို တွေ့ရှိရသောကြောင့်လည်းပဲ ယင်းချေးငွေကို ချေးယူရေးအတွက် ထောက်ခံသင့်ကြောင်း ဆွေးနွေးတင်ပြ အပ်ပါတယ်။ နာယကကြီးခင်ဗျာ။ ပြည်ထောင်စုမြန်မာနိုင်ငံတော် ဖွံ့ဖြိုးတိုးတက်လာစေရန် စက်မှုလက်မှုကဏ္ဍ ဖွံ့ဖြိုးတိုးတက်ဖို့လိုအပ်ပါတယ်။ စက်မှုလက်မှုကဏ္ဍဖွံ့ဖြိုးတိုးတက်ဖို့ ဆိုလို့ရှိရင် လျှပ်စစ်ဓာတ်အား လုံလောက်စွာ တိုးမြှင့်ထုတ်လုပ်ဖို့ လိုအပ်နေတယ်ဆိုတာကို မြင်သာပါတယ်။ ဖွံ့ဖြိုးပြီးတော့ ချမ်းသာတဲ့ နိုင်ငံတွေမှာ ကြည့်မယ်ဆိုရင် လျှပ်စစ်ဓာတ်အားလုံလောက်အောင် ထုတ်ယူနိုင်သဖြင့် စက်မှုကဏ္ဍဖွံ့ဖြိုး နေသည်ကိုလည်း တွေ့ရှိရပါတယ်။ ကျွန်တော်တို့ မီးလုံး၊ မီးချောင်း၊ မီးဖို၊ ပန်ကာ၊ လေအေးပေးစက်၊ Gadcooogsı soodocydoos owper ydodugað:32600:00:0p:9002s Computer, TV, Mobile Phone, မော်တော်ကားစက်ရုံ၊ သင်္ဘောကျင်း၊ လေယာဉ်ပျံစက်ရုံ၊ လျှပ်စစ်ရထား၊ လျှပ်စစ်ကား၊ အာကာသ ယာဉ်အထိ ထုတ်လုပ်တဲ့စက်ရုံများဟာ လျှပ်စစ်ဓာတ်က မရှိမဖြစ် လိုအပ်နေတယ်ဆိုတာကို ကျွန်တော်တို့ တွေ့ရှိရမှာဖြစ်ပါတယ်။ လျှပ်စစ်ဓာတ်အားမရှိဘူးဆိုလို့ရှိရင်လည်း ဘယ်လိုနည်းနဲ့မှ ဒီစက်ရုံတွေ လည်ပတ် နိုင်မှာမဟုတ်ပါဘူး။ ဒီထုတ်လုပ်ပြီးတဲ့ပစ္စည်းကိုလည်း အသုံးပြုနိုင်မှာမဟုတ်ပါဘူး။ ထို့ကြောင့် ကျွန်တော်တို့ ပြည်ထောင်စု မြန်မာနိုင်ငံတော်အနေနဲ့ ဒီအမေရိကန်ဒေါ်လာချေးငွေ ၂၉၈.၉ သန်းကို တညီတညွတ်တည်း ကျွန်တော်တို့ ပြည်ထောင်စုလွှတ်တော်ကြီးက ထောက်ခံပြီးတော့ ချေးယူခွင့်ပြုသင့်ကြောင်း ဆွေးနွေးတင်ပြ လိုပါတယ်။ နာယကကြီးနှင့်တကွ ပြည်ထောင်စုလွှတ်တော်ကိုယ်စားလှယ်များခင်ဗျာ။ ပြည်ထောင်စု မြန်မာ နိုင်ငံတော် ဖွံ့ဖြိုးတိုးတက်စေရေးအတွက် ယနေ့လျှပ်စစ်ဓာတ်အားတိုးတက် ရရှိလာစေရန် တာဝန်ရှိသူအားလုံးမှ တညီတညွတ်တည်း အားသွန်ကြိုးပမ်း ဆောင်ရွက်နေတာကို တွေ့ရှိရပါတယ်။ ထိုကဲ့သို့ အားသွန်ကြိုးပမ်းအားထုတ်တဲ့နေရာမှာ ၂၀၁၈-၂၀၁၉ ခု၊ ဘဏ္ဍာရေးနှစ် ပြည်ထောင်စုဘဏ္ဍာငွေ အရအသုံးဆိုင်ရာဥပဒေအရ လျှပ်စစ်နှင့်စွမ်းအင်ဝန်ကြီးဌာနသို့ ကျပ်သန်းပေါင်း ၅,၂၉၄,၆၅၆.၃၇၈ အထိ သုံးစွဲခွင့်ပေးတာကို ထောက်ရှုခြင်းအားဖြင့် ကျွန်တော်တို့ တွေ့ရှိနိုင်ပါတယ်။ ဒါကြောင့်မို့လို့ ဒီလို လျှပ်စစ် ဓာတ်အား ပိုမိုတိုးတက်အောင်လုပ်တာနဲ့ပတ်သက်ပြီးတော့ ကျွန်တော်တို့ ဒီနေ့ တွန်းအားပေးပြီးတော့ ဆောင်ရွက်နေတာနဲ့ပတ်သက်ပြီးတော့ ကောင်းကင်မှာ လပြည့်ဝန်းကြီး ထွန်းလင်းတောက်ပနေသလို ထင်ရှားစွာ တွေ့မြင်နိုင်ပါတယ်။ နာယကကြီးခင်ဗျာ။ Power Point ဖြင့်တင်ပြခွင့်ပြုရန် ပန်ကြားအပ်ပါတယ်။ ဒါကတော့ ကျွန်တော်တို့ ဇယား(၁)မှာ ကျွန်တော်တို့ အာဆီယံမှာရှိတဲ့ ၅ နိုင်ငံမှာ GDP မှာ စက်မှုကဏ္ဍဖွံ့ဖြိုးတိုးတက်မှု ပါဝင်တဲ့ နှုန်းပါ။ တန်ဖိုးအားဖြင့် ၉.၇၀ ရာခိုင်နှုန်း၊ မြန်မာက ၂၀၀၀ ခုနှစ်မှာ အဆင့် ၁၇၆ မှာ ရှိပါတယ်။ ဒါကြောင့် မို့လို့ ကျွန်တော်တို့က စက်မှုလက်မှုဖွံ့ဖြိုးတိုးတက်ဖို့အတွက် လျှပ်စစ်ဓာတ်အားကို ကျွန်တော်တို့ လျင်လျင် မြန်မြန် ကြိုးပမ်းအားထုတ်ဖို့ လိုပါတယ်။ နောက်ပြီးတော့ ၂၀၁၃ ခုနှစ်၊ ဇွန်လအထိ မြန်မာနိုင်ငံမှာ ဆိုလို့ ရှိရင် ကျေးရွာပေါင်း ၆၀,၀၀၀ ကျော်ရှိတဲ့အနက် မီးလင်းနေတဲ့ ကျေးရွာ ၂,၈၇၈ ရွာပဲ ရှိပါတယ်။ ဒါ ကြောင့် မို့လို့ ဒါကျေးရွာစုစုပေါင်းရဲ့ ၄.ရ ရာခိုင်နှုန်းသာ မီးလင်းနိုင်တာကို တွေ့ရှိရပါတယ်။ ဇယား(၂) မှာဆိုလို့ရှိရင် စက်တင်ဘာလကုန်အထိ မီးလင်းပြီးတဲ့ မြို့ဟာ ၇၄ မြို့ ၆၈.ရ ရာခိုင်နှုန်းနဲ့ မီးလင်းပြီးကျေးရွာ ၉၇၀၁ ရွာ ၁ရ ရာခိုင်နှုန်းအထိ ရှိလာတာကို ကျွန်တော်တို့ တွေ့ရှိရပါတယ်။ ဇယား(၂) မှာ ၂၀၁ရ ခုနှစ်မှာ မြန်မာနိုင်ငံသားတစ်ဦးရဲ့ ဝင်ငွေဟာ အမေရိကန်ဒေါ်လာ ၁,၂၇၂ အထိ တိုးတက်လာတာ ကိုလည်း ကျွန်တော်တို့ တွေ့ရှိရပါတယ်။ ဒါကြောင့်မို့လို့ ဒီ ခုနတုန်းက ကျွန်တော်တို့ တိုးတက်နေတဲ့ နှုန်းကို ကြည့်မယ်ဆိုလို့ရှိရင် ၁၉၄၈ မှ ၂၀၁၃ ခုနှစ်အထိ ၂,၈၇၈ ရွာပဲ မီးလင်းရာကနေပြီးတော့ ၂၀၁၃ ကနေ ပြီးတော့ ယနေ့အထိ ၅ နှစ်တာ ကာလအတွင်းမှာ စုစုပေါင်း ၆,၈၂၃ ရွာ ထပ်မံပြီးတော့ မီးလင်းနိုင်တာကို တွေ့ရှိရပါတယ်။ အခု ဒီချေးငွေနဲ့ လျှပ်စစ်စီမံကိန်း ပြီးတဲ့ အခါမှာလည်း ဆတက်ထမ်းပိုးတိုးပြီးတော့ မီးလင်းနိုင်မှာဖြစ်တဲ့အတွက်ကြောင့် ဒီချေးငွေကို ကျွန်တော်တို့ ချေးယူသင့်ပါတယ်။ ဒါကလည်း ကျွန်တော်တို့ ဇယား(၃)၊ ဇယား(၄)၊ ဇယား(၅)၊ ဇယား(၆) ဆက်တိုက်ပြပေးပါ။ ဒါဟာ ဆိုလို့ရှိရင် ကျွန်တော်တို့နိုင်ငံရဲ့ GDP နှင့် GDP တိုးတက်မှုနှုန်းတွေကို ဖော်ပြထားတာ ဖြစ်ပါတယ်။ ဒါကတော့ ကျွန်တော်တို့ ဇယား(၇) ပါ ။ ဇယား(၇) မှာဆိုလို့ရှိရင် ခုနက ကျွန်တော်ပြောတဲ့အတိုင်းပဲ ဒါနောက်ဆုံး ကျွန်တော်တို့ ရွာပေါင်း ၆,၈၂၃ ရွာအထိ တိုးမြှင့်ပြီးတော့ လျှပ်စစ်နှင့်စွမ်းအင် ဝန်ကြီးဌာနက ဆောင်ရွက်နိုင်တာကို တင်ပြအပ်ပါတယ်။ ဒါကြောင့်မို့လို့ ကျွန်တော့အနေနဲ့ ဒီချေးငွေကို တည်ဆောက် သင့်တဲ့အကြောင်းနဲ့ စီးပွားရေးနဲ့ပတ်သက်ပြီးတော့ ကျွန်တော်တို့ သာဓကအနေနဲ့ နန္ဒဘုရင်ဟာ ပြည်ပ စစ်တွေကို အလွန်အကျွံလုံးပမ်းတဲ့အတွက်ကြောင့် စီးပွားရေးကို ဂရုမစိုက်တဲ့အတွက်ကြောင့် မြန်မာနိုင်ငံ ကြီးဟာ ပြိုကွဲပျက်စီးသွားခဲ့တဲ့ သမိုင်းကြောင်းသင်ခန်းစာကိုယူပြီးတော့ ဒီချေးငွေနဲ့ပတ်သက် ပြီးတော့ မြန်မာ့စီးပွားရေး တိုးတက်လာစေရန် ချေးယူသင့်ကြောင်း ထောက်ခံဆွေးနွေးရင်းနိဂုံးချုပ်အပ်ပါတယ်။</speech>
<speech type="speaker">ဦးစောလှားဖောင်ကွာ ကရင်ပြည်နယ် မဲဆန္ဒနယ်အမှတ်(၁၂)ဆွေးနွေးဖို့ဖြစ်ပါတယ်။</speech>
<speech><mp id="1229">ဦးစောလှားဖောင်ဘွား(မဲဆန္ဒနယ်အမှတ်-၁၂၊ ကရင်ပြည်နယ်)</mp>လေးစားအပ်ပါတဲ့ ပြည်ထောင်စုလွှတ်တော် နာယကကြီးနဲ့တကွ ပြည်ထောင်စုလွှတ်တော် တစ်ရပ်လုံးကို မင်္ဂလာပါလို့ ဦးစွာ ပထမ နှုတ်ခွန်းဆက်သအပ်ပါတယ်ခင်ဗျာ။ ကျွန်တော်ကတော့ ကရင်ပြည်နယ် မဲဆန္ဒနယ်အမှတ် (၁၂)မှ အမျိုးသားလွှတ်တော်ကိုယ်စားလှယ် စောလားဖောင်ကွာ ဖြစ်ပါတယ်။ နိုင်ငံတော်သမ္မတထံမှ ပြန်လည် ပေးပို့လာတဲ့ လျှပ်စစ်နှင့် စွမ်းအင်ဝန်ကြီးဌာန အကောင်အထည်ဖော်ဆောင်ရွက်မည့် လျှပ်စစ်ဓာတ်အား ကွန်ရက်ဖွံ့ဖြိုးတိုးတက်ရေး စီမံကိန်းအတွက် အာရှဖွံ့ဖြိုးရေးဘဏ်(ADB)ထံမှ အမေရိကန်ဒေါ်လာ ၂၉၈.၉ သန်း ချေးငွေရယူရေးကိစ္စနဲ့ စပ်လျဉ်းပြီး ဆွေးနွေးသွားမှာ ဖြစ်ပါတယ်။ နိုင်ငံတစ်နိုင်ငံ ဖွံ့ဖြိုးတိုးတက်ဖို့အတွက် လျှပ်စစ်ကဏ္ဍ ဖွံ့ဖြိုးတိုးတက်ရန်များစွာ လိုအပ်နေတဲ့ အတွက် ယခုအစီအစဉ်ဟာ အထူးကောင်းမွန်တဲ့အစီအစဉ်တစ်ခု ဖြစ်တာကြောင့် ဒီစီမံကိန်းကို ထောက်ခံ ဆွေးနွေးရခြင်းဖြစ်ပါတယ်။ နာယကကြီးခင်ဗျာ။ Power Point အသုံးပြုခွင့်ပြုပါရန် လေးစားစွာတောင်းခံအပ်ပါတယ်။ ဒီစီမံကိန်းရဲ့ အကျိုးပြု ဒေသများကို ဦးစွာတင်ပြလိုပါတယ်။ ရန်ကုန်တိုင်းဒေသကြီး၊ ပဲခူးတိုင်းဒေသကြီး (အရှေ့/အနောက်)၊ ဧရာဝတီတိုင်းဒေသကြီး၊ တနင်္သာရီတိုင်းဒေသကြီး၊ မွန်ပြည်နယ်၊ ကရင်ပြည်နယ်နဲ့ ရခိုင်ပြည်နယ်တို့ အတွက်အကျိုးပြုမှာဖြစ်ပါတယ်။ အဓိကရည်ရွယ်ချက်များဖြစ်တဲ့ ဓာတ်အားစနစ် တည်ငြိမ်ရေး ဓာတ်အားအရည်အသွေးပိုမိုကောင်းမွန်ရေး၊ အထောက်အပံ့ပေးနိုင်ရေး၊ ဓာတ်အားစနစ်မရောက် ရှိသေး သောဒေသများ၊ ဓာတ်အားရရှိရေးနဲ့ ဓာတ်အားရရှိပြီးသောဒေသများ ဓာတ်အားတိုးတက်သုံးစွဲ နိုင်ရေးနဲ့ အမျိုးသားလျှပ်စစ်ဓာတ်အား ရရှိရေးစီမံကိန်း(NEP)ကို အထောက်အပံ့ဖြစ်ရေး ဆိုပြီးတော့ ရည်ရွယ်ချက် ၅ ချက်ထဲမှာမှ အဓိကထားပြီးတော့ အဓိကရည်ရွယ်ချက်များထဲမှာ လျှပ်စစ်ဓာတ်အား မရရှိသေးသော ဒေသများ ဓာတ်အားရရှိရေးနဲ့ ဓာတ်အားရရှိပြီးသောဒေသများ ဓာတ်အားတိုးတက် သုံးစွဲ နိုင်ရေး အချက် ၂ ချက်ကို အဓိကထားပြီး ဆွေးနွေးလိုပါတယ်။ Next slide Please တစ်နိုင်ငံလုံးအတိုင်းအတာဖြင့် လျှပ်စစ်ဓာတ်အား သုံးစွဲခွင့်ရာခိုင်နှုန်းဟာ ယခိုရင် ၃၀ ရာခိုင်နှုန်းကနေပြီးတော့ ၄၀ ရာခိုင်နှုန်းခန့်သာ သုံးစွဲခွင့်ရှိပြီးတော့ ကျန်ရှိသော နိုင်ငံသား သုံးပုံနှစ်ပုံခန့်ဟာ လက်ရှိလျှပ်စစ်ဓာတ်အား အသုံးပြုခွင့်နဲ့အလှမ်းဝေးနေသေးတာ တွေ့ရှိရမှာ ဖြစ်ပါတယ်။ သုံးပုံနှစ်ပုံခန့်သော ပြည်သူလူထုများက လျှပ်စစ်ဓာတ်အားရရှိရေးအတွက် မျှော်လင့် နေကြပါတယ်။ လက်ရှိဓာတ်အားရရှိပြီးသော ဒေသများမှာ လျှပ်စစ်ဓာတ်အားရရှိရေးနှင့် အသုံးပြုခွင့် ရရှိရေးအတွက် နည်းမျိုးစုံနဲ့ ကြိုးစားနေကြပြီး ဓာတ်အားအသုံးပြုခ နှုန်းထားများကိုလည်း အဆင်ပြေ သလို နည်းအမျိုးမျိုးနဲ့ ပေးဆောင်နေကြရတာ ဖြစ်ပါတယ်။ ဒါကကိုယ်ထူကိုယ်ထစနစ်နဲ့ မြို့တွေမှာ ဆောင်ရွက်နေကြတဲ့ ကိုယ်ထူကိုယ်ထစနစ်တွေဆိုရင် မြို့မှာ တစ်ယူနစ်ကို ၆၀၀ ပေးနေရ ပါတယ်။ ၅၅၀ လည်းပေးနေကြတာရှိသလို၊ ၅၀၀၊ ၄၀၀ စသဖြင့် ပေးနေကြရပါတယ်။ တချို့များမှာ လစဉ် တစ်သောင်းခွဲ၊ နှစ်သောင်း၊ သုံးသောင်း စသဖြင့်ပေးနေကြရပါတယ်။ တချို့မြို့များမှာ ကုမ္ပဏီ အစီအစဉ်များဖြင့် ၅၀၀ ကျပ် ပေးနေရသလို ၄၀၀ ကျပ်၊ ၃၀၀ ကျပ်၊ ၂၅၀ ကျပ် နယ်စပ်မြို့များဖြစ်တဲ့ ကျွန်တော်တို့ မဲဆန္ဒနယ် ဖြစ်တဲ့ မြို့များတွေမှာလည်း ထိုင်းနိုင်ငံကနေပြီးတော့ လျှပ်စစ်ဓာတ်အား ဝယ်ယူသုံးစွဲပြီးတော့ မြို့များကို ပြန်လည်ဖြန့်ဝေတဲ့အခါမှာ ထိုင်းဘတ် ၆ ဘတ်ကနေ ၈ ဘတ်အထိ ရှိပါတယ်။ မြန်မာကျပ်ငွေအားဖြင့် ၃၅၀ နဲ့ ၄၅၀ ကြားမှာ ပေးသွင်းရတာဖြစ်ပါတယ်။ ဒီအခြေအနေမှာ အစိုးရအစီအစဉ်ဖြင့် တစ်ယူနစ်ကို ၃၅ ကျပ် ဒီထက်ယူနစ်များလာလို့ရှိရင် ၄၀ ဒီထက်ယူနစ်များလာလို့ရှိရင် ၅၀ နဲ့ပေးနေကြရတာ ဖြစ်ပါတယ်။ ဒီပေးနေကြတာဟာ မြို့ကြီးများနဲ့ အထူးသဖြင့် လျှပ်စစ်မီးအသုံးပြုခွင့်ရှိတဲ့ ၃၀ ရာခိုင်နှုန်းသော ပြည်သူများသာ ခံစားရတာ ဖြစ်ပါတယ်။ Next slide Please ဒီအတိုင်းသာ နိုင်ငံတော်မှ လျှပ်စစ်ဓာတ်အားအရှုံးခံပြီးတော့ ဆောင်ရွက်ပေးနေ သမျှ ရည်ရွယ်ချက်ဖြစ်တဲ့ လျှပ်စစ်ဓာတ်အားမရောက်ရှိသေးသောဒေသများကို ဓာတ်အားရောက်ရှိရန် ြင့်မှာ ဖြစ်တယ်ဆိုတာ တင်ပြလိုပါတယ်။ ကောင်းမွန်သော အစီအမံများလည်း ပြင်ဆင်သင့် အိမ်နီးချင်းနိုင်ငံများရဲ့ ဓာတ်အားသုံးစွဲမှုနှုန်းဖြင့် အခြားဒေသ အခြေအနေများကိုလည်း သုံးသပ် သင့်ပါတယ်။ အိမ်နီးချင်းနိုင်ငံများမှာ များသောအားဖြင့် တစ်ယူနစ်ကို ၁၀၀ ကျော် ကျော်နေပါပြီ။ ကျွန်တော်တို့ အိမ်နီးချင်းထိုင်းနိုင်ငံဆိုရင်လည်း ၁၀၀ ကျော်နေပါပြီ။ အလားတူပဲ ပြည်တွင်းဓာတ်အားမရရှိသေးတဲ့ ဒေသများရဲ့ ဓာတ်အားရရှိရေးလိုအပ်ချက် နှုန်းထား များကို ထည့်သွင်းစဉ်းစားသင့်ပါတယ်။ ဓာတ်အားမရရှိသေးတဲ့ ပြည်သူလူထု ၆၀ ရာခိုင်နှုန်းဟာ ဓာတ်အား ရဖို့ ဘယ်လောက်ပေးရပေးရ ကျွန်တော်တို့ရဲ့ မဲဆန္ဒနယ်မှာဆိုရင် ၂၅၀၊ ၃၀၀ အထိလည်း ရရှိပြီဆိုရင် လိုချင်နေကြမှာဖြစ်ပါတယ်။ ချွေတာခြင်းအားဖြင့် တခြားဒေသများသို့ လျှပ်စစ်ရောက်ရှိလာမည့် ယူနစ်ဈေး တိုးမြှင့်ကောက်ခံခြင်း သို့မဟုတ် သုံးစွဲခြင်းများကို ချွေတာနိုင်မည့်အပြင် ဓာတ်အားပိုလာပါက မရရှိသေး သော ဒေသများကိုလည်း မျှဝေနိုင်မှာဖြစ်ပါတယ်။ ဒီနေရာမှာ ကျွန်တော့မဲဆန္ဒနယ်ရဲ့ မြို့ငယ်လေးတစ်မြို့ရဲ့ အကြောင်းကို ဆွေးနွေးလိုပါတယ်။ ဦးစွာကျွန်တော့မြို့ငယ်လေးဟာ ပထမဆုံး EPC ကနေပေးတဲ့ မီးစက်နဲ့လည်ပတ်နေတာ ဖြစ်ပါတယ်။ လည်ပတ်နေတဲ့တစ်ယူနစ်ကို ၃၅ ကျပ်နဲ့ သွားတဲ့အခါမှာ ကျွန်တော်တို့က ယူနစ် လစဉ်လစဉ် တိုင်းမှာ ယူနစ်အများကြီးသွားပါတယ်။ ဒီစိုးရက မပေးနိုင်တဲ့အခါမှာ အခုပုဂ္ဂလိကကုမ္ပဏီနဲ့ သွားပြီး ပြန်လည်ပတ်နေပါတယ်။ ပုဂ္ဂလိကကုမ္ပဏီ ဖြစ်လာတဲ့အခါကျရင် တစ်ယူနစ်ကို ၂၅၀ ဖြစ်လာ ပါတယ်။ အဲဒီ ၂၅၀ ဖြစ်လာတဲ့လူထုဟာ လျှပ်စစ်မီးကို စည်းစနစ်တကျ အသုံးပြုလာတာကို တွေ့ရမှာဖြစ်ပါတယ်။ မလိုအပ်ရင်မဖွင့်ဘူး၊ ပြန်ပိတ်တယ်။ ဒီလိုမျိုးသုံးစွဲခြင်းအားဖြင့် လျှပ်စစ်ဓာတ်အား ကိုလည်း ပိုမိုလာမှာဖြစ်ပါတယ်။ Next slide Please ဒီနေရာမှာ လျှပ်စစ်ဓာတ်အားဖြန့်ဖြူးနှုန်းများနှင့် သုံးသပ်သင့်တဲ့အချက်များ ဖြစ်ပါတယ်။ ဒါကတော့ လျှပ်စစ်ဓာတ်အားထုတ်လုပ်မှုရဲ့ တစ်ယူနစ်ကုန်ကျစရိတ်က ၈၀.၉၉ ကျပ် ဖြစ်ပါတယ်။ ဒီနေရာမှာ တစ်ယူနစ်ရောင်းစရိတ်က ၅၄.၂၁ ကျပ် ဖြစ်ပါတယ်။ ယူနစ်တိုင်း ယူနစ်တိုင်းမှာ အရှုံးအားဖြင့် တစ်ယူနစ်အရှုံးကို ၂၆.၇၈ ကျပ် ဖြစ်ပါတယ်။ ရန်ကုန်၊ မန္တလေး၊ နေပြည်တော်နဲ့ နိုင်ငံ အတွင်းရှိအခြားမြို့များ ၃၀ ရာခိုင်နှုန်းသော ပြည်သူများသာ သုံးစွဲခွင့်ရှိတာ ဖြစ်ပါတယ်။ ဒီလိုးမှာ ကချင်ပြည်နယ်တောင်တန်းဒေသများ၊ ကရင်ပြည်နယ်တောင်တန်းဒေသများ၊ ကယားပြည်နယ်တောင်တန်း ဒေသများမှာရှိတဲ့ မြို့များတွေမှာဆိုရင် ၂၀၀၊ ၃၀၀၊ ၄၀၀ ခန့် အသုံးပြု နေကြရပါတယ်။ ဒီလိုမျိုး အခြေ အနေမျိုးမှာ ကျွန်တော်တို့ မြို့ရွာများနှင့်ရော တရားပါရဲ့လား၊ မျှတပါရဲ့ လား၊ တိုးတက်မှုလည်း အလှမ်းကွာ နေဦးမှာ ဖြစ်ပါတယ်။ နောက်လည်းနောက်ကျနေဦးမှာ ဖြစ်တဲ့အတွက် ဒီနေရာကို စဉ်းစားသင့်ပါတယ်။ လျှပ်စစ်ကဏ္ဍအနေနဲ့ နှစ်စဉ် ပျမ်းမျှ ၃၅၀ ဘီလီယံ ခန့်အရှုံးပေါ်နေတာကိုလည်း တွေ့ရှိရမှာ ဖြစ်ပါတယ်။ ဆွေးနွေးရန် သတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<speech type="speaker">ဦးကျော်ရွှေ ရမ်းဗြဲမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1527">ဦးကျော်ရွှေ(ရမ်းဗြဲမဲဆန္ဒနယ်၊ ရခိုင်ပြည်နယ်)</mp>လေးစားအပ်ပါသော ပြည်ထောင်စု လွှတ်တော်နာယကကြီးနှင့်တကွ ပြည်ထောင်စုလွှတ်တော်ကိုယ်စားလှယ်များ၊ ပြည်ထောင်စုဝန်ကြီးများ အားလုံးမင်္ဂလာပါခင်ဗျာ။ ကျွန်တော်ကတော့ ရခိုင်ပြည်နယ်၊ ရမ်းဗြဲမဲဆန္ဒနယ်က ပြည်သူ့လွှတ်တော် ကိုယ်စားလှယ် ဦးကျော်ရွှေဖြစ်ပါတယ်။ ကျွန်တော့အနေနဲ့ လျှပ်စစ်ဓာတ်အားကွန်ရက်ဖွံ့ဖြိုးတိုးတက်ရေး စီမံကိန်းဆောင်ရွက်ရန်အတွက် အာရှဖွံ့ဖြိုးရေးဘဏ်မှ အမေရိကန်ဒေါ်လာ ၂၉၈.၉ သန်းချေးယူရေး ကိစ္စနဲ့ပတ်သက်လို့ ထောက်ခံဆွေးနွေးသွားမှာဖြစ်ပါတယ်။ လေးစားအပ်ပါသော လွှတ်တော်နာယကကြီးခင်ဗျာ။ ယခုချေးယူမည့်ငွေများကို လျှပ်စစ်နဲ့ စွမ်းအင် ဝန်ကြီးဌာနက ရန်ကုန်တိုင်းဒေသကြီး၊ တနင်္သာရီတိုင်းဒေသကြီး၊ ဧရာဝတီတိုင်းဒေသကြီး၊ မွန်ပြည်နယ်၊ ကရင်ပြည်နယ်နဲ့ ရခိုင်ပြည်နယ်တို့တွင် လျှပ်စစ်ဓာတ်အားကွန်ရက်ဖွံ့ဖြိုးတိုးတက်ရေး စီမံကိန်းကို ဆောင်ရွက် မှာဖြစ်ပြီး မြန်မာနိုင်ငံဒေသအသီးသီးအတွက် အမှန်တကယ်လိုအပ်နေတဲ့ လျှပ်စစ်ဓာတ်အား လုံလောက် အောင် ဖြန့်ဖြူးပေးမယ့် လုပ်ငန်းဖြစ်တဲ့အတွက် ထောက်ခံဆွေးနွေးရခြင်း ဖြစ်ပါတယ်။ မြန်မာနိုင်ငံ အတွင်းရှိ တိုင်းနဲ့ပြည်နယ်များ ဖွံ့ဖြိုးတိုးတက်ရေးအတွက် လျှပ်စစ်ဓာတ်အား လုံလောက်စွာ ရရှိသုံးစွဲ ရေးဟာ အလွန်အရေးကြီးတဲ့ လိုအပ်ချက်တစ်ရပ်ဖြစ်ပါတယ်။ လျှပ်စစ်ဓာတ်အားကွန်ရက် ဖွံ့ဖြိုး တိုးတက်ရေးစီမံကိန်းကို ဆောင်ရွက်ရခြင်းရဲ့ ရည်ရွယ်ချက်များမှာ ဓာတ်အားစနစ် တည်ငြိမ်ရေး၊ ဓာတ်အား အရည်အသွေးကောင်းမွန်မှုကိုထောက်ပံ့ပေးနိုင်ရေး၊ ဓာတ်အားစနစ်မရောက်ရှိသေးသော ဒေသများသို့ လျှပ်စစ် ဓာတ်အားရရှိသုံးစွဲနိုင်ရေး၊ ဓာတ်အားရရှိပြီးတဲ့ဒေသများ ဓာတ်အား ပိုမိုသုံးစွဲနိုင်ရေးနဲ့ အမျိုးသား လျှပ်စစ် ဓာတ်အားရရှိရေး စီမံကိန်းအား အထောက်အပံ့ဖြစ်စေရေးတို့အတွက် ရည်ရွယ်လုပ်ဆောင်တာဖြစ်လို့ နိုင်ငံ ဒေသအနှံ့အပြားက လိုလားတောင့်တနေတဲ့ စီမံကိန်းတစ်ခု ဖြစ်လိမ့် မယ်လို့ ယူဆမိပါတယ်။ ဒီစီမံကိန်းနဲ့ပတ်သက်ပြီးတော့ ဓာတ်အားပို့လွှတ်ရေးပိုင်းနဲ့ ဓာတ်အားဖြန့်ဖြူးရေးအပိုင်းဆိုပြီး ၂ ပိုင်းပါဝင်မှာဖြစ်ပါတယ်။ ဒီစီမံကိန်းကို စတင်အကောင်အထည်ဖော်မယ့်ကာလက ၂၀၁၉ ခုနှစ် ဧပြီလမှ ၂၀၂၅ ခုနှစ်၊ ဇွန်လအထိ ၇၂ လတာကြာမြင့်မှာဖြစ်ပြီး ခန့်မှန်းပြီးစီးမယ့်ကာလမှာ ၂၀၂၅ ခုနှစ်၊ ဒီဇင်ဘာလ ဖြစ်ကြောင်း သိရှိရပါတယ်။ လျှပ်စစ်ဓာတ်အားရရှိရေး၊ ဖြန့်ဖြူးရေးလုပ်ငန်းဟာ ွေကုန်ခံ 8 SS အတg S9 မင်း ဆောင်ရွက်ကြရမှာ ဖြစ်ပါတယ်။ ကျွန်တော့အနေနဲ့ လျှပ်စစ်ဓာတ်အားရယူသုံးစွဲရေးကိစ္စနဲ့ ပတ်သက်လို့ မိမိတို့ဒေသနေပြည်သူများရဲ့ ခံစားချက်များကို ထင်ဟပ်လို့ ဆွေးနွေးတင်ပြသွားလိုပါတယ်။ ကျွန်တော်တို့ ရခိုင်ပြည်နယ်ဒေသနေပြည်သူများဟာ နှစ်ပေါင်းများစွာ မျှော်လင့်တောင့်တနေကြတာ လျှပ်စစ်ဓာတ်အား ရယူသုံးစွဲရေးပဲ ဖြစ်ပါတယ်။ ကျွန်တော်တို့ဒေသမှာ လျှပ်စစ်ဓာတ်အားရယူသုံးစွဲနိုင်တာ ဆယ်စုနှစ်တစ်ခု တောင်မပြည့်သေးတဲ့ ဲရှိပါသေးတယ်။ မြို့များအချို့သာလျှင် လျှပ်စစ်မီးရရှိပြီး ကျေးလက် တောရွာများကတော့ လျှပ်စစ်ဓာတ်အားရရှိရေးကို ယခုတိုင် မျှော်လင့်နေကြဆဲဖြစ်ပါတယ်။ ရခိုင်ပြည်နယ်ရဲ့ ပညာရေးနှင့် စီးပွားရေး နိမ့်ကျနေရခြင်းရဲ့ အကြောင်းရင်းများအနက် ရခိုင်ပြည်နယ်ဒေသအနှံ့အပြား လျှပ်စစ်ဓာတ်အားမရရှိ၊ မသုံးစွဲနိုင်ခြင်းဟာလည်း အကြောင်းရင်းတစ်ခုဖြစ်ကြောင်း လေ့လာတွေ့ရှိရ ပါတယ်။ ယခုလို ရေငတ်နေတဲ့ရေတွင်းထဲပစ်ချခံရတဲ့ အခြေအနေမျိုးကြုံတွေ့လာရတဲ့အတွက် ကျွန်တော်တို့ ဒေသနေပြည်သူများကတော့ ဝမ်းသာကြမှာအမှန်ပဲ ဖြစ်ပါတယ်။ ကျွန်တော်တို့ ရမ်းဗြဲ မြို့နယ်ဒေသဟာ ယခင်က ကျွန်းတောတစ်ခုဖြစ်နေခဲ့ပြီး ယခုအခါ ကျောက်ဖြူ-ရန်ကုန်အဝေးပြေး ကားလမ်းမကြီး ဖွင့်လှစ်လာနိုင်ခဲ့ခြင်းကြောင့် သီးခြားကျွန်းတောတစ်ခု မဟုတ်တော့ဘဲ ဒေသအသီးသီး သို့ ကုန်းကြောင်းခရီးဖြင့် သွားလာနိုင်သော အခြေအနေသို့ တိုးတက်ပြောင်းလဲရောက်ရှိလာခဲ့ပါတယ်။ ရမ်းဗြဲကျွန်းဟာ ရခိုင်ပြည်နယ်ရဲ့ အလယ်ဗဟိုတွင်တည်ရှိပြီး သဘာပတ်ဝန်းကျင်ကောင်းများနှင့် ပြည့်စုံပြီး သဘာဝသယံဇာတပေါများသောဒေသဖြစ်လို့ နိုင်ငံတော်က အကောင်အထည်ဖော်ဆောင်ရွက်ရန် လျာထားသော ကျောက်ဖြူစီးပွားရေးအထူးဇုန် တည်ရှိမယ့်နေရာလည်း ဖြစ်ပါတယ်။ ဒီဒေသရဲ့ ဖွံ့ဖြိုးတိုးတက်မှုနဲ့ နိုင်ငံတော်က အကောင်အထည်ဖော်ဆောင်ရွက်မယ့် စီမံကိန်းလုပ်ငန်းများ အောင်မြင်ရေးအတွက် ဒီဒေသမှာ လျှပ်စစ် ဓာတ်အား လုံလောက်စွာ ရရှိသုံးစွဲနိုင်ရေးဟာ မဖြစ်မနေလုပ်ဆောင်ရမယ့် စီမံကိန်းတစ်ရပ်လည်းပဲ ဖြစ်ပါတယ်။ ယခုအကောင်အထည်ဖော်ဆောင်ရွက်မည့် စီမံကိန်းများအထဲမှာ သံတွဲ၊ ဂွ၊ ပုဏ္ဏားကျွန်း၊ မင်းပြား၊ ကျောက်တော်၊ မြောက်ဦး၊ ရမ်းဗြဲစသော မြို့နယ်အသီးသီးမှာ လျှပ်စစ်ဓာတ်အားရရှိရေး လုပ်ငန်းပါဝင်လာကြောင်း သိရှိရပါတယ်။ ကျွန်တော်တို့ ရမ်းဗြဲမြို့အနေဖြင့် လွန်ခဲ့သော ၃ နှစ်ခန့်ကပင် မဟာဓာတ်အားလိုင်းမှ လျှပ်စစ်ဓာတ်အား ရရှိသုံးစွဲနိုင်ပြီးဖြစ်သော်လည်း ကျေးလက်ဒေသများမှာ ယခု လျှပ်စစ်မီးလုံးဝမရရှိကြသေးသော အခြေအနေဖြစ်ပါတယ်။ ယခုစီမံအကောင်အထည်ဖော် ဆောင်ရွက်မယ့် စီမံကိန်းမှာ ၆၆ ကေဗွီ ရမ်းဗြဲဓာတ်အားခွဲရုံမှ အောင်လှပြင်ကျေးရွာသို့ ၆၆ ကေဗွီလိုင်း ၁၃.၁ မိုင်တည်ဆောက်ခြင်း၊ အောင်လှပြင်ကျေးရွာတွင် ၆၆/၁၁ ကေဗွီ 5 MVA ဓာတ်အားခွဲရုံ တစ်ရုံ တည်ဆောက်ခြင်း၊ ရမ်းဗြဲဓာတ်အားခွဲရုံတွင် ၆၆ ကေဗွီ Swich Bay One Set တည်ဆောက်ခြင်းနဲ့ ၆၆ ကေဗွီ ရမ်းဗြဲဓာတ်အားခွဲရုံမှ ကျောက်နီမော်ကျေးရွာသို့ ၆၆ ကေဗွီ ဓာတ်အားလိုင်း ၂၅.၂ မိုင် တည်ဆောက် ခြင်းနှင့် ဓာတ်အားခွဲရုံတစ်ရုံ တည်ဆောက်ခြင်းလုပ်ငန်းများ ပါဝင်လာမည်ဖြစ်၍ ဤစီမံကိန်းများ ပြီးစီး သွားပါက ရမ်းဗြဲမြို့နယ်ဒေသ၏ ဧရိယာတစ်ဝက်ခန့် လျှပ်စစ်ဓာတ်အား ရရှိလာမှာဖြစ်လို့ ပညာသင်ကြားရေး ကိစ္စ၊ ကျန်းမာရေးကိစ္စနှင့် အသေးစားအိမ်တွင်းစက်မှုလက်မှုလုပ်ငန်းများကို လုပ်ဆောင်လာနိုင်တော့ မည်ဖြစ်ပါ၍ များစွာ ကျေးဇူးတင်ဝမ်းမြောက်ကြောင်း ပြောကြားလိုပါတယ်။ ကျန်ရှိသော ဒေသများ လျှပ်စစ်ဓာတ်အား ရရှိသုံးစွဲနိုင်ရေးအတွက် ပြည်နယ်အစိုးရအဖွဲ့နှင့် လျှပ်စစ်နှင့်စွမ်းအင်ဝန်ကြီးဌာနအနေဖြင့်လည်း ဆက်လက်ကြိုးစားဆောင်ရွက်ပေးပါရန် အလေးအနက် အကြံပေး တိုက်တွန်းလိုပါတယ်။ ယခုချေးငွေဖြင့် စီမံကိန်းလုပ်ငန်းများကို အကောင်အထည်ဖော် and fans son ensem ဓာတ်အား ရရှိမှု ၂၀.၂ ရာခိုင်နှုန်းမှ ၄၃.၂ ရာခိုင်နှုန်းသို့လည်းကောင်း၊ ပဲခူးတိုင်းဒေသကြီးမှာ ၄၅ ရာခိုင်နှုန်းမှ ၉၇.၅ ရာခိုင်နှုန်းသို့လည်းကောင်း၊ မွန်ပြည်နယ်မှာ ၇၂ ရာခိုင်နှုန်းမှ ၉၇.၈ ရာခိုင်နှုန်းသို့ လည်းကောင်း၊ ကရင်ပြည်နယ်မှာ ၃၀ ရာခိုင်နှုန်းမှ ၄၇.၈ ရာခိုင်နှုန်းသို့လည်းကောင်း၊ ရခိုင်ပြည်နယ်မှာ ၁၀.၃ ရာခိုင်နှုန်းမှ ၂၉.ရ ရာခိုင်နှုန်းသို့လည်းကောင်း လျှပ်စစ်ဓာတ်အား တိုးတက်ရရှိသုံးစွဲလာနိုင်မှာ ဖြစ်ပါတယ်။ သို့ဖြစ်ပါ၍ အာရှဖွံ့ဖြိုးရေးဘဏ်ထံမှ အမေရိကန်ဒေါ်လာ ၂၉၈.၉ သန်းချေးယူပြီး လျှပ်စစ်နဲ့ စွမ်းအင်ဝန်ကြီးဌာနက အကောင်အထည်ဖော်ဆောင်ရွက်မယ့်။ ဆွေးနွေးရန် သတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<speech type="speaker">ဦးမြင့်နိုင် ရခိုင်ပြည်နယ်မဲဆန္ဒနယ်အမှတ်(၅) ဆွေးနွေးဖို့ဖြစ်ပါတယ်။</speech>
<speech><mp id="1310">ဦးမြင့်နိုင်(မဲဆန္ဒနယ်အမှတ်-၅၊ ရခိုင်ပြည်နယ်)</mp>လေးစားအပ်ပါတဲ့ ပြည်ထောင်စုလွှတ်တော် နာယကကြီး၊ ပြည်ထောင်စုဝန်ကြီးများ၊ ပြည်ထောင်စုလွှတ်တော်ကိုယ်စားလှယ်များအားလုံးကို သာလီစွ ပါလို့ ဦးစွာပထမနှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ ရခိုင်ပြည်နယ်မဆန္ဒနယ် အမှတ်(၅)မှ အမျိုးသားလွှတ်တော်ကိုယ်စားလှယ် ဦးမြင့်နိုင်ဖြစ်ပါတယ်။ ကျွန်တော်ဒီနေ့ ပြည်ထောင်စု လွှတ်တော်မှာ နိုင်ငံတော်သမ္မတထံမှ ပေးပို့လာတဲ့ လျှပ်စစ်နှင့်စွမ်းအင်ဝန်ကြီးဌာန၏ အာရှဖွံ့ဖြိုးရေး ဘဏ်ထံမှ အမေရိကန် ဒေါ်လာ ၂၉၈.၉ သန်းချေးယူမှုနဲ့ ပတ်သက်ပြီး ထောက်ခံအကြံပြု ဆွေးနွေး သွားမှာ ဖြစ်ပါတယ်။ လေးစားအပ်ပါတဲ့ ပြည်ထောင်စုလွှတ်တော် နာယကကြီးခင်ဗျား။ အာရှဖွံ့ဖြိုးရေးဘဏ်မှ အမေရိကန် ဒေါ်လာ ၂၉၈.၉ သန်းကို ချေးယူမှုရဲ့ အဓိကရည်ရွယ်ချက်က လျှပ်စစ်ဓာတ်အားကွန်ရက်ဖွံ့ဖြိုးတိုးတက်ရေး စီမံကိန်း ဆောင်ရွက်ရန်နဲ့ ဓာတ်အားစနစ်တည်ငြိမ်ရေး၊ ဓာတ်အားစနစ်မရောက်ရှိသေးတဲ့ ဒေသများကို လျှပ်စစ်ဓာတ်အား ရရှိသုံးစွဲနိုင်ရေးတို့ ပါဝင်ပါတယ်။ ကျွန်တော်တိုနိုင်ငံမှာ လျှပ်စစ်ဓာတ်အားနဲ့ပတ်သက်ပြီး တစ်နိုင်ငံလုံး အတိုင်းအတာအနေဖြင့် လုပ်ဆောင်ရမယ့်အရာတွေ များစွာရှိနေပါသေးတယ်။ ယခင်အစိုးရများ အဆက်ဆက်ကလည်း အလေးထားပြီး မလုပ်ဆောင်ခဲ့တဲ့အတွက် အခုဒီမိုကရေစီအစိုးရလက်ထက် ကျမှပဲစုပြုံပြီး လုပ်ဆောင်ရမလို ဖြစ်နေပါတယ်။ ကျွန်တော်တို့နိုင်ငံအတွင်း ဓာတ်အားစနစ် မရောက်ရှိ သေးတဲ့ နေရာတွေကလည်း များစွာရှိနေပါသေးတယ်။ ဒါတွေကို ဖြည့်ဆည်းပေးနိုင်ရေးအတွက် အခုလို ချေးငွေတွေနဲ့ လုပ်ဆောင်မှသာ ကျွန်တော်တို့ပြည်သူတွေ လျှပ်စစ်မီး အပြည့်အဝရရှိရင်တောင် လွယ်ကူမှာ မဟုတ်သေးပါ။ ယခုလည်း ချေးငွေများချေးယူပြီး ယခင်ကလည်း ချေးငွေများချေးယူပြီး လုပ်ဆောင်ခဲ့မှုများ များစွာရှိနေပါသေးတယ်။ နိုင်ငံတော်ဘတ်ဂျက်မှလည်း ၂၂ ရာခိုင်နှုန်းအကျော်အထိ ဒုတိယအများဆုံး သုံးစွဲတဲ့ဌာနတစ်ခု ဖြစ်ပါတယ်။ လျှပ်စစ်မီးဟာလည်း နိုင်ငံဖွံ့ဖြိုးတိုးတက်ရေးအတွက် အဓိကဖြစ်သလို နိုင်ငံ၏ စီးပွားရေး၊ ပညာရေး၊ ကျန်းမာရေး ဖွံ့ဖြိုးတိုးတက်ရေးတို့အတွက်လည်း အရေးကြီးပါတယ်။ နိုင်ငံအတွင်း ပြည်သူတိုင်း လျှပ်စစ်မီး ပြည့်ဝစွာသုံးစွဲနိုင်ရေး ကြိုးပမ်းရန် အထူးလိုအပ်ပါတယ်။ အခုချေးငွေအဖြစ် ရန်ကုန်တိုင်း ဒေသကြီး၊ တနင်္သာရီတိုင်းဒေသကြီး၊ ဧရာဝတီတိုင်းဒေသကြီး၊ ပဲခူးတိုင်းဒေသကြီး၊ မွန်ပြည်နယ်၊ ကရင် ပြည်နယ်၊ ရခိုင်ပြည်နယ်တို့တွင် စီမံကိန်းများ ဆောင်ရွက်ပေးမယ်လို့ သိရပါတယ်။ ကျွန်တော်က ရခိုင်ပြည်နယ်မှ ကိုယ်စားလှယ်တစ်ဦးဖြစ်တဲ့အတွက် ရခိုင်ပြည်နယ်အတွင်း ဆောင်ရွက်မည့် လုပ်ငန်းများ အကြောင်းနဲ့ ဆောင်ရွက်ရန်လိုအပ်မည့် လုပ်ငန်းများအကြောင်းကို ဆွေးနွေးပါမယ်။ အခုချေးယူမည့် ချေးငွေမှာ ရခိုင်ပြည်နယ်အတွင်း ဓာတ်အားဖြန့်ဖြူးမှုအပိုင်းကို အဓိကထား ဆောင်ရွက် မယ်လို့ ပါရှိပါတယ်။ ရခိုင်ပြည်နယ်အတွက် အဆိုပါချေးငွေရဲ့ ၇.၀၂ ရာခိုင်နှုန်းဖြစ်တဲ့ ၂၀.၉၉၂ သန်းကို သုံးစွဲပြီး မြို့နယ် ရ မြို့နယ်အတွင်း ဓာတ်အားဖြန့်ဖြူးရေးအတွက် ၆၆/၁၁ ကေဗွီအေခွဲရုံနဲ့ ၃၃/၁၁ ကေဗွီအေ ဓာတ်အားခွဲရုံ ၉ ရုံ ကို တည်ဆောက်ပေးမှာ ဖြစ်ပါတယ်။ အိမ်ထောင်စုပေါင်း ၃၆၆၉၄ အိမ်ကို အကျိုးပြုမယ်လို့ ဆိုပါတယ်။ ကျွန်တော်တို့ ရခိုင်ပြည်နယ်အတွင်း ၂၀၁၄ ခုနှစ်မှသာ မဟာဓာတ်အား လိုင်းမှ လျှပ်စစ်မီးရရှိခြင်းဖြစ်ပြီး ယခုလက်ရှိ ၁၀.၃ ရာခိုင်နှုန်းပဲ ရှိနေပါသေးတယ်။ ယခုစီမံကိန်း ပြီးစီး မှသာ ၂၉.ရ ရာခိုင်နှုန်း တိုးတက်လာမှာ ဖြစ်ပါတယ်။ ရခိုင်ပြည်နယ်အတွင်း ရာခိုင်နှုန်းပြည့်မီ စေရေးနဲ့ အိမ်တိုင်းစေ့ လျှပ်စစ်မီးအသုံးပြုနိုင်မှု ရရှိစေရေးတို့အတွက် အခုလိုမျိုးချေးငွေများ၊ နိုင်ငံတော် ဘတ်ဂျက် ငွေများ မြောက်မြားစွာ သုံးစွဲရဦးမှာ ဖြစ်ပါတယ်။ လျှပ်စစ်မီးမရရှိသေးတဲ့ ကျေးရွာများ၊ ပြည်သူများ မြောက်မြားစွာ ကျန်ရှိနေပါသေးတယ်။ ကျွန်တော့မဲဆန္ဒနယ်ဖြစ်တဲ့ ကျောက်တော်မြို့နယ်တွင် ကျေးရွာပေါင်း ၂၈၃ ရွာ ရှိတဲ့အထဲမှာ ၂၂ ရွာကိုပဲ လျှပ်စစ်မီး ရရှိသေးပါတယ်။ ကျေးရွာပေါင်း ၂၀၀ ကျော် ကျန်နေပါသေးတယ်။ အခုချေးငွေအတွင်း အပေါက်ဝကျေးရွာတွင် ၆၆/၁၁ ကေဗွီအေ ဓာတ်အားခွဲရုံတစ်ရုံ ပါဝင်လာပြီး ကျေးရွာပေါင်း ၂၄ ရွာအထိ ထပ်မံရရှိလာနိုင်မှာ ဖြစ်တဲ့အတွက် ကျွန်တော့မြို့နယ်အတွင်း ပြည်သူများဝမ်းသာနေကြမှာဖြစ်သလို ရခိုင်ပြည်နယ်မှ မိသားစု ၃၀,၀၀၀ ကျော်မှလည်း ကျေးဇူးတင်နေကြမှာပါ။ ကျွန်တော်တို့ ရခိုင်ပြည်နယ် အတွင်း လူတန်းစေ့ လျှပ်စစ်မီးသုံးစွဲမှု ရရှိရေးဟာ အိမ်မက်သဖွယ်ဖြစ်နေသေးပြီး နိုင်ငံတော်အစိုးရရဲ့ ကြိုးပမ်းမှု၊ လုပ်ဆောင်မှုအပေါ်မှာ မှီတည်နေပါတယ်။ လက်ရှိနိုင်ငံတော်အစိုးရမှ ချမှတ်ဆောင်ရွက်နေတဲ့ ၂၀၃၀ ခုနှစ်အတွင်း လူတန်းစေ့ လျှပ်စစ်မီးသုံးစွဲခွင့် ရရှိရေးစီမံကိန်းဖြစ်တဲ့ NEP စီမံကိန်းကိုလည်း အောင်မြင်အောင် ဆောင်ရွက်ရမှာ ဖြစ်ပါတယ်။ အခုချေးငွေဖြင့် ဆောင်ရွက်မည့် စီမံကိန်းကလည်း ၂၀၁၉ ခုနှစ်မှ ၂၀၂၅ ခုနှစ်အထိ ဆိုပါလျှင် နောင်ကျန်နှစ် ၅ နှစ်တာကာလအတွင်းမှာ NEP စီမံကိန်း အောင်မြင်ရင် နိုင်ငံတော်အနေဖြင့် အခုလက်ရှိသွားနေတဲ့နှုန်းထက် အဆပေါင်းများစွာ တိုးမြှင့်ပြီး လုပ်ဆောင်မှသာ အောင်မြင်နိုင်မှာ ဖြစ်ပါတယ်။ ဒီနေရာမှာ ကျွန်တော့အနေနဲ့ မေးလိုတဲ့မေးခွန်းတစ်ခု ရှိပါတယ်။ ကျွန်တော်တို့ ရခိုင်ပြည်နယ်မှ ထွက်ရှိတဲ့ ရွှေသဘာဝဓာတ်ငွေ့မှ မြန်မာနိုင်ငံအတွက်ရရှိတဲ့ ကုဗသန်း ၁၀၀ ထဲမှ ရခိုင်ပြည်နယ်အတွင်း ကုဗ သန်း ၂၀ ကို Gas Turbine စက်ရုံ တည်ဆောက်မယ်လို့ သိရပါတယ်။ Gas Turbine စက်ရုံ တည်ဆောက်ပါကလည်း အမ်ဗွီအေ ၁၂၀ အထိ ထွက်ရှိမယ်လို့ သိရပါတယ်။ အဲဒီဓာတ်အား ၁၂၀၊ အမ်ဗွီအေဆိုလို့ရှိရင် ကျွန်တော်တို့ ရခိုင်ပြည်နယ်မှာ လိုအပ်နေတဲ့ ဓာတ်အားများကို ဖြည့်ဆည်းပေးနိုင် မယ်လို့ ထင်ပါတယ်။ အဲဒီ Gas Turbine တည်ဆောက်မှုနဲ့ပတ်သက်လို့လည်း သိရှိလိုပါတယ်။ နိဂုံးချုပ်အနေဖြင့် နိုင်ငံတော်သမ္မတထံမှ ပေးပို့လာတဲ့ လျှပ်စစ်နှင့် စွမ်းအင်ဝန်ကြီးဌာန၏ လျှပ်စစ် ဓာတ်အားစီမံကိန်း ရရှိရန်အတွက် အာရှဖွံ့ဖြိုးရေးဘဏ်မှ အမေရိကန်ဒေါ်လာ ၂၉၈.၉ သန်းကို ချေးယူ ခြင်းအား ထောက်ခံပါကြောင်းနဲ့ ချေးငွေပြန်လည်ပေးဆပ်နိုင်ရေးတို့အတွက်လည်း အစီအမံများကို ကြိုတင်ဆောင်ရွက်ထားသင့်ပါကြောင်း အကြံပြုဆွေးနွေးရင်း နိဂုံးချုပ်ပါတယ်။ အားလုံးကို ကျေးဇူးတင် ပါတယ်။</speech>
<speech type="speaker">ဦးအုန်းခင် ပုလောမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1423">ဦးအုန်းခင်(ပုလောမဲဆန္ဒနယ်၊ တနင်္သာရီတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော်နာယကကြီးနှင့် အားလုံးသော ပြည်ထောင်စုဝန်ကြီး၊ ပြည်ထောင်စုလွှတ်တော် ကိုယ်စားလှယ်များအားလုံး မင်္ဂလာပါလို့ ဆုတောင်းမေတ္တာပို့သအပ်ပါတယ်ခင်ဗျ။ ကျွန်တော်ကတော့ တနင်္သာရီတိုင်းဒေသကြီး ပုလောမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးအုန်းခင် ဖြစ်ပါတယ်။ နိုင်ငံတော်သမ္မတကြီးထံမှ ပေးပို့ထားတဲ့ လျှပ်စစ်ဓာတ်အားကွန်ရက် စီမံကိန်းဆောင်ရွက်ရန်အတွက် အာရှဖွံ့ဖြိုးရေးဘဏ်မှ အမေရိကန်ဒေါ်လာ ၂၉၈.၉ သန်း ချေးငွေရယူရန်ကိစ္စနဲ့ ပတ်သက်ပြီး ဆွေးနွေး လိုပါတယ်။ လေးစားရပါသော နာယကကြီးခင်ဗျာ။ ပြီးခဲ့တဲ့ အင်္ဂါနေ့က လျှပ်စစ်ဝန်ကြီးရှင်းပြသွားရာမှာ တိုင်းနဲ့ပြည်နယ် ရ ခုမှာ လျှပ်စစ်ဓာတ်အားပိုမိုအဆင်ပြေမယ်ဆိုလို့ ဝမ်းသာပါတယ်။ မုဒိတာပွားပါတယ်။ ကျွန်တော်တို့ တနင်္သာရီတိုင်းကို ဘယ်တော့လောက် လျှပ်စစ်ကမီးကလေး အဆင်ပြေမှာပါလဲလို့လည်း သိလိုလှပါတယ်။ ကျွန်တော်တို့ဒေသမှာ ရက်တွေလည်းထွက်ပါတယ်။ မြစ်ချောင်းတွေလည်းပေါပါတယ်။ တချို့သော ထွက်ကုန်တွေလည်း ပေါများစွာထွက်ရှိပါတယ်။ ဒါပေမယ့် ဒါပေမယ့်တွေကြောင့်ပဲ အရာရာ တိုင်းမှာ သယံဇာတနဲ့ အတိုင်းပါပဲ။ ကိုယ့်အားကိုယ်ကိုးခဲ့တာတွေ များပါပြီ။ ဒီတစ်ခါတော့ တကယ်ပဲ မီးရတော့မယ်လို့ ထင်ပါတယ်။ ကျွန်တော်တို့ဒေသမှာ ကလိန်အောင်ချောင်း၊ ပဲချောင်း၊ ပင်တခန့်ချောင်း၊ ပလောက်ချောင်း၊ ပုလောချောင်း၊ ကျဲချောင်း၊ လိန်ညာချောင်း အစရှိတဲ့ ချောင်းတွေမှာ ရေအားလျှပ်စစ် ထုတ်ဖို့လည်းပဲ စဉ်းစားစေချင်ပါတယ်။ နိုင်ငံတော်ကမလုပ်နိုင် ရင်တောင်မှပဲ ရင်းနှီးမြှုပ်နှံလိုသူတွေကို လမ်းညွှန်ပေးစေချင်ပါတယ်။ ကျွန်တော်တို့ ဒေသဟာ အေးချမ်း နေပါပြီ။ ငြိမ်းချမ်းနေပါပြီ။ မြစ်ချောင်းများစွာရှိသော်လည်းပဲ အခုပြောပြတဲ့ချောင်းတွေမှာ ချောင်းဖျား ဒေသတွေမှာ နယ်မြေအေးချမ်းပြီး သွားလာရာလမ်းကြောင်း တွေလည်း အဆင်ပြေနေပါပြီ။ သိပ်နောက်ကျသွားမယ်ဆိုလို့ရှိရင် ဥယျာဉ်ခြံတွေ၊ စိုက်ခင်းတွေ၊ လုပ်ငန်းတွေ အားလုံး အောင်မြင်သွားပြီး ဖြစ်ထွန်းပြီးမှ လုပ်မယ်ဆိုလို့ရှိရင် လုပ်ရကိုင်ရလည်း ခက်သွားနိုင်ပါတယ်။ သွားလာရာလမ်းတွေလည်း အဆင်သင့်ရှိတာ များပါတယ်။ ကျွန်တော်တို့ဆီမှာ ကုန်ကြမ်းတွေက ဘယ်လိုပဲ ထွက်ပေမယ့်လည်းပဲ နောက်ဆက်တွဲသုံးရတဲ့ လျှပ်စစ်ဓာတ်အားက ဖောဖောသီသီ မရ၊ ဈေးကလည်း တူတူ တန်တန်တောင် မရှိလေတော့ လူတွေကလည်း ကုန်ကြမ်းတွေ ထုတ်ရောင်းရင်းနဲ့ပဲ ကြာလာတော့ လူကြမ်း၊ စိတ်ကြမ်းတွေ ဖြစ်လာမှာ စိုးရိမ်ရပါတယ်။ ဘယ်လိုပဲ ဖြစ်ဖြစ်ပါ။ ကုန်ကြမ်းဟာ ကုန်ကြမ်း ဈေးပဲရပါတယ်။ လူကြမ်းကလည်း လူကြမ်းဈေးပဲရပါမယ်။ ဒီလိုမျိုးနဲ့ပဲ ကျွန်တော်တို့တွေ တင်းတိမ် မနေချင်တော့ပါဘူး။ ဒီလိုအနေအထားမျိုးတွေကနေ ထွက်မြောက်ချင် ပါတယ်။ ဒီအခြေအနေက တိုးတက်မယ်ဆိုလို့ရှိရင် တစ်ဖက်နိုင်ငံမှာ သွားလုပ်နေတဲ့သူတွေဟာ ကျွန်တော်တို့ ဒေသရယ်၊ လူဦးရေရဲ့ သုံးပုံတစ်ပုံလောက် ရှိပါမယ်။ ဒီဘက်မှာ အခြေအနေကောင်းကို ဖန်တီးပေးနိုင် မယ်ဆိုရင် သူတို့ဆီကနည်းပညာနဲ့လုပ်အားကို အခြေခံပြီးတော့ ဒေသနဲ့နိုင်ငံတော်ရဲ့ လူမှုစီးပွားဘဝကို ဖွံ့ဖြိုးတိုးတက်စေမှာ ဖြစ်ပါတယ်။ ဒီနှစ်ကမ္ဘာမှာ စွမ်းအင်ဟာ နိုင်ငံရေးဆိုလည်း ဟုတ်ပါတယ်။ စီးပွားရေး ဆိုလည်း ဟုတ်ပါတယ်။ အဲဒီလိုဖြစ်နေတဲ့အခြေအနေမှာ စွမ်းအင်ကို မျှမျှတတနဲ့ သုံးစွဲခွင့်နဲ့ လက်သင့်ခံ နိုင်တဲ့ ဈေးနှုန်းကွာဟမှုလောက်ပဲ ရှိသင့်ပါတယ်။ ဆင်းရဲမွဲတေမှုလျှော့ချရေးကို အလေးဂရုပြုဖို့ဆိုရင် အားလုံးသင့်တင့်မျှတစွာ ခွဲဝေသုံးစွဲနိုင်ရေးကို စဉ်းစားသင့်တယ်ထင်ပါတယ်။ လျှပ်စစ်ဆိုတာကလည်း ဒီကနေ့ လူမှုဘဝရဲ့ အဓိကဖြစ်နေပါတယ်။ အရေးကြီးတဲ့နေရာမှာရှိလို့ ကျွန်တော်တို့ တနင်္သာရီတိုင်းရဲ့ အရင်းအမြစ်ကို အကျိုးဖြစ်အောင် ထည့်သွင်းဖို့ ကျွန်တော်တို့ဒေသက လူတွေကို တူတူတန်တန် အသိအမှတ်ပြုပေးဖို့ လိုပါတယ်။ ကျွန်တော်တို့ဒေသကလူတွေက ဘာနဲ့တူလဲ ဆိုလို့ရှိရင် ကိုယ့်ထမင်းကိုယ်စားပြီးတော့ ဘကြီးနွားကျောင်းပေးရသလိုများ ဖြစ်နေသလားလို့ တခါတလေကျတော့ တွေးမိပါတယ်။ နောက်ဆုံးပြောချင်တာကတော့ ကျွန်တော်တို့တိုင်းဒေသကြီးဖွံ့ဖြိုး ချင်လှပါပြီ။ ကျွန်တော်တို့ဒေသကလူတွေကို သားအရင်းလိုပဲ မျက်နှာလေးမူပေးပါလို့ ပြောရင်းနဲ့ မုဒိတာ ပွားပြီး ထောက်ခံလိုက်ပါတယ်။ အားလုံးကိုကျေးဇူးတင်ပါတယ်ခင်ဗျာ။</speech>
<speech type="speaker">ဒေါ်မြတ်သီတာထွန်း မွန်ပြည်နယ်မဲဆန္ဒနယ်အမှတ်(၅) ဆွေးနွေးဖို့ဖြစ်ပါတယ်။</speech>
<speech><mp id="1301">ဒေါ်မြတ်သီတာထွန်း(မဲဆန္ဒနယ်အမှတ်-၅၊ မွန်ပြည်နယ်)</mp>မင်္ဂလာပါရှင်။ ကျွန်မကတော့ မွန်ပြည်နယ်မဲဆန္ဒနယ်အမှတ်(၅)က ဒေါ်မြတ်သီတာထွန်းဖြစ်ပါတယ်။ နိုင်ငံတော်သမ္မတထံမှ ပေးပို့ ထားတဲ့ လျှပ်စစ်နဲ့ စွမ်းအင်ဝန်ကြီးဌာန၏ လျှပ်စစ်ဓာတ်အားကွန်ရက် ဖွံ့ဖြိုးတိုးတက်ရေးစီမံကိန်း ဆောင်ရွက် ရန်အတွက် အာရှဖွံ့ဖြိုးရေးဘဏ်မှ အမေရိကန်ဒေါ်လာ ၂၉၈.၉ သန်း ချေးငွေရယူရန်ကိစ္စနှင့် စပ်လျဉ်းပြီး အကြံပြုဆွေးနွေးသွားမှာ ဖြစ်ပြီးတော့ မရှင်းလင်းတဲ့အကြောင်းအရာများကိုလည်း မေးမြန်းသွားမှာ ဖြစ်ပါ တယ်ရှင်။ လေးစားရပါသော နာယကကြီးရှင်။ အခြားဖွံ့ဖြိုးဆဲနိုင်ငံများနည်းတူ ကျွန်မတို့နိုင်ငံအနေနဲ့လည်း အခြေခံအဆောက်အအုံလိုအပ်ချက်တွေကို ဖြည့်ဆည်းဖို့အတွက် ပြည်ပချေးငွေတွေကို မဖြစ်မနေ ချေးယူကြရဦးမှာ ဖြစ်ပါတယ်။ ဒါကြောင့် ကျွန်မအနေနဲ့ ချေးငွေယူခြင်းကိစ္စအပေါ်မှာတော့ အထူးတလည် မဆွေးနွေးလိုပါဘူး။ သို့သော် ဒီချေးငွေပမာဏဟာ ကျွန်မတို့နိုင်ငံအတွက်တော့ များတယ်လို့ပဲ ဆိုရမှာ ဖြစ်တဲ့အတွက် ကြွေးမြီဝန်ထုပ်ဝန်ပိုးတွေ မလေးလံ စေဖို့အတွက် ဖြစ်နိုင်လို့ရှိရင် အတိုးနှုန်းသက်သာဆုံး ဖြစ်အောင် ညှိနှိုင်းဆောင်ရွက်စေလိုပါတယ်။ ဒါမှမဟုတ် အတိုးနှုန်းသက်သာစွာနဲ့ ချေးပေးမယ့် ဘဏ်အဖွဲ့အစည်းများကိုလည်း ရွေးချယ်ခွင့်ရှိမယ်ဆိုရင် စဉ်းစားရွေးချယ်သင့်တယ်လို့ အကြံပြုလို ပါတယ်။ အခုချေးငွေမှာ ဆိုင်းငံ့ကာလအတွင်း ၁ ရာခိုင်နှုန်း ပြန်ဆပ်ကာလအတွင်း ၁.၅ ရာခိုင်နှုန်း အတိုးနှုန်းဖြစ်တဲ့အတွက် သက်သာလှတယ်လို့တော့ ဆိုလို့မရပါဘူး။ တစ်ဖက်မှာ ပြည်သူတွေရဲ့ အခြေခံ လိုအပ်ချက်ကို ဖြည့်ဆည်းပေးလိုက်နိုင်သလို တစ်ဖက်မှာလည်း ပြည်သူတွေအပေါ်မှာ ပြန်ပြီးတော့ ကြွေးမြီဝန်ထုပ်ဝန်ပိုးက မျှဝေခံစားစေတာဖြစ်တဲ့အတွက် ဒီချေးငွေတွေကို စီမံခန့်ခွဲသုံးစွဲတဲ့အခါမှာလည်း အတတ်နိုင်ဆုံးအလေအလွင့်မရှိအောင် ဆောင်ရွက်ဖို့လိုပါတယ်။ ဥပမာ ဒီမှာဖော်ပြထားတဲ့ မမျှော်မှန်း နိုင်တဲ့ အသုံးစရိတ် အမေရိကန်ဒေါ်လာ ၃၈.၆၀ သန်း ဆိုတာဟာလည်း နည်းတဲ့ပမာဏမဟုတ်ပါဘူး။ ဒီငွေတွေကို ဘယ်လိုခေါင်းစဉ်မျိုးတွေနဲ့ သုံးစွဲလာမလဲဆိုတာကိုလည်း ကျွန်မတို့ စောင့်ကြည့်လေ့လာဖို့ လိုမှာဖြစ်ပါတယ်။ နာယကကြီးရှင်။ အခုဆောင်ရွက်မယ့် စီမံကိန်းမှာ ဓာတ်အားပို့လွှတ်မှုအပိုင်းနဲ့ ဓာတ်အားဖြန့်ဖြူးမှု အပိုင်းဆိုပြီးတော့ နှစ်ပိုင်းပါရှိပါတယ်။ ဓာတ်အားပို့လွှတ်မှုအပိုင်းမှာ မော်လမြိုင်၊ ရေး၊ ထားဝယ် ၂၃၀ ကေဗွီဓာတ်အားလိုင်းနဲ့ ဓာတ်အားခွဲရုံစီမံကိန်းဆောင်ရွက်ခြင်းအားဖြင့် ဓာတ်အားလိုင်းတစ်လျှောက်မှာ ရှိတဲ့ အိမ်ထောင်စု ၄ သိန်းကျော်အတွက် တည်ငြိမ်တဲ့ ဓာတ်အားဖြန့်ဖြူးမှုနဲ့ ဓာတ်အားတိုးတက်သုံးစွဲ နိုင်မှု အကျိုးကျေးဇူးတွေရရှိလာမယ်။ တနင်္သာရီတိုင်းဒေသကြီးမှာ လက်ရှိဓာတ်အားသုံးစွဲမှုနဲ့ နှိုင်းယှဉ် ပါက သိသာစွာတိုးတက်လာမှာ ဖြစ်တယ်လို့ ဒု-ဝန်ကြီးက ရှင်းလင်းတင်ပြတာကို သိခဲ့ရပါတယ်။ တစ်ခါတင်ပြထားတဲ့ Power Point slide ထဲမှာ ဒီလိုဇယားနဲ့ ကိန်းဂဏန်းနဲ့ အတိအကျဖော်ပြ ထားတာ ဆိုလို့ ဒီဓာတ်အားလိုင်းတစ်လျှောက်မှာရှိတဲ့ ကျွန်မတို့ မွန်ပြည်နယ်တစ်ခုတည်းကိုပဲ ကိန်း ဂဏန်းနဲ့ဖော်ပြထားတာကိုတွေ့ပါတယ်။ အိမ်ထောင်စု ၄၂,၇၅၂ စုကို အကျိုးပြုမယ်လို့ ဖော်ပြထားတာ ဖြစ်ပြီးတော့ တနင်္သာရီတိုင်းဒေသကြီးမှာ အကျိုးပြုမှုအတွက် ကိန်းဂဏန်းအချက်အလက်တွေဖော်ပြ မထားပါဘူး။ ဒါကြောင့် ဝန်ကြီးအရှေ့ပိုင်းမှာ ရှင်းလင်းသွားတဲ့ အိမ်ထောင်စု ၄ သိန်းကို အကျိုးပြုမယ် ဆိုတဲ့အချက်ရယ်၊ အမှန်တကယ် ဇယားမှာဖော်ပြထားတဲ့ အိမ်ထောင်စု ၄၂,၇၅ရ ဆိုတဲ့အချက်ရယ် မတူညီနေတာကို ရှင်းရှင်းလင်းလင်းသိလိုပါတယ်။ တနင်္သာရီတိုင်းဒေသကြီးမှာ အိမ်ထောင်စုဘယ်နှစုကို အကျိုးပြုမလဲဆိုတာကိုလည်း သိရှိလိုပါတယ်။ ကျွန်မတို့ဒေသခံလွှတ်တော်ကိုယ်စားလှယ်တွေ အနေနဲ့ လက်လှမ်းမီသလောက် ကိုယ့်ဒေသမှာဖော်ဆောင်တဲ့ စီမံကိန်းလုပ်ငန်းတွေကို စောင့်ကြည့်လေ့လာဖို့ အတွက်ကို ကိန်းဂဏန်းအချက်အလက်တွေကို တိတိကျကျသိရှိထားဖို့လိုအပ်ပါတယ်။ လေးစားရပါသော နာယကကြီးရှင်။ လက်ရှိမြန်မာနိုင်ငံရဲ့ လူဦးရေ ၇၀ ရာခိုင်နှုန်းခန့်ဟာ လျှပ်စစ် ဓာတ်အားမရရှိသေးတာကို လေ့လာသိရှိရပါတယ်။ ကျေးလက်ဒေသတွေမှာ ရရှိသုံးစွဲနိုင်မှု အလွန်အားနည်း နေခြင်းဖြစ်ပါတယ်။ လျှပ်စစ်ဓာတ်အားသုံးစွဲမှုဟာ မြို့ပြမှာ ၇၇.၅ ရာခိုင်နှုန်း၊ ကျေးလက်မှာ ၁၄.၉ ရာခိုင်နှုန်း ဖြစ်တဲ့အတွက် ကျေးလက်နဲ့မြို့ပြကွာခြားချက် ကြီးမားနေကြောင်းကို ၂၀၁၄ သန်းခေါင် စာရင်းများအရ သိရှိရပါတယ်။ အခုချေးငွေနဲ့ဆောင်ရွက်မယ့် စီမံကိန်းဟာဆိုရင် မြို့ ၂၅ မြို့၊ ကျေးရွာ ၂.၂၃၂ ရွာ၊ အိမ်ထောင်စုပေါင်း ၃၄၃,၇၈၈ ကို အကျိုးပြုမှာဖြစ်တဲ့အတွက် စီမံကိန်းဒေသက ကျေးလက်နေ ပြည်သူများအတွက်တော့ အားတက်စရာ ဖြစ်ပါတယ်။ ကျွန်မရဲ့ မဲဆန္ဒနယ် သံဖြူဇရပ်မှာလည်း စီမံကိန်း ဧရိယာမှာ ပါဝင်တဲ့အတွက်ကြောင့် ကျွန်မတို့ဒေသက မွန်၊ ကရင် တိုင်းရင်းသားတွေအများစုနေထိုင်တဲ့ အိမ်ထောင်စု ၃,၂၀၀ ကျော်ကို လျှပ်စစ်မီးရရှိမယ့် အခြေအနေဖြစ်ပါတယ်။ ဒီနေရာမှာ ဆွေးနွေးလိုတာက လျှပ်စစ်ဆိုင်ရာ လုပ်ငန်းများဆောင်ရွက်ရာမှာ အခြား လမ်း၊ တံတား၊ ကျောင်း၊ ဆောက်လုပ်တဲ့ လုပ်ငန်းတွေထက်ပိုပြီးတော့ ပွင့်လင်းမြင်သာမှုအားနည်းနေခြင်းပဲ ဖြစ်ပါတယ်။ လုပ်ငန်းသဘောသဘာဝအရလည်း သာမန်ပြည်သူတွေ စောင့်ကြည့်လေ့လာ တိုင်းထွာ တွက်ချက်ဖို့အတွက် ခက်ခဲပါတယ်။ ဒီလိုအနေအထားမျိုးမှာ အခုလိုပြည်ထောင်စုအဆင့်မှာ ရှင်းလင်း တင်ပြသလိုမျိုးပဲ လုပ်ငန်းဖော်ဆောင်မှုအဆင့်ဆင့်မှာလည်း အထူးသဖြင့် မြို့နယ်တွေမှာ ဆောင်ရွက်မယ့် လုပ်ငန်းများနဲ့ ပတ်သက်ရင် သက်ဆိုင်ရာ လွှတ်တော်ကိုယ်စားလှယ်တွေကို ရှင်းပြအသိပေးတာမျိုးတွေ မဖြစ်မနေဆောင်ရွက်ပေးဖို့အတွက် အကြံပြုလိုပါတယ်။ ဒါမှသာ ကျွန်မတို့အနေနဲ့ ပြည်သူများ မေးမြန်း လာခဲ့မယ်ဆိုလို့ရှိရင် ပြန်လည်ရှင်းပြနိုင်မှာ ဖြစ်ပါတယ်။ စီမံကိန်းလုပ်ငန်းတွေဟာ ပြည်သူတွေရဲ့ ဘဏ္ဍာ တွေနဲ့ဆောင်ရွက်တာ ဖြစ်တယ်။ အခုလိုချေးငွေတွေကို ဆိုလို့ရှိရင်လည်း လွှတ်တော်ကနေ ကျွန်မတို့ စိစစ်ပြီးတော့ ခွင့်ပြုလိုက်ရတာ ဖြစ်တဲ့အတွက် လုပ်ငန်းဖော်ဆောင်မှုတွေနဲ့ ပတ်သက်ရင် ပြည်သူတွေ သိရှိခွင့် ရှိသလို စောင့်ကြည့်လေ့လာနိုင်တဲ့အခြေအနေထိလည်း ပွင့်လင်းမြင်သာမှုရှိဖို့လိုအပ်ပါတယ်။ ဒါမှပဲ ကျွန်မတို့အပြန်အလှန်ထိန်းညှိပူးပေါင်း ဆောင်ရွက်နိုင်မှာ ဖြစ်ပါတယ်။ ဒါကြောင့် အခုချေးငွေကို ကျွန်မတို့ ပြည်ထောင်စုလွှတ်တော်က ခွင့်ပြုခဲ့မယ်ဆိုရင် စီမံကိန်း လုပ်ငန်းတွေ လက်တွေ့ဖော်ဆောင် ရာမှာ သက်ဆိုင်ရာ စီမံကိန်းဧရိယာက လွှတ်တော်ကိုယ်စားလှယ် များကိုဖြစ်စေ အခါအားလျော်စွာ ကျွန်မတို့ ရှင်းလင်းဆောင်ရွက်တာမျိုးကို ဆောင်ရွက်စေလိုပါကြောင်း အကြံပြု တိုက်တွန်းရင်း ကျွန်မဒီ ချေးငွေရယူမယ့်ကိစ္စကို ထောက်ခံပါကြောင်း ဆွေးနွေးရင်းနိဂုံးချုပ် ပါတယ်။ ကျေးဇူးတင်ပါတယ်။</speech>
<speech type="speaker">ဦးနေလင်းထွန်း ဘုတ်ပြင်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1426">ဦးနေလင်းထွန်း(ဘုတ်ပြင်းမဲဆန္ဒနယ်၊ တနင်္သာရီတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော်နာယကကြီးနှင့်တကွ ပြည်ထောင်စုအဆင့်အဖွဲ့အစည်းဝင်အားလုံး မင်္ဂလာပါ။ ကျွန်တော်ကတော့ ဘုတ်ပြင်းမဲဆန္ဒနယ်၊ ပြည်သူ့လွှတ်တော်ကိုယ်စားလှယ် ဦးနေလင်းထွန်း ဖြစ်ပါတယ်။ နာယကကြီးခင်ဗျား။ နိုင်ငံတော်သမ္မတထံမှပေးပို့ထားတဲ့ လျှပ်စစ်နှင့်စွမ်းအင်ဝန်ကြီးဌာနရဲ့ လျှပ်စစ် ဓာတ်အားကွန်ရက် ဖွံ့ဖြိုးတိုးတက်ရေးစီမံကိန်း ဆောင်ရွက်ရန်အတွက် အာရှဖွံ့ဖြိုးရေးဘဏ် ADB ထံမှ အမေရိကန်ဒေါ်လာ ၂၉၈.၉ သန်း ချေးငွေရယူရန်ကိစ္စမှာ ကျွန်တော်တို့ဒေသအတွက် မျှော်လင့်ချက် နည်းပေးမယ့် မုဒိတာထားပြီးတော့ ထောက်ခံဆွေးနွေးသွားမှာ ဖြစ်ပါတယ်။ ဒီစီမံကိန်းဟာ ကျွန်တော်တို့ တနင်္သာရီတိုင်းဖို့တော့ မဟာဓာတ်အားလိုင်းစနစ်မှ လျှပ်စစ်ဓာတ်အား ပထမဆုံးစတင် သုံးစွဲခွင့်ရမယ့် အခွင့်အရေး တစ်ရပ်ဖြစ်ပါတယ်။ ဒါပေမယ့် ဒီ ၂၃၀ ကေဗွီဓာတ်အားလိုင်းဟာ ဓာတ်အားလိုင်းနဲ့ ဓာတ်အားခွဲရုံ တည်ဆောက် ခြင်းဟာ ကျွန်တော်တို့တိုင်းထဲကို လျှပ်စစ်ဓာတ်အားပို့လွှတ်ဖို့လား။ ဒါမှမဟုတ် ကျွန်တော်တို့ တိုင်းထဲက လျှပ်စစ်ဓာတ်အားထုပ်လုပ်ပြီး တခြားနေရာဒေသတွေကို ပို့လွှတ်ဖို့လားဆိုတာ ရှင်းရှင်းလင်းလင်း သိချင် ပါတယ်။ ဘာဖြစ်လို့လဲဆိုတော့ ၁၁-၉-၂၀၁၈ ဒုဝန်ကြီးရှင်းလင်းစဉ်က နောက်တခြားတိုင်း ဒေသကြီး ၅ ခုမှာတော့ အိမ်ထောင်စုပေါင်း ၃ သိန်း ၄ သောင်းကျော်ကို အကျိုးပြုပြီးတော့ ကျွန်တော်တို့ တနင်္သာရီ တိုင်းအတွက်တော့ ရှင်းရှင်းလင်းလင်းဖော်ပြထားတာ မတွေ့လို့ဖြစ်ပါတယ်။ တစ်နိုင်ငံလုံးဟာ ကျွန်တော်တို့ တနင်္သာရီတိုင်းဟာ လျှပ်စစ်ဓာတ်အားက အရေးကြီးဆုံး ဖြစ်ပါတယ်။ ထားဝယ်ခရိုင် မှာဆိုရင် တစ်ယူ နစ်ကို ၂၀၀ ၀န်းကျင်၊ မြိတ်ခရိုင် ပင်လယ်ကျေးလက်ဒေသမပါ မြို့ပေါ်မှာဆိုရင် ၄၂၅၊ ၄၅၀ ပတ်ဝန်းကျင်၊ ကျွန်တော်တို့ ကော့သောင်းခရိုင်မှာလည်း ၄၄၀ နဲ့ ၅၅၀ ကြားမှာ ရှိပါတယ်။ ပင်လယ်ကျေးရွာအားလုံးမှာ ဆိုလို့ရှိရင်တော့ ၇၀၀ ကနေပြီးတော့ ၉၀၀ ကျပ်ထိရှိပါတယ်။ ကျွန်တော်တို့ ဘုတ်ပြင်းမြို့နယ်မှာဆိုရင် ပင်လယ်ကျေးလက်နေ ဆင်းရဲပြည်သူအများစု ဖြစ်ပါတယ်။ မဟာဓာတ်အားလိုင်းမှာ လျှပ်စစ်ဓာတ်အားရယူသုံးစွဲခွင့် ရှိနေတဲ့ဒေသတွေအတွက် လျှပ်စစ်ဓာတ်အားခ အဆ ၂၀ ကျော် ဈေးကြီးနေတာဟာ ဘယ်လိုမှ လက်သင့်မခံနိုင်တဲ့အခြေအနေ ဖြစ်နေသော်လည်းပဲ ကျွန်တော်တို့ အောင့်အီးပြီးတော့ သည်းခံအသုံးပြုနေရပါတယ်။ ယခုစီမံကိန်းကာလဟာ ၂၀၁၉ ခုနှစ်မှ ၂၀၂၅ ခုနှစ်အထိ ၆ နှစ်ကြာမှာပါ။ ဒါကဓာတ်အားပို့လွှတ်မှု အပိုင်းဖြစ်ပြီးတော့ ဓာတ်အားဖြန့်ဖြူးမှု အပိုင်းဟာ ဘယ်လောက်ကြာမြင့်ဦးမှာလဲနဲ့ ကျန်တနင်္သာရီ တိုင်းတစ်တိုင်းလုံး မဟာလျှပ်စစ်ဓာတ်အား လိုင်းစနစ်မှ ဓာတ်အားရရှိရေး၊ မည်သို့ စီမံဆောင်ရွက်ထားသည်။ မည်သည့်မှ စတင်ဆောင်ရွက် ပြီးဆုံးနိုင်မည်ကို သိရှိလိုပါတယ်။ နာယကကြီးခင်ဗျား။ တနင်္သာရီတိုင်းဒေသကြီးဟာ သဘာဝအရင်းအမြစ်များ ပေါကြွယ်ဝပြီး စီးပွားရေး အခွင့်အလမ်းများ ရှိသော်လည်းပဲ တခြားသောဒေသများထက် ဖွံ့ဖြိုးမှု နိမ့်ကျလျက်ရှိပါတယ်။ ဒေသတစ်ခုမှာ လူနေမှုအဆင့်အတန်းမြင့်မားပြီး လူမှုစီးပွားဖွံ့ဖြိုးတိုးတက်ဖို့ အတွက်ဆိုရင် လျှပ်စစ်ဓာတ် ပမာဏများများကို ၂၄ နာရီပတ်လုံး တန်ဖိုးမျှတစွာနဲ့ ရယူအသုံးပြုနိုင်ဖို့လိုပါတယ်။ ပင်လယ်ဒေသမှာ ရေသယံဇာတရှားပါးလာခြင်း၊ ထင်းခုတ်၊ မီးသွေးဖုတ်လုပ်ငန်းများ အကန့်အသတ်နဲ့ ဖြစ်လာခြင်းကြောင့် အခြေခံလူတန်းစားများ အလုပ်အကိုင်အခွင့်အလမ်းနည်းပါးလာပြီး စီးပွားရေးကျဆင်းမှုဟာ သတိထားရမယ့် အခြေအနေနဲ့ စိုးရိမ်ဖွယ် စီးပွားရေးကျဆင်းလျက်ရှိတာကို တွေ့ရပါတယ်။ အိမ်သုံးထင်းမီးသွေး လောင်စာ ဈေးကလည်းပဲ ယခင်ထက် ၂ ဆနီးပါး ကြီးမြင့်နေပြီးတော့ အိမ်သုံး လျှပ်စစ်ပစ္စည်းများ အသုံးပြုသော် လည်းပဲ နေရာတိုင်း ၂၄ နာရီ လျှပ်စစ်မီးမရနိုင်သေးတဲ့အခြေအနေ ဈေးကြီးမြင့်လွန်းတဲ့ မီတာခတွေကြောင့် ပြောင်းလဲအသုံးပြုဖို့မှာ မလွယ်ကူသေးတဲ့ အခြေအနေဖြစ်ပါတယ်။ ဒေသတွင်း စီးပွားရေးမကောင်း၍ လူနေမှုစရိတ် ကြီးမြင့်လာမှုကြောင့် နူရာဝဲစွဲ၊ လဲရာသူခိုးထောင်း အခြေအနေမျိုး ဖြစ်နေရပါတယ်။ တစ်နေ့တခြား လိုအပ်ချက်မြင့်မားတဲ့ လျှပ်စစ်ဓာတ်အားရရှိဖို့အတွက် ၃၀ ၀ပ်၊ ၄၅ ၀ပ်၊ ၆၀ ၀ပ် ဆိုလာ မီးလင်းရေး နည်းစနစ်မျိုးတွေလောက်နဲ့ ယာယီဖြေရှင်းဖို့ မဖြစ်နိုင်တော့ပါဘူး။ ရေအားလျှပ်စစ်၊ လေအား လျှပ်စစ်၊ သဘာဝဓာတ်ငွေသုံးစနစ် စသောနည်းစနစ်များနဲ့ လျှပ်စစ်ဓာတ်အားအသုံးပြုဖို့ သဘာဝအရင်း အမြစ်များ ကျွန်တော်တို့တိုင်းမှာ အများအပြား ရှိနေပါတယ်။ နိုင်ငံတော်အစိုးရနဲ့ သက်ဆိုင်ရာ လျှပ်စစ်ဝန်ကြီး ဌာနအနေနဲ့ တခြားနေရာဒေသက ပြည်သူများနည်းတူ တနင်္သာရီ တိုင်းဒေသကြီးက ပြည်သူများကိုလည်း လျှပ်စစ်ဓာတ်အားတန်းတူညီမျှ သုံးစွဲခွင့်ရရှိအောင် အမြန်ဆုံး ဆောင်ရွက်ပေးဖို့ မေတ္တာရပ်ခံတိုက်တွန်း အပ်ပါတယ်။ နာယကကြီးခင်ဗျား။ ချေးငွေဆိုင်ရာ စည်းကမ်း ချက်များနှင့် သင့်တော်မှုရှိခြင်း၊ နိုင်ငံတော်မှာ လည်း လျှပ်စစ်ဓာတ်အားလိုအပ်ချက် မြင့်မားနေခြင်း၊ တနင်္သာရီတိုင်းတစ်တိုင်းလုံးသို့ မဟာဓာတ်အား လိုင်း သွယ်တန်းရောက်ရှိနိုင်ပြီး လျှပ်စစ်ဓာတ်အားခများ ဈေးနှုန်းသက်သာစွာ သုံးစွဲနိုင်ရန်အခွင့်အလမ်း ပေါ်ပေါက်လာနိုင်စေခြင်းတို့ကြောင့် အာရှဖွံ့ဖြိုးရေးဘဏ် ADB ထံမှ အမေရိကန်ဒေါ်လာ ၂၉၈.၉ သန်း ချေးယူရန်ကိစ္စကို ထောက်ခံပါကြောင်း ဆွေးနွေးတင်ပြ အပ်ပါတယ်။ အားလုံးကျေးဇူးတင်ပါတယ်။</speech>
<speech type="speaker">ဦးစိုးပိုင်ဌေး မြိတ်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1422">ဦးစိုးပိုင်ဌေး(မြိတ်မဲဆန္ဒနယ်၊ တနင်္သာရီတိုင်းဒေသကြီး)</mp>လေးစားရပါသော ပြည်ထောင်စုလွှတ်တော်နာယကကြီးနှင့်တကွ အားလုံးပဲ မင်္ဂလာပါ။ ကျွန်တော်ကတော့ တနင်္သာရီတိုင်း ဒေသကြီး မြိတ်မြို့နယ်ပြည်သူ့လွှတ်တော်ကိုယ်စားလှယ် ဦးစိုးပိုင်းဖြစ်ပါတယ်။ ကျွန်တော်တို့ လျှပ်စစ်နှင့် စွမ်းအင်ဝန်ကြီးဌာနက လျှပ်စစ်ကွန်ရက် ဖွံ့ဖြိုးတိုးတက်ရေးအတွက် ADB ထံမှ အမေရိကန်ဒေါ်လာ ၂၉၈.၉ သန်း ချေးယူမည့်ကိစ္စနှင့်စပ်လျဉ်း၍ ထောက်ခံအကြံပြု ဆွေးနွေးသွားမှာဖြစ်ပါတယ်။ နာယကကြီးခင်ဗျာ။ လျှပ်စစ်ကဏ္ဍဟာ နိုင်ငံစီးပွားဖွံ့ဖြိုးတိုးတက်ဖို့နှင့် လူမှုဘဝ မြှင့်တင်ရေးမှာ အဓိက အရေးအကြီးဆုံးလိုအပ်ချက် အခြေခံတစ်ခုဖြစ်တယ်ဆိုတာ သေချာပါတယ်။ ဒါကြောင့်လျှပ်စစ် စွမ်းအင်ဝန်ကြီးဌာနက ချေးယူမည့် ချေးငွေကို ထောက်ခံအကြံပြု ဆွေးနွေးလိုခြင်းဖြစ်ပါတယ်။ လျှပ်စစ် စွမ်းအင်ဝန်ကြီးဌာနက စီမံကိန်းကို အပိုင်းနှစ်ပိုင်းခွဲထားတာ တွေ့ရပါတယ်။ လျှပ်စစ်ဓာတ်အားပို့လွှတ်မှု အပိုင်းနှင့် လျှပ်စစ်ဓာတ်အားဖြန့်ဖြူးမှုအပိုင်းဆိုပြီးတော့ နှစ်ပိုင်းတွေ့ရပါတယ်။ လျှပ်စစ်ဓာတ်အားပို့လွှတ်မှု အပိုင်းမှာ ရန်ကုန်တိုင်း၊ မွန်ပြည်နယ်၊ တနင်္သာရီတိုင်းတို့ကို စီမံထားတာတွေ့ရတဲ့အထဲမှာ ကျွန်တော်တို့ ရန်ကုန်တိုင်းမှာကတော့ ရန်ကုန်တစ်တိုင်းလုံးပတ်လည်အောင်ပြည့်မီဖို့အတွက် စီမံဆောင်ရွက်ထားတာ တွေ့ရပြီးတော့ ကျွန်တော်တို့တနင်္သာရီတိုင်းမှာ ဘယ်လိုဆောင်ရွက်ထားတယ်ဆိုတဲ့အချက်အလက်က ကျွန်တော်တို့ မရှင်းလင်းဘူးဖြစ်နေပါတယ်။ အဲ့ဒါကြောင့်ကျွန်တော်တို့ လျှပ်စစ်ဖြန့်ဖြူးမှုအပိုင်းမှာလည်း ကျွန်တော်တို့ မွန်ပြည်နယ်၊ ကရင်ပြည်နယ်၊ ပဲခူးတိုင်း၊ ဧရာဝတီတိုင်း၊ ရခိုင်ပြည်နယ်အထိ ကျွန်တော်တို့ ဖြန့်ဖြူးမှုအပိုင်းမှာ မြို့နယ်အလိုက် ခန့်မှန်းကုန်ကျငွေ၊ တည်ဆောက်ရေးလုပ်ငန်း၊ အကျိုးခံစားရမည့် ကျေးရွာ၊ အိမ်ထောင်စုဦးရေးစတာတွေကိုအသီးသီး ဖော်ပြထားတာကို တွေ့ရပေမယ့်ကျွန်တော်တို့ တနင်္သာရီတိုင်း အတွင်းမှာတော့ စီမံကိန်းဆောင်ရွက်မှုတည်နေရာ၊ လုပ်ငန်းအမည်၊ ခန့်မှန်းကုန်ကျငွေနဲ့ အကျိုးကျေးဇူး၊ အိမ်ထောင်စုအရေအတွက် စတာတွေကို ဖော်ပြထားခြင်းမရှိတာတွေကိုလည်း ကျွန်တော်တို့ တွေ့ရတဲ့အတွက် တနင်္သာရီတိုင်း ဒေသကြီးအတွင်းမှာ မည်သို့စီမံ ဆောင်ရွက်ထားတယ်ဆိုတာကို ပွင့်လင်း မြင်သာစွာ ဖော်ပြပေးသင့်တယ်လို့ တင်ပြလိုပါတယ်။ ကျွန်တော်တို့ ADB ချေးငွေပြုလုပ်မယ့် လျှပ်စစ်ဓာတ်အားဖွံ့ဖြိုးတိုးတက်ရေး စီမံကိန်းမှာ တနင်္သာရီတိုင်းအတွင်းလျှပ်စစ်ရရှိမယ်လို့ပြည်သူတွေ ကြားသိရတာဟာ မြင်သာမြင်မကြင်ရ၊ စီမံကိန်း အသံသာကြားရပြီးတော့ လျှပ်စစ်မီးမရတဲ့ပြည်သူတွေဘဝကို ကျွန်တော်တို့ ကိုယ်ချင်းစာဖို့ လိုအပ်တယ်လို့ ကျွန်တော်တို့ပြောချင်ပါတယ်။ ဘာကြောင့်လဲဆိုလို့ရှိရင် ကျွန်တော်တို့ တနင်္သာရီတိုင်းဒေသဟာ ဟိုးအရင် ကတည်းကလည်းပဲ ကျွန်တော်တို့ မီတာခတွေ အများကြီးဆောင်ပြီးတော့ လကုန်ပြီ ဆိုရင် မီတာခပေးဖို့ပဲ ကျွန်တော်တို့ ခေါင်းထဲထည့်ပြီးတော့ မီတာခအတွက်လုံးပန်းရတဲ့ ကျွန်တော်တို့ တနင်္သာရီတိုင်းသားတွေရဲ့ ဘဝ ဖြစ်လို့ပါ။ ဒါကြောင့်ကျွန်တော်တို့ မြန်မာနိုင်ငံဟာ တစ်ယူနစ်ကို ၂၅ ကျပ် ဈေးတက်မယ်ဆိုတာနဲ့ ဖယောင်းတိုင်မီးကိုင်လမ်းပေါ်ရောက်တဲ့ကျွန်တော်တို့ တနင်္သာရီတိုင်းသားတွေကလဲ ကျွန်တော်တို့ ပေးရမယ့် ယူနစ်ဈေးတွေကို ကျွန်တော်တို့ ခါးစည်းခံ ကျွန်တော်တို့ အိမ်ထဲမှာပဲ နေပြီးတော့ ကျွန်တော်တို့ ခုနက ရှေ့ကအကိုကြီးတွေပြောသွားသလို မုနိတာပွားပြီးပဲနေခဲ့ရတဲ့ တိုင်းသား တွေပါ။ ဒါကြောင့် အခု စီမံကိန်းလုပ်တဲ့ ည်းပဲ ကျွန်တော်တို့တနင်္သာတိုင်းမှာ စက်ရုံကြီးတွေဆောက်မယ်၊ ဓာတ်အား လိုင်းတွေသွယ်တန်းမယ်ဆိုပေမယ့် ကျွန်တော်တို့ လျှပ်စစ်ဖြန့်ဖြူးမှုအပိုင်းမှာ ကျွန်တော်တို့ တနင်္သာရီတိုင်း၊ ထားဝယ်အထိတော့ပါပါတယ်။ ဟုတ်ပြီ မြိတ်နဲ့ ကော့သောင်းခရိုင်တွေမှာ စီမံဆောင်ရွက်ထားတာတွေ မတွေ့ရတဲ့အခါ ကျွန်တော်တို့ တိုင်းရင်းသားတွေအတွက် မြိတ်ခရိုင်၊ ကော့သောင်းခရိုင်မှာရှိတဲ့ ပြည်သူတွေ အတွက်တော့ မုဒိတာနဲ့အတူ ဝမ်းနည်း စရာလည်း ကောင်းနေပါတယ်။ ဒါကြောင့် ကျွန်တော်တို့ ဝန်ကြီးဌာနအနေနဲ့ စီမံဆောင်ရွက်ထားတဲ့အထဲမှာ လူမှုရေး အသုံး စရိတ်တွေ၊ အတိုင်ပင်ခံ အသုံးစရိတ်တွေ၊ သဘာဝပတ်ဝန်းကျင်နှင့် မြေယာရရှိမှုအသုံးစရိတ်တွေ၊ မမျှော် မှန်းနိုင်တဲ့ ခန့်မှန်းအသုံး စရိတ်တွေ အဲဒီထဲကနေပြီးတော့ ကျွန်တော်တို့ လျှော့နိုင်သလောက် လျှောပြီးတော့ ကျန်တဲ့အပိုင်းတွေကို ကျွန်တော်တို့ မြိတ်ခရိုင်နဲ့ ကော့သောင်းခရိုင်အတွင်းကို စီမံဆောင်ရွက်ပေးဖို့ကိုလည်း ကျွန်တော့အနေနဲ့ အကြံပြုတိုက်တွန်းချင်ပါတယ်။ ကျွန်တော်တို့နိုင်ငံရဲ့ စီးပွားရေးဖွံ့ဖြိုး တိုးတက်မှု အပိုင်းကို ကျွန်တော်တို့ စဉ်းစားကြတဲ့အခါမှာ ကျွန်တော်တို့ဒေသရဲ့ သဘာဝအရင်းအမြစ်၊ စွမ်းအား၊ ဒေသ ပြည်သူတွေရဲ့ လုပ်ငန်း စီးပွားရေး ဆောင်ရွက်နိုင်မှုစွမ်းအား၊ သဘာဝပတ်ဝန်းကျင် အခြေအနေတွေ ဒါတွေကို ကျွန်တော်တို့ ထည့်သွင်းစဉ်းစားပြီးတော့ နိုင်ငံစီးပွားရေးဖွံ့ဖြိုးမှု၊ တိုးတက်မှုအပိုင်းကို ကျွန်တော်တို့ Project တွေ ရေးဆွဲတဲ့ နေရာမှာ ဘယ်လိုဒေသတွေကို ကျွန်တော်တို့ ဦးစားပေး ပြီးတော့ ဆောင်ရွက် ရမယ်ဆိုတာတွေကို ကျွန်တော်တို့ ထည့်သွင်းစဉ်းစားပြီးတော့မှ နိုင်ငံ့စီးပွားရေး ဖွံ့ဖြိုးတိုးတက်ရေးကို ပံ့ပိုးကူညီတဲ့ လျှပ်စစ်စွမ်းအင်ဝန်ကြီးဌာနကို ကျွန်တော်အကြံပြု တိုက်တွန်းရင်းနဲ့ နိဂုံးချုပ်ပါတယ်။ ကျေးဇူး တင်ပါတယ်ခင်ဗျား။</speech>
<speech type="speaker">ဒေါ်ထုမေ ရခိုင်ပြည်နယ်မဲဆန္ဒနယ်အမှတ်(၁၁) ဆွေးနွေးဖို့ဖြစ်ပါတယ်။</speech>
<speech><mp id="1316">ဒေါ်ထုမေ(မဲဆန္ဒနယ်အမှတ်-၁၁၊ ရခိုင်ပြည်နယ်)</mp>လေးစားအပ်ပါသော ပြည်ထောင်စု လွှတ်တော်နာယကကြီးနဲ့တကွ အားလုံးမင်္ဂလာပါ။ နာယကကြီးရှင့်။ လျှပ်စစ်နဲ့စွမ်းအင်ဝန်ကြီးဌာနက ရန်ကုန်တိုင်း၊ တနင်္သာရီတိုင်း၊ ပဲခူးတိုင်း၊ မွန်ပြည်နယ်၊ ကရင်ပြည်နယ်နဲ့ ရခိုင်ပြည်နယ်တို့မှာ လျှပ်စစ်ဓာတ်အားကွန်ရက်ဖွံ့ဖြိုးတိုးတက်ရေးစီမံကိန်းဆောင်ရွက်ဖို့အတွက် အာရှဖွံ့ဖြိုးရေးဘဏ် ADB ကနေ အမေရိကန်ဒေါ်လာ ၂၉၈.၉ သန်းချေးယူမည့်ကိစ္စနဲ့ပတ်သက်ပြီး ထောက်ခံဆွေးနွေးမှာ ဖြစ်ပါတယ်။ ယခုစီမံကိန်းမှာ လုပ်ငန်းပိုင်း ၂ ခုပါဝင်ပြီး လာမယ့် ၂၀၁၉ ဇွန်လကနေ ၂၀၂၅ ဇွန်လအထိ ၆ နှစ် ဆောင်ရွက် မယ်လို့ သိရပါတယ်။ ဒီစီမံကိန်းရဲ့ ဓာတ်အားဖွံ့ဖြိုးရေးစီမံကိန်းကို ပဲခူးတိုင်း၊ ဧရာဝတီတိုင်း၊ ကရင် ပြည်နယ်၊ မွန်ပြည်နယ်၊ ရခိုင်ပြည်နယ်တွေမှာ ၆၆ ကေဗွီနဲ့ ၃၃ ကေဗွီဓာတ်အားခွဲ ၄၂ ရုံ အသစ် တည်ဆောက်ခြင်း၊ ဓာတ်အားခွဲ ၆ ရုံအဆင့်မြှင့်တင်ခြင်း၊ ဓာတ်အားလိုင်း ၄၈ ခု တည်ဆောက် ခြင်း စီမံကိန်းတို့ပါဝင်မှာဖြစ်ကြောင်း သိရပါတယ်။ ရလဒ်အနေနဲ့ အိမ်ထောင်စုပေါင်း ၃၄၀၀၀၀ ကျော်ကို လျှပ်စစ်ဓာတ်အား တိုးတက်ဖြန့်ဖြူးနိုင်မှာဖြစ်တယ်လို့ သိရပါတယ်။ ဒီရည်မှန်းချက်ပြည့်ဝ စေဖို့အတွက် ဝန်ကြီးဌာနအနေဖြင့် ဓာတ်အားလုံလုံလောက်လောက် စုဆောင်းထားမှုအခြေအနေကို ကျွန်မတို့ သိလို ပါတယ်။ ဓာတ်အားလိုင်းနဲ့ ဓာတ်အားခွဲတည်ဆောက်ခြင်း လုပ်ငန်းများကို ဆောင်ရွက်ရာမှာ ရခိုင်ပြည်နယ် အတွင်း အမေရိကန်ဒေါ်လာ ၂၀.၉၉၂ သန်း သုံးစွဲပြီး ဂွ၊ သံတွဲ၊ ကျောက်တော်၊ ပုဏ္ဏားကျွန်း၊ မြောက်ဦး၊ မင်းပြား၊ ရမ်းဗြဲအစရှိတဲ့ မြို့နယ်များမှ အိမ်ထောင်ခြေ စုစုပေါင်း ၃၆၆၀၀ ကျော် အကျိုးခံစားရမှာ ဖြစ်တယ်လို့ သိရှိရပါတယ်။ ကရင်ပြည်နယ်ဆိုလို့ရှိရင် တိုင်းပြည်အတွက် နိုင်ငံခြားဝင်ငွေရှာဖွေပေး နေတဲ့ ရေနံနဲ့ သဘာဝသယံဇာတများ ပိုင်ဆိုင်ထားလျက် ရှိပါတယ်။ ဒါပေမယ့် ရခိုင်ပြည်နယ်အတွင်း နေထိုင်သူအများစုဟာ လျှပ်စစ်မီးကို သုံးစွဲနိုင်ခြင်း မရှိသေး ပါဘူး။ မြန်မာနိုင်ငံရဲ့ မြို့တွင်းမြို့ကြီးများ ဆီကို ဦးတည်သွယ်တန်းထားတဲ့ လျှပ်စစ်ဓာတ်အားလိုင်းကြီး များကနေ လျှပ်စစ်ဓာတ်အားရရှိဖို့အတွက် ကြိုးပမ်းနေရတဲ့အခြေအနေဖြစ်ပါတယ်။ နာယကကြီးရှင်။ ၂၀၁၄ ခုနှစ်၊ မြန်မာနိုင်ငံရဲ့ လူဦးရေနဲ့အိမ်ထောင်စုအကြောင်း သန်းခေါင်စာရင်း အစီရင်ခံစာအရ ရခိုင်ပြည်နယ်မှာ အလင်းရောင်အတွက် အသုံးပြုတဲ့ အဓိကမီးအမျိုးအစားများထဲမှာ ဖယောင်းတိုင်မီးကို ၅၉ ရာခိုင်နှုန်း၊ လျှပ်စစ်မီးကို ၁၂.၈ ရာခိုင်နှုန်းနဲ့ ရေနံဆီမီးကို ၁၁.၈ ရာခိုင်နှုန်း သုံးစွဲကြပါတယ်။ ကျန်တဲ့ပုဂ္ဂလိကမီးစက် ၈.၉ ရာခိုင်နှုန်း၊ ဘက်ထရီမီးက ၃.၈ ရာခိုင်နှုန်း သုံးစွဲ နေကြောင်း သိရှိရပါတယ်။ ဒါကြောင့် ရခိုင်ပြည်နယ်ဟာ လူမှုရေး၊ ကျန်းမာရေး၊ စီးပွားရေးအဖက်ဖက် ကနေ ဖွံ့ဖြိုးဖို့အတွက် ယနေ့ထက်တိုင် တိုးတက်ဖို့အတွက် အားယူနေရဆဲ ဖြစ်ပါတယ်။ ဒေသဖွံ့ဖြိုးရေးနဲ့ ဆင်းရဲမွဲတေမှုလျှော့ချဖို့ဆိုလို့ရှိရင် စီးပွားရေးလုပ်ငန်းများ ကောင်းကောင်းမွန်မွန် လည်ပတ်နိုင်ဖို့ဆိုလို့ ရှိရင် လျှပ်စစ်မီးဟာ မရှိမဖြစ်အရေးကြီးပါတယ်။ ဒါကြောင့် ဒေသဖွံ့ဖြိုးရေးအတွက် များစွာ အထောက် အကူဖြစ်မယ့် ယခုစီမံကိန်းအတွက် ချေးငွေရယူမယ့်အစီအစဉ်ကို ထောက်ခံရခြင်း ဖြစ်ပါတယ်။ နာယကကြီးရှင်။ ဒီနေရာမှာ အဓိကထားပြောလိုတာကတော့ ကျွန်မတို့ ရခိုင်ပြည်နယ်ရဲ့ လျှပ်စစ်မီး သုံးစွဲမှု ရာခိုင်နှုန်းဟာ အလွန်မှနည်းပါးလျက် ရှိနေပါသေးတယ်။ အခုလိုမျိုး ချေးငွေနဲ့ ဆောင်ရွက်မယ့် စီမံကိန်းကြောင့် လျှပ်စစ်ဆိုင်ရာ အခြေခံအဆောက်အအုံတွေ ရရှိလာပြီး ရခိုင်ပြည်နယ် လူဦးရေရဲ့ ရာခိုင်နှုန်း တစ်ခုသော ပြည်သူတွေသာ လျှပ်စစ်ကိုအသုံးချပြီး စီးပွားရေးနဲ့ ကျန်းမာရေး တိုးတက်မှု အခွင့်အလမ်း တွေကို ရရှိနိုင်မှာဖြစ်ပါတယ်။ ရခိုင်ပြည်နယ်မှာ ရေရှည်တည်တံ့ကောင်းမွန်ပြီး တည်ငြိမ်တဲ့ လျှပ်စစ် ဓာတ်အားထုတ်လုပ်ဖြန့်ဖြူးစေဖို့အတွက်ဆိုရင် အခုစီမံကိန်းအရ တည်ဆောက်မယ့် အခြေခံအဆောက် mnium,ansensos. @9 merimonformensagenemos အလျောက် သက်သာတဲ့ လျှပ်စစ်ကို သုံးစွဲနိုင်မယ်လို့ မျှော်မှန်းပါတယ်။ ဒါမှလည်း ပြည်နယ်အတွင်းမှာ လျှပ်စစ်ကို အများက လက်လှမ်းမီသုံးစွဲနိုင်မှာ သေချာပါတယ်။ ပြည်တွင်းပြည်ပ ရင်းနှီးမြှုပ်နှံလိုသူများ အတွက်လည်း လျှပ်စစ်ဓာတ်အားဈေးနှုန်းသက်သာခြင်း ရှိမှသာလျှင် ဆွဲဆောင်မှုကို ဖန်တီးနိုင်မှာ ဖြစ်ပါတယ်။ နာယကကြီးရှင့်။ ဒီနေရာမှာ အလျဉ်းသင့်လို့ ထည့်သွင်းအကြံပြုလိုတာကတော့ ပြည်နယ်အတွင်း သုံးစွဲမယ့် လျှပ်စစ်ဓာတ်အားကို ပြည်နယ်အတွင်းဈေးနှုန်းသက်သက်သာသာနဲ့ ထုတ်နိုင်ဖို့ ကြိုးပမ်း ဆောင်ရွက်သင့်ပါတယ်။ ဥပမာ-ရေအားလျှပ်စစ်ထုတ်လုပ်ခြင်း စီမံကိန်းကို အမြန်ဆုံးအကောင်အထည် ဖော်ရန် လိုအပ်ပြီး အကောင်အထည်ဖော်လက်စ စီမံကိန်းများကိုလည်း အပြီးသတ်လည်ပတ်နိုင်အောင် ဆောင်ရွက်ပေးဖို့ လိုအပ်ပါတယ်။ အလားတူပဲ ပြည်နယ်အတွင်း အလုပ်အကိုင်များ ဖန်တီးပေးနိုင်မယ့် စက်ရုံ၊ အလုပ်ရုံများအတွက် အားကိုးထိုက်တဲ့ လျှပ်စစ်ဓာတ်အားပေးစနစ်တစ်ခု တည်ဆောက်ပေးဖို့ကို လည်း တွန်းအားပေးလိုပါတယ်။ နိဂုံးချုပ်အားဖြင့် ရခိုင်ပြည်နယ်ဟာ ပထဝီအနေအထားအရ ဓာတ်အားပေးလိုင်းများ တည်ဆောက် ရာမှာ စိန်ခေါ်မှုရှိဆဲအနေအထားရှိပါတယ်။ နိုင်ငံတစ်ဝန်းမှာ အမြဲမြင့်တက်နေတဲ့ လျှပ်စစ်ဓာတ်အား လိုအပ်ချက်ကြောင့် ရခိုင်ပြည်နယ်အပါအဝင် တခြားသော ပြည်နယ်နဲ့တိုင်းရဲ့ ဝေးလံဒေသနဲ့ အရပ်တွေမှာ အများနဲ့တစ်ပြေးညီ လျှပ်စစ်တစ်ချိန်တည်းရရှိဖို့အခက်အခဲဖြစ်နိုင်ခြေများပါတယ်။ ဒါ့အပြင် ဝင်ငွေနည်းပါးတဲ့ ဒေသများ ဖြစ်မယ်ဆိုလို့ရှိရင် လျှပ်စစ်ဓာတ်အားခကို ပေးပြီးသုံးစွဲဖို့ အခက်အခဲ ရှိနိုင်ပါတယ်။ ဒါကြောင့် မို့လို့ တစ်ဖက်မှာ လိုအပ်တဲ့ အခြေခံအဆောက်အအုံများ တည်ဆောက်ပေးသလိုပဲ တစ်ဖက်မှာပြန်လည် ပြည့်ဖြိုးမြဲစွမ်းအင်ဖြစ်တဲ့ အရင်းအမြစ်များကနေ နေ၊ ရေ စတဲ့ အရင်းအမြစ်များကနေ ဒေသတွင်း တစ်ပိုင် တစ်နိုင်ဈေးနှုန်းသက်သာတဲ့ လျှပ်စစ်ဓာတ်အားထုတ်လုပ်ပြီး သုံးစွဲဖို့အတွက် လိုအပ်တဲ့ နည်းပညာနဲ့ အကူအညီများကို အစီအစဉ်များဖော်ထုတ်ပြီး စီစဉ်သင့်ကြောင်း အကြံပြုလိုပါတယ်။ ထို့အတူပဲ ရခိုင် ပြည်နယ်အတွင်း အခြားစွမ်းအင်လောင်စာများ သုံးစွဲလျက်ရှိမယ့် စီမံကိန်းများကိုလည်း တည်ဆောက် အကောင်အထည်ဖော်တဲ့အခါမှာ ဒေသဖွံ့ဖြိုးရေးအတွက် လိုအပ်တဲ့ လျှပ်စစ်ပမာဏကို သက်သာတဲ့ ဈေးနှုန်းနဲ့ သုံးစွဲခွင့်ရရှိရေးဦးတည်ပြီးတော့ ဆောင်ရွက်မယ်ဆိုလို့ရှိရင် ဒီလိုမျိုးပဲ ကျွန်မတို့ ADB ချေးငွေဖြင့် ပြုလုပ်မယ့် စီမံကိန်းက အထောက်အကူဖြစ်မယ်လို့ မျှော်မှန်းရင်း ဒီအဆိုကို ဆွေးနွေးအပ် ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးသက်နိုင်ဦး ရေဖြူမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1421">ဦးသက်နိုင်ဦး(ရေဖြူမဲဆန္ဒနယ်၊ တနင်္သာရီတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ လွှတ်တော်ကိုယ်စားလှယ်များအားလုံး မင်္ဂလာပါခင်ဗျာ။ ကျွန်တော်ကတော့ တနင်္သာရီတိုင်းဒေသကြီး၊ ရေဖြူမြို့နယ်မှ ပြည်သူ့လွှတ်တော်ကိုယ်စားလှယ် ဦးသက်နိုင်ဦး ဖြစ်ပါတယ်။ လျှပ်စစ်ဓာတ်အားကွန်ရက် ဖွံ့ဖြိုးတိုးတက်ရေးစီမံကိန်း ဆောင်ရွက်ရန် အတွက် အာရှဖွံ့ဖြိုးရေးဘဏ် ADB မှ အမေရိကန်ဒေါ်လာ ၂၉၈.၉ သန်း ချေးယူမယ့်ကိစ္စနဲ့ပတ်သက်ပြီး အကြံပြု ထောက်ခံ ဆွေးနွေးသွားမှာဖြစ်ပါတယ်။ နာယကကြီးခင်ဗျာ။ စီမံကိန်းတွင် အကောင်အထည်ဖော်ဆောင်ရွက်မည့် လုပ်ငန်းပိုင်း ၂ ခုပါဝင် ရာ လုပ်ငန်းပိုင်း (၁) ဓာတ်အားပို့လွှတ်ရေး မော်လမြိုင်-ရေး-ထားဝယ် ၂၃၀ ကေဗွီ ဓာတ်အားလိုင်းနဲ့ ဓာတ်အားခွဲရုံစီမံကိန်းအကြောင်းကို ဆွေးနွေးမှာဖြစ်ပါတယ်။ စီမံကိန်းမှာဓာတ်အားလိုင်းဟာ ၁၇၇.၇၁၂ မိုင် ရှည်လျားပြီး ၂၃၀ ကေဗွီ ၅၀ MVA Transformer ၂ လုံးတပ်ဆင်မယ့် ရေးနဲ့ထားဝယ်မြို့များတွင် ပင်မဓာတ်အားခွဲရုံများ တည်ဆောက်ရေးပါဝင်ကြောင်း သိရှိရပါတယ်။ ဓာတ်အားလိုင်းဖြတ်သန်းရာ လမ်းကြောင်းတွင်ပါဝင်နေသော ကျွန်တော်တို့ ရေဖြူမြို့နယ်ဟာ မြို့နယ်တွင်းမိုင်ပေါင်း ၈၀ ခန့် ဖြတ်သန်း သွားမှာဖြစ်ပြီး တချို့နေရာများတွင် ဥယျာဉ်ခြံမြေများအပေါ် ဖြတ်သန်းသွယ်တန်းရမှာ ဖြစ်ပါတယ်။ ဥယျာဉ်ခြံမြေများအပေါ် ဖြတ်သန်းမည့်နေရာများအပေါ်အခြေခံပြီး ဒေသခံတောင်သူများ၏ စိုးရိမ်သောက နှင့် မလိုလားအပ်သော ပြဿနာများ မပေါ်ပေါက်စေရန် စီမံကိန်းလုပ်ငန်းကြီးကို သက်ဆိုင်ရာ စီမံကိန်း တာဝန်ခံများမှ ်တစ်ပြေးညီ ရှင်းပြမှုများ ပြုလုပ်ပေးရန်အကြံပြုပါတယ်။ ကျွန်တော်တို့ ရေဖြူမြို့နယ် ကံပေါက်ဒေသတွင် ILG ဓာတ်ငွေ့ရည်နဲ့လည်ပတ်ပြီး ၁၂၃၀ မဂ္ဂါဝပ် ထွက်ရှိမယ့် လျှပ်စစ်ဓာတ်အားပေးစက်ရုံ စီမံကိန်းကြီးတစ်ခုကိုလည်း တည်ဆောက်ရန် စီစဉ်ဆောင်ရွက် နေတယ်လို့သိရှိရပါတယ်။ စီမံကိန်းကို ၂၀၂၁ ခုနှစ်တွင် ပြီးစီးရန်လျာထားပြီး ထွက်ရှိလာမယ့် လျှပ်စစ် ဓာတ်အားကို တနင်္သာရီတိုင်းဒေသကြီး၊ မွန်ပြည်နယ်၊ ကရင်ပြည်နယ်၊ ပဲခူးတိုင်းဒေသကြီးများသို့ ပုံဖော် ဖြန့်ဖြူးပေးမယ်လို့ သိရှိရပါတယ်။ ကျွန်တော်တို့ တနင်္သာရီတိုင်းဒေသရှိ ပြည်သူများ လျှပ်စစ်ဓာတ်အား သုံးစွဲနိုင်ရန်အတွက် ယခုချေးငွေဖြင့် အကောင်အထည်ဖော်ဆောင်ရွက်မည့် မဟာဓာတ်အားလိုင်းမှ တစ်ဆင့် မည်သည့်အတိုင်းအတာထိ လျှပ်စစ်ဓာတ်အား ဖြန့်ဖြူးပေးရန် သတ်မှတ်လျာထားသည်ကို သိခွင့်ရမည်ဆိုလျှင် ဒေသခံပြည်သူများကိုယ်စား သိချင်ပါတယ်။ နာယကကြီးခင်ဗျာ။ လက်ရှိအခြေအနေတွင် ထားဝယ်ဒေသရှိ ပြည်သူများမှာ လျှပ်စစ်မီးပုံမှန် ရရှိရေးအတွက် ရေဖြူမြို့နယ်၊ ကံပေါက်ဒေသမှ သဘာဝဓာတ်ငွေ့အပေါ် အခြေခံပြီး တိုင်းဒေသကြီး အစိုးရအစီအစဉ်ဖြင့် ပုဂ္ဂလိကကုမ္ပဏီများအား လုပ်ကိုင်ခွင့်ပြုထားရာ ဒေသတွင်း တစ်ယူနစ် ၂၀၀ ကျပ် ဈေးနှုန်းဖြင့် ကျခံသုံးစွဲနေရပါတယ်။ မဟာဓာတ်အားလိုင်းရောက်ရှိရေး နှစ်များစွာကပင် မျှော်လင့်နေ သော ကျွန်တော်တို့ဒေသရှိ ပြည်သူများမှာ လျှပ်စစ်ဓာတ်အားခကိုလည်း မဟာဓာတ်အားလိုင်းရရှိသော အခြားဒေသများနည်းတူ တစ်ပြေးညီကျခံသုံးစွဲနိုင်ရေး မျှော်လင့်နေကြပါတယ်။ စီမံကိန်း၏ အကျိုး ကျေးဇူးအနေဖြင့်လည်း တနင်္သာရီတိုင်းဒေသကြီးအတွင်းသို့ မဟာဓာတ်အားလိုင်းစနစ်မှ ဓာတ်အားရရှိ သုံးစွဲနိုင်စေမည်ဖြစ်ကြောင်း ဖော်ပြထားသည်ကို တွေ့ရသဖြင့် များစွာအားတက်မိပါတယ်။ သို့ဖြစ်ပါ၍ ကျွန်တော်တို့ဒေသအပါအဝင် တိုင်းဒေသကြီး/ပြည်နယ် ရ ခု ဖွံ့ဖြိုးရေးအတွက် အဓိကလိုအပ်ချက်ဖြစ်သော လျှပ်စစ်ဓာတ်အားဖြည့်ဆည်းပေးနိုင်ရေး စီမံကိန်းကြီးဆောင်ရွက်နိုင်ရန် အတွက် အာရှဖွံ့ဖြိုးရေးဘဏ်မှ ငွေချေးယူမည့်ကိစ္စကို လေးနက်စွာထောက်ခံအပ်ပါတယ်ခင်ဗျာ။</speech>
<speech type="speaker">ဦးမျိုးဝင်း မွန်ပြည်နယ်မဲဆန္ဒနယ်အမှတ်(၈) ဆွေးနွေးဖို့ဖြစ်ပါတယ်။</speech>
<speech><mp id="1304">ဦးမျိုးဝင်း(မဲဆန္ဒနယ်အမှတ်-၈၊ မွန်ပြည်နယ်)</mp>လေးစားရတဲ့ လွှတ်တော်နာယကကြီး နှင့်တကွ အားလုံးပဲ မင်္ဂလာပါ။ ကျွန်တော်ကတော့ မွန်ပြည်နယ် မဲဆန္ဒနယ်အမှတ်(၈) က ဦးမျိုးဝင်း ဖြစ်ပါတယ်။ လျှပ်စစ်နှင့်စွမ်းအင် ဝန်ကြီးဌာနက နိုင်ငံတော်သမ္မတကနေတစ်ဆင့် ADB ကနေ အမေရိကန် ချေးငွေ ၂၈၉.၉ သန်း အမေရိကန်ဒေါ်လာ ချေးယူခွင့်ပြုဖို့ ပြည်ထောင်စုလွှတ်တော်ကြီးကို တင်ပြလာ ပါတယ်။ ဒီအပေါ်မှာ ကျွန်တော်ပထမတော့ မဆွေးနွေးတော့ဘူးလို့ တွေးထားတာရှိပါတယ်။ ဘာဖြစ်လို့လဲ ဆိုတော့ ဒီလျှပ်စစ်နဲ့ပတ်သက်ပြီးတော့ ကျွန်တော်က အခါအခွင့်သင့်တိုင်း လွှတ်တော်ထဲမှာ ပြောရတာများတော့ ရှက်လည်းရှက်လာပါပြီ။ ပါးစပ်ကလည်းပဲ လျှပ်စစ်တောင်ထွက်တော့မလားလို့တောင် ထင်ရပြီဖြစ်ပါတယ်။ ဒီအပေါ်မှာ ကျွန်တော်သိချင်တာလေးတွေက နည်းနည်းပြန်ပါလာတဲ့အတွက်ကြောင့် အခုလို ဝင်ရောက် ဆွေးနွေးရခြင်းဖြစ်ပါတယ်။ အဲဒီချေးငွေနဲ့ လုပ်မယ့်လုပ်ငန်းအရေအတွက် အခု ၆၀ လောက်ထဲမှာ မော်လမြိုင် ထားဝယ်မြို့အထိ ဆက်သွယ်မယ့် ၂၃၀ ကေဗွီ မော်လမြိုင်-ရေး-ထားဝယ် ဓာတ်အားလိုင်း တစ်လိုင်းနဲ့ 50 MVA ဓာတ်အားခွဲရုံ ၂ ရုံ စုစုပေါင်း လုပ်ငန်း ၃ ခုပါဝင်တယ်ဆိုတာ သိရပါတယ်။ ဒီဓာတ်အားလိုင်းစီမံကိန်းကို အရင်အစိုးရလက်ထက်ကလည်းပဲ China EXIM Bank ချေးငွေနဲ့ တည်ဆောက်ဖို့ အရင်လွှတ်တော်က ခွင့်ပြုပေးခဲ့ဖူးတာ ရှိပါတယ်။ ဒါပေမယ့် အစိုးရအကူးအပြောင်း ဖြစ်ပြီးတဲ့နောက် ဒီချေးငွေကို ပြန်လည်သုံးသပ်တဲ့အခါမှာ အတိုးနှုန်းကြီးတာရယ်၊ ချေးငွေရယူတဲ့နိုင်ငံက ပစ္စည်းနဲ့လုပ်သားပိုင်းဆိုင်ရာ ကန့်သတ်မှုအချို့တွေကြောင့် ဒီချေးငွေကို ပြန်ပယ်ဖျက်ခဲ့တာလို့ ကြားသိ ရတဲ့အတွက် ကျွန်တော်တို့ ဒေသခံတွေရဲ့ လျှပ်စစ်အိပ်မက်က တစ်ကြိမ် ပျက်ခဲ့ဖူးပါတယ်။ အခုကော တကယ်ပဲ Dream Comes True ဖြစ်လာပါပြီလား။ ကျွန်တော်ပွင့်ပွင့်လင်းလင်း ပြောရရင်တော့ မြင်သာမြင် မကြင်ရဖြစ်မှာတော့ နည်းနည်းစိုးရိမ်မိပါတယ်။ ဘာဖြစ်လို့လဲဆိုတော့ ဟိုနေ့က ဒုဝန်ကြီးလာပြီးတော့ ရှင်းပြသွားတဲ့အထဲမှာ Slide မှာပါတဲ့ အဲဒီချေးငွေ တွေက သုံးစွဲမယ့် ကဏ္ဍတွေကို လေ့လာကြည့်လိုက်တဲ့ səalos osossas: yosqzage:m 230 KV Transmission :$. Substation 6ozsaozno ပါနေတာတွေ့ရလို့ ဖြစ်ပါတယ်။ Transmission အပိုင်းဖြစ်တဲ့ လိုင်းဆွဲတာက ၂၀၁၉ မှာစမယ်။ ၂၀၂၁ မှာပြီးမယ်လို့ ဆိုထားပါတယ်။ Distribution နဲ့ ဆိုင်တဲ့အပိုင်းက အခြား Project များနဲ့ ရောထွေးနေလို့ ကျွန်တော်တို့ ဒီလိုင်းအတွက် ဘယ်ပြီးမယ်ဆိုတာ အတိအကျမသိပါဘူး။ ချေးငွေနဲ့လုပ်မယ့်အပိုင်းက ဒီလောက်ပဲပါပါတယ်။ ဒီအခြေအနေကနေ Public သုံးစွဲနိုင်တဲ့ အဆင့်အထိ ရောက်အောင် နားလည်သလောက်ပြောရရင် ဒီကနေမှ 66, 33, 11 KV စသဖြင့် ခရီး zanzzsaco:$, :gouộ Load sabut qosale: Step Down qoqourgjoozi Distribution : အတွက် လိုင်းတွေလည်း ထပ်လုပ်ရဦးမယ်လို့ထင်ပါတယ်။ ဒါတွေကို ဘယ်ိုလုပ်မှာလဲ။ အဲဒါတွေအတွက် ဒီစီမံကိန်းထဲမှာ ဖော်ပြထားတာ ဘာမှမတွေ့ရလို့ နောက်ထပ်ကြာမယ့် တွက် စိတ်ပူမိခြင်းဖြစ်ပါတယ်။ အခုဒီချေးငွေနဲ့လုပ်မယ့် စီမံကိန်းဟာ အခုရင် ရ နှစ်ကျော် ကြာဦးမှာဖြစ်တဲ့အပြင် အဲဒါတွေအားလုံးပြီးရင်တောင်မှ High Voltage ဖြစ်တဲ့အတွက် Public က သုံးလို့ရမှာမဟုတ်သေးပါဘူး။ ကျွန်တော့အနေနဲ့ အထူးအကြံပြု လိုချင်တာက ဒီစီမံကိန်းလည်းပြီး လိုင်းဖြတ် သွားတဲ့ မြို့နဲ့ကျေးရွာတွေလည်း မီးအလင်းဖြစ်အောင် ဟာမိုနီကျကျ လုပ်ဆောင်ပေးစေလိုပါတယ်။ ဝန်ကြီးဌာနအနေနဲ့လည်းပဲ ဒီလိုပဲစီစဉ်ထားမယ်လို့ ယုံကြည်မိပါတယ်။ ဒါတွေအတွက် ဘယ်လို စီစဉ်ဆောင်ရွက်ထားတယ်ဆိုတဲ့ အချက်အလက်တွေကိုလည်း ရှင်းပြသင့်ပါတယ်။ ဥပမာ မော်လမြိုင်ရေး-ထားဝယ် Transmission လိုင်းကို ဘယ်ဘယ်တည်ဆောက်မယ်၊ ရေးနဲ့ 003:00 230 KV Substation goang susaalis sa 8:GƏosodowgi Step Down Substation တွေနဲ့ဓာတ်အားလိုင်းတွေကို ဘယ်ပြီးတော့ ဘယ်နေရာမှာ ဘယ်လိုတည်ဆောက်မယ်။ ဘယ်လောက်ကုန်ကျမယ်လို့ ခန့်မှန်းတယ်၊ ဘယ်မြို့ ဘယ်ရွာတွေဟာ ဘယ်လျှပ်စစ်မီးကို စပြီးတော့ သုံးနိုင်မယ်ဆိုတဲ့ အချက်မျိုးကို စီစဉ်ထားတဲ့ အသေးစိတ်ကိုလည်းပဲ အခါအခွင့် သင့်ရင် ရှင်းပြစေလိုပါတယ်။ ဘာကြောင့်လဲဆိုရင် အခုချေးငွေကို လွှတ်တော်က ခွင့်ပြုလိုက်ပြီဆိုတာနဲ့ မီးဘယ်တော့ရမှာလဲ၊ ကျွန်တော်တို့ဆီကော ဘယ်တော့ရမှာလဲဆိုတဲ့ မေးခွန်းတွေကို လျှပ်စစ်မီးကို အများနဲ့တန်းတူသုံးစွဲချင်တဲ့ ကျွန်တော့မဲဆန္ဒနယ်က လူတွေ မေးခွန်းထုတ်လာကြတော့မှာဖြစ်ပါတယ်။ တနင်္သာရီတိုင်းက ကိုယ်စားလှယ်တွေလည်း ဒီမေးခွန်းကို အလားတူအမေးခံရဖို့ ရှိပါတယ်။ ရေးမြို့နယ်က မွန်ပြည်နယ်မှာ အကျယ်ဆုံးဖြစ်ပြီး လူဦးရေက ဒုတိယအများဆုံးဖြစ်ပါတယ်။ ရေးမြို့က အလယ်မှာဖြစ်ပြီးတော့ မြောက်ဘက် မိုင် ၂၀ မှာ လမိုင်းမြို့၊ တောင်ဘက် မိုင် ၂၀ အကျော်မှာ ခေါဇာမြို့ ဆိုပြီးတော့ မြို့ ၃ မြို့နဲ့ ဖွဲ့ထားတဲ့ မြို့နယ်ဖြစ်ပါတယ်။ တောင်နဲ့မြောက်အဖြောင့်တိုင်းရင့် ၅၃ မိုင် ဒီမြို့တွေအတွက်ရယ်၊ ဒီမြို့နဲ့ ကပ်လျက်ရှိတဲ့ရွာတွေ၊ ဒီလမ်းကြောင်းတစ်လျှောက်က ရွာတွေ 3903. Transmission :cozi Substation cozi Transformer Goz OSOBScaosod : ဖြစ်ပါတယ်။ အဲဒီလိုမှမလုပ်ရင် ဓာတ်အားလိုင်းကို အလှကြည့်နေရတဲ့ဘဝပဲ ဖြစ်နေမှာပါ။ ဒီအပတ် လွှတ်တော်နားလို့ ကိုယ့်မဲဆန္ဒနယ် ပြန်ရောက်တဲ့အခါ အဆက်မပြတ်မေးလာတော့မယ့် ပြည်သူကို ပြန်ရှင်းပြဖို့အတွက် အပေါ်မှာ ကျွန်တော်ပြောခဲ့တဲ့အချက်တွေသိဖို့ လိုအပ်ပါတယ်။ အချုပ်အားဖြင့်ပြောရရင် ဒီချေးငွေဟာ ပြည်နယ်နဲ့တိုင်း ၅ ခုကလျှပ်စစ်ကဏ္ဍကို အားဖြည့်ပေးမှာ ဖြစ်တဲ့အတွက်ကြောင့် ကြိုဆိုပါတယ်။ အထူးသဖြင့် မြန်မာပြည်ရဲ့ အောက်ပိုင်း တနင်္သာရီတိုင်းဟာလည်း မြန်မာနိုင်ငံရဲ့ လျှပ်စစ်ကွန်ရက်ထဲမှာ ပါဝင်လာတော့မှာဖြစ်လို့ အရင်က လေဖြတ်ပြီးတော့ ကျန်ရစ်ခဲ့တဲ့ မြန်မာပြည်ရဲ့ ခြေထောက်ဟာ Tourism ကဏ္ဍ၊ စက်မှုဇုန်ကဏ္ဍ၊ သားငါးကဏ္ဍတွေနဲ့ နိုင်ငံရဲ့ စီးပွားရေးကို ခုထက်ပိုပြီးတော့ ရှင်သန်လာအောင် ရုန်းထတဲ့နေရာမှာ အထောက်အကူပေးနိုင်မှာဖြစ်တာကြောင့် ဒီချေးငွေ ကြီးကို ပြည်ထောင်စုလွှတ်တော်ကြီးက ချေးယူရန် ခွင့်ပြုပေးသင့်ပါကြောင်း ထောက်ခံတင်ပြရင်း နိဂုံးချုပ် ပါတယ်။ အားလုံးကျေးဇူးတင်ပါတယ်။</speech>
<speech type="speaker">ဒေါ်တင်တင်ရီ ကျွန်းစုမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1164">ဒေါ်တင်တင်ရီ(ကျွန်းစုမဲဆန္ဒနယ်၊ တနင်္သာရီတိုင်းဒေသကြီး)</mp>အားလုံးမင်္ဂလာပါရှင့်။ လေးစားအပ်ပါသော ပြည်ထောင်စုလွှတ်တော် နာယကကြီး ရှင်။ ကျွန်မကတော့ တနင်္သာရီတိုင်းဒေသကြီး၊ ကျွန်းစုမြို့နယ်မှ ပြည်သူ့လွှတ်တော် ကိုယ်စားလှယ် ဒေါ်တင်တင်ရီ ဖြစ်ပါတယ်။ ကျွန်မအနေဖြင့် လျှပ်စစ်နှင့် စွမ်းအင်ဝန်ကြီးဌာနမှ လျှပ်စစ်ဓာတ်အားကွန်ယက် ဖွံ့ဖြိုးတိုးတက်ရေး စီမံကိန်း ဆောင်ရွက်ရန်အတွက် ADB ဘဏ်မှ အမေရိကန်ဒေါ်လာ ၂၉၈.၉သန်းချေးယူမယ့် ကိစ္စနဲ့ပတ်သက်၍ အကြံပြု ထောက်ခံ ဆွေးနွေး သွားမှာ ဖြစ်ပါတယ်ရှင်။ စီမံကိန်းတစ်ခုကို အကောင်အထည်ဖော် ဆောင်ရွက်မည်ဆိုလျှင် ၎င်းစီမံကိန်းကို အောင်မြင်အောင် ဆောင်ရွက်နိုင်ဖို့က ပိုပြီးအရေးကြီးကြောင်းကို သတိထားသင့်ပါတယ်။ ၎င်းစီမံကိန်းတွင် လုပ်ငန်းပိုင်း အားဖြင့် နှစ်ပိုင်း ပါဝင်ပြီးလျှင် ၂၀၁၉ ခုနှစ် ဇွန်လမှ ၂၀၂၅ ခု ဇွန်လအထိ ၆ နှစ်တာကာလအတွင်းမှာ အကောင် အထည် ဖော်ဆောင်ရွက်သွားမည်ဖြစ်ကြောင်းကို သိရှိရပါသည်။ Power Point အသုံးပြုခွင့်ပေးပါရှင်။ Power Point တွင် ဖော်ပြထားသည့်အတိုင်း ၎င်းစီမံကိန်းကို အကောင်အထည်ဖော် ဆောင်ရွက် သည့်နေရာတွင် တိုင်းဒေသကြီးများ ဓာတ်အားလိုင်းကို တည်ဆောက်ခြင်းအားဖြင့် ရန်ကုန်တိုင်းဒေသကြီး၏ ဓာတ်အားလိုင်းများကို Power Point ကိုတစ်ချက်ချင်း ပြပေးပါရှင့်။ ဓာတ်အားလိုင်းများကို တည်ငြိမ်ရေး၊ အရည်အသွေးကောင်းမွန်ရေးနဲ့ မွန်ပြည်နယ်၊ တနင်္သာရီတိုင်းဒေသကြီးတို့တွင် မဟာဓာတ်အားလိုင်း စနစ်ကို ဓာတ်အားရရှိသုံးစွဲစေလျှင် ယခင်ကထက် ပိုမိုသုံးစွဲနိုင်မည် ဖြစ်ကြောင်းကိုသိရှိရပါသည်။ လျှပ်စစ် ဓာတ်အားပိုမို ရရှိလာသည်နှင့်အမျှ စက်ရုံ၊ အလုပ်ရုံ၊ အအေးခန်း စီမံကိန်းများကိုလည်း ပိုမိုလုပ်ဆောင်နိုင်မည် ဖြစ်၍ ပြည်သူတို့လည်း အလုပ်အကိုင်အခွင့်အလမ်းများ ပိုမိုတိုးတက်ရရှိလာနိုင်မည်ဟု မျှော်လင့်ရပါသည်။ အဆိုပါဒေသများတွင် အိမ်ထောင်စု ၄၀၀၀၀၀ ကျော်ကို လျှပ်စစ်ဓာတ်အား တိုးတက်ဖြန့်ဖြူး ပေးနိုင်တော့မည်ဖြစ်ကြောင်းသိရှိရသည့်အပြင် ကြိုဆိုသင့်ပါသည်။ သို့သော် ရည်မှန်းချက် ပြည့်မီအောင် ဆောင်ရွက်နိုင်ဖို့ အရေးကြီးကြောင်းကိုလည်း အထူးသတိထားသင့်ပါတယ်။ ချေးငွေအနေဖြင့် ဆိုင်းငံ့ ကာလ ၈ နှစ်အတွင်း ၁ ရာခိုင်နှုန်းဖြင့်လည်းကောင်း၊ ပြန်ဆပ်ကာလ ၂၄ နှစ်အတွင်း ၁.၅ ရာခိုင်နှုန်း ဖြင့်လည်းကောင်း၊ စုစုပေါင်း ၃၂ နှစ်အတွက် တစ်နှစ်လျှင် နှစ်ကြိမ်ဖြင့် ပြန်ဆပ်ရမည်ဖြစ်၍ စည်းကမ်း ချက်ဖြင့် အတိုးနှုန်းမှာ သင့်လျော်သည်ဖြစ်၍ ၎င်းစီမံကိန်းသည် ပြည်သူတို့အတွက် တိုက်ရိုက် အကျိုး ဖြစ်ထွန်းစေနိုင်မည့် အမှန်တကယ် လိုအပ်နေသည့် လုပ်ငန်းတစ်ရပ်ဖြစ်တဲ့ ငွေချေးယူခြင်းကို ထောက်ခံ သင့်ပါသည်။ သို့ရာတွင် NEP စနစ်ကို အထောက်အပံ့ဖြစ်စေရေးအတွက် ရည်ရွယ်သည့် အဆိုပါ စီမံကိန်းကြောင့် ဧရာဝတီ၊ ပဲခူးအနောက်၊ ပဲခူးအရှေ့၊ မွန်ပြည်နယ်၊ ကရင်ပြည်နယ်၊ ရခိုင်ပြည်နယ်တို့တွင် ဓာတ်အားပိုမို ရရှိနိုင်မည်ကို စာရင်းဇယားနှင့် အတိအကျဖော်ပြထားသည်ကို တွေ့ရှိရပါသဖြင့် ထိုသို့ပိုမိုသုံးစွဲ ရရှိနိုင်မည် ဖြစ်ကြောင်းကို သိရှိရပါသဖြင့် ၎င်းဒေသများကိုယ်စား ဝမ်းမြောက်ကြိုဆိုပါကြောင်းကို ပြောကြားလိုပါသည်။ သို့ရာတွင် တနင်္သာရီတိုင်းဒေသအနေဖြင့် မည်သို့ မည်ပုံ မည်မျှအထိ တိုးတက် သုံးစွဲနိုင်မည်၊ အကျိုးကျေးဇူး ရလဒ်ကိုပါတိကျစွာ ဖော်ပြထားသည်ကို မတွေ့ရှိရဘဲ တနင်္သာရီတိုင်းတွင် ရဲတခွန်နဲ့ ဇောတိကပိုက်လိုင်း များမှရရှိသည့် မဟာဓာတ်အားလိုင်းများမှာ လျှပ်စစ်ဓာတ်အားကို မိမိတို့ဒေသအတွက် အသုံးပြုခွင့် မရဘဲ အခြားဒေသများနှင့် ထိုင်းနိုင်ငံများကို ရောင်းချနေသည့်အတွက် တနင်္သာရီတိုင်း ၁၀ မြို့နယ် အတွင်း လျှပ်စစ်ဓာတ်အား တစ်ယူနစ်လျှင် ၄၂၀ ကျပ်မှ ၅၀၀ ကျပ်၊ ၇၀၀ ကျပ် အတွင်းမှာ ယနေ့ တိုင်အောင် သုံးစွဲနေကြရသဖြင့် အခြားဒေသများနှင့်ယှဉ်လျင် ဖောင်စီးရင်းနဲ့ရေငတ်နေသည့် ပမာနှင့် တူလှပါသည်။ ကျွန်မအနေဖြင့် ပထမအကြိမ် ပြည်သူ့လွှတ်တော်တွင် ထားဝယ်ခရိုင်၊ မြိတ်ခရိုင်နှင့် ကော့သောင်းခရိုင်များသို့ မဟာဓာတ်အားလိုင်း ရရှိစေရေးကို မေးခွန်းမေးမြန်းခဲ့ပြီး ၂၀၁၅ မှ ၂၀၁၇-၂၀၁၈ တွင် ကော့သောင်းခရိုင်အထိ ရရှိစေရန် ဆောင်ရွက်ပေးမည်ဖြစ်ကြောင်း ကတိဖြစ်ပြီးမှ EXIM Bank ချေးငွေဖြင့် စီမံကိန်းတွင် ၃၂၀ ကေဗွီ နှစ်လိုင်းအတွက် ငွေကျပ်သန်းပေါင်း ၁၈,၀၀၀ ကို စီစဉ်ဖော်ပြခဲ့ သော်လည်း တင်ဒါနောက်ကျခြင်း၊ ချေးငွေကြန့်ကြာခြင်းတို့နှင့် ဘဏ်တိုးကြီးခြင်းတို့ကြောင့် ပထမ လွှတ်တော်ပြီးဆုံး ကာနီးကာလတွင် အကောင်အထည်ဖော်မည်ကို ော့သဖြင့် ပယ်ဖျက်ခြင်းကို ခံခဲ့ရပါသည်။ သို့ရာတွင် ဒုတိယအကြိမ် ဒုတိယအစည်းအဝေးတွင် ထပ်မံ၍မေးမြန်းခဲ့ရာ ဝန်ကြီးဌာန၏ ၂၄-၆-၂၀၁၆ ရက်စွဲပါစာအမှတ် လျှပ်စစ်-လွှတ်တော် ၆၉၈၆- ၂၀၁၆ ဖြင့် ထားဝယ်၊ မြိတ်၊ ဘုတ်ပြင်း၊ ကော့သောင်းသို့ ၂၃၀ KV ဖြင့် ၂၀၁၇-၂၀၁၈ မှ ၂၀၂၀-၂၀၂၁ အတွင်း ကမ္ဘာ့ဘဏ် သို့မဟုတ် ADB ချေးငွေဖြင့် ဆောင်ရွက် ပေးမည်ဖြစ်ကြောင်းကို ဖြေကြားခဲ့သော်လည်း ယခုတိုင်အောင် အကောင်အထည်ဖော် ဆောင်ရွက်နိုင်ခြင်း မရှိသေး သည်ကို တွေ့ရှိရပါသည်။ ယခုဖော်ပြပါ မော်လမြိုင်၊ ရေး၊ ထားဝယ် ၂၃၀ KV ဓာတ်အားလိုင်း မှာလည်း ထားဝယ်မှ ရေး၊ မော်လမြိုင်သို့ ပို့ဆောင်ပေးမည့်လမ်းကြောင်းကိုသာ တွေ့ရှိရပြီး ထားဝယ်မှ မိမိတိုင်းအတွင်းသို့ ပို့လွှတ်ပေးမည့်လမ်းကြောင်းကို မတွေ့ရှိရပါ။ သို့ပါ၍ ကျွန်မအနေဖြင့် စကားပုံတစ်ခုကို သတိရလျှက် များစွာစိတ်မကောင်းခြင်း ဖြစ်ရပါသည်။ ၎င်းကတော့ အညာခံပြီး အကြော်မစားရသလို၊ ရောင်းရာတွင်ပါသော်လည်း ရေတွက်ရာတွင် အသိ အမှတ်ပြုခြင်း မခံရဘဲ အဆစ်ပေးရတဲ့သဘောမျိုး ဖြစ်သွားမည်ကိုလည်း စိုးရိမ်မိပါကြောင်းနှင့် ပင်ရင်း ဒေသအဖြစ် တနင်္သာရီတိုင်းဒေသကြီးအတွက်လည်း တနည်းတဖုံ ထည့်သွင်းစဉ်းစား ပေးသင့်ပါကြောင်း နှင့် နိုင်ငံအတွက် ချေးငွေကို တန်ဖိုးရှိရှိ အလေအလွင့် နည်းပါးစွာဖြင့် တာဝန်ယူမှု၊ တာဝန်ခံမှု အပြည့် အဝဖြင့် စနစ်တကျ အသုံးပြုခွင့် ရရှိအောင် စီမံဆောင်ရွက်နိုင်ရန် ကြိုးပမ်းသင့်ပါကြောင်းကို အကြံပြု ရင်းနဲ့ နိဂုံးချုပ်အပ်ပါတယ်ရှင်။ အားလုံးကို ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အထက်ပါချေးငွေနဲ့စပ်လျဉ်းပြီး လွှတ်တော်ကိုယ်စားလှယ်များရဲ့ ဆွေးနွေးချက်များအပေါ် သက်ဆိုင်ရာ ပြည်ထောင်စုအဆင့်အဖွဲ့အစည်း ဝင်များက ပြန်လည်ရှင်းလင်းဆွေးနွေးခြင်းနဲ့ လွှတ်တော်ရဲ့ အဆုံးအဖြတ်ရယူခြင်းအစီအစဉ်တို့ကို ၁၉-၉-၂၀၁၈ ရက်(ဗုဒ္ဓဟူးနေ့)မှာ ဆောင်ရွက်ရန်လျာထားပါကြောင်း ကြေညာပါတယ်။</speech>
</motion>
</section>
</discussion>
<postface><title>ပြည်ထောင်စုလွှတ်တော် နာယက က အစည်းအဝေး (၂၂)ရက်မြောက်နေ့ ရပ်နားကြောင်းနှင့် (၂၃)ရက်မြောက်နေ့ ကျင်းပမည့် နေ့ရက်နှင့်ကြေညာခြင်း</title>
<speech type="speaker">အစီအစဉ်(၁၁) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နဝမပုံမှန် အစည်းအဝေး (၂၂)ရက်မြောက်နေ့ အစီအစဉ်ကို ရပ်နားပါမယ်။ ဒုတိယအကြိမ် ပြည်ထောင်စုလွှတ်တော် နဝမပုံမှန်အစည်းအဝေးရဲ့ (၂၃)ရက်မြောက်နေ့ကို ၂၀၁၈ ခုနှစ်၊ စက်တင်ဘာလ ၁၉ ရက် (ဗုဒ္ဓဟူးနေ့) နံနက် ၁၀ နာရီ ကျင်းပပြုလုပ်မည်ဖြစ်ကြောင်းနှင့် ယနေ့အတွက် အစည်းအဝေး ပြီးဆုံးကြောင်း ကြေညာပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များခင်ဗျား။ ၂၀၁၈ ခုနှစ် အပြည်ပြည်ဆိုင်ရာ ဒီမိုကရေစီနေ့အခမ်းအနားကို မနက်ဖြန် ၂၀၁၈ ခုနှစ်၊ စက်တင်ဘာလ ၁၅ ရက် မနက် ၉ နာရီမှာ လွှတ်တော်ဝင်းအတွင်း သဘင်ဆောင်မှာ ကျင်းပပြုလုပ်မှာ ဖြစ်ပါတယ်။ လွှတ်တော်ကိုယ်စားလှယ်များ တက်ရောက်နိုင်ဖို့အတွက် သက်ဆိုင်ရာလွှတ်တော်ရုံးအသီးသီးမှ တစ်ဆင့် ကြိုတင်ဖိတ်ကြားထားပြီး ဖြစ်ပါတယ်။ တက်ရောက်နိုင်ကြဖို့ လေးစားစွာ ထပ်မံဖိတ်ကြားအပ်ပါတယ် ခင်ဗျား။ အားလုံးထွက်ခွာနိုင်ကြပါပြီ။ ဒုတိယအကြိမ် ပြည်ထောင်စုလွှတ်တော် နဝမပုံမှန်အစည်းအဝေး (၂၂)ရက်မြောက်နေ့ အစည်း အဝေးကို မွန်းလွဲ ၁၄:၄၀ နာရီတွင် ရပ်နားပါသည်။</speech>
</postface>
</transcript>
</doc>
