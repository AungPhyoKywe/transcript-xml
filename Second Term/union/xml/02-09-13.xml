<doc>
<docinfo>
<docno>02-09-13.xml</docno>
<pdf>02-09-13.pdf</pdf>
<term value="02">ဒုတိယအကြိမ်</term>
<session value="09" />
<sittingday value="13" />
<legislature value="union">ပြည်ထောင်စုလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် နဝမပုံမှန်အစည်းအဝေး (၁၃)ရက်မြောက်နေ့မှတ်တမ်း</title>
<date>၁၃၈၀ ပြည့်နှစ်၊ ဝါခေါင်လပြည့်ကျော် ၁ ရက် (၂၀၁၈ ခုနှစ်၊ သြဂုတ်လ ၂ရ ရက်)(တနင်္လာနေ့</date>
</docinfo>
<transcript>
<preface>
<p>နေပြည်တော်ရှိ ပြည်ထောင်စုလွှတ်တော် အစည်းအဝေးခန်းမတွင် ဒုတိယအကြိမ် ပြည်ထောင်စု လွှတ်တော် နဝမပုံမှန်အစည်းအဝေး (၁၃)ရက်မြောက်နေ့ကို နံနက် ၁၀:ဝဝ နာရီင်ကျင်းပ ပါသည်။ ပြည်ထောင်စုလွှတ်တော် အစည်းအဝေးတွင် နာယကအဖြစ် ပြည်သူ့လွှတ်တော် ဥက္ကဋ္ဌ ဦးတီခွန်မြတ်က ဆောင်ရွက်ပြီး အခမ်းအနားမှူးအဖြစ် ပြည်ထောင်စုလွှတ်တော်ရုံး ညွှန်ကြားရေးမှူးချုပ် ဦးကျော်စိုးက ဆောင်ရွက်ပါသည်။</p>
<title>ပြည်ထောင်စုလွှတ်တော် နာယက နေရာယူခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် နဝမပုံမှန်အစည်းအဝေးရဲ့ (၁၃)ရက်မြောက်နေ့ အစီအစဉ် စတင်ပါတော့မယ်။ ဒီကနေ့အစည်းအဝေးကို ဦးစိုးအောင်နိုင်(ပြည်သူ့လွှတ်တော်ကိုယ်စားလှယ်)နဲ့ ဒေါက်တာလှမိုး (ပြည်သူ့ လွှတ်တော်ကိုယ်စားလှယ်)တို့၏ ဧည့်သည် ၁၁၄ ဦး လာရောက်လေ့လာလျက်ရှိကြောင်း တင်ပြအပ်ပါတယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="speaker">အားလုံးမင်္ဂလာပါခင်ဗျား။</speech>
<speech type="mc">အားလုံး ထိုင်နိုင်ကြပါပြီခင်ဗျား။ ပြည်ထောင်စုလွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်း ကြေညာခြင်း ၊</speech>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ ဒီကနေ့ကျင်းပတဲ့ ဒုတိယအကြိမ် ပြည်ထောင်စုလွှတ်တော် နဝမပုံမှန်အစည်းအဝေး (၁၃)ရက်မြောက်နေ့မှာ ပြည်ထောင်စု လွှတ်တော် ကိုယ်စားလှယ်များစိစစ်ရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့် ရှိတဲ့ ပြည်ထောင်စုလွှတ်တော် ကိုယ်စားလှယ်ဦးရေ စုစုပေါင်း ၆၅၃ ဦး ရှိပြီး ဒီကနေ့အစည်းအဝေးကို ၅၇၆ ဦး တက်ရောက်ပါတယ်။ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်းရဲ့ ၈၈.၂၁ ရာခိုင်နှုန်း ရှိပြီး သုံးပုံတစ်ပုံထက် ကျော်လွန်တဲ့အတွက် ပြည်ထောင်စုလွှတ်တော်ဆိုင်ရာ ဥပဒေပုဒ်မ ၂၀ နဲ့ နည်းဥပဒေ ၁၂ နည်းဥပဒေခွဲ(ခ)တို့အရ အစည်းအဝေးအထမြောက်ကြောင်းနဲ့ စတင်ကျင်းပကြောင်း ကြေညာပါတယ်။</speech>
<title>ပြည်ထောင်စုလွှတ်တော် နဝမပုံမှန်အစည်းအဝေး (၁၃)ရက်မြောက်နေ့ အစီအစဉ် ကြေညာခြင်း</title>
<speech type="speaker">အစီအစဉ်(၃) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယ အကြိမ် ပြည်ထောင်စုလွှတ်တော် နဝမပုံမှန်အစည်းအဝေး (၁၃)ရက်မြောက်နေ့ အစီအစဉ်ကို လွှတ်တော် ကိုယ်စားလှယ်များထံ ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်။</speech>
<title>အစည်းအဝေးမတက်ရောက်နိုင်သော ပြည်ထောင်စုလွှတ်တော် ကိုယ်စားလှယ်များအတွက် ခွင့်ပန်ကြားခြင်းနှင့် အစည်းအဝေးတက်ရောက်မှုအခြေအနေကို မှတ်တမ်းတင်ခြင်း</title>
<speech type="speaker">အစီအစဉ်(၄) ဖြစ်ပါတယ်။ ဒီကနေ့ အစည်းအဝေးကို မတက်ရောက်နိုင်တဲ့ ပြည်ထောင်စုလွှတ်တော် ကိုယ်စားလှယ်များအတွက် ပြည်ထောင်စုလွှတ်တော် ကိုယ်စားလှယ်များ စိစစ်ရေး ကော်မတီက ခွင့်ပန်ကြားဖို့ ဖြစ်ပါတယ်။</speech>
<speech><mp id="1301">ဒေါ်မြတ်သီတာထွန်း(အဖွဲ့ဝင်၊ ကိုယ်စားလှယ်များစိစစ်ရေးကော်မတီ)</mp>လေးစားရပါသော ပြည်ထောင်စုလွှတ်တော် နာယကကြီးရှင်။ ယနေ့ကျင်းပပြုလုပ်တဲ့ ဒုတိယအကြိမ် ပြည်ထောင်စုလွှတ်တော် နဝမပုံမှန်အစည်းအဝေး (၁၃)ရက်မြောက်နေ့ ၂၇-၈-၂၀၁၈ ရက်နေ့မှာ အစည်းအဝေးသို့ တက်ရောက် နိုင်ခြင်းမရှိတဲ့ ပြည်ထောင်စုလွှတ်တော် ကိုယ်စားလှယ်များရဲ့ ကိုယ်စား မွန်ပြည်နယ်မဲဆန္ဒနယ်အမှတ်(၅)မှ အမျိုးသားလွှတ်တော်ကိုယ်စားလှယ်၊ ပြည်ထောင်စုလွှတ်တော် ကိုယ်စားလှယ်များစိစစ်ရေး ကော်မတီဝင် ဖြစ်သူ ကျွန်မ ဒေါ်မြတ်သီတာထွန်းက ခွင့်ပန်ကြားသွားမှာ ဖြစ်ပါတယ်။ ယနေ့အစည်းအဝေးသို့ တက်ရောက် နိုင်ခြင်းမရှိတဲ့ ပြည်ထောင်စုလွှတ်တော် ကိုယ်စားလှယ်ကတော့- ဦးလင်းလင်းဦး တနိုင်း၊ - ဦးမိုးရွှေ ပူတာအို၊ - ဒေါက်တာခင်စည်သူ လွိုင်ကော်၊ - ဦးမြင့်ကြည် ကသာ၊ - ဦးမောင်မောင် ထီးချိုင့်၊ - ဦးသက်နောင် လဟယ်၊ - ဒေါ်အေးအေးမူ(ခ) ဒေါ်ရှားမီး - ဒေါက်တာဒေါ်ပြုံး - ဒေါ်တင်တင်ရီ ကျွန်းစု၊ - ဦးအောင်ကျော်ဟိန်း တနင်္သာရီ၊ - ဦးဉာဏ်ထွန်း ဇီးကုန်း၊ - ဒေါက်တာဒေါ်ရွှေပုံ ပဲခူး၊ - ဒေါက်တာခင်စိုးစိုးကြည် ရွှေတောင်၊ မိုးညို၊ ဇေယျာသီရိ၊ ငါန်းဇွန်း၊ ပေါက်တော၊ မြောက်ဦး၊ ဒလ၊ ကမာရွတ်၊ မြောက်ဥက္ကလာပ၊ ကွမ်းခြံကုန်း၊ သာကေတ၊ ဒေါပုံ၊ - ဒေါ်မြခွာညိုဦး - ဦးကျော်မျိုးမင်း - ဦးလှဌေးဝင်း - ဦးမင်းသိန်း - ဦးအောင်ကျော်ဇံ - ဦးဦးလှစော - ဒေါက်တာစိန်မြအေး - ဦးကျော်မင်း - ဒေါက်တာသန်းဝင်း - ဦးစိုးသူရထွန်း - ဒေါက်တာဝေဖြိုးအောင် - ဦးဌေးဝင်းအောင်(ခ) ဦးပြုံးချို - ဒေါက်တာသက်သက်ခိုင် - သူရဦးသက်ဆွေ ဦးလွင်ကိုလတ် - ဒေါက်တာစောနိုင် - ဒေါက်တာစိုင်းမောက်ခမ်း - ဦးခွန်အောင်ကျော် - ဦးလင်းဇော်ထွန်း - ဦးစိုင်းဆိုင်မိုင်း - ဦးစိုးမြင့် - ဒေါ်ပြုံးကေသီနိုင် - ဦးထွန်းကျော် - ဒေါ်နန်းခင်စော - ဦးတင်လှ - ဦးခင်မောင်ရီ - ဒေါက်တာထွန်းလင်းမော် - ဒေါက်တာစံရွှေဝင်း - ဦးအေးဝင်း ကိုကိုးကျွန်း၊ သန်လျင်၊ တောင်ဥက္ကလာပ၊ လားရှိုး၊ ဟိုပုန်း၊ မိုင်းဖြတ်၊ မိုင်းကိုင်၊ ပင်းတယ၊ ကလော၊ နမ့်ခမ်း၊ ကွန်ဟိန်း၊ ဓနုဖြူ။ ဟင်္သာတ၊ ကြံခင်း၊ ရေကြည်၊ အင်္ဂပူ၊ - ဦးဝင်းထွဋ် ဖျာပုံ၊ - ဒုတိယဗိုလ်မှူးကြီးခင်မောင်သန့် တပ်မတော်၊ - ဗိုလ်မှူးစောကျော်အောင် တပ်မတော်၊ - ဗိုလ်မှူးမျိုးကိုကို တပ်မတော်၊ - ဦးဂျေယော ကချင်-၁၊ - ဒေါက်တာမျိုးအောင် ကရင်-၁၀၊ - ဦးလားလ်မင်းထန် ချင်း-၁၀၊ - ဒေါ်ခင်ဆွေလွင် ချင်း-၉၊ - ဦးဘွဲ့ခန်း ချင်း-၃၊ - ဦးမာန်လောမောင်း ချင်း-၈၊ - ဦးဇော်မင်း စစ်ကိုင်း-၆၊ - ဦးမင်းနိုင် စစ်ကိုင်း-၁၂၊ - ဒေါက်တာစန်းမောင်မောင် ပဲခူး-၁၊ - ဒေါက်တာတင်တင်ဝင်း - ဒေါက်တာမြသောင်း ပဲခူး-၇၊ - ဒေါက်တာကျော်ငွေ မကွေး-၁၀၊ - ဒေါက်တာဇော်လင်းထွဋ် မွန်-၉၊ - ဦးလင်းတင်ဌေး - ဦးကျော်ကျော်ဝင်း ရခိုင်-၈၊ - နော်လှလှစိုး ရန်ကုန်-၁၀၊ - ဦးကျော်ထွေး ရန်ကုန်-၈၊ - ဦးဇော်မင်းလတ်(ခ) ဦးကိုလတ် ရှမ်း-၁၊ - ဦးစိုင်းဝမ်းလှိုင်းခမ်း ရှမ်း-၃၊ - ဦးမိုင်းအုဏ်းခိုင် ရှမ်း-၁၀၊ - ဒုတိယဗိုလ်မှူးကြီးခင်မောင်အုန်း တပ်မတော်၊ - ဒုတိယဗိုလ်မှူးကြီးမောင်မောင်စိုး တပ်မတော် နှင့် - ဗိုလ်မှူးမျိုးမင်းအောင် တပ်မတော် တို့ဖြစ်ပါတယ်။ ယခင်က ခွင့်ပန်ကြားသဖြင့် လွှတ်တော်ကခွင့်ပြုထားသူ ရ ဦးရှိပြီး၊ ယနေ့ ခွင့်ပန်ကြားသူ ၇၀ ဦး ဖြစ်တဲ့အတွက် စုစုပေါင်းခွင့်ပန်ကြားသူ ရရ ဦးဖြစ်ပါတယ်။ ခွင့်မဲ့ပျက်ကွက်သူမရှိပါကြောင်းနှင့် ယနေ့ ခွင့်ပန်ကြားတဲ့ ပြည်ထောင်စုလွှတ်တော်ကိုယ်စားလှယ် ၇၀ ဦးအား ခွင့်အဖြစ် သတ်မှတ်ခွင့်ပြုပေးနိုင်ပါရန် လေးစားစွာ တင်ပြအပ်ပါတယ်ရှင်။</speech>
<speech type="speaker">ခွင့်ပန်ကြားသူအားလုံးကို ခွင့်ပြုပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် နဝမပုံမှန်အစည်းအဝေး (၁၃)ရက်မြောက်နေ့ကို တက်ရောက်ခွင့်ရှိတဲ့ လွှတ်တော်ကိုယ်စားလှယ် ၆၅၃ ဦး၊ ယခင်က ခွင့်ပြုထားသူ ရ ဦး၊ ယနေ့ခွင့်ပန်ကြား၍ ခွင့်ပြုထားသူ ၇၀ ဦး ဖြစ်တဲ့အတွက် ခွင့်ပြုထားသူ စုစုပေါင်း ရရ ဦး ဖြစ်ပြီး ခွင့်မဲ့ပျက်ကွက်သူမရှိပါ။ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေတင်ပြချက်ကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">ပြည်ထောင်စုလွှတ်တော်က သဘောတူတဲ့အတွက် ပြည်ထောင်စုလွှတ်တော် ဆိုင်ရာ နည်းဥပဒေ ၄ နည်းဥပဒေခွဲ(ခ)အရ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value="Report">
<report>
<title>ပြည်ထောင်စုစာရင်းစစ်ချုပ်ရုံး၏ ၂၀၁၆-၂၀၁ရဘဏ္ဍာရေးနှစ် စစ်ဆေးတွေ့ရှိချက်အစီရင်ခံစာနှင့် စပ်လျဉ်းသည့် ပြည်သူ့ငွေစာရင်းပူးပေါင်းကော်မတီ ၏ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာ အမှတ်စဉ် (၇/၂၀၁၈)အပေါ် လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၅) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်ထောင်စု စာရင်းစစ်ချုပ်ရုံးရဲ့ ၂၀၁၆-၂၀၁ရ ဘဏ္ဍာရေးနှစ် စစ်ဆေးတွေ့ရှိချက်အစီရင်ခံစာနဲ့စပ်လျဉ်းပြီး ၁၆-၈-၂၀၁၈ ရက်နဲ့ ၂၀-၈-၂၀၁၈ ရက်တို့တွင် ကျင်းပပြုလုပ်ခဲ့တဲ့ ပြည်ထောင်စုလွှတ်တော် အစည်းအဝေးမှာ ပြည်သူ့ ငွေစာရင်းပူးပေါင်းကော်မတီက လေ့လာတွေ့ရှိချက်နှင့် သဘောထားမှတ်ချက်အစီရင်ခံစာ ဖတ်ကြားတင်သွင်း ခြင်းကို ဆောင်ရွက်ခဲ့ပြီး ဖြစ်ပါတယ်။ အထက်ပါကိစ္စနဲ့စပ်လျဉ်းပြီး ဆွေးနွေးလိုတဲ့ လွှတ်တော်ကိုယ်စားလှယ် ၃၅ ဦးရှိပြီး ဆွေးနွေး လိုတဲ့ လွှတ်တော်ကိုယ်စားလှယ်များ ပေးပို့တင်ပြထားတဲ့အတိုင်း သက်ဆိုင်ရာ ပြည်ထောင်စုအဆင့် အဖွဲ့ အစည်းများကိုလည်း ဖိတ်ကြားပေးထားပါတယ်။ ကိုယ်စားလှယ်များ တစ်ဦးချင်းအနေနဲ့ သတ်မှတ်ချိန် ၆ မိနစ်အတွင်း ဆွေးနွေးဖို့နဲ့ ယနေ့အပြီး ဆွေးနွေးဖို့လျာထားကြောင်း ကြိုတင်အသိပေးအပ်ပါတယ်။ ဦးစွာ ဦးကျော်နိုင် ရန်ကုန်တိုင်းဒေသကြီး မဲဆန္ဒနယ်အမှတ်(၁၂) ဆွေးနွေးဖို့ဖြစ်ပါတယ်။</speech>
<speech><mp id="1328">ဦးကျော်နိုင်(မဲဆန္ဒနယ်အမှတ်-၁၂၊ ရန်ကုန်တိုင်းဒေသကြီး)</mp>လေးစားရပါသော ပြည်ထောင်စု လွှတ်တော် နာယကကြီး အမှူးပြု၍ ကြွရောက်လာကြပါသော ပြည်ထောင်စုအဆင့်အဖွဲ့အစည်းဝင်များ၊ ပြည်ထောင်စုလွှတ်တော် ကိုယ်စားလှယ်များ အားလုံးမင်္ဂလာပါ။ ယခုကျွန်တော် ဆွေးနွေးမယ့် အစီရင်ခံစာမှာ ဝန်ကြီးဌာန အဖွဲ့အစည်းများအလိုက် အားနည်းမှု၊ ကျဆင်းမှု၊ မအောင်မြင်မှု၊ ဥပဒေကိုမထိန်းသိမ်းနိုင်မှု၊ ခေတ်စနစ်နဲ့မလျော်ညီဘဲ ဥပဒေတစ်ရပ်ကို ညွှန်ကြားချက်တစ်ရပ်ဖြင့် ကျော်လွန်ဆောင်ရွက်မှု စသည် တို့ကို တာဝန်သိသိ သစ္စာရှိရှိနဲ့ Professional ပညာရှင်ပီသစွာ ထုတ်ဖော်ပေးတဲ့ ပြည်ထောင်စုစာရင်းစစ်ချုပ်ရုံး နဲ့ ပြည်သူ့ငွေစာရင်းပူးပေါင်းကော်မတီတို့ကို ကျေးဇူးတင်မိပါကြောင်း ဦးစွာပထမ နာယကကြီးမှ တစ်ဆင့် လေးစားစွာ တင်ပြအပ်ပါတယ်။ ကျွန်တော့်ရဲ့ ဆွေးနွေးချက်ကို Power Point ဖြင့် တင်ပြခွင့်ပြုပါခင်ဗျာ။ Next ဦးစွာပထမ အစီရင်ခံစာရဲ့ အပိုင်း ၃၊ စာမျက်နှာ ၄၆ မှ ပညာရေးဝန်ကြီးဌာနနဲ့ စပ်လျဉ်း ပြီးတော့ ဆွေးနွေးပါမယ်။ တယ်လီဖုန်းခေါ်ဆိုခအပေါ် ကောက်ခံရရှိသည့် ကုန်သွယ်လုပ်ငန်းခွန် ကျပ်သန်း ပေါင်း ၇,၅၀၀ ကို ပညာရေးဝန်ကြီးဌာန အသုံးစရိတ်အတွက် ထပ်မံခွဲဝေပေးခဲ့ခြင်းပဲ ဖြစ်ပါတယ်။ ပညာရေးဝန်ကြီးဌာနရဲ့ မူလဘဏ္ဍာရန်ပုံငွေမှာ ပါဝင်ခြင်းမရှိပေမယ့် ပြည်ထောင်စုအစိုးရအဖွဲ့က ထပ်မံ ခွဲဝေပေးထားခြင်းပဲ ဖြစ်ပါတယ်။ ဒါဟာ ကျွန်တော်တို့အစိုးရရဲ့ ပညာရေးမြှင့်တင်မှုအတွက် ထားရှိတဲ့ မူဝါဒပေါ်လစီပဲဖြစ်ပါတယ်။ ကဲ ဒီလိုဆိုရင် ပညာရေးဝန်ကြီးဌာနကရော ဘယ်လောက်အထိ အကျိုးရှိရှိ သုံးစွဲနိုင်ခဲ့ပါသလဲ။ အဆင့်မြင့်ပညာဦးစီးဌာနသို့ ကျပ်သန်းပေါင်း ၇,၀၀၀ ကျော် ခွဲဝေခွင့်ပြုခဲ့ပါတယ်။ ပညာရေး ကောလိပ် ၂၂ ကျောင်းအတွက် သင်ရိုးညွှန်းတမ်းတွေ၊ အထူးပြု Module တွေ၊ သင်တန်း ဆွေးနွေးပွဲ၊ ပြည်ပသို့စေလွှတ်ခြင်းစာအုပ်တွေ၊ နောက်တစ်ခါ ပညာရှင်ဆွေးနွေးပွဲစရိတ်တွေအတွက် လျာထားငွေက ကျပ်သန်းပေါင်း ၂,၀၀၀ ဖြစ်ပါတယ်။ အမှန်သုံးစွဲမှု တစ်ပြားတစ်ချပ်မှ မသုံးစွဲခဲ့ပါဘူး။ လျာထားချက်က သန်း ၂,၀၀၀၊ ဒါပေမယ့် တစ်ပြားမှမသုံးစွဲဘူးဆိုတာ ကျွန်တော်တို့ရဲ့ မူဝါဒကို လုံးဝဂရု မစိုက်ဘူးဆိုတဲ့ အဓိပ္ပာယ်သက်ရောက်ပါတယ်။ နောက်ပြီးတော့ ဘာတွေသုံးလိုက်သလဲ။ အဲဒီမသုံးစွဲတဲ့ ငွေတွေကို GRF သို့ ပြန်လည်အပ်နှံခဲ့ပါတယ်။ နောက်ပြီးတော့ အဲဒီငွေကို ဘယ်လိုပြန်ထုတ်လဲဆိုရင် ဝန်ထမ်းအိမ်ရာနဲ့ စာကြည့်တိုက်ဆောက်လုပ်ရန် ပြန်လည်တောင်းခံခဲ့ပါတယ်။ အဲဒီတော့ ဆောက်လုပ်ရေးနဲ့ပတ်သက်လို့ ပြီးခဲ့တဲ့ ပညာရေးဝန်ကြီးဌာနကနေပြီးတော့ ဆောက်လုပ် ရေးနဲ့ပတ်သက်လို့ ပညာရေးဝန်ကြီး၊ ဒုဝန်ကြီး လာရောက်ရှင်းလင်းစဉ်ကလည်းပဲ အိမ်တစ်အိမ်ရဲ့ ဧည့်ခန်း အမြင်ကောင်းဖို့လိုသလို အဆောက်အဦကောင်းဖို့၊ အမြင်ရှိုးကောင်းဖို့ လိုကြောင်းတင်ပြခဲ့ပါတယ်။ ထက်မြန်မာစကားပုံ “အင်းပင် ဝမ်းခေါင်ခေါင် ဆက်စပ်အထိင်းပဲ ကောင်းတာ၊ အဆောင်တွေ ပြောင်ပြောင်ရောင်ရောင်ဆောက်ပြီးတော့ ပညာရေးဝမ်းစာချို့တဲ့နေတဲ့ အစဉ်အလာဟောင်းကို ပြောင်းလဲဖို့မကြိုးစားဘဲနဲ့ စိတ်ဓာတ်ခံယူချက် Mindset ခေါက်ရိုးကျိုးနေတဲ့သူတွေကို ဆက်လက်တာဝန် ပေးထားမယ်ဆိုရင် ရွှေပြည်တော် မျှော်တိုင်းဝေးနေမှာပဲ ဖြစ်ပါတယ်ခင်ဗျာ။ ယခု တက္ကသိုလ်၊ ဒီဂရီ၊ ကောလိပ်များရဲ့ ကျောင်းသားများ စားသောက်စရိတ်တို့၊ ပုံနှိပ်စာအုပ်များ ရိုက်နှိပ်ခြင်းအသုံးစရိတ်များတွေဟာ ကျောင်းသားများ အလကားရတယ်လို့ တစ်ခါမှမကြားဖူးပါဘူး။ တက္ကသိုလ်တွေမှာ။ ကျောင်းသားတွေဟာ အဝေးသင်တက်ရင်တောင်မှ စာစဉ်ကြေးကို ကြိုတင်ပေးသွင်း ရပါတယ်။ ကိုယ့်စရိတ်နဲ့ကိုယ်စား နောက်ဆုံး Graph Paper တောင်မှ ဝယ်ယူရပါတယ်။ အဲဒီတော့ အခု အစီရင်ခံစာအရ ကျွန်တော်တို့ အစိုးရရဲ့ မူဝါဒနဲ့ ဝန်ကြီးဌာနရဲ့ ဆောင်ရွက်မှုတို့ဟာ ကွာဟနေကြောင်း တွေ့ရှိရမှာဖြစ်ပါတယ်။ အဲဒီတော့ ကျွန်တော်အနေနဲ့ ကျွန်တော်တို့ရဲ့ မူဝါဒကို ကျွန်တော်တို့ရဲ့ခေါင်းဆောင် ဒေါ်အောင်ဆန်းစုကြည်က ပြီးခဲ့တဲ့ ၃ ရက် အတိအကျ သောကြာနေ့ ၂၄ ရက်နေ့က နေပြည်တော် MICC-2 မှာ အမှာစကားပြောကြားချက်ကနေ ကောက်နုတ်ပြီးတော့ ဆွေးနွေးလိုပါတယ်ခင်ဗျာ။ ယခုပညာရေး စနစ်နဲ့ ပတ်သက်ပြီးတော့ သုံးစွဲလာတာတွေ့ရပါတယ်။ ပိုပြီးသုံးစွဲလာတာထက် မှန်မှန်ကန်ကန်သုံးစွဲဖို့ လိုအပ်တယ်၊ အရေးကြီးတယ်။ ရှိတဲ့ပိုက်ဆံကို နိုင်ငံအတွက် အကောင်းဆုံး ဖြစ်အောင် ဘယ်လိုသုံးစွဲမယ်ဆိုတာ စဉ်းစားဖို့ အင်မတန်အရေးကြီးပါတယ်။ ပိုပေးလိုက်တယ်။ သုံးချင်သလို သုံးမယ်။ ယခုပညာရေးစနစ်နဲ့ ပတ်သက်ပြီး ပိုပြီးသုံးစွဲလာတာ ရှိပါတယ်။ ဟုတ်ပြီ အဲဒီတော့ နံပါတ် ၈ ကို ပြောလို့ရပါပြီ။ ပွင့်ပွင့်လင်းလင်းပြောရရင် ဆရာ၊ ဆရာမတွေကိုယ်တိုင်က အားနည်းတဲ့ ပညာရေးစနစ် ကနေ ပေါက်ဖွားလာခဲ့ကြတာ များပါတယ်။ ဒါပေမယ့် နောက်မကျသေးပါဘူး။ ကိုယ့်အရည်အချင်းတွေကို မြှင့်တင်နိုင်ခွင့်ဆိုတာ တစ်ချိန်လုံးရှိနေပါတယ်။ ကျွန်တော်တို့ရဲ့ မူဝါဒဟာ ဆရာ၊ ဆရာမတွေသည် ပညာရေးမှာအားနည်းတယ်ဆိုတာကို အစိုးရအဖွဲ့က တိတိကျကျမြင်တယ်။ ပြဿနာက ပညာရေးဝန်ကြီး ဌာနက လုံးဝဝန်မခံဘူး။ ပညာရေးမူဝါဒကော်မရှင်ကို ကျွန်တော် ဝေဖန် သုံးသပ်ခဲ့တဲ့းက ပညာရေးမူဝါဒကော်မရှင်က ဝန်ခံပေမယ့် ပညာရေးဝန်ကြီးဌာနက လုံးဝဝန်မခံ ခဲ့ဘူး။ ဆရာ၊ ဆရာမတွေ အရည်အသွေးနိမ့်ကျနေတာကို မြှင့်တင်ဖို့ဆိုတာ ကျွန်တော်တို့တိုင်းပြည်ရဲ့ လိုအပ်ချက်ဖြစ်ပါတယ်။ အခုနောက် နံပါတ်တစ်ခုဖြစ်ပါတယ်။ အဲဒီတော့ ဒီအချက်ကလည်းပဲ ကျွန်တော် တင်ပြလိုတဲ့အချက် ဖြစ်ပါတယ်။ ဒါလည်းပဲ အဆင့်မြှင့်တင်မှုက စိန်ခေါ်မှုတစ်ရပ်ဖြစ်ပါတယ်။ နောက်ဆုံးပွိုင့်ကိုပြောပါမယ်။ အဲဒီတော့ ကျွန်တော့အနေနဲ့ ကန့်သတ်းမှာ ကျန်တဲ့ဝန်ကြီး ဌာနနဲ့ ကျန်တဲ့အချက်လက်ပေါင်းများစွာကို ဆွေးနွေးဖို့ ိပါဘူး။ အဲဒီတော့ ကျွန်တော်တို့ လွှတ်တော်ရဲ့ ဆွေးနွေးချက်များကို တန်ဖိုးထား လေးစားသောအားဖြင့် ကျွန်တော်တို့သည် လေလွှတ်တော်ကြီးမဖြစ်ဖို့ အတွက် ကျွန်တော်တို့ရဲ့ ဆွေးနွေးချက်များကို ကျွန်တော်တို့ရဲ့ အစိုးရအဖွဲ့ကနေပြီးတော့ လုပ်ဆောင်ပေးပါ၊ စဉ်းစားပေးပါလို့ တိုက်တွန်းရင်း ကျွန်တော့ အဆိုကို နိဂုံးချုပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျာ။ ဒီလိုဆွေးနွေးတဲ့အရပ်စကား၊ စကားရပ်တွေကိုမသုံးဖို့ အင်မတန်မှ အရေးကြီးပါတယ်။ စောစောတုန်းက လွှတ်တော်ကိုယ်စားလှယ် ဆွေးနွေးတဲ့ကိစ္စထဲမှာ ဝါးသွားပါတယ်ဆိုတဲ့ စကားရပ်ပါပါတယ်။ လွှတ်တော်ကိုယ်စားလှယ်တွေရဲ့ သိက္ခာနဲ့ ညီညွတ်အောင် စကားရပ်သုံးစွဲတဲ့နေရာမှာ တရားဝင်စကားပဲသုံးဖို့ လိုမှာဖြစ်ပါတယ်။ အဲဒါကြောင့် အဲဒီ ဝါးသွားပါတယ်ဆိုတဲ့ စကားရပ်ကို ပယ်ဖျက်ပေးဖို့ ညွှန်ကြားပါတယ်။</speech>
<speech type="speaker">ဆက်လက်ပြီး ဦးနေမျိုးထက် ကျောက်တံတားမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1556">ဦးနေမျိုးထက်(ကျောက်တံတားမဲဆန္ဒနယ်၊ ရန်ကုန်တိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီး၊ တာဝန်ရှိပုဂ္ဂိုလ်များ အားလုံးပဲမင်္ဂလာပါလို့ နှုတ်ခွန်းဆက်သ ပါတယ်။ ကျွန်တော်ကတော့ ကျောက်တံတားမဲဆန္ဒနယ်မှ ဦးနေမျိုးထက်ဖြစ်ပါတယ်။ လျှပ်စစ်နဲ့ စွမ်းအင် ဖွံ့ဖြိုးတိုးတက်ရေးကော်မတီက အဖွဲ့ဝင်ဖြစ်ပါတယ်။ ကျွန်တော်အဓိကကတော့ လျှပ်စစ်ဝန်ကြီးဌာနနဲ့ ပတ်သက်ပြီး ဆွေးနွေးပါ့မယ်။ ကျွန်တော်တို့ ဒီအစီရင်ခံစာကိုကြည့်ရင် ဒီ YESC ပေါ့နော်။ ရန်ကုန်လျှပ်စစ်ဓာတ်အားပေးရေး ကော်ပိုရေးရှင်း၊ နောက်ပြီး MESC မန္တလေးလျှပ်စစ်ဓာတ်အားပေးကော်ပိုရေးရှင်းမှာ ပြဿနာပေါင်းစုံ ရှိနေတယ်ဆိုတာကို ကျွန်တော်တို့ တွေ့ရှိရပါတယ်။ Power Point တစ်ချက်လောက် ဖွင့်ပြပေးပါ။ ဒါကတော့ ကျွန်တော်တို့ YESC ပြောင်းပြီးတဲ့နောက်ပိုင်းမှာ ၂၀၁၃-၂၀၁၄ မှာ ကျွန်တော် ကုန်မဖတ်ပြပါဘူး။ ပျောက်ဆုံးမှုရာခိုင်နှုန်းက ၂၂.၇၂ ရာခိုင်နှုန်းရှိတယ်။ ၂၀၁၅-၂၀၁၆ မှာတော့ ၁၅.၈၂ ရာခိုင်နှုန်းရှိတယ်။ ၂၀၁၆-၂၀၁ရ မှာတော့ ၁၄.၄၅ ရာခိုင်နှုန်း ရှိတယ်။ ဆိုတော့ ဒီစာရွက်မှာတော့ ရာခိုင်နှုန်း တွေဟာ လျော့လာတယ်လို့ ပြထားပေမယ့် တကယ်တမ်းတော့ ဒါဟာလုံလောက်မှုမရှိပါဘူး။ နိုင်ငံတကာ တွေနဲ့ယှဉ်ရင် Corporation ကြီးအနေနဲ့ဆိုရင် ဒါဟာမလုပ်နိုင်ဘူးဆိုတာ ပြနေပါတယ်။ ဒီ Corporation ကြီးဟာ ဒါမအောင်မြင်ဘူးဆိုတာ ပြနေပါတယ်။ Power Point ခဏပိတ်လို့ရပါပြီ။ နောက်ဒီ စာမျက်နှာ ၁၅၈ မှာ ပြည်ထောင်စုစာရင်းစစ်ချုပ်ရဲ့ အကြံပြုချက်အစီရင်ခံစာမှာ အချို့ ဥစ္စာတွေဟာ မလုံလောက်ပါဘူး။ မပြည့်စုံပါဘူး။ ဘာဖြစ်လို့လဲဆိုတော့ ကျွန်တော်တို့ဟာ နိုင်ငံတော် သမ္မတရဲ့ ကျွန်တော်တို့ ဒီရန်ကုန်လျှပ်စစ်ဓာတ်အားပေးရေးကော်ပိုရေးရှင်း သုံးသပ်စစ်ဆေးရေး ကော်မတီ ဆိုပြီး ၂၀၁ရ ခုနှစ်မှာ ကျွန်တော်တို့ ဖွဲ့ပေးခဲ့ပါတယ်။ ဒီဖွဲ့ပေးတဲ့အဖွဲ့ထဲမှာ လျှပ်စစ်ဝန်ကြီးဌာနက အတွင်းဝန်က အဖွဲ့ခေါင်းဆောင်နဲ့ ဥက္ကဋ္ဌအနေနဲ့လုပ်ပြီးတော့ ကျွန်တော်တို့ ပြည်သူ့လွှတ်တော်ကလည်း ပါရပါတယ်။ နောက်ပြီးတော့ ပညာရှင်၊ နိုင်ငံခြားသားပညာရှင်တွေလည်း ပါပါတယ်။ စာရင်းစစ်ချုပ်ရုံး ကလည်း ညွှန်ချုပ်ပါပါတယ်။ ညွှန်ချုပ်တွေ ဝန်ကြီးဌာနပေါင်းစုံကလည်း ပါပါတယ်။ အဲဒီ အစီရင်ခံစာကို စာရင်းစစ်ချုပ်အနေနဲ့ မထည့်သွင်းဘူးလို့ ကျွန်တော်တို့ သုံးသပ်ရပါတယ်။ ဘာဖြစ်လို့လဲဆိုတော့ ဒီစာရင်းစစ်ချုပ်ရဲ့ ဥစ္စာတွေဟာ YESC ဘာကြောင့် မအောင်မြင်ရတာလဲဆိုတာကို အဲဒီအစီရင်ခံစာတွေ ကျွန်တော်တို့ ပေးပို့ထားပါတယ်။ အမှန်အတိုင်းပြောရရင်တော့ စာရင်းစစ်ချုပ်ဘက်က တင်ပြအကြံပြုချက် တွေဟာ YESC က တင်ပြတာတွေပဲ ဖြစ်ပါတယ်။ Corporation ဖြစ်တဲ့အတွက် ကျွန်တော်တို့ ရန်ကုန်မှာ၊ မန္တလေးမှာဆိုရင် ဒီဟာက Corporation တွေ ဖြစ်နေပါပြီ။ Corporation တွေ ဖြစ်နေရတဲ့ ရည်ရွယ်ချက် ကတော့ ကျွန်တော်တို့ လျှပ်စစ်ဝန်ကြီးဌာနအနေနဲ့ ကျွန်တော်တို့နိုင်ငံဟာ ချမ်းသာတဲ့နိုင်ငံမဟုတ်ပါဘူး။ ဘတ်ဂျက်တွေ အကုန်မပေးနိုင်ပါဘူး။ အဲဒါကြောင့် ကျွန်တော်တို့ ရင်းနှီးမြှုပ်နှံမှု Invester တွေနဲ့ ကျွန်တော်တို့ပေါင်းပြီးလုပ်ပြီး ကောင်းအောင်လုပ်ရပါတယ်။ ဒါပေမယ့် ကျွန်တော်တို့ ဝမ်းနည်းစွာနဲ့ပဲ မီးတွေ ပျက်နေပါတယ်။ ပြည်သူလူထုက အမြဲတမ်းပြောပါတယ်။ နွေရာသီလည်းမီးပျက်၊ မိုးရွာလည်းမီးပျက်၊ ခုချိန်ထိလည်း ပျက်နေပါတယ်။ ဘာလို့ဒီလိုပျက်နေတာလဲလို့ ကြည့်လိုက်တဲ့အခါကျရင် ကျွန်တော်တို့ လက်ထက်မှာ ဒီလျှပ်စစ်ကတော့ ကဏ္ဍကြီး ၃ ခုကြောင့် လျှပ်စစ်ဆိုတာ ကောင်းမွန်တာပါ။ ဒီ (Generation) opošo 869: :1 (Transmition)usapo c1:69: :1 (Distribution) $C$.Q1:69:33ğezog ကျွန်တော်တိလပ်ရပါတယ်။ လပ်ရတာ ပြည်သလထန် အနီးကပ်ဆုံးက Distribution အပိုင်းပါ ဆိုတာ ပြီးခဲ့တဲ့နှစ်တွေမှာ ဝန်ကြီးဌာနအနေနဲ့ ဒီ Generation တို့၊ Transmition တို့ကို ကောင်းအောင်လုပ်နိုင်တယ်။ System Break-down တွေနည်းသွားတယ်။ အဲဒါကိုလက်ခံပါတယ်။ ဒါပေမယ့် အဲဒါတွေ ကောင်းနေ ပေမယ့်လည်း ဝန်ကြီးဌာနအနေနဲ့ Distribution ကို ကိုင်တွယ်ဖို့သင့်ပါပြီ။ Distribution ကြောင့် အခု ဝန်ကြီးဌာနတွေအနေနဲ့ မီးပျက်နေပါတယ်။ နောက်တစ်ခုက ခုနတုန်းက ကျွန်တော်တို့ ရာခိုင်နှုန်း ပျောက်ဆုံးတယ်ပေါ့နော်။ ပျောက်ဆုံးတဲ့ ရာခိုင်နှုန်းက နည်းတာပဲပြထားတယ်။ ဒါပေမယ့် ကျွန်တော်တို့ သိချင်တာက ဟုတ်ပြီ YESC က လုပ်နေတဲ့ ကျွန်တော်တို့ ရန်ကုန်မြို့မှာဆိုရင် ရန်ကုန်နဲ့ပဲပြောပါမယ်။ YESC ရန်ကုန်မြို့မှာဆိုရင် ၄၄ မြို့နယ် ရှိတယ်။ YESC အောက်မှာ လုပ်ပိုင်ခွင့်ရှိတဲ့ မြို့နယ်တွေဟာ ဘယ်လောက်ရာခိုင်နှုန်း လျှော့ချနိုင်ပြီလဲ။ ဘယ်လောက်မီးပျက်ချိန်များလဲ။ ဘဏ္ဍာငွေဘယ်လိုအခက်အခဲတွေရှိလဲ ဆိုတာကိုပြသင့်ပါတယ်။ ပြီးတော့ လည်း Fran Chai တွေ ကျွန်တော်တို့ ပုဂ္ဂလိကကုမ္ပဏီလုပ်တဲ့ ဥစ္စာတွေလည်း ဘယ်လိုမျိုးဆိုတာ နှိုင်းယှဉ် ပြမှဖြစ်ပါမယ်။ ဘာလို့လဲဆိုတော့ ခုနကဇယားကြီးဟာ ဒါသူတို့ တိုးတက်မှုကို ပြထားတာ ဒါနည်းတော့ နည်းသွားတယ်။ ဒါပေမယ့် တိတိကျကျနဲ့ ဘယ်သူမှကြည့်လို့မရပါဘူး။ ပုဂ္ဂလိက လုပ်ငန်းရှင်တွေကလည်း ဘယ်လောက်အထိ သူတို့စာချုပ်စာတမ်းတွေမှာလည်း အခက်အခဲရှိတယ်ဆိုပြီးတော့ ကျွန်တော်တို့ကို ဒီသုံးသပ်စစ်ဆေးရေးဟာ ကျွန်တော်တို့ ၆ လကြာီး စစ်ဆေးခဲ့ပါတယ်ဆိုတော့ ဒီစာရင်းစစ်ချုပ်ကို အကြံပြုချင်ပါတယ်။ ဒီစစ်ဆေးမှုတွေဟာ မလုံလောက်ပါဘူး။ ဒီထက်မက စစ်ဆေး ပေးပါ။ လျှပ်စစ် Corporation YESC ကို ပြောင်းလဲအောင် ဒီထက်မကလုပ်ပေးပါ။ YESC ဟာ ဘာမှ ပြောင်းလဲမှုမရှိပါဘူး။ နောက်ပြီးတော့ သူတို့ရဲ့ မူဝါဒတွေလည်း မအောင်မြင်ပါဘူး။ မအောင်မြင်တဲ့အတွက် ကျွန်တော်တို့ မီးတွေပျက်နေတာပါ။ အခုမီးပျက်နေတာဟာ Distribution အပိုင်းတွေကြောင့် ပျက်နေ တာပါ။ အဲဒါကြောင့် ကျွန်တော်တို့ ဒီကော်မတီက သုံးသပ်အစီရင်ခံတဲ့ဥစ္စာကို Power Point လေးနဲ့ တစ်ချက် ကျွန်တော်ပြပါရစေ။ Power Point ဖွင့်ပေးပါ။ ကျွန်တော်တို့ ရန်ကုန်လျှပ်စစ်ဓာတ်အားပေးအဖွဲ့ဟာ ၉ နှစ်ရှိပြီ။ ဒီလျှပ်စစ်ဓာတ်အားပေးရေး အဖွဲ့ဟာ ၉ နှစ်မှာ လျှပ်စစ်ဓာတ်အားပေးရေး Corporation ဆိုပြီးတော့ ၂ နှစ်မှာ စုစုပေါင်း ၁၁ နှစ်ကျော် ကာလမှာ Corporation အသွင် မပီပြင်ဘူး၊ မဆောင်ရွက်နိုင်ဘူး၊ BODA ကလည်းဖောင်းပွတယ်။ နောက် ပြီးတော့ ကျွန်တော်တို့ Corporation ကြီးဟာ စီးပွားရေးအသွင် လုံးဝမဆန်ဘူး။ ကျွန်တော်တို့ အရင် အတိုင်းပဲဖြစ်နေတယ်။ အဲဒါကြောင့် ဝန်ကြီးဌာနအနေနဲ့ ဒီဥစ္စာကို ဘယ်လိုကိုင်တွယ်မလဲ။ Distribution ကောင်းမှ ကျွန်တော်တို့ ပြည်သူတွေအတွက် လျှပ်စစ်ကကောင်းမှာပါ။ Distribution ဟာ ထိပ်တိုက် ဘာဖြစ်လို့လဲဆိုတာ ကျွန်တော်တို့ လူတိုင်းသိကြပါတယ်။ တောင်ဥက္ကလာမှာ ကလေးလေး ဓာတ်လိုက်ပြီး သေဆုံးခဲ့တယ်။ ဒါဟိုးလေးတကျော်ကျော်ပဲ။ YESC ရဲ့ တာဝန်၊ Distribution ရဲ့တာဝန်၊ Distribution က အားနည်းလို့ ဒါတွေဖြစ်ရတာပါ။ အဲဒါကြောင့် နိဂုံးချုပ်အနေနဲ့ ကျွန်တော်ထောက်ပြ အကြံပြုချင်တာကတော့ စာရင်းစစ်ချုပ်အနေနဲ့ သေချာစစ်ဆေးပါဒ YESC ရဲ့ တစ်ဖက်သတ်အမြင်တွေပဲ ဖြစ်နေပါတယ်။ အကုန်မပြည့်စုံပါဘူး။ ပုဂ္ဂလိကကုမ္ပဏီတွေရဲ့ အမြင်တွေလည်း စစ်ဆေးစေချင်ပါတယ်။ ပြီးတော့ လျှပ်စစ်ဝန်ကြီးဌာန အနေနဲ့ လည်း YESC, MESC Distribution ကို ဘယ်လိုကောင်းမွန်အောင် ဆက်လက်လုပ်ဆောင် မလဲလို့ မေးမြန်းရင်းနဲ့ နိဂုံးချုပ်အပ်ပါတယ်။ ကျေးဇူးတင်ပါတယ်ခင်ဗျာ။</speech>
<speech type="speaker">ဒေါ်ရွှေရွှေစိန်လတ် ပဲခူးတိုင်းဒေသကြီး မဲဆန္ဒနယ်အမှတ်(၃) ဆွေးနွေးဖို့ဖြစ်ပါတယ်။</speech>
<speech><mp id="1267">ဒေါ်ရွှေရွှေစိန်လတ် (မဲဆန္ဒနယ်အမှတ်-၃၊ ပဲခူးတိုင်းဒေသကြီး)</mp>လေးစားအပ်ပါသော နာယကကြီးနှင့် အားလုံးမင်္ဂလာပါရှင်။ ကျွန်မကတော့ ပဲခူးတိုင်းဒေသကြီး အမှတ်(၃)မဲဆန္ဒနယ်မြေ ကိုယ်စားပြု အမျိုးသားလွှတ်တော်ကိုယ်စားလှယ် ဒေါ်ရွှေရွှေစိန်လတ်ပဲ ဖြစ်ပါတယ်။ ကျွန်မအနေနဲ့ ပြည်သူ့ ငွေစာရင်းပူးပေါင်းကော်မတီရဲ့ ပြည်ထောင်စုစာရင်းစစ်ချုပ်အစီရင်ခံစာ အပိုင်း(၂) စာမျက်နှာ ၂၆ ကနေ ၃၀ အထိဖော်ပြထားတဲ့ စိုက်ပျိုးရေးဦးစီးဌာန ခြံစိုက်ကွင်းနဲ့ စက်ရုံများငှားရမ်းမှုနဲ့ပတ်သက်ပြီးတော့မှ အကြံပြုဆွေးနွေးလိုပါတယ်။ မေးခွန်းများလည်း မေးမြန်းလိုပါတယ်။ နာယကကြီးရှင့်။ ကျွန်မတို့ရဲ့ စိုက်ပျိုးရေးဦးစီးဌာနပိုင် ခြံစိုက်ကွင်း ၂၃ရ ခုနဲ့ ၄၄ ခုကို ငှားရမ်း ပြီးတာမှ ၁၉၃ ခုက စိုက်ပျိုးရေးကိုဆောင်ရွက်နေတာ ဖြစ်ပါတယ်။ အဲဒီထဲကမှ န်မတို့ ပြန်အပ်ထား တဲ့လုပ်ငန်းတွေလည်း ရှိပါတယ်။ နောက်တစ်ခါ ကျွန်မတို့ ဆက်လက်ပြီးတော့မှ ဆောင်ရွက်နေတဲ့ လုပ်ငန်းတွေရှိပါတယ်။ ကျွန်မအနေနဲ့ ဒီစာချုပ်ပါ ရည်ရွယ်ချက်အတိုင်းကို အကောင်အထည်မဖော်နိုင်တဲ့ ကုမ္ပဏီက ၅ ခု ရှိပါတယ်။ စာချုပ်စည်းကမ်းကို မလိုက်နာတဲ့ ကုမ္ပဏီက ၆ ခု၊ ခေတ်ကာလနဲ့ မလျော်ညီတဲ့ ငှားရမ်းခနဲ့ ငှားရမ်းထားတဲ့ ကုမ္ပဏီ ၃ ခု၊ ၅ ရာခိုင်နှုန်း ကုန်သွယ်ခွန်ပေးဆောင်ဖို့ ထည့်မချုပ်ပေမယ့် ပေးဆောင်ထားတဲ့ကုမ္ပဏီက ၅ ခု၊ ငှားရမ်းမှု ရပ်ဆိုင်းတဲ့ ကုမ္ပဏီ ၅ ခု၊ နောက် ၅ ရာခိုင်နှုန်း ကုန်သွယ်ခွန် ပေးဆောင်ဖို့ ထည့်မချုပ်ထားပါဘူး။ ပြီးတော့ ပေးလည်းမပေးထားပါဘူး။ အဲဒါက ၅ ခုရှိပါတယ်။ အဲဒီတော့ စုစုပေါင်းကုမ္ပဏီ ၂ရ ခု ရှိပါတယ်။ နိုင်ငံတော်အနေနဲ့ ဒီလိုမျိုး ငှားရမ်းထားတဲ့ ခြံတွေ၊ ခြံစိုက်ကွင်းတွေ၊ စက်ရုံတွေကနေပြီးတော့မှ ဒီလိုမျိုး ပြန်လည်ပြီးတော့မှ ပိတ်သိမ်းတာတို့၊ ခုနက စာချုပ်စည်းကမ်းမလိုက်နာတာတို့ပေါ့။ ကျွန်မတို့ နိုင်ငံအနေနဲ့ ဘယ်လောက်နစ်နာလဲ။ ထုတ်ကုန်လုပ်ငန်းပိုင်းမှာ ဘယ်လောက်နစ်နာသလဲ။ ငွေကြေး အတိုင်းအတာအရ ဘယ်လောက်နစ်နာသလဲ။ နောက် နိုင်ငံတော်ရဲ့ ရသုံးခန့်မှန်းခြေ၊ ရသုံးဝင်ငွေ ထွက်ငွေ ဒါတွေ အခွန်တွေဘယ်လောက်နစ်နာသလဲဆိုတာ ကျွန်မအနေနဲ့ တိတိကျကျ သိရှိလိုပါတယ်။ ပြီးတော့ အခုလို နစ်နာမှုတွေအတွက် သက်ဆိုင်ရာ ဌာန၊ ဝန်ကြီးဌာနအနေနဲ့ တာဝန်ရှိသူတွေကို ဘယ်လိုမျိုးအရေးယူ ဆောင်ရွက်လဲ။ အဲဒါတွေကို ဘယ်လိုပြီးစီးအောင်လုပ်မလဲ။ အစီအစဉ်တွေ ဘယ်လိုရှိသလဲ ဆိုတာကိုလည်း ကျွန်မအနေနဲ့ မေးခွန်းထုတ်လိုပါတယ်။ နောက် ပြည်ထောင်စုစာရင်းစစ်ချုပ်ရဲ့ အကြံပြုချက်၊ နောက်တစ်ခါ ပြည်သူ့ငွေစာရင်းပူးပေါင်း ကော်မတီရဲ့ အကြံပြုချက်တွေ ဒါနှစ်စဉ်လည်း ကျွန်မတို့ အကြံပြုထားပါတယ်။ ဒါပေမယ့် ကျွန်မတို့ ဒီစာရင်းစစ်ချုပ်အစီရင်ခံစာမှာ အဲဒီလိုမျိုး ပြီးခဲ့တဲ့နှစ်က ပြည်ထောင်စုစာရင်းစစ်ချုပ်ရဲ့ အစီရင်ခံစာ အပေါ်မှာ ပြည်ထောင်စုစာရင်းစစ်ချုပ်ရဲ့ အကြံပြုချက်၊ နောက်တစ်ခါ ပြည်သူ့ငွေစာရင်းပူးပေါင်းကော်မတီရဲ့ အကြံပြုချက်၊ လွှတ်တော်ကိုယ်စားလှယ်များရဲ့ ဆွေးနွေးအကြံပြုချက်တွေကို သက်ဆိုင်ရာ ဝန်ကြီးဌာန အနေနဲ့ ဘယ်လောက်အထိ အကောင်အထည်ဖော်ထားတယ်ဆိုတာကို ကျွန်မတို့ စာရင်းစစ်ချုပ်ရဲ့ အစီရင် ခံစာမှာ နှစ်စဉ်ထည့်သွင်းဖို့နဲ့ အကျဉ်းချုပ်ဖော်ပြဖို့လည်း ကျွန်မတို့ ကော်မတီကနေပြီးတော့မှ တင်ပြထား ပါတယ်။ အဲဒါတွေနဲ့ပတ်သက်ပြီးတော့ ကျွန်မတို့အနေနဲ့ ဆက်လက်ပြီးတော့မှ သေသေချာချာ လိုက်နာဖို့ကို ကျွန်မအနေနဲ့ တိုက်တွန်းလိုပါတယ်။ အကြံလည်းပြုလိုပါတယ်။ နောက်တစ်ခု အခုလိုမျိုး ကျွန်မတို့ ဒီတိုက်တွန်းထားတဲ့ အကြံပြုချက်တွေနဲ့ ဘယ်လိုမျိုး လတ်တလောမှာ ဌာနအနေနဲ့ ဘာတွေကိုတော့အမြန်ဆုံးဆောင်ရွက်မယ်။ ဥပမာ စာချုပ်စည်းကမ်း ဖောက်ဖျက်တဲ့ကုမ္ပဏီတွေကို ဘယ်လိုအရေးယူဆောင်ရွက်မလဲ၊ ဘယ်လို တိတိကျကျဆောင်ရွက်မလဲ။ ဘာကြောင့်လဲဆိုတော့ ကျွန်မတို့ရဲ့ တည်ဆဲဘဏ္ဍာရေး စည်းမျဉ်းစည်းကမ်းတွေမှာရှိပါတယ်။ မည်သူမဆို ပေါ့နော်။ ပြည်သူတွေဖြစ်စေ၊ ဌာနဆိုင်ရာဖြစ်စေ စာချုပ်စည်းကမ်း၊ သတ်မှတ်ထားတဲ့ ဘဏ္ဍာရေး စည်းမျဉ်း စည်းကမ်းတွေကို ဖောက်ဖျက်တယ်ဆိုရင် အရေးယူရမှာ ဒါ တရားဥပဒေရဲ့ စိုးမိုးမှုအပိုင်းဖြစ်ပါတယ်။ ဒါကြောင့်မို့လို့ တရားဥပဒေအတိုင်း ကျွန်မတို့ ဘယ်လိုအရေးယူနိုင်မလဲ။ စည်းမျဉ်းစည်းကမ်းတွေအတိုင်း ဘယ်လိုအရေးယူမယ်ဆိုတာ ကျွန်မအနေနဲ့ သိရှိလိုပါတယ်။ တစ်ခါ ငှားရမ်းခ နှုန်းထားတွေကိုလည်း ခေတ်နဲ့အညီပေါ့ အမြန်ဆုံးပြင်ဆင်ပြီးတော့ စာချုပ်တွေကို ဘယ်လိုစာချုပ်တွေချုပ်သွားမလဲ ဒါတွေလည်း ကျွန်မတို့အနေနဲ့သိချင်ပါတယ်။ နောက်တစ်ခါ MAPCO ကနေပြီးတော့ ဖြုတ်သိမ်းထားတဲ့ စက္ကူစက်ကို ပြည်သူ့ငွေစာရင်းပူးပေါင်းကော်မတီကတော့ ဆက်လက် ထိန်းသိမ်းဖို့ အကြံပြုထားပါတယ်။ ဒါပေမယ့် ကျွန်မအနေနဲ့ကတော့ အဲဒီစက္ကူစက်က လက်ရှိအနေမှာ ဘယ်လိုအခြေအနေရှိလဲ၊ ဆက်လက်ထိန်းသိမ်းဖို့ရော ထိန်းသိမ်းလို့ရနိုင်တဲ့ အနေအထား ရှိပါသလား။ ထိန်းသိမ်းပြီးရင်ရော ဘာဆက်လုပ်မှာလဲ၊ ဘယ်လိုအစီအစဉ်တွေ ရှိပါသလဲဆိုတာကိုပါ ဆက်လက်ပြီးတော့ အကြံပြုလိုပါတယ်။ နောက်တစ်ခါ အာမခံထားတဲ့ ကုမ္ပဏီနဲ့ပတ်သက်ပြီးတော့ မီးအာမခံမထားတဲ့ ကုမ္ပဏီနဲ့ ပတ်သက် ပြီးတော့ မီးအာမခံထားဖို့ကိုရော ဌာနက ဘယ်လိုမျိုးဆောင်ရွက်မှာလဲ။ ကျွန်မတို့ တိုက်တွန်းရုံနဲ့ မရတော့ ပါဘူး။ ဥပဒေအတိုင်းပဲ တင်းတင်းကြပ်ကြပ် ဆောင်ရွက်ရမှာဖြစ်ပါတယ်။ နောက်တစ်ခါ ဒီကုန်သွယ် လုပ်ငန်းခွန် မပေးထားတာတွေလည်းရှိတော့ အဲဒီ ကုန်သွယ်လုပ်ငန်းခွန် မရတာတွေက ဘယ်လောက် အတိုင်းအတာအထိ ရှိသလဲ၊ ဒါတွေကိုရော ဘယ်လိုဘယ်လို ကောက်ခံသွားမလဲဆိုတာတွေလည်း ကျွန်မ သိချင်ပါတယ်။ နောက် ဒုတိယအချက်အနေနဲ့တော့ ဒီအစီရင်ခံစာရဲ့ အပိုင်း(၂) စာမျက်နှာ ၅၄ ကနေ ၅၅ မှာ ဖော်ပြ ထားတဲ့ ရေအရင်းအမြစ်နဲ့မြစ်ချောင်းများ ဖွံ့ဖြိုးတိုးတက်ရေး ဦးစီးဌာနရဲ့ လုပ်ငန်းဆောင်ရွက်မှုနဲ့ပတ်သက်ပြီး ဆွေးနွေးလိုပါတယ်။ အဲဒီမှာဆိုလို့ရှိရင် သီးသန့်ရန်ပုံငွေကနေပြီးတော့မှ ၉ ဘီလီယံသုံးထားတယ်။ အဲဒီ ဟာနဲ့ပတ်သက်ပြီးတော့ စာရင်းစစ်ချုပ်ရဲ့ အစီရင်ခံစာမှာရော၊ ဌာနကနေတင်ပြတဲ့အထဲမှာရော စနစ်တကျ ဘယ်လိုသုံးစွဲ ထားတယ်ဆိုတာကို ကျွန်မတို့ သိရှိနိုင်မှု အရမ်းအားနည်းပါတယ်။ ဒီဟာနဲ့ပတ်သက် ပြီးတော့ နောင်လာမယ့် သီးသန့်ရန်ပုံငွေသုံးစွဲမှုနဲ့ ပတ်သက်ပြီးတော့မှ သေသေချာချာ အသေးစိတ်စီမံ ထားဖို့လိုသလို ရငွေသုံးငွေတင်ပြတဲ့အခါမှာ ဒါတွေနဲ့ပတ်သက်ပြီးတော့ အသေးစိတ်တင်ပြမှသာ ပြည်ထောင်စုစာရင်းစစ်ချုပ်အနေနဲ့ သေသေချာချာ စစ်ဆေးနိုင်မှာဖြစ်ပါတယ်။ သဘာဝဘေးအန္တရာယ် တွေဟာ တားဆီးလို့မရဘူး၊ အမြန်ဖြစ်တယ် ဒါတွေနဲ့ပဲအကြောင်းပြပြီးတော့ ငွေကိုသုံးချင်တိုင်းသုံးလို့ မရပါဘူး။ စနစ်တကျ ဘယ်လောက်ပဲ အရေးပေါ်ဖြစ်ပါစေ စနစ်တကျခန့်ခွဲမှုသည် ငွေကြေးစီမံခန့်ခွဲမှုရဲ့ အရေးအကြီးဆုံးအပိုင်းလည်း ဖြစ်ပါတယ်။ ဒါဟာပြည်သူတွေရဲ့ ဘဏ္ဍာငွေဖြစ်ပါတယ်။ နောက်တစ်ခု မြန်မာ့မီးရထားမှာ လျှပ်စစ်ရထားမှာဆိုရင် ၅ ဘီလီယံကျော် ရင်းနှီးမြှုပ်နှံပြီးတော့မှ နေ့စဉ်ရငွေဟာ ကုန်ကျစရိတ်ရဲ့ ၁၇.၅ ရာခိုင်နှုန်းရှိတယ်ဆိုတာ ဒါဟာ တော်တော်ကိုပဲ လွဲမှားတဲ့စီမံကိန်း ဖြစ်ပါတယ်။ ဒါကြောင့်မို့လို့ နောင်ဒီလိုမျိုးစီမံကိန်းတွေ မဖြစ်ဖို့အတွက် သက်ဆိုင်ရာဌာနအနေနဲ့ သေသေ ချာချာဆောင်ရွက်ပြီးတော့မှ ဝန်ကြီးဌာနများနဲ့ နောက်တစ်ခါမှာ Cabinet ကလည်း ဒီလိုလုပ်ငန်းတွေကို သေချာစိစစ်ဖို့ ကျွန်မအနေနဲ့ တိုက်တွန်းလိုပါတယ်။ နောက် မီးရထားရဲ့ မီးရထားလမ်းပိုင်းတွေနဲ့ ပတ်သက် ပြီးတော့မှ ဆောင်ရွက်ပြီးတဲ့ ၄၆ ခုမှာဆိုရင် ၂၆ ခုသာ ဖွင့်လှစ်နိုင်ပြီးတော့ ကျန်တဲ့ ၂၀ ပိတ်ထားရပါတယ်။ တကယ်တော့ ဆင်းရဲနွမ်းပါးတဲ့ ပြည်သူတွေ ကုန်စည်စီးဆင်းဖလှယ်မှုမှာဆိုရင် မီးရထားက အရေးကြီး ပါတယ်။ ဒါကြောင့်မို့လို့ နိုင်ငံရဲ့ဒီလိုမျိုး ကုန်စည်စီးဆင်းမှုအတွက် အရေးပါတဲ့ ဒီလိုမျိုးလမ်းပိုင်းတွေကို ငွေကြေးတွေအများကြီး အကုန်အကျခံပြီးတော့မှ အကျိုးမရှိဘူးဆိုရင် ဒါတွေကို သေသေချာချာပြန်လည် စိစစ်ဖို့ကို ကျွန်မအနေနဲ့ တိုက်တွန်းပြောကြားရင်း နိဂုံးချုပ်ပါတယ်။ အားလုံးကျေးဇူးတင်ပါတယ်ရှင်။</speech>
<speech type="speaker">ဒေါက်တာအောင်ခင် ပြင်ဦးလွင်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1483">ဒေါက်တာအောင်ခင်(ပြင်ဦးလွင်မဲဆန္ဒနယ်၊ မန္တလေးတိုင်းဒေသကြီး)</mp>လေးစားအပ် ပါသော ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါ။ ကျွန်တော်ကတော့ ပြင်ဦးလွင် ငွေစာရင်းပူးပေါင်းကော်မတီရဲ့ အစီရင်ခံစာ (၇/၂၀၁၈) နဲ့ပတ်သက်လို့ ဆွေးနွေးသွားမှာဖြစ်ပါတယ်။ ပထမအချက်အနေနဲ့ကတော့ ၂၀၁၆-၂၀၁ရ ဘဏ္ဍာရေးနှစ်မှာ လူတစ်ဦးစီရဲ့ ပျမ်းမျှထုတ်လုပ်မှုနှင့် ဝန်ဆောင်မှု တန်ဖိုး(Per Capita GDP) တိုးတက်မှုနှုန်းဟာ ၂၀၁၅-၂၀၁၆ ထက် ကျဆင်းနေတာတွေ့ရပါတယ်။ ထိုနည်းတူစွာပဲ ပြည်တွင်းအသားတင်ထုတ်လုပ်မှုနဲ့ ဝန်ဆောင်မှုတိုးတက်မှုနှုန်း GDP ဟာလည်း ၅.၉ ရာခိုင်နှုန်းပဲရှိပြီးတော့ ဒါလည်းကျဆင်းနေတာ တွေ့ရပါတယ်။ လယ်ယာကဏ္ဍကြီးတစ်ခုလုံးရဲ့ ထုတ်လုပ်မှုဟာ ၂၀၁၅-၂၀၁၆ ဘဏ္ဍာရေးနှစ်ကို မမီဘဲနဲ့ ပြည့်မီ ခြင်းကို အလေးထားဆောင်ရွက်ဖို့လည်းလိုပါတယ်။ ပြည့်မီအောင် ဘယ်လိုလုပ်မလဲဆိုတာကို ကျွန်တော်တို့ ဒီနည်းလမ်းတွေ၊ ဗျူဟာတွေ စဉ်းစားဖို့လိုပါတယ်။ နောက်တစ်ချက်ကတော့ ပြည်တွင်းအခွန်ဦးစီးဌာနမှ တာဝန်ယူကောက်ခံတဲ့အခွန်နဲ့ ပတ်သက်လို့ ဆွေးနွေးလိုပါတယ်။ ကုန်သွယ်ခွန်၊ ဝင်ငွေခွန်၊ တံဆိပ်ခေါင်းခွန် ကျဆင်းနေမှုဟာလည်း စဉ်းစားစရာဖြစ်နေပါတယ်။ အမှန်ဆိုရင်တော့ ပိုပြီးတော့ ကောက်ခံရရှိရမှာ ဖြစ်ပါတယ်။ အခွန်ရရှိငွေနဲ့ GDP အချိုးကလည်း နိမ့်ကျနေဆဲပဲဖြစ်ပါတယ်။ အထူးသဖြင့် အခွန်ရငွေ တိုးတက်မှုဟာ ပြည်တွင်းအသားတင်ထုတ်လုပ်မှု၊ တန်ဖိုးတိုးတက်မှုနှုန်းနဲ့ ငွေကြေးဖောင်းပွမှုနှုန်းတို့ကို ကျော်လွန်ရရှိအောင် ဆောင်ရွက်နိုင်ဖို့လိုပါတယ်။ လက်ရှိအခွန်နှုန်းထားများဟာလည်း သင့်လျော်တဲ့ နှုန်းထားများဖြစ်ပါတယ်။ အခွန်နှုန်းထားကို တိုးမြှင့်မကောက်ခံဘဲနဲ့ အခွန်ဆိုင်ရာပညာပေးလုပ်ငန်း၊ အခွန်ဆိုင်ရာဝန်ဆောင်မှုလုပ်ဖို့၊ Tax တွေကို ပိုကျယ်ကျယ်ပြန့်ပြန့်လုပ်ဖို့၊ အခွန်အကောက်ကို ကြပ်ကြပ်မတ်မတ်ပိုရဖို့၊ ပြည်သူတွေကို ဆုပေး ဒဏ်ပေး စနစ်တွေလုပ်ဖို့ ဒီလိုကျွန်တော်တို့ အစီရင်ခံစာမှာ သုံးသပ်အကြံပြုထားတာ အင်မတန်မှ ကောင်းတဲ့အချက် ဖြစ်ပါတယ်။ နောက်တစ်ချက်အနေနဲ့က အာဆီယံနိုင်ငံများမှာ အခွန်အကောက်ရငွေနဲ့ GDP အချိုးဟာလည်း အရှေ့တီမောက ကမ္ဘာ့အဆင့် ၁ ရရှိပြီးတော့ ထိုင်းနိုင်ငံအနေနဲ့ အဆင့် ၁၁၀ ရရှိနေတယ်။ မြန်မာနိုင်ငံကတော့ ကမ္ဘာ့အဆင့် ၁၇၀ မှာပဲ ရပ်တည်နေတာတွေ့ရပါတယ်။ အခွန်အကောက်ရငွေနဲ့ GDP အချိုးဟာလည်း တိုးတက်ဖို့လိုတယ်ဆိုတာ ပြနေပါတယ်။ ဘဏ္ဍာနှစ်ကျော်လွန်သုံးစွဲခြင်းကိုလည်း ကျွန်တော်ဆွေးနွေးလိုပါတယ်။ အသုံးစရိတ် ၆၂.၉၁၉ ဘီလီယံ တွေ့ရှိရပြီးတော့ ပြည်ထောင်စုစာရင်းစစ်ချုပ်ရုံး၊ ကျန်းမာရေးနှင့် အားကစားဝန်ကြီးဌာန၊ မြန်မာနိုင်ငံတော်ဗဟိုဘဏ်၊ နေပြည်တော် စည်ပင်သာယာရေးကော်မတီနဲ့ မြန်မာဆိပ်ကမ်းအာဏာပိုင်တို့ အနေနဲ့ တောင်းခံချက်အတိုင်း အပြည့်အဝသုံးစွဲနိုင်မှုမရှိကြောင်း တွေ့ရပါတယ်။ ထိုသို့လုပ်ဆောင်ချက် မှာ တည်ဆဲဘဏ္ဍာရေးစည်းမျည်းစည်းကမ်းနှင့် မကိုက်ညီခြင်းဖြစ်သဖြင့် ဘဏ္ဍာငွေအရအသုံးဆိုင်ရာ ဥပဒေပြဋ္ဌာန်းချက် များနှင့်အညီ တည်ဆဲဘဏ္ဍာရေး စည်းမျဉ်းစည်းကမ်းများ လိုက်နာဆောင်ရွက်ရေးကို ကြပ်မတ်ဆောင်ရွက် သင့်ပါတယ်။ နောက်တစ်ချက်အနေနဲ့ကတော့ နိုင်ငံခြား သွင်းကုန်တန်ဖိုးနဲ့ နိုင်ငံခြားပို့ကုန်တန်ဖိုး ဆွေးနွေးလို ပါတယ်။ နိုင်ငံခြားပို့ကုန်တန်ဖိုးထက် နိုင်ငံခြားသွင်းကုန်တန်ဖိုးဟာ များနေပါတယ်။ ဒီအချက်ဟာလည်း ဆန်းစစ်သုံးသပ်ဖို့လိုပါတယ်။ ပို့ကုန်တန်ဖိုးတွေကို များအောင်ဘယ်လိုလုပ်မလဲ။ လယ်ယာစိုက်ပျိုးရေး ကဏ္ဍတွေ၊ အမယ်သစ်တွေ၊ ဈေးကွက်တွေကို ရှာပေးရမယ်။ ဘယ်လိုကြိုးစားပြီးတော့ လုပ်မလဲဆိုတာ စဉ်းစားဖို့လိုလာပါတယ်။ သွင်းကုန်ကိုလည်း သေသေချာချာစိစစ်ဖို့လိုပါတယ်။ နောက်တစ်ချက်ကတော့ ပြည်ထောင်စု ဘဏ္ဍာရန်ပုံငွေပြင်ပမှ ဆောင်ရွက်သော ပြည်ထောင်စု တဆက်၏ ၂၁က် ဂွင်ဝင်ရောက်ကတIUSD ဖြစ်နေပါတယ်။ ထိုငွေ ကြပ်မတ်မှုအခြေအနေကို ပြည်ထောင်စုလွှတ်တော်မှတစ်ဆင့် ပြည်သူများကို ပွင့်လင်းမြင်သာစွာ ရှင်းလင်းတင်ပြရန်လိုအပ်ကြောင်း အကြံပြုခြင်းကို ထောက်ခံပါတယ်။ နောက်ဆုံးအချက်အနေနဲ့က ပြည်ထောင်စုဝန်ကြီးဌာန ၊အဖွဲ့အစည်းအနေနဲ့ ပြည်ပအကူအညီ ရငွေနဲ့ ချေးယူငွေများနှင့် ဆောင်ရွက်သော လုပ်ငန်းများ၊ စီမံကိန်းများကို စီမံကိန်းလျာထားချက်နှင့်အညီ အကောင်အထည်ဖော် ဆောင်ရွက်နိုင်မှုမရှိခြင်း၊ ဘတ်ဂျက်ခွင့်ပြုငွေနှင့်အညီ ထုတ်ယူသုံးစွဲနိုင်မှုမရှိခြင်း တို့ကို ကြပ်မတ်ဆောင်ရွက်သွားရန်လိုအပ်ကြောင်း သုံးသပ်အကြံပြုထားသည့် ပြည်သူ့ငွေစာရင်းပူးပေါင်း ကော်မတီ၏ သဘောထားမှတ်ချက် အစီရင်ခံစာ(၇/၂၀၁၈)ကို ထောက်ခံပါကြောင်းနဲ့ အကြံပြုတင်ပြ ဆွေးနွေး ပြောကြားရင်း နိဂုံးချုပ်ပါတယ်။ အားလုံး ကျေးဇူးတင်ပါတယ်။</speech>
<speech type="speaker">ဒေါ်ချိုချိုဝင်း မော်လိုက်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1412">ဒေါ်ချိုချိုဝင်း(မော်လိုက်မဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယက၊ အမျိုးသားလွှတ်တော် ဥက္ကဋ္ဌနှင့်တကွ အားလုံးပဲမင်္ဂလာပါရှင်။ ကျွန်မကတော့ စစ်ကိုင်းတိုင်းဒေသကြီး၊ မော်လိုက်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်ချိုချိုဝင်း ဖြစ်ပါတယ်။ ကျွန်မအနေနဲ့ ပြည်ထောင်စုစာရင်းစစ်ချုပ်ရဲ့ ၂၀၁၆-၂၀၁ရ ဘဏ္ဍာရေးနှစ်ရဲ့ စစ်ဆေးတွေ့ရှိချက် အစီရင် ခံစာနဲ့ပတ်သက်ပြီး ပြည်သူ့ငွေစာရင်းပူးပေါင်းကော်မတီရဲ့ သုံးသပ်အကြံပြုချက်နဲ့ပတ်သက်ပြီး ဆွေးနွေး သွားမှာဖြစ်ပါတယ်။ နာယကကြီးရှင့်။ ပြည်ထောင်စုစာရင်းစစ်ချုပ်ဆိုတာ ၂၀၀၈ ဖွဲ့စည်းပုံအခြေခံဥပဒေ ပုဒ်မ ၂၄၂ အရ နိုင်ငံတော်၏အရအသုံးစာရင်းများကို စစ်ဆေးရန် ပြည်ထောင်စုလွှတ်တော်ရဲ့ သဘောတူညီချက်ဖြင့် နိုင်ငံတော် သမ္မတက ခန့်အပ်တာဝန်ပေးအပ်ထားတဲ့သူ ဖြစ်ပါတယ်။ ပြည်ထောင်စုစာရင်းစစ်ချုပ်ရဲ့ တာဝန်နဲ့ လုပ်ပိုင်ခွင့် များကိုလည်း စာရင်းစစ်ချုပ်ဥပဒေမှာ အပြည့်အဝပေးထားပြီး ဖြစ်ပါတယ်။ ပြည်ထောင်စုစာရင်းစစ်ချုပ် အနေဖြင့် နိုင်ငံတော်ရဲ့ အရအသုံးစာရင်းများကို စစ်ဆေးရာမှာ ဘဏ္ဍာရေးစည်မျဉ်း၊ စည်းကမ်းများနဲ့ ကိုက်ညီမှု ရှိ မရှိ၊ ပကတိမြေအနေအထားနဲ့ ကိုက်ညီမှု ရှိ မရှိ၊ ပြည်သူလူထုအတွက် ရေတိုရေရှည် အကျိုးဖြစ်ထွန်းမှု ရှိ မရှိ၊ အားနည်းချက်များ၊ အားသာချက်များ၊ ချွတ်ယွင်းချက်များ အဂတိတရားများကို တာဝန်ယူမှု၊ တာဝန်ခံမှုရှိစွာ ရဲရဲဝံ့ဝံ့ ပြတ်ပြတ်သားသား စစ်ဆေးဖော်ထုတ်တင်ပြရန် အထူးလိုအပ်ပါတယ်။ ၂၀၁၆-၂၀၁ရ စာရင်းစစ်ချုပ် အစီရင်ခံစာမှာ ဝန်ကြီးဌာနအသီးသီးရဲ့ ငွေလုံးငွေရင်းအသုံးစရိတ်၊ သာမန် အသုံးစရိတ်များ စစ်ဆေးတွေ့ရှိချက်များနှင့် ပတ်သက်ပြီး အလေးထားဖော်ပြထားမှု အားနည်းတာကို တွေ့ရှိရပါတယ်။ ငွေလုံးငွေရင်းအသုံးစရိတ်နဲ့ သာမန်အသုံးစရိတ်များ တင်ပြတောင်းခံလာမှုအပေါ် တိုင်းပြည်ရဲ့ လိုအပ်ချက်၊ ပြည်သူများရဲ့ အကျိုးစီးပွားကို ရှေးရှုပြီး နိုင်ငံတော်အစိုးရရဲ့ ခွင့်ပြုချက်နဲ့ ပြည်ထောင်စု လွှတ်တော်က စိစစ်အတည်ပြုလိုက်တဲ့ အသုံးစရိတ်များဟာ မှန်ကန်တဲ့အသုံးစရိတ်များဖြစ်ဖို့ ပြည်သူ အတွက် အမှန်တကယ် အကျိုးဖြစ်ထွန်းဖို့ဆိုရင် ပြည်ထောင်စုစာရင်းစစ်ချုပ်ရဲ့ လုပ်ငန်းစွမ်းဆောင်ရည်နဲ့ အကူအညီ အများကြီးလိုအပ်ပါတယ်။ နိုင်ငံပိုင်စီးပွားရေးလုပ်ငန်းများနဲ့ ပတ်သက်ပြီး လုပ်ငန်းရပ်ဆိုင်းရမှု၊ ဝန်ထမ်းများလစာပေးနေရမှု၊ ထိန်းသိမ်းမှုစရိတ်များ စသည်တို့ကြောင့် အရှုံးဖြစ်ပေါ်နေရမှုများကိုသာ ဖော်ပြထားပြီး လုပ်ငန်းရပ်ဆိုင်းရခြင်း အကြောင်းတရား အခြေအနေများအပေါ် စစ်ဆေးတွေ့ရှိချက်ကို အစီရင်ခံစာမှာ ဖော်ပြထားခြင်းမရှိတာကိုလည်း တွေ့ရှိရပါတယ်။ နာယကကြီးရှင့်။ ၂၀၁၆-၂၀၁ရ ဘဏ္ဍာနှစ်အစီရင်ခံစာ လေ့လာချက်အရ တိုင်းပြည်ဘဏ္ဍာရဲ့ ယိုပေါက်များစွာကို တွေ့ရှိရပါတယ်။ စီမံကိန်းအလွဲအမှားများ၊ Management အားနည်းမှုများ၊ စွမ်းဆောင်ရည် အားနည်းခြင်းများ၊ နည်းပညာမဖွံ့ဖြိုးမှုများ၊ တရားမမျှတမှုများ၊ စာချုပ်စာတမ်းမပြည်စုံမှုများ၊ အဂတိ တရားများ၊ အမြော်အမြင်နည်းပါးမှုများ၊ ဌာနချင်းချိတ်ဆက်ဆောင်ရွက်မှု အားနည်းခြင်းများ၊ စည်းမျဉ်း၊ စည်းကမ်းများကို မလိုက်နာမှုများ၊ အရေးယူဆောင်ရွက်မှု အားနည်းခြင်းများ စတဲ့ယိုပေါက်များဟာ တိုင်းပြည်ဖွံ့ဖြိုးမှု နောက်ကျခြင်း၊ ဆင်းရဲမွဲတေမှုများပြားခြင်း၊ ပဋိပက္ခများပြားခြင်း၊ တရားဥပဒေစိုးမိုးမှုကို ထိပါးခြင်းများကို ဖြစ်ပေါ်စေတဲ့အကြောင်းတရားများ ဖြစ်ပါတယ်။ ဒါကြောင့် စာရင်းစစ်ချုပ်အနေဖြင့် ယင်းယိုပေါက်များကို အတတ်နိုင်ဆုံး စိစစ်သွားရန်လိုအပ်ကြောင်း ဆွေးနွေးလိုပါတယ်။ နာယကကြီးရှင့်။ စာရင်းစစ်ချုပ်အစီရင်ခံစာမှာ အခွန်ဘဏ္ဍာရဆေ့ပိုင်းနဲ့ ပတ်သက်ပြီး အားနည်းချက်၊ အားသာချက်များ ထည့်သွင်းဖော်ပြထားခြင်း မတွေ့ရပါဘူး။ အားနည်းချက်၊ အားသာချက် အကြောင်းတရား များကိုလည်း စစ်ဆေးဖော်ထုတ်နိုင်မယ်ဆိုရင် ရှေ့ဆက်ဆောင်ရွက်ရမယ့် လုပ်ငန်းများအတွက် အကောင်း အဆိုးကို သုံးသပ်နိုင်မှာဖြစ်ပါတယ်။ နာယကကြီးရှင့်။ Power Point အသုံးပြုခွင့်ပြုပါရှင့်။ ဒါကတော့ ပြည်ထောင်စုစာရင်းစစ်ချုပ်ရဲ့ ၂၀၁၆-၂၀၁ရ ဘဏ္ဍာရေးနှစ် စစ်ဆေးတွေ့ရှိချက် အစီရင်ခံစာနဲ့ပတ်သက်ပြီး ပြည်သူ့ငွေစာရင်းပူးပေါင်း ကော်မတီရဲ့ သုံးသပ်အကြံပြုချက် ဖြစ်ပါတယ်။ လွှတ်တော်ကိုယ်စားလှယ်များအားလုံးရဲ့ လက်ထဲကိုလည်း ဖြန့်ဝေထားပြီးဖြစ်ပါတယ်။ ဒါကတော့ စာရင်းစစ်ချုပ်အစီရင်ခံစာနဲ့ ပတ်သက်ပြီးတော့မှ ကျွန်မတို့ ဒီဘဏ္ဍာရေးစည်းမျဉ်း၊ စည်းကမ်းများကို လိုက်နာရန်လိုအပ်တာနဲ့ ပတ်သက်ပြီးတော့မှ ကျွန်မတို့က အကြံပြုထားတဲ့အပိုင်း ဖြစ်ပါတယ်။ Next ဒီဟာကတော့ ကျွန်မတို့ ဌာနအချင်းချင်း၊ ကျွန်မတို့ ဒီစာရင်းစစ်ချုပ် အစီရင်ခံစာမှာ ကြည့်မယ် ဆိုလို့ရှိရင် ဌာနတစ်ခုနဲ့တစ်ခု ဆက်စပ်ဆောင်ရွက်တဲ့နေရာမှာ ချိတ်ဆက်မှုတွေ အားနည်းနေတာကို တွေ့ရတဲ့အတွက်ကြောင့်မို့လို့ ဌာနအချင်းချင်း ဆက်စပ်မှုစွမ်းရည်တွေကို ကျွန်မတို့ အကြံပြုထားတာ ဖြစ်ပါတယ်။ ဒါကတော့ ကျွန်မတို့ နိုင်ငံပိုင်စီးပွားရေးလုပ်ငန်းများနဲ့ နောက် BOT, PPP စနစ်နဲ့ ဆောင်ရွက်တဲ့ စီးပွားရေးလုပ်ငန်းကဏ္ဍနဲ့ ပတ်သက်ပြီးတော့မှ တိတိကျကျ ကျွန်မတို့ ဒါတွေဟာဆိုလို့ ရှိရင် တိုင်းပြည် အတွက် တကယ်လည်းအရေးကြီးတဲ့ စီးပွားရေးကဏ္ဍကြီးတွေ ဖြစ်တဲ့အတွက်ကြောင့်မို့လို့ ဒီထက်ပိုပြီးတော့မှ ပြည့်ပြည့်စုံစုံ ထည့်သွင်းသင့်ကြောင်း အကြံပြုထားတာဖြစ်ပါတယ်။ ဒါကတော့ ဝန်ကြီးဌာနများရဲ့ ငွေလုံးငွေရင်းအသုံးစရိတ်နဲ့ ပတ်သက်ပြီးတော့မှ ပြည့်စုံစွာဖော်ပြဖို့ အကြံပြုထားတာ ဖြစ်ပါတယ်။ Next ဒါကတော့ ကျွန်မတို့ ပြည်ထောင်စုစာရင်းစစ်ချုပ်မှာဆိုလို့ရှိရင် ဒီဘဏ္ဍာငွေအသုံးစာရင်း များကိုပေါ့နော် လွှတ်တော်ကိုယ်စားလှယ်တွေအရှေ့မှာလည်း ဆွေးနွေးသွားတာရှိပါတယ်။ အသုံးစာရင်းတွေ စိစစ်ထည့်သွင်းဖော်ပြဖို့ ဖြစ်ပါတယ်။ ဒါကတော့ ကျွန်မတို့ သက်ဆိုင်ရာအဖွဲ့အစည်းများကနေ ပြီးတော့မှ ၂၀၁၅-၂၀၁၆ ပြီးခဲ့တဲ့ကာလ ပေါ့နော်။ အဲဒီမှာ ကျွန်မတို့ တကယ်လိုက်နာမှု ရှိ မရှိပေါ့။ ဝန်ကြီးဌာနတွေက ပြည်ထောင်စုလွှတ်တော် ကနေ အကြံပြုထားချက်တွေ၊ ပြည်ထောင်စာရင်းစစ်ချုပ်ကနေပြီးတော့မှ အကြံပြုထားချက်တွေကို တကယ် လိုက်နာဆောင်ရွက်ခြင်း ရှိ မရှိတွေကိုလည်း ဖော်ပြဖို့ကို အကြံပြုထားတာဖြစ်ပါတယ်။ Next ဒါကတော့ ကျွန်မတို့က တကယ် ပြည်ထောင်စုစာရင်းစစ်ချုပ်အနေနဲ့ တိုင်းပြည်ရဲ့ တကယ် အရအသုံးတွေကို စိစစ်တဲ့နေရာမှာ တကယ့်စီမံကိန်းကြီးတွေ နိုင်ငံတော်ရဲ့ ဘဏ္ဍာငွေကို အမြောက်အမြား သုံးစွဲတဲ့ စီမံကိန်းတွေဟာဆိုလို့ရှိရင် တကယ်ပဲ နိုင်ငံတော်အတွက် အကျိုးရှိသလား။ နိုင်ငံတော်အတွက် အကျိုးမရှိဘူးလား။ တကယ့်ကြီးကြီးမားမား နိုင်ငံတော်ရဲ့ ဒီအကျိုးစီးပွားကို ထိခိုက်နိုင်မယ့်ဟာမျိုးတွေ ဆိုလို့ရှိရင် ဒါမှမဟုတ် အကျိုးရှိနိုင်မယ့် ဟာမျိုးတွေဆိုလို့ရှိရင် သီးသန့်ဒါကို အလေးပေးပြီးတော့မှ ဒီဥစ္စာကို ပြည့်ပြည့်စုံစုံ စိစစ်ပြီးတော့မှ အစီရင်ခံစာတင်သင့်ပါကြောင်းကို ကျွန်မတို့က အကြံပြုထားတာ ဖြစ်ပါတယ်ရှင့်။ Power Point ပိတ်လို့ရပါပြီ။ နိဂုံးချုပ်အနေနဲ့ပြောချင်တာကတော့ ပြည်ထောင်စုစာရင်းစစ်ချုပ်အနေဖြင့် လွှတ်တော်အသံ၊ ပြည်သူ့ အသံဆိုသလိုပေါ့နော် ပြည်သူများတကယ် ပြည်သူ့ကိုယ်စားလှယ်များ၊ လွှတ်တော်ကိုယ်စားလှယ်များရဲ့ ဆွေးနွေးချက်များဟာ ပြည်သူများ လက်တွေ့ရင်ဆိုင် ကြုံတွေ့နေရသော မြေပြင်ပကတိ အနေအထားများကို လေ့လာတွေ့ရှိချက်များအပေါ်မှာ အခြေခံပြီးတော့မှ ဆွေးနွေးတာဖြစ်တဲ့အတွက်ကြောင့်မို့လို့ လွှတ်တော် ကိုယ်စားလှယ်များရဲ့ ဆွေးနွေးချက်များကို အလေးအထားဆောင်ရွက်ပေးပါရန် လိုအပ်ကြောင်း ပြော ကြားရင်း နိဂုံးချုပ်ပါတယ်ရှင့်။ အားလုံးကို ကျေးဇူးတင်ပါတယ်။</speech>
<speech type="speaker">ဦးခင်ဝင်း မကွေးတိုင်းဒေသကြီး မဲဆန္ဒနယ်အမှတ်(၂)ဆွေးနွေးဖို့ဖြစ်ပါတယ်။</speech>
<speech><mp id="1277">ဦးခင်ဝင်း(မဲဆန္ဒနယ်အမှတ်-၂၊ မကွေးတိုင်းဒေသကြီး)</mp>လေးစားအပ်ပါသော နာယကကြီးနှင့်တကွ အမျိုးသားလွှတ်တော် ဥက္ကဋ္ဌကြီး၊ ကြွရောက်လာသော သူအားလုံးကို မင်္ဂလာပါလို့ ကျွန်တော်နှုတ်ခွန်းဆက်သအပ်ပါတယ်။ ကျွန်တော်ကတော့ မကွေးတိုင်းဒေသကြီး၊ မဲဆန္ဒနယ်အမှတ်(၂)မှ အမျိုးသားလွှတ်တော်ကိုယ်စားလှယ် ဦးခင်ဝင်း ဖြစ်ပါတယ်။ ကျွန်တော်ဒီနေ့ ပြည်ထောင်စုစာရင်းစစ်ချုပ်ရုံးရဲ့ ၂၀၁၆-၂၀၁ရ ဘဏ္ဍာနှစ် စာရင်း စစ်ဆေးတွေ့ရှိချက် အစီရင်ခံစာ လျှပ်စစ်ကဏ္ဍနဲ့ပတ်သက်ပြီးတော့ ကျွန်တော် နည်းနည်းအကြံပြု ဆွေးနွေး သွားမှာဖြစ်ပါတယ်ခင်ဗျ။ လျှပ်စစ်စွမ်းအင်ဝန်ကြီးဌာနက အမျိုးသားအဆင့် လျှပ်စစ်ဓာတ်အား ထုတ်လုပ် ရေးစီမံချက်ကို ၂၀၁၄ နှစ်မှာ ဂျပန်နိုင်ငံ JICA အကူအညီနဲ့ ရေးဆွဲခဲ့တယ်လို့ သိရပါတယ်။ ဒီစီမံချက် အရ လျှပ်စစ်လိုအပ်ချက်က ၁ နှစ်ကို ၃၀ ရာခိုင်နှုန်း တိုးတက်လျက်ရှိပြီး ၂၀၃၀-၂၀၃၁ ခုနှစ်မှာ လျှပ်စစ် ဓာတ်အား ၂၉,၁၈၉ မဂ္ဂါဝပ် တိုးထုတ်လုပ်မယ်လို့ လျာထားပါတယ်။ ၂၉,၁၈၉ မဂ္ဂါဝပ် ထုတ်လုပ်ရာမှာ ရေအားလျှပ်စစ်စီမံကိန်းကဏ္ဍ ၇၂.၉ ရာခိုင်နှုန်းထိ ထုတ်လုပ်မှာပါ။ တစ်ခါ ရေအားလျှပ်စစ်ကဏ္ဍကို ပြန်ကြည့်မယ်ဆိုရင် နိုင်ငံနဲ့အဝှမ်း ရေအားလျှပ်စစ်နဲ့ထုတ်မှာ ၆၈ ခုရှိပါတယ်။ အဲဒီရှိတဲ့အထဲကနေပြီးတော့ ၂၀၁၆-၂၀၁ရ ခုနှစ်မှာ စီမံကိန်းလည်နေတာ ၂၅ ခု ရှိပါတယ်။ ၆ ခုက ဆက်လက်တည်ဆောက်ဆဲပါ။ ကျန်တဲ့စီမံကိန်း ၃ရ ခုက MoU ရေးထိုးပြီးနဲ့ MoA စီမံကိန်း အဆင့်သာရှိပါသေးတယ်။ ကျွန်တော်တို့က အထက်ပါတည်ဆောက်ပြီး ၂၅ ခုဟာလည်း၂၀၁၆-၂၀၁ရ အထိဆိုလို့ရှိရင် ၃,၁၅၁ မဂ္ဂါဝပ်သာပေးခဲ့ပြီး ကျန် ၆ ခုပြီးမှသာ ကျွန်တော်တို့က ၆,၁၉၉ မဂ္ဂါဝပ် ပေးနိုင်မှာ ဖြစ်ပါတယ်ခင်ဗျ။ နိုင်ငံတော်စီမံချက်မှာ မပါဝင်သေးတဲ့ အသေးစားစီမံကိန်း တစ်ခုအပါအဝင် ရေအားလျှပ်စစ် စီမံကိန်း ရ ခု ပြီးစီရမည့်ကာလဟာ ၁ နှစ်မှ ၆ နှစ်အထိလည်း ကျွန်တော်တို့ ကြာနိုင်ပါတယ်။ စာရင်းအရ ပေးထားတာ။ လက်ရှိပြီးစီးမှုအခြေအနေကို ပြန်ပြီးတော့ သုံးသပ်ကြည့်မယ်ဆိုရင်လည်း သူဌေးစီမံကိန်းရဲ့ ၄၂.၉၀ ရာခိုင်နှုန်း၊ အထက်ကျိုင်းတောင်းစီမံကိန်းက ၃၄.၀၂ ရာခိုင်နှုန်း၊ ရွှေလီ(၃)စီမံကိန်းက ၁၀.၅၅ ရာခိုင်နှုန်း၊ အထက်ရဲရွာစီမံကိန်းက ၂၆.၇၆ ရာခိုင်နှုန်း၊ အထက်နမ့်ထွမ်စီမံကိန်းက ၆၂.၆၉ ရာခိုင်နှုန်းသာ ပြီးစီးသေးတဲ့အတွက် ယင်းစီမံကိန်းဖြစ်သည့်အတွက် အထက်ပေါင်းလောင်းနဲ့ ဒီးဒုတ်စီမံကိန်းဟာ စီမံကိန်း လုပ်ငန်းများ ဆောင်ရွက်ဆဲသာရှိနေပါတယ်။ ရွှေလီ(၃)နဲ့ အထက်ပေါင်းလောင်းစီမံကိန်းများဆိုရင် ပုဂ္ဂလိက ကုမ္ပဏီများနဲ့ BOT စနစ်ပြောင်းလဲရန် MoU လက်မှတ်ရေးထိုးတဲ့ စစ်ဆေးသည့် ၃၁-၁၂-၂၀၁၈ ရက်နေ့အထိ သဘောတူစာချုပ် မချုပ်နိုင်သေးဘဲ စီမံကိန်းတွေဟာ ကြန့်ကြာနေတာဖြစ်ပါတယ်ခင်ဗျ။ စီမံကိန်းတွေကြန့်ကြာနေတဲ့အတွက် ကျွန်တော်တို့က စီမံကိန်းလျာထားမှုတွေ မြင့်တက်လာပါတယ်။ MoU လက်မှတ်ထိုးထားသော်လည်း နိုင်ငံတော်မှ ကျခံသုံးစွဲပြီး တန်ဖိုးများအတွက် မူချမှတ်ထားတာ မရှိသေးပါဘူး။ စီမံကိန်းတန်ဖိုးအဆင့်ဆင့် အတည်ပြု လုပ်ငန်း အားနည်းချက်များရှိနေပါတယ်။ နိုင်ငံခြား ကြွေးမြီးဝန်ထုပ်ဝန်ပိုးအတွက် ဝင်ငွေမရှိသေးခြင်း စသည့်အားနည်းချက်တွေကို တွေ့ရှိရမှာဖြစ်ပါတယ်။ ဒါတွေကိုကျွန်တော် မဆွေးနွေးလိုတော့ပါဘူး။ သက်ဆိုင်ရာ တာဝန်ရှိသူများအနေနဲ့ တာဝန်ခံမှု၊ တာဝန်ရှိမှု အသိနဲ့ဆောင်ရွက်ပေးပါလို့ ကျွန်တော် ဒီနေရာမှာ တိုက်တွန်းလိုပါတယ်။ ဒါ ဓာတ်အားထုတ်လုပ်တဲ့ အပိုင်းပါ။ တစ်ဖက်က ပြန်ကြည့်ပြန်ရင်လည်း ကျွန်တော်တို့က NEP စီမံကိန်းအရ JICA ချေးငွေ Loan တွေ ရှိပါတယ်။ ဂျာမနီ IDA ကနေ Loan နဲ့ Grant ချေးငွေတွေရှိပါတယ်။ ဒါတွေနဲ့ ၃၁-၁-၂၀၁ရ အထိ တစ်နိုင်ငံ လုံးမှာ ၆၃,၈၅၉ ရွာအထိ လျှပ်စစ်ဓာတ်အားပေးမယ်လို့ဆိုပြီးတော့ ဆောင်ရွက်နေပါတယ်။ အဲဒီမှာ ၃၀-၃-၂၀၁ရ ကျေးရွာပေါင်းက ၁၀,၇၉၂ ရွာ ၁၆.၉ ရာခိုင်နှုန်း ဓာတ်အားပေးပြီးတော့ ကျန် ၅၀,၃၆ရ ရွာ ၈၀.၁၀ ရာခိုင်နှုန်း ရှိနေသေးကြောင်းတွေ့ရှိရမှာဖြစ်သလို ဒီ JICA ODA Loan နဲ့ ဂျပန် ယန်း ၄,၇၆၆.၃၆ သန်းနဲ့ သုံးထားတဲ့ဟာတွေက ၆၆ ကေဗွီလိုင်းက ၆ရ ရာခိုင်နှုန်း၊ ၃၃ ကေဗွီလိုင်းက ၈၉ ရာခိုင်နှုန်း၊ ၁၁ ကေဗွီလိုင်းက ၁၀၀ ရာခိုင်နှုန်း၊ ၄၀ ဗို့လိုင်းက ၁၀၀ ရာခိုင်နှုန်း၊ ၆၆ ကေဗွီ Succession က ၁၀၀ ရာခိုင်နှုန်း၊ ၃၃ ကေဗွီ Succession က ၁၀၀ ရာခိုင်နှုန်း ဒါတွေတည်ဆောက်ပြီး ဖြစ်တဲ့အတွက် ဒီနေရာမှာ ချိန်ကြည့်လိုက်လို့ရှိရင် ၁၁ ကေဗွီလိုင်း ဒီ Generation နဲ့ Transaction လိုင်းတွေ လျှော်တဲ့အခါမှာ ၂ ခုက တော်တော်ကွာနေပါတယ်။ ဒါကြောင့်ကျွန်တော် ဒီနေရာမှာ အကြံပြုလိုပါတယ်။ ဒီလျှပ်စစ် ဝန်ကြီးဌာနအနေနဲ့ National Grid ကိုသာ ကျွန်တော်တို့ အားကိုးမနေဘဲနဲ့ ဒေသဆိုင်ရာတွေအနေနဲ့ ကျွန်တော်တို့ ရေနံမှာ ဆိုလို့ရှိရင် Stant by Stant တွေ သုံးထားတာရှိပါတယ်။ အဲဒီလိုပဲ ကျွန်တော်ပြောလိုတာက National Grid ကိုသာအားမကိုးဘဲ ကျွန်တော်တို့ ဒေသဆိုင်ရာ လျှပ်စစ်နေစွမ်းအင်ရှိတယ်၊ လေစွမ်းအင် ရှိတယ်၊ တချို့ Gas ရှိတယ်။ ဒီနေရာတွေမှာ ကျွန်တော်တို့က ဒေသအလိုက် ၁၁ ကေဗွီလိုင်းတွေ ဒါမှမဟုတ် ၁၃ မဂ္ဂါဝပ် ထက်အောက်ဟာတွေကို ဒေသအလိုက် စဉ်းစားပေးပါလို့ ကျွန်တော်တို့က လျှပ်စစ်ဝန်ကြီးဌာနကို အကြံပြု ဆွေးနွေးရင်း နိဂုံးချုပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးသန့်ဇင်ထွန်း ဒက္ခိဏသီရိမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1505">ဦးသန့်ဇင်ထွန်း(ဒက္ခိဏသီရိမဲဆန္ဒနယ်၊ မန္တလေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနဲ့ ပြည်ထောင်စုအဆင့် အဖွဲ့အစည်းဝင်များ၊ ဧည့်သည်တော်များ အားလုံးမင်္ဂလာပါ။ ကျွန်တော်ကတော့ ဒက္ခိဏသီရိမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးသန့်ဇင်ထွန်းဖြစ်ပြီး ပြည်ထောင်စုစာရင်းစစ်ချုပ်ရုံးရဲ့ ၂၀၁၆-၂၀၁ရ ဘဏ္ဍာရေးနှစ် စစ်ဆေးတွေ့ရှိချက် အစီရင်ခံစာနှင့်စပ်လျဉ်းသည့် ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထား မှတ်ချက် အစီရင်ခံစာအမှတ်စဉ်(၇/၂၀၁၈)အပေါ် ဖြည့်စွက်ဆွေးနွေးမှာ ဖြစ်ပါတယ်။ လေးစားအပ်ပါသော လွှတ်တော်နာယကကြီးခင်ဗျား။ အစီရင်ခံစာမှာ မြစိမ်းရောင်ကျေးရွာ စီမံကိန်း နဲ့ပတ်သက်၍ ကျေးရွာကော်မတီဝင်များအနေနဲ့ ချေးငွေအား ကျေးရွာသူ၊ ကျေးရွာသားများနည်းတူ တစ်ပြေးညီချေးယူရန် သတ်မှတ်ထားသော်လည်း အသင်းသားများထက် ချေးငွေ ၂ ဆ ပိုမိုချေးယူခဲ့ခြင်း၊ ရန်ပုံငွေကြီးကြပ်ရေးကော်မတီ ဥက္ကဋ္ဌသို့ ကျပ် ၁၀ သိန်းနှင့် ကျေးရွာအုပ်ချုပ်ရေးမှူးသို့ ကျပ် ၂၅ သိန်း ထုတ်ချေးခြင်း၊ ငွေထုတ်ချေးရာတွင် ချေးငွေအပြည့်မပေးဘဲ အတိုးများ ခုနှိမ်ဖြတ်တောက်၍ ထုတ်ချေး ခဲ့ပြီး ခုနှိမ်ရရှိသည့် အတိုးငွေများကို ထုတ်ချေးရန်ကျန်သူများအား ထပ်မံထုတ်ချေးခဲ့ခြင်း စသည်တို့ကို ဖော်ပြထားပါတယ်။ အပိုဒ် ၁၅၃ မြစိမ်းရောင်ကျေးရွာစီမံကိန်းများ လက်တွေ့အကောင်အထည်ဖော်နိုင်မှု အခြေအနေမှာ စီမံကိန်းရဲ့ ရည်ရွယ်ချက်ဖြစ်တဲ့ စိုက်ပျိုးရေးနှင့် မွေးမြူရေးလုပ်ငန်းများကို သိသိသာသာ တိုးချဲ့နိုင်မှုမရှိခြင်း၊ မြစိမ်းရောင်ကျေးရွာစီမံကိန်း အထောက်အပံ့ငွေအပြင် မြစိမ်းရောင်စီမံကိန်း အသား ကဏ္ဍချေးငွေ၊ IFAD ထောက်ပံ့ငွေ၊ CDD Project ထောက်ပံ့ငွေ၊ ချေးငွေ၊ စိုက်ပျိုးရေးဘဏ်ချေးငွေ၊ သမဝါယမချေးငွေ၊ ကိုရီးယားနိုင်ငံ ဆယ်မာအွန်ဒေါင်းချေးငွေနှင့် လူမှုရေးအသင်းချေးငွေများ ရယူ ထားခြင်းစသည်တို့ကိုလည်း ဖော်ပြထားပါတယ်။ လေးစားအပ်ပါသော လွှတ်တော်နာယကကြီးခင်ဗျား။ ဆယ်မာအွန်ဒေါင်း(SMU) ကျေးရွာသစ် စီမံကိန်းကို ၂၀၁၆ ခုနှစ် ယခုအစိုးရလက်ထက်မှာ စတင်အကောင်အထည်ဖော်ခဲ့ပါတယ်။ စတင်ချိန်က တစ်နိုင်ငံလုံး စီမံကိန်းကျေးရွာပေါင်း ၁၀၀ ရှိပြီးတော့ နေပြည်တော်မှာ ကျေးရွာပေါင်း ၄၀ ရှိကာ ဒက္ခိဏ သီရိမြို့နယ်မှာ မြို့နယ်အတွင်းမှာရှိတဲ့ ကျေးရွာအားလုံး ၂၈ ရွာနဲ့ အခြားမြို့နယ်များမှာ ၁၂ ရွာ အကောင် အထည်ဖော်ခဲ့ပါတယ်။ စီမံကိန်းမှာ ကျေးရွာတစ်ရွာကို ဒေါ်လာ ၂၀,၀၀၀ စီကို စီမံကိန်းပထမနှစ်အတွက် ထောက်ပံ့ခဲ့ပြီးတော့ စွမ်းဆောင်ရည်မြှင့်တင်ရေးမှာ ၅ ရာခိုင်နှုန်း၊ လူနေမှုပတ်ဝန်းကျင် ဖွံ့ဖြိုးတိုးတက် ရေးမှာ ၆၀ ရာခိုင်နှုန်းနှင့် ဝင်ငွေတိုးတက်ရရှိရေးမှာ ၃၅ ရာခိုင်နှုန်း ခွဲဝေသုံးစွဲခဲ့ပါတယ်။ ဆောင်ရွက် ပြီးစီးမှုများကို စစ်ဆေးအကဲဖြတ်ပြီးတော့ A, B, C အဆင့်များ သတ်မှတ်ကာ A အဆင့်ကို ဒေါ်လာ ၂၀,၀၀၀၊ B အဆင့်ကို ဒေါ်လာ ၁၀,၀၀၀ အပိုဆုအဖြစ် ထပ်မံထောက်ပံ့ခဲ့ပါတယ်။ SMU စီမံကိန်းဟာ ကိုရီးယားနိုင်ငံ ဖွံ့ဖြိုးတိုးတက်ရေးမှာ အောင်မြင်ခဲ့တဲ့ စီမံကိန်းတစ်ခုဖြစ်ပြီး ပြည်သူလူထုပူးပေါင်းပါဝင် ဆောင်ရွက်စေတဲ့ လုပ်ထုံးလုပ်နည်းများဟာ အင်မတန်ကောင်းပါတယ်။ ကိုရီးယားနိုင်ငံအစိုးရနဲ့ ကိုရီးယား ပြည်သူကိုလည်း မဲဆန္ဒရှင်များကိုယ်စား ကျေးဇူးတင်ကြောင်း ပြောကြားလိုပါတယ်။ လေးစားအပ်ပါသော နာယကကြီးခင်ဗျား။ ဒက္ခိဏသီရိမြို့နယ်အတွင်းရှိ ကျေးရွာများရဲ့ SMU ကော်မတီများကို ၂၀၁၅ ခုနှစ်မှာ ဖွဲ့စည်းခဲ့ပြီးတော့ ပွင့်လင်းမြင်သာမှုမရှိကြောင်း သိရပါတယ်။ A, B, C အဆင့်များ သတ်မှတ်ရာမှာလည်း မှန်ကန်မျှတမှုမရှိကြောင်း ဆုမရတဲ့ကျေးရွာများက ထောက်ပြပြောဆို ကြပြီးတော့ တစ်ရွာနှင့်တစ်ရွာ မှန်ကန်မျှတစွာ ယှဉ်ပြိုင်မှုကို ထိခိုက်စေပါတယ်။ အချို့ကော်မတီများနဲ့ ရွာသူရွာသားများအကြား ဖြစ်ပွားတဲ့ ဖွံ့ဖြိုးရေးလုပ်ငန်းများနဲ့ ချေးငွေပြန်ဆပ်ခြင်းလုပ်ငန်းများမှာ ကျွန်တော်နဲ့ တာဝန်ရှိဌာနမှ နှစ်စဉ်ဖြေရှင်းပေးနေရပြီး အဓိကအချက်ဖြစ်တဲ့ ကော်မတီများအား ဒီမိုကရေစီနည်းကျ ပြန်လည်ဖွဲ့စည်းခြင်းကို ဆောင်ရွက်ပေးရန်လိုအပ်ပါတယ်။ SMU စီမံကိန်းဟာ ကျေးလက်ဒေသ ဖွံ့ဖြိုး တိုးတက်ရေးမဟာဗျူဟာမှာ ပါဝင်မှုမရှိကြောင်း သိရပါတယ်။ အများပြည်သူဆိုင်ရာ အုပ်ချုပ်ရေးမှာ ဂုဏ်သိက္ခာနဲ့ တာဝန်ယူနိုင်မှု မြင့်မားတိုးတက်လာစေရန်နှင့် နိုင်ငံသားများရဲ့ အခွင့်အရေးနှင့် အကျိုး စီးပွားများကို ထိခိုက်မှုမရှိစေရေး အကာအကွယ်ပေးရန်တို့အတွက် စီမံကိန်းကျေးရွာများ ရွေးချယ်ခြင်း နှင့်စပ်လျဉ်းပြီး လုပ်ပိုင်ခွင့်အာဏာရှိသူများက ရာထူးတာဝန်ကို အလွဲသုံးစားပြုခဲ့ခြင်း ရှိ မရှိကိုလည်း စစ်ဆေးပေးစေလိုပါတယ်။ မြစိမ်းရောင်ကျေးရွာစီမံကိန်းနှင့်ပတ်သက်ပြီး အချို့ကော်မတီများနဲ့ ရွာသူရွာသားများအကြား ဖြစ်ပွားတဲ့ ဖွံ့ဖြိုးရေးလုပ်ငန်းများနဲ့ ချေးငွေပြန်ဆပ်ခြင်းလုပ်ငန်းများမှာလည်း ကျွန်တော်နဲ့ တာဝန်ရှိ ဌာနမှ ညှိနှိုင်းဖြေရှင်းပေးရသော ကျေးရွာများ ရှိပါတယ်။ ကော်မတီများဟာ မြစိမ်းရောင်ကျေးရွာ စီမံကိန်း အကောင်အထည်ဖော်ရေး လက်စွဲစာစောင်ပါ ညွှန်ကြားချက်များအတိုင်း လိုက်နာကျင့်သုံးရန် အားနည်းခြင်း၊ ဆောင်ရွက်ချက်များကို ပွင့်လင်းမြင်သာစွာ အသင်းသားများအား ရှင်းလင်းတင်ပြချက် အားနည်းခြင်း၊ အသင်းဝင်များမှ ယုံကြည်မှုအားနည်းခြင်း၊ တာဝန်များ ခွဲဝေလုပ်ကိုင်ခြင်းနှင့် ပတ်သက်၍ အငြင်းပွားမှုများကြောင့် စည်းရုံးရေးပျက်ပြီး ညီညွတ်မှုမရှိခြင်း၊ ကော်မတီဝင်များ စီမံကိန်းလက်စွဲစာစောင် စာအုပ်များ ဖတ်ရှုလေ့လာမှု အားနည်းခြင်း စတာတွေကိုတွေ့ရှိရပြီး မြို့နယ်ကြီးကြပ်မှုကော်မတီမှ သင်တန်းများ စနစ်တကျပို့ချခြင်းနဲ့ ကွင်းဆင်းစစ်ဆေးခြင်းတို့ကို ဆောင်ရွက်ပေးရန် လိုအပ်ပါတယ်။ မွေးမြူရေးဘဏ်စနစ်နဲ့ ကျေးရွာများမှာ မတည်ပေးထားတဲ့ မွေးမြူရေးလုပ်ငန်းများ ဖွံ့ဖြိုးတိုးတက်မှု မရှိခြင်းကိုလည်း ကျေးရွာကော်မတီများအပေါ် အလေးထားကြပ်မတ်ပေးရန် လိုအပ်ပါတယ်။ ကျေးလက်နေပြည်သူများအနေနဲ့ စီမံကိန်းရည်ရွယ်ချက်၊ သဘောသဘာဝများအပေါ် ပိုမိုသဘောပေါက် နားလည်လာပါက ကိုယ်ပိုင်လုပ်ငန်းများကို ချေးငွေဖြင့် ဆောင်ရွက်နေခြင်းမှ မိမိပိုင်ငွေဖြင့် ဆောင်ရွက် လာနိုင်မည်ဖြစ်ပြီး ကျေးလက်နေပြည်သူများရဲ့ လူမှုဘဝဖွံ့ဖြိုးရေးနဲ့ ကျေးရွာဖွံ့ဖြိုးရေးတို့ကို ရရှိခံစားရမှာ ဖြစ်ပါတယ်။ သို့ဖြစ်ပါ၍ တွေ့ရှိရတဲ့ပြဿနာ၊ အခက်အခဲများကို အခြေခံပြီး စီမံကိန်းလက်စွဲမှာ ပြင်ဆင် ဖြည့်စွက်ရန်ရှိသည်များကို အလေးထားဆောင်ရွက်ပေးရန်နဲ့ စီမံကိန်းကျေးရွာများ နှစ်အလိုက် တိုးတက် လျာထားရန် ပြည်သူ့ငွေစာရင်းပူးပေါင်းကော်မတီရဲ့ သုံးသပ်အကြံပြုချက်ကို ကြိုဆိုထောက်ခံပါကြောင်း ဆွေးနွေးအပ်ပါတယ်။ ကျေးဇူးတင်ပါတယ်ခင်ဗျား။</speech>
<speech type="speaker">ဒေါ်ချိုချို၊ အုတ်တွင်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1438">ဒေါ်ချိုချို (အုတ်တွင်းမဲဆန္ဒနယ်၊ ပဲခူးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ အားလုံးမင်္ဂလာပါရှင်။ ကျွန်မကတော့ ပဲခူးတိုင်းဒေသကြီး၊ အုတ်တွင်း မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်ချိုချိုဖြစ်ပါတယ်။ ပြည်ထောင်စုစာရင်းစစ်ချုပ်ရဲ့ စစ်ဆေးတွေ့ရှိချက်တွေ၊ အကြံပြုချက်တွေ၊ ဆောင်ရွက်ချက်တွေဟာ ဝန်ကြီးဌာနတွေရဲ့ လစ်ဟင်းချက် များ၊ အားနည်းချက်များ၊ မှားယွင်းမှုများကို ထောက်ပြထားတာမို့ ပြည်သူများအနေနဲ့ သိသင့်သိထိုက် သည်များကို သိရှိရတဲ့အတွက် ပြည်ထောင်စုစာရင်းစစ်ချုပ်ရုံးနဲ့ ပြည်သူ့ငွေစာရင်းပူးပေါင်းကော်မတီကို ကျေးဇူးတင်ကြောင်း ဦးစွာပြောလိုပါတယ်။ နောင်ကိုလည်း ပြည်ထောင်စုစာရင်းစစ်ချုပ်ရုံးအနေဖြင့် သည်ထက်ပိုမိုထိရောက်တဲ့ တွေ့ရှိချက်တွေ၊ သုံးသပ်ချက်တွေကို ပြည့်စုံစွာဖော်ပြပြီး ပြည်ထောင်စု လွှတ်တော်သို့ ဆက်လက်တင်ပြပေးဖို့လိုကြောင်း ပြောလိုပါတယ်။ ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက်မှာပါဝင်တဲ့ ဌာနတွေအနေနဲ့ စီမံကိန်းတွေကို တိတိကျကျ အကောင်အထည်မဖော်ဘဲ တင်းကြပ်မှုတွေ လျော့နည်းတဲ့ အတွက် ပြည်သူ့ဘဏ္ဍာငွေတွေ အဟောသိကံဖြစ်နေရတဲ့ အကြောင်းများစွာထဲကမှ အကျိုးတူဖက်စပ် လုပ်ငန်းများ ဆောင်ရွက်ရာမှာ အစုရှယ်ယာရှင်များ ဘက်ညီစွာ ဆောင်ရွက်နိုင်မှုမရှိခြင်း၊ ကုမ္ပဏီရဲ့ ဆောင်ရွက်ချက်များအပေါ် ထိထိရောက်ရောက် စိစစ်ကြီးကြပ်နိုင်သော အဖွဲ့ဖွဲ့စည်းပြီး မူဝါဒနည်းလမ်းများ ချမှတ်ဆောင်ရွက်နိုင်ခြင်း မရှိခြင်းတို့ကြောင့် နိုင်ငံတော်ရဲ့ ရသင့်ရထိုက်တဲ့ အကျိုးအမြတ်တွေ ဆုံးရှုံးခဲ့ ရတဲ့ ကျွန်မရဲ့ မဲဆန္ဒနယ်မှာရှိတဲ့ မင်းရဲသီဟိုဠ်ခြံနှင့်စပ်လျဉ်းပြီး အကြံပြုဆွေးနွေးသွားမှာ ဖြစ်ပါတယ်။ နာယကကြီးရှင့်။ Power Point အသုံးပြုခွင့်ပြုပါရှင်။ အုတ်တွင်းမြို့နယ်၊ မင်းရဲသီဟိုဠ်ခြံမှာဆိုရင် ဖက်စပ်လုပ်ငန်းကို စိုက်ပျိုးရေးဦးစီးဌာနနှင့် မြန်မာပလန်တေးရှင်းစင်္ကာပူလီမိတက်တို့ကနေ မြန်မာစင်ကာပူ ပလန်တေးရှင်းကုမ္ပဏီဆိုပြီးတော့ လုပ်ငန်းကို ဆောင်ရွက်ခဲ့ပါတယ်။ လုပ်ငန်းစတင်တဲ့ခုနှစ် ကတော့ ၁၉၉ရ ခုနှစ်ဖြစ်ပြီးတော့ အသုံးပြုတဲ့ဧကဟာ ၇,၂၀၀ ဧက ဖြစ်ပါတယ်။ အစုရှယ်ယာတန်ဖိုး ကတော့ စိုက်ပျိုးရေးဦးစီးဌာနက ၄၀ နဲ့ စင်ကာပူလီမိတက်ကနေပြီးတော့ ၆၀ ဖြစ်ပါတယ်။ ကနဦး ရင်းနှီးမြှုပ်နှံတဲ့ ပမာဏအနေနဲ့ စိုက်ပျိုးရေးဦးစီးဌာနက USD ၁.၀၈၃ သန်းတန်ဖိုး၊ စင်္ကာပူကုမ္ပဏီ ဘက်မှ USD ၀.၆၂၂ သန်း၊ စုစုပေါင်း USD ၂.၇၀၅ သန်း ဖြစ်ပါတယ်။ ကျန် USD ၄.၀၄၅ သန်းကို စင်္ကာပူကုမ္ပဏီကနေ ပြည်ပကနေချေးငွေယူ ဆောင်ရွက်ရန်ဖြစ်ပါတယ်။ အဲဒီလို လျာထား ခဲ့ပေမဲ့လည်း လက်တွေ့အခြေအနေမှာကတော့ စိုက်ပျိုးရေးဦးစီးဌာနမှ ငွေသား USD ၀.၁၁၄ သန်း၊ အခြားကုန်ကျစရိတ်တွေအဖြစ် USD ၀.၅၂၈ သန်း၊ စုစုပေါင်း USD ၀.၆၄၂ သန်း၊ စင်္ကာပူကုမ္ပဏီ ဘက်ကငွေသား အနေနဲ့ USD ၀.၉၄၆ သန်း၊ အခြားကုန်ကျစရိတ်တွေအနေနဲ့ USD ၀.၀၃၈ သန်း၊ စုစုပေါင်း USD ၀.၉၈၄ သန်း၊ နှစ်ဖက်ထည့်ဝင်ငွေ USD၁.၆၂၆ သန်းသာ ထည့်ဝင်ဆောင်ရွက်နိုင်ခဲ့ စာချုပ်ပါလုပ်ငန်းတွေကို ဆောင်ရွက်နိုင်ခြင်းမရှိတဲ့အတွက် ၂၀၀၆-၂၀၀ရ မှာ ဧက ၄၅၀၀ ကို ပြန်လည်အပ်နှံခဲ့ပါတယ်။ ကျန်ဧက ၂,၇၀၀ အနက်မှာ ၁,၇၉၄.၅ ဧကကိုသာ စိုက်ပျိုးနိုင်ပြီး ဧက ၉၀၁ သာ သီဟိုဠ်စေ့ကောက်ယူတဲ့လုပ်ငန်း ဆောင်ရွက်နိုင်ခဲ့သည်ကို တွေ့ရှိရကြောင်း ဖော်ပြထားပါတယ်။ ဒါကြောင့် အရှုံးအမြတ်အနေနဲ့ ၂၀၀၂-၂၀၀၃ မှနေပြီး ၂၀၁၆-၂၀၁ရ အတွင်းမှာ စုစုပေါင်း ဝင်ငွေကျပ် ၂၈၇.၈၃၅ သန်း၊ အဲဒီထဲကမှ ရန်ကုန်-မန္တလေး မြေလျော်ကြေးအတွက် ကျပ် ၉၉.၇၂၅ သန်း ပေးခဲ့ရတဲ့အတွက် အသားတင်ဝင်ငွေဟာ ကျပ် ၁၉၉.၁၁၀ သန်း ဖြစ်ပါတယ်။ စုစုပေါင်းအသုံးစရိတ်ကတော့ ကျပ် ၂၅၉၃၀၁ သန်း ဖြစ်တဲ့အတွက် စုစုပေါင်းအရှုံးဟာ ကျပ် ၆၀.၁၉၁ သန်း ဖြစ်ခဲ့ပါတယ်။ စာချုပ်အရ ဘဏ္ဍာရေးအစီရင်ခံစာ တင်ပြရမှာဖြစ်ပေမယ့်လည်း ၂၀၁၃-၂၀၁၄ အထိသာ ဘဏ္ဍာရေးရှင်းတမ်း ရေးဆွဲ ထားပြီး နောက်ဆုံးအခြေ အနေအား မတင်ပြနိုင်သေးကြောင်း တွေ့ရှိရပါတယ်။ အခုလိုတွေ့ရှိချက်များကြောင့် မေးခွန်းထုတ်စရာတွေ များစွာဖြစ်ပေါ်လာပါတယ်။ ကုမ္ပဏီဘက်က ဆက်မလုပ်လို့ အရင်းမထည့်တာလား။ စိုက်ပျိုးရေးဦးစီးဌာနက သေချာမကြီးကြပ်လို့လား။ ပြန်အပ်တယ် ဆိုတဲ့ ဧက ၄,၅၀၀ ကိုလည်း ဦးစီးဌာနအနေနဲ့ နိုင်ငံအတွက် ဝင်ငွေရရှိအောင် မည်သို့စီမံခန့်ခွဲမယ် ဆိုတာကိုသိလိုပါတယ်။ အခုာအကျိုးအမြတ်မှမရသေးတဲ့ ဒီလုပ်ငန်းတွေကို အောင်မြင်အောင်၊ အကျိုးအမြတ်ရရှိအောင် ဘယ်လိုလုပ်ဆောင်ရမယ်ဆိုတာကို သိလိုပါတယ်။ နာယကကြီးရှင်။ ရင်းနှီးထည့်ဝင်ရမယ့်ငွေတွေကို နှစ်ဖက်စလုံးက အပြည့်မထည့်တာတွေကို တွေ့ရှိရပြီး အထူးသဖြင့် စင်ကာပူက မထည့်တာကို တွေ့ရှိရပါတယ်။ စီမံကိန်းစတာဟာ ၉ရ ခုနှစ် တည်းကဖြစ်လို့ ၂၀၀၆-၂၀၀ရ ပြန်အပ်တဲ့ြေဧက ၇၂၀၀ အပေါ်မှာ နိုင်ငံတော်အနေနဲ့ ဝင်ငွေရ ရမှာဖြစ်သလို ရင်းနှီးမြှုပ်နှံမှုအများကြီးလုပ်ထားပေမယ့် ဘာအကျိုးအမြတ်မှ မရခဲ့တာကိုတွေ့ရှိရပြီး အလဟဿအရှုံးများသာ ဖြစ်စေခဲ့ပါတယ်။ နိဂုံးချုပ်အားဖြင့် ရင်းနှီးမှုတွေ အပြည့်အဝမထည့်တဲ့လုပ်ငန်းတွေဟာ အောင်မြင်မှုမရှိသလို၊ မအောင်မြင်တဲ့ လုပ်ငန်းတွေအတွက်လည်း သက်ဆိုင်ရာဦးစီးဌာနမှ လုပ်ငန်းတွေကို စိစစ်သုံးသပ်မှု မပြုလုပ်ခဲ့ကြောင်း သိသာစေပါတယ်။ သက်ဆိုင်ရာ ကုမ္ပဏီနှင့် သက်ဆိုင်ရာဌာနက အပြည့်အဝမလုပ် နိုင်ခဲ့တာဟာ လုပ်ငန်းစတင်ဆောင်ရွက်စဉ်ကတည်းက လျော့ရဲဆောင်ရွက်ခဲ့တယ်လို့ သုံးသပ်တွေ့ရှိရ ပါတယ်။ စာချုပ်ပါ စည်းကမ်းအတိုင်းသာ ဆောင်ရွက်နိုင်ခဲ့မယ်ဆိုရင် သီဟိုဠ်စေ့ မျိုးကောင်းမျိုးသန့်တွေ ရပြီး နိုင်ငံအတွက် ဝင်ငွေတွေများစွာရရှိမှာဖြစ်သလို ဒေသခံပြည်သူတွေအတွက်လည်း အလုပ်အကိုင် အခွင့်အလမ်းတွေ များစွာရရှိမှာဖြစ်ပြီး ဌာနဝန်ထမ်းတွေအနေဖြင့်လည်း နည်းပညာတွေများစွာရရှိမှာ ဖြစ်ပါတယ်။ ဒါကြောင့် စိုက်ပျိုးရေးဦးစီးဌာနအနေနဲ့ သေချာပြန်လည်စိစစ်သုံးသပ်ရန် လိုအပ်ပြီး နိုင်ငံတော်အတွက် ဝင်ငွေရရှိအောင် မည်သို့ဆောင်ရွက်သွားမည်ကို အစိုးရအဖွဲ့သို့ ပြန်လည်တင်ပြသင့် ပါကြောင်း အကြံပြု ရင်းနိဂုံးချုပ်ပါတယ်။ ကျေးဇူးတင်ပါတယ်ရှင်။</speech>
<speech type="speaker">ဒေါ်နော်ခရစ္စထွန်း(ခေါ်)ဒေါက်တာအားကာမိုး ကရင်ပြည်နယ်မဲဆန္ဒနယ် အမှတ်(၇) ဆွေးနွေးဖို့ဖြစ်ပါတယ်။</speech>
<speech><mp id="1224">ဒေါ်နော်ခရစ္စထွန်း(ခေါ်)ဒေါက်တာအားကာမိုး(မဲဆန္ဒနယ်အမှတ်-၇၊ ကရင်ပြည်နယ်)</mp>လေးစားအပ်တဲ့ ပြည်ထောင်စုလွှတ်တော် နာယကကြီးနှင့် ပြည်ထောင်စုလွှတ်တော်ကိုယ်စားလှယ်များ၊ ပြည်ထောင်စုဝန်ကြီးများ၊ ဧည့်သည်တော်များအားလုံး မင်္ဂလာပါ။ ကျွန်မကတော့ ကရင်ပြည်နယ် မဲဆန္ဒနယ် အမှတ်(၇)မှ ဒေါ်နော်ခရစ္စထွန်း(ခေါ်)ဒေါက်တာအာကာမိုး ဖြစ်ပါတယ်။ ပြည်ထောင်စုစာရင်းစစ်ချုပ်ရဲ့ ၂၀၁၆-၂၀၁ရ ဘဏ္ဍာရေးနှစ် စစ်ဆေးတွေ့ရှိချက်အပေါ် ပြည်သူ့ငွေစာရင်းပူးပေါင်းကော်မတီရဲ့ အစီရင်ခံစာ (၇/၂၀၁၈)နဲ့ပတ်သက်ပြီး မြန်မာနိုင်ငံ နိုင်ငံတကာပူးပေါင်းဆောင်ရွက်ရေး အေဂျင်စီ MICA ရဲ့ လုပ်ငန်း ဆောင်ရွက်မှု၊ ဖျက်သိမ်းမှုနှင့်စပ်လျဉ်းပြီး ဆွေးနွေးချင်ပါတယ်။ နာယကကြီးရှင့် Power Point Next သုံးစွဲခွင့် ပြုခွင့်ပေးဖို့ တောင်းခံအပ်ပါတယ်။ ဒုတိယအကြိမ် အမျိုးသားလွှတ်တော် တတိယပုံမှန်အစည်းအဝေး ၁၄-၁၂-၂၀၁၆ မှာ MICA ဖျက်သိမ်းရေးအဆိုတင်သွင်းပြီး လွှတ်တော်က အတည်ပြုထားတာ ဖြစ်ပါတယ်။ အမျိုးသားလွှတ်တော် အစိုးရရဲ့ အာမခံချက်များ၊ ကတိများနဲ့ တာဝန်ခံချက်များ စိစစ်ရေးကော်မတီအနေနဲ့ ၁၆ ရက်ကနေ ၂၂-၉-၂၀၁ရ ရက်အထိ ကွင်းဆင်းလေ့လာစိစစ်ခဲ့ပြီး ၈-၁၁-၂၀၁ရ မှာ ကြားဖြတ်အစီရင်ခံစာ တင်သွင်းပြီး ဖြစ်ပါတယ်။ ကော်မတီရဲ့ အစီရင်ခံစာအပေါ်မှာ ၂၂-၁၁-၂၀၁ရ ရက်နေ့မှာ အမျိုးသားလွှတ်တော် ကိယ်စားလယ်အောကလည်း ဘေးခဲ့ပြီး ဖြစ်ပါတယ်။ စာရင်းစစ်ချုပ် အစီရင်ခံစာအရ စိတ်ဓာတ် ဝန်ကြီးဌာနရဲ့ ၂၄-၂-၂၀၁ရ ပါ အမိန့်ကြော်ငြာစာ ၁၈/၂၀၁ရ နဲ့ စာရင်းရှင်းလင်းဖျက်သိမ်းရေး ကြီးကြပ် ကော်မတီ၊ လုပ်ငန်းဆိုင်ရာစာရင်းဖျက်သိမ်းရေးကော်မတီ၊ ဘဏ္ဍာရေးလုပ်ငန်းဆိုင်ရာစာရင်းဖျက်သိမ်းရေး ကော်မတီတွေနဲ့ ဖွဲ့စည်းတာဝန်ပေးအပ်ခဲ့ပါတယ်။ ဒီလိုဆောင်ရွက်တဲ့နေရာမှာ မူလ MICA မှာ ပါဝင်ဆောင်ရွက်ခဲ့တဲ့ ဌာနဝန်ထမ်းများနဲ့သာ ကြီးကြပ်ဖျက်သိမ်းစေခြင်း၊ အဂတိတရားမကင်းသော ဥပဒေလုပ်ထုံးလုပ်နည်းများနှင့် မညီသော ဖွဲ့စည်းလုပ်ဆောင်ခဲ့ခြင်းများကို အမျိုးသားလွှတ်တော်ရဲ့ ကြားဖြတ်အစီရင်ခံစာအပေါ် ကိုယ်စားလှယ်များ ထောက်ပြဆွေးနွေးခဲ့ပြီးလည်း ဖြစ်ပါတယ်။ စာရင်းစစ်ချုပ်ရဲ့ အစီရင်ခံစာမှာ MICA လွှဲပြောင်းယူခဲ့တဲ့ လုပ်ငန်း ၆၅ ခုအနက် ၂၃ ခုကိုသာ ဆောင်ရွက်ခဲ့ပါတယ်။ အဲဒီ ၂၃ ခုထဲမှာ ၁၆ ခုက MICA အနေနဲ့ စာချုပ်ချုပ်ပြီး ရ ခုက ဌာနအနေနဲ့ စာချုပ်ချုပ်ထားတာကို ကော်မတီရဲ့ စစ်ဆေးတွေ့ရှိချက်မှာလည်း ဖော်ပြထားပါတယ်။ အဲဒီအတွက် ဌာနနဲ့ MICA ရဲ့ ရှုပ်ထွေးမှုကို တွေ့ရမှာဖြစ်ပါတယ်။ တာဝန်ရှိသူ များက လှေနံနှစ်ဖက်နင်းနေသယောင် ဖြစ်နေပါတယ်။ တာဝန်ရှိသူနဲ့ လုပ်ငန်းရှင်ပူးပေါင်းပြီး နိုင်ငံပိုင် စီးပွားရေးကို လုပ်နေသယောင်ဖြစ်နေပါတယ်။ စာရင်းစစ်ချုပ်ရဲ့ အစီရင်ခံစာမှာ ငှားရမ်းခအနေနဲ့ ပေးဆောင်ရမယ့် ကုန်သွယ်လုပ်ငန်းခွန်ဥပဒေပုဒ်မ ၅(ခ)အရ ငှားရမ်းခနဲ့အတူ ကုန်သွယ်လုပ်ငန်းခွန် ၅ ရာခိုင်နှုန်း ကျသင့်စေခြင်းမရှိဘဲ ကာလပေါက်ဈေးနဲ့မညီတဲ့ ငှားရမ်းခဖြစ်တဲ့အပြင် ၁၁ ဆခန့် ကွာခြား နည်းပါးနေတယ်လို့ ဆိုပါတယ်။ အမျိုးသားလွှတ်တော်ကော်မတီရဲ့ စစ်ဆေးတွေ့ရှိချက်မှာလည်း ရွာသာကြီး အအေးခန်းနဲ့ သိုလှောင်ရုံမှာ Property Sharing ၃၀ အချိုး ၇၀ နဲ့ ၁ လ ၅၆ သိန်း ပေးသွင်းတယ်လို့ ဆိုပါတယ်။ ဒီနေရာမှာမူလက ကြက်သားထုတ်စက်ရုံ ထုခွဲရှင်းလင်းတဲ့ ရှင်းတမ်းကို နိုင်ငံတော်ကို ပေးသွင်းခဲ့ရဲ့လားလို့ သိချင်ပါတယ်။ နိုင်ငံပိုင်စီးပွားရေးလုပ်ငန်းကို တာဝန်ရှိသူနဲ့ လုပ်ငန်းရှင်တွေပေါင်းပြီး Rank Seeking လုပ်သယောင် ဖြစ်နေပါတယ်။ အမျိုးသားလွှတ်တော်ကော်မတီရဲ့ စိစစ်ချက်မှာ အောင်ဖြိုးမြတ်ကုမ္ပဏီရဲ့ Jetty ငှားရမ်း ခြင်းနဲ့ပတ်သက်ပြီး ကုမ္ပဏီစတင်ချိန်မှာ နိုင်ငံပိုင်ကျေးလက်ဘဏ်ကနေပြီး သိန်း ၄၀,၀၀၀ ချေးယူခဲ့ပြီး သိန်း ၁၀,၀၀၀ ပြန်ဆပ်ခဲ့ပါတယ်။ အခုချိန်မှာ ကျေးလက်ဘဏ်ဟာ နိုင်ငံတော်ပိုင်ဘဏ် မဟုတ်တော့တဲ့ အတွက် အများပိုင်ဘဏ်ဖြစ်သွားပြီဖြစ်တဲ့အတွက် နိုင်ငံတော်ရဲ့ အကြွေးသိန်း ၃၀,၀၀၀ ဆုံးရှုံးမှု ဖြစ်သွား နိုင်ပါတယ်။ စာရင်းစစ်ချုပ်ရဲ့ အစီရင်ခံစာအရ MICA ဒါရိုက်တာအဖွဲ့မှ အကျိုးခံစားခြင်း ရယူထား ခြင်းမရှိပေမယ့် မအူပင်ငါးလုပ်ငန်းစခန်းကရတဲ့ ဝန်ဆောင်မှုကနေ ရုံးအသုံးအဆောင်၊ သန့်ရှင်းရေး၊ ညစောင့်လစာ၊ Audit Fund ငှားရမ်းခနဲ့ ဘဏ်စရိတ်၊ ပြင်ဆင်စရိတ်၊ ကြော်ငြာခအပ်စရိတ် စုစုပေါင်း ၄.၅ သန်း သုံးစွဲထားတဲ့အတွက် ဘဏ္ဍာရေးစည်းမျဉ်း မညီတာတွေ့ရပါတယ်။ ဒညင်းကုန်းဆန်စက်ရုံမှာ လုပ်ငန်းလည်ပတ်မှုမရှိဘဲ စက်ပစ္စည်းအချို့ ပျက်ယွင်းနေတာကို စစ်ဆေးတွေ့ရှိရပါတယ်။ မူလကရည်ရွယ်ချက်ဖြစ်တဲ့ သားငါးကဏ္ဍဖွံ့ဖြိုးတိုးတက်ရေးနဲ့ စားနပ်ရိက္ခာဖူလုံရေးအတွက် မဟုတ်ဘဲ မြေလွတ် ၁ ဧကမှာပဲ MICA Power ဆီဆိုင်ဖွင့်လှစ်တာကို တွေ့ရပါတယ်။ တွံတေး ငါးမွေးမြူရေးစခန်းမှာလည်း မင်းမဟာဆန်ကုမ္ပဏီက ထပ်ဆင့်ငှားရမ်းလုပ်ကိုင်နေတာ တွေ့ရပါတယ်။ MICA နဲ့ စာချုပ်တဲ့ လုပ်ငန်းအားလုံးဟာ MIC ခွင့်ပြုချက်ရယူထားတာ တစ်ခုပဲရှိပါတယ်။ MICA ဟာ နိုင်ငံပိုင်အရင်းအမြစ်များနဲ့ ပြည်သူ့ဘဏ္ဍာကို ကောင်းမွန်စွာ အကောင်ထည်ဖော်ဆောင်ရွက်နိုင်မှုမရှိဘဲ ရသင့်ရထိတ်ဝင်တေ နည်းပါးကြောင်းတေရပါတယ်။ တင်ဒါစတင်ခေါ်ယက်ီး စာချုပ် ချုပ်ဆိုတဲ့အထိ ပွင့်လင်းမြင်သာမှုမရှိဘဲ လုပ်ထုံးလုပ်နည်းများအညီ လုပ်ဆောင်ခဲ့ခြင်းမရှိတဲ့အတွက် စာချုပ်တွေကို ပြန်လည်ချုပ်ဆိုဖို့ လိုအပ်ပါတယ်။ MICA ဖျက်သိမ်းရေးအစီအစဉ်မှာလည်း အခုချိန်မှာ တစ်နှစ်ခွဲကြာလာပြီဖြစ်တဲ့အတွက် နိုင်ငံတော်ရဲ့ အရင်းအမြစ်တွေကလည်း လေလွင့်ဆုံးရှုံးနေပါတယ်။ သတ်မှုမရှိလို့ ထိထိရောက်ရောက် အရေးမယူနိုင်သလိုဖြစ်နေပါတယ်။ ဖျက်သိမ်းရှင်းလင်းရေး ကော်မတီဖွဲ့စည်းတာကအစ ကြီးကြပ်မှုအားနည်းတယ်လို့ ယူဆပါတယ်။ ဒါကြောင့် MICA ဖျက်သိမ်း ရှင်းလင်းခြင်းနဲ့ ရှေ့ဆက်လုပ်ဆောင်ရမည့် လုပ်ငန်းစဉ်တွေကို စာရင်းစစ်ချုပ်ရဲ့ အကြံပြုချက်အတိုင်း တည်ဆဲဥပဒေ၊ နည်းဥပဒေ၊ ဘဏ္ဍာရေးစည်းမျဉ်း၊ လုပ်ထုံးလုပ်နည်းတွေနဲ့အညီ စနစ်တကျ ဆက်လက် ဆောင်ရွက်ရန်နဲ့ အဂတိတရားမကင်းတဲ့ လုပ်ဆောင်မှုတွေအပေါ် ထိထိရောက်ရောက်အရေးယူနိုင်မှု ရှိ မရှိနဲ့ ဘယ်လိုအရေးယူဆောင်ရွက်မလဲ သိချင်ပါတယ်။ ဆက်လက်ပြီးတော့ လျှပ်စစ်စွမ်းအင်ဝန်ကြီးဌာနနဲ့ ပတ်သက်ပြီး ကျွန်မရဲ့ မဲဆန္ဒနယ်မှာရှိတဲ့ သောက်ရေခပ်(၂) ရေအားလျှပ်စစ်စီမံကိန်းကို ဆွေးနွေးချင်ပါတယ်။ အစီရင်ခံစာအရ စရိတ်ကြီးမြင့်တဲ့ စနစ်နဲ့ ဓာတ်အားထုတ်လုပ်မှု လျှော့ချနိုင်ရေးအတွက် ရေအားလျှပ်စစ်စီမံကိန်းများကို ပိုမိုလျင်မြန်စွာ အကောင် ထည်ဖော်နိုင်ရန် နည်းလမ်းရှာကြံ ဆောင်ရွက်သင့်ကြောင်းနဲ့ ယခင်က JVBOT စနစ်နဲ့ ဆောင်ရွက်ခြင်းကြောင့် ဆုံးရှုံးနစ်နာမှုများအပေါ် သင်ခန်းစာယူပြီး ထပ်မံမဖြစ်ပွားရန် တိကျတဲ့ မူဝါဒတွေချမှတ်ပြီး တာဝန်ခံမှု၊ တာဝန်ယူမှုရှိစွာဖြင့် ဆောင်ရွက်ဖို့လိုအပ်ကြောင်း ဆိုတဲ့အကြံပြုချက်ကို အပြည့်အဝ ထောက်ခံ ပါတယ်။ အဲဒီ BOT JV တွေရဲ့ တိကျတဲ့စည်းကမ်းချက်၊ မူဝါဒမချမှတ်နိုင်ခဲ့သလို တာဝန်ယူမှု၊ တာဝန်ခံမှု မရှိခဲ့လို့ နစ်နာဆုံးရှုံးရပါတယ်။ သောက်ရေခပ်(၂) ရေအားလျှပ်စစ် စီမံကိန်းနဲ့ပတ်သက်ပြီး ပွင့်လင်း မြင်သာမှုမရှိခဲ့လို့ စီမံကိန်းစတင်ခဲ့တဲ့ ၂၀၁၂-၂၀၁၃ မှာ ရေထဲနစ်မြှုပ်သွားတဲ့ ခြံ၊ မြေယာတွေ ပြည်ထောင်စု လမ်းမပေါ်က ပလက်ဝတံတားကြီး လမ်းပိုင်းအရှည် ၂ မိုင်ကျော်တဲ့ တံတားငယ်တွေဟာ အခုပေးလျော်လို့ မပြီးသေးပါဘူး။ အမျိုးသားလွှတ်တော် ပထမအမကြိမ် ၁-၆-၂၀၁၆ ရက်နေ့မှာ ကြယ်ပွင့်ပြ မေးခွန်းကနေပြီးတော့ ၂၀၁၈ ခုနှစ်၊ ဒီဇင်ဘာမှာ တံတားပြီးစီးမယ့် ကတိကဝတ်ရရှိခဲ့ပါတယ်။ သို့ပေမယ့် လည်း ၁၅-၅-၂၀၁ရ ရက်နေ့မှာ တစ်ကြိမ်၊ ၂၂-၇-၂၀၁၈ မှာတစ်ကြိမ် သွားရောက်စိစစ် လေ့လာခဲ့ပေမယ့် လည်း မပြီးနိုင်တဲ့အတွက် ကတိကဝတ် ပျက်ပြယ်ဖွယ်ရှိနေပါတယ်။ ကျွန်မရဲ့ ဒေသမှာ ၆ နှစ်ကြာလို့ တံတား ပြန်မရနိုင်တော့ပါဘူး။ ဆွေးနွေးသတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<speech type="speaker">နိဂုံးချုပ်ပါ။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျာ။ အစည်းအဝေးကို မိနစ် ၃၀ ခန့် ခေတ္တ ရပ်နားမှာ ဖြစ်ပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။</speech>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျာ။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျာ။ အစီအစဉ် (၅) ကို ဆက်လက် ဆောင်ရွက် သွားပါမယ်။ ဦးရွှေကို ကျောက်ပန်းတောင်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1494">ဦးရွှေကို(ကျောက်ပန်းတောင်း၊ မန္တလေးတိုင်းဒေသကြီး)</mp>ပြည်ထောင်စုလွှတ်တော် နာယကကြီးနှင့် ပြည်ထောင်စုဝန်ကြီးများ၊ လွှတ်တော်ကိုယ်စားလှယ်များ၊ ဧည့်သည်တော်များအားလုံး မင်္ဂလာပါခင်ဗျား။ ကျွန်တော်က ကျောက်ပန်းတောင်းမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးရေကိပါ။ ကျွန်တော်ပထမဆုံးပြောချင်တာကတော့ ပြည်ထောင်စုစာရင်းစစ်ချုပ်နှင့် ပြည်သူ့ငွေစာရင်းပူးပေါင်း ကော်မတီတို့ကို ကျေးဇူးတင်ကြောင်းပြောလိုပါတယ်။ ပြည်ထောင်စုစာရင်းစစ်ချုပ်နှင့် ပြည်သူ့ငွေစာရင်း ပူးပေါင်းကော်မတီတို့ရဲ့ အစီရင်ခံစာတင်သွင်းမှုဟာ တော်တော်ပြည့်စုံတယ်လို့ တွေ့ရှိရတဲ့အတွက် ကျေးဇူး တင်ကြောင်းပြောလိုတာပါ။ လိုတာကတော့ ပြည်ထောင်စုစာရင်းစစ်ချုပ်နဲ့ ပြည်သူ့ငွေစာရင်းပူးပေါင်း ကော်မတီတို့ရဲ့ သုံးသပ်အကြံပြုချက်တွေကို အစိုးရအနေနဲ့ အလေးအနက်ထားပြီး လိုက်နာဖို့ရယ်၊ နောက် အစိုးရအပေါ် သက်ရောက်မှုရှိဖို့ရယ် လိုအပ်ပါတယ်။ ကျွန်တော်ပထမဆုံး ပြောချင်တဲ့ကိစ္စက ကျွန်တော်တို့ လျှပ်စစ်အားကောက်ခံမှုနဲ့ ပတ်သက်ပြီးတော့ လျှပ်စစ်ကိစ္စမှာ အရှုံးပေါ်နေတဲ့ကိစ္စကို ကျွန်တော်ပြောချင်တာပါ။ ကျွန်တော်တို့ နိုင်ငံဖွံ့ဖြိုးတိုးတက်ဖို့ အတွက်က ကျွန်တော်တို့ လျှပ်စစ်ကအင်မတန် အဓိကကျပါတယ်။ ၃၁-၃-၂၀၁ရ အထိက ရွာပေါင်း ၅၀,၀၀၀ ကျော် မီးမလင်းသေးပါဘူး။ တစ်ပြည်လုံးရဲ့ ၈၃.၁၀ ရာခိုင်နှုန်း ရှိတယ်လို့ တွေ့ရပါတယ်။ ဒါတောင် ကျွန်တော်တို့ ၂၀၁၆-၂၀၁ရ မှာ ကျပ်သန်းပေါင်း ၄ သိန်းကျော် အရှုံးပေါ်နေပါတယ်။ အဓိကအချက် ကတော့ ဓာတ်အားခကောက်ခံတဲ့နှုန်းပါ။ ကျွန်တော်တို့ ဝယ်ယူရတဲ့အခါကျတော့ ဓာတ်အားခဟာ တစ်ယူနစ်ကို ၁၄၆.၀၉ ကျပ်အထိ ဝယ်ယူရတဲ့ နှုန်းထားအထိရှိပါတယ်။ ကျွန်တော်တို့ ပြန်လည်ဖြန့်ဝေတဲ့ အခါကျတော့ ESC နှင့် MESC တို့ကို ၅၂ ကျပ်၊ YESC တို့ကို ၅ရ ကျပ်နှင့် ကျွန်တော်တို့ ပြန်ဖြန့်ပါတယ်။ အဲဒီအထဲမှာ ကျွန်တော်တို့ နောက်ထပ်ဆုံးရှုံးရတဲ့အချက်ထဲကို သွားကြည့်လိုက်တဲ့အခါကျတော့ ဓာတ်အား ပျောက်ဆုံးမှုတွေကို ၂၀၁၆-၂၀၁ရ မှာ အရင်နှစ်ကထက် ကျပ်သန်းပေါင်း ၄ သောင်းကျော် ဆုံးရှုံးတာ တွေကို ကျွန်တော်တို့ တွေ့ရပါတယ်။ အဲဒီတော့ ဓာတ်အားပျောက်ဆုံးမှုဆိုတာကတော့ ကျွန်တော်တို့ ရှိနေ မှာပါ။ System ကြောင့်သော်လည်းကောင်း၊ သုံးစွဲတဲ့ပစ္စည်းများရဲ့ Quality ညံ့ဖျင်းမှုကြောင့်သော်လည်းကောင်း ဓာတ်အားဆုံးရှုံးမှုဆိုတာ ရှိနေမှာဖြစ်သလို လူတွေရဲ့ မသမာမှုကြောင့် ဆုံးရှုံးမှုများလည်း၊ ပျောက်ဆုံး တာများလည်း ရှိနေမှာဖြစ်ပါတယ်။ အဲဒီလူကြောင့် ပျောက်ဆုံးမှုများကို ကျွန်တော်တို့ အထူးကြပ်မတ် ကာကွယ်ဖို့လိုပါလိမ့်မယ်။ နာယကကြီးခင်ဗျား။ ဒီဓာတ်အားခပြဿနာဟာ ကျွန်တော်တို့ အမြဲတမ်းတွေ့ရှိနေရမယ့် ပြဿနာပါ။ နောက်မီးလင်းလာတာနှင့်အမျှဓာတ်အားခဆုံးရှုံးတဲ့ နှုန်းထားများကလည်း ကျွန်တော်တို့ ပိုပြီးများ လာမှာဖြစ်ပါတယ်။ ဒီအချက်ကိုလည်း ကျွန်တော်တို့ အလေးအနက်ထားပြီး ထည့်တွက်ရမှာဖြစ်ပါတယ်။ ဒီအတွက် ကျွန်တော်တို့ ပြင်ဆင်ထားဖို့လည်းလိုပါတယ်။ အဲဒီပြင်ဆင်ဖို့လိုအပ်တဲ့ နည်းပညာပိုင်းကို မဆွေးနွေးတောဘဲနဲ့ ဒီထဲမှာလိုအပ်တဲ့ အချက်တစ်ချက်ကတော့ ပွင့်လင်းမြင်သာမှုရှိဖို့ပါ။ ပြည်သူတွေကို ကျွန်တော်တို့ ယခုတွေ့ကြုံနေရတဲ့ အခြေအနေတွေ၊ ကျွန်တော်တို့လုပ်ကိုင်နေတဲ့ အခြေအနေတွေကို ပွင့်ပွင့် လင်းလင်းချပြဖို့လိုပါတယ်။ ပွင့်ပွင့်လင်းလင်းပြောရရင် ကျွန်တော်တို့အစိုးရဟာ ပွင့်လင်းမြင်သာမှုမှာ အားနည်းပါတယ်။ ကျွန်တော်တို့ တာဝန်ယူထားကြတယ်၊ လုပ်ကိုင်နေတယ်ဆိုတာက ပြည်သူအတွက်ပါ။ အဲဒီတော့ ကျွန်တော်တို့ ကြုံတွေ့နေရတာ၊ လုပ်နေရတာတွေကို ပြည်သူတွေမှာသိခွင့်ရှိပါတယ်။ ကျွန်တော် တို့က ချပြဖို့လည်းလိုပါတယ်။ ပွင့်လင်းမြင်သာမှုရှိခြင်းဟာ သံသယကိုအားနည်းစေပြီးတော့ နားလည်မှု ကို တိုးပွားစေပါတယ်။ အဲဒီတော့ ကျွန်တော်တို့တစ်နေ့က မန္တလေးတိုင်းဝန်ကြီးချုပ် ဒေါက်တာဇော်မြင့်မောင် ပြောတဲ့ ပြည်သူပူးပေါင်းပါဝင်မှ ကျွန်တော်တို့ အားလုံးလုပ်နိုင်မှာပါဆိုတဲ့စကားကို အလေးအနက်ထားပြီး ကျွန်တော်တို့ ပွင့်လင်းမြင်သာမှုကို ကြိုးစားအကောင်အထည်ဖော်ဖို့ လိုပါလိမ့်မယ်လို့ ကျွန်တော် အကြံပေး လိုပါတယ်။ ဒုတိယအချက်နေနဲ့ကတော့ ကျွန်တော်တို့ ဒီအစီရင်ခံစာထဲမှာကြည့်လိုက်တော့ တိုင်းပြည်အတွက် နစ်နာဆုံးရှုံးရတာတွေဟာ ဘီလီယံပေါင်းများစွာရှိနေပါတယ်။ ဒီပြဿနာတွေဟာ ကျွန်တော်တို့ရဲ့ အတွေ့ အကြုံအားနည်းမှု၊ နောက် ပေါ့လျော့မှု၊ ကျွန်တော်တို့ရဲ့ နည်းပညာပိုင်းအားနည်းမှုတွေကြောင့်လည်း ဖြစ်နိုင် သလို တမင်ရည်ရွယ်ချက်နှင့် ဖြစ်ပျက်ခဲ့တာတွေလည်း ဒီထဲမှာမုချပါနေမှာပါ။ အဲဒီတမင်ရည်ရွယ်ချက်နှင့် ဖြစ်ပျက်ခဲ့တဲ့ အဖြစ်အပျက်တွေနဲ့ပတ်သက်ရင်တော့ ကျွန်တော်တို့ တုံ့ဆိုင်းမနေဘဲ အရေးယူဖို့၊ စုံစမ်း စစ်ဆေးဖို့လိုအပ်ပါတယ်။ ပြဿနာတစ်ခုဖြစ်လာရင် အဲဒီပြဿနာကို ကျွန်တော်တို့ အသေအချာ လေ့လာ ရပါမယ်။ ပြဿနာထဲမှာရှိတဲ့ ပြဿနာနဲ့ပတ်သက်တဲ့ လူတွေရဲ့ သူတို့နဲ့ထိုက်သင့်တဲ့ ခံစားမှုမျိုးကိုလည်း ရရှိအောင် ကျွန်တော်တို့ လုပ်ဆောင်ရမှာဖြစ်ပါတယ်။ ဒါမှကောင်းတဲ့ပြဿနာဖြစ်ရင် နောက်ထပ်ကောင်းတဲ့ ပြဿနာတွေ ဆက်လက်တိုးပွားလာစေမှာဖြစ်သလို၊ ဆိုးရွားတဲ့ပြဿနာများကိုလည်း တားဆီးကာကွယ် နိုင်မှာ ဖြစ်ပါတယ်။ နာယကကြီးခင်ဗျား။ ကျွန်တော်တို့ ဒီအရေးယူမှုအပိုင်းနှင့်ပတ်သက်ပြီးတော့ ကျွန်တော်တို့မြို့မှာ ဖြစ်ပျက်သွားတဲ့ အဖြစ်အပျက်လေးတစ်ခုပြောချင်ပါတယ်။ ကျွန်တော်တို့မြို့မှာ ဖြစ်ခဲ့တဲ့ တံစို့ရွာမှာ ရှောင်တခင်ဝင်စစ်လိုက်တဲ့အခါကျတော့ အိမ် ၁၃ အိမ်ကို ကျွန်တော်တို့ မီးဖြတ်လိုက်ပါတယ်။ အိမ် ၁၃ အိမ်ရဲ့ အဲဒီမှာဖြစ်ခဲ့တဲ့ အနေအထားကိုကြည့်ရင် အိမ် ၁၃ အိမ်ဟာ မီးလင်းရေးကော်မတီကို သူတို့တောင်းဆို တဲ့အတိုင်း ငွေ ၁ သိန်းကနေ ၃ သိန်းအကြား သူတို့တောင်းဆိုတဲ့အတိုင်းလည်း ပေးဆောင်ပြီးဖြစ်ပါတယ်။ လစဉ်လည်းပဲ သုံးထောင်စီပေးဆောင်ပြီး ဖြစ်ပါတယ်။ တိုင်တဲ့လူက တောင်းဆိုတာကို မမျှတဲ့အတွက် တောင်းဆိုတာမမျှတတဲ့အတွက်၊ တောင်းဆိုတာမတူညီတဲ့အတွက် တိုင်လိုက်တဲ့အခါကျတော့ EPC က ဝင်စစ်တဲ့အခါမှာ ကျွန်တော်တို့ ဒီအိမ်တွေကိုမီးဖြတ်လိုက်တယ်။ ဒဏ်ကြေးကို ငါးသောင်းကျော်ကနေ ပြီးတော့ နှစ်သိန်းရှစ်သောင်းကျော်အထိ ဒဏ်ရိုက်တာတွေကိုလုပ်ပါတယ်။ ဒါပေမယ့် အဲ့ဒီခွင့်ပြုခဲ့တဲ့ မီးလင်းရေးကော်မတီတွေရယ်၊ သွယ်တန်းပေးတဲ့သူတွေရယ်ကတော့ အရေးယူခြင်းမခံရပါဘူး။ ကြည့်ရင် ဒီကိစ္စဟာ မီးလင်းရေးကော်မတီများကို ကျွန်တော်တို့ အခွင့်အရေးပေးလိုက်သလို ဖြစ်ပါတယ်။ ဒါကြောင့်မို့လို့ ဒီလိုမမျှမတစွမ်းဆောင်မှုမျိုးဟာ မသင့်တော်ပါဘူး။ ချောက်၊ ပေါက်၊ ရေနံချောင်းမြို့တို့မှာ ရှိတဲ့ အရေးယူမှုမျိုးကို ကျွန်တော်တို့လက်ခံပါတယ်။ ဖြူးချောင်းရေအားလျှပ်စစ် ဓာတ်အားပေးစက်ရုံ မီးလောင်မှုမှာ။ ဆွေးနွေးရန် သတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<speech type="speaker">နိဂုံးချုပ်ပါ။</speech>
<speech type="speaker">ဦးခင်ချို လှိုင်းဘွဲမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1371">ဦးခင်ချို (လှိုင်းဘွဲမဲဆန္ဒနယ်၊ ကရင်ပြည်နယ်)</mp>အားလုံးမင်္ဂလာပါ။ ကျွန်တော်ကတော့ ကရင်ပြည်နယ် လှိုင်းဘွဲ့မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးခင်ချို ဖြစ်ပါတယ်။ ကျွန်တော် ဆွေးနွေးတင်ပြမှာက ပြည်ထောင်စုစာရင်းစစ်ချုပ်ရဲ့ ၂၀၁၆-၂၀၁ရ ဘဏ္ဍာနှစ် စစ်ဆေးတွေ့ရှိချက် အစီရင် ခံစာအပေါ် JPAC ရဲ့ လေ့လာတွေ့ရှိချက် အစီရင်ခံစာအမှတ် (၇/၂၀၁၈) အပိုင်း(၁)အပေါ် ဆွေးနွေး အကြံပြုမှာ ဖြစ်ပါတယ်။ ဦးစွာ စီမံကိန်းအကောင်အထည်ဖော်မှုအပေါ် လေ့လာကြည့်တဲ့အခါမှာ လယ်ယာ၊ စက်မှုနဲ့ ဝန်ဆောင်မှု ကဏ္ဍကြီး ၃ ခုစလုံး လျာထားချက်မပြည့်မီတာ တွေ့ရပြီးတော့ ကဏ္ဍငယ် ၁၄ ခုမှာ လျာထားချက် ပြည့်တာဆိုလို့ လျှပ်စစ်၊ ငွေကြေး၊ ဝန်ဆောင်မှုနဲ့ ကုန်သွယ်မှုကဏ္ဍ ၄ ခုပ် လျာထားချက် ပြည့်ပြီးတော့ ၂၀၁၅-၂၀၁၆ မှာတော့ ကဏ္ဍငယ် ၉ ခု လျာထားချက်ပြည့်အောင် ဆောင်ရွက်နိုင်ခဲ့လို့ ကဏ္ဍငယ် ၅ ခု လောက်လျော့သွားတာ တွေ့ရတဲ့အတွက်ကြောင့် အားနည်းချက်တွေရှာဖွေပြီး ပြုပြင်သင့်ကြောင်း အကြံပြု လိုပါတယ်။ ဒုတိယအနေနဲ့ ပို့ကုန်နှင့် သွင်းကုန်ကို လေ့လာကြည့်မယ်ဆိုရင် ၂၀၁၅-၂၀၁၆ ထက် ပို့ကုန်၊ သွင်းကုန်ပမာဏ ၂ မျိုးစလုံး အနည်းငယ်စီတိုးလာပြီးတော့ ကုန်သွယ်မှုလိုငွေအနေနဲ့ ၂၀၁၅-၂၀၁၆ မှာ USD ၅,၄၄၁ သန်းရှိပြီး၊ ၂၀၁၆-၂၀၁ရ မှာတော့ ၅,၂၅၉.၅ သန်းရှိလို့ အနည်းငယ်လျော့သွားတာ တွေ့ရ ပြီးတော့ ပို့ကုန်မြှင့်တင်နိုင်မှုအနေနဲ့ ပို့ကုန် ၆ မျိုးလုံးမှာ ၅ နှစ်တာ ကာလအတွင်းမှာ သိသိသာသာ တိုးပြီးတော့ ပို့နိုင်တာမရှိတဲ့အပြင် ရေနံထွက်ပစ္စည်းက သိသိသာသာ ကျသွားတာတွေ့ရပါတယ်။ ပို့ကုန် ကဏ္ဍ သိသိသာသာတိုးလာမှ ကုန်သွယ်မှုလိုငွေ လျာထားချက်ကျလာနိုင်မှာဖြစ်လို့ ဈေးကွက်ရှာဖွေရေး၊ ဈေးကွက်ရဲ့ လိုအပ်တဲ့ ပို့ကုန်ပြည့်ပြည့်ဝဝ ထုတ်လုပ်တင်ပို့နိုင်ရေးဟာ နိုင်ငံပိုင်နဲ့ ပုဂ္ဂလိက ကဏ္ဍနှစ်ခုလုံး ပူးပေါင်းပါဝင်ဆောင်ရွက်ဖို့ လိုအပ်တယ်လို့ ယူဆပါတယ်။ တတိယအနေနဲ့ ၂၀၁၆-၂၀၁ရ ရဲ့ ဂျီဒီပီက တိုးတက်မှုနှုန်း ၅.၉ ရာခိုင်နှုန်းပဲရှိလို့ ယခင် ၄ နှစ်ထက် ကျဆင်းသွားတာတွေ့ရပါတယ်။ အခွန်အကောက်ရငွေ ကျပ်ဘီလီယံ ၇,၁၂၂ ရရှိလို့ သာမန်ရငွေရဲ့ ၄၅ ရာခိုင် နှုန်းခန့်နဲ့ ဂျီဒီပီအချိုးအရ ၈.၉၃ ရာခိုင်နှုန်းပဲရှိကြောင်းနဲ့ ၂၀၁၅ ရှေ့ပိုင်းစစ်တမ်းအရ ကမ္ဘာ့အဆင့် ၁၇၀ ပဲရှိပြီး အာဆီယံ ၁၀ နိုင်ငံမှာ အနိမ့်ဆုံးအဆင့် ရှိနေတဲ့အတွက်ကြောင့် အခွန်အကောက်ရငွေပိုင်းမှာ ထိထိ ရောက်ရောက် ကောက်ခံနိုင်ဖို့လိုနေကြောင်း သုံးသပ်ရပါတယ်။ အခွန်ကြွေးကျန်များအနေနဲ့ ကုန်သွယ်ခွန်၊ ဝင်ငွေခွန်နဲ့ ဖျက်သိမ်းပြီးဖြစ်တဲ့ အမြတ်ခွန်အနေနဲ့ ၃၁-၃-၂၀၁ရ မှာ ကျပ်ဘီလီယံ ၆၃.၇၂၀ ကျန်ရှိနေရာ မှာ ရရန်ရှိတဲ့ အမြတ်ခွန်နဲ့ ကုန်သွယ်ခွန်တွေ အများဆုံးကျန်နေတာတွေ့ရလို့ အခြေအနေမှန် စုံစမ်း စစ်ဆေးပြီးတော့ အမှန်ရနိုင်ခြေမရှိတဲ့ ကြွေးကျန်တွေကို အမိန့်ကြော်ငြာစာအမှတ်(၃၅/၂၀၁၇) ပါပြဋ္ဌာန်းချက် များနှင့်အညီ ဆောင်ရွက်ပြီး စာရင်းရှင်းလင်းဖို့နဲ့ Withholding Tax အဖြစ် ကောက်ခံသည့် အခွန် များကို ကြွေးကျန်အနေနဲ့ မဖော်ပြမိအောင် ခုနှိမ်ရှင်းလင်းကောက်ခံဖို့နဲ့ ကြွေးကျန်ဖော်ပြထားမှုကနေ အဂတိတရားများပါဝင်တဲ့ မမှန်မကန်ကြွေးကျန် ခုနှိမ်စာရင်းရှင်းလင်းခြင်းများ မဖြစ်ပေါ်ဖို့အတွက် အဆင့်ဆင့်ကြီးကြပ် စစ်ဆေးဖို့လိုအပ်ကြောင်း အကြံပြုလိုပါတယ်။ စတုတ္ထအချက်အနေနဲ့ ငွေကြေးကဏ္ဍအနေနဲ့ ၂၀၁၆ ခုနှစ် နိုင်ငံရဲ့ လှည့်ပတ်သုံးစွဲနေတဲ့ ငွေကြေး ကျပ်ဘီလီယံ ၁၄,၅၀၀ ခန့်မှာ ငွေစက္ကူနဲ့အကြွေက ၆၆ ရာခိုင်နှုန်းနဲ့ စာရင်းရှင်အပ်ငွေအဖြစ် နိုင်ငံပိုင် အပ်ငွေ ၁၁ ရာခိုင်နှုန်း၊ ပုဂ္ဂလိကဘဏ်မှာ ၁၈ ရာခိုင်နှုန်းနဲ့ နိုင်ငံခြားဘဏ်မှာ ၅ ရာခိုင်နှုန်းရှိကြောင်း သိရပြီးတော့ ပြည်သူစုဆောင်းငွေဟာ ကျပ်ဘီလီယံ ၂၅,၀၀၀ ကျော် ရှိနေတဲ့အတွက်ကြောင့် လှည့်ပတ် ငွေရဲ့ နှစ်ဆလောက်ရှိနေတဲ့အခြေအနေမှာ စုဆောင်းငွေတွေ ပြန်လည်ထုတ်မယ်ဆိုရင် ပြန်လည်ပေးဆပ် နိုင်စွမ်းအား အခြေအနေဘယ်လိုရှိမလဲဆိုတာ ရှင်းပြသင့်ပါတယ်။ ငွေစုစာအုပ်၊ ငွေစုလက်မှတ် ်း အပ်ငွေနဲ့ အခြားအပ်ငွေတွေ အပ်နှံတဲ့အခါမှာ နိုင်ငံပိုင်ဘဏ်မှာ ၁၈ ရာခိုင်နှုန်း၊ ပုဂ္ဂလိကဘဏ်မှာ ၇၉ ရာခိုင် နှုန်းနဲ့ နိုင်ငံခြားဘဏ်မှာ ၃ ရာခိုင်နှုန်းအပ်နှံတာ တွေ့ရတဲ့အတွက်ကြောင့် အများပြည်သူက နိုင်ငံပိုင် ဘဏ်ကို အားကိုးယုံကြည်မှု အားနည်းနေသေးတယ်လို့ သုံးသပ်ရပါတယ်။ ပဉ္စမအချက်အနေနဲ့ ရသုံးမှန်းခြေအကောင်အထည်ဖော်မှုအနေနဲ့ ပြုပြင်ရငွေလျာထားချက် ကျပ် ဘီလီယံ ၁၇,၀၉၅ မှာ ရှေ့ပြေးအမှန်ရငွေ ၉၉ ရာခိုင်နှုန်းပဲ ရပြီးတော့ သုံးငွေ ၂၁,၁၀၆ ဘီလီယံမှာ လျာထားမှုက ခန့်မှန်းခြေရဲ့ ၈၉ ရာခိုင်နှုန်းသုံးစွဲလို့ ဘတ်ဂျက်လိုငွေဟာ လျာထားချက်လိုငွေရဲ့ ၄ရ ရာခိုင် နှုန်းရှိပြီးတော့ ဂျီဒီပီအချိုးအရ ၂.၃၄ ရာခိုင်နှုန်းကို ကျဆင်းသွားတာတွေ့ရပါတယ်။ ရငွေမှာ ပြည်ပ အကူအညီရငွေနဲ့ ချေးငွေလျော့နည်းသွားလို့ဖြစ်ကြောင်း တွေ့ရပါတယ်။ သာမန်ရငွေမှာ လျာထားချက်ရဲ့ ၅၀ ရာခိုင်နှုန်းတောင်မပြည့်တာက ရေနံထွက်ရောင်းဝယ်ရေးနဲ့ အမှတ်(၁) အကြီးစားစက်မှုလုပ်ငန်းတို့ ဖြစ်တာတွေ့ရပြီးတော့ ဌာနအဖွဲ့အစည်း ၁၄ ခုဟာ လျာထားချက်ပြည့်အောင် မဆောင်ရွက်နိုင်တာ တွေ့ရ ပါတယ်။ သုံးငွေမှာ သာမန်က ဌာနအဖွဲ့အစည်း ၁၀ ခု၊ ငွေလုံးမှာ ၆ ခု ရှိတာတွေ့ရပါတယ်။ သုံးငွေ မလိုအပ် သေးတဲ့ အသုံးစရိတ်တွေကို ကြိုတင်တွက်ချက် တောင်းခံမှုမပြုဖို့လည်း လိုမှာဖြစ်ပါတယ်။ နိုင်ငံရဲ့ ဘတ်ဂျက်လိုငွေဖြစ်ပေါ်မှုဟာ JPAC ရဲ့ (၁၀/၂၀၁၇)အစီရင်ခံစာပါ ဖော်ပြချက်တွေအရ စီးပွားရေးအဖွဲ့အစည်း ၁၃ ခုရဲ့ အရှုံးဖြစ်ပေါ်မှုတန်ဖိုးကျပ်သန်း ရ သိန်းနီးပါးဖြစ်ပေါ်မှု၊ စာရင်းစစ်ချုပ် အစီရင်ခံစာပါ လယ်ဘဏ်ရဲ့ ကြွေးကျန်ငွေ ဘီလီယံကျပ် ၁,၀၄၀.၃၂ ကျန်ရှိမှု၊ ဆည်မြောင်းရဲ့ မလိုအပ် သေးဘဲနဲ့ ဝယ်ထားတဲ့ လျှပ်စစ်ပစ္စည်းများရဲ့ တန်ဖိုးကျပ်သန်း ၂၃၃.၂၁၈ (ယူရို ၄၃,၉၄၄) နဲ့ USD ၂၀၂,၉၁၆ ဖြစ်ပေါ်မှု၊ ရွှေတူးတဲ့ကုမ္ပဏီကြီး ၃ ခုက ရရန်ရှိတဲ့ ရွှေပိဿာ ၁,၁၄၇.၁၂၈၃ သန်းကို ခန့်မှန်းတန်ဖိုး ကျပ်သန်း တစ်သိန်းကျော်နဲ့ လုပ်ငန်းငယ်များမှ ရရန်ရှိတဲ့ ရွှေပိဿာ ၁၄၅.၂၁၄၅ ခန့်မှန်းတန်ဖိုး ကျပ်သန်း ၁၃,၀၀၀ ကျော်စတဲ့ကိစ္စရပ်တွေ မဖြစ်ပေါ်ခဲ့ဘူးဆိုရင် ဘတ်ဂျက်လိုငွေပြမှုဟာ အများကြီး အထောက်အကူ ဖြစ်လာနိုင်မှာဖြစ်ကြောင်း တွေ့ရပါတယ်။ ပြည်နယ်နဲ့ တိုင်းဒေသကြီးများကို ထောက်ပံ့တဲ့အခါမှာ တစ်နှစ် ထက်တစ်နှစ် ပိုတိုးလာလို့ ၂၀၁၁-၂၀၁၂ ရဲ့ ၁၀ ဆလောက် တိုးလာတာတွေ့ရပါတယ်။ ထောက်ပံ့ငွေဟာ ပြည်နယ်နဲ့ တိုင်းဒေသကြီးအားလုံးလိုလိုမှာ ပိုငွေတွေဖြစ်ပေါ်နေတဲ့အတွက်ကြောင့် စုစုပေါင်းပိုလျှံငွေ ၁၅၄.၇၆ ဘီလီယံ ရှိတာတွေ့ရပြီးတော့ ရန်ကုန်ဆိုလို့ရှိရင် ထောက်ပံ့ငွေအားလုံးထက်တောင် ပိုငွေဖြစ်ပေါ်တာ တွေ့ရ ပါတယ်။ ဆင်းရဲပြီးတော့ ဝင်ငွေရှာဖို့ခက်ခဲတဲ့ ပြည်နယ်တွေကလွဲပြီးတော့ ကျန်ပြည်နယ်နဲ့ တိုင်းဒေသကြီး တွေနဲ့ ကိုယ့်ခြေထောက်ပေါ် ကိုယ်ရပ်တည်နိုင်အောင် ကြိုးစားဆောင်ရွက်ခြင်းအားဖြင့် ပြည်ထောင်စုရဲ့ ဝန်ထုပ်ဝန်ပိုးကို လျှော့ချလာနိုင်မှာဖြစ်ကြောင်း အကြံပြုလိုပါတယ်။ ဖြည့်စွက်ခွင့်ပြုရန်ပုံငွေကျပ် ၁၇.၉၃၀ ဘီလီယံမှာ ပြည်နယ်နဲ့ တိုင်း ၈ ခုက ပြန်အပ်တာက ၁၄.၉၃ရ ကျပ်ဘီလီယံရှိလို့ ၈၃ ရာခိုင်နှုန်းလောက် ပြန်အပ်ရာမှာ ကရင်၊ တနင်္သာရီ၊ ပဲခူး၊ မကွေး၊ မွန်နဲ့ ရှမ်းတို့ဟာ ဖြည့်စွက်ငွေအားလုံး ပြန်အပ်ကြတာဖြစ်တဲ့တွက်ကြောင့် မလိုအပ်လျှင် တောင်းခံခြင်းမပြု သင့်ကြောင်းနဲ့ ပိုလျှံငွေတွေဟာ အခြားလိုအပ်တဲ့ တည်ဆောက်ရေးလုပ်ငန်းတွေအတွက် အသုံးပြုနိုင်မဲ့ လစ်ဟာသွားလို့ တိုင်းပြည်ရဲ့ နစ်နာမှုဖြစ်ပေါ်စေပါတယ်။ လိုငွေဖြည့်ဆည်းတဲ့အခါမှာ ချေးငွေကို ကျပ် ဘီလီယံ ၅,၀၀၀ ထက်မပိုဖို့ သတ်မှတ်ထားပေမယ့် ၇,၇၇၀.၁၂၂ ဘီလီယံ ချေးငွေဖြစ်ပေါ်မှုဟာ ရသုံး မှန်းခြေဥပဒေပါ ပြဋ္ဌာန်းချက်ထက်ကျော်လွန်ခြင်း ဖြစ်နေတဲ့အတွက်ကြောင့် ပြုပြင်ဆောင်ရွက်သင့်ပါတယ်။ ဆဋ္ဌမအချက်အဖြစ်နဲ့ ကြွေးမြီနဲ့ပတ်သက်လို့ ပြည်ပကြွေးမြီလက်ကျန်ငွေက USD သန်း ၉,၁၄၉ ကျန်ရှိလို့ အစိုးရသစ်စတင်လက်ခံတဲ့ ကြွေးလက်ကျန် ယူအက်စ်ဒေါ်လာ ၉,၅၃၀ ထက်။ ဆွေးနွေးရန် သတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<speech type="speaker">ဦးဇော်ဟိန်း တနင်္သာရီတိုင်းဒေသကြီး မဲဆန္ဒနယ်အမှတ်(၇)က ဆွေးနွေးဖို့ဖြစ်ပါတယ်။</speech>
<speech><mp id="1259">ဦးဇော်ဟိန်း(မဲဆန္ဒနယ်အမှတ်-၇၊ တနင်္သာရီတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနဲ့တကွ လွှတ်တော်ကိုယ်စားလှယ်များအားလုံး မင်္ဂလာအပေါင်းနှင့် ပြည့်စုံကြပါစေလို့ ဦးစွာပထမ နှုတ်ခွန်းဆက်သအပ်ပါတယ်။ ကျွန်တော်ကတော့ တနင်္သာရီတိုင်းဒေသကြီး မဲဆန္ဒနယ်အမှတ်(၇)မှ အမျိုးသားလွှတ်တော်ကိုယ်စားလှယ် ဦးဇော်ဟိန်း ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ ပြည်သူ့ငွေစာရင်းပူးပေါင်း ကော်မတီ၏ အစီရင်ခံစာအရ မြန်မာနိုင်ငံတကာပူးပေါင်းဆောင်ရွက်ရေး အေဂျင်စီ (MICA)ရဲ့ လုပ်ငန်း ဆောင်ရွက်မှု၊ စာရင်းများရှင်းလင်းမှုများ တင်ပြထားတာတွေ့ရပါတယ်။ MICA အနေနဲ့ ဆောင်ရွက်တဲ့ လုပ်ငန်း ၁၂ ခုအတွက် စာချုပ်ချုပ်ပြီးတော့ လုပ်ငန်းအကောင်အထည်ဖော် ဆောင်ရွက်ရာမှာ MIC ရဲ့ ခွင့်ပြုချက်မရှိတဲ့ ဥပဒေကို လေးစားလိုက်နာမှုမရှိကြောင်း အစီရင်ခံစာအရ တွေ့ရှိရပါတယ်။ MICA Power စက်သုံးဆီလုပ်ငန်း ၁.၄ ဧကကို ပြည်ထောင်စုအစိုးရရဲ့ ၉-၄-၂၀၁၅ ရက်နေ့ အစည်းအဝေးအမှတ်စဉ် (၁၀/၂၀၁၅)အရ အတည်ပြုခဲ့ပါတယ်။ စက်သုံးဆီအရောင်းဆိုင်မြေဟာ အစိုးရပိုင်မြေဖြစ်လို့ MIC ရဲ့ ဥပဒေရဲ့ အခန်း(၈)၊ ပုဒ်မ ၃၆(ဃ) အရ MIC ခွင့်ပြုချက်ယူရမယ့်လုပ်ငန်းတစ်ခု ဖြစ်ပါတယ်။ MICA နဲ့ ပြည်ပပုဂ္ဂလိက လုပ်ငန်းရှင်တို့ စာချုပ်ချုပ်ဆိုရာမှာ ဥပဒေညွှန်ကြားချက် လိုက်နာမှုများအားနည်းကြောင်း အစီရင်ခံစာအရ သိရှိရ ပါတယ်။ ဒုတိယအကြိမ် အမျိုးသားလွှတ်တော် တတိယပုံမှန်အစည်းအဝေးမှာ MICA ဖျက်သိမ်းရေး အဆိုကို ကရင်ပြည်နယ်မဲဆန္ဒနယ်မှ နော်ခရစ္စထွန်း(ခေါ်)ဒေါက်တာအားကာမိုးမှ တင်သွင်းခဲ့ပါတယ်။ စတုတ္ထပုံမှန်အစည်းအဝေးမှာ အမျိုးသားလွှတ်တော် အစိုးရ၏ အာမခံချက်များ၊ ကတိများနှင့် တာဝန်ခံ ချက်များ စစ်ဆေးရေးကော်မတီမှ MICA အဆိုနဲ့ပတ်သက်ပြီး ကြားဖြတ်အစီရင်ခံစာတစ်ခု တင်သွင်းခဲ့ ပါတယ်။ အစီရင်ခံစာအရ အောင်ဖြိုးမြတ်ကုမ္ပဏီဟာ Jetty ဆောက်လုပ်ရန်အတွက် ကျေးလက်ဖွံ့ဖြိုးရေး ဘဏ်မှ ငွေကျပ် ၃ ဘီလီယံကို ချေးယူခဲ့ကြောင်း သိရှိရပါတယ်။ မည်ကဲ့သို့သော အာမခံချက်များနဲ့ အပေါင် ပစ္စည်းများထားပြီးတော့ ချေးသလဲဆိုတာ မဖော်ပြခဲ့ပါဘူး။ ကျွန်တော်တို့ မြန်မာနိုင်ငံမှာရှိတဲ့တောင်သူများဟာ လယ်တစ်ဧကကို အစိုးရဆီမှာ ချေးငွေတစ်သိန်းခွဲ ရဖို့အတွက် မိမိတို့ရဲ့ လယ်ယာမြေပုံစံ၊ ပိုင်ဆိုင်မှုပုံစံ(၇)ကို အပေါင်ထားကြရပါတယ်။ အောင်ဖြိုးမြတ် ကုမ္ပဏီအနေဖြင့် မည်သည့်အပေါင်ပစ္စည်းများ ချေးထားပြီးတော့ ချေးယူခဲ့သလဲဆိုတာကို မေးခွန်းထုတ် စရာဖြစ်လာမှာ ဖြစ်ပါတယ်။ ဖွဲ့စည်းပုံအခြေခံဥပဒေရဲ့ အခြေခံမူများထဲမှာ နိုင်ငံတော်၌ တရားမျှတခြင်း၊ လွတ်လပ်ခြင်း၊ ညီမျှခြင်းစတဲ့ လောကပါလတရားများ ပိုမိုထွန်းကားရေးကို ပြဋ္ဌာန်းထားပါတယ်။ ကျွန်တော်တို့ မြန်မာနိုင်ငံမှာရှိတဲ့ တောင်သူများဟာ အောင်ဖြိုးမြတ်ကုမ္ပဏီလောက် တရားမျှတမှု၊ ညီမျှမှု မရှိတော့ ဘူးလားဆိုတာ မေးခွန်းထုတ်စရာ ဖြစ်လာမှာဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ အစီရင်ခံစာမှာပါရှိသော ကိစ္စနဲ့ပတ်သက်ပြီးတော့ လွှတ်တော်ကိုယ်စားလှယ်များမှ ထောက်ပြပြောဆိုမှုနဲ့ပတ်သက်ပြီး သက်ဆိုင်ရာ ဝန်ကြီးဌာန၊ အဖွဲ့အစည်းများရဲ့ ဆောင်ရွက်မှုများ၊ အကောင်အထည်ဖော်မှုများကို သက်ဆိုင်ရာကော်မတီမှ ပြန်လည်စိစစ်ပေးပါရန်၊ လိုအပ်ပါက မြေပြင်ကွင်းဆင်းပေးပါရန် တင်ပြရင်း ပြည်သူ့ငွေစာရင်းပူးပေါင်း ကော်မတီရဲ့ သဘောထားမှတ်ချက်အစီရင်ခံစာ(၇/၂၀၁၈)ကို ဆွေးနွေးအပ်ပါတယ်။ အားလုံးကို ကျေးဇူး တင်ပါတယ်။</speech>
<speech><mp id="1455">ဦးဘိုကြီး(ချောက်မဲဆန္ဒနယ်၊ မကွေးတိုင်းဒေသကြီး)</mp>လေးစားရပါသော ပြည်ထောင်စု လွှတ်တော် နာယကကြီးနှင့်တကွ အမျိုးသားလွှတ်တော်ဥက္ကဋ္ဌ၊ ပြည်ထောင်စုလွှတ်တော်ကိုယ်စားလှယ်များ၊ ပြည်ထောင်စုအဆင့်အဖွဲ့အစည်းဝင်များနဲ့ ဧည့်သည်တော်များအားလုံး မင်္ဂလာပါလို့ ဂါရဝပြုနှုတ်ခွန်း ဆက်သအပ်ပါတယ်။ ကျွန်တော်ကတော့ မကွေးတိုင်းဒေသကြီး ချောက်မဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးဘိုကြီး ဖြစ်ပါတယ်။ ပြည်ထောင်စုစာရင်းစစ်ချုပ်ရဲ့ ၂၀၁၆-၂၀၁ရ ဘဏ္ဍာရေးနှစ် စစ်ဆေးတွေ့ရှိချက်အစီရင်ခံစာနဲ့စပ်လျဉ်းတဲ့ ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာအမှတ်(၇/၂၀၁၈)အပေါ် အကြံပြု ဆွေးနွေးသွားမှာ ဖြစ်ပါတယ်။ ပြည်ထောင်စုစာရင်းစစ်ချုပ်၏ အစီရင်ခံစာမှာ ဝန်ကြီးဌာနအဖွဲ့အစည်းများရဲ့ ငွေသား၊ ပစ္စည်းများ ဆုံးရှုံးမှုများတွေ့ရှိပါက ချက်ချင်းအရေးယူ ဆောင်ရွက်နိုင်ဖို့သာ အဓိကဖော်ထုတ်နိုင်သလို တွေ့ရှိရပါတယ်။ ဝန်ကြီးဌာနအလိုက် အဖွဲ့အစည်းများမှ ဥပဒေအရသော်လည်းကောင်း၊ စည်းကမ်းစည်းမျဉ်း၊ ညွှန်ကြား ချက်များအရသော်လည်းကောင်း မလုပ်ကိုင်ခြင်း၊ ဘဏ္ဍာငွေများယိုဖိတ်နေရခြင်း၊ တာဝန်ရှိသူအဆင့်ဆင့်မှ ကြီးကြပ်မှုအားနည်းခြင်း၊ ယခင်အနှစ်ချုပ်အစီရင်ခံစာပါ သုံးသပ်ချက်အပေါ် တိတိကျကျမဆောင်ရွက်ခြင်း၊ ရင်းနှီးမြှုပ်နှံငွေများ မြှုပ်နှံထားပြီးမှ စီမံကိန်းများ အပြည့်အဝအကောင်အထည်မဖော်နိုင်ဘဲ တစ်ဝက် တစ်ပျက်နှင့် ရပ်ဆိုင်းနေရခြင်း၊ ပြည်ပချေးငွေများရယူရန် ခွင့်ပြုချက်ရရှိပြီးသော်လည်း စာချုပ်အသက်ဝင် စေရန် ောင်ရွက်နိုင်သဖြင့် ပြည်ပချေးငွေများ မရရှိတော့ခြင်း၊ ပြည်ပချေးငွေများရယူရန် တင်ပြစဉ် ကတည်းက လုပ်ငန်းများမဆောင်ရွက်နိုင်ဘဲ ချေးငွေရယူထားပြီးမှ အတိုးများအလဟဿ ပေးနေရခြင်း၊ မြစ်ရေတင်စီမံကိန်းများတွင် လုပ်ငန်းမအောင်မြင်သဖြင့် ရပ်ဆိုင်းရသော ငွေဆုံးရှုံးမှုများရှိခြင်း၊ စီမံကိန်း၏ လက်ကျန်ပစ္စည်းများအား သိုလှောင်ရုံများတွင်သာ ထားရှိနေခြင်း၊ ကုမ္ပဏီများမှ အစိုးရဌာနပိုင်စက်ရုံများ၊ သိုလှောင်ရုံများ၊ မြေများကို ငှားရမ်းရယူထားပြီးတော့ အသုံးမပြုဘဲနဲ့ ပေးသွင်းရမယ့် ငှားရမ်းခတွေကို မပေးသွင်းတဲ့အပြင် ပြန်လည်အပ်နှံမှုမရှိစေခြင်း၊ ဖက်စပ်ကုမ္ပဏီများကလည်း အစိုးရမြေ၊ အဆောက်အအုံ စသည်တို့ကို တန်ဖိုးနည်းစွာဖြင့် သတ်မှတ်ခဲ့ပြီး အစုရှယ်ယာအဖြစ် ထည့်သွင်းထားမှုအပေါ် ကာလ ပေါက်ဈေးဖြင့် တန်ဖိုးသင့်အစုရှယ်ယာများ ပြင်ဆင်သတ်မှတ်ရန်လိုအပ်ခြင်း၊ ဖက်စပ်ကုမ္ပဏီများတွင် နှစ်ချုပ်စာရင်းများ၌ အသားတင်အမြတ်ငွေများ ဖော်ပြနေသော်လည်း ၂၀၁၆-၂၀၁ရ ဘဏ္ဍာနှစ်အထိ အစိုးရဌာနများအတွက် ရသင့်သောအမြတ်ဝေစုများ မရရှိခြင်း စသည့်အချက်များကို ပြည်ထောင်စုစာရင်း စစ်ချုပ် အစီရင်ခံစာတွင် အမှားများပြင်ဆင်ရန် အကြံပြုတဲ့သဘောတရားများကိုသာ ဖော်ပြထားတာကို တွေ့ရ ပါတယ်။ အထက်ပါဖော်ပြချက်များမှာ ပြည်ထောင်စုစာရင်းစစ်ချုပ်၏ ၂၀၁၆-၂၀၁ရ ဘဏ္ဍာရေးနှစ် အစီရင် ခံစာပါ ဝန်ကြီးဌာနအဖွဲ့အစည်းအားလုံးရဲ့ ၇၅ ရာခိုင်နှုန်းရှိတယ်လို့ တင်ပြလိုပါတယ်။ အဲဒီအချက်တွေကြောင့် ပြည်သူ့ဘဏ္ဍာငွေ တိုက်ရိုက်ဖြစ်စေ၊ သွယ်ဝိုက်၍ဖြစ်စေ ဆုံးရှုံးနေပြီး နှစ်စဉ်လိုငွေပြ ဘတ်ဂျက်ဖြစ်ရခြင်း၊ ကုန်ဈေးနှုန်းများ မြင့်တက်မှုကို ကျဆင်းရန်ခက်ခဲနေခြင်း၊ ဒေါ်လာ ဈေးများ မတည်ငြိမ်ခြင်းတို့အတွက် အထက်ပါအချက်များမှာ အကြောင်းအရာတစ်ခုအနေနဲ့ ပါဝင်နေ တယ်လို့ ထင်မြင်ယူဆကြောင်း အကြံပြု ဆွေးနွေးလိုပါတယ်။ လေးစာအပ်ပါသော ပြည်ထောင်စုလွှတ်တော် နာယကကြီးခင်ဗျား။ ဝန်ကြီးဌာနအလိုက် အဖွဲ့အစည်း များမှနေ၍ ပြည်ထောင်စုစာရင်းစစ်ချုပ်ရဲ့ တွေ့ရှိချက်၊ သုံးသပ်ချက်များအတွက် အားနည်းချက်များအပေါ် အရေးယူဆောင်ရွက်ရန်နှင့် လိုအပ်ချက်များ ပြင်ဆင်ဆောင်ရွက်ပြီးစီးမှုများကို ပြည်သူများ သိမြင်စေရန် ပြည်ထောင်စုလွှတ်တော်သို့ တင်ပြရန်လိုပါတယ်လို့ တင်ပြလိုပါတယ်။ သို့မှသာ ဘဏ္ဍာငွေယိုဖိတ်မှုများ လျော့နည်းသွားနိုင်မယ်လို့ တင်ပြလိုပါတယ်။ အခုကျွန်တော်တို့ ပြည်ပချေးငွေများကို ဝန်ကြီးဌာနအလိုက် ပြည်ထောင်စုလွှတ်တော်ကို တင်ပြသကဲ့သို့ သူတို့ရဲ့ လုပ်ဆောင်ချက်တွေကို ပြန်တင်ပြစေလိုပါတယ်။ အစီရင်ခံစာမှာ ဝန်ကြီးဌာနများရဲ့ အဖွဲ့အစည်းအားလုံးအတွက် စစ်ဆေးချက်များကို အပြည့်အစုံ စစ်ဆေး တင်ပြသင့်ပါတယ်။ ဥပမာ- ဆောက်လုပ်ရေးဝန်ကြီးဌာနအတွက် စာရင်းစစ်ချုပ်ရဲ့ အစီရင်ခံစာတင်ပြတဲ့ အခါမှာ ၂၀၁၅-၂၀၁၆ ဘဏ္ဍာနှစ်၊ ၂၀၁၆-၂၀၁ရ ဘဏ္ဍာနှစ် နှစ်နှစ်စလုံးမှာ အဖွဲ့အစည်းများအကြောင်း၊ BOT စနစ်အကြောင်း၊ အငှားအိမ်ရာဆောက်လုပ်မှုအကြောင်း စတဲ့စနစ်နဲ့ အကြောင်းအရာများသာ ပါရှိ ပါတယ်။ တံတားများဆောက်လုပ်ခြင်း၊ လမ်းများခင်းခြင်း၊ အဆောက်အအုံများ တည်ဆောက်ခြင်း စသည့် မြေပြင်လုပ်ဆောင်တဲ့ လုပ်ငန်းများအတွက် အားသာချက်၊ အားနည်းချက်၊ စစ်ဆေးတွေ့ရှိချက်အရ ငွေပေး တော်များရှိခြင်း စသည့်အချက်များ အစီရင်ခံစာမှာ လုံးဝမပါရှိပါ။ ယခုအခါ ပြည်သူများအနေဖြင့် အထက်ပါအချက်များကို ပွင့်လင်းမြင်သာစွာ သိမြင်လိုနေပါတယ်။ ဝန်ကြီးဌာနအဖွဲ့အစည်းများရဲ့ ပြည်ထောင်စုစာရင်းစစ်ချုပ်ရဲ့ အနှစ်ချုပ်အစီရင်ခံစာကိုလည်း တစ်နှစ်လျှင် တစ်ကြိမ်သာ အခုလိုစုစည်းပြီးတော့ တင်ပြနေမယ့်အစား အဖွဲ့အစည်းဌာနငယ်များအတွက် တစ်ကြိမ်၊ ဌာနကြီးများကိုစုစည်းပြီး ခွဲခြား၍နှစ်ကြိမ်၊ စုစုပေါင်းသုံးကြိမ်လောက် ပြည်ထောင်စုလွှတ်တော်ကို အစီရင် ခံစာများ တင်ပြပေးစေလိုပါကြောင်း အကြံပြုတင်ပြလိုပါတယ်။ နိုင်ငံတော်ပိုင် စီးပွားရေးအဖွဲ့အစည်းများရဲ့ အခြား ရန်ပုံငွေများ Other Account ဖွင့်လှစ်ဆောင်ရွက်မှုနဲ့ ပတ်သက်ပြီးတော့ ပြည်ထောင်စုစာရင်း စစ်ချုပ်၏ အစီရင်ခံစာမှာ ဘဏ္ဍာရေးစီမံခန့်ခွဲမှု အဆင့်ဆင့် ပြောင်းလဲကျင့်သုံးလာမှုကို စိစစ်တဲ့အခါမှာ ၂၀၁၆-၂၀၁ရ ခုနှစ်အထိ အချို့သောသာမန်အသုံးစရိတ်၊ ငွေလုံးငွေရင်းအသုံးစရိတ်၊ ကြွေးမြီအသုံးစရိတ် များကို ပြည်ထောင်စုဘဏ္ဍာရန်ပုံငွေမှ ကျခံနေဆဲဖြစ်တဲ့အပြင် အမြတ်ရရှိတဲ့ လုပ်ငန်းတွေတောင်မှ အခုထိ လုံးလုံးလျားလျား မိမိကိုယ်ပိုင်ဘဏ္ဍာရန်ပုံငွေဖြင့် ရပ်တည်နိုင်မှုမရှိသေးကြောင်း သုံးသပ်တွေ့ရှိရတယ်လို့ ဖော်ပြထားတာကို တွေ့ရှိရပါတယ်။ ဆိုလိုချင်တာ အခုထိမရနိုင်သေးပါဘူး။ ပြည်သူ့ဘဏ္ဍာထဲက ထပ်ပြီး ယူသုံးနေရပါတယ်။ ပထမအကြိမ် ပြည်သူ့လွှတ်တော်သက်တမ်းကာလတုန်းကလည်း အစိုးရဌာန၊ အဖွဲ့အစည်းများရဲ့ Other Account များ ဖျက်သိမ်းပြီးတော့ ပြည်သူ့ဘဏ္ဍာရန်ပုံငွေသို့ ငွေများအားလုံးထည့်သွင်း၍ ရငွေနှင့် အသုံးစရိတ်များကို ဌာနအားလုံးနဲ့နည်းတူ ခွင့်ပြု ဘတ်ဂျက်အရ ဆောင်ရွက်ရန် ကြိုးစားခဲ့သော်လည်း အချို့ဌာနအဖွဲ့ အစည်းများမှ မရရှိနိုင်ကြောင်းတင်ပြသဖြင့် အစီအစဉ် ပျက်ခဲ့တယ်လို့ ကြားသိရပါတယ်။ ပြည်သူများအနေနဲ့ကလည်း ဝန်ကြီးဌာနများအနေဖြင့် ကိုယ့်ခြေထောက်ပေါ် ကိုယ်ရပ်မယ်ဆိုတဲ့ အနေ အထားမှ ခိုင်မာကျစ်လျစ်တဲ့ အစိုးရဖြစ်ပေါ်စေရန် Other Account စာရင်းများကို ဖွင့်လှစ်ထားခြင်း အတွက် စဉ်းစားပေးရန် ဆန္ဒရှိနေကြပါတယ်လို့ သိရှိရပါတယ်။ ပထမအကြိမ် လွှတ်တော်ကာလအတွင်းမှာ ဌာနအချို့မှ ဖျက်သိမ်းရန်ခက်ခဲတယ်ဆိုတဲ့ အကြောင်းပြချက်များကို ယခု ကျွန်တော်တို့ ဒုတိယအကြိမ် ပြည်ထောင်စုလွှတ်တော်ကို အသေးစိတ် ပြန်လည်တင်ပြစေပြီးတော့ လွှတ်တော်ကိုယ်စားလှယ်များ၊ ပညာရှင်များ၊ ပြည်သူများရဲ့ ဆွေးနွေးတဲ့အသံကို နားထောင်ပြီးတော့ Other Account များကို ဆက်လက် ဖွင့်လှစ်သင့် မသင့် ဆွေးနွေးခွင့်ပြုနိုင်ရန် အကြံပြု ဆွေးနွေးအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးကျော်တင် ဆောမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1475">ဦးကျော်တင်(ဆာမဲဆန္ဒနယ်၊ မကွေးတိုင်းဒေသကြီး)</mp>လေးစားအပ်တဲ့ လွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များ၊ ဧည့်သည်တော်များခင်ဗျာ။ မင်္ဂလာပါလို့ နှုတ်ခွန်းဆက်သအပ်ပါတယ်။ ကျွန်တော်ကတော့ မကွေးတိုင်းဒေသကြီး၊ ဆောမြို့နယ်၊ ပြည်သူ့လွှတ်တော်ကိုယ်စားလှယ် ဦးကျော်တင် ဖြစ်ပါတယ်။ ကျွန်တော့အနေနဲ့ ပြည်ထောင်စုစာရင်းစစ်ချုပ် ၂၀၁၆-၂၀၁ရ ဘဏ္ဍာရေးနှစ်၊ စစ်ဆေးတွေ့ရှိချက်အစီရင်ခံစာအပေါ် ပြည်ထောင်စုလွှတ်တော် ပြည်သူ့ ငွေစာရင်းပူးပေါင်းကော်မတီရဲ့ လေ့လာတွေ့ရှိချက် အစီရင်ခံစာအား ဝေဖန်အကြံပြု ဆွေးနွေးသွားမှာ ဖြစ်ပါတယ်။ ပြည်ထောင်စုလွှတ်တော် နာယကကြီးခင်ဗျာ။ ပထမဦးစွာ မြန်မာ့အထူးစီးပွားရေးဇုန်များနဲ့ ပတ်သက် ပြီးတော့ ဝေဖန်အကြံပြု ဆွေးနွေးသွားမှာဖြစ်ပါတယ်။ မြန်မာ့အထူးစီးပွားရေးဇုန် ၃ ခု ရှိတဲ့အနက်မှာ ကျွန်တော်တို့ အခုလက်ရှိအားဖြင့်ဆိုလို့ရှိရင် သီလဝါအထူးစီးပွားရေးဇုန်တစ်ခုတည်းသာ တိုးတက်တဲ့ အခြေအနေမျိုးမှာ တွေ့ရှိနေရပါတယ်။ ကျန်တဲ့ စီးပွားရေးဇုန် ၂ ခုကတော့ တိုးတက်မှုနှောင့်နှေးနေတာကို တွေ့နေရပါတယ်။ ကျွန်တော်တို့ သီလဝါအထူးစီးပွားရေးဇုန်တစ်ခုက ဘာကြောင့်တိုးတက်နေသလဲ။ နောက် ပြီးတော့ ကျန်တဲ့စီးပွားရေးဇုန် ၂ ခုက ဘာဖြစ်လို့ နှောင့်နှေးတာလဲဆိုတာက ကြည့်ရင်တော့ ကုန်ကျမှုက အထူးစီးပွားရေးဇုန် ၂ ခုမှာ တိုးတက်မှုဟာ အလွန်အင်မတန်နှေးကွေးနေတယ်။ ကုန်ကျစရိတ်ကြီးက များပြားနေတာကိုတွေ့ရတယ်။ ထို့ကြောင့် တာဝန်ခံဝန်ကြီးဌာနအနေနဲ့ အထူးကြိုးစား ဆောင်ရွက်သင့် ပါကြောင်း အကြံပြုတင်ပြအပ်ပါတယ်။ ကျောက်ဖြူအထူးစီးပွားရေးဇုန်သည် လုပ်ငန်းပမာဏကြီးမားခြင်း၊ နှစ်ရှည်ဆောင်ရွက်ရမည့် လုပ်ငန်း ဖြစ်ခြင်း၊ ကျောက်ဖြူဒေသမှာ စက်မှုလုပ်ငန်းဖွံ့ဖြိုးရန် အထူးစီးပွားရေးဇုန်၊ ရမ်းဗြဲဒေသစိုက်ပျိုးရေး အဓိကအထူးစီးပွားရေးဇုန်နဲ့ မာန်အောင်ဒေသကို သဘာဝအခြေခံခရီးသွားဖွံ့ဖြိုးစေမယ့် အထူးစီးပွားရေးဇုန် အဖြစ် ကျယ်ပြန့်စွာ အထူးလုပ်ဆောင်ရမည်ဖြစ်ပါ၍ သက်ဆိုင်ရာဝန်ကြီးဌာနအနေနဲ့ တင်ဒါခေါ်ယူသည့် လုပ်ငန်းမှအစ ပွင့်လင်းမြင်သာစွာ ဆောင်ရွက်သင့်ပါကြောင်း အကြံပြု တင်ပြအပ်ပါတယ်။ ပြည်ထောင်စုလွှတ်တော် နာယကကြီးခင်ဗျာ။ ဒုတိယပိုင်းအနေနဲ့ အခြေခံပညာဦးစီးဌာန၊ အခြေခံ ကျောင်းများနှင့် ကိုယ်ပိုင်ကျောင်းများကိစ္စ ဝေဖန်အကြံပြုတင်ပြပါမယ်။ ရည်ရွယ်ချက်ကောင်းမွန်တဲ့ စနစ်သစ်ပညာရေးမှာ အခြေခံပညာကျောင်းများကို နှစ်စဉ်လို အဆင့်မြင့်တိုးပေးနေတာကို မြို့နယ် တိုင်းမှာ တွေ့နေရပါတယ်။ ပညာရေးအဆင့်မြင့်တိုးဖွင့်လှစ်ခွင့်ပြု၍ လူထုအနေနဲ့ အထူးပျော်ရွှင်နေကြ ပါတယ်။ သို့သော် ဝန်ထမ်းအပြောင်းအရွှေ့၊ ရာထူးတိုးအပြောင်းအရွှေ့များမှာ များပြားလွန်းပြီးတော့ စီမံခန့်ခွဲမှုမနိုင်မနင်းနဲ့ အားနည်းနေသည်ကို တွေ့နေရပါတယ်။ အထူးသဖြင့် အထက်တန်းပြဆရာ၊ ဆရာမများ လစ်လပ်မှုအများဆုံး ဖြစ်နေပါတယ်။ နွေရာသီကျောင်းပိတ်ရက်အတွင်းမှာ ရာထူးတိုး၊ ရာထူး ပြောင်းကိစ္စများကို ပြီးစီးအောင် ဆောင်ရွက်သင့်ပါတယ်။ အခြေခံကျောင်းအဆင့်တိုင်းမှာ ပတ်ဝန်းကျင် သန့်ရှင်းမှုအားနည်းနေတာကို တွေ့မြင်နေရပါတယ်။ ဒါကြောင့်မို့လို့ သန့်ရှင်းရေးလုပ်သားများကို ခန့်ထား ပေးသင့်ပါကြောင်းနဲ့ ရပ်/ကျေးအဆင့်အခြေခံပညာမူလတန်း၊ အလယ်တန်း၊ အထက်တန်းကျောင်းများမှာ ရှိတဲ့ ပညာရေးဝန်ထမ်းများရဲ့ နေအိမ်များဟာ လုံခြုံမှုမရှိတာကို တွေ့မြင်နေရပါတယ်။ ဒါကြောင့် သင့်တင့် လုံခြုံသော ဝန်ထမ်းအိမ်ရာများ ဆောက်လုပ်ပေးသင့်ပါကြောင်း အကြံပြုတင်ပြအပ်ပါတယ်။ ကိုယ်ပိုင်ကျောင်းများကိုလည်း ကိုယ်ပိုင်ကျောင်းမှတ်ပုံတင်ဥပဒေနဲ့အညီ ဖွင့်လှစ်နေတဲ့အခါမှာ ၂၀၁၆-၂၀၁ရ ပညာသင်နှစ်မှာ တစ်ပြည်လုံး ၅၈၅ ကျောင်း၊ ကျောင်းသားဦးရေ ၁၄၂,၂၇၄ ယောက်၊ ဆရာဦးရေ ၈,၃၄၃ ဦးရှိတာကို တွေ့ရပါတယ်။ ကျွန်တော်တို့မြို့နယ်လေးမှာတောင် ကိုယ်ပိုင်ကျောင်းဟာ ၉ ကျောင်းရှိတာကို တွေ့ရပါတယ်။ ဆောမြို့မှာ ၂ ကျောင်း၊ ကျောက်ထုမြို့မှာလည်း ရ ကျောင်းရှိပြီးတော့ ဆယ်တန်းစာစစ်ဌာနများ တိုးချဲ့ဖွင့်လှစ်ခွင့်ပြု နေရပါတယ်။ ဒါကြောင့် ကိုယ်ပိုင်ကျောင်းများကိုလည်း နိုင်ငံတော်ကျောင်းများနည်းတူ အထူးကြပ်မတ် ဆောင်ရွက်ပေးသင့်ကြောင်း၊ ဆရာ၊ ဆရာမများကိုလည်းပဲ သင်တန်းများ ခေါ်ယူပို့ချပေးသင့်ပါကြောင်း အကြံပြုတင်ပြအပ်ပါတယ်။ ပြည်ထောင်စုလွှတ်တော် နာယကကြီးခင်ဗျာ။ နောက်ဆုံးအနေနဲ့ ဟံသာဝတီအပြည်ပြည်ဆိုင်ရာ လေဆိပ်တည်ဆောက်ရေး စီမံကိန်းလုပ်ငန်းနဲ့ပတ်သက်ပြီး ဝေဖန်အကြံပြု တင်ပြသွားမှာဖြစ်ပါတယ်။ ဟံသာဝတီအပြည်ပြည်ဆိုင်ရာ လေဆိပ်စီမံကိန်းကို ၂၁-၃-၁၉၉၄ ရက်နေ့မှာ စတင်ခဲ့ပြီးတော့ ယနေ့ ဆိုရင် ၂၄ နှစ်ကြာမြင့်ပြီ ဖြစ်ပါတယ်။ တင်ဒါရကုမ္ပဏီကြီးများကလည်း နည်းပညာမြင့်မားပြီး ငွေကြေး ရင်းနှီးမြှုပ်နှံမှုများပြားသည့် စီမံကိန်းဖြစ်၍ လေ့လာဆန်းစစ်မှုကို ာင်ရွက်ရခြင်း၊ ဆောင်ရွက် ပြီးတဲ့ အခြေခံလုပ်ငန်းများအတွက် ကျွန်တော်တို့နိုင်ငံတော်ရဲ့ ရင်းနှီးမြှုပ်နှံမှုဟာလည်း ၅.၂ရရ ဘီလီယံ သုံးစွဲခဲ့ပြီးဖြစ်သော်လည်း နိုင်ငံတော်အတွက် အမှန်တကယ် အကျိုးမရှိသေး၍ ကုန်ကျငွေများ အဟောသိကံလို ဖြစ်နေရပါတယ်။ နိုင်ငံဆင်းရဲနေစဉ် ရေရှည်လုပ်ငန်းကြီးများကို လောဘမကြီးသင့်ပါ။ ရန်ကုန်အပြည်ပြည် ဆိုင်ရာလေဆိပ်ကြီးနဲ့ မိုင် ၅၀ ခန့်အကွာ နောက်ထပ်အပြည်ပြည်ဆိုင်ရာလေဆိပ် စီမံကိန်းလိုအပ်မှာမဟုတ် သေးဘူးလို့ ယူဆမိပါတယ်။ “ဆန်မရှိဘဲနှင့် အစားကြီးသလို” ဖြစ်နေပါတယ်။ စီမံကိန်းအလွဲအမှားများလို့ သုံးသပ်မိပါတယ်။ အလားတူ ကျွန်တော်တို့မြို့နယ် ကျောက်ထုမှာလည်း မူလလေယာဉ်ကွင်းရှိပါလျက်နဲ့ တစ်မိုင်ခန့် အကွာမှာ လယ်မြေများကိုသိမ်းပြီး လေယာဉ်ကွင်းအသစ်ကြီး တည်ဆောက်ခဲ့ပါတယ်။ လျော်ကြေးများလည်းပေးရပါတယ်။ လေယာဉ်ကွင်းသစ်ကြီးပြီးဆုံးပြီး ယနေ့ ၁၆ နှစ် ကြာတဲ့တိုင်အောင် လေယာဉ်ဆင်းသက်ခြင်း မရှိခဲ့ပါဘူး။ ကုန်ကျမှု သက်သက်သာဖြစ်ပြီးတော့ ပြည်သူများအတွက် အကျိုး မရှိ၊ နိုင်ငံတော်အတွက်လည်းပဲ လွန်စွာနစ်နာရပါတယ်။ နောင်ကို သင်ခန်းစာယူနိုင်ဖို့ ဖြစ်ပါတယ်။ ဒါကြောင့် မို့လို့ ဟံသာဝတီအပြည်ပြည်ဆိုင်ရာ လေဆိပ်တည်ဆောက်ရေးစီမံကိန်းလို မည်သည့်ဝန်ကြီးဌာန၏ မအောင်မြင်သေးတဲ့ စီမံကိန်းများကိုမဆို စ်ခုထိ ရပ်ဆိုင်းသင့်ပါကြောင်း စေတနာဖြင့် ဝေဖန်အကြံပြုတင်ပြရင်း နိဂုံးချုပ်အပ်ပါတယ်ခင်ဗျာ။ အားလုံးကို ကျေးဇူးတင်ပါတယ်။</speech>
<speech type="speaker">ဦးထွန်းထွန်းဦး မန္တလေးတိုင်းဒေသကြီး မဲဆန္ဒနယ်အမှတ်(၂) ဆွေးနွေးဖို့ဖြစ်ပါတယ်။</speech>
<speech><mp id="1288">ဦးထွန်းထွန်းဦး(မဲဆန္ဒနယ်အမှတ်-၂၊ မန္တလေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးပဲမင်္ဂလာပါခင်ဗျား။ ကျွန်တော်က ပြည်သူ့ငွေစာရင်း ပူးပေါင်းကော်မတီရဲ့ အစီရင်ခံစာအမှတ်(၇/၂၀၁၈)ထဲက လျှပ်စစ်နှင့် စွမ်းအင်ဝန်ကြီးဌာနအပိုင်းကို ဆွေးနွေး သွားမှာဖြစ်ပါတယ်။ အဲဒီထဲမှာ ဖြူးချောင်းလျှပ်စစ်ဓာတ်အားပေးစက်ရုံကို လျှပ်စစ်မီးပန်းခြင်းကြောင့် မီးလောင်မှုဖြစ်ပွားခဲ့သဖြင့် ပျက်စီးဆုံးရှုံးမှုဆိုတာ ပါပါတယ်။ ဒါကို လေ့လာကြည့်လိုက်တဲ့အခါမှာ ဒီစက်ရုံ စတင်ဖွင့်လှစ် ဓာတ်အားထုတ်လုပ်ပြီး ၂ နှစ်နဲ့ ၈ လကျော် အကြာ ၃၀-၉-၂၀၁ရ ရက်နေ့မှာ High Voltage Switchgear Room Penal qp:32ozė:9 Flash Over Cogs:q ? 8:ccsq988: သွားတယ်လို့ဆိုပါတယ်။ ၂၀၁၈-၂၀၁၉ ဘဏ္ဍာရေးနှစ် ဘတ်ဂျက်စာရင်းထဲမှာ ဒီစက်ရုံမီးလောင်ကျွမ်းလို့ ပြန်လည်ပြုပြင်ဆောက်လုပ်ရမယ့် ကုန်ကျစရိတ်ဟာ USD ရ သန်းလို့ ဖော်ပြထားပါတယ်။ ၂၀၁၈-၂၀၁၉ ဘတ်ဂျက်မှာ လျှပ်စစ်ဓာတ်အားထုတ်လုပ်ရေးလုပ်ငန်းဌာနက ဒီစက်ရုံကို ပြန်လည်ပြုပြင်ဖို့ ကျပ် ၉ ဘီလီယံ နီးပါး တောင်းခံထားတာကိုလည်း ကျွန်တော်တို့ စိစစ်ရေးပူးပေါင်းအဖွဲ့ (၁၃) က စိစစ်ပြီးတော့ ခွင့်ပြု ပေး ရောင်းချရတဲ့ငွေဟာ တစ်နှစ်ကို ကျပ်သန်းပေါင်း ၂,၆၇၀ ကျော် ရှိပါတယ်။ အခုလို ရပ်နားထားရတော့ နိုင်ငံတော်အတွက် များစွာ ဝင်ငွေနစ်နာလှပါတယ်။ ဒီစက်ရုံကို CGGC တရုတ်ကုမ္ပဏီက ကန်ထရိုက် ယူတည်ဆောက်ခဲ့တာ ဖြစ်ပြီးတော့ မီးလောင်ရတဲ့အကြောင်းရင်းကတော့ သုံးစွဲထားတဲ့ လျှပ်စစ်ပိုင်း ဆိုင်ရာပစ္စည်းများ အရည်အသွေးညံ့ဖျင်းမှု၊ ဒီဇိုင်းအားနည်းမှုတွေကြောင့်လို့ အစီရင်ခံစာမှာ သုံးသပ်ထား ပါတယ်။ လေးစားအပ်ပါသော နာယကကြီးခင်ဗျာ။ ဒီစက်ရုံထက် Capacity ပိုများတဲ့ ကင်းတားရေအား လျှပ်စစ်စက်ရုံဆိုရင် ဂျာမနီပညာရှင်တွေက Seiman လို ဂျာမနီပစ္စည်းတွေနဲ့ စနစ်တကျ တည်ဆောက် ပေးခဲ့တော့ အခုနှစ် ၃၀ ကျော်လာတဲ့အထိ ကောင်းမွန်ခိုင်ခံ့စွာနဲ့ အသုံးပြုလျက်ရှိနေဆဲပါ။ ဒီ(၇/၂၀၁၈) အစီရင်ခံစာထဲမှာ စက်ပစ္စည်းများဝယ်ယူစဉ်က တာဝန်ယူဆောက်လုပ်ခဲ့သည့် ဝန်ကြီးဌာနမှ ဝန်ထမ်း အဆင့်ဆင့်တွင် တာဝန်ရှိကြောင်းလို့ သုံးသပ်ထားပါတယ်။ တကယ်တမ်းမှာတော့ ဒီပစ္စည်းတွေ တင်သွင်း တာရော၊ တာဝန်ယူ တည်ဆောက်တပ်ဆင်တာရောက CGGC တရုတ်ကုမ္ပဏီက လုပ်ဆောင်ခဲ့တာပါ။ ဌာနအနေနဲ့ဆိုရင် ကုမ္ပဏီနဲ့ စာချုပ်ချုပ်ဆိုစဉ်အခါမှာ ကောင်းမွန်ခိုင်ခံ့တဲ့ ပစ္စည်းတွေသုံးဖို့၊ သင့်တော်တဲ့ 3908wmod:60260: Design copi Operation System cozol pécosms3aacceeaboo အချက်တွေကို ထည့်သွင်းချုပ်ဆိုထားဖို့လိုပါတယ်။ အခုလည်း ပြန်လည်ပြင်ဆင် တည်ဆောက်ခြင်း လုပ်ငန်းကို CGGC တရုတ်ကုမ္ပဏီကိုပဲ ပြန်အပ်နှံလုပ်ဆောင်စေတယ်လို့ သိရှိရပါတယ်။ လေးစားအပ်ပါသော နာယကကြီးခင်ဗျာ။ ဒီ(၇/၂၀၁၈) အစီရင်ခံစာရဲ့ လျှပ်စစ်နဲ့ စွမ်းအင်ဝန်ကြီး ဌာနအပိုင်းကို လေ့လာကြည့်လိုက်တဲ့အခါမှာ ဝန်ကြီးဌာနအနေနဲ့ ကုမ္ပဏီများနဲ့ စာချုပ်ချုပ်ဆိုတဲ့နေရာမှာ အားနည်းချက်တွေ များစွာရှိလာကြောင်း တွေ့ရှိရပါတယ်။ ဥပမာ- တာပိန်(၁)ရေအားလျှပ်စစ်စီမံကိန်းကို DATANG (Yunnan) ရေနံကုမ္ပဏီနဲ့ JV စနစ် ဆောင်ရွက်လုပ်ကိုင်တဲ့နေရာမှာ နိုင်ငံတော်ဘက်ကရရှိတဲ့ Free Share Power of Coloze: sampęsaap:Gliecos Ocgjoroso 32:6ozmosqosečně ပို့လွှတ် ရောင်းချရပါတယ်။ အဲလိုရောင်းချရတဲ့ ဓာတ်အားခတွေကို ကုမ္ပဏီဘက်က နိုင်ငံတော်ကို ပြန်လည် ပေးချေပေးဖို့ဆိုပြီး စာချုပ်မှာ ထည့်သွင်းချုပ်ဆိုထားခဲ့ခြင်း မရှိခဲ့တော့ Surplus Free Power ကြွေးကျန်ပေါင်း တရုတ်ယွမ်ငွေသန်း ၂၀ ခန့်ဟာ ယနေ့ရရှိသေးပါဘူး။ သဘာဝဓာတ်ငွေ့သုံး ဓာတ်အား ပေးစက်ရုံတွေကို IPP စနစ်နဲ့ ပြည်ပကုမ္ပဏီများနဲ့ ပြုလုပ်တဲ့အခါမှာလည်း စာချုပ်တွေမှာ Rental Fees Gozsaozos Withholding Tax Codeosase:091992 8:60&gt;&gt; osalldogs ထည့်သွင်းချုပ်ဆိုခဲ့မိတော့ ၂၀၁၅၊ ၂၀၁၆၊ ၂၀၁ရ နှစ်တွေအတွက် နိုင်ငံတော်ကရရှိမယ့် အခွန်ငွေ USD ၄ သိန်းခွဲကျော် နစ်နာနေပါတယ်။ နောက်သောက်ရေခပ်(၂) နဲ့ ဘီလူးချောင်းသုံးရေအားလျှပ်စစ်စီမံကိန်းတွေကို BOT စနစ်နဲ့ ကုမ္ပဏီများနဲ့လုပ်ဆောင်တဲ့ နေရာမှာလည်း နိုင်ငံတော်အနေနဲ့ နိုင်ငံခြားချေးငွေတွေကို ရယူပေးခဲ့ရခြင်း၊ Down Payment တွေကို စိုက်ထုတ်ပေးရခြင်း၊ အခွန်အချို့ကို ကင်းလွတ်ခွင့်ပြုခဲ့ရခြင်း စတဲ့ဖြေလျှော့မှု တွေ ပေးခဲ့ရပေမယ့် ကုမ္ပဏီဘက်ကနေပြီးတော့ပဲ အသာစီးအမြဲယူပြီးတော့ စာချုပ်တွေကို ပြင်ဆင် ပြီးတော့ ထပ်မံလိုက်လျော ချုပ်ဆိုပေးနေရတာလည်း နိုင်ငံတော်အတွက် နစ်နာလှပါတယ်။ အခြားရှိသေး ပေမယ့် ဲ့ပြီး ဒီလောက်ပဲ နမူနာပြောပါမယ်။ လေးစားအပ်ပါသော နာယကကြီးခင်ဗျာ။ အခုပြောခဲ့တဲ့ စာချုပ်တွေက အရင်အစိုးရတွေ လက်ထက်တုန်းက ချုပ်ဆိုထားခဲ့ကြတာတွေပါ။ ဘယ်လိုပဲဖြစ်ဖြစ် ကျွန်တော်တို့က ကောင်းမွေရော၊ ဆိုးမွေပါ ဆက်ခံရတဲ့တာဝန်ရှိတော့ လျှပ်စစ်ဝန်ကြီးဌာနအနေနဲ့ နောင်ကုမ္ပဏီများနဲ့ စာချုပ် ချုပ်ဆိုတဲ့ အင်ဂျင်နီယာပိုင်း၊ အတတ်ပညာပိုင်းဆိုင်ရာမှာ အားကောင်းအားသန်တဲ့ ဌာနဖြစ်ပါတယ်။ ဥပဒေပညာ ဘက်မှာတော့ အားနည်းပါတယ်။ နိုင်ငံတော်ကလည်း ဒါကိုသိလို့ ခုဆိုရင် အင်ဂျင်နီယာတက္ကသိုလ်တွေရဲ့ နောက်ဆုံးနှစ်သင်တန်းတွေမှာ Engineering Law ဘာသာရပ်ကို ဒီနှစ်ကစပြီးတော့ သင်ကြားပို့ချပေး နေပြီလို့သိရပါတယ်။ ပြင်ပကုမ္ပဏီများနဲ့ စာချုပ်တဲ့နေရာမှာ နိုင်ငံတကာစာချုပ် စည်းမျဉ်းစည်းကမ်း တွေနဲ့အညီ အချက်အလက် အပြည့်အစုံပါရှိအောင် ချုပ်ဆိုနိုင်ဖို့၊ အပြောင်းအလဲရှိခဲ့ပါက တစ်ပြေးညီ ပြင်ဆင်ချုပ်ဆိုနိုင်ဖို့၊ ဥပဒေကြောင်းအရ စည်းနှောင်မှုအားကောင်းအောင် ချုပ်ဆိုနိုင်ဖို့ဆိုရင် နိုင်ငံတကာစာချုပ်တွေနဲ့ ပတ်သက်ပြီးတော့ ကျွမ်းကျင်နားလည်တဲ့ ဥပဒေပညာရှင်တွေ၊ Law Firm လို ဥပဒေအဖွဲ့တွေ ငှားရမ်းတာမျိုး၊ Consultant တွေကို ခန့်ထားတာမျိုးတွေနဲ့ စနစ်တကျ လုပ်ကိုင်ဆောင်ရွက် သင့်ပါကြောင်း အလေးအနက် အကြံပြုတိုက်တွန်းရင်းနဲ့ နိဂုံးချုပ်အပ်ပါတယ်ခင်ဗျာ။ အားလုံးကို ကျေးဇူး တင်ပါတယ်။</speech>
<speech type="speaker">ဦးကံမြင့် သရက်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1464">ဦးကံမြင့်(သရက်မဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနဲ့ အားလုံးပဲမင်္ဂလာပါ။ ကျွန်တော်ကတော့ မကွေးတိုင်းဒေသကြီး၊ သရက်မြို့နယ်မှ ပြည်သူ့လွှတ်တော်ကိုယ်စားလှယ် ဦးကံမြင့်ဖြစ်ပါတယ်။ ကျွန်တော့အနေနဲ့ ပြည်ထောင်စုစာရင်းစစ်ချုပ်ရဲ့ ၂၀၁၆-၂၀၁ရ ခုနှစ်၊ ပြည်သူ့ငွေစာရင်းပူးပေါင်းကော်မတီရဲ့ သဘောထားမှတ်ချက်အစီရင်ခံစာအပေါ်မှာ ကျွန်တော် ကောက်နုတ်ဆွေးနွေးသွားမှာဖြစ်ပါတယ်။ ကျွန်တော်ပထမဦးဆုံးအနေနဲ့ အမျိုးသား စီမံကိန်းမှာ ပါတဲ့ ရသုံးမှန်းခြေငွေစာရင်း အကောင်အထည်ဖော်မှု၊ နောက်တစ်ခါ သဘာဝသယံဇာတဝန်ကြီးဌာန၊ နောက် လျှပ်စစ်နဲ့ စွမ်းအင်ဝန်ကြီးဌာနတွေကို ကျွန်တော်ကောက်နုတ် တင်ပြသွားမှာဖြစ်ပါတယ်။ နာယကကြီးခင်ဗျာ။ ၂၀၁၆-၂၀၁ရ ခုနှစ်အတွက် ရသုံးခန့်မှန်းခြေငွေစာရင်း အကောင်အထည် ဖော်မှုအား ပထမဦးစွာ ဖော်ပြအပ်ပါတယ်။ နာယကကြီးခင်ဗျား။ ကျွန်တော် Power Point တင်ပြခွင့်ပြုပါ။ ဇယား(၁)အတွင်းမှာ ရငွေများမှာ ၁၆,၉၉၀ ကျပ်ဘီလီယံနဲ့ ၁၈,၈၈၃ ကျပ်ဘီလီယံဖြစ်ပြီးတော့ လိုငွေဟာ ၁,၈၉၃ ကျပ်ဘီလီယံဖြစ်ပြီး လိုငွေနဲ့ GDP အချိုးဟာ ၂.၃၄ ရာခိုင်နှုန်းဖြစ်ပါတယ်။ ရငွေဟာ ၁၆,၉၉၀ ကျပ်ဘီလီယံတွင် သာမန်ရငွေ ၁၅,၉၉၅၊ အခွန်အကောက်မှ ရငွေဟာ ၇၃၁၂၃ ကျပ်ဘီလီယံ၊ အခြားသာမန်ရငွေ ၈,၀၁၄ ကျပ်ဘီလီယံတို့ ပါဝင်ပါတယ်။ ၂၀၁၆-၂၀၁ရ အခွန်အကောက်ရငွေများအား ယခင်နှစ်များနှင့် နှိုင်းယှဉ်ဖော်ပြအပ်ပါတယ်။ အဲဒီလိုခန့်မှန်းခြေငွေနှင့် ယခင်နှစ်များက ရငွေများနဲ့ နှိုင်းယှဉ်လို့ရှိရင် ပိုမိုတိုးတက် ကောက်ခံ ရရှိကြောင်း တွေ့ရတဲ့အတွက် ခန့်မှန်းခြေကိန်းဂဏန်းများကို သက်ဆိုင်ရာကနေပြီးတော့ တိုးမြှင့် လျာထားဖို့လည်း ကျွန်တော်အကြံပြုလိုပါတယ်။ အခြားသာမန်ရငွေများ ၈,၂၉၀.၅၇၃ ကျပ်ဘီလီယံ လျာထား သော်လည်း ၈,၀၁၄.၈၆၀ ကျပ်ဘီလီယံသာ ရရှိတဲ့အတွက်ကြောင့် လျော့နည်းအကောင်အထည်ဖော်နိုင်သော ဝန်ကြီးဌာနနှင့် အဖွဲ့အစည်းအချို့ အား အောက်ပါအတိုင်း ဖော်ပြအပ်ပါတယ်။ အထက်ဖော်ပြပါဇယားအရ လျော့နည်းကောက်ခံရရှိသော ဝန်ကြီးဌာနနှင့် အဖွဲ့အစည်း များအား ပိုမိုတိုးတက် ကောက်ခံ ရရှိအောင်လည်း ကြိုးပမ်းသင့်ပါတယ်။ ၂၀၁၆-၂၀၁ရ ခုနှစ် အခွန်ကြွေးကျန်များနှင့်ပတ်သက်၍ အောက်ပါအတိုင်း ဖော်ပြအပ်ပါတယ်။ ကြွေးဟောင်းများနှင့်ပတ်သက်လို့ကတော့ ဘယ်ဘယ်တုန်းက ကြွေးကျန်ခဲ့လဲဆိုတာ ကျန်တော်တို့မသိရပါဘူး။ ကြွေးဟောင်းများဖြစ်တယ်လို့ ဖော်ပြထားတာသာ ရှိတာပါ။ အဲဒီတော့ နောက် ကန်သယ်လုပ်ငန်းခန်နဲ့ အမြတ်ခန်တိန် ကောက်ခံရရှိမှု နည်းပါးတဲ့အတွက် ကျေလည်စာ တိုးတက် ကောက်ခံရရှိအောင်လည်း ကြိုးပမ်းသင့်ပါတယ်။ အသုံးစရိတ်များနှင့် ပတ်သက်၍ လျာထားချက်အတိုင်း သုံးစွဲနိုင်မှုမရှိတာကိုလည်း အောက်ပါအတိုင်း ကျွန်တော် ဖော်ပြအပ်ပါတယ်။ အဲဒီလိုအမှန်သုံးစွဲနိုင်မှုမရှိဘဲ လျာထားတင်ပြတောင်းခံထားခြင်းဟာ ဘဏ္ဍာရေးထိန်းချုပ်မှု၊ ဘဏ္ဍာရေးအမြော်အမြင် အားနည်း နေကြောင်းလည်း တွေ့ရပါတယ်။ အထက်မှာဖော်ပြထားတဲ့ ရသုံးမှန်းခြေငွေစာရင်းကို ဆွေးနွေးရခြင်းဟာ ဘတ်ဂျက်လိုငွေ ဆက်တိုက် ပေါ်ပေါက်နေတဲ့ ကျွန်တော်တို့တိုင်းပြည်အတွက် လိုငွေလျော့နည်းစေရန် ရငွေတွေကို တိုးတက်ကောက်ခံ ရရှိအောင်နဲ့ အသုံးစရိတ်တွေကို မလိုအပ်ဘဲသုံးစွဲခြင်းမျိုးမဖြစ်အောင် ချွေချွေတာတာသုံးစွဲဖို့ ကျွန်တော် ဆွေးနွေးရခြင်းဖြစ်ပါတယ်။ ၂၀၁၂-၂၀၁၃ ခုနှစ်မှ ၂၀၁၆-၂၀၁ရ ခုနှစ်အထိ ပြည်ပပို့ကုန်တင်ပို့မှု အခြေအနေ များကိုလည်း အောက်ပါအတိုင်း ဖော်ပြထားပါတယ်။ ဖော်ပြပါဇယားအရ ၂၀၁၄-၂၀၁၅ ခုနှစ်ထက် အမေရိကန်ဒေါ်လာ သန်း ၅၇၂.၀ရ လျော့နည်းကြောင်းလည်း တွေ့ရပါတယ်။ ပြည်ပပို့ကုန်သွင်းကုန် အခြေအနေကိုလည်း အောက်ပါအတိုင်း နှိုင်းယှဉ်ဖော်ပြအပ်ပါတယ်။ ဇယားအရ ၂၀၁၆-၂၀၁ရ ခုနှစ်အတွင်း ကုန်သွယ်မှုလိုငွေ အမေရိကန်ဒေါ်လာ ၅.၂၅၉.၅ သန်း ဖြစ်ပေါ်နေသဖြင့် တိုင်းပြည်၏ ဘတ်ဂျက်လိုငွေ လျော့နည်းစေရေးအတွက် ပြည်ပ ပို့ကုန်များ ပိုမိုတိုးတက်ပေးပို့နိုင်အောင် ကြိုးပမ်းသင့်ပါတယ်။ နာယကကြီးခင်ဗျာ။ ဆက်လက်ပြီးတော့ သယံဇာတနှင့် သဘာဝပတ်ဝန်းကျင် ထိန်းသိမ်းရေး ဝန်ကြီးဌာန လက်အောက်မှာရှိတဲ့ အမှတ်(၂) သတ္တုတွင်းလုပ်ငန်းနဲ့ ရွှေသတ္တုတူးဖော် ထုတ်လုပ်သည့် ABD တို့တွင် သတ်မှတ်ရွှေစင်ပေးသွင်းနိုင်မှု မရှိခြင်းနှင့်ပတ်သက်၍ အောက်ပါအတိုင်း ဖော်ပြအပ်ပါတယ်။ ပေးသွင်းရန်ကျန်ရှိတဲ့ ရွှေစင် ၇,၂၇၀.၂၃၃၉ အား နိုင်ငံတော်အတွက် ဆုံးရှုံးမှုမရှိအောင် အလေးအနက် ထားပြီး ကြီးကြပ်ကောက်ခံ ပေးသွင်းသွားရန်လည်း ကျွန်တော် တိုက်တွန်းအပ်ပါတယ်။ အမှတ်(၂) သတ္တုတွင်းလုပ်ငန်း၏ ၃၁-၃-၂၀၁ရ ရက်နေ့ ပေးသွင်းရန်ကျန် ရွှေစင်ကြွေးကျန် အခြေအနေကိုလည်း အောက်ပါအတိုင်း ဖော်ပြအပ်ပါတယ်။ ၃၁-၃-၂၀၁ရ ရက်နေ့ ပေးသွင်းရန် ရွှေစင်ကျပ်သား ၁၄၅၂၁.၂၄ ကျပ်သားအား ဆောလျင်စွာရရှိအောင် ကောက်ခံပေးသွင်းရန်လည်း တိုက်တွန်းအပ်ပါတယ်။ လျှပ်စစ်နှင့် စွမ်းအင်ဝန်ကြီး ဌာနနှင့် ပတ်သက်၍ Surplus Free Power ကြွေးကျန်များ ကျန်ရှိမှုအခြေအနေနှင့်ပတ်သက်၍ နိုင်ငံတော်မှ ရရှိသည့် Free Power ၈ ရာခိုင်နှုန်းအနက် နိုင်ငံပိုင်ဓာတ်အားလိုင်းမှ လက်ခံနိုင်မှုပမာဏထက် ပိုလျှံသော ဓာတ်အားယူနစ်ကို တရုတ်နိုင်ငံသို့ ပို့လွှတ်ရောင်းချရာ နိုင်ငံတော်သို့ပေးသွင်းရန် ကျန်ရှိမှုအခြေအနေကိုလည်း ဖော်ပြအပ်ပါတယ်။ ၎င်းကျန်ပေးသွင်းရေးနဲ့ပတ်သက်၍ ကုမ္ပဏီသို့ အကြိမ်ကြိမ် တောင်းခံခဲ့သော်လည်း ပေးသွင်းမှုမရှိသည့်အတွက် ထိရောက်စွာ အရေးယူဆောင်ရွက်ရန်လည်း လိုပါတယ်။ IPP စနစ်ဖြင့် ဆောင်ရွက်သော သဘာဝဓာတ်ငွေ့ အပူစွမ်းအင်သုံး ဓာတ်အားပေးစက်ရုံများထံမှ ဓာတ်အားဝယ်ယူမှုအပေါ် Withholding Tax Coscossosage vorbunda conosulsaoza: Gusloa olosušil ၂၀၁၅-၂၀၁၆ ခုနှစ်အတွင်း Rental Fees အပေါ် ၃.၅ ရာခိုင်နှုန်း ဖြတ်တောက်ရာ အမေရိကန်ဒေါ်လာ ၁,၄၉၄.၇၇၄.၆၇၊ ၂၀၁၆-၂၀၁ရ ခုနှစ်အတွင်း Rental Fees အပေါ် ၃.၅ ရာခိုင်နှုန်း ဖြတ်တောက်ရာမှာ အမေရိကန်ဒေါ်လာ။ ဆွေးနွေးရန်သတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<speech type="speaker">ဦးစိန်ဝင်း မအူပင်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1196">ဦးစိန်ဝင်း(မအူပင်မဲဆန္ဒနယ်၊ ဧရာဝတီတိုင်းဒေသကြီး)</mp>လေးစားအပ်ပါသော နာယကကြီး နှင့်တကွ အားလုံးမင်္ဂလာပါ။ ကျွန်တော်က မအူပင်ဦးစိန်ဝင်းဖြစ်ပါတယ်။ ပြည်ထောင်စုစာရင်းစစ်ချုပ်နဲ့ ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်၊ သဘောထားမှတ်ချက်များအပေါ်မှာ စိုက်/မွေး/ဆည် ဝန်ကြီးဌာနတစ်ခုတည်းကိုပဲ ကျွန်တော့အနေနဲ့ ဆွေးနွေးတင်ပြသွားမှာဖြစ်ပါတယ်။ ပြည်သူ့ငွေစာရင်းပူးပေါင်းကော်မတီရဲ့ စာမျက်နှာ ၂၄၊ စာပိုဒ် ၇၅၊ ၇၆ မှာ စိုက်/မွေး/ဆည် ဝန်ကြီးဌာနအနေဖြင့် မြန်မာနိုင်ငံရဲ့ ရင်းနှီးမြှုပ်နှံမှုကော်မရှင် ခွင့်ပြုမိန့်ရယူပြီး တည်ဆဲဥပဒေ၊ လုပ်ထုံး လုပ်နည်းများနှင့်အညီ ဆောင်ရွက်ဖို့ စာရင်းစစ်ချုပ်က အကြံပြုထားပါတယ်။ ပူးပေါင်းကော်မတီကလည်း ဌာနရဲ့ ကြီးကြပ်ကွပ်ကဲ စစ်ဆေးမှုအားနည်းခြင်းကြောင့် နိုင်ငံတော်ရငွေ တစ်ပြေးညီမရရှိဘဲ ဆုံးရှုံး နစ်နာမှုများရှိကြောင်း၊ နိုင်ငံတော်သို့ ပေးသွင်းရန်ငွေ Fair Volume Market Volume များ ပြန်လည်သတ်မှတ် ပြီးတော့ ရောင်းချဖို့ စည်းကမ်းချက် ဆောင်ရွက်မှု ရှိ မရှိကို ကြီးကြပ်စစ်ဆေး ဆောင်ရွက်ဖို့ သုံးသပ် အကြံပြုထားပါတယ်။ ကျွန်တော့အနေနဲ့ ထောက်ခံပါတယ်။ ကျွန်တော်အကြံပြုလိုသည်မှာ ဌာနအနေနဲ့ ကုမ္ပဏီများနဲ့ အကျိုးတူဖက်စပ် ဆောင်ရွက်ရတဲ့ အခါမှာ နံပါတ်တစ် တိကျသဘောတူညီသော စီမံချက်စာချုပ်များ ဆောင်ရွက်ဖို့လိုပါတယ်။ နံပါတ်နှစ်က န်ကန်စွာ ထည့်ဝင်မည့် ဝင်ငွေ၊ လစဉ်လုပ်ငန်းတိုးတက်မှု အစီရင်ခံစာ၊ လစဉ်ကုန်ကျမယ့် ငွေ အကျိုးအမြတ်အခြေအနေတွေကို စနစ်တကျရေးဆွဲ၍ အထက်အောက်သိအောင် ပွင့်လင်းမြင်သာစွာ ဝန်ထမ်းများသိရှိအောင် ဆောင်ရွက်သင့်ကြောင်း၊ ဌာနအနေဖြင့် စီးပွားရေးအမြင်၊ စီးပွားရေးဝင်ငွေရရှိရေး စသဖြင့် သွက်လက်ထက်မြက်သော၊ ကောင်းမွန်သော စီမံခန့်ခွဲအုပ်ချုပ်ရေးစနစ်ကို ဆောင်ရွက်ဖို့ လိုအပ် ပါကြောင်း အကြံပြုဆွေးနွေးလိုပါတယ်။ စာမျက်နှာ ၂၆၊ စာပိုဒ် ၈၅၊ ၈၆ မှာဆိုရင် စီမံကိန်းရည်မှန်းချက်များ အကောင်အထည်ဖော်ရန် တာဝန်ရှိသူအဆင့်ဆင့် လိုအပ်သည့်စီမံခန့်ခွဲမှုများ ဆောင်ရွက်သင့်ကြောင်း စာရင်းစစ်ချုပ်က အကြံပြု ထားပါတယ်။ ပူးပေါင်းကော်မတီကလည်း ဌာနအနေဖြင့် နိုင်ငံတော်ရင်းနှီးမြှုပ်နှံမှုများ လေလွင့်ဆုံးရှုံးမှုများ မရှိစေရန် တာဝန်ရှိသူအဆင့်ဆင့်မှ လိုအပ်သည့် စီမံခန့်ခွဲမှုများ ဆောလျင်စွာ ဆောင်ရွက်ရန် သုံးသပ်ထားကြောင်း တွေ့ရှိရပါတယ်။ ဒါ့အတွက် ထောက်ခံပါတယ်။ ကျွန်တော့အနေနဲ့ အကြံပြုလိုသည်မှာ OPEC ဖြင့် ဆောင်ရွက်သည့်လုပ်ငန်းများ ရပ်တန့်နေခြင်းအပေါ် ဆွေးနွေးရရင် ဌာနရဲ့ ရည်မှန်းချက်၊ ဌာနရဲ့ မူဝါဒ၊ ဌာနရဲ့လုပ်ငန်းများကို အလေးအနက်ထားပြီးတော့ ဆောင်ရွက်ဖို့လိုအပ်ပါကြောင်း၊ ရည်မှန်းချက်ပြည့်မီအောင် အလေးအနက်စဉ်ဆက်မပြတ် ဦးတည်ဆောင်ရွက်စေလိုပါကြောင်း၊ ဌာနအနေဖြင့် စီးပွားရေးအမြင်ဖြင့် အလုပ်လုပ်ဖို့ လိုအပ်ပါကြောင်း၊ တွေ့ဆုံဖြေရှင်းပြီးတော့ အဖြေရှာတဲ့နည်းကိုလည်း ကျင့်သုံးသင့်ပါကြောင်း အကြံပြုလိုပါတယ်။ စာမျက်နှာ ၃၁၊ စာပိုဒ် ၉၇၊ ၉၈ မှာကျတော့ ၅ ရာခိုင်နှုန်း ကုန်သွယ်လုပ်ငန်းခွန်များ ကောက်ခံ ပေးသွင်းရေးနှင့် ပြန်လည်ညှိနှိုင်းဆောင်ရွက်ရန် ရပ်ဆိုင်းထားသည့်နေ့ မတိုင်မီအထိ ငှားရမ်းခများ အပြည့်အဝပေးသွင်းစေရန် ဆောင်ရွက်ကြီးကြပ်ဖို့ စာရင်းစစ်ချုပ်က အကြံပြုထားပါတယ်။ ကော်မတီကလည်း MECO ကုမ္ပဏီကို စည်းကမ်းဖောက်ဖျက်ခြင်းကြောင့် ဆုံးရှုံးမှုများအတွက် ထိရောက်စွာ အရေးယူသင့်ကြောင်း သုံးသပ်အကြံပြုထားပါတယ်။ ကျွန်တော့အနေဖြင့် ဖြည့်စွက်ဆွေးနွေးလိုသည်မှာ မည်သည့်ကုမ္ပဏီဖြစ်ပါစေ စာချုပ်ပါစည်းကမ်းချက်များ ဆောင်ရွက်မှုမရှိပါက တရားဥပဒေနှင့်အညီ အရေးယူဆောင်ရွက်မှသာ နိုင်ငံတော်၏ ထိခိုက်နစ်နာမှုကို ကာကွယ်နိုင်ပြီး ဥပဒေနဲ့အညီ ထိန်းကျောင်း တည့်မတ်ပေးရာရောက်သဖြင့် ခေတ်ပြောင်းကာလမှာ စံနမူနာအဖြစ် အရေးယူဆောင်ရွက်သင့်ပါကြောင်း အကြံပြုလိုပါတယ်။ စာမျက်နှာ ၃၁၊ စာပိုဒ် ၁၀၀၊ ၁၀၁ တွင် ဌာန ငွေ၊ ပစ္စည်းများ ပျက်စီးဆုံးရှုံးမှုနှင့် ပတ်သက်၍ စာရင်းစစ်ချုပ်မှ ဌာနတွင် ထိန်းချုပ်ကြီးကြပ်စီမံမှုများ လိုအပ်ပါကြောင်း၊ စာရင်းရှင်းလင်းမှုများကိုလည်း ှင်းလင်းဖို့ လိုအပ်ကြောင်းအကြံပြုထားပါတယ်။ ပြည်သူ့ငွေစာရင်းပူးပေါင်းကော်မတီကလည်း နိုင်ငံပိုင်ငွေနှင့် ပစ္စည်းဆုံးရှုံးမှုများရှိ၍ စာရင်းမှပယ်ဖျက်ရသည့်အခါ သတ်မှတ်ထားသော စည်းမျဉ်း စည်းကမ်းနှင့်အညီ ဆောလျင်စွာဆောင်ရွက်ရန် တိုက်တွန်းထားပါတယ်။ ကျွန်တော့အနေဖြင့် နိုင်ငံတော် ငွေနှင့် ဌာနပိုင်ပစ္စည်းများကို ဆုံးရှုံးမှုရှိပါက စုံစမ်းစစ်ဆေး၍ တာဝန်ယူမှု၊ တာဝန်ခံမှု၊ တာဝန်ရှိမှုအပေါ်မှာ အရေးယူတန်ဖိုးငွေ ပေးသွင်းခြင်းများ ဆောင်ရွက်သင့်ပါကြောင်း၊ နိုင်ငံတော်ပစ္စည်းများကို စနစ်တကျ ထားရှိမှု ရှိ မရှိ၊ အသုံး ဝင် မဝင်၊ အကျိုး ရှိမှု မရှိမှု စသဖြင့် ဦးတည်၍ ဌာနရဲ့ လက်ကျန်ပစ္စည်းများကို ပြန်လည်ဆန်းစစ်၍ စာရင်းဇယားများနှင့် တိကျမှန်ကန်စွာ ထားရှိဖို့ဆောင်ရွက်သင့်ပါကြောင်း အကြံပြု လိုပါတယ်။ စာမျက်နှာ ၃၁၊ စာပိုဒ် ၁၀၃၊ ၁၀၄ တွင် နိုင်ငံတော်ငွေ လက်ဝယ်ထားရှိမှုနှင့် ပတ်သက်၍ ဏ်သွင်းရန်၊ ကိုင်ဆောင်ခွင့်ပမာဏ ကန့်သတ်မှုမရှိခြင်း၊ ြင့်စွာ လက်ဝယ်ထားရှိခြင်းသည် တာဝန်ရှိသူအဆင့်ဆင့် စိစစ်အားနည်းမှုရှိကြောင်း၊ အရေးယူဆောင်ရွက်သင့်ကြောင်း စာရင်းစစ်မှ အကြံပြု ထားပါတယ်။ ပူးပေါင်းကော်မတီကလည်း လုပ်ထုံးလုပ်နည်း ညွှန်ကြားချက်များကို ထုတ်ပြန်ပြီး ကြီးကြပ် ဆောင်ရွက်သွားဖို့ အကြံပြုထားပါတယ်။ ကျွန်တော့အနေနဲ့ အကြံပြုလိုသည်မှာ ဌာနရဲ့ စီမံခန့်ခွဲအုပ်ချုပ်မှုကို လုပ်ငန်းအလိုက် ထားရှိရမည့်စာရင်းဇယားများ၊ စည်းကမ်းချက်များ ဝန်ထမ်းများသိရှိအောင် ပညာပေး၊ စည်းကမ်းချက်များကို လိုက်နာပါမည်ဖြစ်ကြောင်း လက်မှတ်ထိုးစေပြီး နောင်တွင်ဖြစ်ပေါ်လာပါက၊ စည်းကမ်း ဖောက်ဖျက်ပါက ထိရောက်စွာ အရေးယူ ဆောင်ရွက်သင့်ကြောင်း အကြံပြုလိုပါတယ်။ လေးစားအပ်ပါသော နာယကကြီးခင်ဗျာ။ ယခုစာရင်းစစ်ချုပ်နဲ့ ပူးပေါင်းကော်မတီရဲ့ အကြံပြု သုံးသပ်ချက်တွေနဲ့ သက်ဆိုင်တဲ့ကိစ္စတွေကို လုပ်ငန်းခွင်မှာ သက်ဆိုင်သော လွှတ်တော်ရေးရာကော်မတီများ အနေဖြင့် လိုအပ်လျှင် ကွင်းဆင်းလေ့လာပြီးတော့ မြေပြင်တွေ့ရှိသုံးသပ်ချက် အစီရင်ခံစာများကို ပြည်ထောင်စု လွှတ်တော်မှာ ကော်မတီအလိုက်၊ ဝန်ကြီးဌာနအလိုက် အစီရင်ခံစာများ ပြန်လည်တင်ပြသင့်ကြောင်း၊ ပြည်သူ့ငွေ၊ ပြည်သူ့အကျိုး၊ ပြည်သူ့လုပ်ငန်းများကို အောင်မြင်စွာဆောင်ရွက်နိုင်ရန် ပြည်ထောင်စုလွှတ်တော်ကိုယ်စားလှယ် များအနေနဲ့၊ ကော်မတီများအနေနဲ့ ထိန်းကျောင်းကွင်းဆင်းသင့်ပါကြောင်း အကြံပြုလိုပါတယ်။ လေးစားအပ်ပါသော နာယကြီးခင်ဗျာ။ ကျွန်တော့အနေဖြင့် ခြုံငုံ၍ အနှစ်ချုပ်တင်ပြရရင် ဒီမိုကရေစီ စနစ်ဦးတည်ပြောင်းလဲနေချိန်မှာ နိုင်ငံတော်အစိုးရဌာနအနေဖြင့် မိမိဌာနရဲ့ ရည်မှန်းချက်၊ မူဝါဒ၊ လုပ်ငန်းစဉ် များကို အထက်အောက်သိရှိအောင် ဆောင်ရွက်ရေး၊ စီးပွားရေးအမြင်ဖြင့် မဖြစ်မနေ ဆောင်ရွက်မည်ဟု ခံယူချက်များထားရှိဖို့ လိုအပ်ပါကြောင်း၊ ဝတ်ကျေတန်းကျေ အလုပ်မလုပ်ဘဲ အားထည့်ပြီးတော့လုပ်ကြ စေလိုကြောင်း၊ အစိုးရဌာနအကျင့်ဆိုးများ မပြုမပြင်ပါက ပြည်သူကလည်း ပြုပြင်ဆောင်ရွက်မည် မဟုတ်ပါကြောင်း၊ ပြည်သူများပြုပြင်ပြောင်းလဲနိုင်ဖို့ အစိုးရဌာနအနေဖြင့်။ ဆွေးနွေးရန်သတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<speech type="speaker">ဦးကျော်တုတ် မန္တလေးတိုင်းဒေသကြီး မဲဆန္ဒနယ်အမှတ်(၇) ဆွေးနွေးဖို့ဖြစ်ပါတယ်။</speech>
<speech><mp id="1293">ဦးကျော်တုတ်(မဲဆန္ဒနယ်အမှတ်-၇၊ မန္တလေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုအဆင့်ပုဂ္ဂိုလ်များ၊ လွှတ်တော်ကိုယ်စားလှယ်များ အားလုံး ကိုယ်စိတ်ကျန်းမာ ချမ်းသာပါစေကြောင်း ဆုတောင်းဂါရဝပြု နှုတ်ခွန်းဆက်သအပ်ပါတယ်။ ကျွန်တော်ကတော့ မန္တလေးတိုင်းဒေသကြီး မဲဆန္ဒနယ်အမှတ်(၇)က အမျိုးသားလွှတ်တော်ကိုယ်စားလှယ် ဦးကျော်တုတ် ဖြစ်ပါတယ်။ ပြည်သူ့ငွေစာရင်းပူးပေါင်းကော်မတီ၏ အစီရင်ခံစာ(၇/၂၀၁၈)ကို အကြံပြု ထောက်ခံ ဆွေးနွေးသွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျား။ အစီရင်ခံစာအပိုင်း(၃) အပိုဒ် ၁၇၆၊ ၁ရရ တို့မှာ ပညာရေး ဝန်ကြီးဌာန၊ အခြေခံပညာဦးစီးဌာနရဲ့ ကျောင်းများဖွင့်လှစ်မှုနဲ့ ဆရာခန့်ထားမှုတို့ကို ဖော်ပြထားပါတယ်။ အဆင့်တိုးဖွင့်လှစ်ခြင်းကြောင့် ကျောင်းထွက်နှုန်း လျော့ကျသွားတာ မှန်ပါတယ်။ အဆင့်တိုးလျှောက်တဲ့ ကျောင်းများဟာ ပင်မကျောင်းနဲ့ သတ်မှတ်အကွာအဝေးဝေးတာ၊ လမ်းပန်းဆက်သွယ်ရေးခက်ခဲတာ မှန်သော်လည်း အနီးအနားမှာ အဆင့်တိုးဖွင့်လှစ်ပြီး ကျောင်းရှိနေကာ ကျောင်းသားအရေအတွက်ကလည်း တိုးတက်လာနိုင်ခြင်းမရှိ၊ အခုလက်ရှိကျောင်းသားအရေအတွက်ကလည်း နည်းလွန်းနေတယ်ဆိုရင် အဆင့် တိုးမြှင့်ဖွင့်လှစ်ပေးဖို့ စဉ်းစားသင့်ပါတယ်။ အဆင့်တိုးပေးပြီးရင်တော့ ဆရာနဲ့ ဝန်ထမ်းဖွဲ့စည်းပုံ လိုက်ပါ တိုးပေးရမှာဖြစ်ပါတယ်။ အလယ်တန်းကျောင်းနှင့် အထက်တန်းကျောင်းခွဲ အဆင့်တိုးမြှင့် ဖွင့်လှစ်ခဲ့ရသော ကျောင်းအရေအတွက်ဟာ တစ်နှစ်ထက်တစ်နှစ် တိုးမြင့်ခဲ့ပြီး ဆရာခန့်ထားမှုမှာ ယခင်နှစ်များကထက် ၂ ဆ လျော့ကျသွားတယ်ဆိုတာဟာ မဖြစ်သင့်တဲ့ကိစ္စဖြစ်ပါတယ်။ သက်ဆိုင်ရာ စီမံခန့်ခွဲမှုအဆင့်ဆင့် တာဝန်ရှိ သူများအနေနဲ့ အလေးအနက်ထား ဆောင်ရွက်ဖို့ အကြံပြု တိုက်တွန်းလိုပါတယ်။ အစီရင်ခံစာ အပိုင်း (၃) အပိုဒ် ၁၉ရ မှ ၂၀၉ အထိဟာ မြို့နယ်ပညာရေးမှူးရုံးခွဲတို့ရဲ့ ငွေကြေး မသမာမှု စစ်ဆေးတွေ့ရှိချက်ကို တင်ပြထားပါတယ်။ မန္တလေးတိုင်းဒေသကြီး ငါန်းဇွန်မြို့နယ် ပညာရေးမှူး ရုံးရဲ့ ငွေကြေးမသမာမှု ကျပ်သန်း ၄၀.၉၈၉ ဖြစ်ပေါ်ခဲ့ကြောင်းနှင့် နေပြည်တော်ကောင်စီနယ်မြေ လယ်ဝေး မြို့နယ် ပညာရေးမှူးရုံးမှာ ဝန်ထမ်းလစာ (၂)ကြိမ် ထပ်မံထုတ်ယူ လက်ဝယ်ကိုင်ဆောင်မှု ကျပ်သန်း ၄.၈၈၆ ရှိ ကြောင်း ဖော်ပြထားပါတယ်။ နိုင်ငံ့ဘဏ္ဍာငွေများ လေလွင့်ဆုံးရှုံးမှုမရှိအောင် အဂတိကင်းစွာ စစ်ဆေးခဲ့တဲ့ ငါန်းဇွန်မြို့နယ်နှင့် လယ်ဝေးမြို့နယ်က စာရင်းစစ်တာဝန်ရှိသူများအား ပြည်သူများကိုယ်စား ကျေးဇူးတင်ရှိကြောင်း ပြောကြားလိုပါတယ်။ နာယကကြီးခင်ဗျ။ Power Point အသုံးပြု တင်ပြခွင့် ပေးစေလိုပါတယ်။ ၎င်းလစာ ပိုမိုထုတ်ယူမှု ဖြစ်စဉ်ထဲက တစ်ယောက်ဖြစ်တဲ့ မူလတန်းပြဆရာမတစ်ယောက်ကို နမူနာပြ မီးမောင်းထိုးပြလိုပါတယ်။ နေပြည်တော်တိုင်း ပညာရေးမှူးရုံး စီမံခန့်ခွဲမှုဆုံးဖြတ်ချက်အရ မူလတန်းပြဆရာမ တစ်ယောက်ကို အ.မ.က ငွေတောင်မှ အ.မ.က ရေအိုးစင်သို့ ပြောင်းရွှေ့ခန့်ထားပါတယ်။ အခုရေအိုးစဉ် အ.မ.က မှာ တာဝန်ထမ်း ဆောင်နေပါတယ်။ ဒီစာအမှတ်၊ ဒီရက်စွဲ၊ ဒီပုဂ္ဂိုလ်ဌာနတွေကို မိတ္တူပို့ထားပါတယ်။ နောက်ထပ် ရုံးအမိန့် စာတစ်စောင် ဖြစ်ပါတယ်။ နေပြည်တော်တိုင်း ပညာရေးမှူးရုံး စီခန့်ကော်မတီကပဲ ဒီဆုံးဖြတ်ချက်အတိုင်း ဆရာမအားလုံး တူညီပြီးတော့ အမှတ်စဉ်(၄) ဆရာမတစ်ယောက်ကတော့ အ.မ.က ငွေတောင်မှ အ.မ.က ပိုးတီကုန်းနှင့် အ.မ.က ငွေတောင်မှ အ.မ.လ ရေအိုးစင်လို့ ၂ နေရာထပ်နေတာ တွေ့ပါတယ်။ ပြီးတော့ စာအမှတ်၊ ရက်စွဲနဲ့ မိတ္တူ ပို့တဲ့ ဌာနတွေ၊ ပုဂ္ဂိုလ်တွေ အမိန့်အရ တာဝန်ခံလက်မှတ် ထိုးသူ၊ ကောင်တာ Sign ထိုးသူတွေအားလုံး တူပါတယ်။ သူတို့မသိတာလား၊ မကြည့်ဖြစ်တာလား တော်တော် မဖြစ်သင့်တဲ့ ကိစ္စဖြစ်ပါတယ်။ အစီရင်ခံစာ အပိုဒ် ၂၀၆၊ ၂၀ရ တို့မှ ဌာနတွင်း စုံစမ်းစစ်ဆေး အရေးယူခြင်းလို့ ဖော်ပြထားပါတယ်။ တရားဥပဒေသဘောက အပြစ်ရှိသူကို အပြစ်ပေးဖို့ထက် အပြစ်မရှိသူကို အပြစ်မပေးမိဖို့က ပိုအရေးကြီး ပါတယ်။ ရှေ့ကဖော်ပြခဲ့တဲ့ မဖြစ်သင့်တဲ့ ရုံးအမိန့်စာတွေရယ်၊ ဌာနများအသုံးစရိတ် တောင်းခံလွှာပြုစုခြင်း၊ စိစစ်ခြင်း၊ ထုတ်ပေးခြင်းတို့ကို ဌာနစိတ်တစ်ခုတည်းမှ ဆောင်ရွက်ခြင်းအစား အပြန်အလှန်စိစစ်သည့် ဌာနတွင်းကြီးကြပ်ကွပ်ကဲမှုစနစ် ပီပြင်စွာကျင့်သုံးမှုမရှိတာတွေရယ် စတဲ့အားနည်းချက်များ စုပုံခံရမယ့် အောက်ခြေစီမံခန့်ခွဲသူများကို စုံစမ်းစစ်ဆေးတဲ့အခါမှာ သူတို့ရဲ့ သဘော၊ ဆန္ဒတင်ပြချက်များကို အလေး မမူဘဲ အပြစ်ပေးအရေးယူခြင်းမျိုး မပြုလုပ်မိစေဖို့နဲ့ အပြစ်ရှိသူ၊ ဝန်ခံသူများကို လူသိရှင်ကြား အပြစ်ပေးခြင်း မျိုးပြုလုပ်ဖို့ အလေးအနက် အကြံပြုလိုပါတယ်။ အစီရင်ခံစာ အပိုဒ်(၃) ၂၁၆ မှ ၂၂၃ အထိ အဆင့်မြင့်ပညာဦးစီးဌာန၏ ၂၀၁၆-၂၀၁ရ ခုနှစ် ထောက်ပံ့ အသုံးစရိတ်ဖြင့် သမ္မတပညာသင်ဆုအကြောင်း တင်ပြထားတာကို တွေ့ရှိရပါတယ်။ သမ္မတပညာသင်ဆု အတွက် ခွင့်ပြုရန်ပုံငွေ ကျပ်သန်း ၁၅,၀၀၀ နီးပါး ခွင့်ပြုခဲ့ကြောင်းလည်း သိရပါတယ်။ ဒုတိယနှစ် တက်ရောက်မည့် ၈၄ ဦးနဲ့ ထပ်မံရွေးချယ်မည့် ပထမနှစ်သင်တန်းသား ၁၀၄ ဦးအတွက် လျာထားတယ်လို့ ဆိုပါတယ်။ နိုင်ငံတော်ပညာသင်ဆုချီးမြှင့်ရေးစီမံချက် အတည်ပြုပေးနိုင်ခြင်း မရှိခြင်းကြောင့် ရွေးချယ် စေလွှတ်နိုင်မှုမရှိဘဲ ပိုလျှံငွေအဖြစ် ပြန်လည်အပ်နှံခဲ့တယ်လို့ တင်ပြထားပါတယ်။ ပညာရပ်နယ်ပယ်အလိုက် ကျွမ်းကျင်မှုတတ်မြောက်သော ထူးချွန်တတ်မြောက်သည့် အသိပညာရှင်၊ အတတ်ပညာရှင်၊ နည်းပညာနှင့် သက်မွေးပညာဆိုင်ရာ ကျွမ်းကျင်သူများကို နှစ်စဉ်လေ့ကျင့် ပြုစုပျိုးထောင်ရန်ဟူသော ပညာရေးဝန်ကြီး ဌာန အမျိုးသားစီမံကိန်းရည်မှန်းချက်များ အပြည့်အဝ အကောင်အထည်ဖော်ဖို့ လိုအပ်နေပါတယ်။ နိုင်ငံ တကာနှင့် ရင်ပေါင်တန်းနိုင်ဖို့ နိုင်ငံတကာသို့ ပညာတော်သင်များ နှစ်စဉ်စေလွှတ်နိုင်ရေးအတွက် ် တစ်ပြေးညီ စီမံဆောင်ရွက်သင့်ပါကြောင်း အကြံပြု ဆွေးနွေးရင်း နိဂုံးချုပ်အပ်ပါတယ်။ အားလုံးကို ကျေးဇူး တင်ပါတယ်။</speech>
<speech type="speaker">ဦးချင်းဖေလင်း မံစီမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1359">ဦးချင်းဖေလင်း(မံစီမဲဆန္ဒနယ်၊ ကချင်ပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့် ပြည်ထောင်စုလွှတ်တော် ကိုယ်စားလှယ်များ ပြည်ထောင်စုအဆင့် ပုဂ္ဂိုလ်များ အားလုံးမင်္ဂလာပါလို့ နှုတ်ခွန်းဆက်သပါတယ်။ ကျွန်တော်ကတော့ ကချင်ပြည်နယ် မံစီမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးချင်းဖေလင်း ဖြစ်ပါတယ်။ အစီရင်ခံစာပါ တင်ပြချက်များနဲ့ လေ့လာ တွေ့ရှိချက်၊ သုံးသပ်ချက်များကို ကျွန်တော့ဒေသ လက်ရှိမြေပြင်အခြေအနေနဲ့ တိုက်ဆိုင်တင်ပြနိုင်ဖို့အတွက် Power Point သုံးစွဲခွင့်ပြုပါရန် တင်ပြအပ်ပါတယ်။ ပို့ဆောင်ရေးနှင့် ဆက်သွယ်ရေးဝန်ကြီးဌာနက ဆောက်လုပ်တဲ့ မီးရထားလမ်းပိုင်းနဲ့ ပတ်သက်ပြီးမှ စီမံကိန်း ၁၂ ခု၊ လမ်းပိုင်း ၆၀ ခု ဖွင့်လှစ်ဖို့လျာထားခဲ့တယ်ဆိုတဲ့ ဒီမှာဖွင့်လှစ်ရေးဆွဲနေဆဲ လမ်းပိုင်းတွေ၊ နောက်ဖွင့်လှစ်နိုင်ခြင်းမရှိတော့တဲ့ လမ်းပိုင်းတွေ၊ ဖွင့်လှစ်ပြီးမှ ပိတ်သိမ်းလိုက်တဲ့ လမ်းပိုင်းတွေဆိုပြီး တော့မှ ဒီလိုဖော်ပြထားတာ တွေ့ပါတယ်။ ဒါကတော့ ပိတ်သိမ်းထားသည့် လမ်းပိုင်းများ ထိန်းသိမ်း ထားမှုဆိုပြီး ဒီမှာပြထားတာရှိပါတယ်။ သက်ဆိုင်ရာ မီးရထားတိုင်များကနေ သံလမ်းတွေနဲ့ပတ်သက်တာတွေ၊ ဆက်စပ်ပစ္စည်းတွေ၊ ဘူတာရုံ တွေကို ကျွန်တော်တို့ စနစ်တကျ ထိန်းသိမ်း ထားတယ်ဆိုပြီးတော့မှ ဒီလိုဖော်ပြထားတာတွေ့ရပါတယ်။ ဒါကတော့ကျွန်တော်တို့ ကသာ-ဗန်းမော် လမ်းပိုင်းမှာ ဖောက်လုပ်ထားတဲ့ စီမံကိန်းက အခုရပ်စဲထားတာလား၊ ဆောင်ရွက်ဆဲမှာလား ဘယ်မှာရောက်နေမှန်း မသိတဲ့ စီမံကိန်းတစ်ခုပါ။ Next slmcoale cossos o$80777009:38:003: olosusspoo oposaicozolu Nextı ဟုတ်ကဲ့ ဒါဟာလည်း ရထားလမ်းမရှိတဲ့ ဂိတ်တဲပါ။ ဒါရထားလမ်းဖောက်လုပ်ဖို့ ကျွန်တော်တို့ ဆောက်ထားတဲ့ တံတားတွေပါ။ ဒါဟာဆိုလို့ရှိရင် တောင်သူတွေရဲ့ လယ်ယာမြေ တွေကိုသိမ်းပြီးမှ ရထားလမ်းဖောက်မယ်ဆိုပြီး တော့မှ တာဘောင်တွေဖို့ထားတာ အခုသံလမ်းလည်းမရှိပါဘူး။ ချုံနွယ်တွေနဲ့ပဲမြင်နေရတာပါ။ ဒါကတော့ တချို့ တစ်ပိုင်း ခင်းထားပြီးသားပါ။ ဒါပေမဲ့ သွားလာမှု မရှိတဲ့ ရထားပြေးဆွဲမှုမရှိတော့ ကျွန်တော်တို့ ချုံတွေနဲ့ပဲ မြင်တွေ့နေရတာပါ။ ဒါကတော့ သံလမ်းအနေနဲ့ ရထားတွဲတွေကို သေချာထိန်းသိမ်းထားပါတယ်ဆိုပြီး မိုးထဲရေထဲမှာ နှစ်ပေါင်းများစွာ ပစ်ထားခဲ့တဲ့ ရထားတွဲတွေပါ။ ဟုတ်ကဲ့ ဒီလိုပဲချုံထဲမှာ သံလမ်းတွေကို ကျွန်တော်တ စနစ်တကျ ထိန်းသိမ်း ထားတာတွေ့ရပါတယ်။ ဒါပေမယ့် ဘယ်လိုပဲဖြစ်ဖြစ်ပေါ့ ကျွန်တော်တို့ ကသာ-ဗန်းမော်မီးရထားလမ်းပိုင်းနဲ့ ပတ်သက် ပြီးတော့မှ ကျွန်တော်တို့ ပြည်သူတွေရဲ့ တင်ပြချက်အရ ဒါမီးရထားလမ်းနဲ့ ဒီလယ်ယာမြေတွေပါသွားတဲ့ အတွက် လျော်ကြေးကို တောင်းတဲ့အခါကျတော့ ကျွန်တော်တို့ မြို့နယ်အနေနဲ့ကတော့ ဒါကတော့ ရရှိ ထားပြီးသားစာရင်းဖြစ်ပါတယ်။ အခုလက်ရှိအစိုးရလက်ထက်မှာ ပေးထားတာဖြစ်ပါတယ်။ အဲဒီမှာ ဌာနက ရှင်းလင်းတင်ပြတာက ရထားလမ်းပိုင်း ၆၀ အနက်တဲ့ လက်ရှိပြေးဆွဲနေတဲ့၊ ဆောင်ရွက်နေတဲ့ လမ်းပိုင်း ၂၀၊ နောက်ပြီးတော့ ဆောင်ရွက်ဆဲလမ်းပိုင်း ၂၀၊ ဆောင်ရွက်ဆဲ ၁၄ ခု၊ နောက် ပိတ်သိမ်း လိုက်တဲ့ လမ်းပိုင်း ၂၆ ခုဆိုပြီး တော့မှ ဒီလိုပြထားတာတွေ့ပါတယ်။ ပြည်သူ့ငွေစာရင်းပူးပေါင်းကော်မတီရဲ့ သုံးသပ်ချက်က ဒီလမ်းပိုင်းတွေကို ၂၆ ခု ပိတ်သိမ်း ရခြင်းက မဖြစ်သင့်ဘူးဆိုတာရယ်၊ နောက်ပြီးတော့ ၁၄ ခု ဆောင်ရွက်ဆဲတွေကို ပြန်လည် စိစစ်သုံးသပ် ရမယ်ဆိုပြီးတော့မှလည်း ဒီလိုဖော်ပြထားတာတွေ့ရပါတယ်။ ဒါကကျတော့ ရထားလမ်းပိုင်း ပိတ်သိမ်းရတဲ့ အကြောင်းရင်း ဒီထဲမှာဘာတွေပါလဲ ဆိုတဲ့အခါကျတော့ စီးပွားရေး တွက်ခြေမကိုက်လို့၊ လမ်းပိုင်းကြံ့ခိုင်မှုမရှိလို့၊ ပြုပြင်ရန်ခက်ခဲလို့ နောက်နယ်မြေ လုံခြုံမှု မရှိလို့ဆိုပြီးတော့မှ ဒါကြောင့်မို့လို့ ဒီမြန်မာ့မီးရထားကနေပြီးတော့မှ ကော်မတီတွေ ဆွေးနွေးဆုံးဖြတ်ချက် တွေနဲ့ ဝန်ကြီးဌာနကို တင်ပြထားတယ် ဆိုပြီးတော့မှ ဒီလိုဖော်ပြထားပါတယ်။ အဲဒီအပေါ်မှာ ပြည်ထောင်စုစာရင်းစစ်ချုပ်သုံးသပ်ချက်ကကျတော့ ဒီရထားလမ်းပိုင်းဖောက်လုပ်ခြင်း စီမံကိန်းရေးဆွဲစဉ်က စီးပွားရေးအရ၊ လုံခြုံရေးအရပေါ့နော်။ ဒီလမ်းပိုင်း ကြံ့ခိုင်မှုအရ ရထားသွားလာ ပြေးဆွဲမှု ဖြစ်နိုင်ခြေမရှိသည်ကို လေ့လာဆန်းစစ်မှုအားနည်းပြီးမှ ဒါအသုံးချ နိုင်မှုမရှိတဲ့ လမ်းပိုင်းတွေကို ဖောက်လုပ်ခဲ့တော့ ဒါပြည်သူ့ဘဏ္ဍာတွေ ကုန်ကျတယ်ဆိုပြီးတော့မှ ဒီလိုဖော်ပြထားတာ တွေ့ရပါတယ်။ ကျွန်တော့ကို Slide No 3 ကို ပြပေးပါ။ ဒီအစီရင်ခံစာမှာ ကျွန်တော်တို့ ကြည့်လိုက်မယ်ဆိုလို့ရှိရင် ဝန်ကြီးဌာနရဲ့ တင်ပြချက်တွေဟာ မြေပြင်အခြေအနေတွေနဲ့ ကွဲလွဲနေတယ်ဆိုတာကို ကျွန်တော်တို့ဒါ ပြည်သူ့ ငွေစာရင်းပူးပေါင်းကော်မတီကလည်း ဒါကိုတွေ့ရှိထားတာတွေ့ပါတယ်။ ပြီးတော့ စာရင်းစစ်ချုပ်ရုံးမှလည်း ဒါတွေကို စစ်ဆေးတွေ့ရှိထားတယ်။ ဒါပေမယ့်လည်း ဘာဖြစ်လို့ ဒီမှာအရေးယူဆောင်ရွက်မှုအပိုင်းတွေ ကျတော့ မပါတာလဲပေါ့နော်။ ဒါတွေကို ကျွန်တော်တို့ သိချင်ပါတယ်။ ဘာဖြစ်လို့လဲဆိုတဲ့အခါကျတော့ အခုကျွန်တော်တို့ဒီ ၂၀၀၇-၂၀၀၈ အရ အကောင်အထည်ဖော် ဆောင်ရွက်ခဲ့တဲ့ ကသာ-ဗန်းမော် မီးရထားလမ်းပိုင်းဟာဆိုလို့ရှိရင် ခုနက ကျွန်တော် Power Point မှာပြလိုက်သလိုပဲ ဒီလိုပျက်စီးဆုံးရှုံးနေတဲ့ဟာတွေ၊ ဆက်လက်ဆောင်ရွက်နိုင်မှု မရှိတဲ့ဟာတွေ အဲဒါကြောင့် ဘယ်လိုဖြစ်နေသလဲဆိုတာကို ဝန်ကြီးဌာနကို ကျွန်တော့အနေနဲ့ မေးလိုတာက ဒီလမ်းပိုင်းက ကျွန်တော်တို့ ဆောင်ရွက်ဆဲလမ်းပိုင်းထဲမှာလား၊ ဒါမှမဟုတ်လို့ရှိရင် ပိတ်သိမ်းလိုက်တဲ့ လမ်းပိုင်းထဲပါသွားပြီလား ဆိုတာကို ကျွန်တော်သိချင်ပါတယ်။ နောက်ပြီးတော့ ဒီမိုးထဲရေထဲမှာ ပစ်ထားခဲ့တဲ့ ဒီရထားတွဲတွေ၊ သံလမ်းတွေနဲ့ပတ်သက်ပြီးမှ ကျွန်တော်တို့ စနစ်တကျ ပြန်လည်ပြီးမှ စိစစ်ဖို့ ရှိ မရှိ၊ ပြီးတဲ့အခါကျတော့ ဒီစီမံကိန်းနဲ့ပတ်သက်ပြီးမှ လုပ်ဆောင်ခဲ့တဲ့ ကျွန်တော်တို့ ဒီဘဏ္ဍာရေးနဲ့ပတ်သက်ပြီးမှ ကျွန်တော်တို့ ပြန်ပြီးမှ၊ စိစစ်ပြီးမှ လိုအပ်တဲ့အရေးယူဆောင်ရွက်မှုတွေ ဆက်လက်ဆောင်ရွက်သွားဖို့ရှိသလား မရှိဘူးလား၊ နောက်ပြီးတော့ ဒီလမ်းပိုင်းက နယ်မြေလုံခြုံရေးကြောင့်မို့လို့ ရပ်ထားခဲ့တယ်ဆိုလို့ရှိရင်လည်း အခုကျွန်တော်တို့က နယ်မြေလုံခြုံရေးနဲ့ အေးချမ်းနေပြီဖြစ်ပါတယ်ပေါ့နော်။ ဒါကြောင့်မို့လို့ တကယ်လို့ ဆက်လက်ဆောင်ရွက်မယ်ဆိုရင်လည်း ဘယ်လိုအတိုင်းအတာမျိုးမှာ ဘယ်လိုဘယ်ကာလမှာ ဆက်လက်ဆောင်ရွက်သွားမလဲဆိုတာကို သိရှိလိုတဲ့အတွက်ကြောင့်မို့လို့ ဒါကို မေးမြန်းရင်းနဲ့ ဒီပြည်ထောင်စုစာရင်းစစ်ချုပ်ရုံးရဲ့ ၂၀၁၆-၂၀၁ရ ဘဏ္ဍာရေးနှစ် အစီရင်ခံစာအမှတ် (၇/၂၀၁၈)ကို ကျွန်တော့အနေနဲ့ ထောက်ခံဆွေးနွေးလိုက်ရပါတယ်။ ကျေးဇူးတင်ပါတယ်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျာ။ နေ့လယ်စာ သုံးဆောင်ရန် အစည်း အဝေးကို တစ်နာရီခန့် ခေတ္တရပ်နားပါမယ်။</speech>
<speech type="mc">။ ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျာ။</speech>
<speech type="mc">အားလုံး ထွက်ခွာနိုင်ကြပါပြီခင်ဗျာ။</speech>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနဲ့ ဧည့်သည်တော်များခင်ဗျား။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျာ။ အစီအစဉ်(၅)ကို ဆက်လက် ဆောင်ရွက် သွားပါမယ်။ ဒေါက်တာဦးကြွယ်ကြွယ် မန္တလေးတိုင်းဒေသကြီး မဲဆန္ဒနယ်အမှတ်(၆) ဆွေးနွေးဖို့ဖြစ်ပါတယ်။</speech>
<speech><mp id="1292">ဒေါက်တာဦးကြွယ်ကြွယ်(မဲဆန္ဒနယ်အမှတ်-၆၊ မန္တလေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့် ပြည်ထောင်စုလွှတ်တော် ကိုယ်စားလှယ်များ၊ ကြွရောက်လာကြ သူများအားလုံး မင်္ဂလာပါခင်ဗျား။ ကျွန်တော်ကတော့ မန္တလေးတိုင်းဒေသကြီး မဲဆန္ဒနယ်အမှတ်(၆)မှ အမျိုးသားလွှတ်တော်ကိုယ်စားလှယ် ဒေါက်တာဦးကြွယ်ကြွယ် ဖြစ်ပါတယ်။ ကျွန်တော် ဆွေးနွေးဝေဖန် လိုတဲ့ အပိုင်းကတော့ မြန်မာ့မီးရထားရဲ့ ရန်ကုန်မြို့၊ ကမ်းနားလမ်းမှာ Tram လျှပ်စစ်ရထားပြေးဆွဲမှု အပိုင်းဖြစ်ပါတယ်။ ဒီအပိုင်းက အရင်က ဒေါ်ရွှေရွှေစိန်လတ်နှင့် ဦးချင်းဖေလင်းတို့ကလည်း ဆွေးနွေး သွားပြီးဖြစ်တဲ့အတွက် ကျွန်တော့အနေနဲ့ အနည်းငယ်သာ ဆက်လက်ဆွေးနွေးမှာ ဖြစ်ပါတယ်။ ယခင်အစိုးရ ပြည်ထောင်စုကြံ့ခိုင်ရေးနဲ့ ဖွံ့ဖြိုးရေးပါတီသမ္မတကြီး ဦးသိန်းစိန်လက်ထက်ရဲ့ ရထား ကယ် ကယ်တင် (1) ၂၀၁၅ ခုနှစ်၊ ဇူလိုင်လမှာ တည်ဆောက်ရေးလုပ်ငန်းများ စတင်ခဲ့တဲ့ လုပ်ငန်းဖြစ်ပါတယ်။ ၁၀-၁-၂၀၁၆ ရက်နေ့မှာ စတင်ပြေးစွဲခဲ့ပြီး ၅ လနဲ့ ရက် ၂၀ အကြာ ၁-၇-၂၀၁၆ ရက်နေ့မှာ လုံးဝရပ်ဆိုင်းလိုက်ရတဲ့ လုပ်ငန်း ဖြစ်ပါတယ်။ ၅ လကျော်အတွင်းမှာ ပြည်သူလူထုရဲ့ ဘဏ္ဍာငွေဆုံးရှုံးသွားတာဟာ ၅.၆၈၆ ဘီလီယံ ဖြစ်ပါတယ်။ လုပ်ငန်းအကောင်အထည် မဖော်ဖြစ်လိုက်တဲ့ ၄ ဘီလီယံကျော်ကို ပြန်လည်ပေးသွင်းခဲ့လို့ ပြည်သူ လူထု၏ ဘဏ္ဍာငွေ ၁၀ ဘီလီယံ မဆုံးရှုံးလိုက်တာကတော့ အင်မတန်ကံကောင်းလှတယ်လို့ ဆိုရမှာဖြစ်ပါတယ်။ ဆုံးရှုံးသွားတဲ့ သန်းပေါင်း ၅,၀၀၀ ကျော်ဟာ ကျောင်းဆောင်လုံလောက်မှု မရှိသေးတဲ့ ကျွန်တော်တို့ မဲဆန္ဒနယ်က ကျေးရွာများမှာ စာသင်ဆောင်များဆောက်လုပ်မယ်ဆိုလို့ရှိရင် ကျောင်းဆောင်ပေါင်း ၂၀၀ လောက် ရရှိမှာဖြစ်ပါတယ်။ ကျေးလက်လမ်းများ တည်ဆောက်မယ်ဆိုလို့ရှိရင် ကျေးလက်လမ်းမြေသား မိုင် ၄၀၀ လောက် ခင်းနိုင်မှာဖြစ်ပါတယ်။ ဒီ ၅ လအတွင်း ဆုံးရှုံးသွားတဲ့ ၅ ဘီလီယံကျော်ဟာ မြန်မာနိုင်ငံရဲ့ ဆင်းရဲသား၊ လယ်သမား၊ အလုပ်သမား၊ ပြည်သူတွေ၊ အခွန်ထမ်းပြည်သူတွေရဲ့ ချွေးတွေနဲ့ လုပ်အားတွေ ဖြစ်ပါတယ်။ ဒီချွေးတွေကို အစည်းအဝေးတစ်ခုနဲ့ ျော်အတွင်း ဖြုန်းတီးပစ်လိုက်နိုင်တာကတော့ အလွန်ပဲ အံ့ဩဝမ်းနည်းစရာ ကောင်းလှပါတယ်ခင်ဗျား။ ဒီကိစ္စမှာ ပြည်ထောင်စုစာရင်းစစ်ချုပ်ရဲ့ သုံးသပ်အကြံပြုချက် မှာလည်း နိုင်ငံတော်အတွက်များစွာ ဆုံးရှုံးခဲ့ကြောင်း သုံးသပ်ရပါသည်လို့သာ သုံးသပ်ထားပြီး နောင် ထိုကဲ့သို့မဖြစ်အောင် မည်ကဲ့သို့ပြုလုပ်သင့်သည်။ ဤကဲ့သို့သော နိုင်ငံတော်အတွက် များစွာဆုံးရှုံးစေခဲ့ သော အမှားမျိုးကို စီမံဆုံးဖြတ်ဆောင်ရွက်ခဲ့သူတို့အား မည်ကဲ့သို့ စုံစမ်းစစ်ဆေးသင့်သည်။ မည်ကဲ့သို့ အရေးယူဆောင်ရွက်သင့်သည်ဆိုတဲ့ အကြံပြုချက်များ ပါဝင်ခြင်းမရှိတာကို တွေ့ရပါတယ်။ ဒီလိုအကြံပြု သုံးသပ်ချက်လောက်ကတော့ အမှားပြုလုပ်ထားသူများအဖို့ ရွှေဖော့လုံးနဲ့ ရိုက်သလို ပန်းနဲ့ပေါက်သလိုသာ ခံစားကြရမှာဖြစ်ပြီး အလွန်ပျော်ရွှင် ကြည်နူးနေကြမှာ ဖြစ်ပါတယ်။ ပြည်သူတွေဘက်ကကြည့်ရင်တော့ မောင်ရင်ကတော့ Sorry ပ်မှာတော့ ထီးရိုးကျိုးပါပြီဗျာလို့ ပြောရမလိုဖြစ်နေပါတယ်။ ဒီဘဏ္ဍာငွေ တွေဟာ ထီးရိုးတစ်ခုတော့ မဟုတ်ပါဘူးခင်ဗျား။ ရန်ကုန်မြို့၊ ကမ်းနာလမ်းက Tram လျှပ်စစ်ရထား ပြေးဆွဲမှုလုပ်ငန်းဟာ ယခင်အစိုးရ ရထားပို့ဆောင်ရေးဝန်ကြီးဌာနရဲ့ အမှားများစွာထဲက ဥပမာတစ်ခု သာဖြစ်ပါတယ်။ နာယကကြီးခင်ဗျား။ မြန်မာ့မီးရထား လမ်းပိုင်းပေါင်း၂၆ ပိုင်းဟာ တည်ဆောက်ပြီး ပြန်လည် ပိတ်သိမ်းခဲ့ရပါတယ်။ ဆုံးရှုံးမှုတန်ဖိုးဟာ USD ၆၆.၆ သန်းနှင့် မြန်မာကျပ်ငွေ ၃၆၄ ဘီလီယံ ဖြစ်ပါတယ်။ မြန်မာကျပ်ငွေချည်းနဲ့ပဲ စာသင်ကျောင်းဆောင်များ ဆောက်လုပ်မယ်ဆိုလို့ရှိရင် မူလတန်း ကလေးများအတွက် ပေ ၉၀x ပေ ၃၀ စာသင်ဆောင်ပေါင်း ၁ သောင်းကျော်လောက် ဆောက်လုပ်နိုင်မှာ ဖြစ်ပါတယ်ခင်ဗျား။ ဤမျှ တန်ဖိုးကြီးမားစွာ ဆုံးရှုံးမှုဖြစ်ပေါ်စေခဲ့တဲ့ မှားယွင်းမှုဟာ သဘောရိုးအဖြစ် မှားယွင်းခဲ့သလား၊ မှားယွင်းစရာရှာကြံ၍ သေချာမှားယွင်းခဲ့သလားဆိုတာ အထူးစုံစမ်းစစ်ဆေးပြီး အကြောင်းရင်း အဖြေမှန်ကိုဖော်ထုတ်၍ တိုင်းပြည်ကို တင်ပြသင့်ပါတယ်။ အပြစ်ရှိသူများကိုလည်း ထိုက်သင့်တဲ့ အပြစ်ဒဏ်များပေးပြီး ဤနိုင်ငံတော်နဲ့ နိုင်ငံသားတို့ဟာ မဟုတ်မမှန်တဲ့ လုပ်ရပ်များကို လက်မခံကြောင်းနှင့် ကောင်းမွန်သောအုပ်ချုပ်ရေး၊ သန့်ရှင်းသောအစိုးရကို တည်ဆောက်လျက်ရှိကြောင်း ထင်ရှားစွာပြသလျက် ပြည်သူများကို သတင်းစကားပါးသင့်ပါကြောင်း အကြံပြုလိုပါတယ်။ အမှားပြုသူကို အရေးယူခြင်း၊ အပြစ်ပေးခြင်းမရှိဘဲ လွှတ်ထားလိုက်ခြင်းသည် အမှား၏ သင်ခန်းစာကို မည်သူမျှရရှိမှာမဟုတ်ဘဲ အခြားသူများကိုလည်း အပြစ်ကျူးလွန်အောင် ခွင့်ပြု အားပေးရာရောက်မှာ အစိုးရကိုလည်း ဥပဒေနဲ့အုပ်ချုပ်သော အစိုးရအဖြစ်မှ လူတစ်ဦးတစ်ယောက်အဖွဲ့၏ ဥပဒေမဲ့ အုပ်ချုပ်သော အစိုးရအဖြစ်သို့ ရောက်ရှိစေမှာဖြစ်ပါတယ်။ မှားမိပါတယ်။ မသိလို့မှားပါတယ်။ တစ်ကြိမ် တစ်ခါ ခွင့်လွှတ်ပါတယ်ဆိုရင်လည်း နောင်တွင်လည်း မှားမည့်သူများက တိုးဝှေ့တန်းစီပြီး စောင့်ဆိုင်း နေကြမှာ ဖြစ်ပါတယ်။ နာယကကြီးခင်ဗျား။ ပြည်ထောင်စုစာရင်းစစ်ချုပ်ရုံးရဲ့ သုံးသပ်အကြံပြုချက်များနှင့် ပြည်သူ့ ငွေစာရင်းပူးပေါင်းကော်မတီ၏ အကြံပြုချက်များအား အပြစ်ကျူးလွန်ထားကြသူများအတွက် အကြောင်း ပြချက် ဆင်ခြေဆင်လက်များ ရှာဖွေအတည်ပြုသကဲ့သို့ မဖြစ်ရန်လည်း လိုအပ်ပါကြောင်း အကြံပြုလို ပါတယ်။ အလားတူ ဝေဖန်အကြံပြု စရာ ဌာနများနှင့် လုပ်ငန်းများစွာရှိသော်လည်း ငဲ့ညှာသော အားဖြင့် ဤမြန်မာ့မီးရထားလုပ်ငန်းကိုသာ ဥပမာတစ်ခုထား၍ ဝေဖန်လိုက်ပါတယ်ခင်ဗျား။ ကျေးဇူး တင်ပါတယ်။</speech>
<speech type="speaker">ဦးဝင်းဝင်း မင်းဘူးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1459">ဦးဝင်းဝင်း(မင်းဘူးမဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များ၊ ပြည်ထောင်စုဝန်ကြီးများနဲ့ ဧည့်သည်တော်များအားလုံး ကျန်းမာချမ်းကြပါစေလို့ ရှေးဦးပဏာမ မေတ္တာများပို့သအပ်ပါတယ်။ ကျွန်တော်ကတော့ မကွေးတိုင်းဒေသကြီး၊ မင်းဘူးမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဝင်းဝင်းပဲ ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ ပြည်ထောင်စု စာရင်းစစ်ချုပ်ရုံးရဲ့ ၂၀၁၆-၂၀၁ရ ဘဏ္ဍာရေးနှစ် စစ်ဆေးတွေ့ရှိချက် အစီရင်ခံစာနဲ့စပ်လျဉ်းတဲ့ ပြည်သူ့ ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာအမှတ်စဉ်(၇/၂၀၁၈) ကို ဆွေးနွေးသွားမှာဖြစ်ပါတယ်။ ပထမဦးဆုံးအနေနဲ့ စိုက်ပျိုးရေး၊ မွေးမြူရေးနဲ့ ဆည်မြောင်းဝန်ကြီးဌာနရဲ့ JICA Two Step Loan ချေးငွေနဲ့ပတ်သက်ပြီးတော့ ဆွေးနွေးတင်ပြရမယ်ဆိုလို့ရှိရင် ဒီချေးငွေဟာ တကယ်တော့ ကျွန်တော်တို့ တောင်သူလယ်သမားတွေအတွက်၊ ပြုပြင်ပြောင်းလဲလာဖို့အတွက် ပံ့ပိုးပေးမယ့် ချေးငွေပဲ ဖြစ်ပါတယ်။ ဒါကို ကျွန်တော်တို့ ကြည့်မယ်ဆိုလို့ရှိရင် စိုက်ပျိုးရေးလုပ်ငန်းတွေအတွက် စက်ယန္တရားတွေ ဝယ်မယ်ဆိုလို့ ရှိရင် နှစ်ရှည်အနေနဲ့ ၃ နှစ် ထုတ်ချေးခွင့်ပြုမှာဖြစ်ပြီးတော့ ဒီ စိုက်ပျိုးရေးလုပ်ငန်းနဲ့ဆက်စပ်တဲ့ စီးပွားရေး လုပ်ငန်းတွေနဲ့ပတ်သက်ပြီးတော့ ဆန်စက်တွေ၊ ဆီစက်တွေ၊ ကုန်ပို့မယ့် ကုန်တင်ကားတွေ၊ တခြားဆက်စပ် စီးပွားရေး လုပ်ငန်းတွေ၊ ဂိုဒေါင်တွေဆောက်မယ် ဒါတွေလုပ်မယ်ဆိုလို့ရှိရင် ၅ နှစ်ထိအောင် ချေးခွင့်ရမှာ ဖြစ်ပါတယ်။ သို့သော်လည်းပဲ ဒီချေးငွေနဲ့ပတ်သက်ပြီးတော့ ကြည့်လိုက်လို့ရှိရင် ကျွန်တော်တို့ချေးခဲ့တာက ၃.၃၇၀ ဘီလီယံသာ ချေးခဲ့ပြီးတော့ ၃၀-၁-၂၀၁၈ အထိအောင်ချေးဖို့အတွက် ငွေကျန်နေခဲ့တာ ၆.၁၆၈ ဘီလီယံ ကျန်ရှိနေသေးကြောင်း လေ့လာ တွေ့ရှိရပါတယ်။ ဒါကြောင့် ဒီချေးငွေတွေအပေါ်မှာ ကျွန်တော်တို့ အမှန်တကယ်အကျိုးပြုမယ့် ကျွန်တော်တို့ တောင်သူလယ်သမားတွေအတွက်၊ စိုက်ပျိုးရေးလုပ်ကိုင်တဲ့ သူတွေအတွက် ချေးမယ့်ငွေတွေကို သတ်မှတ်ထားတဲ့ စည်းကမ်းချက်တွေအရကြောင့်ပဲလား၊ ကျွန်တော်တို့ တောင်သူတွေလက်ထဲကို မရောက်တာ ကျွန်တော်တို့ အစိုးရဆီမှာကျန်နေခဲ့တယ်လို့ သိရပါတယ်။ ဒီကျန်နေခဲ့တဲ့ ချေးငွေအပေါ်မှာတော့ ကျွန်တော်တို့ အတိုးဆပ် နေရတာတွေလည်းရှိတယ်လို့ သိရပါတယ်။ ဒါတွေဟာတကယ်တော့ မဖြစ်သင့်ပါဘူး။ အမှန်တကယ် ဖွံ့ဖြိုးတိုးတက်ဖို့လိုအပ်နေတဲ့ သူတွေရဲ့ လက်ထဲကို ရောက်ဖို့အတွက်ကို ဖြေလျော့ သင့်တဲ့ အချက်အလက်တွေကို ဖြေလျော့ပေးဖို့ ဒါကျွန်တော်တို့ ပြည်ထောင်စုစာရင်းစစ်ချုပ်ရုံးနဲ့ ပြည်သူ့ ငွေစာရင်းပူးပေါင်းကော်မတီကလည်း သဘောထားမှတ်ချက် အကြံပြုချက်တွေပေးထားတာ တွေ့ရပါတယ်။ ဒါကြောင့်မို့လို့ ကျွန်တော်တို့ဒါတွေကိုလည်း ဖြေလျော့သင့်တဲ့အချက်တွေကို ဖြေလျော့ပေးပြီးတော့ အမှန် တကယ် လိုအပ်တဲ့သူတွေရဲ့ လက်ထဲကိုရောက်ဖို့အတွက် ကြိုးစားဆောင်ရွက်သင့်ပါတယ်ဆိုတဲ့ အကြောင်း အကြံပြုလိုပါတယ်။ နောက်တစ်ချက်က လယ်ယာဖွံ့ဖြိုးရေးဘဏ်ကချေးတဲ့ စိုက်ပျိုးစရိတ် ချေးငွေတွေကို အရှုံးတွေ၊ အမြတ်တွေ ဖြစ်ပေါ်နေတယ်ဆိုတဲ့အကြောင်း တွေ့ရှိရပါတယ်။ အခု ဒီနှစ်မှာဆိုလို့ရှိရင်လည်း ဒီစိုက်ပျိုးစရိတ်ချေးငွေနဲ့ ပတ်သက်ပြီးတော့ ရှုံးတာတွေတွေ့တဲ့အတွက် ဒါပုံစံ(၇) မူရင်းကို စိုက်ဘဏ်တွေမှာ ပေးရမယ်ဆိုတဲ့မူကို ပြောင်းလဲသတ်မှတ်တယ်လို့ ကျွန်တော့အနေနဲ့ ထင်မြင်ယူဆမိပါတယ်။ ဘာဖြစ်လို့လဲဆိုတော့ ကျွန်တော်တို့တကယ်တော့ ဒီပုံစံ(၇)တွေ မူရင်း ပေးရုံနဲ့ ဒီစိုက်ပျိုးစရိတ်ချေးငွေတွေက အတိုးတွေမဆပ်ဘဲထားတာတွေက ဒီပြဿနာတွေက ပြေလည်သွားမှာ မဟုတ်ပါဘူး။ ဒါအဓိကသော့ချက် မဟုတ်ပါဘူး။ ဒီစိုက်ပျိုးစရိတ်ချေးငွေတွေ ပြန်မဆပ်လို့ အရှုံးဖြစ်ရ တဲ့ပြဿနာက ကျွန်တော်တို့ တောင်သူ တွေမှာ သဘာဝဘေးအန္တရာယ်ကြောင့် သီးနှံတွေပျက်စီးသွားလို့ ပြန်မဆပ်နိုင်တဲ့ ပြဿနာတွေ ဒါတွေရှိ သလို ကျွန်တော်တို့ သီးနှံဈေးနှုန်းတွေက ထွက်ပေါ်လာတဲ့ သီးနှံ ဈေးနှုန်းတွေက သင့်တင့်မျှတဲ့ဈေးနှုန်း၊ တောင်သူတွေရဲ့ တွက်ခြေကိုက်တဲ့ဈေးနှုန်းတွေ မရရှိတဲ့အတွက် တောင်သူတွေမှာ ဆပ်ဖို့အခက်အခဲ ဖြစ်နေတာတွေလည်း ရှိပါတယ်။ ဒါကြောင့်မို့လို့ ကျွန်တော်တို့က ဒီပုံစံ(၇)ကိုသာ ဒီ စိုက်/ဘဏ်မှာထားနေရုံနဲ့ ဒီပြဿနာ ပြေလည် သွားမှာ မဟုတ်ပါဘူး။ အဓိကသော့ချက်မဟုတ်တဲ့အတွက် အဓိကသော့ချက်ဖြစ်တဲ့ တောင်သူလယ်သမား တွေရဲ့ ထွက်ကုန်သီးနှံတွေကိုလည်း သင့်တင့်မျှတတဲ့ ဈေးနှုန်းရဖို့၊ ကျွန်တော်တို့ အမြတ်အစွန်း ကျန်မယ့် ဈေးနှုန်းတွေရဖို့အတွက် ကျွန်တော်တို့အနေနဲ့ ဖွဲ့စည်းပုံအခြေခံဥပဒေနှင့်အညီ သက်ဆိုင်ရာ ဝန်ကြီးဌာန တွေနဲ့ ပေါင်းစပ်ညှိနှိုင်းပြီးတော့၊ ဈေးကွက်ရှာဖွေပြီးတော့ ပြေလည်အောင်လည်း ဆောင်ရွက်ပေးဖို့ လိုအပ်ပါတယ်။ ဒါကိုလည်း အကြံပြုလိုပါတယ်။ နောက်တစ်ခုက ဒီလျှပ်စစ်ဝန်ကြီးဌာနရဲ့ ရေနံလက်ယက်တွင်းတွေနဲ့ ပတ်သက်ပြီးတော့ ဆွေးနွေး ရမယ်ဆိုလို့ရှိရင် ကျွန်တော်တို့ မကွေးတိုင်းမှာ လက်ယက်တွင်းဟာ အများဆုံးပဲဖြစ်ပါတယ်။ ဒါတွေနဲ့ ပတ်သက်ပြီးတော့ ခေတ်ကာလနဲ့လျော်ညီတဲ့ အခွန်တွေရဖို့နဲ့ ကျွန်တော်တို့ အခွန်မဆောင်တဲ့ကုမ္ပဏီတွေကို အခွန်ဆောင်ခိုင်းဖို့ ဒါတွေကိုလည်း ဝန်ကြီးဌာနအနေနဲ့ အဓိက ကြပ်မတ်ပြီးတော့ ဆောင်ရွက်သင့်သလို ကမ္ဘာ့ဘဏ်ချေးငွေနဲ့ ဆောင်ရွက်မယ့် NEP စီမံကိန်းတွေကိုလည်း ကျေးရွာတွေအနေနဲ့ကတော့ ရွာတွင်း လိုင်းတွေကို ၄၀၀ ဗို့အားလိုင်းတွေကို ပြည့်သလောက်နီးပါး ဖြစ်နေပါပြီ။ ဒါတွေကို ဝန်ကြီးဌာနအနေနဲ့ အမြန်ဆုံးရှင်းလင်းပေးဖို့အတွက်လည်း တိုက်တွန်းလိုပါတယ်။ နောက်တစ်ခုက ကျွန်တော်တို့ မြောင်းတကာဓာတ်မြေသြဇာစက်ရုံ အရှုံးပေါ်နေတယ်လို့ သိရပါတယ်။ ၂၀၁၀-၂၀၁၁ မှာ စက်ရုံကို တည်ဆောက်ခဲ့ပြီးတော့ ၂၀၁၄-၂၀၁၅ အထိအောင် မရှုံးခဲ့ပါဘူး သိရှိရသလောက် ကတော့ နောက်ပိုင်းမှာ အရှုံးပေါ်ခဲ့ရတယ်။ ဒါတွေဟာဘာကြောင့်လဲ ထုပ်ပိုးမှုစနစ်တွေ အားနည်းခဲ့ လို့လည်း ကျွန်တော်တို့အနေနဲ့ တွေ့ရပါတယ်။ အဲဒီလိုပဲ ကျွန်တော်တို့က ထုပ်ပိုးမှုစနစ်ကို နိုင်ငံတကာ အဆင့်မီဖြစ်အောင် ပြုပြင်ပြီးတော့ ကျွန်တော်တို့ ဆောင်ရွက်သင့်ပါကြောင်းလည်း အကြံပြုလိုပါတယ်။ နောက်ဆုံးအနေနဲ့ ကျွန်တော်တို့ ပညာရေးဝန်ကြီးဌာနအနေနဲ့ ကျောင်းတွေမှာအဆင့်တိုးတာရှိသလို ကျေးရွာတိုင်း ကျေးရွာတိုင်းမှာ မူလတန်းကျောင်းတွေ၊ မူလတန်းကျောင်းခွဲလေးတွေ လိုအပ်နေတာတွေ ကိုလည်း တင်ပြလာတာရှိပါတယ်။ ဒါနဲ့ပတ်သက်ပြီးတော့ ကျွန်တော်တို့ ပညာရေးအတွက် မူလတန်း ကျောင်းကို မူလွန်အဖြစ်အဆင့်တိုးသလို မူလွန်ကိုလည်း အလယ်ခွဲအဖြစ် အလယ်တန်းကျောင်းအဆင့် အဆင့်တိုးတာတွေရှိသလို ကျွန်တော်တို့ ကျေးရွာတိုင်း ကျေးရွာတိုင်းမှာ ကျေးရွာကပြည်သူတွေက ကျွန်တော်တို့မဲဆန္ဒနယ်ကို ရှင်းတဲ့အခါမှာ ကိုယ့်ကျေးရွာမှာရှိတဲ့ မူလတန်းကျောင်းခွဲလေးပဲဖြစ်ဖြစ်၊ မူလတန်းကျောင်းလေးပဲဖြစ်ဖြစ် ဒီကျောင်းတွေမှာသာ ပညာသင်ခွင့်ရချင်ပါတယ်လို့ တင်ပြတာတွေ ရှိပါတယ်။ ဒါတွေကိုလည်း စဉ်းစားပေးဖို့လိုအပ်သလို ကျွန်တော်တို့ လိုအပ်နေတဲ့ ကျောင်းအဆင့်တိုးတဲ့ ကျောင်းတွေမှာလည်း ပညာရေးဝန်ထမ်းတွေ ပြည့်ဝဖို့အတွက် စနစ်တကျ စီစဉ်ဆောင်ရွက်ပေးစေလို ပါတယ်။ နိဂုံးချုပ်အနေနဲ့ ဆွေးနွေးလိုတာကတော့ သက်ဆိုင်ရာပညာရေးက တာဝန်ရှိသူတွေအနေနဲ့ နယ်မြေ တွေကို ကျောင်းစစ်အနေနဲ့ ကွင်းဆင်းပြီးတော့ စစ်ဆေးတဲ့အခါမှာ ကမ္ဘာ့ဘဏ်ကချေးပေးထားတဲ့ ရန်ပုံငွေ တွေနဲ့ပတ်သက်ပြီးတော့ ပွင့်လင်းမြင်သာစွာ သုံးတဲ့ကျောင်းတွေရှိသလို ပွင့်လင်းမြင်သာစွာချမပြတဲ့ ကျောင်းတွေလည်း ရှိနေတဲ့အတွက် ဒါတွေကိုလည်း စနစ်တကျ စိစစ်ပြီးတော့ ဆောင်ရွက်သင့်ပါကြောင်း အကြံပြုရင်း နိဂုံးချုပ်အပ်ပါတယ်ခင်ဗျာ။ အားလုံးကို ကျေးဇူးတင်ပါတယ်။</speech>
<speech type="speaker">ဒေါက်တာမောင်မောင် ရန်ကုန်တိုင်းဒေသကြီး မဲဆန္ဒနယ်အမှတ်(၆) ဆွေးနွေးဖို့ဖြစ်ပါတယ်။</speech>
<speech><mp id="2228">ဒေါက်တာမောင်မောင်(မဲဆန္ဒနယ်အမှတ်-၆၊ ရန်ကုန်တိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနဲ့တကွ လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများ နှင့် ဧည့်သည်တော်များအားလုံး မင်္ဂလာပါ။ ကျွန်တော်ကတော့ ရန်ကုန်တိုင်းဒေသကြီး မဲဆန္ဒနယ်အမှတ်(၆)မှ အမျိုးသားလွှတ်တော် ကိုယ်စားလှယ် ဒေါက်တာမောင်မောင် ဖြစ်ပါတယ်။ ကျွန်တော့အနေနဲ့ ပြည်သူ့ ငွေစာရင်းပူးပေါင်းကော်မတီရဲ့ ၂၀၁၆-၂၀၁ရ ခုနှစ် စာရင်းစစ်ချုပ်အစီရင်ခံစာ စာမျက်နှာ ၂၆ မှာ ဖော်ပြ ထားတဲ့ စိုက်ပျိုးရေးဦးစီးဌာနရဲ့ ခြံစိုက်ကွင်းနဲ့ပတ်သက်ပြီး ဆွေးနွေးတင်ပြသွားမှာ ဖြစ်ပါတယ်။ ကျွန်တော့ကို Power Point တင်ပြခွင့်ပြုပါရန် လေးစားစွာ တောင်းခံအပ်ပါတယ်ခင်ဗျာ။ အစီရင်ခံစာကို အပိုင်း ၃ ပိုင်းနဲ့ တင်ပြသွားမှာဖြစ်ပါတယ်။ ပထမအပိုင်းကတော့ စာချုပ်စည်းကမ်းမညီညွတ်တဲ့ အပိုင်း ဖြစ်ပြီး ဒုတိယပိုင်းကတော့ စာရင်းစစ်ချုပ်ရဲ့ အကြံပြုချက်အပိုင်းနဲ့ တတိယပိုင်းကတော့ ကျွန်တော့ရဲ့ အကြံပြုချက်ဆိုပြီးတော့ အပိုင်း ၃ ခုနဲ့ အကြံပြု တင်ပြသွားမှာ ဖြစ်ပါတယ်။ စာချုပ်စည်းကမ်းမညီညွတ်တဲ့ ပထမပိုင်းအစီရင်ခံစာအရ စာချုပ်ပါစည်းကမ်းများကို မလိုက်နာ SS, S, 09 3S. DD + 2 ရည်ရွယ်ချက်အတိုင်း အကောင်ထည်မဖော်နိုင်ခြင်း၊ နံပါတ်(၂) စာချုပ်စည်းကမ်းမလိုက်နာခြင်း၊ နံပါတ်(၃) ရာခိုင်နှုန်းကုန်သွယ်လုပ်ငန်းခွန်ပေးဆောင်မှုမရှိခြင်း၊ နံပါတ်(၄) ငှားရမ်းမှုရပ်ဆိုင်းခြင်း၊ နံပါတ်(၅)ကတော့ ၅ ရာခိုင်နှုန်း ကုန်သွယ်ခွန်ပေးဆောင်ရန် ထည့်သွင်းချုပ်ဆိုထားမှုမရှိခြင်းနှင့် ပေးဆောင်ထားမှုမရှိခြင်း တို့ဖြစ်ပါတယ်။ Power Point မှာတော့ ခေါင်းစဉ်နှင့်အတူ စည်းကမ်းနဲ့မညီညွတ်တဲ့ ကုမ္ပဏီစာရင်း များကို ပူးတွဲတင်ပြသွားပါ့မယ်။ အသေးစိတ်ကတော့ ကိုယ်စားလှယ်ကြီးများရဲ့ အစီရင်ခံစာမှာ ဖော်ပြ 003:18:203: orce saimsəmèrsaspor os@logs: olousin Power Point 4 Pleasen ဒီ Power Point မှာဆိုလို့ရှိရင် စာချုပ်ပါစည်းကမ်းချက်အတိုင်း အကောင်ထည်မဖော်နိုင်ခြင်း အပိုင်းမှာ တင်ပြထားတာတော့ ကုမ္ပဏီ ၅ ခုရှိပါတယ်။ အဲဒီကုမ္ပဏီတွေကတော့ တက်လူအပြည်ပြည် ဆိုင်ရာကုမ္ပဏီလီမိတက်၊ ကျော်ထက်ကျော်ကုမ္ပဏီလီမိတက်၊ ဧရာဟင်္သာကုမ္ပဏီလီမိတက်၊ မက်ပိုကုမ္ပဏီ လီမိတက်နှင့် ဖြိုးဇေလင်းကုမ္ပဏီလီမိတက် ဖြစ်ပါတယ်။ အဲဒီထဲကမှ ဧရာဟင်္သာကုမ္ပဏီလီမိတက်နှင့် ပတ်သက်ပြီးတော့ တင်ပြထားတာကို ကျွန်တော်အစီရင်ခံပါ့မယ်။ ၂၀၁၃ ခုနှစ်မှစပြီး အင်္ဂပူဆီအုန်းဆီကြမ်းစမ်းသပ်ထုတ်လုပ်ရေးစက်ရုံဟာ နှစ် ၃၀ ငှားရမ်းထား ခြင်းဖြစ်သော်လည်း ငှားရမ်းသည့်နေ့မှ ၂ လအတွင်း စတင်ရန်ရှိသော်လည်း ၄ နှစ်အထိ မစတင်နိုင်ခြင်း၊ ဌာနမှအကြောင်းကြားစာ (၃)ကြိမ် ထုတ်ပြန်ထားပြီး လိုက်နာဆောင်ရွက်မှုမရှိပါက ဝန်ကြီးဌာနမှ ဆောင်ရွက် ရန်လိုအပ်ခြင်း၊ Power Point 5 Please။ စာချုပ်စည်းကမ်းမလိုက်နာခြင်း ဆိုတဲ့အပိုင်းမှာလည်း ကျွန်တော်တို့ ကုမ္ပဏီ ၅ ခုကို တင်ပြထား ပါတယ်။ အီလန်စတားကုမ္ပဏီလီမိတက်၊ ငွေရည်ပုလဲကုမ္ပဏီလီမိတက်၊ တောင်ပြာတန်းကုမ္ပဏီလီမိတက် ကောင်းကင်ကုမ္ပဏီလီမိတက်နဲ့ အီလစ်ဂရုကုမ္ပဏီလီမိတက်တို့ဖြစ်ပါတယ်။ ဒီမှာလည်း အီလစ်ကုမ္ပဏီနဲ့ ပတ်သက်ပြီးတော့ ၉-၁-၂၀၁၃ ခုမှစ၍ ၅ နှစ်ငှားရမ်းထားသည့် အင်းစိန်မြို့နယ်၊ ဘုရင့်နောင်မော်တော်ယာဉ် ဝင်းအား စာချုပ်အရ မီးအာမခံထားရှိရန်ဖြစ်သော်လည်း ၄ နှစ် ခန့်အထိ ဆောင်ရွက်ထားမှုမရှိခြင်း၊ Power Point 6 ငှားရမ်းခများ ခေတ်ကာလနှင့်မလျော်ညီခြင်းဆိုတဲ့ အပိုင်းမှာလည်း ကုမ္ပဏီ ၃ ခုရဲ့ အမည်ကို တင်သွင်းထားပါတယ်။ ဒဂုံအင်တာနေရှင်နယ်ကုမ္ပဏီလီမိတက်၊ မြန်မာနယူးဧရာဂရုကုမ္ပဏီလီမိတက်နဲ့ ကျော်ထက်ကျော်ကုမ္ပဏီလီမိတက် တို့ဖြစ်ပါတယ်။ မြန်မာနယူး ဧရာဂရုကုမ္ပဏီလီမိတက်နဲ့ ပတ်သက်ပြီးဝမ်းတွင်းမြို့နယ် ရွှေတောင်ခြံ ၈၆၆.၂ရ ဧက အား ၁၂-၈-၂၀၁၅ ရက်မှစပြီး ၁ ဧကကို ၅,၂၉၁ ကျပ်နှုန်းဖြင့် နှစ်၂၀ ငှားရမ်းထားရှိခြင်း ဖြစ်ပါတယ်။ Power Point 7 Please ၅ ရာခိုင်နှုန်း ကုန်သွယ်လုပ်ငန်းခွန် ပေးဆောင်မှုမရှိခြင်း ဆိုတဲ့အပိုင်းမှာလည်း ကုမ္ပဏီ ၅ ခုကို DE goos:olosul MAPCO Co.,Ltd, Diamond Star Co.,Ltd, YIG Group Industry Co.,Ltd, ရှမ်းမောမြေကုမ္ပဏီလီမိတက်နှင့် တောင်ပြာတန်းကုမ္ပဏီလီမိတက်တို့ ဖြစ်ပါတယ်။ ကုမ္ပဏီလီမိတက်မှာ တင်ပြထားတာကတော့ မအူပင်စက္ကူစက်ရုံ ၆၈.၂၉ ဧကကို ၁ လလျှင် ကျပ် ၁.၆၆ရ သန်းဖြင့် ၁-၁၀-၂၀၁၂ မှစတင်၍ နှစ် ၅၀ ငှားရမ်းထားတာကို တင်ပြထားပါတယ်။ Power Point ၅ ရာခိုင်နှုန်းကုန်သွယ်ခွန်ပေးဆောင်ရန် ထည့်သွင်းချုပ်ဆိုထားမှုမရှိခြင်းနှင့် ပေးဆောင်ထားမှု မရှိခြင်း အပိုင်းမှာတော့ ကုမ္ပဏီ ၃ ခုကို တင်ပြထားပါတယ်။ ယုဇနကုမ္ပဏီ၊ Amazing Holiday Hotel Resort ကုမ္ပဏီနှင့် ဒဂုံအင်တာနေရှင်နယ်ကုမ္ပဏီတို့ ဖြစ်ပါတယ်။ ယုဇနကုမ္ပဏီနဲ့ ပတ်သက်ပြီးတော့ ၁ လလျှင် ကျပ် ၃၇,၅၀၀ သန်းနှုန်းဖြင့် အမှတ်(၂) သကြားစက်၊ အမှတ်(၃) သကြားစက်နှင့် ပျဉ်းမနား အရက်ချက်စက်ရုံ ၂၂၃-၂၂ ဧကအား ၃၀-၈-၂၀၁၁ မှစ၍ နှစ် ၃၀ ငှားရမ်းထား ပါတယ်။ အဲဒီတော့ ကျွန်တော်တို့ အပိုင်း ၁ ပြီးတဲ့နောက်မှာ အပိုင်း ၂ နဲ့ပတ်သက်ပြီးတော့ ကျွန်တော်တို့ စာရင်းစစ်ချုပ်အစီရင်ခံစာရဲ့ အကြံပြုချက်ကို တင်ပြသွားပါမယ်။ Power Point 9 Please။ ပြည်ထောင်စုစာရင်းစစ်ချုပ်ရဲ့ အကြံပြုတင်ပြချက်မှာဆိုလို့ရှိရင် ငှားရမ်းခြင်းကိစ္စများ ဆောင်ရွက် ရာတွင် မူလစာချုပ် ပါရည်ရွယ်ချက်အတိုင်း ဆောင်ရွက်နိုင်ရေး တာဝန်ရှိသူများမှ စစ်ဆေးကြပ်မတ်ရန်၊ ရသင့်ရထိုက်သော ငွေများရရှိရန်၊ ခေတ်ကာလနှင့် လျော်ညီသော ငှားရမ်းခနှုန်းထားများ ပြင်ဆင် သတ်မှတ်ရေး ငှားရမ်းမှု ရပ်ဆိုင်းခြင်းများအတွက် ရပ်ဆိုင်းသည့်နေ့မတိုင်မီအထိ ငှားရမ်းခများ အပြည့်အဝ ပေးသွင်းစေရေးနှင့် စနစ်တကျ လွှဲပြောင်းလက်ခံစေရေး ကြီးကြပ်ဆောင်ရွက်ရန် လိုအပ်ပါသည်။ Doint 10 DIO ကျွန်တော့ရဲ့ အကြံပြုချက်အနေနဲ့ကတော့ နိုင်ငံတော်နစ်နာဆုံးရှုံးမှုတွေကို မည်ကဲ့သို့ဆောင်ရွက် မည်နည်း။ အထက်ပါကိစ္စရပ်များအား ်းအတိအကျ ဇယားဖြင့် ဖြေရှင်းဆောင်ရွက်ပေးရေး အထူးကော်မတီ ၁ ရပ် ဖွဲ့စည်းကာ မူဝါဒများဖြင့် ဆောင်ရွက်ပေးရန် တာဝန်ခံမှု၊ တာဝန်ယူမှုရှိစွာဖြင့် ဆောင်ရွက်ရန်၊ လွှတ်တော်ကော်မတီအသီးသီးမှလည်း ကြားနာဆောင်ရွက်ခြင်းဖြင့် ကောင်းမွန်သော နည်းလမ်းများရှာဖွေရန် စသည်တို့ဖြစ်ကြောင်း တင်ပြရင်း နိဂုံးချုပ်အပ်ပါတယ်။ အားလုံးကို ကျေးဇူးတင် ပါတယ်ခင်ဗျား။</speech>
<speech type="speaker">ဦးစော ညောင်ဦးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1496">ဦးစော(ညောင်ဦးမဲဆန္ဒနယ်၊ မန္တလေးတိုင်းဒေသကြီး)</mp>ပြည်ထောင်စုလွှတ်တော် နာယကကြီး နှင့်တကွ ကြွရောက်လာကြသော လွှတ်တော်ကိုယ်စားလှယ်များ ပြည်ထောင်စုအဆင့်အဖွဲ့အစည်းမှ ဝန်ကြီး၊ ဒုတိယဝန်ကြီးများ၊ ဧည့်သည်တော်များ၊ မင်္ဂလာပါလို့ နှုတ်ခွန်းဆက်သပါတယ်ခင်ဗျာ။ ကျွန်တော်ကတော့ မန္တလေးတိုင်းဒေသကြီး၊ ညောင်ဦးမြို့နယ် ပြည်သူ့လွှတ်တော်ကိုယ်စားလှယ် ဦးစောဖြစ်ပါတယ်။ ကျွန်တော်က ပြည်ထောင်စုလွှတ်တော် ပြည်သူ့ငွေစာရင်းပူးပေါင်းကော်မတီ ပြည်ထောင်စုစာရင်းစစ်ချုပ်၏ ၂၀၁၆-၂၀၁ရ ဘဏ္ဍာရေးနှစ် စစ်ဆေးတွေ့ရှိချက် အစီရင်ခံစာအပေါ် လေ့လာတွေ့ရှိချက်နဲ့ သဘောထားမှတ်ချက် အစီရင် ခံစာအမှတ်စဉ် (၇/၂၀၁၈) အစီရင်ခံစာအပိုင်း ၃ မှ စာမျက်နှာ ၁၃ ကနေ ၁၈ အထိ ဖော်ပြထားတဲ့ သာသနာရေးနဲ့ ယဉ်ကျေးမှုဝန်ကြီးဌာန ရခိုင်ယဉ်ကျေးမှုအမွေအနှစ်ဒေသ ဇုန်ဝင်ကြေးကောက်ခံမှု လုပ်ငန်းနဲ့ပတ်သက်ပြီးတော့ အစီရင်ခံစာအပေါ်မှာ ကောက်နုတ်ပြီးတော့ ဆွေးနွေးသွားမှာ ဖြစ်ပါတယ်။ အစီရင်ခံစာရဲ့ နိဒါန်းမှာ ပုဂံယဉ်ကျေးမှု အမွေအနှစ်ဒေသသို့ လာရောက်လည်ပတ်ကြသော ကမ္ဘာလှည့် ခရီးသွား နိုင်ငံခြားသားဧည့်သည်များထံမှ ဇုန်ဝင်ကြေးကောက်ခံခြင်းလုပ်ငန်းကို သာသနာရေးနှင့် ယဉ်ကျေးမှု ဝန်ကြီးဌာန၊ ရှေးဟောင်းသုတေသနနှင့် အမျိုးသားပြတိုက်ဦးစီးဌာန၏ ပုဂံဌာနခွဲမှ တာဝန်ယူ၍ဆောင်ရွက်ခဲ့ ပါတယ်။ ဒါမူလတုန်းက ဝန်ကြီးဌာနကလုပ်ခဲ့တာပါ။ ၂၀၁၅-၂၀၁၆ ခုနှစ် ၁-၃-၂၀၁၆ မှာစပြီးတော့ ဒီဇုန် ဝင်ကြေးကောက်ခံမှုနဲ့ပတ်သက်ပြီးတော့ သက်ဆိုင်ရာဝန်ကြီးဌာနနဲ့ မြန်မာနိုင်ငံ ခရီးသွားလုပ်ငန်းအဖွဲ့ချုပ်တို့ ဒါစာချုပ်ချုပ်ဆိုပြီးတော့ လုပ်ကိုင်လာခဲ့ပါတယ်။ စာချုပ်ချုပ်ဆိုမှုအပိုင်းမှာ ပါဝင်မှုကတော့ စာချုပ်ပါ စည်းကမ်းအရ နေ့စဉ်ကောက်ခံရရှိငွေရဲ့ ၉၀ ရာခိုင်နှုန်းဟာ လုပ်ငန်းအပ်နှံသူ ပုဂံဌာနခွဲ ညောင်ဦးမြို့ မြန်မာ့စီးပွားရေးဘဏ်ရှိ ဘဏ်စာရင်းအမှတ် MD-010128 သို့ နေ့စဉ်ပေးသွင်းရမည်ဖြစ်ပြီး ကျန် ၁၀ တင် လက်က တင်ပြထားပါတယ်။ ခံစားခွင့်ပြုထားသည့် ဇုန်ဝင်ကြေး ၁၀ ရာခိုင်နှုန်းမှ ပုဂံယဉ်ကျေးမှုအမွေအနှစ် ထိန်းသိမ်းရေးလုပ်ငန်းအတွက် ဇုန်ဝင်ကြေး၏ ၂ ရာခိုင်နှုန်း၊ ပုဂံဒေသပတ်ဝန်းကျင်ထိန်းသိမ်းရေးလုပ်ငန်းအတွက် ၂ ရာခိုင်နှုန်းနဲ့ မြန်မာ့ ခရီးသွားလုပ်ငန်းဖွံ့ဖြိုးရေးအတွက် ၆ ရာခိုင်နှုန်းဖြင့် ဆောင်ရွက်သွားမည်ဖြစ်ကြောင်း စာချုပ်မှာ ဖော်ပြ ခဲ့ပါတယ်။ ဒီလိုဖော်ပြထားပေမယ့် ပုဂံယဉ်ကျေးမှုအမွေအနှစ် ထိန်းသိမ်းရေးလုပ်ငန်း ၂ ရာခိုင်နှုန်း ရရှိငွေအား ညောင်ဦးမြို့ရှိ ကမ္ဘောဇဘဏ်ကို အပ်နှံပါတယ်။ ဒါကတော့ နောက်တစ်ခါ ပုဂံဒေသရှိ ပတ်ဝန်းကျင် ထိန်းသိမ်းရေးလုပ်ငန်းအတွက် ၂ ရာခိုင်နှုန်းကို ကမ္ဘောဇဘဏ်(ညောင်ဦး)ကို အပ်နှံပါတယ်။ နောက်မှာ အပိုဒ်မှာဘာတွေ့လဲဆိုတော့ ဥပဒေစည်းမျဉ်းစည်းကမ်းနဲ့ သွေဖည်မှုဆိုတဲ့ ခေါင်းစဉ်ကို တွေ့ရပါတယ်။ တကယ်တော့ မြန်မာ့စီးပွားရေးဘဏ်ကို အပ်ရမယ့်အစား ကမ္ဘောဇဘဏ်(ညောင်ဦး)ကို အပ်နှံခြင်းဟာ ပုဂံဇုန်ဝင်ကြေးကောက်ခံမှု ၉၀ ရာခိုင်နှုန်းကိုသာ နိုင်ငံတော်ရဲ့ ဘဏ္ဍာရန်ပုံငွေစာရင်းသို့ ပေးသွင်းခြင်း သည် ဖွဲ့စည်းပုံအခြေခံဥပဒေပုဒ်မ ၂၃၁(က)နဲ့ ပြည်ထောင်စုအစိုးရအဖွဲ့ဥပဒေပုဒ်မ ၅၅ ပုဒ်မခွဲ(ဆ)တို့တွင် ဖော်ပြထားသည့် ပြည်ထောင်စုဘဏ္ဍာရန်ပုံငွေသို့ ပေးသွင်းရမည့် အခွန်အခများတွင် တိုင်းဒေသကြီး၊ ပြည်နယ်များက ကောက်ခံရရှိသော ဇယား ၅ ပါ အခွန်အခများမှအပ အခြားအခွန်အခများကို ဥပဒေနဲ့အညီ ကောက်ခံ၍ ပြည်ထောင်စုဘဏ္ဍာရန်ပုံငွေသို့ ပေးသွင်းရမည်ဟူသော ပြဋ္ဌာန်းချက်နဲ့ ညီညွတ်မှုမရှိကြောင်း တွေ့ရှိရပါတယ်လို့ ဒီလိုဖော်ပြထားပါတယ်။ စာချုပ်သက်တမ်းက ၅ နှစ်ပါ။ နောက်တစ်ခါ အသိပေးရမည့်ဌာနတွေလည်း အသိမပေးဘူးဆိုတာ တွေ့ရပါတယ်။ ရှေ့နေချုပ်၊ အမျိုးသားစီမံကိန်းနဲ့ ဘဏ္ဍာရေးဝန်ကြီးဌာနများသို့ သဘောထားတောင်းခံခြင်းမရှိဘဲ ဆိုပြီးတော့ ဒီလိုလည်း မှတ်ချက်တွေ့ရပါတယ်။ နောက်တစ်ခါ အစိုးရအဖွဲ့အစည်းက စီမံခန့်ခွဲလျက်ရှိတဲ့ နိုင်ငံတကာငွေကြေး များကို ငွေစုဘဏ်ဖွင့်လှစ်အပ်နှံခြင်းနဲ့ စပ်လျဉ်းပြီး ငွေစုဘဏ်လုပ်ငန်း ဥပဒေပုဒ်မ ၉ တွင်ဆိုတဲ့အပိုဒ် ပါပါတယ်။ အဲဒီမှာလည်း အဲဒီအပိုဒ်ရဲ့ ဆိုလိုချက် အတိုင်းမလုပ်ပါဘူး။ မလုပ်တဲ့အတွက် ဘာဖြစ်လဲတော့ ကျွန်တော်တို့ စာရင်းစစ်ချုပ်ရဲ့ အစီရင်ခံစာနောက်ဆုံးမှာ တွေ့ရှိရပါတယ်။ အကြံပြုချက် ရခိုင်ယဉ်ကျေးမှု အမွေအနှစ်ဒေသ ပုဂံဇုန်ဝင်ကြေးကောက်ခံတဲ့ကိစ္စနဲ့ ပတ်သက်လို့ (၁) ဖွဲ့စည်းပုံအခြေခံဥပဒေပုဒ်မ ၂၃၁(က)နဲ့ မညီညွတ်ဘူး၊ (၂) ငွေစုဘဏ် ဘဏ္ဍာရေးစီမံခန့်ခွဲမှုဆိုင်ရာ စည်းမျဉ်းနဲ့မညီညွတ်ဘူး၊ နောက်ကောက်ခံရရှိငွေတွေလည်း အပြည့်အဝ မကောက်နိုင်ဘူးဆိုတဲ့အချက်တွေ တွေ့ရပါတယ်။ အဲဒီတော့ ကျွန်တော့အနေနဲ့ အကြံပြုပေးလိုတာက ဒီဟာနဲ့ပတ်သက်လို့ တင်ဒါခေါ်မယ်ဆိုရင်လည်း ပွင့်လင်းမြင်သာစွာ လုပ်ဖို့လိုအပ်ပါတယ်။ ဒါလေးကိုလည်းပဲ ကျွန်တော့အနေနဲ့ သက်ဆိုင်ရာနယ်ရဲ့ ကိုယ်စားပြုပြီးတော့ ပွင့်လင်းစွာ ဆောင်ရွက်ပေးပါရန် မေတ္တာရပ်ခံအပ်ပါတယ်။ ဒါနဲ့ပတ်သက်လို့ သုံးစွဲခြင်း ကိုလည်းပဲ စနစ်တကျ ပြည်သူသိအောင် သုံးစွဲပေးပါလို့ သက်ဆိုင်ရာဌာနများက ဘဏ်စည်းမျဉ်း စည်းကမ်းနဲ့အညီ၊ လုပ်ထုံးလုပ်နည်းနဲ့အညီ ဆောင်ရွက်ပေးစေလိုကြောင်း ပြည်ထောင်စုလွှတ်တော် နာယကကြီးမှတစ်ဆင့် တင်ပြအပ်ပါသည်ခင်ဗျာ။ ကျေးဇူးတင်ပါတယ်ခင်ဗျ။</speech>
<speech type="speaker">ဦးမြင့်နိုင် ရခိုင်ပြည်နယ် မဲဆန္ဒနယ်အမှတ်(၅)ဆွေးနွေးဖို့ဖြစ်ပါတယ်။</speech>
<speech><mp id="1310">ဦးမြင့်နိုင်(မဲဆန္ဒနယ်အမှတ်-၅၊ ရခိုင်ပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီး၊ ပြည်ထောင်စုဝန်ကြီးများ၊ ပြည်ထောင်စုလွှတ်တော် ကိုယ်စားလှယ်များ အားလုံးကို သာလီစွပါလို့ ဦးစွာပထမ နှုတ်ခွန်းဆက်သ ဂါရဝပြု အပ်ပါတယ်။ ကျွန်တော်ကတော့ ရခိုင် ဒီနေ့ ပြည်ထောင်စုလွှတ်တော်မှာ ပြည်သူ့ငွေစာရင်းပူးပေါင်းကော်မတီမှ ပြည်ထောင်စုစာရင်းစစ်ချုပ်၏ ၂၀၁၆-၁ရ ဘဏ္ဍာနှစ် စစ်ဆေးတွေ့ရှိချက်အစီရင်ခံစာအပေါ်မှာ အကြံပြုဆွေးနွေးသွားမှာ ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ ပြည်သူ့ငွေစာရင်းပူးပေါင်း ကော်မတီ၏ အစီရင်ခံစာအပိုင်း(၂)တွင်ပါဝင်တဲ့ လယ်ယာစိုက်ပျိုးရေးဖွံ့ဖြိုးရေးဘဏ်မှ တောင်သူ wwfwos:op:28 oposcą:6gęçundounos 3a8qesos poloeos JICA Two Step Loan $. ပက်သက်ပြီး သုံးသပ်အကြံပြုချက်ကို ထောက်ခံပါတယ်။ ချေးငွေချေးယူနိုင်ရန်အတွက် တောင်သူများမှ ချေးငွေ၏ ၃၀ ရာခိုင်နှုန်းကို ကနဦးစုဆောင်းရမည်ဖြစ်ကြောင်း ပါရှိပါတယ်။ ကျွန်တော့ မဲဆန္ဒနယ်မြေမှာ တောင်သူများကိုမေးမြန်းမှုအရ ၃၀ ရာခိုင်နှုန်း ကြိုတင်စုဆောင်းငွေမှာ ငွေအင်အားမရှိတဲ့ လယ်သမားတွေ ဖြစ်နေပါတယ်။ တောင်သူများမှာလည်း လက်ထဲတွင်ငွေမရှိ၍ ငွေချေးခြင်းသာဖြစ်ပါတယ်။ ၃၀ ရာခိုင်နှုန်း ကြိုတင်စုဆောင်းနိုင်ရန်မှာ မဖြစ်နိုင်ပါ။ အဲဒါကြောင့် ထုတ်ချေးရန်ကျန်ငွေမှာလည်း ၆.၁၆၈ ဘီလီယံထိ ကျန်နေရခြင်းဖြစ်တယ်လို့ သုံးသပ်မိပါတယ်။ ဒီအချက်ကို အထူးဖြေလျော့ပေးသင့်ပါကြောင်း အကြံပြု ဆွေးနွေးလိုပါတယ်။ ဒုတိယအချက်အနေဖြင့် ဆည်မြောင်းနှင့် ရေအသုံးချမှုစီမံခန့်ခွဲရေးဦးစီးဌာန၊ မြစ်ရေတင် စီမံကိန်း လုပ်ငန်းဆောင်ရွက်မှုနှင့်ပတ်သက်ပြီး ဆွေးနွေးပါမယ်။ ကျွန်တော့မဲဆန္ဒနယ်မြေဖြစ်တဲ့ ရခိုင်ပြည်နယ် ကျောက်တော်မြို့နယ်အတွင်း ကျောက်တော်မြို့ နယ်တွင် လျှပ်စစ်မြစ်ရေတင်စီမံကိန်းများအဖြစ် ၂၀၁၆-၂၀၁ရ ဘဏ္ဍာနှစ်တွင် တည်ဆောက်ပြီး မြစ်ရေတင် စီမံကိန်းဖြစ်တဲ့ သဝင်ကိုင်းကျေးရွာ မြစ်ရေတင်ကျေးရွာစီမံကိန်း၊ ကန်စောက်ကျေးရွာ မြစ်ရေတင်စီမံကိန်း၊ ၂၀၁၅-၂၀၁၆ ဘဏ္ဍာနှစ်တွင် တည်ဆောက်ခဲ့တဲ့ ဘုရားပေါင်းကျေးရွာ မြစ်ရေတင်စီမံကိန်း၊ ၂၀၁၇-၂၀၁၈ ဘဏ္ဍာနှစ်အတွင်း တည်ဆောက်ဆဲ သရက်တစ်ပင်ကျေးရွာကိုဖြတ်ပြီး၊ ဒေါင်းတော်ယိုးမြစ်ရေတင်စီမံကိန်း ဆိုရင် သရက်တစ်ပင်ကျေးရွာမှလယ်သမားများ ကန့်ကွက်နေတဲ့ကြားက ရထားလမ်းတာဘောင် အဟောင်း ပေါ်တွင် တည်ဆောက်နေတဲ့ စီမံကိန်းတစ်ခုဖြစ်ပါတယ်။ တည်ဆောက်ပြီးစီမံကိန်းများနှင့် ပတ်သက်ပြီး ဆွေးနွေးရလျှင် တည်ဆောက်ပြီးစီမံကိန်းများဟာ တောင်သူများအတွက် ဘာမှအကျိုးမရှိတဲ့အပြင် ဘာမှ အသုံးမပြုရသေးဘဲ မြောင်းလက်တက်များ ပျက်စီးနေတာတွေ တွေ့နေရပါတယ်။ တောင်သူလယ်သမားများကိုလည်း စိုက်ပျိုးနိုင်လောက်တဲ့ အဆင့်အထိ လုပ်ပေးနိုင်မှုမရှိသေးပါ။ နိုင်ငံတော်မှဘဏ္ဍာငွေ မြောက်မြားစွာသုံးစွဲခဲ့ပြီး ဘဏ္ဍာငွေများ ဆုံးရှုံးမှုများသာဖြစ်တယ်လို့ ဆွေးနွေး လိုပါတယ်။ ဒါတွေကို စာရင်စစ်ဆေးမှုအပိုင်းအနေနဲ့ အကျိုးပြုနိုင်မှုရှိ မရှိနှင့် စီမံကိန်းရဲ့ ရည်မှန်းချက် များပြည့်မီစေမှု ရှိ မရှိကိုလည်း သိရှိလိုပါတယ်။ ပြည်သူ့ငွေစာရင်းပူးပေါင်းကော်မတီ၏ သုံးသပ်အကြံပြု ချက်မှာတော့ မြစ်ရေတင်စီမံကိန်းနှင့်ပတ်သက်ပြီး အကြံပြုချက်များ ပါဝင်တာတွေ့ရပါတယ်။ ဒီစီမံကိန်းကို ပြည်သူတွေအတွက် အကျိုးပြုနိုင်မှုရှိ မရှိနှင့် တောင်သူများကို ကြိုတင်ဆွေးနွေးသင့်ပြီး၊ ကြိုတင်ညှိနှိုင်း ပြီးမှသာ လုပ်ဆောင်သင့်ပါတယ်။ မဟုတ်ရင်နိုင်ငံတော်မှာလည်း ဘဏ္ဍာငွေတွေ မြောက်မြားစွာ ဆုံးရှုံးပြီး လယ်သမားတွေရဲ့ လယ်ယာမြေတွေလည်း ဆုံးရှုံးကုန်ပါတယ်။ တတိယအချက်အနေနဲ့ မြန်မာ့မီးရထား၏ မီးရထားလမ်းပိုင်းများနှင့်ပတ်သက်ပြီးဆွေးနွေးပါမယ်။ အစီရင်ခံစာထဲမှာလည်း ရထားလမ်းပိုင်းများနှင့် ပတ်သက်ပြီး သုံးသပ်ချက်များ ပါဝင်တာတွေ့ရပါတယ်။ ကျွန်တော် ဆွေးနွေးလိုတာက ကျွန်တော်တို့ ရခိုင်ပြည်နယ်မှာရှိတဲ့ မင်းဘူး-အမ်း- စစ်တွေရထားလမ်း ကိစ္စပါ။ အဆိုပါရထားလမ်းမှာ စစ်တွေမှ ကွမ်းတောင်အထိ တစ်ပိုင်းနှင့် ကွမ်းတောင်မှ ကျောက်တော် ဘူတာ အထိတစ်ပိုင်း၊ ကျောက်တော်မှ မြောက်ဦးအထိ ၃ ပိုင်း ရှိနေတာတွေ့ရပါတယ်။ ကွမ်းတောင်မှ ကျောက်တော်အထိကိုတော့ နှစ်တွဲပါတဲ့ရထားဖြင့် ပြေးဆွဲနေခဲ့ပြီး ယခုော့ ပြေးဆွဲမှု မရှိတော့ပါ။ စစ်တွေမှ ကွမ်းတောင်အထိ အပိုင်းမှာတော့ ရထားလမ်းပိုင်းများကို ပြီးစီးသည်အထိ ဆောင်ရွက် ပေးခဲ့မှုမရှိဘဲ ပိတ်သိမ်းသည့် ရထားလမ်းပိုင်းများထဲတွင် ပါမပါကိုလည်း သိရှိလိုပါတယ်။ ကျောက်တော်မှ မြောက်ဦးအပိုင်းကတော့ ၂၀၁၀ ခုနှစ်မှာ စတင်ဖောက်လုပ်ခဲ့ပြီး ဖောက်လုပ်မှုရပ်ဆိုင်းခဲ့တာ ယခုပဲ။ စီမံကိန်း ပိတ်သိမ်းသည့်အထဲတွင် ပါဝင်နေသည်ဟုလည်း သိရပါတယ်။ အစီရင်ခံစာထဲတွင်လည်း တစ်နိုင်ငံလုံးမှာရှိတဲ့ ရထားလမ်းပိုင်း ၂၆ ခုကို ပိတ်သိမ်းခဲ့တယ်လို့ ပါရှိပါတယ်။ ပြည်ထောင်စုစာရင်းစစ်ချုပ် အနေဖြင့် ရခိုင်ပြည်နယ် ရထားလမ်းပိုင်းများနှင့်ပတ်သက်ပြီး စိစစ်ခဲ့မယ်လို့ယုံကြည်ပါတယ်။ နိုင်ငံတော်ရဲ့ ဘဏ္ဍာငွေတွေကတော့ မြောက်မြားစွာသုံးစွဲခဲ့ပြီး ပြည်သူတွေအတွက် အကျိုးပြုမှုမှာတော့ ဘာမှမရှိသေးပါ။ ပြည်သူ့ငွေစာရင်းပူးပေါင်းကော်မတီ၏ သုံးသပ်အကြံပြုချက်မှာလည်း ရထားလမ်းပိုင်းများနှင့်ပက်သက်ပြီး သုံးသပ်ချက်များ ပါဝင်တာတွေ့ရပါတယ်။ ကျွန်တော့အနေဖြင့် ထပ်မံအကြံပြု ဆွေးနွေးလိုတာက စီမံကိန်းပိတ်သိမ်းပြီးဖြစ်တဲ့ ရထားလမ်းပိုင်း တာဘောင်မြေသားများကိုလည်း တောင်သူများ ပြန်လည် စိုက်ပျိုးနိုင်၍ ရလောက်တဲ့အထိ ပြန်လည်ပြီးပြုလုပ်ပေးရန်နှင့် အမြန်ဆုံးစီစဉ်ပေးရန်လိုအပ်ကြောင်း အကြံပြုဆွေးနွေးလိုပါတယ်။ အဲဒါမှ နှစ်ပေါင်းများစွာ လယ်မစိုက်ပျိုးနိုင်ခဲ့တဲ့နေရာများ ပြန်လည်စိုက်ပျိုး နိုင်ကြမှာဖြစ်ပါတယ်။ နောက်ဆုံးတစ်ချက်အနေဖြင့် အမျိုးသားမှတ်ပုံတင်ဦးစီးဌာနမှ ဆောင်ရွက်နေတဲ့ NV Card ကိစ္စပါ။ အစီရင်ခံစာထဲတွင်လည်း ပါရှိတဲ့အချက်တွေအရ NV Card ကို ၁-၆-၂၀၁၅ ရက်နေ့တွင်မှစတင်ပြီး ထုတ်ပေးနေတယ်လို့ ပါရှိပါတယ်။ ကျွန်တော်တို့ရခိုင်ပြည်နယ်တွင် NV Card ၇,၅၄၈ ဦး၊ ၁.၉ ရာခိုင်နှုန်းသာ ထုတ်ပေးပြီးဖြစ်ကြောင်း ပါရှိပါတယ်။ ထုတ်ပေးရန် သိန်းချီပြီးကျန်ရှိနေဦးမှာပါ။ ဒီစီမံကိန်းလုပ်ငန်း တွေကိုလည်း ပြီးပြတ်အောင် စီမံဆောင်ရွက်စေလိုပါတယ်။ ပြည်သူ့ငွေစာရင်းပူးပေါင်းကော်မတီ၏ သဘောထားမှတ်ချက်မှာတော့ ဒီအကြောင်းအရာနဲ့ပတ်သက်ပြီး သုံးသပ်အကြံပြုချက်များမပါရှိပါ။ ဒီအချက် ကိုလည်း ပြည်သူ့ငွေစာရင်း ပူးပေါင်းကော်မတီအနေဖြင့် သုံးသပ်ချက်တစ်ချက်အနေဖြင့် ထည့်သွင်းအကြံပြု ပေးသင့်ပါကြောင်း နိဂုံးချုပ်အပ်ပါတယ်။ အားလုံး ကျေးဇူးတင်ပါတယ်။</speech>
<speech type="speaker">ဒေါက်တာဇော်ဝင်းမြင့် စဉ့်ကူးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1485">ဒေါက်တာဇော်ဝင်းမြင့်(စဉ့်ကူးမဲဆန္ဒနယ်၊ မန္တလေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါ။ ကျွန်တော်ကတော့ မန္တလေးတိုင်းဒေသကြီး စဉ့်ကူးမဲဆန္ဒနယ်က ပြည်သူ့လွှတ်တော်ကိုယ်စားလှယ် ဒေါက်တာဇော်ဝင်းမြင့် ဖြစ်ပါတယ်။ ကျွန်တော့ အနေဖြင့် ပြည်ထောင်စုစာရင်းစစ်ချုပ်ရုံးရဲ့ ၂၀၁၆-၂၀၁ရ ဘဏ္ဍာရေးနှစ် စစ်ဆေးတွေ့ရှိချက်အပေါ် ပြည်သူ့ ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာအမှတ်(၇/၂၀၁၈) အပိုင်း(၂)ပါ သယံဇာတနှင့် သဘာဝပတ်ဝန်းကျင်ဝန်ကြီးဌာန၊ အမှတ်(၂) သတ္တုတွင်းလုပ်ငန်းနှင့် ထုတ်လုပ်မှုအပေါ် ခွဲဝေခံစားမှု လုပ်ငန်းသဘောတူစာချုပ် ပြန်လည်ပြင်ဆင်ချုပ်ဆို ဆောင်ရွက်လျက် ရှိသော ကုမ္ပဏီ(၂)ခုကို နှိုင်းယှဉ်၍ မူဘောင်သဘော အကြံပြုဆွေးနွေးသွားမှာ ဖြစ်ပါတယ်။ နာယကကြီးခင်ဗျား။ ၄င်းတို့အနက်မှ တစ်ခုကတော့ ထာဝရသတ္တုတူးဖော်ထုတ်လုပ်ရေးကုမ္ပဏီ လီမိတက်တို့ရဲ့ ကျောက်ပုထိုးရွှေထုတ်လုပ်ရေး သတ္တုတွင်းစာချုပ် ပြင်ဆင်ချုပ်ဆိုမှုများနှင့် မန္တလေးတိုင်း ဒေသကြီး ရမည်းသင်းမြို့နယ်အတွင်းရှိ အမျိုးသားကြီးပွားတိုးတက်ရေးကုမ္ပဏီလီမိတက်အုပ်စု ရွှေမိုးယံနှင့် အာရှကမ္ဘာမြေတို့ အပါအဝင် ဖြစ်ပါတယ်။ နာယကကြီးခင်ဗျား။ ဒီကုမ္ပဏီနှစ်ခုနှင့် အမှတ်(၂)သတ္တုတွင်းလုပ်ငန်းတို့ရဲ့ ခွဲဝေခံစားမှုလုပ်ငန်း ဆိုင်ရာစာချုပ်ချုပ်ဆို လုပ်ဆောင်ခဲ့မှုများကို လေ့လာကြည့်ရင် သဘောသဘာဝချင်း ဆင်တူနေတာကို အစီရင်ခံစာအရ လေ့လာတွေ့ရှိရပါတယ်။ တူညီတဲ့အချက်တွေကတော့ ၄င်းတို့ရဲ့ မူလသဘောတူစာချုပ် ချုပ်ဆိုခဲ့မှုများကို နှစ်ကြိမ်တိုင်တိုင် ပြောင်းလဲပြင်ဆင် ချုပ်ဆိုလုပ်ကိုင်ခွင့်ပြုခဲ့ခြင်း၊ ဒုတိယအချက်ကတော့ ၄င်းစာချုပ်များ ချုပ်ဆိုခဲ့သော င်းအခြားများဟာ အရင်အစိုးရ တာဝန်ယူစဉ်ကာလအတွင်းက ချုပ်ဆိုခဲ့သော စာချုပ်များဖြစ်ခြင်းဆိုတာကို လေ့လာတွေ့ရှိရပါတယ်။ နာယကကြီးခင်ဗျား။ ကနဦးမူလစာချုပ် ချုပ်ဆိုရာမှာ နှစ်ကြိမ်တိုင်အောင် ကာလအပိုင်းအခြားနှင့် အကြောင်းပြချက်များ အနည်းငယ်သာကွာခြားပြီး ပြန်လည်ပြင်ဆင်ချုပ်ဆိုရမှု ဖြစ်ပေါ်ရခြင်း အကြောင်း ရင်းများနဲ့ ကုမ္ပဏီဘက်မှာ နိုင်ငံတော်သို့ပေးသွင်းရန် ရွှေစင်ကြွေးကျန်များ ဖြစ်ပေါ်လာရခြင်းနဲ့ ပတ်သက်ပြီး ပြည်ထောင်စုစာရင်းစစ်ချုပ်ရုံးနဲ့ ပြည်သူ့ငွေစာရင်းပူးပေါင်းကော်မတီတို့ရဲ့ အကြံပြုသုံးသပ်ချက်များကို လေ့လာကြည့်သော် ချုပ်ဆိုခဲ့သောစာချုပ်များမှာ ထုတ်လုပ်မှုအပေါ် ခွဲဝေခံစားခြင်းကိစ္စရပ် ပုံမှန်အတွက်သာ ထည့်သွင်းထားခြင်း၊ လက်တွေ့လုပ်ငန်းဆောင်ရွက်ရာ၌ ဖြစ်ပေါ်လာနိုင်သည့် မမျှော်လင့်နိုင်သော အကြောင်း တရားများနှင့် အခက်အခဲများအတွက် ဖြေလျှော့မှုအစီအစဉ်များကို ထည့်သွင်း ရေးဆွဲမထားခြင်း၊ သဘာဝ ပတ်ဝန်းကျင်ထိခိုက်မှု၊ ပျက်စီးမှု၊ ညစ်ညမ်းမှုတို့အတွက် ကာကွယ်ရန် ENP ကဲ့သို့ အစီအမံများ ထည့်သွင်း ထားမှုမရှိခြင်း၊ ပြင်ဆင်ချက်စာချုပ် ချုပ်ဆိုရာတွင် ကုမ္ပဏီမှပေးသွင်းပြီးသည့် ရွှေစင်ပမာဏပေါ်သာ မူတည်၍ ကာလများကို ပြောင်းလဲသတ်မှတ်ချုပ်ဆိုခြင်း၊ ပြင်ဆင်ချက်အရ လုပ်ငန်းဆောင်ရွက်မှု အရှိန်အဟုန် မြင့်မားနေတဲ့ ကာလအပိုင်းအခြားမှာ ရွှေစင်ပမာဏကို နည်းပါးစွာသတ်မှတ်ပေးပြီး လုပ်ငန်းပြီးစီးရန် နှစ်အနည်းငယ် ကျန်သည့်တွင်မှ ပေးသွင်းရမည့်ပမာဏကို ၉၀ ရာခိုင်နှုန်းအထိ မြှင့်တင်သတ်မှတ် ပေးခြင်း စသည့်မဆီလျော်မှုများရှိတယ်လို့ အစီရင်ခံစာမှာ ဖော်ပြပါတယ်။ နောက်တစ်ခုကတော့ ပေးသွင်းမှုနည်းပါးနေတဲ့ ကုမ္ပဏီများရဲ့ မြေပြင်ပကတိအခြေအနေများကို လေ့လာဆန်းစစ်ကြီးကြပ်မှု အားနည်းခဲ့ခြင်း၊ နောက်(၇)ကတော့ ကုမ္ပဏီများနှင့် ၄င်းတို့ရဲ့ သက်တမ်း ကုန်ဆုံးတဲ့ကာလမှာ ကြွေးကျန်များပြားစွာ ကျန်ရှိနေခြင်းဟာ ဌာနအနေနဲ့ ကုမ္ပဏီများမှ တင်ပြလာတဲ့ ရွှေစင်ပေးသွင်းရမည့် ကာလကိုသာ ပြောင်းလဲသတ်မှတ်ပေးခဲ့ခြင်းတို့ကြောင့်လို့ အစီရင်ခံစာမှာ လေ့လာ တွေ့ရှိရပါတယ်။ နာယကကြီးခင်ဗျား။ နိုင်ငံတော်သို့ ပေးသွင်းရန်ကျန်ရှိတဲ့ ရွှေစင်များကို အစီရင်ခံစာမှာ ဖော်ပြ ထားခဲ့ရာ အမျိုးသားကြီးပွားတိုးတက်ရေးကုမ္ပဏီလီမိတက်အတွက် အတိအကျ ဖော်ပြခဲ့သော်လည်း ထာဝရရွှေတူးဖော်ထုတ်လုပ်ရေးကုမ္ပဏီလီမိတက်အတွက် မည်မျှကြွေးကျန်ရှိနေကြောင်းကို အတိအကျ ဖော်ပြမထားတာကို တွေ့ရှိရတဲ့အပြင် အစီရင်ခံစာမှာ ပေးသွင်းရမယ့် ရွှေစင်ပမာဏ၊ လစဉ်ပမာဏအပေါ်မှာ ပြည်ထောင်စုဝန်ကြီးရဲ့ ကျွန်တော်တို့ ခရီးစဉ်မှာနှုတ်မိန့်ဖြင့် လျှော့ချသွင်းစေခဲ့တဲ့ အချက်အလက်များ ကိုလည်း အစီရင်ခံစာမှာ လေ့လာတွေ့ရှိရပါတယ်။ နာယကကြီးခင်ဗျား။ အစီရင်ခံစာပါ အချက်အလက်များကို ခြုံငုံလေ့လာ သုံးသပ်ကြည့်ပါက နှစ်ဦးနှစ်ဖက် လိုအပ်ချက်များစွာရှိနေကြောင်း လေ့လာတွေ့ရှိမည်ဖြစ်ပါတယ်။ ဒီအကျိုးဆက်များကတော့ အခုအခါမှာ နိုင်ငံတော်သို့ ပေးသွင်းရန်ကျန်ရှိနေတဲ့အတွက် ဝန်ကြီးဌာနမှ ကုမ္ပဏီများသို့ အရေးယူမှုများ ပြုလုပ်ရန် ဆောင်ရွက်နေသည့် အခြေအနေမျိုးကို ရောက်ရှိနေသည်ကို လေ့လာတွေ့ရှိရပါတယ်။ နာယကကြီးခင်ဗျား။ ယချွုန်တော်တို့ မြန်မာ့စီးပွားရေး ပြန်လည်ဦးမော့လာနိုင်ရေး အတွက် ဘက်ပေါင်းစုံမှ ကြိုးစားဆောင်ရွက်လျက်ရှိပြီး ပြည်တွင်းပြည်ပ ရင်းနှီးမြှုပ်နှံမှုများကို ဆွဲဆောင် ဖိတ်ခေါ်လျက်ရာ အကြောင်းအမျိုးမျိုးဖြင့် အားရကျေနပ်စရာ အခြေအနေသို့ မရောက်ရှိနိုင်သေးကြောင်း တွေ့ရှိရပါတယ်။ ယခုပြဿနာဟာ နိုင်ငံရဲ့ စီပွားရေး တစ်စိတ်တစ်ဒေသဖြစ်တာမို့ လွန်စွာသတိထား၍ ဥပဒေ၊ နည်းဥပဒေများနဲ့အညီ ဖြေရှင်းနိုင်ဖို့ အရေးကြီးတယ်လို့ ယူဆမိပါတယ်။ ဒါကြောင့် ကျွန်တော်တို့ အစိုးရလက်ထက်ဝန်ကြီးဌာနမှ ဖြေရှင်းတဲ့အခါမှာ ထွက်ပေါ်လာမယ့် Solution ဟာ နောင်ရင်းနှီးမြှုပ်နှံ လာလိုသူများအတွက် စိုးရိမ်ပူပန်စရာများ မဖြစ်ပေါ်စေဖို့ အရေးကြီးပါတယ်။ ထွက်ပေါ်လာမယ့် Solution များကိုလည်း နောင်ရင်းနှီးမြှုပ်နှံလိုတဲ့ ပြည်တွင်းပြည်ပ စီးပွားရေးအဖွဲ့အစည်းများက စိတ်ဝင်စားမှု မြင့်တက်လျက်ရှိတယ် ဆိုတာကိုလည်းပဲ သတိပြုဖို့ လိုပါတယ်။ နာယကကြီးခင်ဗျား။ ဒါကြောင့် အရေးယူမှုများမှာ ဌာနအနေဖြင့် အဂတိတရားလေးပါး ကင်းရှင်း စွာဖြင့် နိုင်ငံ၏စီးပွားတိုးတက်လာစေရေးကို ရှေးရှု၍ တိကျပြတ်သားစွာ ဖြေရှင်းဆောင်ရွက်သင့်တာကို ဆောင်ရွက်ရမှာဖြစ်သလို တစ်ဖက်မှာလည်း ၎င်းကုမ္ပဏီများဟာ တိုင်းရင်းသားပြည်တွင်း ရင်းနှီးမြှုပ်နှံမှု များကို မှတ်ယူနိုင်ပါသဖြင့် တွေ့ကြုံခဲ့ရတဲ့ အားနည်းချက်များကို ကောင်းမွန်ပြည့်စုံသည့် စီမံခန့်ခွဲနိုင်မယ့် စနစ်ကောင်းများဖြင့် ချမှတ်ပြင်ဆင် ဆောင်ရွက်နိုင်မည်ဆိုပါကလည်း နိုင်ငံတော်မှရရန်ရှိတဲ့ ရွှေစင်များလည်း မဆုံးရှုံးနိုင်သလို ၎င်းတို့ရဲ့ရင်းနှီးမြှုပ်နှံကြသော အရင်းအနှီးများ၊ တည်ဆောက်ပြီးသော စီးပွားရေးအဆောက် အအုံများ၊ ၎င်းတို့နဲ့ ပတ်သက်ဆက်နွယ်နေသည့် ဘဏ်နှင့်ငွေကြေးဆိုင်ရာ အဖွဲ့အစည်းများရဲ့ မလိုလား အပ်သော ဆိုးကျိုးသက်ရောက်မှုများ မဖြစ်ပေါ်လာစေရေးကို ကာကွယ်နိုင်မယ့်အပြင် ပြည်တွင်းအလုပ်အကိုင် အခွင့်အလမ်းများလည်း ပေါ်ထွန်းလာနိုင်ခြင်း စသည်များအပေါ်အခြေခံ၍ အနာဂတ်မြန်မာ့စီးပွားရေး တိုးတက်လာစေမှုနဲ့ ပြည်တွင်းပြည်ပ ရင်းနှီးမြှုပ်နှံမှုများ တိုးတက်လာစေရေးကို မျှော်တွေး၍ ဆောင်ရွက်သင့် ပါကြောင်းအကြံပြုရင်း လေးစားစွာ တင်ပြအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type="speaker">ဦးကျော်အောင်လွင် စေတုတ္တရာမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1463">ဦးကျော်အောင်လွင်(စေတုတ္တရာမဲဆန္ဒနယ်၊ မကွေးတိုင်းဒေသကြီး)</mp>လေးစာအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးပဲ မင်္ဂလာအပေါင်းနှင့် ပြည့်စုံကြပါစေ။ ကျွန်တော်ကတော့ မကွေးတိုင်းဒေသကြီး၊ စေတုတ္တရာမဲဆန္ဒနယ်မြို့နယ် ပြည်သူ့လွှတ်တော်ကိုယ်စားလှယ် ဦးကျော်အောင်လွင်ပါ။ ပြည်ထောင်စုစာရင်းစစ်ချုပ်ရုံးရဲ့ ၂၀၁၆-၂၀၁ရ ဘဏ္ဍာရေးနှစ် စစ်ဆေးတွေ့ရှိချက် အစီရင်ခံစာနဲ့ စပ်လျဉ်းပြီးတော့ ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထား မှတ်ချက် အစီရင်ခံစာအပေါ်မှာ ဆွေးနွေးသွားမှာဖြစ်ပါတယ်။ အစီရင်ခံစာမှာ အမှတ်(၂)သတ္တုတွင်း လုပ်ငန်းနှင့် ထာဝရသတ္တုတူးဖော်ရေးကုမ္ပဏီတို့ ကျောက်ပုထိုးလုပ်ကွက် ရွှေထုတ်လုပ်ရေးအတွက် ၁-၈-၂၀၀ရ ခုနှစ်မှာ ၁၀ နှစ်သက်တမ်း စာချုပ်ချုပ်ခဲ့ပြီးတော့ နိုင်ငံတော်နဲ့ ကန်ထရိုက်နဲ့ ၄၀/၆၀ ခွဲဝေ ခံစားခဲ့ ကြောင်းပါရှိပါတယ်။ ၁-၃-၂၀၁၆ အစိုးရသစ်တက်ဖို့ ၁ လအလိုမှာ ၂၅ နှစ် သက်တမ်းစာချုပ် ပြင်ဆင်ချုပ်ဆိုပြီးတော့ ကောလင်းမြို့နယ်၊ ကျောက်ပုထိုးဒေသ ဗန်းမောက်နဲ့ ကန့်ဘလူမြို့နယ်တို့မှာ စုစုပေါင်း ၇,၈၃၇.၇၉ ဧကကို လုပ်ကိုင်ခွင့်ပြုခဲ့ပါတယ်။ ၂၀၁၆ ခုနှစ်၊ ၃ လပိုင်းကနေပြီးတော့ ၁၀ လပိုင်း အထိ လစဉ်ရွှေစင် ၈.၁၅ ပိဿာ ပေးသွင်းခဲ့ပါတယ်။ ၂၀၁၆ ခုနှစ်၊ ၁၁ လပိုင်းကနေပြီးတော့ ၂၀၁ရ ခုနှစ်၊ ၁ လပိုင်းအထိ ထုတ်လုပ်မှုမရှိလို့ ပေးသွင်းမှုမရှိကြောင်း ဖော်ပြထားပါတယ်။ ၂၀၁ရ ခုနှစ်၊ ၂ လပိုင်းနဲ့ ၃ လပိုင်းမှာတော့ ထုတ်လုပ်မှုရဲ့ ၃၄ ရာခိုင်နှုန်းသာ ရွှေစင်ပေးသွင်းခဲ့လို့ နိုင်ငံတော်မှ နစ်နာမှုမရှိစေဖို့ ထိထိရောက်ရောက် ကြပ်မတ်ဆောင်ရွက်သင့်ကြောင်းလည်း အကြံပြုလိုပါတယ်။ ရမည်းသင်းမြို့နယ် လုပ်ကွက် A ၆,၁၁၅ ဧကကို အမျိုးသားကြီးပွားတိုးတက်ရေးကုမ္ပဏီနဲ့ လုပ်ကိုင်ခဲ့ရာမှာ စာချုပ်သက်တမ်းကုန်မည့် ၂၀၁၉ ခုနှစ်အထိ ပေးသွင်းရန်ရွှေစင် ၃,၄၁၅.၃၂၇၅ ပိဿာ မှာ ၃,၀၇၆.၅၁၇၈ ပိဿာ သွင်းရန် ကျန်ရှိနေတယ်လို့ သိရပါတယ်။ လုပ်ကွက် B ၈,၄၈၄.၅၉ ဧကကို ရွှေမိုးယံကုမ္ပဏီက လုပ်ကိုင်ခဲ့တဲ့နေရာမှာ ၃,၁၃၃.၆၂၅ရ ပိဿာ ပေးသွင်းရန်မှာ ၃,၀၁၂,၉၉၂၃ ပိသာ သွင်းရန် ကျန်ရှိနေတယ်လို့ သိရပါတယ်။ ကလောမြို့နယ် လုပ်ကွက် D ၆,၇၂၆.၂ ဧကကို အာရှကမ္ဘာမြေ ကုမ္ပဏီက လုပ်ကိုင်ခဲ့ရာမှာလည်း ပေးသွင်းရန် ၁,၃၅၀.၈၂၁၁ ပိဿာမှာ ၁,၁၈၀.၇၂၃၈ ပိဿာ ပေးသွင်းရန် ကျန်ရှိနေတဲ့အတွက် ကုမ္ပဏီ ၃ ခုက နိုင်ငံတော်ကို ပေးသွင်းရန် ရွှေစင် ၇,၂၇၀.၂၃၃၉ ပိဿာ ကျန်ရှိနေ တာဟာ နိုင်ငံတော်အတွက် နစ်နာလှပါတယ်။ အမှတ် (၂) သတ္တုတွင်းလုပ်ငန်းအနေနဲ့ ရရှိရန်ငွေ ၆.၃၄၈ ဘီလီယံနဲ့ ၃၁-၃-၂၀၁ရ ရက်နေ့အထိ ရွှေစင်ကြွေးကျန် ၁၄,၅၂၁.၂၄ ကျပ်သားတို့ကို ပြန်လည်ရရှိဖို့ အတွက် ထိထိရောက်ရောက် ဆောင်ရွက်ပေးဖို့လည်း လိုအပ်ပါတယ်။ အမှတ်(၂) သတ္တုတွင်းလုပ်ငန်းရဲ့ သီးခြားဖွင့်လှစ်ထားတဲ့ OA ဘဏ်လက်ကျန်မှာ ၁၀၃.၇ရရ ဘီလီယံ ထားရှိခြင်းဟာ ဘတ်ဂျက်လိုငွေ တွေပြနေမှုနဲ့ ဆီလျော်မှု ရှိ မရှိ စိစစ်စေလိုပါတယ်။ လေးစားအပ်ပါသော နာယကကြီးခင်ဗျား။ အစီရင်ခံစာအရ ခန္တီးရတနာမြေ ၇၄၄,၃၂၀ ဧကမှာ ကျောက်စိမ်းမှော် ၂၉ မှော်၊ ကုမ္ပဏီ ၈၆ ခုကို လုပ်ကိုင်ခွင့်ပြုခဲ့ပါတယ်။ ၃၁-၅-၂၀၁ရ ရက်နေ့အထိ ကုမ္ပဏီ ၄၅ ခုက သက်တမ်းရှိလုပ်ကွက် ၂,၀၉၀ မှာ ၄၄၃ ကွက် လုပ်ကိုင်ခဲ့ရာမှာ လုပ်ကွက် ၆၂ ကွက် အတွက် ကုမ္ပဏီ ၂၀ ကသာ ရတနာခွန်စုစုပေါင်း ၀.၂၉၆ ဘီလီယံ ပေးသွင်းခဲ့ပါတယ်။ မည်သည့်ကုမ္ပဏီမှ ကုန်သွယ်ခွန်၊ ဝင်ငွေခွန်ပေးဆောင်ခြင်း ရှိတာမတွေ့ရပါဘူး။ ကျောက်စိမ်းရိုင်း ၄၁၁,၆၄၈ ကီလိုအပ်နှံ ပြီးတော့ ၁.၄၁၂ ဘီလီယံ တန်ဖိုးရှိတယ်လို့ သိရပါတယ်။ လုပ်ကွက် ၄၄၃ ကွက်မှာ နိုင်ငံတော်နှင့် အကျိုးတူ လုပ်ကွက် ၁ ကွက်သာ ရှိတာဟာလည်း ထူးထွေတည့်အံ့ရာလို့ ဆိုရမှာဖြစ်ပါတယ်။ မြန်မာ့ကျောက်မျက် ရတနာရောင်းဝယ်ရေးနဲ့ပတ်သတ်ပြီးတော့ ၃၁-၃-၂၀၁ရ ရက်နေ့အထိ နိုင်ငံတော်သို့ ထည့်ဝင်ပေးချေရန် ၄.၆၄၅ ဘီလီယံ ကျန်ရှိတယ်။ ဝင်ငွေခွန်ပေးချေဖို့ ၅.၈၀၆ ဘီလီယံ၊ ကုန်သွယ်လုပ်ငန်းခွန်အနေနဲ့ ၄.၆၃၆ သန်း ကျန်ရှိနေပါတယ်။ ဒါ့အပြင် ၂၀၁၅-၂၀၁၆ မှာ ကြို တင်ပေးချေခဲ့တဲ့ နိုင်ငံတော်သို့ထည့်ဝင်ငွေ ၁၁.၃၇၂ ဘီလီယံနှင့် ဝင်ငွေခွန် ၁၃.၀၈၅ ဘီလီယံကို စာရင်းရှင်းလင်းဖို့ ကျန်ရှိနေတာသိရပါတယ်။ အထူးပြောလိုတာကတော့ ကျောက်မျက်ရတနာရောင်းဝယ်ရေးလုပ်ငန်းရဲ့ သီးခြားအကောင့် ဖွင့်လှစ်ထားတဲ့ ဘဏ်စာရင်းလက်ကျန်မှာ ၃၁-၃-၂၀၁ရ ရက်နေ့အထိ ၆၈၃.၇၃၄ ဘီလီယံ ကျန်ရှိနေ တာပါ။ နိုင်ငံခြားကြွေးမြီ ဝန်တွေပိနေတဲ့ ဘတ်ဂျက်လိုငွေများစွာပြနေတဲ့ တိုင်းပြည်တစ်ခုမှာ ဌာနရဲ့ သီးခြားအကောင့် ဖွင့်လှစ်ထားရှိခြင်းကိစ္စကို တာဝန်ရှိသူများ စဉ်းစားသင့်ကြောင်း ထောက်ပြလိုပါတယ်။ မြန်မာ့ကျောက်မျက်ရတနာ ရောင်းဝယ်ရေးလုပ်ငန်းမှ ရရှိရန်မြီစား ၂၄.၆၂၁ ဘီလီယံကိုလည်း အမြန် ဖြေရှင်းဆောင်ရွက်ဖို့ တိုက်တွန်းလိုပါတယ်။ လေးစားအပ်ပါသော နာယကကြီးခင်ဗျား။ ဒီနေရာမှာ အစီရင်ခံစာမှာမပါဝင်တဲ့ နိုင်ငံ့အတွက် အဓိကကျအရေးကြီးလှတဲ့ ဖားကန့်ရတနာမြေမှာ ပုဂ္ဂလိကကုမ္ပဏီပေါင်း ၃၀၀ ကျော်က စက်ယန္တရားကြီး တွေနဲ့ အကြီးစားတူးဖော်နေတာပါ။ နိုင်ငံတော်နဲ့ အကျိုးတူလုပ်ကွက် ၂၁၆ ကွက် ရှိပြီးတော့ ဧက ၉,၀၀၀ ကျော်ရှိတယ်လို့ သိရပါတယ်။ နီးစပ်သူတွေရဲ့အဆိုအရ နိုင်ငံတော်က ရသင့်ရထိုက်တဲ့အခွန်ရဲ့ ၁၀ ရာခိုင်နှုန်း ခန့်သာ ရရှိပြီးတော့ ၉၀ ရာခိုင်နှုန်းကတော့ ဆုံးရှုံးနေတယ်လို့လည်း ဆိုပါတယ်။ ဖားကန့်၊ လုံးခင်း၊ စိုင်းတောင် ကျောက်ဝိုင်းတွေရဲ့ တစ်နေ့ရောင်းရငွေဟာ နိုင်ငံတော်ကျောက်မျက်ရောင်းချပွဲ Emporium တစ်ကြိမ် ရောင်းရငွေထက်များတယ်လို့လည်း ခန့်မှန်းကြပါတယ်။ ကုမ္ပဏီတွေစွန့်ပစ်လိုက်တဲ့ မြေစာထဲက ကောက်ရတဲ့ကျောက်တွေထဲမှာ သိန်းသောင်းချီတန်တဲ့ ကျောက်တွေကို နေ့စဉ်ရောင်းဝယ်မှုရှိနေတာပါ။ ဒါကြောင့် Global World နဲ့ အစီရင်ခံစာပါ နှစ်စဉ် မြန်မာ့ကျောက်စိမ်းရောင်းဝယ်မှုကနေ ပြီးတော့ USD ၃၁ ဘီလီယံခန့် ရနေတယ်ဆိုတာလည်း တိုင်းပြည်အတွက် စဉ်းစားသင့်တဲ့အချက် ဖြစ်ပါတယ်။ ဒါကြောင့် ကျွန်တော့အနေနဲ့ နိဂုံးချုပ်ပြောကြားလိုတာကတော့ နှစ်ပေါင်းသန်းချီမှ ဖြစ်တည်လာပြီးတော့ ကုန်သွားရင် ပြန်မရနိုင်တဲ့ နိုင်ငံ့အဖိုးထိုက်အဖိုးတန် ရွှေ၊ ငွေ၊ သတ္တုကျောက်မျက်ရတနာတွေကို နိုင်ငံတော်နဲ့ နိုင်ငံ သားတွေအတွက် အထူးဂရုစိုက်ပြီးတော့ တာဝန်ယူမှု၊ တာဝန်ခံမှု အပြည့်နဲ့ဆောင်ရွက်ကြပါလို့။ ဆွေးနွေးရန် သတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<speech type="speaker">ဦးကျော်မြင့်ဦး မန္တလေးတိုင်းဒေသကြီး မဲဆန္ဒနယ်အမှတ်(၁၀) ဆွေးနွေးဖို့ဖြစ်ပါတယ်။</speech>
<speech><mp id="1295">ဦးကျော်မြင့်ဦး(မဲဆန္ဒနယ်အမှတ်-၁၀၊ မန္တလေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးပဲမင်္ဂလာပါခင်ဗျာ။ ကျွန်တော်ကတော့ မန္တလေးတိုင်း ဒေသကြီး၊ မဲဆန္ဒနယ်အမှတ်(၁၀)မှ အမျိုးသားလွှတ်တော်ကိုယ်စားလှယ် ဦးကျော်မြင့်ဦး ဖြစ်ပါတယ်။ ပြည်ထောင်စုစာရင်းစစ်ချုပ်က ၂၀၁၆-၂၀၁ရ ဘဏ္ဍာရေးနှစ်အတွက် ပြည်ထောင်စုလွှတ်တော်ကို တင်သွင်း လာတဲ့ စစ်ဆေးတွေ့ရှိချက်အစီရင်ခံစာအပေါ် ပြည်ထောင်စုလွှတ်တော် ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက်ကိုအခြေခံ၍ ဆွေးနွေးသွားမှာဖြစ်ပါတယ်။ လေးစားအပ်ပါသော နာယကကြီးခင်ဗျာ။ နိုင်ငံဖွံ့ဖြိုးတိုးတက်ဖို့၊ ပြည်သူလူထုဘဝဖွံ့ဖြိုးတိုးတက်ဖို့ အတွက် ပြည်ထောင်စုစာရင်းစစ်ချုပ်ရဲ့ စစ်ဆေးတွေ့ရှိချက် အစီရင်ခံစာဟာ အရေးကြီးတယ်ဆိုတာ အားလုံးသိပြီးသား ဖြစ်ပါတယ်။ အစီရင်ခံစာမှာ လိုအပ်ချက်တွေရှိနေခဲ့ရင် အစိုးရရဲ့ စီမံခန့်ခွဲမှုကလည်း အားနည်းသွားမှာဖြစ်ပါတယ်။ ယခုအစီရင်ခံစာအရ ဝန်ကြီးဌာန ၁၈ ခုအပေါ်မှာ လေ့လာတွေ့ရှိချက်၊ သုံးသပ်ချက်နဲ့ သဘောထားမှတ်ချက်များအပါအဝင် အစီရင်ခံတာကို တင်ပြထားတာကို တွေ့ရပါတယ်။ ဒီနေရာမှာ ဆိုင်ရာဝန်ကြီးဌာနအားလုံးအပေါ်မှာ အစီရင်ခံတာမဟုတ်ဘဲ ယင်းဌာနမှာပါဝင်တဲ့ ဌာနအချို့နဲ့ အဲဒီဌာနကလုပ်ဆောင်တဲ့ ဦးစီးလုပ်ကိုင်တဲ့ စီမံကိန်းအချို့ကိုသာ အစီရင်ခံထားတာ ဖြစ်ပါတယ်။ မူရင်း အစီရင်ခံစာမှာ မပါတာလား သို့မဟုတ် မလိုအပ်လို့ မဖော်ပြတာလား ဆိုတာကတော့ မသိရပါဘူးခင်ဗျာ။ စိုက်/မွေး/ဆည်ဝန်ကြီးဌာနအောက်မှာ ဦးစီးဌာနပေါင်း ၁၄ ခုရှိကာ ၆ ခုကိုသာ အစီရင်ခံစာမှာ ပါဝင် ပါတယ်။ လယ်ယာမြေစီမံခန့်ခွဲရေးနဲ့ စာရင်းအင်းဦးစီးဌာန၊ စက်မှုလယ်ယာဦးစီးဌာန၊ အသေးစားစက်မှု လက်မှုလုပ်ငန်းဦးစီးဌာန၊ ငါးလုပ်ငန်းဦးစီးဌာနစတဲ့ အရေးပါလှတဲ့ ဌာနတွေအပေါ်မှာ စစ်ဆေးအစီရင် ခံထားတာကို မတွေ့ရပါဘူး။ ပညာရေးဝန်ကြီးဌာနမှာဆိုရင် ဌာနပေါင်း ၁၃ ခုမှာ ၃ ခုကိုသာ အစီရင်ခံတင်ပြထားတာ တွေ့ရ ပါတယ်။ အခြေခံပညာရေးဦးစီးဌာနရဲ့ အောက်မှာ မြို့နယ် ၂ မြို့နယ်ရဲ့ ရှေ့ကကိုယ်စားလှယ်များ တင်ပြ သွားသလို ငွေအလွဲသုံးစားမှုများနဲ့ အခွန်ဦးစီးဌာနရဲ့ မြို့နယ်တစ်မြို့နယ်ရဲ့ ငွေအလွဲသုံးစားမှုများကို စစ်ဆေး အရေးယူတာကို တွေ့ရပါတယ်။ တခြားဌာနများမှာတော့ ကျွန်တော်တို့ ဒီလိုစစ်ဆေးတာမျိုး မတွေ့ရှိရ ကကက စကားဆက်မတက်တက်က ဆက်ဆံ နေတဲ့ ကျန်ဦးစီးဌာနများကိုလည်း နောင်အစီရင်ခံစာများမှာ ထည့်သွင်းနိုင်ရန် အကြံပြုတင်ပြအပ်ပါတယ် ခင်ဗျာ။ ကိုယ်စားလှယ်များအနေနဲ့လည်း ဒီလိုထည့်သွင်းထားမှ အကြံပြုဆွေးနွေးနိုင်မှာဖြစ်ပါတယ်။ အခုဒီအစီရင်ခံစာမှာ ကျွန်တော်တို့ လွှတ်တော်ရုံးအတွက် တင်ပြထားတဲ့အခါကျတော့ ဒီဟာလေးကို ကျွန်တော်တို့က အကြံပြုခွင့်ရခဲ့ပါတယ်။ လွှတ်တော်ဝန်ထမ်းများအတွက် ရုံးတက်ချိန်စော၍ ရုံးတက် ကြရတဲ့ ဝန်ထမ်းများအတွက် နေ့လည်စာကျွေးမွေးလျက်ရှိပြီး နေ့လည်စာ ကျွေးမွေးကုန်ကျစရိတ်ကို ဒီမှာ ထည့်သွင်းဖော်ပြထားပါတယ်။ ဒါဟာ ကျွန်တော်တို့ ဥပဒေပြုမဏ္ဍိုင်ရဲ့ လုပ်ငန်းတာဝန်များကို အောင်မြင်စွာ ထမ်းဆောင်နိုင်ရန် ထောက်ပံ့တဲ့အတွက် အထူးပဲထောက်ပံ့ရမယ့် အလုပ်ပဲဖြစ်ပါတယ်။ ၂၀၁ရ ခုနှစ်၊ ဖေဖော်ဝါရီလအထိ လွှတ်တော်ဝန်ထမ်း တစ်ဦးအတွက် ၁,၂၀၀ ကျပ်၊ ၂၀၁ရ ခုနှစ် မတ်လမှ စ၍ လွှတ်တော်ဝန်ထမ်း တစ်ဦးအတွက်ကို ထမင်းစရိတ် ၁,၅၀၀ ကျပ်နှုန်းဖြင့် ကျွန်တော်တို့ ထောက်ပံ့ နေကြောင်း ုပ်ရတဲ့ထောက်ပံ့နေကြောင်း သိရှိရပါတယ်။ ဒီနေရာမှာ ကျွန်တော်တို့ ပြည်သူ့ငွေစာရင်းပူးပေါင်းကော်မတီက အဆိုပြုဈေးနှုန်းထက် တင်ဒါခေါ်ယူတဲ့စနစ်နဲ့ အသုံးပြုသင့်ကြောင်းလို့ ကျွန်တော်တို့ အကြံပြုထားတာရှိပါတယ်။ ကျွန်တော့အနေနဲ့တော့ အဆိုပြု ဈေးနှုန်းနဲ့ အသုံးပြုမယ်ဆို လို့ရှိရင် အဂတိတရားတွေပါနိုင်သလို၊ တင်ဒါလုပ်ငန်းနဲ့ ခေါ်ယူမယ်ဆိုလို့ရှိရင်လည်း ကျွန်တော်တို့ အရည် အသွေးတွေမမီတာ အစရှိသဖြင့်ပေါ့။ အခက်အခဲတွေ ကြုံနိုင်ပါတယ်။ ဝန်ထမ်းများအနေနဲ့လည်း ထောက်ပံ့ကြေး ပိုရအောင် ထောက်ပံ့ကြေးကို ကျွန်တော်တို့ နေ့လည်စာကျွေးမယ့်အစား ငွေသားအဖြစ် ထောက်ပံ့ကြေး ပေးသင့်ကြောင်း ဒီနေရာမှာ ကျွန်တော် အကြံပြု ဆွေးနွေး တင်ပြလိုပါတယ်။ နောက်တစ်ခုကတော့ ၂၀၁၆-၂၀၁ရ ခုနှစ် ရန်ပုံငွေမှာ ဆောင်ရွက်ခဲ့တဲ့ တည်ဆောက်ခဲ့တဲ့ လုပ်ငန်းတွေမှာ ရေသောက်ဧရိယာကို မပြနိုင်တဲ့ ဆည် ရ ခု အစီရင်ခံစာမှာ တွေ့ရပါတယ်။ ယင်းသည် များဟာ ပြန်လည်စိစစ်၍ မူလလျာထားသည့် အကျိုးရလဒ်များကို အများပြည်သူများ ခံစားနိုင်ရန် အတွက် ထိရောက်သော စီမံခန့်ခွဲမှုများ ပြုလုပ်သင့်ပါတယ်။ ကျွန်တော့ရဲ့ မဲဆန္ဒနယ်မှာရှိတဲ့ မဒန်းဆည် ဟာ ကျွန်တော်တို့ ၂၀၀၉ ခုနှစ်မှာ ဆည်ပြီးမြောက်ပါတယ်။ ဆည်ဖွင့်ပွဲတွေလည်း လုပ်ပြီးသွားပြီ ဖြစ်ပါတယ်။ မြောင်းလက်တံမတည်ဆောက်နိုင်သေးသဖြင့် တောင်သူများဟာ မဒန်းဆည်ရဲ့ အကျိုးကျေးဇူးကို ကျွန်တော်တို့ မခံစားရသေးပါဘူး။ ထို့အပြင် နောက်ဆက်တွဲဆိုးကျိုးအနေဖြင့် ဒီဆည်ရဲ့ ရေသောက်ဧရိယာကို မူတည်ပြီးတော့မှ စီမံကိန်းလျာထားချက်ရှိတဲ့ IFAD အကူအညီနဲ့ ကျွန်တော်တို့ အဆင့်မြင့်လယ်ယာစီမံကိန်းများဟာလည်း ယနေ့တိုင် ကျွန်တော်တို့ အောင်မြင်မှုမရရှိခဲ့သေးပါဘူး။ ယင်းကဲ့သို့ နိုင်ငံတော်မှ ငွေကုန်ကြေးကျများစွာ အကုန်ကျခံ၍ တည်ဆောက်ထားတဲ့ စီမံကိန်းတွေဟာ နှစ်ရှည်လများကြာတဲ့အထိ မအောင်မြင်တဲ့အပြင် ယင်းနဲ့ဆက်နွယ်နေတဲ့ Two Steps Laon ကဲ့သို့ တောင်သူကိုချေးပေးနေတဲ့ ချေးငွေစီမံကိန်းများဟာလည်းပဲ မအောင်မြင်ဘဲ ပြည်သူလူထုအတွက် အထောက်အပံ့မဖြစ်ဘဲနဲ့ ဝန်ထုပ်ဝန်ပိုး ဖြစ်စေပါတယ်။ သို့ဖြစ်ပါ၍ ပြည်သူလူထုအတွက် အကျိုးကျေးဇူးများ အမြန်ရရှိနိုင်ရန် အားနည်းချက်၊ အားသာချက် များကို ပြန်လည်စိစစ်ပြုပြင်၍ ပြင်ဆင်ကာ အောင်မြင်အောင် ဆောင်ရွက်သင့်ကြောင်း အကြံပြုရင်း နိဂုံးချုပ်အပ်ပါတယ်ခင်ဗျာ။ ကျေးဇူးတင်ပါတယ်။</speech>
<speech type="speaker">ဦးထွန်းထွန်း ပွင့်ဖြူမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1460">ဦးထွန်းထွန်း(ပွင့်ဖြူမဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စု သထကကယ်တင်သက်တော် မယ်လယ်များ၊ သင်အဆင် ဝန်ကြီးများနှင့် ဧည့်သည်တော်အားလုံး မင်္ဂလာပါလို့ ဦးစွာပဏာမ ဂါရဝပြုနှုတ်ခွန်းဆက်သအပ်ပါတယ်။ ကျွန်တော်ကတော့ မကွေးတိုင်းဒေသကြီး ပွင့်ဖြူမဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးထွန်းထွန်း ဖြစ်ပြီး ပြည်ထောင်စုလွှတ်တော် ပြည်သူ့ငွေစာရင်းပူးပေါင်းကော်မတီ ပြည်ထောင်စုစာရင်းစစ်ချုပ်၏ ၂၀၁၆-၂၀၁ရ ဘဏ္ဍာရေးနှစ် စစ်ဆေးတွေ့ရှိချက် အစီရင်ခံစာအပေါ် လေ့လာတွေ့ရှိချက်နှင့် သဘောထား မှတ်ချက် အစီရင်ခံစာအမှတ်စဉ်(၇/၂၀၁၈)ကို ထောက်ခံဆွေးနွေးသွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျာ။ တိုင်းပြည်စီးပွားဖွံ့ဖြိုးတိုးတက်ဖို့ဆိုရင် ဝင်ငွေ၊ သုံးငွေ မျှဖို့လိုသလို သုံးစွဲတဲ့နေရာမှာ အလေအလွင့်မရှိဖို့ အရေးကြီးပါတယ်။ ကျွန်တော်တို့ မြန်မာတွေပြောလေ့ ရှိတဲ့ စီးတဲ့ရေ ဆည်တဲ့ကန်သင်းဆိုသလို စိစိစစ်စစ် စနစ်တကျသုံးစွဲဖို့ အင်မတန်အရေးကြီးပါတယ်။ ရှေ့ကနေဘယ်လောက်ပဲ သဲကြီးမဲကြီး ကြိုးစားရှာနေပါသော်လည်း နောက်က စည်းနဲ့ကမ်းနဲ့ ထိန်းထိန်း သိမ်းသိမ်းမသုံးစွဲတတ်ရင် အိတ်ပေါက်နဲ့ ဖားကောက်ဆိုသလို ဖြစ်မှာပါ။ ဒါတွေကို ဘာကြောင့်ပြောရ လဲဆိုရင် ဝန်ကြီးဌာနအချို့ရဲ့ စီမံကိန်းအလွဲအမှားတွေကြောင့် တိုင်းပြည်ရဲ့ ဘဏ္ဍာတွေ အဟောသိကံ ဖြစ်ရပေါင်း မနည်းတော့ပါဘူး။ ဥပမာ မစူးစမ်းမလေ့လာဘဲနဲ့ လှိုင်သာယာ-ဟင်္သာတ ရထားလမ်းပိုင်းလို၊ မကွေးတိုင်းအတွင်းက ကြံခင်း-ပခုက္ကူ မီးရထားလမ်းတွေလို ရှေ့ကကိုယ်စားလှယ်တွေလည်း မီးရထား လမ်းနဲ့ပတ်သက်ပြီးတော့ ဆွေးနွေးသွားတာတွေလည်း ရှိပါတယ်။ ကုန်သာကုန် မောင်ပုံစောင်းမတတ် ဆိုသလို ပြည်သူအတွက် အကျိုးမရှိ၊ တိုင်းပြည်ဘဏ္ဍာတွေအတွက်လည်း အဟောသိကံဖြစ်ပြီး ဘယ်လို လူတွေ ဘယ်လိုအကျိုးရှိသွားတယ် ဆိုတာတော့မသိပါဘူး။ လေးစားအပ်ပါသော နာယကကြီးခင်ဗျာ။ ပြည်ထောင်စုစာရင်းစစ်ချုပ်၏ ၂၀၁၆-၂၀၁ရ ဘဏ္ဍာရေးနှစ် စစ်ဆေးတွေ့ရှိချက် အစီရင်ခံစာအမှတ်စဉ်(၇/၂၀၁၈) မှာလည်း စိုက်ပျိုးမွေးမြူရေးနှင့် ဆည်မြောင်း ဝန်ကြီးဌာန၊ ဆည်မြောင်းနှင့် ရေအသုံးချမှုစီမံခန့်ခွဲရေးဦးစီးဌာန မြစ်ရေတင်စီမံကိန်းလုပ်ငန်းများ ဆောင်ရွက်တဲ့နေရာမှာ စာမျက်နှာ ၃ရ အပိုဒ် ၁၂၈၊ စာရင်းမှာ ပယ်ဖျက်မည့် စီမံကိန်းများ၏ ပစ္စည်း လက်ကျန်များ ဆိုသည့်အပိုဒ်မှာ ဆောင်ရွက်ဆဲလုပ်ငန်းများ ရပ်ဆိုင်းသွားသဖြင့် ဝယ်ယူထားတဲ့ စက်မှု လျှပ်စစ်ပစ္စည်းများတန်ဖိုးဟာ ကျပ်ငွေနဲ့ ၂၃၃.၂၁၈ သန်း၊ ယူရိုငွေနဲ့ ၄၃,၉၄၄ သန်း၊ USD နဲ့ ၂၀၂,၉၂၆ ဆိုပြီးတော့ ယနေ့အသုံးမပြုနိုင်ဘဲနဲ့ ထားတာကိုလည်း တွေ့ရှိရပါတယ်။ ဒါတွေကို လက်ကျန် အဖြစ် ကျန်ရှိနေတာကိုလည်း တွေ့ရှိရတယ်။ အဲဒီထဲမှာမှ စက်မှုလျှပ်စစ်ပစ္စည်းတန်ဖိုးကျပ်က ၂၁၈.၇၈၂ သန်း၊ ယူရိုငွေနဲ့ ၄၃,၉၄၄၊ USD နဲ့ ၂၀၂,၉၁၆ ကို ရွာသာကြီးသိုလှောင်ရုံမှာ လယ်ဂျာစာရင်းဖြင့် ကာလ ကြာရှည်စွာ သိမ်းဆည်းထားတာကို၊ ဖော်ပြထားတာကို သိရှိရပါတယ်။ ပြည်ထောင်စုစာရင်းစစ်ချုပ်၏ အကြံပြုချက်မှာလည်း ယင်းပစ္စည်းများကို အကျိုးရှိစွာ သုံးစွဲနိုင်ရေး စီမံဆောင်ရွက်ရန် လိုအပ်တဲ့အပြင် နောင်တွင်စီမံကိန်းများဆောင်ရွက်ပါက ပြည်သူများအတွက် အမှန် တကယ် ရေရှည်အကျိုးသက်ရောက်မှု ရှိ မရှိကို အဘက်ဘက်မှ ဆန်းစစ်သုံးသပ်ပြီး ဆောင်ရွက်သင့်တယ်လို့ အကြံပြုတိုက်တွန်းထားတာကိုလည်း တွေ့ရပါတယ်။ ဒါတွေဟာ နိုင်ငံတကာချေးငွေတွေနဲ့ အတိုးပေးပြီး ဝယ်ထားတဲ့ပစ္စည်းတွေ ဖြစ်တဲ့အတွက် တိုင်းပြည်အတွက် လွန်စွာနစ်နာပါတယ်။ လေးစားအပ်ပါသော နာယကကြီးခင်ဗျာ။ သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီး ဌာန အမှတ်(၂)သတ္တုတွင်းလုပ်ငန်း၊ ရွှေသတ္တုတူးဖော်တဲ့လုပ်ငန်း ရွှေလုပ်ကွက် A, B, D တို့မှာလည်း သတ်မှတ် ရွှေစင်ပေးသွင်းနိုင်မှုမရှိခြင်းအပေါ် ပြင်ဆင်စာချုပ်ချုပ်ဆိုခြင်း၊ ရွှေစင်ပေးသွင်းမှုကို ဖော်ပြ ထားတာ၊ စာမျက်နှာ ၁၁၃ အပိုဒ် ၃၃၂ မှာ အမှတ်(၂) သတ္တုတွင်းလုပ်ငန်းနှင့် နှစ်ဦးနှစ်ဖက် ထုတ်လုပ်မှုအပေါ် ခွဲဝေခံစားမှုစနစ်ဖြင့် မန္တလေးတိုင်း၊ ရမည်းသင်းမြို့နယ် ဧရိယာ ၆,၁၁၅ ဧက လုပ်ကွက် A အမျိုးသား ကြီးပွားတိုးတက်ရေးကုမ္ပဏီလိမိတက်၊ ဧက ၈,၄၈၄.၅၉၊ လုပ်ကွက် B ရွှေမိုးယံကုမ္ပဏီလိမိတက်၊ ရှမ်းပြည်နယ်၊ ကလောမြို့နယ် ဧရိယာ ၆၇၂၆.၂၀ ဧကလုပ်ကွက် D အာရှကမ္ဘာမြေကုမ္ပဏီတို့မှ စာချုပ် သက်တမ်း ၅ နှစ်နဲ့ ချုပ်ဆိုထားတာကို တွေ့ရပါတယ်။ လစဉ်ပုံမှန်ပေးသွင်းရမယ့် ရွှေပိဿာချိန်တွေကိုလည်း ဖော်ပြထားပြီး ပုံမှန်မပေးသွင်းဘဲနဲ့ ကျန်တဲ့ကြွေးကျန်တွေကိုလည်း ဖော်ပြထားတာတွေ့ပါတယ်။ စာချုပ် စည်းမျဉ်းစည်းကမ်းတွေကို ဖောက်ဖျက်ခဲ့တာကိုလည်းတွေ့ရပြီး အရေးယူအပြစ်ပေးမှုတွေကို မတွေ့ရတဲ့ အပြင် စာချုပ်ကို ပြန်လည်ပြင်ဆင် ချုပ်ဆိုပေးထားတာတောင် တွေ့ရပါသေးတယ်။ လေးစားအပ်ပါသော နာယကကြီးခင်ဗျာ။ စာမျက်နှာ ၁၂၃ အပိုဒ် ၃၆၄ မှာ ရွှေစင်ကြွေးကျန် ကျပ်သား ၁၄,၅၂၁.၂၄ ကျန်ရှိခြင်းအပေါ် လုပ်ငန်းဆောင်ရွက်တဲ့ကုမ္ပဏီဟာ အမည်ပျက်စာရင်းသွင်းထား ခြင်း၊ ကြော်ငြာထားခြင်းမရှိကြောင်းကိုလည်း ဖော်ပြထားပါတယ်။ ဒါတွေဟာ ထိထိရောက်ရောက် အရေးယူဆောင်ရွက်ဖို့ လိုပါတယ်။ အမည်ပျက်စာရင်းသွင်းထားတဲ့ ကုမ္ပဏီကိုလည်း တိတိကျကျ ဖော်ပြ ပြီးတော့ အရေးယူဆောင်ရွက်တဲ့ အပြစ်ပေးထားတဲ့ ကုမ္ပဏီတွေ၊ တရားစွဲဆိုထားတဲ့ ကုမ္ပဏီတွေကိုလည်း သေချာစနစ်တကျ တိတိကျကျဖော်ပြပေးဖို့လိုပါတယ်။ လေးစားအပ်ပါသော နာယကကြီးခင်ဗျာ။ ပြည်ထောင်စုစာရင်းစစ်ချုပ်၏ အကြံပြုချက်မှာ အကြီးစား လုပ်ကွက်များအနေဖြင့် လုပ်ကွက်အလိုက်ပေးသွင်းရမယ့် ရွှေပမာဏ အပြည့်အဝပေးသွင်းခြင်းမရှိမှုကြောင့် စိစစ်ကြပ်မတ်အရေးယူရန်လိုအပ်ခြင်း၊ ပေးသွင်းရန် ရွှေစင်ကြွေးကျန် ၁၄,၅၂၁.၂၄ ကျပ်သားအား ရရှိရန် အကြွေးဆပ်မှုနှင့် ကြွေးကျန်ကောက်ခံမှုအပိုင်းအား ကြွေးကျန်ရှင်းလင်းစီမံချက် ပြုလုပ်ပြီး ဆက်လက် ကောက်ခံရန် လိုအပ်ကြောင်းဆိုပြီးတော့လည်း ဖော်ပြထားတာကိုတွေ့ရပါတယ်။ စာချုပ်ပါစည်းမျဉ်း စည်းကမ်းများအတိုင်း မလိုက်နာ ဖောက်ဖျက်တဲ့ကုမ္ပဏီများအား တိတိကျကျ ဆက်လက်ဖော်ထုတ်ပြီး တည်ဆဲဥပဒေအမိန့်၊ ညွှန်ကြားချက်များနှင့်အညီ အရေးယူဆောင်ရွက်သင့်ပါကြောင်း တိုက်တွန်းပြော ကြားရင်း နိဂုံးချုပ်အပ်ပါတယ်။ အားလုံးကိုကျေးဇူးတင်ပါတယ်။</speech>
<speech type="speaker">ဦးဦးထွန်းမောင် ပုဏ္ဏားကျွန်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1519">ဦးဦးထွန်းမောင်(ပုဏ္ဏားကျွန်းမဲဆန္ဒနယ်၊ ရခိုင်ပြည်နယ်)</mp>အားလုံးမင်္ဂလာပါခင်ဗျာ။ ကျွန်တော်ကတော့ ရခိုင်ပြည်နယ် ပုဏ္ဏားကျွန်းမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးဦးထွန်းမောင် ဖြစ်ပါတယ်။ ကျွန်တော်ဆွေးနွေးမှာက ပြည်ထောင်စုစာရင်းစစ်ချုပ်ရဲ့ ၂၀၁၆-၂၀၁ရ ဘဏ္ဍာရေးနှစ် စစ်ဆေးတွေ့ရှိချက် အစီရင်ခံစာနှင့်စပ်လျဉ်း၍ ပြည်သူ့ငွေစာရင်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာအမှတ်စဉ်(၇/၂၀၁၈)ကို အကြံပြု ထောက်ခံ ဆွေးနွေးသွားမှာ ဖြစ်ပါတယ်။ နာယကကြီးခင်ဗျာ။ ပညာရေးဝန်ကြီးဌာနနဲ့ ပတ်သက်ပြီးတော့ ဒီအစီရင်ခံစာရဲ့ အပိုင်း ၃ စာမျက်နှာ ၅၆ အပိုဒ် ၂၀၈ မှာ အခြေခံပညာဦးစီးဌာနရုံးချုပ်အနေနဲ့ အရေးယူရမည့်ဝန်ထမ်းများကို အမြန်ဆုံးအရေးယူဆောင်ရွက်သင့်ကြောင်းနှင့် မြို့နယ်ပညာရေးမှူးရုံးများတွင် ဌာနတွင်းကြီးကြပ် ကွပ်ကဲမှုစနစ် ပီပြင်စွာ ကျင့်သုံးဆောင်ရွက်နိုင်ရန် တာဝန်နဲ့ ဝန်ထမ်းအင်အားစိစစ်ရေးကို တာဝန်ရှိသူ အဆင့်ဆင့်မှ စိစစ်ဆောင်ရွက်သင့်ကြောင်း ဖော်ပြထားတာတွေ့ရပါတယ်။ ဒု-မြို့နယ်ပညာရေးမှူးများ အနေနဲ့ အ.မ.က ကျောင်းများသို့ ကွင်းဆင်းစစ်ဆေးရာမှာ အ.မ.က ကျောင်းများရဲ့ ငွေကြေးသုံးစွဲမှုများ ကိုပါစိစစ်သင့်ကြောင်း အကြံပြုထားတာတွေ့ရပါတယ်။ ကျွန်တော့အနေနဲ့ အကြံပြုလိုတာက မူလွန် ကျောင်းများ၊ အ.လ.က ကျောင်းများ၊ အ.ထ.က(ခွဲ)၊ အ.ထ.က ကျောင်းများရဲ့ ငွေကြေးသုံးစွဲမှုများကိုပါ စိစစ်ပေးရန်လိုအပ်ပါကြောင်း တင်ပြအပ်ပါတယ်။ နာယကကြီးခင်ဗျာ။ ဒီအစီရင်ခံစာရဲ့ အပိုင်း ၃ စာမျက်နှာ ၅၁ အပိုဒ် ၁၈၉(ဈ)မှာ ၂၀၁၆-၂၀၁ရ ပညာသင်နှစ် စတုတ္ထတန်းအောင်ချက်ရာခိုင်နှုန်းကို ၉၉.၇၀ အား အခြေခံစံအဖြစ်ထားပါက ကချင်ပြည်နယ်၊ တနင်္သာရီတိုင်း၊ မကွေးတိုင်းနဲ့ ရခိုင်ပြည်နယ်တို့မှာ အခြေခံစံနှုန်းအောက် ရောက်နေပါတယ်။ စာမျက်နှာ ၅၂ (ည)မှာ အဋ္ဌမတန်းရဲ့ အောင်ချက်ရာခိုင်နှုန်းကို ၉၉.၇၀ အား အခြေခံစံအဖြစ်ထားပါက ကရင်ပြည်နယ်၊ တနင်္သာရီတိုင်း၊ ရှမ်းပြည်နယ်(မြောက်)နဲ့ ရခိုင်ပြည်နယ်တို့ရဲ့ အောင်ချက်ရာခိုင်နှုန်းမှာ အခြေခံစံအောက် ရောက်ရှိနေပါတယ်။ စာမျက်နှာ ၅၂(ဋ)မှာ ၂၀၁၆-၂၀၁ရ တက္ကသိုလ်ဝင်စာမေးပွဲ အောင်မြင်မှုမှာ တစ်နိုင်ငံ လုံးရဲ့ ပျမ်းမျှအောက် အောင်ချက်ရာခိုင်နှုန်း ၃၃.၈၉ ကို ပြည့်မီတဲ့ တိုင်းနဲ့ ပြည်နယ် ရ ခု သာရှိခဲ့ကြောင်း၊ ရခိုင်ပြည်နယ်အပါအဝင် တိုင်းနဲ့ ပြည်နယ် ရ ခုမှာ အောင်ချက်ရာခိုင်နှုန်း အလွန်နိမ့်ကျနေကြောင်း အကြံပြုထားပါတယ်။ ဒီလိုအခြေခံစံနှုန်းအောက် ရောက်ရှိနေရတဲ့ အဓိကအကြောင်းရင်းများကို အောက်ခြေ အထိ လေ့လာဆန်းစစ်ပြီး အားနည်းချက်များကို အမြန်ဆုံးစီမံဆောင်ရွက်သင့်ပါကြောင်း အကြံပြုလို ပါတယ်။ ဒါ့အပြင် KG တန်းမှ နဝမတန်းအထိ အောင်ချက်ရာခိုင်နှုန်းများမှာ ၉၀ ရာခိုင်နှုန်းအထက်နှင့် ရာနှုန်းပြည့်နီးပါး အောင်မြင်တဲ့ပညာရေးစနစ်မှာ တက္ကသိုလ်ဝင်စာမေးပွဲ အောင်ချက်ရာခိုင်နှုန်းကိုလည်း လွန်ခဲ့တဲ့နှစ်ကထက် မြင့်မားလာအောင် စီမံဆောင်ရွက်သင့်ပါကြောင်းနှင့် ထိုသို့မဟုတ်ပါက ကျောင်းသူ ကျောင်းသားများရဲ့ အခွင့်အရေးဆုံးရှုံးနေရသလို နိုင်ငံတစ်ဝန်းလုံးမှာ စာသင်ခန်းတွေ၊ ကျောင်းဆောင် သစ်တွေ၊ ဆရာ၊ ဆရာမတွေ တိုးချဲ့ဆောက်လုပ် ခန့်ထားပေးရတဲ့ ဆိုးကျိုးများကိုသာ ဖြစ်ပေါ်စေနိုင်ကြောင်း သုံးသပ်မိပါတယ်။ နာယကကြီးခင်ဗျာ။ ဒီအစီရင်ခံစာရဲ့ အပိုဒ် ၁၈၉ မှာဖော်ပြထားတဲ့အတိုင်း ၂၀၁၆-၂၀၁ရ ပညာသင် နှစ်ရဲ့ စတုတ္ထတန်း၊ အဋ္ဌမတန်း၊ တက္ကသိုလ်ဝင်တန်းတွေရဲ့ စာမေးပွဲအောင်ချက် ရာခိုင်နှုန်းမှာ အခြေခံ စံနှုန်းအောက်ရောက်ရှိနေရခြင်းရဲ့ အကြောင်းရင်းများမှာ KG တန်းမှ ဒသမတန်းအထိ အချို့သော ကျောင်းများနှင့် ကျေးလက်တောရွာများမှာ ကျောင်းအုပ်ဆရာကြီးများ၊ ဆရာ၊ ဆရာမများ၊ ် ပညာသင်ကြားမှုမရှိဘဲ ပျက်ကွက်မှုများ အတန်းတိုင်းတွင် တတ်မြောက်မှုနှုန်း နည်းပါးနေခြင်းများ၊ ဆရာ၊ ဆရာမများ မလုံလောက်မှုတွေကြောင့် ဖြစ်ပါတယ်လို့ သုံးသပ်မိပါတယ်။ ဒါတွေကို သက်ဆိုင်ရာ ပညာရေးမှူး များမှ ကြီးကြပ်စစ်ဆေးမှုများ အရှိန်ဟုန်တိုးမြှင့်စီမံဆောင်ရွက်ရန် ညွှန်ကြားသင့်ပါကြောင်း အကြံပြု တိုက်တွန်းအပ်ပါတယ်။ နာယကကြီးခင်ဗျာ။ ကျန်းမာရေးနဲ့ အားကစားဝန်ကြီးဌာနနဲ့ ပတ်သက်ပြီးတော့ ဒီအစီရင်ခံစာရဲ့ အပိုင်း ၃ စာမျက်နှာ ၇၄ အပိုဒ် ၂၇၁ တွင် ဆေးဝါးဌာနခွဲဟာ ဈေးကွက်အတွင်း စံချိန်မမီဆေးဝါးများကို စ်ပြေးညီ စစ်ဆေးနိုင်မှုမရှိကြောင်း၊ သုံးစွဲရန်မသင့်တဲ့ဆေးဝါးများ ဈေးကွက်မှာတွေ့ရှိနေရခြင်း၊ ဆေးဝါးအတုထုတ်လုပ်ဖြန့်ဖြူးတဲ့ အရင်းအမြစ်များကို ဖော်ထုတ်နိုင်မှု အားနည်းခြင်းတို့ကို ဖော်ပြထား ပါတယ်။ ဒါ့အပြင် အပိုဒ် ၂၇၂ မြန်မာတစ်နိုင်ငံလုံးရှိ မြို့ကြီး၊ မြို့ငယ်အသီးသီးမှာ FDA မှ လိုက်လံ စစ်ဆေးခဲ့ကာ ဆေးရောင်းခွင့်မရှိတဲ့ ဆေးဆိုင်များရှိနေခြင်း၊ မှတ်ပုံတင်မထားတဲ့ဆေးများ ရောင်းချ နေခြင်းများ၊ စပ်ဆေးများ၊ အမြို့မြို့အနယ်နယ်မှာ ပျံ့နှံ့နေခြင်းတို့ကိုတွေ့ရကြောင်း တရားမဝင်ဆေးများ ဆေးဝါးအတုများ၊ သုံးစွဲရန်မသင့်တဲ့ဆေးများ၊ ဈေးကွက်တွင် ရှိ မရှိကိုပါ စစ်ဆေးသင့်ပါကြောင်း ဖော်ပြ ထားတာတွေ့ရပါတယ်။ နာယကကြီးခင်ဗျာ။ ကျွန်တော်တို့ ရခိုင်ပြည်နယ်ရှိမြို့နယ် ၁ရ မြို့နယ်မှာ အစားအသောက်နဲ့ ဆေးဝါးကွပ်ကဲမှုဦးစီးဌာနမှ သက်တမ်းလွန်ဆေးများ၊ မှတ်ပုံတင်မထားတဲ့ဆေးများ ဆေးရောင်းခွင့် လိုင်စင် မရှိတဲ့ဆေးဆိုင်များ၊ စားသောက်ရန်မသင့်တဲ့ မုန့်ပဲသရေစာများ၊ စားသုံးဆီများကို စစ်ဆေးအရေးယူ ဆောင်ရွက်ခြင်းများ၊ လုံးဝမရှိသလောက် တွေ့နေရသည့်အတွက် ရခိုင်ပြည်နယ်ရှိမြို့နယ်များ အားလုံးမှာ FDA မှ ဓာတ်ခွဲစမ်းသပ်စစ်ဆေးအရေးယူဆောင်ရွက်မှုများကို အမြန်ဆုံးစီမံ ဆောင်ရွက်ပေးရန် အထူး လိုအပ်နေပါကြောင်းနှင့် မြို့နယ်တိုင်းမှာ FDA ရုံးများ၊ ဝန်ထမ်းများ တိုးချဲ့ဖွင့်လှစ် ခန့်ထားပေးသင့် ပါကြောင်း အကြံပြု တိုက်တွန်းအပ်ပါတယ်။ နာယကကြီးခင်ဗျာ။ ပို့ဆောင်ရေးနဲ့ ဆက်သွယ်ရေးဝန်ကြီးဌာနဲ့ ပတ်သက်ပြီးတော့ ဒီအစီရင်ခံစာရဲ့ အပိုင်း(၂) စာမျက်နှာ ၈၉ အပိုဒ် ၂၆၀ တွင် မီးရထားလမ်းပိုင်းများ ပိတ်သိမ်းရတဲ့ အကြောင်း ရင်းများကို ဖော်ပြထားတာတွေ့ရပါတယ်။ စာမျက်နှာ ၉၀ အပိုဒ် ၂၆၂ တွင် ပြည်ထောင်စုစာရင်းစစ်ချုပ် ကလည်း စီမံကိန်းရွေးချယ်စဉ်ကပင် အားနည်းချက်များစွာရှိခဲ့ကြောင်းနှင့် ပြည်သူ့ဘဏ္ဍာငွေများ ဆုံးရှုံးမှု ဖြစ်ပေါ်လာရကြောင်း ဖော်ပြထားတာတွေ့ရပါတယ်။ အပိုဒ် ၂၆၄ တွင်လည်း ငွေစာရင်းပူးပေါင်း ကော်မတီက ရထားလမ်းပိုင်း ၂၆ ခု ပိတ်သိမ်းခဲ့ရခြင်းမှာ လုံးဝမဖြစ်သင့်ကြောင်း သုံးသပ်ထားတာ တွေ့ရ ပါတယ်။ ကျွန်တော်တို့ ရခိုင်ပြည်နယ်တွင် စစ်တွေလမ်းပိုင်းနှင့် ကွမ်းတောင်-ကျောက်တော် လမ်းပိုင်း နှစ်ခုမှာ မီးရထားဟာ တစ်နေ့လျှင် အသွားအပြန် ၄ ခေါက်စီ ပြေးဆွဲလျက်ရှိကြောင်း တွေ့ရပါတယ်။ ကွမ်းတောင်-ကျောက်တော် ရထားလမ်းဟာ ၄၂.၆၂ မိုင်ရှိပြီး အဲဒါကို ၃ နာရီခွဲခန့် မောင်းနှင်နေရကြောင်း သိရပါတယ်။ ဒါကြောင့် ရထားလမ်းများ၊ တံတားများ၊ အန္တရာယ်ရှိတံတားတစ်စင်းတို့ကို စံချိန်မီ ကောင်းမွန်အောင် ကျွမ်းကျင်ပညာရှင်များနှင့် စေတနာထားပြီး စီမံဆောင်ရွက်ပေးသင့်ပါကြောင်း အကြံပြု တိုက်တွန်းအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒေါက်တာခွန်ဝင်းသောင်း ကချင်ပြည်နယ်မဲဆန္ဒနယ်အမှတ်(၁၁) ဆွေးနွေးဖို့ဖြစ်ပါတယ်။</speech>
<speech><mp id="1208">ဒေါက်တာခွန်ဝင်းသောင်း(မဲဆန္ဒနယ်အမှတ်-၁၁၊ ကချင်ပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုဝန်ကြီး၊ ဒု-ဝန်ကြီးများ၊ ကိုယ်စားလှယ်တော် ကြီးများနှင့် ဧည့်သည်တော်များ အားလုံးပဲမင်္ဂလာပါ။ ပြည်ထောင်စုစာရင်းစစ်ချုပ်ရုံးရဲ့ ၂၀၁၆-၂၀၁ရ ခုနှစ်၊ ဘဏ္ဍာရေးနှစ် စစ်ဆေးတွေ့ရှိချက်အပေါ် ပြည်သူ့ငွေစာရင်းပူးပေါင်းကော်မတီရဲ့ အစီရင်ခံစာ (၇/၂၀၁၈)ကို ဆွေးနွေးဖို့ Power Point အသုံးပြုခွင့် တောင်းခံအပ်ပါတယ်။ ပထမဦးဆုံးအနေနဲ့ ပြည်ထောင်စုစာရင်းစစ်ချုပ်ရုံးနဲ့ ပြည်သူ့ငွေစာရင်းပူးပေါင်းကော်မတီတို့က ကော်မတီအရပ်ရပ်တို့ကလည်း တာဝန်ကျေဖို့ အထူးလိုအပ်မှာဖြစ်ကြောင်း ပဏာမအကြံပြုလိုပါတယ်။ အစီရင်ခံစာပါ MICA ဖျက်သိမ်းရေးကိစ္စများနဲ့ပတ်သက်လို့ မြန်မာနိုင်ငံတကာပူးပေါင်းဆောင်ရွက်ရေး အေဂျင်စီ MICA ရဲ့ တာဝန်ရှိသူတွေဟာ တင်ဒါအဖွဲ့ဆိုတာကို ဟန်ပြဖွဲ့ပြီး ဒါရိုက်တာအဖွဲ့ရဲ့ ဆုံးဖြတ် ချက်နဲ့ပဲ လုပ်ငန်းတင်ဒါခေါ်ယူခဲ့တာ၊ ငါးလုပ်ငန်းဦးစီးပိုင် ကြို့ကုန်းနယ်မြေ ၀.၅၅ ဧကကို ငှားရမ်းခွင့် ရခဲ့တဲ့ ကုမ္ပဏီနဲ့ပတ်သက်ပြီး ရွေးချယ်ရာမှာ ပွင့်လင်းမြင်သာမှု၊ တရားမျှတမှန်ကန်မှုတွေ အားနည်းခဲ့ပြီး ခေတ်မီငါးတင်ငါးချဆိပ်ကမ်းလို့ အဆိုပြုခဲ့ပေမယ့်လည်း Batching Plant လို့ စာချုပ်ချုပ်ဆိုခဲ့တဲ့ ကွဲလွဲ မှုတွေ၊ ရွာသာကြီးမွေးမြူရေးစခန်းဇုန် D မှာ တင်ဒါအောင် Glory Hey Day Services Co;Ltd အနေနဲ့ နိုင်ငံတော်သမ္မတရုံးရဲ့ ညွှန်ကြားချက် (၁/၂၀၀၃) အပိုဒ် ၃(မ) ကို ချိုးဖောက်ပြီး Sub-Contractor များထံ ထပ်ဆင့်လွှဲပြောင်းဆောင်ရွက်နေတာတွေ၊ ဒညင်းကုန်းအစာစပ်စက်ရုံ မြေငှားရမ်းခြင်းကိစ္စတွေ မှာလည်း ပြည်ထောင်စုရှေ့နေချုပ်ရုံးနဲ့ ပြည်ထောင်စုအစိုးရအဖွဲ့ရုံးတို့ထံ ခွင့်ပြုချက်တင်မထားတာတွေ အပြင် MICA ဆောင်ရွက်ခဲ့တဲ့ လုပ်ငန်း ၁၂ ခု စာချုပ်ချုပ်ဆိုရာမှာ မြန်မာနိုင်ငံရင်းနှီးမြှုပ်နှံမှုဥပဒေပုဒ်မ ၁၅(ဂ)နဲ့ ပုဒ်မ ၃၆၊ ပုဒ်မ ၂ရ တို့ကို လိုက်နာမှုမရှိထားခြင်း၊ မြေငှားရမ်းနှုန်းထားများ နည်းပါးလွန်းနေခြင်း၊ မြေငှားရမ်းခြင်း နဲ့ပတ်သက်ပြီး ဥပဒေနဲ့အညီ MICA ထံသို့ တင်ပြမထားခြင်းစတဲ့ အားနည်းချက်ပေါင်း များစွာနဲ့စပ်လျဉ်းပြီး ပြည်ထောင်စုစာရင်းစစ်ချုပ်ရဲ့ အကြံပြုချက်များအပြင် အစိုးရအနေနဲ့ ဥပဒေအရ အရေးယူထိုက်တာကို ထိရောက်စွာ အရေးယူသင့်ပါကြောင်း တိုက်တွန်းတင်ပြလိုပါတယ်။ MICA ထံမှ ငှားရမ်း လုပ်ကိုင်ခဲ့တဲ့ စက်သုံးဆီဆိုင်တွေအနေနဲ့ MICA အမည်ကို ဆက်လက်အသုံး မပြုဖို့ အမျိုးသား လွှတ်တော် အာမဂတိကော်မတီက အကြံပြုခဲ့ပေမယ့်လည်း အခုထိလိုက်နာမှုမရှိ သေးကြောင်း သိရှိရပါတယ်။ First Golden Dragon Construction Co.,Ltd နဲ့ပတ်သက်ပြီး ရန်ကုန်စည်ပင် (YCDC) ကော်မတီအနေနဲ့ ခွင့်ပြုမိန့်ကို လျင်လျင်မြန်မြန်ချပေးခြင်းဖြင့် လုပ်ငန်းပိုင်ရှင်၊ နိုင်ငံတော်နဲ့ မှီခိုလုပ်သား များအတွက် အကျိုးပိုမိုရှိနိုင်ကြောင်း အကြံပြုတင်ပြလိုပါတယ်။ ဆက်လက်ပြီး ပြည်ထဲရေးလက်အောက် မြန်မာ-ဘင်္ဂလားဒေ့ရှ် နယ်စပ်ခြံစည်းရိုးကာရံခြင်းလုပ်ငန်းနဲ့ ပတ်သက်ပြီး ပြည်ထောင်စုစာရင်းစစ်ချုပ်ရုံးက အကြံပြုသလို နယ်စပ်လုံခြုံရေးကောင်းမွန်ဖို့ အရေးပါလှတဲ့အတွက် မလုံခြုံသေးတဲ့အခြားနေရာများရဲ့ လိုအပ်ချက်များကိုလည်း အလျဉ်းသင့်လို့ တင်ပြချင်ပါတယ်။ ဥပမာအနေနဲ့ပြောရရင် ယခုနှစ်ဘတ်ဂျက်အသစ်မှာ နိုင်ငံခြားရေးဌာနအနေနဲ့ နယ်စပ်ခြံစည်းရိုး ကိစ္စ၊ မြန်မာနဲ့ထိုင်း၊ မြန်မာ-တရုတ်၊ မြန်မာ-အိန္ဒိယတို့အတွက် လျာထားတောင်းခံခဲ့တာတွေ့ရပါတယ်။ ၁၉၆၀ ခုနှစ် လွယ်ဂျယ်ဒေသမှာ မြန်မာတရုတ်နယ်စပ်သတ်မှတ်ခဲ့တုန်းကလည်း မြန်မာဘက်က ဧက လေးငါး သောင်းခန့် ဆုံးရှုံးခံခဲ့ရတဲ့ သာဓကတွေရှိခဲ့ဖူးလို့ နယ်စပ်စည်းရုံးရေးကိစ္စကို လုံးဝမပေါ့ဆ စေလိုပါဘူး။ ယခုအခါမှ ဆောလျင်စွာတိုင်းတာဖို့ ညှိနှိုင်းနေဆဲဖြစ်တဲ့ မြန်မာ-ထိုင်းနယ်စပ်နဲ့ပတ်သက်လို့ တနင်္သာရီ တိုင်းဒေသကြီး မောတောင်ဂိတ်ရဲ့ တစ်ဖက်မှာ ထိုင်းဖက်က စင်ခွန်ဂိတ်ဆိုတာရှိပါတယ်။ သူတို့ဘက်က ခွင့်ပြုငွေဘတ်သန်းပေါင်း ၂၄၀ ကို တည်ဆောက်ကာလ ၂ နှစ်အတွင်း CIQ နယ်စပ် Check Point အပါ အဝင် လမ်းပိုင်း၊ ဂိတ်ပိုင်း၊ အဆောက်အဦပိုင်းဆိုပြီး ဗျူဟာမြောက်စီမံကိန်းတစ်ခု ဖော်ဆောင်တမာ ၂ နိုင်ငံနယ်စပ်အားခံနယ်မြေ (Buffer Zone)က်တိ ဝင်သလောက်ဖြစ်နေပါတယ်။ နိုင်ငံတစ်ခုနဲ့တစ်ခု မီတာ ၂၀၀ ခြားထားရမယ်ဆိုတဲ့ ကမ္ဘာ့သတ်မှတ်ချက်ထဲက ဥပမာ ၁၀ မီတာလောက် ဝင်ထားရင်ပဲ နောက်ကို အငြင်းပွားစရာဖြစ်လာတဲ့အခါ သူတို့က ခုလိုလက်ဦးမှုရယူထားလို့ အပြည်ပြည် ဆိုင်ရာခုံရုံးမှာ ဘယ်နှစ်ခု နှစ်က ဘာအဆောက်အဦရှိထားပါတယ်ဆိုပြီး တစ်ဖက်က အခိုင်အမာပြောလာရင် ခုံရုံးကလည်း ဒီအတိုင်းပဲ ဆုံးဖြတ်လိုက်ရင် ကိုယ့်နိုင်ငံအနေနဲ့ နယ်စပ်တစ်လျှောက်လုံး နစ်နာနိုင်စရာတွေ ရှိလာနိုင်ပါတယ်။ လေးစားအပ်ပါသော နာယကကြီးခင်ဗျာ။ နောက်ဆုံးအနေနဲ့ ပြည်ထောင်စုစာရင်းစစ်ချုပ်ရုံးက တင်ပြသလို နယ်စပ်ခြံစည်းရိုးကာရံခြင်းကိစ္စဆိုတာ နိုင်ငံတော်လုံခြုံရေး၊ တည်ငြိမ်အေးချမ်းရေးနဲ့ တရား ဥပဒေစိုးမိုးရေးတို့အတွက် အလွန်အရေးကြီး ဂရုစိုက်သင့်တာမို့ မြန်မာ-ဘင်္ဂလားဒေ့ရှ်နယ်စပ်သာမက မြန်မာ-တရုတ်၊ မြန်မာ-ထိုင်းနယ်စပ်တို့ကိုလည်း အာရုံစိုက်အလေးပေးသင့်ကြောင်းနဲ့ ယခုတင်ပြတဲ့ မော့တောင်ဂိတ်တစ်ဖက်က ထူးခြားဖြစ်စဉ်ကို တာဝန်ရှိဝန်ကြီးဌာနအနေနဲ့ ဦးအောင်ဇေယျထုံးနှလုံးမူပြီး စူးစမ်းလေ့လာမှု ပြုလုပ်သင့်ပါကြောင်း တင်ပြရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒေါ်ခင်စန်းလှိုင် ပုလဲမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1162">ဒေါ်ခင်စန်းလှိုင်(ပုလဲမဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ အားလုံးမင်္ဂလာပါရှင်။ ကျွန်မအနေနဲ့ ပြည်ထောင်စုစာရင်းစစ်ချုပ်ရဲ့ ၂၀၁၆-၂၀၁ရ ဘဏ္ဍာရေးနှစ် စစ်ဆေးတွေ့ရှိချက် အစီရင်ခံစာနဲ့စပ်လျဉ်းပြီး ပြည်သူ့ငွေစာရင်းပူးပေါင်း ကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာအမှတ်စဉ်(၇/၂၀၁၈)အပေါ်မှာ အပြု သဘောဆောင် အကြံပြုဆွေးနွေးသွားမှာ ဖြစ်ပါတယ်။ ကျွန်မရဲ့ အကြံပြုဆွေးနွေးချက်ကို Power Point နဲ့ တင်ပြခွင့်ပြုပါရှင်။ လေးစားရပါသော နာယကကကြီးရှင်။ ပထမဦးဆုံးအနေနဲ့ စာရင်းစစ်ချုပ်ရဲ့ အစီရင်ခံစာအား အစိုးရဝန်ကြီးဌာန၊ အဖွဲ့အစည်းတွေရဲ့ ပြည်သူ့ဘဏ္ဍာစီမံခန့်ခွဲမှု အပိုင်းနှင့်စပ်လျဉ်းပြီး အားနည်းချက်၊ အားသာချက်တွေ၊ လေလွင့်ဆုံးရှုံးမှုတွေ၊ အဟောသိကံ ဖြစ်မှုတွေကို အရှိအတိုင်းစိစစ်ဖော်ထုတ်ပြီး ပြည်သူများသိရှိအောင် ချပြဆောင်ရွက်နိုင်မယ့် အစီရင်ခံစာဖြစ်တာကြောင့် ဝမ်းမြောက်ဝမ်းသာ ကြိုဆိုပါတယ်။ သို့သော်လည်းပဲ အစီရင်ခံစာအနေနဲ့ ဝန်ကြီးဌာန၊ ဦးစီးဌာနတွေရဲ့ သာမန်အသုံးစရိတ် ခေါင်းစဉ်တွေနဲ့ စပ်လျဉ်းတဲ့ကဏ္ဍတွေကို အခုထက်ပိုပြီးတော့ ဖော်ထုတ်နိုင်မယ်၊ စိစစ်နိုင်မယ်ဆိုရင် ပိုမိုပြည့်စုံကောင်းမွန်တဲ့ အစီရင်ခံစာတစ်စုံဖြစ်လာမယ်လို့ ယုံကြည်တဲ့အတွက် အချက်အလက်တချို့ကို နမူနာအနေနဲ့ ထောက်ပြ ဆွေးနွေးလိုပါတယ်။ လေးစားရပါသော နာယကကြီးရှင်။ စိုက်/ မွေး/ဆည်ဝန်ကြီးဌာနအောက်က ဆည်မြောင်းနဲ့ ရေ အသုံးချမှုစီမံခန့်ခွဲတဲ့ဦးစီးဌာနရဲ့ သာမန်ငွေစာရင်း ခေါင်းစဉ်တခုဖြစ်တဲ့ ပြင်ဆင်ထိန်းသိမ်းစရိတ် နှစ်အလိုက် တောင်းခံသုံးစွဲမှုကို လေ့လာကြည့်တဲ့အခါမှာ တစ်နှစ် တစ်နှစ်ကို ကျပ်ငွေဘီလီယံ ၇၀ နီးပါးရှိတာကို တွေ့ရပါတယ်။ အခုအစီရင်ခံတင်ပြတဲ့ ၂၀၁၆-၁ရ ဘဏ္ဍာနှစ်ရဲ့ မူလခန့်မှန်းခြေနဲ့ ပြုပြင်ပြီး ခန့်မှန်းခြေမှာ ငွေကျပ် ၆ရ ဘီလီယံရှိပြီး ရှေ့ပြေးအမှန်စာရင်းမှာတော့ ၇၁ ဘီလီယံ သုံးစွဲထား ကြောင်း တွေ့ရပါတယ်။ ၂၀၁၇-၂၀၁၈ ဘဏ္ဍာနှစ်ရဲ့ ယာယီအမှန်စာရင်းမှာတော့ ငွေကျပ် ၇၃ ဘီလီယံ လောက်သုံးစွဲထားတာ တွေ့ရပြီး ပြင်ဆင်ထိန်းသိမ်းရေးလုပ်ငန်းတွေ လုပ်လေ့လုပ်ထမရှိတဲ့ မိုးတွင်းကာလ ၂၀၁၈ ခုနှစ်၊ ၆ လ မီနီဘတ်ဂျက်မှာတောင် ငွေကျပ် ၂၁ ဘီလီယံ တင်ပြတောင်းခံထားတာကို ကျွန်မတို့ တွေ့ရပါတယ်။ လက်ရှိ စိစစ်ဆဲ ၂၀၁၈-၂၀၁၉ ဘဏ္ဍာနှစ်မှာလည်း ကျပ်ငွေ ဘီလီယံ ၇၀ နီးပါး လျာထားတောင်းခံထားကြောင်း တွေ့ရပါတယ်။ ဆည်မြောင်းတာတမံတွေရဲ့ ကြံ့ခိုင်ရေးဟာ အင်မတန်အရေးကြီးတဲ့အတွက် နှစ်စဉ်ပြင်ဆင်ထိန်းသိမ်း စရိတ်လိုအပ်တာကို ကျွန်မတို့ လက်ခံပါတယ်။ သို့သော်လည်း ပြည်သူ့ဘဏ္ဍာငွေ ဘီလီယံပေါင်းများစွာ အခုလို နှစ်စဉ်သုံးစွဲနေမှုနဲ့ပတ်သက်ပြီး ပြည်ထောင်စုစာရင်းစစ်ချုပ်အနေနဲ့ ထိထိရောက်ရောက် စိစစ် ကြပ်မတ်ဖို့လိုအပ်သလို အစီရင်ခံစာထဲမှာလည်း အသုံးစရိတ်များနဲ့သက်ဆိုင်တဲ့ စစ်ဆေးတွေ့ရှိချက်၊ သဘောထားမှတ်ချက်တွေ ထည့်သွင်းတင်ပြဖို့ အထူးလိုအပ်ပါတယ်။ နာယကကြီးရှင်။ Performance Audit ဆိုတာဟာ ခွင့်ပြု ဘဏ္ဍာရန်ပုံငွေကို ကုန်စင်အောင် သုံးစွဲသလား၊ မသုံးစွဲဘူးလားဆိုတာကို စစ်ဆေးရမှာဖြစ်သလို သုံးစွဲမှုတစ်ကျပ်တစ်ပြားကနေ စပြီးတော့လည်း ကုန်ကျသလောက် ထိရောက်အကျိုးရှိရဲ့လားဆိုတာကို ဆန်းစစ်အဖြေထုတ်ရတာ ဖြစ်ပါတယ်။ ဒါ့အပြင် သုံးစွဲသင့် သုံးစွဲထိုက်တဲ့နေရာမှာရော သုံးစွဲခဲ့ရဲ့ လား၊ လေလွင့်ဆုံးရှုံးမှု တိုင်းပြည်ဘဏ္ဍာ အဟောသိကံ ဖြစ်မှုတွေရှိနေသလား စတဲ့အချက်အလက်တွေကိုလည်း အထူးအလေးထား တင်ပြဖို့လိုပါတယ်။ ဒါပေမယ့် အခုဒီအစီရင်ခံစာမှာ ကျွန်မတင်ပြဆွေးနွေးနေတဲ့ သာမန်ငွေစာရင်းခေါင်းစဉ်နဲ့ စပ်လျဉ်းတဲ့ အကြောင်းအရာ ကို တစ်စွန်းတစ်စလေးတောင် မတွေ့ရတဲ့အတွက် ပြည့်စုံသင့်သလောက်ပြည့်စုံတဲ့ အစီရင်ခံစာကောင်းလို့ ပြောလို့မရဘူးဖြစ်နေပါတယ်။ ဝန်ကြီးဌာန၊ ဦးစီးဌာနတွေရဲ့ ပြည်သူ့ဘဏ္ဍာငွေတွေ ကိုင်တွယ်စီမံခန့်ခွဲမှု ကို Performance Audit စိစစ်တဲ့နေရာမှာ ငွေလုံးငွေရင်းအသုံးစရိတ်တင်မက သာမန် အသုံးစရိတ်ခေါင်းစဉ် တချို့ကိုပါ စိစစ်နိုင်မှ တိုင်းပြည်အတွက်အကျိုးရှိ ကျေးဇူးများတဲ့ ဘဏ္ဍာငွေစီမံခန့်ခွဲမှု အစဉ်အလာကောင်းကို ပျိုးထောင်တည်ဆောက်နိုင်မှာ ဖြစ်ပါတယ်။ လေးစားအပ်ပါသော နာယကကြီးရှင်။ ဆက်လက်ပြီးတော့ အစီရင်ခံစာ အပိုဒ်(၂) စာမျက်နှာ ၄၀ မှာ ပါရှိတဲ့ တည်ဆောက်ဆဲ ဆည်မြောင်းတာတမံတွေထဲက မြစ်သာရေလှောင်တမံစီမံကိန်းကို ဆွေးနွေးတင်ပြ လိုပါတယ်။ စီမံကိန်းရဲ့ ထပ်တိုးတောင်းခံငွေနဲ့ပတ်သက်ပြီး ပြည်ထောင်စုလွှတ်တော် စတုတ္ထပုံမှန် အစည်း အဝေးမှာ ငွေကျပ် ၁၄.၃၇၁ ဘီလီယံ ထပ်မံတောင်းခံခဲ့တာကို ပြည်ထောင်စုလွှတ်တော် နည်းဥပဒေ ၉၀(ခ) အရ ငြင်းပယ်ခဲ့ပြီးဖြစ်ပါတယ်။ ဒါပေမယ့် အခုအစီရင်ခံစာမှာ ဖော်ပြထားတဲ့ အဆိုပါ ရေလှောင်တမံနဲ့ ပတ်သတ်တဲ့ သုံးစွဲပြီးတဲ့ငွေ၊ ပြီးစီးတဲ့ရာခိုင်နှုန်း၊ စိစစ်ပြီးအကျိုးပြုတဲ့ဧက စတဲ့အချက်အလက်တွေကို တွေ့ရတဲ့အခါမှာ လက်တွေ့မြေပြင်အခြေအနေနဲ့ ကွဲလွဲနေတာကိုတွေ့ရပါတယ်။ ဒါ့အပြင် စီမံကိန်းနဲ့ ပတ်သတ်ပြီး သုံးစွဲငွေဟာလည်း ၂၈-၂-၂၀၁၈ ရက်နေ့အထိ နိုင်ငံတော်က ခွင့်ပြုပေးခဲ့တဲ့ ငွေကျပ် ၂၇၁ ဘီလီယံကိုသာ ဖော်ပြထားပါတယ်။ အခုထိ စိစစ်ဆဲ ၂၀၁၈-၂၀၁၉ ဘတ်ဂျက်မှာ ရန်ပုံငွေခွင့်မပြုခင် လုပ်ငန်းတွေ ကြိုတင်လုပ်ဆောင်ထားလို့ဆိုပြီး ဘဏ္ဍာရေးစည်းမျဉ်းစည်းကမ်းနဲ့ ညီညွတ်မှုမရှိတဲ့ ယခင် ဖြတ်တောက်ငွေ ၁၄.၃၇၁ ဘီလီယံ ထပ်မံတင်ပြထားတာကို၊ စိစစ်သုံးသပ်ထားတာကို ကျွန်မတို့ မတွေ့ ရပါဘူး။ ဒီစီမံကိန်းဟာ ၂၀၀၂-၂၀၀၃ ခုနှစ်ကတည်းက စီမံကိန်းခန့်မှန်း တန်ဖိုးငွေ ၂၅ ဘီလီယံနဲ့ စတင် ခဲ့တာဖြစ်ပါတယ်။ ၂၀၁၃ ခုနှစ်မှာ ၂,၂၇၁ ဘီလီယံအထိ အကြိမ်ကြိမ်တိုးမြှင့်ပြောင်းလဲ လျာထားခဲ့တဲ့ စီမံကိန်းလည်းဖြစ်ပါတယ်။ ဒီလိုစီမံကိန်းခန့်မှန်းတန်ဖိုး အကြိမ်ကြိမ် ဘီလီယံပေါင်းများစွာ တိုးမြှင့် ပြောင်းလဲခဲ့ပေမယ့်လို့ အခြီုးစီးမှုရာခိုင်နှုန်းဟာ ၉၃.၂၁ ရာခိုင်နှုန်းသာရှိသေးကြောင်း သက်ဆိုင်ရာ ဦးစီးဌာနကတင်ပြထားခဲ့သလို စာရင်းစစ်ချုပ်ရဲ့ အစီရင်ခံစာမှာလည်း ဌာနကတင်ပြခဲ့တဲ့အတိုင်း တွေ့ရှိ Performance Audit စိစစ်တဲ့နေရာမှာ ကျွန်မတင်ပြခဲ့တဲ့ စီမံကိန်းဆိုင်ရာ အချက်အလက် တွေနဲ့ ဆိုင်တဲ့တွေ့ရှိချက်၊ စစ်ဆေးချက်တွေမတွေ့ရဘဲ တည်ဆောက်ဆဲ စီမံကိန်းတစ်ခုအနေနဲ့သာ တွေ့ရပြီး ပြည်ထောင်စုစာရင်းစစ်ချုပ်ရဲ့ အကြံပြုချက်ဟာလည်း တည်ဆောက်ဆဲစီမံကိန်းတွေ ရာနှုန်းပြည့် ပြီးစီးအောင် ဆောင်ရွက်နိုင်မှသာ မူလလျာထားအကျိုးရလဒ်များကို ပြည်သူများ ဆောလျင်စွာ ခံစား နိုင်မယ်လို့ ဖော်ပြထားတာတွေ့ရပါတယ်။ လေးစားအပ်ပါသော နာယကကြီးရှင်။ Performance Audit ဆိုတာ ကျွန်မရဲ့ အစီအစဉ် ဆွေးနွေးမှုမှာ တင်ပြခဲ့သလိုပဲ ငွေကုန်သလောက်အကျိုးရှိရဲ့လား၊ အခုထိကုန်ကျခဲ့တဲ့ ဘဏ္ဍာငွေသုံးစွဲမှု တွေကရော ကုန်သင့်ကုန်ထိုက်တဲ့အတိုင်းပဲ ကုန်ခဲ့တာလား၊ ဘဏ္ဍာရေးစည်းမျဉ်းစည်းကမ်းတွေနဲ့အညီ သုံးစွဲခဲ့တာလား၊ စီမံကိန်းပြီးဆုံးပြီဆိုလို့ရှိရင်လည်း မူလရည်ရွယ်ချက်အတိုင်း ပေါက်မြောက်အောင်မြင် ရဲ့ လားဆိုတာကို အချက်ပေါင်းများစွာကို စိစစ်ဖော်ထုတ်ရမှာ ဖြစ်ပါတယ်။ ကျွန်မတို့ရဲ့ အခုချိန်မှာ လိုငွေ ပြနေတဲ့ ဘတ်ဂျက်ဟာ ကြီးကြီးမားမား ဖြစ်ပေါ်နေတဲ့ ကျွန်မတို့ တိုင်းပြည်အတွက် ဝန်ကြီးဌာန၊ ဦးစီးဌာန တွေရဲ့ အသုံးစရိတ်တွေကို စိစစ်တဲ့နေရာမှာ ဒီထက်ပိုပြီး စေ့စေ့စပ်စပ်နဲ့ လစ်ဟာကွက်မရှိအောင် တိုင်းပြည် မျက်နှာ၊ တိုင်းပြည်အကျိုးအတွက်ကိုကြည့်ပြီး စိစစ်သင့်ကြောင်းနဲ့ စာရင်းစစ်ချုပ်အနေနဲ့လည်း ကိုယ်စားလှယ် များရဲ့ ဆွေးနွေးချက်များ၊ လွှတ်တော်သဘောထားများရဲ့အပေါ်မှာ အလေးထားပြီး သုံးသပ်သင့်ပါကြောင်း တင်ပြရင်း နိဂုံးချုပ်အပ်ပါတယ်ရှင်။ ကျေးဇူးတင်ပါတယ်ရှင်။</speech>
<speech type="speaker">ဦးဥက္ကာမင်း တနင်္သာရီတိုင်းဒေသကြီး မဲဆန္ဒနယ်အမှတ်(၈) ဆွေးနွေးဖို့ဖြစ်ပါတယ်။</speech>
<speech><mp id="1260">ဦးဥက္ကာမင်း(မဲဆန္ဒနယ်အမှတ်-၈၊ တနင်္သာရီတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ လွှတ်တော်ကြီးတစ်ရပ်လုံး မင်္ဂလာပါဆိုပြီးတော့ နှုတ်ခွန်း ဆက်သပါရစေ။ ကျွန်တော်ကတော့ တနင်္သာရီတိုင်းဒေသကြီး မဲဆန္ဒနယ်အမှတ်(၈)က အမျိုးသားလွှတ်တော် ကိုယ်စားလှယ် ဦးဥက္ကာမင်း ဖြစ်ပါတယ်။ ပထမဦးစွာ ကျွန်တော် အလုပ်သမား၊ လူဝင်မှုကြီးကြပ်ရေးနှင့် ပြည်သူ့အင်အားဝန်ကြီးဌာနရဲ့ အောက်ကနေပြီးတော့ ကျွန်တော် ဆွေးနွေးချင်ပါတယ်။ စာမျက်နှာ ၂၂၊ အပိုဒ် ၇၅ ဖြစ်ပါတယ်။ ဒီမှာ ဖော်ပြ ထားတာကတော့ ကျွန်တော်တို့ ပြည်ပအလုပ်အကိုင် အကျိုးဆောင်လိုင်စင် အာမခံကြေးစပေါ်ငွေပေါ့။ သိန်း ၅၀ လက်ရှိသတ်မှတ်ထားတဲ့ သိန်း ၅၀ ကနေပြီးတော့ တိုးမြှင့်သတ်မှတ်ဖို့ဆိုပြီးတော့ သိန်း ၅၀၀ အထိ တိုးမြှင့်သတ်မှတ်ဖို့ဆိုပြီးတော့ အခန်းကိုရေးထားပါတယ်။ ကျွန်တော့အနေနဲ့ သိန်း ၅၀၀ မဟုတ် သော်လည်းပဲ သတ်မှတ်နိုင်တဲ့ ကျွန်တော်တို့ ဖြစ်သင့်ဖြစ်ထိုက်တဲ့ နှုန်းထားတစ်ခု သိန်း ၃၀၀ သော် လည်းကောင်း ဒါမှမဟုတ် သတ်မှတ်ထားတဲ့ နှုန်းထားတစ်ခုကို ညှိနှိုင်းတိုင်ပင်ပြီးတော့ အမြန်ဆုံး အကောင်အထည်ဖော် ဆောင်ရွက်ဖို့အတွက် ကျွန်တော် အကြံပြုလိုပါတယ်။ ပြည်ထောင်စုစာရင်းစစ်ချုပ်ရဲ့ သုံးသပ်အကြံပြုချက် အပိုဒ်(ဃ) နဲ့ ပြည်သူ့ငွေစာရင်းပူးပေါင်း ကော်မတီရဲ့ သဘောထားမှတ်ချက် အပိုဒ် (ဃ)မှာလည်း ပါဝင်ပြီးဖြစ်ပါတယ်။ ဒုတိယအချက်အနေနဲ့ ကျွန်တော် စာမျက်နှာ ၂၅ စာပိုဒ် ၉၀ မှာရှိတဲ့ လူမှုဖူလုံရေးအဖွဲ့နဲ့ပတ်သက်ပြီးတော့ ဆွေးနွေးမှာ ဖြစ်ပါတယ်။ ကျွန်တော်တို့ ဒီလူမှုဖူလုံရေးအဖွဲ့ရဲ့ အပိုဒ် ၉၁ မှာရှိတဲ့ ဘဏ်လက်ကျန်နဲ့ ရင်းနှီးမြှုပ်နှံမှုဆိုတဲ့ ခေါင်းစဉ်မှာ ကိုယ်ပိုင်ဘဏ္ဍာရန်ပုံငွေ CS 009477 နဲ့ပတ်သက်ပြီးတော့ ကျွန်တော်မေးချင်တာ ဖြစ်ပါတယ်။ အဲဒီတော့ ကျွန်တော်တို့သိထားတာက ဒီဘဏ်အကောင့်သည် ကျွန်တော်တို့က မြန်မာ့စီးပွားရေးဘဏ်မှာ ဖွင့်ထားတဲ့ ဘဏ်စာရင်းနံပါတ်လား။ မြဝတီဘဏ်စာရင်းမှာဖွင့်ထားတဲ့ ဘဏ်စာရင်းနံပါတ်လားဆိုတာ ကျွန်တော် သိချင် ပါတယ်။ အဲဒါကို ပြန်လည်ပြီးတော့ဖြေရှင်းတဲ့ ပြန်လည်ပြီးတော့ ဆွေးနွေးတဲ့်လည်း ဒါလေးကို ပြန်လည်ပြီးတော့ တင်ပြပေးပါဆိုပြီးတော့ တောင်းဆိုချင်ပါတယ်။ ဘာဖြစ်လို့လဲဆိုတော့ လူမှုဖူလုံရေး အဖွဲ့ရဲ့ ရန်ပုံငွေတွေကို ကျွန်တော်တို့ သိထားတာကတော့ မြဝတီဘဏ်ရယ်၊ မြန်မာ့စီးပွားရေးဘဏ်မှာ စာရင်းဖွင့်ပြီးတော အပ်နှံထားတယ်လို့သိရှိရပါတယ်။ အဲဒီတော့ မြန်မာ့စီးပွားရေးဘဏ်မှာ အပ်တာကတော့ ဒါထားပါတော့နော်။ နိုင်ငံတော်ရဲ့ဘဏ်ဖြစ်ပါတယ်။ အဲဒီတော့ မြဝတီဘဏ်မှာ အပ်ထားခြင်းသည် လုပ်ထုံး လုပ်နည်းနဲ့ရော ကိုက်ညီပါရဲ့ လား။ အကယ်၍ အပ်ထားခဲ့ရင်လည်း ကျွန်တော်တို့ မြန်မာ့စီးပွားရေးဘဏ် အကောင့်ထဲကို ပြန်လည်ပြီးတော့ ပေါင်းထည့်လို့ ရ မရဆိုတာလေးကို ကျွန်တော်သိချင်ပါတယ်။ နောက်တစ်ခုက ကျွန်တော်တို့ ပညာရေးဝန်ကြီးဌာနနဲ့ ပတ်သက်ပြီးတော့ ဆွေးနွေးသွားမှာ ဖြစ်ပါတယ်။ ပညာရေးဝန်ကြီးဌာနရဲ့ အောက်မှာရှိတဲ့ ကျွန်တော်တို့ စာမျက်နှာအပိုဒ် ၄၆ တယ်လီဖုန်း ခေါ်ဆိုခအပေါ်မှာ ကောက်ခံရရှိတဲ့ ကုန်သွယ်လုပ်ငန်းခွန် ၅ ရာခိုင်နှုန်းအပေါ်မှာ ခွဲဝေသုံးစွဲမှုနဲ့ ပတ်သက်ပြီး တော့ ကျွန်တော်တို့ ဒီဦးစီးဌာနအလိုက်ခွဲဝေမှုမှာ ကျပ်သန်း ၇,၅၀၀ ရှိတဲ့အထဲကနေပြီးတော့ အဆင့်မြင့် ပညာဦးစီးဌာနကို ကျပ်သန်း ၇,၀၈၀ ကို ခွဲဝေသုံးစွဲခွင့်ပြုခဲ့ကြောင်း ကျွန်တော်တို့ အစီရင်ခံစာအရ ဖတ်ခွင့်ရခဲ့ပါတယ်။ သိခွင့်ရခဲ့ပါတယ်။ ဒီစာမျက်နှာမှာပဲ ၄၆ မှာရှိတဲ့ ဇယားအရဆိုရင် ဦးစွာပထမ ဦးဆုံး ဆွေးနွေးခဲ့တဲ့ ကိုယ်စားလှယ်ကြီး ဦးကျော်နိုင် ဆွေးနွေးခဲ့တဲ့အထဲမှာလည်း ပါပြီးသားဖြစ်ပါတယ်။ ကျွန်တော့ အနေနဲ့ ဒါကိုထပ်မံပြီးတော့၊ ပြန်လည်ပြီးတော့ မေးချင်ပါတယ်။ ဒီဇယားမှာပါတဲ့ အပိုဒ် (ခ)မှာ တက္ကသိုလ်၊ ဒီဂရီကောလိပ်များရဲ့ ကျောင်းသားများ စားသောက်စရိတ်၊ ပုံနှိပ်စာအုပ်များရိုက်နှိပ်ခြင်း အသုံးစရိတ် ဆိုတဲ့နေရာမှာ သုံးစွဲဖို့လျာထားတဲ့ငွေဟာ ကျပ်သန်း ၄,၅၇၀ သန်းဖြစ်ပြီးတော့ အကုန်သုံးစွဲထားပါတယ်။ အဲဒီတော့ ကျွန်တော်တို့ သိချင်တဲ့အချက်က ပုံနှိပ်စာအုပ်များ ရိုက်ဝေသုံးစွဲတဲ့ အသုံးစရိတ်က ဘယ်လောက်လဲ။ တက္ကသိုလ်၊ ဒီဂရီကောလိပ်များရဲ့ ကျောင်းသားများ စားသောက်စရိတ်က ဘယ်လောက်လဲ။ သိချင်ပါတယ်။ ဒါ့အပြင်မှာ ဒီအမှန်တကယ်ရော အဲဒီတက္ကသိုလ်၊ ဒီဂရီကောလိပ်မှာရှိတဲ့ ကျောင်းသားတွေက စားသောက် စရိတ်ကို အမှန်တကယ်ရော ပေးဆောင်နေရဲ့လား၊ ကျောင်းသားတွေကလည်း အကျိုးခံစားနေရရဲ့ လား ဆိုတာကိုလည်း သေသေချာချာလေး သိချင်ပါတယ်။ ပြီးတော့ တိုင်းပြည်မှာ ပညာရေးနဲ့ ပတ်သက်ပြီး တော့ ဘတ်ဂျက်လိုအပ်ချက် ကြီးမားနေတဲ့ဒီဘဏ္ဍာငွေတွေကို အမှန်တကယ် အရေးပေါ် အရေးကြီးတဲ့ လိုအပ်တဲ့ကဏ္ဍတွေမှာ ပထမဦးစားပေးအနေနဲ့ သုံးစွဲစေချင်ပါတယ်။ အဲဒါကိုလည်း ပြန်လည်ပြီးတော့ ဆွေးနွေးတဲ့ည်း ဒါလေးကိုလည်း ရှင်းလင်းတင်ပြပါလို့ ကျွန်တော့အနေနဲ့ အကြံပြုလိုပါတယ်။ နောက်တစ်ခုက ကျွန်တော်တို့ စာမျက်နှာ ၅ရ စာပိုဒ် ၂၁၁ မှာ ကျွန်တော်တို့ ကိုယ်ပိုင်ကျောင်း မှတ်ပုံတင်ခြင်းနဲ့ ပတ်သက်ပြီးတော့ ဆွေးနွေးသွားမှာဖြစ်ပါတယ်။ အဲဒီတော့ ကိုယ်ပိုင်ကျောင်းအချို့ တွေဟာ ကျွန်တော်တို့ တွေ့ရတာကတော့ မိမိရဲ့ ကျောင်းမှာ ကျောင်းသားတွေ ၁၀၀၊ ၂၀၀ လောက် ရှိသော်လည်းပဲ ဝင်ခွင့်ဖြေတဲ့အမှန်တကယ် စာမေးပွဲအောင်နိုင်တဲ့ ကျောင်းသားအယောက် ၂၀ သို့မဟုတ် ၃၀ လောက်ကိုပဲကျောင်းမှာ ကျွန်တော်တို့ စာရင်းတင်ပါတယ်။ ကျန်တဲ့ အောင်ဖို့မသေချာတဲ့ ကျောင်းသားတွေကို ကျွန်တော်တို့က ဒီပြင်ပဖြေတယ်ဆိုတဲ့ စာရင်းထဲမှာထည့်ပါတယ်။ ကျွန်တော်တို့ စာမေးပွဲအောင်စာရင်း ထွက်တဲ့ကိုယ်တင်ထားတဲ့ အမှန်တကယ်အောင်နိုင်တဲ့ လူ ၂၀ ကို တင်ထားတဲ့ အမှန်တကယ်အောင်သွားခဲ့သော် သူ့ရဲ့ ကျောင်းရဲအောင်ချက်သည် 100 Percent ဒါမှမဟုတ် 99 ဘယ်လောက်၊ ဘယ်လောက် ဆိုတဲ့ဟာမျိုးပေါ့နော်။ ကျွန်တော်တို့ အောင်ချက်ရာခိုင်နှုန်းမြင့်မားတဲ့ ဒီကျောင်းတွေက မြင့်မားချက်တွေရရှိခဲ့ပါတယ်။ အဲဒီတော့ ဘာဖြစ်သလဲဆိုတော့ အမှန်တကယ်ရှိနေတဲ့ ကျောင်းသားစာရင်း ကိုမတင်ဘဲနဲ့ တကယ်အောင်နိုင်ခြေရှိတဲ့ ကျောင်းသားစာရင်းကိုတင်ပြီးတော့ နာမည်ကောင်းယူတဲ့ ကိစ္စတွေ၊ နောက်ပြီးတော့ အကောင်းဆုံးဆုမှတ်တမ်းတွေယူတဲ့ကိစ္စတွေ၊ နောက်ပြီးတော့ ကျွန်တော်တို့ ဆုတံဆိပ်တွေကို တစ်ဖက်လှည့်နဲ့ ထုတ်နေတဲ့ကိစ္စတွေကိုလည်း ကျွန်တော်တို့ ပြန်လည်စိစစ်ဖို့အတွက် အကြံပြုလိုပါတယ်။ နောက်တစ်ချက်က ကျွန်တော်တို့ ပြင်ပဘော်ဒါတွေ ကျူရှင်တွေမှာရှိနေတဲ့ တက္ကသိုလ်ဝင်တန်း ကျွန်တော်တို့ ၉ တန်းအောင်ပြီးတော့ ၁၀ တန်း ဖြေမယ့် နှစ်သစ်ကျောင်းသားတွေကိုလည်း ဘယ်အစိုးရ ကျောင်းမှာမှမတက်ခိုင်းဘဲနဲ့ မိမိရဲ့ ကျောင်းမှာတက်စေပြီးတော့ မိမိရဲ့ ကျူရှင်၊ ဘော်ဒါမှာတက်စေပြီးတော့ စာမေးပွဲဖြေဆိုခါနီး ပညာရေးမှူးရုံးမှာ ကျွန်တော်တို့ လျှောက်လွှာတင်စေပြီးတော့ စာမေးပွဲ ဖြေဆိုခဲ့တဲ့ ကိစ္စတွေလည်း ဖြစ်ပါတယ်။ အဲဒီတော့ ဒါကတော့ ဒါပညာရေးမှူးရုံးတွေနဲ့၊ ကျောင်းအုပ် တွေရဲ့ အုပ်ထိန်းမှုအားနည်းတယ်လို့ ကျွန်တော့အနေနဲ့ မြင်ပါတယ်။ အဲဒီတော့ဘယ်ကျောင်းသားမဆို ၉ တန်း ပြီးသွားပြီဆိုတာနဲ့ ကျွန်တော်တို့က ကျောင်းမတက်ဘဲနဲ့ ၁၀ တန်း ဖြေခွင့်ရနေပြီလား ဆိုတာကို လည်း သိချင်ပါတယ်။ အားလုံးကိုကျေးဇူးတင်ပါတယ်။</speech>
<speech type="speaker">ဦးဘမျိုးသိန်း ရန်ကုန်တိုင်းဒေသကြီး မဲဆန္ဒနယ်အမှတ်(၅) ဆွေးနွေးဖို့ဖြစ်ပါတယ်။</speech>
<speech><mp id="1321">ဦးဘမျိုးသိန်း(မဲဆန္ဒနယ်အမှတ်-၅၊ရန်ကုန်တိုင်းဒေသကြီး)</mp>ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါခင်ဗျာ။ ကျွန်တော်ကတော့ ရန်ကုန်တိုင်းဒေသကြီး၊ မဲဆန္ဒနယ် အမှတ်(၅)၊ အမျိုးသားလွှတ်တော်ကိုယ်စားလှယ် ဦးဘမျိုးသိန်း ဖြစ်ပါတယ်။ ကျွန်တော်ကတော့ ဒီ ၂၀၁၆-၂၀၁ရ ခုနှစ် ဘဏ္ဍာရေး အစီရင်ခံစာအမှတ်(၇/၂၀၁၈)ကို ဆွေးနွေးမှာ ဖြစ်ပါတယ်။ ဆွေးနွေးမယ့် ဝန်ကြီးဌာနကတော့ စိုက်ပျိုးရေး၊ မွေးမြူရေးနဲ့ ဆည်မြောင်းဝန်ကြီးဌာန ဖြစ်ပြီးတော့ စိုက်ပျိုးရေးဦးစီး ဌာနရဲ့ ခြံစိုက်ကွင်း၊ စက်ရုံတွေငှားရမ်းမှုနဲ့ ပတ်သက်ပြီးတော့ ကျွန်တော် ဆွေးနွေးမှာ ဖြစ်ပါတယ်။ အစီရင်ခံစာအရ ၂၀၁၆-၂၀၁ရ မှာ ကျွန်တော်တို့ စိုက်ပျိုးရေးဦးစီးဌာနမှာ ခြံစိုက်ကွင်းပေါင်း၂၃ရ ခု ရှိပါတယ်။ အဲဒီထဲမှာမှ ဧကပေါင်း ၉၃,၀၀၀ ကျော်ရှိပြီးတော့ စုစုပေါင်းခြံစိုက်ကွင်း ၅၂ ခုကို ကျွန်တော်တို့ ငှားရမ်းပါတယ်။ ငှားရမ်းတဲ့အခါမှာ စုစုပေါင်း ဧကပေါင်း ၂၃,၀၀၀ ကျော်ငှားရမ်းတယ်။ ငှားရမ်ပြီးတော့မှ အစီရင်ခံစာအရ ရ ရက်ကယ်အပ်ပါတယ်။ စိုက်ကွင်းတွေအနေနဲ့ စုစုပေါင်းဧကပေါင်း ၈၁,၀၀၀ ကျော်ရှိပြီးတော့ လက်ရှိငှားရမ်းထားတဲ့ မြေပေါင်းက ၁၆,၀၀၀ ကျော်ရှိပါတယ်။ ဒါက ကျွန်တော်တို့နိုင်ငံပိုင် မျိုးပွားခြံ၊ မျိုးသန့်ခြံ စိုက်ကွင်းတွေဆိုတာဟာ စိုက်ပျိုးရေးကဏ္ဍရဲ့ အရေးကြီးတဲ့အပိုင်း ဖြစ်ပါတယ်။ မျိုးကောင်းမျိုးသန့်တွေပွားများတယ်။ ထုတ်လုပ်တယ်၊ စိုက်ပျိုးတဲ့နည်းစနစ်တွေ သုတေသနပြု တယ်။ ဒါတွေအဆင့်ဆင့် ဆောင်ရွက်ပြီးတော့ တောင်သူလယ်သမား တွေကို နည်းပညာပြန့်ပွားပေးတဲ့နေရာမှာ အရေးကြီးတဲ့ အခန်းကဏ္ဍမှာပါဝင်တာ ဖြစ်ပါတယ်။ ဒါပေမယ့် လည်းပဲ ကျွန်တော်တို့နိုင်ငံရဲ့ စီးပွားရေးစနစ်အရ ပုဂ္ဂလိကပိုင်ပြုလုပ်ရေး အစီအစဉ်အရ ကျွန်တော်တို့ ပုဂ္ဂလိကကဏ္ဍကို ငှားရမ်းပါတယ်။ ဒီလိုငှားရမ်းတဲ့အခါမှာ နိုင်ငံတော်ပိုင်မြေ အဆောက်အအုံတွေ ငှားရမ်းတဲ့အခါမှာ အဆင့်ဆင့် လုပ်ရ ပါတယ်။ ကျွန်တော်တို့ ပြည်ထောင်စုအဆင့် စီမံခန့်ခွဲရေးကော်မတီ၊ ပြည်ထောင်စုအဆင့် စီးပွားရေး ကော်မတီ၊ နိုင်ငံတော်သမ္မတရဲ့ သဘောထားမှတ်ချက် အတည်ပြုချက်နဲ့အတူ ပြည်ထောင်စုအစိုးရအဖွဲ့ အစည်းအဝေးကို တင်သွင်းရပါတယ်။ ဒီလိုပြည်ထောင်စုအစိုးရအဖွဲ့ကို တင်သွင်းတဲ့ အခါမှာလည်းပဲ ပုဂ္ဂလိကပိုင် ပြုလုပ်ရေးကော်မရှင်သဘောထား တင်ရပါတယ်။ တစ်ခါ မြန်မာနိုင်ငံရင်းနှီးမြှုပ်နှံရေးကော်မရှင် သဘောထားတင်ရပါတယ်။ ပြီးတဲ့အပြင် စိုက်ပျိုးရေးဝန်ကြီးဌာနရဲ့ ဆောင်ရွက်ချက် ဒါတွေနဲ့အတူ ကျွန်တော်တို့နိုင်ငံပိုင်မြေတွေ၊ အဆောက်အအုံတွေကို ကျွန်တော်တို့ ပုဂ္ဂလိကပိုင်ကို ငှားရမ်းခြင်း ဖြစ်ပါတယ်။ ဒီလိုအဆင့်ဆင့် ငှားရမ်းဆောင်ရွက်တဲ့ ကိစ္စတွေရှိပေမဲ့လည်းပဲ ကျွန်တော်တို့ ဒီ ပြည်ထောင်စု စာရင်းစစ်ချုပ်ရဲ့ အစီရင်ခံစာအရဆိုလို့ရှိရင် ရင်းနှီးမြှုပ်နှံမှုလုပ်ငန်းတွေ ဆောင်ရွက်မှုမရှိခြင်း ဒါတွေ တွေ့ရ ပါတယ်။ တစ်ခါ မူလစာချုပ်ပါ ရည်ရွယ်ချက်အတိုင်း ဆောင်ရွက်မှုမရှိခြင်း ဒီဟာတွေလည်း တွေ့ရပါတယ်။ ဒါ့အပြင် မူလစာချုပ်ပါ စည်းမျဉ်းစည်းကမ်းများကို လိုက်နာမှုမရှိခြင်းလည်း တွေ့ရပါတယ်။ ဒါ့ကြောင့် ကျွန်တော်တို့ ဒီကိစ္စနဲ့ပတ်သက်ပြီးတော့၊ စာချုပ်စာတမ်းတွေနဲ့ ပတ်သက်ပြီးတော့ ပြန်လည်စိစစ်ပြီးတော့ လုပ်ငန်းဆောင်ရွက်မှုတွေကို ပြန်လည်စိစစ်သုံးသပ်ဖို့လိုသလို စာချုပ်စာတမ်း မရှိဘဲနဲ့လည်းပဲ ဝန်ကြီး ဌာနအစီအစဉ်နဲ့ ဆောင်ရွက်နေတာ ရှိ မရှိကိုလည်း ပြန်လည်သုံးသပ် စိစစ်သင့်ကြောင်း အကြံပြုပါတယ်။ ဒါ့အပြင် ဒုတိယအချက်အနေနဲ့ ကျွန်တော်ပြောချင်တာက ကျွန်တော်တို့ ဒီလိုငှားရမ်းတဲ့အခါမှာ ခေတ်ကာလဒေသနဲ့ ကိုက်ညီတဲ့ ငှားရမ်းတဲ့ဈေးနှုန်းတွေ မဟုတ်ဘဲနဲ့ တစ်ဧကကို ၂,၀၀၀ ကျပ်နှုန်း၊ တစ် ဧကကို ၃,၀၀၀ ကျပ်နှုန်း၊ တစ်ဧကကို ၆,၀၀၀ ကျပ်နှုန်းနဲ့ ငှားရမ်းထားပြီးတော့ နှစ်ရှည် နှစ် ၃၀၊ နှစ် ၂၀၊ နှစ် ၆၀ အထိ ငှားရမ်းထားတာတွေ တွေ့ရှိရပါတယ်။ ဒါတွေကိုလည်းပဲ ပြည်ထောင်စုစာရင်းစစ်ချုပ်အနေနဲ့ သေချာပြန်လည် စိစစ်ပြီးတော့ သင့်တင့်တဲ့ ဈေးနှုန်းနဲ့ နိုင်ငံပိုင်မြေတွေ အဆောက်အဦတွေ ငှားရမ်းတဲ့ အခါမှာ နိုင်ငံတော်ကနေ ပြန်လည်ရရှိနိုင်ဖို့အတွက်ကို ပြန်လည်ဆောင်ရွက်ပေးစေလိုပါတယ်။ နောက်တစ်ခုက ကျွန်တော်တို့ စာချုပ်နဲ့ငှားရမ်းတယ်။ စည်းမျဉ်းစည်းကမ်းတွေရှိတယ်၊ သို့သော် လည်းပဲ ရည်ရွယ်ချက်အတိုင်း မဆောင်ရွက်ဘဲနဲ့ ထားရှိတဲ့အတွက်ကြောင့် ကျွန်တော်တို့ ဒီ ငှားရမ်းမှု ရပ်ဆိုင်းခြင်းတွေ တွေ့ရပါတယ်။ ဒီလိုရပ်ဆိုင်းတဲ့အခါမှာလည်းပဲ လုပ်ငန်းလုပ်ကိုင်မှု မရှိတဲ့အတွက်၊ စိုက်ပျိုးလုပ်ကိုင်မှု မရှိတဲ့အတွက် ရပ်ဆိုင်းခြင်း၊ ကျူးကျော်မှုတွေကြောင့် ရပ်ဆိုင်းခြင်း၊ မြေယာပြဿနာ ကြောင့် ရပ်ဆိုင်းခြင်းဆိုတဲ့ အချက် ၃ ချက်ကို သွားတွေ့ရပါတယ်။ ဒီလိုတွေ့ရတဲ့အခါမှာ ကျွန်တော်တို့ဒီ ကျူးကျော်မှုဖြစ်စေ၊ မြေယာပြဿနာကြောင့်ဖြစ်စေ ကျွန်တော်တို့ အခုတွေ့ရှိနေရတာ တောင်သူလယ်သမား တွေနဲ့ ဒီစိုက်ခင်း၊ စိုက်ကွင်းတွေ၊ ခြံတွေနဲ့ ကြားထဲမှာ အမှုအခင်းတွေဖြစ်ပြီးတော့ တောင်သူတွေဆိုတာ လည်း အမှုအခင်းနဲ့ရုံးရောက်တဲ့ အရေအတွက်ပေါင်းဆိုရင် တချို့ဆိုရင် ၃၀ ကျော်၊ ၄၀ ကျော်အထိ တရားရုံးရင်ဆိုင်နေရတာ တွေ့ရပါတယ်။ ဒါတွေလည်း မဖြစ်သင့်တော့ပါဘူး။ အမှန်တရား တကယ့်မှန်မှန် ကန်ကန်နဲ့ ဒီတောင်သူတွေအတွက် ကိုယ့်နိုင်ငံအတွက် မှန်မှန်ကန်ကန် ဖြေရှင်းဆောင်ရွက်ပေးသင့်ကြောင်း ပြောလိုပါတယ်။ ဒီလိုဖြစ်ရတဲ့ကိစ္စတွေအထဲမှာလည်းပဲ ဌာနပိုင်မြေပေါ့။ ဌာနပိုင်မြေက ဘယ်လောက်ရှိသလဲ။ ဌာနရဲ့ အမည်ပေါက်မြေက ဘယ်လောက်ရှိသလဲဆိုတာလဲ သေသေချာချာ တိတိကျကျ ကွဲကွဲပြားပြား သိမှသာ ခုနလို ကျူးကျော်မှုတွေ၊ မြေယာပြဿနာတွေ ဖြေရှင်းမှာဖြစ်ပါတယ်။ ဒါတွေကိုလည်းပဲ ကျွန်တော်တို့ သေသေချာချာဆောင်ရွက်သင့်ကြောင်း ကျွန်တော့အနေနဲ့ နာယကကြီးမှတစ်ဆင့် အကြံပြုလိုပါတယ်။ ဒါ့ကြောင့် ကျွန်တော်နိဂုံးချုပ်အနေနဲ့ပေါ့။ ကျွန်တော်တို့မြန်မာနိုင်ငံရဲ့ ပြည်သူတွေရဲ့အခွန်ဘဏ္ဍာနဲ့ လုပ်ဆောင်ထားတဲ့ ပြည်သူ့ဘဏ္ဍာငွေတွေကို စနစ်တကျ သုံးစွဲနိုင်ဖို့၊ ပြည်သူ့ဘဏ္ဍာငွေတွေ အလေအလွင့် မရှိဖို့၊ ပြည်သူလူထုကနေ ယုံကြည်တဲ့ အစိုးရအဖွဲ့အစည်း ခိုင်ခိုင်မာမာ ဖြစ်ပေါ်လာနိုင်ဖို့အတွက်ကို အခုလို ပြည်ထောင်စုစာရင်းစစ်ချုပ်ရဲ့ အစီရင်ခံစာ၊ ပြည်သူ့ငွေစာရင်းပူးပေါင်းကော်မတီရဲ့ အစီရင်ခံစာ၊ ပြည်သူ့ကိုယ်စားလှယ်တွေရဲ့ ဆွေးနွေးမှုတွေအပေါ်မှာ တကယ်ကို အလေးအနက်ထားပြီးတော့ ဆောင်ရွက် ပေးသင့်ပါကြောင်း ပြည်ထောင်စုလွှတ်တော် နာယကကြီးမှတစ်ဆင့် တင်ပြအပ်ပါတယ်ခင်ဗျာ။ ကျေးဇူး တင်ပါတယ်။</speech>
<speech type="speaker">ဦးနေထက်ဝင်း ဆင်ပေါင်ဝဲမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1469">ဦးနေထက်ဝင်း(ဆင်ပေါင်ဝဲမဲဆန္ဒနယ်၊ မကွေးတိုင်းဒေသကြီး)</mp>လေးစားရပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များ၊ ကြွရောက် လာသော ပြည်ထောင်စုအဆင့် ဝန်ကြီးများနဲ့တကွ ဧည့်သည်တော်များအားလုံးကို မင်္ဂလာပါလို့ ဦးစွာ နှုတ်ခွန်းဆက်သအပ်ပါတယ်။ ကျွန်တော်ကတော့ မကွေးတိုင်းဒေသကြီး ဆင်ပေါင်ဝဲမဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဦးနေထက်ဝင်း ဖြစ်ပြီးတော့ ပြည်ထောင်စုစာရင်းစစ်ချုပ်ရဲ့ ၂၀၁၆-၂၀၁ရ ဘဏ္ဍာရေးနှစ် စစ်ဆေးတွေ့ရှိချက် အစီရင်ခံစာအပေါ် ပြည်သူ့ငွေစာရင်းပူးပေါင်းကော်မတီ၏ လေ့လာ တွေ့ရှိချက် သဘောထားမှတ်ချက် အစီရင်ခံစာအမှတ်စဉ် (၇/၂၀၁၈)အပေါ်မှာ အကြံပြု ထောက်ခံ ဆွေးနွေး သွားမှာပဲ ဖြစ်ပါတယ်။ ပထမဆုံးအနေနဲ့ သယံဇာတနှင့် သဘာဝပတ်ဝန်းကျင် ထိန်းသိမ်းရေးဝန်ကြီးဌာနအောက်မှာရှိတဲ့ သစ်တောဦးစီးဌာနနဲ့ ပတ်သက်လို့ အကြံပြုဆွေးနွေးလိုပါတယ်။ မြန်မာနိုင်ငံရဲ့ သစ်တောတည်ရှိမှု အခြေ အနေကို ကြည့်မယ်ဆိုလို့ရှိရင် သစ်တောဧရိယာ ၆၀,၅၉၁.၅၉ စတုရန်းမိုင်ရှိပြီးတော့ မြန်မာတစ်နိုင်ငံလုံး ဧရိယာရဲ့ ၂၄.၉၁ရ ရာခိုင်နှုန်းရှိကြောင်း တင်ပြထားပါတယ်။ ဒါကိုကြည့်ခြင်းအားဖြင့် သစ်တောဖုံးလွှမ်းမှု ဧရိယာ တိုးတက်လာဖို့အတွက် သစ်တောစိုက်ခင်းတွေ ပိုမိုတည်ထောင်ဖို့ လိုအပ်နေကြောင်းကို တွေ့ရမှာ ဖြစ်ပါတယ်။ ဒါပေမယ့် နှစ်အလိုက် စိုက်လိုက်တဲ့စိုက်ခင်းတွေ၊ သုံးလိုက်တဲ့ ဘတ်ဂျက်တွေကလည်း မနည်းမနောပါဘူး။ နှစ်အလိုက် စိုက်လိုက်တဲ့စိုက်ခင်းဧကတွေရဲ့ ကျွန်တော်တို့ အောင်မြင်ဖြစ်ထွန်းမှု ရာခိုင်နှုန်းနဲ့ တကယ်စိုက်ခင်းဖြစ် မဖြစ် အသုံးပြုလိုက်တဲ့ ငွေပမာဏအတိုင်း ထိရောက်မှု ရှိ မရှိ ပြန်လည် စိစစ်တိုင်းတာပေးဖို့လိုအပ်ကြောင်း အကြံပြုလိုပါတယ်။ နောက် ၂၀၁ရ ခုနှစ်မှာ ကြိုးဝိုင်းဧရိယာ ၄၆,၃၇၁.၃၄ စတုရန်းမိုင် ရှိတဲ့အနက် ကျူးကျော်ဧရိယာ ၂,၀၃၄.၂၀ စတုရန်းမိုင်၊ ဧကအားဖြင့်ကြည့်မယ်ဆိုလို့ရှိရင် ၁,၃၀၁,၈၉၀.၂၉ ဧကမှာ ၁၉-၁၀-၂၀၁ရ အထိ တင်ပြထားပါတယ်။ ဒါပေမယ့် မိရိုးဖလာ လုပ်ကိုင်စားသောက်လာခဲ့ပြီးတော့ မြေခွန်ပါဆောင်ထားခဲ့တဲ့ တောင်သူတွေ ကြိုးဝိုင်းအဖြစ် သတ်မှတ်ခံလိုက်ရတာကြောင့်မို့လို့ ကျူးတောင်သူဖြစ်သွားခဲ့ရတဲ့သူတွေ တစ်နိုင်ငံ လုံးမှာ ဒုနဲ့ ဒေးရှိနေသေးတာ ဖြစ်ပါတယ်။ ဒါတွေကို ကျွန်တော်တို့ဘယ်လိုပြန်ပြီးတော့ ကုစားကြမလဲ။ ဒါကြောင့် အရင်ဖြစ်ခဲ့တာတွေကို သင်ခန်းစာယူပြီးတော့ နောင်ကြိုးဝိုင်းကြိုးပြင်ကာကွယ်တောတွေကို လုံးဝ မဖွဲ့စည်းသင့်တယ်လို့ ပြောလိုတာမဟုတ်ပါဘူး။ အလျင်စလိုမဖွဲ့သင့်ကြောင်း အကြံပြု တင်ပြလိုပါတယ်။ ဌာနတစ်ခုနဲ့တစ်ခုလည်း ညှိနှိုင်းပေါင်းစပ်ပြီးတော့ လုပ်ကိုင်ဆောင်ရွက်သွားသင့်ပါတယ်။ ဥပမာအနေနဲ့ တင်ပြရမယ်ဆိုလို့ရှိရင် ကျွန်တော်တို့ ရန်ပယ်ဆည်ကို တောင်တွင်းကြီးမြို့နယ်ထဲမှာ ၂၀၀၀ ခုနှစ်မှာ တည်ဆောက်ခဲ့ပါတယ်။ ရေဝေရေလွှဲတောလိုတာကြောင့် ကျွန်တော်တို့ ဒီဆည်ဆောက်ပြီးကာမှ ကျွန်တော့ မဲဆန္ဒနယ်မြေဖြစ်တဲ့ ဆင်ပေါင်ဝဲမြို့နယ်ထဲမှာ သစ်တောအမိန့်အမှတ်(၄၈/၂၀၀၃)နဲ့ အဆိုပြု ကြိုးပြင် ကာကွယ်တော၊ ၂၀၀၅ ခုနှစ်ရောက်တော့ သစ်တောအမိန့်အမှတ်(၃၅/၂၀၀၅)ဖြင့် ဂရုံကြိုးဝိုင်းအဖြစ် သတ်မှတ်ခဲ့တာကြောင့်မို့လို့ ဓားမဦးချလုပ်ကိုင်ခဲ့တဲ့ ကျေးရွာ ၁၁ ရွာက တောင်သူတွေဟာ လက်ရှိကနေ လက်မဲ့ပုံစံဖြစ်ပြီးတော့ လယ်ယာမြေ ဧက ၂၁,၀၀၀ ကျော်ဟာ အခုချိန်ထိအောင် ပုံစံ(၇)မရ၊ ချေးငွေ မရတာမျိုးတွေ ကြုံခဲ့ရပါတယ်။ ဒါကြောင့်မို့လို့ တစ်နိုင်ငံလုံးမှာ ဒါမျိုးတွေအများကြီး ရှိနေဦးမှာပါ။ ဝန်ကြီးဌာနအနေနဲ့လည်း ကျွန်တော်တို့ နှစ် ၃၀ လုပ်စားပိုင်ခွင့်၊ ဒေသခံအစည်းအရုံးပိုင် သစ်တောတည်ထောင်ခွင့် လက်မှတ်တွေ ထုတ်ပေးပြီးတော့ ဖြေရှင်းဆောင်ရွက်နေပေမယ့် အောင်မြင်သင့်သလောက် အောင်မြင်မှု မရရှိသေးဘူးလို့ ကျွန်တော်တို့ မြင်မိပါတယ်။ ကျေးလက်စိုက်ခင်းတွေကို ချေးငွေပုံစံနှင့် ပံ့ပိုးကူညီမှုမျိုး ပေးလာနိုင်မယ် ဆိုလို့ရှိရင် တောင်သူများစီးပွားဖြစ် နှစ်တို/နှစ်ရှည်သစ်ပင်တွေ စိုက်ပျိုးလာနိုင်သလို ကြုံတွေ့ရတဲ့ ပြဿနာ တွေလည်းပြေလည်၊ နိုင်ငံတော်အတွက်လည်း သစ်တောဖုံးလွှမ်းမှုဧကတွေ တိုးလာမယ်ဖြစ်တာကြောင့် မို့လို့ နှစ်ဦးနှစ်ဘက် အကျိုးရှိမယ့်အနေအထားတစ်ခုကို ပိုင်ဆိုင်နိုင်မည်ဖြစ်ကြောင်း အကြံပြု တင်ပြလို ပါတယ်။ ၊ နောက် တရားမဝင်သစ်ဖမ်းဆီးရရှိမှုတွေနဲ့ ပတ်သက်ပြီးတော့ ဆွေးနွေးလိုပါတယ်။ ၂၀၁၅-၂၀၁၆ ခုနှစ်မှာ ၄၆,၁၅၃.၀၅၈၄ တန်ဖမ်းမိရာကနေ ၂၀၁၆-၂၀၁ရ ခုနှစ်မှာ ၅၀,၀၂၆.၄၉၈၄ တန်အထိ ဖမ်းဆီး ရမိကြောင်း လေ့လာတွေ့ရှိရပါတယ်။ ကျွန်တော်တို့ တရားမဝင်သစ်ဖမ်းဆီးရရှိမှုတွေမှာ ကချင်၊ ကယား၊ မွန်၊ တနင်္သာရီ၊ ရန်ကုန်တိုင်း ဒေသကြီးတွေမှာ ၂၀၁၆-၂၀၁ရ ခုနှစ်မှာ သိသိသာသာ ပိုမိုဖမ်းဆီးရရှိပြီး တော့ ရှမ်းပြည်နယ်အနေဖြင့် ယခင်နှစ်ကထက် ဖမ်းဆီးသစ်တန်ချိန် လျော့ရှိသွားကြောင်း ကျွန်တော်တို့ အဲဒီလိုမျိုး လေ့လာတွေ့ရှိရပါတယ်။ ဘယ်တိုင်းနဲ့ ပြည်နယ်မှာ အခုနှစ်တော့ တန်ချိန်လျော့ဖမ်းမိတယ်။ ပိုများလာတယ်ဆိုတာမျိုးတွေထက် ဖမ်းမိတဲ့ ပိုင်ရှင်ဦးရေနဲ့ ပိုင်ရှင်မဲ့စာရင်းချုပ် ထည့်ပေးနိုင်ရင် ပိုမို ကောင်းမယ်လို့ ကျွန်တော်တို့ အကြံပြုလိုပါတယ်။ ဖမ်းဆီးသစ်မိလိုက်ပြီဆိုလို့ရှိရင် ပိုင်ရှင်မဲ့ချည်း ဖြစ်နေ တာတွေက ထုံးစံလိုဖြစ်နေတာကို ဘယ်လိုပုံစံကောင်းနဲ့ ဖြေရှင်းနိုင်မလဲဆိုတာ အဖြေရှာသင့်ကြောင်း အကြံပြုတင်ပြလိုပါတယ်။ နောက်ဆုံး ဆွေးနွေးလိုတာကတော့ အပူပိုင်းဒေသ စိမ်းလန်းစိုပြည်ရေး ဦးစီးဌာနအကြောင်းပါ။ ၂၂-၇-၁၉၉၉ ခုနှစ်မှာ စတင်ဖွဲ့စည်းခဲ့ပြီးတော့ စစ်ကိုင်းတိုင်းဒေသကြီး၊ မကွေးတိုင်းဒေသကြီး၊ မန္တလေး တိုင်းဒေသကြီးတွေမှာ လုပ်ငန်းများအကောင်အထည်ဖော် စတင်ဆောင်ရွက်ခဲ့ပါတယ်။ အဓိကတာဝန်ကြီး (၄) ရပ်၊ ရည်ရွယ်ချက် (၈)ရပ်နဲ့ ဆောင်ရွက်နေတာဖြစ်ပါတယ်။ လုပ်ငန်းတာဝန် တစ်ရပ်ဖြစ်တဲ့ စိမ်းလန်း စိုပြည်ရေးနဲ့ ဒေသထောက်ပံ့ရေးအတွက် စိုက်ခင်းတွေ ပြန်လည်ထူထောင်တဲ့နေရာမှာ ရည်ရွယ်ချက် အတိုင်း အတင်းပြည့်မီအောင် လိုက်ပြီးတော့ ဆောင်ရွက်တာမျိုးမဟုတ်ဘဲနဲ့ ရရှိလာတဲ့ဘဏ္ဍာငွေကို စနစ်တကျသုံးပြီး ရှင်သန်ဖြစ်ထွန်းမှုနှုန်း၊ ကျေးလက်နေပြည်သူတွေအတွက် အကျိုးပြုမှုနှုန်းအပေါ် မူတည်ပြီးတော့ ရှိတဲ့ဝန်ထမ်းအင်အားနဲ့ နိုင်နိုင်နင်းနင်း ကိုင်တွယ်ဆောင်ရွက်သင့်ကြောင်း အကြံပြုလို ပါတယ်။ အပူပိုင်းဒေသ စိမ်းလန်းစိုပြည်ရေးဦးစီးဌာနအနေနဲ့ ပြည်ပကနေပြီးတော့ အကူအညီတွေရယူ ပြီးတော့ ဆောင်ရွက်နေတာတွေလည်း ရှိပါတယ်။ ဒီလိုပြည်ပကနေပြီးတော့ အကူအညီတွေရယူဆောင်ရွက်တဲ့ နေရာမှာ တကယ်လိုအပ်တဲ့နေရာတွေမှာ တကယ်ပြည်ပကအကူအညီတွေကို ထိထိရောက်ရောက် အောင်အောင်မြင်မြင်ဖြစ်ထွန်းနိုင်အောင် ဆောင်ရွက်ဖို့လိုအပ်ကြောင်း အကြံပြုလိုပါတယ်။ နိဂုံးချုပ်အနေနဲ့တင်ပြချင်တာကတော့ ပြည်သူ့ငွေစာရင်းပူးပေါင်း ကော်မတီကနေပြီးတော့ အကြုံပြု သုံးသပ်ထားသလို အပူပိုင်းဒေသစိမ်းလန်းစိုပြည်ရေးဦးစီးဌာနအနေဖြင့် အဓိကလုပ်ငန်းတာဝန်ကြီး (၄)ရပ်ကို အကောင်အထည်ဖော်ဆောင်ရွက်တဲ့နေရာမှာ ရန်ပုံငွေဖြင့် အမှန်တကယ် လိုအပ်ချက်များကို ဖြည့်ဆည်းနိုင်အောင် ကြပ်မတ်ဆောင်ရွက်သွားဖို့လိုသလို ပြည်ပအကူအညီတွေရရှိအောင် ဆောင်ရွက်ဖို့ လိုအပ်ကြောင်း အကြံပြုချက်ကို ထောက်ခံပါကြောင်းနဲ့ လိုက်နာဆောင်ရွက်သင့်ကြောင်း ပြောကြားရင်း နိဂုံးချုပ်အပ်ပါတယ်။ အားလုံးကိုကျေးဇူးတင်ပါတယ်။</speech>
<speech type="speaker">ဦးစိုင်းသန့်ဇင် သီပေါမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="148">ဦးစိုင်းသန့်ဇင်(သီပေါမဲဆန္ဒနယ်၊ ရှမ်းပြည်နယ်)</mp>ကျွန်တော်က သီပေါမဲဆန္ဒနယ် ပြည်သူ့ လွှတ်တော်ကိုယ်စားလှယ် စိုင်းသန့်ဇင် ဖြစ်ပါတယ်။ ပြည်ထောင်စုလွှတ်တော် ပြည်သူ့ငွေစာရင်းပူးပေါင်း ကော်မတီက တင်သွင်းလာတဲ့ ပြည်ထောင်စုစာရင်းစစ်ချုပ်ရဲ့ ၂၀၁၆-၂၀၁ရ ဘဏ္ဍာရေးနှစ် စစ်ဆေး တွေ့ရှိချက် အစီရင်ခံစာအပေါ် လေ့လာတွေ့ရှိချက်နှင့် သဘောထားမှတ်ချက် အစီရင်ခံစာ(၇/၂၀၁၈)ကို ဆွေးနွေးမှာ ဖြစ်ပါတယ်။ နာယကကြီးခင်ဗျား။ ပထမဦးစွာ အစီရင်ခံစာ အပိုင်း ၁၊ စာမျက်နှာ ၂၃ အပိုင် ၅၄ မှာ ပါရှိတဲ့ ပြည်တွင်း၊ ပြည်ပချေးငွေများနှင့်ပတ်သက်ပြီး ဆွေးနွေးမှာဖြစ်ပါတယ်။ ၂၀၁၆ ခုနှစ် ပြည်ထောင်စုရဲ့ ဘဏ္ဍာငွေ အရအသုံးဆိုင်ရဥပဒေကို ပြင်ဆင်တဲ့ဥပဒေအရ အမှန်ချေးငွေသည် ချေးယူငွေသည် ကျပ်သန်းပေါင်း သိန်း ၅၀ ထက်မပိုစေရလို့ သတ်မှတ်ထားပါတယ်။ သို့သော်လည်း သတ်မှတ်ထားချက်ထက် ချေးယူထားကြောင်း အစီရင်ခံစာက ဖော်ပြထားပါတယ်။ စီမံကိန်း/ဘဏ္ဍာရေးဝန်ကြီးဌာနအနေနဲ့ ချေးငွေတွက်ချက်ရာမှာလည်း အသားတင်ချေးငွေကိုသာ ဖော်ပြ လေ့ရှိပြီး အသားတင်ချေးငွေဆိုတာ နှစ်အတွင်း စုစုပေါင်းချေးငွေကနေ နှစ်အတွင်း အကြွေးပေးဆပ်မှု ကို ခုနှိမ်ထားတာဖြစ်တဲ့အကြောင်းနဲ့ လက်တွေ့မှာ စုစုပေါင်းချေးငွေပမာဏကိုသာ ဖော်ပြရန်ဖြစ်ပြီး အသားတင် ချေးငွေကို နှစ်အကုန်ကုန်ဆုံးတဲ့နေ့မှာရှိတဲ့ ချေးငွေလက်ကျန် ဖော်ပြတဲ့အခါမှသာ သုံးစွဲသင့်ကြောင်း ဖော်ပြပေးထားပါတယ်။ ဘဏ္ဍာရေးနှစ်အတွင်း ချေးငွေကိုတွက်ချက်ရာမှာ အသားတင်ပမာဏကို ဖော်ပြ ရန်မဟုတ်ဘဲ အမှန်ချေးငွေအဖြစ်သာ ဖော်ပြသင့်ကြောင်းကို အပိုဒ် ၅၅ မှာ ဖော်ပြထားပါတယ်။ ပြည်ထောင်စု စာရင်းစစ်ချုပ်က သုံးသပ်အကြံပြုရာမှာ ပြည်တွင်း၊ ပြည်ပမှ ငွေချေးယူမှုတွေကို ပြည်ထောင်စုရဲ့ ဘဏ္ဍာငွေအရအသုံးဆိုင်ရာဥပဒေပါ ငွေချေးယူခြင်းနဲ့ စပ်လျဉ်းတဲ့ ပြဋ္ဌာန်းချက်တွေနဲ့အညီ လိုက်နာ ဆောင်ရွက်ဖို့လိုအပ်ကြောင်း မှတ်ချက်ပြုထားပါတယ်။ နာယကကြီးခင်ဗျား။ ပြည်တွင်း၊ ပြည်ပ ငွေချေးယူမှုတွေနဲ့ ပတ်သက်ပြီး စဉ်းစားဆုံးဖြတ်ရာမှာ ဖွဲ့စည်းပုံအခြေခံဥပဒေပုဒ်မ ၈၀ ပုဒ်မခွဲ(င)အရ ပြည်ထောင်စုလွှတ်တော်က ဥပဒေနဲ့အညီ ဆွေးနွေး ဆုံးဖြတ်ကြရပါတယ်။ ၂၀၁၆ ခုနှစ်၊ ပြည်သူ့ကြွေးမြီ စီမံခန့်ခွဲမှု ဥပဒေအရလည်း တာဝန်ရှိပါတယ်။ နာယကကြီးခင်ဗျား။ Power Point သုံးစွဲခွင့်ပြုပါခင်ဗျား။ Power Point ၂၊ ၃၊ ၄၊ ၅၊ ကို တစ်ခုချင်းစီပြပေးပါ။ ပြည်သူ့ကြွေးမြီစီမံခန့်ခွဲမှုဥပဒေအရ ပြဋ္ဌာန်းချက်တွေကို ဖော်ပြထားပါတယ်။ ပြည်တွင်း၊ ပြည်ပ ငွေချေးယူခြင်းနဲ့ပတ်သက်ပြီး ပြည်ထောင်စုလွှတ်တော်ကို တင်ပြရာမှာ ပြည်ထောင်စု လွှတ်တော်က ဥပဒေပြဋ္ဌာန်းချက်များနှင့်အညီ ဆွေးနွေးဆုံးဖြတ်နိုင်ရေးအတွက် ဘဏ္ဍာနှစ်အတွင်း ပြည်တွင်း၊ ပြည်ပ ချေးငွေများရဲ့ လက်ရှိစုစုပေါင်း ချေးငွေပမာဏအခြေအနေကိုလည်း ထည့်သွင်းဖော်ပြရန် တာဝန်ရှိပါတယ်။ ဒါမှသာ ပြည်ထောင်စုလွှတ်တော်အနေနဲ့ ဘဏ္ဍာနှစ်အတွင်း စုစုပေါင်းအမှန်ချေးယူငွေ ပမာဏသည် ပြည်ထောင်စုဘဏ္ဍာငွေအရအသုံးဆိုင်ရာ ဥပဒေသတ်မှတ်ချက်အတွင်း ဖြစ်မဖြစ်ကို မှန်မှန်ကန်ကန် စိစစ်သုံးသပ် ဆုံးဖြတ်နိုင်မှာဖြစ်ကြောင်း အကြံပြု ဆွေးနွေးအပ်ပါတယ်။ နာယကကြီးခင်ဗျား။ နောက်ထပ်ဆွေးနွေးမှာက အစီရင်ခံစာအပိုင်း ၂၊ စာမျက်နှာ ၃၄၊ ၃၅ မှာပါတဲ့ မြန်မာ့လယ်ယာဖွံ့ဖြိုးရေးဘဏ် အရှုံးဖြစ်ပေါ်မှု အကြွေးကျန်းများ ကောက်ခံရရှိမှုနဲ့ အကြွေးဆုံး လျာထားမှု ဖြစ်ပါတယ်။ အစီရင်ခံစာအရ ၂၀၁၁-၂၀၁၂ မှာ ကျပ် ၂၂၁၂ ဘီလီယံ ဖြစ်ပါတယ်။ ၂၀၁၂-၂၀၁၃ မှာ ကျပ် ၂.၃၃၄ ဘီလီယံ၊ ၂၀၁၃-၂၀၁၄ မှာ ကျပ် ၅.၈၇၉ ဘီလီယံ၊ ၂၀၁၄-၂၀၁၅ မှာ ကျပ် ၁,၈၀၅ ဘီလီယံ၊ အသားတင် အမြတ်ရရှိရာကနေ ၂၀၁၅-၂၀၁၆ မှာ ကျပ် ၀.၈၂၃ ဘီလီယံ ရှုံးပါတယ်။ ၂၀၁၅-၂၀၁၆ မှာ အတိုးနှုန်း ၅ ရာခိုင်နှုန်း လျော့ချခဲ့ပါတယ်။ စိုက်ပျိုး စရိတ်ချေးငွေ အမြတ်လျော့နည်း သွားပါတယ်။ ဒါ့အပြင် ကြွေးဟောင်းပေးဆပ်မှု အားနည်းခြင်း၊ ချေးငွေ ကြွေးကျန်များပြားပြီး ယင်းအပေါ် ကြွေးဆုံးလျာထားမှုများ တိုးလာခြင်းတို့ကြောင့် အရှုံးဖြစ်ပေါ်ကြောင်း တွေ့ရှိရပါတယ်။ ကြွေးကျန်များ Good nigro Power Point op cas goos:closofil Power Point G og you:ulu ဇယားမှာဖော်ပြတဲ့ ကိန်းဂဏန်းတွေက ကျပ်ဘီလီယံ ဖြစ်ပါတယ်။ စိုက်ပျိုးစရိတ်ချေးငွေအပေါ် ကြွေးဆုံးလျာထားမှုနဲ့ ပတ်သက်ပြီး အထူးစိစစ်ရန် လိုအပ်နေပါတယ်။ တောင်သူလယ်သမား အတော်များ များက သူတို့ရယူ ထားတဲ့ စိုက်ပျိုးစရိတ်တတ်နိုင်သမျှ အကျေအလည် ပေးဆပ်တတ်ကြပါတယ်။ ပြည်နယ်တွေမှာ စိုက်ပျိုး စရိတ်ကြွေးကျန် မရှိသလောက်ဖြစ်ပါတယ်။ ဧရာဝတီတိုင်းဒေသကြီးမှာ အကြောင်းကြောင်းတွေကြောင့် ပြန်မဆပ်နိုင်ကြတာကိုတော့ ကြားသိရပါတယ်။ အကြွေးအကျန် ကောက်ခံရရှိမှုကို တိုင်းဒေသကြီးနဲ့ ပြည်နယ်အလိုက် မြို့နယ်အလိုက် ဖော်ပြပေးစေ လိုပါတယ်။ မလိုအပ်ဘဲ ကြွေးကျန်တွေအပေါ် ကြွေးဆုံးလျားထားမှုတွေကို ပြန်လည်စိစစ်ရန် လိုအပ် ပါတယ်။ နိုင်ငံတော်ဘဏ္ဍာငွေ အလေအလွင့်မရှိစေရေး အထူးကြပ်မတ်အရေးယူ ဆောင်ရွက်သင့်ကြောင်း အကြံပြု ဆွေးနွေးအပ်ပါတယ်။ Power Point ပိတ်လို့ရပါပြီ။ နာယကကြီးခင်ဗျား။ နောက်ဆုံးအနေနဲ့ အစီရင်ခံစာအပိုင်း ၂ ရဲ့ စာမျက်နှာ ၄၂ အပိုဒ် ၁၅၃ မှာ မြစိမ်းရောင် ကျေးရွာစီမံကိန်းများ လက်တွေ့အကောင်အထည် ဖော်နိုင်မှုအခြေအနေနဲ့ပတ်သက်ပြီး ပြည်ထောင်စုနယ်မြေ နေပြည်တော်မြို့နယ် (၇)မြို့နယ်ရှိ ကျေးရွာ ၁၀ ရွာမှာ စိစစ်တွေ့ရှိရတဲ့အချက်ကို ဆွေးနွေးချင်ပါတယ်။ စီမံကိန်းအကောင်အထည်ဖော် ဆောင်ရွက်လျက်ရှိတဲ့ ကျေးရွာတွေမှာ မြစိမ်းရောင် ကျေးရွာစီမံကိန်း ထောက်ပံ့ငွေတွေအပြင် မြစိမ်းရောင်ကျေးရွာစီမံကိန်း အသားကဏ္ဍချေးငွေ IFADI ထောက်ပံ့ငွေ CDD Project ထောက်ပံ့ငွေ၊ ချေးငွေ စိုက်ပျိုးရေးဘဏ်ချေးငွေ၊ သမဝါယမချေးငွေ ကိုရီးယားနိုင်ငံ ၁၀ Bank on ဒေါင့်ချေးငွေနဲ့ လူမှုရေးအသင်းချေးငွေတွေ ရယူထားတာကို တွေ့ရတာ ဖြစ်ပါတယ်။ အဲဒီစီမံကိန်းကျေးရွာတွေမှာ မြစိမ်းရောင်စီမံကိန်း ထောက်ပံ့ငွေအပြင် အခြားချေးငွေနဲ့ ထောက်ပံ့ ငွေတွေကို ကျေးရွာနေ ပြည်သူများအနေဖြင့် အနည်းဆုံး၂ မျိုးကနေ ၃ မျိုးအထိ ရယူထားတဲ့အတွက် မြစိမ်းရောင်ကျေးရွာစီမံကိန်း ဆောင်ရွက်ခြင်းအားဖြင့် တိုးတက်လာမှု ရှိ မရှိကို စိစစ်သုံးသပ်နိုင်စွမ်း မရိကတိလည်း ဖော်ပြထားပါတယ်။ နာယကကြီးခင်ဗျား။ ထောက်ပံ့ငွေကိုလိုချင်တဲ့ ကျေးရွာတွေ များစွာကျန်ရှိနေပါသေးတယ်။ မရ ရှိသေးတဲ့ ကျေးရွာတွေရဲ့ အခွင့်အရေးတွေကို ထည့်သွင်းမစဉ်းစားဘဲ စီမံကိန်းထောက်ပံ့ကြေးရပြီးတဲ့ ကျေးရွာတွေကို အခြားထောက်ပံ့ကြေးတွေရရှိအောင် ဆောင်ရွက်ထားတာတွေသည် တရားမျှတမှုမရှိပါ။ ပွင့်လင်းမြင်သာတဲ့ စနစ်မရှိပါ။ ပြန်လည်စိစစ် သုံးသပ်သင့်ပါကြောင်း ပြည်သူ့ငွေစာရင်းပူးပေါင်းကော်မတီရဲ့ အစီရင်ခံစာအမှတ်(၇/၂၀၁၈)ကို အကြံပြု ဆွေးနွေးရင်း နိဂုံးချုပ်အပ်ပါတယ်။ အားလုံးကို ကျေးဇူးတင် ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ပြည်သူ့ငွေစာရင်းပူးပေါင်း ကော်မတီရဲ့ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာအမှတ်စဉ်(၇/၂၀၁၈) အပါအဝင် လွှတ်တော်ကိုယ်စားလှယ်များရဲ့ ဆွေးနွေးချက်များအပေါ် သက်ဆိုင်ရာ ပြည်ထောင်စုအဆင့်ဌာန၊ အဖွဲ့ အစည်းများက ပြန်လည်ရှင်းလင်းဆွေးနွေးခြင်းနဲ့ လွှတ်တော်ရဲ့ သဘောတူအတည်ပြုချက် ရယူခြင်း အစီအစဉ်တို့ကို ၃၀-၈-၂၀၁၈ ရက်(ကြာသပတေးနေ့) နံနက် ၁၀ နာရီကျင်းပပြုလုပ်မယ့် ပြည်ထောင်စုလွှတ်တော် အစည်းအဝေးမှာ ဆောင်ရွက်ရန်လျာထားပါကြောင်း ကြေညာပါတယ်။</speech>
</report>
</section>
</discussion>
<postface><title>ပြည်ထောင်စုလွှတ်တော် နာယက က အစည်းအဝေး (၁၃)ရက်မြောက်နေ့ ရပ်နားကြောင်းနှင့် (၁၄)ရက်မြောက်နေ့ ကျင်းပမည့် နေ့ရက်နှင့် ကြေညာခြင်း</title>
<speech type="speaker">အစီအစဉ်(၆) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နဝမ ပုံမှန်အစည်းအဝေး (၁၃)ရက်မြောက်နေ့ အစီအစဉ်ကို ရပ်နားပါမယ်။ ဒုတိယအကြိမ် ပြည်ထောင်စုလွှတ်တော် နဝမပုံမှန်အစည်းအဝေး (၁၄)ရက်မြောက်နေ့ကို မနက်ဖြန် ၂၀၁၈ ခုနှစ်၊ သြဂုတ်လ ၂၈ ရက် (အင်္ဂါနေ့) နံနက် ၁၀ နာရီ ကျင်းပပြုလုပ်မည် ဖြစ်ကြောင်းနှင့် ယနေ့အတွက် အစည်းအဝေးပြီးဆုံးကြောင်း ကြေညာပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">ပြည်ထောင်စုလွှတ်တော် ကိုယ်စားလှယ်များအားလုံး ထွက်ခွာ နိုင်ပါပြီခင်ဗျား။ ဒုတိယအကြိမ် ပြည်ထောင်စုလွှတ်တော် နဝမပုံမှန်အစည်းအဝေး (၁၃)ရက်မြောက်နေ့ အစည်းအဝေးကို မွန်းလွဲ ၁၅:၁၀ နာရီတွင် ရပ်နားပါသည်။</speech>
</postface>
</transcript>
</doc>
