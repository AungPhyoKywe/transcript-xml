<doc>
<docinfo>
<docno>02-04-13.xml</docno>
<pdf>02-04-13.pdf</pdf>
<term value="02">ဒုတိယအကြိမ်</term>
<session value="04" />
<sittingday value="13" />
<legislature value="union">ပြည်ထောင်စုလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် စတုတ္ထပုံမှန်အစည်းအဝေး (၁၃)ရက်မြောက်နေ့မှတ်တမ်း</title>
<date value='10-03-2017'>၁၃၇၈ ခုနှစ်၊ တပေါင်းလဆန်း ၁၃ ရက် (၂၀၁ရ ခုနှစ်၊ မတ်လ ၁၀ ရက်)(သောကြာနေ့</date>
</docinfo>
<transcript>
<preface>
<p>နေပြည်တော်ရှိ ပြည်ထောင်စုလွှတ်တော် အစည်းအဝေးခန်းမတွင် ဒုတိယအကြိမ် ပြည်ထောင်စု လွှတ်တော် စတုတ္ထပုံမှန်အစည်းအဝေး (၁၃)ရက်မြောက်နေ့ကို နံနက် ၁၀:ဝဝ နာရီင်ကျင်းပပါသည်။ ပြည်ထောင်စုလွှတ်တော် အစည်းအဝေးတွင် နာယကအဖြစ် အမျိုးသားလွှတ်တော် ဥက္ကဋ္ဌ မန်းဝင်းခိုင်သန်းက ဆောင်ရွက်ပြီး အခမ်းအနားမှူးအဖြစ် ပြည်ထောင်စုလွှတ်တော်ရုံး ညွှန်ကြားရေးမှူးချုပ် ဦးကျော်စိုးက ဆောင်ရွက်ပါသည်။</p>
<title>ပြည်ထောင်စုလွှတ်တော် နာယက နေရာယူခြင်း</title>
<speech type="mc">လေးစားအပ်ပါသော ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် စတုတ္ထပုံမှန်အစည်းအဝေးရဲ့ (၁၃)ရက်မြောက်နေ့ အစီအစဉ်စတင်ပါတော့မယ်။ ယနေ့အစည်းအဝေးကို ရန်ကုန် International School မှ ဆရာ/ဆရာများနှင့် ကျောင်းသား/ကျောင်းသူ ၄၅ ဦး၊ ပြည်သူ့လွှတ်တော်ကိုယ်စားလှယ် ဦးအုန်းခင်၏ မိတ်ဆွေများ ၁၀၄ ဦး၊ ပြည်သူ့လွှတ်တော်ကိုယ်စားလှယ် ဒေါက်တာအောင်နိုင်၏ မိတ်ဆွေ ၇၉ ဦး အပါအဝင် စုစုပေါင်း ၂၆၆ ဦး လာရောက်လေ့လာလျက်ရှိပါကြောင်း တင်ပြအပ်ပါတယ်။ ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="speaker">အားလုံးမင်္ဂလာပါ။</speech>
<speech type="mc">အားလုံးထိုင်နိုင်ကြပါပြီခင်ဗျား။</speech>
<title>ပြည်ထောင်စုလွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယအကြိမ် ပြည်ထောင်စုလွှတ်တော် စတုတ္ထပုံမှန်အစည်းအဝေး (၁၃)ရက်မြောက်နေ့မှာ ပြည်ထောင်စု လွှတ်တော် ကိုယ်စားလှယ်များစိစစ်ရေးကော်မတီရဲ့ တင်ပြချက်အရ အစည်းအဝေးတက်ရောက်ခွင့်ရှိတဲ့ ပြည်ထောင်စုလွှတ်တော်ကိုယ်စားလှယ်ဦးရေ စုစုပေါင်း ၆၄ရ ဦးရှိပြီး ဒီကနေ့ အစည်းအဝေးကို ၅၇၁ ဦး တက်ရောက်ပါတယ်။ တက်ရောက်ခွင့်ရှိတဲ့ ကိုယ်စားလှယ်ဦးရေစုစုပေါင်းရဲ့ ၈၈.၂၅ ရာခိုင်နှုန်းရှိပြီး သုံးပုံ တစ်ပုံထက် ကျော်လွန်တဲ့အတွက် ပြည်ထောင်စုလွှတ်တော်ဆိုင်ရာ ဥပဒေပုဒ်မ ၂၀ နဲ့ နည်းဥပဒေ ၁၂ နည်းဥပဒေခွဲ(ခ)တို့အရ အစည်းအဝေးအထမြောက်ကြောင်းနဲ့ စတင်ကျင်းပကြောင်း ကြေညာပါတယ်။</speech>
<title>ပြည်ထောင်စုလွှတ်တော် (၁၃)ရက်မြောက်နေ့ အစည်းအဝေး အစီအစဉ်ကြေညာခြင်း</title>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျာ။ ဒုတိယအကြိမ် ပြည်ထောင်စု လွှတ်တော် စတုတ္ထပုံမှန်အစည်းအဝေး (၁၃)ရက်မြောက်နေ့ အစီအစဉ်ကို လွှတ်တော်ကိုယ်စားလှယ်များထံ ဖြန့်ဝေထားတဲ့အတိုင်း ဆက်လက်ဆောင်ရွက်ပါမယ်။</speech>
<title>အစည်းအဝေးမတက်ရောက်နိုင်သော ပြည်ထောင်စုလွှတ်တော် ကိုယ်စားလှယ်များ ခွင့်ပန်ကြားခြင်းနှင့် အစည်းအဝေးတက်ရောက်မှု အခြေအနေကို မှတ်တမ်းတင်ခြင်း</title>
<speech type="speaker">အစီအစဉ်(၄)ဖြစ်ပါတယ်။ ဒီကနေ့ အစည်းအဝေးကို မတက်ရောက်နိုင်တဲ့ ပြည်ထောင်စုလွှတ်တော် ကိုယ်စားလှယ်များအတွက် ပြည်ထောင်စုလွှတ်တော် ကိုယ်စားလှယ်များစိစစ်ရေး ကော်မတီက ခွင့်ပန်ကြားဖို့ ဖြစ်ပါတယ်။</speech>
<speech><mp id="1157">ဦးမင်းဦး(အတွင်းရေးမှူး၊ ကိုယ်စားလှယ်များစိစစ်ရေးကော်မတီ)</mp>လေးစားအပ်ပါတဲ့ ပြည်ထောင်စုလွှတ်တော် နာယကကြီးခင်ဗျား။ ယနေ့ကျင်းပပြုလုပ်တဲ့ ဒုတိယအကြိမ် ပြည်ထောင်စု လွှတ်တော်စတုတ္ထပုံမှန်အစည်းအဝေး (၁၃) ရက်မြောက်နေ့ ၁၀-၃-၂၀၁ရ ရက်နေ့မှာ အစည်းအဝေးသို့ တက်ရောက်နိုင်ခြင်းမရှိတဲ့ ပြည်ထောင်စုလွှတ်တော် ကိုယ်စားလှယ်များရဲ့ ကိုယ်စား ပဲခူးတိုင်းဒေသကြီး မဲဆန္ဒနယ်အမှတ်(၆) မှ အမျိုးသားလွှတ်တော်ကိုယ်စားလှယ်၊ ပြည်ထောင်စုလွှတ်တော် ကိုယ်စားလှယ်များ စိစစ်ရေးကော်မတီ အတွင်းရေးမှူးဖြစ်သူ ကျွန်တော် ဦးမင်းဦးက ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက်နိုင်ခြင်းမရှိတဲ့ ပြည်ထောင်စုလွှတ်တော်ကိုယ်စားလှယ်များမှာ - - ဦးအင်ထုံးခါးနော်ဆမ် မြစ်ကြီးနား၊ - ဦးလုံဂျုံဆန်မိုင် ဆွမ်ပရာဘွမ်၊ - ဦးအေးမောင် ဘောလခဲ၊ - ဦးစံခင် ကန်ပက်လက်၊ - ဦးမြင့်ထွန်း တန့်ဆည်၊ - ဦးကျော်ဌေး လေရှီး၊ - ဦးသန်းထွန်းမြင့် ကလေးဝ၊ - ဒေါက်တာလှိုင်မြင့်ဟန် ကန့်ဘလူ၊ - ဒေါက်တာဝင်းအောင် ခင်ဦး၊ - ဒေါက်တာမင်းသိန်း ရေဦး၊ - ဒေါ်ချိုချိုဝင်း ကောလင်း၊ သရက်ချောင်း၊ ပေါင်းတည်၊ ရေစကြို၊ ပျော်ဘွယ်၊ ကျောက်ပန်းတောင်း၊ မြစ်သား၊ ပေါင်၊ မြောက်ဦး၊ - ဒေါက်တာအေဇင်လတ် - ဦးမျိုးဇော်အောင် - ဦးအောင်စိုး - ဒေါက်တာခင်စိုးစိုးကြည် - ဦးအေးမင်းအောင်(ခ) ဦးမင်းမင်း - ဦးတိုးရွှေ(ခ) ဒေါက်တာတင်ဌေးအောင် - ဦးသောင်းအေး - ဦးရွှေကို - ဒေါက်တာလင်းလင်းကျော် - ဒေါ်မိကွန်ချမ်း - ဦးဦးလှစော - ဒေါက်တာအေးမင်း - ဒေါက်တာသန်းဝင်း - ဦးမြင့်လွင် - သူရဦးသက်ဆွေ - ဒေါ်ဇင်မာအောင် ဦးဝင်းမြင့် - ဒေါ်နန်းခင်စော - ဒေါ်နန်းခမ်းအေး - ဦးစိုင်းဆိုင်မိုင်း - ဦးစိုင်းသီဟကျော် - ဦးစိုင်းကျော်မိုး - ဦးလင်းဇော်ထွန်း - ဦးထွန်းကျော် - ဒုတိယဗိုလ်မှူးကြီးမိုးကျော် - ဒုတိယဗိုလ်မှူးကြီးစိုင်းအိုက်လှ ဦးနောင်နဂျတန် - ဒေါ်နော်မြေး မြောက်ဥက္ကလာပ။ တွံတေး၊ ကိုကိုးကျွန်း၊ ရန်ကင်း၊ တာမွေ၊ ကွန်ဟိန်း၊ နမ္မတူ၊ မိုင်းကိုင်၊ မိုင်းရယ်၊ မိုင်းပန်၊ မိုင်းဖြတ်၊ နမ့်ခမ်း၊ တပ်မတော်သား၊ တပ်မတော်သား၊ ကချင်-၄၊ ကယား-၁၁။ ပဲခူး-၅၊ ပဲခူး-၇၊ - ဦးဖြေရယ်(ခ) ဦးမြင့်သန်းထွန်း - ဒေါ်နန်းနီနီအေး ကရင်-၆၊ - ဒေါက်တာမျိုးအောင် ကရင်-၁၀၊ - ဦးဝင်းအောင် စစ်ကိုင်း-၃။ - ဒေါက်တာတင်တင်ဝင်း - ဒေါက်တာမြသောင်း - ဦးအောင်သိန်း - ဦးအောင်ကြည်ညွန့် - ဦးခင်အောင်မြင့် မန္တလေး-၈၊ - ဦးမောင်မောင်ဆွေ မန္တလေး-၉၊ - ဦးလှမြင့်(ခ) ဦးလှမြင့်သန်း မွန်-၁၁၊ - ဦးစိုးဝင်း ရခိုင်-၁၂၊ - ဦးမြင့်နိုင် ရခိုင်-၅၊ - ဦးအေးသာအောင် ရခိုင်-၆၊ - ဦးအေးဗိုလ် ရန်ကုန်-၁၁၊ - ဒေါက်တာဌေးကြွယ် - ဦးဇော်မင်းလတ်(ခ) ဦးကိုလတ် ဦးစိုင်းဝင်းလှိုင်ခမ်း - ဗိုလ်မှူးချုပ်ကိုကိုဝင်း တပ်မတော်သား တို့ဖြစ်ကြပါတယ်။ ယခင်က ခွင့်ပန်ကြားသဖြင့် ပြည်ထောင်စုလွှတ်တော်က ခွင့်ပြုထားသူ ၁၈ ဦး ရှိပြီး၊ ယနေ့ ခွင့်ပန်ကြားသူ ၅၈ ဦးဖြစ်တဲ့အတွက် စုစုပေါင်းခွင့်ပန်ကြားသူ ၇၆ ဦး ဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနဲ့ ယနေ့ခွင့်ပန်ကြားသူ ပြည်ထောင်စုလွှတ်တော်ကိုယ်စားလှယ် ၅၈ ဦးအား ခွင့်အဖြစ် သတ်မှတ် ခွင့်ပြုပေးနိုင်ပါရန် ပြည်ထောင်စုလွှတ်တော် နာယကကြီးအား လေးစားစွာ တင်ပြပန်ကြားအပ်ပါတယ် ခင်ဗျား။</speech>
<speech type="speaker">ခွင့်ပန်ကြားသူအားလုံးကို ခွင့်ပြုပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် စတုတ္ထပုံမှန်အစည်းအဝေး (၁၃) ရက်မြောက်နေ့ကို တက်ရောက်ခွင့်ရှိတဲ့ လွှတ်တော်ကိုယ်စားလှယ် ၆၄ရ ဦး၊ ယခင်က ခွင့်ပြုထားသူ ၁၈ ဦး၊ ယနေ့ခွင့်ပန်ကြား၍ ခွင့်ပြုထားသူ ၅၈ ဦး ဖြစ်တဲ့အတွက် ခွင့်ပြုထားသူ စုစုပေါင်း ၇၆ ဦး ဖြစ်ပြီး ခွင့်မဲ့ပျက်ကွက်သူမရှိပါ။ လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေ တင်ပြချက်ကို အတည်ပြုရန် လွှတ်တော်က သဘောတူပါသလားခင်ဗျား။ ရှမ်း-၁၊ ရှမ်း-၃ နှင့် သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">ပြည်ထောင်စုလွှတ်တော်က သဘောတူတဲ့အတွက် ပြည်ထောင်စုလွှတ်တော် ဆိုင်ရာနည်းဥပဒေ ၄ နည်းဥပဒေခွဲ(ခ)အရ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို အတည်ပြုမှတ်တမ်းတင်ကြောင်း ကြေညာပါတယ်။ နိုင်ငံတော်သမ္မတ ဦးထင်ကျော် ဦးဆောင်သော မြန်မာကိုယ်စားလှယ်အဖွဲ့ ကမ္ဘောဒီးယားနိုင်ငံဘုရင်မင်းမြတ်၏ ဖိတ်ကြားချက်အရ သွားရောက်ခဲ့သည့် ချစ်ကြည်ရေးခရီးစဉ်ကို မှတ်တမ်းတင်ခြင်း၊</speech>
</preface>
<discussion>
<section value="Order">
<speech type="speaker">အစီအစဉ်(၅) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ပြည်ထောင်စု သမ္မတမြန်မာနိုင်ငံတော်၊ နိုင်ငံတော်သမ္မတ ဦးထင်ကျော် ဦးဆောင်တဲ့ မြန်မာကိုယ်စားလှယ်အဖွဲ့ ကမ္ဘော ဒီးယားနိုင်ငံ ဘုရင်မင်းမြတ် ပရယ်ဘတ် ဆမ်ဒက် ပရယ် ဘိုရိုနစ် နိုရိုဒွန် သီဟာမိုနီ (Preah Bat Samdach Preah Baromneath Norodom Sihamoni)ရဲ့ ဖိတ်ကြားချက်အရ ၂၀၁ရ ခုနှစ်၊ ဖေဖော်ဝါရီလ ၃ ရက်မှ ၆ ရက်အထိ သွားရောက်ခဲ့တဲ့ ချစ်ကြည်ရေးခရီးစဉ်နဲ့စပ်လျဉ်းပြီး နိုင်ငံတော်သမ္မတထံမှ ပြည်ထောင်စု လွှတ်တော် နာယကထံသို့ နိုင်ငံတော်သမ္မတရုံးရဲ့ ၇-၃-၂၀၁ရ ရက်စွဲပါစာအမှတ်၊ ၃(၁)/၁/သမ္မတရုံးဖြင့် သဝဏ်လွှာ ပေးပို့ထားပါတယ်။ အထက်ပါ နိုင်ငံတော်သမ္မတဦးဆောင်တဲ့ မြန်မာကိုယ်စားလှယ်အဖွဲ့ရဲ့ ချစ်ကြည်ရေးခရီးစဉ်ကို ပြည်ထောင်စုလွှတ်တော်က မှတ်တမ်းတင်ကြောင်း ကြေညာပါတယ်။</speech>
</section>
<section value="Bill">
<bill>
<title>၂၀၁ရ - ၂၀၁၈ ဘဏ္ဍာနှစ် အမျိုးသားစီမံကိန်းဥပဒေကြမ်း၏ နောက်ဆက်တွဲ-၂ ပါ စီမံကိန်းလုပ်ငန်းများ နှင့်စပ်လျဉ်း၍ ဥပဒေကြမ်းပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာ(ပြင်ဆင်ဖြည့်စွက်ချက်)အပေါ် လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၆) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ၂၀၁၇-၂၀၁၈ ဘဏ္ဍာနှစ်၊ အမျိုးသားစီမံကိန်းဥပဒေကြမ်း နောက်ဆက်တွဲ-၂ ပါ စီမံကိန်းလုပ်ငန်းများနှင့်စပ်လျဉ်း၍ ဥပဒေကြမ်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာ (ပြင်ဆင် ဖြည့်စွက်ချက်)ကို ၆-၃-၂၀၁ရ ရက်က ကျင်းပပြုလုပ်တဲ့ ပြည်ထောင်စုလွှတ်တော်အစည်းအဝေးမှာ ဖတ်ကြား တင်ပြခဲ့ပြီး ဖြစ်ပါတယ်။ အဆိုပါ ပြင်ဆင်ဖြည့်စွက်ချက် အစီရင်ခံစာနဲ့စပ်လျဉ်းပြီး မူနဲ့အခြေခံသဘော ဆွေးနွေးဖို့ အမည် စာရင်းပေးထားတဲ့ လွှတ်တော်ကိုယ်စားလှယ် ၁၅ ဦးရှိပါတယ်။ လွှတ်တော်ကိုယ်စားလှယ် တစ်ဦးချင်း အနေနဲ့ သတ်မှတ်ချိန် ၆ မိနစ်အတွင်း ဆွေးနွေးဖို့ဖြစ်ပါတယ်။</speech>
<speech type="speaker">ဦးစွာ ဦးဥက္ကာမင်း တနင်္သာရီတိုင်းဒေသကြီး မဲဆန္ဒနယ်အမှတ်(၈) ဆွေးနွေးဖို့ဖြစ်ပါတယ်။</speech>
<speech><mp id="1260">ဦးဥက္ကာမင်း(မဲဆန္ဒနယ်အမှတ်-၈၊ တနင်္သာရီတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ၊ ပြည်ထောင်စုလွှတ်တော် ကိုယ်စားလှယ်များအားလုံးကို မင်္ဂလာပါဆိုပြီးတော့ နှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ တနင်္သာရီတိုင်းဒေသကြီး၊ မဲဆန္ဒနယ်အမှတ်(၈)မှ အမျိုးသားလွှတ်တော်ကိုယ်စားလှယ်၊ အမျိုးသားလွှတ်တော် ပြည်တွင်းပြည်ပ အလုပ်သမားဆိုင်ရာကော်မတီ အဖွဲ့ဝင်ဖြစ်သူ ဦးဥက္ကာမင်း ဖြစ်ပါတယ်။ ၂၀၁၇-၂၀၁၈ ဘဏ္ဍာနှစ်၊ အမျိုးသားစီမံကိန်းဥပဒေကြမ်းအပေါ်မှာ ပြည်ထောင်စုလွှတ်တော် ဥပဒေကြမ်းပူးပေါင်းကော်မတီရဲ့ လေ့လာတွေ့ရှိချက် အစီရင်ခံစာ (ပြင်ဆင်ဖြည့်စွက်ချက်)ကို ထောက်ခံ အကြံပြုဆွေးနွေးသွားမှာ ဖြစ်ပါတယ်။ အစီရင်ခံစာရဲ့ အပိုဒ်(၃)မှာ (က)၊ (ခ)၊ (ဂ) ဆိုပြီးတော့ အပိုဒ်ခွဲငယ် ၃ ခု ပါပါတယ်။ ကျွန်တော့အနေနဲ့ အပိုဒ် ၃(က)နဲ့ (ခ)ကို အလုပ်သမားရေးရာရှုထောင့်ကနေပြီးတော့ အကြံပြု ဆွေးနွေးသွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျား။ အပိုဒ် ၃(က)မှာဆိုရင် လတ်တလော ရပ်ဆိုင်းသင့်တဲ့ လုပ်ငန်းစီမံကိန်းများဆိုပြီးတော့ ကျွန်တော်တို့ စက်ရုံ၊ အလုပ်ရုံပေါင်း ၄၄ ခု ပါဝင်တာကို တွေ့ရှိရမှာ ဖြစ်ပါတယ်။ အဲဒီတော့ ဘာကြောင့်မို့လို့ ကျွန်တော်တို့က လတ်တလောရပ်ဆိုင်းသင့်သလဲဆိုတဲ့ လုပ်ငန်း စီမံကိန်းတွေကို ပြန်ပြီးတော့ကြည့်တဲ့အခါမှာ ဥပဒေကြမ်းပူးပေါင်းကော်မတီရဲ့ အစီရင်ခံစာမှာ ပါဝင်တာ ကတော့ နိုင်ငံတော်နဲ့ နိုင်ငံသားတို့ရဲ့ အကျိုးစီးပွားအတွက် ရလဒ်ကောင်းများ ဖော်ဆောင်ပေးနိုင်မှု မရှိခြင်းနဲ့ စီးပွားရေးအရတွက်ခြေကိုက်မှုမရှိခြင်းတို့ကြောင့် ပြန်လည်သုံးသပ်နိုင်ရန် လတ်တလော ရပ်ဆိုင်းထားပြီး စနစ်တကျ လေ့လာသုံးသပ်ပြီးမှသာ တွေ့ရှိချက်များအပေါ်မူတည်ပြီးတော့ ဆက်လက် ဆောင်ရွက်သင့်တယ်လို့ အစီရင်ခံစာမှာ ဖော်ပြထားတာကို တွေ့ရှိရမှာဖြစ်ပါတယ်။ အဲဒီတော့ လုပ်ငန်းတွေဟာ ကျွန်တော်တို့ ရှေ့အဆက်ဆက်ကလည်း ကျွန်တော်တို့ ဒီလုပ်ငန်းတွေ ပြန်လည်သုံးသပ်ကြည့်မယ်ဆိုရင် နိုင်ငံတော်နဲ့ နိုင်ငံသားတို့ရဲ့ အကျိုးစီးပွားမရှိဘဲနဲ့ နှစ်စဉ်နှစ်တိုင်း အရှုံးပေါ်နေတဲ့ လုပ်ငန်းတွေပဲ ဖြစ်ပါတယ်။ အဲဒီတော့ အဲဒီအရှုံးပေါ်နေတဲ့လုပ်ငန်းတွေကို လတ်တလော ရပ်ဆိုင်းထားပြီးမှ ပြန်လည်စိစစ်မယ်ဆိုတဲ့ ဥပဒေကြမ်းပူးပေါင်းကော်မတီရဲ့ အကြံပြုချက်ကို ကျွန်တော် တို့အနေနဲ့ သဘောတူကြောင်း၊ ထောက်ခံပါကြောင်း အရင် ဦးစွာပထမ ပြောကြားပါရစေ။ ထပ်မံပြီးတော့ ဒီလုပ်ငန်းတွေကို ပြန်လည်စိစစ်လေ့လာသုံးသပ်ပြီးတဲ့အခါမှာ အပြီးအတိုင် ရပ်ဆိုင်းသင့်တဲ့ လုပ်ငန်းတွေလည်း ပါဝင်လာမှာဖြစ်မယ်လို့ ကျွန်တော့အနေနဲ့ ထင်မြင်ယူဆမိပါတယ်။ ကျွန်တော့တို့အနေနဲ့ အစဉ်အဆက် အရှုံးပေါ်နေတဲ့လုပ်ငန်းတွေကို အရင် ဒုံရင်း ဒုံရင်းအတိုင်းပဲ ဆက်လက်ပြီး ထားမယ်ဆိုရင် နိုင်ငံတော်ရဲ့ ဘဏ္ဍာငွေတွေ ဆုံးရှုံးနစ်နာမှု ဖြစ်နိုင်ပါတယ်။ ဒီအတွက် ကျွန်တော်တို့က ပြတ်ပြတ်သားသားနဲ့ကို စိစစ်တွေ့ရှိချက် အစီရင်ခံစာအတိုင်း အမှန်တကယ် ရပ်ဆိုင်းသင့်တဲ့ လုပ်ငန်း တွေကို အမှန်တကယ် ပြတ်ပြတ်သားသား ရပ်ဆိုင်းဖို့ လိုအပ်ပါလိမ့်မယ်။ နောက်တစ်ခုအနေနဲ့ ကျွန်တော် အပိုဒ်၃(ခ)ကို ဆွေးနွေးချင်ပါတယ်။ အပိုဒ် ၃(ခ)မှာ ပြည်တွင်း ပြည်ပမှ နည်းပညာနဲ့ အရင်းအနှီးများဖိတ်ခေါ်ပြီး နိုင်ငံတော်နဲ့ အကျိုးတူဆောင်ရွက်သင့်တဲ့ လုပ်ငန်း စီမံကိန်းများဆိုပြီးတော့ လုပ်ငန်းစီမံကိန်း၄ ခုရှိတာကို တွေ့ရပါလိမ့်မယ်။ အဲဒီတော့ ပြည်တွင်းပြည်ပမှ လုပ်ငန်းရှင်တွေကို ဖိတ်ခေါ်မယ်၊ နိုင်ငံတော်နဲ့ အကျိုးတူပူးပေါင်းဆောင်ရွက်မယ်ဆိုရင် ကျွန်တော့အနေနဲ့ ဒီနေရာမှာ မေးစရာမေးခွန်း ရှိလာပါတယ်။ အဲဒါကတော့ နိုင်ငံပိုင်စက်မှု၊ လက်မှု၊ စက်ရုံ၊ အလုပ်ရုံတွေမှာ လုပ်နေကြတဲ့ ကျွန်တော်တို့ ဝန်ထမ်းတွေဟာ နိုင်ငံ့ဝန်ထမ်းတွေ ဖြစ်ပါတယ်။ ပြင်ပအလုပ်သမား မဟုတ် ကြပါဘူး။ အဲဒီတော့ ကျွန်တော်တို့ အကျိုးတူဆောင်ရွက်မယ်၊ အကျိုးတူဆောင်ရွက်တာပဲဖြစ်ဖြစ်၊ ပုဂ္ဂလိကကို အငှားချထားတာပဲဖြစ်ဖြစ်၊ လုပ်မယ်ဆိုရင် ကျွန်တော်တို့ နိုင်ငံ့ဝန်ထမ်းအနေနဲ့ ဆက်သွားမလား၊ ပြင်ပပုဂ္ဂလိက အလုပ်သမားတွေအနေနဲ့ပဲ ဆက်သွားမလားဆိုတာ ကျွန်တော်တို့ မေးစရာမေးခွန်း ရှိလာ ပါတယ်။ ဘာဖြစ်လို့လဲ ဆိုတော့ နိုင်ငံ့ဝန်ထမ်းတွေ ခံစားနေရတဲ့ နိုင်ငံ့ဝန်ထမ်းဥပဒေ၊ နည်းဥပဒေ အကျိုး ခံစားခွင့်တွေနဲ့ ပြင်ပပုဂ္ဂလိကအလုပ်သမားတွေရဲ့ အလုပ်သမားဥပဒေအခွင့်အရေးတွေဟာ မတူညီလို့ပဲ ဖြစ်ပါတယ်။ အဲဒီလို အကျိုးတူလုပ်ဆောင်တဲ့နေရာမှာ ပြင်ပလုပ်ငန်းရှင်တွေကလည်း နိုင်ငံ့ဝန်ထမ်းတွေကို အလုပ်ထဲမှာ တာဝန်ပေးမယ့်အစား ပြင်ပပုဂ္ဂလိက အလုပ်သမားတွေအဖြစ်ပဲ လိုလားကြပါလိမ့်မယ်။ ဒီအတွက်ဆိုရင် ကျွန်တော်တို့ အရှေ့ အရှေ့ထွေမှာ နမူနာတွေရှိပါတယ်။ ကျွန်တော်တို့ မကြာသေးခင်ကမှ ပြီးသွားတဲ့ ၈ လကျော်ကြာ ဆန္ဒပြမှုဖြစ်ခဲ့တဲ့ မန္တလေးတိုင်း၊ စဉ့်ကိုင်မြို့နယ်မှာရှိတဲ့ ပုလိပ်ချည်မျှင်နဲ့ အထည်စက်ရုံ ကိစ္စမှာ ဖြစ်ပွားခဲ့တဲ့ ကိစ္စတွေအားလုံးဟာ ဒီလိုနိုင်ငံပိုင်စက်ရုံကနေ ပုဂ္ဂလိကကို အငှား ချထားရာကနေ မပြတ်မသားလုပ်ဆောင်ခဲ့တဲ့၊ ချုပ်ဆိုခဲ့တဲ့ စာချုပ်တွေကြောင့် အရင်းခံလာတာဖြစ်တယ်လို့ ကျွန်တော့အနေနဲ့ ဒီနေရာမှာ ပြောကြားချင်ပါတယ်။ ဒါကြောင့်မို့လို့ နိုင်ငံ့ဝန်ထမ်းတွေအနေနဲ့ ပြင်ပပုဂ္ဂလိက အလုပ်သမားပုံစံကို သွားမယ်ဆိုရင် သက်ဆိုင်ရာဝန်ကြီးဌာန၊ စက်မှုဝန်ကြီးဌာနလည်းဖြစ်တယ်။ ပြီးတော့ ဆက်စပ်ဝန်ကြီးဌာန၊ အလုပ်သမားရေးရာဝန်ကြီးဌာနတို့နဲ့ ပူးပေါင်းပြီးတော့ ကြိုတင်ပြီးတော့ ကျွန်တော်တို့ စံနှုန်းတစ်ခု၊ မူဝါဒတစ်ခုကို ချမှတ်ဖို့ လိုပါလိမ့်မယ်ဆိုပြီးတော့ ကျွန်တော့အနေနဲ့ အကြံပြုတင်ပြချင် ပါတယ်။ နောက်တစ်ခုက အဲဒီလို စံနှုန်းတွေချမှတ်တဲ့နေရာမှာ နိုင်ငံ့ဝန်ထမ်းတွေရဲ့ အကျိုးခံစားခွင့်တွေ၊ လျော်ကြေးပင်စင်တွေ၊ ပြီးရင် အလုပ်သမားတွေရဲ့ အကျိုးခံစားခွင့်၊ ဘဝလုံခြုံမှုတွေကို ရှေးရှုပြီးတော့ ရေးဆွဲဖို့ လိုပါလိမ့်မယ်ဆိုပြီးတော့ အကြံပြုလိုပါတယ်။ နောက်တစ်ခု ကျွန်တော်တို့ အကျိုးတူလုပ်ငန်းပဲဖြစ်ဖြစ်၊ ပုဂ္ဂလိကကို အငှားချထားတာပဲဖြစ်ဖြစ် ကျွန်တော်တို့ စာချုပ်ချုပ်ဆိုရပါလိမ့်မယ်။ စာချုပ်ချုပ်ဆိုတဲ့နေရာမှာလည်း နိုင်ငံသူနိုင်ငံသားတွေရဲ့ အကျိုးစီးပွား၊ နိုင်ငံတော်ရဲ့အကျိုးစီးပွား၊ အလုပ်သမားတွေရဲ့ဘဝလုံခြုံမှု၊ အလုပ်ရှင်တွေရဲ့ ညီညွတ်မျှတမှု တွေကို အခြေခံပြီး ကျွန်တော်တို့ စာချုပ်ချုပ်ဆိုဖို့ လိုပါတယ်။ အရှေ့အရှေ့မှာ ချုပ်ဆိုခဲ့တဲ့ စာချုပ်တွေဟာ ပထမချုပ်ဆိုခဲ့တုန်းက ပန်ဒါစက်ရုံမှာ စာချုပ်ချုပ်ဆိုခဲ့တုန်းက ပထမ နှစ် ၃၀ ဆိုပြီးတော့ ၁၀ နှစ်တစ်ကြိမ်၊ ၁၀ နှစ် တစ်ကြိမ်၊ ၁၀ နှစ် တစ်ကြိမ် ချုပ်ဆိုမယ်ဆိုပြီးတော့ စာချုပ်မှာ ပါခဲ့ပါတယ်။ ၂၀၁၄ မှာ ပြန်လည် ပြင်ဆင်တဲ့ စာချုပ်မှာကျတော့ နှစ် ၃၀ ကို ဒါရိုက်ချုပ်ဆိုပြီးတော့ နောက်ထပ်သက်တမ်း တိုးတာက ၁၀ နှစ် တစ်ကြိမ်၊ ၁၀ နှစ် တစ်ကြိမ် ဆိုတော့ နှစ် ၅၀ ဖြစ်သွားပါတယ်။ ပြန်စဉ်းစားကြည့်မယ်ဆိုရင် ကျွန်တော်တို့တွေ သေသွားသည့်တိုင်အောင် ဒီစက်ရုံ၊ အလုပ်ရုံ တွေဟာ သားစဉ်မြေးဆက် ကျွန်တော်တို့ မစားရဘဲနဲ့ လုပ်ငန်းရှင်တွေ တစ်ဖက်သတ်ချည်း ရေးဆွဲခဲ့တဲ့ စာချုပ်တွေ ဖြစ်နေလို့ပါပဲ။ ဒါကြောင့်မို့ နိုင်ငံတော်နဲ့ ချုပ်ဆိုမယ့်စာချုပ်တွေမှာ နိုင်ငံသူ၊ နိုင်ငံသားတွေရဲ့ အကျိုးစီးပွား၊ အလုပ်သမားတွေရဲ့ဘဝလုံခြုံမှုအတွက် စဉ်းစားပြီးတော့ စာချုပ်တွေကိုလည်း အခုကတည်း ကနေပြီးတော့ ကျွန်တော်တို့ ပြင်ဆင်ထားဖို့လိုပါမယ်လို့ ပြောကြားရင်းနဲ့ပဲ ကျွန်တော့အနေနဲ့ နိဂုံးချုပ်အပ် ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဆက်လက်ပြီး ဦးခင်ဝင်း မကွေးတိုင်းဒေသကြီး မဲဆန္ဒနယ်အမှတ်(၂) ဆွေးနွေးဖို့ဖြစ်ပါတယ်။</speech>
<speech><mp id="1277">ဦးခင်ဝင်း (မဲဆန္ဒနယ်အမှတ်-၂၊ မကွေးတိုင်းတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးကိုမင်္ဂလာပါလို့ နှုတ်ခွန်းဆက်သပါတယ်။ ကျွန်တော်ကတော့ မကွေးတိုင်းဒေသကြီး၊ မဲဆန္ဒနယ်အမှတ်(၂)မှ အမျိုးသားလွှတ်တော်ကိုယ်စားလှယ် ဦးခင်ဝင်း ဖြစ်ပါတယ်။ ၂၀၁၇-၂၀၁၈ ဘဏ္ဍာနှစ်၊ အမျိုးသားစီမံကိန်းဥပဒေကြမ်းအပေါ် ပြည်ထောင်စု သက်တော်ထင်တယ် တက် အောင်မြင်အောက် ကြပ်မတ်၍ သက်ဆိုင်ရာဝန်ကြီးဌာနအနေဖြင့် အထူးစီမံချက်ချမှတ်ကာ ဆက်လက်အကောင်အထည်ဖော် ဆောင်ရွက်သင့်ကြောင်း လေ့လာထားတဲ့ ရေနံ ဓာတုစက်ရုံစု သံပုရာကန်နဲ့ပတ်သက်ပြီးတော့ ကျွန်တော် ဆွေးနွေးသွားမှာ ဖြစ်ပါတယ်။ ဒီစက်ရုံဟာ ဘက်စုံအထူးလေ့လာထားရမည့် စက်ရုံဆိုတာလည်း မှန်ပါတယ်။ ဗမာပြည်မှာ အမှန် တကယ် ရေနံချက်နိုင်တာဆိုလည်း ဒီတစ်ရုံတည်းရှိပါတယ်။ ဒါတောင် Capacity က အတော်ကျဆင်းနေ ပါတယ်။ သံပုရာကန်စက်ရုံကို ၁၉၈၂ ခု၊ ဇွန်လ ၂၁ ရက်နေ့က စတင်ပြီးတော့ လည်ပတ်ခဲ့တာဖြစ်ပါတယ်။ မူလဒီစက်ရုံရဲ့ ဒီဇိုင်း Capacity ဟာ ၁ နေ့ကို ဂါလန် ၈၇၅၀၀၀ ချက်လုပ်နိုင်တာ ဖြစ်ပါတယ်။ ဒါပေမယ့် လက်ရှိော့ ဂါလန် ၃ သိန်းလောက်သာ ချက်နိုင်တဲ့အခြေအနေမှာ ရှိပါတော့တယ်။ ဒါကြောင့် မန်းရေနံချက်စက်ရုံစုရဲ့ Capacity ကိုလည်း မြှင့်တင်ပေးဖို့ လိုနေပါတယ်လို့ ကျွန်တော် ဒီနေရာကနေ ဆွေးနွေးလိုပါတယ်။ ကုန်ကြမ်းရရှိမှုအခြေအနေမှာလည်း မန်းရေနံမြေ၊ ထောက်ရှာပင်ကမ်းနီရေနံမြေ၊ ထန်းကိုင်း ရေနံမြေ၊ ဒဟတ်ပင်ရေနံမြေ၊ ညောင်တုန်းရေနံမြေ၊ ရေနံချောင်းရေနံမြေ၊ ကျောက်ခွက်လက်ပံတိုရေနံမြေ၊ ရွှေပြည်သာ ရေနံမြေတို့မှ သင်္ဘောနဲ့သယ်ဆောင်နေရပြီး ယခုလိုရာသီမျိုးမှာ ဧရာဝတီမြစ်ကြောင်း တိမ်ကော ကြပ်တည်းမှုကြောင့် ကြန့်ကြာနေမှုကိုလည်း ထည့်သွင်းစဉ်းစားစေချင်ပါတယ်။ အထက်ပါရေနံမြေ ၈ ခုမှ ၈-၃-၂၀၁ရ နှစ်၊ ထုတ်လုပ်မှုပမာဏဟာ ဂါလန် ၁၈၁၂၃၀ ရှိပါတယ်။ ရေနံချက်စက်ရုံရဲ့ ချက်လုပ်နိုင်တဲ့ ဂါလန်က တစ်နေ့ကို ၃ သိန်းလောက် ချက်နိုင်ပါတယ်။ ဒါဆိုရင် ဂါလန် ၁၁၈၇၇၀ လိုနေဦးမှာ ဖြစ်ပါတယ်။ တစ်ပတ်ကို ၄ ရက် ခွဲလောက်ပဲချက်နိုင်မယ့် အခြေအနေဖြစ်နေပါတယ်။ ရေရှည်စက်ရုံအဆင့် လည်ပတ်ဖို့ အတွက်ဆိုရင် မဖြစ်မနေ စဉ်းစားရတော့မှာ ဖြစ်ပါတယ်။ ရေနံရှာဖွေတူးဖော်ရေးဘက် MOE ဘက်ကို ပြန်ကြည့်မယ်ဆိုရင်လည်း ဒီနေ့တွင်းတူးစက်တွေဟာ ကျောက်ခွက်ရေနံမြေမှာ နေရှင်နယ် ၅၅(၁)၊ လက်ပန်တိုရေနံမြေမှာ L 350 နေရှင်နယ် ၅၅(၃)၊ ထောက်ရှာပင်မှာ TM ၃၊ TM ၆၊ တွင်းတူးစက် ၆ စက်လောက်နဲ့ ဗမာတစ်နိုင်ငံလုံး ရေနံတူးနေတာဟာလည်း အလွန်ကျဉ်းမြောင်းပါတယ်။ မပြည့်စုံဘူးလို့ ပြနေတယ်လို့ ကျွန်တော် ဒီနေရာကနေ သုံးသပ်ဆွေးနွေးလိုပါတယ်။ မန်းရေနံချောင်း၊ ချောက်ကဲ့သို့ ရေနံမြေများမှာလည်း နိုင်ငံခြားကုမ္ပဏီများနဲ့ ဖက်စပ်လုပ်နေတာကို ထုတ်လုပ်ရေးအပိုင်းမှာ မြေပြင်အခြေအနေကို ပြည်ထောင်စုအစိုးရအနေနဲ့ အထူးအစီအစဉ်ဖြင့် ကြပ်မတ် လေ့လာသင့်ပါတယ်လို့ ကျွန်တော် ဆွေးနွေးလိုပါတယ်။ သံပုရာကန်ရေနံချက်စက်ရုံဟာ မင်းလှမြို့နယ် ထဲမှာ ရှိပါတယ်။ ရေနံတွင်းတိမ် တူးဖော်ထုတ်လုပ်ခြင်းမှာလည်း တစ်နိုင်ငံလုံး ၃၅ ကွက်ထဲမှာ ၃၄ ကွက်က မင်းလှမြို့နယ်ထဲမှာ ရှိနေပါတယ်။ ဧကပေါင်းဆိုလို့ရှိရင် ၂၂၆၃ရ ဧကကို ပုဂ္ဂလိကခွင့်ပြုပြီးတော့ ပုဂ္ဂလိက တွင်းတိမ်ရေနံတူးဖော်နေပါတယ်။ ဒါဆိုရင် MOGE က M3၊ M6၊ L350 ကဲ့သို့ ပေ ၂၅၀၀ အောက် တူးနိုင်သော စက်များဖြင့် အဲဒီဒေသကို တူးဖော်ဆိုရင်ရော မဖြစ်နိုင်ဘူးလား။ ဒါမှမဟုတ် ၎င်းဒေသမှာ ထွက်ရှိတဲ့ ရေနံကို အစိုးရသတ်မှတ်ဈေး ၁ စည်ကို ၅,၉၀၀ ကျပ်ဖြင့်ဝယ်ယူပြီး သံပုရာကန်စက်ရုံ လိုအပ်ချက်ကို ဖြည့်ဆည်းပေးနိုင်မည်လား ဆိုတာကိုလည်း စဉ်းစားသင့်ပါတယ်။ နိဂုံးချုပ်အနေဖြင့် နိုင်ငံတော်နှင့် နိုင်ငံသားတို့၏ အကျိုးစီးပွားအတွက် ဆက်လက်ဆောင်ရွက် နေသော ရေနံဓာတုစက်ရုံစု မန်းသံပုရာကန်ကို ပြည်ထောင်စုအစိုးရအဖွဲ့မှ ကြပ်မတ်ဆောင်ရွက်ရာတွင် အဓိကအခန်းမှ ပါဝင်နေသော ကုန်ကြမ်းရရှိရေးအတွက် ရှာဖွေတူးဖော်ထုတ်လုပ်ရေးလုပ်ငန်းများကို လုပ်ကိုင်နေသော MOGE ကိုလည်း ပြည်ထောင်စုအစိုးရအနေဖြင့် မြေပြင်အနေအထားကို ဘက်စုံအထူး အလေးထား ကြပ်မတ်ဆောင်ရွက်သင့်ပါကြောင်း တိုက်တွန်းအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးလှဆန်း မကွေးတိုင်းဒေသကြီး မဲဆန္ဒနယ်အမှတ်(၁) ဆွေးနွေးဖို့ဖြစ်ပါတယ်။</speech>
<speech><mp id="1276">ဦးလှဆန်း (မဲဆန္ဒနယ်အမှတ်-၁၊ မကွေးတိုင်းတိုင်းဒေသကြီး)</mp>ပြည်ထောင်စုလွှတ်တော် နာယကကြီး၊ ပြည်ထောင်စုလွှတ်တော်ကိုယ်စားလှယ်များ၊ ပြည်ထောင်စုဝန်ကြီး၊ ဒု-ဝန်ကြီးများနဲ့ တက်ရောက် လေ့လာသူများအားလုံးခင်ဗျာ။ ကိုယ်ချင်းစာစိတ်ထားတတ်ရန် ဆုံးမစကားဖြစ်တဲ့ ကိုယ်မကြိုက်သော ကာယကံ၊ ကိုယ်မကြိုက်သော ဝစီကံ၊ ကိုယ်မကြိုက်သော မနောကံဖြင့် သူတစ်ထူးအပေါ်မပြုရဆိုတဲ့ ဆုံးမစာဖြင့် မင်္ဂလာရှိစွာ မကွေးတိုင်းဒေသကြီး၊ မဲဆန္ဒနယ်အမှတ်(၁) အမျိုးသားလွှတ်တော်ကိုယ်စားလှယ် ကျွန်တော် ဦးလှဆန်းမှ နှုတ်ခွန်းဆက်သအပ်ပါတယ်။ ဥပဒေကြမ်းပူးပေါင်းကော်မတီနဲ့ ပြည်သူ့ငွေစာရင်း ပူးပေါင်းကော်မတီတို့ရဲ့ ပြန်လည်လေ့လာသုံးသပ်ချက်အရ အုပ်စု ၃ စုခွဲ၍ ၄ စုပါ။ တစ်စုကတော့ ကျွန်တော် မဆွေးနွေးတော့ပါဘူး။ နံပါတ်(၁) လတ်တလောရပ်ဆိုင်းခဲ့တဲ့ စီမံကိန်းက ၄၄ ခုပါ။ ပြည်တွင်းပြည်ပ နည်းပညာအရင်းအနှီး များဖိတ်ခေါ်ပြီး နိုင်ငံတော်ရဲ့ အကျိုးတူပူးပေါင်းဆောင်ရွက်တဲ့ လုပ်ငန်းက ၄ ခု၊ ပြည်ထောင်စုအစိုးရမှ ကြပ်မတ်ဆောင်ရွက်လုပ်သင့်တာ ၂ ခုဆိုပြီးတော့ ရှိပါတယ်။ စိစစ်သတ်မှတ်ခဲ့တာ ဘာကြောင့်စိစစ် သတ်မှတ်ခဲ့သလဲဆိုရင် နိုင်ငံတော်အတွက် အရှုံးပေါ်တယ်လို့ အနုတ်လက္ခဏာဆောင်လို့ဆိုတာ အားလုံး အသိပါပဲ။ စက်ရုံများနဲ့ဝန်ထမ်းများ၊ အလုပ်သမားများကိစ္စလည်း စဉ်းစားရပါလိမ့်မယ်။ ကျွန်တော်သည်လည်း မြန်မာ့ကုန်တိုက်မှာ လျော်ကြေးပင်စင်ယူပြီးတော့ အလုပ်မှအငြိမ်းစားယူခဲ့သော သူတစ်ယောက်ပါ။ ကိုယ်ချင်းစာစိတ်ဆိုတာ ဒီနေရာမှာပြောချင်တာပါ။ အရှုံးပေါ်နေတဲ့စက်ရုံသည် လူကြီးမင်းရဲ့ ကျွန်တော်တို့ရဲ့ ကိုယ်ပိုင်လုပ်ငန်းဆိုရင်ရော ဆက်လုပ်မှာလား။ ရပ်ထားမှာလား။ ပူးပေါင်းဆောင်ရွက်မှာလား။ အရှုံးပေါ် နေရင် ဆက်လက်ဆောင်ရွက်မယ်ဆိုရင်တော့ ဦးနာအောက်နဲ့ အင်္ဂလိပ်အစိုးရပိုင် ဧရာဝတီသင်္ဘောကုမ္ပဏီတို့ သင်္ဘောအပြိုင်ဆွဲခဲ့ကြသော ဦးနာအောက် လုံးပါးပါးခဲ့ရသလိုပါပဲ။ ကျွန်တော်တို့နိုင်ငံရဲ့ ငွေကြေးကုန်ကျ များနေတဲ့ နယ်စပ်ရေးရာကိစ္စတွေ၊ ယခုကဲ့သို့ ပြည်တွင်းစက်ရုံများ အရှုံးပေါ်မှုကိစ္စတွေကို ဆက်လက် ထိန်းသိမ်းနေရမယ်ဆိုရင် ဦးနာအောက် လုံးပါးပါးသလို ကျွန်တော်တို့ နိုင်ငံကြီးလည်း လုံးပါးပါးသွား ပါလိမ့်မယ်။ ပြည်ထောင်စုလွှတ်တော် နာယကကြီးခင်ဗျာ။ ကျွန်တော့ရဲ့ ကိုယ်တွေ့ပကတိမြေပြင် တွေ့ကြုံရတဲ့ အဖြစ်အပျက်များလည်း ကျွန်တော်တင်ပြပါရစေ။ ရှေ့ကကျွန်တော်တို့ ဦးခင်ဝင်းကတော့ မန်းသံပုရာကန် စက်ရုံ၊ ရေနံချက်တဲ့စက်ရုံနဲ့ ပတ်သက်ပြီးတော့ စက်ရုံအချက်အလက်အထောက်အထားတွေနဲ့ ကိန်းဂဏန်း တွေနဲ့ ပြောသွားပါတယ်။ ကျွန်တော်ကတော့ ကျွန်တော့ရဲ့ ကိုယ်တွေ့ပါပဲ။ ၁၉၇၇-၁၉၇၈ ကျွန်တော် ၁၀ တန်း အောင်တော့ အလုပ်ရှာတော့ မင်းလှရောက်ပါတယ်။ မင်းလှမှာ ရေနံချက်စက်ရုံ စတည်တဲ့ှာ ကျွန်တော်ရောက်တော့ ကျွန်တော် အဲဒီမှာအလုပ်လျှောက်တယ်။ မရခဲ့ပါဘူး။ ကျွန်တော် ကုန်သွယ်ရေးမှာ နေ့စားအလုပ်နဲ့ဝင်လုပ်ပြီးတော့ နောက် ပါမစ်နစ်ရပါတယ်။ အဲဒီသံပုရာကန်စက်ရုံကိစ္စကို ကျွန်တော်တို့ဆရာပြောခဲ့သလိုပါပဲ။ ကျွန်တော် အမှတ်ရပါတယ်။ အေးကွတဲ့ သံပုရာကန်စက်ရုံကြီးက အရှေ့တောင်အာရှမှာ အကြီးဆုံးစက်ရုံကြီးလို့ပြောခဲ့တယ်။ ကြည့်နေကွတဲ့ တစ်နေ့ကျရင် ဆင်မွေးပြီး ဆင်စာမကျွေးနိုင်တဲ့ အဖြစ်ကြုံရဦးမယ်လို့ ကျွန်တော့ဆရာ ပြောခဲ့တဲ့စကား ဒီနေ့တယ်မှန်ပါလားလို့ ကျွန်တော် သုံးသပ်မိပါတယ်။ သံပုရာကန် ရေနံချက်စက်ရုံသည် ကုန်ကြမ်းရရှိမှုနှင့် ကုန်ကြမ်းထုတ်လုပ် နိုင်စွမ်း အချိုးအစား မညီညွတ်တာကြာခဲ့ပါပြီ။ နောက်ပြီး ၎င်းစက်ရုံမှထွက်ရှိတဲ့ ဓာတ်ဆီ၊ ဒီဇယ်ဆီ ဆိုတာလည်း အဆင်မီ တပါသား အရက်ဆင်ကယ် ကရက်တော်တီ အဆင်လောက်သာ သုံးစွဲ အဆင့်မြင့် ပရီမီယမ်ဒီဇယ်တွေ၊ ဓာတ်ဆီတို့ 92, 95, 97 အဆင့်မြင့် မထုတ်လုပ်နိုင်တာ အားလုံးအသိပဲ ဖြစ်ပါလိမ့်မယ်။ ပြည်ထောင်စုလွှတ်တော် နာယကကြီးခင်ဗျာ။ ပြီးခဲ့တဲ့ ဖေဖော်ဝါရီလက ရခိုင်ပြည်နယ် ကျောက်ဖြူကို ကျွန်တော်ရောက်ပါတယ်။ ကျွန်းတစ်ကျွန်းပေါ်ကနေ ရေနံတွေလှောင်ပြီး တခြားနိုင်ငံကို ရေနံပို့တာရယ်၊ ပင်လယ်ပြင်ကနေ ဓာတ်ငွေ့ပို့တာရယ် မြင်ခဲ့ရ သိခဲ့ရတာ မစားရအော်ခံဘဝပါလားလို့ ဒီလိုမျိုး ကိုယ့်နိုင်ငံမျိုးမှာ ကျွန်းတစ်ကျွန်းပေါ်ကနေ ရေနံတွေသိုလှောင်မယ်။ ဓာတုစက်ရုံ မင်းလှကို ကျွန်တော်တို့ ပို့မယ်ဆိုရင် မင်းလှမြို့နဲ့ အဖြောင့်မိုင် ၁၀၀ ကျော်လောက်ဝေးမယ်ဆိုရင် ဒီစက်ရုံကြီးကို လုပ်နိုင်စွမ်း ရှိပါလားလို့ ဒါကြောင့်မို့လို့ ရေနံဓာတုဗေဒစက်ရုံ သံပုရာကန်ကိုလည်း ပြည်ထောင်စုအစိုးရအဖွဲ့မှ ကြပ်မတ်ပြီးတော့ အဆင့်မြင့်နည်းပညာများဖြင့် ဆက်လက်လုပ်ဆောင်သင့်ပါကြောင်း ကြိုဆိုထောက်ခံ အပ်ပါတယ်။ ဒုတိယအနေနဲ့ကတော့ လျှပ်စစ်စွမ်းအင်ဝန်ကြီးဌာန မြန်မာ့ရေနံဓာတုဗေဒလုပ်ငန်းအောက်မှာ ရှိတဲ့ ဓာတ်မြေသြဇာစက်ရုံတွေကိစ္စပါ။ ဓာတ်မြေသြဇာစက်ရုံသုံးရုံဟာ ဟောင်းနွမ်းနေတာဆိုတာ မှန်ပါတယ်။ ကျွန်တော် အမျိုးသားလွှတ်တော်မှာလည်း ကျွန်တော်ဒီမေးခွန်းကို မေးတော့ ဒု-ဝန်ကြီး ဒေါက်တာထွန်းနိုင်မှ ဖြေကြားပြီးလည်းဖြစ်ပါတယ်။ ဒါပေမယ်လို့ ၂၀၁၀-၂၀၁၁ မှာတည်ထောင်ခဲ့တဲ့ ကျွန်တော်တို့ရဲ့ တရုတ် နည်းပညာနဲ့တည်ထောင်ခဲ့တဲ့ လှိုင်မြစ်ဘေးမှာရှိတဲ့ မြောင်းတကာစက်ရုံ၊ ဒလမြစ်အနီးမှာရှိတဲ့ ကန်ကြီးထောင့် စက်ရုံများသည် ၂၀၁၀-၂၀၁၁ မှာတည်ထောင်တာ အဲဒီစက်ရုံမျိုးကိုတော့ ပြန်လည်ပြုပြင် နိုင်စွမ်းပြီးတော့ မလုပ်နိုင်ဘူးလား ကျွန်တော်တို့နိုင်ငံသည် စိုက်ပျိုးရေးနိုင်ငံဖြစ်တဲ့အတွက် အဲဒါကိုတော့ စိစစ်သင့်ပါကြောင်း တင်ပြပါရစေ။ နောက်တစ်ခုကတော့ မှန်စက်ရုံပါ။ ပုသိမ်၊ ကျွန်တော်တို့ကိုယ်တိုင်ရောက်ခဲ့တာပါ။ အဲဒီမှာ ရောက်တဲ့အခါမှာ မှန်စက်ရုံကြီးကနားနေရပါတယ်။ မီးဖိုပြင်ထားတယ်လို့တော့ ပြောပါတယ်။ ဝန်ထမ်း ၃၀၀ ရှိတယ်လို့လည်း ပြောပါတယ်။ ၅၀ ခန့်က ကျောက်ဆည်စက်ရုံကို သွားနေရတယ်လို့လည်းဆိုပါတယ်။ ဒါကြောင့် ကျွန်တော်တို့နိုင်ငံအနေနဲ့ ဒီလိုစက်ရုံတွေက ဝန်ထမ်းတွေဟာ ဘာမှလည်းအလုပ်မရှိဘူး။ အရှုံး ပေါ်နေတဲ့၊ စစ်ဆေးတွေ့ရှိတဲ့ စက်ရုံများအားလုံးကိုလည်း လတ်တလော ရပ်ဆိုင်းထားသင့်ပါကြောင်း ထောက်ခံအပ်ပါတယ်။ ပြည်ထောင်စုလွှတ်တော် နာယကကြီးခင်ဗျာ။ ကျွန်တော်တို့ရဲ့ လက်ရှိအနေအထားကို ဘတ်ဂျက် စာအုပ်ကြီးထဲမှာ မူတွေ၊ ဘောင်တွေ၊ လမ်းညွှန်တွေထား ထားတာတင်မကဘဲနဲ့ စက်ရုံတစ်ရုံချင်း သမိုင်းကြောင်း အသေးစိတ် ပြည်သူများသိအောင် မျက်မြင်အနေအထား၊ ပကတိအနေအထားကို လိုက်လံ စစ်ဆေးပြီး ချမှတ်သင့်ပါကြောင်း၊ စက်ရုံများတွင် ထမ်းဆောင်နေသော အလုပ်သမားဝန်ထမ်းများရှိရေး ပွင့်လင်းမြင်သာစွာ ဆောင်ရွက်ပေးသင့်ပါကြောင်း၊ အကျိုးတူပူးပေါင်းဆောင်ရွက်မည့်ကိစ္စမျိုး ရှိလာ ပါကလည်း သူ့ဘက်ကိုယ့်ဘက် မျှတအောင်ဆောင်ရွက်စီမံသင့်ပါကြောင်း တင်ပြထောက်ခံရင်း ကျွန်တော်၏ ဆွေးနွေးမှုအား နိဂုံးချုပ်အပ်ပါတယ်ခင်ဗျာ။ အားလုံးကို ကျေးဇူးတင်ပါတယ်။</speech>
<speech type="speaker">ဒေါက်တာခွန်ဝင်းသောင်း ကချင်ပြည်နယ် မဲဆန္ဒနယ်အမှတ်(၁၁) ဆွေးနွေးဖို့ဖြစ်ပါတယ်။</speech>
<speech><mp id="1208">ဒေါက်တာခွန်ဝင်းသောင်း (မဲဆန္ဒနယ်အမှတ်-၁၁၊ ကချင်ပြည်နယ်)</mp>လေးစားအပ် ပါသော ပြည်ထောင်စုလွှတ်တော် နာယကကြီးနှင့်တကွ ကြွရောက်လာသူများအားလုံးကို မင်္ဂလာအပေါင်းနဲ့ ပြည့်စုံကြပါစေလို့ နှုတ်ခွန်းဆက်သအပ်ပါတယ်။ ကျွန်တော်ရဲ့ ဆွေးနွေးချက်ကို Power Point အသုံးပြုခွင့် ပေးဖို့ မေတ္တာရပ်ခံအပ်ပါတယ်။ ဥပဒေကြမ်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာ ပထမစာမျက်နှာအပိုဒ် ၃(က)မှာပါတဲ့ လတ်တလောရပ်ဆိုင်းထားပြီး စနစ်တကျ လေ့လာ သုံးသပ်ပြီးမှသာ တွေ့ရှိချက်များအပေါ်မူတည်၍ ဆက်လက်ဆောင်ရွက်သင့်ကြောင်း ဆိုတဲ့အပိုင်းကို အလေးထား ဆွေးနွေးသွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျား။ အချို့ အချို့သော နိုင်ငံပိုင်စက်ရုံ၊ အလုပ်ရုံတွေဟာ နိုင်ငံတော်နဲ့ နိုင်ငံသားတို့ရဲ့ အကျိုးစီးပွားမဖြစ်ခဲ့တာ နှစ်တွေကြာခဲ့ပါပြီ။ အဲဒီလို ကောင်းမွန်စွာ မလည်ပတ်နိုင်တဲ့ အလုပ်ရုံ၊ စက်ရုံတွေဟာ စီမံခန့်ခွဲမှုအားနည်းခြင်းကြောင့် ဝန်ထမ်းများနှင့် လူသား အရင်းအမြစ်ကို နိုင်ငံတော်အနေနဲ့ ပြည့်ဝစွာသုံးစွဲနိုင်ခြင်းမရှိသလို ဝန်ထမ်းများကလည်း ၎င်းတို့ရဲ့ လုပ်အားကို နိုင်ငံအတွင်း ပြည့်ဝစွာထမ်းဆောင်နိုင်ခြင်း မရှိတော့ဘဲ လုပ်ငန်းကျွမ်းကျင်မှုနိမ့်ကျလာပြီး ၎င်းတို့ရဲ့ စားဝတ်နေမှုဖူလုံရေးဟာလည်း ပြည့်မီနိုင်မှုမရှိတော့ခြင်း၊ သဘာဝသယံဇာတကိုသာ ထုတ်ယူ သုံးစွဲနေရတဲ့ စက်ရုံများအနေနဲ့ ထိရောက်စွာ အသုံးချနိုင်ခြင်းမရှိဘဲ သဘာဝသယံဇာတများကို အလဟဿ ဖြုန်းတီးစေခြင်း၊ ထိုသို့နှစ်ရှည်လများ ထုတ်ယူသုံးစွဲခဲ့ခြင်းကြောင့် မိမိတို့နိုင်ငံအတွက်သာမက ကမ္ဘာ့သဘာဝ ပတ်ဝန်းကျင်အတွက်ကိုပါ ထိခိုက်ညစ်နွမ်းစေမှုဖြစ်ပေါ်စေခြင်း၊ လုပ်ငန်းခွင်မလည်ပတ်နိုင်၍ အလုပ်သမား များရဲ့ လုပ်အားခအပါအဝင် အခြားသောအလုပ်သမားအခွင့်အရေးများကိုလည်း အပြည့်အဝ မဖြည့်ဆည်း ပေးနိုင်တော့ခြင်းတို့ကြောင့် ဥပဒေကြမ်းပူးပေါင်းကော်မတီရဲ့ လတ်တလောရပ်ဆိုင်းမယ့် စက်ရုံတွေနဲ့ပတ်သက်ပြီး စနစ်တကျ လေ့လာသုံးသပ်တဲ့နေရာမှာ ဇယားပါအမှတ်စဉ်(၁)အရ နိုင်ငံပိုင်အနေနဲ့ တိုးတက်မယ့်နည်းလမ်း တွေရှာပြီး ဆက်လုပ်ရင်တော့ အထူးပြောစရာမရှိပေမယ့် အမှတ်စဉ်(၂)၊ (၃)၊ (၄)တို့ကို အကောင်အထည် ဖော်မယ်ဆိုရင်တော့ ကြိုတင်စဉ်းစားသင့်တာတွေကို ဆက်လက်တင်ပြပါ့မယ်။ (ယခင်နိုင်ငံပိုင်အလုပ်ရုံများကို ပုဂ္ဂလိကနဲ့ဖက်စပ်လုပ်ခဲ့စဉ် တွေ့ကြုံခဲ့ရသည့် အခက်အခဲများ ကတော့ အစိုးရမှပုဂ္ဂလိကသို့ကူးပြောင်းရန်မှာ ပွင့်လင်းမြင်သာစွာ ချပြဆွေးနွေးမှုမရှိခဲ့ခြင်းကြောင့် အလုပ်သမား ရပိုင်ခွင့်များနဲ့ပတ်သက်၍ ခွဲခြားဆက်ဆံခံရခြင်း၊ အလုပ်သမားအခွင့်အရေးဆုံးရှုံး၍ အလုပ်ရှင်၊ အလုပ်သမားပြဿနာများပေါ်ပေါက်လာခြင်း၊ အစိုးရမှပုဂ္ဂလိကသို့ ကူးပြောင်းစဉ် ယခင်လုပ်သက်များကို အလုပ်ရှင်ထံသို့ အသိအမှတ်ပြု လွှဲပြောင်းမပေးသည့်အတွက် အခြေခံအလုပ်သမားအဖွဲ့အစည်းများကို ဥပဒေအရတရားဝင်ဖွဲ့စည်းရာ၌ လုပ်သက် ၆ လမရှိဟုယူဆပြီး အလွယ်တကူအလုပ်ဖြုတ်ခံရမှု ဖြစ်ပေါ်ခြင်း၊ လုပ်သက်လွှဲပြောင်းမှု မရှိခြင်းအတွက်ကြောင့် လူမှုဖူလုံရေးခံစားခွင့်လည်း မရှိတော့ခြင်း၊ လူမှုဖူလုံ ကတ်အသစ်ပြန်ထည့်ပါကလည်း ယခင်ထည့်ဝင်ကြေးနှုန်းထားများအတွက် အကျိုးခံစားခွင့် မရှိတော့ခြင်း၊ ပုဂ္ဂလိကဝန်ထမ်းဖြစ်ပေမယ့်လည်း ပုဂ္ဂလိဝန်ထမ်းများရဲ့ အခွင့်အရေးများမရှိခြင်း၊ အလုပ်သမားများက ၎င်းတို့ကို နိုင်ငံ့ဝန်ထမ်းလို့ ဆက်လက်ယူဆနေပြီး နိုင်ငံ့ဝန်ထမ်းဥပဒေပါ အခွင့်အရေး အတိုင်း အခွင့်အရေး မရတဲ့အတွက် အလုပ်ရှင်၊ အလုပ်သမားအငြင်းပွားမှုများ မလိုအပ်ဘဲ ဖြစ်ပေါ်ခြင်း၊ စက်ရုံဖွဲ့စည်းပုံများ ရုတ်တရက်ပြောင်းလဲသွားမှုကြောင့် နိုင်ငံ့ဝန်ထမ်းဥပဒေပါ အခွင့်အရေးများကို ဆုံးရှုံးကြရတယ်ဆိုရာမှာ အစိုးရဝန်ထမ်းဘဝမှာ တစ်ပတ်လျှင် နာရီ(၄၀) အလုပ်ဆင်း၍ စနေ၊ တနင်္ဂနွေ (၂)ရက်နားရပြီး ပုဂ္ဂလိက လက်ထက်ရောက်တဲ့အခါမှာ စနေနေ့ နေ့တစ်ဝက်အပါအဝင် (၄၄)နာရီအထိ အလုပ်ဆင်းကြရပါတယ်။ ဒါ့အပြင် လုပ်ငန်းလိုအပ်ချက်ကြောင့်လို့ အကြောင်းပြပြီး လုပ်သားအင်အားလျှော့ချမှုများကြောင့် အလုပ် သမားထုကြီးများအကြား မကျေနပ်မှုများ ကြီးထွားလာရုံမက အလုပ်သမားအများစုရဲ့ ဥပဒေသိရှိနားလည်မှု အားနည်းချက်ကို အခွင့်ကောင်းယူပြီးတော့ အလုပ်ရှင်များအနေနဲ့ အလုပ်သမားလျှော့ချတဲ့နေရာများမှာ လျော်ကြေးငွေနှင့်လူမှုဖူလုံရေးဆိုင်ရာကိစ္စရပ်များ ပြည့်ဝစွာ ဆောင်ရွက်ပေးနိုင်ခြင်း မရှိခဲ့တာတွေကို လေ့လာ သိရှိရပါတယ်။ နိုင်ငံပိုင်မှ ပုဂ္ဂလိကသို့ ကူးပြောင်းတဲ့ကိစ္စရပ်များဟာ အခြားနိုင်ငံတွေမှာလည်း ဖြစ်ပေါ်နေပေမယ့် ၎င်းနိုင်ငံများအနေနဲ့ ထိုသို့မကူးပြောင်းမီ တာဝန်ထမ်းဆောင်ခဲ့တဲ့ ဝန်ထမ်းများအား အခြားသော လုပ်ငန်း များသို့ ကူးပြောင်းနိုင်ရန်အတွက်ကြောင့်လည်းကောင်း၊ ဝင်ငွေအာမခံချက်ရရှိစေရန်လည်းကောင်း၊ ကျွမ်းကျင်မှုသင်တန်းများကို နိုင်ငံတော်က အခမဲ့ဆောင်ရွက်ပေးပြီး လုပ်ငန်းကျွမ်းကျင်မှသာ အလုပ် သမားလွှဲပြောင်းခြင်း၊ လျှော့ချခြင်းများ ပြုလုပ်ခဲ့ကြပါတယ်။ ဝန်ထမ်းများနှင့် ၎င်းတို့ရဲ့ မိသားစုများဟာ နိုင်ငံပိုင်စက်ရုံရှိရာ ဒေသများမှာ နှစ်ပေါင်းများစွာနေထိုင်လာကြတဲ့အတွက် ၎င်းဒေသများဟာ သူတို့ရဲ့ အသက်မွေးဝမ်းကျောင်းပြု ရာဒေသ ဖြစ်လာပါတယ်။ သားသမီးတွေကိုလည်း နီးစပ်ရာ အခြေခံပညာရေး ကဝင်းကမာသင်ထားပါတယ်။ နိုင်ငံပိုင်မှ ပုဂ္ဂလိကပိုင်သို့ အကူးအပြောင်းမှာ လုပ်ငန်းရှင်များ ဝန်ထမ်းအင်အားထောက်ပံ့ပေးမှု ရုပ်သိမ်းခြင်း၊ နေအိမ်များမှ အတင်းဆင်းခိုင်းခြင်းတို့ကြောင့် ဝန်ထမ်းများအနေနဲ့ လူမှုရေးဆိုင်ရာ အခက်အခဲများဖြစ်ပေါ်ပြီး ထိုသို့စက်ရုံများကို ရပ်ထားသည့်ကာလ သို့မဟုတ် ပုဂ္ဂလိကသို့ ကူးပြောင်း သည့်ကာလများမှာ ဝန်ထမ်းများရဲ့ အခက်အခဲများကို တာဝန်ယူဖြေရှင်းပေးမယ့်သူမရှိခြင်း၊ လွှဲပြောင်း ခဲ့သော အစိုးရ၊ ဝန်ကြီးဌာနများကလည်း နောက်ဆက်တွဲဖြစ်ပေါ်လာမယ့် ပြဿနာများကို စောင့်ကြည့် လေ့လာမှုမရှိခြင်း စတာတွေမဖြစ်ရအောင် ဥပဒေကြမ်းပူးပေါင်းကော်မတီက အသေးစိတ် လေ့လာသုံးသပ်တဲ့ အခါမှာ ထည့်သွင်းစဉ်းစားသင့်ပါကြောင်း အကြံပြုလိုပါတယ်။ လေးစားအပ်ပါသော နာယကကြီးခင်ဗျား။ ထပ်မံအကြံပြုလိုတာကတော့ နိုင်ငံပိုင်စက်ရုံနဲ့ လုပ်ငန်း ရပ်တန့်ထားသည့်ကာလ၊ ပုဂ္ဂလိကသို့ကူးပြောင်းရန် ပြင်ဆင်သည့်ကာလ၊ စက်ရုံများကို ပိတ်သိမ်းခြင်း အတွက် ခိုင်မာသော လွှဲပြောင်းမှု ဥပဒေတစ်ရပ် လိုအပ်ပါတယ်။ နိုင်ငံတော်အဆင့်လုပ်ငန်းနဲ့ သက်ဆိုင်သော အဖွဲ့အစည်းနှင့် အတတ်ပညာရှင်များမှ အကြံပြု တင်ပြနိုင်ရေးအတွက် နေရာတစ်ခုဖန်တီးပေးထားသင့် ပါတယ်။ အစိုးရအလုပ်ရှင်၊ အလုပ်သမားများပါဝင်သော ဥပဒေ၊ နည်းဥပဒေလုပ်ထုံးလုပ်နည်းများကို ရေးဆွဲအကောင်အထည်ဖော် ဆောင်ရွက်ရန်လိုအပ်ပါတယ်။ ပွင့်လင်းမြင်သာမှုရှိရပါမယ်။ ဖြစ်ပေါ်လာသော နောက်ဆက်တွဲကောင်းကျိုးဆိုးကျိုးများကို စောင့်ကြည့်လေ့လာသုံးသပ်မည့် ယန္တရားဖော်ဆောင်ထားရန် လိုအပ်ပါတယ်။ ပြီးခဲ့တဲ့ စက်ရုံလုပ်ငန်းအရွှေ့အပြောင်း အတွေ့အကြုံများအရ ဝန်ထမ်းအလုပ်သမား အများစုရဲ့ အကြံပြုချက်များကတော့ လွှဲပြောင်းဥပဒေများ ချမှတ်အကောင်အထည်ဖော်ရာမှာ ကိုယ်စား ပြုသော အစိုးရအလုပ်ရှင်၊ အလုပ်သမားများပါဝင်ရေး၊ ပုဂ္ဂလိကပိုင်လွှဲပြောင်းပြီးပါကလည်း အလုပ်သမား များ၏ လုပ်ငန်းခွင်တည်တံ့ခိုင်မြဲမှုအပေါ်အာမခံရေး၊ Job Security၊ လွှဲပြောင်းချုပ်ဆိုသော စာချုပ်ပါ အတိုင်း လုပ်ငန်းများ ဆက်လက်ဆောင်ရွက်ရန်နှင့် ပွင့်လင်းမြင်သာစွာ ချပြဆွေးနွေးပြီးမှ လုပ်ငန်း လွှဲပြောင်းလုပ်ကိုင်ပေးရန် (Contract with Ministry)၊ ငှားရမ်းထားသည့် ရည်ရွယ်ချက်အတိုင်း လုပ်ဆောင်ရေး ရှိ မရှိကို သုံးပွင့်ဆိုင်ကုမ္ပဏီတစ်ရပ်ဖွဲ့ပြီး သုံးလတစ်ကြိမ် ပုံမှန်စစ်ဆေးမှုပြုလုပ်ရန် (National Tripartite Body)၊ သဘာဝပတ်ဝန်းကျင်ထိခိုက်နိုင်သော လုပ်ငန်းများဖြစ်ပါက ထိခိုက်မှု အနည်းဆုံးဖြစ်အောင် ဆောင်ရွက်ရန်၊ လွှဲပြောင်းထားသော လုပ်ငန်းများအား နိုင်ငံတော်နဲ့ နိုင်ငံသား များအတွက် အကျိုးမဖြစ်ထွန်းပါက ပြန်လည်ရုပ်သိမ်းရန်၊ နောင်လွှဲပြောင်းမည့် လုပ်ငန်းများကို သက်ဆိုင်ရာ အလုပ်သမားများ၊ တရားဝင်အလုပ်သမား အဖွဲ့အစည်းများနှင့် တိုင်ပင်ဆွေးနွေးပြီးမှသာ လွှဲပြောင်း လုပ်ကိုင်ရန်နှင့် စာချုပ်ဆိုရာတွင် လယ်ယာအလုပ်သမား၊ အလုပ်သမားအဖွဲ့အစည်းများတို့ ပါဝင်လက်မှတ် ထိုးရန်၊ ထိုသို့နိုင်ငံပိုင်ကဏ္ဍမှ ပုဂ္ဂလိကသို့လွှဲပြောင်းရန် ခိုင်မာသောဥပဒေ၊ နည်းဥပဒေများ ပြဋ္ဌာန်းရန် အလို့ငှာ အလုပ်သမားဝန်ကြီးဌာနနှင့် အလုပ်ရှင်၊ အလုပ်သမားများပူးပေါင်းရေးဝါဒများ ညှိနှိုင်းရေးဆွဲရန် စတဲ့ အကြံပြုချက်အလုံးစုံတို့ကိုလည်း လတ်တလောရပ်ဆိုင်းမယ့် စက်ရုံ၊ အလုပ်ရုံများနဲ့ပတ်သက်လို့ သေချာစွာ လေ့လာသုံးသပ်စေလိုကြောင်း တင်ပြရင်း ကချင်ပြည်နယ်၊ မဲဆန္ဒနယ်အမှတ်(၁၁)မှ မိုးမောက် မြို့နယ်ကိုယ်စားပြု အမျိုးသားလွှတ်တော်ကိုယ်စားလှယ် ကျွန်တော် ဒေါက်တာခွန်ဝင်းသောင်းရဲ့ ဥပဒေကြမ်း ပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာနဲ့ပတ်သက်တဲ့ ဆွေးနွေးမှုကို နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒေါ်ရွှေရွှေစိန်လတ် ပဲခူးတိုင်းဒေသကြီး မဲဆန္ဒနယ်အမှတ်(၃) ဆွေးနွေးဖို့ဖြစ်ပါတယ်။</speech>
<speech><mp id="1267">ဒေါ်ရွှေရွှေစိန်လတ် (မဲဆန္ဒနယ်အမှတ်-၃၊ ပဲခူးတိုင်းဒေသကြီး)</mp>လေးစားအပ်ပါသော နာယကကြီးနှင့်တကွ အားလုံးမင်္ဂလာပါရှင်။ ကျွန်မကတော့ ပဲခူးတိုင်းဒေသကြီး၊ အမှတ်(၃)မဲဆန္ဒနယ်မြေ ကိုယ်စားပြု အမျိုးသားလွှတ်တော်ကိုယ်စားလှယ် ဒေါ်ရွှေရွှေစိန်လတ်ပဲဖြစ်ပါတယ်။ ကျွန်မအနေနဲ့ ဥပဒေကြမ်းပူးပေါင်းကော်မတီကနေပြီးတော့ တင်ပြထားတဲ့ ဒီထဲကနေပြီးတော့မှ ကျွန်မအနေနဲ့ အဓိကတင်ပြချင်တာ လတ်တလောရပ်ဆိုင်းထားတဲ့ လုပ်ငန်းစီမံကိန်းများနဲ့ ပတ်သက်ပြီးတော့ နိုင်ငံတော်ရဲ့ စီးပွားရေးမူဝါဒနဲ့ စက်မှုဝန်ကြီးဌာနရဲ့ ချမှတ်ထားတဲ့ မူဝါဒလုပ်ငန်းစဉ်များ၊ ရည်မှန်းချက် များနဲ့ ပတ်သက်ပြီးတော့မှ ဆွေးနွေးသွားမှာဖြစ်ပါတယ်။ ကျွန်မတို့ ဒီစီမံကိန်းနဲ့ ဘဏ္ဍာရေးဝန်ကြီးဌာနကနေပြီးတော့ တင်ပြတဲ့ နိုင်ငံပိုင်စီးပွားရေးအဖွဲ့အစည်း များရဲ့ ကုန်သွယ်မှု အရှုံးအမြတ်စာရင်းနဲ့ ဘဏ္ဍာရေးအခြေအနေ တင်ပြချက်မှာဆိုလို့ရှိရင် အမှတ်(၁) အကြီးစားစက်မှုလုပ်ငန်း၊ အမှတ်(၂) အကြီးစားစက်မှုလုပ်ငန်း၊ အမှတ်(၃) အကြီးစားစက်မှုလုပ်ငန်း၊ တို့ဟာ နိုင်ငံပိုင်စီးပွားရေး အဖွဲ့အစည်းတွေဖြစ်ပါတယ်။ အဲဒီအဖွဲ့ ၃ ဌာနလုံးဟာ ၂၀၁၅-၂၀၁၆၊ ၂၀၁၆-၂၀၁၇၊ ၂၀၁၇-၂၀၁၈ ဘဏ္ဍာရေး ၃ နှစ်လုံးမှာ အရှုံးပေါ်နေပါတယ်။ ဥပမာ ၂၀၁၅-၂၀၁၆ မှာဆိုလို့ရှိရင် အမှတ်(၁) အကြီးစားစက်မှုလုပ်ငန်းဟာ ၂၆ ဘီလီယံ၊ ၂၀၁၆-၂၀၁ရ မှာ ၁၁ ဘီလီယံ၊ ၂၀၁၇-၂၀၁၈ မှာ ၂၆ ဘီလီယံ၊ စုစုပေါင်း ၈၉ ဘီလီယံ အရှုံးပေါ်ပါတယ်။ အမှတ်(၂) အကြီးစားစက်မှုလုပ်ငန်းဟာဆိုလို့ရှိရင် ၂၀၁၅-၂၀၁၆ မှာ ၂၃ ဘီလီယံ၊ ၂၀၁၆-၂၀၁ရ မှာ ၂၅ ဘီလီယံ၊ ၂၀၁၇-၂၀၁၈ မှာ ၁၀ ဘီလီယံ စုစုပေါင်း ၇၁ ဘီလီယံနဲ့ အရှုံး ပေါ်ခဲ့ပါတယ်။ အခုလာမယ့် ၂၀၁၇-၂၀၁၈ မှာလည်း စုစုပေါင်းဘီလီယံ ၇၁ ဘီလီယံ ဆက်လက်ပြီးတော့ အရှုံး ပေါ်နေဦးမှာ ဖြစ်ပါတယ်။ အမှတ်(၃) အကြီးစားစက်မှုလုပ်ငန်းဟာဆိုလို့ရှိရင် ၂၀၁၅-၂၀၁၆ မှာ ၃၈ ဘီလီယံ၊ ၂၀၁၆-၂၀၁ရ မှာ ၃၅ ဘီလီယံ၊ ၂၀၁၇-၂၀၁၈ မှာဆိုရင် ၃၅ ဘီလီယံ ဆက်လက်ပြီးတော့ အရှုံးပေါ်နေမှာ ဖြစ်ပါတယ်။ ဒါကြောင့် ကျွန်မတို့နိုင်ငံတော်အစိုးရကနေပြီးတော့မှ ချမှတ်ထားတဲ့ ဒီစီးပွားရေးမူဝါဒ၊ နိုင်ငံတော်ရဲ့ စီးပွားရေးမူဝါဒ (၁) နဲ့ (၂)မှာဆိုရင် ပွင့်လင်းမြင်သာပြီးတော့မှ ကောင်းမွန်တောင့်တင်းတဲ့ ပြည်သူ့ဘဏ္ဍာရေး စီမံခန့်ခွဲမှုစနစ်နဲ့ ဘဏ္ဍာရေးအရင်းအမြစ်များ တိုးတက်ပွားများလာအောင် ဆောင်ရွက်ရန်၊ (၂)ကတော့ နိုင်ငံပိုင်စီးပွားရေးလုပ်ငန်းများ ပိုမိုအောင်မြင်စေရန် ဆောင်ရွက်ခြင်း၊ ပြုပြင်ပြောင်းလဲလုပ်ကိုင်နိုင်ခြေ ရှိတဲ့ လုပ်ငန်းများကို ပုဂ္ဂလိကပိုင်အဖြစ် ပြောင်းလဲလုပ်ဆောင်ခြင်းတို့အပြင် အလုပ်အကိုင်ရရှိရေးနဲ့ စီးပွားရေး တိုးတက်မှုကို အထောက်အကူပြုတဲ့ အသေးစားနဲ့ အလတ်စားစီးပွားရေးလုပ်ငန်းများကို ပံ့ပိုးကူညီပေးရန် ဆိုပြီးတော့ ဖော်ပြထားပါတယ်။ အဲဒီတော့ ကျွန်မအနေနဲ့ ခုနတုန်းကလို ဘာကြောင့်အရှုံးပေါ်ရသလဲဆိုပြီးတော့ ကျွန်မ လေ့လာ သုံးသပ်ကြည့်တဲ့အခါမှာ နံပါတ်(၁)ကတော့ စီးပွားရေးဖွံ့ဖြိုးမှု သုတေသနအားနည်းတာဖြစ်ပါတယ်။ (၂) ကတော့ မှန်ကန်တဲ့စာရင်း၊ သတင်းအချက်အလက်တွေ အားနည်းတာဖြစ်ပါတယ်။ (၃)ကတော့ တိကျတဲ့ စက်မှုကဏ္ဍဖွံ့ဖြိုးတိုးတက်ရေးပေါ်လစီ အားနည်းတာဖြစ်ပါတယ်။ နံပါတ်(၄)ကတော့ အကောင်အထည် ဖော်တဲ့အခါမှာ စောင့်ကြပ်ပံ့ပိုးတဲ့အဖွဲ့က ဗဟိုကနေပြီးတော့မှ တိုင်းဒေသကြီး အောက်ခြေအဆင့်အထိ အားနည်းပါတယ်။ နောက်တစ်ခုကကျတော့ ကျွန်မတို့ Infrastructure အခြေခံအဆောက်အဦတွေ အားနည်းတာပဲဖြစ်ပါတယ်။ နောက်တစ်ချက်ကတော့ အရင်းအနှီးအားနည်းပါတယ်။ ဒီကမ္ဘာ့ဘဏ်ကနေ ပြီးတော့မှ ထုတ်ပြန်ထားတဲ့ အချက်အလက်အရဆိုလို့ရှိရင် ကျွန်မတို့ Ease of doing Business လို့ခေါ်တဲ့ စီးပွားရေး လုပ်ငန်းလုပ်ကိုင်ရာမှာ လွယ်ကူချောမွေ့ သက်သောင့်သက်သာရှိတဲ့ တစ်ကမ္ဘာလုံးဆိုင်ရာ အညွှန်းကိန်းမှာဆိုရင် မြန်မာနိုင်ငံဟာ ၁၈၉ နိုင်ငံအနက်မှာ အဆင့် ၁၆ရ ရှိပါတယ်။ ဒါကြောင့်မို့လို့ ကျွန်မတို့နိုင်ငံရဲ့ နိုင်ငံခြားရင်းနှီးမြှုပ်နှံမှုတိုးတက်ဖို့ဆိုရင် ဒီအညွှန်းကိန်းအရတော့ တော်တော်လေးကိုမှ ခက်ခဲနေဦးမှာ ဖြစ်ပါတယ်။ ဒါကြောင့် ကျွန်မအနေနဲ့ကတော့ ခုနတုန်းက ကျွန်မတို့ တင်ပြထားသလိုပါပဲ။ ကျွန်မတို့နိုင်ငံရဲ့ စက်မှုကဏ္ဍဖွံ့ဖြိုးတိုးတက်ဖို့ အထူးသဖြင့် အကြီးစားစက်မှုလုပ်ငန်းတွေ တိုးတက်ဖို့ဆိုလို့ရှိရင် ခုနတုန်းက ပြောခဲ့တဲ့ လိုအပ်ချက်တွေနဲ့ မူဝါဒတွေနဲ့ ကိုက်ညီမှုဖြစ်အောင် ကျွန်မတို့အနေနဲ့ အများကြီးပြုပြင်ပြင်ဆင် ရမှာဖြစ်တဲ့အတွက်ကြောင့်မို့လို့ ဒီဥပဒေပူးပေါင်းကြမ်းကော်မတီကနေပြီးတော့မှ ကျွန်မတို့ လတ်တလော ရပ်ဆိုင်းထားရန်ရှိတဲ့ ဒီစက်မှုလုပ်ငန်းတွေကို မူသဘောအရဆိုရင်တော့ ဒါထောက်ခံပါတယ်။ သို့သော်လည်း ခုနတုန်းက ကိုယ်စားလှယ်ကြီးတွေ တင်ပြထားသလိုပဲ ကျွန်မတို့ ဒီလိုမျိုး ရပ်ဆိုင်းထားမယ်ဆိုလို့ရှိရင် စက်ရုံမှာကျန်ရှိနေတဲ့ အလုပ်သမားတွေ နောက်အခါမှာစက်ရုံရဲ့ လက်ရှိလုပ်ငန်းတွေအတွက် ဘယ်လိုမျိုး ဆက်လက်ပြီးတော့ စီမံဆောင်ရွက်မလဲဆိုတာကို ကျွမ်းကျင်တဲ့ပညာရှင်များ နောက်တစ်ခါမှာ ကျွန်မတို့ အားလုံးအကျုံးဝင်သက်ဆိုင်တဲ့ Stakeholder analysis လုပ်ပြီးတော့မှ သေသေချာချာ ပြုလုပ်ပြီးတော့မှသာ ဒီဟာကိုဆက်လက်ပြီးတော့ အကောင်အထည်ဖော်သင့် မဖော်သင့် သို့မဟုတ် ပုဂ္ဂလိကပိုင် လွှဲပြောင်းခွင့် သို့မဟုတ် နိုင်ငံခြားရင်းနှီးမြှုပ်နှံမှုနဲ့အတူ ဖက်စပ်လုပ်ကိုင်ခွင့် စတဲ့အစီအစဉ်များကို စနစ်တကျ ြီးတော့မှ ဆောင်ရွက်သင့်ပါတယ်ဆိုတာ ထပ်မံပြီးတော့မှ ဆွေးနွေးချင်ပါတယ်။ အဲဒီလိုမျိုးပဲ နောင်လာမယ့် ဘဏ္ဍာရေးနှစ်တွေမှာလည်း အခုလိုမျိုးကိစ္စ ထပ်မံမပေါ်ပေါက်ရအောင် ကျွန်မတို့ ဘဏ္ဍာရေးလုပ်ငန်းတွေ ဘတ်ဂျက်တွေ စပြီးရေးဆွဲကတည်းက ကျွန်မတို့အားလုံး အောက်ခြေ အဆင့်ကနေပြီးတော့ ဗဟိုအဆင့်အထိ ပွင့်လင်းမြင်သာမှုရှိတဲ့၊ ကောင်းမွန်တောင့်တင်းတဲ့ ပြည်သူ့ဘဏ္ဍာရေး စီမံခန့်ခွဲမှုစနစ်ကို သေသေချာချာ လက်တွေ့လိုက်နာကျင့်သုံးပြီးတော့မှ သတင်းအချက်အလက်တွေ မှန်မှန် ကန်ကန်ရရှိဖို့ အားလုံးက တာဝန်ယူနေတဲ့သူအားလုံးက ကျွန်မတို့ ပွင့်လင်းမြင်သာဖို့ တာဝန်ယူမှု၊ တာဝန်ခံမှုနဲ့ ဆောင်ရွက်မယ်ဆိုလို့ရှိရင် ကျွန်မတို့ အခုရပ်ဆိုင်းထားတဲ့ လုပ်ငန်းများဟာ နောင်နှစ်တွေမှာ ဆက်လက် ပြီးတော့မှ တိုင်းပြည်ရဲ့ အကျိုးစီးပွားအတွက်၊ နိုင်ငံရဲ့ စီးပွားရေးအတွက် ဆက်လက်ပြီးတော့မှ ဆောင်ရွက် နိုင်ပါစေလို့ ဆန္ဒပြုရင်းနဲ့ နိဂုံးချုပ်ပါတယ်။ အားလုံး ကျေးဇူးတင်ပါတယ်။</speech>
<speech type="speaker">ဒေါက်တာမေဝင်းမြင့် မရမ်းကုန်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1189">ဒေါက်တာမေဝင်းမြင့်(မရမ်းကုန်းမဲဆန္ဒနယ်၊ ရန်ကုန်တိုင်းဒေသကြီး)</mp>ပြည်ထောင်စု လွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များ၊ ပြည်ထောင်စုဝန်ကြီးများနဲ့ ဧည့်သည်တော်များအားလုံး မင်္ဂလာပါရှင်။ ကျွန်မကတော့ ရန်ကုန်တိုင်းဒေသကြီး မရမ်းကုန်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါက်တာမေဝင်းမြင့် ဖြစ်ပါတယ်။ ကျွန်မအနေနဲ့ ပြည်ထောင်စုအစိုးရအဖွဲ့မှ ကြပ်မတ်၍ ဆက်လက်လုပ်ဆောင်သင့်သည့် လုပ်ငန်းစီမံကိန်းမှ မြင်းနှင့် သိုးမွေးမြူရေးစခန်းလုပ်ငန်း အကြောင်းကို အပြုသဘောဖြင့် ဆွေးနွေးအကြံပြုမှာပါရှင်။ လေးစားအပ်ပါသော နာယကကြီးရှင်။ မြင်းနှင့်သိုးမွေးမြူရေးဟာ မြွေဆိပ်ဖြေဆေးထုတ်လုပ်ဖို့ အတွက်ဖြစ်ပါတယ်။ မြန်မာနိုင်ငံမှာ မြွေကိုက်ခံရနှုန်းများပြီး အသက်ဆုံးရှုံးကြရသူအများစုမှာ နိုင်ငံရဲ့ အဓိက အားထားနေရတဲ့ ကျေးလက်နေ တောင်သူလယ်သမားများဖြစ်ခြင်းကြောင့်လည်းကောင်း၊ နိုင်ငံပိုင် ဆေးဝါးစက်ရုံက လုံလောက်စွာ မထုတ်လုပ်နိုင်၍ ပြင်ပမှဈေးကြီးဝယ်သုံးနေရခြင်းကြောင့်လည်းကောင်း၊ ယနေ့ MPF ကထုတ်လုပ်သော မြွေဆိပ်ဖြေဆေးအရည်အသွေးအာနိသင်ဟာ ထက်ဝက်ကျဆင်းသွားကြောင်း ကျန်းမာရေးဝန်ကြီးဌာန၊ ဆေးသုတေသနဦးစီးဌာနက ထုတ်ဝေသော မြွေကိုက်လူနာများကုသသည့် လမ်းညွှန်မှာ ဖော်ပြထားပါတယ်။ ဖော်မြူလာတစ်ခုတည်းက ထုတ်လုပ်သော မြွေဆိပ်ဖြေဆေးအာနိသင် ကျဆင်းသွားတဲ့အတွက် ကျွန်မအနေနဲ့ ပထမအကြိမ် ပြည်သူ့လွှတ်တော်မှာ အောက်ပါအတိုင်း အကြံပြု တင်ပြခဲ့ပါတယ်။ (၁) အဆင့်မီမြွေဆိပ်ဖြေဆေး ထုတ်လုပ်ရရှိနိုင်တဲ့ စံချိန်မီမြင်းများ ပြည်ပမှ ပြန်လည်သွင်းယူ မွေးမြူ ထုတ်လုပ်ရေး၊ (၂) ခေတ်မီစက်ကိရိယာများ ပြန်လည်ဖြည့်ဆည်းဆောင်ရွက်ရေး၊ (၃) မြွေဆိပ်ဖြေဆေး ထုတ်လုပ်သော အဆင့်တိုင်းမှာ လုပ်သက်ရင့် ကျွမ်းကျင်သောပညာရှင်များ တာဝန်ပေးပြီး ခေတ်မီစက် ကိရိယာများကို ကျွမ်းကျင်စွာ အသုံးပြုတတ်ရန် ပြည်ပတွင်လေ့လာသင်ယူစေရေး၊ (၄) မြွေဆိပ်ထုတ်လုပ်ရာ ဌာနအကြီးအကဲသည် လုပ်ငန်းစဉ်တစ်ခုလုံးကို တတ်သိနားလည်သော ပုဂ္ဂိုလ်ဖြစ်ရေး၊ အထူးသဖြင့် မသက်ဆိုင်သော ဝန်ကြီးဌာနမှ ပုဂ္ဂိုလ်များကို ရွှေ့ပြောင်းတာဝန်မပေးရေးတို့ကို အကြံပြုတင်ပြခဲ့ပါတယ်။ လေးစားအပ်ပါသော နာယကကြီးရှင်။ ကျွန်မအနေနဲ့ အထက်ပါအတိုင်း ၂၀၁၃ ခုနှစ်က အကြံပြု တင်ပြခဲ့သော်လည်း ပြုပြင်ပြောင်းလဲမှုမရှိခဲ့တဲ့အတွက် ယနေ့မြွေကိုက်ခံရသော လူနာများအနေဖြင့် မြွေဆိပ်ကြောင့် မသေဆုံးရဘဲ မြွေဆိပ်ဖြေဆေးရဲ့ ဘေးထွက်ဆိုးကျိုးများကြောင့် အသက်ဆုံးရှုံးနေရပြီ ဖြစ်ပါတယ်။ ရန်ကုန်တိုင်းနဲ့ မကွေးတိုင်းဆေးရုံကြီးများမှ မြွေကိုက်ခံလူနာများ ဖြေဆေးကြောင့် Shock ရကာ သေဆုံးနေရတာကို အထူးကုဆရာဝန်ကြီးများ၏ တင်ပြချက်အရ ၂၆-၂-၂၀၁ရ ရက်စွဲပါ ကျန်းမာရေးနှင့် အားကစား ဝန်ကြီးဌာနမှ စာအမှတ်၊ ကုသရေး/ ADR/ ၂၀၁၇-ဝ၃၀ ဖြင့် ပြည်နယ်နှင့် တိုင်းဒေသကြီး ဆေးရုံကြီးများသို့ ဆေးဝါး၏ဘေးထွက်ဆိုးကျိုးများအတွက် သတင်းပေးပို့ ရန်မှတ်တမ်းကို ညွှန်ကြားစာများ ထုတ်ပြန်ခဲ့ရပါတယ်။ ဆေးရုံသို့မရောက်ဘဲ ပြင်ပမှာသေဆုံးရတဲ့ လူနာများလည်း အများကြီးရှိနိုင်ပါတယ်။ နာယကကြီးရှင်။ MPF ကထုတ်လုပ်သော မြွေဆိပ်ဖြေဆေးသည် မကာကွယ်နိုင်သည့်အပြင် လူနာများသေဆုံးနေသည်အထိ ဖြစ်ပေါ်နေပါသဖြင့် ထုတ်လုပ်မှုစနစ်တစ်ခုလုံးကို ကျွမ်းကျင်မှုပိုင်း ဆိုင်ရာ ရှုထောင့်မှ အမြန်ဆုံးသုံးသပ်ဖို့ လိုနေပြီဖြစ်ပါတယ်။ သက်ဆိုင်ရာနှီးနွယ်သော ဝန်ကြီးဌာနများမှ အသေးစိတ် လွှမ်းခြုံ၍ အောက်ပါအတိုင်း ပြန်လည်သုံးသပ်ကြရန် အကြံပြုလိုပါတယ်။ (၁) မြင်းသွေးမှစ၍ နောက်ဆုံး မြွေဆိပ်ဖြေဆေးထွက်သည်အထိ လုပ်ငန်းအဆင့်များကို အသေးစိတ်ပြန်လည်သုံးသပ်ရန်၊ (၂) ထုတ်လုပ်ထားသော မြွေဆိပ်ဖြေဆေးများကို ကမ္ဘာ့ကျန်းမာရေးအဖွဲ့နှင့် ပူးပေါင်းဆောင်ရွက်ပြီး သုတေသနလုပ်ငန်းဌာနများ WHO Cooperation Center နှင့် စစ်ဆေးစေရန်၊ (၃) စမ်းသပ်မှုပြုလုပ်နေစဉ် ကာလအတွင်း ထုတ်လုပ်မှုနှင့် ပစ္စည်းရောင်းချမှုကို ခေတ္တရပ်ဆိုင်းထားစေရန်၊ (၄) ထုတ်လုပ်မှုစရိတ်နှင့် ညီမျှသော အကျိုး သက်ရောက်မှုရှိမရှိ Cost and Effect နှင့် ကောင်းမွန်သောထုတ်လုပ်မှုစနစ် ရှိမရှိ MPF တို့ကို ရှုထောင့်စုံမှ သုံးသပ်ခြင်းများ ပြုလုပ်သင့်ပါတယ်။ နာယကကြီးရှင်။ ကျွန်မအနေနဲ့ မွေးမြူရေးစခန်းလုပ်ငန်းကို ထောက်ခံပါသော်လည်း သိုးမွေး မြူရေးလုပ်ငန်းကို မထောက်ခံနိုင်ပါ။ ဘာကြောင့်လဲဆိုတော့ မြင်းတစ်ကောင်မှရတဲ့ Antitoxin နဲ့ သိုး ၁၆ ကောင်မှရသော Antitoxin ကညီမျှပြီး သိုးများသည် မြင်းထက်ပိုပြီး ရောဂါထူတဲ့အတွက်ကြောင့် ဖြစ်ပါတယ်။ ထို့ပြင် ကမ္ဘာပေါ်မှာ သိုးမှထုတ်လုပ်သော မြွေဆိပ်ဖြေဆေးကို အသုံးပြုသောနိုင်ငံများ မရှိ သလောက်ဖြစ်ပါတယ်။ နာယကကြီးရှင်။ စက်မှုဝန်ကြီးဌာနမှ မြန်မာ့ဆေးဝါးလုပ်ငန်း မှော်ဘီမြို့နယ်ရှိ မြွေဆိပ်ဖြေဆေး ထုတ်လုပ်ရေးဌာနခွဲအတွက် လုပ်ငန်းသစ်သုံးခုနှင့် ရှမ်းပြည်နယ် ဟဲဟိုးမြင်း၊ သိုးမွေးမြူရေးလုပ်ငန်း အတွက် လုပ်ငန်းသစ်သုံးခုကို ကျပ်သန်းပေါင်း ၃၅၀ တောင်းခံထားတာကို တွေ့ရှိရပါတယ်။ ယခင်အစိုးရ လက်ထက် ၁၉၉၉-၂၀၀၀ တွင် ရှမ်းပြည်နယ် ဟဲဟိုးမွေးမြူရေးစီမံကိန်းကိုလည်းကောင်း၊ ၂၀၀၆-၂၀၀ရ ခုနှစ်တွင် တောင်တွင်းကြီး၊ ရမ်းဗြဲမြင်းမွေးမြူရေးစီမံကိန်းကို ပြုလုပ်ခဲ့ပြီး ခြံတစ်ခြံမှ ပြည်တွင်းမှ ဝယ်ယူသော မြင်းများကို နှစ်စဉ် အကောင် ၁၅၀ ခန့်မှော်ဘီခြံသို့ ပို့ဆောင်နေတာဖြစ်ပါတယ်။ ယခုဟဲဟိုး ခြံအတွက် ဆေးထိုးသွေးဖောက် ဓာတ်ခွဲခန်းဆိုင်ရာပညာရှင်များအတွက် ဝန်ထမ်းအိမ်ရာ တောင်းခံထား တာကို တွေ့ရှိရပါတယ်။ နာယကကြီးရှင်။ မြွေဆိပ်ဖြေဆေး ဆေးရုံသစ်ကြီးဟာ ရန်ကုန်မြို့ ပြည်သူပိုင်ဝင်းအတွင်းရှိသဖြင့် ဝေးလံသောဒေသမှ သွေးဖောက်ပြီးပို့ရန် လက်တွေ့တွင်အခက်အခဲများစွာရှိပြီး ကုန်ကျစရိတ်လည်း များပြားနိုင်ပါတယ်။ ယခုအခါ စံချိန်မမီဆွဲမြင်းများကြောင့် နှစ်စဉ်အကောင်ရေ ၃၀၊ ၄၀ ခန့်သေဆုံး နေရ၍ ပြန်လည်ဝယ်ယူနေရသောကြောင့်လည်းကောင်း၊ မြင်းမွေးမြူရေးစရိတ်ကြီးမားကာ၊ ဓာတ်ခွဲစရိတ် များ ကြီးမားလာခြင်းတို့ကြောင့် အရှုံးခံ၍ထုတ်လုပ်နေရသော အကြောင်းပြချက်များဖြင့် မြွေဆိပ်ဖြေဆေး တစ်လုံးကို အစိုးရဈေး ၄၀,၀၀၀ ကျပ်ဖြင့် ရောင်းချနေရပြီး နိုင်ငံခြားမှဆေးပစ္စည်း များစွာကြီးမြင့် နေပါတယ်။ နာယကကြီးရှင်။ နောက်ဆုံးအနေနဲ့ လုပ်ငန်းအဆင်ပြေစေရန် နိုင်ငံတော်ဘတ်ဂျက်ကို လိုအပ်သော နေရာ ပိုမိုသုံးနိုင်ရန်အတွက် ရှမ်းပြည်နယ် ဟဲဟိုးမြင်းမွေးမြူရေးစခန်းနဲ့ တောင်တွင်းကြီး၊ ရန်ပယ် မွေးမြူရေးစခန်းတို့ကို မှော်ဘီငါးဆူတောင်စခန်း(၁) နဲ့ (၂) သို့ ပြောင်းရွှေ့သင့်ပါကြောင်း အကြံပြုရင်း နိဂုံးချုပ် ပါတယ်ရှင်။</speech>
<speech type="speaker">ဦးခင်မောင်သီ လွိုင်လင်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="428">ဦးခင်မောင်သီ(လွိုင်လင်မဲဆန္ဒနယ်၊ ရှမ်းပြည်နယ်)</mp>လေးစားအပ်ပါသော ပြည်ထောင်စု လွှတ်တော်နာယကနှင့် လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများ၊ ဒုတိယဝန်ကြီးများ၊ ဧည့်သည်တော်များအားလုံး ကိုယ်စိတ်နှစ်ဖြာ ကျန်းမာချမ်းသာပါစေကြောင်း ဆုတောင်းမေတ္တာ ပို့သအပ် ပါတယ်။ ကျွန်တော်ကတော့ ရှမ်းပြည်နယ်၊ လွိုင်လင်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးခင်မောင်သီဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကခင်ဗျား။ ၂၀၁၇-၂၀၁၈ ဘဏ္ဍာနှစ် အမျိုးသားစီမံကိန်းရင်းနှီးမြှုပ်နှံမှု နောက်ဆက်တွဲ-၂၊ ရင်းနှီးမြှုပ်နှံမှုလျာထားချက်များပါ စီမံကိန်း လုပ်ငန်းများနှင့်စပ်လျဉ်း၍ ဥပဒေကြမ်းပူးပေါင်းကော်မတီ၏ လေ့လာတွေ့ရှိချက် ပြင်ဆင်ဖြည့်စွက်ချက် နှင့်စပ်လျဉ်း၍ ဥပဒေကြမ်းပူးပေါင်းကော်မတီသည် အစီရင်ခံစာတွင် ထပ်မံဖြည့်စွက်လိုသည့် လေ့လာ တွေ့ရှိချက်များကို ပြည်သူ့ငွေစာရင်းပူးပေါင်းကော်မတီနှင့် ညှိနှိုင်းအစည်းအဝေး ၂ ရက်ကျင်းပခဲ့ကြောင်း ဖော်ပြထားပါတယ်။ ပြင်ဆင်ဖြည့်စွက်ချက် အစီရင်ခံစာ စာမျက်နှာ ၄၊ စာပိုဒ် ၇၊ ဥပဒေကြမ်းပူးပေါင်း ကော်မတီ၏သဘောထားမှတ်ချက်တွင် ဥပဒေကြမ်းပူးပေါင်းကော်မတီနှင့် ပြည်သူ့ငွေစာရင်းပူးပေါင်း ကော်မတီတို့သည် ထပ်မံစိစစ်သင့်သည့် လုပ်ငန်းစီမံကိန်း ၅၂ ခုကို ညှိနှိုင်းစိစစ်ခဲ့ပြီး နောက်ဆက်တွဲ ဇယားတွင်ဖော်ပြထားသည့် ပြင်ဆင်ချက်များနှင့် ပြည်ထောင်စုလွှတ်တော်ကိုယ်စားလှယ်များ၏ ပြင်ဆင် ဆက်မတက်တက်ကအတက် စက်မှုဝန်ကြီးဌာန၏ ၂၀၁၇-၂၀၁၈ ဘဏ္ဍာနှစ်၊ နိုင်ငံပိုင်အခန်း၊ ဆောင်ရွက်မည့်လုပ်ငန်း စီမံကိန်း များနှင့် ရင်းနှီးမြှုပ်နှံမှုလျာထားချက်၊ နောက်ဆက်တွဲ-၂၊ စာမျက်နှာ ၂၅၉၊ အမှတ်စဉ်(၄-၁-၁-၂) အမှတ်(၂) သံမဏိစက်ရုံ၊ ပင်းပက်လျာထားချက်၊ ကျပ် ၁၃,၇၀၀၊ ကျပ်သန်း ၁၃၇၃၅.၃၀၆ ဖြစ်ကြောင်း တွေ့ရ ပါတယ်။ ဥပဒေကြမ်းပူးပေါင်းကော်မတီက ငြင်းပယ်ရန် တင်ပြထားပါတယ်။ အမှတ် (၂) သံမဏိစက်ရုံ၊ ပင်းပက်တည်နေရာမှာ ရှမ်းပြည်နယ်တောင်ပိုင်းတောင်ကြီးမြို့နှင့် လွိုင်လင်မြို့သို့သွားသည့် မော်တော်ကား လမ်းပေါ်တွင်တည်ရှိပြီး တောင်ကြီးမြို့၊ ပင်းပက်ကျေးရွာအနီးတွင် တည်ရှိပါတယ်။ တောင်ကြီးမြို့နယ် ပင်းပက်ကျေးရွာတွင် အခြေခံ သံသတ္တု ကုန်ကြမ်းထွက်ရှိပြီး လိုအပ်တဲ့ ကျောက်မီးသွေးများကို အနီး ပတ်ဝန်းကျင်ဖြစ်တဲ့ လွိုင်လင်မြို့၊ နမ့်စန်မြို့၊ ကျေးသီးမြို့တို့မှ အလွယ်တကူရရှိနိုင်ပါတယ်။ ပင်းပက် သံမဏိစက်ရုံကို ၂၀၁၅ ခုနှစ်မှာ စတင်တည်ဆောက်ခဲ့ကြောင်းသိရှိရပါတယ်။ ပင်းပက်သံမဏိစက်ရုံရဲ့ ရည်မှန်းချက်မှာ Pig Iron ၁ နှစ်ကို တန်ချိန် ၂၀၀,၀၀၀၊ Hematite Iron ORE ကို ၁ နှစ် ၇၂၀,၀၀၀ တန် ဖြစ်ကြောင်းသိရပါတယ်။ ပထမအကြိမ် ပြည်ထောင်စုလွှတ်တော် ပင်းပက်သံမဏိစက်ရုံ တည်ဆောက်ဆဲလေ့လာရာရရှိခဲ့ပါကြောင်း တင်ပြပါတယ်။ နောက်ဆက်တွဲ-၂ စာမျက်နှာ ၂၅၉၊ အမှတ်(၂) သံမဏိစက်ရုံပင်းပက်လုပ်ငန်းစီမံကိန်း၊ ရင်နှီးမြှုပ်နှံမှုလျာထားချက်ပါ အမှတ်စဉ် (၁)မှ (၁၃)အထိ မူလလျာထားချက်ထဲမှ ပြည်ထောင်စုလွှတ်တော်ရုံးက ၂၀၁ရ ခုနှစ်၊ မတ်လ ၂၀ ရက်စွဲပါဖြန့်ဝေ ထားတဲ့ ၂၀၁၇-၂၀၁၈ ဘဏ္ဍာနှစ်၊ အမျိုးသားစီမံကိန်းဥပဒေကြမ်းအပေါ် ပြည်ထောင်စုလွှတ်တော် ဥပဒေကြမ်းပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာ စာမျက်နှာ ၂၉ ပါအတိုင်း လျော့၍ခွင့်ပြုရန်အတိုင်း အတည်ပြုပေးနိုင်ပါရန် အဆိုပြုတင်ပြအပ်ပါတယ်ခင်ဗျား။ အားလုံးကို ကျေးဇူးတင်ပါတယ်။</speech>
<speech type="speaker">ဦးသိန်းထွန်း ကျောင်းကုန်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="474">ဦးသိန်းထွန်း(ကျောင်းကုန်းမဲဆန္ဒနယ်၊ ဧရာဝတီတိုင်းဒေသကြီး)</mp>လေးစားအပ်တဲ့ ပြည်ထောင်စုလွှတ်တော် နာယကကြီးနှင့် လွှတ်တော်ကိုယ်စားလှယ်များ၊ ဧည့်သည်တော်များအားလုံး မင်္ဂလာအပေါင်းနဲ့ ပြည့်စုံကြပါစေလို့ နှုတ်ခွန်းဆက်သ ဂါရဝပြု အပ်ပါတယ်။ ကျွန်တော်ကတော့ ဧရာဝတီ တိုင်းဒေသကြီး၊ ကျောင်းကုန်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးသိန်းထွန်း ဖြစ်ပါတယ်။ လေးစားအပ်သော နာယကကြီးခင်ဗျား။ ၂၀၁၇-၂၀၁၈ ဘဏ္ဍာရေးနှစ် အမျိုးသားစီမံကိန်းဥပဒေကြမ်း အပေါ် ပူးပေါင်းကော်မတီအဖွဲ့မှ အကြံပြုထားတဲ့ ဖြည့်ဆည်းဆောင်ရွက်ရမယ့် ရင်းနှီးမြှုပ်နှံမှုများအပေါ် နိုင်ငံတော်နှင့်နိုင်ငံသားတို့၏ အကျိုးစီးပွားအတွက် ရလဒ်ကောင်းများ ဖော်ဆောင်ပေးနိုင်မှုမရှိခြင်း၊ စီးပွားရေးတွက်ခြေကိုက်မှု မရှိခြင်းတို့ကြောင့် ပြန်လည်သုံးသပ်ရန် လက်တလောရပ်ဆိုင်းထားမည်။ စနစ်တကျလေ့လာသုံးသပ်ပြီးမှသာ တွေ့ရှိချက်များအပေါ် မူတည်ပြီးတော့ ဆက်လက်ဆောင်ရွက်သင့် ကြောင်း လေ့လာသုံးသပ်ထားသည်ကို ဆွေးနွေးအကြံပြုသွားမှာ ဖြစ်ပါတယ်။ နာယကကြီးခင်ဗျား။ လက်တလောရပ်ဆိုင်းထားသင့်တဲ့ လုပ်ငန်းစီမံကိန်းများအနေနဲ့ စက်မှု ဝန်ကြီးဌာနအမှတ်(၁)က စက်ရုံ ၆ ရုံ၊ စက်မှု(၂)ဝန်ကြီးဌာနက စက်ရုံ ၁၂ ရုံ၊ အမှတ်(၃)အကြီးစားစက်မှု လုပ်ငန်းမှ စက်ရုံ ၁၆ ရုံနဲ့ လျှပ်စစ်နဲ့စွမ်းအင်ဝန်ကြီးဌာနမှ စက်ရုံ ၁၀ ရုံ၊ စုစုပေါင်းစက်ရုံ ၄၄ ရုံကို လတ်တလောရပ်ဆိုင်းထားမည်ဟု ဥပဒေကြမ်းပူးပေါင်းကော်မတီနှင့် ပြည်သူ့ငွေစာရင်းပူးပေါင်းကော်မတီ ၂ ခုမှ ဆွေးနွေးထားရှိတာကို တွေ့ရှိရမှာဖြစ်ပါတယ်။ အဆိုပါ လတ်တလောရပ်ဆိုင်းထားတဲ့ လုပ်ငန်း စီမံကိန်းများဟာ ယခုရက်ပိုင်းလပိုင်းမှာဆောင်ရွက်တဲ့ လုပ်ငန်းစီမံကိန်းများမဟုတ်ဘဲနဲ့ ဘဏ္ဍာနှစ်အလိုက် ရင်းနှီးမြှုပ်နှံခဲ့တဲ့ နိုင်ငံပိုင်ဘဏ္ဍာငွေကြေးများကိုလည်း ပြန်လည်စိစစ်ပါက တန်ဖိုးလွန်စွာ ကြီးမားမည် ကိုလည်း တွေ့ရှိရမှာဖြစ်ပါတယ်။ ရပ်ဆိုင်းခြင်း၊ ဖျက်သိမ်းခြင်းပြုလုပ်ပါက ရင်းနှီးမြှုပ်နှံခဲ့တဲ့ ပြည်သူ့ဘဏ္ဍာငွေများ လေလွင့် ပြုန်းတီးမည်ကိုလည်း သတိပြုသင့်ပါတယ်။ ဒီလုပ်ငန်းစီမံကိန်းများဟာ အမျိုးသားဘက်စုံဖွံ့ဖြိုးရေး စီမံကိန်း National Comprehensive Development Plan (NCDP) ၂၀၁၁-၂၀၁၂ ဘဏ္ဍာနှစ်မှ ၂၀၃၀-၂၀၃၁ ဘဏ္ဍာနှစ်အတွင်းမှ လုပ်ငန်းစီမံကိန်းများဖြစ်တဲ့အတွက်ကြောင့် ရပ်ဆိုင်းလိုက်ပါက အမျိုးသား ဘက်စုံဖွံ့ဖြိုးရေးစီမံကိန်းအပေါ် မည်သို့ သက်ရောက်မှုဖြစ်စေနိုင်မည်ကို လေ့လာဆန်းစစ်ရန်နှင့် ဖြစ်ပေါ် လာမယ့်အကျိုးအပြစ်အရ မည်သည့်စီမံချက်ဖြင့်နိုင်ငံတော် ခေတ်မီဖွံ့ဖြိုးတိုးတက်အောင် ဆက်လက် ဆောင်ရွက်မည်ကိုလည်း ပြည်သူများသို့ ပွင့်လင်းမြင်သာစွာ ရှင်းလင်းတင်ပြသင့်ပါတယ်။ ဥပမာအနေနဲ့ ရပ်ဆိုင်းရန်ပါဝင်ခဲ့တဲ့ အမှတ်(၈)စက်ရုံ ပျော်ဘွယ်ကို တင်ပြရမယ်ဆိုရင် ၁၄-၂-၂၀၀ရ qocags OsposięEĆ Tianjin Universal Machinery Import and Export Corporation $. စာချုပ်ချုပ်ဆိုပြီးတော့ စီမံကိန်းစတင်ပြီး ၂၀-၃-၂၀၀၉ ရက်နေ့မှာ စတင်ဖွင့်လှစ်ခဲ့ပါတယ်။ ၃၁-၃-၂၀၁၆ ရက်နေ့အထိ ရင်းနှီးမြှုပ်နှံမှုတန်ဖိုးဟာ ၉.၂၃၄.၂၃၄ ကျပ်သန်းဖြစ်ပြီးတော့ ၂၀၁၆ ခုနှစ်၊ ဧပြီလမှ ၂၀၁ရ ခုနှစ်၊ ဖေဖော်ဝါရီလအထိ အရှုံးအမြတ်ကဆိုရင် ၈၅၅.၄၂၂ ကျပ်သန်းအရှုံးပေါ်ခဲ့ပါတယ်။ တစ်လပျမ်းမျှ အရှုံးက ၇၇.၇၆၆ ကျပ်သန်းဖြစ်ပါတယ်။ သို့သော်လည်းပဲ အဲဒီစက်ရုံနဲ့ပတ်သက်ပြီးတော့ ကျွန်တော်တို့ ဝန်ထမ်းပေါင်းဟာ ၄၅၈ ဦးဖြစ်နေပါတယ်။ စက်ရုံကိုရပ်ဆိုင်းထားပါက မဖြစ်မနေ တစ်လအသုံးစရိတ်က ၉၁.၇၃၆ သန်းဖြစ်ပြီးတော့ ဆက်လက်ဆောင်ရွက်ခွင့်ပြုမည်ဆိုပါက ပျမ်းမျှတစ်လအရှုံးဟာ ၆၉.၂၅၃ ကျပ်သန်း ဖြစ်နေတာကိုတွေ့ရှိရပါတယ်။ ဒါကြောင့်မို့ ယခင်ထက် သန်း ၂၀ လေလွင့်ဆုံးရှုံးနေခြင်းကိုလည်း ပြန်လည်သုံးသပ်ရန်လိုအပ်ကြောင်း အကြံပြုတင်ပြအပ်ပါတယ်။ လေးစားအပ်တဲ့ နာယကကြီးခင်ဗျား။ မြန်မာနိုင်ငံဟာ စိုက်ပျိုးရေးနိုင်ငံနဲ့ အခြေပြုတဲ့ နိုင်ငံဖြစ် တာနဲ့အညီ ဓာတ်မြေသြဇာများကိုလည်း မြန်မာတစ်နိုင်ငံလုံး မဖြစ်မနေသုံးစွဲနေရပါတယ်။ ဓာတ်မြေသြဇာ စက်ရုံ ၅ ရုံကို ရပ်တန့်လိုက်ခြင်းကလည်း တောင်သူလယ်သမားများအတွက် ပိုမိုစိုးရိမ်စရာဖြစ်လာ ပါတယ်။ ပြည်ပမှ ဓာတ်မြေသြဇာများ ယခုပင် လုံလောက်ခြင်းမရှိခြင်းကြောင့် ပိုမိုတင်သွင်းရမည်ဆိုလျှင် သုံးငွေပိုမိုမြှင့်တက်မည် ကုန်သွယ်ရေးလိုငွေမှာလည်း ပိုမိုပြသနေမှာ ဖြစ်ပါတယ်။ ဓာတ်မြေသြဇာများ ဈေးနှုန်းကြီးမြင့်ခြင်း၊ အရည်အသွေးမမီနိုင်ခြင်းတို့ကြောင့် စိုက်ပျိုးရေးအတွက် သွင်းအားစုများ ပိုမိုမြင့်မား လာမှာဖြစ်နိုင်ကြောင်းကိုလည်း သုံးသပ်အပ်ပါတယ်။ ဤကဲ့သို့ စက်ရုံစီမံကိန်း ၄၄ ရုံကို ရပ်တန့်လိုက်ခြင်းကြောင့် အသုံးစရိတ်လျော့သွားလျှင် လိုငွေ လျော့နည်းသွားခြင်းရှိ မရှိ၊ လိုငွေနှင့် ဂျီဒီပီအချိုးသည်လည်း မည်မျှဖြည့်ဆည်းသည် ဂျီဒီပီကိုလည်း အသစ်ပြန်၍တွက်ရန် လိုအပ်မှာဖြစ်ပါတယ်။ တချို့စက်ရုံများမှာ ထွက်ကုန်အစားထိုးစက်ရုံများ ဖြစ်နေ ပါတယ်။ အဲဒီစက်ရုံများ ရပ်လိုက်ခြင်းကြောင့် ပြည်ပသွင်းကုန်များ ပိုမိုတင်သွင်းလာရပါတယ်။ ဒီအခါမှာ အသုံးစရိတ်များသာလိုလာပြီးတော့ ကုန်သွယ်ရေးလည်းလိုငွေ ပိုမိုပြနိုင်ပါတယ်။ မြန်မာနိုင်ငံမှာရှိတဲ့ ကုန်တိုက်များ၊ ဈေးဆိုင်များမှာရှိတဲ့ လူသုံးကုန်အများစုဟာလည်း မြန်မာနိုင်ငံမှာပြုလုပ်တဲ့ ထုတ်လုပ်တဲ့ ကုန်ပစ္စည်းတွေ နည်းပါးပြီးတော့ ပြည်ပမှ တင်သွင်းလာတဲ့ကုန်ပစ္စည်းအများစု ဖြစ်နေသည်ကိုလည်း တွေ့ရှိနိုင်ပါတယ်။ လက်ရှိလူသုံးကုန်ပစ္စည်းထုတ်လုပ်နေသော စက်ရုံများကို နိုင်ငံခြားလုပ်ငန်းရှင်၊ တိုင်းရင်းသား လုပ်ငန်းရှင်များနှင့် ဖက်စပ်လုပ်ကိုင်ခြင်း၊ နိုင်ငံခြားလုပ်ငန်းရှင်များကို အခွင့်အရေးပေးဆွဲဆောင်၍ ရင်းနှီး မြှုပ်နှံစေခြင်း စသည့်အကြံဉာဏ်နည်းလမ်းများကိုလည်း ရှာဖွေကျင့်သုံး၍ ပြည်ပသွင်းကုန် လျော့နည်းအောင် ဆောင်ရွက်သင့်ပါတယ်။ ပြည်ပသွင်းကုန်များလျော့နည်းခြင်းဖြင့် ကုန်သွယ်ရေးလိုငွေပြမှုပမာဏကလည်း ပိုမိုလျော့နည်းလာနိုင်တဲ့အတွက်ကြောင့် ကြိုတင်ကာကွယ်တဲ့အနေနဲ့ စက်ရုံများကို ဆက်လက်လည်ပတ်နိုင်ရေး ကြိုးပမ်းဆောင်ရွက်သင့်ကြောင်း တင်ပြအပ်ပါတယ်။ သို့ပါ၍ ၂၀၁၇-၂၀၁၈ ဘဏ္ဍာရေးနှစ် အမျိုးသား စီမံကိန်းဥပဒေကြမ်းအပေါ် ပြည်ထောင်စုလွှတ်တော် ဥပဒေကြမ်းပူးပေါင်းကော်မတီရဲ့ လေ့လာတွေ့ရှိချက် အစီရင်ခံစာအပေါ် လတ်တလောရပ်ဆိုင်းထားသင့်သည့်လုပ်ငန်း စီမံကိန်း ၄၄ ခု အပေါ် ဝန်ကြီးဌာနမှ လက်တွေ့လုပ်ကိုင်ဆောင်ရွက်နေသူများ၊ ပညာရှင်များ၏ အကြံဉာဏ်များကိုရယူကာ လုံးဝရပ်ဆိုင်းထားရမည့် စက်ရုံများနှင့် အစိုးရမှကြပ်မတ်ဆောင်ရွက်နိုင်မည့် စက်ရုံများအဖြစ် ပြန်လည်စိစစ် သုံးသပ်သင့်ကြောင်း အကြံပြုတင်ပြရင်း နိဂုံးချုပ်အပ်ပါတယ်။ အားလုံး ကျေးဇူးတင်ပါတယ်။</speech>
<speech type="speaker">ဦးထွန်းထွန်း ပွင့်ဖြူမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1460">ဦးထွန်းထွန်း(ပွင့်ဖြူမဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များ၊ ပြည်ထောင်စုအဆင့်ဝန်ကြီး များနှင့် ဧည့်သည်တော်အားလုံး မင်္ဂလာပါလို့ ဦးစွာပထမ နှုတ်ခွန်းဆက်သအပ်ပါတယ်။ ကျွန်တော်ကတော့ မကွေးတိုင်းဒေသကြီး ပွင့်ဖြူ မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးထွန်းထွန်း ဖြစ်ပါတယ်။ လေးစားရပါသော လွှတ်တော်နာယကကြီးခင်ဗျာ။ ၂၀၁၇-၂၀၁၈ ဘဏ္ဍာနှစ်၊ အမျိုးသားစီမံကိန်း ဥပဒေကြမ်းအပေါ် ပြည်ထောင်စုလွှတ်တော် ဥပဒေကြမ်းပူးပေါင်းကော်မတီ၏ လေ့လာတွေ့ရှိချက် အစီရင်ခံစာကို ဆွေးနွေးသွားမှာ ဖြစ်ပါတယ်။ အစီရင်ခံစာတွင် လတ်တလော ရပ်ဆိုင်းထားသင့်သည့် လုပ်ငန်းစီမံကိန်း၊ ပြည်တွင်းပြည်ပမှ နည်းပညာနှင့် အရင်းအနှီးများ ဖိတ်ခေါ်၍ နိုင်ငံတော်နှင့် အကျိုးတူ ဆောင်ရွက်သင့်သည့် လုပ်ငန်းစီမံကိန်းနှင့် ပြည်ထောင်စုအစိုးရအဖွဲ့မှ ကြပ်မတ်၍ ဆက်လက်လုပ်ဆောင် ပေးသည့် လုပ်ငန်းစီမံကိန်းများဟူ၍ တွေ့ရှိရပါတယ်။ လေးစားအပ်ပါသော လွှတ်တော်နာယကကြီးခင်ဗျာ။ တိုင်းပြည်အတွက် စီမံကိန်းတစ်ခု ဆောင်ရွက်မယ် တည်ဆောက်မယ်ဆိုရင် မလုပ်ခင်က သေသေချာချာ ဂဃနဏ တွက်ချက်သင့်ပါတယ်။ တိုင်းပြည်အတွက် ဘယ်လောက်အကျိုးအမြတ်ဖြစ်ထွန်းမယ်၊ ဒါမှမဟုတ် နယ်မြေခံဒေသတွေအတွက် အလုပ်အကိုင် အခွင့်အလမ်းရှိပြီး ဒေသခံတွေရဲ့ အကျိုးစီးပွားဖြစ်ထွန်းမယ်ဆိုရင် ဆောင်ရွက်သင့်တဲ့ လုပ်ငန်းတွေဖြစ်ပါတယ်။ အမှန်တကယ် တွက်ချက်မှုလွဲမှားလို့ပဲ ဖြစ်ဖြစ်၊ မိမိဌာနအကျိုး မိမိအကျိုး ရှေးရှုပြီး လုပ်ခဲ့မယ်ဆိုရင် နိုင်ငံနှင့် နိုင်ငံသားများအတွက် များစွာနစ်နာပါတယ်။ ဥပမာ- မိမိမဲဆန္ဒနယ်ကို ဖြတ်ပြီးဖောက်လုပ်သွားတဲ့ ပခုက္ကူ -မင်းဦး မီးရထားလမ်းပိုင်းဟာ ဖောက်လုပ်ပြီးစီးသွားပေမယ့် ယနေ့ ီးရထားတစ်စီးမှ ခုတ်မောင်းသွားတာ မတွေ့ရပါဘူး။ တိုင်းပြည်ရဲ့ဘဏ္ဍာငွေ များစွာဆုံးရှုံးသလို နိုင်ငံခြားကြွေးမြီတွေလည်း များစွာတင်ခဲ့ရပါတယ်။ ထို့အတူ ဒေသခံတွေရဲ့ လယ်တွေယာတွေပျက်စီးလို့ နိုင်ငံတော်မှ လျော်ကြေးပေးနေရတာလည်း ဒီနေ့မပြီးပြတ်သေးပါဘူး။ အလားတူ မိမိ မဲဆန္ဒနယ်တွင် တည်ဆောက်ခဲ့တဲ့ ယခုလတ်တလော ရပ်ဆိုင်းတဲ့အထဲမှာပါတဲ့ အမှတ်(၄)အထည်စက်ရုံ (ပွင့်ဖြူ)အကြောင်းကို အနည်းငယ် ဆွေးနွေးသွားမှာ ဖြစ်ပါတယ်။ လေးစားအပ်ပါသော လွှတ်တော်နာယကကြီးခင်ဗျာ။ ပွင့်ဖြူ အမှတ် (၄) အထည်စက်ရုံဟာ ၂၀၀၀ ခုနှစ်တွင် တရုတ်နိုင်ငံ Tianjin Universal Machinary Inport and Export Corperation နှင့် စက်မှုဝန်ကြီးဌာန အထည်လိပ်လုပ်ငန်းတို့က သဘောတူညီချက်ဖြင့် စာချုပ်ချုပ်ဆို၍ ဆောင်ရွက်ခဲ့တဲ့ စက်ရုံတစ်ရုံ ဖြစ်ပါတယ်။ ကုန်ကျငွေမှာ မြန်မာကျပ်ငွေဖြင့် တွက်ချက်မယ်ဆိုရင် ၆,၃၆၇.၈၃၄ သန်း ကုန်ကျပြီး ၂၀၀၅ ခုနှစ်တွင် ဖွင့်လှစ်ခဲ့တဲ့ စက်ရုံတစ်ရုံ ဖြစ်ပါတယ်။ စက်ရုံမြေနေရာအတွက် မြေဧက ၃၈၉.၇၁ ဧကကို သုံးစွဲထားတာကိုလည်း တွေ့ရှိရပါတယ်။ စက်ရုံရဲ့ အကျိုးအမြတ်ကို တွက်ချက်ကြည့်မယ်ဆိုရင် စတင်လည်ပတ်တဲ့ ၂၀၀၅ ခုနှစ်မှစ၍ ၂၀၁၀-၂၀၁၁ ဘဏ္ဍာနှစ်အထိ စက်ရုံ၏ ကုန်သွယ်မှုအခြေအနေမှာ အမြတ်အစွန်းရရှိခဲ့ပါတယ်။ သို့သော်လည်း ၂၀၁၁-၂၀၁၂ ဘဏ္ဍာနှစ်မှစ၍ ယနေ့ရှုံးပေါ်နေတာကို တွေ့ရပါတယ်။ အမြင့်ဆုံးအရှုံးပေါ်တဲ့ ၂၀၁၅-၂၀၁၆ ဘဏ္ဍာနှစ်ကို ကြည့်မယ်ဆိုလို့ရှိရင် ဝင်ငွေက ၁၇၀.၄၃၈ သန်း၊ ကုန်ကျစရိတ်မှာ ၂,၃၇၁.၆၁၈ သန်း ဖြစ်ပြီး ၂,၂၀၁.၁၈၀ သန်း အရှုံးပြနေတာကို တွေ့ရှိရပါတယ်။ ယခုလို အရှုံးပေါ်နေတဲ့စက်ရုံကို လတ်တလော ရပ်ဆိုင်းမယ်ဆိုတာကို ကန့်ကွက်စရာမရှိပါဘူး။ သို့သော် နိုင်ငံနှင့် နိုင်ငံသားများအတွက် အကျိုးစီးပွားမဖြစ် ထွန်းသော၊ အရှုံးပေါ်နေသောစက်ရုံများ လတ်တလောရပ်ဆိုင်းတာ သဘာဝကျပါတယ်။ ဒါပေမယ့် ခုနရှေ့က ကိုယ်စားလှယ်ကြီးတွေ ပြောသွားသလို စားရမှာလည်း သဲနဲ့တရှပ်ရှပ်၊ လွှင့်ပစ်ရမှာလည်း အဆီနှင့်တဝင်းဝင်း ဖြစ်နေပါတယ်။ သို့သော်လည်း ယခုလတ်တလော လည်ပတ်နေတဲ့စက်ရုံကို အခြားနည်းနဲ့ အကောင်းဆုံးဖြစ်အောင် ကုစားနိုင်မယ်ဆိုရင် ပိုကောင်းမယ်လို့ ထင်မြင်မိပါတယ်။ ဥပမာ- အကျိုးတူပူးပေါင်းဆောင်ရွက်တာမျိုး ဒါမှမဟုတ် ပုဂ္ဂလိကို ငှားတာတွေ ပြုလုပ်ရမယ်ဆိုရင် ဒေသခံအလုပ်သမားဝန်ထမ်းတွေအတွက် အလုပ် လက်မဲ့မဖြစ်ပေါ်စေဘဲ အဆင်ပြေသွားမယ်လို့ ထင်မြင်ယူဆမိပါတယ်။ လေးစားအပ်ပါသော လွှတ်တော်နာယကကြီးခင်ဗျာ။ လက်ရှိ ပွင့်ဖြူ အမှတ်(၄) အထည်စက်ရုံမှာ တာဝန်ထမ်းဆောင်လုပ်ကိုင်နေသော အမှုထမ်း၊ အရာထမ်းနှင့် နေ့စားဝန်ထမ်း စုစုပေါင်း ၁၁၂၄ ဦး ရှိပါတယ်။ စက်ရုံပေါင်း ၄၄ ရုံမှာဆိုလို့ရှိရင် ဝန်ထမ်းအင်အား လွန်စွာများပြားစွာ ရှိမှာဖြစ်ပါတယ်။ လက်ရှိ စက်ရုံတွေကို လတ်တလောရပ်ဆိုင်းမယ်ဆိုရင် စက်ရုံဝန်ထမ်းတွေရဲ့ အလုပ်အကိုင်၊ အခွင့်အလမ်း ဘဝရှေ့ရေး အတွက် အထူးအလေးပေးပြီးတော့ ထည့်သွင်းစဉ်းစားသင့်ပါသဖြင့် ယခုလိုဆွေးနွေးရခြင်း ဖြစ်ပါတယ်။ အားလုံးကို ကျေးဇူးတင်ပါတယ်ခင်ဗျာ။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျာ။ အစည်းအဝေးကို မိနစ် (၃၀) ခန့် ခေတ္တ ရပ်နားပါမယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။</speech>
<title>အစည်းအဝေးပြန်လည်စတင်ခြင်း</title>
<speech type="mc">ပြည်ထောင်စုလွှတ်တော် ကိုယ်စားလှယ်များခင်ဗျား။ အစည်းအဝေး ပြန်လည် စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျား။ ။နာယက။ ဦးကျော်အောင်လွင် စေတုတ္တရာမဲဆန္ဒနယ် ဆက်လက်ဆွေးနွေးဖို့ဖြစ်ပါတယ်။</speech>
<speech><mp id="1463">ဦးကျော်အောင်လွင် (စေတုတ္တရာမဲဆန္ဒနယ်၊ မကွေးတိုင်းဒေသကြီး)</mp>လေးစားအပ် ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များ၊ ဧည့်သည်တော်များအားလုံးပဲ ကိုယ်စိတ်နှစ်ဖြာ ကျန်းမာချမ်းသာကြပါစေ။ ကျွန်တော်ကတော့ မကွေး တိုင်းဒေသကြီး၊ စေတုတ္တရာမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးကျော်အောင်လွင်ပါ။ ၂၀၁၇-၂၀၁၈ ဘဏ္ဍာနှစ် အမျိုးသားစီမံကိန်းဥပဒေကြမ်းနှင့် စပ်လျဉ်းပြီးတော့ ဥပဒေကြမ်း ပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာအပေါ်မှာ ကျွန်တော့အနေနဲ့ ထောက်ခံဆွေးနွေးသွားမှာ ဖြစ်ပါတယ်။ ဥပဒေကြမ်းပူးပေါင်းကော်မတီနဲ့ ပြည်သူ့ငွေစာရင်းပူးပေါင်း ကော်မတီတို့ဟာ ပြည်သူ့ဘဏ္ဍာငွေများ လေလွင့်ပြုန်းတီးမှုမရှိစေရန်နှင့် တိကျခိုင်မာတဲ့ ရင်းနှီးမြှုပ်နှံမှုများ ဖြစ်စေရန်၊ နိုင်ငံတော်အတွက် ရေရှည်အကျိုးဖြစ်ထွန်းစေမယ့် လုပ်ငန်းစီမံကိန်းများဖြစ်စေရန် ရည်ရွယ်၍ လုပ်ငန်းစီမံကိန်း ၅၂ ခုကို လေ့လာစိစစ်ခဲ့ပါတယ်။ နိုင်ငံတိုးတက်ဖွံ့ဖြိုးရေးအတွက် အထောက်အကူပြုမှု၊ လူမှုစီးပွားဘဝတိုးတက်ရေးအတွက် အထောက်အကူပြုမှုနဲ့ စီးပွားရေးဆိုင်ရာ အကျိုးအမြတ်ရလဒ် ဖြစ်ထွန်းမှုတို့အပေါ်မှာ အခြေပြု၍ လုပ်ငန်းစီမံကိန်း အမျိုးအစား ၃ ရပ်ကို ခွဲခြားစိစစ်နိုင်ခဲ့ပါတယ်။ အဲဒီ အထဲက လတ်တလောရပ်ဆိုင်းထားသင့်တဲ့ လုပ်ငန်းစီမံကိန်းများနဲ့ ပတ်သက်ပြီးတော့ ကျွန်တော့အနေနဲ့ ဆွေးနွေးသွားမှာပါ။ နိုင်ငံတော်နှင့် နိုင်ငံသားတို့ရဲ့ အကျိုးစီးပွားအတွက် ရလဒ်ကောင်းများ ဖော်ဆောင်ပေးနိုင်မှုမရှိတဲ့ စီးပွားရေးအရ တွက်ခြေကိုက်မှုမရှိတဲ့ စက်မှုဝန်ကြီးဌာန အမှတ်(၁)အကြီးစားစက်မှုလုပ်ငန်းအောက်မှာ စက်ရုံ (၆)ရုံ၊ အမှတ်(၂)အကြီးစားစက်မှုလုပ်ငန်းအောက်မှ စက်ရုံ (၁၂)ရုံ၊ အမှတ်(၃) အကြီးစားစက်မှု လုပ်ငန်းအောက်မှာ စက်ရုံ (၁၆) ရုံနဲ့ လျှပ်စစ်နဲ့စွမ်းအင်ဝန်ကြီးဌာန မြန်မာ့ရေနံဓာတုဗေဒလုပ်ငန်း အောက်မှာ စက်ရုံ (၁၀) ရုံ၊ စုစုပေါင်း စက်ရုံ (၄၄)ရုံကို လတ်တလောရပ်ဆိုင်းခြင်းဟာ မှန်ကန်သင့်မြတ်တဲ့ အစီအမံပါ။ အဲဒီစက်ရုံများထဲမှ ပခုက္ကူ အမှတ်(၅) အထည်ချုပ်စက်ရုံကို တရုတ်နိုင်ငံ Tianjin Machinery Import and Export Corporation နဲ့ စက်မှုဝန်ကြီးဌာနတို့ စာချုပ်ချုပ်ဆိုပြီးတော့ ၂၀၀၄-၂၀၀၅ မှာ တည်ဆောက်ခဲ့ပါတယ်။ ၃၀-၉-၂၀၁၆ ရက်နေ့အထိ ရင်းနှီးမြှုပ်နှံမှု စုစုပေါင်းဟာ ၈,၂၃၄.၅၀ ကျပ်သန်း ဖြစ်ပါတယ်။ စက်ရုံကထွက်ရှိတဲ့ အထည်ရဲ့အနံဟာ ပြည်တွင်း၊ ပြည်ပဈေးကွက်မှာ စံမမီဘဲ တိုနေတယ်လို့ သိရပါတယ်။ ပခုက္ကူ အထည်ချုပ်စက်ရုံဟာ ၂၀၁၅-၂၀၁၆ မှာ သိန်းပေါင်း ၂၅,၄၉၆.၉၈ သိန်း အရှုံးပေါ် ပါတယ်။ ဝန်ထမ်းအင်အား ၁၄၀၀ ကျော်ရှိပါတယ်။ ဒါကိုကြည့်ခြင်းအားဖြင့် ဥပဒေကြမ်းပူးပေါင်း ကော်မတီရဲ့ လတ်တလောရပ်ဆိုင်းထားသင့်တဲ့ စက်ရုံ (၄၄)ရုံရဲ့ နှစ်စဉ်ဆုံးရှုံးနေတဲ့ ပြည်သူ့ဘဏ္ဍာငွေ တွေကို ခန့်မှန်းကြည့်နိုင်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ အနာရောဂါဖြစ်ရင် နားလည် တတ်ကျွမ်းတဲ့ ဆရာဝန်နဲ့ ပြသပြီးတော့ အမြန်ကုရပါမယ်။ ရောဂါကို ရောဂါမှန်းသိလျှက်နဲ့ မကုဘဲ ပစ်ထားရင်တော့ အန္တရာယ်ကြီးပါလိမ့်မယ်။ တိုင်းပြည်နဲ့ လူမျိုးအတွက် ဝန်ထုပ်ဝန်ပိုး ဖြစ်နေမှန်း သိလျှက်နဲ့ ရောဂါကို ရင့်သည်ထက် ရင့်အောင် ပစ်မထားသင့်တော့ပါဘူး။ ပြီးခဲ့တဲ့ကာလက အဖြစ်အပျက် လေးကို တင်ပြပါရစေ။ စက်ရုံပေါင်းများစွာ အရှုံးပေါ်နေတဲ့မြို့တစ်မြို့မှာ အလားတူ စက်ရုံ တစ်ရုံကို ပြည်သူ့ဘဏ္ဍာငွေ သန်းပေါင်းများစွာနဲ့ စီမံကိန်းလိမ်၊ စာရင်းလိမ်တွေနဲ့ ထပ်မံတည်ဆောက် ခဲ့ပါတယ်။ အဲဒီစက်ရုံဖွင့်ပွဲမှာ အဲဒီခေတ်အကြီးအကဲက လာရောက်ဖွင့်လှစ်ရင်းနဲ့ ငါ့ကိုဝိုင်းလိမ်ကြပြန်ပြီလို့ မှတ်ချက်ပြုခဲ့ပါတယ်။ လူတစ်ဦးတစ်ယောက် ကော်မရှင်တွေ၊ အကျိုးအမြတ်တွေ နင့်နင့်ပါအောင် ရသွား ချိန်မှာ တိုင်းပြည်နဲ့ လူမျိုးကတော့ ယခုနစ်နာနေခဲ့ရပါတယ်။ ပြီးခဲ့တဲ့ ကာလတစ်လျှောက်မှာ အကျိုးအမြတ်ကြီးမားတဲ့ တိုင်းပြည်ရဲ့ အဖိုးထိုက်၊ အဖိုးတန် သယံဇာတတွေ၊ လုပ်ငန်းတွေ၊ စီမံကိန်းတွေ၊ စက်ရုံ၊ အလုပ်ရုံတွေ၊ စီးပွားရေးလုပ်ငန်းတွေနဲ့ ရေ၊ မြေ၊ တော၊ တောင်တွေကို လူတစ်စု၊ လူတစ်ဖွဲ့က သိမ်းကျုံးအပိုင်ရယူလိုက်ကြပြီးတော့ အခက်အခဲ၊ အကြပ်အတည်းတွေ၊ ပြဿနာတွေ၊ အရှုပ်ထုပ်တွေနဲ့ အရှုံးလုပ်ငန်းတွေသာ တိုင်းပြည်အတွက် ချန်ထားရစ်ခဲ့ကြတာပါ။ ဒါကြောင့် လူတစ်စုက ၁၀ သက် စားမကုန်အောင် ချမ်းသာသွားချိန်မှာ အရှေ့တောင်အာရှရဲ့ အချမ်းသာ အကြွယ်ဝဆုံး နိုင်ငံတစ်နိုင်ငံဟာ ဖွတ်ကျောပြာစု ခရုဆံကျွတ် ဘဝနဲ့အမွဲဆုံးတိုင်းပြည် ဖြစ်သွား ခဲ့ပါတယ်။ ဒီနေ့ဒီပြည်သူအစိုးရဟာ တိုင်းပြည်ကို ဆင်းရဲတွင်းနွံထဲက ရုန်းထဖို့ ကြိုးစားနေ ပါတယ်။ ပြည်သူ့ဘဏ္ဍာတွေ လေလွင့်ဆုံးရှုံးမှုမရှိအောင် လူမှုစီးပွားဘဝတွေ ဖွံ့ဖြိုးတိုးတက်အောင် နိုင်ငံတော်နဲ့ နိုင်ငံသားတွေ ရေရှည်အကျိုးအတွက် ဆောင်ရွက်ရာမှာ နိုင်ငံတော်အတွက် ဝန်ထုပ်ဝန်ပိုး ဖြစ်နေတဲ့၊ အရှုံးပေါ်နေတဲ့ စီမံကိန်းတွေကို လတ်တလောရပ်ဆိုင်းထားရေးဟာ လုပ်သင့်လုပ်ထိုက်တဲ့ အရာတစ်ခုပါ။ တစ်ဘက်မှာလည်း လတ်တလောရပ်ဆိုင်းလိုက်တဲ့ စက်ရုံအလုပ်ရုံများမှ ဝန်ထမ်းများ အတွက် တာဝန်ယူ ဖြေရှင်းဆောင်ရွက်ရပါမယ်။ သူတို့ရဲ့ ကျွမ်းကျင်မှုအလိုက် အခြားဌာနများကို ပြောင်းရွှေ့ ခန့်ထားခြင်း၊ အလုပ်အကိုင်အခွင့်အလမ်းများ ဖန်တီးပေးခြင်း၊ ထိုက်သင့်တဲ့ ခံစားခွင့်များပေးလျော်ခြင်း၊ နိုင်ငံတကာ ရင်းနှီးမြှုပ်နှံမှုကုမ္ပဏီများနဲ့ ချိတ်ဆက်ပေးခြင်း စတဲ့နည်းများနဲ့လည်း တာဝန်ယူပြီးတော့ ဖြေရှင်းပေးရပါမယ်။ ဒါကြောင့် ၂၀၁၇-၂၀၁၈ ဘဏ္ဍာနှစ် အမျိုးသားစီမံကိန်းဥပဒေကြမ်းနဲ့ ပတ်သက် ပြီးတော့ ဥပဒေကြမ်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာနဲ့ ပတ်သက်ပြီးတော့ ကျွန်တော့အနေနဲ့ လေးနက်စွာ ထောက်ခံပါတယ်။ ကျွန်တော်တို့နိုင်ငံရဲ့ လွတ်လပ်ရေးဖခင်ကြီးတွေ အမြော်အမြင်ကြီးမားစွာ ရေးသားခဲ့တဲ့ လွတ်လပ်ရေး ကြေညာစာတမ်းမှာပါတဲ့ စာပိုဒ်တစ်ပိုဒ်နဲ့ နိဂုံးချုပ်ပါရစေခင်ဗျာ။ ငါတို့နိုင်ငံတော်ကြီးသည် မည်သူ တစ်ဦး၊ တစ်ယောက်၊ တစ်ဖွဲ့၊ တစ်သင်း၏ အမွေအနှစ်မဟုတ်။ ပုဂ္ဂလိကပိုင်ပစ္စည်းမဟုတ်။ မည်သူ တစ်ဦး၊ တစ်ယောက်၊ တစ်ဖွဲ့၊ တစ်သင်း၏ ချုပ်ကိုင်အနိုင်သိမ်းယူ အကျိုးခံစားအပ်သော နိုင်ငံမဟုတ်။ အတိတ်ကာလကလည်းကောင်း၊ ယခုမျက်မှောက်ကာလ၌လည်းကောင်း၊ နောင်လတ္တံ့သော အနာဂတ် ကာလ၌လည်းကောင်း ငါတို့ပြည်ထောင်စုကြီးအတွင်း မှီတင်းနေထိုင်ကြသော ကြီး၊ ငယ်၊ ဝေး၊ နီး၊ ကျား၊ မမခြား သစ္စာတော်ခံနိုင်ငံသားဟူသရွေ့တို့၏ အမွေအနှစ် အပိုင်ပစ္စည်း အကျိုးခံစားရာဖြစ်သည် ဆိုတဲ့ စကားနဲ့အညီ နိုင်ငံတော်နှင့် နိုင်ငံသားတွေရဲ့ ရေရှည်အကျိုးစီးပွားအတွက် ဝိုင်းဝန်းကြိုးစား ဆောင်ရွက် ကြပါစို့လို့ တိုက်တွန်းရင်းနဲ့ နိဂုံးချုပ်အပ်ပါတယ်။ အားလုံးပဲ အထူးပဲကျေးဇူးတင်ပါတယ်ခင်ဗျာ။</speech>
<speech type="speaker">ဦးမောင်မြင့် မင်းကင်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="238">ဦးမောင်မြင့် (မင်းကင်းမဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစားအပ်ပါသော နာယကကြီးခင်ဗျာ။ ကျွန်တော် မင်းကင်းမဲဆန္ဒနယ်မှ ဦးမောင်မြင့်ဖြစ်ပါတယ်။ ကျွန်တော့ရဲ့တင်ပြချက်ကို Power Point အသုံးပြုခွင့်ပြုပါရန်အတွက် လေးစားစွာနဲ့ တင်ပြအပ်ပါတယ်။ တစ်ဆက်တည်းပဲ ကျယ်ကျယ် ပြန့်ပြန့် ဆွေးနွေးတင်ပြနိုင်ဖို့အတွက်ကိုလည်း နစ်ခန့် ခွင့်ပြုပေးနိုင်ဖို့အတွက် လေးစားစွာနဲ့ ကျွန်တော် တင်ပြအပ်ပါတယ်ခင်ဗျ။</speech>
<speech type="speaker">ကျွန်တော်တို့ သတ်မှတ်ထားပါတယ်။ သတ်မှတ်ထားတဲ့းမှာပါ။</speech>
<speech><mp id="238">ဦးမောင်မြင့် (မင်းကင်းမဲဆန္ဒနယ်၊ စစ်ကိုင်းတိုင်းဒေသကြီး)</mp>နှစ်မိနစ်လောက်ပိုပေးခဲ့တာ ရှိပါတယ် နာယကကြီးခင်ဗျာ။ ကျွန်တော်တို့ အစီရင်ခံစာမှာတော့ စက်မှုဝန်ကြီးဌာနက စက်ရုံ ၃၄ ရုံကို လတ်တလော ရပ်ဆိုင်းထားဖို့ဆိုပြီးတော့မှ ထည့်သွင်းထားပါတယ်။ ကျွန်တော်တို့ လမ်းစဉ်ပါတီခေတ် တပ်မတော်အစိုးရကာလမှာ နိုင်ငံပိုင်စက်ရုံတွေကို တည်ဆောက်ခဲ့ ပါတယ်။ အဲဒီစက်ရုံတွေကို တည်ဆောက် ရတာဟာလည်း ရည်ရွယ်ချက်က စီးပွားရေးတွက်ခြေကိုက်မှု တစ်ခုတည်းသာမကဘဲနဲ့ တောနဲ့မြို့ ဖွံ့ဖြိုးမှု ကွာဟချက် လျှော့ချရေး ဒေသခံတွေအလုပ်အကိုင်ရရှိရေး၊ နိုင်ငံခြားမှီခိုနေရမှုလျှော့ချရေး ဒါတွေကို အားပြုပြီးတော့မှ ဆောင်ရွက်ခဲ့တာ ဖြစ်ပါတယ်။ ဗဟိုဦးစီးမှု စနစ်ဖြစ်တာနဲ့အညီ အထူးအခွင့်အရေးတွေ ပေးပါတယ်။ ဒေါ်လာကို ပြင်ပပေါက်ဈေးတစ်ဝက်လောက်နဲ့ ပေးတယ်။ လျှပ်စစ်နဲ့ စက်သုံးဆီကိုလည်း ဈေးသက်သက် သာသာနဲ့ပေးတယ်။ ဒါပေမယ့် အခုဒါတွေ မရတော့ပါဘူး။ Level Playing field မှာတော့ဖြင့် နိုင်ငံပိုင်စက်ရုံတွေဟာ ပုဂ္ဂလိကကို မယှဉ်နိုင်ပါဘူး။ ဒီတော့ရှုံးပါတယ်။ ရှုံးလို့ဆိုင်းငံ့ထားမယ် ဆိုတာဟာ အဖြေမဟုတ်ဘူးဆိုတာကို ကျွန်တော် တင်ပြလို ပါတယ်။ ဒေသဖွံ့ဖြိုးရေးနဲ့ အလုပ်အကိုင် ဖန်တီးပေးမှုဟာ တန်ဖိုးတစ်ခုရှိတယ်ဆိုတာ ကျွန်တော် လွှတ်တော်ကို တင်ပြလိုပါတယ်။ စက်ရုံဝန်ထမ်း တွေ ရင်ထဲမှာရော၊ ခေါင်းမှာရော မီးတောက်နေပြီဖြစ်တယ်ဆိုတာကို တင်ပြလိုပါတယ်။ စက်မှုဝန်ကြီးဌာနမှာစက်ရုံ ၁၄၄ ရုံ ရှိခဲ့ပါတယ်။ ဒါတွေကို နအဖ လက်ထက်မှာ စက်ရုံ ၃၀ ကို Privatize လုပ်ပါတယ်။ ကျန်တဲ့စက်ရုံ ၁၁၄ ရုံရှိတဲ့အနက် ပြီးခဲ့တဲ့အစိုးရကာလမှာ ၅၆ ရုံကို Long Lease နဲ့ JV လုပ်ပါတယ်။ စက်ရုံ ၅၄ ရုံခန့်ကျန်ပါတယ်။ ပုဂ္ဂလိကမကြိုက်လို့ ကျန်တာပါ။ ဒါပေမယ့် စိတ်ရှည်ရှည်နဲ့ ဆွေးနွေးရမယ်ဆိုလို့ရှိရင် ရနိုင်ပါသေးပါတယ်။ ဥပမာအားဖြင့် ကပစ ၁၄ နဲ့ ၁၅ ဆိုရင် တပ်မတော်က အသုံးတည့်လို့တောင်းပါတယ်။ တပ်မတော်ထူထောင်ရေးလုပ်ငန်းတွေမှာ စက်ရုံကို အသုံးချ မှာဖြစ်လို့ ပြဿနာရဲ့ တစ်စိတ်တစ်ပိုင်းလည်း ပြေလည်သွားမှာ ဖြစ်ပါတယ်။ အထည်ချုပ်စက်ရုံအများစု ကတော့ Labour Intensive ဖြစ်ပါတယ်။ အလုပ်သမားများလို့ ငှားရမ်းသူက မကြိုက်ပါဘူး။ ဒါပေမယ့် လည်း Supply Chain ထဲမှာပါဝင်တဲ့ ဝါစိုက်တောင်သူတွေဟာ ကျွန်တော်တို့ စက်ရုံတွေအပေါ်မှာ တည်မှီနေပြီး ရှင်သန်နေတယ်ဆိုတာကို ကျွန်တော် တင်ပြလိုပါတယ်။ ကျွန်တော်တို့ စီးပွားရေးဝန်ကြီးဌာနတွေရဲ့ အခက်အခဲကတော့ဖြင့် ပင်စင်စားတွေကို ကိုယ့်ရဲ့ ဘတ်ဂျက်နဲ့ပေးရတာပါ။ စက်မှုဝန်ကြီးဌာနမှာ ပင်စင်စား ၃၈၀၀၀ ရှိပါတယ်။ ဒါပေမယ့် လက်ရှိဝန်ထမ်း ၃၆၀၀၀ ပဲရှိတယ်ဆိုတာကို တင်ပြလိုပါတယ်။ နိုင်ငံရဲ့ ရည်မှန်းချက်က စက်မှုနိုင်ငံဖြစ်ဖို့ပါ။ အဲဒီအခါမှာ Steel Industry က မရှိမဖြစ်လိုပါတယ်။ ဒါကြောင့်မို့လို့လည်း Sanction တွေရှိတဲ့ကြားထဲက တပ်မတော် အစိုးရလက်ထက်မှာ Steel Industry ကို ထူထောင်တာဖြစ်ပါတယ်။ MEC က မူလလုပ်ပါတယ်။ နောက်ပိုင်း မြင်းခြံနဲ့ ပင်းပက်စက်ရုံ ၂ ရုံကို စက်မှုဝန်ကြီးဌာနကို လွှဲပေးခဲ့ပါတယ်။ ပင်းပက်စက်ရုံအတွက် ဒီနှစ် ၁၃.ရ ဘီလီယံ တည်ဆောက်ရေးလုပ်ငန်း တင်ပါတယ်။ ခွင့်မပြုဘဲနဲ့ ဖြတ်ချမယ်လို့ သိရပါတယ်။ မနှစ်က RE ၆.၉ ဘီလီယံလည်းမရပါဘူး။ အဲဒီ ၂ ခုရမယ်ဆိုလို့ရှိရင် တော့ဖြင့် စက်ရုံက လုံးဝပြီးသွားမှာ ဖြစ်ပြီး တော့မှ Pig Iron ထုတ်လုပ်နိုင်မှာ ဖြစ်ပါတယ်။ ဒီစက်ရုံကို ကျွန်တော်တို့ နိုင်ငံတော်အစိုးရဘက်က ထည့်ဝင်ငွေက ၁၃၃ မီလီယံ(ယူရို)ဖြစ်ပြီးတော့မှ ရုရှားဘက် ကလည်း မေတ္တာကြေးနဲ့ ၈၅ မီလီယံ ယူရို ထည့်ပေးထားတယ်ဆိုတာ ကျွန်တော် တင်ပြလိုပါတယ်။ ပြီးခဲ့တဲ့ ကာလတုန်းက ၆ ရက်နေ့က လွှတ်တော်ကိုယ်စားလှယ်တချို့ဟာ Romelt Process ဟာ အာမခံချက်မရှိဘူးလို့ ပြောသွားပါတယ်။ Kazestan နိုင်ငံမှာရှိတဲ့ Balkash မြို့မှာ ဆိုရင် Romelt Furnace ကို အခုသုံးနေပါတယ်။ အလားတူ အခေါ်အဝေါ်မတူပေမယ့်လည်း အမေရိကန်နဲ့ သြစတြေးလျ မှာလည်း ဒီ Process အတိုင်းပဲ သုံးနေတယ်ဆိုတာ တင်ပြလိုပါတယ်။ စက်ရုံရဲ့ ထူးခြားချက်ကတော့ Waste Heat Boiler လို့ခေါ်တဲ့ Boiler နှစ်ခုပါပြီးတော့ မဂ္ဂါဝပ် ၄၀ ထုတ်နိုင်ပါတယ်။ ကျွန်တော်တို့ သုံးတာက ၂၅၊ ၃၀ ပဲသုံးပြီး ပိုတာတွေကို National Grid ကထုတ်ပြီး တော့ ရောင်းနိုင်ပါတယ်။ ဒါကြောင့် လျှပ်စစ်ကို မသုံးဘဲနဲ့ လျှပ်စစ်ကိုတောင်မှ ပိုပြီးတော့ထုတ်ပေးတဲ့ စက်ရုံ ဖြစ်တယ်ဆိုတာကို တင်ပြလိုပြီးတော့မှ နှစ်စဉ် ၅ ဘီလီယံခန့် မြန်မာငွေ ရရှိနိုင်မယ်ဆိုတာကိုလည်း တင်ပြလိုပါတယ်။ နောက်တစ်ခုကတော့ ကျောက်မီးသွေးပါ။ ကျေးသီးက ကျောက်မီးသွေးကို လုံခြုံရေးအရ မထုတ် နိုင်လို့ စက်ရုံမလည် နိုင်ဘူးလို့ ကိုယ်စားလှယ်တချို့က ပြောသွားတယ်။ ကျေးသီးက ကျောက်မီးသွေးနဲ့ BTU သိပ်မကွာတဲ့ ကျောက်မီးသွေးတွေကို ပင်လုံနဲ့ ကျွန်တော်တို့ နမ့်စန်ကနေ သယ်ယူပြီးသားတောင်မှ ကျွန်တော်မှတ်မိ သလောက်ဆိုရင် တန်ချိန် ၃၊ ၄ ထောင်လောက်ရှိနေပါပြီ။ အဲဒါတွေကို ရုရှားကလည်း လက်ခံလို့ ဒါတွေဟာ ပြဿနာမဟုတ်ဘူးဆိုတာကို တင်ပြလိုပါတယ်။ ဒီလို မလုံလောက်တဲ့ အကြောင်း ပြချက်တွေနဲ့ စက်ရုံကို ဆိုင်းငံ့မယ်ဆိုတာ မဖြစ်သင့်ပါဘူး။ Unit Cost နဲ့ပတ်သက်လို့ရှိရင်လည်း Pig iron တစ်တန်ကို ၄ သိန်းကျော်ဆိုပြီးတော့ တင်ပြသွားပါတယ်။ သာမန်အားဖြင့်ကတော့ ဖြစ်နိုင်ပါတယ်။ ဒါပေမယ့် ကျွန်တော် ဒါကို စိစစ်ကြည့်ပါတယ်။ ကိုယ့်ရဲ့ နဂိုရှိခဲ့တဲ့ ဒေတာကိုစိစစ်ကြည့်တဲ့အခါမှာ ဓာတ်ငွေ့ 1MMBTU ကိုလည်း $ ၈.၅ လောက်နဲ့တွက်တယ်။ (8: Ecope: Iron Ore o London Metal Exchange rate (LME) Ozodoo sooloqoos? ဈေးကြီးသွားပါတယ်။ ဒါကိုသာ တကယ်လို့ ပုံမှန် $ ၅.၅ IMMBTU တွက်မယ်ဆိုလို့ရှိရင် သူ့ရဲ့ ကုန်ကျ စရိတ်ဟာ ၂ သိန်းခွဲ၊ သုံးသိန်းလောက်ပဲ ရှိမယ်ဆိုတာကို ကျွန်တော်တင်ပြလိုပါတယ်။ တကယ်လို့သာ ကျွန်တော်တို့က စက်ရုံပြီးသွားလို့ Continuity Production ကို လုပ်နိုင်မယ်ဆိုလို့ရှိရင် Unit Cost ကလည်း ဒါထက်ပိုပြီးတော့မှ ကျသွားမယ်ဆိုတာကို တင်ပြလိုပါတယ်။ ဒါကြောင့် စက်ရုံကို ဆိုင်းငံ့ထားမယ်ဆိုရင်တော့ ယခင် Investment တွေအားလုံးက အဟောသိကံ ဖြစ်သွားမယ်။ အဟောသိကံ ဖြစ်သွားပြီးတော့မှ အဲဒီစက်ရုံကို အမှီပြုပြီးတော့မှ တည်ဆောက်ထားတဲ့ မြင်းခြံစက်ရုံကိုလည်း ကြီးကြီးမားမား ထိခိုက်လိမ့်မယ် ဆိုတာကို တင်ပြလိုပါတယ်။ မြင်းခြံစက်ရုံအကြောင်း ဆက်လက်တင်ပြပါမယ်။ မြင်းခြံစက်ရုံကို ဒီနှစ် ၅၄ ဘီလီယံ ခွင့်ပြု မယ်လို့သိရပါတယ်။ ဆိုင်းငံ့ထားမယ်ဆိုတဲ့ စာရင်းထဲမှာလည်းပါတယ်။ ရှုပ်ထွေးနေပါတယ်။ တကယ်တော့ G:fonijos malecossos. Phase 1 m 8:018 Billet Gozopošoso118.1 Phase II, IIA . III m မပြီးသေးပါဘူး။ အဲဒီဟာတွေကို ကျွန်တော်တို့ မပြီးသေးပေမယ့် ယခင်စာချုပ်များအရ ပစ္စည်းအားလုံးက မြန်မာနိုင်ငံကိုရောက်နေပါပြီ။ အီတလီနိုင်ငံ Danieli ကုမ္ပဏီကပို့တာပါ။ ကျွန်တော်တို့ အဲဒါတွေအားလုံး အတွက်ကို ပေးပြီးသား ငွေတွေက ၁,၀၄၁.၉၃ မီလီယံ (ယူရို) ပေးပြီးပါပြီ။ အဲဒီတော့ ပေးဖို့ကျန်တာက ၃၉.၉ မီလီယံ (ယူရို) ပဲကျန်တော့တယ်။ အဲဒီလောက်များတဲ့ နိုင်ငံခြားငွေတွေကို Exim Bank ချေးငွေနဲ့ ကျွန်တော်တို့က ပေးလိုက်ပြီးပြီ။ ဒါပေမယ့် ကျွန်တော်တို့ရဲ့ ပြည်တွင်းဘတ်ဂျက်က လုံလောက်အောင် မရတဲ့အခါကျတော့ တည်ဆောက်ရေးက မပြီးဘူး။ မပြီးတဲ့အတွက်ကြောင့်မို့လို့ Production မလုပ် နိုင်ဘူးဖြစ်သွားပါတယ်။ ဒီနှစ်တကယ်လို့ ၅၄ ဘီလီယံပဲ ရမယ်ဆိုလို့ရှိရင် ကျွန်တော်တို့တင်ပြတဲ့ ကျွန်တော်တို့ စက်တွေပြီး သွားမယ်။ ဒါဆိုရင် Power Point မှာတင်ပြတာတွေ ထုတ်နိုင်ပါမယ်။ တကယ်လို့ ၇၆ ဘီလီယံ ပြီးမယ်ဆိုရင်တော့ Power Point တင်ပြတဲ့ ကျွန်တော်တို့ စက်တွေ ပြီးသွားမယ်။ ဒါတွေကို ကျွန်တော် ထုတ်နိုင်မှာ ဖြစ်ပါတယ်။ စက်ရုံတစ်ခုလုံးပြီးဖို့ဆိုရင်တော့ ၂၁၀ ဘီလီယံကျပ် လိုမှာဖြစ်ပါတယ်။ တည်ဆောက်ရေးကို မြန်မြန်ပြီးမှ Production လုပ်နိုင်မှာ ဖြစ်ပါတယ်။ စက်ရုံဘတ်ဂျက်မရလို့ စက်ရုံ မပြီးဘူးဆိုလို့ရှိရင်တော့ သာမန်အားဖြင့် ဘတ်ဂျက်မပေးတာ သက်သာ တယ်လို့ ထင်ရပေမယ့် ချေးငွေအပေါ်မှာ အရင်းအတိုးတွေ ပေးနေရမယ်ဆိုတာ လွှတ်တော်ကိုယ်စားလှယ် များအားလုံးကို သိစေချင် ပါတယ်။ ၂၀၁၆ က ကျွန်တော်တို့ ပေးခဲ့တဲ့ငွေမနည်းပါဘူး။ Power Point မှာ ကြည့်လိုက်ပါ။ အလားတူပဲ ဒီနှစ် ၂၀၁၇-၂၀၁၈ မှာပေးရမယ့် အရင်းအတိုးကလည်း တော်တော်များပါတယ်။ အဲဒါတွေဟာ စက်ရုံမပြီးလည်း ပေးရမှာပါ။ ပြီးလို့ထုတ်လုပ်မှုရှိလို့ရှိရင်တော့ဖြင့် ပေးရတာသက်သာ သွားမယ်ဆိုတာကို တင်ပြလိုတာပါ။ ဒီအခြေအနေတွေကို ကျွန်တော်တို့ ပေးရတဲ့အခါမှာ စက်ရုံတည် ဆောက်ရေးရပ်လိုက်တာ တစ်ခုတည်းဟာ Solution မဟုတ်ဘူးဆိုတာကို ကိုယ်စားလှယ်ကြီးများ အားလုံးကို တင်ပြချင်တာပါ။ စက်ရုံကို မြန်မြန်ပြီးအောင်ဆောက်၊ ပင်းပက်ကရမယ့် Pig Iron မြင်းခြံကထွက်မယ့် DRI၊ နောက်တစ်ခါ မော်တော်ကား အဟောင်း၊ သံတိုသံစတွေနဲ့ Scrap တွေကို Ouf 8:cosa Billet $. Slab z zalecoss oposęECS. (:imecos? Finished product Gozoooo Hot Roll Coil cozi Cold Roll Coil cozi Galvanized Gozi AL-Zinc 6031 Color Coated Gozi $7088:2003:COS:607 Deformed Bar 603 31602us2303:00: oposalesovine ကျွန်တော်တို့ လိုချင်တဲ့ သံမဏိလုပ်ငန်းဟာ အောင်မြင်လာမယ်ဆိုတာကို ကျွန်တော်က တင်ပြလိုပါတယ်။ ဒါကြောင့်မို့လို့ ဒီစီမံကိန်းကြီးတွေ နှစ်ခုအပါအဝင် ကျန်တဲ့ စက်ရုံ၊ အလုပ်ရုံတွေအပေါ်မှာ စဉ်းစား ဆုံးဖြတ်တဲ့အခါမှာ ဖြစ်ပေါ်လာနိုင်တဲ့ Consequences တွေအားလုံးကို လေ့လာစိစစ်သုံးသပ်ဖို့အတွက် လိုပါတယ်။ ဆန္ဒဂတိတွေ၊ ဘယာဂတိတွေမပါစေဘဲနဲ့ အမျိုးသားအကျိုးစီးပွားနဲ့ နိုင်ငံသားအကျိုးကို ရှေ့ရှုပြီးတော့မှ ဝန်ထမ်းတွေရဲ့ လုံခြုံမှုကိုလည်း မျက်ကွယ်မပြုဘဲနဲ့ ဆုံးဖြတ်နိုင်ပါစေလို့ ကျွန်တော် တင်ပြရင်း နိဂုံးချုပ်ပါတယ်ခင်ဗျာ။ ကျေးဇူးတင်ပါတယ်ခင်ဗျ။</speech>
<speech type="speaker">ဦးရန်လင်း ကျိုက်လတ်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1621">ဦးရန်လင်း (ကျိုက်လတ်မဲဆန္ဒနယ်၊ ဧရာဝတီတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ယနေ့ပြည်ထောင်စုလွှတ်တော်အစည်းအဝေးသို့ ကြွရောက် လာသူအားလုံး မင်္ဂလာပါလို့ ဦးစွာဂါရဝပြုနှုတ်ဆက်ပါတယ်။ ကျွန်တော်က ဧရာဝတီတိုင်းဒေသကြီး၊ ကျိုက်လတ်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးရန်လင်း ဖြစ်ပါတယ်။ ဒီကနေ့ ဥပဒေကြမ်း ပူးပေါင်းကော်မတီရဲ့ လေ့လာတွေ့ရှိချက် အစီရင်ခံစာအပေါ်မှာ ကျွန်တော် အချက် ၂ ချက် ဆွေးနွေးမှာ ဖြစ်ပါတယ်။ ပထမအချက်ကို ကျွန်တော်အရင်စပြီး ဆွေးနွေးပါမယ်။ ဒီဆွေးနွေးချက် ပထမအချက်ဟာ ကျွန်တော်တို့ မဲဆန္ဒနယ်မှာရှိတဲ့ ရွာပေါင်း ၅၀၀ နီးပါးရှိတဲ့ တောင်သူများရဲ့ အကျိုးစီးပွားအတွက်လည်းကောင်း၊ ပြည်သူ့လွှတ်တော်မှာ စိုက်ပျိုးရေး၊ မွေးမြူရေးနှင့် ကျေးလက်လူမှုဘဝဖွံ့ဖြိုးတိုးတက်ရေးကော်မတီရဲ့ ဥက္ကဋ္ဌတစ်ဦးအနေနဲ့ တစ်နိုင်ငံလုံးမှာရှိတဲ့ လယ်သမားများအတွက်လည်းကောင်း ကျွန်တော်ဆွေးနွေး တင်ပြတာဖြစ်ပါတယ်။ အဲဒီတော့ ဆွေးနွေးချင်တဲ့ ဒီအချက်က နိုင်ငံတော်၊ နိုင်ငံသားတို့ရဲ့ အကျိုးစီးပွား အတွက် ရလဒ်ကောင်းများဖော်ဆောင်ပေးနိုင်မှုမရှိခြင်းနှင့် စီပွားရေးအရ တွက်ခြေကိုက်မှုမရှိခြင်းတို့ကြောင့် ဓာတ်မြေသြဇာစက်ရုံ ၅ ရုံကို ခေတ္တရပ်ဆိုင်းထားမယ်ဆိုတဲ့အချက်ကို ဆွေးနွေးချင်တာဖြစ်ပါတယ်။ ကျွန်တော်တို့နိုင်ငံမှာ ဓာတ်မြေသြဇာများဟာ အင်မတန်အသုံးတည့်ပြီးတော့ အထူးသဖြင့် ဒီစက်ရုံတွေက ထုတ်တဲ့ ပုလဲဓာတ်မြေသြဇာများဟာ အင်မတန်မှ စိုက်ပျိုးရေးအတွက် အသုံးကျတဲ့ စိုက်ပျိုးရေးပစ္စည်း များဖြစ်ပါတယ်။ အဲဒီတော့ အခုလွန်ခဲ့တဲ့ မတ်လ ၁ ရက်နေ့က စပြီးတော့ စင်္ကာပူနိုင်ငံမှာရှိတဲ့ ကုန်တိုက်ကြီး ၁၅ တိုက်မှာ မြန်မာ့ဟင်းသီးဟင်းရွက်တွေကို ရောင်းချနေပြီဖြစ်ပါတယ်။ အဲဒီလိုကာလမျိုးမှာ ဟင်းသီးဟင်းရွက်တွေ အင်မတန်မှ အရေးပါတဲ့ယူရီးယား ပုလဲဓာတ်မြေသြဇာ ထုတ်လုပ်တဲ့စက်ရုံတွေကို ခေတ္တပိတ်သိမ်းထားမယ်ဆိုတာဟာ အင်မတန်မှ အံ့သြစရာ ကောင်းပါတယ်။ ဒီအထဲမှာ ဥပမာအားဖြင့် မှော်ဘီ-မြောင်းတကာ အမှတ်(၄) ဓာတ်မြေသြဇာစက်ရုံကြီးဆိုရင် ထွက်တဲ့ပစ္စည်းက အင်မတန်ကောင်း ထုပ်ပိုးမှု အင်မတန်ညံ့ဖျင်းပါတယ်။ အဲဒီပစ္စည်းကိုရအောင် လျှောက်ပြီးတော့ နိုင်ငံခြားက လာတဲ့အိတ်ထဲကိုထည့်ပြီး နိုင်ငံခြားထုတ်ပစ္စည်းမျိုးအနေနဲ့ရောင်းရင်တောင်မှ အင်မတန်အရောင်းသွက်တဲ့ ပစ္စည်းကောင်းဖြစ်ပါတယ်။ အဲဒီတော့ ဒီစက်ရုံတွေကို နိုင်ငံသူနိုင်ငံသားတွေရဲ့ ရလဒ်ကောင်းများ ဖော်ဆောင်ပေးနိုင်မှု မရှိခြင်း၊ စီးပွားရေးအရတွက်ခြေကိုက်မှုများမရှိဘဲနဲ့ ဘာဖြစ်လို့ ဒီစက်ရုံတွေကို တည်ဆောက်ထားတာလဲ။ အဲဒီတော့ ဒီစက်ရုံတွေဟာ ခုနကပြောတဲ့အချက်တွေ မဟုတ်ဘဲနဲ့ စီးပွားရေးအရ တွက်ခြေကိုက်မှု နိုင်ငံသူနိုင်ငံသားတွေရဲ့ အကျိုးစီးပွားအတွက် ရလဒ်ကောင်းများဖော်ဆောင်ပေးနိုင်လို့ ဒီစက်ရုံတွေကို တည်ဆောက်ခဲ့တာဖြစ်ပါတယ်။ ၁၉၇၀ ရဲ့ စလေဓာတ်မြေသြဇာစက်ရုံက စထုတ်တဲ့ပုလဲ ၁ အိတ် ဟာ ကီလို ၅၀ ပါပြီးတော့ ငွေ ၉ ကျပ်ပဲရှိပါတယ်။ အခုထောင်နဲ့ သောင်းနဲ့ ၃၀၀၀၀/၄၀၀၀၀ ရှိတဲ့ ဘာဖြစ်လို့မမြတ်ရမှာလဲ။ အဲဒီတော့ တကယ်လို့မမြတ်ဘူးဆိုရင် မမြတ်တဲ့အကြောင်းတွေ၊ မထုတ်နိုင်တဲ့ အကြောင်းတွေကို ခေတ္တရပ်ဆိုင်းထားမယ့်အစား ဒီအချက်တွေကို လျင်မြန်စွာရှာဖွေ ဆန်းစစ်ပြီးတော့ ဆောလျင်စွာ ထုတ်လုပ်ပေးသင့်ပါကြောင်း ကျွန်တော်က ဆွေးနွေးလိုပါတယ်။ ထို့အပြင် အဲဒီစက်ရုံများကို အစိုးရက မနိုင်ဘူးဆိုရင် ပုဂ္ဂလိက ဓာတ်မြေသြဇာသွင်းနေတဲ့ ကုမ္ပဏီကြီး များရှိပါတယ်။ ဒီကုမ္ပဏီကြီးများရဲ့ အကူအညီနဲ့ ကျွန်တော်တို့ နေပြည်တော်မှာ Hotel Zone ဆောက်သလို မြေတွေထောက်ပံ့တယ်။ ကုန်ကျစရိတ်ငွေတွေများစွာ နှစ်ရှည်ချေးသလို ဒီဓာတ်မြေသြဇာစက်ရုံတွေ အတွက် ကုန်သည်ကြီးများကို မချေးနိုင်ဘူးလား။ မြန်မြန်ဆန်ဆန်ထွက်လာအောင် မလုပ်ပေးနိုင်ဘူးလား လို့ဘဲ ကျွန်တော်က မေးချင်ပါတယ်။ ဒုတိယ ကျွန်တော်ပြောကြားလိုတဲ့အချက်ကတော့ စက်မှုဝန်ကြီး ဌာနက ဖန်ချက်စက်ရုံ(သန်လျင်)ကို ကာကွယ်ရေးဝန်ကြီးဌာနကို ရောင်းမယ်ဆိုရင် အလူမီနီယံ၊ ဝါယာကြိုး စက်ရုံကို (အင်းတကော်)စက်ရုံကို စီးပွားရေးဦးပိုင်ကိုရောင်းတယ်ဆိုတဲ့ အချက် ၂ ချက်ဖြစ်ပါတယ်။ ကျွန်တော်တို့ နိုင်ငံမှာ ပုဂ္ဂလိက စီးပွားရေးကို ဖွံ့ဖြိုးအောင်လုပ်ပေးဖို့အတွက် ဒီစက်ရုံတွေကို၊ ပုဂ္ဂလိက စက်ရုံတွေကို ဘာဖြစ်လို့ မရောင်းတာလဲ ဒီဖန်ချက်စက်ရုံအပါအဝင် ကျွန်တော်တို့ တပ်မတော်မှာ စက်ရုံ များစွာရှိပါတယ်။ တပ်မတော်မှာ မှော်ဘီဘောလုံးစက်ရုံ၊ ကျွန်တော်တို့ ဘောလုံးတွေ ဘယ်နေရာက ဝယ်ဝယ် အခု ကျွန်တော်တို့ ပေါနေပါပြီ။ မှော်ဘီ ဘီစကွတ်နဲ့ ခေါက်ဆွဲစက်ရုံ ကျွန်တော်တို့ း ဝယ်ယူ နိုင်ပါတယ်။ ဒီအလုပ်တွေမှာ ကျွန်တော်တို့ တပ်မတော်သားတွေ ဘာကြောင့် နေမှာလဲ။ “ဘာလုပ်နေလဲ၊ လေ့ကျင့်နေတယ်”ဆိုတဲ့အသံ ကျွန်တော်တို့ တပ်မတော်သားတွေ လေ့ကျင့်နေတာကို ကျွန်တော်တို့မြင်ချင်ပါတယ်။ ဒီကုန်သွယ်မှုထဲမှာ မနစ်မြုပ်စေချင်ပါဘူး။ အဲဒီတော့ ကျွန်တော်တို့နိုင်ငံရဲ့ သမိုင်းကို ပြန်ကြည့်ရင် အုပ်ချုပ်မင်းလုပ်တဲ့ လူတန်းစားဟာ ကုန်သည်လူတန်းစားရဲ့ အလုပ်ကိုမလုပ် ပါဘူး။ ကုန်သည်ဟာ ကုန်သည်အလုပ်ကိုလုပ်ပါတယ်။ အဲဒီတော့ ကျွန်တော်တို့နိုင်ငံမှာရှိတဲ့ စက်ရုံတွေ အခု ပုဂ္ဂလိကတွေကို လွှဲပြောင်းပေးတာ ဒီမမြတ်တဲ့၊ မစွန်း၊ မကောင်းတဲ့စက်ရုံတွေတင်ပဲလား။ ကောင်းတဲ့စက်ရုံတွေရော မလွှဲပေးနိုင်ဘူးလား။ အဲဒီစက်ရုံတွေရော လွှဲပေးသင့်ပါတယ်။ နိဂုံးချုပ်အနေနဲ့ ကျွန်တော်တို့နောက်နှစ်တွေ နှစ်တွေမှာ ဒီ ဘတ်ဂျက်တွေကို စိစစ်တဲ့အခါမှာ ကုန်သည်အလုပ်က လုပ်တဲ့ငွေတွေကို စိစစ်ရမယ့်အစား၊ အုပ်ချုပ်မင်းလုပ်တဲ့ နိုင်ငံတော်စီမံခန့်ခွဲရေး ဘတ်ဂျက်တွေကို ကျွန်တော်တို့တန်ဖိုးရှိရှိသုံးရင်း စိစစ်လိုပါကြောင်း ပြောကြားလိုပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒေါက်တာအောင်ခင် ပြင်ဦးလွင်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1483">ဒေါက်တာအောင်ခင်(ပြင်ဦးလွင်မဲဆန္ဒနယ်၊ မန္တလေး တိုင်းဒေသကြီး)</mp>ပြည်ထောင်စု လွှတ်တော် နာယကကြီးနှင့် တက်ရောက်သူအားလုံးမင်္ဂလာပါ။ ကျွန်တော်ကတော့ ၂၀၁၇-၂၀၁၈ ဘဏ္ဍာရေးနှစ် အမျိုးသားစီမံကိန်းဥပဒေကြမ်းကို ဥပဒေကြမ်းပူးပေါင်းကော်မတီရဲ့ လေ့လာတွေ့ရှိချက် သဘောထား မှတ်ချက် အစီရင်ခံစာအပေါ် ဆွေးနွေးသွားမှာဖြစ်ပါတယ်။ ဥပဒေကြမ်းပူးပေါင်းကော်မတီက လတ်တလော ရပ်ဆိုင်းထားသင့်တဲ့ လုပ်ငန်းစီမံကိန်း ၄၄ ခု တွေ့ရှိရတယ်လို့ ပြောပါတယ်။ စီးပွားရေး လုပ်ငန်းအနေနဲ့ အရှုံးအမြတ်ဆိုတာ စဉ်းစားကြရမှာဖြစ်ပါတယ်။ Pass-Benefit ဒါကလိုပါတယ်။ သို့သော်လည်း တောင်းစုတ်ပလုံးစုတ်တော့ပစ်ကြပေမယ့် သားဆိုးသမီးဆိုတော့ ပစ်ရတာခက်ပါတယ်။ ကျွန်တော်တို့ကတော့ မွေးပြီးပြီ၊ မွေးပြီးရင်ကျွန်တော်တို့ ဘယ်လိုလုပ်ကြမလဲ ကောင်းအောင်ဘယ်လို လုပ်မလဲ။ ဒီလိုလည်းလုပ်မယ်လို့ ပြောထားတဲ့သဘော ကျွန်တော်တွေ့ပါတယ်။ လတ်တလော ရပ်ဆိုင်း ထားတယ်ဆိုတော့ အဲဒီတော့ လတ်တလော ရပ်ဆိုင်းထားတာသည် ဒါလောလောဆယ်ပဲ ရပ်ဆိုင်းထားတာ ဖြစ်ပါလိမ့်မယ်။ ဘာလို့လဲဆိုလို့ရှိရင် ဒီနေရာမှာ ကျွန်တော်အကြံပေးချင်တာကတော့ ရှုံးနေတာကို ကျွန်တော်တို့ ဆက်လုပ်မယ့်အစား လောလောဆယ်ခဏရပ်မယ်။ ဘက်ဂျက်တွေကို ကျွန်တော်တို့ စဉ်းစားမယ်။ စဉ်းစားပြီးတဲ့အခါကျရင် ကျွန်တော်တို့က ဒီလုပ်ငန်းတွေကို သီးသန့်ရင်းနှီးမြှုပ်နှံမှုအဖွဲ့တွေ၊ အစိုးရအဖွဲ့တွေ ဖွဲ့ပြီးတော့ဆောင်ရွက်ရင် ပိုကောင်းမယ်လို့ ကျွန်တော်အကြံပြုလိုပါတယ်။ ၂၀၁၇-၂၀၁၈ ဘဏ္ဍာရေးနှစ် မှာ နိုင်ငံပိုင်စီးပွားရေးအဖွဲ့အစည်း ၃၂ ခု ရှိတဲ့နေရာမှာ ပြည်ထောင်စုဘဏ္ဍာ ရန်ပုံငွေ အစီအစဉ်နဲ့ ၂၆ ဖွဲ့၊ ပြည်ထောင်စုဘဏ္ဍာရန်ပုံငွေပြင်ပက ၆ ဖွဲ့၊ ဒီနေရာမှာ အဲဒီအထဲမှာ ကျွန်တော်တို့က ၈ ဖွဲ့က အရှုံးပေါ် နေပါတယ်။ အဲဒီတော့ အဲဒီအရှုံးပေါ်နေတဲ့အထဲမှာ စက်မှုဝန်ကြီးဌာန ဖြစ်ပါတယ်။ အမှတ်(၁)၊ အမှတ်(၂)၊ အမှတ်(၃) အကြီးစားစက်မှုလုပ်ငန်းတွေပါ။ ဒီနေရာမှာ ပြောမယ်ဆိုလို့ရှိရင်လည်း လိုငွေဟာ ၁၄.၂ ဘီလီယံ၊ နိုင်ငံခြားကလည်းရတာ ၀.၆၆ ဘီလီယံပဲရပြီးတော့ သုံးငွေဟာ ၂၃ရ ဘီလီယံ ရှိပါတယ်။ အဲဒီတော့ ဒီနေရာမှာပြောမယ်ဆိုလို့ရှိရင် ကျွန်တော်တို့ နိုင်ငံတော်ကပဲ စိုက်နေရတဲ့သဘောရှိတယ်။ ဒါလည်း စဉ်းစားရမှာပေါ့။ ဒါကြောင့်မို့လို့ လတ်တလော ရပ်ဆိုင်းသင့်တယ်ဆိုတာ မှန်တယ်လို့ပြောရမှာပါ။ ထို့နည်းတူစွာပဲ ပို့ဆောင်ရေးနှင့် ဆက်သွယ်ရေးဝန်ကြီးဌာနမှာလည်း ကျွန်တော်တို့ ၄ ခု အရှုံးပေါ်နေ ပါတယ်။ အဲဒီတော့ အရှုံးပေါ်နေတာလည်း ဒါတွေလည်း ပြန်စဉ်းစားဖို့ လိုပါတယ်။ ကျွန်တော်တို့ မြန်မာ့ မီးရထားသည် ဥပမာ-ပြည်သူပြည်သားတွေအတွက် စားဝတ်နေရေး ပြေလည်အောင်၊ သက်သာချောင်ချိအောင် Subsidization ဘယ်လိုများလုပ်လိုက်သလဲ။ ဒီလိုလုပ်ရင်တော့ ကျွန်တော်တို့က ဟုတ်ပါတယ်။ ကျွန်တော်တို့ ပြည်သူတွေအတွက် Subsidize လုပ်ပေးလိုက်လို့ စားဝတ်နေရေးချောင်လည်သွားမယ်။ ဒီလိုဆိုရင်တော့ တစ်မျိုး အခုကတော့ ကျွန်တော်တို့ မီးရထားသွားလာတဲ့စရိတ် ဒါမှမဟုတ် ကုန်းလမ်း၊ ရေကြောင်း ဒီစရိတ်တွေကလည်း ပြင်ပဈေးနှုန်းအနေနဲ့ အတူတူလိုဖြစ်နေပါတယ်။ ဒါတွေဟာ ကျွန်တော်တို့ ပြန်စဉ်းစားဖို့ လိုတယ်ဆိုတဲ့အကြောင်း ကျွန်တော် ပြောလိုပါတယ်။ စက်မှုဝန်ကြီးဌာနဟာ ၂၀၁၅-၂၀၁၆ မှာဆိုလို့ရှိရင် ၈၉.၄၇၁ ဘီလီယံ ရှုံးခဲ့တယ်။ ၂၀၁၆-၂၀၁ရ မှာဆိုရင် ၇၁.၉၅၆ ဘီလီယံ ရှုံးခဲ့တယ်။ ၂၀၁၇-၂၀၁၈ မှာလည်းအလုပ်ကမလုပ်ရသေးဘူး။ ၇၁.၅၇၉ ဘီလီယံ ရှုံးမယ်လို့ခန့်မှန်းထားတာတွေ့ရပါတယ်။ ကျွန်တော်တို့က ဘာလုပ်ရမလဲ။ နောက်တစ်ခုက ကျွန်တော်တို့က အဲဒီလိုဆိုရင် စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနမှာလည်း ဒီလိုပါပဲ။ ကျွန်တော်တို့က ၂၀၁၇-၂၀၁၈ မှာ ၄၅၉.၃၁၈ ဘီလီယံကျပ် လိုငွေခန့်မှန်းထားတယ်။ ဒီလို လယ်ယာ၊ သား၊ ငါး စီးပွားရေးကုန်ထုတ်မှုလုပ်ငန်းတွေလုပ်တဲ့ဌာနတွေဟာ လိုငွေပြနေရင်တော့ ကျွန်တော်တို့ တိုင်းပြည်ဟာ စီးပွားရေးတိုးတက်လာဖို့ဆိုတာ ခက်ပါတယ်။ သယံဇာတနှင့် သဘာဝပတ်ဝန်းကျင်ထိန်းသိမ်းရေးဝန်ကြီးဌာနမှာလည်း ဒီလိုပဲတွေ့ရပါတယ်။ သဘာဝထိန်းသိမ်းရေးသယံဇာတတွေ ထုတ်တဲ့နေရာမှာလည်း ကျွန်တော်ကိုယ်တိုင်သိသလောက်ဆိုလို့ရှိရင် ဒီတရားဝင်ထုတ်တာထက် တရားမဝင်ထုတ်တာက အဆပေါင်းများစွာ များနေတယ်ဆိုတာ တွေ့ရတယ်။ နိုင်ငံတော်ဘဏ္ဍာ ယိုဖိတ်မှုတွေများနေပါတယ်။ စက်မှုဝန်ကြီးဌာနအနေနဲ့ ဒါကြောင့်မို့လို့ ဒီဟာကို လတ်တလော ရပ်ဆိုင်းပြီးတော့ အမြတ်အစွန်းရအောင်ဘယ်လိုလုပ်မလဲ။ နိုင်ငံပိုင်စီးပွားရေးအဖွဲ့အစည်း တွေဟာ အရှုံးအမြတ်ရလို့ရှိရင် အမြတ်ထဲကနေပြီးတော့မှ အသားတင်အမြတ် ၂၅ ရာခိုင်နှုန်း ဝင်ငွေခွန် ပေးဆောင်ရတယ်။ အသားတင်အမြတ်ရဲ့ ၂၀ ရာခိုင်နှုန်းကို နိုင်ငံတော်သို့ ထည့်ဝင်ရတယ်။ ကျန်တဲ့ အသားတင် အမြတ်ကိုတော့ ဘဏ္ဍာရေးနှစ်ကုန်ဆုံးရင် ကိုယ်ပိုင်ရန်ပုံငွေအဖြစ် အသုံးပြုနိုင်ပါတယ်။ သို့သော်လည်း အရှုံးပေါ်နေတဲ့အတွက် နိုင်ငံတော်ကိုမပေးနိုင်ဘဲနဲ့ နိုင်ငံတော်ကပဲ ပေးနေရတာ မဖြစ်သင့်ဘူးလို့ ယူဆပါတယ်။ အဲဒါကြောင့် တိုင်းပြည်ရဲ့ စီးပွားရေးတိုးတက်လာဖို့ ခက်ခဲပါတယ်။ ဒါကြောင့်မို့လို့ ကျွန်တော်ပြောချင်တာကတော့ နိုင်ငံတော်ရဲ့ စီးပွားတွေကို ကြည့်တဲ့နေရာမှာ အရှုံးအမြတ် တွေလည်းကြည့်ရမယ်။ အဲဒီနေရာမှာ ကျွန်တော်တို့ ဘာလုပ်ရမလဲ။ ဘာလုပ်ရမလဲဆိုလို့ရှိရင် ကျွန်တော်တို့ ကျေးလက်နေပြည်သူတွေကို စီးပွားရေးဖွံ့ဖြိုးတိုးတက်အောင်လုပ်ရမယ်။ ဒါကကျွန်တော်တို့ လောလောဆယ် အရတော့ လယ်ယာ၊ သား၊ ငါးကဏ္ဍကိုပိုပြီးတော့ ကုန်ထုတ်လုပ်မှုတွေ ပိုရစေချင်တယ်။ နောက်တစ်ခုတော့ ကုန်ထုတ်စွမ်းအားစုတွေ တက်လာဖို့ကောင်းတယ်။ အဲဒါဆိုရင်ပြင်ပပို့ကုန် တိုးတက်မှုနှုန်းဟာ မြင့်လာမယ်။ အလုပ်လက်မဲ့နှုန်းတွေများလာမယ်။ အလုပ် လက်မဲ့နှုန်းတွေများတာကို လျှော့ချသွားမယ်။ အဲဒီလိုဆိုလို့ရှိရင် ကျွန်တော်တို့က မြို့ပေါ်မှာလာပြီးတော့ စုနေတဲ့ ကျူးကျော်တာတွေလည်း နည်းသွားမယ်။ ကျွန်တော် ဒါတွေကိုလည်း စဉ်းစားဖို့လိုပါတယ်။ ထို့နည်းတူစွာပဲ ကျွန်တော်တို့ သွင်းကုန်မှာလည်း မလိုလားအပ်တာတွေကို ကျွန်တော်တို့က Essential ကိုပဲ သွင်းဖို့လို ပါတယ်။ ဒါကြောင့်မို့လို့ ကျွန်တော်တို့က ပြည်သူတွေရဲ့ အကျိုးကို ကြည့်သောအားဖြင့် လိုအပ်တာကိုပဲ ကျွန်တော်တို့က လုပ်သင့်တယ်လို့ ဥပဒေကြမ်းကပြောတာကို လေ့လာစိစစ်တာကို ထောက်ခံရင်း အတည်ပြုဖို့ ကျွန်တော် အကြံပြုနိဂုံးချုပ်အပ်ပါတယ်ခင်ဗျား။ အားလုံး ကျေးဇူးတင်ပါတယ်။</speech>
<speech type="speaker">ဒေါ်သီရိရတနာ မွန်ပြည်နယ် မဲဆန္ဒနယ်အမှတ်(၁၂) ဆွေးနွေးဖို့ဖြစ်ပါတယ်။</speech>
<speech><mp id="1308">ဒေါ်သီရိရတနာ (မဲဆန္ဒနယ်အမှတ်-၁၂၊ မွန်ပြည်နယ်)</mp>အားလုံးပဲ မင်္ဂလာပါရှင်။ လေးစားအပ် ပါသော ပြည်ထောင်စုလွှတ်တော် နာယကကြီးနှင့် ပြည်ထောင်စုလွှတ်တော် ကိုယ်စားလှယ်များ၊ ပြည်ထောင်စု အဆင့်အဖွဲ့အစည်းဝင်များ၊ ဧည့်သည်တော်များနှင့် နိုင်ငံသူနိုင်ငံသားများ စိတ်၏ချမ်းသာခြင်း၊ ကိုယ်၏ ကျန်းမာခြင်းနဲ့ ပြည်စုံကြပါစေလို့ နှုတ်ခွန်းဆက်သအပ်ပါတယ်ရှင့်။ ကျွန်မကတော့ မွန်ပြည်နယ်၊ မဲဆန္ဒနယ် အမှတ်(၁၂) ဘီးလင်းမြို့နယ်မှ အမျိုးသားလွှတ်တော်ကိုယ်စားလှယ် ရငွေသုံးငွေစိစစ်ရေးပူးပေါင်းအဖွဲ့(၁၃)ရဲ့ အတွင်းရေးမှူးဖြစ်သူ ဒေါ်သီရိရတနာ ဖြစ်ပါတယ်။ ကျွန်မဆွေးနွေးသွားမှာကတော့ ၂၀၁၇-၂၀၁၈ ဘဏ္ဍာနှစ်၊ အမျိုးသားစီမံကိန်း ဥပဒေကြမ်းရဲ့ နောက်ဆက်တွဲ -၂ ပါ စီမံကိန်းလုပ်ငန်းများနှင့် စပ်လျဉ်း၍ ဥပေဒေကြမ်းပူးပေါင်းကော်မတီနှင့် ပြည်သူ့ ငွေစာရင်းပူးပေါင်းကော်မတီတို့ရဲ့ ပြည်သူ့ဘဏ္ဍာငွေများ လေလွင့်ပြုန်းတီးမှုမရှိစေရန် တိကျခိုင်မာတဲ့ ရင်းနှီးမြှုပ်နှံမှုများဖြစ်စေရန်နှင့် နိုင်ငံတော်အတွက် ရေရှည်အကျိုးဖြစ်ထွန်းစေမယ့် လုပ်ငန်းစီမံကိန်း များဖြစ်စေရန် ရည်ရွယ်ပြီး လေ့လာစိစစ်ခဲ့တဲ့ လုပ်ငန်းများထဲမှ လတ်တလောရပ်ဆိုင်းထားသင့်တဲ့ လုပ်ငန်း စီမံကိန်းများမှာပါဝင်ခဲ့တဲ့ စက်မှုဝန်ကြီးဌာနအမှတ်(၂) အကြီးစားစက်မှုလုပ်ငန်းခေါင်းစဉ်အောက်မှာရှိတဲ့ ကျွန်မရဲ့ မဲဆန္ဒနယ်ဖြစ်တဲ့ ဘီးလင်းမြို့နယ်မှ အမှတ်(၂၂) အကြီးစားစက်ရုံ(ဘီးလင်း)ရဲ့ အခြေအနေများကို တင်ပြရင်း ထောက်ခံဆွေးနွေးသွားမှာ ဖြစ်ပါတယ်။ လေးစားအပ်ပါသော နာယကကြီးရှင့်။ ကျွန်မရဲ့ မဲဆန္ဒနယ်ထဲမှာရှိတဲ့ အမှတ် (၂၂) အကြီးစားစက်ရုံ (ဘီးလင်း)ဟာ Radial Tyre များ ထုတ်လုပ်တယ်လို့သိရပါတယ်။ ဒါပေမယ့် စတင်ဖွင့်လှစ်ခဲ့တဲ့ ၂၀၁၀ ခုနှစ် မှစပြီးတော့ အဆိုပါစက်ရုံဟာ တာယာများပြည့်မီစွာ ထုတ်လုပ်ခြင်းမရှိဘဲ နိုင်ငံတော်မှ တာဝန်ရှိသူများ လာရောက်စစ်ဆေးကြည့်ရှုတဲ့အခြားမြို့မှတာယာများကို သွားရောက်ယူဆောင်ပြီး ပြသထားရတဲ့ အထိ အခြေအနေများဖြစ်ပေါ်ခဲ့တာလည်း ကျွန်မတို့ မြို့သူမြို့သားတွေ သိရှိခဲ့ပြီးဖြစ်ပါတယ်။ အခုချိန်မှာလည်း ကျွန်မတို့ လက်ရှိစက်မှုဝန်ကြီးဌာနမှ တိုက်ရိုက်ကိုင်တွယ်ထားခြင်းမရှိတော့ဘဲနဲ့ ကုမ္ပဏီတစ်ခုသို့ ဝန်ထမ်း လစာနဲ့ အခြားစရိတ်များပေးချေစေပြီး တစ်နှစ်အသားတင်ငှားရမ်းခ ကျပ်သန်း ၃၈၅.၇၀ ဖြင့် ၂၀၁၄ ခုနှစ်မှ စတင်ကာ ၅၀၊ ၁၀၊ ၁၀ စုစုပေါင်းနှစ်ပေါင်း ၇၀ ဖြင့် နှစ်ရှည် ငှားရမ်းခဲ့ပြီဖြစ်ကြောင်းလည်း သိရှိခဲ့ရပါတယ်။ səaộolopgrosio Public, Private, Patnership oệ and condicəssegodaqsgaso50911 သို့သော် ဒီလိုလွှဲပြောင်းထားပြီးတဲ့နောက် ၂၀၁၄-၂၀၁၅ ဘဏ္ဍာရေးနှစ်အတွက် ငွေကျပ်သန်းပေါင်း ၃.၉၅၃ သန်း၊ ၂၀၁၆-၂၀၁ရဘဏ္ဍာရေး နှစ်အတွက် ၃,၈၅၄.၆၁၅ သန်း၊ ၂၀၁၇-၂၀၁၈ ဘဏ္ဍာရေးနှစ်အတွက် ၈၀.၁၁၄ သန်းတို့ကို ဆက်လက်တောင်းခံနေတာ စိစစ်တွေ့ရှိရတဲ့အတွက် စက်မှုဝန်ကြီးဌာနအနေဖြင့် လုပ်ကိုင်ခြင်းမရှိတဲ့ အဆိုပါစက်ရုံအတွက် ဘတ်ဂျက်ခွဲဝေပေးခြင်းကို သေချာစွာ ပြန်လည်စိစစ်သင့် ပါကြောင်းနဲ့ တောင်းခံခဲ့တဲ့ ဘတ်ဂျက်များကိုလည်း မည်သည့်နေရာမှာ သုံးစွဲခဲ့တယ်ဆိုတာကို ပြည်သူများ သိရှိစေရန် ပွင့်လင်းမြင်သာစွာ ရှင်းလင်းဖော်ပြသင့်ပါကြောင်း အပြုသဘောဆောင်ပြီး အကြံပြု ဆွေးနွေး လိုပါတယ်။ လေးစားအပ်ပါသော နာယကကြီးရှင့်။ ပုဂ္ဂလိကကုမ္ပဏီသို့ ငှားရမ်းထားပြီးဖြစ်သော အဆိုပါ အမှတ်(၂၂) အကြီးစားစက်ရုံ(ဘီးလင်း)အပါအဝင် နိုင်ငံပိုင်အကြီးစားစက်ရုံ ၄၄ ရုံကို နိုင်ငံတော်နဲ့ နိုင်ငံသားတို့၏ အကျိုးစီးပွားအတွက် ရလဒ်ကောင်းများ ဖော်ဆောင်ပေးနိုင်မှုမရှိခြင်းနှင့် စီးပွားရေးအရ တွက်ခြေကိုက်မှုမရှိခြင်းတို့ကြောင့် ပြန်လည်သုံးသပ်နိုင်ရန် လတ်တလောရပ်ဆိုင်းထားပြီး စနစ်တကျ လေ့လာ သုံးသပ်ပြီးမှသာ တွေ့ရှိချက်များအပေါ် အခြေခံပြီးတော့ ဆက်လက်ဆောင်ရွက်သင့်ပါကြောင်းနဲ့ ုပ် အစုတ်သက်သာမည်ဖြစ်ပါကြောင်း နိုင်ငံသူနိုင်ငံသားတို့ရဲ့ အကျိုးစီးပွားကို ရှေးရှုပြီး ထောက်ခံ ဆွေးနွေး အပ်ပါတယ်။ အားလုံးကို ကျေးဇူးတင်ပါတယ်ရှင့်။</speech>
<speech type="speaker">ဦးမောင်မောင်အုန်း ဧရာဝတီမဲဆန္ဒနယ်အမှတ်(၅) ဆွေးနွေးဖို့ဖြစ်ပါတယ်။</speech>
<speech><mp id="1341">ဦးမောင်မောင်အုန်း (မဲဆန္ဒနယ်အမှတ်-၅၊ ဧရာဝတီတိုင်းဒေသကြီး)</mp>မင်္ဂလာပါခင်ဗျာ။ လေးစားအပ်ပါသော ပြည်ထောင်စုလွှတ်တော် နာယကကြီး၊ ပြည်ထောင်စုလွှတ်တော် ကိုယ်စားလှယ်များ၊ ဝန်ကြီးများနဲ့ တက်ရောက်လေ့လာသူများ ကိုယ်စိတ်နှစ်ဖြာကျန်းမာ ချမ်းသာတော်မူကြပါစေလို့ ဆုတောင်း လိုက်ပါတယ်။ ကျွန်တော်ကတော့ ဧရာဝတီတိုင်းဒေသကြီး၊ မဲဆန္ဒနယ်အမှတ်(၅)မှ အမျိုးသားလွှတ်တော် ကိုယ်စားလှယ် ဦးမောင်မောင်အုန်း ဖြစ်ပါတယ်။ ကျွန်တော်ထောက်ခံ ဆွေးနွေးလိုတာက ကျွန်တော့ 8 S8 တက်တက်) အမှတ်(၃၂) ဘိလပ်မြေစက်ရုံနဲ့ မက်သနောစက်ရုံအကြောင်း ဖြစ်ပါတယ်။ အဓိကဦးတည်ဆွေးနွေးလိုတာ ကတော့ ကြံခင်းဘိလပ်မြေစက်ရုံ ဖြစ်ပါတယ်။ ကြံခင်းဘိလပ်မြေစက်ရုံဟာ နှစ်ပေါင်း ၄၀ ကျော် မြင်းခေါင်း ဘိလပ်မြေစက်ရုံအနေနဲ့ ထုတ်လုပ်လာခဲ့ပါတယ်။ စက်ရုံဟာ ၁၉၇၅ ခုနှစ်မှာ စတင်လည်ပတ်ပြီးတော့ တစ်နှစ်ကိုတန် ၁၆၀၀ ထိကျပါတယ်။ ဒီစက်ရုံကို ရင်းနှီးမြှုပ်နှံငွေဟာ ၁,၀၇၃ သန်းလောက်ကျခဲ့ပြီးတော့ စက်ရုံဟာ ဒီနေ့အထိတော့ အသားတင်စုစုပေါင်း အမြတ်ငွေ ၆၅,၅၉၁ သန်းလောက်ထိ ရှာဖွေခဲ့ပါတယ်။ ဒါပေမယ့် စက်ရုံကို ကျွန်တော်တို့ ဒီနေ့အထိ နှစ်ပေါင်း ၄၀ ကျော် လည်ပတ်ပြီးတဲ့ စက်ရုံဟာ ကျွန်တော်တို့ လက်ရှိ ဆက်လက်ပြီး Run ဖို့ သင့် မသင့်ဆိုတာကို စဉ်းစားရမယ့် အခြေခံအကြောင်းရင်းတစ်ခု Root Cause တစ်ခု အနေနဲ့ ကျွန်တော်စဉ်းစားစေချင်တယ်လို့ တင်ပြပါတယ်။ နောက်တစ်ခုစက်ရုံဟာ အိုမင်းလာတဲ့အတွက် ထုတ်လုပ်မှုစွမ်းအားတွေကလည်း ကျလာပါတယ်။ လက်ရှိမှာ ကျွန်တော်တို့ လည်ပတ်တဲ့၊ ထုတ်လုပ်တဲ့ စက်ရုံ ၃ ခုရှိတာမှ ၂ ခု၊ တစ်ခါတလေ ၁ ခု လည်ပတ် နိုင်ပါတယ်။ စက်ရုံဟာ ၃ ခုရှိတာကို အဲဒီ ၃ ခုကနေပြီးတော့ တစ်ခုကိုဖျက်ပြီးတော့ Maintainance လုပ်နေရပါတယ်။ အဲဒီးက စက်ရုံလည်ပတ်ဖို့ သုံးစွဲခဲ့တဲ့ ကျွန်တော်တို့ Fuel ပေါ့၊ Gas ဟာ နိုင်ငံတော်က ကုန်းတွင်းထုတ်တဲ့ သဘာဝဓာတ်ငွေ့နဲ့ထုတ်တဲ့အတွက် ၁၀၀၀ ကုဗပေမှာ အဲဒီတုန်းက ၁၀ ကျပ်၊ နောက် ၂၀၁၀ နောက်ပိုင်းမှာ ၂၀၀ ကျပ်၊ ဒီလိုဆိုတဲ့အတွက် စက်ရုံဟာ မြတ်တယ်လို့ပြောရပါလိမ့်မယ်။ အခု ၂၀၁၀ နောက်ပိုင်းမှာတော့ 1 MMBTU အတွက် အမေရိကန်ဒေါ်လာ ၅ ဒေါ်လာအထိ စက်ရုံဈေးက ကျွန်တော်တို့ Offshore ကနေပြီးတော့ သယ်လာတဲ့အတွက် စက်ရုံက ရှုံးနိမ့်တယ်လို့ ဆိုရမှာပါ။ အခု ၂၀၁၅-၂၀၁၆ မှာတော့ ၇.၅ ဒေါ်လာအထိ ဓာတ်ငွေ့ဈေးတက်သွားပါတယ်။ ဒါကြောင့်မို့လို့ စက်ရုံဟာ ဒီနေ့ထုတ်လုပ်တဲ့နှုန်းဟာ တစ်တန်မှာ တစ်သိန်းလေးသောင်းလောက် ကုန်ကျစရိတ်ရှိပြီးတော့ တကယ်အပြင်မှာ ရောင်းတဲ့အခါမှာ တစ်သိန်းတစ်သောင်းလောက်ပဲ ရောင်းလို့ရပါတယ်။ ဒါကြောင့်မို့လို့ သုံးသောင်းက ရှုံးပါတယ်။ ဒါဟာ ကျွန်တော်တို့ စဉ်းစားရမယ့်အချက်ထဲမှာ ကျွန်တော်တို့ဟာ ဘာကြောင့် ရှုံးသလဲဆိုတာကို အကြောင်းရင်းကတော့ ကျွန်တော်တို့ Gas ကြောင့်၊ လောင်စာဆီကြောင့်လည်း ရှုံးနေခြင်းဖြစ်ပါတယ်။ နောက်တစ်ခုက ဒီစက်ရုံဟာ အရင်တုန်းက လွန်ခဲ့တဲ့နှစ် ၄၀ တုန်းက ဒီစက်ရုံဟာ Wet Process saiscopuodossoli Scocos? Wet Process p8:um opmodosąp:oosaozas Dry Process og ပြောင်းနေပါပြီ။ အဲဒါကြောင့်မို့လို့ ကျွန်တော်တို့က ခေတ်နဲ့မလျော်ညီတဲ့အတွက် နိုင်ငံတကာနဲ့ သွင်းလာတဲ့ ဘိလပ်မြေတွေနဲ့ ယှဉ်ရင်လည်း ကျွန်တော်တို့ဟာ ရောင်းလို့ရှုံးတဲ့အကြောင်းရင်းထဲမှာ ပါသွားပါတယ်။ သို့သော် လက်ရှိစက်ရုံက Run နေပါတယ်။ လည်ပတ်နေပါတယ်။ အဲဒီစက်ရုံဟာ ကျွန်တော်တို့ ဧရာဝတီတိုင်းမှာ ရှိတဲ့ ဆည်မြောင်းတွေကို သွင်းနေပါတယ်။ အရှုံးခံပြီးသွင်းနေရပါတယ်။ စက်ရုံဝန်ထမ်းတွေရဲ့ တစ်နှစ် လစာဟာ သန်း ၂၃၈ သန်း၊ ၂၄၀ နီးပါးလောက်ရှိပါတယ်။ ဒါပေမယ့် ဒီထဲမှာ လုပ်ခလစာ၊ ပင်စင်၊ လျှပ်စစ်၊ အုပ်ချုပ်မှုသုံး၊ လူမှုဖူလုံရေး၊ အခွန်အခ ဒါတွေပေးရပါတယ်။ ဒါတွေပြန်တွက်မယ်ဆိုရင် ကျွန်တော်တို့ ဝန်ထမ်း တွေရဲ့ ဒေသဖွံ့ဖြိုးရေး၊ ကျွန်တော်တို့ နိုင်ငံသားတွေရဲ့ အလုပ်အကိုင် အခွင့်အလမ်းရနေတဲ့အတွက် ဒီစက်ရုံ ပိတ်သိမ်းမယ်ဆိုရင်တော့ ကျွန်တော်တို့ ဒီအခြေခံအကြောင်းရင်းတွေကို စဉ်းစားရမယ်လို့ ကျွန်တော် သုံးသပ် လိုပါတယ်။ ဘာကြောင့်လဲဆိုတော့ ဒါတွေဟာ ကျွန်တော်တို့နိုင်ငံဝင်တဲ့ ဝင်ငွေတွေ၊ ကျွန်တော်တို့ နိုင်ငံသားတွေ ခံစားနေရတဲ့ လုပ်ခအခွင့်အလမ်းတွေဖြစ်ပါတယ်။ မြန်မာစကားပုံတစ်ခုမှာတော့ ဆားများ ဆားရတယ်မရှိ၊ ဟင်းခတ်တာနဲ့ကုန်သွားတယ်လို့ ဆိုပါတယ်။ အဲဒါကြောင့်မို့လို့ ကျွန်တော်တို့ ဒီစက်ရုံဟာ သူတောင်း ထားတဲ့ ငွေလုံးငွေရင်းမှာလည်း သူက အဓိကစက်ရုံ ပြင်ဖို့အတွက် တောင်းထားတဲ့ငွေလုံးငွေရင်းက ၁၈၂ သန်း တချို့ကျတော့ ပုံမှန်လည်ပတ်နေဖို့အတွက် ငွေလုံးငွေရင်းတောင်းတာဟာ မဖျက်သင့်တဲ့ အကြောင်းလည်း ကျွန်တော် ဆွေးနွေးလိုပါတယ်။ နောက်ကြံခင်းမက်သနောစက်ရုံကတော့ ဖျက်သိမ်းပြီးပါပြီ။ သူဟာ ၁၉၈၃ ခုနှစ်တုန်းက လည်ပတ် လိုက်တာ ၃ နှစ်တောင်မပြည့်ပါဘူး။ ဖျက်သိမ်းလိုက်ရပါတယ်။ ဒီစက်ရုံဟာ စုစုပေါင်းတန်ဖိုးက သန်း ၂၀၀ ကျော် ရင်းနှီးပြီးတော့ ၃ နှစ်ကျော်မှာတော့ ခွက်ခွက်လန်ရှုံးပါတယ်။ ဘာကြောင့်ရှုံးသလဲဆိုရင် ကျွန်တော် တို့ဟာ ဓာတ်ငွေ့ရှာဖွေတဲ့အဆင့်မှာ Exploration State မှာ ကျွန်တော်တို့ဘက်က နည်းပညာ အဲဒီအချိန်က ကျွန်တော်တို့ မြန်မာ့ဆိုရှယ်လစ်လမ်းစဉ်ပါတီနည်းမှာ နည်းပညာနိမ့်ကျမှု၊ ကျွန်တော်တို့ ဥပဒေနဲ့ပတ်သက် ပြီးတော့ ကျွန်တော်တို့တင်းမာမှုမရှိခဲ့ဘူး။ နိုင်ငံတကာနဲ့ပတ်သက်တဲ့ Product Sharing Contract တွေ ဘာတွေ ကျွန်တော်တို့ချုပ်တာ အားနည်းလို့ ဆုံးရှုံးခဲ့ရတယ်လို့ သုံးသပ်မိပါတယ်။ ကျွန်တော်နောက်ဆုံးအနေနဲ့ ပြောလိုတာကတော့ ကျွန်တော်တို့ ဒီစက်ရုံတွေကိုပိတ်သိမ်းသင့် ပါတယ်။ ဒါပေမယ့် အလုပ်သမားတွေနဲ့လက်ရှိအလုပ်သမားတွေရဲ့ ပြဿနာ၊ ဝန်ထမ်းတွေရဲ့ ပြဿနာကို ကျွန်တော်တို့ စဉ်းစားပြီးမှ ပိတ်သိမ်းသင့်ပါတယ်လို့ ဆွေးနွေးပါရစေ။ ကျွန်တော်တို့ ဒီလိုပိတ်သိမ်းမယ် မပိတ်သိမ်းခင်မှာ ကျွန်တော်တို့ Policy တစ်ခုချမှတ်ပြီးတဲ့အခါမှာ Decision မချခင်မှာ ကျွန်တော်တို့ (၁) ပညာရှင်တွေရယ်၊ (၂) သက်ဆိုင်ရာဝန်ကြီးဌာနရယ် နောက်သက်ဆိုင်ရာ ရပ်ဆိုင်းမယ့် စက်ရုံမှာလုပ်ခဲ့ဖူးတဲ့ နိုင်ငံအတွက် စေတနာပါတဲ့ ပညာရှင်တွေဖိတ်ခေါ်ပါ။ နောက်တစ်ခုက ဒေသဆိုင်ရာလွှတ်တော်ကိုယ်စားလှယ် တွေလည်း ဖိတ်ခေါ်ပါ။ နောက်တစ်ခုက တစ်ခြားနိုင်ငံတကာဖြစ်ဖြစ်၊ ပြည်တွင်းနိုင်ငံဖြစ်ဖြစ် Out Sourcing ခေါ်ပြီးတော့၊ ဒါကိုသုံးသပ်ပြီးတော့မှ ပိတ်သိမ်းပါလို့ ထောက်ခံဆွေးနွေးရင်းနဲ့ နိဂုံးချုပ်ပါတယ်။ အားလုံး ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဥပဒေကြမ်းပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာ (ပြင်ဆင်ဖြည့်စွက်ချက်)များအပေါ် လွှတ်တော် ကိုယ်စားလှယ်များရဲ့ ဆွေးနွေးခြင်းအစီအစဉ်ပြီးဆုံးပါပြီ။ အထက်ပါလွှတ်တော်ကိုယ်စားလှယ်များရဲ့ မူနှင့် အခြေခံသဘော ဆွေးနွေးချက်များအပေါ် သက်ဆိုင်ရာ ပြည်ထောင်စုအဆင့်အဖွဲ့အစည်းများက ပြန်လည်ရှင်းလင်း ဆွေးနွေးခြင်းအစီအစဉ်ကို ၂၀၁ရ ခုနှစ်၊ မတ်လ ၁၃ ရက်(တနင်္လာနေ့)မှာ ဥပဒေကြမ်းတစ်ရပ်လုံးကို အဆုံးအဖြတ်မယူမီ ဦးစွာ ဆောင်ရွက် သွားမှာဖြစ်ပါတယ်။ တစ်ဆက်တည်းမှာပဲ အဆိုပါစီမံကိန်းဥပဒေကြမ်းရဲ့ နောက်ဆက်တွဲ-၂ ပါစီမံကိန်း လုပ်ငန်းများနဲ့စပ်လျဉ်းပြီး ပြည်ထောင်စုလွှတ်တော်ဆိုင်ရာ ဥပဒေ၊ နည်းဥပဒေများနဲ့အညီ သက်ဆိုင်ရာ ဌာန၊ အဖွဲ့ အစည်းများအလိုက် စီမံကိန်းလုပ်ငန်းများနဲ့ ဥပဒေဆိုင်ရာ အကြောင်းအရာ တစ်ပိုဒ်ချင်းစီကို ဥပဒေကြမ်းပူးပေါင်းကော်မတီက အတည်ပြုရန်၊ ငြင်းပယ်ရန်၊ လျှော့၍ခွင့်ပြုရန် အဆိုတင်သွင်းခြင်း၊ သက်ဆိုင်ရာ ပြည်ထောင်စုအဆင့် အဖွဲ့အစည်းများက ပြန်လည်ရှင်းလင်းဆွေးနွေးခြင်း၊ လွှတ်တော်ရဲ့ အဆုံးအဖြတ်ရယူခြင်းနဲ့ ဥပဒေကြမ်းတစ်ရပ်လုံး အတည်ပြုခြင်း အစီအစဉ်တို့ကို ဆောင်ရွက်ရန် လျာထား ကြောင်း ကြိုတင်အသိပေးအပ်ပါတယ်။</speech>
</bill>
</section>
<section value="Motion">
<motion>
<title>နိုင်ငံတော်သမ္မတထံမှ ပေးပို့သော ရှမ်းပြည်နယ် အင်းလေးကန်ရေရှည်တည်တံ့ရေး လုပ်ငန်းများအတွက် ၂၀၁၆ ခုနှစ်၊ ပြည်ထောင်စု၏ ဘဏ္ဍာငွေအရအသုံး ဆိုင်ရာ ဥပဒေပါ သီးသန့်ရန်ပုံငွေမှ ကျပ်သန်း ၄၀၀ ခွဲဝေသုံးစွဲမည့်ကိစ္စရပ်နှင့်စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၇) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ရှမ်းပြည်နယ် အင်းလေးကန်ရေရှည်တည်တံ့ရေးလုပ်ငန်းများအတွက် ၂၀၁၆ ခုနှစ်၊ ပြည်ထောင်စု၏ ဘဏ္ဍာငွေအရအသုံးဆိုင်ရာဥပဒေပါ သီးသန့်ရန်ပုံငွေမှ ကျပ်သန်း ၄၀၀ ခွဲဝေသုံးစွဲမည့်ကိစ္စရပ်နဲ့စပ်လျဉ်းပြီး ၆-၃-၂၀၁ရ ရက်တွင် ကျင်းပပြုလုပ်တဲ့ ပြည်ထောင်စုလွှတ်တော် စတုတ္ထပုံမှန်အစည်းအဝေး (၁၂)ရက် မြောက်နေ့မှာ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက လွှတ်တော်သို့ ရှင်းလင်းတင်ပြ ခဲ့ပြီးဖြစ်ပါတယ်။ ယင်းကိစ္စနဲ့စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော်ကိုယ်စားလှယ် ၆ ဦး ရှိပါတယ်။ လွှတ်တော်ကိုယ်စားလှယ် တစ်ဦးချင်းအနေနဲ့ သတ်မှတ်ချိန် ၆ မိနစ်အတွင်း ဆွေးနွေးဖို့ဖြစ်ပါတယ်။</speech>
<speech type="speaker">ဦးစွာ ဦးဝင်းမြင့်ဦး(ခေါ်) ဦးနေမျိုး ညောင်ရွှေမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1567">ဦးဝင်းမြင့်ဦး(ညောင်ရွှေမဲဆန္ဒနယ်၊ ရှမ်းပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့် ပြည်ထောင်စုဝန်ကြီးများ၊ ပြည်ထောင်စုလွှတ်တော် ကိုယ်စားလှယ်များ၊ ဧည့်သည်တော်များအားလုံး မင်္ဂလာပါခင်ဗျား။ ကျွန်တော်ကတော့ ရှမ်းပြည်နယ်၊ အင်းလေးဒေသ ညောင်ရွှေမဲဆန္ဒနယ် ပြည်သူ့လွှတ်တော်ကိုယ်စားလှယ်အဖြစ်၊ ပြည်သူ့လွှတ်တော်၊ သယံဇာတနှင့် သဘာဝ ပတ်ဝန်းကျင်ထိန်းသိမ်းရေး၊ အဖွဲ့ဝင်၊ ထို့အတူ ရှမ်းပြည်ကဖွဲ့စည်းထားတဲ့ Lake authority လို့ခေါ်တဲ့ အင်းလေးအုပ်ချုပ်ရေးအဖွဲ့မှာ Trend Fund Management အဖွဲ့ဝင်တစ်ဦးလည်း ဖြစ်ပါတယ်။ နာယကကြီးခင်ဗျား။ ရှမ်းပြည်နယ်၊ အင်းလေးဒေသ ရေရှည်တည်တံ့ရေးအတွက် သီးသန့်ရန်ပုံငွေ ကျပ်သန်း ၄၀၀ ခွဲဝေချထားပေးမယ့်အစီအစဉ်ကို အလေးအနက်ထောက်ခံဆွေးနွေးသွားမှာဖြစ်ပါတယ်။ ကျွန်တော့ကို Power Point အသုံးပြုခွင့်ပြုပါခင်ဗျား။ အရင်က ဘယ်လိုပဲဖြစ်ခဲ့ဖြစ်ခဲ့ ကျွန်တော်တို့အနေနဲ့ အခုအခါ တာဝန်ယူမှု၊ တာဝန်ခံမှု အပြည့်နဲ့ အလုပ်တွေကို “တက်မရှိလက်ဖြင့်လှော်”ဆိုသလို ဆောင်ရွက် ကြရမှာပါ။ ကျွန်တော်တို့ အင်းလေးကန်ဒေသကြီးဟာ ပြည်တွင်း/ပြည်ပခရီးသွားများ၊ စိုက်ပျိုးရေးထုတ်ကုန် များနှင့် တစ်နိုင်ငံလုံးကို ဖြန့်ချိတဲ့ ခရမ်းချဉ်သီးအပါအဝင် ကုန်ထုတ်လမ်းများဟာ နွေရာသီကာလမှာ ခုနကလိုမျိုး ခမ်းခြောက်တာတွေ အမြဲဖြစ်ပေါ်နေပါတယ်။ မမျှော်မှန်းနိုင်တဲ့ ဘေးအန္တရာယ်မဟုတ်ဘဲနဲ့ အမြဲ ဖြစ်ပေါ်နေတဲ့ ဘေးအန္တရာယ်တစ်ခုပါပဲ။ ထို့အတူပဲ လောပိတလျှပ်စစ်ဓာတ်အားပေးစက်ရုံကြီးကို နိုင်ငံခြား ဒေါ်လာငွေမြောက်မြားစွာနဲ့ ဘယ်လိုပဲပြင်ဆင် ပြင်ဆင် အင်လေးကန်ကြီးခမ်းခြောက်သွားရင်တော့ လောပိတကြီး ရပ်ဆိုင်းသွားမှာပါပဲ။ ယခင်က အင်းလေးကန်ကြီးဟာ ပုံမှာ ပြထားတဲ့အတိုင်း အပေါ်မှာ ဒယ်အိုးပုံလေးပါ။ နုန်းတွေ တစ်ဖြေးဖြေးဆင်းလာတဲ့အတွက် အလယ်ပုံကလိုမျိုး ဇကောလောက်နီးပါးပဲ ရှိတော့ပါတယ်။ “ဘူးလေးရာ ဖရုံဆင့်”ဆိုသလို အောက်ဆုံးပုံမှာမြင်ရတဲ့အတိုင်း ဖုန်းတွေအနည်ကျတဲ့အပြင် လောပိတ ရေအားလျှပ်စစ်အတွက် ရေလုံလောက်မှုမရှိလို့ အဖျားပိုင်းကိုတူးဖော်ပြီး မြောင်းကိုဖြောင့်ပစ်လိုက်တဲ့ အတွက် ရေမထိန်းနိုင်ဘဲ မြန်မြန်စီးထွက်ကုန်ပါတယ်။ နာယကကြီးခင်ဗျား။ ဒီလိုတွေဖြစ်တဲ့အတွက် ရေထဲမှာဆိုရင် အင်းတိုင်းရင်းသားရေးရာ ဝန်ကြီး ကိုယ်တိုင် ဒေသခံရွာသားများနဲ့အတူ လက်ရိုက်ဆည်များကို ပြုလုပ်ကာ လက်ရိုက်ဆည် ၁၂ ခု၊ ရွာ ၁၂ ရွာ မှာ ရေကိုတတ်နိုင်သမျှ တားနေရသလို၊ ကုန်းပေါ်မှာလည်း သာစည်ကန်၊ နဒီကန် ကန်ကြီး ၂ ကန်ကို တူးပြီးတော့ ကန်ဒေါင့်ဆည်၊ ကန်တော်ဆည်နဲ့ လွယ်မောဆည်၊ ဆည်ကြီး ၃ ခုကို ရသမျှ စက်ယန္တရားလေးနဲ့ ဆည်မြောင်းဌာနရဲ့ တာဝန်သိမှုတို့နဲ့ ဆောင်ရွက်ထားတဲ့အတွက် ရေအနည်းငယ်တော့ ထိန်းထားနိုင်ခဲ့ပါတယ်။ တစ်နှစ်ကို နုန်းတွေ ၃၀၀,၀၀၀ လောက် အနည်ကျတဲ့ အတွက် ဒီအတိုင်းထားရင် ၁၀ နှစ်အတွင်း ကျွန်တော်တို့ အင်းလေးဒေသကြီးဟာ ကုန်းခေါင်ခေါင်ကြီး ဖြစ်သွားပါမယ်။ အဲဒီ အတွက်ကြောင့် ရွှံ့နွံများကိုလည်း ဖယ်ထုတ်ရန် အထူးလိုအပ်ပါတယ်။ ဒီလုပ်ငန်းကို လူအား၊ လက်အားနဲ့ မလုပ်နိုင်တဲ့အတွက် စက်ယန္တရားများ အထူးလိုအပ်နေပါတယ်။ ယခုလက်ရှိ ရှိနေတဲ့ သောင်တူးစက် အဟောင်းလေးဟာလည်း ဘယ်ဘက်ကနေစုပ်၊ ညာဘက်ကိုတင် မိုးရွာရင် အင်းထဲကို ပြန်ပျော်ဝင် သွားတာပါပဲ။ ဒီစက်ကြီးကတော့ အခု UNG ကုမ္ပဏီကမှာကြားပြီး တစ်နှစ်နီးပါးရောက်နေတဲ့ အကြွေးတင် နေတဲ့ စက်ကြီးပါပဲ။ ၁ မိုင်နီးပါး နုန်းတွေကို စုပ်ပြီးပစ်နိုင်တဲ့ စက်ကြီးပါ။ နေရာတစ်ခုသတ်မှတ်ပြီး စုပုံထားတဲ့နုန်းမြေများဟာ မြေသြဇာအထူးကောင်းမွန်တဲ့အတွက် စိုက်ပျိုးရေး တောင်သူများအတွက် ပြန်လည်အသုံးကျနိုင်မှာဖြစ်ပါတယ်။ ဒီစက်ကြီးရောက်နေတာဟာ တစ်နှစ်နီးပါး ကြာနေပြီဖြစ်ပြီးတော့ ရေထဲမှာ ဒီအတိုင်းပစ်ထားနေရသလို မြင်သာမြင်ရ မကြင်ရဖြစ်နေပါတယ်။ အစိုးရ တွေဟာ စီမံခန့်ခွဲမှု အလွန်နှေးကွေးနေတယ်ဆိုတဲ့ ဝေဖန်မှုကိုလည်း ကျွန်တော်တို့ ပြင်းပြင်းထန်ထန် ခံနေရ ပါတယ်။ ထို့အတူ အင်းလေးကန်ကြီးဟာ အာဆီယံအမွေအနှစ် ဥယျာဉ်ဖြစ်သလို UNSCO ရဲ့ လူသားနှင့် ဇီဝမျိုးစိတ် ထိန်းသိမ်းရေး အဝန်းအဝိုင်းနယ်မြေအဖြစ် သတ်မှတ်ခြင်းခံနေရတဲ့အတွက် အာဆီယံရော ကမ္ဘာကပါ စောင့်ကြည့်နေတဲ့ဒေသလည်း ဖြစ်ပါတယ်။ ဒါကတော့ ထပ်ဆင့်တွန်းပို့စက်ဖြစ်ပါတယ်။ ဒါကတော့ နုန်းတွေကို ပစ်တဲ့ ပေ ၄,၀၀၀ ကျော်ရှိတဲ့ နုန်းပို့ ပိုက်ကြီးပါ။ ဒါတွေကို ဆရာတော်ဘုရားထံ ခွင့်တိုင်ပြီးတော့ ဘုန်းကြီးကျောင်းအတွင်းမှာ စုပုံ ထားရပါတယ်။ ဆရာတော်မှလည်း တစ်နှစ်နီးပါးကြာနေတဲ့အတွက်ကြောင့် အလှူအတန်းဘုရားပွဲ လုပ်ရန် နေရာများလိုအပ်နေကြောင်းသိရတဲ့အတွက် အမြန်ဆုံးပြန်လည် ပြေလည်သွားစေချင်ပါတယ်။ ဝယ်ယူစဉ်ကလည်း စက်ကြီးရောက်လာရင် အပြည့်အဝပေးချေမယ်လို့ ကတိပေးထားပေမယ့် တစ်နှစ်ရှိပြီ ဒီကတိကို အခုထက်ထိ မတည်နိုင်သေးပါဘူး။ လက်ထဲရောက်နေတဲ့ အုန်းသီးတစ်လုံးကို ဘယ်လိုလုပ် ရမှန်းမသိဖြစ်နေတဲ့ ဒီစက်ကြီးအတွက် ကျန်နေတဲ့အကြွေးသန်း ၄၀၀ ပေးဆပ်ပြီးပါက သင်တန်း တက်ရမယ့် အခွင့်အရေးပါ ပေးထားပါတယ်။ အလုပ်အကိုင်အခွင့်အရေးရရှိသလို သင်တန်းသား ၃ ဦး ကိုလည်း ပထမတော့ ပြည်တွင်းမှာ သို့မဟုတ် ပြည်ပမှာ သင်တန်းပို့ဖို့ပါပဲ။ ကျွန်တော်တို့ ကုမ္ပဏီနှင့် ညှိနှိုင်းပြီး အလုပ်တစ်ခါတည်းဖြစ်အောင် လုပ်ရင်းသင်၊ သင်ရင်းလုပ်၊ အလုပ်သင်တန်းသား ၃ ဦးကို ကုမ္ပဏီနှင့် ညှိနှိုင်းဆောင်ရွက်မှာပါ။ နိဂုံးချုပ်အားဖြင့် ဆီးသီးဗန်းမှောက်တဲ့အဖြစ်မျိုးမဖြစ်အောင် ပွင့်လင်းမြင်သာစွာ တာဝန်ယူမှု၊ တာဝန်ခံမှုအပြည့်နဲ့ ဌာနဆိုင်ရာများ၊ ဒေသခံကျွမ်းကျင်ပညာရှင်များ၊ အရပ်ဖက်ဆိုင်ရာအဖွဲ့အစည်း များနဲ့ ကျွန်တော်တို့ လွှတ်တော်ကိုယ်စားလှယ်ကိုယ်တိုင် အနီးကပ် စောင့်ကြည့်ပြီးတော့ ထိရောက်စွာ လုပ်ကိုင်ဆောင်ရွက်မယ်လို့ ဝန်ခံကတိပြုပါတယ်။ သို့ပါ၍ နောက်ဆုံးအဆင့်ဖြစ်တဲ့ ပြည်ထောင်စု လွှတ်တော်ကြီးမှ သဘောတူခွင့်ပြုပေးပါရန် လေးစားစွာပန်ကြားအပ်ပါတယ်။</speech>
<speech type="speaker">ဆက်လက်ပြီး ဦးအောင်စိုးမင်း ရွာငံမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1572">ဦးအောင်စိုးမင်း(ရွာငံမဲဆန္ဒနယ်၊ ရှမ်းပြည်နယ်)</mp>လေးစားရပါသော ပြည်ထောင်စု လွှတ်တော် နာယကကြီးနဲ့ ပြည်ထောင်စုဝန်ကြီးများ၊ ပြည်ထောင်စုလွှတ်တော် ကိုယ်စားလှယ်များ၊ ဧည့်သည်တော်များအားလုံး မင်္ဂလာပါလို့ နှုတ်ခွန်းဆက်ဂါရဝပြုပါတယ်။ ကျွန်တော်ကတော့ ရှမ်းပြည်နယ်၊ ဓနုကိုယ်ပိုင်အုပ်ချုပ်ခွင့်ရဒေသ၊ ရွာငံမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးအောင်စိုးမင်း ဖြစ်ပါတယ်။ လေးစားရပါသော ပြည်ထောင်စုလွှတ်တော် နာယကကြီးခင်ဗျား။ ကျွန်တော့အနေနဲ့ နိုင်ငံတော် သမ္မတထံမှပေးပို့သော ရှမ်းပြည်နယ်၊ အင်းလေးကန် ရေရှည်တည်တံ့ရေးလုပ်ငန်းများအတွက် ၂၀၁၆ ခုနှစ်၊ ပြည်ထောင်စု၏ ဘဏ္ဍာငွေအရအသုံးဆိုင်ရာ ဥပဒေပါ သီးသန့်ရန်ပုံငွေမှ ကျပ်သန်း ၄၀၀ သုံးစွဲမည့် ကိစ္စနှင့်ပတ်သက်၍ ရှမ်းပြည်နယ်မှ လွှတ်တော်ကိုယ်စားလှယ်တစ်ဦးအနေဖြင့်လည်းကောင်း၊ ပြည်ထောင်စု လွှတ်တော်ကိုယ်စားလှယ်တစ်ဦးအနေဖြင့်လည်းကောင်း ကြိုဆို ထောက်ခံဆွေးနွေးသွားမှာ ဖြစ်ပါတယ်။ ကျွန်တော့အနေနဲ့ သီးသန့်ရန်ပုံငွေမှ ကျပ်သန်း ၄၀၀ သုံးစွဲမယ့်ကိစ္စကို လေ့လာကြည့်တဲ့အခါမှာ နယ်သာလန်နိုင်ငံမှ ဝယ်ယူထားတဲ့ သောင်တူးစက်ရဲ့ ကျသင့်တန်ဖိုးဟာ ကျပ်သန်းတစ်ထောင် ဖြစ်ပါတယ်။ ကျပ်သန်း ၆၀၀ ကို ရှမ်းပြည်နယ်အစိုးရအဖွဲ့ရဲ့ ဒေသဖွံ့ဖြိုးရေးရန်ပုံငွေမှ ကျခံပေးပြီးတော့ ကျန်ရှိတဲ့ ကျပ်သန်း ၄၀၀ ကို သီးသန့်ရန်ပုံငွေမှ ပေးချေရန် စီစဉ်ထားကြောင်း သိရှိရပါတယ်။ ၂-၄-၂၀၁၆ ရက်နေ့မှာ သောင်တူးစက်ရောက်ရှိလာပြီး သောင်တူးစက်ရဲ့ တန်ဖိုး အကြွေးသန်း ၄၀၀ ကျန်ရှိနေတဲ့အတွက် တစ်ဝက်တစ်ပျက်ကြီး ဖြစ်ပြီးတော့ လုပ်ငန်းဆောင်ရွက်နိုင်ခြင်းမရှိ ဖြစ်နေတာကို တွေ့ရပါတယ်။ သောင်တူးစက်ကြီးရဲ့ တန်ဖိုး ၁၀၀ ရာခိုင်နှုန်းပေးချေပြီးမှသာ လုပ်ငန်းများ စတင်ဆောင်ရွက်နိုင်မှာ ဖြစ်ပါတယ်။ ယခုအခါမှာတော့ သန်း ၆၀၀ ပေးချေပြီး သန်း ၄၀၀ အကြွေးကျန်ရှိနေတဲ့ အခြေအနေမှာ ကျန်ရှိတဲ့အကြွေး သန်း ၄၀၀ မပေးနိုင်ပါက ရှေ့ကပေးချေပြီး သန်း ၆၀၀ ပါ အလဟဿဆုံးရှုံးရမယ့် အခြေအနေမှာ ဖြစ်နေပါတယ်ခင်ဗျာ။ လေးစားရပါသော နာယကကြီးခင်ဗျား။ သောင်တူးစက်ကြီးရဲ့ ကြွေးကျန် သန်း ၄၀၀ ပေးနိုင်ရန် အတွက် ရှမ်းပြည်နယ်အစိုးရအဖွဲ့ရဲ့ ၂၀၁၆-၁ရ ဘဏ္ဍာရေးနှစ်၊ မူလခန့်မှန်းခြေငွေစာရင်းမှာလည်းကောင်း၊ ပြုပြင်ပြီးခန့်မှန်းခြေငွေစာရင်းမှာလည်းကောင်း ထည့်သွင်းရေးဆွဲထားခြင်း မရှိပါသဖြင့် မူလစီစဉ်ထားတဲ့ အတိုင်း ပြည်ထောင်စုရဲ့ သီးသန့်ရန်ပုံငွေမှ သုံးစွဲသင့်ပါကြောင်း တင်ပြအပ်ပါတယ်။ ရှမ်းပြည်နယ် အစိုးရ အဖွဲ့ရဲ့ စီးပွားရေးကော်မတီအနေနဲ့ လုပ်ထုံးလုပ်နည်းများနဲ့အညီ ၁၀-၁၁-၂၀၁၆ ရက်နေ့မှာ ကျင်းပတဲ့ ပြည်ထောင်စုအစိုးရအဖွဲ့ရဲ့ အစည်းအဝေးကို သီးသန့်ရန်ပုံငွေ တင်ပြတောင်းခံခဲ့ရာ ပြည်ထောင်စုအစိုးရ၏ ထောက်ခံခွင့်ပြုချက်ရရှိပြီးဖြစ်ပါတယ်။ ၂၀၁၆ ခုနှစ်၊ ပြည်ထောင်စု၏ဘဏ္ဍာငွေအရအသုံးဆိုင်ရာ ဥပဒေကို ပြင်ဆင်သည့် ဥပဒေ၊ ပုဒ်မ ၄ ပုဒ်မခွဲ(က)ပါ ပြဋ္ဌာန်းချက်များအရ မသုံးစွဲလျှင်မဖြစ်တဲ့ အထူး ကိစ္စရပ်ဖြစ်၍ ပြည်ထောင်စုအစိုးရအဖွဲ့၏ ထောက်ခံချက် ရရှိပြီးဖြစ်သဖြင့် ပြည်ထောင်စုလွှတ်တော်ကြီးမှ ဥပဒေနှင့်အညီ အတည်ပြုပေးပါရန် ဒေသခံပြည်သူများ၏ဆန္ဒကို လေးစားစွာ တင်ပြအပ်ပါတယ်။ လေးစားရပါသော နာယကကြီးခင်ဗျား။ အင်းလေးကန်ဟာ မြန်မာနိုင်ငံရဲ့ ဒုတိယမြောက် တောင်ပေါ်ရေချိုအိုင်ကြီးတစ်ခု ဖြစ်ပြီးတော့ ရှမ်းပြည်နယ်တောင်ပိုင်း၊ ညောင်ရွှေမြို့နယ်တွင်ရှိ၍ ပင်လယ် ရေမျက်နှာပြင် အမြင့်ပေ ၂၉၀၀ ရှိပါတယ်။ အင်းလေးကန်ရဲ့ အကျယ်အဝန်းဟာ မိုးရာသီမှာ အလျား ၅၇.၆ ကီလိုမီတာ၊ အနံ ၁၇.၆ ကီလိုမီတာ ရှိပြီးတော့ နွေရာသီမှာဆိုလို့ရှိရင်တော့ အလျား ၂၀.၉၃ ကီလိုမီတာ၊ အောင်သက် ထက်ဝက် ကီလိုမီတာ ရှိပြီးတော့ နွေရာသီမှာ ၁၀၀ စတုရန်းကီလိုမီတာသာရှိသည့်အတွက် အင်းလေးကန်ရဲ့ အနာဂတ် ဟာ စိုးရိမ်စရာအခြေအနေ ဖြစ်ပါတယ်။ အင်းလေးကန်ပျက်စီးဆုံးရှုံးပါက ဇီဝမျိုးစုံ၊ မျိုးကွဲငှက်များ၊ ငါးများ၊ အပင်များ ပျက်စီးသွားမည်ဖြစ်ပြီးတော့ ဘီလူးချောင်းနဲ့ ဆက်စပ်နေတဲ့အတွက် လောပိတမှ ရေအားလျှပ်စစ် ရရှိမှုကိုပါ ထိခိုက်သွားမှာ ဖြစ်ပါတယ်။ အင်းလေးကန်ပျက်စီးမှုဟာ သဘာဝအရင်းအမြစ်တွေ ပျက်စီး ဆုံးရှုံးသွားတာ တစ်ခုတည်းမဟုတ်ပါဘူး။ ယဉ်ကျေးမှုပါ ပျောက်သွားနိုင်တဲ့အတွက် အရေးတကြီးပြုပြင် ထိန်းသိမ်းဖို့ လိုအပ်ပါတယ်။ အင်းလေးကန်ဟာ နိုင်ငံခြားဝင်ငွေရရှိအောင် ဆောင်ရွက်ပေးနေတဲ့ အဓိက နေရာတစ်ခုဖြစ်ပြီးတော့ ဖောင်တော်ဦးဘုရား၊ အလိုတော်ပေါက်ဘုရား၊ ရွှေအင်းတိမ်ဘုရား၊ တာခေါင်ဘုရား တို့မှာ နိုင်ငံခြားသားများ၊ ပြည်တွင်းခရီးသွားများ လာရောက်လည်ပတ်ရန် နေရာဖြစ်ပါတယ်။ အင်းတိုင်းရင်းသားတို့ရဲ့ ရိုးရာဖြစ်တဲ့ ခြေဖြင့်လှေလှော်တဲ့ယဉ်ကျေးမှုဟာ ကမ္ဘာလှည့်ခရီးသွားများ လွန်စွာ နှစ်သက်ကြပါတယ်။ လေးစားရပါသော နာယကကြီးခင်ဗျား။ နိဂုံးချုပ်အနေနဲ့ တင်ပြလိုတာကတော့ အင်းလေးကန်ကြီးဟာ ကျွန်တော်တို့နိုင်ငံ၊ ကျွန်တော်တို့ရဲ့ ရှမ်းပြည်နယ်၊ ကျွန်တော်တို့ အင်းတိုင်းရင်းသားတွေအတွက် နှစ်ပေါင်း များစွာ ဝင်ငွေအမျိုးမျိုးရှာဖွေပြီးတော့ အလုပ်အကျွေးပြုခဲ့တဲ့ မိခင်အိုကြီးနဲ့တူပါတယ်။ ဒီနေ့ ဒီာ အိုမင်းနာမကျန်းဖြစ်နေတဲ့ မိခင်အိုကြီးကို ကျန်းမာသန်စွမ်းနုပျိုလာအောင် ကျေးဇူးဆပ် ကယ်တင် ရမယ့် ောက်ပါပြီ။ ဒီနေရာမှာ ကဗျာဆရာမောင်ဆွေနွယ်(အင်းလေး)ရဲ့ ကဗျာထဲကလို ပြန်ပြောသမျှသတင်း မွှေးပျံ့ကာသစ်ရောမည်၊ ကမ္ဘောဇမှ အင်းလေးကန်သာ ဖြစ်တော့သည်ဆိုတဲ့ ကဗျာ ထဲကအတိုင်း ပြန်လည်အသက်ဝင်ဖို့ နိုင်ငံတော်သမ္မတထံမှပေးပို့သော ရှမ်းပြည်နယ်၊ အင်းလေးကန် ရေရှည်တည်တံ့ရေးလုပ်ငန်းများအတွက် ၂၀၁၆ ခုနှစ်၊ ပြည်ထောင်စု၏ ဘဏ္ဍာငွေအရအသုံးဆိုင်ရာ ဥပဒေပါ သီးသန့်ရန်ပုံငွေမှ ကျပ်သန်း ၄၀၀ သုံးစွဲမည့်ကိစ္စအား ပြည်ထောင်စုလွှတ်တော်ကြီးမှ အတည်ပြု ပေးပါရန်နှင့် ဒီထက်ပိုပြီးတော့ နိုင်ငံတော်အဆင့်၊ ပြည်ထောင်စုအဆင့်မှ အင်းလေးကန်ကြီးကို ကုစားပေးရန် ပိုမိုပြီး ထောက်ခံပေးဖို့လိုအပ်ပါကြောင်း နာယကကြီးမှတစ်ဆင့် တင်ပြဆွေးနွေးရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒေါက်တာခင်စည်သူ လွိုင်ကော်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1364">ဒေါက်တာခင်စည်သူ (လွိုင်ကော်မဲဆန္ဒနယ်၊ ကယားပြည်နယ်)</mp>လေးစားအပ်ပါတဲ့ ပြည်ထောင်စုလွှတ်တော် နာယကကြီးနှင့်တကွ ကြွရောက်လာတဲ့သူအားလုံးနဲ့ ပြည်သူများကို မင်္ဂလာပါလို့ နှုတ်ခွန်းဆက် ဂါရဝပြု အပ်ပါတယ်ရှင်။ ကျွန်မကတော့ ကယားပြည်နယ် လွိုင်ကော်မဲဆန္ဒနယ်က ပြည်သူ့ လွှတ်တော်ကိုယ်စားလှယ် ဒေါက်တာခင်စည်သူ ဖြစ်ပါတယ်။ ရှမ်းပြည်နယ် အင်းလေးကန် ရေရှည်တည်တံ့ နိုင်ရေးအတွက် ၂၀၁၆ ခုနှစ်၊ ပြည်ထောင်စုဘဏ္ဍာငွေအရအသုံးဆိုင်ရာ ဥပဒေပါသီးသန့်ရန်ပုံငွေမှ ကျပ်သန်း ၄၀၀ ခွဲဝေသုံးစွဲမယ့် ကိစ္စရပ်နဲ့စပ်လျဉ်းပြီး ဆွေးနွေးထောက်ခံသွားမှာ ဖြစ်ပါတယ်။ နာယကကြီးရှင်။ ဒီသီးသန့်ရန်ပုံငွေ ခွဲဝေသုံးစွဲရခြင်းဖြစ်စဉ်ကို အများသိအောင် အနည်းငယ် ရှင်းပြလိုပါတယ်။ ရှမ်းပြည်နယ်အစိုးရအဖွဲ့က ဆောင်ရွက်လျက်ရှိတဲ့ အင်လေးကန် ရေရှည်တည်တံ့ရေး လုပ်ငန်းမှာ Beil 250 Dredging Pump အမျိုးအစား သောင်တူးစက်ကို တန်ဖိုးငွေကျပ်သန်း ၁၀၀၀ နဲ့ UMG.CO,Ltd က ဝယ်ထားပါတယ်။ ဒီဝယ်ယူမှုအတွက် ပေးဆပ်ရန်ကျန်တဲ့ငွေ ကျပ်သန်းပေါင်း ၄၀၀ အား သီးသန့်ရန်ပုံငွေမှသုံးစွဲရန် ၁၀-၁၀-၂၀၁၆ ရက်နေ့မှာ ကျင်းပခဲ့တဲ့ ပြည်ထောင်စုအစိုးရအဖွဲ့ အစည်းအဝေးအမှတ်စဉ် (၁၉/၂၀၁၆)က အထူးကိစ္စအဖြစ်ပါလာပြီး ခွင့်ပြုခဲ့ခြင်းဖြစ်ပါတယ်။ ကိစ္စက အရင် အစိုးရ လက်ထက်က စတင်ဆောင်ရွက်ခဲ့တာကို နောက်ဆက်တွဲ အကောင်အထည်ဖော်ခဲ့ခြင်း ဖြစ်ကြောင်း သိရပါတယ်ရှင်။ ယခင်အစိုးရသက်တမ်းက နိုင်ငံတော်သမ္မတ ညောင်ရွှေမြို့ကို ရောက်တုန်းက ဒေသခံပြည်သူများနဲ့ ဆွေးနွေးတဲ့အခါမှာ အင်းလေးကန် စိမ်းလန်းစိုပြေရေးနဲ့ ရေရှည်တည်တံ့ခိုင်မြဲရေးလုပ်ငန်းမှာ သုံးရန်အတွက် လိုအပ်လို့ ဒီစက်ကိုဝယ်ရခြင်း ဖြစ်ပါတယ်။ ပထမအရစ်ပေးချေရမယ့် တန်ဖိုးရဲ့ ၆၀ ရာခိုင်နှုန်းဖြစ်တဲ့ ကျပ်သန်း ၆၀၀ ကို ရှမ်းပြည်နယ် အစိုးရအဖွဲ့ ဒေသဖွံ့ဖြိုးရေးရန်ပုံငွေမှကျခံရန်နဲ့ ကျန် ၄၀ ရာခိုင်နှုန်း ကျပ်သန်း ၄၀၀ ကို ယခင်သမ္မတ သီးသန့်ရန်ပုံငွေမှ ကျခံပေးရန် လျာထားခဲ့ပါတယ်။ အဲဒီသောင်တူးစက် တန်ဖိုးရဲ့ ၆၀ ရာခိုင်နှုန်းကို ရှမ်းပြည်နယ်အစိုးရအဖွဲ့က ကျခံပေးချေပြီး ဖြစ်ပါတယ်။ UMG.CO.,Ltd က ညွှန်ကြားရေးမှူးချုပ် ဆည်မြောင်းနဲ့ ရေအသုံးချမှုစီမံခန့်ခွဲရေးဦးစီးဌာန စာချုပ်အရ ပေးချေရန် ကျန်တဲ့ အတွက် စက်တန်ဖိုး ကျပ်သန်း ၄၀၀ ကို ပေးချေဖို့ အကြောင်းကြားလာတဲ့အတွက် ယခင်နိုင်ငံတော်သမ္မတ သီးသန့်ရန်ပုံငွေမှလည်း အခြေအနေအရပ်ရပ်ကြောင့် ပေးချေနိုင်စွမ်းမရှိတဲ့အတွက် ယခုနိုင်ငံတော်သမ္မတက ကျန်ကိစ္စကို သီးသန့်ရန်ပုံငွေသုံးစွဲခြင်းနဲ့ စပ်လျဉ်းပြီး ပြည်ထောင်စုလွှတ်တော်မှာ အတည်ပြုပေးဖို့ ဖြစ်လာရပါတယ်။ နာယကကြီးရှင်။ Power Point သုံးခွင့်ပြုပါရှင်။ အင်းလေးကန်က လွိုင်ကော်မြို့ လောပိတစက်ရုံရဲ့ အသက်ပင်မသွေးကြောဖြစ်ပါတယ်။ အင်းလေးကန်က စီးထွက်လာတဲ့ ဘီလူးချောင်းကို မိုးဗြဲရွာအနီးမှာ ဖြတ်ပိတ်တည်ဆောက်ထားပါတယ်။ ဘီလူးချောင်းရေကို အသုံးပြုပြီး လည်ပတ်ဓာတ်အားပေးစက်ရုံ (၃)ရုံ ရှိပါတယ်။ စက်ရုံများလည်ပတ်နိုင်ဖို့ ရေပမာဏကိုတွက်ချက်ပြီး မိုးဗြဲရေလှောင်တမံ ရေထုတ်တံခါးကနေ တစ်ဆင့် ဘီလူးချောင်းထဲကို ထုတ်လွှတ်ပေးရပါတယ်။ မိုးဗြဲရေလှောင်တမံနဲ့ အင်းလေးကန်ရေတို့မှာ ရေပမာဏများစွာ သိုလှောင်နိုင်တဲ့အတွက် လောပိတစက်ရုံများဟာ ၂၄ နာရီ ၃၆၅ ရက် ဓာတ်အားပေး ထုတ်လုပ်ပေးလျက် ရှိပါတယ်။ ဒါကြောင့် အင်းလေးကန် မတိမ်ကောဖို့ လိုအပ်ပါတယ်။ အရေးလည်းကြီးပါတယ်။ မိုးဗြဲရေလှောင် တမံနဲ့ အင်းလေးကန်သို့ ရေဝင်ကောင်းဖို့လည်း လိုအပ်ပါတယ်။ စီးဝင်တဲ့ချောင်းများလည်း မပိတ်ဆို့ဖို့ လိုအပ်လာပါတယ်။ အင်းလေးကန် ရေရှည်ထိန်းသိမ်းရေးဟာ ပမာဏကြီးမားကျယ်ပြန့်တဲ့အတွက် ငွေကြေး အကုန်အကျလည်း များပါတယ်။ ဒါကြောင့်မိုလို့ ဘက်ပေါင်းစုံပညာရှင်များ ပူးပေါင်းဆောင်ရွက်ရမှာ geclosusin UMG.CO.,Ltd mousupoziop8:cu:ộon Beil 250 Dredging Pump wasłop:onding အသုံးပြုခြင်းဖြင့် ဒေသခံပြည်သူများရဲ့ ခရီးသွားလာရေး၊ ရောင်းဝယ်ဖောက်ကားရေး၊ ဆက်သွယ် သွားလာရေး အဆင်ပြေချောမွေ့လာမယ့်အပြင် နိုင်ငံတော်အဆင့် သွားလာရေး၊ လုပ်ငန်းဖွံ့ဖြိုးရေးကိုပါ အထောက်အကူပြုမှာဖြစ်တဲ့အတွက် အင်းလေးကန် ရေရှည်တည်တံ့ဖို့ အထက်ပါလုပ်ငန်းများအတွက် အဆင်ပြေချောမွေ့ အောင်မြင်မှာ ဖြစ်ပါတယ်။ ဒါကြောင့် အင်းလေးကန် ရေရှည်တည်တံ့နိုင်ဖို့အတွက် UMG.CO.,Ltd မှ ဝယ်ယူဖြည့်ဆည်းပေးခဲ့တဲ့ ဒီစက်ကို ပေးဆပ်ရန်ကျန်တဲ့ ကျပ်သန်း ၄၀၀ အကြွေးကို သီးသန့်ရန်ပုံငွေမှ ပေးချေရန်သဘောတူ ထောက်ခံပါတယ်ရှင်။ အားလုံးကို ကျေးဇူးတင်ပါတယ်။ Power Point ကို နောက်ဆက်တွဲဖြင့်ဖော်ပြထားပါသည်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျာ။ အစည်းအဝေးကို (၁)နာရီခန့် ခေတ္တ ရပ်နားပါမယ်။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။</speech>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များ ခင်ဗျား။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသည့် စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<speech type="speaker">ဒေါ်မမလေး ရှမ်းပြည်နယ် မဲဆန္ဒနယ်အမှတ်(၈) ဆွေးနွေးဖို့ဖြစ်ပါတယ်။</speech>
<speech><mp id="1335">ဒေါ်မမလေး(မဲဆန္ဒနယ်အမှတ်-၈၊ ရှမ်းပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ ကြွရောက်လာသူများအားလုံး မင်္ဂလာပါလို့ နှုတ်ခွန်းဆက်သအပ် ပါတယ်ရှင်။ ကျွန်မကတော့ ရှမ်းပြည်နယ် မဲဆန္ဒနယ်အမှတ်(၈) ဓနုကိုယ်ပိုင်အုပ်ချုပ်ခွင့်ရဒေသမှ အမျိုးသား လွှတ်တော် ကိုယ်စားလှယ် ဒေါ်မမလေး ဖြစ်ပါတယ်ရှင်။ ကျွန်မအနေနဲ့ ရှမ်းပြည်နယ် အင်းလေးကန်ရဲ့ ကျပ်သန်း ၄၀၀ ခွဲဝေသုံးစွဲမှုကို ထောက်ခံအကြံပြု ဆွေးနွေးသွားမှာ ဖြစ်ပါတယ်ရှင်။ ရှမ်းပြည်နယ် အင်းလေးကန်ကြီးဟာ လွန်ခဲ့တဲ့ နှစ်ပေါင်း ၁၀ သန်းခွဲကတည်းက တည်ရှိခဲ့ပြီး မြန်မာနိုင်ငံရဲ့ ဒုတိယအကြီးဆုံး ရေအိုင်တစ်ခုဖြစ်ပါတယ်။ အင်းလေးကန်ကြီးဟာ မြန်မာမှာသာမက ကမ္ဘာအထိပါ ထင်ရှားကျော်ကြားတဲ့ ဒေသဖြစ်ပါတယ်။ မြန်မာနိုင်ငံရဲ့ စားဖိုချောင်လို့ တင်စားခေါ်ဝေါ် ရအောင် သီးနှံမျိုးစုံစိုက်ပျိုးတဲ့ ဒေသလည်းဖြစ်ပါတယ်။ အင်းလေးကန်ရဲ့ အင်းရေပြင်ကြီးပေါ်မှာ ထူးဆန်းတဲ့ အခြေခံရေအိုင်တွေ ထင်ရှားတဲ့တန်ခိုးကြီးဘုရားတွေ လှေကိုခြေနဲ့လှော်ခတ်တဲ့အလေ့အထတွေ လေအေးအေးနဲ့ ရေဖွေးဖွေးရဲ့ သဘာဝရှုခင်းတွေကို ခံစားကြည့်ရှုလည်ပတ်ရန်လာကြတဲ့ မြန်မာပြည်အနှံ့က ချစ်မိတ်ဆွေ များသာမက နိုင်ငံခြားဝင်ငွေရရှိစေတဲ့ ကမ္ဘာလှည့်ခရီးသွားများပါ လာရောက်ကြတဲ့ဒေသဖြစ်ပါတယ်။ အင်းလေးကန်ကြီးအတွင်းကို ကျွန်း ၂၉ ကျွန်းနဲ့အတူ ပတ်ဝန်းကျင်တောတောင် စိမ့်စမ်းရေထွက် များမှ နှစ်စဉ်တစ်နှစ်လျှင် ရေကုဗပေ သန်း ၄၀၀၀၀ နီးပါးစီးဝင်ပါတယ်။ စီးဝင်ရေနဲ့အတူ တိုက်စား ပျော်ဝင်လာတဲ့ နုန်းပမာဏကလည်း ရေကုဗပေ ၂၂ သန်းနီးပါးရှိပါတယ်။ အင်းလေးကန်ရဲ့ အကျယ် အဝန်းဟာအရင်ကထက် တစ်ဖြည်းဖြည်း ကျဉ်းမြောင်းလာတဲ့အတွက် ရေဝင်ဆံ့မှုဟာလည်း ကျဉ်းမြောင်း လာပါတယ်။ အခုဆိုရင် ကုဗပေသန်းပေါင်း ၁၀၀၀၀ ကျော်ပဲ လက်ခံနိုင်ပါတော့တယ်။ ပို့ချတဲ့နုန်း ပမာဏနဲ့ ရေဝင်ဆံ့မှုထုထည်အချိုးကို တွက်ချက်ရင် နောင်နှစ် ၅၀၀ လောက်ဆိုရင် အင်းလေးကန်ကြီးဟာ မြေပြင်ပကတိဖြစ်သွားနိုင်မယ်လို့ ၁၉၈၀ ခုနှစ်က သုတေသနပြုလုပ်တဲ့ ပညာရှင်တွေကဆိုပါတယ်။ တကယ့်လက်တွေ့မှာ အင်းလေးကန် တိမ်ကောလာမှုဟာ သုတေသနတွက်ချက်မှုထက် အများကြီးစောပြီး တိမ်ကောလာနိုင်ပါတယ်။ စိုက်ပျိုးရေးလုပ်ငန်းအတွက် တူးမြောင်းစိုက်ခင်းတွေများလာသလို ခရီးသွား လုပ်ငန်းအတွက် အဆောက်အဦတွေများလာတာ၊ လူဦးရေများလာသလို လူနေအိမ်ထူထပ်လာတာနဲ့ အမျှ ရာသီဥတုပူနွေးလာပြီး မိုးရေချိန်နည်းပါးလာမှုကြောင့်တစ်ကြောင်း၊ စီးဆင်းနှုန်းနှေးကွေးစေတဲ့ ဒိုက်ပင်၊ မှော်ပင်၊ လူတွေစွန့်ပစ်တဲ့ အမှိုက်တွေကြောင့်တစ်ကြောင်း၊ စိုက်ပျိုးနည်းပညာအားနည်းတဲ့ အတွက်ကြောင့် တောင်ယာစိုက်ခင်းများကို မိုးရေတိုက်စားမှုကြောင့် နုန်းများအဖြစ် ဝင်ရောက်လာကြတဲ့ အတွက် နုန်းပုံချမှုနှုန်းဟာ အင်မတန်မြင့်တက်လာပါတယ်။ မြန်မာနိုင်ငံရဲ့ အရေးအပါဆုံး လျှပ်စစ်ကဏ္ဍမှာပါဝင်နေတဲ့ လောပိတရေအားလျှပ်စစ်ရဲ့ အဓိက ပင်မဟာ သဘာဝရေစုကန်ကြီး အင်းလေးကန်ဖြစ်ပါတယ်။ အင်းလေးကန်ကြီးကို စား ကယ်တင်ရန် အမြန်ဆုံးလိုအပ်နေပြီဖြစ်ပါတယ်။ နောက်ဆုံးအနေနဲ့ အကြံပြုချင်တာကတော့ သောင်တူး စက်ဖြင့် သဲနုန်းများတူးဖော်တာဟာ အရေးကြီးပါတယ်။ တူးဖော်ရရှိလာတဲ့ သဲနုန်းမြေတွေဟာလည်း မြေသြဇာအလွန်ကောင်းတဲ့အတွက် မြေဆီမြေသားတွေကို အခြေခံစိုက်ပျိုးရေးတောင်သူများအား အကျိုးရှိရှိ ခွဲဝေသုံးစွဲနိုင်အောင် ဆောင်ရွက်ပေးသင့်ပါတယ်။ အင်းလေးကန်ပတ်လည်ရဲ့ တောင်ယာစိုက်ခင်းများကို လှေကားထစ်စိုက်နည်းများဖြင့် ပြောင်းလဲစိုက်ပျိုးစေသင့်ပါတယ်။ ပြုန်းတီးသွားတဲ့သစ်တောတွေကို ပြန်လည်စိုက်ပျိုးရေးစနစ်တကျ ထိန်းသိမ်းပြီး အင်းလေးဒေသရဲ့ ရေဝင်ရေလွဲ ဒေသအတွင်းမှာရှိတဲ့ တောင်ကြီး၊ ညောင်ရွှေ၊ ရပ်စောက်၊ ကလော၊ ပင်းတယနှင့် ပင်လောင်း စတဲ့ ရေဝင်ရေလွဲနယ်မြေအတွင်း ရေသယံဇာတအရင်းအမြစ်များ ရေရှည်တည်တံ့ခိုင်မြဲစေရန်အတွက် ပြည်သူတစ်ရပ်လုံးနှင့် အရပ်ဘက်အဖွဲ့အစည်းများ၊ သက်ဆိုင်ရာဌာနဆိုင်ရာ အဖွဲ့အစည်းများ၊ ကျွမ်းကျင် ပညာရှင်များနှင့် နိုင်ငံတကာအဖွဲ့အစည်းများ ပူးပေါင်းကာ ဆောင်ရွက်သင့်ပါတယ်။ သောင်တူးစက်ဖြင့် သဲနုန်းတူးဖော်ခြင်းလုပ်ငန်းကို ရှမ်းပြည်နယ် အစိုးရအဖွဲ့လက်အောက်၊ ဒါမှမဟုတ် ဆည်မြောင်းနှင့် ရေအရင်းအမြစ်ဦးစီးဌာနလက်အောက်မှဖြစ်ဖြစ် အင်းလေးကန် အုပ်ချုပ်ရေးအဖွဲ့မှဖြစ်စေ၊ အဖွဲ့အစည်း တစ်ခုမှ တာဝန်ယူ၍ စနစ်တကျစီမံဆောင်ရွက်သင့်ပါကြောင်း အကြံပြုလိုက်ပါတယ်။ အင်းရေပေါ်မှာမွေး၊ အင်းရေပေါ်မှာနေ၊ အင်းရေပေါ်မှာကြီးပြီး အင်းရေကို ချစ်မြတ်နိုးကြတဲ့ အင်းသူအင်းသားတွေရဲ့ ကိုယ်စား အင်းလေးကန်ကြီးရေရှည်တည်တံ့ ခိုင်မြဲအောင် သီးသန့်ရန်ပုံငွေမှ ကျပ်သန်း ၄၀၀ ခွဲဝေသုံးစွဲမှုကို ကြိုဆို ထောက်ခံလိုက်ပါတယ်ရှင်။ အားလုံးကိုကျေးဇူးတင်ပါတယ်ရှင်။</speech>
<speech type="speaker">ဒေါ်ရွှေရွှေစိန်လတ် ပဲခူးတိုင်းဒေသကြီး မဲဆန္ဒနယ်အမှတ်(၃) ဆွေးနွေးဖို့ဖြစ်ပါတယ်။</speech>
<speech><mp id="1267">ဒေါ်ရွှေရွှေစိန်လတ် (မဲဆန္ဒနယ်အမှတ်-၃၊ ပဲခူးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့် အားလုံးမင်္ဂလာပါရှင်။ ကျွန်မအနေနဲ့ ရှေ့မှာကိုယ်စားလှယ် တော်တော်များများကလည်း အင်းလေးကန်ရဲ့ အရေးပါပုံ၊ အသုံးဝင်ပုံနဲ့ စီးပွားရေးအရအရေးပါပုံတွေ ပြောသွားတဲ့အတွက်ကြောင့် ကျွန်မအနေနဲ့ စီးပွားရေးမူဝါဒနဲ့ ပတ်သက်ပြီးတော့လည်းကောင်း၊ နောက် တစ်ခုက ဒီစီမံကိန်းရန်ပုံငွေကို အသုံးပြုတဲ့အခါမှာ ကျွန်မတို့ဆီကို ပေးထားတဲ့အခါမှာ ဇယားတစ်ခုပဲ ပါပါတယ်။ အဲဒီအတွက် ကျွန်မအနေနဲ့ ဒီသောင်တူးခြင်းလုပ်ငန်းကို ဘယ်လိုအကျိုးသက်ရောက်မှုတွေနဲ့ ဘယ်လိုလုပ်ငန်းစဉ်နဲ့ ဆောင်ရွက်မယ်ဆိုတာ သိချင်ပါတယ်။ နောက်တစ်ခုကျတော့ ကျွန်မတို့ ဒီသောင်တူးတဲ့လုပ်ငန်း အောင်မြင်မှု၊ မအောင်မြင်မှု အကျိုး သက်ရောက်မှု ရှိ မရှိဆိုတာကို ဘယ်လိုမျိုး Indicator တွေ၊ အညွှန်းကိန်းတွေနဲ့ တိုင်းတာမလဲဆိုတာရယ်၊ နောက်တစ်ခါမှာ သီးသန့်ရန်ပုံငွေ ဥပဒေမှာပါတဲ့အတိုင်း ကျွန်မတို့ အစီရင်ခံစာတင်သွင်းတဲ့အခါမှာလည်း အကျိုးသက်ရောက်မှုနဲ့ စီမံဆောင်ရွက်နေတဲ့တိုးတက်မှုတွေကို စောင့်ကြပ်ကြည့်ရှုတဲ့ စီမံချက် လေးတွေထားဖို့ လိုတာကို ဆွေးနွေးသွားမှာ ဖြစ်ပါတယ်။ ကျွန်မတို့ ဒီမြန်မာနိုင်ငံရဲ့ နိုင်ငံတော်ရဲ့ ပြည်နယ်ကြားမှာ မှန်ကန်မျှတဲ့စွာ ခွဲဝေအသုံးချနိုင်မယ့် စီးပွားရေးမူဘောင်ချမှတ်ဖို့ မျှော်မှန်းပါတယ် ဆိုပြီးတော့ ဖော်ပြထားပါတယ်။ အဲဒီအပြင် တိုင်းဒေသကြီးနဲ့ ပြည်နယ်များအကြား ဘက်စုံညီညွတ်မျှတစွာ ဖွံ့ဖြိုးတိုးတက်လာစေတဲ့ စီးပွားရေးအခြေအနေကောင်းတွေ ရရှိဖို့နဲ့ နိုင်ငံတော်ရဲ့ စီးပွားရေးမူဝါဒတွေမှာ တစ်ချက်မှာဆိုလို့ရှိရင် သဘာဝပတ်ဝန်းကျင်ကို ရေရှည်ထိန်းသိမ်းဖို့အတွက် လိုက်လျောညီထွေရှိတဲ့ မြို့ပြတွေတည်ထောင်ဖို့၊ ပြည်သူ့ဝန်ဆောင်မှုလုပ်ငန်းများ အဆင့်ဆင့်မြှင့်တင်ဖို့အပြင် အများပြည်သူနဲ့သက်ဆိုင်တဲ့ နေရာများနဲ့ ယဉ်ကျေးမှုအမွေအနှစ်များ ပိုမိုထိန်းသိမ်းစောင့်ရှောက်ရေးအတွက် ဆောင်ရွက်ရန်ဆိုပြီးတော့ပါရှိတဲ့ အတွက်ကြောင့်မို့လို့ ဒီရန်ပုံငွေတွေဟာ မူဝါဒတွေနဲ့ကိုက်ညီတဲ့ အတွက်ကြောင့်မို့လို့ အတည်ပြုပေးဖို့ ထောက်ခံ ဆွေးနွေးအပ်ပါတယ်။ နောက်တစ်ချက်ကတော့ ကျွန်မတို့ အင်းလေးကန်ဒေသနဲ့ ပတ်သက်ပြီးတော့ ပတ်ဝန်းကျင် ထိန်းသိမ်းရေးနဲ့ ပတ်သက်ပြီးတော့ ခေတ်အဆက်ဆက်ပေါ့နော်။ အစိုးရအဆက်ဆက်ကနေပြီးတော့မှ စီမံချက်တွေအများကြီးနဲ့ နိုင်ငံတကာအဖွဲ့အစည်းတွေကလည်း ဆောင်ရွက်ခဲ့ပါတယ်။ ဒါပေမယ့်လည်း အဲဒီစီမံချက်တွေ ဆောင်ရွက်ခဲ့သလောက်၊ ကျွန်မတို့ ရန်ပုံငွေတွေသုံးစွဲခဲ့သလောက် ြာမြင့် လာတာနဲ့အမျှ တိုးတက်မှုဟာ နှေးကွေးတာကို တွေ့ရမှာဖြစ်ပါတယ်။ ဒါကြောင့်မို့လို့ ဒီသမ္မတရဲ့ အထူး ရန်ပုံငွေ တစ်ခုတည်းမဟုတ်ဘဲနဲ့ တခြားစီမံချက်တွေအပြင် ဘက်စုံဖွံ့ဖြိုးတိုးတက်ဖို့အတွက် အင်းလေးကန်ရဲ့ ဘက်စုံဖွံ့ဖြိုးတိုးတက်ရေးဆောင်ရွက်တဲ့နေရာမှာ ကျွန်မတို့အနေနဲ့ သေသေချာချာ စောင့်ကြပ်ကြည့်ရှု ပြီးတော့မှ၊ လူထုအားလုံးပါဝင်ပြီးတော့မှ အကျိုးရှိရှိဆောင်ရွက်နိုင်ဖို့နဲ့ ဒီသောင်တူးစက်ကိုလည်း ကျွန်မတို့က အင်းလေးကန်ဒေသတစ်ခုတည်းမဟုတ်ဘူး။ ဖြစ်နိုင်မယ်ဆိုရင် ရေရှည်ခိုင်ခံ့ဖို့နဲ့ တခြားဒေသတွေမှာလည်း၊ တခြားကန်တွေမှာလည်း သောင်တူးမယ့်လုပ်ငန်းတွေမှာလည်း ဆက်လက် အသုံးပြုနိုင်မယ်ဆိုလို့ရှိရင်ရော ပိုမိုအကျိုးရှိမှာ ဖြစ်ပါတယ်။ နောက်ဒီရန်ပုံငွေဟာဆိုလို့ရှိရင် ကျွန်မတို့ ပြည်ထောင်စုလွှတ်တော်ကနေ အတည်ပြုချက်ရယူတာ ဖြစ်လို့ ဒီရန်ပုံငွေနဲ့ ပတ်သက်ပြီးတော့မှ သုံးစွဲခဲ့တဲ့ အစီရင်ခံစာတွေကို ကျွန်မတို့ ပြည်ထောင်စုလွှတ်တော်ကို တင်ပြတဲ့အခါမှာ တိုးတက်မှုတွေနဲ့ ဒီအင်းလေးကန်ဒေသအတွက် ဘယ်လောက်အထိ အကျိုးသက်ရောက်မှု ရှိတယ်ဆိုတာကို ဖော်ပြမယ်ဆိုလို့ရှိရင်တော့ နောက်ပိုင်းသီးသန့်ရန်ပုံငွေတွေကို သုံးစွဲတဲ့အခါမှာ ပွင့်လင်း မြင်သာမှုရှိဖို့နဲ့ တာဝန်ယူမှု၊ တာဝန်ခံမှု နောက်တစ်ခါမှာ အကျိုးသက်ရောက်မှုတွေကို တိတိကျကျ တိုင်းတာနိုင်မှာ ဖြစ်တဲ့အတွက်ကြောင့်မို့လို့ အဲဒီကိစ္စကိုလည်း ကျွန်မအနေနဲ့ ဒီနေရာမှာ တင်ပြရင်းနဲ့ ကျွန်မရဲ့ ဆွေးနွေးခြင်းကို နိဂုံးချုပ်ပါတယ်။ ကျေးဇူးအများကြီးတင်ပါတယ်။</speech>
<speech type="speaker">ဦးခင်ချို၊ လှိုင်းဘွဲ့မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1371">ဦးခင်ချို (လှိုင်းဘွဲ့မဲဆန္ဒနယ်၊ ကရင်ပြည်နယ်)</mp>အားလုံးမင်္ဂလာပါ။ ကျွန်တော်ကတော့ ကရင်ပြည်နယ်၊ လှိုင်းဘွဲ့မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးခင်ချို ဖြစ်ပါတယ်။ ကျွန်တော် ဆွေးနွေးတင်ပြမယ့် အကြောင်းအရာက အင်းလေးကန်ရေရှည်တည်တံ့ခိုင်မြဲရေးလုပ်ငန်းအတွက် နယ်သာလန် နိုင်ငံ UMG ကုမ္ပဏီက ဝယ်ယူတဲ့ Beil 250 Dredging Pump အမျိုးအစား သောင်တူးစက်နဲ့ ဆက်စပ် ပစ္စည်း ၄ မျိုး ဝယ်ယူတဲ့လုပ်ငန်းအတွက် ကျပ် သန်း ၁၀၀၀ ပေးချေရမှာ ဖြစ်ပြီးတော့ ကျပ်သန်း ၆၀၀ ကိုတော့ ပေးချေပြီးဖြစ်ကြောင်းနဲ့ ကျန်ကျပ်သန်း ၄၀၀ ကိုတော့ ပစ္စည်းရောက်တဲ့အခါမှ ပေးချေမှာဖြစ်လို့ သီးသန့် ရန်ပုံငွေပေးချေနိုင်ဖို့ နိုင်ငံတော်အစိုးရအစည်းအဝေးအမှတ်စဉ်(၁၅/၂၀၁၆)မှာ အထူးကိစ္စတစ်ရပ်အနေနဲ့ ခွင့်ပြုပေးခဲ့ကြောင်း သိရှိရပါတယ်။ ပေးချေရမယ့်ငွေဟာ သီးသန့်ရန်ပုံငွေက ပေးချေရမှာဖြစ်တဲ့အတွက် သတ်မှတ်ပြဋ္ဌာန်းချက်များအရ ကြိုတင်မျှော်မှန်းနိုင်ခြင်းမရှိတဲ့ သဘာဝဘေးအန္တရာယ်ကြောင့်ဖြစ်ခြင်း၊ ဘဏ္ဍာနှစ်အတွင်း မသုံးစွဲလျှင် မဖြစ်ခြင်း၊ အသုံးစရိတ်သုံးစွဲဖို့အတွက် ခွင့်ပြုရန်ပုံငွေမရှိခြင်း သို့မဟုတ် ခေါင်းစဉ်လွှဲပြောင်းသုံးစွဲဖို့မဖြစ် နိုင်ခြင်း ပြည်ထောင်စုအစိုးရအဖွဲ့က အတည်ပြုချက်နဲ့ ပြည်ထောင်စုလွှတ်တော်ရဲ့ အတည်ပြုချက်နဲ့အညီ သုံးစွဲရမယ့်အသုံးစရိတ်ဖြစ်တာကို တွေ့ရပါတယ်။ ပြီးတော့လည်း အသုံးစရိတ်တစ်ခုကို သုံးစွဲဖို့ဆိုတာ ခွင့်ပြုပိုင်ခွင့်ရှိသူရဲ့ ယေဘုယျခွင့်ပြုမိန့်ရှိခြင်း၊ လုံလောက်တဲ့ ခွင့်ပြုရန်ပုံငွေရှိခြင်းနဲ့ ပြဋ္ဌာန်းထားတဲ့ ဘဏ္ဍာရေးစည်းမျဉ်းများနဲ့ ညီညွတ်ခြင်းဆိုတဲ့အင်္ဂါရပ်တွေနဲ့ ပြည့်စုံဖို့လိုအပ်ပါတယ်။ အင်းလေးကန်ဟာ နှစ်ပေါင်းများစွာ ပြုပြင်ဆောင်ရွက်မှုမရှိတဲ့ အကြောင်းတရားတွေနဲ့ ရာသီဥတုဖောက်ပြန်မှု၊ သစ်ပင် သစ်တောတွေ ပျောက်ဆုံးမှုတွေကြောင့် ကန်ရေတွေ တစ်ဖြည်းဖြည်း လျော့နည်းပျောက်ကွယ်လာပြီးတော့ သဲနုန်းတွေဖြစ်လာတဲ့အတွက် နွေရာသီကာလဆိုရင် စက်လှေတွေမောင်းလို့မရတဲ့ အနေအထားမျိုးဖြစ်တာ တွေ့ရပါတယ်။ ကျွန်တော် လင်းခေးမှာတာဝန်ထမ်းတဲ့၊ ဒီဇင်ဘာလလောက်မှာ အင်းလေးကို ရောက်ခဲ့တဲ့ရေအောက်ကသဲဖြူဖြူတွေပေါ်နေပြီးတော့ စက်လှေတွေ တော်တော်လေးခက်ခက်ခဲခဲ မောင်းပြီးတော့ သွားခဲ့ရပါတယ်။ အင်းလေးကန်ရေရှည်တည်တံ့နိုင်ဖို့ဆိုရင် သောင်တွေ၊ သဲနုန်းတွေ၊ ရေကန်တွေကို ပြုပြင် ထိန်းသိမ်းဖို့ဆိုတာ မလွဲမသွေလုပ်သင့်တဲ့ လုပ်ငန်းဖြစ်ပါတယ်။ အင်းလေးကန်ရေရှည်တည်တံ့ဖို့ဆိုတာ ရေကန်အတွင်းက သောင်၊ သဲနုန်းတွေ ဆယ်ထုတ်ရုံ ၊ ရေကန်ကိုပြုပြင်ရုံ၊ ထိန်းသိမ်းရုံလောက်နဲ့ မလုံလောက်ဘူးလို့ ယူဆပါတယ်။ ၂၇-၄-၂၀၁၅ ရက်နေ့ RFA မြန်မာပိုင်းအစီအစဉ် ရုပ်သံကထုတ်လွှင့်တဲ့ အင်းလေးကန်ရဲ့ ပကတိဖြစ်ပေါ်နေတဲ့ အခြေအနေနဲ့ပတ်သက်ပြီးတော့ ထုတ်လွှင့်ပြသချက်အရ အင်းလေး ကန်ထဲကိုစီးဝင်တဲ့ ရေတွေက ချောင်း ၁၁ ခုကရတဲ့ရေဖြစ်ပြီးတော့ ဒီလိုစီးဝင်လာတဲ့ချောင်းရေတွေအနက်က အဓိကရေအများဆုံးစီးဝင်ရရှိတဲ့ ရှမ်းပြည်တောင်ပိုင်း၊ ဟဲဟိုးအနီးက အင်းခေါင်းဆည်ရေလှောင်တမံ ချောင်းကစီးဝင်တဲ့ရေက အဓိကအများဆုံးရရှိကြောင်း သိရပြီးတော့ အင်းခေါင်းဆည်ကိုတော့ ၁၉၆၂ ခုနှစ် လောက်က တည်ဆောက်ခဲ့တာလို့သိရပါတယ်။ ဒီအင်းခေါင်းချောင်းကရေကိုတော့ ရေထွက်ပေါက် ၉၉ ပေါက်ကရတဲ့ စိမ့်စမ်းရေကနေ ရရှိကြောင်း သိရပါတယ်။ လက်ရှိအခြေအနေမှာ သစ်တော၊ သစ်ပင်တွေ ပျက်စီးပျောက်ဆုံးကုန်ခြင်း၊ ရာသီဥတု ဖောက်ပြန်ခြင်း၊ မြေဆီလွှာတွေပျက်စီးပြီးတော့ သဲနုန်းတွေ ပိတ်ဆို့နေမှုတွေကြောင့် ရေထွက်နည်းလာတာနဲ့ အမျှ ဆည်ရေတွေလျော့နည်းလာလို့ ဒေသခံတွေရဲ့ စိုက်ပျိုးရေးလုပ်ငန်းတွေ အခက်အခဲဖြစ်နေကြရသလို အင်းလေးကန်ထဲကိုစီးဝင်တဲ့ ရေပမာဏတွေလျော့နည်းနေလို့ အင်းလေးကန်ရေရှည်တည်တံ့ဖို့အတွက် အရမ်းအရေးကြီးတဲ့ အဓိကအချက်တစ်ခုအနေနဲ့ တင်ပြသွားတာကို တွေ့လိုက်ရပါတယ်။ နောက်ပြီးတော့လည်း လက်ဝဲဘက် ပဲပေါချောင်းနဲ့ လက်ယာဘက် မိုးကောင်းချောင်းကလည်း အင်းလေးကန်ထဲကို သဲနုန်းတွေအများဆုံးသယ်လာတဲ့ အကြောင်းရင်းကလည်း အလေးထား ကာကွယ် သင့်တဲ့အကြောင်းရင်းဖြစ်ကြောင်း သိရပါတယ်။ ဒါတွေနဲ့ပတ်သက်လို့ ဓာတ်ပုံတွေတော့ ကျွန်တော့မှာ ရှိပါတယ်။ ကျွန်တော် ပါဝါပွိုင့်မလုပ်နိုင်တဲ့အတွက် ခွင့်လွှတ်စေချင်ပါတယ်။ ဒါကြောင့် အင်းလေးကန် တစ်ခုထဲကို ပြုပြင်နေရုံနဲ့ အင်းလေးကန်ကြီးရေရှည်တည်တံ့ဖို့ မဖြစ်နိုင်တဲ့အတွက် အဓိကစီးဝင်လာတဲ့ ချောင်းရေစီးဝင်မှုတွေကိုလည်း ပြန်လည်လေ့လာစိစစ် ဆောင်ရွက်သင့်တယ်လို့ အကြံပြုလိုပါတယ်။ လက်ရှိ ဆွေးနွေးနေတဲ့ အသုံးစရိတ်ငွေဟာ ကုမ္ပဏီပိုင်ပစ္စည်းဝယ်ယူတဲ့ကိစ္စဖြစ်ပြီးတော့ ကျခံသုံးစွဲရမယ့်ရန်ပုံငွေဟာ သီးသန့်ရန်ပုံငွေခေါင်းစဉ်အောက်က ကျခံသုံးစွဲရမှာဖြစ်တဲ့အတွက်ကြောင့် ပြဋ္ဌာန်းသတ်မှတ်ချက်တွေအရ မမျှော်မှန်းနိုင်တဲ့ သဘာဝဘေးအန္တရာယ်ကြောင့် အရေးပေါ်မဆောင်ရွက်လျှင်မဖြစ်တဲ့ လုပ်ငန်း၊ ဘဏ္ဍာနှစ် အတွင်း မဆောင်ရွက်နိုင်လျှင်မဖြစ်တဲ့ အခြေအနေစတာတွေနဲ့ မညီတာ တွေ့ရပါတယ်။ ဒါပေမယ့် အင်းလေးကန်ဟာ နိုင်ငံရဲ့ ပြယုဂ်တစ်ခုဖြစ်တဲ့အပြင် နိုင်ငံအတွက်ဝင်ငွေတွေ အများကြီး ရှာပေးနေတဲ့ ခရီးသွားလုပ်ငန်းအတွက် အားထားနေရတဲ့ နေရာတစ်ခုဖြစ်တဲ့အပြင် လျှပ်စစ်ဓာတ်အား ထုတ်ပေးနေတဲ့ လောပိတရေအားလျှပ်စစ်ထုတ်လုပ်ရေးအတွက် အရေးကြီးပြီးတော့ ဒီလုပ်ငန်းအတွက် စက်ပစ္စည်းဝယ်ယူဖို့ သဘောတူစာချုပ်တွေ ချုပ်ဆိုထားပြီးဖြစ်တဲ့အပြင် နိုင်ငံရဲ့ ဂုဏ်သိက္ခာအတွက် ကုန်ကျမယ့်ကျပ်ငွေ ကျပ်သန်း ၄၀၀ ဟာ မပေးမဖြစ်ပေးရမှာဖြစ်တဲ့ ငွေဖြစ်တဲ့အတွက်ကြောင့် သက်ဆိုင်ရာ ဝန်ကြီးဌာနရဲ့ ငွေလုံးငွေရင်းခေါင်းစဉ်အောက်က တောင်းခံထားတဲ့ ရန်ပုံငွေလည်းမရှိတဲ့အပြင် ခေါင်းစဉ် လွှဲပြောင်းကျခံသုံးစွဲနိုင်တဲ့ အခြေအနေမျိုးမရှိတာကို တွေ့ရပါတယ်။ ဒီလိုအခြေအနေဖြစ်နေတဲ့အတွက် ဘဏ္ဍာရေးစည်းမျဉ်းများနှင့် နိုင်ငံတော်ရဲ့ ဘဏ္ဍာငွေအရအသုံး ဆိုင်ရာ ဥပဒေနဲ့မညီညွတ်ပေမယ့်လည်း ချုပ်ဆိုထားတဲ့ကတိစာချုပ်နဲ့အညီ သတ်မှတ်ကာလအတွင်း နိုင်ငံရဲ့ ဂုဏ်သိက္ခာအတွက် မဖြစ်မနေ ပေးချေဖို့လိုအပ်တဲ့အတွက်ကြောင့် ခွင့်ပြု ပေးသင့်တဲ့ အသုံးစရိတ် အဖြစ် ထောက်ခံတင်ပြရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အထက်ပါကိစ္စရပ်နဲ့ စပ်လျဉ်းပြီး သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ပြန်လည်ရှင်းလင်းဆွေးနွေးခြင်းနဲ့ လွှတ်တော်ရဲ့ အဆုံးအဖြတ်ရယူခြင်းအစီအစဉ်တို့ကို ပြည်ထောင်စုလွှတ်တော် စတုတ္ထပုံမှန်အစည်းအဝေး (၁၄)ရက်မြောက် နေ့မှာ ဆက်လက်ဆောင်ရွက်သွားမှာဖြစ်ကြောင်း အသိပေးကြေညာပါတယ်။</speech>
</motion>
<motion>
<title>နိုင်ငံတော်သမ္မတထံမှ ပေးပို့ထားသော မြန်မာနိုင်ငံနှင့် နိုင်ငံ ရ နိုင်ငံတို့ အကြား သံတမန်အဆက်အသွယ် ထူထောင်ရန်ကိစ္စနှင့်စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း၊</title>
<speech type="speaker">အစီအစဉ်(၈)ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ မြန်မာနိုင်ငံနဲ့ ဂီနီသမ္မတနိုင်ငံ၊ မော်လ်တာသမ္မတနိုင်ငံ၊ အီကွေဒေါသမ္မတနိုင်ငံ၊ ဆေးရှဲလ်သမ္မတနိုင်ငံ၊ လိုက်ဘေးရီးယား သမ္မတနိုင်ငံ၊ မာရှယ်ကျွန်းစုသမ္မတနိုင်ငံ၊ The Holy See (ဗာတီကန်နန်းတော်)တို့အကြား သံတမန် အဆက်အသွယ် ထူထောင်ရန်ကိစ္စနဲ့စပ်လျဉ်းပြီး ၂၄-၂-၂၀၁ရ ရက်က ကျင်းပပြုလုပ်တဲ့ ပြည်ထောင်စု လွှတ်တော် စတုတ္ထပုံမှန်အစည်းအဝေး သတ္တမနေ့မှာ သက်ဆိုင်ရာပြည်ထောင်စု အဆင့်အဖွဲ့အစည်းဝင်က လွှတ်တော်သို့ ရှင်းလင်းတင်ပြခဲ့ပြီး ဖြစ်ပါတယ်။ အထက်ပါကိစ္စနဲ့စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော်ကိုယ်စားလှယ် ၁၁ ဦး ရှိပါတယ်။ လွှတ်တော်ကိုယ်စားလှယ် တစ်ဦးချင်းအနေနဲ့ သတ်မှတ်ချိန် ၆ မိနစ်အတွင်း ဆွေးနွေးဖို့ဖြစ်ပါတယ်။ ဦးစွာ ဦးခင်ချို၊ လှိုင်းဘွဲ့မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1371">ဦးခင်ချို (လှိုင်းဘွဲ့မဲဆန္ဒနယ်၊ ကရင်ပြည်နယ်)</mp>အားလုံးမင်္ဂလာပါ။ ကျွန်တော် ကတော့ ကရင်ပြည်နယ်၊ လှိုင်းဘွဲ့ မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးခင်ချို ဖြစ်ပါတယ်။ ကျွန်တော်ဆွေးနွေးမယ့်အကြောင်းအရာကတော့ မြန်မာနိုင်ငံနဲ့ နိုင်ငံငယ် ရ နိုင်ငံတို့အကြား သံတမန် ထူထောင်ရေးနဲ့ ပတ်သက်ပြီး ဆွေးနွေးတင်ပြမှာဖြစ်ပါတယ်။ မြန်မာနိုင်ငံအနေနဲ့ လက်ရှိသံတမန်ဆက်သွယ်ထူထောင်ထားပြီးတဲ့ နိုင်ငံ ၁၁၄ နိုင်ငံရှိကြောင်း သိရ ပြီးတော့ ၁၉၄ရ ခုနှစ်ကနေ ၁၉၇၄ ထိ ၅၁ နိုင်ငံ၊ ၁၉၇၄ ကနေ ၁၉၈၈ ထိ ၁၆ နိုင်ငံ၊ ၁၉၈၈ ကနေ ၂၀၁၁ ထိ ၃၆ နိုင်ငံနဲ့ ၂၀၁၁ ကနေ ၂၀၁၆ မတ်လအထိ ၁၁ နိုင်ငံရှိပြီးတော့ ညှိနှိုင်းဆဲ ၂ နိုင်ငံပါဝင်လျှင် ၁၁၆ နိုင်ငံ ရှိကြောင်းသိရပါတယ်။ ကမ္ဘာ့နိုင်ငံအချင်းချင်း အပြန်အလှန် ဆက်သွယ်ပူးပေါင်းဆောင်ရွက်ခြင်းဟာ ကောင်းမြတ်တဲ့အစဉ်အလာနဲ့ ကမ္ဘာ့နိုင်ငံများအကြား ပူးပေါင်းဆောင်ရွက်မှု၊ ကူညီစောင့်ရှောက်မှု၊ အပြန်အလှန် ကုန်သွယ်မှု အကျိုးကျေးဇူးတွေရနိုင်မှာဖြစ်ပါတယ်။ ယခုဆွေးနွေးတင်ပြမယ့် နိုင်ငံ ရ နိုင်ငံကတော့ လက်ရှိ အစိုးရသစ်လက်ထက်မှာဆောင်ရွက်ရမယ့် နိုင်ငံတွေဖြစ်လို့ နိုင်ငံအတွက် နိုင်ငံရေး၊ စီးပွားရေး၊ လူမှုရေး၊ ယဉ်ကျေးမှုဆိုင်ရာ အကျိုးအမြတ်အခြေအနေကို စမ်းစစ်တင်ပြဆွေးနွေးမှာဖြစ်ပါတယ်။ ဒီနိုင်ငံ ရ နိုင်ငံနဲ့ပတ်သက်လို့ လူဦးရေအများဆုံးနဲ့ နယ်မြေအကျယ်ဆုံးကတော့ တောင်အမေရိက တိုက်မှာရှိတဲ့ အီကွေဒေါ နိုင်ငံဖြစ်ပြီးတော့ နိုင်ငံအကျယ်အဝန်းက ရှမ်း၊ ကချင်နဲ့ ကယားပြည်နယ်တို့ရဲ့ စုစုပေါင်းလောက် ရှိပြီးတော့ လူဦးရေကတော့ ၁၆ သန်းကျော်ရှိပါတယ်။ ဒုတိယအနေနဲ့ ဂီနီသမ္မတနိုင်ငံ ဖြစ်ပြီးတော့ နိုင်ငံအကျယ်အဝန်းက ရှမ်းနဲ့ ကချင်ပြည်နယ်တို့ရဲ့ စုစုပေါင်းလောက် ကျယ်ပြီးတော့ လူဦးရေက ၁၂ သန်းကျော်လောက်ရှိတာ တွေ့ရပါတယ်။ မာရှယ်ကျွန်းကတော့ ဧရိယာအကျဉ်းဆုံး ဖြစ်ပြီးတော့ ကျွန်တော်တို့ လှိုင်းဘွဲ့မြို့နယ်ရဲ့ ၁၅ ပုံ ပုံ ၁ ပုံလောက်ပဲ ရှိပြီးတော့ လူဦးရေကလည်း လေးပုံတစ်ပုံ လောက်ပဲ ရှိတာတွေ့ရပါတယ်။ အလားတူ မော်လ်တာနဲ့ ဆေးရှဲလ်သမ္မတနိုင်ငံတွေကလည်းပဲ ကျွန်တော်တို့ မြို့နယ်ရဲ့ ၈ ပုံတစ်ပုံနဲ့ ၆ ပုံတစ်ပုံလောက်ပဲ ကျယ်ပြီးတော့ လူဦးရေအနေနဲ့ ကျွန်တော်တို့ မြို့နယ်ရဲ့ ၄ ပုံ တစ်ပုံနဲ့ ၃ ပုံတစ်ပုံလောက်ပဲ ရှိတာကို တွေ့ရပါတယ်။ ဗာတီကန်နန်းတော်ကတော့ နိုင်ငံလို့တောင်ပြောလို့ မရတဲ့ အနေအထားရှိပြီးတော့ အကျယ်အဝန်းက ၀.၄၄ စတုရန်းကီလိုမီတာနဲ့ လူဦးရေ ကလည်း ၁,၀၀၀ လောက်ပဲရှိတာ တွေ့ရပါတယ်။ ဒီနိုင်ငံတွေရဲ့ အုပ်ချုပ်မှုစနစ်တွေကို လေ့လာကြည့်တဲ့ အခါမှာ ဗာတီကန် နန်းတော်က ဘာသာရေးအရ အုပ်ချုပ်တာတွေ့ရပြီးတော့ သမ္မတနဲ့ ဝန်ကြီးချုပ် ပူးတွဲ အုပ်ချုပ်တဲ့စနစ်က ဂီနီနဲ့ မော်လ်တာနိုင်ငံတို့မှာ တွေ့ရပြီး ကျန်လေးနိုင်ငံကတော့ သမ္မတအုပ်ချုပ်တဲ့စနစ် ကျင့်သုံးတာ တွေ့ရ ပါတယ်။ နိုင်ငံများက အဓိကအားထားတဲ့ စီးပွားရေးလုပ်ငန်းတွေကိုတော့ လေ့လာကြည့်တဲ့အခါမှာ အများ အားဖြင့် နိုင်ငံရဲ့သယံဇာတကို အဓိကမှီခိုအားထားကြတာ တွေ့ရပါတယ်။ သွင်းကုန်လုပ်ငန်းနဲ့ ပတ်သက်လို့ ဗာတီကန်နန်းတော်ကလွဲပြီး ကျန် ၆ နိုင်ငံက လောင်စာဆီနဲ့ စားသောက်ကုန်တွေ လိုအပ်ချက်တွေရှိတာ တွေ့ရပြီးတော့ မာရှယ်ကျွန်းနိုင်ငံကတော့ ထူးထူးခြားခြား ဆေးရွက်ကြီး တင်သွင်းတာတွေ့ရပါတယ်။ ကုန်သွယ်ဘက်နိုင်ငံတွေကို လေ့လာကြည့်တဲ့အခါမှာ ကျွန်တော်တို့နိုင်ငံနဲ့ ကုန်သွယ်မှု အများဆုံးရှိတဲ့ တရုတ်၊ ဂျပန်၊ တောင်ကိုရီးယားနဲ့ အာရှနိုင်ငံတွေ၊ ဂျာမနီလို အနောက်နိုင်ငံတွေနဲ့ ဆက်သွယ်မှု ရှိတာတွေ့ရ ပါတယ်။ နိုင်ငံရဲ့ ငွေကြေးကြွယ်ဝမှုကို တိုင်းပြည်ဝင်ငွေအနေနဲ့ လေ့လာကြည့်တဲ့အခါမှာ အီကွေဒေါနိုင်ငံက အများဆုံးနဲ့ အခုကျွန်တော်တို့နိုင်ငံရဲ့ ၂၀၁၇-၂၀၁၈ လျာထားချက်ရဲ့ ရငွေရဲ့ ၁၃ ဆလောက်ရှိတဲ့ အမေရိကန်ဒေါ်လာ ၁၈၂.၄ ဘီလီယံရှိတာတွေ့ရပြီးတော့ မာရှယ်ကျွန်းနိုင်ငံကတော့ အနိမ့်ဆုံး ၀.၁၈ ဘီလီယံရှိတာတွေ့ရပါတယ်။ တစ်ဦးချင်းဝင်ငွေအနေနဲ့ မော်လ်တာနိုင်ငံက အမေရိကန်ဒေါ်လာ ၃၇,၉၀၀ ရှိပြီးတော့ ဆေးရှဲလ်ကျွန်းနိုင်ငံက ၂၈,၀၀၀ နဲ့ ဒုတိယအများဆုံး၊ အီကွေဒေါနိုင်ငံက အမေရိကန်ဒေါ်လာ ၁၁,၀၀၀ နဲ့ တတိယအများဆုံးဖြစ်တာတွေ့ရပြီးတော့ လိုက်ဘေးရီးယားက အမေရိကန်ဒေါ်လာ ၉၀၀ နဲ့ အနည်းဆုံးဖြစ်တာတွေ့ရပါတယ်။ ဒါကလည်း နိုင်ငံတစ်နိုင်ငံရဲ့ ပြည်သူတစ်ဦးချင်း ဝယ်နိုင်စွမ်းအား Demand Power အပေါ်မှာမူတည်ပြီး ကုန်သွယ်ဘက်နိုင်ငံတွေအနေနဲ့ စဉ်းစားသင့်တဲ့အချက်ကို တင်ပြ ခြင်းဖြစ်ပါတယ်။ နိုင်ငံအလိုက်သုံးစွဲနေတဲ့ ငွေကြေးတွေရဲ့ အနေအထားကို လေ့လာကြည့်မယ်ဆိုလို့ရှိရင် အီကွေဒေါနဲ့ မာရှယ်ကျွန်းကတော့ အမေရိကန်ဒေါ်လာသုံးစွဲပြီးတော့ ဗာတီကန်နန်းတော်နဲ့ မော်လ်တာနိုင်ငံက ယူရိုငွေ သုံးစွဲတာ တွေ့ရပါတယ်။ ဂီနီနိုင်ငံကတော့ ငွေကြေးဖောင်းပွမှုအများဆုံးနဲ့ ငွေလဲလှယ် နှုန်းအမြင့်ဆုံး ဖြစ်လို့ အမေရိကန်တစ်ဒေါ်လာကို Guinean franc ငွေ ၈,၂၃၀ ရှိလို့ အင်ဒိုနီးရှားနိုင်ငံ ငွေလဲနှုန်းရဲ့ သုံးပုံ နှစ်ပုံနီးပါးရှိတာတွေ့ရပါတယ်။ အလုပ်လက်မဲ့ဖြစ်ပေါ်မှုအခြေအနေနဲ့ ငွေကြေးဖောင်းပွမှုများတဲ့ ဂီနီနိုင်ငံက ထူးထူးခြားခြား အလုပ်လက်မဲ့မရှိတာ သိရပြီးတော့ အမေရိကန်ဒေါ်လာသုံးတဲ့ နိုင်ငံအငယ်ဆုံး လူဦးရေကလည်း ၇၀,၀၀၀ ကျော်လောက်ရှိတဲ့ မာရှယ်ကျွန်းနိုင်ငံက အလုပ်လက်မဲ့နှုန်း ၃၆ ရာခိုင်နှုန်းနဲ့ အများဆုံးဖြစ်နေတာကလည်း ထူးခြားမှုအခြေအနေတွေ့ရပါတယ်။ ဒါတွေ တင်ပြတာကလည်း မိတ်ဖက် လုပ်ရမယ့် နိုင်ငံတွေရဲ့ ငွေကြေးတည်ငြိမ်မှု၊ ငွေကြေးခိုင်မာမှု၊ အလုပ်အကိုင် ဖန်တီးပေးနိုင်မှုအခြေအနေ တွေအရ ကောင်းမွန်တဲ့ မိတ်ဖက်၊ ကုန်သွယ်ဖက်တွေ ဖြစ်နိုင်ခြေကို စဉ်းစားနိုင်ဖို့ ဖြစ်ပါတယ်။ ကျွန်တော်လေ့လာတွေ့ရှိချက်တွေအရ အီကွေဒေါနိုင်ငံက တောင်အမေရိကထဲမှာရှိလို့ အဝေးဆုံး နိုင်ငံဖြစ်တာ တွေ့ရပြီးတော့ ကျန်နိုင်ငံတွေကတော့ မနီး၊ မဝေး အနေအထားမှာရှိတာ တွေ့ရပါတယ်။ တစ်ဦးချင်း ငွေကြေးသုံးစွဲနိုင်မှုအားကတော့ မော်လ်တာ၊ ဆေးရှဲလ်နဲ့ အီကွေဒေါနိုင်ငံတွေက အကောင်းဆုံး အနေအထားရှိတဲ့အပြင် ငွေဖောင်းပွမှုနှုန်း၊ ငွေကြေးခိုင်မာမှုနဲ့ အလုပ်လက်မဲ့အခြေအနေ အကောင်းဆုံး ဖြစ်လို့ ကုန်သွယ်ဖက်ကောင်းတွေဖြစ်လာနိုင်တယ်လို့ ယူဆပါတယ်။ မြန်မာနိုင်ငံမှာ စိုက်ပျိုးဖြစ်ထွန်းတဲ့ ဆေးရွက်ကြီးတွေအတွက် မာရှယ်ကျွန်းနိုင်ငံလေးကလည်း ပို့ကုန်အတွက် အားထားရမယ့် နိုင်ငံလေး တစ်ခုဖြစ်တယ်လို့ ယူဆပါတယ်။ နောက်ဆုံးအနေနဲ့ တင်ပြချင်တာကတော့ နိုင်ငံရဲ့ သံတမန်ဆိုင်ရာ ဆက်သွယ်ဆောင်ရွက်ရမယ့် နိုင်ငံများဟာ နိုင်ငံရဲ့ သံတမန်ဆိုင်ရာ ထိခိုက်နစ်နာစရာတွေ ရှိ မရှိ။ နိုင်ငံအတွက် ရရှိနိုင်မယ့် နိုင်ငံရေး၊ လူမှုရေး၊ စီးပွားရေး၊ ယဉ်ကျေးမှု ဓလေ့ထုံးစံများဆိုင်ရာ ကိစ္စရပ်တွေအတွက် အလားအလာ ကောင်းတွေ ရှိမယ်လို့ ထင်မြင်ယူဆမယ်ဆိုရင် ဆက်လက်ဆောင်ရွက်သင့်ကြောင်း တင်ပြရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဆက်လက်ပြီး ဒေါ်ရွှေရွှေစိန်လတ် ပဲခူးတိုင်းဒေသကြီးမဲဆန္ဒနယ်အမှတ်(၃) ဆွေးနွေးဖို့ဖြစ်ပါတယ်။</speech>
<speech><mp id="1267">ဒေါ်ရွှေရွှေစိန်လတ် (မဲဆန္ဒနယ်အမှတ်-၃၊ ပဲခူးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့် အားလုံးပဲမင်္ဂလာပါရှင်။ ကျွန်မကတော့ ပဲခူးတိုင်း၊ မဲဆန္ဒနယ် အမှတ်(၃)မှ အမျိုးသားလွှတ်တော်ကိုယ်စားလှယ် ဒေါ်ရွှေရွှေစိန်လတ် ပဲဖြစ်ပါတယ်။ ကျွန်မရဲ့ တင်ပြချက်ကို Power Point အနည်းငယ်သုံးခွင့်ပြုပါရှင်။ ဒါကတော့ ကျွန်မတို့ ဂီနီနိုင်ငံရဲ့ မြေပုံဖြစ်ပါတယ်။ ခုနတုန်းကပြောသလိုပဲ ကျွန်မတို့ Atlantic Ocean မှာရှိပါတယ်။ ဒါကတော့ လိုက်ဘေးရီးယားပါ။ ဒီလိုက်ဘေးရီးယားကတော့ ကျွန်မတို့အနေနဲ့ သံတမန်ဆက်ဆံရေး မှာဆိုရင် သူတို့နိုင်ငံဟာ ငြိမ်းချမ်းရေးအရ လက်ရှိအမျိုးသမီးသမ္မတ ဖြစ်ပါတယ်။ ကျွန်မတို့ပေးထားတဲ့ Data ထဲမှာ အမျိုးသား Mr. ဖြစ်နေပါတယ်။ အမျိုးသမီးသမ္မတ ၂ နှစ်ဆက်တိုက် ရှိပြီးတော့ သူဟာ ၂၀၁၁ ခုနှစ်မှာ ငြိမ်းချမ်းရေးနိုဗယ်ဆုကို ရရှိခဲ့တာ ဖြစ်ပါတယ်။ အဲဒီတော့ ကျွန်မတို့ လိုက်ဘေးရီးယား နိုင်ငံကနေပြီးတော့ ဆက်သွယ်မယ်ဆိုရင် သူတို့ဆီက ငြိမ်းချမ်းရေးအတွေ့အကြုံကောင်းတွေ ရရှိနိုင်မှာ ဖြစ်ပါတယ်။ ဒါကတော့ မော်လ်တာပါ။ ခုနတုန်းကပြောခဲ့သလိုပဲ မော်လ်တာကတော့ သေးငယ်တဲ့နိုင်ငံ ဖြစ်ပေမယ့် သူတို့မှာ စီးပွားရေးကောင်းမွန်မှုတွေ အများကြီးရှိပါတယ်။ ပင်လယ်ဆိပ်ကမ်းမြို့ ဖြစ်တဲ့ အတွက်ကြောင့်မို့လို့ အဓိက အနောက်ဥရောပ၊ မြောက်အမေရိကနဲ့ ဥရောပမှာဆက်သွယ်တဲ့ ကုန်တင်ကုန်ချ လုပ်ငန်းတွေ ဒီကွန်တိန်နာတွေနဲ့ ဆောင်ရွက်တဲ့လုပ်ငန်းတွေမှာ သူ့တို့မှာတိုးတက်မှုတွေ ရှိပါတယ်။ ဒါကတော့ ဆေးရှဲလ်နိုင်ငံ ဖြစ်ပါတယ်။ သူကတော့ သေးငယ်တဲ့နိုင်ငံ ဖြစ်ပါတယ်။ ဒါပေမယ့်လည်း သူ့ဆီမှာလည်း ခရီးသွားလုပ်ငန်းနဲ့ပတ်သက်ပြီးတော့မှ အတွေ့အကြုံကောင်းတွေ အများကြီးရှိပါတယ်။ 3locos Marshall Islands ol u India Ocean còpsiulosofi Syscope: magnopai:gos: လုပ်ငန်းနဲ့ပတ်သက်ပြီးတော့မှ ကျွန်မတို့ ဆက်လက်ပြီးတော့မှ ဆောင်ရွက်နိုင်လို့ရပါတယ်။ ဒါကတော့ Holy See ပါ ။ Holy See ကတော့ ကျွန်မတို့ ဘာသာရေးနဲ့ပတ်သက်ပြီးတော့ Holy See မှာဆိုလို့ရှိရင် ဗာတီကန်နန်းတော်နဲ့ပတ်သက်ပြီးတော့မှ သူကနိုင်ငံပေါင်း ၁၈၀ နဲ့ ဆက်သွယ် ထားပါတယ်။ ဒီဟာမှာဆိုလို့ရှိရင် ကျွန်မတို့ ဒီလက်ရှိ Holy See နဲ့ပတ်သက်ပြီးတော့မှ Diplomatic Relation ပေါ့နော်။ သံတမန်ဆက်ဆံမှုရှိတာ ကမ္ဘာပေါ်မှာ နိုင်ငံပေါင်း ၁၈၀ ဖြစ်ပါတယ်။ ဒီမှာပုံနဲ့ ပြထားတဲ့အတိုင်း မီးခိုးရောင်ကတော့ လက်ရှိသံတမန်ဆက်ဆံရေး အဆက်အသွယ်မရှိသေးတဲ့ အခြားနည်းနဲ့ဆက်သွယ်မှုရှိတဲ့ နိုင်ငံတွေဖြစ်ပါတယ်။ Holy See နဲ့သာကျွန်မတို့ သံတမန်ဆက်သွယ်မှု ရမယ်ဆိုရင် သူဟာ ကမ္ဘာပေါ်မှာ ဘာသာရေးအရ နိုင်ငံပေါင်းတော်တော်များများနဲ့ ဆက်ဆံထားလို့ ကျွန်မတို့နိုင်ငံမှာလည်း ကတ်သလစ် ခရစ်ယာန်ဘာသာဝင်တွေ ရှိတဲ့အတွက်ကြောင့်မို့လို့ ခရစ်ယာန် ဘာသာဝင်တွေရဲ့ အထွတ်အမြတ်ထားရာ နေရာဖြစ်တဲ့အတွက်ကြောင့်မို့လို့ ကျွန်မတို့ဒီဟာကို ဘာသာရေးနဲ့ ပတ်သက်ပြီးတော့မှ ကျွန်မတို့ အများကြီး ဆက်ဆံလို့ရသလို သူဟာ နိုင်ငံပေါင်း ၁၈၀ နဲ့ ဆက်သွယ်ထားပြီးတော့ ကမ္ဘာ့ခရီးသွား လုပ်ငန်းမှာ တော်တော်လေးကိုပဲ အရေးပါအရာရောက်တဲ့ နိုင်ငံဖြစ်ပါတယ်။ Power Point သိမ်းလို့ရပါပြီရှင်။ ကျွန်မတို့အနေနဲ့ ဒီလိုမျိုး သံတမန်တွေနဲ့ဆက်ဆံဖို့ သံရုံးတွေဖွင့်လှစ်မယ်ဆိုရင် ကျွန်မတို့ရဲ့ လက်ရှိ ချမှတ်ထားတဲ့ နိုင်ငံခြားရေးဝန်ကြီးဌာနရဲ့ မူဝါဒတွေကို ကျွန်မတို့ ကြည့်ရမှာဖြစ်ပါတယ်။ အဲဒီတော့ လက်ရှိ မြန်မာနိုင်ငံရဲ့ နိုင်ငံခြားရေးဝန်ကြီးဌာနရဲ့မူဝါဒက လွတ်လပ်၍ တက်ကြွပြီးတော့ ဘက်မလိုက်တဲ့ နိုင်ငံခြားရေး မူဝါဒနဲ့အညီ ကမ္ဘာ့ငြိမ်းချမ်းရေးနဲ့ နိုင်ငံအချင်းချင်း မိတ်ဝတ်မပျက် ပေါင်းသင်းဆက်ဆံရေးကို ရှေးရှု ပြီးတော့ ဒေသတွင်းနဲ့အခြားနိုင်ငံများ ကမ္ဘာ့ကုလသမဂ္ဂအပါအဝင် နိုင်ငံတကာအဖွဲ့အစည်းများနဲ့ တက်ကြွစွာ ဆက်လက်ပူးပေါင်းဆောင်ရွက်သွားရန်နဲ့ ဆက်ဆံရေးတိုးမြှင့်ဆောင်ရွက်ပြီးတော့ နိုင်ငံတော်ရဲ့ အကျိုးစီးပွား ဖြစ်ထွန်းရေးဆိုတာကို ပထမဦးစားပေးထားပါတယ်။ နံပတ်(၂)ကတော့ ပြည်ပနိုင်ငံများနှင့် ရင်းနှီး ချစ်ကြည်စွာ ဆက်ဆံပြီးတော့ နိုင်ငံတော်ရဲ့ အကျိုးစီးပွား ထိရောက်စွာ အထောက်အကူပြုနိုင်ဖို့အတွက် သံတမန်နည်းလမ်းများဖြင့် ညှိနှိုင်းဆောင်ရွက်ဖို့ ဖြစ်ပါတယ်။ နောက်နိုင်ငံတော်ရဲ့ ဘဏ္ဍာငွေတွေကို စနစ်တကျ အကျိုးရှိစွာ ခြိုးခြံချွေတာသုံးစွဲရေးလည်း ပါဝင်ပါတယ်။ ဒါကြောင့်မို့လို့ ကျွန်မတို့ အခုတင်ပြထားတဲ့ ရ နိုင်ငံဟာဆိုလို့ရှိရင် နိုင်ငံခြားရေး ဝန်ကြီး ဌာန နိုင်ငံတော်ကချမှတ်ထားတဲ့ မူဝါဒတွေနဲ့ ကိုက်ညီတဲ့အတွက်ကြောင့်မို့လို့ ကျွန်မအနေနဲ့ ဒါကို ထောက်ခံတင်ပြအပ်ပါတယ်။ အဲဒီအပြင် နိုင်ငံခြားရေးဝန်ကြီးဌာနရဲ့ ရည်မှန်းချက်တွေမှာ ဆိုလို့ရှိရင် နိုင်ငံတကာရဲ့စာမျက်နှာမှာ ပြည်ပနိုင်ငံများနှင့် သံတမန်ဆက်ဆံရေးကဏ္ဍ တိုးမြှင့်ပေးဖို့အတွက် ပြည်ပ နိုင်ငံတွေမှာ သံရုံးသစ်များ တိုးချဲ့ဖွင့်လှစ်ရေးဆောင်ရွက်ရန်ဖြစ်ပါတယ်။ ဒီနှစ်ဘတ်ဂျက်မှာဆိုလို့ ရှိရင်လည်း နိုင်ငံခြားရေးဝန်ကြီးဌာနသံရုံးတွေ အသစ်တိုးချဲ့ဆောင်ရွက်နိုင်ရေးလုပ်ဖို့အတွက် ဘတ်ဂျက်တွေ အများကြီး တိုးမြှင့်တောင်းခံထားတာဖြစ်ပါတယ်။ အဲဒါကြောင့်မို့လို့ ဒီဟာကိုလည်း ကျွန်မအနေနဲ့ ထပ်မံပြီး ထောက်ခံပါတယ်။ ဆက်လက်ပြီးတော့ ရှင်းပြချင်တာကတော့ ဒီပိုမိုချစ်ကြည်စွာ ဆက်ဆံပြီးတော့ နိုင်ငံတော်ရဲ့ စီးပွားရေး၊ ကုန်သွယ်ရေးနဲ့ သိပ္ပံနည်းပညာစွမ်းအင်၊ စိုက်ပျိုးရေး၊ လမ်းပန်းဆက်သွယ်ရေး စတဲ့ကဏ္ဍ အသီးသီး ဘက်စုံဖွံ့ဖြိုးတိုးတက်အောင် ဆောင်ရွက်သွားဖို့ဖြစ်ပါတယ်။ ကျွန်မတို့နိုင်ငံဟာ ၁၉၆၁ ခုနှစ်မှာ ရေးဆွဲခဲ့တဲ့ ဗီယက်နမ်သံတမန်စာချုပ် အဖွဲ့ဝင်နိုင်ငံဖြစ်ပါတယ်။ အဲဒီစာချုပ်မှာဆိုလို့ရှိရင် နိုင်ငံတော်ရဲ့ ကိုယ်စား သံရုံးတွေဟာ မိမိတာဝန်ထမ်းဆောင်တဲ့ အိမ်ရှင်နိုင်ငံတွေမှာ ပြောဆိုဆက်ဆံမှုနဲ့ အိမ်ရှင်နိုင်ငံ တွေမှာ အပြည်ပြည်ဆိုင်ရာဥပဒေပြဋ္ဌာန်းချက်များနှင့် ကာကွယ်ပေးဖို့၊ အိမ်ရှင်နိုင်ငံအစိုးရတွေနဲ့ ဆွေးနွေး ညှိနှိုင်းမှုတွေ ပြုလုပ်ဖို့နဲ့ ဒီအိမ်ရှင်နိုင်ငံတွေရဲ့အခြေအနေအရပ်ရပ် တိုးတက်မှုကို တရားဥပဒေနဲ့ညီညွတ်တဲ့ နည်းလမ်းအမျိုးမျိုးနဲ့ စုံစမ်းလေ့လာပြီး ကိုယ့်ရဲ့ အစိုးရကို တင်ပြဖို့ဖြစ်ပါတယ်။ နောက်ပြီးတော့ အိမ်ရှင် နိုင်ငံတွေနဲ့ ချစ်ကြည်ရင်းနှီးမှုတိုးမြှင့်ဖို့ စီးပွားရေး၊ ယဉ်ကျေးမှုနဲ့ သိပ္ပံပညာဆိုင်ရာတွေမှာလည်း ဆက်သွယ် တိုးတက်မှုများ ပြုလုပ်ရန်ဖြစ်ပါတယ်။ ဒါကြောင့်မို့လို့ ကျွန်မအနေနဲ့ကတော့ ဒီသံတမန်ဆက်ဆံရေး တိုးမြှင့်ဖို့အတွက် ကျွန်မတို့ ထောက်ခံဆွေးနွေးသလို အဲဒီလိုမျိုး သံတမန်ဆက်ဆံ ရင်းနှီးတဲ့အခါမှာလည်း ကျွန်မတို့နိုင်ငံရဲ့ အကျိုး စီးပွားကို ရှေးရှုပြီးတော့မှ သံတမန်များ၊ သံရုံးအမှုထမ်းများဟာ နိုင်ငံတော်ရဲ့ အကျိုးစီးပွားနဲ့ အဲဒီအပြင် နောက်ထပ်ကျွန်မတို့ရဲ့ ဒီရည်မှန်းချက်တစ်ခုမှာဆိုလို့ရှိရင် ပြည်ပရောက် မြန်မာနိုင်ငံသားများအကျိုးကို ကာကွယ်စောင့်ရှောက်ပေးရန်ဆိုပြီးတော့ ပါဝင်ပါတယ်။ အများအားဖြင့် ဆိုလို့ရှိရင်တော့ ဒီသံရုံးတွေမှာ ရှိတဲ့ အမှုထမ်းတွေဟာ ကျွန်မတို့ မြန်မာနိုင်ငံသားတွေ အများစုနေထိုင်တဲ့ ထိုင်းတို့၊ မလေးရှားတို့၊ စင်ကာပူတို့မှာဆိုရင် ကျွန်မတို့ပိုပြီးတော့ ကောင်းမွန်တဲ့ဆက်ဆံရေးတွေနဲ့ ပြည်သူ့ အကျိုးကို ပိုပြီးတော့မှ ဆောင်ရွက်ဖို့လိုအပ်ပါတယ်။ ဒါဟာလည်း ကျွန်မအနေနဲ့ဒါဟာ အလျဉ်းသင့်လို့ ရှင်းပြခြင်းဖြစ်ပါတယ်။ ဒါကြောင့်မို့လို့ သံတမန်ဆက်ဆံရေးတိုးမြှင့်တာဟာ မြန်မာနိုင်ငံရဲ့ အကျိုးစီးပွားတင်မကပါဘူး။ ကျွန်မတို့ ပြည်သူအချင်းချင်း နိုင်ငံသူ၊ နိုင်ငံသားအချင်းချင်းလည်း ချစ်ကြည်ရင်းနှီးမှုတိုး ပြီးတော့ ငြိမ်းချမ်းတဲ့ လူမှုအသိုက်ဝန်းကျင်တစ်ခုကို ကမ္ဘာအနှံ့တည်ဆောက်နိုင်မှာ ဖြစ်တဲ့အတွက်ကြောင့် မို့လို့ ကျွန်မအနေနဲ့ ထောက်ခံဆွေးနွေးရင်းနဲ့ နိဂုံးချုပ်အပ်ပါတယ်။ ကျေးဇူးတင် ပါတယ်ရှင့်။</speech>
<speech type="speaker">ဦးမောင်မောင်လတ် စစ်ကိုင်းတိုင်းဒေသကြီး မဲဆန္ဒနယ်အမှတ်(၉) ဆွေးနွေးဖို့ဖြစ်ပါတယ်။</speech>
<speech><mp id="1249">ဦးမောင်မောင်လတ်(မဲဆန္ဒနယ်အမှတ်-၉၊ စစ်ကိုင်းတိုင်းဒေသကြီး)</mp>လေးစားအပ်တဲ့ ပြည်ထောင်စုလွှတ်တော် နာယကကြီးနှင့်၊ ပြည်ထောင်စုလွှတ်တော်တစ်ရပ်လုံး မင်္ဂလာပါလို့ နှုတ်ခွန်း ဆက်သပါတယ်။ ကျွန်တော်ကတော့ စစ်ကိုင်းတိုင်းဒေသကြီး၊ မဲဆန္ဒနယ်အမှတ်(၉) တမူးမြို့ ကို ကိုယ်စား ပြုတဲ့ အမျိုးသားလွှတ်တော်ကိုယ်စားလှယ် ဖြစ်ပါတယ်။ နိုင်ငံတော်သမ္မတက ပေးပို့ခဲ့တဲ့ မြန်မာနိုင်ငံနဲ့ နိုင်ငံ ရ နိုင်ငံကြား သံတမန်ဆက်ဆံရေးနဲ့ ပတ်သက် ပြီးတော့ ထောက်ခံဆွေးနွေး အကြံပြု မေးမြန်းသွားမှာ ဖြစ်ပါတယ်။ ကျွန်တော်တို့ Globalization ခေတ်မှာ နိုင်ငံတွေဟာ တစ်နိုင်ငံနဲ့တစ်နိုင်ငံ နိုင်ငံရေး၊ စီးပွားရေး၊ စစ်ရေးအရ အပြန်အလှန် မှီခိုမှုတွေ ပိုမိုပြီးတော့ များပြားလာပါတယ်။ ကျွန်တော်တို့ မြန်မာနိုင်ငံအနေနဲ့လည်း နိုင်ငံရေးပြုပြင်ပြောင်းလဲမှုတွေ လုပ်တာနဲ့ အညီ ပိုမိုပွင့်လင်းလာတာနဲ့အမျှ နိုင်ငံကြီး၊ နိုင်ငံငယ်တွေက သံတမန်ဆက်ဆံရေးတွေ ထူထောင်ဖို့ ကြိုးစား ခဲ့ကြတာကို တွေ့ရမှာဖြစ်ပါတယ်။ အဲဒီလို နိုင်ငံတကာနဲ့ဆက်ဆံတဲ့ ဆက်ဆံရေးတွေကနေပြီးတော့ ကျွန်တော်တို့ ပြည်သူလူထုရဲ့ အကျိုးစီးပွားတွေကို ကျွန်တော်တို့ မြှင့်တင်ပေးနိုင်မှာ ဖြစ်သလို နိုင်ငံတကာရဲ့ ပြဿနာတွေမှာလည်းပဲ ကျွန်တော်တို့ ပါဝင်ပတ်သက်ပြီးတော့ ဖြေရှင်းရတာမျိုးတွေ ရှိလာနိုင်ပါတယ်။ နိုင်ငံတကာဆက်ဆံရေးဆိုတာဟာ နိုင်ငံရဲ့ နိုင်ငံခြားရေးမူဝါဒ၊ နိုင်ငံခြားရေးမူဝါဒဆိုတာ ပြည်တွင်း အခြေအနေများရဲ့ ရောင်ပြန်ဟပ်မှုလို့ ဆိုပါတယ်။ ဒါဟာ ကျွန်တော်တို့ရဲ့ နိုင်ငံတကာဆက်ဆံရေးမှာ ပေါက်ဖွားလာတဲ့ နိုင်ငံခြားရေးမူဝါဒရဲ့ အခြေခံပဲဖြစ်ပါတယ်။ ကျွန်တော်တို့ မြန်မာနိုင်ငံအနေနဲ့ ဒီနေရာမှာ နိုင်ငံတွေကို အပြန်အလှန်လေးစားခြင်း၊ တန်ဖိုးထားခြင်း၊ အသိအမှတ်ပြုခြင်းမရှိဘဲနဲ့ နိုင်ငံတကာနဲ့ သံတမန်ဆက်သွယ်ခြင်းဟာ အချည်းအနှီးပဲဖြစ်တယ်။ အထူးသဖြင့် နိုင်ငံငယ်တွေအတွက် အကျိုးယုတ်ဖို့ပဲ ရှိတယ်လို့ ပညာရှင်တွေက သုံးသပ်ကြတာ ရှိပါတယ်။ နိုင်ငံတစ်နိုင်ငံရဲ့ နိုင်ငံတကာဆက်ဆံရေး၊ သံတမန်ရေးဆက်ဆံရေးဟာ အဲဒီနိုင်ငံရဲ့ ပြည်တွင်းရေး အခြေအနေ အတက်အကျ အပြောင်းအလဲအပေါ်မှာ မူဝါဒအပြောင်းအလဲတွေ ရှိနေကြပါတယ်။ အိန္ဒိယနိုင်ငံကို ကြည့်မယ်ဆိုရင် အိန္ဒိယနိုင်ငံဟာ နယ်စပ်စစ်ပွဲ ၃ ကြိမ်လောက်ဖြစ်ဖူးတဲ့ တရုတ်နိုင်ငံနဲ့ အမေရိကန် ပြည်ထောင်စုက သူ့ရဲ့ အိမ်နီးချင်း ပါကစ္စတန်နိုင်ငံကို စစ်ရေး၊ စီးပွားရေးတွေအရ ထောက်ပံ့နေတာကို တွေ့လာတဲ့အခါကျတော့ ဘက်မလိုက်လှုပ်ရှားမှု ဦးဆောင်အဖွဲ့နိုင်ငံဖြစ်တဲ့ အိန္ဒိယနိုင်ငံဟာ ဆိုဗီယက်ယူနီယံ နိုင်ငံဘက်ကို တိမ်းညွှတ်ခဲ့ရပါတယ်။ အဲဒီလိုပဲ ဆိုဗီယက်ယူနီယံနိုင်ငံကြီး ပြိုကွဲပျက်စီးသွားတဲ့အမေရိကန်သမ္မတ ဘီလ်ကလင်တန်ကို အိန္ဒိယနိုင်ငံကို ဖိတ်ခေါ်ပြီးတော့ မူဝါဒအပြောင်းအလဲတွေ လုပ်ပြီးတော့ အိုင်တီ နည်းပညာနဲ့ နိုင်ငံတကာဆက်သွယ်ရေးကို အသုံးချပြီးတော့ နိုင်ငံသား ဆင်းရဲသားပြည်သူ သန်းပေါင်း များစွာကို ဆင်းရဲတွင်းထဲက ကယ်ထုတ်ပေးနိုင်ခဲ့တာဟာ မူဝါဒများရဲ့ အကောင်အထည်ဖော်သူများရဲ့ စိတ်ကောင်းစေတနာပေါ်မှာ မူတည်နေပါတယ်။ ဒီလိုပါပဲ ကျွန်တော်တို့ နိုင်ငံဟာလည်း နိုင်ငံရေးလောကဓံ အထုအထောင်းတွေကို ခံစားရလွန်း အားကြီးတဲ့ နိုင်ငံအနေနဲ့လည်း နိုင်ငံရေးအတက်အကျတွေ ရှိခဲ့သလို နိုင်ငံခြားရေးမူဝါဒ အတက်အကျ အနိမ့်အမြင့်တွေ ရှိခဲ့တာပါပဲ။ ကျွန်တော်တို့ မြန်မာနိုင်ငံအနေနဲ့ သံတမန်ဆက်ဆံရေးကို ၁၉၄ရ ခုနှစ်က စပြီးတော့ တရားဝင်ဆောင်ရွက်တယ်ဆိုပေမယ့် ကျွန်တော်တို့ လွတ်လပ်ရေးရပြီး ဆယ်နှစ်တာကာလ အတွင်းမှာတော့ နိုင်ငံတကာမျက်နှာစာမှာ ကျွန်တော်တို့ဟာ မျက်နှာပွင့်လန်းခဲ့ရပါတယ်။ ဒါပေမယ့် ၁၉၆၂ ခုနှစ်၊ တော်လှန်ရေးကောင်စီနဲ့ မြန်မာ့ဆိုရှယ်လစ်လမ်းစဉ်ပါတီခေတ်မှာတော့ တံခါးပိတ်ဝါဒကို ကျင့်သုံးပြီးတော့ တစ်ပါတီအာဏာရှင်စနစ်နဲ့ တိုင်းပြည်ကို အုပ်ချုပ်ခဲ့တာဖြစ်တဲ့အတွက်ကြောင့် ငါ့မြင်း ငါစိုင်း စစ်ကိုင်းရောက်ရောက်၊ ငါ့လှေထိုး ပဲခူးရောက်ရောက် ထင်ရာစိုင်းခဲ့တဲ့အတွက်ကြောင့် ကျွန်တော်တို့ နိုင်ငံဟာ ပဲခူးကိုကျော်လွန်ပြီးတော့ ဆင်းရဲတဲ့ ဘင်္ဂလားပင်လယ်အော်ထဲကို မြုပ်နေတာ ဒီနေ့အထိပဲဖြစ်ပါတယ်။ ဒါဟာမူဝါဒတွေကို အကောင်အထည်ဖော်တဲ့သူ၊ အုပ်စိုးသူများရဲ့ စိတ်ကောင်း စေတနာအပေါ်မှာ မူတည်ပြီးတော့ ကျွန်တော်တို့ အကျိုးရလဒ်တွေ ကွာခြားသွားတာပဲ ဖြစ်ပါတယ်။ နာယကကြီးခင်ဗျာ။ ကျွန်တော်တို့ နိုင်ငံတစ်နိုင်ငံရဲ့ သံတမန်အရေး၊ ဆက်ဆံရေးဆိုတာဟာ The First Line of Defence နိုင်ငံရဲ့ ပထမခံစစ်ကြောင်းကြီးဖြစ်တယ်လို့ ဆိုပါတယ်။ အဲဒီနိုင်ငံရဲ့ နိုင်ငံ ခံစစ်ကြောင်းဖြစ်တယ်ဆိုရင် အဲဒီ နိုင်ငံတကာဆက်ဆံရေးဆိုတာ နိုင်ငံအချင်းချင်းဆက်ဆံရေး သက်သက် မဟုတ်ဘဲနဲ့ နိုင်ငံမှာရှိတဲ့ ပြည်သူလူထုရဲ့ ဆက်ဆံရေး၊ ပြည်သူချင်းဆက်ဆံရေးကလည်း အဓိကကျပါတယ်။ မင်း က င် ၂ ဒီဘက် မှီတင်းနေထိုင်ကြတာ တွေ့ရမှာဖြစ်ပါတယ်။ အဲဒီလူမျိုးတွေရဲ့ လူမျိုးအချင်းချင်း၊ ပြည်သူအချင်းချင်း ဆက်ဆံရေးကို ကျွန်တော်တို့ အကောင်အထည်ဖော်ဖို့ လိုပါလိမ့်မယ်။ အိန္ဒိယနိုင်ငံ၊ မက်ဂါလိယပြည်နယ်မှာ ကိုယ့်စရိတ်နဲ့ကိုယ် ကျောင်းတက်နေကြတဲ့ ကချင် ကျောင်းသားပေါင်းများစွာကို ကျွန်တော် တွေ့ခဲ့ဖူးပါတယ်။ အဲဒီလိုပဲ မြည်ဆိုးတန်းမှာ အဲဒီလိုပဲ မဏိပူရ ပြည်နယ်မှာ ကိုယ့်စရိတ်နဲ့ကိုယ် ကျောင်းသွားတက်နေကြတဲ့ မြန်မာနိုင်ငံသားတွေ အများအပြား ရှိနေ ပါတယ်။ အဲဒီလို နယ်စပ်ဒေသက ကျောင်းသားပြည်သူတွေ၊ ကျောင်းသားလေးတွေ၊ ငွေကြေးမတတ်နိုင် သော်လည်းပဲ ဉာဏ်ပညာထက်မြက်တဲ့ ကျောင်းသားလေးတွေကို အဲဒီလိုပဲ နယ်စပ်နိုင်ငံတွေမှာ ပညာ သင်ကြားခွင့်ရဖို့ ကျွန်တော်တို့ ဒီ ပြည်သူချင်းဆက်ဆံရေးတွေကို ပိုမိုပြီးတော့ ထူထောင်ဖွင့်လှစ်သင့် ပါတယ်။ ကျွန်တော်တို့ ယဉ်ကျေးမှုကပွဲတွေ၊ ရိုးရာကပွဲတွေနဲ့အတူတူ ဖလှယ်ခြင်းကနေတစ်ဆင့် ပြည်သူ လူထုချင်းဆက်ဆံမှုကနေတစ်ဆင့် နိုင်ငံတကာစာမျက်နှာမှာ ကျွန်တော်တို့နိုင်ငံရဲ့ အခြေအနေကို ပြန်လည် မြှင့်တင်နိုင်ပါတယ်လို့ ပြောကြားရင်းနဲ့ နိဂုံးချုပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒေါက်တာခင်စည်သူ လွိုင်ကော်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1364">ဒေါက်တာခင်စည်သူ (လွိုင်ကော်မဲဆန္ဒနယ်၊ ကယားပြည်နယ်)</mp>လေးစားအပ်ပါတဲ့ ပြည်ထောင်စုလွှတ်တော် နာယကကြီးနှင့်တကွ ကြွရောက်တဲ့သူအားလုံးနဲ့ ပြည်သူလူထုအားလုံးကို မင်္ဂလာ ပါလို့ နှုတ်ခွန်းဆက် ဂါဝရပြုပါတယ်ရှင်။ ကျွန်မကတော့ လွိုင်ကော်မဲဆန္ဒနယ်က ပြည်သူ့လွှတ်တော် ကိုယ်စားလှယ် ဒေါက်တာခင်စည်သူ ဖြစ်ပါတယ်။ မြန်မာနိုင်ငံနဲ့ ရ နိုင်ငံတို့အကြား သံတမန်အဆက်အသွယ် ထူထောင်ရန်ကိစ္စနဲ့စပ်လျဉ်းပြီး ထောက်ခံဆွေးနွေးသွားမှာ ဖြစ်ပါတယ်။ မြန်မာနိုင်ငံဟာ ၁၉၄၈ ခုနှစ်၊ ဧပြီလ ၁၉ ရက်နေ့မှာ ကုလသမဂ္ဂအဖွဲ့ကြီးရဲ့ ၅၈ ခုမြောက် အဖွဲ့ဝင်နိုင်ငံ ဖြစ်လာပြီး ပြည်တွင်းနဲ့ နိုင်ငံတကာ ရေးရာကိစ္စများမှာ ကုလသမဂ္ဂနဲ့ တက်ကြွစွာ ပူးပေါင်းဆောင်ရွက်လျက် ရှိပါတယ်။ နိုင်ငံအားလုံးနဲ့ တန်းတူညီတူ ဆက်ဆံခွင့်အပြည့်အဝရရှိထားတဲ့ နိုင်ငံလည်းဖြစ်ပါတယ်။ နိုင်ငံများ ဟာ မိမိတို့ပြန်ပေးဆပ်ရတဲ့ ကတိကဝတ်များနဲ့ အဖွဲ့အစည်းတစ်ခုအတွင်း ဝင်ရောက်ရပါတယ်။ အဲဒီလို ဝင်ရောက်ထားတဲ့ မြန်မာနိုင်ငံဟာ နိုင်ငံတကာရဲ့အကူအညီများရရှိခြင်း၊ စီးပွားရေးပူးပေါင်းဆောင်ရွက်မှုများ၊ ဘဏ်လုပ်ငန်းများ၊ ကလေးသူငယ်များဆိုင်ရာများ၊ ပညာရေး၊ ကျန်းမာရေး၊ လယ်ယာသားငါး၊ သဘာဝ ပတ်ဝန်းကျင်ကိစ္စရပ်များ၊ နိုင်ငံ့ဝန်ထမ်းဆိုင်ရာများ၊ သစ်တော၊ စွမ်းအင်၊ တွင်းထွက် အစရှိတဲ့ ကဏ္ဍပေါင်းစုံ တို့ကို တိုးတက်လာခဲ့ရပါတယ်။ နိုင်ငံတကာဆက်ဆံရေးနယ်ပယ်မှာ ကုလသမဂ္ဂရဲ့ ဆုံးဖြတ်ချက်နဲ့အညီ လိုက်နာဆောင်ရွက်ရပါတယ်။ မြန်မာနိုင်ငံဟာ နိုင်ငံတကာလွှတ်တော်များနဲ့လည်း တွင်ကျယ်စွာ ဆက်ဆံ နိုင်ရန် အမြင်ချင်း၊ အတွေ့အကြုံချင်းဖလှယ်နိုင်ရန် ဆွစ်ဇာလန်နိုင်ငံ၊ ဂျီနီဗာမြို့မှာ အခြေစိုက်ထားတဲ့ နိုင်ငံ တကာပါလီမန်ဆိုင်ရာသမဂ္ဂ (International Parliamentary Union-IPU)မှာလည်း ၂၀၁၁ ခုနှစ် ဧပြီလ ၁၅ ရက်နေ့မှာ အဖွဲ့ဝင်အဖြစ် ပါဝင်ခဲ့ပါတယ်။ ဖွဲ့စည်းပုံအခြေခံဥပဒေအခန်း(၁) အခြေခံမူပုဒ်မ ၄၁ အရ လွတ်လပ်တက်ကြွပြီး ဘက်မလိုက်တဲ့ Ec@3:69:0013 Independent Active, Non- aligned Policy pocope: sacossè320opicos ကျင့်သုံးလျက်ရှိပါတယ်။ ငြိမ်းချမ်းစွာ အတူယှဉ်တွဲနေထိုင်ရေး မူဝါဒ ၅ ချက်ကိုလည်း လက်ကိုင်ထားပြီး ရပ်တည်ပါတယ်။ တစ်နိုင်ငံရဲ့ နယ်မြေတည်တံ့မှုနဲ့ အချုပ်အခြာအာဏာပိုင်ဆိုင်မှုကို လေးစားရန် ကျူးကျော်တိုက်ခိုက်ခြင်းမပြုရန်၊ ပြည်တွင်းရေးကိစ္စများကို ဝင်ရောက်စွက်ဖက်ခြင်းမပြုရန်၊ တန်းတူ ရည်တူရရှိရန်၊ နှစ်ဦးနှစ်ဖက်အကျိုးဖြစ်ရန်၊ ငြိမ်းချမ်းစွာအတူယှဉ်တွဲနေထိုင်ရန်တို့ ဖြစ်ပါတယ်။ အဓိကကျတဲ့ နိုင်ငံတကာဆက်ဆံရေးရဲ့ ရည်မှန်းချက်ကတော့ အစိုးရအချင်းချင်း သက်သက်ဆက်ဆံခြင်းမဟုတ်ဘဲ ဆက်ဆံကြတဲ့နိုင်ငံတို့ရဲ့ အကျိုး၊ ကမ္ဘာ့အကျိုးတို့ကို သိမြင်ပြီး မိမိနိုင်ငံတို့ရဲ့ ပြည်သူတို့ရဲ့ အကျိုးစီးပွားကို ရေရှည်မျှော်ကာ ဆက်ဆံခြင်းဖြစ်ပါတယ်။ နာယကကြီးရှင့်။ မြန်မာနိုင်ငံရဲ့ ယခင်နှင့်ယခု နိုင်ငံတကာဆက်ဆံရေးကို ရှင်းပြပြီး ကျွန်မ ထောက်ခံရတဲ့ အကြောင်းရင်းကို ပြောပြချင်ပါတယ်။ ယခင် အစိုးရလက်ထက်က မြန်မာနိုင်ငံဟာ တံခါးပိတ်ဝါဒကို တိတိလင်းလင်း ကျင့်သုံးခဲ့ပါတယ်။ နိုင်ငံတကာနဲ့ အတတ်နိုင်ဆုံးရှောင်ဖယ် ဆက်ဆံခဲ့ ပါတယ်။ အများစုကမ္ဘာ့နိုင်ငံများက အဲဒီလိုဆက်ဆံခြင်းဟာ အာဏာရသူရဲ့ သဘောထားဖြစ်ပြီး ပြည်သူ လူထုရဲ့ သဘောထားမဟုတ်ဘူးလို့ သတ်မှတ်ပြီး ဆက်ဆံခဲ့ပါတယ်။ လက်တွေ့မှာ ပြည်သူတွေက အဲဒီလို နိုင်ငံတကာပေါ်လစီကို လက်မခံပါဘူး။ အရင်တုန်းကဆိုရင် ဘီဘီစီလိမ်နေသည်။ ဗွီအိုအေညာနေသည်။ ပြည်ပအားကိုးပုဆိန်ရိုး အဆိုးမြင်ဝါဒီများကို ဆန့်ကျင်ကြလို့ ဝါဒဖြန့်ချိခဲ့ကြပါတယ်။ ဒါပေမယ့်ပြည်သူတွေက ဘီဘီစီ၊ ဗွီအိုအေသတင်းကို ပိုမိုယုံကြည် နားထောင်ခဲ့ကြပါတယ်။ အစိုးရရဲ့ နိုင်ငံခြားရေးဆန့်ကျင်ရေး၊ အထူးသဖြင့် အနောက်အုပ်စု အမေရိကန်မုန်းတီးရေးဝါဒတို့ကို အာဏာရှင်က ဝါဒဖြန့်ချိရေးခေတ် သဘောထားပါတယ်။ နိုင်ငံဆန့်ကျင်ရေးဆိုတာ အစိုးရရဲ့ သဘောထားသာဖြစ်ပြီး ပြည်သူလူထုရဲ့ သဘောထားမဟုတ်ပါဘူး။ အခုော့ ပြည်သူတို့ ရွေးချယ်တင်မြှောက်ထားတဲ့ အစိုးရသစ်က နိုင်ငံတကာနဲ့ ဆက်ဆံရေးပေါ်လစီ သိသိသာသာ ပြောင်းလဲလာပြီဖြစ်ပါတယ်။ နိုင်ငံတကာနဲ့ ရင်းရင်းနှီးနှီးဆက်ဆံရေး၊ နှစ်ဦးနှစ်ဖက် အကျိုးစီးပွားအပေါ်မူတည်ပြီး ငြိမ်းချမ်းစွာဆက်ဆံရေးဆိုတဲ့ သဘောအတိုင်း ရပ်တည်နေပြီဖြစ်ပါတယ်။ ဒီလိုပြောင်းလဲလာတဲ့ ဆက်ဆံရေးရဲ့ အခြေခံမူဝါဒနဲ့ ဂုဏ်သိက္ခာ ရှိရှိ တစ်ဦးနှင့်တစ်ဦး အပြန်အလှန် လေးစားမှုရှိပြီး နှစ်ဦးနှစ်ဖက်အကျိုးစီးပွားကိုကြည့်တဲ့ စိတ်ဓာတ်နဲ့ ဆက်ဆံရေးအဖြစ် တိုးတက်လာတာကို ပြည်သူလူထုတွေက ကြိုဆိုပါတယ်။ ဒါကြောင့် ပြည်သူတို့ အကျိုးစီးပွားကို ရေရှည်မြော်မြင်ပြီးတော့ ဆက်ဆံခြင်းက အဓိကဖြစ်တဲ့အတွက် ဒီ ရ နိုင်ငံနဲ့ သံတမန်အဆက်အသွယ် ထူထောင်ရန်ကိစ္စကို လေးလေးနက်နက် ထောက်ခံပါတယ်ရှင်။ အားလုံးကို ကျေးဇူးတင် ပါတယ်။</speech>
<speech type="speaker">ဒေါ်ခင်နှင်းသစ် ပန်းတောင်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1442">ဒေါ်ခင်နှင်းသစ်(ပန်းတောင်းမဲဆန္ဒနယ်၊ ပဲခူးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုလွှတ်တော်ကိုယ်စားလှယ်များ၊ ဧည့်သည်တော် များအားလုံး မင်္ဂလာပါရှင်။ ကျွန်မကတော့ ပန်းတောင်းမဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါ်ခင်နှင်းသစ် ဖြစ်ပါတယ်။ ဒုတိယအကြိမ် ပြည်ထောင်စုလွှတ်တော် စတုတ္ထပုံမှန် အစည်းအဝေးသို့ နိုင်ငံတော်သမ္မတရုံးမှ ပေးပို့လာသော မြန်မာနိုင်ငံနှင့် သံတမန်ဆက်သွယ်မှုထူထောင်ခွင့်ပြုရန် အဆိုပြု တင်ပြလာတဲ့ ရ နိုင်ငံအား သဘောတူသင့်ကြောင်းကို သံတမန်များရဲ့အခန်းကဏ္ဍ အရေးပါပုံကို ရှင်းလင်းပြီး ဆွေးနွေးတင်ပြသွားမှာ ဖြစ်ပါတယ်။ နာယကကြီးရှင်။ နိုင်ငံများဟာ နိုင်ငံတကာဆက်ဆံရေးအသိုင်းအဝိုင်းမှာ အဓိကပါဝင်ဆောင်ရွက် သူများ ဖြစ်ပါတယ်။ မြန်မာနိုင်ငံကလည်း အချုပ်အခြာအာဏာပိုင်နိုင်ငံဖြစ်တာနဲ့အညီ နိုင်ငံတကာ အသိုင်းအဝိုင်းဖြစ်တဲ့ အရှေ့တောင်အာရှနိုင်ငံများ အုပ်စုအတွင်းတွင် ရောက်ရှိနေပြီဖြစ်ပါတယ်။ တက်တက် ဘယ်အတိုင်း နယ်ပယ်မှာ ကုလသမဂ္ဂရဲ့ ဆုံးဖြတ်ချက်နဲ့အညီ လိုက်နာဆောင်ရွက်လျက်ရှိပါတယ်။ ကမ္ဘာ့နိုင်ငံများနဲ့ သံတမန်ဆက်ဆံရာမှာလည်း ခွဲခြားမှုမရှိတဲ့ ဆက်ဆံရေးလည်းထားရှိပါတယ်။ နာယကကြီးရှင်။ Power Point အသုံးပြုခွင့်ပေးပါရှင်။ Power Point ရဲ့ Slide 2 မှာ မြန်မာ နိုင်ငံနဲ့ သံတမန်အဆက်အသွယ်ရှိတဲ့ နိုင်ငံပေါင်း၊ ဆက်သွယ်ထားတဲ့ ျားနဲ့ ဖော်ပြထားပြီး လက်ရှိနိုင်ငံပေါင်း ၁၁၄ နိုင်ငံဖြစ်ပါတယ်။ ဒါပေမယ့်လည်း ဒေသတွင်းနိုင်ငံများနဲ့ နှိုင်းယှဉ် ရင်တော့ သံတမန်အဆက်အသွယ် ထူထောင် ထားမှုဟာ ပိုနည်းနေပါသေးတယ်။ Slide 3 မှာ ယခု အဆိုပြုထားတဲ့ သံတမန်ဆက်သွယ်မှု ထူထောင်ခွင့်ပြုရန် ရ နိုင်ငံရဲ့ အမည် များကို ဖော်ပြထားပါတယ်။ Slide 4 မှာတော့ သံတမန်လုပ်ငန်းတာဝန်များကို အကြမ်းအားဖြင့် ကဏ္ဍ ၆ ခု သတ်မှတ် ထားချက်အား ဖော်ပြထားပါတယ်ရှင်။ Slide 5 နဲ့ 6 မှာတော့ သံရုံးများလိုအပ်ခြင်းရဲ့ ယေဘုယျ အကြောင်းတရားများကို ဖော်ပြထား ပါတယ်။ ၎င်းတို့မှာ သံတမန်ကောင်းတွေကြောင့် အစိုးရချင်းဆက်ဆံရေး ကောင်းမွန်အောင် တည်ဆောက် နိုင်ခြင်း၊ နိုင်ငံခြားရေးမူဝါဒနှင့် အမျိုးသားလုံခြုံရေးဆိုင်ရာ ရည်ရွယ်ချက်တွေကို အထောက်အပံ့ပေး နိုင်ခြင်း၊ နှစ်နိုင်ငံကြား ယုံကြည်ရမှုမှတစ်ဆင့် ဖွံ့ဖြိုးတိုးတက်မှုကိုဖြစ်စေခြင်း၊ သတင်းအချက်အလက်များ စုဆောင်းနိုင်ခြင်း၊ လိုအပ်လျှင် လူသားချင်းစာနာထောက်ထားမှုများအား အကူအညီပေးနိုင်ခြင်း၊ ရန်သူ စစ်တပ်ဝိုင်းခံထားရသောအစိုးရကို ကူညီနိုင်သလို လက်နက်ထိန်းချုပ်ခြင်းဆိုင်ရာများကို ထိုးဖောက် ဖြတ်ကျော်နိုင်ခြင်း၊ ဖြစ်ရပ်တွေပေါ်မှာ သေချာစောင့်ကြည့် သုံးသပ်နိုင်ခြင်း၊ ပြည်တွင်းအရပ်ဘက် လူ့အဖွဲ့အစည်းများနှင့် ချိတ်ဆက်ပေးနိုင်ခြင်း၊ တတိယပါတီ သို့မဟုတ် UN ကဲ့သို့သော အပြည်ပြည်ဆိုင်ရာ အဖွဲ့အစည်းများမှတစ်ဆင့် အရေးကြီးသောမူဝါဒများ အတွင်းကျကျ လေ့လာသိရှိနိုင်ပြီး အစီရင်ခံနိုင်ခြင်းနဲ့ မိမိတိုင်းပြည်မှ ုအပ်သလို ဆောင်ရွက်ခြင်းတို့ဖြစ်ပါတယ်။ ဒါကြောင့် အထက်ပါအချက်များကို သုံးသပ်ကြည့်မယ်ဆိုရင် နိုင်ငံတကာဆက်ဆံရေးနယ်ပယ်ဟာ ဘက်စုံကဏ္ဍစုံ ပူးပေါင်းဆောင်ရွက်ခြင်း အသွင်ဆောင်လို့ သံတမန်နည်းကို အလိုက်သင့် သုံးစွဲဆောင်ရွက်ကြရမှာ ဖြစ်ပါတယ်။ နာယကကြီးရှင်။ နိုင်ငံတော်အဆင့် အကြီးအကဲများက နှစ်နိုင်ငံဆက်ဆံရေးတိုးချဲ့စေရန် ဆောင်ရွက် သည့်နည်းတူ နိုင်ငံခြားရေးဝန်ကြီးများ၊ ပြည်ပတွင်ခန့်အပ်ထားသော သံအမတ်ကြီးများရဲ့ အခန်းကဏ္ဍမှာ လွန်စွာအရေးပါမှုရှိလှပါတယ်။ ဘာကြောင့်လဲဆိုတော့ နိုင်ငံ့ခေါင်းဆောင်တွေဟာ ထိတွေ့နိုင်မှု်နည်းတဲ့အတွက် နိုင်ငံတော်ရဲ့ လိုလားချက်များ၊ မိမိနိုင်ငံရဲ့ အကျိုးစီးပွားများတိုးတက်ရန် အကောင် အထည်ဖော်ဆောင်ရွက်ပေးရသည်တို့မှာ နိုင်ငံခြားရေးဝန်ထမ်းများ သံတမန်တို့သာဖြစ်ပါတယ်။ သံတမန် ဆက်သွယ်ရေးကဏ္ဍဟာ ညင်သာပျော့ပျောင်းတယ်လို့ ထင်ရပေမယ့် သံရေးတမန်ရေး အားကောင်းခဲ့လို့ တိုင်းပြည်များစွာ အကျိုးဖြစ်ထွန်းခဲ့ဖူးသလို နှစ်နိုင်ငံ ရင်ကြားစေ့ရေးများ ဆောင်ရွက်နိုင်ခဲ့ကြောင်း သမိုင်း အထောက်အထားများစွာမှာ တွေ့ရှိနိုင်ပါတယ်။ ဒါကြောင့် နိုင်ငံတကာဆက်ဆံရေးဟာ နိုင်ငံသားများရဲ့ နေ့စဉ်ဘဝကို နက်နဲသိမ်မွေ့စွာ အကျိုးသက်ရောက်မှုရှိတယ်လို့ ဆိုရမှာဖြစ်ပါတယ်။ လေးစားအပ်ပါသော နာယကကြီးနှင့် ပြည်ထောင်စုလွှတ်တော် ကိုယ်စားလှယ်များရှင်။ မြန်မာနိုင်ငံရဲ့ လက်ရှိကျင့်သုံးနေတဲ့ ဖွဲ့စည်းပုံအခြေခံဥပဒေရဲ့ နိုင်ငံရေးသံန္နိဋ္ဌာန်မှာ ကမ္ဘာ့ငြိမ်းချမ်းရေးနှင့် နိုင်ငံ အချင်းချင်း မိတ်ဝတ်မပျက် ပေါင်းသင်းဆက်ဆံရေးကို ရှေးရှုလျက် ငြိမ်းချမ်းစွာ အတူယှဉ်တွဲနေထိုင်ရေး မူများကို အစဉ်ကြိုးပမ်းတယ်လို့ပါရှိပါတယ်။ လွတ်လပ်တက်ကြွတဲ့ နိုင်ငံခြားရေးမူဝါဒအရလည်း နိုင်ငံ အားလုံးနဲ့ ချစ်ကြည်ရင်းနှီးစွာ ပေါင်းဖက်ဆက်ဆံရေးအပါအဝင် မူဝါဒ ၈ ချက်နဲ့ ကျင့်သုံးလျက်ရှိပါတယ်။ နိုင်ငံတကာ အသိုင်းအဝိုင်းနဲ့ ပူးပေါင်းဆောင်ရွက်မှုများ မြှင့်တင်ရန် ဆောင်ရွက်လျက်ရှိနေခြင်းတို့ကြောင့် ပြည်ထောင်စုလွှတ်တော်မှ အထက်ဖော်ပြပါ ရ နိုင်ငံနဲ့ သံတမန်အဆက်အသွယ် ထူထောင်ခြင်းကို သဘော တူသင့်ပါကြောင်း တင်ပြအပ်ပါတယ်ရှင်။ ကျေးဇူးတင်ပါတယ်။</speech>
<speech type="speaker">ဦးအာမိုးဆီ ခေါင်လန်ဖူးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1363">ဦးအာမိုးဆီ(ခေါင်လန်ဖူးမဲဆန္ဒနယ်၊ ကချင်ပြည်နယ်)</mp>လေးစားရပါသော ပြည်ထောင်စု လွှတ်တော် နာယက၊ ပြည်သူ့လွှတ်တော် ဥက္ကဋ္ဌနှင့် ပြည်ထောင်စုအဆင့်အဖွဲ့အစည်းဝင်များ၊ လွှတ်တော် ကိုယ်စားလှယ်များအားလုံး မင်္ဂလာပါ။ ကျွန်တော်ကတော့ ခေါင်လန်ဖူးမဲဆန္ဒနယ်မှ ဦးအာမိုးဆီ ဖြစ်ပါတယ်။ ကျွန်တော့အနေနဲ့ မြန်မာနိုင်ငံနဲ့ နိုင်ငံ ရ နိုင်ငံအကြား သံတမန်အဆက်အသွယ် ထူထောင်ရန် ကိစ္စနှင့်စပ်လျဉ်းပြီး ထောက်ခံဆွေးနွေးသွားမှာ ဖြစ်ပါတယ်။ မြန်မာနိုင်ငံသည် လွတ်လပ်၍ တက်ကြွပြီးဘက်မလိုက်တဲ့ နိုင်ငံခြားရေးမူဝါဒနဲ့အညီ ကမ္ဘာ့နိုင်ငံ များအားလုံးနဲ့ မိတ်ဝတ်မပျက် ချစ်ကြည်ရင်းနှီးစွာ ဆက်ဆံလျက်ရှိတဲ့အပြင် သံတမန်ဆက်သွယ် ထူထောင် ခြင်းကိုလည်း တိုးချဲ့ဆောင်ရွက်လျက်ရှိကြောင်း၊ လက်ရှိနိုင်ငံပေါင်း ၁၁၄ နိုင်ငံနဲ့ သံတမန် ဆက်သွယ်ထူထောင်ထားရှိကြောင်း၊ ကျန်နှစ်နိုင်ငံများနှင့်လည်း နိုင်ငံချင်းအပြီးသတ် ညှိနှိုင်းမှုများ ဆောင်ရွက်လျက်ရှိကြောင်း တွေ့ရှိရပါတယ်။ ယခုလည်း နိုင်ငံ ရ နိုင်ငံနှင့် သံတမန်အဆက်အသွယ် ထူထောင်နိုင်ရေးအတွက် ပူးတွဲကြေညာချက်မူကြမ်းများ ထုတ်ပြန်ထားသည်ကို လေ့လာသိရှိရပါတယ်။ အဆိုပါနိုင်ငံများကို လေ့လာကြည့်မယ်ဆိုပါက ဂီနီသမ္မတနိုင်ငံရဲ့ တရားဝင်ဘာသာစကားမှာ ပြင်သစ်အပြင် တခြားနိုင်ငံတကာသုံးဘာသာစကား ၈ မျိုးအသုံးပြုကြောင်းတွေ့ရှိရပါတယ်။ နောက်ခံ သမိုင်းအနေဖြင့် ယခင်က အနောက်အာဖရိက အတ္တလန္တိတ် ကမ်းရိုးတမ်းပေါ်ရှိ ပြင်သစ်လက်အောက်ခံ ပင်လယ်ရပ်ခြားအချုပ်အခြာဒေသတစ်ခုဖြစ်ခဲ့ပြီး ခွဲထွက်ရေးကို တောင်းဆိုခဲ့ပြီးနောက် ၁၉၅၈ ခုနှစ်တွင် လွတ်လပ်သော သမ္မတနိုင်ငံဖြစ်လာခဲ့သည်။ အဓိက စီးပွားရေးအနေဖြင့် စိုက်ပျိုးရေးလုပ်ငန်းတွင် လူဦးရေ၏ ၈၀ ရာခိုင်နှုန်း ကို အလုပ်အကိုင်ရရှိစေပြီး ပီလောပီနံ၊ ငှက်ပျော၊ ကြံ၊ ဂေါ်ဖီ၊ သံနှင့် အလူမီနီယံတင်ပို့ပြီး ဝေစိုက်သတ္တုကြောအများဆုံးရှိသည်ကို တွေ့ရှိပါတယ်။ မော်လ်တာသမ္မတနိုင်ငံသည် မြောက်ဘက်တွင် အီတလီနိုင်ငံတည်ရှိပြီး ကျန်အပိုင်းများကို မြေထဲ ပင်လယ်က ဝန်းရံထားသည်ကို တွေ့ရှိရပါတယ်။ အဓိက စီးပွားရေးလုပ်ငန်းများမှာ ခရီးသွားလာရေး လုပ်ငန်းအပြင် အထည်အလိပ်၊ ဘိနပ်၊ ရာဘာထွက်ကုန်များ နှင့်ပလပ်စတစ်များကို ပြည်ပသို့တင်ပို့ပြီး သင်္ဘောတည်ဆောက်ခြင်း၊ ပြင်ဆင်ခြင်းလုပ်ငန်းမှာ ထင်ရှားခဲ့သည်။ ၁၉၇၄ ခုနှစ် တွင် သမ္မတနိုင်ငံ ဖြစ်လာခဲ့ကြောင်း တွေ့ရှိရပါတယ်။ စိုက်ပျိုးရေးထွက်ကုန်များအနေဖြင့် ဂျုံ၊ ဘာလီ၊ ရှောက်၊ လီမွန်၊ ကြက်သွန်၊ အာလူးနှင့် ခရမ်းချဉ်သီးတို့ စိုက်ပျိုးသည်ကို တွေ့ရှိရပါတယ်။ အီကွေဒေါ သမ္မတနိုင်ငံသည် တောင်အာဖရိကအနောက်ပိုင်းတွင် တည်ရှိပြီး ကမ္ဘာပေါ်တွင် ငှက်ပျော တင်ပို့မှု အများဆုံးနိုင်ငံဖြစ်သည်ဟု တွေ့ရှိရပါသည်။ ထို့အပြင်အာဖရိက ဆီအုန်း၊ ကိုကိုးနှင့် တစ်ပင်တိုင် ထွက်ရှိသည့် သစ်မွှေးသည် ကမ္ဘာပေါ်တွင် ကမ္ဘာ့အများဆုံး တင်ပို့သည့်နိုင်ငံဖြစ်သည်ဟု တွေ့ရှိရပါသည်။ ငွေများမှာ အဓိကတွင်းထွက်ပစ္စည်း ကြေးနီ၊ ရွှေသတ္တုကြောများတည်ရှိသည့်အပြင် သစ်တောထွက် ပစ္စည်းများနှင့် ရေနံများကိုလည်း ထုတ်လုပ်သည်ဟု တွေ့ရှိရပါသည်။ နောက်ခံသမိုင်းအနေဖြင့် အီကွေဒေါ နိုင်ငံသည် Inca Empire ရဲ့ အစိတ်အပိုင်းတစ်ခု ဖြစ်ပြီး ၁၅၃၃ ခုနှစ်တွင် စပိန်လက်အောက်သို့ ကျရောက် ခဲ့ပြီးနောက် ၁၉၄၄ ခုနှစ် မတ်လနှင့် ဧပြီလတွင် ပီရူးနိုင်ငံနှင့် နှစ်နိုင်ငံနယ်စပ်အငြင်းပွားမှု ဖြစ်ပွားခဲ့ရာ ကာလရှည်ကြာစစ်ပွဲတစ်ခု ဆင်နွှဲခဲ့ကြောင်း တွေ့ရှိရပါတယ်။ ဆေးရှဲလ်သမ္မတနိုင်ငံ ဘာသာစကားအနေဖြင့် အမေရိကန်၊ အိန္ဒိယ၊ အင်္ဂလိပ်၊ ပြင်သစ် အသုံးပြု ကြောင်းတွေ့ရှိရပါသည်။ နောက်ခံသမိုင်းအနေဖြင့်ကျွန်းငယ်ပေါင်း ၁၅၅ ခုဖြင့် ဖွဲ့စည်းထားပြီး ၁၈၁၄ ခုနှစ် အထိ မောရစ်ရှ၏ အစိတ်အပိုင်းတစ်ခုအဖြစ် အုပ်ချုပ်ခြင်းခံရပါသည်။ ၁၈၉၄ ခုနှစ်တွင် အဆိုပါကျွန်းစု အား ဗြိတိသျှတို့သိမ်းပိုက်ပြီးနောက် ၁၉၀၃ ခုနှစ်တွင် သီးခြားဒေသတစ်ခုဖြစ်လာခဲ့ပြီး ၁၉၇၉ ခုနှစ်တွင် ပါတီစုံစနစ်ကျင့်သုံးသောနိုင်ငံ ဖြစ်လာသည်ဟု တွေ့ရှိရပါသည်။ လူမျိုးပေါင်းစုံနေထိုင်ပြီး လှပသော ကမ်းခြေများ၊ ရှုခင်းများ၊ ကောင်းမွန်သော ရာသီဥတုကြောင့် ဂုဏ်သတင်းကျော်သွားသည့်နိုင်ငံ ဖြစ်သည်ကို တွေ့ရှိရပါသည်။ လိုက်ဘေးရီးယားနိုင်ငံသည် မြောက်အတ္တလန္တိတ် ကမ်းရိုးတမ်းပေါ်တွင်တည်ရှိပြီး အနောက်အာဖရိက ဒေသတွင် ထွက်ပြေးလွတ်မြောက်လာသော ကျွန်များ အခြေချနေထိုင်ရန်အတွက် ၁၈၂၁ ခုနှစ်တွင် တည်ထောင် ခဲ့ကြောင်း ၁၉၄ရ ခုနှစ် ဇူလိုင်လ ၂၆ ရက်နေ့တွင် သမ္မတနိုင်ငံထူထောင်ကြောင်း ကြေညာခဲ့သည်ဟု တွေ့ရှိရပါသည်။ ၁၉၈၉ ခုနှစ် ဒီဇင်ဘာလ ပြည်တွင်းရေးပဋိပက္ခကြောင့် နိုင်ငံအတွင်းရှိဒေသများ အပြင်းထန်ဆုံး ရိုက်ခတ်ကာ အကွဲကွဲ အပြားပြား ဖြစ်ပွားစေခဲ့သည်။ လူတစ်သိန်းခွဲခန့်သေဆုံးစေခဲ့သော ပြည်တွင်း စစ်ကြောင့် နိုင်ငံလူဦးရေ ထက်ဝက်ခန့်သည် ဒုက္ခသည်များဖြစ်ခဲ့ရကြောင်း တွေ့ရှိရပါတယ်။ ၁၉၉၄ ခုနှစ်တွင် အဖွဲ့ဝင် ၁ရ ဦးပါ ကြားဖြတ် အစိုးရ ဖွဲ့စည်းပြီးနောက် နှစ်ဖက်ခေါင်းဆောင်များက အချက် ၁၂ ချက်ပါ ငြိမ်းချမ်းရေးသဘောတူညီချက်တစ်ရပ်ကို လက်မှတ် ရေးထိုးနိုင်ခဲ့ကြောင်း တွေ့ရှိရပါတယ်။ ၁၉၉ရ ခု ဇွန်လိုင်လတွင် ခေါင်းဆောင်များသေလာက သမ္မတရွေးကောက်ပွဲအတွက် အာဏာရှင် ဆန်မြူရယ်ဒိုးအား ၇၅ ရာခိုင်နှုန်း အနိုင်ရရှိကာသမ္မတဖြစ်လာခဲ့ကြောင်း တွေ့ရှိရပါတယ်။ မာရှယ် ကျွန်းစု သမ္မတနိုင်ငံ၏နောက်ခံသမိုင်းကိုကြည့်ပါက ရာရိတ်ထွတ် ဟုခေါ်သော နေထွက်ကျွန်းနှင့် ရာရိတ်ဆော့ဟု ခေါ်သော နေဝင်ကျွန်း၊ ပြီးရင် သန္တာကျောက်တန်း ၁၁ ခုဖြင့် ဖွဲ့စည်းထားသည်ကို တွေ့ရှိ ရပါတယ်။ မာရှယ်သမ္မတနိုင်ငံ၏ ၁၉၉၆ ခုနှစ် မတိုင်မီအထိ အမေရိကန်ပြည်ထောင်စု၏ သြဇာခံ အချုပ်အခြာပိုင်နက် တစ်ခုဖြစ်ခဲ့သည်။ အမေရိကန်ပြည်ထောင်စုမှ ကာကွယ်ရေးဆိုင်ရာမူဝါဒနှင့် ထိန်းချုပ် ထားပြီး ငွေကြေး ထောက်ပံ့မှုများရှိသည်ကိုတွေ့ရှိရပါတယ်။ ဂီနီသမ္မတနိုင်ငံသည် ၁၉၅၈ ခုနှစ်၊ အောက်တိုဘာလ ၂ ရက်နေ့ တွင် လွတ်လပ်ရေးနေ့ဖြစ်ပြီး၊ ၁၉၅၈ ခုနှစ်၊ ဒီဇင်ဘာလ ၁၂ ရက်နေ့တွင် ကုလသမဂ္ဂအဖွဲ့ဝင်ဖြစ်လာခဲ့ပါတယ်။ မော်လ်တာသမ္မတနိုင်ငံတွင် ၁၉၆၄ ခုနှစ်၊ စက်တင်ဘာလ ၂ ရက်နေ့တွင် လွတ်လပ်ရေးနေ့ဖြစ်ပြီး ၁၉၆၄ ခုနှစ်၊ ဒီဇင်ဘာလ ၁ ရက် နေ့တွင် ကုလသမဂ္ဂ အဖွဲ့ဝင်နိုင်ငံ ဖြစ်လာခဲ့သည်ကိုတွေ့ရှိရပါတယ်။ ၂၀၀၄ ခုနှစ်၊ မေလ ၁ ရက်နေ့တွင် ဥရောပသမဂ္ဂအဖွဲ့ဝင် နိုင်ငံဖြစ်လာခဲ့ပါတယ်။ အီကွေဒေါသမ္မတနိုင်ငံသည် ၁၈၂၂ ခုနှစ်၊ မေလ ၂၄ ရက်နေ့ တွင် လွတ်လပ်ရေးနေ့ဖြစ်ပြီး ၁၉၄၅ ခုနှစ်၊ ဒီဇင်ဘာလ ၂၁ ရက်နေ့တွင် ကုလသမဂ္ဂအဖွဲ့ဝင်နိုင်ငံ ဖြစ်လာ ခဲ့ပါတယ်။ ဆေးရှဲလ်သမ္မတနိုင်ငံသည် ၁၉၇၆ ခုနှစ်၊ ဇွန်လ ၂၉ ရက်နေ့ တွင် လွတ်လပ်ရေးနေ့ဖြစ်ပြီး ၁၉၇၆ ခုနှစ်၊ စက်တင်ဘာလ ၂၀ ရက်နေ့တွင် ကုလသမဂ္ဂအဖွဲ့ဝင်နိုင်ငံ ဖြစ်လာခဲ့ပါတယ်။ လိုက်ဘေးရီးယား သမ္မတနိုင်ငံသည် ၁၉၄ရ ခု၊ ဇူလိုင်လ ၂၆ ရက်နေ့သည် လွတ်လပ်ရေးနေ့ ဖြစ်ပြီး၊ ၁၉၄၅ ခုနှစ်၊ နိုဝင်ဘာလ ၂ ရက်နေ့တွင် ကုလသမဂ္ဂအဖွဲ့ဝင်နိုင်ငံ ဖြစ်လာခဲ့ပါတယ်။ မာရှယ် ကျွန်းစုသမ္မတနိုင်ငံသည် ၁၉၈၆ ခုနှစ်၊ အောက်တိုဘာလ ၂၁ ရက်နေ့တွင် လွတ်လပ်ရေးရရှိပြီး ၁၉၉၀ ခုနှစ်၊ စက်တင်ဘာလ ၁ရ ရက်နေ့တွင် ကုလသမဂ္ဂအဖွဲ့ဝင်နိုင်ငံ ဖြစ်လာခဲ့ပါတယ်။ အဆိုပါနိုင်ငံများနှင့် သံတမန်အဆက်အသွယ်ထူထောင်ခြင်းဖြင့် သံတမန်နိုင်ငံများနှင့် ကမ္ဘာ့နိုင်ငံများအကြား ကဏ္ဍပေါင်းစုံ ပူးပေါင်းပါဝင်ရေးတွင် ပိုမိုတိုးတက်အောင်မြင်ဖို့ အကျိုးကျေးဇူးများရရှိနိုင်သည့်အပြင် နိုင်ငံအားလုံးသည် အချုပ်အခြာနိုင်ငံဖြစ်ခြင်း၊ ကုလသမဂ္ဂအဖွဲ့ဝင် နိုင်ငံဖြစ်ခြင်း၊ ဖွံ့ဖြိုးတိုးတက်မှုရှိခြင်းတို့ကြောင့် သံတမန်အဆက်အသွယ်ထူထောင်ကြောင်း ဆွေးနွေးအပ် ပါတယ်။ အားလုံးကို ကျေးဇူးတင်ပါတယ်ခင်ဗျား။</speech>
<speech type="speaker">ဦးလားလ်မင်းထန် ချင်းပြည်နယ်မဲဆန္ဒနယ်အမှတ်(၁၀) ဆွေးနွေးဖို့ဖြစ်ပါတယ်။</speech>
<speech><mp id="1238">ဦးလားလ်မင်းထန် (မဲဆန္ဒနယ်အမှတ်-၁၀၊ ချင်းပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုအဆင့်အဖွဲ့အစည်းဝင်များ လွှတ်တော် ကိုယ်စားလှယ်များအားလုံး စိတ်၏ချမ်းသာခြင်း၊ ကိုယ်၏ချမ်းသာခြင်းနဲ့ပြည့်စုံကြပါစေလို့ ရှေးဦးစွာ နှုတ်ခွန်းဆက်သအပ်ပါတယ်။ ကျွန်တော်ကတော့ ချင်းပြည်နယ် မဲဆန္ဒနယ် အမှတ်(၁၀) မတူပီမြို့နယ်က အမျိုးသားလွှတ်တော်ကိုယ်စားလှယ် ဦးလားလ်မင်းထန် ဖြစ်ပါတယ်။ နာယကကြီးခင်ဗျား။ Power Point အသုံးပြုခွင့်ပြုပါရန် တင်ပြအပ်ပါတယ်။ လေးစားအပ်ပါသော နာယကကြီးခင်ဗျား။ နိုင်ငံတော်သမ္မတထံမှ ပေးပို့သော မြန်မာနိုင်ငံနှင့် ရ နိုင်ငံတို့အကြား သံတမန်အဆက်အသွယ်ထူထောင်ရန် ကိစ္စနှင့်စပ်လျဉ်း၍ ထောက်ခံဆွေးနွေးသွားမှာ ဖြစ်ပါတယ်။ ကျွန်တော်တို့ မြန်မာနိုင်ငံနှင့် ယခုလက်ရှိ သံတမန်အဆက်အသွယ်ပြုလုပ်နေသော နိုင်ငံ ပေါင်း ၁၁၄ နိုင်ငံရှိနေပြီလို့ သိရပါတယ်။ ဒါ့အပြင် ပြည်ထောင်စုလွှတ်တော်၏ အတည်ပြုပြီး နိုင်ငံ အချင်းချင်း အပြီးသတ် ညှိနှိုင်းဆဲနိုင်ငံ ၂ နိုင်ငံရှိပြီးတော့မှ ယခု ကမ်းလှမ်းလာတဲ့နိုင်ငံ ရ နိုင်ငံနဲ့ ထပ်မံ အဆက်အသွယ်ပြုလုပ်မယ်ဆိုပါက မြန်မာနိုင်ငံနဲ့ သံတမန်အဆက်အသွယ်ပြုလုပ်သောနိုင်ငံ ၁၂၃ နိုင်ငံ ရှိလာမှာဖြစ်ပါတယ်။ ၂၀၀၈ ခုနှစ်၊ ဖွဲ့စည်းပုံအခြေခံဥပဒေပုဒ်မ ၄၁ တွင် “နိုင်ငံတော်သည် လွတ်လပ်၍ တက်ကြွပြီး ဘက်မလိုက်သောနိုင်ငံခြားရေး မူဝါဒကိုကျင့်သုံးသည်။ ကမ္ဘာ့ငြိမ်းချမ်းရေးနှင့် နိုင်ငံအချင်းချင်း မိတ်ဝတ်မပျက် ပေါင်းသင်းဆက်ဆံမှုကို ရှေးရှုသည်။ နိုင်ငံအချင်းချင်း ငြိမ်းချမ်းစွာ အတူယှဉ်တွဲနေထိုင်ရေးမူ များကို စောင့်ထိန်းသည်”ဟူ၍ ပါရှိပါတယ်။ မြန်မာနိုင်ငံသည် ကမ္ဘာ့ကုလသမဂ္ဂ အဖွဲ့ဝင်နိုင်ငံများတွင် စောစီးစွာပါဝင်ခဲ့သော နိုင်ငံဖြစ်သည့်အားလျော်စွာ ယခုကဲ့သို့နိုင်ငံတကာနှင့် သံတမန်အဆက်အသွယ် ထူထောင်ခြင်း၊ နှစ်နိုင်ငံအပြန်အလှန် ချစ်ကြည်ရင်းနှီးစွာ ဆက်ဆံနေခြင်းဟာ ကျွန်တော်တို့နိုင်ငံရဲ့ နိုင်ငံခြားရေးပေါ်လစီလည်းဖြစ်ပါတယ်။ ဒီနေရာမှာ ကျွန်တော်ဆွေးနွေးရင်းနဲ့ တစ်ခုမေးချင်တာရှိပါတယ်။ ယခု ကျွန်တော်တို့မြန်မာနိုင်ငံနဲ့သံတမန်အဆက်အသွယ်ပြုလုပ်ဖို့ကမ်းလှမ်းလာတဲ့ နိုင်ငံ ရ နိုင်ငံအထဲမှာ ဘယ်နိုင်ငံတွေမှာ မြန်မာသံရုံးတိုက်ရိုက်အခြေချဖွင့်လှစ်မယ်။ ဘယ်နိုင်ငံမှာတော့ သင့်တော်သော အိမ်နီးချင်း နိုင်ငံရှိ မြန်မာသံရုံးများမှတစ်ဆင့် ပူးတွဲကိုင်တွယ်ရမယ်ဆိုတာကို သိချင်ပါတယ်။ ဘာကြောင့်လဲဆိုတော့ ဥပမာအနေနဲ့ပြောရရင် ဒိန်းမတ်နိုင်ငံ၊ ဆွီဒင်နိုင်ငံ၊ ဖင်လန်နိုင်ငံတို့ဟာ မြန်မာနိုင်ငံနဲ့ သံတမန်အဆက် အသွယ် ပြုလုပ်ခဲ့သော်လည်း ထိုင်းနိုင်ငံ၊ ဘန်ကောက်မှတစ်ဆင့် ကိုင်တွယ်ရတယ်လို့ သိရှိရလို့ဖြစ်ပါတယ်။ လေးစားအပ်ပါသော နာယကကြီးခင်ဗျား။ ယခု ကျွန်တော်တို့ မြန်မာနိုင်ငံနှင့် သံတမန်အဆက် အသွယ်ပြုလုပ်ဖို့ ကမ်းလှမ်းလာတဲ့ ရ နိုင်ငံကို ကြည့်မယ်ဆိုရင် အရွယ်အစားအားဖြင့် မြန်မာနိုင်ငံထက် ဧရိယာသေးငယ်တဲ့ နိုင်ငံငယ်များဆိုတာ သိရပါတယ်။ ဒါ့အပြင် အုပ်ချုပ်မှုစနစ်ဟာလည်း The Holy See (ဗာတီကန်နန်းတော်)ကလွဲရင် ကျန် ၆ နိုင်ငံဟာ ကျွန်တော်တို့မြန်မာနိုင်ငံကဲ့သို့ သမ္မတအုပ်ချုပ်မှုစနစ်ကို ကျင့်သုံးနေကြတာကို တွေ့ရှိရပါတယ်။ လူဦးရေအားဖြင့်လည်း ကျွန်တော်တို့ မြန်မာနိုင်ငံထက် နည်းနေ သည်ကို တွေ့ရပါတယ်။ The Holy See (ဗာတီကန်နန်းတော်)ဟာဆိုရင် ကမ္ဘာပေါ်မှာ ဧရိယာအသေးငယ်ဆုံး နိုင်ငံနှင့် လူဦးရေအနည်းဆုံးနိုင်ငံဖြစ်ပါတယ်။ ဒါကိုကြည့်ခြင်းအားဖြင့် မြန်မာနိုင်ငံသည် ကမ္ဘာ့လူဦးရေ အများဆုံး၊ အင်အားအကြီးဆုံးနိုင်ငံ များနဲ့ သံတမန်ဆက်သွယ်မှုများ ပြုလုပ်ခဲ့သလို တစ်ဖက်မှာလည်း ကမ္ဘာ့နိုင်ငံငယ်များနဲ့လည်း မိတ်ဝတ် မပျက် သံတမန်အဆက်အသွယ် ပြုလုပ်ဆောင်ရွက်နေသည်ကိုလည်း ပေါ်လွင်ထင်ရှားစေမှာ ဖြစ်ပါတယ်။ မြန်မာနိုင်ငံသည် ဘက်မလိုက်သော နိုင်ငံတစ်နိုင်ငံဖြစ်သည့် အားလျော်စွာ ဘယ်နိုင်ငံကြီး၊ ဘယ်နိုင်ငံငယ် မဆို သံတမန်အဆက်အသွယ် လုပ်နိုင်ရေးကို နွေးထွေးစွာကြိုဆိုရမှာ ဖြစ်ပါတယ်။ နိုင်ငံတကာနှင့် ငြိမ်းချမ်းစွာ အတူယှဉ်တွဲနေထိုင်ခြင်းသည် အင်မတန်မှ လျော်ကန်သင့်မြတ်တဲ့အရာ ဖြစ်ပါတယ်။ စီးပွားရေး၊ နိုင်ငံရေး၊ ကုန်သွယ်ရေး အခွင့်အလမ်းများလည်းရရှိနိုင်မှာ ဖြစ်ပါတယ်။ ကမ္ဘာ့နိုင်ငံများ အားလုံးနဲ့ ချစ်ကြည်ရင်းနှီးစွာဆက်ဆံ၍ သံတမန်အဆက်အသွယ် ထူထောင်ခြင်း၊ တိုးချဲ့မှုသည် မြန်မာ နိုင်ငံရဲ့ နိုင်ငံခြားရေးမူဝါဒ ဖြစ်ပါတယ်။ ဒါကြောင့်မို့လို့ ဖွဲ့စည်းပုံအခြေခံဥပဒေပုဒ်မ ၄၁ နှင့်အညီ ပြည်ထောင်စုသမ္မတ မြန်မာနိုင်ငံတော်နဲ့ ဂီနီသမ္မတနိုင်ငံ၊ မော်လ်တာသမ္မတနိုင်ငံနဲ့ အီကွေဒေါသမ္မတနိုင်ငံ၊ ဆေးရှဲလ်သမ္မတနိုင်ငံ၊ လိုက်ဘေးရီးယား သမ္မတနိုင်ငံ၊ မာရှယ်ကျွန်းစုသမ္မတနိုင်ငံနဲ့ The Holy See (ဗာတီကန်နန်းတော်) စသည့် ရ နိုင်ငံ တို့အကြား သံတမန်အဆက်အသွယ်ထူထောင်ရန်ကိစ္စနှင့် စပ်လျဉ်း၍ အပြည့်အဝထောက်ခံပါကြောင်း ဆွေးနွေးရင်း နိဂုံးချုပ်အပ်ပါတယ်။ အားလုံးကိုကျေးဇူးတင်ပါတယ်။</speech>
<speech type="speaker">ဒေါ်နွယ်နွယ်အောင် မွန်ပြည်နယ်မဲဆန္ဒနယ်အမှတ်(၂) ဆွေးနွေးဖို့ဖြစ်ပါတယ်။</speech>
<speech><mp id="1298">ဒေါ်နွယ်နွယ်အောင် (မဲဆန္ဒနယ်အမှတ်-၂၊ မွန်ပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့် ပြည်သူ့လွှတ်တော်ဥက္ကဋ္ဌ၊ ဒုတိယဥက္ကဋ္ဌများ၊ ပြည်ထောင်စု ဝန်ကြီးများ၊ ကိုယ်စားလှယ်များအားလုံး မင်္ဂလာပါရှင်။ ကျွန်မက မွန်ပြည်နယ်၊ မဲဆန္ဒနယ်အမှတ်(၂) မှ အမျိုးသားလွှတ်တော်ကိုယ်စားလှယ် ဒေါ်နွယ်နွယ်အောင်ဖြစ်ပါတယ်။ နိုင်ငံတော်သမ္မတထံမှ ပြည်ထောင်စု လွှတ်တော် နာယကထံပေးပို့ထားတဲ့ မြန်မာနိုင်ငံနဲ့နိုင်ငံ ရ နိုင်ငံအကြား သံတမန်အဆက်အသွယ် ထူထောင်ရန် ကိစ္စနဲ့စပ်လျဉ်းပြီး သဘောတူညီချက်ကို ပြုလုပ်ဆောင်ရွက်သင့်တဲ့အကြောင်း အပြည့်အဝ ထောက်ခံဆွေးနွေးသွားမှာဖြစ်ပါတယ်။ ပြည်ထောင်စုလွှတ်တော် နာယကကြီးရှင့်။ ကျွန်မတို့မြန်မာနိုင်ငံဟာ လွတ်လပ်ရေးမရမီကာလ ကတည်းက ဗြိတိန်နိုင်ငံ၊ ပါကစ္စတန်နိုင်ငံ၊ အမေရိကန်နိုင်ငံ၊ နယ်သာလန်နိုင်ငံတို့နဲ့ သံတမန်အဆက် အသွယ်ထူထောင်ထားရှိခဲ့ပြီး အခုရင် သံတမန်ဆက်သွယ်ထူထောင်ထားရှိတဲ့နိုင်ငံပေါင်း ၁၁၄ နိုင်ငံရှိပြီးဖြစ်ပါတယ်။ မြန်မာနိုင်ငံဟာရှေးယခင်ကတည်းက လွတ်လပ်၍ တက်ကြွပြီးဘက်မလိုက်တဲ့ နိုင်ငံခြားရေးမူဝါဒကိုအစဉ်တစိုက် ကျင့်သုံးလာခဲ့တာဟာ ယနေဲ့ဖြစ်ပါတယ်။ နိုင်ငံတော် အစိုးရသစ်ပေါ်ပေါက်လာပြီးတဲ့နောက် မြန်မာနိုင်ငံနိုင်ငံခြားရေးဝန်ကြီးဌာနက ကျင့်သုံးမယ့် မူဝါဒ ၅ ရပ် မှာလည်းပဲ သံတမန်ဆက်ဆံရေးနဲ့ပတ်သက်ပြီး (က) လွတ်လပ်၍ တက်ကြွပြီး ဘက်မလိုက်သော နိုင်ငံခြားရေး မူဝါဒနှင့်အညီ ကမ္ဘာ့ငြိမ်းချမ်းရေးနှင့် နိုင်ငံအချင်းချင်းမိတ်ဝတ်မပျက် ပေါင်းသင်းဆက်ဆံရေးကို ရှေးရှုပြီး ဒေသတွင်းနဲ့အခြားနိုင်ငံများ၊ ကမ္ဘာ့ကုလသမဂ္ဂအပါအဝင် နိုင်ငံတကာအဖွဲ့အစည်းများနှင့် တက်ကြွစွာ ဆက်လက်ပူးပေါင်းဆောင်ရွက်သွားရန်နှင့် ဆက်ဆံရေးတိုးမြှင့်ဆောင်ရွက်ပြီး နိုင်ငံတော် အကျိုးစီးပွား ဖြစ်ထွန်းရေး၊ (ခ) ပြည်ပနိုင်ငံများနဲ့လည်းကောင်း ဒေသတွင်းအာဆီယံနိုင်ငံများနှင့်သော်လည်းကောင်း ချစ်ကြည်ရင်းနှီးစွာဆက်ဆံလျက် နိုင်ငံတော်ရဲ့ အကျိုးစီးပွားကို ထိရောက်စွာအထောက် အကူပြုနိုင်ရန် သံတမန်နည်းလမ်းဖြင့် ညှိနှိုင်းဆောင်ရွက်ရေး၊ (ဂ) နိုင်ငံတော်ရဲ့ ဘဏ္ဍာငွေကို စနစ်တကျ အကျိုးရှိစွာ ခြိုးခြံချွေတာသုံးစွဲရေးဆိုတဲ့ အဓိကမူဝါဒကြီး ၃ ရပ် ပါဝင်နေတာကို တွေ့ရှိရပါတယ်။ သံတမန်ဆက်ဆံရေးလုပ်ကိုင်ခြင်းမှာ လုပ်ငန်းစဉ် ၄ ရပ်ရှိတာကိုလည်း လေ့လာတွေ့ရှိရပါတယ်။ ပထမအချက်ကတော့ နိုင်ငံတစ်ခုရဲ့ အကျိုးစီးပွားကိုယ်စားပြုခြင်းနဲ့ အဖွဲ့အစည်း၊ နိုင်ငံများအကြား ဘုံအကျိုးစီးပွားအတွက် ဆွေးနွေးညှိနှိုင်းမှုများဖြင့် ရည်မှန်းချက်များအကောင်အထည်ဖော်ကာ ထိပ်တိုက် ပဋိပက္ခများမှလည်း ရှောင်လွှဲနိုင်ရန်၊ နိုင်ငံကိုကိုယ်စားပြု၍ ညှိနှိုင်းဆွေးနွေးခြင်းဖြင့် သံတမန် ဆက်ဆံ ရေးမှာ အရေးအကြီးဆုံးဖြစ်ပါတယ်။ ကိုယ်စားလှယ်အဖွဲ့ ၂ ဖွဲ့ကြား ဆွေးနွေးညှိနှိုင်းမှုဟာ ဘုံအကျိုးစီးပွားကို ရှာဖွေနိုင်တဲ့အတွက် သံခင်းတမန်ခင်းမှာ အရေးပါတဲ့အချက်ဖြစ်ပြီး ညှိနှိုင်းဆွေးနွေးကြရာမှ အကျိုးတူ ဘုံစီးပွားကိုရှာဖွေနိုင်မှသာ ပြဿနာတစ်ရပ်အတွက် နှစ်ဖက်အကျိုးရှိနိုင်မှာဖြစ်တဲ့အပြင် ပူးပေါင်းအဖြေ ရှာနိုင်ပြီး ကျန်ရှိနေသေးတဲ့ အငြင်းပွားမှုတွေအပေါ်မှာ ပြေလည်စွာဆွေးနွေးနိုင်မှာဖြစ်တဲ့အပြင် အကြမ်းဖက်မှု တွေကိုလည်း ကာကွယ်တားဆီးနိုင်မှာဖြစ်ပါတယ်။ သံတမန်ဆက်ဆံရေးရဲ့ ဒုတိယလုပ်ငန်းစဉ်ကတော့ နိုင်ငံတော်ရဲ့ နိုင်ငံရေးရည်မှန်းချက်များ အကောင်အထည်အင်အင် သတင်းအချက်အလက်များ သယ်ဆောင်နိုင်သည် အကဲဖြတ်ခြင်းများကို ပြုလုပ်ကြရမှာဖြစ်ပါတယ်။ သံတမန်တို့ရဲ့ တာဝန်ဟာ သတင်းအချက်အလက်များ စုဆောင်းပြီး သက်ဆိုင်ရာအမိနိုင်ငံ နိုင်ငံခြားရေးဌာနကို ပြန်လည်ပေးပို့ရမှာဖြစ်ပြီး အဲဒီဌာနကလည်း ခွဲခြားသုံးသပ်နိုင်မှသာ နိုင်ငံတော်အတွက်မှန်ကန်သော နိုင်ငံခြားရေးမူဝါဒလမ်းကြောင်းကို ချမှတ်အကောင် အထည်ဖော်နိုင်မှာ ဖြစ်ပါတယ်ရှင်။ တတိယအချက်အနေနဲ့ကတော့ နိုင်ငံ ၂ နိုင်ငံအတွက် နိုင်ငံရေး၊ စီးပွားရေးနဲ့ ယဉ်ကျေးမှုလုပ်ငန်း တွေကို ပူးပေါင်းဆောင်ရွက်ခြင်းများကို ချဲ့ထွင်သွားဖို့ဖြစ်ပါတယ်။ သံတမန်ဆက်ဆံရေးရဲ့ နောက်ဆုံး လုပ်ငန်းစဉ်ကတော့ နိုင်ငံတကာတရားဥပဒေကိုလေ့လာစောင့်ကြည့်အားဖြည့်ပေးခြင်းပဲဖြစ်ပါတယ်ရှင်။ သံတမန်တစ်ဦးရဲ့ တာဝန်ဟာ နိုင်ငံတော်ရဲ့ အမျိုးသားအကျိုးစီးပွားကို မြင့်တက်စေပြီး တခြားနိုင်ငံများနဲ့ လည်း ဆက်ဆံမှုများအကောင်အထည်ဖော်သွားဖို့ဖြစ်ပါတယ်။ မြန်မာနိုင်ငံတော်ရဲ့ ဖွဲ့စည်းပုံအခြေခံဥပဒေပုဒ်မ ၄၁ ပါပြဋ္ဌာန်းချက်များနှင့်အညီ အစိုးရသစ်အနေနဲ့ ကမ္ဘာ့နိုင်ငံများအားလုံးနဲ့ ချစ်ကြည်စွာဆက်ဆံရေးနဲ့ ပူးပေါင်းဆောင်ရွက်မှုမြှင့်တင်ရေးအတွက် ကြိုးပမ်း ဆောင်ရွက်လျက်ရှိတယ် ဆိုတဲ့အကြောင်းကိုလည်း နိုင်ငံခြားရေးဝန်ကြီးဌာန၊ ဒုတိယဝန်ကြီး ရှင်းလင်း တင်ပြချက်အရ သိရှိရတဲ့အတွက် အခုလိုမျိုးအထက်ဖော်ပြပါ နိုင်ငံ ရ နိုင်ငံနဲ့ သံတမန် ဆက်သွယ်မှု တိုးချဲ့ပြုလုပ်ခြင်းကို ကြိုဆိုထောက်ခံရခြင်း ဖြစ်ပါတယ်ရှင်။ အဲဒီအပြင် အဲဒီနိုင်ငံ ရ နိုင်ငံနဲ့ သံတမန် ဆက်သွယ်ဆောင်ရွက်တဲ့နေရာမှာ အဲဒီနိုင်ငံများမှာ သီးခြားသံရုံးများ ဖွင့်လှစ်ထားရှိခြင်းမပြုဘဲ၊ အဲဒီနိုင်ငံ များနဲ့အနီးစပ်ဆုံး နိုင်ငံများမှာ ရုံးစိုက်တဲ့ မြန်မာသံအမတ်ကြီးများကိုပဲ ပူးတွဲ ခန့်အပ်သွားမှာ ဖြစ်တယ်လို့ ပြောတဲ့အတွက် နိုင်ငံတော်အတွက် ဘဏ္ဍာငွေ ခြိုးခြံချွေတာ သုံးစွဲရာရောက်စေတဲ့အတွက် အဲဒီအချက် ကိုလည်း ကြိုဆိုထောက်ခံပါတယ်။ သံရုံးများနဲ့ သံခင်းတမန်ခင်း အသုံးစရိတ်များဟာ ငွေကြေးအကုန်အကျများလွန်းလှတဲ့အတွက် OEDC နိုင်ငံများရဲ့ ထက်ဝက်ကျော်ဟာ ပြီးခဲ့တဲ့ ၁၀ နှစ်ကျော်ကာလအတွင်းမှာ သူတို့ရဲ့ သံတမန်ခင်း ခြေရာတွေကို လျှော့ချလာခဲ့တာကိုတွေ့ရပါတယ်။ ဒစ်ဂျစ်တယ် နည်းပညာခေတ် ရောက်လာတာနဲ့အမျှ ရှေးအစဉ်အလာအရ သံရုံးတွေဟာ အလုပ်သိပ်မဖြစ်တော့ဘဲ နည်းပညာကို အသုံးပြုပြီး သတင်းအချက်အလက် ရရှိမှုနှုန်းက သံရုံးတွေကတစ်ဆင့်ရရှိတဲ့ သတင်းရရှိမှုနှုန်းထက် ပိုပြီးမြန်ပါတယ်။ ဒါကြောင့်မို့လို့ သြစတြီးယား၊ ကနေဒါ၊ နယ်သာလန်နဲ့ ယူကေနိုင်ငံတို့ဟာဆိုရင် သံရုံးအသုံးစရိတ်တွေကို ဖြတ်တောက် လျှော့ချတဲ့ မူဝါဒကိုကျင့်သုံးပြီး သံရုံးများပူးတွဲဖွင့်လှစ်ခြင်းကို ကျင့်သုံးလာကြပါတယ်။ နိုင်ငံတကာနဲ့ ဆက်ဆံရေး ပို၍ကောင်းမွန်တိုးတက်လာတာဟာ နိုင်ငံတော်တိုးတက်ကြီးပွား ဖွံ့ဖြိုးမှုအတွက် လိုအပ်ချက် တွေကို ဖြည့်ဆည်းပေးနိုင်မှုမှာ အပါအဝင်ဖြစ်ပါတယ်ရှင်။ နိုင်ငံတော်တည်ဆောက်ရေးအတွက်ကိုလည်းများစွာ အထောက်အကူရရှိစေနိုင်မှာ ဖြစ်ပါတယ်။ အထူးသဖြင့် ကျွန်မတို့နိုင်ငံမှာလို ဒီမိုကရေစီနိုင်ငံကို ကူးပြောင်းနေတဲ့ဆွေနိုင်ငံများစွာ ရှိခြင်းဟာ နှစ်နိုင်ငံအကြား ကဏ္ဍပေါင်းစုံပူးပေါင်းဆောင်ရွက်ရေးမှာ များစွာအကျိုးဖြစ်ထွန်းစေမှာ ဖြစ်တဲ့ အတွက် နိုင်ငံ ရ နိုင်ငံအကြား သံတမန်အဆက်အသွယ်ထူထောင်ခွင့်ပြုရန် အဆိုပြုချက်ကို ပြည်ထောင်စု လွှတ်တော်က အတည်ပြုပေးပါရန် လေးနက်စွာ ထောက်ခံတင်ပြရင်း နိဂုံးချုပ်အပ်ပါတယ်ရှင်။ အားလုံးကို ကျေးဇူးတင်ပါတယ်ရှင်။</speech>
<speech type="speaker">ဒေါ်အေးအေးမူ(ခေါ်)ဒေါ်ရှားမီး ကလေးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1409">ဒေါ်အေးအေးမူ(ကလေးမဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုအဆင့်အဖွဲ့ အစည်းဝင်များ၊ ပြည်ထောင်စု လွှတ်တော်ကိုယ်စားလှယ်များ၊ ဧည့်သည်တော်များ အားလုံးမင်္ဂလာပါလို့ နှုတ်ခွန်းဆက်သပါတယ်။ ကျွန်မကတော့ စစ်ကိုင်းတိုင်းဒေသကြီး၊ ကလေးမဲဆန္ဒနယ်၊ ပြည်သူ့လွှတ်တော်ကိုယ်စားလှယ် ဒေါ်အေးအေးမူ (ခေါ်) ဒေါ်ရှားမီး ဖြစ်ပါတယ်။ ကျွန်မအနေနဲ့ နိုင်ငံတော်သမ္မတကြီးထံမှ ၁၆-၂-၂၀၁ရ နှင့် ၂၃-၂-၂၀၁ရ တွင် ပြည်ထောင်စုလွှတ်တော်သို့ ပေးပို့ထားသော မြန်မာနိုင်ငံနှင့် နိုင်ငံ ရ နိုင်ငံတို့ကြား သံတမန်ဆက်သွယ်ရေး ထူထောင်ရန်ကိစ္စနှင့်စပ်လျဉ်းပြီး လှိုက်လှိုက်လှဲလှဲ ကြိုဆိုထောက်ခံဆွေးနွေးသွားမှာ ဖြစ်ပါတယ်ရှင်။ လေးစားအပ်ပါသော နာယကကြီးရှင့်။ ကျွန်မတို့မြန်မာနိုင်ငံဟာ လွန်ခဲ့သောနှစ်ပေါင်းများစွာ ကတည်းက ကမ္ဘာ့နိုင်ငံများနှင့် မိတ်ဝတ်မပျက် သံခင်းတမန်ခင်းများနဲ့ ဆက်သွယ်ပေါင်းကူးပြီး သိက္ခာရှိစွာ ရပ်တည်နိုင်ခဲ့တဲ့ နိုင်ငံဖြစ်ခဲ့ပါတယ်။ ဒီလိုသံခင်းတမန်ခင်း ဆက်သွယ်ဆောင်ရွက်ခဲ့ရာမှာ မြန်မာ့သမိုင်းတွင် အလွန်ထင်ရှားတဲ့ အောင်မြင်မှုတစ်ခုကတော့ ပုဂံခေတ် နရသီဟပတေ့မင်းလက်ထက် ၁၂၁၁ ခုနှစ် များမှာ မွန်ဂိုတို့နှင့် ဖြစ်ပွားခဲ့တဲ့ကျူးကျော်စစ်ကို ငြိမ်းအေးစေရန် သံတမန်နည်းဖြင့် ညှိနှိုင်းဆောင်ရွက်နိုင်ခဲ့တဲ့ သံတမန်ကြီး အရှင်ဓိသာပါမောက်ဟာဆိုရင် ကျွန်မတို့မြန်မာနိုင်ငံရဲ့ သံတမန်ဆက်သွယ်ရေး သမိုင်းမှာ အလွန်ထင်ရှားကျော်ကြားတဲ့ မီးရှူးတန်ဆောင်ကြီးဖြစ်ကြောင်း ကျွန်မအနေနဲ့ ဂုဏ်ပြုပြောကြားလိုပါတယ်ရှင့်။ နာယကကြီးရှင့်။ တစ်နိုင်ငံနဲ့တစ်နိုင်ငံ သံတမန်ဆက်သွယ်ရေး ဖွံ့ဖြိုးမှုအားနည်းနေသေးတဲ့ လွန်ခဲ့တဲ့ရာစုနှစ်ပေါင်းများစွာကတည်းက နိုင်ငံအချင်းချင်းဆက်ဆံရေးကို အလေးနက်ထားဆောင်ရွက် ခဲ့တဲ့သမိုင်းရှိခဲ့တဲ့ ကျွန်မတို့နိုင်ငံဟာ ဒီဘက်ခေတ်သစ်လို့ပြောရမယ့် ၁၉၄၈ ခုနှစ်၊ လွတ်လပ်ရေးရပြီး နိုင်ငံကို ပြန်လည်ထူထောင်နိုင်ခဲ့တဲ့ည်း ကမ္ဘာ့နိုင်ငံများနဲ့ ဆက်ဆံရာမှာ လွပ်လပ်၍ တက်ကြွသော ဆက်ဆံရေးကို အခြေခံမူအဖြစ်ခံယူကာ ချမှတ်ပြီး ခေတ်အဆက်ဆက်တိကျစွာ ဆောင်ရွက်ခဲ့တဲ့အတွက် ကျွန်မတို့နိုင်ငံဟာ အခုဆိုရင် သံတမန်ဆက်သွယ်ထူထောင်ထားရှိပြီး ၁၁၄ နဲ့ ဆောင်ရွက်ဆဲ ၂ နိုင်ငံ၊ ပေါင်း ၁၁၆ နိုင်ငံနှင့် အခုလတ်တလောမှာ နိုင်ငံတော်သမ္မတကြီးရဲ့ သံတမန်စွမ်းရည်ပြည့်ဝမှုကြောင့် နိုင်ငံ ရ နိုင်ငံ ကပါ သံတမန်ဆက်သွယ်ထူထောင်နိုင်ရန် ကမ်းလှမ်းခဲ့ပြီးဖြစ်တဲ့အတွက် ဒီနိုင်ငံတွေနဲ့သာ သံတမန် ဆက်သွယ်ထူထောင်ထားနိုင်ခဲ့မယ်ဆိုရင် ကျွန်မတို့နိုင်ငံဟာ နိုင်ငံပေါင်း ၁၂၃ နိုင်ငံနှင့် သံတမန် ဆက်သွယ်ရေး ထူထောင်နိုင်မှာဖြစ်လို့ ဂုဏ်ယူဝင့်ကြွားဖွယ်ကောင်းတဲ့ နိုင်ငံကြီးတစ်နိုင်ငံ ဖြစ်လာတော့မှာ ဖြစ်ပါတယ်ရှင့်။ နာယကကြီးရှင့်။ ကျွန်မတို့နိုင်ငံနဲ့ သံတမန်ဆက်သွယ်ဆောင်ရွက်ပြီးဖြစ်တဲ့ ၁၁၆ နိုင်ငံနှင့် နိုင်ငံ တွေရဲ့ တည်နေရာနဲ့ တိုက်ကြီးများအလိုက် ခွဲခြားကြည့်မယ်ဆိုရင် အာရှတိုက်မှာ ၄၂ နိုင်ငံ၊ ဥရောပတိုက်မှာ ၄၀ နိုင်ငံ၊ မြောက်အမေရိကားနိုင်ငံမှာ ၃ နိုင်ငံ၊ တောင်အမေရိကားတိုက်မှာ ၉ နိုင်ငံ၊ အာဖရိကတိုက်မှာ ၁၃ နိုင်ငံ၊ ပင်လယ်သမုဒ္ဒရာပိုင်းဒေသကြီးများက ၈ နိုင်ငံနှင့် သြစတြေးလျတိုက်နိုင်ငံမှ ၁ နိုင်ငံဆိုပြီးရှိတာကို တွေ့ကြ ရမှာဖြစ်ပါတယ်။ အခုလတ်တလော နိုင်ငံတော်သမ္မတကြီးအဆိုပြုထားတဲ့ နိုင်ငံ ရ နိုင်ငံရဲ့ အခြေအနေ အချက်အလက်တွေကို လေ့လာကြည့်မယ်ဆိုလို့ရှိရင် ဥရောပတိုက်မှာ ၂ နိုင်ငံ၊ အာဖရိကတိုက်မှာ ၂ နိုင်ငံ၊ ပင်လယ်သမုဒ္ဒရာဒေသကြီးများမှ ၂ နိုင်ငံနှင့် တောင်အမေရိကားတိုက်မှ ၁ နိုင်ငံဆိုပြီး တွေ့ရပါတယ်ရှင့်။ ဒီနိုင်ငံတွေအားလုံးဟာ ဖွံ့ဖြိုးဆဲနိုင်ငံများဖြစ်ပြီး ဒေသတွင်းငြိမ်းချမ်းရေးလုပ်ငန်းစဉ်များမှာ တက်ကြွစွာ ပါဝင်ဆောင်ရွက်ခဲ့ကြတဲ့ နိုင်ငံများဖြစ်သလို ကမ္ဘာ့နိုင်ငံများနဲ့ ဆက်ဆံရေးသမိုင်းမှာလည်းကောင်း သတင်းနဲ့ ကျော်ကြားတဲ့နိုင်ငံများ ဖြစ်ကြပါတယ်ရှင့်။ ဒါ့အပြင် ကျွန်မတို့ နိုင်ငံနှင့် သံတမန်ဆက်သွယ်မှုနည်းနေ သေးတဲ့ ကမ္ဘာ့တိုက်ကြီးများမှ နိုင်ငံများဖြစ်နေတာကြောင့်လည်း ကျေနပ်အားရပါတယ်ရှင့်။ နာယကကြီးရှင့်။ အထက်မှာတင်ပြခဲ့သလို ကျွန်မတို့နိုင်ငံဟာ လွတ်လပ်၍တက်ကြွသော နိုင်ငံခြားရေး မူကို အခြေခံပြီးတော့ ကမ္ဘာ့နိုင်ငံများအားလုံးနဲ့ မိတ်ဝတ်မပျက် ဆက်သွယ်ဆောင်ရွက်ခြင်းဖြင့် ပညာရပ် ဆိုင်ရာ အသိအမြင်များကြွယ်ဝပြီး ဖွံ့ဖြိုးတိုးတက်ရေးအတွက် အထောက်အကူပြုမှာ ဖြစ်ပါတယ်။ ဒါ့အပြင် ကမ္ဘာ့ပြည်သူများအကြားမှာရှိတဲ့ မတူကွဲပြားတဲ့ ယဉ်ကျေးမှုရေးရာကိစ္စများမှာလည်းကောင်း၊ ကျွန်မတို့နှင့် သင့်တော်လျောက်ပတ်တဲ့ ယဉ်ကျေးမှုများကို လေ့လာမှီငြမ်းပြီး ပိုမိုတိုးတက်ကောင်းမွန်အောင် ဆောင်ရွက် နိုင်မှာလည်း ဖြစ်ပါတယ်။ ကျွန်မတို့နိုင်ငံရဲ့ ရာစုနှစ်ပေါင်းများစွာ ပြုစုထိန်းသိမ်းစောင့်ရှောက် လာခဲ့တဲ့ စာပေ၊ ဂီတ၊ ပန်းချီ၊ ဗိသုကာ အစရှိတဲ့ ယဉ်ကျေးမှုကဏ္ဍပေါင်းစုံကိုလည်း ချစ်ကြည်ရင်းနှီးစွာ မျှဝေပေးနိုင် တော့မှာဖြစ်တဲ့အတွက် ကြည်နူးပီတိဖြစ်ရပါတယ်ရှင့်။ နာယကကြီးရှင့်။ အခုလိုနိုင်ငံကြီး ရ နိုင်ငံနှင့် ထပ်မံပြီး သံတမန်ဆက်သွယ်ဆောင်ရွက်ခြင်းဖြင့် အရေးကြီးတဲ့ အကျိုးကျေးဇူးတစ်ခုကိုလည်း ထပ်မံရရှိနိုင်ပါသေးတယ်ရှင့်။ အဲ့ဒါကတော့ တိုင်းပြည်တွေရဲ့ နယ်နိမိတ်တွေကို လွယ်ကူစွာဖြတ်ကျော်ပြီး အရှိန်အဟုန်ပြင်းစွာ ဒုက္ခပေးလာနိုင်တဲ့ နိုင်ငံတကာအကြမ်းဖက် လုပ်ရပ်များကို တားဆီးကာကွယ်ရာမှာ ကျွန်မတို့တစ်နိုင်ငံတည်း ဆောင်ရွက်လို့မရနိုင်ပါဘူးရှင့်။ ငြိမ်းချမ်းစွာ အတူယှဉ်တွဲနေထိုင်လိုတဲ့ ကမ္ဘာ့နိုင်ငံများအားလုံးနှင့် အပြန်အလှန် တာဝန်သိစွာ လက်တွဲဆောင်ရွက် သွားမှသာ အောင်မြင်နိုင်မှာဖြစ်ပါတယ်။ ဒါကြောင့် နိုင်ငံတော်သမ္မတကြီး အဆိုပြုတင်ပြထားတဲ့ နိုင်ငံ ရ နိုင်ငံ ဖြစ်တဲ့ (၁) The Holy See (ဗာတီကန်နန်းတော်နိုင်ငံ)၊ (၂) ဂီနီသမ္မတနိုင်ငံ၊ (၃) မော်လ်တာ သမ္မတနိုင်ငံ၊ (၄) အီကွေဒါသမ္မတနိုင်ငံ၊ (၅) ဆေးရှဲလ်သမ္မတနိုင်ငံ၊ (၆) လိုက်ဘေးရီးယားသမ္မတနိုင်ငံနှင့် (၇) မာရှယ် ကျွန်းစုသမ္မတနိုင်ငံများနှင့် သံတမန်ဆက်သွယ်ဆောင်ရွက်ရန် တင်ပြထားမှုအား လေးနက်တည်ကြည်စွာ ထောက်ခံအပ်ပါတယ်ရှင့်။ ကျေးဇူးတင်ပါတယ်။</speech>
<speech type="speaker">ဒုတိယဗိုလ်မှူးကြီးသန့်ဇင် တပ်မတော်သားပြည်သူ့လွှတ်တော် ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဒုတိယဗိုလ်မှူးကြီးသန့်ဇင်(တပ်မတော်သားပြည်သူ့လွှတ်တော် ကိုယ်စားလှယ်)</mp>အားလုံး မင်္ဂလာပါခင်ဗျာ။ ကျွန်တော်ကတော့ တပ်မတော်သားပြည်သူ့လွှတ်တော် ကိုယ်စားလှယ် ဒုတိယဗိုလ်မှူးကြီး သန့်ဇင် ဖြစ်ပါတယ်။ နိုင်ငံတော်သမ္မတထံမှ ပြည်ထောင်စုလွှတ်တော်နာယကထံသို့ ပေးပို့ထားတဲ့ မြန်မာနိုင်ငံနဲ့ နိုင်ငံ (၇) နိုင်ငံကြား သံတမန်အဆက်အသွယ်ထူထောင်ရေးကိစ္စနှင့်စပ်လျဉ်းပြီး ထောက်ခံအကြံပြု ဆွေးနွေးသွားမှာ ဖြစ်ပါတယ်။ Power Point သုံးစွဲခွင့်ပြုပါခင်ဗျာ။ နာယကကြီးခင်ဗျာ။ နိုင်ငံတော်ဖွဲ့စည်းပုံ အခြေခံဥပဒေ ၂၀၀၈ ၊ ပုဒ်မ ၄၁ မှာ နိုင်ငံတော်သည် လွတ်လပ်၍ တက်ကြွပြီး ဘက်မလိုက်သော နိုင်ငံခြားရေးမူဝါဒကို ကျင့်သုံးသည်။ ကမ္ဘာ့ငြိမ်းချမ်းရေးနှင့် နိုင်ငံအချင်းချင်း မိတ်ဝတ်မပျက် ပေါင်းဖက်ဆက်ဆံရေးကို ရှေးရှုသည်။ နိုင်ငံအချင်းချင်း ငြိမ်းချမ်းစွာ အတူယှဉ်တွဲနေထိုင်ရေးမူများကို စောင့်ထိန်းသည်ဟု နိုင်ငံခြားရေးမူဝါဒကို ပြဋ္ဌာန်းထားသည်နှင့်အညီ ကမ္ဘာ့နိုင်ငံများနဲ့ ချစ်ကြည်ရင်းနှီးစွာ ဆက်ဆံလျက်ရှိပါတယ်။ ကမ္ဘာ့နိုင်ငံများနဲ့ မိတ်ဝတ်မပျက် ပေါင်းသင်း ဆက်ဆံလျက်ရှိပြီး သံတမန်ဆက်သွယ်မှုများကို တိုးချဲ့လျက်ရှိရာ ယခုအခါ နိုင်ငံပေါင်း ၁၁၄ နိုင်ငံနှင့် သံတမန်ဆက်သွယ်မှု ထူထောင်ထားပြီး ဖြစ်ပါတယ်။ နောက်ဆုံး သံတမန်ဆက်သွယ်မှု ထူထောင်ခဲ့တဲ့ နိုင်ငံကတော့ အီသီယိုးပီးယား နိုင်ငံဖြစ်ပါတယ်။ သံတမန်ဆက်သွယ်မှု ထူထောင်ခြင်းဖြင့် နှစ်နိုင်ငံကြားနှင့် ကမ္ဘာ့နိုင်ငံများအကြား ကဏ္ဍပေါင်းစုံ ပူးပေါင်းဆောင်ရွက်ရေးနှင့် ပိုမိုတိုးတက်အောင်မြင်မှု အကျိုး ကျေးဇူးများရရှိနိုင်မှာ ဖြစ်ပါတယ်။ မိတ်ဆွေနိုင်ငံများ ပိုမိုများပြားလာခြင်းအားဖြင့် ကမ္ဘာ့နိုင်ငံများအကြား၊ ကုလသမဂ္ဂကဲ့သို့သော နိုင်ငံတကာ အဖွဲ့အစည်းများအကြား၊ အသိုင်းအဝိုင်းများအကြားမှာ ပိုမိုရင်းနှီး ချစ်ကြည်မှု ရရှိလာမှာ ဖြစ်ပါတယ်။ နာယကကြီးခင်ဗျာ။ သံတမန်ဆက်သွယ်ရေး ထူထောင်နိုင်ရန်အတွက် အဆိုပြု ကမ်းလှမ်းလာတဲ့ နိုင်ငံတွေကတော့ ဂီနီသမ္မတနိုင်ငံ၊ မော်လ်တာသမ္မတနိုင်ငံ၊ အီကွေဒေါသမ္မတနိုင်ငံ၊ ဆေးရှဲသမ္မတ နိုင်ငံ၊ လိုက်ဘေးရီးယားသမ္မတနိုင်ငံ၊ မာရှယ်ကျွန်းစုသမ္မတနိုင်ငံနဲ့ The Holy See (ခေါ်) ဗာတီကန် နန်းတော်တို့ ဖြစ်ပါတယ်။ သံတမန်ဆက်သွယ်မှုထူထောင်ခြင်းဖြင့် နိုင်ငံရဲ့ အကျိုးစီးပွားကို ပိုမိုတိုးမြှင့် နိုင်တဲ့ အကျိုးကျေးဇူးတွေရရှိမှာ ဖြစ်ပါတယ်။ ကုလသမဂ္ဂအဖွဲ့ဝင် နိုင်ငံအရေအတွက်ဟာ ၁၉၃ နိုင်ငံ ဖြစ်ပြီး မြန်မာနိုင်ငံနှင့်သံတမန်ဆက်သွယ်မှု ထူထောင်ထားတဲ့ နိုင်ငံဟာ ယခု (၇) နိုင်ငံပါ ထည့်သွင်း တွက်ချက်ပါမှ ၁၂၁ နိုင်ငံ ရှိလာမှာ ဖြစ်ပါတယ်။ ဒေသတွင်းနဲ့ အိမ်နီးချင်းနိုင်ငံများကို လေ့လာကြည့်မယ် ဆိုရင် ကမ္ဘောဒီးယားနိုင်ငံဟာ နိုင်ငံပေါင်း ၁၅၀ နှင့်လည်းကောင်း၊ လာအိုနိုင်ငံဟာ နိုင်ငံပေါင်း ၁၃၄ နိုင်ငံ နှင့်လည်းကောင်း သံတမန်အဆက်အသွယ် ထူထောင်ထားပြီးဖြစ်တာ တွေ့ရမှာဖြစ်ပါတယ်။ သံတမန်ဆက်သွယ်ထူထောင်ရန် ကမ်းလှမ်းလာတဲ့ နိုင်ငံများဟာ ပထဝီအနေအထားအရ မိမိ နိုင်ငံနှင့် အလှမ်းကွာဝေးသဖြင့် နှစ်နိုင်ငံချင်း စီးပွားရေး၊ လူမှုရေးဆက်ဆံမှုတွင် အခြားနိုင်ငံများနှင့် နှိုင်းယှဉ်ပါက များစွာနီးကပ်မှုမရှိသော်လည်း နိုင်ငံတကာမျက်နှာစာမှာ အပြန်အလှန် ရင်းနှီးကူညီမှုများ ရရှိလာနိုင်မှာ ဖြစ်ပါတယ်။ နာယကကြီးခင်ဗျာ။ သံတမန်ဆက်ဆံရေးဆိုင်ရာ ဗီယင်နာ(Vienna) ကွန်ဗင်းရှင်း ၁၉၆၁၊ အပိုဒ်(၃) မှာ သံတမန်၏ လုပ်ငန်းတာဝန်များကို ပြဋ္ဌာန်းထားပါတယ်။ ၎င်းတို့ကတော့ လက်ခံသည့် နိုင်ငံတွင် စေလွှတ်သည့်နိုင်ငံကို ကိုယ်စားပြုခြင်း၊ လက်ခံသည့်နိုင်ငံတွင် စေလွှတ်သည့် နိုင်ငံနှင့် ၎င်း၏ နိုင်ငံသားတို့၏ အကျိုးသက်ဆိုင်ခွင့်များကို အပြည်ပြည်ဆိုင်ရာဥပဒေက ခွင့်ပြုထားသည့် အကန့်အသတ် အတွင်း ကာကွယ်စောင့်ရှောက်ခြင်း၊ လက်ခံသည့်နိုင်ငံအစိုးရနှင့် စေ့စပ်ဆွေးနွေးခြင်း၊ လက်ခံသည့်နိုင်ငံရှိ အခြေအနေများနှင့် အဖြစ်အပျက်များကို သိရှိအောင် တရားသောနည်းလမ်းများဖြင့် လေ့လာစုံစမ်းခြင်းနှင့် ယင်းတို့နှင့်စပ်လျဉ်း၍ စေလွှတ်သည့်နိုင်ငံအစိုးရထံသို့အစီရင်ခံခြင်း၊ စေလွှတ်သည့် နိုင်ငံနှင့် လက်ခံသည့် နိုင်ငံအချင်းချင်း ချစ်ကြည်စွာဆက်ဆံရေးကို တိုးတက်ကောင်းမွန်စေရန် ဆောင်ရွက်ခြင်းနှင့် ယင်းတို့၏ စီးပွားရေး၊ ယဉ်ကျေးမှုနှင့် သိပ္ပံပညာဆိုင်ရာဆက်ဆံမှုတို့ကို ဖွံ့ဖြိုးထွန်းကားစေရန် ဆောင်ရွက်ခြင်းဖြစ်ပါတယ်။ သံတမန်ဆက်ဆံရေးကဏ္ဍ တိုးမြှင့်ခြင်းဖြင့် နိုင်ငံတော်၏ နိုင်ငံရေး၊ စီးပွားရေး၊ ကုန်သွယ်ရေး၊ သိပ္ပံနှင့်နည်းပညာ၊ စွမ်းအင်နဲ့ စိုက်ပျိုးရေးစတဲ့ ကဏ္ဍအသီးသီး ဘက်စုံဖွံ့ဖြိုးတိုးတက်လာနိုင်ခြင်း၊ ပြည်ပရောက် မိမိနိုင်ငံသားများ၏ အကျိုးကိုကာကွယ်စောင့်ရှောက်ပေးနိုင်ခြင်း၊ အကူအညီများကို ထိရောက်စွာပေးနိုင်ခြင်း၊ မြန်မာကို နိုင်ငံတကာမှ လေးစားအသိအမှတ်ပြု လာပြီး ကမ္ဘာလှည့်ခရီးသွား လုပ်ငန်းများ ပိုမိုဖွံ့ဖြိုးလာခြင်းဆိုတဲ့ အကျိုးကျေးဇူးများကိုလည်း ဆက်လက်ရရှိလာနိုင်မှာ ဖြစ်ပါတယ်။ နိုင်ငံတော်ဖွဲ့စည်းပုံ အခြေခံဥပဒေ ပုဒ်မ ၂၀၆ မှာ နိုင်ငံတော်သမ္မတသည် ပြည်ထောင်စုလွှတ်တော်၏ သဘောတူညီချက်ဖြင့် နိုင်ငံခြားတိုင်းပြည်များနှင့် သံတမန်ဆက်သွယ်မှု ပြုနိုင်ကြောင်း ပြဋ္ဌာန်းထား ပါတယ်။ သံတမန်ဆက်သွယ်မှု ထူထောင်ခြင်းဖြင့် တစ်နိုင်ငံချင်းစီနှင့် ချစ်ကြည်ရေးတိုးတက်မည့်အပြင် အလယ်တနယ်ပယ်တင် အကောင်းကံ ပါင်းတင်က်၌ တက်မယ် အကျိုးကျေးဇူးများ ရရှိမှာဖြစ်ပါတဲ့အတွက် ပြည်ထောင်စုလွှတ်တော်ကြီးက သဘောတူသင့်ပါကြောင်း ထောက်ခံတင်ပြအပ်ပါတယ်။ သံရုံးအသစ်များဖွင့်လှစ်လျှင် နိုင်ငံခြားသုံးငွေ ကုန်ကျစရိတ် တိုးတက် လာမှာဖြစ်တဲ့အတွက် လက်ရှိဘတ်ဂျက်ကို စနစ်တကျ ခြိုးခြံချွေတာ သုံးစွဲနေရချိန်မှာ စဉ်းစားသင့်တဲ့ အချက် ဖြစ်ပါတယ်။ သံတမန်ဆက်သွယ်ရေး ထူထောင်မှုဆိုင်ရာ ပူးတွဲကြေညာချက်ကို ချုပ်ဆိုပြီးနောက် ယင်းနိုင်ငံ များနှင့် အနီးစပ်ဆုံးနိုင်ငံများမှာ ရုံးစိုက်သော မြန်မာသံအမတ်ကြီးများအား ပူးတွဲခန့်အပ်သွားမည်ဟု ပြည်ထောင်စုဒုတိယဝန်ကြီးက ရှင်းလင်းခဲ့တာကို ကြိုဆိုပါတယ်။ သံအမတ်ကြီးများ ပူးတွဲခန့်အပ်၍ လုပ်ငန်းဆောင်တာများ ဆောင်ရွက်စေသည့်တိုင် အတိုင်းအတာတစ်ခုအထိ ကုန်ကျစရိတ်များ ရှိလာမှာ ဖြစ်တဲ့အတွက် စနစ်တကျကြိုတင်စီမံဆောင်ရွက်သွားနိုင်ရန်လည်း လိုအပ်မှာဖြစ်ပါတယ်။ နောင်အနာဂတ် မှာတော့ သီးခြားသံရုံးများ ဖွင့်လှစ်သွားနိုင်ရေးကို စီမံဆောင်ရွက်သင့်ပါကြောင်း အကြံပြုတင်ပြရင်း နိဂုံးချုပ်ပါတယ်။ အားလုံးကို ကျေးဇူးတင်ပါတယ်။ Power Point ကို နောက်ဆက်တွဲဖြင့် ဖော်ပြထားပါသည်။</speech>
<speech type="speaker">ဦးဇော်သိန်း ဝါးခယ်မမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1613">ဦးဇော်သိန်း(ဝါးခယ်မမဲဆန္ဒနယ်၊ ဧရာဝတီတိုင်းဒေသကြီး)</mp>လေးစားအပ်တဲ့ ပြည်ထောင်စုလွှတ်တော် နာယကကြီး၊ ပြည်သူ့လွှတ်တော် ဥက္ကဋ္ဌကြီး၊ ပြည်ထောင်စုဝန်ကြီးများနဲ့ လွှတ်တော်ကိုယ်စားလှယ်ကြီးများကို မင်္ဂလာပါလို့ နှုတ်ခွန်းဆက်သဂါရဝပြုပါတယ်။ ဝါးခယ်မမဲဆန္ဒနယ် ပြည်သူ့လွှတ်တော်ကိုယ်စားလှယ် ကျွန်တော် ဇော်သိန်းက မြန်မာနိုင်ငံနဲ့ နိုင်ငံ ရ နိုင်ငံအကြား သံတမန် အဆက်အသွယ် ထူထောင်ရေးကိစ္စနဲ့ ထူထောင်သင့်ပါကြောင်း ထောက်ခံဆွေးနွေးသွားမှာ ဖြစ်ပါတယ်။ လေးစားအပ်တဲ့ နာယကကြီးခင်ဗျား။ ၂၁ ရာစုထဲ ထဲထဲဝင်ဝင် ဝင်ရောက်လာတော့ ကမ္ဘာတစ်ဝန်းမှာ သံရုံးတွေရှိသင့်လား မရှိသင့်လားဆိုပြီး ငြင်းခုံမှုတွေ ပေါ်ထွက်လာပါတယ်။ စီးပွားရေးဆုတ်ယုတ်မှု တွေနဲ့အတူ နိုင်ငံတော်တော်များများဟာ အခြားနိုင်ငံထဲမှာရှိတဲ့ သူတို့ရဲ့ သံရုံးတွေကို လျှော့ပစ်ရပါတယ်။ ဖွံ့ဖြိုးစနိုင်ငံတွေမှာလည်း မိမိတို့နိုင်ငံမှာ ဝင်ငွေကွာခြားမှု၊ ဆင်းရဲမှု၊ နိမ့်ကျတဲ့ လူနေမှုစနစ်တွေကြောင့် နိုင်ငံရပ်ခြားမှာရှိတဲ့ သံရုံးတွေ ကောင်းမွန်စွာ လည်ပတ်ဖို့ဆိုတာ အလွန် ခက်ခဲပါတယ်။ Globalizaton နဲ့ IT နည်းပညာတွေ အလွန်အမြန်တိုးတက်လာတာတွေကြောင့် လူသန်းပေါင်းများစွာတို့ အလျင်အမြန် ဆက်သွယ်နိုင်ကြပြီဖြစ်ပါတယ်။ ပုံမှန်သံရုံးတွေရဲ့ လုပ်ငန်းက ဒီလိုပြောင်းလဲမှုကို မျက်ကွယ်ပြုလို့ မရ ပါဘူး။ ဗြိတိသျှသံတမန် Carne Ross က ဒီအချက်ကို အလေးအနက်ထောက်ပြပြီး သမာရိုးကျ သံရုံး တွေဟာ ယနေ့ခေတ် စိတ်ခေါ်မှုတွေနဲ့ မသင့်တော်တော့ဘူးလို့ မှတ်ချက်ပြုထားပါတယ်။ သံအမတ်ကြီးတွေ၊ သံရုံးဝန်ထမ်းတွေ၊ လုံခြုံရေးအမှုထမ်းတွေထားပြီး ဒေါ်လာသန်းနဲ့ချီ ကုန်မယ့် 3203: sae:q3almö:sancozi sao: 232 docozoss Smart phone cozi email cozi video call စည်းဝေးခြင်းနည်းပညာတွေနဲ့ တစ်ယောက်နဲ့တစ်ယောက် တစ်ဖွဲ့နဲ့တစ်ဖွဲ့ တိုက်ရိုက်ဆက်သွယ် နိုင်ကြပြီ ဖြစ်ပါတယ်။ တစ်ယောက်နဲ့တစ်ယောက် လူချင်းနှီးနှောဖလှယ်ဖို့ ယခုအခါ လေကြောင်းကနေသွားပြီး နေ့မကူးတဲ့ တွေ့ဆုံဆွေးနွေးနိုင်ကြပြီဖြစ်ပါတယ်။ အထူးသံတမန်တွေ စေလွှတ်ခြင်းအားဖြင့်လည်း သံရုံးကြီးတစ်ရုံးထားတာထက် အများကြီးသက်သာမှာဖြစ်ပါတယ်။ အင်တာနက်ကလည်း သတင်းအချက် အလက်များ စုဆောင်းခြင်း၊ နိုင်ငံတကာကိစ္စများကို စောင့်ကြည့်ခြင်းတွေ လွယ်ကူစွာလုပ်နိုင်ပြီဖြစ် ကမ္ဘာ့ခေါင်းဆောင်တွေဖြစ်တဲ့ အိန္ဒိယဝန်ကြီးချုပ် Narendrc Mudi, အမေရိကန်သမ္မတ Donald Trump တို့က သူတို့ရဲ့ အမြင်တွေ၊ ယူဆချက်တွေကို သံရုံးတွေ သံအမတ်တွေကို မဖြတ်သန်းဘဲ Twitter, Facebook, Instragram ကနေ ပြည်တွင်းပြည်ပလူထုတွေနဲ့ ဆက်သွယ်နေပြီဖြစ်ပါတယ်။ သံရုံးတွေရဲ့ ရပ်တည်မှုကို အဓိက စိန်ခေါ်မှုက လုံခြုံရေးပဲ ဖြစ်ပါတယ်။ သံရုံးတော်တော်များများဟာ လုံခြုံရေးစိတ်မချတဲ့ Libya, Syria, Yemen မှာ သံရုံးတွေ ပိတ်ခဲ့ပြီဖြစ်ပါတယ်။ ဒီနိုင်ငံတွေလောက် မစိုးရိမ်ရတဲ့ နိုင်ငံတွေမှာတော့ ကြပ်တည်းတဲ့ လုံခြုံရေးအစီအမံတွေကြောင့် သံတမန်ရဲ့ သွားလာမှုကို ထိန်းချုပ်ထားတဲ့အတွက် နိုင်ငံကို ကိုယ်စားပြုတဲ့လုပ်ငန်းတွေ ဆောင်ရွက်ဖို့ အလွန်ခက်ခဲနေပါတယ်။ လေးစားအပ်တဲ့ နာယကကြီးခင်ဗျာ။ ဒါပေမယ့် သံရုံးတွေ၊ သံတမန်တွေ မရှိရင်မဖြစ်နိုင်ပါဘူးလို့ ခိုင်ခိုင်မာမာ ငြင်းခုန်ကြတဲ့ ပညာရှင်တွေလည်း ရှိပါတယ်။ အိမ်ရှင်နိုင်ငံနဲ့ သံတမန်များ ပုဂ္ဂိုလ်ချင်း ရင်းရင်းနှီးနှီး ဆက်သွယ်ဖို့ဟာ သံရုံးတွေမရှိမဖြစ်ဖြစ်ပါတယ်။ သံတမန်ကောင်းတွေကသာ အိမ်ရှင် နိုင်ငံရဲ့ ပြည်တွင်းနိုင်ငံရေးသမားတွေ အာဏာပြိုင်မှုကို မှန်ကန်စွာသုံးသပ်ပြီး မိမိနိုင်ငံကို အစီရင်ခံ နိုင်မှာဖြစ်ပါတယ်။ နောက်တစ်ချက်ကလည်း ကမ္ဘာတစ်ဝန်း ရွှေ့ပြောင်းအလုပ်သမားတွေ တစ်နိုင်ငံမှ တစ်နိုင်ငံ ရွှေ့ပြောင်းပြီး၊ အလုပ်လုပ်ပြီး မိမိနိုင်ငံကို နိုင်ငံခြားငွေပြန်ပို့တဲ့အခါမှာ သံရုံးတွေဟာ မရှိမဖြစ်တဲ့ အထောက်အကူတွေ ဖြစ်ပါတယ်။ အမေရိကန်နိုင်ငံဟာ နှစ်ပေါင်း ၃၀ အီရန်မှာ သံရုံးမရှိတဲ့အတွက် အမေရိကန်ခေါင်းဆောင်တွေအနေနဲ့ အီရန်နဲ့ပတ်သက်ပြီး မှန်ကန်ထိရောက်တဲ့ ဆုံးဖြတ်ချက်ချဖို့ အလွန် ခက်ခဲတာကို ထောက်ပြကြပါတယ်။ ဒီလိုသံရုံးတွေ၊ သံတမန်တွေလျှော့ချသင့် မလျှော့ချသင့် အငြင်းအခုံ ဖြစ်နေတဲ့ကျွန်တော်တို့နိုင်ငံနဲ့ သံတမန်ထူထောင်ဖို့ ရ နိုင်ငံကဆက်သွယ်လာခြင်းဟာ မင်္ဂလာ သတင်းကောင်းဖြစ်ပါတယ်။ သံတမန်တွေ၊ သံရုံးတွေနဲ့ပတ်သက်တဲ့ ဥပဒေကို နိုင်ငံတကာဥပဒေကော်မရှင်က ၁၉၆၁ ခုနှစ်မှာ ပြုစုခဲ့ပြီး သံတမန်ဆက်ဆံရေးနှင့်စပ်လျဉ်းတဲ့ ဗီယင်နာ ကွန်ဗင်းရှင်းလို့ခေါ်ပါတယ်။ ဒီစာချုပ်ပေါက်ဖွားရာ ဗီယက်နမ်-သြစတြေးလျကိုအစွဲပြုပြီး ခေါ်ဝေါ်တာဖြစ်ပါတယ်။ ဒီကွန်ဗင်းရှင်းရဲ့ အပိုဒ် ၂ အရ ကမ်းလှမ်းလာတဲ့ ရ နိုင်ငံနဲ့ ကျွန်တော်တို့ သံအဆက်အသွယ် ထူထောင်ဖို့ကို နှစ်ဖက်စလုံး သဘောတူညီချက်ရမှဖြစ်ပါတယ်။ သံအဆက်အသွယ်ထူထောင်ပြီးမှသာ ဗီယင်နာ ကွန်ဗင်းရှင်းအပိုဒ် ၃ အရ နိုင်ငံအချင်းချင်းချစ်ကြည်စွာ ဆက်ဆံရေးကို တိုးတက်ကောင်းမွန်စေရန် ဆောင်ရွက်ခြင်းနဲ့ ယင်းတို့၏ စီးပွားရေး၊ ယဉ်ကျေးမှုနဲ့ သိပ္ပံပညာဆိုင်ရာဆက်ဆံရေးကို ဖွံ့ဖြိုးထွန်းကားရန်ဆောင်ရွက်ဖို့ နိုင်ငံ အချင်းချင်း စေ့စပ်ဆွေးနွေးတိုင်ပင်လုပ်နိုင်မှာဖြစ်ပါတယ်။ မွတ်စလင် ၈၅ ရာခိုင်နှုန်းရှိတဲ့ ဂီနီနိုင်ငံက လွဲရင် ကျန်တဲ့နိုင်ငံတွေဟာ ခရစ်ယာန်ဘာသာဝင်နိုင်ငံတွေ ဖြစ်ပါတယ်။ အထူးသဖြင့် ဗာတီကန်နိုင်ငံက အမှူးပြုပြီး အီကွေဒေါ၊ မော်လ်တာသမ္မတနိုင်ငံ၊ ဆေးရှဲလ်နိုင်ငံတွေဟာ ကက်သလစ် လွှမ်းမိုးထားတာတွေ တွေ့ရပါတယ်။ ဒီနိုင်ငံတွေရဲ့ ဒီမိုကရေစီအဆင့်အတန်းကလည်း သိပ်မနိမ့်ပါဘူး။ ၂၀၀၆ ကစပြီး ကမ္ဘာ့ နိုင်ငံတွေရဲ့ ဒီမိုကရေစီကိုအကဲဖြတ်တဲ့ Democracy Index မှာ ဂီနီနိုင်ငံတစ်နိုင်ငံပဲ စီးပွားရေး မဖွံ့ဖြိုးတာ ဖြစ်ပါတယ်။ အီကွေဒေါနဲ့ လိုင်ဘေးရီးယားဟာ Singapore, Russia တို့လို ဒီမိုကရေစီ တစ်ပိုင်းနိုင်ငံ ဖြစ်ပါတယ်။ ဆေးရှဲလ်နဲ့ မာရှဲလ်ကျွန်းတွေကတော့ ဒီမိုကရေစီဖွံ့ဖြိုးစနိုင်ငံဖြစ်ပါတယ်။ မော်လ်တာ သမ္မတနိုင်ငံ ကတော့ ဒီမိုကရေစီ အဖွံ့ဖြိုးဆုံးဖြစ်ပြီး ၁၆ရ နိုင်ငံမှာ ၁၅ အဆင့်ရှိပါတယ်။ US, UK တို့ထက်အဆင့်မြင့်ပါတယ်။ ဒီလိုနိုင်ငံတွေနဲ့ ရင်းရင်းနှီးနှီးဆက်ဆံရတဲ့အတွက် သူတို့နိုင်ငံတွေရဲ့ ဒီမိုကရေစီ ပြောင်းလဲခြင်းဖြစ်စဉ်ကို Democratization Process ကို ကောင်းစွာလေ့လာနိုင်မှာ ဖြစ်ပါတယ်။ ပြီးခဲ့တဲ့ ၂၀၁၆ ခုနှစ်အတွင်း ကျွန်တော်တို့ရဲ့ နိုင်ငံတကာဆက်ဆံရေးကော်မတီဖွဲ့စည်းပြီး ကတည်းက သံအမတ်ကြီးတွေ၊ နိုင်ငံတကာအဖွဲ့အစည်းတွေ၊ ပညာရှင်တွေ ကော်မတီရုံးကို လာရောက် တွေ့ဆုံကြတဲ့အတွက် အပြန်အလှန်နှီးနှောဖလှယ်ခွင့်၊ ချစ်ကြည်ရင်းနှီးတဲ့ဆက်ဆံရေးတွေ တည်ဆောက် ခွင့်ရပါတယ်။ အခု သံတမန်ဆက်သွယ်မယ့် နိုင်ငံ ရ နိုင်ငံက သံတမန်တွေကို ရင်းနှီးစွာတွေ့ဆုံခွင့် ရမယ်လို့ မျှော်လင့်ရင်းနဲ့ အဆိုပါ ရ နိုင်ငံနဲ့ ကျွန်တော်တို့နိုင်ငံသံတမန်အဖြစ် ထူထောင်ဖို့အတွက် အလေးအနက် ထောက်ခံလိုက်ပါတယ်။</speech>
<title>အထက်ပါကိစ္စနှင့်စပ်လျဉ်း၍ သက်ဆိုင်ရာပြည်ထောင်စုအဆင့်အဖွဲ့အစည်းဝင်က ပြန်လည်ရှင်းလင်း ဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၉) ဖြစ်ပါတယ်။ လွှတ်တော်ကိုယ်စားလှယ်များရဲ့ ဆွေးနွေးချက်များ အပေါ် နိုင်ငံခြားရေးဝန်ကြီးဌာန ပြန်လည်ရှင်းလင်းရန်ရှိက ရှင်းလင်းဆွေးနွေးဖို့ဖြစ်ပါတယ်။</speech>
<speech><agency id="19">ဦးကျော်တင် (ဒုတိယဝန်ကြီး၊နိုင်ငံခြားရေးဝန်ကြီးဌာန)</agency>လေးစားအပ်ပါသော ပြည်ထောင်စုလွှတ်တော် နာယကကြီးနှင့် ပြည်ထောင်စုလွှတ်တော် ကိုယ်စားလှယ်ကြီးများခင်ဗျာ။ ကျွန်တော် ကတော့ နိုင်ငံခြားရေးဝန်ကြီးဌာန ဒုတိယဝန်ကြီး ဦးကျော်တင်ဖြစ်ပါတယ်။ ကျွန်တော့အနေနဲ့ ပထမဦးစွာ ကျွန်တော်တို့ နိုင်ငံခြားရေးဝန်ကြီးဌာနကနေပြီးတော့ အဆိုပြု တင်ပြထားခဲ့တဲ့ မြန်မာနိုင်ငံနဲ့ နိုင်ငံ ရ နိုင်ငံကြားမှာ သံတမန်အဆက်အသွယ် ထူထောင်ရန်ကိစ္စနဲ့ ပတ်သက်ပြီးတော့ ထောက်ခံဆွေးနွေးပေးခဲ့ကြတဲ့ လွှတ်တော်ကိုယ်စားလှယ်ကြီးများအားလုံးကို ကျေးဇူး တင်ကြောင်း ဦးစွာပြောကြားလိုပါတယ်။ ဒါ့အပြင် လွှတ်တော်ကိုယ်စားလှယ်ကြီးများအနေနဲ့ ဒီသံတမန် ဆက်သွယ်မှု အဆိုပြုထားတဲ့ နိုင်ငံ ရ နိုင်ငံရဲ့ တစ်နိုင်ငံချင်းရဲ့ အသေးစိတ်အချက်အလက်တွေကို လေ့လာသုံးသပ်ပြီးတော့ ထဲထဲဝင်ဝင် အသေးစိတ် လေ့လာသုံးသပ်သွားကြတဲ့အတွက်လည်း အများကြီး ကျေးဇူးတင်ရှိကြောင်း ပြောကြားလိုပါတယ်။ ကျွန်တော်တို့ သံတမန်ဆက်သွယ်မှုပြုဖို့ အဆိုပြုခြင်းဟာ ကျွန်တော်တို့ နိုင်ငံခြားရေးမူဝါဒအရ ကမ္ဘာ့နိုင်ငံအားလုံးနဲ့ ချစ်ကြည်ရင်းနှီးမှု တည်ဆောက်ဖို့ဆိုတဲ့ ရည်မှန်းချက်ကို အကောင်အထည်ဖော်ခြင်း ဖြစ်ပါတယ်။ သံတမန်ဆက်သွယ်ခြင်းဟာ ဒီနိုင်ငံတွေနဲ့ ဆက်သွယ်မှု တိုးချဲ့ဖို့ နိုင်ငံရေးအရ၊ စီးပွားရေးအရ၊ ယဉ်ကျေးမှုအရတိုးမြှင့်ဖို့ ပြည်သူလူထုအချင်းချင်း ထိတွေ့ဆက်ဆက်မှု တိုးမြှင့်ဖို့အတွက် ပထမဆုံးလိုအပ်တဲ့ လက်တွေ့ခြေလှမ်းတစ်ရပ်ဖြစ်ပါတယ်။ အဲဒီတော့ ကျွန်တော်တို့ လောလောဆယ် သံတမန်ဆက်သွယ်မှု တည်ထောင်လိုက်ခြင်းအားဖြင့် နိုင်ငံရေးအကျိုးအမြတ်ရရှိမှာ ဖြစ်ပါတယ်။ ကျွန်တော်တို့ နိုင်ငံတွေဟာ ကြီးသည်၊ ငယ်သည်မဟူ ကုလသမဂ္ဂအဖွဲ့ဝင်နိုင်ငံများဖြစ်တဲ့အတွက် ကုလသမဂ္ဂမှာ အမေရိကန် နိုင်ငံလည်း မဲတစ်မဲ၊ တရုတ်နိုင်ငံလည်းမဲတစ်မဲ လူတစ်ထောင်လောက်ရှိတဲ့ ကျွန်းငယ်လေးတွေလည်း မဲတစ်မဲပဲရရှိပါတယ်။ အဲဒီတော့ ကျွန်တော်တို့ မြန်မာနိုင်ငံဟာလည်း ဒီမိုကရေစီ အသွင်ကူးပြောင်းမှုများ ပြုလုပ်နေသော်လည်းပဲ ယနေ့နိုင်ငံတကာ မျက်နှာစာမှာ စိန်ခေါ်မှုတွေနဲ့ ရင်ဆိုင် နေရဆဲ ဖြစ်ပါတယ်။ မိမိတို့ပြည်သူတွေရဲ့ အချုပ်အခြာအာဏာကာကွယ်ဖို့အတွက် ရှေ့တန်းမှာဆောင်ရွက်တဲ့ အခါမှာ ကုလသမဂ္ဂအဖွဲ့ဝင် နိုင်ငံအများစုရဲ့ ကူညီပံ့ပိုးမှုရရှိဖို့ရန် အင်မတန် အရေးကြီးပါတယ်။ ဒါကြောင့် ကျွန်တော်တို့ ချစ်ကြည်ရင်းနှီးမှု တည်ဆောက်ရပါမယ်။ မိတ်ဆွေတွေ တိုးပွားအောင် ဆောင်ရွက်ရမှာဖြစ်ပါတယ်။ ဒါကြောင့်မိုလို့ ကျွန်တော်တို့ အခုလို သံတမန်ဆက်သွယ်မှု တိုးချဲ့ဖို့အတွက် ဆောင်ရွက်ရခြင်းဖြစ်ပါတယ်။ ဒီလိုဆောင်ရွက်တဲ့အခါမှာလည်း ဘတ်ဂျက်မကုန်ကျစေရေးအတွက် နီးစပ်ရာသံရုံးများက ပူးတွဲဆောင်ရွက်ဖို့ စီစဉ်ထားကြောင်းကို ထည့်သွင်းဆွေးနွေးသွားကြတဲ့ အတွက်လည်း ကျေးဇူးတင်ပါတယ်။ နောက်ပြီး ဒီလိုသံအမတ်ကြီးများ ပူးတွဲခန့်အပ်တယ်ဆိုတာကလည်း သံတမန် ဆက်သွယ်တိုင်း ခန့်အပ်ဖို့မလိုသေးပါဘူး။ ပူးတွဲကြေညာချက် ပထမဦးစွာ လုပ်ပါမယ်။ နှစ်ဖက်စလုံးက ပူးတွဲသံအမတ်တွေ ခန့်အပ်ဖို့ဆန္ဒရှိတယ်ဆိုရင် ညှိနှိုင်းဆွေးနွေး သဘောတူညီချက် ကျွန်တော်တို့ ဆောင်ရွက်မှာဖြစ်ပါတယ်။ နောက်ပြီးတော့ ကျွန်တော်တို့ ဒီလို ပူးတွဲဆောင်ရွက် တဲ့အခါမှာ ပထဝီ အနေအထား နီးစပ်မှုသာမကဘဲနဲ့ အဲဒီနိုင်ငံရဲ့ အိမ်ရှင်နိုင်ငံနဲ့ ခန့်အပ်မယ့်နိုင်ငံ၊ အိမ်ရှင်နိုင်ငံနဲ့ နိုင်ငံရေး အခြေအနေအပေါ် မူတည်ပြီးတော့လည်း ကျွန်တော်တို့ သင့်တော်တဲ့နိုင်ငံကို ရွေးချယ်ပြီးတော့ စဉ်းစားပြီး ဆောင်ရွက်သွားမှာဖြစ်ပါတယ်။ ဒါကြောင့် လွှတ်တော်ကိုယ်စားလှယ်ကြီးတစ်ဦး မေးမြန်းထားတဲ့ ဘယ်နိုင်ငံထဲကဘယ်လို ပူးတွဲခန့်အပ်မလဲဆိုတာနဲ့ပတ်သက်ပြီးတော့ ကျွန်တော်တို့ အနီးဆုံးကတော့ ဥပမာဆိုရင် အီကွေဒေါနိုင်ငံနဲ့ဆိုရင် လက်တင်အမေရိကန်မှာရှိတဲ့အတွက် အနီးစပ်ဆုံး ဘရာဇီးမြန်မာ သံရုံးက မြန်မာသံအမတ်ကြီးကို ပူးတွဲဖို့ ကျွန်တော်တို့ ရည်ရွယ်ရမှာ ဖြစ်ပါတယ်။ ဒါပေမယ့် တချို့နေရာ တွေမှာကျတော့ အိမ်ရှင်နိုင်ငံနဲ့ နိုင်ငံရေးအရ ဆက်ဆံရေး မပြေလည်တဲ့ဟာမျိုးတွေ ရှိလို့ရှိရင် အဲဒီလိုနိုင်ငံ မျိုးတွေရှောင်ရှား၊ ပြန်လည်ပြီးတော့ သုံးသပ်ပြီးတော့မှ ကျွန်တော်တို့အနေနဲ့ ဘယ်နိုင်ငံက ပူးတွဲခန့်အပ် ရမယ်ဆိုတာ ကျွန်တော်တို့က အစိုးရအဖွဲ့ကို တင်ပြပြီးတော့ ဆောင်ရွက်သွားမှာဖြစ်ပါတယ်။ နောက်ပြီးတော့ ခုနက လွှတ်တော်ကိုယ်စားလှယ် ဦးမောင်မောင်လတ်က တင်ပြ သွားပါတယ်။ နိုင်ငံချင်းဆက်ဆံရေးတင်မကဘဲနဲ့ ပြည်သူအချင်းချင်း ဆက်ဆံမှုကိုလည်း တိုးမြှင့်ဖို့ဆိုတာ ကျွန်တော် အဲဒီကိစ္စကိုလည်း ကျွန်တော့အနေနဲ့ ထောက်ခံဆွေးနွေးလိုပါတယ်။ ကျွန်တော်တို့ ပြည်ပ ခရီးစဉ်သွားတဲ့ အခါမှာလည်း ကျွန်တော်တို့ ဒီအချက်ကို အလေးအနက်ထားပြီး ပြောခဲ့ပါတယ်။ နိုင်ငံတွေ အချင်းချင်း ဆက်ဆံရေးကောင်းဖို့ဆိုရင် အစိုးရချင်းဆက်ဆံရေးထက် ပြည်သူလူထုချင်းဆက်ဆံရေးက အင်မတန် အရေးကြီးတဲ့အကြောင်း အလေးအနက်ထား ပြောကြားခဲ့ပါတယ်။ အထူးသဖြင့် အစိုးရဆိုတာ ရွေးကောက်ပွဲ ပြီးရင် ပြောင်းလဲမှုတွေ ရှိကောင်းရှိနိုင်ပါတယ်။ ဒါကြောင့် ပြည်သူဆိုတာကတော့ ထာဝရ အမြဲရှိနေမှာ ဖြစ်တဲ့အတွက် ပြည်သူအချင်းချင်း ဆက်ဆံရေးကိုတိုးမြှင့်ဖို့၊ အထိအတွေ့ဆိုင်ရာအားပေးဖို့ ဒါမှသာလျှင် နိုင်ငံနှစ်နိုင်ငံ ဆက်ဆံရေးတည်ဆောက်မယ်ဆိုတဲ့ အချက်ကို ကျွန်တော်တို့ အားလည်းပေး ပါတယ်။ လက်ရှိလည်းကျင့်သုံးနေပါတယ်။ နောက်တစ်ခု အားလုံးထောက်ပြသွားတဲ့ကိစ္စကတော့ ပြည်သူတွေရဲ့ အကျိုးစီးပွား ကာကွယ်ပေးဖို့ ဖြစ်ပါတယ်။ အဲဒီကိစ္စ ကလည်းပဲ ကျွန်တော်တို့ လက်ရှိအစိုးရသည် ပြည်သူက ရွေးချယ်တင်မြှောက်ခဲ့တဲ့ အစိုးရဖြစ်တဲ့အတွက် ကျွန်တော်တို့ယနေ့ကျင့်သုံးနေသော People center diplomacy ပြည်သူလူထုကို အခြေပြုတဲ့ သံခင်းတမန်ခင်းကို အကောင်အထည်ဖော် ဆောင်ရွက်နေတဲ့အကြောင်းကို ကျွန်တော်တို့ ထပ်လောင်းပြောကြားလိုပါတယ်။ အဲဒီတော့ ကျွန်တော်တို့အနေနဲ့ ဒီကနေပြီးတော့ ပြည်ထောင်စုလွှတ်တော်ကနေ အတည်ပြုလိုက်မယ် ဆိုလို့ရှိရင် ပထမအဆင့်ခြေလှမ်းအနေနဲ့ ဒီနိုင်ငံ ရ နိုင်ငံနဲ့ ကျွန်တော်တို့ ပူးတွဲသံတမန် ဆက်သွယ်ရေး ဆိုင်ရာ ပူးတွဲကြေညာချက် တည်ထောင်ဖို့အတွက် ညှိနှိုင်းဆောင်ရွက်သွားမှာ ဖြစ်ပါတယ်။ အဲဒီလိုညှိနှိုင်း ဆောင်ရွက်မှုအရ ပြီးပြီဆိုလို့ရှိရင် ကြေညာချက်ထုတ်ပြန်ပြီးတော့ ကျွန်တော်တို့ သံအမတ်ကြီးများ ဘယ်ကနေ ပူးတွဲခန့်အပ်သင့်သလဲဆိုတာကို လေ့လာတင်ပြပြီးတော့ ဆောင်ရွက်သွားမှာဖြစ်ပါတယ်။ အဲဒီတော့ ကျွန်တော်တို့ ဒီလို နိုင်ငံ ရ နိုင်ငံနဲ့ ဆက်သွယ်ခြင်းအားဖြင့်လည်း ဒီအစိုးရသစ်လက်ထက်မှာ နိုင်ငံခြားရေး မူဝါဒအရ ကမ္ဘာ့နိုင်ငံအားလုံးနဲ့ ချစ်ကြည်ရင်းနှီးမှု တိုးမြှင့်ရေးဆိုတဲ့ လုပ်ငန်းဆောင်ရွက် ချက်ကို လက်တွေ့အကောင်အထည်ဖော် ဆောင်ရွက်ချက်ဖြစ်တဲ့အတိုင်း လက်တွေ့ပြသနိုင်မယ့် ဖြစ်ပေါ် တိုးတက်မှုတစ်ရပ်အဖြစ်နဲ့လည်း ကျွန်တော်တို့ ပြသနိုင်မှာဖြစ်ပါတယ်။ ဒါကြောင့်မို့လို့ ပြည်ထောင်စု လွှတ်တော်ကနေပြီးတော့ နိုင်ငံတော်သမ္မတကြီးကတစ်ဆင့် ကျွန်တော်တို့ တင်ပြထားတဲ့ မြန်မာနိုင်ငံနဲ့ နိုင်ငံ ရ နိုင်ငံနဲ့ သံတမန်ဆက်သွယ်ရေး အဆိုပြုချက်ကို ပြည်ထောင်စုလွှတ်တော်ကြီးကနေ အတည်ပြု ပေးဖို့ ထောက်ခံတင်ပြလိုပါတယ်ခင်ဗျာ။ အားလုံးကို ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ယင်းကိစ္စနဲ့စပ်လျဉ်းပြီး လွှတ်တော်ရဲ့ သဘောထားရယူပါမယ်။ အထက်ပါ မြန်မာနိုင်ငံနဲ့ပြည်ပနိုင်ငံ ရ နိုင်ငံတို့အကြား သံတမန်အဆက်အသွယ် ထူထောင်ရန်ကိစ္စနဲ့စပ်လျဉ်းပြီး လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် မြန်မာနိုင်ငံနဲ့ ဂီနီသမ္မတနိုင်ငံ၊ မော်လ်တာ သမ္မတနိုင်ငံ၊ အီကွေဒေါသမ္မတနိုင်ငံ၊ ဆေးရှဲလ်သမ္မတနိုင်ငံ၊ လိုက်ဘေးရီးယားသမ္မတနိုင်ငံ၊ မာရှယ်ကျွန်းစု သမ္မတနိုင်ငံ၊ The Holy See (ဗာတီကန်နန်းတော်)တို့အကြား သံတမန်အဆက်အသွယ် ထူထောင်ရန် ကိစ္စကို လွှတ်တော်က သဘောတူအတည်ပြုကြောင်း ကြေညာပါတယ်။</speech>
</motion>
</section>
</discussion>
<postface><title>ပြည်ထောင်စုလွှတ်တော် နာယက က အစည်းအဝေး (၁၃)ရက်မြောက်နေ့ ရပ်နားကြောင်းနှင့် (၁၄)ရက်မြောက်နေ့ ကျင်းပမည့် နေ့ရက်နှင့်ကြေညာခြင်း</title>
<speech type="speaker">အစီအစဉ်(၁၀) ဖြစ်ပါတယ်။ လွှတ်တော်ကိုယ်စားလှယ်များ ခင်ဗျား။ စတုတ္ထ ပုံမှန်အစည်းအဝေး (၁၃)ရက်မြောက်နေ့ အစီအစဉ်ကို ရပ်နားပါမယ်။ ဒုတိယအကြိမ် ပြည်ထောင်စုလွှတ်တော် စတုတ္ထပုံမှန်အစည်းအဝေးရဲ့ (၁၄)ရက်မြောက်နေ့ကို ၂၀၁ရ ခုနှစ်၊ မတ်လ ၁၃ ရက်(တနင်္လာနေ့) နံနက် ၁၀ နာရီ ကျင်းပပြုလုပ်မည်ဖြစ်ကြောင်းနှင့် ယနေ့အတွက် အစည်းအဝေးပြီးဆုံးကြောင်း ကြေညာပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။ ဒုတိယအကြိမ် ပြည်ထောင်စုလွှတ်တော် စတုတ္ထပုံမှန်အစည်းအဝေး (၁၃)ရက်မြောက်နေ့ အစည်းအဝေးကို မွန်းလွဲ ၁၄:၅၅ နာရီ ရပ်နားပါသည်။</speech>
</postface>
</transcript>
</doc>
