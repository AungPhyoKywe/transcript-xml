<doc>
<docinfo>
<docno>02-11-16.xml</docno>
<pdf>02-11-16.pdf</pdf>
<term value="02">ဒုတိယအကြိမ်</term>
<session value="11" />
<sittingday value="16" />
<legislature value="union">ပြည်ထောင်စုလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် (၁၁)ကြိမ်မြောက်ပုံမှန်အစည်းအဝေး (၁၆) ရက်မြောက်နေ့မှတ်တမ်း</title>
<date>၁၃၈၀ ပြည့်နှစ်၊ တပေါင်းလဆန်း ၁၀ ရက် (၂၀၁၉ ခုနှစ်၊ မတ်လ ၁၅ ရက်)(သောကြာနေ့)</date>
</docinfo>
<transcript>
<preface>
<p>နေပြည်တော်ရှိ ပြည်ထောင်စုလွှတ်တော် အစည်းအဝေးခန်းမတွင် ဒုတိယအကြိမ် ပြည်ထောင်စု လွှတ်တော် (၁၁)ကြိမ်မြောက်ပုံမှန်အစည်းအဝေး (၁၆)ရက်မြောက်နေ့ကို နံနက် ၁၀:ဝဝ နာရီင် ကျင်းပပါသည်။ ပြည်ထောင်စုလွှတ်တော် အစည်းအဝေးတွင် နာယကအဖြစ် ပြည်သူ့လွှတ်တော် ဥက္ကဋ္ဌ ဦးတီခွန်မြတ်က ဆောင်ရွက်ပြီး အခမ်းအနားမှူးအဖြစ် ပြည်ထောင်စုလွှတ်တော်ရုံး ညွှန်ကြားရေးမှူးချုပ် ဦးကျော်စိုးက ဆောင်ရွက်ပါသည်။</p>
<title>ပြည်ထောင်စုလွှတ်တော် နာယက နေရာယူခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် (၁၁)ကြိမ်မြောက်ပုံမှန်အစည်းအဝေးရဲ့ (၁၆)ရက်မြောက်နေ့ အစီအစဉ် စတင် ပါတော့မယ်။ ယနေ့အစည်းအဝေးကို ဒေါက်တာခင်ဆောင် ပြည်သူ့လွှတ်တော်ကိုယ်စားလှယ် ကျိုက်ထို မဲဆန္ဒနယ်၏ မိတ်ဆွေများ ၂၀၄ ဦးအပါအဝင် ဧည့်သည် ၃၁၄ ဦး လာရောက်လေ့လာလျက်ရှိကြောင်း တင်ပြအပ်ပါတယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="speaker">အားလုံးမင်္ဂလာပါခင်ဗျား။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<title>ပြည်ထောင်စုလွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ ဒီကနေ့ကျင်းပတဲ့ ဒုတိယ အကြိမ် ပြည်ထောင်စုလွှတ်တော် (၁၁)ကြိမ်မြောက် ပုံမှန်အစည်းအဝေး (၁၆)ရက်မြောက်နေ့မှာ ပြည်ထောင်စု လွှတ်တော် ကိုယ်စားလှယ်များစိစစ်ရေးကော်မတီရဲ့ တင်ပြချက်အရ အစည်းအဝေးသို့ တက်ရောက်ခွင့်ရှိတဲ့ ပြည်ထောင်စုလွှတ်တော် ကိုယ်စားလှယ်ဦးရေ စုစုပေါင်း ၆၅ရ ဦး ရှိပြီး ဒီကနေ့ အစည်းအဝေးကို ၅၉၁ ဦး တက်ရောက်ပါတယ်။ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်းရဲ့ ၈၉.၉၅ ရာခိုင်နှုန်းရှိပြီး သုံးပုံတစ်ပုံထက် ကျော်လွန်တဲ့အတွက် ပြည်ထောင်စုလွှတ်တော်ဆိုင်ရာ ဥပဒေပုဒ်မ ၂၀ နဲ့ နည်းဥပဒေ ၁၂ နည်းဥပဒေခွဲ(ခ) တို့အရ အစည်းအဝေးအထမြောက်ကြောင်းနဲ့ စတင်ကျင်းပကြောင်း ကြေညာပါတယ်။</speech>
<title>ပြည်ထောင်စုလွှတ်တော် (၁၁)ကြိမ်မြောက်ပုံမှန်အစည်းအဝေး (၁၆)ရက်မြောက်နေ့ အစီအစဉ် ကြေညာခြင်း</title>
<speech type="speaker">အစီအစဉ်(၃) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် (၁၁)ကြိမ်မြောက် ပုံမှန်အစည်းအဝေး (၁၆)ရက်မြောက်နေ့ အစီအစဉ်ကို လွှတ်တော် ကိုယ်စားလှယ်များထံ ဖြန့်ဝေထားတဲ့အတိုင်း ဆက်လက်ဆောင်ရွက်သွားပါမယ်။</speech>
<title>အစည်းအဝေးမတက်ရောက်နိုင်သော ပြည်ထောင်စုလွှတ်တော် ကိုယ်စားလှယ်များအတွက် ခွင့်ပန်ကြားခြင်းနှင့် အစည်းအဝေးတက်ရောက်မှုအခြေအနေကို မှတ်တမ်းတင်ခြင်း</title>
<speech type="speaker">အစီအစဉ်(၄) ဖြစ်ပါတယ်။ ဒီကနေ့ အစည်းအဝေးကို မတက်ရောက်နိုင်တဲ့ လွှတ်တော်ကိုယ်စားလှယ်များအတွက် ပြည်ထောင်စုလွှတ်တော် ကိုယ်စားလှယ်များစိစစ်ရေးကော်မတီက ခွင့်ပန်ကြားဖို့ ဖြစ်ပါတယ်။</speech>
<speech><mp id="895">စောမှားဖောင်ချာ(အဖွဲ့ဝင်၊ ကိုယ်စားလှယ်များစိစစ်ရေးကော်မတီ)</mp>လေးစားအပ်ပါတဲ့ ပြည်ထောင်စုလွှတ်တော် နာယကကြီးခင်ဗျာ။ ယနေ့ကျင်းပပြုလုပ်တဲ့ ဒုတိယအကြိမ် ပြည်ထောင်စု လွှတ်တော် (၁၁)ကြိမ်မြောက် ပုံမှန်အစည်းအဝေး (၁၆)ရက်မြောက်နေ့ ၁၅-၃-၂၀၁၉ ရက်နေ့မှာ အစည်းအဝေးသို့ တက်ရောက်နိုင်ခြင်းမရှိတဲ့ ပြည်ထောင်စုလွှတ်တော် ကိုယ်စားလှယ်များရဲ့ကိုယ်စား ကရင်ပြည်နယ် မဲဆန္ဒနယ် အမှတ်(၁၂)မှ အမျိုးသားလွှတ်တော်ကိုယ်စားလှယ်၊ ပြည်ထောင်စုလွှတ်တော်ကိုယ်စားလှယ်များ စိစစ်ရေး ကော်မတီ အဖွဲ့ဝင်ဖြစ်သူ ကျွန်တော် စောမှားဖောင်ဘွားက ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက်နိုင်ခြင်းမရှိတဲ့ ပြည်ထောင်စုလွှတ်တော် ကိုယ်စားလှယ်များမှာ- ဒေါ်ဝင့်ဝါထွန်း ရှားတော၊ - ဒေါ်ချိုချိုဝင်း မော်လိုက်၊ - ဒေါက်တာအေဇင်လတ် ရွှေဘို၊ - ဒေါ်တင်တင်ရီ ကျွန်းစု၊ - ဦးစိုးပိုင် မြိတ်၊ - ဒေါက်တာဒေါ်ရွှေပုံ ပဲခူး၊ - ဦးအောင်သန်း သဲကုန်း၊ - ဦးအောင်မြင့် သာယာဝတီ၊ - ဒေါ်နီနီဒွန်း ပေါက်ခေါင်း၊ - ဦးအောင်ထူးမြင့် အောင်လံ၊ - ဒေါက်တာလှမိုး အောင်မြေသာစံ၊ - ဒေါက်တာသက်သက်ခိုင် ဟိုပုန်း၊ ကချင်-၁၂၊ - ဦးစိုးသူရထွန်း ကွမ်းခြံကုန်း၊ - ဒေါက်တာမေဝင်းမြင့် မရမ်းကုန်း၊ - ဒေါ်စုစုလွင် သုံးခွ၊ - သူရဦးသက်ဆွေ ကိုကိုးကျွန်း၊ - ဦးတင်ထွန်းနိုင် ဆိပ်ကြီးခနောင်တို၊ - ဒေါ်ပြုံးကေသီနိုင် ကလော၊ - ဦးစိုင်းဆမ် မိုင်းယန်း၊ - ဦးစိုင်းဆိုင်မိုင်း မိုင်းကိုင်၊ - ဒေါ်နန်းမိုး မန်တုံ၊ - ဦးခွန်အောင်ကျော် - ဦးနိုင်ကိုကို - ဦးဇော်ဟိန်း တနင်္သာရီ-၇၊ - ဒေါက်တာမြသောင်း ပဲခူး-၇၊ - ဒေါက်တာတင်တင်ဝင်း ပဲခူး-၅၊ - ဦးကြည်ဝင်း ဧရာဝတီ-၁၂၊ - ဒေါ်မေသန်းနွဲ့ ဧရာဝတီ-၁၁ တို့ဖြစ်ကြပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြုထားသူ ၃၈ ဦးရှိပြီး ယနေ့ခွင့်ပန် ကြားသူ ၂၈ ဦး ဖြစ်တဲ့အတွက် စုစုပေါင်း ခွင့်ပန်ကြားသူ ၆၆ ဦးဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနှင့် ယနေ့ခွင့်ပန်ကြားတဲ့ ပြည်ထောင်စုလွှတ်တော်ကိုယ်စားလှယ် ၂၈ ဦးအား ခွင့်အဖြစ် သတ်မှတ်ခွင့်ပြုပေးနိုင်ပါရန် လေးစားစွာ ပန်ကြားတင်ပြအပ်ပါတယ်ခင်ဗျာ။</speech>
<speech type="speaker">ခွင့်ပန်ကြားသူအားလုံးကို ခွင့်ပြုပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် (၁၁)ကြိမ်မြောက်ပုံမှန်အစည်းအဝေး (၁၆)ရက်မြောက်နေ့ကို တက်ရောက်ခွင့်ရှိတဲ့ လွှတ်တော်ကိုယ်စားလှယ် ၆၅ရ ဦး၊ ယခင်က ခွင့်ပြုထားသူ ၃၈ ဦး၊ ယနေ့ခွင့်ပန်ကြား၍ ခွင့်ပြုထားသူ ၂၈ ဦးဖြစ်တဲ့အတွက် ခွင့်ပြုထားသူ စုစုပေါင်း ၆၆ ဦး ဖြစ်ပြီး ခွင့်မဲ့ပျက်ကွက်သူမရှိပါ။ လွှတ်တော်ကိုယ်စားလှယ်များ အစည်းအဝေး တက်ရောက်မှု အခြေအနေတင်ပြချက်ကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">ပြည်ထောင်စုလွှတ်တော်က သဘောတူတဲ့အတွက် ပြည်ထောင်စုလွှတ်တော် ဆိုင်ရာ နည်းဥပဒေ ၄ နည်းဥပဒေခွဲ(ခ)အရ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value="Order">
<title>ပြည်ထောင်စုလွှတ်တော်က အတည်ပြုသည်ဟုမှတ်ယူရမည့် ရာဇသတ်ကြီးကို ဒုတိယအကြိမ် ပြင်ဆင်သည့် ဥပဒေကြမ်းကို လွှတ်တော်က မှတ်တမ်းတင်ခြင်း၊</title>
<speech type="speaker">အစီအစဉ်(၅) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ရာဇသတ်ကြီးကို ဒုတိယအကြိမ်ပြင်ဆင်သည့် ဥပဒေကြမ်းကို အမျိုးသားလွှတ်တော်မှာ စတင်ဆွေးနွေးခဲ့ပြီး လွှတ်တော်နှစ်ရပ် သဘောတူညီတဲ့ ဥပဒေကြမ်းအဖြစ် ၁၄-၃-၂၀၁၉ ရက်မှာ ပြည်ထောင်စုလွှတ်တော်သို့ ပေးပို့ထားပါတယ်။ အဆိုပါ ဥပဒေကြမ်းကို နိုင်ငံတော်သမ္မတ လက်မှတ်ရေးထိုး ထုတ်ပြန်နိုင်ဖို့အတွက် ပေးပို့သွားမည် ဖြစ်ကြောင်းနဲ့ ပြည်ထောင်စုလွှတ်တော်ဆိုင်ရာ နည်းဥပဒေ ၈၁ အရ ပြည်ထောင်စုလွှတ်တော်က အတည်ပြု သည်ဟုမှတ်ယူ၍ မှတ်တမ်းတင်ကြောင်း ကြေညာပါတယ်။</speech>
</section>
<section value="Bill">
<bill>
<title>နိုင်ငံတော်သမ္မတထံမှ သဘောထားမှတ်ချက်ဖြင့် ပြန်လည်ပေးပို့ထားသော စားသုံးသူ ကာကွယ်ရေးဥပဒေကြမ်းနှင့်စပ်လျဉ်း၍ တစ်ပိုဒ်ချင်းစီအလိုက် အတည်ပြုရန် အဆိုတင်သွင်းဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၆) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံတော် သမ္မတထံမှ သဘောထားမှတ်ချက်ဖြင့် ပြန်လည်ပေးပို့ထားတဲ့ စားသုံးသူကာကွယ်ရေးဥပဒေကြမ်းနဲ့ စပ်လျဉ်းပြီး ဥပဒေကြမ်းပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာကို ၁၂-၃-၂၀၁၉ ရက်က ကျင်းပပြုလုပ်ခဲ့တဲ့ ပြည်ထောင်စုလွှတ်တော် အစည်းအဝေးမှာ ဖတ်ကြားတင်ပြခဲ့ပြီး ဖြစ်ပါတယ်။ ဒီနေ့လွှတ်တော်ရဲ့ အဆုံးအဖြတ်ရယူရာမှာ ဥပဒေကြမ်းပူးပေါင်းကော်မတီရဲ့ သဘောထားမှတ်ချက် အပေါ် ပြင်ဆင်ချက် တစ်စုံတစ်ရာမရှိတဲ့အတွက် လွှတ်တော်ရဲ့ သဘောထားမေးမြန်း အတည်ပြုသွားမှာ ဖြစ်ပါတယ်။ ပြည်ထောင်စုလွှတ်တော်ရဲ့ အတည်ပြုချက်၊ နိုင်ငံတော်သမ္မတရဲ့ သဘောထားမှတ်ချက်နဲ့ ဥပဒေကြမ်း ပူးပေါင်းကော်မတီရဲ့ သဘောထားမှတ်ချက်တို့ပါဝင်တဲ့ ပြင်ဆင်ချက်ဇယားကိုလည်း ကိုယ်စားလှယ်များထံ ဖြန့်ဝေထားပါတယ်။ ပြင်ဆင်ချက်ဇယားကို နောက်ဆက်တွဲဖြင့် ဖော်ပြထားပါသည်။ ဥပဒေကြမ်းပူးပေါင်းကော်မတီက ဥပဒေကြမ်း၏ အပိုဒ် ၂ အပိုဒ်ခွဲ(န)မှစပြီး အဆိုပြုတင်ပြဖို့ ဖြစ်ပါတယ်။</speech>
<speech><mp id="992">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>လေးစား အပ်ပါသော ပြည်ထောင်စုလွှတ်တော် နာယကကြီး၊ အမျိုးသားလွှတ်တော် ဥက္ကဋ္ဌကြီးနှင့်တကွ လွှတ်တော် ကိုယ်စားလှယ်များအားလုံး၊ ယနေ့အစည်းအဝေးသို့ ကြွရောက်လာတဲ့ ပြည်ထောင်စုအဆင့် အဖွဲ့အစည်းဝင်များ အားလုံးနဲ့ ဧည့်သည်တော်များအားလုံး မင်္ဂလာပါခင်ဗျာ။ ဒီနေ့ ကျွန်တော်တို့ ဥပဒေကြမ်းပူးပေါင်းကော်မတီ ကိုယ်စား ဥပဒေကြမ်းပူးပေါင်းကော်မတီ အတွင်းရေးမှူးဖြစ်တဲ့ ကျွန်တော် ဒေါက်တာမြတ်ဉာဏစိုး ကနေပြီးတော့ အဆိုတင်ပြသွားမှာ ဖြစ်ပါတယ်။ ပထမဦးဆုံးအနေနဲ့ကတော့ ဥပဒေကြမ်းရဲ့ အပိုဒ် ၂ အပိုဒ်ခွဲ(န)ကိုတော့ ဥပဒေကြမ်းပူးပေါင်းကော်မတီရဲ့ ပြင်ဆင်ချက်အတိုင်း ပြည်ထောင်စုလွှတ်တော်က အတည်ပြုပေးနိုင်ပါရန် အဆိုပြုတင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၂ အပိုဒ်ခွဲ(န)သည် ဥပဒေကြမ်းပူးပေါင်းကော်မတီ၏ ပြင်ဆင်ချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="992">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဥပဒေကြမ်းရဲ့ အပိုဒ် ၉ အပိုဒ်ခွဲ(ဂ)ကိုတော့ နိုင်ငံတော်သမ္မတရဲ့ သဘောထားမှတ်ချက်အတိုင်း လွှတ်တော်က အတည်ပြုပေးနိုင်ပါရန် အဆိုပြုတင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာဥပဒေကြမ်း၏ အပိုဒ် ၉ အပိုဒ်ခွဲ(ဂ) သည် နိုင်ငံတော်သမ္မတ၏ သဘောထားမှတ်ချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="992">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဥပဒေကြမ်းရဲ့ အပိုဒ် ၁၃ အပိုဒ်ခွဲ(က) အပိုဒ်ခွဲငယ်(၄)ကိုတော့ ဥပဒေကြမ်းပူပေါင်းကော်မတီရဲ့ ပြင်ဆင်ချက်အတိုင်း လွှတ်တော်က အတည်ပြုပေးနိုင်ပါရန် အဆိုပြုတင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၁၃ အပိုဒ်ခွဲ(က) အပိုဒ်ခွဲငယ်(၄)သည် ဥပဒေကြမ်းပူးပေါင်းကော်မတီ၏ ပြင်ဆင်ချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="992">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဥပဒေကြမ်ရဲ့ အပိုဒ် ၁၈ အပိုဒ်ခွဲ(ဈ)ကိုတော့ ပယ်ဖျက်ပြီးတဲ့အခါကျတော့ အပိုဒ် ၁၂ အပိုဒ်ခွဲ(ဇ) ကိုတော့ ဥပဒေကြမ်းပူပေါင်းကော်မတီရဲ့ ပြင်ဆင်ချက်အတိုင်း လွှတ်တော်က အတည်ပြုပေးနိုင်ပါရန် အဆိုပြု တင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၁၈ အပိုဒ်ခွဲ(ဈ)ကိုပယ်ဖျက်၍ အပိုဒ် ၁၂ အပိုဒ်ခွဲ(ဇ)ကို ဥပဒေကြမ်းပူးပေါင်းကော်မတီ၏ သဘောထားမှတ်ချက် အတိုင်း ပြင်ဆင်ရန်ဖြစ်သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="992">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဆက်လက်ပြီးတော့ ဥပဒေကြမ်းရဲ့ အခန်း ၁၉၊ အပိုဒ် ၄၄၊ ၄၅၊ ၄၆ တို့နဲ့ အပေါ်မှာရှိတဲ့ ခေါင်းစဉ်ငယ် များကိုတော့ ပြည်ထောင်စုလွှတ်တော်ရဲ့ အတည်ပြုချက်အတိုင်း လွှတ်တော်က ဆက်လက် အတည်ပြု ပေးနိုင်ပါရန် အဆိုပြု တင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၁၉ ပါ ခေါင်းစဉ်ငယ်များသည် ပြည်ထောင်စုလွှတ်တော်၏ အတည်ပြုချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="992">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဆက်လက်ပြီးတော့ ဥပဒေကြမ်းရဲ့ အပိုဒ် ၇၄၊ ၇၅နဲ့ ၇၆ တို့ကိုတော့ နိုင်ငံတော်သမ္မတရဲ့ သဘောထား မှတ်ချက်အတိုင်း လွှတ်တော်က အတည်ပြုပေးနိုင်ပါရန် အဆိုပြုတင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၇၄၊ ၇၅ နှင့် ၇၆ တို့သည် နိုင်ငံတော်သမ္မမတ၏ သဘောထားမှတ်ချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ စားသုံးသူကာကွယ်ရေးဥပဒေကြမ်းနဲ့ စပ်လျဉ်းတဲ့ နိုင်ငံတော်သမ္မတရဲ့ သဘောထားမှတ်ချက်များကို လွှတ်တော်က ဆုံးဖြတ်ထားတဲ့အတိုင်း ပြင်ဆင်ပြီး ပြည်ထောင်စုလွှတ်တော်ဆိုင်ရာ နည်းဥပဒေ ၁၀၉ နှင့်အညီ နိုင်ငံတော်သမ္မတထံသို့ ပြန်လည် ပေးပို့သွားမည်ဖြစ်ကြောင်း အသိပေးကြေညာပါတယ်။</speech>
</bill>
<bill>
<title>လွှတ်တော်နှစ်ရပ်သဘောကွဲလွဲသော နယ်နိမိတ်တိုင်းတာပိုင်းခြားသတ်မှတ်ရေး ဥပဒေကြမ်းနှင့်စပ်လျဉ်း၍ တစ်ပိုဒ်ချင်းစီအလိုက် အတည်ပြုရန် အဆိုတင်သွင်းဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၇) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ လွှတ်တော် နှစ်ရပ်သဘောကွဲလွဲတဲ့ နယ်နိမိတ်တိုင်းတာပိုင်းခြား သတ်မှတ်ရေး ဥပဒေကြမ်းနဲ့စပ်လျဉ်းပြီး ဥပဒေကြမ်း ပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက်အစီရင်ခံစာကို ၁၂-၃-၂၀၁၉ ရက်က ကျင်းပပြုလုပ်တဲ့ ပြည်ထောင်စုလွှတ်တော်အစည်းအဝေးမှာ ဖတ်ကြားတင်ပြခဲ့ပြီး ဖြစ်ပါတယ်။ ဒီနေ့ လွှတ်တော်ရဲ့ အဆုံးအဖြတ်ရယူရာမှာ ဥပဒေကြမ်းပူးပေါင်းကော်မတီရဲ့ သဘောထားမှတ်ချက် အပေါ်အခြေခံ၍ လွှတ်တော်ရဲ့ သဘောထားမေးမြန်း အတည်ပြုသွားမှာဖြစ်ပါတယ်။ လွှတ်တော်နှစ်ရပ်ရဲ့ အတည်ပြုချက်၊ ဥပဒေကြမ်းပူးပေါင်းကော်မတီရဲ့ သဘောထားမှတ်ချက်နဲ့ ဆွေးနွေးလိုတဲ့ လွှတ်တော်ကိုယ်စားလှယ်များရဲ့ ပြင်ဆင်ချက်တို့ပါဝင်တဲ့ဇယားကိုလည်း ဖြန်ဝေပေးထား ပါတယ်။ ပြင်ဆင်ချက်ဇယားကို နောက်ဆက်တွဲဖြင့် ဖော်ပြထားပါသည်။ ယခု ဥပဒေကြမ်းပူးပေါင်းကော်မတီက ဥပဒေကြမ်းရဲ့ အပိုဒ် ရ အပိုဒ်ခွဲ(ခ) ခြေဆင်းမှစပြီး အဆိုပြု တင်ပြဖို့ဖြစ်ပါတယ်။</speech>
<speech><mp id="992">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဥပဒေကြမ်းရဲ့ အပိုဒ်ရ အပိုဒ်ခွဲ(ခ)ရဲ့ ခြေဆင်းကိုတော့ ဖွဲ့စည်းပုံအခြေခံဥပဒေပုဒ်မ ၁၀၃ ပုဒ်မခွဲ(က)ပါ ရေးထုံးနဲ့ ညီညွတ်မှုရှိစေရန်အတွက် တနင်္သာရီတိုင်းဒေသကြီး မဲဆန္ဒနယ်အမှတ်(၁၀)မှ ပြည်ထောင်စု လွှတ်တော်ကိုယ်စားလှယ် ဦးစိုးသိန်း (ခေါ်) ဦးမောင်စိုး၏ ပြင်ဆင်ချက်အတိုင်း လွှတ်တော်က အတည်ပြု ဆောင်ရွက်ပေးနိုင်ပါရန် အဆိုပြု တင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ယင်းအပိုဒ်နဲ့စပ်လျဉ်းပြီး ဦးစိုးသိန်း (ခေါ်ဦးမောင်စိုး တနင်္သာရီတိုင်းဒေသကြီး မဲဆန္ဒနယ်အမှတ်(၁၀)ရဲ့ ပြင်ဆင်ချက်အတိုင်း ဥပဒေကြမ်းပူးပေါင်း ကော်မတီက သဘောတူထားပါတယ်။ ဒါကြောင့် အဆိုမှာ ဥပဒေကြမ်း၏ အပိုဒ် ရ အပိုဒ်ခွဲ(ခ)ခြေဆင်းသည် ဦးစိုးသိန်း(ခေါ်) ဦးမောင်စိုး၏ ပြင်ဆင်ချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကိုအတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="992">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဆက်လက်ပြီးတော့ ဥပဒေကြမ်းရဲ့ အပိုဒ် ရ အပိုဒ်ခွဲ(ဂ)ကိုလည်း ဦးစိုးသိန်း(ခေါ်)ဦးမောင်စိုးရဲ့ ပြင်ဆင်ချက်အတိုင်း လွှတ်တော်က အတည်ပြု ပေးနိုင်ပါရ် အဆိုပြု တင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ယင်းအပိုဒ်နဲ့စပ်လျဉ်းပြီး ဦးစိုးသိန်း (ခေါ်) ဦးမောင်စိုး တနင်္သာရီတိုင်းဒေသကြီး မဲဆန္ဒနယ်အမှတ်(၁၀)ရဲ့ ပြင်ဆင်ချက်အတိုင်း ဥပဒေကြမ်း ပူးပေါင်းကော်မတီက သဘောတူထားပါတယ်။ ဒါကြောင့် အဆိုမှာ ဥပဒေကြမ်း၏ အပိုဒ် ရ အပိုဒ်ခွဲ(ဂ)သည် ဦးစိုးသိန်း(ခေါ်) ဦးမောင်စိုး၏ ပြင်ဆင်ချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="992">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဆက်လက်ပြီးတော့ ဥပဒေကြမ်းရဲ့ အပိုဒ်၂၃ ကိုတော့ ပြည်သူ့လွှတ်တော်ရဲ့ ပယ်ဖျက်ချက်ကိုပဲ ပြည်ထောင်စုလွှတ်တော်က ဆက်လက်အတည်ပြုပေးနိုင်ပါရန် လေးစားစွာ အဆိုပြု တင်ပြအပ်ပါတယ် ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ယင်းအပိုဒ်နဲ့စပ်လျဉ်းပြီး ဥပဒေကြမ်း ပူးပေါင်းကော်မတီရဲ့ သဘောထားမှတ်ချက်အတိုင်း ဗိုလ်မှူးထင်လင်းဦး တပ်မတော်သား ပြည်သူ့ လွှတ်တော်ကိုယ်စားလှယ်က ထောက်ခံထားပါတယ်။</speech>
<speech type="speaker">ဒါကြောင့် အဆိုမှာ ဥပဒေကြမ်း၏ အပိုဒ် ၂၃ ကို ပြည်သူ့လွှတ်တော်၏ အတည်ပြုချက်အတိုင်း ပယ်ဖျက်ရန်ဖြစ်သည်။ ဒီအဆိုကို အတည်ပြုရန် လွှတ်တော်က သဘောတူပါသလား ခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="992">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဥပဒေကြမ်းရဲ့ အပိုဒ်၂၄ ကိုလည်း ပြည်သူ့လွှတ်တော်ရဲ့ အတည်ပြုချက်အတိုင်း ပြည်ထောင်စု လွှတ်တော်က ဆက်လက်အတည်ပြုပေးနိုင်ပါရန် အဆိုပြုတင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ယင်းအပိုဒ်နဲ့စပ်လျဉ်းပြီး ဥပဒေကြမ်း ပူးပေါင်းကော်မတီရဲ့ သဘောထားအတိုင်း ဦးစိုးသိန်း(ခေါ်)ဦးမောင်စိုး တနင်္သာရီတိုင်းဒေသကြီး မဲဆန္ဒနယ် အမှတ်(၁၀)က ထောက်ခံထားပါတယ်။ ဒါကြောင့် အဆိုမှာ ဥပဒေကြမ်း၏ အပိုဒ် ၂၄ သည် ပြည်သူ့လွှတ်တော်၏ အတည်ပြုချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလား ခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အထက်ပါဥပဒေကြမ်းနဲ့စပ်လျဉ်းပြီး ပြည်သူ့လွှတ်တော်နဲ့ အမျိုးသားလွှတ်တော်တို့က အတည်ပြုခဲ့တဲ့ အပိုဒ်၊ အပိုဒ်ခွဲများကို လွှတ်တော်နှစ်ရပ် အတည်ပြုချက်အတိုင်းလည်းကောင်း၊ လွှတ်တော်နှစ်ရပ် သဘောကွဲလွဲတဲ့ အပိုဒ်၊ အပိုဒ်ခွဲများကို ပြည်ထောင်စု လွှတ်တော်၏ အတည်ပြုချက်များအတိုင်းလည်းကောင်း ပြန်လည်ပြင်ဆင်၍ ပြည်ထောင်စုလွှတ်တော် ဆိုင်ရာ ဥပဒေ၊ နည်းဥပဒေများနဲ့ အညီ ဆက်လက်ဆောင်ရွက်သွားမှာဖြစ်ကြောင်း ကြေညာပါတယ်။</speech>
</bill>
<bill>
<title>လွှတ်တော်နှစ်ရပ်သဘောကွဲသော မြန်မာနိုင်ငံအင်ဂျင်နီယာကောင်စီဥပဒေကြမ်းနှင့်စပ်လျဉ်း၍ တစ်ပိုဒ်ချင်းစီအလိုက် အတည်ပြုရန် အဆိုတင်သွင်း ဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၈) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ လွှတ်တော် နှစ်ရပ်သဘောကွဲလွဲတဲ့ မြန်မာနိုင်ငံအင်ဂျင်နီယာကောင်စီ ဥပဒေကြမ်းနဲ့စပ်လျဉ်းပြီး ဥပဒေကြမ်းပူးပေါင်း ကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက်အစီရင်ခံစာကို ၁၂-၃-၂၀၁၉ ရက်က ကျင်းပ ပြုလုပ်ခဲ့တဲ့ ပြည်ထောင်စုလွှတ်တော်အစည်းအဝေးမှာ ဖတ်ကြားတင်ပြခဲ့ပြီး ဖြစ်ပါတယ်။ ဒီနေ့မှာ လွှတ်တော်နှစ်ရပ်သဘောကွဲလွဲတဲ့ အပိုဒ်များနဲ့စပ်လျဉ်းပြီး အဆိုတင်သွင်းခြင်း၊ လွှတ်တော် ကိုယ်စားလှယ်များက ဆွေးနွေးခြင်းနဲ့ လွှတ်တော်ရဲ့ အဆုံးအဖြတ်ရယူခြင်းတို့ကို တစ်ဆက်တည်း ဆောင်ရွက် သွားမှာဖြစ်ပါတယ်။ လွှတ်တော်ရဲ့ အဆုံးအဖြတ်ရယူရာမှာ ပြင်ဆင်ချက်မရှိတဲ့ အပိုဒ်၊ အပိုဒ်ခွဲများအတွက် လွှတ်တော်ရဲ့ သဘောထားမေးမြန်းပြီး အတည်ပြု ဆောင်ရွက်သွားမှာ ဖြစ်ပါတယ်။ ပြင်ဆင်ချက်ရှိတဲ့ အပိုဒ်၊ အပိုဒ်ခွဲများကိုတော့ စက်ခလုတ်အသုံးပြု၍ အဆုံးအဖြတ်ရယူသွားမှာ ဖြစ်ပြီး ထောက်ခံဆန္ဒမဲများပါက ဥပဒေကြမ်းပူးပေါင်းကော်မတီရဲ့ သဘောထားမှတ်ချက်အတိုင်းလည်းကောင်း၊ ကန့်ကွက်ဆန္ဒမဲများပါက ပြင်ဆင်ချက်အတိုင်းလည်းကောင်း အတည်ပြုမှာဖြစ်ပါတယ်။ လွှတ်တော်နှစ်ရပ်ရဲ့ အတည်ပြုချက်၊ ဥပဒေကြမ်းပူးပေါင်းကော်မတီရဲ့ သဘောထားမှတ်ချက်နဲ့ ဆွေးနွေးလိုတဲ့ လွှတ်တော်ကိုယ်စားလှယ်များရဲ့ ပြင်ဆင်ချက်တို့ပါဝင်တဲ့ ဇယားကိုလည်း ဖြန့်ဝေထားပါတယ်။ ပြင်ဆင်ချက်ဇယားကို နောက်ဆက်တွဲဖြင့် ဖော်ပြထားပါသည်။ သဘောကွဲလွဲချက်နဲ့စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော်ကိုယ်စားလှယ်များ အနေနဲ့ မိမိဆွေးနွေးရမယ့် အပိုဒ်မှာ ၃ မိနစ်အတွင်း တိုတိုနဲ့လိုရင်း ဆွေးနွေးကြဖို့ ဖြစ်ပါတယ်။ ယခုဥပဒေကြမ်းပူးပေါင်းကော်မတီက ဥပဒေကြမ်းရဲ့ ခေါင်းစဉ်၊ နိဒါန်းနှင့် အပိုဒ် ၁ တို့မှစပြီး အဆိုပြု တင်ပြဖို့ဖြစ်ပါတယ်။</speech>
<speech><mp id="992">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဥပဒေကြမ်းရဲ့ ခေါင်းစဉ်ဖြစ်တဲ့ မြန်မာနိုင်ငံအင်ဂျင်နီယာကောင်စီဥပဒေကို ပြင်ဆင်သည့်ဥပဒေ (၂၀၁၉ ခုနှစ်) ပြည်ထောင်စုလွှတ်တော်ဥပဒေအမှတ်() ၁၃၈၀ ပြည့်နှစ် လ ရက် (၂၀၁၉ ခုနှစ် လ ရက်) ပြည်ထောင်စုလွှတ်တော်သည် ဤဥပဒေကို ပြဋ္ဌာန်းလိုက်သည်။ ဤဥပဒေကို မြန်မာနိုင်ငံ အင်ဂျင်နီယာကောင်စီဥပဒေကို ပြင်ဆင်သည့်ဥပဒေဟု ခေါ်တွင်စေရမည်။ ဒီတင်ပြချက်ကို လွှတ်တော်က အတည်ပြုပေးနိုင်ပါရန် အဆိုပြုတင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ ခေါင်းစဉ်၊ နိဒါန်းနှင့် အပိုဒ် ၁ တို့သည် အမျိုးသားလွှတ်တော်၏ အတည်ပြုချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကိုအတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="992">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဆက်လက်ပြီးတော့ ဥပဒေကြမ်းရဲ့ အပိုဒ် ၂ ရဲ့ ခြေဆင်း၊ အပိုဒ် ၃ ရဲ့ ခြေဆင်းနဲ့ အပိုဒ် ၄ ရဲ့ ခြေဆင်း တို့ကိုတော့ ပြည်သူ့လွှတ်တော်ရဲ့ အတည်ပြုချက်အတိုင်း ပြည်ထောင်စုလွှတ်တော်က ဆက်လက်အတည် ပြုပေးနိုင်ပါရန် အဆိုပြု တင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၂ ခြေဆင်း၊ အပိုဒ် ၃ ခြေဆင်းနှင့် အပိုဒ် ၄ ခြေဆင်းတို့သည် ပြည်သူ့လွှတ်တော်၏ အတည်ပြုချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကိုအတည်ပြုရန် လွှတ်တော်က သဘောတူပါသလား ခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="992">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဆက်လက်ပြီးတော့ ဥပဒေကြမ်းရဲ့ အပိုဒ် ၃ ကိုတော့ ဒီဥပဒေကြမ်းပူးပေါင်းကော်မတီရဲ့ ပြင်ဆင်ချက် အတိုင်း လွှတ်တော်က အတည်ပြုပေးနိုင်ပါရန် အဆိုပြု တင်ပြအပ်ပါတယ်ခင်ဗျာ။</speech>
<speech type="speaker">ဦးစစ်အေး တောင်သာမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="291">ဦးစစ်အေး(တောင်သာမဲဆန္ဒနယ်၊ မန္တလေးတိုင်းဒေသကြီး)</mp>ဒီကနေ့ ကျွန်တော် တင်ပြ ချင်တဲ့ဟာက ဒီပူးပေါင်းကော်မတီနဲ့ ကျွန်တော်တို့ သဘောထားကွဲလွဲတဲ့ ဥပဒေရဲ့ အပြင်ကို ကျွန်တော် အချက်ကလေးတစ်ချက်ကို နာယကကြီး တင်ပြခွင့်တောင်းဆိုပါတယ်။ တောင်းဆိုချင်ပါတယ်။ အဲဒါ ဘာလဲ ဆိုရင် ဒီဥပဒေရဲ့နာမည် မြန်မာနိုင်ငံအင်ဂျင်နီယာကောင်စီဥပဒေရဲ့နာမည်ကိုတောင် ကျွန်တော်က ပြင်ချင် တာပါ။ သို့သော် အဲဒီအတွေးကလည်းပဲ ကျွန်တော်ဒီဥပဒေကိုဖတ်မှ တစိမ့်စိမ့်ဖတ်ပြီးမှ ဝင်လာတဲ့အတွေးပါ။ အဲဒီအတွေးကဘာလဲဆိုရင် မြန်မာနိုင်ငံအင်ဂျင်နီယာကောင်စီဥပဒေအစား မြန်မာနိုင်ငံမှတ်ပုံတင်အင်ဂျင် နီယာကောင်စီဥပဒေလို့ ခေါ်တွင်ရင် ပိုတောင်သင့်တော်လိမ့်မယ်ဟု ကျွန်တော်မြင်ပါတယ်။ ဘာကြောင့် ဆိုတော့ ဒီဥပဒေဟာမှတ်ပုံတင်တဲ့ အင်ဂျင်နီယာတွေနဲ့ပဲဆိုင်နေပြီးတော့ ကျွန်တော်တို့လို မှတ်ပုံမတင်ထားတဲ့ မြန်မာတစ်နိုင်ငံလုံးမှာရှိတဲ့ မှတ်ပုံမတင်တဲ့အင်ဂျင်နီယာတွေနဲ့ မဆိုင်သလိုဖြစ်နေတဲ့အတွက် ကျွန်တော့ အနေနဲ့က တကယ်က မြန်မာနိုင်ငံမှတ်ပုံတင်အင်ဂျင်နီယာကောင်စီဥပဒေလို့ပြင်ရင် ပိုသဘာဝကျမယ်လို့ မြင်ပါတယ်။ သို့သော်လည်း ကျွန်တော်ဒီဥပဒေကို ကျွန်တော့အတွေးကနောက်ကျသွားလို့ ဒါကိုတော့ ကျွန်တော် မကန့်ကွက်တော့ပါဘူး။ သို့သော် ဒီကနေ့ ကျွန်တော်တို့ ဥပဒေအပိုဒ် ၃ မှာတော့ ကျွန်တော် ပြည်သူ့လွှတ်တော်ရဲ့ သဘောထားအတိုင်းပဲ ကျွန်တော် ထောက်ခံချင်ပါတယ်။ ကျွန်တော်တို့ ပြည်သူ့ လွှတ်တော်ဥပဒေကြမ်းကော်မတီနဲ့လည်း အကြိမ်ကြိမ် ဆွေးနွေးပြီး ဒါကိုဆုံးဖြတ်ထားခြင်းဖြစ်ပါတယ်။ အဲဒီဆုံးဖြတ်ထားတာကိုပဲ ကျွန်တော်တို့ ပြည်သူ့လွှတ်တော်ဥပဒေကြမ်းကော်မတီက ပူးပေါင်းကော်မတီ ရောက်မှ ဘာကြောင့်များ သဘောထားတွေပြောင်းသွားရလဲဆိုတာကို ကျွန်တော်တို့ နားမလည်နိုင်ဘူး ဖြစ်ပါတယ်။ ကျွန်တော့အနေနဲ့တော့ ပြည်သူ့လွှတ်တော်ရဲ့ ဆုံးဖြတ်ချက်အတိုင်းပဲ ကျွန်တော်လက်ခံချင် ပါတယ်။ အဲဒီလောက်ပါပဲ။</speech>
<speech type="speaker">ဆောက်လုပ်ရေးဝန်ကြီးဌာန သဘောထားပြောပါ။</speech>
<speech><agency id="14">ဦးဟန်ဇော်(ပြည်ထောင်စုဝန်ကြီး၊ ဆောက်လုပ်ရေးဝန်ကြီးဌာန)</agency>လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ ဆောက်လုပ်ရေးဝန်ကြီးဌာနအနေနဲ့တော့ ဥပဒေကြမ်းပူးပေါင်း ကော်မတီရဲ့ အဆိုပြုချက်ကို သဘောတူပါတယ်ခင်ဗျာ။</speech>
<speech type="speaker">ဥပဒေကြမ်းပူးပေါင်းကော်မတီ သဘောထားပြောပါ။</speech>
<speech><mp id="992">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ကျွန်တော်တို့က အင်ဂျင်နီယာကောင်စီဥပဒေရဲ့ အဓိပ္ပာယ်ဖွင့်ဆိုချက်အခန်းက အင်ဂျင်နီယာဘွဲ့ရ နည်းပညာကျွမ်းကျင်သူနဲ့ နည်းပညာကျွမ်းကျင်သူတွေဆိုတဲ့ စကားရပ်တွေကို ကျွန်တော်တို့က အစားထိုး လိုက်တာဖြစ်ပါတယ်။ မှတ်ပုံတင်အင်ဂျင်နီယာ၊ မှတ်ပုံတင်ဘွဲ့ရ၊ နည်းပညာကျွမ်းကျင်သူ၊ မှတ်ပုံတင်နည်းပညာ ကျွမ်းကျင်သူဆိုပြီး ဖြစ်ပါတယ်။ အဲဒီတော့ ဒီမှာဖော်ပြတဲ့ အပိုဒ်၃၉၊ ၄၁၊ ၄၂ ကိုယ်စားလှယ်တော်ကြီး များနောက်မှာလည်း ကြည့်လို့ရပါတယ်။ ၄၃၊ ၄၉ မှာပါတဲ့ ပြဋ္ဌာန်းချက်တွေမှာကျတော့ ဒီအစားထိုးချက်တွေနဲ့ ကျရင် ရေးထုံးကလွဲချော်သွားပါတယ်ခင်ဗျ။ ဒါကြောင့်မို့လို့ ပြန်လည်တည့်မတ်ပြီးတော့ ကျွန်တော်တို့က ပြင်ဆင်ထားရတာဖြစ်တဲ့အတွက်ကြောင့်မို့လို့ ဥပဒေကြမ်းပူးပေါင်းကော်မတီရဲ့ ပြင်ဆင်ချက်အတိုင်းပဲ လွှတ်တော်က ရေးထုံးအမှန်ဖြစ်စေဖို့ အတည်ပြု ဆောင်ရွက်ပေးနိုင်ပါရန် လေးစားစွာ တင်ပြအပ်ပါတယ် ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၃ သည် ဥပဒေကြမ်းပူးပေါင်းကော်မတီ၏ ပြင်ဆင်ချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို သဘောတူ မတူ လွှတ်တော်ရဲ့ ဆန္ဒရယူပါ့မယ်။ ဆန္ဒမဲပေးကြဖို့ အသင့်ရှိစေလိုပါတယ်။ ဆန္ဒမဲ ပေးနိုင်ကြပါပြီ။ လွှတ်တော်ကိုယ်စားလှယ်များ စက်ခလုတ်အသုံးပြု၍ ဆန္ဒမဲပေးကြပါသည်။</speech>
<speech type="speaker">အဆိုထောက်ခံမဲ(၅၁၀)မဲ၊ ကန့်ကွက်မဲ(၁၈)မဲ၊ ကြားနေမဲ (၂)မဲ ဖြစ်ပါတယ်။</speech>
<speech type="speaker">ထောက်ခံဆန္ဒမဲများတဲ့အတွက် ဥပဒေကြမ်းပူးပေါင်းကော်မတီ၏ ပြင်ဆင်ချက် အတိုင်း အတည်ဖြစ်ကြောင်း ကြေညာပါတယ်။</speech>
<speech><mp id="992">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဥပဒေကြမ်း၏ အပိုဒ် ရ ဖြစ်ပါတယ်။ ဒီဥပဒေကြမ်းရဲ့ အပိုဒ် ရ ကတော့ မူလဥပဒေ ပုဒ်မ ၅ ပုဒ်မခွဲ(ခ)ရဲ့ခြေဆင်း ပုဒ်မခွဲငယ်(၁)၊ ပုဒ်မ ၅ ပုဒ်မခွဲ(ဂ)နဲ့ ပုဒ်မ ၅ ပုဒ်မခွဲ(ဃ)တို့ရဲ့ ခြေဆင်းတို့ ဖြစ်ပါတယ်။ ဒီဖော်ပြပါ အပိုဒ်အပိုဒ်ခွဲများကိုတော့ အမျိုးသားလွှတ်တော်ရဲ့ အတည်ပြုချက်အတိုင်း ပြည်ထောင်စု လွှတ်တော်က အတည်ပြုပေးနိုင်ပါရန် လေးစားစွာ အဆိုပြု တင်ပြအပ်ပါတယ်ခင်ဗျာ။</speech>
<speech type="speaker">ဦးစစ်အေး တောင်သာမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="291">ဦးစစ်အေး(တောင်သာမဲဆန္ဒနယ်၊ မန္တလေးတိုင်းဒေသကြီး)</mp>ပြည်သူ့လွှတ်တော်ရဲ့ အတည်ပြုချက် အတိုင်းပဲ ကျွန်တော်သဘောတူပါတယ်။</speech>
<speech type="speaker">ဆောက်လုပ်ရေးဝန်ကြီးဌာန သဘောထားပြောပါ။</speech>
<speech><agency id="14">ဦးဟန်ဇော်(ပြည်ထောင်စုဝန်ကြီး၊ ဆောက်လုပ်ရေးဝန်ကြီးဌာန)</agency>ဥပဒေကြမ်းပူးပေါင်း ကော်မတီ၏ သဘောထားမှတ်ချက်အတိုင်း သဘောတူပါကြောင်း တင်ပြအပ်ပါတယ်ခင်ဗျာ။</speech>
<speech type="speaker">ဥပဒေကြမ်းပူးပေါင်းကော်မတီ သဘောထားပြောပါ။</speech>
<speech><mp id="992">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဒီပုဒ်မကတော့ ဒီအပိုဒ်ကတော့ ကျွန်တော်တို့ အင်ဂျင်နီယာကောင်စီ ဖွဲ့စည်းတဲ့အပိုဒ် ဖြစ်ပါတယ်။ ကျွန်တော်တို့ ဥပဒေကြမ်းပူးပေါင်းကော်မတီရဲ့ အစီရင်ခံစာမှာလည်း အကြံပြုတင်ပြခဲ့ပြီး ဖြစ်ပါတယ်။ အငြိမ်းစားအင်ဂျင်နီယာပညာရှင်တွေအနေနဲ့ သူတို့ရဲ့ ရင့်ကျက်တဲ့ အတွေ့အကြုံတွေအပေါ်မှာ အခြေပြု ပြီးတော့ အကြံပြုနိုင်ဖို့ ကော်မတီရဲ့ လုပ်ငန်းတွေကိုလည်း ီးတော့ တာဝန်ယူဆောင်ရွက် နိုင်ဖို့အတွက် သီးခြားရွေးကောက်တင်မြှောက်ခွင့်ပြုခြင်းအားဖြင့် မြန်မာနိုင်ငံအင်ဂျင်နီယာကောင်စီရဲ့ ဖွံ့ဖြိုးတိုးတက်ရေးလုပ်ငန်းတွေကို ဟန်ချက်ညီညီ ပူးပေါင်းဆောင်ရွက်နိုင်မှာ ဖြစ်ပါတယ်။ ဆောင်ရွက်ခြင်းအားဖြင့်လည်း ရွေးချယ်တာဝန်ပေးအပ်သူတွေရဲ့ အချိုးဟာ ကောင်စီဝင်ရဲ့ စုစုပေါင်း သုံးချိုးတစ်မျိုးဖြစ်ပါတယ်။ ရွေးကောက်တင်မြှောက်ရမယ့်သူတွေရဲ့ အချိုးကတော့ ကောင်စီဝင် စုစုပေါင်းရဲ့ သုံးနှစ်ချိုးဖြစ်တဲ့အတွက်ကြောင့်မို့လို့ ပြည်သူ့လွှတ်တော်က အတည်ပြုခဲ့တဲ့ ပြင်ပပညာရှင်တွေ ပိုမိုပါဝင် ခွင့်ရရှိနိုင်တဲ့ အနေအထားကလည်း ပျက်ယွင်းသွားခြင်းမရှိပါဘူး။ ဒါကြောင့်မို့လို့ အမျိုးသားလွှတ်တော်ရဲ့ အတည်ပြုချက်အတိုင်း ပြည်ထောင်စုလွှတ်တော်က ဆက်လက်အတည်ပြု ဆောင်ရွက် ပေးသင့်ပါကြောင်း လေးစားစွာ အကြံပြု တင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ရ ပါမူလဥပဒေပုဒ်မ ၅ ပုဒ်မခွဲ (ခ)၏ ခြေဆင်း၊ ပုဒ်မခွဲငယ်(၁)၊ ပုဒ်မခွဲ(ဂ)နှင့် ပုဒ်မခွဲ (ဃ)ခြေဆင်း တို့သည် အမျိုးသားလွှတ်တော်၏ ပြင်ဆင်ချက်အတိုင်း ဤဥပဒေကြမ်း၏ အစိတ်အပိုင်းဖြစ်သင့်သည်။ ဒီအဆိုကို သဘောတူမတူ လွှတ်တော်ရဲ့ ဆန္ဒရယူပါ့မယ်။ ဆန္ဒမဲပေးကြဖို့အသင့်ရှိစေလိုပါတယ်။ ဆန္ဒမဲ ပေးနိုင်ကြပါပြီ။ လွှတ်တော်ကိုယ်စားလှယ်များ စက်ခလုတ်အသုံးပြု၍ ဆန္ဒမဲပေးကြပါသည်။</speech>
<speech type="speaker">အဆိုထောက်ခံမဲ (၄၉၆)မဲ၊ ကန့်ကွက်မဲ (၂၈)မဲ၊ ကြားနေမဲ (၂)မဲ ဖြစ်ပါတယ်။</speech>
<speech type="speaker">ထောက်ခံဆန္ဒမဲများတဲ့အတွက် အမျိုးသားလွှတ်တော်၏ အတည်ပြုချက် အတိုင်း အတည်ဖြစ်ကြောင်း ကြေညာပါတယ်။</speech>
<speech><mp id="992">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဆက်လက်တင်ပြမှာကတော့ ဥပဒေကြမ်းရဲ့ အပိုဒ် ရ ဖြစ်ပါတယ်။ မူလမြန်မာနိုင်ငံ အင်ဂျင်နီယာ ကောင်စီဥပဒေပုဒ်မ ၉ ပုဒ်မခွဲ(စ)ရဲ့ နောက်မှာ ပုဒ်မခွဲအသစ်အဖြစ် ပုဒ်မခွဲ(စ-၁)ကို ဖြည့်စွက်ဖို့ ဖြစ်ပါတယ်။ ဒီဥပဒေကြမ်းပူးပေါင်းကော်မတီရဲ့ ပြင်ဆင်ချက်ကို လွှတ်တော်က အတည်ပြု ပေးနိုင်ပါရန် လေးစားစွာ တင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ရ ပါ မူလဥပဒေပုဒ်မ ၉ ပုဒ်မခွဲ(စ)၏ နောက်တွင် ပုဒ်မခွဲ(စ-၁)ကို ဥပဒေကြမ်းပူးပေါင်းကော်မတီ၏ ပြင်ဆင်ချက်အတိုင်း ဖြည့်စွက်ရန်ဖြစ်သည်။ ဒီအဆိုကို အတည်ပြုရန် လွှတ်တော်က သဘောတူပါသလား ခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="992">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဆက်လက်ပြီးတော့ ဥပဒေကြမ်းရဲ့ အပိုဒ် ၈ ကို တင်ပြမှာဖြစ်ပါတယ်။ မူလဥပဒေပုဒ်မ ၉ ပုဒ်မခွဲ(ည)နှင့် (ဋ)တို့ကိုတော့ ပြည်သူ့လွှတ်တော်ရဲ့ အတည်ပြုချက်အတိုင်း ပြည်ထောင်စုလွှတ်တော်က အတည်ပြုပေးနိုင်ပါရန် အဆိုပြု တင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၈ ပါ မူလ ဥပဒေပုဒ်မ ၉ ပုဒ်မခွဲ(ည)နှင့် (ဋ)တို့သည် ပြည်သူ့လွှတ်တော်၏ အတည်ပြုချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။ သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="992">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဆက်လက်ပြီးတော့ ကျွန်တော်တို့ ဥပဒေကြမ်းရဲ့ ပုဒ်မ ၉ ပုဒ်မခွဲ(စ)ရဲ့ နောက်မှာ (ဆ)အဖြစ် အသစ် ဖြည့်စွက်တာ မဟုတ်တော့ဘဲနဲ့ (စ-၁)အဖြစ် ဖြည့်စွက်လိုက်ပြီဖြစ်တဲ့အတွက်ကြောင့်မို့လို့ ယင်းတို့နှင့် ညီညွှတ်မှုရှိစေရန် ဥပဒေကြမ်းရဲ့ အပိုဒ် ၉ ကိုတော့ လွှတ်တော်က ပယ်ဖျက်အတည်ပြုပေးနိုင်ပါရန် တင်ပြ အပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၉ ကို ဥပဒေကြမ်းပူးပေါင်းကော်မတီ၏ ပြင်ဆင်ချက်အတိုင်း ပယ်ဖျက်ရန်ဖြစ်သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="992">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဆက်လက်ပြီးတော့ ဥပဒေကြမ်းရဲ့ အပိုဒ် ၁၀ ဖြစ်ပါတယ်။ မူလဥပဒေပုဒ်မ ၁၀ ပုဒ်မခွဲ(ဃ) ကိုတော့ ပြည်သူ့လွှတ်တော်ရဲ့ အတည်ပြုချက်အတိုင်း လွှတ်တော်က အတည်ပြုပေးနိုင်ပါရန် အဆိုပြု တင်ပြအပ်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်းရဲ့ အပိုဒ် ၁၀ ပါ မူလဥပဒေပုဒ်မ ၁၀ ပုဒ်မခွဲ(ဃ)သည် ပြည်သူ့လွှတ်တော်၏ အတည်ပြုချက်အတိုင်း ဤဥပဒေကြမ်း၏ အစိတ်အပိုင်း ဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech><mp id="992">ဒေါက်တာမြတ်ဉာဏစိုး(တွဲဖက်အတွင်းရေးမှူး၊ ဥပဒေကြမ်းပူးပေါင်းကော်မတီ)</mp>နာယကကြီး ခင်ဗျာ။ ဆက်လက်ပြီးတော့ ဥပဒေကြမ်းပူးပေါင်းကော်မတီရဲ့ အသစ်ဖြည့်စွက်ချက်များဖြစ်တဲ့ ဥပဒေကြမ်းရဲ့ အပိုဒ် ၁၅၊ ၁၆ နဲ့ ၁ရ တို့ကို လွှတ်တော်က အတည်ပြုပေးနိုင်ပါရန် လေးစားစွာ အဆိုပြုတင်ပြအပ်ပါတယ် ခင်ဗျာ။</speech>
<speech type="speaker">ဆောက်လုပ်ရေးဝန်ကြီးဌာနရဲ့ သဘောထားပြောပါ။</speech>
<speech><agency id="14">ဦးဟန်ဇော်(ပြည်ထောင်စုဝန်ကြီး၊ ဆောက်လုပ်ရေးဝန်ကြီးဌာန)</agency>နာယကကြီးခင်ဗျာ။ ဥပဒေကြမ်းပူးပေါင်းကော်မတီရဲ့ ဖြည့်စွက် အကြံပြုချက်ကို ဆောက်လုပ်ရေးဝန်ကြီးဌာနအနေနဲ့ သဘော တူပါကြောင်း တင်ပြအပ်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အဆိုမှာ ဥပဒေကြမ်း၏ အပိုဒ် ၁၅၊ ၁၆နှင့် ၁ရ တို့သည် ဥပဒေကြမ်းပူးပေါင်းကော်မတီ၏ အသစ်ဖြည့်စွက်ပြင်ဆင်ချက်အတိုင်း ဤဥပဒေ ကြမ်း၏ အစိတ်အပိုင်း ဖြစ်သင့်သည်။ ဒီအဆိုကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">သဘောမတူသူ ရှိပါသလားခင်ဗျား။ လွှတ်တော်က သဘောမတူသူမရှိပါ။</speech>
<speech type="speaker">သဘောမတူသူမရှိတဲ့အတွက် အဆိုအတည်ဖြစ်ကြောင်း ကြေညာပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အထက်ပါဥပဒေကြမ်းနဲ့စပ်လျဉ်းပြီး ပြည်သူ့လွှတ်တော်နဲ့ အမျိုးသားလွှတ်တော်တို့က အတည်ပြုခဲ့တဲ့ အပိုဒ်၊ အပိုဒ်ခွဲများကို လွှတ်တော်နှစ်ရပ် အတည်ပြုချက်အတိုင်းလည်းကောင်း၊ လွှတ်တော်နှစ်ရပ် သဘောကွဲလွဲတဲ့ အပိုဒ်၊ အပိုဒ်ခွဲများကို ပြည်ထောင်စု လွှတ်တော်၏ အတည်ပြုချက်များအတိုင်းလည်းကောင်း ပြန်လည်ပြင်ဆင်၍ ပြည်ထောင်စုလွှတ်တော် ဆိုင်ရာ ဥပဒေ၊ နည်းဥပဒေများနဲ့အညီ ဆက်လက်ဆောင်ရွက်မှာဖြစ်ကြောင်း ကြေညာပါတယ်။</speech>
</bill>
<bill>
<title>ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သည့် ဥပဒေမူကြမ်း လေ့လာစိစစ်ရေးပူးပေါင်းကော်မတီ၏ အစီရင်ခံစာအပေါ် လွှတ်တော်ကိုယ်စားလှယ်များက ဆက်လက်ဆွေးနွေးခြင်း၊</title>
<speech type="speaker">အစီအစဉ်(၉) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဖွဲ့စည်းပုံ အခြေခံဥပဒေကို ဒုတိယအကြိမ်ပြင်ဆင်သည့် ဥပဒေမူကြမ်း လေ့လာစိစစ်ရေးပူးပေါင်းကော်မတီ၏ အစီရင်ခံစာအပေါ် လွှတ်တော်ကိုယ်စားလှယ်များရဲ့ ဆွေးနွေးခြင်းအစီအစဉ်ကို ဆက်လက်ဆောင်ရွက် သွားပါမယ်။</speech>
<speech type="speaker">ဦးဖေချစ် ရန်ကုန်တိုင်းဒေသကြီး မဲဆန္ဒနယ်အမှတ်(၉) စတင်ဆွေးနွေးဖို့ဖြစ်ပါတယ်။</speech>
<speech><mp id="998">ဦးဖေချစ်(မဲဆန္ဒနယ်အမှတ်-၉၊ ရန်ကုန်တိုင်းဒေသကြီး)</mp>လေးစားရတဲ့ ပြည်ထောင်စု လွှတ်တော် နာယကကြီးနှင့်တကွ လွှတ်တော်တစ်ရပ်လုံး မင်္ဂလာပါခင်ဗျာ။ ကျွန်တော်က ရန်ကုန်တိုင်း ဒေသကြီး မဲဆန္ဒနယ်မြေအမှတ်(၉)မှ ရွေးချယ်ခံအမျိုးသားလွှတ်တော်ကိုယ်စားလှယ် ဦးဖေချစ် ဖြစ်ပါတယ်။ ၂၀၁၉ ခုနှစ်၊ ဖေဖော်ဝါရီလ ၈ ရက် ရက်စွဲနဲ့ ပြည်ထောင်စုလွှတ်တော် နာယကထံသို့ ဦးသိန်းထွန်း၊ ကျောင်းကုန်းမဲဆန္ဒနယ် အပါအဝင် လွှတ်တော်ကိုယ်စားလှယ် ၁၄၃ ဦး လက်မှတ်ရေးထိုးတင်ပြခဲ့တဲ့ နိုင်ငံတော်ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သော ဥပဒေမူကြမ်းအပေါ်မှာ ပြည်ထောင်စု လွှတ်တော် ဥပဒေမူကြမ်းလေ့လာစိစစ်ရေး ပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထား မှတ်ချက်ဆိုင်ရာ အစီရင်ခံစာကို ကျွန်တော်ကနေပြီးတော့ ပြည်ထောင်စုလွှတ်တော် နည်းဥပဒေ အခန်း(၁၈) ဆိုင်ရာပုဒ်မ ၁၀၂ တို့ကို ကိုးကားပြီးတော့ ဆွေးနွေးလိုပါတယ်။ တစ်ခုပဲ ပြောစရာရှိပါတယ်။ ၂၀၀၈ ခုနှစ်၊ ဖွဲ့စည်းပုံအခြေခံဥပဒေကိုပြင်ဆင်ဖို့ ဆောင်ရွက်နေချိန်မှာ ဒီအခြေခံဥပဒေကို ဘာလို့တွယ်ဖက် မှီငြမ်းကိုးကား နေရသလဲလို့ အပြစ်တင်ချင်စရာရှိပါတယ်။ ကျွန်တော်တို့အားလုံးဟာ ၂၀၁၆ ခုနှစ်၊ ဖေဖော်ဝါရီလမှာ နိုင်ငံတော်ဖွဲ့စည်းပုံအခြေခံဥပဒေကို လေးစား လိုက်နာပါမယ်လို့ ဝန်ခံကတိသစ္စာပြုခဲ့ကြပြီး ဖြစ်ပါတယ်။ လောလောဆယ် ၂၀၀၈ ဖွဲ့စည်းပုံ အခြေခံဥပဒေဟာ ပြင်ဆင်မပြီးစီးသေးတာမို့ ကတိသစ္စာတည်ကြည်စွာနဲ့ တည်ဆဲဥပဒေကို လေးစား လိုက်နာရမှာဖြစ်ပါတယ်။ ဥပဒေမူကြမ်း လေ့လာစိစစ်ရေးပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက်ဆိုင်ရာ အစီရင်ခံစာ အပိုဒ်(၅) မှာ ဦးသိန်းထွန်းနဲ့ ကိုယ်စားလှယ် ၁၄၃ ဦးတို့အဖွဲ့ တင်ပြထားတဲ့ ပုဒ်မ ၂၆၁ ပုဒ်မခွဲ(ခ)၊ (ဃ)၊ (င) တို့ကို ပြင်ဖို့ဆိုရာမှာ ဖွဲ့စည်းပုံအခြေခံဥပဒေရပ်များဟာ ပုဒ်မတစ်ခုနဲ့တစ်ခု အစီအစဉ်တကျ တွဲဖက်ဖွဲ့စည်းထားတာမို့လို့ ပုဒ်မ တစ်ခုချင်းစီကို သီးခြားတင်သွင်း ပြင်ဆင်ရန်မသင့်လို့ မှတ်ချက်ပေးထားတာကိုက လွဲနေပါတယ်။ ဒုတိယအကြိမ် ပြည်ထောင်စုလွှတ်တော် အနေနဲ့ ၂ နှစ်နဲ့ ၈ လအတွင်းမှာ လုံးဝပယ်ဖျက်ခဲ့တဲ့ ဥပဒေ ၁၀ ရပ်၊ ပြင်ဆင်လိုက်တဲ့ ဥပဒေ ၃၈ ရပ်၊ ဖြည့်စွက်လိုက်တဲ့ဥပဒေပုဒ်မ ပုဒ်မခွဲ ၄၄ ခု ပြီးစီးခဲ့ပါပြီ။ သန်းခေါင်စာရင်း၊ ဧည့်စာရင်းစစ်ဆေးဥပဒေကို ပယ်ဖျက်တာတို့၊ နောက်ယောင်ခံစောင့်ကြည့်ဥပဒေကို ပယ်ဖျက်တာတို့ကလည်းပဲ ပုဒ်မတစ်ခုချင်းစီ ပြင်ဆင် ခဲ့တာပဲဖြစ်ပါတယ်။ ၂၀၀၈ ဖွဲ့စည်းပုံအခြေခံဥပဒေ အခန်း(၄) ဥပဒေကြမ်းတင်သွင်းခြင်းဆိုင်ရာ ပုဒ်မ ၁၀၂ အရ ပြည်ထောင်စုလွှတ်တော်၌သာ အဆုံးအဖြတ်ပေးရမည့် ဥပဒေကြမ်းများနှင့်စပ်လျဉ်း၍ လွှတ်တော် နှစ်ရပ်၏ ဥပဒေကြမ်း ကော်မတီတို့ လေ့လာတွေ့ရှိချက်နှင့် သဘောထားမှတ်ချက်များကို သတ်မှတ်ထားရှိပြီး ဖြစ်သော နည်းလမ်းများနှင့်အညီ အဆိုပါဥပဒေကြမ်း စာမူနှင့်တကွ ပြည်ထောင်စုလွှတ်တော် အစည်း အဝေးသို့ တင်ပြဆောင်ရွက်စေခြင်းတို့ ပြုရမည်လို့ အတိအလင်း ဖော်ပြထားပါတယ်။ အဲဒီ မူအတိုင်းပဲ ပထမအကြိမ်လွှတ်တော်သက်တမ်း ၂၀၁၅ ခုနှစ်မှာ ၂၀၀၈ ခုနှစ် အခြေခံဥပဒေပုဒ်မ ၄၃၆(က)၊ (ခ)တို့ကို ပြင်ဆင်ဖို့ ပြည်ထောင်စုလွှတ်တော် နည်းဥပဒေပုဒ်မ ၁၃၃၊ ၁၃၄ တို့အရ တင်ပြခဲ့ကြပါသေးတယ်။ ကျွန်တော် တို့ဟာ ၂၀၀၈ ဖွဲ့စည်းပုံအခြေခံဥပဒေအရ ဒုတိယအကြိမ် ပြည်ထောင်စုလွှတ်တော် ကိုယ်စားလှယ်တွေ ဖြစ်တာမို့ ကတိသစ္စာဆိုခဲ့တဲ့အတိုင်း ၂၀၀၈ ဖွဲ့စည်းပုံအခြေခံဥပဒေပါ အချက်အလက်တွေကို၊ ပုဒ်မတွေ ကို မှီငြမ်းကိုးကားရပါလိမ့်မယ်။ ဒါကိုပဲ ၂၀၀၈ အခြေခံဥပဒေကို မပြင်ဆင်ချင်သူ၊ အာဏာရှင်စနစ်ကို ပြန်တမ်းတနေသူလို့ မတော်မတရား အပုပ်ချကြလို့ မသင့်လျော်ပါဘူး။ အခြေခံဥပဒေကို ပြင်လို့ရရင် ပြင်လို့ရအောင်ကို အခန်း(၁၈) မှာ ပုဒ်မ ၁၃၃၊ ၁၃၄၊ ၁၃၅၊ ၁၃၆ တို့ကို ထည့်သွင်းထားတာ အထင်အရှားပါပဲ။ ဆိုလိုတာက ဥပဒေကြောင်းအရ လုပ်ထုံးလုပ်နည်းအတိုင်းပဲ လုပ်တာ ကောင်းပါတယ်။ အတည်ပြုပြီးသား၊ ရှိပြီးသား မူဝါဒဆိုင်ရာ ဥပဒေ၊ နည်းဥပဒေဆိုတာက လူပုဂ္ဂိုလ်တစ်ဦး တစ်ယောက်၊ အစုအဖွဲ့တစ်ခုအတွက် ရေးဆွဲ ထားတာ မဟုတ်ပါဘူး။ ကျွန်တော့အရင် ကိုယ်စားလှယ်ကြီးများ ရှင်းလင်းဆွေးနွေးခဲ့ကြပြီးဖြစ်လို့ ပြည်ထောင်စုလွှတ်တော် နည်းဥပဒေ အခန်း(၁၁) အပိုဒ် (၉)(က)၊ (ခ)၊ (ဂ)၊ အခန်း(၁၈) ပုဒ်မ ၁၁၃ မှ ပုဒ်မ ၁၄၃ တို့အထိ ညွှန်ပြချက်များကို ထပ်မံပြီးတော့ မရှင်းပြတော့ပါဘူး။ အဓိကဆိုလိုတာက တည်ဆဲ ဥပဒေကို လေးစားလိုက်နာတတ်ဖို့ဆိုတာပဲ ဖြစ်ပါတယ်။ ကျောင်းကုန်းမဲဆန္ဒနယ် ဦးသိန်းထွန်း အပါ အဝင် ပြည်ထောင်စုလွှတ်တော်ကိုယ်စားလှယ် ၁၄၃ ဦးတို့ တောင်းဆိုတဲ့ ဖွဲ့စည်းပုံအခြေခံဥပဒေပုဒ်မ ၂၆၁ (ခ)၊ (ဂ)၊ (ဃ)၊ (င) တွေဟာ အရေးတကြီး ်တစ်ပြေးညီ ပြင်ဆင်ရမယ့် ပုဒ်မတွေဖြစ်ပါတယ်။ ဒီ အချက် တွေဟာ ဗိုလ်ချုပ်အောင်ဆန်း ဦးစီးပြီးတော့ စာချုပ်ချုပ်ဆိုခဲ့တဲ့ ၂၀ ရာစု ပင်လုံစာချုပ်အရ တိုင်းရင်းသား လူမျိုးစုတွေအတွက် မဖြစ်မနေဖြည့်ဆည်းရမယ့် ကတိကဝတ်ဖြစ်တယ်လို့ဆိုရင် မမှားပါဘူး။ လက်ရှိ တိုင်းရင်းသားအများစုနေထိုင်ကြတဲ့ ပြည်နယ်ဒေသတွေမှ တိုင်းရင်းသားအားလုံးလိုလိုရဲ့ လိုလားချက်ကလည်း ဒါပါပဲလို့ ပြောကြားလိုပါတယ်။ အစီရင်ခံစာအပိုဒ်(၅)မှာ ဖော်ပြထားသလို အခြေခံဥပဒေရဲ့ အပိုင်း(၁)ကနေ အဆုံးအထိ တစ်ပိုဒ် ပြီးမှ နောက်တစ်ပိုဒ် ပြင်ဆင်ဖို့စဉ်းစား၊ လွှတ်တော်ကိုယ်စားလှယ် အသီးသီးက ဆွေးနွေးညှိနှိုင်း၊ ပြည်ထောင်စုလွှတ်တော်ကြီးက အတည်ပြု ဆုံးဖြတ်ပြီးတော့ သမ္မတကြီးဆီပေးပို့ဆိုတဲ့ ကာလယန္တရားကို တွက်ချက်ကြည့်စေလိုပါတယ်။ ၂၁ ရာစုပင်လုံ ပြည်ထောင်စုငြိမ်းချမ်းရေးညီလာခံကြီး စတုတ္ထအကြိမ် ဘာလို့မလုပ်သေးနိုင်တာလဲလို့ စဉ်းစားကြည့်လိုပါတယ်။ ဥပဒေပြုမဏ္ဍိုင်အတွင်းက ဥပဒေပြုပုဂ္ဂိုလ်ဟာ ဥပဒေကို လေးစားလိုက်နာတတ်ဖို့လိုပါတယ်လို့တင်ပြရင်း ကျွန်တော်၏ ဆွေးနွေးချက်ကို နိဂုံးချုပ်လိုက် ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဆက်လက်ပြီး ဗိုလ်မှူးဇေဖြိုး တပ်မတော်သား ပြည်သူ့လွှတ်တော်ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဗိုလ်မှူးဇေဖြိုး(တပ်မတော်သား ပြည်သူ့လွှတ်တော်ကိုယ်စားလှယ်)</mp>အားလုံးမင်္ဂလာပါ ခင်ဗျာ။ ကျွန်တော်ကတော့ တပ်မတော်သား ပြည်သူ့လွှတ်တော်ကိုယ်စားလှယ် ဗိုလ်မှူးဇေဖြိုး ဖြစ်ပါတယ်။ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ (၂၀၀၈ ခုနှစ်)ကို ဒုတိယအကြိမ်ပြင်ဆင်တဲ့ ဥပဒေမူကြမ်း လေ့လာစိစစ်ရေးပူးပေါင်းကော်မတီရဲ့ လေ့လာတွေ့ရှိချက်၊ သဘောထားမှတ်ချက် အစီရင် ခံစာနှင့်ပတ်သက်ပြီး ဆွေးနွေးသွားမှာဖြစ်ပါတယ်။ လေးစားအပ်တဲ့ ပြည်ထောင်စုလွှတ်တော်နာယကကြီးခင်ဗျာ။ Power Point သုံးစွဲခွင့်ပြုပါရန် တင်ပြအပ်ပါတယ်။ ဖွဲ့စည်းပုံအခြေခံဥပဒေ(၂၀၀၈ ခုနှစ်)ကို ဒုတိယအကြိမ်ပြင်ဆင်တဲ့ ဥပဒေမူကြမ်းမှာ ပုဒ်မ ၂၆၁ ပုဒ်မခွဲ(ခ)၊ (ဂ) (ဃ)နှင့် (င)တို့ကိုပြင်ဆင်ရန် တင်ပြခဲ့ကြောင်း တွေ့ရှိရပါတယ်။ ရည်ရွယ်ချက် က ဒီမိုကရေစီစံနှုန်းများနှင့်အညီ လွတ်လပ်၍ တရားမျှတပြီး နိုင်ငံသားများတန်းတူညီမျှမှု အခွင့်အရေး ရရှိစေရန်၊ တိုင်းရင်းသားအများစုရဲ့ လိုလားချက်ကို အလေးထားဂရုပြု ဖော်ဆောင်ပေးရန်ဖြစ်ပါတယ်။ ဖွဲ့စည်းပုံအခြေခံဥပဒေ အခန်း(၁) ပုဒ်မ(၄)အရ """"နိုင်ငံတော်၏ အချုပ်အခြာအာဏာဟာ နိုင်ငံသားများထံမှ ဆင်းသက်ပြီး နိုင်ငံတော်တစ်ဝန်းလုံး၌ တည်သည်"""" လို့ပြဋ္ဌာန်းထားပါတယ်။ အခုပြင်ဆင်မယ့် ပုဒ်မ ၂၆၁ (ခ)မှာ သက်ဆိုင်ရာတိုင်းဒေသကြီး သို့မဟုတ် ပြည်နယ်လွှတ်တော်ဟာ သက်ဆိုင်ရာတိုင်းဒေသကြီး သို့မဟုတ် ပြည်နယ်ဝန်ကြီးချုပ်အဖြစ် ရွေးချယ်တာဝန်ပေးအပ်နိုင်သည်လို့ ပြင်ဆင်ထားပြီး ပုဒ်မခွဲငယ်(၁) အရလည်း သက်ဆိုင်ရာတိုင်းဒေသကြီး သို့မဟုတ် ပြည်နယ်လွှတ်တော်ကိုယ်စားလှယ်များထဲက သတ်မှတ် ထားတဲ့ အရည်အချင်းနှင့်ပြည့်စုံတဲ့ သင့်လျော်တဲ့ လွှတ်တော်ကိုယ်စားလှယ်တစ်ဦးအား ဆန္ဒမဲဖြင့် ရွေးချယ် ရမည်လို့ ပြဌာန်းမှာဖြစ်တဲ့အတွက် အချုပ်အခြာအာဏာဟာ နိုင်ငံသားများထံမှ ဆင်းသက်လာတာဖြစ်တဲ့ အတွက် ကောင်းမွန်တဲ့ပြောင်းလဲမှု ဖြစ်ပါတယ်။ ၈-၂-၂၀၁၉ ရက်နေ့ ဦးသိန်းထွန်း ကျောင်းကုန်းမဲဆန္ဒနယ် အပါအဝင် ပြည်ထောင်စုလွှတ်တော် ကိုယ်စားလှယ် ၁၄၃ ဦးက လက်မှတ်ရေးထိုးပြီး ဖွဲ့စည်းပုံအခြေခံဥပဒေပုဒ်မ ၄၃၃၊ ၄၃၅ နှင့်အညီ အခြေခံဥပဒေ ၂၀၀၈ အခန်း(၁၂) ဖွဲ့စည်းပုံအခြေခံဥပဒေ ပြင်ဆင်ခြင်းအခန်းမှာပါတဲ့ ပုဒ်မ ၄၃၃ အရ သတ်မှတ်ထားတဲ့ နည်းလမ်းအတိုင်း ဆောင်ရွက်ရမယ်ဆိုတဲ့ အချက်အရ ပုဒ်မ ၄၃၄၊ ၄၃၅ အရ ပြည်ထောင်စုလွှတ်တော်သို့ တင်သွင်းခဲ့ခြင်း ဖြစ်ပါတယ်။ ပုဒ်မ ၄၃၅ အရ ဥပဒေမူကြမ်းကို ပြည်ထောင်စု လွှတ်တော်က လက်ခံဆွေးနွေးရမယ်ဆိုတာ ဖွဲ့စည်းပုံအခြေခံဥပဒေကို ဖတ်ရှုပြီး နားလည်သူတိုင်း သဘော ပေါက်ကြမှာ ဖြစ်ပါတယ်။ တိုင်းရင်းသားအများစုအရေးနဲ့ တိုက်ရိုက်သက်ဆိုင်တဲ့ ကိစ္စဖြစ်ပြီး ပြည်တွင်းငြိမ်းချမ်းရေး ရရှိရန် အမျိုးသားရင်ကြားစေ့ရေးလုပ်ငန်းများ တိုးတက်အကောင်အထည်ဖော်ရန်အတွက် ပြည်ထောင်စုလွှတ်တော် နည်းဥပဒေ အခန်း(၁၈) ဖွဲ့စည်းပုံအခြေခံဥပဒေပြင်ဆင်ခြင်း အခန်းမှာပါတဲ့ ပြင်ဆင်ရန် ဥပဒေမူကြမ်း တင်သွင်းခြင်း၊ ဥပဒေမူကြမ်းကို ဆွေးနွေးခြင်းနှင့် ဆုံးဖြတ်ခြင်း၊ လွှတ်တော်ရဲ့ ဆုံးဖြတ်ချက်နှင့် ပြင်ဆင်ခြင်း ဒါမှမဟုတ် ဆန္ဒခံယူပွဲဖြင့်ပြင်ဆင်ခြင်း၊ ဥပဒေအဖြစ်ထုတ်ပြန်ခြင်းစတဲ့ နည်းဥပဒေ ၁၃၃ မှ ၁၄၃ အထိ ဆောင်ရွက်ရမှာဖြစ်ပါတယ်။ ဖွဲ့စည်းပုံအခြေခံဥပဒေ ၂၀၀၈ ပုဒ်မ ၃၈၄ မှာ နိုင်ငံသားတိုင်းဟာ ဤဖွဲ့စည်းပုံအခြေခံဥပဒေပါ ပြဌာန်းချက်များကို လိုက်နာစောင့်ထိန်းရန် တာဝန်ရှိသည်လို့ ပြဌာန်းထားခြင်းက နိုင်ငံသားတိုင်းက လိုက်နာစောင့်ထိန်းဖို့ ဖြစ်ပါတယ်။ ပြည်ထောင်စုလွှတ်တော် ကိုယ်စားလှယ်များကိုလည်း ဇယား(၄) ကတိသစ္စာပြုချက်မှာ နိုင်ငံတော်ဖွဲ့စည်းပုံအခြေခံဥပဒေကို ထိန်းသိမ်းကာကွယ်စောင့်ရှောက်ပြီး နိုင်ငံတော်ရဲ့ ဥပဒေများကိုလိုက်နာရန် ပြဋ္ဌာန်းထားပါတယ်။ ဥပဒေပြုလွှတ်တော်ဖြစ်တာနဲ့အညီ ထုတ်ပြန်ထားတဲ့ ဥပဒေ၊ နည်းဥပဒေအတိုင်းလိုက်နာရန် ကျွန်တော်တို့ ပြည်ထောင်စုလွှတ်တော် ကိုယ်စားလှယ်များအားလုံး သတိ ပြုရမှာ ဖြစ်ပါတယ်။ အစီရင်ခံစာပါ ပူးပေါင်းကော်မတီရဲ့ သဘောထားမှတ်ချက်ဖြစ်တဲ့ ဒုတိယအကြိမ်ပြင်ဆင်တဲ့ ဥပဒေကြမ်းကို ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ(၂၀၀၈) ပြင်ဆင်ရေးပူးပေါင်း ကော်မတီ လုပ်ငန်းစဉ်များမှာ တစ်ပါတည်း ထည့်သွင်းဆောင်ရွက်သင့်ပါတယ်ဆိုတဲ့ သဘောထား မှတ်ချက်က တာဝန်၊ လုပ်ပိုင်ခွင့်၊ လုပ်ငန်းစဉ်၊ လားရာကွာခြားလွန်းတဲ့ ပူးပေါင်းကော်မတီနှစ်ခုကို တန်းတူ သတ်မှတ်ပြီး လွှဲပြောင်းဆောင်ရွက်ရန် လုံးဝ မသင့်မြတ်ပါကြောင်းနှင့် ပြည်ထောင်စုလွှတ်တော်ရုံးရဲ့ ၁၉-၂-၂၀၁၉ ရက်စွဲပါ အမိန့်ကြော်ငြာစာအမှတ်(၁၄/၂၀၁၉)အရ ဖွဲ့စည်းတာဝန်ပေးအပ်တဲ့ ဖွဲ့စည်းပုံအခြေခံ ဥပဒေကို ဒုတိယအကြိမ်ပြင်ဆင်တဲ့ ဥပဒေမူကြမ်းလေ့လာစိစစ်ရေး ပူးပေါင်းကော်မတီကသာ ပြည်ထောင်စုလွှတ်တော် နည်းဥပဒေ ၁၃၅ အရ လေ့လာစိစစ်မယ်။ ၁၃၆ အရ ဥပဒေမူကြမ်းနှင့် လေ့လာ စိစစ်ချက်တို့ကို လွှတ်တော်နာယကက သတ်မှတ်ထားတဲ့ နည်းလမ်းအတိုင်း လွှတ်တော်ကိုယ်စားလှယ်များကို ဝေငှရန်၊ နည်းဥပဒေ ၁၃၈ အရ ဥပဒေမူကြမ်းကို လွှတ်တော်ကိုယ်စားလှယ်များက ဆွေးနွေးနိုင်ရန် နည်းဥပဒေ ၁၃၉ အရ ဥပဒေမူကြမ်းကို ပြည်ထောင်စု လွှတ်တော် နာယကကြီးက ဥပဒေနှင့်အညီ လွှတ်တော်ရဲ့ အဆုံးအဖြတ်ရယူပေးနိုင်ပါရန် တိုက်တွန်းအပ် ပါတယ်။ ပြည်ထောင်စု ဖွဲ့စည်းပုံအခြေခံဥပဒေ ၂၀၀၈ ပုဒ်မ ၁ရ အရ “နိုင်ငံတော်ရဲ့ အုပ်ချုပ်ရေးအာဏာကို ပြည်ထောင်စု၊ တိုင်းဒေသကြီးနှင့် ပြည်နယ်များကို ခွဲဝေအပ်နှင်းသည်” လို့ ပြဋ္ဌာန်းထားပါတယ်။ ဒါ့အပြင် ၂၁ ရာစုပင်လုံမှာ အတည်ပြုပြီးဖြစ်တဲ့ ပြည်ထောင်စုသဘောတူစာချုပ်ရဲ့ အစိတ်အပိုင်း(၁)မှာ ပါဝင်တဲ့ နိုင်ငံတော်ကို ဒီမိုကရေစီနှင့်ဖက်ဒရယ်စနစ်ကို အခြေခံတဲ့ ပြည်ထောင်စုအဖြစ် ဖွဲ့စည်းရမယ်ဆိုတဲ့ အချက် အရလည်းကောင်း၊ ဒီမိုကရေစီနှင့် ဖက်ဒရယ်စနစ်ကိုအခြေခံတဲ့ ပြည်ထောင်စုကို တိုင်းဒေသကြီး ပြည်နယ် များဖြင့် ဖွဲ့စည်းရမယ်ဆိုတဲ့ အချက်များအရ ဖွဲ့စည်းပုံအခြေခံဥပဒေပုဒ်မ ၂၆၁ ကို ပြင်ဆင်ပြီး ဒီမိုကရေစီ အနှစ်အရသာတွေကို ပိုမိုတိုးမြှင့်ရယူနိုင်မှာ ဖြစ်ပါတယ်။ ဒါကြောင့် ဖွဲ့စည်းပုံအခြေခံဥပဒေ ၂၀၀၈ ပြင်ဆင်တဲ့ ဥပဒေမူကြမ်း လေ့လာစိစစ်ရေးပူးပေါင်းကော်မတီရဲ့ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာအား ကန့်ကွက်ပါကြောင်း ဆွေးနွေးရင်းနိဂုံးချုပ်အပ်ပါတယ်။</speech>
<speech type="speaker">ဦးဂင်ကမ်းလုန် ချင်းပြည်နယ် မဲဆန္ဒနယ်အမှတ်(၅) ဆွေးနွေးဖို့ဖြစ်ပါတယ်။</speech>
<speech><mp id="863">ဦးဂင်ကမ်းလျန်(မဲဆန္ဒနယ်အမှတ်-၅၊ ချင်းပြည်နယ်)</mp>အားလုံးမင်္ဂလာပါ။ ကျွန်တော်ကတော့ ချင်းပြည်နယ် မဲဆန္ဒနယ်အမှတ်(၅) ကျေးသီးမြို့နယ်မှ အမျိုးသားလွှတ်တော်ကိုယ်စားလှယ် ပူဂင်ကမ်းလျန် ဖြစ်ပါတယ်။ ဖွဲ့စည်းပုံအခြေခံဥပဒေ ဒုတိယအကြိမ်ပြင်ဆင်သည့် ဥပဒေမူကြမ်း လေ့လာစိစစ်ရေးပူးပေါင်း ကော်မတီ၏ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာအပေါ် ကျွန်တော် ဆွေးနွေးအကြံပြု သွားမှာ ဖြစ်ပါတယ်။ ကျွန်တော်တို့ကတော့ ဖွဲ့စည်းပုံပြင်ဆင်နိုင်ရေးဆိုပြီး ရွေးကောက်ပွဲဝင်တယ်၊ လွှတ်တော်ကို ရောက်ရှိ လာတယ်။ ဒါပေမယ့် ပြီးခဲ့တဲ့ ၃ နှစ်ကာလမှာ အခြေခံဥပဒေပြင်ဆင်ရေးဆိုတာ လုံးဝအသံမကြားရပါဘူး။ ဇန်နဝါရီလ ၂၉ ရက်နေ့မှာ အမျိုးသားလွှတ်တော်ကိုယ်စားလှယ် ဦးအောင်ကြည်ညွန့်မှ ၂၀၀၈ ဖွဲ့စည်းပုံ ပြင်ဆင်တဲ့ ဥပဒေပူးပေါင်းကော်မတီဖွဲ့စည်းရေးကို အဆိုပြု တာကစပြီးတော့ ပြည်ထောင်စုလွှတ်တော်မှာ အခြေခံဥပဒေပြင်ဆင်ဖို့ဆိုတာ ကျယ်ကျယ်လောင်လောင် ကြားရပါတယ်။ ကြိုဆိုပါတယ်။ အခုလည်း တစ်ဖန် လွှတ်တော်ကိုယ်စားလှယ် တစ်ဖွဲ့ကနေပြီးတော့ ပြည်ထောင်စုဥပဒေ၊ နည်းဥပဒေအရ ပုဒ်မ ၂၆၁ ကို ပြင်ဆင်ဖို့ ထပ်မံအဆိုပြုလာပါတယ်။ ကိုယ်စားလှယ်အားလုံးကလည်း ပြင်ဖို့သဘောတူပါတယ်။ ဒါပေမယ့် သဘောထားနဲ့ လုပ်ပုံလုပ်နည်းကွာခြားမှုကြောင့် ကျွန်တော်တို့ အငြင်းပွားရတဲ့အနေအထား ဖြစ်ပါတယ်။ ကျွန်တော်တို့အနေနဲ့တော့ ပြင်မယ်ဆိုရင် ဥပဒေ၊ နည်းဥပဒေကို အဓိကမထားပါနဲ့။ ပြင်ချင်တဲ့စိတ်ရှိရင် ဘယ်နေရာမှာပြင်ပြင် ပြင်လို့ရပါတယ်။ လကမ္ဘာကနေပြင်လည်းရနေတာပဲလို့ ကျွန်တော် သုံးသပ်မိပါတယ်။ ဒါကြောင့် ၂၀၁၅ မတိုင်ခင် ပထမအကြိမ်တုန်းက ဒီဥပဒေပြင်လိုက်လို့ရှိရင် အခုချိန်မှာ ကျွန်တော်တို့ တိုင်းနဲ့ ပြည်နယ်မှာ ကျွန်တော်တို့ရွေးတဲ့ ဝန်ကြီးချုပ်တွေ ရှိနေမှာပဲ။ အခုလည်း ကျွန်တော်တို့ ပြင်လို့ရတယ်ဆိုရင် ၂၀၁၉ မကုန်ခင်မှာ ဝန်ကြီးချုပ်တွေ ပြန်ရွေးလို့ရတဲ့ အနေအထားမှာရှိပါတယ်။ ပြီးတော့ ဒီ ပုဒ်မ ၂၆၁ က ၁၉၄ရ ခုနှစ်မှာရှိတဲ့ ဖွဲ့စည်းပုံအခြေခံဥပဒေမှာပါတဲ့ ပုဒ်မနဲ့ဆင်တူ ပါတယ်။ အဲဒီတုန်းကလည်း ဖဆပလခေတ်တုန်းက ကျွန်တော်တို့ တိုင်းရင်းသားဒေသမှာ နိုင်ငံတော် အာဏာရရှိတဲ့ ဝန်ကြီးချုပ်ကနေပြီးတော့ သူ့အမတ်တွေမရှိဘဲနဲ့လည်း သူ့ကြိုက်တဲ့လူ ထည့်လို့ရတယ်။ တစ်ယောက် နှစ်ယောက်ရှိလည်း သူ့ပါတီကလူကို ဝန်ကြီးပေးလေ့ရှိပါတယ်။ အဲဒါကို ကြည့်ခြင်းအားဖြင့် ကျွန်တော်တို့ တိုင်းရင်းသားလူမျိုးစုများက လွတ်လပ်ရေးရပြီး နှစ်ပေါင် ၇၀ ရှိပေမယ့် ကနေ့အထိ ကျွန်တော် တို့ စိတ်ဆန္ဒအရ ဝန်ကြီး၊ ဝန်ကြီးချုပ် ရွေးချယ်ခွင့်မရှိသေးပါဘူး။ ဒါကြောင့် ကျွန်တော်တို့နိုင်ငံကို ပြည်ထောင်စု ဆိုပေမယ့် ပြည်ထောင်စုသဏ္ဌာန်မရှိဘူးဆိုတာ ကျွန်တော်တို့ ထောက်ပြလို့ရပါတယ်။ ပြီးတော့ ပြည်နယ် များမှာရှိတဲ့ တိုင်းရင်းသားတွေကလည်း ဗဟိုအစိုးရအပေါ် မကျေနပ်မှုကြီးထွားပါတယ်။ အဲဒါတွေက စပြီးတော့ ပင်လုံစာချုပ် အပိုင်း(၅) အောင်ဆန်းအက်တလီစာချုပ်၊ ညီညွတ်စောင့်ဆိုင်းကော်မရှင် အစီရင် ခံစာ၌လည်း လုံးဝလွဲချော်နေပါတယ်။ ကိုယ့်ကြမ္မာကိုယ်ဖန်တီးခွင့် ဆိုတာလည်းမရှိပါဘူး။ ပင်လုံစိတ်ဓာတ် ဆိုတာလည်း မတွေ့ရပါဘူး။ ဒီကနေ့ တိုင်းရင်းသားဒေသမှာ လက်နက်ကိုင်ပဋိပက္ခဖြစ်တာလည်း ဒီနိုင်ငံ၏ စနစ်ကြောင့်ဖြစ်တယ်လို့ ယူဆလို့ရပါတယ်။ အခုဆွေးနွေးသွားတဲ့ လွှတ်တော်ကိုယ်စားလှယ် တော်တော်များများကတော့ နိုင်ငံရေးစနစ်ကို အဓိက ကာ ကစပါတယ်. ဖက်တယ်လစ်တင်းလည်း အားတကယ် အ လည်း (၇၃)နှစ်မြောက် တပ်မတော်နေ့ ဦးတည်ချက်(ဂ)မှာလည်း ဒီမိုကရေစီနဲ့ ဖက်ဒရယ်စနစ်ကို အခြေ ခံသော ပြည်ထောင်စုရေးထားပါတယ်။ ပြီးတော့ ကျွန်တော်တို့ ဒီပူးပေါင်းကော်မတီရဲ့ အစီရင်ခံစာအမှတ်(၆) မှာလည်း ၂၁ ရာစုပင်လုံငြိမ်းချမ်းရေးညီလာခံမှ ပြည်ထောင်စုအဆင့်သဘောတူစာချုပ် အပိုင်း(၁)တွင် လည်း နိုင်ငံတော်ကို ဖက်ဒရယ်စနစ်အခြေခံသော ပြည်ထောင်စုအဖြစ် ဖွဲ့စည်းရမယ်လို့လည်း တွေ့ရပါတယ်။ အဲ့ဒါက ပြည်ထောင်စုအဆင့် လက်မှတ်ထိုးပြီးပြီ ပြည်ထောင်စုလွှတ်တော်မှာလည်း လက်ခံပြီးပြီဖြစ်ပါတယ်။ ဒါကြောင့် ကျွန်တော့အနေနဲ့ ပထမဆုံး နိုင်ငံရေးစနစ်ကို အားလုံးကိုယ်စားလှယ်တော်ကြီးများ အလေး အနက်စဉ်းစားဖို့ လိုပါတယ်။ ဒါကြောင့် ၂၀၀၈ ဖွဲ့စည်းပုံအခြေခံဥပဒေ အခန်း(၁) ပုဒ်မ ၈ ပြည်ထောင်စုစနစ်ဖြင့် ဖွဲ့စည်းရမယ်ဆိုတဲ့ နေရာမှာ ကျွန်တော်တို့က ဖက်ဒရယ်ကို လိုချင်တယ်ပြောနေတယ်ဆိုရင် ဖက်ဒရယ်စနစ်ဖြင့် ဆိုလိုက်လို့ ရှိရင်လည်း ကျွန်တော်တို့ တိုင်းရင်းသားများအားလုံး ကြိုဆိုကြမှာပဲ။ ကိုယ့်ကြမ္မာကိုယ် ဖန်တီးခွင့်တွေ ပွင့်လာမယ်။ ပြီးတော့ ငြိမ်းချမ်းရေးဖြစ်စဉ်လည်း အများကြီး အထောက်အကူပြုမယ်လို့ ကျွန်တော်တို့ ယုံကြည်ပါတယ်။ ပြီးတော့ ကျွန်တော်တို့က အခုဆွေးနွေးသွားတဲ့ ကိုယ်စားလှယ်တော်ကြီး များများကတော့ တိုင်းရင်းသားလူမျိုးစုများကို ဦးစားပေးပြီးတော့ အခွင့်အရေးကံကြမ္မာ ဖန်တီးဖို့ဆိုပြီး ဆွေးနွေးသွားတာ တွေ့ရပါတယ်။ ကျေးဇူးတင်ပါတယ်။ ဒါပေမယ့် အပြောမဟုတ်ဘဲနဲ့ လက်တွေ့လုပ်ဖို့လည်း အရေးကြီး ပါတယ်။ ကျွန်တော်တို့ မြန်မာစကားပုံမှာရှိပါတယ်။ မုသားမပါလင်္ကာမချောဆိုတဲ့ ပုံစံမျိုးမဖြစ်ပါစေနဲ့။ လင်္ကာမချောနေပါစေ မုသားမပါစေပါနဲ့လို့ ကျွန်တော် ပြောပြလိုပါတယ်။ အခု ကျွန်တော်တို့လွှတ်တော် အခင်းအကျင်းမှာ အမျိုးသားဒီမိုကရေစီအဖွဲ့ချုပ်နဲ့ တပ်မတော်သားကိုယ်စားလှယ် အများဆုံးပါပဲ။ ဒီအင်အားကြီးနှစ်ခုက ညှိနှိုင်းလို့ရှိရင် မပြေလည်စရာအကြောင်းမရှိပါဘူး။ ကျွန်တော်တို့ လူမျိုးတူတယ်။ ဘာဖြစ်လို့ မဆွေးနွေးနိုင်ကြလဲဆိုတာ အားလုံးစဉ်းစားပြီး အိမ်စာအဖြစ်ယူသွားကြ ပါလို့ နိဂုံးချုပ်ပြောလိုပါတယ်။</speech>
<speech type="speaker">ဦးတင်အေး မက်မန်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="394">ဦးတင်အေး(မက်မန်းမဲဆန္ဒနယ်၊ ရှမ်းပြည်နယ်)</mp>အားလုံးမင်္ဂလာပါခင်ဗျာ။ ကျွန်တော် ကတော့ မက်မန်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးတင်အေး ဖြစ်ပါတယ်။ လေးစားအပ်ပါသော နာယကကြီးခင်ဗျာ။ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ(၂၀၀၈ခုနှစ်) ပြင်ဆင်ရေး ပူးပေါင်းကော်မတီဖွဲ့ဖို့ အရေးကြီးအဆို တင်သွင်းကတည်းက ဥပဒေ၊ နည်းဥပဒေနဲ့အညီ ဆောင်ရွက်ဖို့ ကန့်ကွက်ခဲ့ပါတယ်။ ဖွဲ့စည်းပုံအခြေခံဥပဒေ ပြင်ဆင်ဖို့ကို အဲဒီးက ပြင်သင့်တဲ့သင့်တဲ့ပုဒ်မတွေကို ဖွဲ့စည်းပုံအခြေခံဥပဒေ၊ လွှတ်တော်ဆိုင်ရာ ဥပဒေ၊ နည်းဥပဒေများနဲ့ အညီ ပြင်ဆင်ပါက ကန့်ကွက်စရာမရှိ သဘောတူထောက်ခံပေးကြောင်း ပြောကြားခဲ့ပြီးလည်း ဖြစ်ပါတယ်။ ဦးသိန်းထွန်း ကျောင်းကုန်းမဲဆန္ဒနယ်အပါအဝင် ပြည်ထောင်စုလွှတ်တော်ရှိ လွှတ်တော်ကိုယ်စားလှယ် စုစုပေါင်း ၂၀ ရာခိုင်နှုန်းက ဖွဲ့စည်းပုံအခြေခံဥပဒေ ပုဒ်မ ၂၆၁ ပုဒ်မခွဲ (ခ)၊ (ဂ)၊ (ဃ)၊ (င)တို့ကို ပြင်ဆင်ရန် ဥပဒေမူကြမ်းအဖြစ် ဖွဲ့စည်းပုံအခြေခံဥပဒေ အခန်း ၁၂ ပါ ပုဒ်မ ၄၃၃၊ ၄၃၅၊ ပြည်ထောင်စုလွှတ်တော် ဆိုင်ရာ နည်းဥပဒေ ၁၃၃ နဲ့အညီ တင်သွင်းခဲ့တာဖြစ်ပါတယ်။ ၅-၃-၂၀၁၉ ရက်နေ့က ဒုတိယအကြိမ် ပြင်ဆင်တဲ့ ဥပဒေမူကြမ်းလေ့လာစိစစ်ရေး ပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာကို လွှတ်တော်မှာ ဖြန့်ဝေခဲ့ပါတယ်။ ဥပဒေမူကြမ်းပါမလာခဲ့ပါဘူး။ လွှတ်တော်ကိုယ်စားလှယ် တစ်ဦးကလည်း ပုဒ်မ ၂၆၁ ဟာ သီးခြားရပ်တည်နေတာ မဟုတ်ဘူး။ အခြားပုဒ်မတွေ ၂၆၂၊ ၂၆၃၊ ၂၆၄ နဲ့ ချိတ်ဆက်နေတယ်ဆိုပြီးတော့ ဥပမာပေးပြီး ပြောခဲ့ပါတယ်။ ဒါဆိုရင် ဥပဒေမူကြမ်း လေ့လာစိစစ်ရေး ပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာမှာ ချိတ်ဆက်နေတဲ့ ပုဒ်မ တွေကို စိစစ်တွေ့ရှိချက်မှာ ထည့်သွင်းဖော်ပြပြီးတော့ ဥပဒေမူကြမ်းနဲ့အတူ လွှတ်တော်ကိုချပြခဲ့ပါက ဥပဒေ မူကြမ်းကို ပြန်လည်ပြင်ဆင်၍ဖြစ်စေ၊ သီးခြားဖြစ်စေ ထပ်မံတင်ပြခဲ့ပြီး ဖြစ်ပါလိမ့်မယ်။ အဲဒီဥပဒေမူကြမ်း လေ့လာစိစစ်ရေးပူးပေါင်းကော်မတီက ထပ်မံစိစစ်ပြီးတော့ လေ့လာ စိစစ်ချက်နဲ့ ပြင်ဆင်ချက်ဥပဒေမူကြမ်းကို လွှတ်တော်ရုံးကတစ်ဆင့် ကြိုတင်ဝေငှထားပါက အခုချိန်ဟာ ဆိုရင် ပုဒ်မ ၁၃၉ အရ လွှတ်တော်အစည်းအဝေးတွင် အဆုံးအဖြတ်ကို ရယူရမယ့်နေ လောက်ပါပြီ။ တိုင်းဒေသကြီးနဲ့ ပြည်နယ်က တိုင်းရင်းသားတွေ၊ ပြည်သူတွေ ဘယ်လောက်များ ပျော်နေ ကြမလဲ။ အခုတော့ မရောင်ရာဆီလူးနေရပြီး လွှတ်တော်ရဲ့ တန်ဖိုးရှိတဲို့ ဖြုန်းတီးနေရပါတယ်။ အခုပြောချင်တာက ဥပဒေမူကြမ်းကို စပြီးတင်ပြကတည်းက ဒီလိုဆက်စပ်နေတဲ့ ပုဒ်မတွေရှိတယ်ဆိုတာ မသိလောက်အောင် ခပ်ညံ့ညံ့ကိုယ်စားလှယ်တွေမဟုတ်ဘူး။ ဖွဲ့စည်းပုံအခြေခံဥပဒေ (၂၀၀၈ ခုနှစ်) မှာပါတဲ့ ပုဒ်မတစ်ရပ်ရပ်ကို ပြင်ဆင်မယ်ဆိုရင် ဥပဒေ၊ နည်းဥပဒေများနဲ့အညီ ဒီလိုစတင်လုပ်ဆောင်ရတယ်လို့ ပြသလိုက်တာပါ။ အစီရင်ခံစာမှာ ၄၅ ဦးပါ ပြင်ဆင်ရေးကော်မတီနဲ့ ဆောင်ရွက်သင့်တယ်လို့ ပြောတာဟာ ဥပဒေနဲ့အညီတင်သွင်းခဲ့တဲ့ ဥပဒေမူကြမ်းကို ပြင်ဆင်ဖို့အတွက် ပြဋ္ဌာန်းထားတဲ့ ဥပဒေ၊ နည်းဥပဒေတွေကို ဆန့်ကျင်တာ၊ ဥပဒေကို ချိုးဖောက်တာ၊ ဥပဒေကိုကျော်လွန်ပြီး လုပ်ဆောင်တာဖြစ်တဲ့အတွက် ကျွန်တော်တို့ ဥပဒေပြုရေးမဏ္ဍိုင်ဖြစ်တဲ့ လွှတ်တော်ကြီး ကလည်း ဥပဒေကို လေးစားလိုက်နာမှု မရှိတော့ဘူးလားလို့ မေးချင်ပါတယ်။ ဒီလိုလုပ်ဆောင်မယ်ဆိုရင် ဥပဒေအထက်ကို ရောက်ရှိနေပြီး ပြည်ထောင်စုလွှတ်တော်ဆိုင်ရာ နည်းဥပဒေ ၁၃၃ ကနေပြီးတော့ ၁၃၉ အထိ ဥပဒေနဲ့အညီ ရှေ့ဆက်ဆောင်ရွက်ရမယ့် ဥပဒေမူကြမ်းရဲ့ Process တွေကို Backout လုပ်လိုက်တာပဲ ဖြစ်ပါတယ်။ ၄၅ ဦးပါ ပြင်ဆင်ရေးပူးပေါင်းကော်မတီမှာ ထည့်သွင်းဆောင်ရွက်ဖို့လုပ်တာဟာ တိုင်းရင်းသား တွေအကျိုး ဒီမိုကရေစီနဲ့ ဖက်ဒရယ်စနစ်ကိုသွားဖို့အတွက် နှောင့်နှေးကြန့်ကြာအောင် လုပ်လိုက်တာပဲလို့ ပြောချင်ပါတယ်။ ဆီနဲ့ရေ၊ အကာနဲ့အနှစ် ခွဲခြားပြီး ယုံကြည်မှုရအောင် တည်ဆောက်ဖို့လိုပါတယ်။ ကတိ တွေအလီလီပေးပြီး ဥပဒေနဲ့မညီလို့ ထောက်ပြဆွေးနွေးတာ၊ တည်ဆဲဥပဒေများကို ထပ်ခါထပ်ခါ ချိုးဖောက်ရာ ရောက်သည်လို့ ဆွေးနွေးချက်တွေ နာယကကြီးကို ဥပဒေတွေ၊ နည်းဥပဒေတွေအတိုင်း ဆက်လက် ဆောင်ရွက်ဖို့ တင်ပြတာတွေကို စွပ်စွဲပုပ်ခတ်ပြောဆိုတယ်ဆိုပြီး ကြားသိနေရပါတယ်။ လွှတ်တော်ရဲ့ ဆုံးဖြတ်ချက်၊ ဆောင်ရွက်ချက်များကို ဥပဒေနဲ့မညီဟု ထပ်ခါထပ်ခါ ကန့်ကွက်ခံနေရတယ်ဆိုပြီး ပြောနေ တာတွေရှိသလို မီဒီယာစာမျက်နှာထက်မှာလည်း တွေ့ရှိနေရပါတယ်။ လွှတ်တော်ရဲ့ ဆုံးဖြတ်ဆောင်ရွက်ချက် တွေဟာ ထပ်ခါထပ်ခါ ဥပဒေနဲ့မညီဘူးဆိုရင် ထပ်ခါထပ်ခါ ကန့်ကွက်မှုတွေ၊ ထောက်ပြမှုတွေ၊ ဆွေးနွေးမှု တွေ ဆက်လက်ရှိနေမယ်ဆိုတာ ပြောကြားလိုပါတယ်။ ဂျပိုးနဲ့လိပ် ခွဲခြားသိမြင်ဖို့လိုသလို ကိုယ်စီးနေတာ ဘာလဲဆိုတာ သိဖို့လိုပါတယ်။ ဖွဲ့စည်းပုံအခြေခံဥပဒေဟာ ပုဒ်မတစ်ရပ်ရပ်ကို ပြင်ဆင်ချင်ရင် လွှတ်တော် ဥပဒေ၊ နည်းဥပဒေအတိုင်း ဖြောင့်ဖြောင့်တန်းတန်းသွားပါ။ ရှင်းရှင်းလင်းလင်းလုပ်ပါ။ ဒီလိုမှမဟုတ်ရင် သက်ငယ်ချောင်းနဲ့ ခေါင်းလောင်းထိုးသလို ဖြစ်နေပါလိမ့်မယ်။ ကျွန်တော်တို့ ဒီမိုကရေစီကူးပြောင်းမှုဖြစ်စဉ်ကို သွေးထွက်သံယိုမရှိဘဲ ငြိမ်းချမ်းစွာ ပြောင်းလဲ နိုင်ခဲ့ပါတယ်။ ဒါကိုနိုင်ငံတကာမှာ Myanmar Model ဆိုပြီးတော့ အသိအမှတ်ပြုခံခဲ့ရပြီး ဖြစ်ပါတယ်။ စစ်မှန်တဲ့ဒီမိုကရေစီအရွေ့ကို စည်းလုံးညီညာစွာ ယုံကြည်မှုတွေနဲ့ နည်းမှန်လမ်းမှန် ဥပဒေဘောင်အတွင်းက ရွေ့တာဟာ အကောင်းဆုံးအဖြေပဲ ဖြစ်ပါတယ်။ ဒီအဖြေကို ဘာလို့လက်မခံနိုင်တာလဲ။ ဘာလို့မလုပ် ဆောင်နိုင်ရတာလဲ။ ဘာလို့အကောင်အထည် မဖော်နိုင်ရတာလဲလို့ မေးချင်ပါတယ်။ နိဂုံးချုပ်အနေနဲ့ တင်ပြချင်တာကတော့ ဦးသိန်းထွန်းအပါအဝင် လွှတ်တော်ကိုယ်စားလှယ် ၂၀ ရာခိုင် နှုန်းက တင်သွင်းခဲ့တဲ့ ဥပဒေမူကြမ်းကို လွှတ်တော်ဥပဒေ၊ နည်းဥပဒေများအတိုင်း ဆက်လက်ဆောင်ရွက် ပေးပါ။ ဒီဥပဒေမူကြမ်းကို ဖွဲ့စည်းပုံအခြေခံဥပဒေ(၂၀၀၈) ပြင်ဆင်ရေးပူးပေါင်းကော်မတီက ဆောင်ရွက်မယ့် ပြင်ဆင်ရေးလုပ်ငန်းစဉ်များမှာ ထည့်သွင်းဆောင်ရွက်မှာကို လေးလေးနက်နက် ကန့်ကွက်ပါတယ်။ တော်ရဲ့ အကျိုးစီးပွား၊ တိုင်းရင်းသားပြည်သူလူထုရဲ့ ဆန္ဒမျှော်လင့်ချက်တွေကို ရှေးရှုပြီး ဖွဲ့စည်းပုံ အခြေခံဥပဒေ၊ လွှတ်တော်နည်းဥပဒေများအတိုင်း ပြင်ဆင်ဖြည့်စွက် စိစစ်ဆောင်ရွက်နိုင်တဲ့ လွှတ်တော်၊ လွှတ်တော်ကိုယ်စားလှယ်များ ဖြစ်ကြပါစေလို့ စေတနာကောင်းနဲ့ တင်ပြလိုက်ပါတယ်။ ကျေးဇူးတင်ပါတယ်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျာ။ အစည်းအဝေးကို ၃၀ မိနစ်ခန့် ခေတ္တ ရပ်နားမှာဖြစ်ပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျာ။</speech>
<speech type="mc">အားလုံး ထွက်ခွာနိုင်ကြပါပြီခင်ဗျာ။</speech>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များခင်ဗျာ။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အစီအစဉ်(၉)ကို တစ်ဆက်တည်း ဆောင်ရွက်သွားမှာဖြစ်ပါတယ်။</speech>
<speech type="speaker">ဒုတိယဗိုလ်မှူးကြီးအောင်ကျော်ဦး တပ်မတော်သား ပြည်သူ့လွှတ်တော် ကိုယ်စားလှယ် ဆွေးနွေးဖို့ဖြစ်ပါတယ်။ ဒုတိယဗိုလ်မှူးကြီးအောင်ကျော်ဦး(တပ်မတော်သားပြည်သူ့လွှတ်တော်ကိုယ်စားလှယ်)။ ပြည်ထောင်စုလွှတ်တော် နာယကနှင့်တကွ အားလုံးမင်္ဂလာပါ။ ကျွန်တော်ကတော့ တပ်မတော်သား ပြည်သူ့ လွှတ်တော်ကိုယ်စားလှယ် ဒုတိယဗိုလ်မှူးကြီး အောင်ကျော်ဦး ဖြစ်ပါတယ်။ ကျောင်းကုန်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးသိန်းထွန်းနှင့် ပြည်ထောင်စု လွှတ်တော်ကိုယ်စားလှယ် ၁၄၃ ဦးတို့ တင်ပြထားသော ဖွဲ့စည်းပုံအခြေခံဥပဒေကို ဒုတိယအကြိမ် ပြင်ဆင်သည့် ဥပဒေမူကြမ်းနှင့်စပ်လျဉ်း၍ လေ့လာစိစစ်ရေးပူးပေါင်းကော်မတီ၏ လေ့လာတွေ့ရှိချက်နှင့် သဘောထား က် အင်အားကကက် င်တယ် Power point က နာယကကြီးခင်ဗျာ။ ၂၀၁၉ ခုနှစ်၊ ဇန်နဝါရီလ ၂၉ ရက်တွင် ကျင်းပပြုလုပ်ခဲ့သော ပြည်ထောင်စု လွှတ်တော် (၁၁)ကြိမ်မြောက် ပုံမှန်အစည်းအဝေးတတိယနေ့မှာ မကွေးတိုင်းဒေသကြီး၊ မဲဆန္ဒနယ်အမှတ် (၄)မှ ဦးအောင်ကြည်ညွန့် တင်သွင်းခဲ့တဲ့ ဖွဲ့စည်းပုံအခြေခံဥပဒေ ပြင်ဆင်ရေးပူးပေါင်းကော်မတီတစ်ရပ် ဆောလျင်စွာ ဖွဲ့စည်းရေးအဆိုကို ကျွန်တော်တို့ တပ်မတော်သား လွှတ်တော်ကိုယ်စားလှယ်များအနေနဲ့ ဖွဲ့စည်းပုံအခြေခံဥပဒေနှင့် ပြည်ထောင်စုလွှတ်တော်ဆိုင်ရာ ဥပဒေ၊ နည်းဥပဒေတို့နဲ့ ညီညွတ်မှုမရှိတဲ့ အတွက် အထောက်အထားများ ခိုင်လုံစွာတင်ပြပြီး ကန့်ကွက်ခဲ့ပြီး ဖြစ်ပါတယ်။ ဒါပေမယ့် ၂၀၁၉ ခုနှစ်၊ ဖေဖော်ဝါရီလ ၆ ရက်နေ့မှာ ပြည်ထောင်စုလွှတ်တော်တွင် မဲခွဲဆုံးဖြတ်ပြီး ပြင်ဆင်ရေးပူးပေါင်းကော်မတီ တစ်ရပ်ကို ဖွဲ့စည်းခဲ့ကြောင်း တွေ့ရှိရပါတယ်။ ဦးသိန်းထွန်း၊ ကျောင်းကုန်းမဲဆန္ဒနယ်နှင့်အဖွဲ့ တင်ပြထားသော ဖွဲ့စည်းပုံအခြေခံဥပဒေကို ဒုတိယ အကြိမ်ပြင်ဆင်သည့် ဥပဒေမူကြမ်းဟာ ဖွဲ့စည်းပုံအခြေခံဥပဒေနဲ့အညီ တင်ပြထားသော ဥပဒေမူကြမ်းပဲ ဖြစ်ပါတယ်။ ဒါကို ဥပဒေကြမ်းပူးပေါင်းကော်မတီဖွဲ့စည်းပြီး ကာလသတ်မှတ် လေ့လာစိစစ်တင်ပြရမှာ ဖြစ်ပါတယ်။ လေ့လာစိစစ်ရေးပူးပေါင်းကော်မတီအနေနဲ့ ပြင်ဆင်ရန်တင်ပြထားသော ဖွဲ့စည်းပုံအခြေခံဥပဒေ ပုဒ်မ ၂၆၁၊ ပုဒ်မခွဲ(ခ)၊ (ဂ)၊ (ဃ)၊ (င)အပေါ်မှာပဲ အသေးစိတ်စိစစ်ပြီး သဘောထားမှတ်ချက် တင်ပြ ပေးရမှာဖြစ်ပါတယ်။ ဖွဲ့စည်းပုံအခြေခံဥပဒေနဲ့ ပြည်ထောင်စုလွှတ်တော်ဆိုင်ရာ ဥပဒေ၊ နည်းဥပဒေများပါ ပြဋ္ဌာန်းချက်များအတိုင်း ပြင်သင့်ပြင်ထိုက်တဲ့ အချက်အလက်တွေကို ပြင်ဆင်ချက်ဇယားနဲ့ ပူးတွဲတင်ပြ ရမယ့်အစား ကော်မတီအနေနဲ့ ဖွဲ့စည်းပုံအခြေခံဥပဒေ(၂၀၀၈ ခုနှစ်) ပြင်ဆင်ရေးပူးပေါင်းကော်မတီရဲ့ လုပ်ငန်းများမှာ ထည့်သွင်းပြီး ဆွေးနွေးဖို့တင်ပြလာခြင်းဟာ နည်းလမ်းမကျသလို၊ ဥပဒေနဲ့ညီညွတ်မှု မရှိတဲ့ ပြင်ဆင်ရေးပူးပေါင်းကော်မတီအဖွဲ့ထဲကို ယခုပြင်ဆင်တဲ့ ဥပဒေမူကြမ်း ပေါင်းစပ်ထည့်သွင်းခြင်းဟာ မသင့်တော်တဲ့ကိစ္စဖြစ်ကြောင်း တင်ပြလိုပါတယ်။ ဖွဲ့စည်းပုံအခြေခံဥပဒေ (၂၀၀၈ ခုနှစ်)ဟာ အနာဂတ်နိုင်ငံတော်အတွက် နိုင်ငံရေး၊ လုံခြုံရေး၊ အုပ်ချုပ်ရေး၊ စီးပွားရေး၊ လူမှုရေးနှင့် ဥပဒေရေးရာ စတဲ့ရှုထောင့်မျိုးစုံမှ နာယကကြီးအပါအဝင် အတွေ့ အကြုံ ကြွယ်ဝလှတဲ့ပုဂ္ဂိုလ်များ ပါဝင်ရေးဆွဲထားခြင်းဖြစ်ပါတယ်။ ဒါ့အပြင် နိုင်ငံတော်အတွင်းတည်ရှိတဲ့ မြို့နယ်အားလုံးမှ တိုင်းရင်းသားကိုယ်စားလှယ်များလည်း ပါဝင်ခဲ့ကြတာဖြစ်ပါတယ်။ ဖွဲ့စည်းပုံအခြေခံ ဥပဒေ (၂၀၀၈ ခုနှစ်)ဟာ နိုင်ငံတော်နဲ့ နိုင်ငံသားများအတွက် အဓိကကျသော အခြေခံဥပဒေဖြစ်တဲ့အတွက် တရားသေဆုပ်ကိုင်ထားခြင်းမရှိဘဲ တချို့ပုဒ်မတွေကို ခေတ်ကာလအလျောက် ပြင်ဆင်သင့် ပြင်ဆင်ထိုက်တဲ့ ပြင်ဆင်ရမှာဖြစ်ပါတယ်။ ဖွဲ့စည်းပုံအခြေခံဥပဒေ (၂၀၀၈ ခုနှစ်)ဟာ ပြင်ဆင်ဖို့ လိုအပ်လာပြီဆိုရင်လည်း ဖွဲ့စည်းပုံအခြေခံ ဥပဒေမှာ ပြဋ္ဌာန်းထားတဲ့ပုဒ်မတွေအတိုင်းပဲ ဥပဒေနဲ့အညီ ပြင်ဆင်သွားရမှာ ဖြစ်ပါတယ်။ အစကတည်းက ဥပဒေနဲ့အညီ လုပ်ဆောင်ခြင်းမဟုတ်ရင် ကန့်ကွက်မှုတွေ၊ ထောက်ခံမှုတွေနဲ့ ရှုပ်ထွေးပြီး ဥပဒေပြုရေး မဏ္ဍိုင်အပေါ်မှာ ပြည်သူတွေအနေနဲ့ ယုံကြည်မှုကင်းမဲ့သွားစေနိုင်ပါတယ်။ နာယကကြီးခင်ဗျာ။ ပုဒ်မ ၂၆၁ ပြင်ဆင်ရေးဟာ လက်ရှိခေတ်ကာလအခြေအနေအရ ဒီမိုကရေစီနှင့် ဖက်ဒရယ်စနစ်ကို အခြေခံသော ပြည်ထောင်စုအဖြစ် တည်ဆောက်ရာတွင် မဖြစ်မနေလိုအပ်သော ထာဝရ ငြိမ်းချမ်းရေးနဲ့ တိုင်းရင်းသားလူမျိုးတိုင်းသည် နိုင်ငံရေးအရ၊ လူမျိုးရေးအရ တန်းတူရည်တူအခွင့်အရေး ရရှိရေးအတွက် ဦးတည်လျက်ရှိကြောင်း လွှတ်တော်ကိုယ်စားလှယ်ကြီးများအားလုံး နားလည်လက်ခံရမှာ ဖြစ်ပါတယ်။ ဒါကြောင့် လက်ရှိအခြေအနေမှာ ပုဒ်မ ၂၆၁ ပြင်ဆင်ရေးဟာ ်ဖြစ်ပြီး ပြည်တွင်း ငြိမ်းချမ်းရေးအတွက် အရေးပါတဲ့ခြေလှမ်းတစ်ရပ်လည်း ဖြစ်ပါတယ်။ Power Point ရပါပြီ။ ကျေးဇူး တင်ပါတယ်။ နာယကကြီးခင်ဗျာ။ ဒီအတွက် ပုဒ်မ ၂၆၁ ပြင်ဆင်ရေးဥပဒေမူကြမ်းကို ဆွေးနွေးရတော့မယ့် မဆွေးနွေးဘဲ ဦးအောင်ကြည်ညွန့် တင်သွင်းသော ပြင်ဆင်ရေးပူးပေါင်းကော်မတီရဲ့ လုပ်ငန်းစဉ်မှာ ထည့်သွင်းဆောင်ရွက်ရေး တင်ပြထားတဲ့ အစီရင်ခံစာကို ဆွေးနွေးစေခြင်းဟာ ဖွဲ့စည်းပုံအခြေခံဥပဒေ (၂၀၀၈ ခုနှစ်) ပုဒ်မ ရရ ပုဒ်မခွဲ(ဃ)နှင့် ပြည်ထောင်စုလွှတ်တော် နည်းဥပဒေ ၈(ဃ)၊ (ဖ)နဲ့ ၁၉(ဇ)တို့ကို သွေဖည်သောလုပ်ဆောင်ချက်များ ဖြစ်နေတဲ့အပြင် ပုဒ်မ ၂၆၁ ပြင်ဆင်ရေးဥပဒေမူကြမ်းကို ရှေ့ဆက် သွားဖို့ နှောင့်နှေးအောင်၊ မှေးမှိန်အောင် လုပ်နေတဲ့သဘော သက်ရောက်နေပါတယ်။ နိဂုံးချုပ်အနေနဲ့ တင်ပြလိုတာကတော့ ဥပဒေနဲ့မညီညွတ်တဲ့ကိစ္စကို ထပ်မံပြီးဆောင်ရွက်မယ့် အခြေအနေမျိုးမဖြစ်စေလိုတဲ့အတွက် လေ့လာစိစစ်ရေးပူးပေါင်းကော်မတီက ပုဒ်မ ၂၆၁ ပြင်ဆင်မယ့် ဥပဒေ မူကြမ်းနဲ့ လေ့လာစိစစ်ချက်ကိုသာ ပြည်ထောင်စုလွှတ်တော်ဆိုင်ရာ နည်းဥပဒေ ၁၃၅ အရ ပူးပေါင်းကော်မတီ အနေနဲ့ ပြင်ဆင်ချက်ဇယားများနဲ့ အစီရင်ခံတင်ပြသင့်သလို နည်းဥပဒေ ၁၃၆ အရ နာယက ကလည်း သတ်မှတ်သည့် နည်းလမ်းများအတိုင်း လွှတ်တော်ကိုယ်စားလှယ်များထံ ပြည်ထောင်စုလွှတ်တော်ရုံးက ကြိုတင်ဝေငှထားရမှာ ဖြစ်ပါတယ်။ ဒါကြောင့် ဥပဒေနဲ့မညီညွတ်တဲ့ ဖွဲ့စည်းပုံအခြေခံဥပဒေပြင်ဆင်ရေး ပူးပေါင်းကော်မတီထဲသို့ ပုဒ်မ ၂၆၁ ထည့်သွင်းမယ့် လေ့လာစိစစ်ရေးပူးပေါင်းကော်မတီ၏ အစီရင်ခံစာအပေါ် ကန့်ကွက်ပါကြောင်းတင်ပြရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးလှဆန်း မကွေးတိုင်းဒေသကြီး မဲဆန္ဒနယ်အမှတ်(၁) ဆွေးနွေးဖို့ဖြစ်ပါတယ်။</speech>
<speech><mp id="904">ဦးလှဆန်း(မဲဆန္ဒနယ်အမှတ်-၁၊ မကွေးတိုင်းဒေသကြီး)</mp>ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များအားလုံး၊ လေ့လာသူအားလုံးကို မကွေးတိုင်း ဒေသကြီး၊ မဲဆန္ဒနယ်အမှတ်(၁) အမျိုးသားလွှတ်တော်ကိုယ်စားလှယ် ကျွန်တော် ဦးလှဆန်းမှ မင်္ဂလာ ပါလို့ နှုတ်ခွန်းဆက်သအပ်ပါတယ်။ လေးစားရပါသော နာယကကြီးခင်ဗျာ။ ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သည့် ဥပဒေမူကြမ်း လေ့လာစိစစ်ရေးပူးပေါင်းကော်မတီ အစီရင်ခံစာအပေါ် ကျွန်တော်၏ အတွေးအခေါ် အယူအဆ ဆင်ခြင်တုံတရားများဖြင့် ဆက်စပ်တွေးခေါ် ဆွေးနွေးတင်ပြသွားမှာဖြစ်ပါတယ်။ ၎င်းအစီရင်ခံစာ ထွက်ပေါ်လာရခြင်းအကြောင်း နှစ်ရပ်ပဲရှိပါတယ်။ ပထမအချက်က မကွေးတိုင်းဒေသကြီး၊ မဲဆန္ဒနယ် အမှတ်(၄) ဦးအောင်ကြည်ညွန့် အရေးကြီးအဆိုဖြစ်တဲ့ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံ အခြေခံဥပဒေပြင်ဆင်ရေး ပူးပေါင်းကော်မတီတစ်ရပ်ကို သင့်လျော်သည့် ပြည်ထောင်စုလွှတ်တော် ကိုယ်စားလှယ်များနှင့် ဖွဲ့စည်းရန် ပြည်ထောင်စုလွှတ်တော်သို့ တိုက်တွန်းကြောင်း အရေးကြီးအဆိုအား ၂၀၁၉ ခုနှစ်၊ ဇန်နဝါရီလ ၂၉ ရက် ပြည်ထောင်စုလွှတ်တော်မှာ တင်သွင်းခဲ့ပါတယ်။ ဒုတိယအချက်ကတော့ ကျောင်းကုန်းမဲဆန္ဒနယ် ပြည်သူ့လွှတ်တော်ကိုယ်စားလှယ် ဦးသိန်းထွန်း အပါအဝင် ရွေးကောက်ခံ လွှတ်တော်ကိုယ်စားလှယ်က ၃၈ ဦး၊ တပ်မတော်သားလွှတ်တော် ကိုယ်စားလှယ်က ၁၀၅ ဦး၊ ကိုယ်စားလှယ် ၁၄၃ ဦးက ပြည်ထောင်စုလွှတ်တော် နည်းဥပဒေ ၁၃၃၊ ၁၃၄၊ ၁၃၅ တို့အရ လက်မှတ်ရေးထိုးပြီး ဖွဲ့စည်းပုံအခြေခံဥပဒေ ဒုတိယအကြိမ်ပြင်ဆင်သည့် ဥပဒေကြမ်းကို ၂၀၁၉ ခုနှစ်၊ ဖော်ဖော်ဝါရီလ ၈ ရက်နေ့တွင် တင်ပြခဲ့ကြောင်း ဒုတိယအချက်အနေဖြင့် သိရှိရပါတယ်။ ၎င်းအချက် နှစ်ချက်အတိုင်း အဆိုတင်ပြချက်များကို နှိုင်းယှဉ်သုံးသပ်ကြည့်သောအခါမှာ ဦးသိန်းထွန်းပါ ၁၄၃ ဦး တင်ပြချက်သည် ဖွဲ့စည်းပုံအခြေခံဥပဒေပုဒ်မ ၂၆၁ ပုဒ်မခွဲ (ခ)၊ (ဂ)၊ (ဃ)၊ (င)တို့ဟူ၍ ပုဒ်မတစ်ခုတည်း ကိုသာ ဥပဒေပြင်ဆင်လိုကြောင်း တင်ပြထားကြောင်း သိရှိရပါတယ်။ ဦးအောင်ကြည်ညွန့်၏ အရေးကြီး အဆိုနှင့် ဦးသိန်းထွန်းပါ ၁၄၃ ဦးပါ ဥပဒေမူကြမ်းပြင်ဆင်ရန် တင်ပြမှုတို့သည် င့် ကြား ၉ ရက် တိတွိာခြားမှုရှိပါကြောင်း။ သို့ပါ၍ တင်ပြချက် ၂ ခုဟာ ဘာဖြစ်လို့များ ဆက်စပ်ချိန် နီးနေ ရတာလဲ။ သူတို့တင်လို့ ကိုယ်တင်တာလား။ စဉ်းစားစရာပါ။ ပြည်ထောင်စုလွှတ်တော် နာယကကြီး မှလည်း ပြည်ထောင်စုလွှတ်တော် နည်းဥပဒေပုဒ်မ ၁၃၆ ဖွဲ့စည်းပုံအခြေခံဥပဒေကို ပြင်ဆင်သည့်ဥပဒေ မူကြမ်းကို စတင်ဆွေးနွေးခြင်းမပြုမီ ယင်းဥပဒေမူကြမ်းနှင့် ပူးပေါင်းကော်မတီ၏ လေ့လာစိစစ်ချက်တို့ကို လွှတ်တော် နာယက ကသတ်မှတ်သည့် နည်းလမ်းအတိုင်း လွှတ်တော်ကိုယ်စားလှယ်များထံ ပြည်ထောင်စု လွှတ်တော်ရုံးက ကြိုတင်ဝေငှထားရမည်ဟု ဆိုသည့်အတိုင်းပါပဲ ၁၉-၂-၂၀၁၉ ရက်နေ့က ဖြန့်ဝေထား ကြောင်းလည်း သိရှိပြီးဖြစ်ပါတယ်။ ပြည်ထောင်စုလွှတ်တော် နာယကကြီးနှင့် ကိုယ်စားလှယ်တော်ကြီးများခင်ဗျာ။ ယနေ့ ယခုဆွေးနွေးပြီးသူပေါင်း ၄၈ ဦးခန့်ရှိပါပြီ။ ပြည်သူတွေကလည်း တစ်လှုပ်လှုပ် တရွရွနဲ့ ကြည့်ရှုနားထောင် နေပါတယ်။ ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သည့် ဥပဒေမူကြမ်း လေ့လာစိစစ်ရေး ပူးပေါင်းကော်မတီ၏ အစီရင်ခံစာအပေါ် ဆွေးနွေးပြီးသူ ၄၈ ဦးခန့်တွင် ပုဒ်မ ၂၆၁ ကိုပဲ ပြင်ဆင်ချင်သူ ရှိသလို ကော်မတီ၏ အစီရင်ခံစာအတိုင်း ဆက်လက်ဆောင်ရွက်လိုသူများရယ်လို့ ရှိပါတယ်။ ပြည်ထောင်စု လွှတ်တော်အတွင်း ဆွေးနွေးကြရာမှာ စိတ်ခံစားမှုများဖြင့်လည်း ဆွေးနွေးကြပါတယ်။ ပြည်ထောင်စု လွှတ်တော် နည်းဥပဒေ ပုဒ်မ ၁၉(ည)မှာ ဆွေးနွေးပြီးပြတ်ပြီးဖြစ်သော ကိစ္စတစ်ရပ်ကို ထပ်မံတင်ပြခြင်း မပြုရဟု ပြဋ္ဌာန်းထားချက်ရှိပါသော်လည်း ပြန်လည်ရှင်းချက်ထုတ်နေမှုများနှင့် ပြည်ထောင်စုလွှတ်တော် နည်းဥပဒေ ပုဒ်မ ၈ ပုဒ်မခွဲငယ်(န) လွှတ်တော်၏ ဂုဏ်သိက္ခာကို ထိပါးစေသော ရေးသားပြောဆိုမှုနှင့် လွှတ်တော်အတွင်း ဆောင်ရွက်ချက်များကို အထင်အမြင်မှားစေသော ရေးသားပြောဆိုမှုများနှင့် စပ်လျဉ်း၍ မည်သို့မည်ပုံ အရေးယူရမည်ကို ဆုံးဖြတ်ခြင်းဟု ဆိုထားပါသော်လည်း တည်တည်ငြိမ်ငြိမ်ဖြင့် ဆောင်ရွက် ပေးပါ၍ လွှတ်တော် နာယကကြီးကိုလည်း အထူးပင် လေးစားဂုဏ်ယူမိပါတယ်။ နာယကကြီးခင်ဗျာ။ ကော်မတီ၏ အစီရင်ခံစာတွင် ပုဒ်မ ၂၆၁ ကို ပြင်ဆင်မည်ဆိုပါက ဆက်နွယ် နေသော ပုဒ်မများကိုပါ ထည့်သွင်းစိစစ်ရန် လိုအပ်ပါကြောင်းနှင့် ပုဒ်မတစ်ခုတည်းချင်းကို ပြင်ဆင်လျှင် ပြင်ဆင်လိုသည့်ဥပဒေကြမ်းများ လွှတ်တော်သို့ အကြိမ်ကြိမ် တင်သွင်းဆောင်ရွက်ရန် လိုအပ်မည်ဖြစ်ကြောင်း လေ့လာတွေ့ရှိမှုအား တင်ပြထားပါတယ်။ သို့ရာတွင် ပုဒ်မ ၂၆၁ တစ်ခုတည်းကိုသာ ပြင်ဆင်သည့်ဥပဒေ အရဖြင့် လွှတ်တော်သို့ သီးခြားတင်သွင်းသည့် ဥပဒေကြမ်းကို ဖွဲ့စည်းပုံအခြေခံဥပဒေ (၂၀၀၈) ပြင်ဆင်ရေး ပူးပေါင်းကော်မတီ၏ ဆောင်ရွက်မည့် ပြင်ဆင်ရေးလုပ်ငန်းများတွင် ထည့်သွင်းပြီး တစ်ပါတည်း ထည့်သွင်း ဆောင်ရွက်ခြင်းက စနစ်ကျနမှုရှိသည့်အပြင် ထိုသို့ပိုမိုပြည့်စုံစွာ စိစစ်ခြင်းက သင့်မြတ်လျော်ကန်မည် ဟူသော သဘောထားမှတ်ချက်ကိုလည်း လှိုက်လှဲစွာ ကြိုဆိုထောက်ခံပါကြောင်း ဆွေနွေးအပ်ပါတယ်။ အခြေခံဥပဒေပုဒ်မ ၂၆၁ ကို ပြင်ပါက တိုင်းရင်းသားအားလုံး တန်းတူရည်တူ လုပ်ပိုင်ခွင့်၊ ကိုယ်ပိုင် အုပ်ချုပ်ခွင့်ရရှိပြီးသော စစ်မှန်တဲ့ ဖက်ဒရယ်ပြည်ထောင်စုကို တည်ဆောက်နိုင်မယ်လို့လည်း ဆွေးနွေး ကြပါတယ်။ တိုင်းရင်းသားများသာမက တစ်နိုင်ငံလုံး နိုင်ငံသူ နိုင်ငံသားအားလုံးအတွက် ဖွဲ့စည်းပုံ အခြေခံဥပဒေ အခန်း(၁) နိုင်ငံတော်အခြေခံမူများမှစတင်ပြီး ပြင်ဆင်မှသာ နိုင်ငံတော်ကို ဒီမိုကရေစီနှင့် ဖက်ဒရယ်စနစ်ကို အခြေခံသော ပြည်ထောင်စုအဖြစ် ဖွဲ့စည်းမှသာလျှင် တိုင်းရင်းသားများအပါအဝင် တစ်နိုင်ငံလုံးအတွက် အကျိုးရှိစေသော ပြင်ဆင်မှုအဖြစ် ရပ်တည်ပါလိမ့်မယ်။ ဖွဲ့စည်းပုံအခြေခံဥပဒေက သက်မဲ့စာအုပ်၊ သက်မဲ့ပစ္စည်းပါ။ ကျွန်တော်တို့အားလုံးက သက်ရှိလူသားတွေပါ။ ကျွန်တော့အနေဖြင့် မိမိအကျိုး၊ မိမိအဖွဲ့အစည်းအကျိုး ရည်ရွယ်ပြီး ဆွေးနွေးနေခြင်းမဟုတ်ပါဘူး။ ဘယ်ပါတီ၊ ဘယ်အဖွဲ့အစည်း၊ ဘယ်အစိုးရတက်တက် စနစ်ကောင်းဖြင့်အုပ်ချုပ်မှု လက်ဆင့်ကမ်းဖို့ရန် ဆောင်ရွက်နေကြတာပါ။ ကျွန်တော်တို့နိုင်ငံရဲ့ အုပ်ချုပ်ရေးစနစ် လွတ်လပ်ရေးရပြီးကာ အခြေခံဥပဒေ ဖွဲ့စည်းအုပ်ချုပ်ပုံက ၃ မျိုး၊ ၃ ခု၊ ဖွဲ့စည်းအုပ်ချုပ်ပုံမရှိဘဲ အုပ်ချုပ်ခဲ့တဲ့ ၂ ခု တိုင်းပြည်အခြေအနေ သုံးသပ်ကြည့်ရင်အားလုံး နိုင်ငံဟာ အောင်မြင်မှုရပ်တည်နေလား၊ ဆင်းရဲနွမ်းပါးကျဆုံး၍ ရပ်တည် နေသလားဆိုတာ သုံးသပ်နိုင်စွမ်း ရှိပါလိမ့်မယ်။ ဘယ်အရာမဆို ကျွန်တော်တို့အားလုံး မှားနေတာကို နိုင်အောင်ပြုလုပ်ဖို့ထက် မှားနေတာကို မှန်နေအောင်ပြုပြင်ဖို့က အရေးကြီးပါတယ်။ နာယကကြီးခင်ဗျာ။ နိုင်ငံအပြောင်းအလဲဖြစ်တည်ခဲ့တဲ့နိုင်ငံတော်အကြီးအကဲတစ်ဦးကို ပြည်မြို့အနီးစခန်းဆရာတော်ကြီး ဆုံးမသြဝါဒ ၃ ချက်ဖြင့် တင်ပြဆွေးနွေးပါရစေ။ ဆောင်ရွက်သူများသည် စိတ်ကောင်းရှိရပါမယ်။ နည်းမှန်၊ လမ်းမှန် ဆောင်ရွက်ရပါမယ်။ အောင်မြင်အောင်အထိ ဆောင်ရွက် ရမည်ဟုဆိုပါတယ်။ သို့ပါ၍ ကျွန်တော်တို့ လွှတ်တော်ကိုယ်စားလှယ်များအားလုံး ဖွဲ့စည်းပုံအခြေခံဥပဒေ ပုဒ်မ ၂၆၁ အပါအဝင် နိုင်ငံသူ နိုင်ငံသားများအကျိုးငှာ ပြင်ဆင်သင့်ပြင်ဆင်ထိုက်သည့် အခြားဥပဒေ များကိုလည်း ပြင်ဆင်ပြီးတော့ မန္တလေးကုသိုလ်တော်ဘုရားဝန်းအတွင်း ပဋိကတ်သုံးပုံ ကမ္ဘာ့မှတ်တမ်း ဝင်စာအုပ်အထူကြီးကဲ့သို့ ခေတ်အခြေအနေ ိုလိုက်၍ ဖြည့်စွက်သည်မှတစ်ပါး နိုင်ငံသူ နိုင်ငံသားအားလုံး ဘယ်ခါရောက်ရောက် တည့်မတ်မှန်ကန် တည်တံ့စေမည့် ဖွဲ့စည်းပုံ အခြေခံဥပဒေစာအုပ်ကြီး ကျောက်စာအဖြစ်ထင်ဟပ်သကဲ့သို့ ဆောင်ရွက်ကြပါစို့လို့ပြောကြားရင်း ကော်မတီ၏ အစီရင်ခံမှုအား ဆွေးနွေးတင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဗိုလ်မှူးကြီးခင်မောင်ထွန်း တပ်မတော်သား ပြည်သူ့လွှတ်တော်ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဗိုလ်မှူးကြီးခင်မောင်ထွန်း(တပ်မတော်သားပြည်သူ့လွှတ်တော်ကိုယ်စားလှယ်)</mp>အားလုံး မင်္ဂလာပါ။ ကျွန်တော်ကတော့ တပ်မတော်သား ပြည်သူ့လွှတ်တော်ကိုယ်စားလှယ် ဗိုလ်မှူးကြီးခင်မောင်ထွန်း ဖြစ်ပါတယ်။ ကျွန်တော့အနေနဲ့ ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်တဲ့ ဥပဒေမူကြမ်း လေ့လာ စိစစ်ရေးပူးပေါင်းကော်မတီရဲ့ အစီရင်ခံစာနဲ့ စပ်လျဉ်းပြီး ဆွေးနွေးသွားမှာ ဖြစ်ပါတယ်။ Power Point သုံးစွဲခွင့်ပြုပါခင်ဗျာ။ ပထမဦးဆုံးပြောလိုတာက ဦးသိန်းထွန်း ကျောင်းကုန်းမဲဆန္ဒနယ်အပါအဝင် ပြည်ထောင်စုလွှတ်တော် ကိုယ်စားလှယ် ၁၄၃ ဦးက တင်ပြခဲ့တဲ့ ဖွဲ့စည်းပုံအခြေခံဥပဒေ(၂၀၀၈)ကို ဒုတိယအကြိမ် ပြင်ဆင်တဲ့ ဥပဒေ မူကြမ်းဟာ ဖွဲ့စည်းပုံအခြေခံဥပဒေ ပုဒ်မ ၄၃၃၊ ၄၃၅၊ ပြည်ထောင်စုလွှတ်တော်ဆိုင်ရာ ဥပဒေပုဒ်မ ၆၇၊ ၆၈၊ ၆၉ နဲ့ ပြည်ထောင်စုလွှတ်တော်ဆိုင်ရာ နည်းဥပဒေ ၁၃၃ တို့နှင့်အညီ တင်ပြခဲ့တာဖြစ်ပါတယ်။ ဒါကြောင့် နာယက က ပြည်ထောင်စုလွှတ်တော်ဆိုင်ရာ နည်းဥပဒေ ၁၃၅ အရ ဥပဒေကြမ်း လေ့လာစိစစ်ရေး ပူးပေါင်းကော်မတီကို အမိန့်ကြော်ငြာစာ(၁၄/၂၀၁၉)ကို ထုတ်ပြန်ပြီး တာဝန်ပေးအပ်ခဲ့တာဖြစ်ပါတယ်။ နည်းဥပဒေ ၁၃၅ မှာ ဖွဲ့စည်းပုံအခြေခံဥပဒေကိုပြင်ဆင်ရန် ဥပဒေကြမ်းနှင့်စပ်လျဉ်း၍ လွှတ်တော် အစည်းအဝေး၌ ဆွေးနွေးခြင်းမပြုမီ အသေးစိတ်လေလာစိစစ်ရန် နာယကသည် ပြည်သူလူတ်တော် ဥပဒေကြမ်းကော်မတီနှင့် အမျိုးသားလွှတ်တော် ဥပဒေကြမ်းကော်မတီတို့အား ကာလသတ်မှတ်၍ ပူးပေါင်း ကော်မတီဖွဲ့စည်း၍ လေ့လာစိစစ်ရမည်လို့ပါရှိပါတယ်။ တင်ပြလာတဲ့ အစီရင်ခံစာမှာတော့ တင်ပြထားတဲ့ ဥပဒေကြမ်းနဲ့ စပ်လျဉ်းပြီး ဘယ်လိုစိစစ်ခဲ့တယ်ဆိုတာ စိစစ်ချက်တစ်စုံတစ်ရာ ဖော်ပြထားတာမတွေ့ ရတဲ့အတွက် ဆက်လက်ဆောင်ရွက်ရန် လိုအပ်နေသေးကြောင်း ပြောလိုပါတယ်။ နာယကခင်ဗျာ။ အစီရင်ခံစာမှာ ဥပဒေမူကြမ်းအပေါ် စိစစ်သုံးသပ်ရာမှာ ပုဒ်မ ၂၆၁ ကို ပြင်ဆင်ပါက ဆက်နွယ်နေတဲ့ ပုဒ်မတွေကိုလည်း ထည့်သွင်းစိစစ်ရမယ်လို့ ဖော်ပြလာပါတယ်။ ဒီနေရာမှာ ပြောလိုတာက ယခု ဥပဒေမူကြမ်းပါ ပုဒ်မ ၂၆၁ ကို ပြင်ဆင်ရန်တင်ပြခြင်းဟာ ဦးသိန်းထွန်းအပါအဝင် ကိုယ်စားလှယ် ၁၄၃ ဦးရဲ ပြင်ဆင်ရန် တင်ပြချက်ဖြစ်ပါတယ်။ အခြားပုဒ်မတွေကို လောလောဆယ်ပြင်ရန် မလိုသေးလို့ မတင်ပြ တာလို့ပဲ နားလည်ပါတယ်။ ဒီနေရာမှာ ကျွန်တော်ပြောလိုတာက ကျန်တဲ့ ကိုယ်စားလှယ်များအနေနဲ့လည်း ဖွဲ့စည်းပုံအခြေခံဥပဒေပါ ပုဒ်မတွေကို ပြင်ဆင်ချင်ရင် ဥပဒေနဲ့အညီ ပြင်ဆင်နိုင်ဖို့ အခွင့်အလမ်းတွေရှိပြီး ဖြစ်တယ်ဆိုတာ ပြောလိုပါတယ်။ ကော်မတီအနေနဲ့ကတော့ မိမိရဲ့ တာဝန်ဖြစ်တဲ့ ဥပဒေမူကြမ်းအပေါ် လေ့လာစိစစ်ရေးကို နည်းဥပဒေအတိုင်း ပြည့်စုံအောင်မဆောင်ရွက်ရသေးလို့ ဆက်လက်ဆောင်ရွက်ဖို့ လိုကြောင်း ပြောလိုပါတယ်။ နာယကခင်ဗျာ။ ယခုကျွန်တော်တို့ ဆွေးနွေးနေတဲ့ ဖွဲ့စည်းပုံအခြေခံဥပဒေပုဒ်မ ၂၆၁ ပြင်ဆင် ရေးဟာ တိုင်းရင်းသားများတောင်းဆိုနေတဲ့ ဒီမိုကရေစီနဲ့ ဖက်ဒရယ်ကိုအခြေခံတဲ့ ပြည်ထောင်စုစနစ်ကို အကောင်အထည်ဖော်နိုင်ဖို့နဲ့ တန်းတူရည်တူရှိရေးကို အမြန်ဆုံးဖြည့်ဆည်းပေးနိုင်တဲ့ အရှိတရား ဖြစ်ပါတယ်။ ဒါ့အပြင် လက်ရှိအစိုးရက ဆက်လက်ဆောင်ရွက်နေတဲ့ ပြည်တွင်းငြိမ်းချမ်းရေး ဖော်ဆောင်မှု ကိုပါ အထောက်အကူပြုစေမှာဖြစ်သလို ပြည်ထောင်စုသဘောတူစာချုပ် အပိုင်း(၁)ကို အလေးထား အကောင် အထည်ဖော်ရာလည်း ရောက်တဲ့အတွက် ထိရောက်တဲ့ပြင်ဆင်မှုဖြစ်ပါတယ်။ ဒါကိုဘာကြောင့် ေ တာလဲဆိုတာ စဉ်းစားစရာ ဖြစ်နေပါတယ်။ ဒီနေရာမှာ တင်ပြလိုတာက အစီရင်ခံစာမှာ ဖော်ပြထားတဲ့ ဖွဲ့စည်းပုံအခြေခံဥပဒေ(၂၀၀၈) ပြင်ဆင်ရေးပူးပေါင်းကော်မတီရဲ့ တာဝန်အရ ဖွဲ့စည်းပုံအခြေခံဥပဒေတစ်ရပ်လုံး ပြင်ဆင်မှသာ ပုဒ်မ ၂၆၁ ကို ထည့်သွင်းသုံးသပ်မယ်ဆိုတာကတော့ ဥပဒေ၊ နည်းဥပဒေတွေနဲ့ လုံးဝလွဲချော် နေကြောင်း ပြောလိုပါတယ်။ (ယခု ဦးသိန်းထွန်းအပါအဝင် ကိုယ်စားလှယ် ၁၄၃ ဦးက ဖွဲ့စည်းပုံအခြေခံဥပဒေ၊ ပြည်ထောင်စု လွှတ်တော်ဆိုင်ရာဥပဒေ၊ နည်းဥပဒေများနဲ့အညီတင်ပြလို့ နာယကက နည်းဥပဒေ ၁၃၅ အရ ဖွဲ့စည်းတာဝန် ပေးအပ်ခဲ့တဲ့ ဥပဒေမူကြမ်း လေ့လာစိစစ်ရေးပူးပေါင်းကော်မတီရဲ့ လုပ်ငန်းစဉ်နဲ့ လွှတ်တော်မှာ အရေးကြီး အဆိုတင်၊ မဲခွဲဆုံးဖြတ် အတည်ပြု ပေါ်ပေါက်လာလို့ နာယက က တာဝန်ပေးဆောင်ရွက်စေခဲ့တဲ့ ပြင်ဆင်ရေး ပူးပေါင်းကော်မတီရဲ့ လုပ်ငန်းစဉ်တို့ဟာ လုံးဝခြားနားကြောင်း ပြောလိုပါတယ်။ ဒါကြောင့် သဘောသဘာဝ မတူတာကို တူသယောင်အတင်းဆွဲယူ မလုပ်ဖို့လည်း ပြောလိုပါတယ်။ နာယကခင်ဗျာ။ ယခုတင်ပြတဲ့ ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်တဲ့ ဥပဒေမူကြမ်း som forfofofonene. Samananci mars. ဖွဲ့စည်းပုံအခြေခံ ဥပဒေအခန်း(၁၂) ဖွဲ့စည်းပုံအခြေခံဥပဒေပြင်ဆင်ခြင်း၊ ပြည်ထောင်စုလွှတ်တော်ဆိုင်ရာ ဥပဒေ အခန်း(၁၁)နဲ့ နည်းဥပဒေ အခန်း(၁၈)ပါဖွဲ့စည်းပုံအခြေခံဥပဒေ ပြင်ဆင်ခွင့်ပါ ပြဋ္ဌာန်းချက်များ အတိုင်း ဆက်လက်လုပ်ဆောင်ရမှာ ဖြစ်ပါတယ်။ ဒီဆွေးနွေးချက်များနဲ့ပတ်သက်လို့ မှားယွင်းနေတယ် ဆိုရင်လည်း ထောက်ပြဝေဖန်နိုင်ပါတယ်။ ဒီပြဋ္ဌာန်းထားတဲ့ ဥပဒေ၊ နည်းဥပဒေတွေမှာ နာယကအနေနဲ့ အစ အလယ် အဆုံး ဘယ်လိုလုပ်ရမယ်၊ ဘယ်လိုအဆုံးအဖြတ်ရယူရမယ်ဆိုတာ အတိအလင်းဖော်ပြပြီး ဖြစ်လို့ ဒီပြဋ္ဌာန်းချက်များအတိုင်းပဲ ဆောင်ရွက်ရမှာဖြစ်ကြောင်း ပြောလိုပါတယ်။ အလျဉ်းသင့်လို့ တင်ပြ လိုတာက ပြည်ထောင်စုလွှတ်တော်ဆိုင်ရာ နည်းဥပဒေအခန်း(၃) နည်းဥပေဒ ၈ ပါနာယကရဲ့ တာဝန်နဲ့ လုပ်ပိုင်ခွင့်အချို့ကို ထုတ်နုတ်တင်ပြလိုပါတယ်။ နည်းဥပဒေ ၈ အပိုဒ်ခွဲ(ဃ)မှာ လွှတ်တော်လုပ်ငန်းများ သည် ဖွဲ့စည်းပုံ အခြေခံဥပဒေ၊ လွှတ်တော်ဆိုင်ရာဥပဒေ၊ ဤနည်းဥပဒေနှင့် ကိုက်ညီစေရန်ကြပ်မတ်ခြင်း၊ အပိုဒ်ခွဲ (ထ)မှာ လွှတ်တော်တွင် အဆုံးအဖြတ်ပြုရမယ့် အကြောင်းအရာတစ်ရပ်နှင့်စပ်လျဉ်း၍ မဲခွဲ ဆုံးဖြတ်ရာ၌ ဖွဲ့စည်းပုံအခြေခံဥပဒေနှင့် သက်ဆိုင်ရာဥပဒေများတွင် အခြားနည်းပြဋ္ဌာန်းထားခြင်း မရှိလျှင် အစည်းအဝေးသို့ တက်ရောက်၍ ဆန္ဒမဲပေးသည့် လွှတ်တော်ကိုယ်စားလှယ်များ၏ များရာဖြင့် ဆုံးဖြတ်ရမယ်လို့ အတိအလင်းဖော်ပြထားကြောင်း တွေ့ရှိရပါတယ်။ ဒီနေရာမှာ ဖွဲ့စည်းပုံအခြေခံဥပဒေနဲ့ပတ်သက်ပြီး မဲခွဲဆုံးဖြတ်မယ်ဆိုရင်တော့ သတ်မှတ်ချက်များနဲ့ ညီညွတ်ရန် လိုအပ်မှာဖြစ်ပါတယ်။ နိဂုံးချုပ်တင်ပြလိုတာကတော့ ဦးသိန်းထွန်း (ကျောင်းကုန်း) အပါအဝင် ပြည်ထောင်စုလွှတ်တော် ကိုယ်စားလှယ် ၁၄၃ ဦးက တင်သွင်းခဲ့တဲ့ ဖွဲ့စည်းပုံအခြေခံဥပဒေ ပုဒ်မ ၂၆၁ ပြင်ဆင်ရေးဥပဒေမူကြမ်းအား ဖွဲ့စည်းပုံအခြေခံဥပဒေ၊ ပြည်ထောင်စုလွှတ်တော်ဆိုင်ရာဥပဒေ၊ နည်းဥပဒေများနှင့်အညီ ဆက်လက် ဆောင်ရွက်ရန်ဖြစ်ကြောင်း တိုက်တွန်းဆွေးနွေးရင်း နိဂုံးချုပ်အပ်ပါတယ်။ အားလုံးကျေးဇူးတင်ပါတယ်။</speech>
<speech type="speaker">ဦးနိုင်သီဟ မွန်ပြည်နယ်မဲဆန္ဒနယ်အမှတ်(၇) ဆွေးနွေးဖို့ဖြစ်ပါတယ်။</speech>
<speech><mp id="937">ဦးနိုင်သီဟ(မဲဆန္ဒနယ်အမှတ်-၇၊ မွန်ပြည်နယ်)</mp>လေးစားအပ်တဲ့ ပြည်ထောင်စု လွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များအားလုံးကို မင်္ဂလာပါလို့ ဦးစွာနှုတ်ခွန်းဆက်သအပ်ပါတယ်။ ကျွန်တော်ကတော့ မွန်ပြည်နယ် မဲဆန္ဒနယ်အမှတ်(၇)မှ အမျိုးသား လွှတ်တော်ကိုယ်စားလှယ် ဦးနိုင်သီဟ ဖြစ်ပါတယ်။ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံ ဥပဒေကို ဒုတိယအကြိမ်ပြင်ဆင်တဲ့ ဥပဒေမူကြမ်း လေ့လာစိစစ်ရေးပူးပေါင်းကော်မတီရဲ့ လေ့လာတွေ့ရှိချက် လေးစားအပ်တဲ့ လွှတ်တော်နာယကကြီးခင်ဗျာ။ မတူညီတဲ့ပါတီနဲ့ အစုအဖွဲ့ ၂ ခုတို့ရဲ့ ကိုယ်စီ ရည်မှန်းချက်တွေနဲ့ စုဖွဲ့ထားတဲ့ ကော်မတီ ၂ ခုစလုံးဟာ ၂၀၀၈ ကိုပြင်ဖို့ အားလုံးဦးတည်နေကြပါတယ်။ ဘယ်လိုပဲပြင်ပြင်၊ တစ်ပိုဒ်ချင်းစီကိုပဲပြင်ပြင်၊ တစ်အုပ်လုံးကိုပဲပြင်ပြင် အဓိကကတော့ အနှစ်သာရရှိတဲ့ နိုင်ငံအတွက်အကျိုးရှိတဲ့ ရလဒ်ကောင်းတွေထွက်လာဖို့ အရေးကြီးပါတယ်။ လွှတ်တော်အတွင်းရှိ တိုင်းရင်းသား နိုင်ငံရေးပါတီအများစုဟာ ဥပဒေနှင့်အညီ ကော်မတီအသီးသီးရဲ့ တင်ပြလာတဲ့ ၂၀၀၈ ပြင်ဆင်ရေးကို ထောက်ခံဆွေးနွေးကြသလို ဘယ်ကဏ္ဍတွေမဆို ပါဝင်ပူးပေါင်းလုပ်ဆောင်ရေးကိုလည်း အစဉ်တစိုက် ကြိုးစားနေကြပါတယ်။ ပြည်သူတွေရွေးချယ်ပေးတဲ့ ပြည်သူ့ကိုယ်စားလှယ်ပီပီ အသည်းကြားက မဲတစ်ပြားကို ပြင်ဆင်ရေးကော်မတီအသီးသီးအတွက် ထောက်ခံမဲပေးဖို့ အဆင်သင့် ready ဖြစ်နေကြပါပြီ။ အနှစ်သာရ ရှိတဲ့ ပြင်ဆင်ရေးဖြစ်ဖို့ လိုအပ်နေပါပြီ။ တစ်ဖွဲ့နဲ့တစ်ဖွဲ့ တစ်စုနှင့်တစ်စု အပြန်အလှန် စကားနိုင်လု ထိုးနှပ်ပြီးတော့ သဲထဲရေသွန်သလို အကျိုးမရှိတဲ့ရလဒ် ထွက်ပေါ်လာမှာကိုလည်း နေပူထဲထောက်ခံပွဲတွေ လုပ်နေကြတဲ့ တိုင်းရင်းသားတွေရဲ့ဆန္ဒကို မဖော်ဆောင်နိုင်ဘူးဆိုရင် နောက်အနာဂတ်ကြရင် ပြည်သူတွေ ဆုံးဖြတ်ပေးသွားကြမယ်ဆိုတာကိုလည်း သတိချပ်စေလိုပါတယ်။ သူ့ကြောင့်ငါ့ကြောင့် လက်ညှိုးထိုးနေကြမယ်ဆိုရင် နိုင်ငံအတွက်အကျိုးမရှိတဲ့ လုပ်ရပ်တွေ လုပ်နေ ကြတယ်လို့ပဲ ပြည်သူတွေ မှတ်ချက်ပြု ကြမှာဖြစ်ပါတယ်။ Partnership လို့ခေါ်တဲ့ အတူတကွပူးပေါင်း ဆောင်ရွက်ခြင်းဆိုတာကိုလည်း တည်ဆောက်ကြဖို့ လိုအပ်နေပါပြီ။ အဓိကက လူတစ်ဦးတစ်ယောက် အကျိုး အတွက် အစုအဖွဲ့တစ်ခုရဲ့ အကျိုးစီးပွားကာကွယ်ဖို့အတွက် ၂၀၀၈ ကို ပြင်လိုခြင်းဖြစ်တယ်ဆိုတာ မသက် ရောက်ဖို့ အရေးကြီးပါတယ်။ လူအများအကျိုးကို ထင်ဟပ်အကျိုးပြုစေမယ့် လက်တွေ့ကျတဲ့ ပြင်ဆင်မှု ဖြစ်ဖို့အရေးကြီးပါတယ်။ တိုင်းရင်းသားပေါင်းစုံ စုပေါင်းနေထိုင်ကြတဲ့ တိုင်းပြည်မှာ အပြန်အလှန် အသိ အမှတ်ပြုမှု၊ စာနာထောက်ထားမှု၊ နားလည်မှုရှိကြဖို့ လိုအပ်ပါတယ်။ ခေတ်မီနည်းပညာတွေ တိုးတက် လာတဲ့ ယနေ့ကမ္ဘာကြီးမှာ အရင်လိုအတွေးအခေါ်တွေနဲ့ဆက်ပြီးတော့ ချုပ်ကိုင်ထားဦးမယ်ဆိုရင် တိုင်းပြည် ဆက်ပြီး ရေတိမ်နစ်သွားဖို့ပဲ မြင်မိပါတယ်။ တစ်ခုလုံးကိုပဲပြင်ပြင် တစ်စိတ်ကိုပဲပြင်ပြင် ကျွန်တော်တို့ တိုင်းရင်းသားပြည်သူတစ်ရပ်လုံးအတွက် အနှစ်သာရရှိတဲ့ တကယ့်ပြင်ဆင်မှုဖြစ်ဖို့ကို လိုအပ်နေပါပြီ။ နာယကကြီးခင်ဗျာ။ ယခင်က မြန်မာ့နည်း၊ မြန်မာ့ဟန်နှင့် မအောင်မြင်ခဲ့တဲ့ ဆိုရှယ်လစ်ခေတ်ကို တည်ဆောက်ခဲ့လို့ပြီးပါပြီ။ နိုင်ငံရေးပိုမိုရှုပ်ထွေးပြီး ဆူပူမှုတွေဖြစ်လာတာကလွဲလို့ရှိရင် အကျိုးမရှိခဲ့ ပါဘူး။ အခုလည်း မြန်မာ့နည်း၊ မြန်မာ့ဟန်နဲ့ ဟန်ပြအနှစ်သာရမရှိတဲ့ ဒီမိုကရေစီဖက်ဒရယ်စနစ်ကို ဆက်ပြီးတော့ မတည်ဆောက်မိကြဖို့ အကြံပြုဆွေးနွေးလိုပါတယ်။ တစ်မြေတည်းနေ တစ်ရေတည်း သောက်နေကြတဲ့ တိုင်းရင်းသားညီအစ်ကိုအချင်းအချင်း အတူတကွပူးပေါင်းဆောင်ရွက်ကြဖို့ လိုအပ် နေပါပြီ။ ယနေ့ နိုင်ငံအတွက်တစ်ခုတည်းသော ထွက်ပေါက်ဖြစ်တဲ့ NCA စာချုပ်လည်း ပေါ်ပေါက်လာခဲ့ ပါပြီ။ ပြည်ထောင်စုသဘောတူစာချုပ် အဓိကအစိတ်အပိုင်း(၁)ဖြစ်တဲ့ နိုင်ငံတော်ကို ဒီမိုကရေစီနဲ့ဖက်ဒရယ် စနစ်ကို အခြေခံသော နိုင်ငံအဖြစ်ဖွဲ့စည်းတည်ဆောက်ရမယ်ဆိုတဲ့ သဘောတူညီချက်ကို ပြည်ထောင်စု လွှတ်တော်ကြီးက ကန့်ကွက်သူမရှိ အတည်ပြုပြဋ္ဌာန်းနိုင်ခဲ့ပြီး ဖြစ်ပါတယ်။ အားလုံးက ဒီမိုကရေစီကိုအခြေခံသော ဖက်ဒရယ်ပြည်ထောင်စုကို တည်ဆောက်ဖို့ သဘောတူ လက်ခံနေတဲ့တချို့က မေးခွန်းပြန်ထုတ်နေတာကိုလည်း ရင်လေးစွာ တွေ့နေရပါတယ်။ NCA လမ်းကြောင်းဟာ နိုင်ငံအတွက် တစ်ခုတည်းသောထွက်ပေါက်လို့ EAO အဖွဲ့တွေကို ဖိတ်ခေါ်နေတဲ့ NCA အပေါ် ယုံကြည်မှုတွေ လျော့ပါးသွားစေတဲ့ အပြောအဆိုတွေ လက်မခံမှုတွေဟာ ဒါ ဘာသဘောပါလဲခင်ဗျာလို့ မေးခွန်းထုတ်ရမလို ဖြစ်နေပါတယ်။ NCA စာချုပ်ရဲ့ အပိုဒ် ၂၂ အပိုဒ်ခွဲ(ဃ)မှာ ပြည်ထောင်စုညီလာခံမှ ထွက်ပေါ်လာသော ဆုံးဖြတ်ချက်များအပေါ်အခြေခံ၍ ဖွဲ့စည်းပုံအခြေခံ ဥပဒေအပါအဝင် ဥပဒေများကို လိုအပ်သလိုပြင်ဆင်ခြင်း၊ ဖြည့်စွက်ခြင်းနဲ့ ပယ်ဖျက်ခြင်းများကို လုပ်ထုံး၊ လုပ်နည်းနဲ့အညီ ပြုလုပ်ရန်သဘောတူညီသည်ဟု အတိအလင်း ဖော်ပြထားပါတယ်။ လေးစားအပ်တဲ့ ပြည်ထောင်စုလွှတ်တော် နာယကကြီးခင်ဗျာ။ ဖွဲ့စည်းပုံအခြေခံဥပဒေနဲ့ တိုင်းပြည် ငြိမ်းချမ်းမှုဖြစ်စေရန် အဓိကပတ်သက် ဆက်နွယ်နေပါတယ်။ ငြိမ်းချမ်းမှုရှိမှ နိုင်ငံတည်ငြိမ်မှုရှိမယ်ဆိုတာ ဖြစ်ပါတယ်။ တည်ငြိမ်မှုရှိမှ စီးပွားရေးတိုးတက်မှု ရရှိနိုင်မှာဖြစ်ပါတယ်။ တိုင်းပြည်ငြိမ်းချမ်းတည်ငြိမ်မှု ရှိနိုင်ဖို့ ဘယ်လိုဖွဲ့စည်းပုံအခြေခံဥပဒေမျိုးကို လိုအပ်သလဲဆိုတာ လွှတ်တော်ကြီးမှ ဖော်ဆောင်ပေးဖို့ လိုအပ်ပါတယ်။ တိုင်းပြည်ရဲ့အရင်းခံပြဿနာတွေ ဖွဲ့စည်းပုံကိုကိုင်ပြီး ရှင်းသွားဖို့လိုအပ်ပါတယ်။ ဖွဲ့စည်းပုံ ကိုယ်တိုင်က ပြဿနာတွေကို မီးမွှေးပေးတာမျိုး၊ ပြဿနာတွေကို ပိုမိုတောက်လောင်စေတာမျိုး မဖြစ်ရဖို့ သတိချပ်စေလိုပါတယ်။ ဖွဲ့စည်းပုံအခြေခံဥပဒေရဲ့ ဘယ်အပိုင်းတွေကို ဖက်ဒရယ်စနစ်နဲ့ ကိုက်ညီအောင် ဘယ်လိုပြင်ဆင်သွားမှာလဲ ပြည်နယ်များအတွက် ဖွဲ့စည်းပုံအခြေခံဥပဒေ ရေးဆွဲခွင့်ပြုဖို့ လိုအပ်ပါ တယ်လို့မြင်ပါတယ်။ ပြည်နယ်များကို ပြည်ထောင်စုဖွဲ့စည်းပုံအခြေခံဥပဒေနှင့်အညီ ပြည်ထောင်စုဖွဲ့စည်းပုံအခြေခံ ဥပဒေကိုမဆန့်ကျင်စေဘဲ ကိုယ်ပိုင်ပြဋ္ဌာန်းခွင့်၊ လွတ်လပ်စွာရေးဆွဲပြဋ္ဌာန်းခွင့်၊ ဥပဒေပြုရေးအာဏာ၊ အုပ်ချုပ်ရေးအာဏာနှင့် တရားစီရင်ရေးအာဏာတို့ကို လွတ်လပ်စွာ ကျင့်သုံးခွင့်ရှိစေတဲ့ ပြည်နယ်ဖွဲ့စည်းပုံ အခြေခံဥပဒေတစ်ခု ပေါ်ပေါက်ဖို့လိုအပ်ပါတယ်။ နိဂုံးချုပ်အနေဖြင့် ဖွဲ့စည်းပုံအခြေခံဥပဒေကို ဒုတိယအကြိမ် ပြင်ဆင်တဲ့ဥပဒေမူကြမ်း ပုဒ်မ ၂၆၁(က)၊ (ခ)၊ (ဂ)၊ (ဃ)၊ (င) တို့အပြင် ဆက်စပ်ပုဒ်မတွေကို ပြင်ဆင် ပေးကြပါလို့တိုက်တွန်းရင်း နိဂုံးချုပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒုတိယဗိုလ်မှူးကြီးဇေယျာမင်း တပ်မတော်သားပြည်သူ့လွှတ်တော် ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဒုတိယဗိုလ်မှူးကြီးဇေယျာမင်း (တပ်မတော်သားပြည်သူ့လွှတ်တော်ကိုယ်စားလှယ်)</mp>အားလုံးပဲ မင်္ဂလာပါခင်ဗျာ။ ကျွန်တော်ကတော့ တပ်မတော်သား ပြည်သူ့လွှတ်တော်ကိုယ်စားလှယ် ဒုတိယဗိုလ်မှူးကြီး ဇေယျာမင်း ဖြစ်ပါတယ်။ ဖွဲ့စည်းပုံအခြေခံဥပဒေ(၂၀၀၈)ကို ဒုတိယအကြိမ်ပြင်ဆင်သည့် ဥပဒေမူကြမ်း လေ့လာစိစစ်ရေးပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာအပေါ် ဆွေးနွေးသွားမှာဖြစ်ပါတယ်။ Power Point ဖြင့် တင်ပြခွင့်ပြုပါခင်ဗျာ။ နာယကကြီးခင်ဗျာ။ အစီရင်ခံစာတင်သွင်းခြင်းဟာ ဥပဒေအရ မှန်ကန်တယ်လို့ ပြောဆိုသံတွေ ကြားနေရလို့ ဦးစွာဖွဲ့စည်းပုံအခြေခံဥပဒေ(၂၀၀၈)မှာ အခြေခံဥပဒေ ပြင်ဆင်ခြင်းနဲ့ပတ်သက်ပြီး လုပ်နည်း အဆင့်ဆင့်ကို ရှင်းပြလိုပါတယ်။ ဖွဲ့စည်းပုံအခြေခံဥပဒေကို ပြင်ဆင်မယ်ဆိုရင် ပုဒ်မ ၄၃၃၊ ၄၃၄ ပါအတိုင်း ဦးစွာတင်ပြရမှာ ဖြစ်ပါတယ်။ ဖွဲ့စည်းပုံအခြေခံဥပဒေပုဒ်မ ၄၃၅ နဲ့ ပြည်ထောင်စုလွှတ်တော်ဆိုင်ရာ နည်းဥပဒေ ၁၃၃ မှာ “လွှတ်တော်ကိုယ်စားလှယ် စုစုပေါင်း၏ ၂၀ ရာခိုင်နှုန်းက လက်မှတ်ရေးထိုး၍ နာယကထံ တင်ပြလာပါက လွှတ်တော်က လက်ခံဆွေးနွေးရမယ်”လို့ ပါရှိပါတယ်။ ပြည်ထောင်စုလွှတ်တော်ဆိုင်ရာ နည်းဥပဒေ ၁၃၄ မှာ “ဥပဒေမူကြမ်းပါ ပြင်ဆင်ချက်များနှင့်စပ်လျဉ်း၍ နာယကသည် လွှတ်တော်အစည်းအဝေး၏ အဆုံး အဖြတ်ကိုရယူရမယ်”လို့ ဖော်ပြထားပါတယ်။ ပြည်ထောင်စုလွှတ်တော်ဆိုင်ရာ နည်းဥပဒေ ၁၃၅ မှာ လွှတ်တော်နှစ်ရပ်ရှိ ဥပဒေကြမ်းကော်မတီ နှစ်ခုပေါင်းပြီး လေ့လာစိစစ်ရန် ကော်မတီဖွဲ့စည်းရမှာ ဖြစ်ပါတယ်။ ပြည်ထောင်စုလွှတ်တော်ဆိုင်ရာနည်းဥပဒေ ၁၃၆ မှာ “ဥပဒေမူကြမ်းနှင့် ပူးပေါင်းကော်မတီ၏ လေ့လာစိစစ်ချက်တို့ကို လွှတ်တော်ကိုယ်စားလှယ်များထံ ကြိုတင်ဝေငှရမယ်”လို့ ပြဋ္ဌာန်းထားသလို ဖွဲ့စည်းပုံ အခြေခံဥပဒေ ပုဒ်မ ၁၀၂ မှာလည်း “ဥပဒေကြမ်းနဲ့အတူ”လို့ ဖော်ပြထားပါတယ်။ ဥပဒေကြမ်း ဝေငှပြီးပါက ပြည်ထောင်စုလွှတ်တော်ဆိုင်ရာ နည်းဥပဒေ ၁၃၇၊ ၁၃၈ နဲ့ ၁၃၉ တို့အား တင်ပြပါအတိုင်း ပြဋ္ဌာန်းထားရှိပြီး ဆက်လက်ဆောင်ရွက်သွားရမှာ ဖြစ်ပါတယ်။ ဖွဲ့စည်းပုံအခြေခံဥပဒေပြင်ဆင်ခြင်း အတွက် တိကျသော ဥပဒေ၊ နည်းဥပဒေအဆင့်ဆင့်ကို သတ်မှတ်ထားပြီးဖြစ်ပါတယ်။ နာယကကြီးခင်ဗျာ။ ဦးသိန်းထွန်းနဲ့အဖွဲ့က တင်ပြပါ ပုဒ်မ ၄၃၃၊ ၄၃၅ နဲ့ နည်းဥပဒေ ၁၃၃ တို့နဲ့ အညီ ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သည့် ဥပဒေမူကြမ်းအား ၈-၂-၂၀၁၉ ရက်နေ့မှာ တင်သွင်းခဲ့ပါတယ်။ နာယက ကလည်း နည်းဥပဒေ ၁၃၄ နဲ့အညီ “ဖွဲ့စည်းပုံအခြေခံဥပဒေကို ဒုတိယ အကြိမ်ပြင်ဆင်သည့် ဥပဒေကြမ်းနဲ့စပ်လျဉ်း၍ လွှတ်တော်ဆိုင်ရာ ဥပဒေ၊ နည်းဥပဒေများနှင့်အညီ ဆက်လက်ဆောင်ရွက်မယ်”လို့ အသိပေးထားပြီးဖြစ်ပါတယ်။ နည်းဥပဒေ ၁၃၅ အရ ပူးပေါင်းကော်မတီကို ဖွဲ့စည်းခဲ့ပြီးဖြစ်ပါတယ်။ ပုဒ်မ ၁၀၂ နဲ့ နည်းဥပဒေ ၁၃၆ တို့အရ ဥပဒေကြမ်းနဲ့ ပူးပေါင်းကော်မတီရဲ့ လေ့လာစိစစ်ချက်တို့ကို ကိုယ်စားလှယ်များထံ ဝေငှထားရမယ်လို့ပါရှိသော်လည်း ပူးပေါင်းကော်မတီဟာ ဥပဒေကြမ်းမပါရှိဘဲ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာသာ တင်ပြလာတာဖြစ်လို့ ဥပဒေနဲ့ညီလား မညီဘူးလားဆိုတာ ဥပဒေ၊ နည်းဥပဒေများကို ဖတ်ကြည့်တာနဲ့ တွေ့ရမှာဖြစ်သလို အခြေခံ ဥပဒေခုံရုံး အဆုံးအဖြတ်ရယူရန်မလိုဘဲ ဥပဒေနဲ့လုံးဝလွဲချော်နေတာကို ရှင်းလင်းစွာ တွေ့ရမှာဖြစ်ပါတယ်။ လွှတ်တော်နာယက က ဥပဒေ၊ နည်းဥပဒေများနဲ့အညီ ဆောင်ရွက်သွားမယ်လို့ လွှတ်တော်တွင် ကတိပြုပြောဆိုထားပြီး “ဘာ့ကြောင့်ဥပဒေနဲ့ အညီ တင်ပြခြင်းမပြုရပါသလဲ”လို့ မေးခွန်းထုတ်စရာ ဖြစ်လာပါတယ်။ ကိုယ်စားလှယ်အချို့ ပြောနေကြတဲ့ “ဥပဒေပြင်ဆင်သုံးသပ်ရေးလုပ်ငန်းများ အပြိုင်သဘော ဖြစ်နေကြောင်း၊ ယှဉ်ပြိုင်သဘောဖြစ်နေမယ်ဆိုရင် ဘယ်လိုဖြေရှင်းရမယ်ဆိုတာ ဥပဒေမှာမပါရှိလို့ နာယကရဲ့ တာဝန်နဲ့လုပ်ပိုင်ခွင့်၊ နည်းဥပဒေ ၈ နည်းဥပဒေခွဲ(ပ)နဲ့အညီ လုပ်ဆောင်နေခြင်းဖြစ်တယ်”လို့ ပြောဆို နေခြင်းဟာ လိုရာဆွဲပြောဆိုနေခြင်းဖြစ်ပြီး ဦးသိန်းထွန်းတင်ပြချက်ဟာ ဥပဒေနဲ့အညီတင်ပြခဲ့ခြင်း ဖြစ်ပါတယ်။ အခုတော့ လွှတ်တော်ထဲမှာ တစ်ဦးနဲ့တစ်ဦး အပြစ်ဖို့ပြီး သူမှန်တယ်၊ ငါမှန်တယ်လို့ ငြင်းခုံ နေကြခြင်းဟာ နိုင်ငံအတွက်လည်း အကျိုးမရှိ၊ ပြည်သူတွေကလည်း ကျေနပ်ကြမှာမဟုတ်ပါဘူး။ ဘာ့ကြောင့် ဒီလိုဖြစ်နေရသလဲဆိုတော့ ဥပဒေကို တိကျစွာမလိုက်နာကြလို့ပါ။ အခုဆိုရင် ဒီအစီရင်ခံစာကို အကြောင်း ပြုပြီး ဆွေးနွေးနေတာ ၄ ရက်ရှိပြီ ဖြစ်ပါတယ်။ ဥပဒေအတိုင်း လုပ်ဆောင်ကြမယ်ဆိုရင် အခုချိန်မှာ ဥပဒေကြမ်းကို မဲခွဲဆုံးဖြတ်နေတဲ့ နေလောက်ပါပြီ။ အခုတော့ ည်းကုန် တိုင်းရင်းသား များကလည်း ယုံကြည်မှုလျော့နည်း၊ အကျိုးမဲ့ ဖြစ်နေပါတယ်။ နာယကကြီးခင်ဗျာ။ အစီရင်ခံစာ၏ အပိုဒ်(၁၂)မှာ “ပုဒ်မတစ်ခုချင်းပြင်ဆင်ရန် မသင့်တဲ့အတွက် ဥပဒေတစ်ခုလုံးကို ပြင်ဖို့လုပ်နေတဲ့ ၄၅ ဦးကော်မတီမှာ ထည့်သွင်းရန်”လို့ မှတ်ချက်ပြုထားပါတယ်။ ကော်မတီဟာ ဖွဲ့စည်းပုံအခြေခံဥပဒေနဲ့ လွဲချော်နေသလို ဥပဒေကြမ်းလည်း မရေးဆွဲရသေးပါ။ ဦးသိန်းထွန်းနဲ့ အဖွဲ့မှ ဥပဒေနဲ့အညီ ဥပဒေကြမ်းတင်ပြထားတာဖြစ်လို့ နာယကရဲ့ လုပ်ပိုင်ခွင့်အတိုင်း လုပ်ဆောင်ရမှာ မဟုတ်ဘဲ ဥပဒေအတိုင်းသာ လုပ်ဆောင်ရမှာဖြစ်ပါတယ်။ ဥပဒေကြမ်းတစ်ခုလုံးကို ဆွေးနွေးဆုံးဖြတ် နေတဲ့ လွှတ်တော်ကြီးက ဦးသိန်းထွန်း တင်ပြလာတဲ့ပုဒ်မကို ပြင်ဆင်ဖို့ မလုပ်ဆောင်နိုင်တော့ဘူးလားလို့ မေးရမလို ဖြစ်နေပါတယ်။ အခုလို ၄၅ ဦးကော်မတီမှာ ဆွေးနွေးမယ်ဆိုတော့ ကြာအောင် လုပ်ဆောင်နေခြင်းသာ ဖြစ်ပါတယ်။ ဥပဒေကို တစ်ကြိမ်သာပြင်ရမယ်လို့ ပြဋ္ဌာန်းထားတာမရှိပါဘူး။ ၄၅ ဦး ကော်မတီက ဒီထက်ကောင်းတဲ့ပြင်ဆင်မှုတွေကို ထပ်မံပြီးတော့လုပ်နိုင်ပါတယ်။ ဒီလိုအခွင့်အရေးတွေရှိရက်နဲ့ ဘာ့ကြောင့်ဥပဒေကြမ်းကို မဆွေးနွေးရတာလဲ။ တိုင်းရင်းသားပြည်သူတို့ရဲ့ဆန္ဒများကို အလေးထားတဲ့ အနေနဲ့ ဥပဒေမူကြမ်းကို ပြင်ဆင်နိုင်ရေးကို ဆောင်ရွက်သွားသင့်ပါတယ်။ နိဂုံးချုပ်အနေနဲ့ ပြောကြားလိုတာကတော့ ဥပဒေနဲ့မညီစွာ တင်ပြလာတဲ့ ပူးပေါင်းကော်မတီရဲ့ အစီရင်ခံစာကို ကန့်ကွက်ပါကြောင်းနဲ့ ဦးသိန်းထွန်းနဲ့အဖွဲ့မှ ဥပဒေနဲ့အညီ ပြင်ဆင်နိုင်ရေး တင်သွင်း ထားသော ဥပဒေမူကြမ်းအား ဆက်လက်ဆွေးနွေးသင့်ပါကြောင်း တင်ပြအပ်ပါတယ်။ အားလုံးကို ကျေးဇူး တင်ပါတယ်။</speech>
<speech type="speaker">ဒေါက်တာဦးကြွယ်ကြွယ် မန္တလေးတိုင်းဒေသကြီးမဲဆန္ဒနယ်အမှတ်(၆) ဆွေးနွေးဖို့ဖြစ်ပါတယ်။</speech>
<speech><mp id="924">ဒေါက်တာဦးကြွယ်ကြွယ်(မဲဆန္ဒနယ်အမှတ်-၆၊ မန္တလေးတိုင်းဒေသကြီး)</mp>လေးစားအပ် ပါသော ပြည်ထောင်စုလွှတ်တော် နာယကကြီးနဲ့ လွှတ်တော်ကိုယ်စားလှယ်များ၊ ကြွရောက်လာကြသူများ အားလုံးမင်္ဂလာပါခင်ဗျာ။ ကျွန်တော်ကတော့ မန္တလေးတိုင်းဒေသကြီး မဲဆန္ဒနယ်အမှတ်(၆)မှ ပြည်ထောင်စု လွှတ်တော်ကိုယ်စားလှယ် ဒေါက်တာဦးကြွယ်ကြွယ် ဖြစ်ပါတယ်။ ဖွဲ့စည်းပုံအခြေခံဥပဒေကို ဒုတိယအကြိမ် ပြင်ဆင်သည့် ဥပဒေမူကြမ်း လေ့လာစိစစ်ရေးပူးပေါင်းကော်မတီ၏ အစီရင်ခံစာကို ဆွေးနွေးမှာ ဖြစ်ပါတယ်။ ဥပဒေပြင်ဆင်ခြင်းနဲ့ပတ်သက်တဲ့ အကြောင်းအရာကို ဆွေးနွေးခြင်းဖြစ်တဲ့အတွက် ဥပဒေအကြောင်း အနည်းငယ်ပြောပါရစေ။ ဥပဒေကို မည်သူတွေကလုပ်ပါသလဲဆိုရင် လူတွေကလုပ်တာ ဖြစ်ပါတယ်။ လူတွေဆိုပေမယ့် လူတိုင်းတော့လုပ်ခွင့်မရှိပါဘူး။ ဥပဒေပြုခွင့် ရှိသောသူများကသာ လုပ်ခွင့်ရှိပါတယ်။ ဥပဒေပြုခွင့်ကို ဘယ်ကရပါသလဲ။ နာယကကြီးခင်ဗျာ။ Power Point ပြခွင့်ပြုပြီးတော့ အင်္ဂလိပ်ဘာသာအသုံးအနှုန်းများ သုံးခွင့် ပြုပါခင်ဗျာ။ နိုင်ငံတော်အာဏာ၏ မူလပိုင်ရှင်အစစ်ဟာ ပြည်သူများဖြစ်ပါတယ်။ ပြည်သူများထံမှ ဥပဒေပြုခွင့် အာဏာကို တောင်းခံရတာဖြစ်ပါတယ်။ ဘယ်လိုတောင်းခံရသလဲဆိုရင် ဆန္ဒမဲပြားများဖြင့် လွတ်လပ်စွာ၊ ခြိမ်းခြောက်မှုကင်းစွာ လိမ်လည်လှည့်ဖြားမှုကင်းစွာ မဲပေးစေခြင်းဖြင့် တောင်းခံရယူရပါတယ်။ ဆန္ဒပေးရွေးချယ်လိုက်သူများကသာ စစ်မှန်သော ဥပဒေပြုခွင့်အာဏာ Legistimate ရရှိမှာဖြစ်ပြီး ပြုစုလိုက်တဲ့ဥပဒေကလည်း ကျက်သရေဂုဏ်သိက္ခာနဲ့ ပြည့်စုံပြီး Legistimacy အပြည့်အဝရှိတဲ့ဥပဒေ ဖြစ်လာမှာဖြစ်ပါတယ်။ ပြည်သူလူထုရဲ့ ဥပဒေပြဋ္ဌာန်းခွင့်ကို ယနေ့ခေတ်မှာ ဘယ်တန်ခိုးရှင်၊ ဘယ်မိုးနတ်မင်း၊ နေနတ်မင်းများကမှ ပေးလို့မရသလို ရုပ်သိမ်းလို့လည်းမရပါဘူးခင်ဗျာ။ ဥပဒေပြဋ္ဌာန်း ခွင့်ဟာ ပြည်သူတို့ရဲ့ အာဏာသာဖြစ်ပြီး မိုးပေါ်ကကျလာတာ မဟုတ်ပါဘူး။ နာယကကြီးခင်ဗျာ။ မြန်မာနိုင်ငံသမိုင်းမှာ ၁၉၄ရ ခုနှစ်၊ ပြည်ထောင်စုမြန်မာနိုင်ငံ ဖွဲ့စည်းအုပ်ချုပ်ပုံ အခြေခံဥပဒေကြီးဟာ တိုင်းပြုပြည်ပြု လွှတ်တော်ရွေးကောက်ပွဲကြီးက တင်မြှောက်လိုက်တဲ့ ပြည်သူ့ ကိုယ်စားလှယ်များက ရေးဆွဲအတည်ပြုပြဋ္ဌာန်းလိုက်တဲ့အတွက် Legistimacy အပြည့်ရှိတဲ့ ဥပဒေကြီး ဖြစ်ပြီး ၁၉၇၄ ခုနှစ်၊ ၂၀၀၈ ဖွဲ့စည်းပုံဥပဒေများကတော့ ရွေးကောက်ခံကိုယ်စားလှယ်များက ရေးဆွဲ ပြဋ္ဌာန်းတာမဟုတ်တဲ့အတွက် ဂုဏ်ကျက်သရေနှင့် တင့်တယ်မှု Legistimacy ပြည့်ဝခြင်းမရှိတဲ့အပြင် ယနေ့ခေတ်နဲ့လည်း ကိုက်ညီမှုမရှိတော့ပါဘူး။ ဒါကြောင့် ဒီ ၂၀၀၈ ဖွဲ့စည်းပုံအခြေခံဥပဒေကြီးကို အစ အဆုံး လေ့လာသုံးသပ်ပြီး ပြည်သူတို့၏ ဆန္ဒလိုလားချက်အတိုင်း တိုင်းပြည်ရဲ့လိုလားချက်နဲ့အညီ ပြင်ဆင်ရန် အရေးတကြီးလိုအပ်လျက်ရှိပါတယ်။ နာယကကြီးခင်ဗျာ။ ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သည့် ဥပဒေမူကြမ်း လေ့လာ စိစစ်ရေးပူးပေါင်းကော်မတီဖွဲ့စည်းခြင်း၊ ကော်မတီက မိမိသုံးသပ်ရရှိသည့်အတိုင်း လွှတ်တော်သို့ အစီရင်ခံခြင်း၊ လွှတ်တော်ကိုယ်စားလှယ်များက ဆွေးနွေးနေခြင်းဟာ ပြဋ္ဌာန်းသည့်ဥပဒေများ၊ နည်းလမ်းများ၊ နည်းဥပဒေများနှင့် ကွဲလွဲချက်တစ်စုံတစ်ရာမရှိဘဲ ကိုက်ညီလျက်ရှိကြောင်း အခိုင်အမာ ပြောကြားအပ် ပါတယ်။ နာယကကြီးအား ဥပဒေကအပ်နှင်းထားသည့် အခွင့်အာဏာနှင့် တာဝန်များအတိုင်း ဆက်လက် ဆောင်ရွက်သွားပါရန်နှင့် နာယကကြီး၏ ဂုဏ်သိက္ခာနှင့် လွှတ်တော်ကြီး၊ လွှတ်တော်ကိုယ်စားလှယ် ကြီးများ၏ ဂုဏ်သိက္ခာကို ထိခိုက်နစ်နာစေသည့် အပြုအမူအပြောအဆို အမူအရာများကိုလည်း ဥပဒေ နှင့်အညီ တားမြစ်ပါရန် ပန်ကြားအပ်ပါတယ်ခင်ဗျာ။ နာယကကြီးခင်ဗျာ။ ၂၀၀၈ ဖွဲ့စည်းပုံအခြေခံဥပဒေကြီးကို ပြည်သူတစ်ရပ်လုံးကလည်း ပြင်ဆင် လိုပါတယ်။ ရွေးကောက်ခံလွှတ်တော် ကိုယ်စားလှယ်များကလည်း ပြင်ဆင်လိုတယ်။ တပ်မတော်သား ကိုယ်စားလှယ်များကလည်း ပြင်ဆင်လိုတယ်ဆိုတာ ထင်ရှားလှပါတယ်။ ကျောင်းကုန်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးသိန်းထွန်းအပါအဝင် ပြည်ထောင်စုလွှတ်တော်ကိုယ်စားလှယ် ၁၄၃ ဦးက တင်သွင်းလာတဲ့ ပုဒ်မ ၂၆၁ ကိုလည်း အားလုံးက ပြင်ဆင်လိုတယ်ဆိုတာ ကိုယ်စားလှယ်များရဲ့ ဆွေးနွေးချက် များ သက်သေပြလျက်ရှိပါတယ်ခင်ဗျာ။ ဒီမိုကရေစီစံနှုန်းနှင့် ကိုက်ညီရန် ပြည်သူတစ်ရပ်လုံး၏ဆန္ဒဖြစ်သော ဖက်ဒရယ်ဒီမိုကရေစီ ပြည်ထောင်စုကြီးဖြစ်လာရန်အတွက် ဤပုဒ်မ ၂၆၁ တစ်ခုတည်း ပြင်ရုံနဲ့ ရနိုင်မယ် မဟုတ်ဘဲ ဥပဒေကြမ်းတစ်ခုလုံးကို သေသေချာချာ လေ့လာသုံးသပ်၍ ပြင်သင့်ပြင်ထိုက်သော ပုဒ်မများကို တစ်ဆက်တစ်စပ်တည်း လိုက်လျောညီထွေ ပြင်ဆင်ရမှာဖြစ်ပါတယ်။ နာယကကြီးခင်ဗျာ။ ကျွန်တော်တို့ ကိုယ်စားလှယ်များဟာ ပြည်သူကရွေးချယ်ထားတဲ့ ကိုယ်စားလှယ်များ ဖြစ်သည်နှင့်အညီ မိမိတစ်စုတစ်ဖွဲ့ တစ်ဦးတစ်ယောက် လူကြိုက်များထင်ပေါ် ကျော်ကြားရေး မိမိပါတီနိုင်ငံရေး အကျိုးအမြတ်ရရှိရေးတို့ကို ရှောင်ကြဉ်ပြီးတော့ ပြည်သူလူထုတစ်ရပ်လုံး မျှော်မှန်း လိုလားချက်များအတိုင်း ဆက်လက်ဆောင်ရွက်သွားပါရန်နှင့် မျှော်မှန်းချက်များကို အလေးထားပြီး ၂၀၀၈ ဖွဲ့စည်းပုံအခြေခံဥပဒေကြီး တစ်ခုလုံးအား အစအဆုံးပြင်ဆင်နိုင်ရေး ပူးပေါင်းဆောင်ရွက်ကြပါရန် တိုက်တွန်းရင်း ဖွဲ့စည်းပုံအခြေခံဥပဒေကို ဒုတိယအကြိမ် ပြင်ဆင်သည့် ဥပဒေမူကြမ်း လေ့လာစိစစ်ရေး ပူးပေါင်းကော်မတီ၏ အစီရင်ခံစာကို ထောက်ခံဆွေးနွေးအပ်ပါတယ်ခင်ဗျာ။ နာယကကြီးခင်ဗျာ။ ပြည်သူရွေးချယ်တင်မြောက်ထားသော ကိုယ်စားလှယ်များဟာ ပြည်သူတို့ရဲ့ မျက်နှာကိုသာ ကြည့်ရမှာဖြစ်ပါတယ်။ ပြည်သူတို့ရဲ့ အနာဂတ်နဲ့ တိုင်းပြည်ရဲ့ အနာဂတ်ကို ရှေးရှုရမှာ ဖြစ်ပါတယ်။ ကျည်ဆံတွေကို မဲပြားများအဖြစ် ပြောင်းလဲကြပါစို့။ အမြောက်သေနတ်တွေကို စိုက်ပျိုး ထွန်ယက်ရန် ပေါက်ပြားများ ဂေါ်ပြားများအဖြစ် ပြောင်းလဲပစ်ကြပါစို့။ ပြည်သူတစ်ရပ်လုံးက “ကျွဲ”ကို ကျွဲအဖြစ်သာ ဆိုခြင်းဖြစ်ပါတယ်။ နဂိုမူလအစစ်အမှန်ကပင် ကျွဲဖြစ်ပါတယ်။ ဤအစစ်အမှန် အရှိတရားကို “ဤ” ဟု ငြင်းခုံနေခြင်းဖြင့် နိုင်ငံတော်ကြီး၏ အနာဂတ်ကို ပိတ်ဆို့တားဆီးခြင်း မပြုကြပါရန် တိုက်တွန်းရင်း နိဂုံးချုပ်အပ်ပါတယ်ခင်ဗျာ။ အားလုံးကို ကျေးဇူးတင်ပါတယ်ခင်ဗျာ။</speech>
<speech type="speaker">ဗိုလ်မှူးမြတ်ကို တပ်မတော်သား ပြည်သူ့လွှတ်တော်ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဗိုလ်မှူးမြတ်ကို(တပ်မတော်သားပြည်သူ့လွှတ်တော်ကိုယ်စားလှယ်)</mp>အားလုံးမင်္ဂလာပါ။ ကျွန်တော် ဗိုလ်မှူးမြတ်ကို ဖြစ်ပါတယ်။ ကျောင်းကုန်းမဲဆန္ဒနယ်က ဦးသိန်းထွန်းအပါအဝင် ပြည်ထောင်စုလွှတ်တော် ကိုယ်စားလှယ် ၁၄၃ ဦးက ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေကို ဒုတိယ အကြိမ်ပြင်ဆင်သည့် ဥပဒေမူကြမ်းနှင့်စပ်လျဉ်းပြီး လေ့လာစိစစ်ရေးပူးပေါင်းကော်မတီရဲ့ လေ့လာ တွေ့ရှိချက်နှင့် သဘောထားမှတ်ချက် အစီရင်ခံစာကို ကန့်ကွက်ဆွေးနွေးသွားမှာ ဖြစ်ပါတယ်။ Power Point ဖြင့် တင်ပြခွင့်ပြုပါ။ နာယကကြီးခင်ဗျာ။ ဒုတိယအကြိမ်ပြင်ဆင်တဲ့ဥပဒေမူကြမ်းကို ဖွဲ့စည်းပုံအခြေခံဥပဒေ ပုဒ်မ ၄၃၃၊ ၄၃၅ နဲ့ ပြည်ထောင်စုလွှတ်တော်ဆိုင်ရာ နည်းဥပဒေ ၁၃၃ နှင့်အညီ တင်သွင်းခဲ့ခြင်းဖြစ်ပါတယ်။ ပြည်ထောင်စုလွှတ်တော် နာယက က အဆိုပါဥပဒေမူကြမ်းနှင့်စပ်လျဉ်းပြီး လွှတ်တော်အစည်းအဝေးမှာ ဆွေးနွေးခြင်းမပြုမီ အသေးစိတ်လေ့လာနိုင်ရန်အတွက် ၁၉-၂-၂၀၁၉ ရက်နေ့မှာ ဖွဲ့စည်းပုံအခြေခံဥပဒေကို ဒုတိယအကြိမ် ပြင်ဆင်တဲ့ဥပဒေမူကြမ်း လေ့လာစိစစ်ရေးပူးပေါင်းကော်မတီကို ပြည်ထောင်စုလွှတ်တော် ဆိုင်ရာ နည်းဥပဒေ ၁၃၅ အရ ဖွဲ့စည်းတာဝန်ပေးအပ်ခဲ့ပါတယ်။ လေ့လာစိစစ်ရေးပူးပေါင်းကော်မတီအနေနဲ့ ၅-၃-၂၀၁၉ ရက်နေ့မှာ ကျင်းပတဲ့ ပြည်ထောင်စုလွှတ်တော် အစည်းအဝေးမှာ အစီရင်ခံစာကို တင်ပြခဲ့ ပါတယ်။ ပြည်ထောင်စုလွှတ်တော်ဆိုင်ရာ နည်းဥပဒေ ၁၃၆ မှာ ဖွဲ့စည်းပုံအခြေခံဥပဒေကို ပြင်ဆင်တဲ့ ဥပဒေကြမ်းကို စတင်ဆွေးနွေးခြင်းမပြုမီ ယင်းဥပဒေမူကြမ်းနဲ့ ပူးပေါင်းကော်မတီရဲ့ လေ့လာစိစစ်ချက် တို့ကို လွှတ်တော်ကိုယ်စားလှယ်များထံ ကြိုတင်ဝေငှထားရမည်ဟု ပြဋ္ဌာန်းပါရှိသော်လည်း ဥပဒေမူကြမ်း ပါရှိလာခြင်းမရှိကြောင်းတွေ့ရှိရပါတယ်။ ပြောကြားလိုတာကတော့ ဥပဒေမူကြမ်းနဲ့စပ်လျဉ်းပြီး လွှတ်တော်အစည်းအဝေးမှာ ဆွေးနွေးခြင်းမပြုမီ အသေးစိတ်လေ့လာနိုင်ဖို့ လေ့လာစိစစ်ရေးပူးပေါင်းကော်မတီကို နည်းဥပဒေ ၁၃၅ အရ ဖွဲ့စည်း ပါတယ်။ နည်းဥပဒေ ၁၃၆ အရ ပူးပေါင်းကော်မတီရဲ့ လေ့လာစိစစ်ထားတဲ့ အစီရင်ခံစာမှာ ဥပဒေမူကြမ်း မပါရှိတဲ့အပြင် ဖွဲ့စည်းပုံအခြေခံဥပဒေပုဒ်မ ၄၃၅ အရ အဆိုပါအခြေခံဥပဒေကို ပြင်ဆင်တဲ့ဥပဒေမူကြမ်းကို ပြည်ထောင်စုလွှတ်တော်က လက်ခံဆွေးနွေးရမှာဖြစ်တဲ့အတွက် ပူးပေါင်းကော်မတီရဲ့ ဆောင်ရွက်ချက် တွေဟာ ဖွဲ့စည်းပုံအခြေခံဥပဒေ၊ လွှတ်တော်ဆိုင်ရာ နည်းဥပဒေများနဲ့ ညီညွတ်ခြင်းမရှိဘဲ ဆန့်ကျင် နေတယ်ဆိုတာကို အလေးအနက် ပြောကြားလိုပါတယ်။ လွှတ်တော်နာယကရဲ့ တာဝန်နှင့် လုပ်ပိုင်ခွင့်များနဲ့ ပတ်သက်ပြီး ပြည်ထောင်စုလွှတ်တော်ဆိုင်ရာ နည်းဥပဒေ ၈၊ နည်းဥပဒေခွဲ(ဃ)မှာ နာယကအနေနဲ့ လွှတ်တော်လုပ်ငန်းများသည် ဖွဲ့စည်းပုံအခြေခံ ဥပဒေ၊ လွှတ်တော်ဆိုင်ရာဥပဒေ၊ ဤနည်းဥပဒေများနဲ့ ကိုက်ညီမှုရှိစေရန် ကြပ်မတ်ခြင်း၊ ဒုတိယနာယကရဲ့ တာဝန်နှင့် လုပ်ပိုင်ခွင့်များနဲ့ပတ်သက်ပြီး နည်းဥပဒေ ၉၊ နည်းဥပဒေခွဲ(ခ)တွင် ဒုတိယနာယက သည် လွှတ်တော်လုပ်ငန်းများနှင့် စပ်လျဉ်းပြီး နာယကအား အကြံဉာဏ်ပေးခြင်းနှင့် အကူအညီပေးခြင်းဟူ၍ ပြဋ္ဌာန်းထားတာကို တွေ့ရှိရပါတယ်။ ဒါ့ကြောင့် ယခုအစီရင်ခံစာတစ်ခုတည်းကို တင်သွင်းခြင်းဟာ ဥပဒေ၊ နည်းဥပဒေများကို ဆန့်ကျင် ကျော်လွန်နေတဲ့အတွက် ပြန်လည်စိစစ်သင့်ပါတယ်။ ဖွဲ့စည်းပုံအခြေခံဥပဒေပုဒ်မ ၃၈၄ မှာ နိုင်ငံသားတိုင်းဟာ “ဤဖွဲ့စည်းပုံအခြေခံဥပဒေပါ ပြဋ္ဌာန်းချက် များကို လိုက်နာစောင့်ထိန်းရန်တာဝန်ရှိသည်”ဟု ပြဋ္ဌာန်းချက်အရ နိုင်ငံသားအားလုံးဟာ ဥပဒေပါ အတိုင်း လိုက်နာဆောင်ရွက်ရမှာ ဖြစ်ပါတယ်။ ဖွဲ့စည်းပုံအခြေခံဥပဒေပုဒ်မ ၁၂၅ ပုဒ်မခွဲ(က)၊ ဇယား(၄)ပါ ကတိသစ္စာပြုချက်အရ နာယကအပါအဝင် ပြည်ထောင်စုလွှတ်တော် ကိုယ်စားလှယ်အားလုံးဟာ ဖွဲ့စည်းပုံ အခြေခံဥပဒေကိုသာမက နိုင်ငံတော်ရဲ့ ဥပဒေများကိုလည်း လိုက်နာပါမည်ဟု ကတိသစ္စာ ပြုထားကြသူများ ဖြစ်တဲ့အတွက် ဖွဲ့စည်းပုံအခြေခံဥပဒေပြဋ္ဌာန်းချက်များအတိုင်း လိုက်နာဆောင်ရွက်ရမှာဖြစ်ပါတယ်။ ဖွဲ့စည်းပုံအခြေခံဥပဒေ ပုဒ်မ ၁၇(က)မှာ နိုင်ငံတော်အုပ်ချုပ်ရေးအာဏာကို ပြည်ထောင်စု၊ တိုင်းဒေသ ကြီးနှင့် ပြည်နယ်များအား ခွဲဝေအပ်နှင်းသည်။ ကိုယ်ပိုင်အုပ်ချုပ်ခွင့်ရစီရင်စုများအား ကိုယ်ပိုင်အုပ်ချုပ် ရေးအာဏာကို ဤဖွဲ့စည်းပုံအခြေခံဥပဒေအရ သတ်မှတ်ပေးသည့်အတိုင်း ခွဲဝေအပ်နှင်းသည်ဟု ပြဋ္ဌာန်းထားရှိ ပါတယ်။ NCA စာချုပ်ပါ အခန်း(၁) အခြေခံမူများ(၁၁)ချက်မှ ပထမအချက်မှာလည်း ပြည်ထောင်စုသမ္မတ မြန်မာနိုင်ငံတော်အား ပြည်ထောင်စုမပြိုကွဲရေး၊ တိုင်းရင်းသားစည်းလုံးညီညွတ်မှု မပြိုကွဲရေး၊ အချုပ်အခြာ အာဏာတည်တံ့ခိုင်မြဲရေးကို ရှေးရှု၍ လွတ်လပ်မှု၊ တန်းတူညီမျှမှုနှင့် တရားမျှတမှုတို့ကိုအခြေခံပြီး ပင်လုံ စိတ်ဓာတ်နှင့်အညီ ဒီမိုကရေစီအရေး၊ အမျိုးသားတန်းတူရေး၊ အခွင့်အရေးများနှင့် အာမခံချက်များ အပြည့် အဝရှိသော ဒီမိုကရေစီနှင့် ဖက်ဒရယ်စနစ်တို့ကိုအခြေခံသည့် ပြည်ထောင်စုကို တည်ဆောက်သွားရန်လို့ ပါရှိပါတယ်။ ၂၁ ရာစုပင်လုံအစည်းအဝေးမှာ ချုပ်ဆိုခဲ့တဲ့ ပြည်ထောင်စုသဘောတူညီချက် အစိတ်အပိုင်း(၁) နိုင်ငံရေးကဏ္ဍမူဝါဒ သဘောတူညီချက်ပါ ဖက်ဒရယ်စနစ်မှာ အခြေခံရမည့်မူများအနက် အပိုဒ်၄(က)မှာ နိုင်ငံတော်ကို ဒီမိုကရေစီနှင့် ဖက်ဒရယ်စနစ်ကိုအခြေခံတဲ့ ပြည်ထောင်စုအဖြစ် ဖွဲ့စည်းရမည်၊ အပိုဒ် ၄(ခ)မှာ ဒီမိုကရေစီနှင့် ဖက်ဒရယ်စနစ်ကိုအခြေခံသော ပြည်ထောင်စုကို တိုင်းဒေသကြီး၊ ပြည်နယ်များဖြင့် ဖွဲ့စည်း ရမည်ဟု ဖော်ပြထားရှိပါတယ်။ အထက်ပါအနှစ်သာရများအရ ဖွဲ့စည်းပုံအခြေခံဥပဒေပုဒ်မ ၂၆၁ ပုဒ်မခွဲ(ခ)၊ (ဂ)၊ (ဃ)နှင့် (င)ပါပြဋ္ဌာန်းချက်များကို ပြင်ဆင်ခြင်းဖြင့် ဒီမိုကရေစီတန်ဖိုးများကို ပိုမိုရယူ နိုင်မှာ ဖြစ်ပါတယ်။ နာယကကြီးခင်ဗျား။ လက်ရှိလျှောက်လှမ်းနေတဲ့ ဒီမိုကရေစီအသွင်ကူးပြောင်းရေးကာလမှာ ဖွဲ့စည်းပုံအခြေခံဥပဒေပုဒ်မ ၂၆၁ ပါပြဋ္ဌာန်းချက်များဟာ ဖက်ဒရယ်ဒီမိုကရေစီပြည်ထောင်စု တည်ဆောက် ရာမှာ အားနည်းချက်များစွာ ဖြစ်ပေါ်လျက်ရှိပါတယ်။ တိုင်းဒေသကြီး သို့မဟုတ် ပြည်နယ်လွှတ်တော် များဟာ သက်ဆိုင်ရာဝန်ကြီးချုပ်များကို ခန့်အပ်တာဝန်ပေးအပ်ခြင်းဖြင့် ဗဟိုချုပ်ကိုင်မှုလျော့ပါးပြီး . . . . . . များကို ပိုမိုရရှိစေရေး စတဲ့အချက်များကြောင့် ဖွဲ့စည်းပုံအခြေခံဥပဒေပုဒ်မ ၂၆၁ ပုဒ်မခွဲ(ခ)၊ (ဂ)၊ (ဃ)နှင့် (င)ပါ ပြဋ္ဌာန်းချက်များကိုပြင်ဆင်သည့် ဥပဒေမူကြမ်းအား ထောက်ခံပါကြောင်းနှင့် ဥပဒေမူကြမ်း လေ့လာ စိစစ်ရေးပူးပေါင်းကော်မတီ၏ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာကို ကန့်ကွက် ပါကြောင်း ဆွေးနွေးရင်း နိဂုံးချုပ်ပါတယ်။ ကျေးဇူးတင်ပါတယ်။</speech>
<speech type="speaker">ဒေါ်အေးအေးမူ ကလေးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="340">ဒေါ်အေးအေးမူ(ခေါ်)ရှားမီး(ကလေးမဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစား အပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါရှင်။ ကျွန်မရဲ့ ဆွေးနွေး ချက်ကို Power Point ဖြင့်လည်း တင်ပြခွင့်ပြုပါရှင်။ နာယကကြီးရှင့်။ လွတ်လပ်တဲ့နိုင်ငံတိုင်းမှာ မိမိနိုင်ငံကို ဘယ်လိုဖွဲ့စည်းမယ်။ ဘယ်လိုအုပ်ချုပ်မယ်။ ဘယ်လိုစနစ်ကိုကျင့်သုံးမယ်။ ဘယ်လိုဥပဒေကို ပြဋ္ဌာန်းမယ်ဆိုတဲ့ တိုင်းပြည်ရဲ့ အမြင့်ဆုံးဥပဒေဖြစ်တဲ့ Supreme Law of the Land ဖွဲ့စည်းပုံအခြေခံဥပဒေ ရေးဆွဲပြဋ္ဌာန်းကြရပါတယ်။ ဒီလိုရေးဆွဲတဲ့အခါ မှာလည်း နိုင်ငံတွင်းရှိပြည်သူလူထုအပေါ် စေတနာထားပြီး လုံခြုံမှုနဲ့ဖွံ့ဖြိုးတိုးတက်ရေးအတွက် အဓိက ရေးဆွဲကြရပါတယ်။ ဖွံ့ဖြိုးပြီးလုံခြုံမှုရှိတဲ့ နိုင်ငံတွေကိုကြည့်မယ်ဆိုရင် ၎င်းနိုင်ငံတွေရဲ့ ဖွဲ့စည်းပုံအခြေခံ ဥပဒေရဲ့ အရည်အသွေး ကောင်းမွန်တယ်ဆိုတာ တွေ့ရပါတယ်။ ဖွဲ့စည်းပုံအခြေခံဥပဒေကို ရေးဆွဲကြတဲ့အခါမှာ ပြည်သူကို အမှန်တကယ်ကိုယ်စားပြုတဲ့ ကိုယ်စား လှယ်များနဲ့ တိုင်းပြည်နဲ့လူထုအပေါ် စေတနာထားတဲ့ ဥပဒေပညာရှင်များက ရေးဆွဲကြရတာဖြစ်ပါတယ်။ ပြီးတော့ ခေတ်နဲ့အညီ ပြင်ဆင်သင့်တာ ပြင်ဆင်လို့ရအောင်လည်း ဖွဲ့စည်းပုံအခြေခံဥပဒေမှာ ထည့်သွင်းပြဋ္ဌာန်းကြရပါတယ်။ ဖွဲ့စည်းပုံအခြေခံဥပဒေဆိုတာ နိုင်ငံသားအားလုံးရဲ့ အခြေခံအခွင့်အရေး ပြဋ္ဌာန်းချက်များနှင့် စီမံအုပ်ချုပ်သော အစိုးရရဲ့ ဆောင်ရွက်ပိုင်ခွင့်အာဏာ သတ်မှတ်ပြဋ္ဌာန်းချက်တို့ ပါရှိတဲ့ အစိုးရနဲ့နိုင်ငံသားတို့ရဲ့ ပဋိညာဉ်စာချုပ်တစ်ရပ် ဖြစ်ပါတယ်။ တစ်နည်းအားဖြင့် အစိုးရကို ထိန်းချုပ်ပြီး နိုင်ငံသားများရဲ့ အခွင့်အရေးကို ကာကွယ်ပေးတဲ့ ဥပဒေများပြဋ္ဌာန်းပြီး အစိုးရအား ပြည်သူ လူထုမှ အပ်နှင်းထားသော အာဏာများကို အလွဲသုံးစားမပြုနိုင်အောင် ကာကွယ်ထားတဲ့ ပြဋ္ဌာန်းချက် များလည်း ဖြစ်ပါတယ်။ အထက်ဖော်ပြပါ ဖွဲ့စည်းပုံအခြေခံဥပဒေ၏ အနက်အဓိပ္ပာယ်ကို လေ့လာကြည့်ခြင်းအားဖြင့် ပြည်သူနဲ့အစိုးရက အပြန်အလှန်လိုက်နာကျင့်သုံးရမည့် ပဋိညာဉ်စာချုပ်ဖြစ်လို့ ရေးဆွဲအတည်မပြုခင် လျှို့ဝှက်မထားဘဲ ပြည်သူအားလုံးသိရှိလက်ခံပြီး အပြန်အလှန် ဆွေးနွေးသဘောတူပြီးမှ အတည်ပြု ရမယ့် ဥပဒေဆိုတာ ထင်ရှားပါတယ်။ ကျွန်မတို့နိုင်ငံရဲ့ အခြေခံဥပဒေမှာပါတဲ့ ပြဋ္ဌာန်းချက်တွေဟာ ဒီအချက်တွေနဲ့ ကိုက်ညီရဲ့လားဆိုတာ အားလုံးသိရှိပြီး ဖြစ်ပါတယ်။ ကျွန်မတို့နိုင်ငံရဲ့ အခြေခံဥပဒေ မှာပါတဲ့ အခန်း(၁) နိုင်ငံတော်ရဲ့ အခြေခံမူများ ပုဒ်မ(၄)မှာ နိုင်ငံတော်ရဲ့ အချုပ်အခြာအာဏာသည် နိုင်ငံသား များထံမှဆင်းသက်ပြီး နိုင်ငံတော်တစ်ဝန်းလုံး၌ တည်သည်လို့ ဖော်ပြထားပါတယ်။ ဒီဥပဒေပုဒ်မအရ နိုင်ငံတော်ဖွဲ့စည်းပုံအခြေခံဥပဒေရေးဆွဲရေး၊ ပြင်ဆင်ရေး၊ အတည်ပြုရေးတွေကို နိုင်ငံသားများက လုပ်ဆောင်ရမှာ ဖြစ်ပါတယ်။ အခု ကျွန်မတို့ဆွေးနွေးနေကြတဲ့ ဥပဒေမူကြမ်းဟာ ဖွဲ့စည်းပုံအခြေခံဥပဒေကို ဒုတိယအကြိမ် ပြင်ဆင်သည့် ဥပဒေမူကြမ်းအဖြစ် ပုဒ်မ ၂၆၁ ကိုသာ ပြင်ဆင်ရန် တင်ပြခြင်းဖြစ်တယ် ဆိုတာ တွေ့ရပါတယ်။ ဒီနေရာမှာ ပြည်ထောင်စုလွှတ်တော်ဆိုင်ရာ နည်းဥပဒေ ၁၉(ည)မှာ ဆွေးနွေးပြီးပြတ်ပြီးဖြစ်သော ကိစ္စရပ်ကို ထပ်မံတင်ပြခြင်းမပြုရဟု ပြဋ္ဌာန်းထားတဲ့အတွက် ပူးပေါင်းကော်မတီနှစ်ရပ်အတွက် ထပ်မံ ကန့်ကွက်တင်ပြရန်မလိုအပ်ဘူး ဆိုတာကိုလည်း သတိချပ်ကြစေလိုပါတယ်။ အခုတင်သွင်းတဲ့ ဖွဲ့စည်းပုံ အခြေခံဥပဒေ ၂၀၀၈ ခုနှစ်ကို ဒုတိယအကြိမ် ပြင်ဆင်တဲ့ဥပဒေမူကြမ်းမှာ ပုဒ်မ ၂၆၁ကိုသာ ပြင်ဆင်ရန် တင်သွင်းခြင်းဟာ ၂၁ ရာစု ပင်လုံညီလာခံမှာ အတည်ပြုပြီးဖြစ်တဲ့ နိုင်ငံတော်ကို ဒီမိုကရေစီနဲ့ဖက်ဒရယ် စနစ်ကို အခြေခံသော ပြည်ထောင်စုအဖြစ် ဖွဲ့စည်းရမယ်ဆိုတဲ့အချက်နဲ့ ကိုက်ညီဖို့နဲ့ လက်ရှိအစိုးရရဲ့ လုပ်ငန်းစဉ်နဲ့ ကိုက်ညီဖို့အတွက် ဖွဲ့စည်းပုံအခြေခံဥပဒေအခန်း(၁) နိုင်ငံတော်၏ အခြေခံမူများ ပုဒ်မ ရ မှာ နိုင်ငံတော်သည် စစ်မှန်၍စည်းကမ်းပြည့်ဝသော ပါတီစုံဒီမိုကရေစီစနစ်ကို ကျင့်သုံးသည်ဆိုတဲ့ ပုဒ်မ ကစပြီး ပြင်ဆင်ဖို့လိုအပ်ပါတယ်။ ဒါမှ အခုပြင်ဆင်ရန် တင်သွင်းလာတဲ့ ပုဒ်မ ၂၆၁ ပြင်ဆင်ချက်နဲ့ ရှေ့နောက်ညီညွတ်မှာ ဖြစ်ပါတယ်။ ကျွန်မတို့ တိုင်းရင်းသားပြည်သူလူထုတစ်ရပ်လုံးနီးပါး တောင်းဆိုနေကြတဲ့ ဖက်ဒရယ်ဒီမိုကရေစီ ပြည်ထောင်စုစနစ် အမှန်ပေါ်ထွန်းဖို့ဆိုရင် လူထုတစ်ဦးချင်းစီရဲ့ အာဏာကို အပ်နှင်းခံရတဲ့ ကိုယ်စားလှယ် များက လူထုရဲ့ ဆန္ဒအမှန်ကို သစ္စာစောင့်သိရိုသေသောအားဖြင့် လုံးဝလျစ်လျူမရှုသင့်ပါဘူးရှင့်။ ပထမ အကြိမ် လွှတ်တော်သက်တမ်းတုန်းက ဖွဲ့စည်းပုံအခြေခံဥပဒေလေ့လာသုံးသပ်ရေး ပူးပေါင်းကော်မတီနှင့် ဖွဲ့စည်းပုံအခြေခံပြင်ဆင်ရေး အကောင်အထည်ဖော်မှုကော်မတီ ၂ ရပ်တို့မှ ၂၂ လ တိုင်တိုင် ဆောင်ရွက်ခဲ့တဲ့ သက်တမ်းမှာ ဘာကြောင့်တိုင်းရင်းသားပြည်သူလူထုရဲ့ ဆန္ဒကို ထိထိရောက်ရောက် အကောင်အထည် မဖော်ခဲ့တာလဲဆိုတာ မေးခွန်းထုတ်ချင်ပါတယ်။ ပြည်ထောင်စုသမ္မတနိုင်ငံတော် ဖွဲ့စည်းပုံအခြေခံဥပဒေ ၂၀၀၈ ခုနှစ်ရဲ့ နိဒါန်း ပုဒ်မ ၁ မှ ပုဒ်မ ၄၅ရ ထိနှင့် ဇယား ၁ မှ ဇယား ၅ ထိပါရှိသော ပြဋ္ဌာန်းချက်များအားလုံးကို သုံးသပ်ပြင်ဆင်ပြီးမှသာ ဒီမိုကရေစီဖက်ဒရယ် ပြည်ထောင်စုအစစ်အမှန်ကို အာမခံတဲ့ ဖွဲ့စည်းပုံအခြေခံဥပဒေကောင်းတစ်ရပ် ပေါ်ထွန်းနိုင်မှာ ဖြစ်ပါတယ်ဆိုတာ အလေးအနက်ဆွေးနွေး တင်ပြလိုပါတယ်။ ဒါကြောင့် ပြည်ထောင်စု လွှတ်တော်ရုံးနဲ့ ပြည်ထောင်စုလွှတ်တော်ရဲ့ အတည်ပြုချက်ဖြင့် ဖွဲ့စည်းခဲ့သော ပူးပေါင်းကော်မတီနှစ်ရပ် တို့ဟာ ပြည်သူလူထုတစ်ရပ်လုံးကို အဆင့်ဆင့်ကိုယ်စားပြုဖို့ ဖွဲ့စည်းထားတဲ့နည်းတူ တိုင်းရင်းသား ပြည်သူလူထုတစ်ရပ်လုံးရဲ့ ဆန္ဒကို ဖြည့်ဆည်းဆောင်ရွက်နိုင်ဖို့ အလေးအနက်ထား တစိုက်မတ်မတ် ဆောင်ရွက်ပေးကြပါလို့ တိုက်တွန်းလိုပါတယ်။ နာယကကြီးရှင့်။ နိဂုံးချုပ်အနေနဲ့တင်ပြရရင် ပြည်ထောင်စုလွှတ်တော်မှာ တာဝန်ထမ်းဆောင်နေ ကြတဲ့ ကိုယ်စားလှယ်များအားလုံးဟာ ခုဆွေးနွေးနေကြတဲ့ အခြေခံဥပဒေပုဒ်မ ၂၆၁ တစ်ခုတည်းကို အဆောတလျင်ပြင်ဆင်ရုံနဲ့ တိုင်းရင်းသားပြည်သူလူထုတစ်ရပ်လုံး လိုလားတဲ့ ဒီမိုကရေစီဖက်ဒရယ် ပြည်ထောင်စုအစစ်အမှန် ပေါ်ထွန်းလာမှာမဟုတ်ဘူးဆိုတဲ့အချက်နဲ့ အခြေခံဥပဒေပြဋ္ဌာန်းချက်ပုဒ်မ အားလုံးကို သုံးသပ်ပြင်ဆင်နိုင်မှသာ ဒီမိုကရေစီဖက်ဒရယ် ပြည်ထောင်စုအစစ်အမှန်ကို အာမခံတဲ့ ဖွဲ့စည်းပုံအခြေခံဥပဒေကောင်းတစ်ရပ် ရရှိနိုင်မယ်ဆိုတာကို မသိနားမလည်ရလောက်အောင် နိုင်ငံရေး ဆင်ခြင်တုံတရား မနိမ့်ပါးကြပါဘူးလို့ ယုံကြည်ရင်း ဤအစီရင်ခံစာကို လေးလေးနက်နက် ထောက်ခံပါ တယ်ရှင့်။ ကျေးဇူးတင်ပါတယ်။</speech>
<speech type="speaker">ဗိုလ်မှူးရဲနိုင်လွင် တပ်မတော်သားပြည်သူ့လွှတ်တော်ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဗိုလ်မှူးရဲနိုင်လွင်(တပ်မတော်သားပြည်သူ့လွှတ်တော်ကိုယ်စားလှယ်)</mp>မင်္ဂလာပါခင်ဗျာ။ ကျွန်တော်ကတော့ တပ်မတော်သား ပြည်သူ့လွှတ်တော်ကိုယ်စားလှယ် ဗိုလ်မှူးရဲနိုင်လွင် ဖြစ်ပါတယ်။ ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်တဲ့ ဥပဒေကြမ်းနှင့် စပ်လျဉ်းပြီးတော့ ဥပဒေကြမ်း လေ့လာစိစစ်ရေးပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာကို ကန့်ကွက်ဆွေးနွေးသွားမှာ ဖြစ်ပါတယ်။ Power Point ဖြင့်တင်ပြခွင့်ပြုပါခင်ဗျာ။ နာယကကြီးခင်ဗျား။ အခုလွှတ်တော်မှာ ဖြစ်ပေါ်နေတဲ့အခြေအနေကတော့ ၄၅ ဦးကော်မတီ ကလည်း အခြေခံဥပဒေကို ပြင်ဆင်လိုတယ်။ ဦးသိန်းထွန်းအပါအဝင် ကိုယ်စားလှယ် ၁၄၃ ဦးဟာလည်း ပြင်ဆင်လိုတယ်။ အကြမ်းဖျင်းကြည့်ရင် အခြေခံဥပဒေကို ပြင်ဆင်ချင်တာချင်းတူတယ်လို့ ယူဆနိုင် ပေမယ့် တကယ်လေ့လာကြည့်တဲ့အခါမှာ သဘောသဘာဝမတူတာတွေကို တွေ့ရှိရပါတယ်။ ဦးသိန်းထွန်း အခုတင်သွင်းလာတဲ့ ဥပဒေကြမ်းကိုကြည့်ရင် အခြေခံဥပဒေအရရော၊ လွှတ်တော်ဆိုင်ရာဥပဒေ၊ နည်းဥပဒေ များနဲ့ပါ ပြဋ္ဌာန်းထားတဲ့အတိုင်း တိကျစွာ လိုက်နာဆောင်ရွက်ခဲ့တာဖြစ်ပါတယ်။ ၄၅ ဦး ပူးပေါင်း ကော်မတီဟာ အခြေခံဥပဒေပြင်ဆင်ရေးလမ်းကြောင်းကနေ သွေဖည်နေကြောင်း ကန့်ကွက်မှုတွေ၊ ထောက်ပြမှုတွေရှိတဲ့ကြားက ကော်မတီကို မဲခွဲဆုံးဖြတ် ဖွဲ့စည်းခဲ့တာဖြစ်ပါတယ်။ ဘယ်ပုဒ်မတွေ၊ ဘာတွေ ပြင်မယ်ဆိုတာ ရည်မှန်းချက်တိတိကျကျ မရှိသေးဘဲနဲ့တောင် ပြင်ဆင်ရေးကော်မတီကို ဖွဲ့စည်း ဆွေးနွေးစေခဲ့သေးရင် အခုလိုပြဋ္ဌာန်းချက်များနှင့် ကိုက်ညီအောင် တင်ပြလာတာကိုလည်း လွှတ်တော်က လက်ခံဆွေးနွေးပေးရမှာ ဖြစ်ပါတယ်။ ဒီဥပဒေ၊ နည်းဥပဒေ ပြဋ္ဌာန်းချက်စာအုပ်များကို ကျွန်တော်တို့ ကိုယ်စားလှယ်အားလုံးထံမှာ ဖြန့်ချိထားတာဟာ လိုက်နာကျင့်သုံးစေချင်လို့ပဲ ဖြစ်ပါတယ်။ မိမိတို့ လိုက်နာ ချင်တဲ့ ပြဋ္ဌာန်းချက်များကိုပဲ ရွေးနုတ်လိုက်နာလို့မရပါဘူး။ ပြဋ္ဌာန်းချက်အားလုံးကို လိုက်နာကြရမှာ ဖြစ်ပါတယ်။ နာယကကြီးခင်ဗျာ။ ကျွန်တော်နားလည်သဘောပေါက်တာက ဦးသိန်းထွန်းအပါအဝင် ကိုယ်စားလှယ် ၁၄၃ ဦးဟာ ဥပဒေပြဌာန်းချက်တွေအတိုင်း နည်းလမ်းတကျ လမ်းကြောင်းမှန်ကနေပြီးတော့ ချဉ်းကပ်တင်ပြ ခဲ့တာဖြစ်ပါတယ်။ စည်းကမ်းတကျဆောင်ရွက်လိုတဲ့ ကိုယ်စားလှယ်များရဲ့ ဆောင်ရွက်ပိုင်ခွင့်ကို မျက်ကွယ်ပြုပြီးတော့ အငြင်းပွားဖွယ်ဖြစ်ပေါ်ခဲ့တဲ့ ပြင်ဆင်ရေးကော်မတီတစ်ရပ်အောက်ကို သွတ်သွင်း လိုတဲ့သဘောဖြစ်လို့ ဒီအစီရင်ခံစာအရ ဥပဒေကြမ်းပူးပေါင်းကော်မတီဟာ လုပ်ပိုင်ခွင့်ထက် ကျော်လွန်မှု ရှိနေကြောင်း ထောက်ပြလိုပါတယ်။ အစီရင်ခံစာ အပိုဒ် ၁၂ မှာလည်း ပုဒ်မ ၂၆၁ တစ်ခုတည်းပြင်ဆင်ဖို့ တင်သွင်းလာခြင်းဖြစ်လို့ “ပုဒ်မတစ်ခုချင်းစီတင်သွင်းရန် သင့်မြတ်မှုမရှိကြောင်း သုံးသပ်ဖော်ပြထားပါတယ်။ ” ဒါဆိုရင် အခြေခံ ဥပဒေကို ပြင်ဆင်တဲ့အခါ တစ်ခုတည်းဆို ပြင်လို့မရဘူးလား။ အတွဲလိုက်ပြင်မှ ဆွေးနွေးခွင့်ရမှာလားလို့ မေးစရာဖြစ်နေပါတယ်။ ဒါဟာမဟုတ်ပါဘူး။ အခြေခံဥပဒေဟာ ကဏ္ဍများအလိုက်၊ အခန်းလိုက် တူရာတူရာများကို စုစည်းပြဋ္ဌာန်းထားတာဖြစ်ပါတယ်။ ရှေ့နောက် ဆက်စပ်နေတာတွေ ရှိလာနိုင်တာ မှန်ပေမယ့် ဥပဒေခွင့်ပြုချက်အရ ပြင်ဆင်လိုတဲ့ပုဒ်မ၊ ပုဒ်မခွဲ၊ ကျိုးကြောင်းဖော်ပြချက်တွေကို ဥပဒေကြမ်းမှာ တိကျစွာ ဖော်ပြမယ်ဆိုရင်၊ လွှတ်တော်ကိုယ်စားလှယ် ၂၀ ရာခိုင်နှုန်းက လက်မှတ်ရေးထိုး တင်ပြမယ် ဆိုရင် လွှတ်တော်က လက်ခံဆွေးနွေးရမယ်လို့ အခြေခံဥပဒေပုဒ်မ ၄၃၅ မှာ ရှင်းရှင်းလင်းလင်း ဖော်ပြထားပြီးဖြစ်ပါတယ်။ ပြဋ္ဌာန်းချက်တွေကို လျစ်လျူရှုပြီးတော့ ို့၊ ပိတ်ပင်ဖို့၊ စောင့်ဆိုင်းဖို့၊ အခြားပြင်ဆင်မှုအဖွဲ့တွေနဲ့ ပူးပေါင်းဖို့ ဆုံးဖြတ်ထားတာဟာ လုပ်ပိုင်ခွင့်မရှိကြောင်း တင်ပြလိုပါတယ်။ လွှတ်တော်ဆိုင်ရာ နည်းဥပဒေအခန်း(၂) နာယကရဲ့ လုပ်ပိုင်ခွင့်များမှာ ပုဒ်မ ၈(ဃ)အရ နာယကဟာ လွှတ်တော်လုပ်ငန်းစဉ်များကို ဖွဲ့စည်းပုံအခြေခံဥပဒေ၊ လွှတ်တော်ဆိုင်ရာ ဥပဒေ၊ နည်းဥပဒေများနှင့် ကိုက်ညီမှုရှိစေရန် ကြပ်မတ်ခြင်းဆိုတာ ပြဋ္ဌာန်းထားပြီဖြစ်လို့ အစီရင်ခံစာကို ပြန်လည်သုံးသပ်ပြီး ဥပဒေနှင့်အညီ ဆက်လက်ဆွေးနွေးဆောင်ရွက်ခွင့်ပြုဖို့ နာယကကြီးမှတစ်ဆင့် တိုက်တွန်းလိုပါတယ်။ ဒီပုဒ်မ ၂၆၁ ကို ပြင်ဆင်လိုတဲ့ ရည်ရွယ်ချက်ဟာ ဒေသန္တရအစိုးရအကြီးအကဲကို သက်ဆိုင်ရာ ဒေသန္တရလွှတ်တော်တွေကပဲ ခန့်အပ်တာဝန်ပေးစေလိုတာ ဖြစ်ပါတယ်။ အခြေခံဥပဒေပြင်ဆင်မှုဟာ အခြေခံ မူများနှင့်လည်း ကိုက်ညီဖို့လိုမှာလည်း ဖြစ်ပါတယ်။ အမျိုးသားညီလာခံအခြေခံမူ ၁၀၄ ချက်မှာပါတဲ့ နိုင်ငံတော်ရဲ့ အုပ်ချုပ်ရေးအာဏာကို ပြည်ထောင်စု၊ တိုင်းဒေသကြီးနဲ့ ပြည်နယ်များအား ခွဲဝေအပ်နှင်းတယ် ဆိုတဲ့ သဘောတရားနဲ့လည်း ကိုက်ညီမှုရှိတာကို တွေ့ရပါတယ်။ နာယကကြီးခင်ဗျာ။ ဒီမိုကရေစီစနစ်မှာ လွတ်တော်နဲ့ အစိုးရဟာ ပြည်သူကို Performance နှစ်မျိုး ပေးရမှာဖြစ်ပါတယ်။ Policy Performance လို့ခေါ်တဲ့ စီးပွားရေး၊ ပညာရေး၊ ကျန်းမာရေး မူဝါဒကောင်းတွေကို ချမှတ်ပေးဖို့လိုသလို Democratic Performance လို့ခေါ်တဲ့ ဗဟိုဖြေလျော့မှု၊ ပွင့်လင်းမြင်သာမှု၊ တာဝန်ယူမှု၊ တာဝန်ခံမှု၊ လွတ်လပ်စွာထုတ်ဖော်ပြောဆိုမှု၊ ဥပဒေလေးစားလိုက်နာမှု စတဲ့စွမ်းဆောင်ချက်များနှင့်လည်း ရရှိထားတဲ့ဒီမိုကရေစီ ပိုမိုရှင်သန်အားကောင်းအောင် ဆောင်ရွက် ကြရမှာဖြစ်ပါတယ်။ တိုင်းနှင့် ပြည်နယ်လွှတ်တော်အသီးသီးက ဝန်ကြီးချုပ်ကို ကိုယ်တိုင်ရွေးချယ် တင်မြှောက်ခွင့်ရနိုင်မှာမို့ ဒီဥပဒေမူကြမ်းဟာ Democratic တန်ဖိုးကို ပိုမိုမြင့်တင်စေမှာ ဖြစ်ပါတယ်။ ဥပဒေမူကြမ်းရဲ့ အားသာချက် ဒါမှမဟုတ် အားနည်းချက်တွေကို ဥပဒေကြမ်းကော်မတီက စိစစ်သုံးသပ် ရမယ့်အစား ၄၅ ဦးကော်မတီထဲကိုပဲ ထည့်သွင်းဖို့ ကြိုးပမ်းနေကြတာဟာ သံသယပွားမှုတွေကိုပဲ ဖြစ်ပေါ်စေပါတယ်။ နာယကကြီးခင်ဗျား။ အဆိုရှင် ဦးအောင်ကြည်ညွန့်ဟာ ၄၅ ဦးပူးပေါင်းကော်မတီ ဖွဲ့စည်းဖို့ အဆိုတင်တဲ့ဖွဲ့စည်းပုံပြင်ဆင်ရေးဆိုင်ရာ ပုဒ်များနှင့် သက်ဆိုင်မှုမရှိဘူးလို့ ပြောခဲ့ပါတယ်။ ဒုတိယနာယကကလည်း ပုဒ်မ ၄၃၃ မှ ၄၃၆ ထိ၊ နည်းဥပဒေ ၁၃၃ မှ ၁၄၃ ထိ ဆက်စပ်မှုမရှိသေး ပါကြောင်း ရှင်းလင်းပြောကြားပြီးတော့ ကော်မတီကို ဖွဲ့စည်းခဲ့တာဖြစ်ပါတယ်။ သို့သော် ဦးသိန်းထွန်း အပါအဝင် ကိုယ်စားလှယ် ၁၄၃ ဦးကတော့ အခြေခံဥပဒေနှင့် လွှတ်တော်ဆိုင်ရာ ပုဒ်မတွေပြဋ္ဌာန်းချက် တွေနဲ့အညီ ၂၀ ရာခိုင်နှုန်းလက်မှတ်ရယူပြီးတော့ ဥပဒေမူကြမ်းတစ်ရပ် တင်သွင်းခဲ့တာဖြစ်ပါတယ်။ ဒါကြောင့် ပုဒ်မ ၂၆၁ ပြင်ဆင်ရေးကို အခြေခံဥပဒေပြင်ဆင်ရေးလုပ်ငန်းစဉ်များနှင့်ကွာခြားနေတဲ့ ၄၅ ဦး ပူးပေါင်းကော်မတီမှာ သွားရောက်သွတ်သွင်းထားခြင်းမပြုဘဲနဲ့ ပြဋ္ဌာန်းချက်များနှင့်အညီပဲ ဆက်လက် ဆောင်ရွက်ဖို့ တိုက်တွန်းအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးသိန်းတန် လှည်းကူးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="476">ဦးသိန်းတန်(လှည်းကူးမဲဆန္ဒနယ်၊ ရန်ကုန်တိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များ၊ ဧည့်သည် တော်များအားလုံး မင်္ဂလာအပေါင်းနှင့် ပြည့်စုံစေကြောင်း ဆုမွန်ကောင်းတောင်း နှုတ်ခွန်းဆက်သအပ်ပါ တယ်။ ကျွန်တော်ဟာ ရန်ကုန်တိုင်းဒေသကြီး၊ လှည်းကူးမဲဆန္ဒနယ်က ပြည်သူ့လွှတ်တော် ကိုယ်စားလှယ် ဦးသိန်းတန် ဖြစ်ပါတယ်။ ၅-၃-၂၀၁၉ ရက်နေ့ ပြည်ထောင်စုလွှတ်တော်မှာ တင်သွင်းခဲ့တဲ့ ဒုတိယအကြိမ် ပြင်ဆင်တဲ့ဥပဒေကြမ်း လေ့လာစိစစ်ရေးပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင်ခံစာကို ထောက်ခံဆွေးနွေးသွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျာ။ ဖွဲ့စည်းပုံအခြေခံဥပဒေ ပြင်ဆင်ရေးကိစ္စနဲ့ ဆက်စပ် နေတဲ့ ပြည်သူလူထုရဲ့ဆန္ဒအပေါ် လေ့လာတွေ့ရှိချက်ကို အခြေခံပြီး စတင်ဆွေးနွေးလိုပါတယ်။ ယနေ့ ပြည်သူလူထုကြီးဟာ မြန်မာနိုင်ငံရဲ့ တတိယအကြိမ်မြောက် ဖြစ်ပေါ်လာတဲ့ ဖွဲ့စည်းပုံအခြေခံဥပဒေ (၂၀၀၈)ကို စိတ်ဝင်စားကြပါတယ်။ ၂၀၀၈ ဖွဲ့စည်းပုံအခြေခံဥပဒေဟာ ၁၉၉၃ ခုနှစ်၊ အမျိုးသားညီလာခံ ကစလို့ ၂၀၀၈ ခုနှစ်၊ ဖွဲ့စည်းပုံအခြေခံဥပဒေ ရေးဆွဲပြဋ္ဌာန်းပြီးတဲ့အထိ ပြည်သူလူထုကြီးဟာ တို့နိုင်ငံရဲ့ အသက်သွေးကြောဖြစ်တဲ့ ဖွဲ့စည်းပုံအခြေခံဥပဒေကြီး ဘယ်တော့ချပြ၊ ရှင်းပြမလဲဆိုတာကို မျှော်လင့်ခဲ့ သိချင်တာကို မေးချင်ကြပါတယ်။ ဘာဖြစ်လို့လဲဆိုတော့ တစ်ပါတီစနစ်ကို အခြေခံရေးဆွဲ ခဲ့တဲ့ ၁၉၇၄ ခုနှစ်၊ ပြည်ထောင်စုဆိုရှယ်လစ် သမ္မတမြန်မာနိုင်ငံတော် ဖွဲ့စည်းပုံအခြေခံဥပဒေကို ပြည်လုံး ကျွတ် ဆန္ဒခံယူပွဲမတိုင်မီ ပထမမူကြမ်း၊ ဒုတိယမူကြမ်း၊ တတိယမူကြမ်းတွေကို ပြည်သူလူထုထံ (၃) ကြိမ် ချပြခဲ့တဲ့ အတွေ့အကြုံ ရှိနေလို့ပဲဖြစ်ပါတယ်။ အဲဒီလို ပြည်သူလူထုကို ရှင်းပြမှုမရှိဘဲ ဖွဲ့စည်းပုံအခြေခံဥပဒေကြီးကို ကြေကွဲဖွယ်ရာ နာဂစ် မုန်တိုင်းအပြီး ပြည်လုံးကျွတ်ဆန္ဒခံယူပွဲမှာ ပြည်သူလူထုထောက်ခံမှု ၉၂.၄၈ ရာခိုင်နှုန်းရှိတယ်ဆိုတာကို အစာမကြေ၊ တအုံနွေးနွေး ခံစားခဲ့ရလို့ ၂၀၁၂ ခုနှစ်၊ ကြားဖြတ်ရွေးကောက်ပွဲနဲ့ ၂၀၁၅ ခုနှစ်၊ ဒုတိယ အကြိမ် လွှတ်တော်အထွေထွေရွေးကောက်ပွဲကြီးမှာ ဖွဲ့စည်းပုံအခြေခံဥပဒေ ပြင်ဆင်ရေး ရွေးကောက်ပွဲ ကြေညာစာတမ်းနဲ့အတူ အတိအလင်းစည်းရုံးခဲ့တဲ့ ပါတီကို ပြည်သူလူထုကြီးက တစ်ခဲနက် မဲပေးခဲ့ကြ ပါတယ်။ အဲဒီပါတီ တောင်ပြိုကမ်းပြို နိုင်ခဲ့တာ အားလုံးအသိပဲ ဖြစ်ပါတယ်။ ပြည်သူလူထုကြီးက အဲဒီ အနိုင်ရ လွှတ်တော်ကိုယ်စားလှယ်တွေကို လွှတ်တော်လမ်းကြောင်းကနေ ဖွဲ့စည်းပုံအခြေခံဥပဒေပြင်ဆင်ပေးရေး အတွက် တာဝန်ပေးအပ်လိုက်ခြင်း ဖြစ်တယ်လို့ နားလည်ရမှာ ဖြစ်ပါတယ်။ နာယကကြီးခင်ဗျာ။ “ပြည်သူ့အသံ လွှတ်တော်အသံ၊ ပြည်သူ့ဆန္ဒ လွှတ်တော်ဆန္ဒ၊ ပြည်သူ့ မျှော်လင့်ချက် လွှတ်တော်ကဖော်ဆောင်ရွက်”ဆိုတဲ့ လွှတ်တော်ဆောင်ပုဒ်နဲ့အညီ ၂၉-၁-၂၀၁၉ ရက်နေ့ ပြည်ထောင်စုလွှတ်တော်ကြီးမှာ အမျိုးသားလွှတ်တော်ကိုယ်စားလှယ် ဦးအောင်ကြည်ညွန့်က ဖွဲ့စည်းပုံ ဥပဒေ ပြင်ဆင်ရေးပူးပေါင်းကော်မတီတစ်ရပ်ကို သင့်လျော်တဲ့ ပြည်ထောင်စုလွှတ်တော် ကိုယ်စားလှယ် များနဲ့ ဖွဲ့စည်းဖို့ အရေးကြီးအဆို တင်သွင်းခဲ့ခြင်းဟာလည်း ပြည်သူလူထုကြီးက ပေးအပ်လိုက်တဲ့ တာဝန် ကို ထမ်းဆောင်ခြင်းနဲ့အတူ ရွေးကောက်ခံ ကိုယ်စားလှယ်တစ်ယောက်အနေနဲ့ ကျေးဇူးဆပ်လိုက်ခြင်းပဲ ဖြစ်ပါတယ်။ နာယကကြီးခင်ဗျာ။ ဦးသိန်းထွန်း ကျောင်းကုန်းမဲဆန္ဒနယ်အပါအဝင် ပြည်သူ့လွှတ်တော် ကိုယ်စားလှယ် ၁၄၃ ဦးက ဖွဲ့စည်းပုံအခြေခံဥပဒေမူကြမ်း ပုဒ်မ ၂၆၁(ခ)၊ (ဂ)၊ (ဃ)၊ (င) ပြင်ဆင်ခြင်း ကိစ္စကို ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ (၂၀၀၈) ပြင်ဆင်ရေးပူးပေါင်း ကော်မတီရဲ့ လုပ်ငန်းစဉ်မှာ တစ်ပါတည်းထည့်သွင်း ဆောင်ရွက်သင့်ကြောင်း အစီရင်ခံစာနဲ့ပတ်သက်လို့ ဆွေးနွေးခဲ့ကြတာ (၄)ရက်ကြာရှိပြီး နောက်ဆုံးနေ့ပဲ ဖြစ်ပါတယ်။ ကိုယ်စားလှယ်ပေါင်း ၆၀ ကျော် အပြန်အလှန်ငြင်းခုန် ဆွေးနွေးကြတာဟာလည်း ဒီမိုကရေစီသဘောတရားပဲ ဖြစ်ပါတယ်။ ဒါပေမယ့် ဆွေးနွေးကြရာမှာ မတူတာတွေ ဘေးဖယ်ပြီး တူတာတွေကို ပူးပေါင်းလုပ်ဆောင်ကြခြင်းဟာ ဒီမိုကရေစီ ယဉ်ကျေးမှုတစ်ရပ်ပဲ ဖြစ်ပါတယ်။ ဖွဲ့စည်းပုံအခြေခံဥပဒေ ပြင်ဆင်ရေးနဲ့ပတ်သက်လို့ ပြည်ထောင်စုလွှတ်တော် ကိုယ်စားလှယ်များ ဆွေးနွေးကြတာ Issue ၃ ခုရှိပါတယ်။ (၁) အမျိုးသားလွှတ်တော် ကိုယ်စားလှယ် ဦးအောင်ကြည်ညွန့် တင်သွင်းတဲ့ အရေးကြီးအဆို၊ (၂) အရေးကြီးအဆိုအရ ဥပဒေပြင်ဆင်ရေးပူးပေါင်းကော်မတီ ဖွဲ့စည်းတာဝန် ပေးရေးကိစ္စ၊ (၃) ပြည်ထောင်စုလွှတ်တော် ကိုယ်စားလှယ် ၁၄၃ ဦး တင်သွင်းခဲ့တဲ့ ဥပဒေမူကြမ်းရဲ့ ရည်ရွယ် ချက်နဲ့ အကျိုးအကြောင်း ဖော်ပြချက်။ ဒီ (၃) ခုစလုံးမှာ တရားမျှတမှု၊ တန်းတူညီမျှမှု၊ လွတ်လပ်မှု၊ တိုင်းရင်းသား ပြည်သူအားလုံးရဲ့ စစ်မှန်တဲ့ဆန္ဒသဘောထားနဲ့ ကိုက်ညီမှု၊ ဒီမိုကရေစီစံနှုန်းနဲ့ညီညွတ်မှု၊ ဖက်ဒရယ်ဒီမိုကရေစီစနစ်ကို အခြေခံမှုစတဲ့ ရည်ရွယ်ချက်အနှစ်သာရကောင်းများ ပါဝင်မှုတူညီတာကို တွေ့ရပါတယ်။ ရည်ရွယ်ချက်ချင်း တူနေပါလျက် လမ်းကြောင်းအနည်းငယ် ကွဲလွဲနေတာ နိုင်ငံရေး ပြဿနာဖြစ်တဲ့အတွက် နိုင်ငံရေးနည်းလမ်းနဲ့ပဲ ဖြေရှင်းလိုက်ရင် တိုင်းပြည်ကြီးလည်း ဖွံ့ဖြိုးတိုးတက်၊ ပြည်သူပြည်သားတွေလည်းပဲ အေးချမ်းသာယာစေမဲ့ ထီးလိုမင်းလို အခြေခံဥပဒေ ပေါ်ထွန်းလာမှာ ဖြစ်ပါတယ်။ ဒါမှမဟုတ်ရင်တော့ ဖျံနှစ်ကောင်ကြား မြေခွေးစားသွားမှာ ဖြစ်ပါတယ်။ နာယကကြီးခင်ဗျား။ နိဂုံးချုပ်အနေနဲ့ ယခုဖွဲ့စည်းပုံ ပြင်ဆင်ရေးကိစ္စဆွေးနွေးရာမှာ အိမ်ပြင်တာနဲ့ ဥပမာပြုပြောလိုပါတယ်။ ကျွန်တော်တို့တတွေ အမြဲတမ်း အတူတူနေကြရမယ့် အိမ်ကြီးဟာ အမိုး၊ အကာ၊ အခင်းတွေ၊ ဆင့်တွေ မကောင်းလို့ ပြင်မယ်ဆိုရင် ကြမ်းခင်းတစ်ခုတည်း ပြင်လို့မရနိုင်ပါဘူး။ ဆင့်တွေ မကောင်းတဲ့အတွက် ကြမ်းခင်းပြီးတာနဲ့မကြာခင် ကျိုးကျနိုင်ပါတယ်။ အမိုး၊ အကာမပြင်တဲ့အတွက် လေမလုံ၊ မိုးမလုံ၊ လုံခြုံမှုလည်း ရှိမှာမဟုတ်ပါဘူး။ ဒါကြောင့်မို့ ပြင်ဆင်ရန်တင်ပြထားတဲ့ ပုဒ်မ ၂၆၁ နဲ့အတူ အခြားပြင်ဆင်ရန်လိုအပ်တဲ့ ပုဒ်မများကိုပါ ဖွဲ့စည်းပုံအခြေခံဥပဒေ ပြင်ဆင်ရေးပူးပေါင်းကော်မတီရဲ့ လုပ်ငန်းစဉ်ပါ တစ်ပါတည်း ထည့်သွင်းဆောင်ရွက်လိုက်ရင် ကျွဲကူးရေပါ ပြီးမြောက်သွားမှာဖြစ်တဲ့အတွက် အစီရင်ခံစာကို ထောက်ခံဆွေးနွေးရခြင်း ဖြစ်ပါတယ်။ ကျေးဇူးတင်ပါတယ်။</speech>
<speech type="speaker">ဗိုလ်မှူးဇော်ဇော်မိုး တပ်မတော်သား ပြည်သူ့လွှတ်တော်ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဗိုလ်မှူးဇော်ဇော်မိုး(တပ်မတော်သားပြည်သူ့လွှတ်တော်ကိုယ်စားလှယ်)</mp>အားလုံးပဲမင်္ဂလာပါ။ ကျွန်တော်ကတော့ တပ်မတော်သား ပြည်သူ့လွှတ်တော်ကိုယ်စားလှယ် ဗိုလ်မှူးဇော်ဇော်မိုး ဖြစ်ပါတယ်။ အစီရင်ခံစာအပေါ် ဆွေးနွေးသွားမှာဖြစ်ပါတယ်။ Power Point အသုံးပြုခွင့်ပြုပါခင်ဗျား။ နာယကကြီးခင်ဗျာ။ ဦးသိန်းထွန်း အပါအဝင် ပြည်ထောင်စုလွှတ်တော်ကိုယ်စားလှယ် ၁၄၃ ဦး က ၈-၂-၂၀၁၉ ပါရက်စွဲဖြင့် ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်တဲ့ ဥပဒေမူကြမ်းကို လက်မှတ်ရေးထိုး တင်ပြခဲ့ပါတယ်။ တင်ပြခဲ့တဲ့ ဥပဒေမူကြမ်းမှာ ပုဒ်မ ၂၆၁ ပုဒ်မခွဲ (ခ)၊ (ဂ)၊ (ဃ)နှင့် (င)တို့ကို ပြင်ဆင်ရန် ဥပဒေနှင့်အညီ တင်သွင်းခြင်း ဖြစ်ပါတယ်။ တိုင်းဒေသကြီး သို့မဟုတ် ပြည်နယ်ဝန်ကြီးချုပ်တွေကို သမ္မတက ရွေးချယ်အတည်ပြုခန့်အပ် ခြင်းဟာ ဒီမိုကရေစီစံနှုန်း၊ နိုင်ငံသားများ၏ တန်းတူညီမျှမှု အခွင့်အရေးနဲ့ တရားမျှတပြီး လွတ်လပ်မှု အခွင့်အရေးများကို အားနည်းစေလျက်ရှိတဲ့အတွက် ညီညွတ်မျှတ ပိုမိုအားကောင်းစေဖို့ ပြင်ဆင်ရခြင်း ဖြစ်ပါတယ်။ ဖွဲ့စည်းပုံအခြေခံဥပဒေ (၂၀၀၈)၊ ပုဒ်မ ၁၇(က)မှာလည်း ပြဋ္ဌာန်းပြီးဖြစ်သလို ပြည်ထောင်စု သဘောတူစာချုပ် အစိတ်အပိုင်း(၁) နိုင်ငံရေးကဏ္ဍ မူဝါဒသဘောတူညီချက် အပိုဒ် ၄ (က) (ခ) တို့တွင်လည်း သဘောတူညီချက်ကို တွေ့ရှိရပါတယ်။ ငြိမ်းချမ်းရေးညီလာခံသီးသန့်အစည်းအဝေးတွင် တပ်မတော်ကာကွယ်ရေးဦးစီးချုပ်ကလည်း ပြည်နယ်နှင့် လိင်အင်ကယ်အား အပ်ခပ်မ။ အင်း စမင်းအတက် ရာတွင် စဉ်းစားသင့်ကြောင်း ပြောကြားခဲ့ပါတယ်။ တိုင်းဒေသကြီး/ပြည်နယ်များမှာရှိတဲ့ တိုင်းရင်းသား အများစုကလည်း ကိုယ့်ကြမ္မာကိုယ်ဖန်တီးဖို့၊ ဖက်ဒရယ်ဒီမိုကရေစီစနစ်ကို ကျင့်သုံးခွင့်ရဖို့ လိုလား တောင့်တလျက်ရှိခြင်း၊ ဒီမိုကရေစီတန်ဖိုးများကို ပိုမိုတိုးမြှင့်ရယူနိုင်ခြင်း စတဲ့အနှစ်သာရများကြောင့် ပြင်ဆင်ချက်ဥပဒေကြမ်းအား ဥပဒေနှင့်အညီ ဆောလျင်စွာ ပြင်ဆင်ရေးဆောင်ရွက်ခြင်းအား ထောက်ခံ ပါကြောင်းနှင့် ဥပဒေနဲ့ညီညွတ်မှုမရှိသော ဆောင်ရွက်မှုကိစ္စအရပ်ရပ်အား ကန့်ကွက်ပါကြောင်း ဆွေးနွေး တင်ပြအပ်ပါတယ်။ ပြင်ဆင်ချက်ဥပဒေကြမ်းကို ဖွဲ့စည်းပုံအခြေခံ ဥပဒေပုဒ်မ ၄၃၃၊ ၄၃၄ တို့အရ တင်သွင်းလာတာ ဖြစ်တာကြောင့် ဖွဲ့စည်းပုံအခြေခံဥပဒေပုဒ်မ ၄၃၅ အရလည်းကောင်း၊ ၄၃၆(ခ) အရလည်းကောင်း ဆက်လက်ဆောင်ရွက်ရမှာဖြစ်ပါတယ်။ လိုက်နာရန် ကျန်ရှိမည့် ပြည်ထောင်စုလွှတ်တော် နည်းဥပဒေ ၁၃၆၊ ၁၃၇၊ ၁၃၈ တို့အရ ဆက်လက်ဆောင်ရွက်သွားရန်သာရှိကြောင်း တင်ပြလိုပါတယ်။ သို့ရာတွင် ၃၀ ဦးကော်မတီဟာ တင်ပြလာတဲ့ ဥပဒေမူကြမ်းကို ၄၅ ဦး ကော်မတီ၏ လုပ်ငန်းစဉ်တွင် တစ်ပါတည်း ထည့်သွင်းဆောင်ရွက်သင့်ကြောင်း တင်ပြခဲ့ပါတယ်။ ဒါကိုပူးပေါင်းကော်မတီဝင် ၅ ဦး ကတော့ လွှတ်တော်ဆိုင်ရာ ဥပဒေ၊ နည်းဥပဒေများနှင့်အညီ အဆိုပါဥပဒေမူကြမ်းကို လွှတ်တော်တွင် ဆက်လက်ဆွေးနွေး အတည်ပြုသင့်ကြောင်း တင်ပြထားရှိခဲ့ပါတယ်။ နာယကကြီးခင်ဗျာ။ ပူးပေါင်းကော်မတီဝင် ၅ ဦးက ဥပဒေနှင့်အညီ တင်သွင်းသည့် ဥပဒေ မူကြမ်းကို လွှတ်တော်တွင် ဆက်လက်ဆွေးနွေးဆောင်ရွက်သင့်ကြောင်း၊ ပြင်ဆင်ရေးပူးပေါင်းကော်မတီ၏ လုပ်ငန်းစဉ်တွင် ထည့်သွင်းဆောင်ရွက်ခြင်းသည် လွှတ်တော်ဆိုင်ရာဥပဒေ၊ နည်းဥပဒေများနှင့် မညီကြောင်း ဆွေးနွေးခဲ့ကြပြီးဖြစ်ပါတယ်။ ဒါကြောင့် ဥပဒေနှင့်အညီ ထိန်းကျောင်းတည့်မတ်ပေးဖို့ တင်ပြလိုပါတယ်။ ဖွဲ့စည်းပုံအခြေခံဥပဒေပြင်ဆင်ခြင်း အခန်း(၁၂)ပါပြဋ္ဌာန်းချက် ဥပဒေ၊ ပုဒ်မများအတိုင်း ရှင်းရှင်းလင်းလင်း၊ မှန်မှန်ကန်ကန် ဆောင်ရွက်သင့်ပါလျက် သတ်မှတ်ပြဋ္ဌာန်းချက်များနဲ့ ညီညွတ်မှု မရှိဘဲ ဆောင်ရွက်နေခြင်းဟာ ဆန္ဒစွဲ၊ ဂိုဏ်းဂဏစွဲနဲ့ ငါ့လှေငါထိုး ပဲခူးရောက်ရောက် ပုံစံဖြစ်နေကြောင်း ထောက်ပြလိုပါတယ်။ ဥပဒေနှင့်အညီသာ ဆက်လက်ဆောင်ရွက်ဖို့ တိုက်တွန်းလိုပါတယ်။ အခုဟာက ဘယ်ဥပဒေ၊ ဘယ်အကြောင်းကိုမျှ ထောက်ရှုခြင်းမရှိဘဲ အင်အားအများစုဆန္ဒအရသာ မဲခွဲဆုံးဖြတ် ဖွဲ့စည်းဆောင်ရွက်တာ ဖြစ်နေတဲ့အတွက် ဆင်သွားလျှင်လမ်းဖြစ်ပုံစံ သက်ရောက်နေကြောင်း ဆွေးနွေး လိုပါတယ်။ ၃၀ ဦးကော်မတီနဲ့ ၄၅ ဦးကော်မတီများဟာ ဖွဲ့စည်းပုံမတူသလို သဘောတရား၊ လုပ်ငန်းစဉ်များလည်း ကွဲပြားခြားနားပါတယ်။ ဒါ့ကြောင့် လာရာနှင့် လားရာမတူညီသော ကော်မတီနှစ်ရပ်ကို ယှဉ်တွဲတန်းတူ ထားရန် မဖြစ်နိုင်ကြောင်း ထောက်ပြလိုပါတယ်။ ဥပဒေမူကြမ်းကို လေ့လာစိစစ်ပြီး တိုက်ရိုက်ချပြ ဆောင်ရွက်နိုင်ပါလျက်နဲ့ နောက်တစ်ဆင့်ခံ ဆောင်ရွက်ခြင်းဟာ သင့်မြတ်မှုမရှိပါကြောင်း ဆွေးနွေးလိုပါတယ်။ ကိုယ်စားလှယ်တချို့က ပုဒ်မ ၂၆၁ ပြင်ရင် ဆက်စပ်နေတဲ့ ၂၆၂၊ ၂၆၃၊ ၂၆၄ ကို စဉ်းစားရမယ် ဆိုပါတယ်။ ဥပဒေပြဋ္ဌာန်းဖော်ပြချက်များကို သေသေချာချာ စေ့စေ့စပ်စပ် ဖတ်ရှုရင် ခန့်အပ်မယ့် ဝန်ကြီးချုပ်၊ ဝန်ကြီးတွေကို အရေးယူခြင်း၊ ရပ်စဲခြင်း၊ အစားထိုးခန့်အပ်ခြင်းတို့ဖြစ်ပြီး သမ္မတလုပ်ပိုင်ခွင့်ရော မူလ စာသားရော မပြင်ဘဲထားလို့ရသလို၊ ပြင်မယ်ဆိုရင်လည်း မခက်ခဲဘူးဆိုတာ လေ့လာသိရှိဖို့ ကောင်းပါတယ်။ ပြင်ဆင်ချက် ဥပဒေကြမ်းကို ပြည်ထောင်စုလွှတ်တော်ကိုယ်စားလှယ်များ ဆွေးနွေး၊ ဆန္ဒခံယူ၊ အတည်ပြု၊ သဘောတူခြင်းတို့ ဆောင်ရွက်ပါက ၄၅ ဦး ကော်မတီထက် ပိုမိုထိရောက် မြန်ဆန်မှာဖြစ်သလို၊ ဥပဒေနှင့် ညီညွတ်မှာ ဖြစ်ပါတယ်။ အခုပြင်ဆင်ရန် ဥပဒေမူကြမ်းထွက်ပြီးဖြစ်တဲ့ ပုဒ်မ ၂၆၁ ကို ကိုယ်စားလှယ် အားလုံးက ပြင်ဆင်ဖို့ မဝံ့မရဲဖြစ်နေရင် နိဒါန်း ပုဒ်မ ၁ မှ ၄၅ရ ထိ ဇယား ၅ အပါအဝင် ပြင်ဆင်ဖို့ အကြောင်းရှာနေတဲ့ ၄၅ ဦးကော်မတီရဲ့ ထိရောက်မှန်ကန်မှု ဘယ်လောက်ရှိမလဲဆိုတာ မြင်သာနိုင် ပါတယ်။ All Inclusive သဘောတရားအတိုင်း ဥပဒေနှင့်အညီဝိုင်းဝန်းပူးပေါင်းဆောင်ရွက်ကြခြင်းဖြင့် တိုင်းရင်းသားများရဲ့ လိုလားတောင့်တချက်ကို အမြန်ဆုံးဆောင်ရွက်ပေးနိုင်ရင် ကျွန်တော်တို့ ပြည်ထောင်စု လွှတ်တော် ကိုယ်စားလှယ်ကြီးများကို တိုင်းရင်းသားညီအစ်ကိုများက ဘယ်လောက်အားကိုး ယုံကြည် ကြမလဲဆိုတာ တွေးမြင်စေလိုပါတယ်။ နိဂုံးချုပ်အနေနဲ့ ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သည့် ဥပဒေမူကြမ်းကို ပြင်ဆင်ဖို့ ဥပဒေနှင့်အညီ တင်ပြလာမှုကို ဘာကြောင့် ဥပဒေနှင့်အညီ မဆောင်ရွက်ပါသလဲ။ ဘာရည်ရွယ်ချက်လဲ ဆိုတာ မေးခွန်းထုတ်ထောက်ပြနေတာကို ဆင်ခြေပေါင်းများစွာ၊ ဆန္ဒစွဲကြီးကြီးနဲ့ ပြန်လည်ဖြေရှင်းရင်း တဝဲလည်လည် လုပ်မနေဘဲ ဖွဲ့စည်းပုံအခြေခံဥပဒေ ပြဋ္ဌာန်းချက်များနဲ့အညီ၊ ဥပဒေနဲ့အညီသာ တိတိကျကျ ဆောင်ရွက်သွားဖို့ တိုက်တွန်းပါကြောင်း တင်ပြရင်း နိဂုံးချုပ်အပ်ပါတယ်ခင်ဗျာ။ အားလုံးကို ကျေးဇူး တင်ပါတယ်။</speech>
<speech type="speaker">ဒေါက်တာကျော်ငွေ မကွေးတိုင်းဒေသကြီး မဲဆန္ဒနယ်အမှတ်(၁၀) ဆွေးနွေးဖို့ဖြစ်ပါတယ်။</speech>
<speech><mp id="905">ဒေါက်တာကျော်ငွေ(မဲဆန္ဒနယ်အမှတ်-၁၀၊ မကွေးတိုင်းဒေသကြီး)</mp>လေးစားအပ်ပါသော နာယကကြီးနဲ့တကွ ကြွရောက်လာကြတဲ့ ကိုယ်စားလှယ်အားလုံးမင်္ဂလာပါခင်ဗျာ။ ကျွန်တော်ကတော့ မကွေးတိုင်းဒေသကြီး အမှတ်(၁၀)ရဲ့ အမျိုးသားလွှတ်တော်ကိုယ်စားလှယ် ဒေါက်တာကျော်ငွေ ဖြစ်ပါတယ်။ ကျွန်တော်လည်းပဲ ဖွဲ့စည်းပုံအခြေခံဥပဒေကို ဒုတိယအကြိမ် ပြင်ဆင်တဲ့ဥပဒေကြမ်း လေ့လာစိစစ်ရေး ပူးပေါင်းကော်မတီရဲ့ အစီရင်ခံစာအပေါ်မှာ ၇၀ ဦးမြောက် ဆွေးနွေးသွားမှာ ဖြစ်ပါတယ်။ ထောက်ခံ ပြီးတော့ ဆွေးနွေးမှာပါ။ နာယကကြီးခင်ဗျာ။ လောကကြီးမှာ အကြောင်းတရားကြောင့် အကျိုးတရားဆိုတာဖြစ်ပေါ် လာခြင်းဖြစ်ပါတယ်။ ဒီအကျိုးတရားဖြစ်တဲ့ အစီရင်ခံစာ ဖြစ်ပေါ်လာရတဲ့ အကြောင်းကိုက ၈-၂-၂၀၁၉ ရက်နေ့က ၂၁.ရ ရာခိုင်နှုန်းသော ကိုယ်စားလှယ်တော်ကြီးများ လက်မှတ်ရေးထိုးပြီးတင်ခဲ့တဲ့ ဒီပုဒ်မ ၂၆၁ ပြင်ဆင်ရေးဥပဒေကြမ်း ကိစ္စကြောင့် ဖြစ်ပေါ်လာရခြင်းဖြစ်ပါတယ်။ ဒါ ၈-၂-၂၀၁၉ မတိုင်ခင် ၅-၂-၂၀၁၉ က ကျွန်တော်တို့ ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ ၂၀၀၈ ပြင်ဆင်ရေးပူးပေါင်း ကော်မတီကို ပြည်ထောင်စုလွှတ်တော်ကြီးထဲမှာ နည်းဥပဒေ ၈ အပိုဒ်(ပ)အရ ပြင်ဆင်ရန်ခက်ခဲသော ကိစ္စရပ်များကို အများသဘောတူဆုံးဖြတ်ချက်နဲ့ ဖွဲ့စည်းနိုင်တယ်လို့ဆိုတဲ့ ဒီ ၈(ပ)အရ ကျွန်တော်တို့ဒီ ပြည်ထောင်စုအခြေခံဥပဒေ(၂၀၀၈) ပြင်ဆင်ရေးပူးပေါင်းကော်မတီ ၄၅ ဦး ကော်မတီကြီးကို ဖွဲ့စည်း လာရခြင်း ဖြစ်ပါတယ်။ ဒါကြောင့် အဲဒီနောက်မှာမှ စောစောက ဒီ ၂၆၁ ပြင်ဆင်ရေးကိစ္စ ပေါ်လာခြင်းဖြစ်ပါတယ်။ ဒီမတိုင်ခင် မှာလည်း ၂၉-၁-၂၀၁၉ ကကျွန်တော်တို့ မကွေးတိုင်းဒေသကြီး အမှတ်(၄)ရဲ့ ကိုယ်စားလှယ်တော်ကြီး ဖြစ်တဲ့ ဦးအောင်ကြည်ညွန့်က ဒီ ၂၀၀၈ အခြေခံဥပဒေပြင်ဆင်ရေး အရေးကြီးအဆိုကို တင်လာခဲ့ပါတယ်။ ဘာလို့တင်လာရတုန်းဆိုတော့ ဒါဟာလည်းပဲ တိုင်းပြည်ရဲ့ ဖြစ်ပေါ်နေတဲ့ မျက်မှောက်အခြေအနေများနဲ့ ကျွန်တော်တို့ပါတီရဲ့ မူလရွေးကောက်ပွဲအကြို ပေးထားတဲ့ကတိများအတိုင်း ၂၁ ရာစု ပင်လုံညီလာခံကြီးရဲ့ ပြည်ထောင်စုသဘောတူစာချုပ်အပိုင်း(၁)မှာပါတဲ့ အရေးအကြီးဆုံးဖြစ်တဲ့ နိုင်ငံတော်ကို ဒီမိုကရေစီနဲ့ ဖက်ဒရယ်စနစ်ကိုအခြေခံသော ပြည်ထောင်စုအဖြစ် ဖွဲ့စည်းရမယ်ဆိုတဲ့အချက်ကို လိုက်နာသောအားဖြင့် အဆိုတင်ခဲ့ခြင်းဖြစ်ပါတယ်။ အဆိုတင်ပြီးတော့ ကော်မတီဖွဲ့တယ်။ ဖွဲ့ပြီးတော့ ဒီကော်မတီထဲမှာ အားလုံးပါဝင်အောင် အဖွဲ့အစည်း အားလုံး အချိုးကျပါဝင်အောင်လည်း ဖွဲ့စည်းထားပါတယ်။ အဲဒီလိုဖွဲ့စည်းတာက ပထမအကြိမ် လွှတ်တော် တုန်းကလည်းပဲ ပထမပြင်ဆင်ရေးကော်မတီမှာ အလားတူဖွဲ့စည်းခဲ့ပါတယ်။ အဲဒီတုန်းကတော့ NLD က နှစ်ဦးထဲပဲပါပါတယ်။ သို့သော် မကန့်ကွက်ခဲ့ကြပါဘူး။ အခုဒီကော်မတီရဲ့ လုပ်ငန်းတွေကလည်း ဆက်လက် ပြီးတော့ လုပ်နေတာကို ကျွန်တော်တို့ ဝမ်းမြောက်ဖွယ်ကြားသိနေရပါတယ်။ ဒီကော်မတီကနေမှ စောစောက ပြောတဲ့ ဒီမိုကရေစီဖက်ဒရယ်ပြည်ထောင်စုကြီး ဖြစ်အောင်လို့ဆိုရင် ၂၆၁ တင်မက ဆက်စပ်ဥပဒေများ အားလုံးပြင်ရမှာပါ။ အခန်း(၁)ကနေပြီးတော့ နောက်ဆုံး ၄၅ရ က ဇယား(၁) ကနေ (၅)အထိ အဲဒီအထဲမှာ ပြင်ဆင်ရန်လည်းပဲ ဒီကော်မတီကနေ ဇူလိုင်လအတွင်း ၅ လအတွင်း ကန့်သတ်ထားတဲ့ကာလအတွင်း ပြီးအောင်လုပ်ကြမှာ ဖြစ်ပါတယ်။ ဒီတော့ ၂၆၁ ကိုပြင်ဖို့ တင်တဲ့ဟာကလည်း ဥပဒေနဲ့ညီပါတယ်။ နည်းဥပဒေ ၁၃၅ အရရော ညီပါတယ်။ ဒီ ၂၆၁ ပြင်ဖို့ရာကို အဆင့်ဆင့်လုပ်နေရမယ်ဆိုရင် ကာလရှည်လျားကြောမှာပါ။ သူတို့ကတော့ မြန်မယ်လို့ ပြောပါတယ်။ တချို့ကိုယ်စားလှယ်တော်ကြီးများကတော့ သို့သော် ဒီအတိုင်းမူအတိုင်း ဆက်သွားနေရင် ကြာမယ်။ ၂၆၁ ပြီးပြန်တော့ တခြားအဖွဲ့ကလည်း တခြားပုဒ်မကို တင်လာမယ်။ တင်လာရင် အဲဒီနည်း Process အဆင့်ဆင့်အတိုင်းလုပ်မယ်ဆိုရင် ကြာနေမှာပါ။ ပိုပြီးတော့ ကြာနေမှာပါ။ ဒီတော့ ဥပမာပေးချင်တာက ကြောင်မကြီးသားအမိကို အခန်းအပြင်ထွက်နိုင်အောင် ကျွန်တော်တို့ အပေါက်ဖောက်ပြီးရင် အမေကြီးအတွက် တစ်ပေါက်၊ ကြောင်ကလေးအတွက်တစ်ပေါက် ဖောက်စရာမလိုပါဘူး။ ကြောင်မကြီးအတွက် တစ်ပေါက် ဖောက်ထားရင် ကြောင်ကလေးလည်း လွယ်လင့်တကူ သွားနိုင်ပါတယ်။ ဒီလိုသာ ကြောင်ကလေးအတွက် တစ်ပေါက်ဖောက်လိုက်ရင် ကလေးသုံးကောင်ရှိရင် အပေါက်သေး ၃ ပေါက် ဖောက်ရမလိုဖြစ်နေပါတယ်။ ဒီတော့ ကျွန်တော်တို့လုပ်တဲ့ ကိုယ်စားလှယ်တော်ကြီးတွေ၊ ဥပဒေပြုတဲ့ ကိုယ်စားလှယ်တော်ကြီးတွေ အနေနဲ့ ဉာဏ်ပညာမရှိရာ ရောက်ပါလိမ့်မယ်။ မရှိဘူးလို့ အထင်ခံရပါလိမ့်မယ်။ အဲဒီတော့ ကျန်တော်တို့က ဥပဒေပြုမယ်ဆိုလို့ရှိရင် ဥပဒေတစ်ခုကိုပြင်မယ်ဆိုရင် သတ္တိရှိဖို့လို သလို ဉာဏ်ရှိဖို့လည်းလိုပါတယ်။ ထို့အတူ စေတနာကောင်းလည်း ထားဖို့လိုပါတယ်။ ဒါအမေစုပြောခဲ့တဲ့ စကားပါ။ အဲဒီတော့ ၄၅ ဦးကော်မတီနဲ့ ပြင်ဆင်ရန်လိုအပ်တဲ့ ပုဒ်မတွေကို ဒီလိုပြင်ဆင်လိုက်မယ်ဆိုလို့ ရှိရင် တစ်ပိုဒ်ချင်းပြင်တာနဲ့စာရင် းကြီး ကျုံ့သွားပြီးတော့ ကျွန်တော်တို့ဟာ ကိုယ်စားလှယ် တော်ကြီးများ တွေးကြောက်တဲ့ ၂၆၁ တင်ရုံနဲ့ ပြီးသွားမယ့်ကိစ္စမဟုတ်တဲ့ဟာကို အလိုလို ရှောရှောရှူရှူ လွယ်လွယ်ကူကူနဲ့ အဆင်ပြေသွားမယ်လို့ ကျွန်တော် တင်ပြလိုပါတယ်။ နောက်တစ်ခုတင်ပြချင်တာက ကျွန်တော်တို့ဟာ တိုးတက်နေတဲ့နိုင်ငံ ဘယ်စ်ဖြစ် EQ ရှိဖို့နဲ့ နည်းပညာကောင်းရှိဖို့လိုပါတယ်။ EQ ရှိဖို့ဆိုတာ အခြေအနေရ ကျွန်တော်တို့ လုပ်သင့် လုပ်ထိုက်တဲ့ဟာကို လုပ်ဖို့ပါ။ နည်းပညာကောင်းဆိုတာကတော့ ဒီဖောက်ထွက်ပြီးတော့ စဉ်းစားနိုင်တဲ့ အသိဉာဏ်နဲ့ ကျွန်တော်တို့ဟာ နည်းပညာရှာနိုင်လို့ရှိရင် ဘယ်လုပ်ငန်းမဆို လွယ်လွယ်ကူကူ အောင်မြင်နိုင် ပါတယ်။ ကျွန်တော်တို့တတွေ မရှိမဖြစ်သုံးနေတဲ့ကွန်ပျူတာပေါ်စက ၂၀၀၀ ခုနှစ် ဝန်းကျင်ကဆိုရင် ဒီကွန်ပျူတာလေးဖွင့်ဖို့ကို D prompt, C prompt ဆိုပြီးတော့ Dics Operating system နဲ့ Dost ဆိုတဲ့ Dics Operating system နဲ့ သုံးပြီးမှ ဖွင့်ခဲ့ရတယ်။ အဲဒီတော့ ဆက်လက်ပြီးတော့ နည်းပညာတီထွင် လာကြလို့ အခုဆိုရင် ခလုတ်လေးတစ်ချက်နှိပ်ရုံနဲ့ Window system တွေပေါ်လာပြီးတော့ ကိုယ်လိုတဲ့ ဟာကို Application တွေသုံးနိုင်တယ်။ ဒီဥပမာအတိုင်းပါပဲ။ ဒီဖွဲ့စည်းပုံအခြေခံဥပဒေထဲမှာ ပြဋ္ဌာန်းထားတဲ့ နည်းဥပဒေထဲမှာ ပြဋ္ဌာန်းထားတဲ့အထဲက ကျွန်တော်တို့က ဖောက်ထွက်ပြီးတော့ စဉ်းစားနိုင်လို့ရှိရင် လွယ်လွယ် ကူကူနဲ့ရနိုင်မယ့်အကြောင်း ပြောကြားရင်းနဲ့ “အခွင့်သာခိုက်မို့ မလိုက်ပါလျှင် အမိုက်နှင့်အပြင် ရှိဦးမှာလေး” ဆိုတဲ့ လယ်တီဆရာတော်ဘုရားကြီးရဲ့ လင်္ကာနဲ့ နိဂုံးချုပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဒုတိယဗိုလ်မှူးကြီးရဲထွန်းနိုင် တပ်မတော်သား ပြည်သူ့လွှတ်တော်ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဒုတိယဗိုလ်မှူးကြီးရဲထွန်းနိုင်(တပ်မတော်သားပြည်သူ့လွှတ်တော်ကိုယ်စားလှယ်)</mp>အားလုံး မင်္ဂလာပါခင်ဗျာ။ ကျွန်တော်ကတော့ တပ်မတော်သား ပြည်သူ့လွှတ်တော်ကိုယ်စားလှယ် ဒုတိယဗိုလ်မှူးကြီး ရဲထွန်းနိုင် ဖြစ်ပါတယ်။ နာယကကြီးခင်ဗျာ။ ဦးသိန်းထွန်း ကျောင်းကုန်းမဲဆန္ဒနယ်ရဲ့ ဥပဒေမူကြမ်းနှင့်စပ်လျဉ်းပြီး လေ့လာ စိစစ်ရေးပူးပေါင်းကော်မတီရဲ့ အစီရင်ခံစာဖတ်ကြားခဲ့မှုနှင့်စပ်လျဉ်း၍ ဆွေးနွေးသွားမှာ ဖြစ်ပါတယ်။ နာယကကြီးခင်ဗျာ။ ဦးသိန်းထွန်းနှင့်အဖွဲ့ ပြင်ဆင်ရန်တင်ပြတဲ့ ပုဒ်မ ၂၆၁ ဟာ ဥပဒေနှင့်အညီ တင်ပြထားခြင်းဖြစ်ပြီး ဖွဲ့စည်းပုံအခြေခံဥပဒေ ပုဒ်မ ၄၃၆(ခ)အရ ပြင်ဆင်ရမယ့် ပုဒ်မဖြစ်ပါတယ်။ ပထမ အကြိမ် လွှတ်တော်သက်တမ်းမှာ အမျိုးသာဒီမိုကရေစီအဖွဲ့ချုပ် ပါတီအနေဖြင့် ယင်းပုဒ်မ ၂၆၁ ပြင်ဆင်ခြင်းအား တင်ပြခဲ့ဖူးပြီး ဥပဒေနှင့်အညီ ဘာကြောင့် မလုပ်ဆောင်ခဲ့သလဲဆိုတာတော့ စဉ်းစားစရာပဲ ဖြစ်ပါတယ်။ ပုဒ်မ ၂၆၁ ဟာ တိုင်းဒေသကြီး သို့မဟုတ် ပြည်နယ်ဝန်ကြီးချုပ်များကို ခန့်အပ်တာဝန်ပေးခြင်း ဖြစ်ပါတယ်။ ပုဒ်မ ၂၆၁ ပုဒ်မခွဲ(ခ) ပြင်ဆင်ထားချက်မှာ သက်ဆိုင်ရာ တိုင်းဒေသကြီး သို့မဟုတ် ပြည်နယ် ဝန်ကြီးချုပ်များကို သက်ဆိုင်ရာ တိုင်းဒေသကြီး သို့မဟုတ် ပြည်နယ်လွှတ်တော် ကိုယ်စားလှယ်များထဲမှ သတ်မှတ်အရည်အချင်းများနှင့် ပြည့်စုံသင့်လျော်တဲ့ လွှတ်တော်ကိုယ်စားလှယ်တစ်ဦးအား ဆန္ဒမဲဖြင့် ရွေးချယ်ပြီး ၎င်းဆန္ဒမဲနဲ့ ရွေးချယ်ထားသူကို နိုင်ငံတော်သမ္မတက ဝန်ကြီးချုပ်အဖြစ် ခန့်အပ်တာဝန်ပေးခြင်း ဖြစ်ပါတယ်။ နာယကကြီးခင်ဗျာ။ အစိုးရအဆက်ဆက်က တိုင်းရင်းသားများပြန်လည်ရင်ကြားစေ့ရေး အကြိမ်ကြိမ် ဆွေးနွေးခဲ့ကြသော်လည်း ယနေ့ထက်တိုင် ငြိမ်းချမ်းရေးမရရှိနိုင်သေးတာ အားလုံးအသိပဲ ဖြစ်ပါတယ်။ တိုင်းဒေသကြီးနှင့် ပြည်နယ်များမှာရှိတဲ့ တိုင်းရင်းသားများက ကိုယ်ပိုင်အုပ်ချုပ်ခွင့်၊ တန်းတူညီမျှခွင့် တို့ကို မျှော်လင့်တကြီးနဲ့ တောင်းဆိုနေကြလျက်ရှိပါတယ်။ တိုင်းရင်းသားလက်နက်ကိုင် အဖွဲ့အစည်း များကလည်း တစ်နိုင်ငံလုံးအပစ်အခတ်ရပ်စဲရေး (NCA) လက်မှတ်ရေးထိုးနိုင်ဖို့ ဖွဲ့စည်းပုံအခြေခံဥပဒေ ပြင်ဆင်ပေးမှုအခြေအနေကို လေ့လာအကဲခတ် စောင့်ကြည့်နေကြပါတယ်။ ဒါကြောင့်ဗဟိုချုပ်ကိုင်မှု တွေကို ဖြေလျှော့ပြီး တိုင်းဒေသကြီးနှင့် ပြည်နယ်များ အမှန်တကယ် ဖွံ့ဖြိုးတိုးတက်လာနိုင်ဖို့အတွက် ပြင်ဆင်ပြဋ္ဌာန်းချက်ပါအတိုင်း အမြန်ဆုံး အတည်ပြု ဆောင်ရွက်သင့်ပါတယ်။ ပုဒ်မ ၂၆၁ ပုဒ်မခွဲ(ဂ) ပြင်ဆင်ခြင်းဖြင့် ဒေသခံပြည်သူများက ၎င်းတို့ကိုယ်တိုင် ရွေးချယ်ခန့်အပ် ထားသူ ပုဂ္ဂိုလ်ဖြစ်ခြင်း၊ မိမိလိုအပ်ချက်များကို သိရှိထားပြီးသူ ဖြစ်ခြင်းတို့ကြောင့် ဒေသခံပြည်သူများ၏ ယုံကြည်အားကိုးမှု၊ ပူးပေါင်းဆောင်ရွက်လိုစိတ်ရှိမှုများ အပြည့်အဝရရှိလာနိုင်ကာ တိုင်းဒေသကြီးနှင့် ပြည်နယ်များ တွင်း ဖွံ့ဖြိုးတိုးတက်လာနိုင်တဲ့ အတွက်ပြင်ဆင်ပြဋ္ဌာန်းသင့်ပါကြောင်း ဆွေးနွေး လိုပါတယ်။ ပုဒ်မ ၂၆၁ ပုဒ်မခွဲ (ဃ)နှင့် (င)တို့ကို ပြင်ဆင်ခြင်းအားဖြင့် အုပ်ချုပ်မှုအာဏာရှိတဲ့ နိုင်ငံတော်သမ္မတ အနေနဲ့ ဆုံးဖြတ်ပိုင်ခွင့် အပြည့်အဝရှိတဲ့အတွက် တိုင်းဒေသကြီး၊ ပြည်နယ်များရဲ့ ဖွံ့ဖြိုးတိုးတက်မှုအတွက် လည်းကောင်း၊ တိုင်းရင်းသားစည်းလုံးညီညွတ်ရေးနဲ့ နယ်မြေဒေသအေးချမ်းသာယာရေးအတွက်လည်းကောင်း ပြင်ဆင်ပေးထားတဲ့ ပုဒ်မဖြစ်ကြောင်း တင်ပြအပ်ပါတယ်။တပ်မတော်ကာကွယ်ရေးဦးစီးချုပ်ကလည်း ၂၀၁၈ ခုနှစ်၊ အောက်တိုဘာ ၁၅ ရက်နေ့ နေပြည်တော် မှာကျင်းပတဲ့ (NCA)လက်မှတ်ရေးထိုးထားတဲ့ တိုင်းရင်းသားလက်နက်ကိုင် အဖွဲ့အစည်းများမှ ခေါင်းဆောင် များနှင့် သီးသန့်အစည်းအဝေးမှာ အချို့တိုင်းရင်းသားတွေရဲ့ ဆန္ဒသဘောထားအရ တိုင်းဒေသကြီး/ ပြည်နယ်ဝန်ကြီးချုပ်တွေကို ရွေးကောက်တင်မြှောက်နိုင်ခွင့်ဟာလည်း ထည့်သွင်းစဉ်းစားရမည့်အချက် တစ်ချက်ဖြစ်ကြောင်း တိုင်းရင်းသားများအကျိုးအတွက် ထုတ်ဖော်ပြောကြားပြီးဖြစ်ပါတယ်။ နာယကကြီးခင်ဗျာ။ ပြည်ထောင်စုလွှတ်တော် နည်းဥပဒေ ၈(န)နဲ့ ဆောင်ရွက်စေချင်တယ်လို့ ကိုယ်စားလှယ်တချို့က ဆွေးနွေးခဲ့ကြပါတယ်။ အဲဒီနည်းဥပဒေ ၈(န)နဲ့လွဲအောင် ဘယ်သူတွေက စတင် ခဲ့တာလဲ။ ဒါတွေကိုလိုက်နာဖို့ ပြန်တောင်းဆိုတာ ဘယ်သူတွေလဲဆိုတာ ဒုတိယအကြိမ်လွှတ်တော် အစည်း အဝေး စတင်ချိန်ကနေ ယခုအစည်းအဝေးကာလတစ်လျှောက် ဆွေးနွေးသံတွေကို နားထောင်ကြည့်ရင် နည်းဥပဒေအရ တကယ်ဆောင်ရွက်ပါက ဒီအစည်းအဝေးခန်းမထဲမှာ ကိုယ်စားလှယ်အင်အား ဒီလောက် တောင် ကျန်မှာမဟုတ်ဘူးလို့ ထောက်ပြဆွေးနွေးလိုပါတယ်။ အခုပုဒ်မ ၂၆၁ ပြင်ဆင်ခြင်းအား ဆွေးနွေးရတာလည်း လေ့လာစိစစ်ရေးပူးပေါင်းကော်မတီက အစီရင်ခံစာ တင်သွင်းစဉ် တပ်မတော်သားကိုယ်စားလှယ်များ ကန့်ကွက်မှုအပေါ် ပြည့်စုံစွာ တင်ပြခွင့်မပြုဘဲ အစီရင်ခံစာအပေါ် ဆွေးနွေးတဲ့အခါကျမှသာ မိမိဆွေးနွေးချင်တာ အသေးစိတ်ဆွေးနွေးရန် နာယကမှ လမ်းညွှန်ခဲ့ပါတယ်။ ဒါကြောင့် အစီရင်ခံစာဟာ တင်ပြသင့်တဲ့အချက်တွေနဲ့ လွဲနေတယ်ဆိုတာသိလျက်နဲ့ မဲခွဲအဆုံးအဖြတ်ရယူဖို့ ရည်ရွယ်ချက်နဲ့ ၄၅ ဦးကော်မတီမှာ ထည့်သွင်းဆွေးနွေးရေး တင်ပြထား တာကြောင့် ပြည်သူတွေ နားလည်စေရန်နဲ့ သဘောထားအမြင်လွဲမှားနေသူများ သိရှိနားလည်စေရန် ဆွေးနွေးနေရခြင်း ဖြစ်ပါတယ်။ ကိုယ်စားလှယ်အချို့ရဲ့ ၂၀၀၈ ဖွဲ့စည်းပုံအခြေခံဥပဒေကြောင့် စီးပွားရေး ကျပ်တည်းရတယ်ဆိုတဲ့ ယူဆချက်ဟာ စဉ်းစားစရာဖြစ်ပြီး ယခင်အစိုးရကလည်း ဒီဖွဲ့စည်းပုံအခြေခံ ဥပဒေ၊ ဒီဝန်ထမ်း အရေအတွက်၊ ဒီတည်ဆဲဥပဒေတွေနဲ့ပဲ အုပ်ချုပ်ခဲ့ကာ နိုင်ငံရေး၊ စီးပွားရေး၊ လူမှုရေး ကိစ္စအဝဝ တိုးတက်အောင်ဆောင်ရွက်နိုင်ခဲ့တာကို အားလုံးအသိဖြစ်ပါလိမ့်မယ်။ တစ်ခါလာလည်း ဒီဖွဲ့စည်းပုံ အခြေခံဥပဒေကြောင့်ဆိုပြီး ခလုတ်တိုက်နေကြတာဟာ အုပ်ချုပ်ရေးသဘောသဘာဝကို နားမလည်ရာ ရောက်နေသလားလို့ မေးရမလိုဖြစ်နေပါတယ်။ နားထောင်ရုံကောင်းပြီး လက်တွေ့မကျတဲ့ ပြောဆိုမှုတွေကို ကျေနပ်အားပေးမှုများ ရပ်တန့်သင့်ပြီလို့ တင်ပြလိုပါတယ်။ နာယကကြီးခင်ဗျာ။ နိဂုံးချုပ်အနေနဲ့ တိုင်းပြည်ရဲ့ အခြေအနေ ရ ဖွဲ့စည်းပုံအခြေခံ ဥပဒေကို ခေတ်စနစ်နဲ့လျော်ညီစွာ ပြင်ဆင်နေရဦးမှာဖြစ်ပါတယ်။ ပြင်ဆင်ပေးရာမှာ ကျဉ်းထဲကျပ်ထဲ ရောက်နေမှ၊ မပြင်ဆင်ပေးရင် မဖြစ်တော့တဲ့ အခြေအနေရောက်မှ ပြင်ဆင်ပေးတာထက်၊ ပြင်ဆင်သင့်တဲ့ ပြင်ဆင်ပေးခြင်းဟာ အကျိုးအရှိဆုံးဖြစ်ပါတယ်။ ကျွန်တော်တို့နိုင်ငံဟာ နိုင်ငံရေးကူးပြောင်းဆဲ ကာလဖြစ်ပြီး ခိုင်မာတဲ့ နိုင်ငံရေးစနစ်သို့ မရောက်ရှိသေးဘူးလို့ ဆိုနိုင်ပါတယ်။ ဒီလိုနုနယ်တဲ့ကာလမှာ ငြိမ်းချမ်းရေးနဲ့အမျိုးသားရင်ကြားစေ့ရေး၊ တန်းတူညီမျှမှု ရှိရေးဟာလည်း အခြေခံလိုအပ်ချက် ဖြစ်ပါတယ်။ ဒါကြောင့် ဦးသိန်းထွန်းတင်သွင်းတဲ့ ဥပဒေကြမ်းဟာ တိုင်းရင်းသားများရဲ့ အကျိုးစီးပွားဖွံ့ဖြိုးတိုးတက် စေရန်ဖြစ်တဲ့အတွက် ပြည်ထောင်စုလွှတ်တော်ဆိုင်ရာ နည်းဥပဒေ ၁၃၉၊ နည်းဥပဒေ ၁၄၂ တို့အရ မဲခွဲ အတည်ပြု ဆုံးဖြတ်သင့်ပါကြောင်းနဲ့ လေ့လာစိစစ်ရေးပူးပေါင်းကော်မတီရဲ့ အစီရင်ခံစာအား ကန့်ကွက် ပါကြောင်း ဆွေးနွေးရင်း နိဂုံးချုပ်ပါတယ်။ အားလုံးကိုကျေးဇူးတင်ပါတယ်။</speech>
<speech type="speaker">ဦးနန်မွန်ထင် မချမ်းဘောမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="235">ဦးနန်မွန်ထင်(မချမ်းဘောမဲဆန္ဒနယ်၊ ကချင်ပြည်နယ်)</mp>ရိုသေလေးစားအပ်ပါသော ပြည်ထောင်စု လွှတ်တော် နာယကကြီးနဲ့ ပြည်ထောင်စုဝန်ကြီးများ၊ လွှတ်တော်ကိုယ်စားလှယ်များအားလုံး မင်္ဂလာ အပေါင်းနဲ့ ပြည့်စုံပါစေကြောင်း ဦးစွာဂါရဝပြု နှုတ်ခွန်းဆက်သအပ်ပါတယ်။ ကျွန်တော်ကတော့ မချမ်းဘော မြို့နယ်မှ ပြည်သူ့ လွှတ်တော်ကိုယ်စားလှယ် ဦးနန်မွန်ထင်ဖြစ်ပါတယ်။ နာယကကြီးခင်ဗျာ။ ကျွန်တော့အနေနဲ့ ၂၀၀၈ ဖွဲ့စည်းပုံအခြေခံဥပဒေ ဒုတိယအကြိမ် ပြင်ဆင်သည့် ဥပဒေမူကြမ်း လေ့လာစိစစ်ရေးပူးပေါင်းကော်မတီရဲ့ လေ့လာတွေ့ရှိချက်နဲ့ သဘောထားမှတ်ချက် အစီရင် ခံစာအပေါ်မှာ သုံးသပ်အကြံပြု ဆွေးနွေးလိုပါတယ်။ နာယကကြီးခင်ဗျာ။ ပထမဦးဆုံး ပုဒ်မ ၂၆၁ ကို အကြံပြု ဆွေးနွေး လိုပါတယ်။ အစီရင်ခံစာ အပိုဒ်(၅) တွင် ၎င်းနှင့် ဆက်နွယ်နေသောပုဒ်မများကို စိစစ်ရန်လိုအပ်ကြောင်း ဖော်ပြထားသည်ကို တွေ့ရ ပါတယ်။ အခြေခံဥပဒေပုဒ်မ ၄၃၅ မှာ ဖွဲ့စည်းပုံအခြေခံဥပဒေတစ်ခုခုကို ပြင်ချင်လျှင်၊ ပြင်လိုလျှင်၊ ပြည်ထောင်စုလွှတ်တော် ကိုယ်စားလှယ် ၂၀ ရာခိုင်နှုန်း တင်လာလျှင် ပြည်ထောင်စုလွှတ်တော်တွင် လက်ခံ ဆွေးနွေးပေးရမယ်လို့ ဖော်ပြထားပါတယ်။ ဒါကြောင့် ဒီပုဒ်မ ၂၆၁ ကို လွှတ်တော်က ဆွေးနွေးသင့်ကြောင်း ကျွန်တော်တင်ပြလိုပါတယ်။ နာယကကြီးခင်ဗျာ။ ပုဒ်မ ၂၆၁ ဟာ အုပ်ချုပ်ရေးကဏ္ဍနဲ့ပတ်သက်ပါတယ်။ ကျွန်တော်တို့နိုင်ငံရဲ့ အခြေခံဥပဒေသမိုင်းကြောင်းကို ကြည့်လို့ရှိရင် ကျွန်တော်တို့နိုင်ငံမှာ ပြည်လုံးကျွတ်ဆန္ဒခံယူပွဲနဲ့ အတည် ပြု တဲ့ဥပဒေ ၃ မျိုး ရှိပါတယ်။ ဒါတွေကတော့ ၁၉၄ရ ခုနှစ် အခြေခံဥပဒေ၊ ၁၉၇၄ အခြေခံဥပဒေ၊ ယခုပြောနေတဲ့ ၂၀၀၈ အခြေခံဥပဒေဟာ ပြည်လုံးကျွတ်ဆန္ဒခံယူပွဲနဲ့ ရေးဆွဲထားတဲ့ အခြေခံဥပဒေ ဖြစ်ပါတယ်။ ဒီဥပဒေတွေဟာ တို့နိုင်ငံအခြေအနေနဲ့ အခြေအနေအရဆွဲထားတယ်လို့ ကျွန်တော်ဒီလိုပဲ သုံးသပ်မိပါတယ်။ ဒီမတိုင်ခင်မှာ ၁၉၂၀-၁၉၃၅ တုန်းကဆွဲထားတဲ့ မြန်မာနိုင်ငံအက်ဥပဒေတွေဟာ ကျွန်တော်တို့ တိုင်းရင်းသားတွေဆွဲထားတဲ့ ဥပဒေတွေမဟုတ်ပါဘူးဆိုတာ ကျွန်တော်တို့ သိထားဖို့လိုပါတယ်။ အစီရင် ခံစာအပိုဒ် ၆ မှာပါတဲ့ ဒီမိုကရေစီနဲ့ ဖက်ဒရယ်ဆိုတဲ့ စကားလုံးကို အနည်းငယ် ဆွေးနွေးလိုပါတယ်။ ၁၉၇၄ မှာ အခြေခံဥပဒေအရ အုပ်ချုပ်ရေးကဏ္ဍအပိုင်းကို ကြည့်မယ်ဆိုရင် ပြည်နယ်၊ တိုင်း၊ မြို့နယ်၊ ရပ်ကွက်၊ ကျေးရွာအုပ်ချုပ်ရေးကဏ္ဍမှာ ဒေသခံတွေကို အာဏာပေးထားကြောင်း တွေ့ရှိရပါတယ်။ ဒါပေမယ့် အဲဒီ ခေတ်ကတော့ တစ်ပါတီအာဏာနဲ့ ကိုင်ထားတော့ အားနည်းချက်တစ်ခုပေါ့။ နောက် အဲဒါကြောင့် အဲဒီခေတ်မှာလည်းပဲ ဒီမိုကရေစီနဲ့ ဖက်ဒရယ်လုပ်ပိုင်ခွင့်ပေးထားတယ်ဆိုတာ ကျွန်တော်ဒီလိုပဲ သုံးသပ်မိ ပါတယ်။ ၁၉၄ရ ခုနှစ် အခြေခံဥပဒေကို သုံးသပ်ကြည့်တဲ့အခါမှာ သက်ဆိုင်ရာ ပြည်နယ်/တိုင်းမှာ ဖွဲ့စည်းထားတဲ့ တိုင်းရင်းသားပါတီတွေ၊ ဥပမာ နိုင်လို့ရှိရင် အဲဒီနိုင်တဲ့ပါတီတွေက ပြည်နယ်အစိုးရတိုင်းအစိုးရ ဖွဲ့ပိုင်ခွင့် ပေးထားကြောင်း တွေ့ရှိရပါတယ်။ အခု ၂၀၀၈ ဖွဲ့စည်းပုံအခြေခံဥပဒေမှာကျတော့ ပြည်နယ်ဝန်ကြီးချုပ် ကို သမ္မတကတိုက်ရိုက်ခန့်တဲ့ စနစ်ဖြစ်တဲ့အတွက်ကြောင့် ပုဒ်မ ၂၆၁ ဟာ လွှတ်တော်မှာ တင်ထားတဲ့ အတိုင်း အမြန်ဆုံးဆွေးနွေးသင့်ကြောင်း ထပ်လောင်းအကြံပြုလိုပါတယ်။ ဒီပုဒ်မနဲ့ဆက်နွယ်တဲ့ ပုဒ်မ ၂၈၈ နဲ့ ပတ်သက်တဲ့ဟာကို ကျွန်တော် လွှတ်တော်မှာ မေးခွန်းမေးဖူးပါတယ်။ ဒါကမြို့နယ်အုပ်ချုပ်ရေးအဖွဲ့၊ နောက် ခရိုင်အုပ်ချုပ်ရေးအဖွဲ့ဟာ သူက အခုဝန်ထမ်းအုပ်ချုပ်တဲ့စနစ် ဖြစ်ပါတယ်။ ဒီဟာကို ပြည်သူ့ ကိုယ်စားလှယ်အုပ်ချုပ်တဲ့ စနစ်ပြောင်းဖို့ အစီအစဉ် ရှိ မရှိ ဆိုပြီးမှ ကျွန်တော်မေးခွန်းမေးဖူးပါတယ်။ မေးခွန်းတာက အဲဒီ ပုဒ်မ ၂၈၈ အရ မရှိသေးဘူးလို့ ပြောတယ်။ ပုဒ်မ ၂၈၈ အရ မရဘူးဆိုတာ ကျွန်တော် သိပါတယ်။ ဒါပေမယ့် ဒီဟာကို ဒါကဥပဒေတစ်ခုပြဋ္ဌာန်းပြီးမှ လုပ်နိုင်တယ်၊ လုပ်ဖြစ်လိမ့်မယ်လို့ ကျွန်တော်က ဒီလိုပဲ သုံးသပ်မိပါတယ်။ နာယကကြီးခင်ဗျာ။ ပူးပေါင်းကော်မတီရဲ့ အစီရင်ခံစာအပိုဒ်(၃)မှာ ၂၀၀၈ ဖွဲ့စည်းပုံအခြေခံဥပဒေဟာ နိဒါန်းမှစ၍ ပုဒ်မ ၁ မှ ၄၅ရ အထိ သုံးသပ်ပြင်ဆင်ရန်လိုအပ်ကြောင်း လေ့လာတွေ့ရှိရပါတယ်။ ဒီလိုဆိုရင် တစ်အုပ်လုံးကို ပယ်ဖျက်ပြီး ဥပဒေအသစ် ပြန်ပြဋ္ဌာန်းတာနဲ့မတူဘူးလားလို့ ကျွန်တော်မေးချင်ပါတယ်။ ၂၀၀၈ ဖွဲ့စည်းပုံဟာ အခန်း (၁၅)ခန်း ရှိပါတယ်။ ကျွန်တော့အမြင်ကတော့ ဒီအခန်း (၁၅)ခန်းလုံးဟာ သူ့အခန်းနဲ့သူ ရည်ရွယ်ချက်နဲ့ဆွဲထားတဲ့ မြန်မာနိုင်ငံရဲ့ သဘာဝအခြေအနေအရ ရေးဆွဲထားတယ်လို့ ကျွန်တော်ဒီလိုပဲ မြင်ပါတယ်။ ဒါပေမယ့် ဒီဟာကို ကျွန်တော် ပြည့်စုံတယ်လို့ မထောက်ခံပါဘူး။ ဒါသူ့အခြေ အနေနဲ့သူ။ အဲဒီတော့ ပြင်ဆင်သင့်တဲ့ဟာ ပြင်ဆင်လိုတယ်လို့ ကျွန်တော် ဒီလိုသုံးသပ်မိပါတယ်။ ဘာကြောင့်လဲဆိုတော့ ၁၉၄၇၊ ၁၉၇၄ အခြေခံဥပဒေတွေဟာ ပျက်စီးဆုံးရှုံးသွားရတာ ဘာကြောင့်လဲဆိုတာ စဉ်းစားရမှာဖြစ်တယ်။ ၂၀၀၈ အခြေခံဥပဒေ ပျောက်သွားမှာကိုလည်း ကျွန်တော် စိတ်ပူပန်မိပါတယ်။ စိုးရိမ်မိပါတယ်။ လေးစားအပ်တဲ့ နာယကကြီးခင်ဗျာ။ ကျွန်တော်တို့ လွှတ်တော်ကိုယ်စားလှယ်တွေဟာ ဥပဒေပြုခွင့် အာဏာ ပေးထားတာဟုတ်ပါတယ်။ ဒါကြောင့် ဥပဒေကို လိုက်နာသင့်တယ်လို့ ကျွန်တော်အကြံပြု လိုပါတယ်။ နိဂုံးချုပ်အနေဖြင့် ကျွန်တော်အကြံပြုချင်တာကတော့ ယနေ့လွှတ်တော် အဆောက်အဦသို့ ရောက်ရှိ လာကြတဲ့ ကျွန်တော်တို့ လွှတ်တော်ကိုယ်စားလှယ်တွေ အားလုံးဟာ ၂၀၀၈ အခြေခံဥပဒေကြောင့် အဲဒီ ဥပဒေကြောင့် ရောက်ရှိလာတာဖြစ်တယ်လို့ ဒါကို ကျွန်တော်တို့ ကျေးဇူးတင်ကြမယ်လို့ ကျွန်တော် ဒီလိုပဲ သဘောပေါက်။ ဆွေးနွေးရန် သတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<speech type="speaker">နိဂုံးချုပ်ပါခင်ဗျာ။</speech>
<speech type="speaker">ဒေါ်မာမာခိုင် သထုံမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="319">ဒေါ်မာမာခိုင်(သထုံမဲဆန္ဒနယ်၊ မွန်ပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနဲ့တကွ အားလုံးမင်္ဂလာအပေါင်းနဲ့ ပြည့်စုံကြပါစေရှင်။ ပြည်ထောင်စုသမ္မတ မြန်မာနိုင်ငံတော်ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်တဲ့ ဥပဒေကြမ်းနဲ့ စပ်လျဉ်းပြီးတော့ လေ့လာစိစစ်ရေးပူးပေါင်းကော်မတီရဲ့ အစီရင်ခံစာအပေါ်မှာ သထုံမဲဆန္ဒနယ်က ကျွန်မ ဒေါ်မာမာခိုင်က ဆွေးနွေးသွားမှာဖြစ်ပါတယ်။ နာယကကြီးရှင့်။ အခုဆိုရင် ဒီအစီရင်ခံစာနဲ့ပတ်သက်ပြီးတော့ အယောက် ၇၀ ကျော် ဆွေးနွေး ပြီးဖြစ်တဲ့အတွက် ဒီဆွေးနွေးချက်တွေကို နာယူမှတ်သားရင်းနဲ့ မေးခွန်း ၂ ခုထွက်လာပါတယ်။ တစ်ခုက ဘာများမှားနေလို့လဲ။ နောက်တစ်ခုကတော့ ဘာဖြစ်လို့များ ဆန္ဒတွေစောနေကြတာလဲဆိုတဲ့ မေးခွန်း အပြင်ကို ကျေးဇူးတင်ရမယ့် ကဏ္ဍကလည်းပါလာတယ်။ အဲဒါကဘာလဲဆိုတော့ ပြည်သူတွေက ဖွဲ့စည်းပုံ အခြေခံဥပဒေနဲ့ပတ်သက်ပြီးတော့ အတော်များများ သိရှိသွားကြသလို ပြည်သူတွေအပေါ်မှာ ဘယ်သူတွေက ဘယ်လိုပုံစံနဲ့အလေးထားနေတယ်ဆိုတာကိုလည်း မြင်တွေ့သွားစေလို့ပါပဲ။ ဥပဒေတွေအတော်များများ ပုဒ်မတွေပြောပြီးဖြစ်တဲ့အတွက် ပုဒ်မတွေကိုတော့ ကျွန်မအကျယ်ချဲ့ပြီး မပြောတော့ပါဘူးရှင်။ ဒီမှာဖြစ်လာ တာကတော့ ကျွန်မတို့ ပြည်ထောင်စုလွှတ်တော်ကိုယ်စားလှယ် ဦးသိန်းထွန်းအပါအဝင် ၁၄ရ ဦးကနေ ပြီးတော့ ဒုတိယအကြိမ် ဖွဲ့စည်းပုံအခြေခံဥပဒေကို ပြင်တဲ့ဥပဒေကိုတင်ပါတယ်။ တင်တဲ့အတွက်ကြောင့်မို့လို့ ပြည်ထောင်စုလွှတ်တော် နာယကကြီးကလည်း ဒီသက်ဆိုင်ရာနည်းဥပဒေနဲ့အညီ ဒီမူကြမ်းကို လေ့လာ စိစစ်ရေးပူးပေါင်းကော်မတီဖွဲ့စည်းပြီးတော့ တာဝန်ပေးလေ့လာစေပါတယ်။ ကော်မတီကလည်း ကိုယ့်ကို ပေးထားတဲ့ တာဝန်နဲ့ လုပ်ပိုင်ခွင့်တွေအရ ကော်မတီမှာပါတဲ့ ဥက္ကဋ္ဌ၊ ဒုဥက္ကဋ္ဌ၊ အတွင်းရေးမှူး၊ တွဲဖက်အတွင်း ရေးမှူးအပါအဝင် အဖွဲ့ဝင်တွေအားလုံးက အကျေအလည် လေ့လာဆွေးနွေးပြီးတော့ အဲဒီမှာပါရှိတဲ့အတိုင်း သိရှိနားလည် သဘောတူလက်မှတ်ရေးထိုးပြီးတော့မှ အစီရင်ခံစာကို လွှတ်တော်ဥပဒေ၊ နည်းဥပဒေအရ တင်ခဲ့ပါတယ်။ ဒါလည်း အမှားတစ်ခုမဟုတ်ပါဘူးရှင်။ ဒီအစီရင်ခံစာက အစုအဖွဲ့တစ်ခုတည်းရဲ့ ဆန္ဒလို့ ပြောရင်တော့ အလွဲကြီးလွဲပါလိမ့်မယ်။ ဒီကော်မတီမှာပါနေတဲ့ ရွေးကောက်ခံကိုယ်စားလှယ်တွေအားလုံးဟာ ဒီမိုကရေစီစနစ်အရ ပြည်သူတွေက လေးစားယုံကြည်အားကိုးလို့ မိမိတို့ကိုယ်စား လွှတ်တော်ထဲမှာ ဆောင်ရွက်ဖို့အတွက် လွှဲအပ်လိုက်တဲ့ ပြည်သူ့ကိုယ်စားလှယ်တွေ ဖြစ်နေလို့ပါပဲ။ လေ့လာစိစစ်ချက်ကို နည်းဥပဒေ ၁၃၆ နဲ့အညီ လွှတ်တော်နာယကအနေနဲ့ ဆောင်ရွက်ခြင်းဟာလည်း မှားစရာကိုမရှိတာပါ။ လွှတ်တော်ကိုယ်စားလှယ်တွေအနေနဲ့ အစီရင်ခံစာအပေါ်မှာ ဥပဒေ၊ နည်းဥပဒေနဲ့အညီ ဆွေးနွေးခြင်းဟာလည်း အမှားမဟုတ်ပါဘူး။ ဒါပေမယ့်ဘာလို့ဆန္ဒတွေစောနေကြတာလဲလို့ မေးခွန်းထုတ်စရာဖြစ်လာပါတယ်။ ဒီအစီရင်ခံစာမှာ ဦးသိန်းထွန်းတင်သွင်းခဲ့တဲ့ ဒီဖွဲ့စည်းအုပ်ချုပ်ပုံအခြေခံဥပဒေပြင်ဆင်တဲ့ ဥပဒေကြမ်းကို မပြင်ပါဘူးလို့ တစ်ခွန်းမှမပါသလို ကိုယ်စားလှယ်တွေကလည်း မပြင်သင့်ဘူးလို့ တစ်ခွန်းမှဆွေးနွေးသွားတာ ကျွန်မ မတွေ့ပါဘူး။ ပြင်ချင်လွန်းလို့ ဒီပုဒ်မတစ်ခုတည်းသာမကပါဘူး။ ဖွဲ့စည်းအုပ်ချုပ်ပုံအခြေခံဥပဒေတစ်ခုလုံး၊ ပြည်သူတစ်ရပ်လုံးတောင့်တနေတဲ့ ဖက်ဒရယ်ဒီမိုကရေစီပြည်ထောင်စုစနစ်ကိုသွားဖို့ အဟန့်အတား ဖြစ်နေတဲ့၊ အကန့်အသတ်ဖြစ်နေတဲ့ ဒီမိုကရေစီစံချိန်စံညွှန်းတွေနဲ့ လားလားမှမကိုက်ညီတဲ့ ပြဋ္ဌာန်းချက် တွေကို ပြင်ဆင်နိုင်ဖို့အတွက် ပြည်နယ်အသီးသီးက ပြည်သူတွေကို ကိုယ်စားပြု ရောက်ရှိလာတဲ့ ရွေးကောက်ခံ ကိုယ်စားလှယ်တွေ အပါအဝင်ဖြစ်တဲ့ ကော်မတီတစ်ရပ်ကို ဖွဲ့စည်းထားတာ တိုင်းသိ၊ ပြည်သိပါ။ နာယကကြီးရှင့်။ ဥပဒေတစ်ခုကို ပြင်မယ်ဆိုရင် မူရင်းဥပဒေနဲ့ရှေ့နောက်ညီညွတ်မှုရှိရမှာဖြစ်ပြီး တော့ ဥပဒေရဲ့ အနှစ်သာရ မပျောက်ဖို့လိုသလို နိုင်ငံရဲ့ မူလပိုင်ရှင်ဖြစ်တဲ့ ပြည်သူတွေရဲ့ ဆန္ဒ၊ မျှော်လင့် ချက်တွေ အားလုံးကိုလည်း လိုက်လျောညီထွေဖြစ်ဖို့လိုတယ်ဆိုတာ လူတိုင်းသိပါတယ်ရှင်။ ပြည်ထောင်စု လွှတ်တော်က ဖွဲ့စည်းပေးတဲ့ ဖွဲ့စည်းပုံအခြေခံဥပဒေ ၂၀၀၈ ပြင်ဆင်ရေးပူးပေါင်းကော်မတီက မလိုအပ်ဘူး၊ ဥပဒေနဲ့မညီဘူး။ ဒီကော်မတီက ပြင်ဆင်မယ့်ဥပဒေဆိုတာလည်း မယုံကြည်ဘူး။ မှားနေတယ်ဆိုရင် ဒါလွှတ်တော်ကြီးနဲ့တကွ ကျွန်မတို့ ရွေးကောက်ခံကိုယ်စားလှယ်တွေကို ရွေးချယ်ပေးလိုက်တဲ့ ပြည်သူ တွေကို စော်ကားတာပါပဲ။ ဖွဲ့စည်းပုံအခြေခံဥပဒေကို ပြင်ဆင်လိုကြောင်း ပထမအကြိမ် လွှတ်တော်သက်တမ်း ထဲက ပြည်သူတွေတောင်းဆိုတုန်းက ဘာကြောင့်မျက်ကွက်ပြုခဲ့ကြတာပါလဲ။ ပြီးတော့ သိစေချင်တာက ပြည်သူတွေ မအကြတော့ပါဘူးရှင်။ ဘယ်သူတွေက ဘာလဲ။ ဘယ်လဲဆိုတာကို ပြည်သူတွေအားလုံး နားလည်မှာပါ။ နာယကကြီးရှင့်။ ဖွဲ့စည်းပုံအခြေခံဥပဒေပြင်ဆင်ရေး ၂၀၀၈ ပြင်ဆင်ရေးပူးပေါင်းကော်မတီရဲ့ တာဝန်အရ ကော်မတီရဲ့အစီရင်ခံစာကို ၂၀၁၉ ခု၊ ဇူလိုင်လ ၁ရ ရက်နေ့မတိုင်ခင် ပြည်ထောင်စုလွှတ်တော်ကို တင်ပြပြီးတော့ ပြည်ထောင်စုလွှတ်တော် ကိုယ်စားလှယ်များက ဆွေးနွေးအဆုံးအဖြတ် ယူပြီးတဲ့အခါမှာ ဖွဲ့စည်းပုံအခြေခံဥပဒေပြင်ဆင်တဲ့ ဥပဒေမူကြမ်းကို ရေးဆွဲပြီးတော့ ပြည်ထောင်စုလွှတ်တော်ကို တင်သွင်း နိုင်ရေးကို စီစဉ်ရမှာဖြစ်ပါတယ်။ အဲဒီအခါမှာ ဒီမူကြမ်းကို လွှတ်တော်ကြီးတစ်ရပ်လုံးက လုပ်ထုံး လုပ်နည်းနဲ့အညီ လေ့လာစိစစ် ဆောင်ရွက်သွားမှာဖြစ်ပါတယ်။ ီးစီးအောင် ဝိုင်းဝန်းဆောင်ရွက် ကြမယ့်နေရာမှာ ဆန္ဒတွေစောပြီး သဘောထားကွဲလွဲနေကြရင် အကျိုးရှိပါ့မလား။ စဉ်းစားသင့်ပါတယ်။ တိုင်းရင်းသားပြည်သူတွေ လိုလားတောင့်တနေတဲ့ ဖွဲ့စည်းပုံအခြေခံဥပဒေပြင်ဆင်ရေးကို ကျွန်မတို့ ပြည်သူ့ ကိုယ်စားလှယ်တွေက ပြည်ထောင်စုလွှတ်တော်ဆိုင်ရာ ဥပဒေအခန်း(၃)၊ ပုဒ်မ ၈ ပါတာဝန်များနဲ့အညီ လွှတ်တော်ထဲမှာ စိတ်ရင်းစေတနာမှန်ကန်စွာနဲ့ ဆောင်ရွက်သွားပေးရမှာ ဖြစ်ပါတယ်ရှင်။ ဒါကျွန်မတို့ သမိုင်းပါ။ တိုင်းရင်းသားပြည်သူတွေလိုလားတဲ့ ဖက်ဒရယ်ဒီမိုကရေစီ ပြည်ထောင်စုကို လူအချင်းချင်း လှည့်ပတ်ခြင်းကင်းစွာနဲ့ မိမိတို့အစုအဖွဲ့အတွက်ဆိုတဲ့ အတ္တကင်းစွာနဲ့ ပုံဖော်ပေးခြင်းဖြင့် လွှတ်တော်ရဲ့ ဂုဏ်သိက္ခာကို စောင့်ထိန်းဖို့ လိုအပ်ပါတယ်ရှင့်။ နာယကကြီးရှင့်။ မျက်မမြင်ပုဏ္ဏားတွေမဟုတ်ကြတဲ့ ကျွန်မတို့ ရွေးကောက်ခံလွှတ်တော်ကိုယ်စားလှယ် တွေဟာ မိမိတို့နဲ့ နီးစပ်ရာကို စမ်းသပ်ထင်မြင်ချက်ပေးမနေဘဲနဲ့ ဘယ်နေရာမှာဘာတွေ ဖြစ်နေတယ်။ ဘာတွေ လိုအပ်နေတယ်။ ဘယ်လိုပြင်ရမယ်ဆိုတာကို အချင်းချင်းအမြင်ဖလှယ်ပြီးတော့ ဒီပြည်ထောင်စု ကြီးနဲ့တကွ တိုင်းရင်းသားပြည်သူအကျိုးကို ရှေးရှုပြီးတော့ မိမိကိုယ်ကို လိပ်ပြာသန့်စွာနဲ့ ဆောင်ရွက် သွားနိုင်ကြပါစေလို့ တိုက်တွန်းရင်း နိဂုံးချုပ်အပ်ပါတယ်ရှင်။ အားလုံးကို ကျေးဇူးတင်ပါတယ်။</speech>
<speech type="speaker">ဗိုလ်မှူးသိန်းထွန်း တပ်မတော်သား ပြည်သူ့လွှတ်တော်ကိုယ်စားလှယ် ဆွေးနွေးဖို့ဖြစ်ပါတယ်။</speech>
<speech><mp id="000">ဗိုလ်မှူးသိန်းထွန်း(တပ်မတော်သားပြည်သူ့လွှတ်တော်ကိုယ်စားလှယ်)</mp>မင်္ဂလာပါခင်ဗျာ။ ကျွန်တော်ကတော့ ဗိုလ်မှူးသိန်းထွန်း ဖြစ်ပါတယ်။ ကျွန်တော့အနေနဲ့ ပူးပေါင်းကော်မတီရဲ့ အစီရင် ခံစာကို ဆွေးနွေးတင်ပြသွားမှာ ဖြစ်ပါတယ်။ ပထမဦးစွာ ကျွန်တော်တင်ပြလိုတာကတော့ နာယကကြီးခင်ဗျား။ ကျွန်တော်တို့တတွေဟာ ဒီ ၂၀၀၈ ဖွဲ့စည်းပုံအခြေခံဥပဒေအရ လွှတ်တော်ကိုယ်စားလှယ်အနေနဲ့ ဒီခန်းမထဲကို ရောက်ရှိနေကြတာ ဖြစ်ပါတယ်။ အဲဒီတော့ ကျွန်တော်တို့အနေနဲ့ ဒီတာဝန်ကို ထမ်းဆောင်တဲ့နေရာမှာ တည်ဆဲ ၂၀၀၈ ဖွဲ့စည်းပုံ အခြေခံဥပဒေကို လိုက်နာကြဖို့ ပထမဦးစွာ တင်ပြလိုပါတယ်။ ကျွန်တော့အား Power Point အသုံးပြု ခွင့်ပေးပါခင်ဗျာ။ နာယကကြီးခင်ဗျာ။ ဖွဲ့စည်းပုံအခြေခံဥပဒေပုဒ်မ ၄၃၅ အရ ဒီပြဋ္ဌာန်းချက်အရ ပြင်ဆင်ချက် owns Cofomfofamin mense memories of ပူးပေါင်းကော်မတီက ပြင်ဆင်ချက်ဥပဒေမူကြမ်းကို ငြင်းပယ်ခွင့်မရှိပါဘူး။ ပြည်ထောင်စုလွှတ်တော်က ပြင်ဆင်ချက်ဥပဒေမူကြမ်း ဆွေးနွေးရမယ့်အစား စိစစ်ရေးကော်မတီက ကိုယ်စားလှယ်များရဲ့ ဆွေးနွေး ဆုံးဖြတ်ခွင့်ကို ငြင်းပယ်ကျော်လွှားလိုက်ခြင်းဟာ ဖွဲ့စည်းပုံအခြေခံဥပဒေကို ဖောက်ဖျက်ခြင်းဖြစ်တာကြောင့် စိစစ်ရေးကော်မတီရဲ့ အစီရင်ခံစာကို လုံးဝလက်မခံပါကြောင်းနှင့် အစီရင်ခံစာအား ပယ်ဖျက်ပေးပါရန် ဦးစွာတင်ပြလိုပါတယ်။ ဒုတိယအချက်ကတော့ ပူးပေါင်းကော်မတီဖွဲ့စည်းမှုဖြစ်ပါတယ်။ စိစစ်ရေးပူးပေါင်းကော်မတီကို Percentage နဲ့ တစ်ပါတီတည်းကနေ ပါတီအဖွဲ့ဝင်အများစုယူပြီး ဖွဲ့စည်းထားပါတယ်။ အခြေခံဥပဒေ ပြင်ဆင်ရေးကိုစိစစ်တဲ့ ကော်မတီဖွဲ့စည်းရာမှာ fair and equatity ရှိဖို့လိုအပ်ပါတယ်။ ပါတီအရေအတွက် တူညီဖို့လိုအပ်ပါတယ်။ ဒါမှ အားလုံးရဲ့ မျှတတဲ့အမြင်၊ သဘောထားများ ပါဝင်မှာဖြစ်ပါတယ်။ လွှတ်တော်ရဲ့ ရည်ရွယ်ချက် ဒီလိုလုပ်ဆောင်ခြင်းဟာ ဒီမိုကရေစီရဲ့ အခြေခံပင်မဖြစ်တဲ့ လွှတ်တော်ရဲ့ ရပ်တည်ချက်၊ မျှော်မှန်းချက်များနဲ့ ကိုက်ညီပါသလားလို့ သံသယဖြစ်မိပါတယ်။ ဥပဒေပြု နေတဲ့ လွှတ်တော်အတွက် ကောင်းမွန်တဲ့ အစဉ်အလာမဟုတ်ကြောင်းကိုလည်း ကျွန်တော် သတိပြုစေလိုပါတယ်။ ၄၅ ဦး ပူးပေါင်း ကော်မတီရဲ့ လုပ်ငန်းစဉ်မှာတစ်ပါတည်း ထည့်သွင်းဆောင်ရွက်သင့်ကြောင်းဆိုပြီး အစီရင်ခံစာမှာ ဖော်ပြ ထားရာမှာ ပူးပေါင်းကော်မတီဖွဲ့စည်းတာသည် fair and equatity မရှိခြင်း၊ အားလုံးရဲ့ သဘောထားနှင့် ဆုံးဖြတ်ချက်များ မပါဝင်နိုင်ခြင်းကြောင့် အစီရင်ခံစာအား လက်မခံနိုင်ကြောင်း တင်ပြလိုပါတယ်။ နာယကကြီးခင်ဗျား။ တတိယအချက်ကတော့ ပြင်ဆင်ချက်ဥပဒေကြမ်းအပေါ်ထားရှိတဲ့ နိုင်ငံရေး အကျိုးစီးပွားပဲဖြစ်ပါတယ်။ ယနေ့တည်ဆဲအစိုးရရဲ့ ရည်မှန်းချက်တစ်ရပ်က ဖက်ဒရယ်နဲ့ ဒီမိုကရေစီ ဖြစ်ပါတယ်။ ဖက်ဒရယ်စနစ်ဆိုတာက ဗဟိုနဲ့ ပြည်သူအကြား အာဏာခွဲဝေအုပ်ချုပ်မှုပုံစံ ဖြစ်ပါတယ်။ ယခုပြင်ဆင် ချက်ဥပဒေကြမ်းဟာ ဗဟိုကချုပ်ကိုင်ထားတဲ့ လုပ်ပိုင်ခွင့်အာဏာတစ်ရပ်ကို ပြည်နယ်များသို့ အာဏာ ခွဲဝေပေးထားခြင်းဖြစ်ပါတယ်။ ယခုပြင်ဆင်ချက်ဥပဒေကြမ်းပါ ပုဒ်မ ၂၆၁ ကိုလည်း ပထမအကြိမ် လွှတ်တော် ဖွဲ့စည်းပုံအခြေခံဥပဒေပြင်ဆင်ရေးမှာ အဲဒီိုက်အခံပါတီကလည်း ပြင်ဆင်ချက် တင်ဖူးပါတယ်။ တိုင်းရင်းသားများကလည်း ပုဒ်မ ၂၆၁ ပြင်ဆင်ရေးကို တောင်းဆိုပါတယ်။ ဒါကြောင့် ယခုပြင်ဆင်ချက်ဥပဒေကြမ်းဟာ ဖက်ဒရယ်စနစ်လိုလားသူတိုင်းအတွက် အတည်ပြုပေးသင့်တဲ့ ပုဒ်မ တစ်ခု ဖြစ်ပါတယ်။ ပုဒ်မ ၂၆၁ တစ်ခုတည်းကို သီးခြားပြင်ဆင်ခြင်းသည် သင့်မြတ်မှုမရှိကြောင်းဆိုတဲ့ အစီရင်ခံစာရဲ့ ဖော်ပြချက်ဟာ ကျိုးကြောင်းမဆီလျော်တဲ့ ဓားသွားပေါ်က ပျားရည်တစ်စက်လို့ပဲ မြင်မိပါတယ်။ ပုဒ်မ ၂၆၁ တစ်ခုတည်းကို ပြင်မယ်ဆိုပါကလည်း ပြင်ဆင်လို့ရတဲ့ပုဒ်မဖြစ်ပါတယ်။ ဒီလိုပြင်ဆင်လို့ရတဲ့ ပုဒ်မကို တိုင်းရင်းသားများအကျိုးနဲ့ ဖက်ဒရယ်တည်ဆောက်ရေးဆိုင်ရာ ဦးတည်ချက်ဖြစ်တာကြောင့် ပြည်ထောင်စု လွှတ်တော်က အတည်ပြုသင့်တဲ့ ပြင်ဆင်ချက်ဥပဒေမူကြမ်း ဖြစ်ပါတယ်။ ဒါမှလည်း ဒီနေ့ပြောကြား နေကြတဲ့ အမျိုးသားရင်ကြားစေ့ရေး၊ ဖက်ဒရယ်စနစ်တည်ဆောက်ရေးဆိုတဲ့ ကြွေးကြော်မှုတွေကို လက်တွေ့ သက်သေပြနိုင်ပါလိမ့်မယ်။ ဒီလိုမှမဟုတ်ဘဲ ပုဂ္ဂိုလ်ရေးအကျိုးစီးပွား၊ ပါတီအကျိုးစီးပွား၊ နိုင်ငံရေး အကျိုးစီးပွားတွေအတွက် ပုဒ်မ ၂၆၁ ပြင်ဆင်ချက်ဥပဒေကြမ်းကို မဲအသာစီးနဲ့ ဆုံးဖြတ်ငြင်းပယ် ကြမယ်ဆိုရင်၊ နိုင်ငံရေးအမြတ်ထုတ် အသုံးချကြမယ်ဆိုရင် စိန်ခေါ်မှုများစွာနဲ့ ရင်ဆိုင်နေရဆဲ ငြိမ်းချမ်းရေး တည်ဆောက်မှု၊ အမျိုးသားရင်ကြားစေ့ရေး၊ ယုံကြည်မှု တည်ဆောက်ရေးအတွက် အကျပ်အတည်းများ joys:cool3 Ouôli zloss micos os e Eczacz od win-win os: i win-lose 05:1 lose-lose လား ကျွန်တော်တို့ စဉ်းစားသတိချပ်ရမှာ ဖြစ်ပါတယ်။ မည်သည့်ပါတီအဖွဲ့အစည်းက တင်သည်ဖြစ်စေ နိုင်ငံနဲ့ ပြည်သူအကျိုးစီးပွားကို ဦးတည်ဆောင်ရွက်ကြရမှာ လွှတ်တော်နဲ့ လွှတ်တော်ကိုယ်စားလှယ်များ ရဲ့ အဓိကတာဝန်ပဲ ဖြစ်ပါတယ်။ နိုင်ငံနဲ့ ပြည်သူအကျိုးစီးပွားခေါင်းစဉ်အောက်မှာ မိမိရဲ့ အတ္တလိုအင် ဆန္ဒတွေကို အစွဲပြု အကောင်အထည်ဖော်နေခြင်းဟာ ပြည်သူတွေအပေါ်ထားရှိတဲ့ စေတနာအရင်းခံလား ဆိုတာ မပြေးသော်ကန်ရာ တွေ့နေရပါတယ်။ နာယကကြီးခင်ဗျား။ မြန်မာ့နိုင်ငံရေးသမိုင်းကြောင်းကို ်ခန်းစာယူနိုင်ဖို့ ဆွေးနွေး တင်ပြလိုပါတယ်။ မြန်မာနိုင်ငံရဲ့ ခေတ်စနစ်တွေဟာ အစိုးရနဲ့ပြည်သူ သဘောထားကွဲလွဲမှုတွေကြောင့် တစ်မျိုးပြီးတစ်မျိုးပြောင်းလဲရာမှာ ယခုအခါမှာဆိုရင်တော့ဒီမိုကရေစီစနစ်ကို ကျင့်သုံးနေပြီ ဖြစ်ပါတယ်။ မြန်မာနိုင်ငံမှာ ၁၉၄၈ ခုနှစ်က လွတ်လပ်ရေးရပြီးချိန်ကစပြီး ပါလီမန်ဒီမိုကရေစီစနစ်ကို ကျင့်သုံးခဲ့ပါတယ်။ အဲဒီမိုကရေစီကျင့်သားမရလို့ ညှိနှိုင်းဆွေးနွေးမှုတွေ အားနည်းခဲ့လို့ အကွဲအပြဲတွေနဲ့ ကြုံတွေ့ ခဲ့ရပြီးဖြစ်ပါတယ်။ ဒါကြောင့် ပါလီမန်ဒီမိုကရေစီစနစ်ဟာ ၁၉၆၂ ခုနှစ်မှာ တစ်ခန်းရပ်ခဲ့ပါတယ်။ ၁၄ နှစ်ကြာ ပါလီမန်ဒီမိုကရေစီစနစ် တစ်ခန်းရပ်စေခဲ့တဲ့ အရင်းခံအကြောင်းတရားတွေကတော့ ပုဂ္ဂိုလ်ရေး ကိုယ်ကျိုး စီးပွားတွေ၊ ပါတီစွဲအကျိုးစီးပွားတွေကြောင့်ဆိုတာ သမိုင်းသက်သေတွေအဖြစ် ရှိနေဆဲပါ။ ဒါကို ဒီကနေ့ သင်ခန်းစာယူကြရပါမယ်။ ယနေ့မြန်မာနိုင်ငံရဲ့ နိုင်ငံရေးစနစ်အပြောင်းအလဲဟာ နုနယ်လွန်းနေပါသေးတယ်။ ရင့်ကျက်မှုတွေ၊ ပြင်ဆင်ဖြည့်ဆည်းရမယ့် အချက်တွေ များစွာလိုအပ်နေဆဲ အခြေအနေဖြစ်ပါတယ်။ ဒီလို အတ္တဆန္ဒဗဟိုပြုတဲ့ အတွေးတွေ၊ နားထောင်ရုံသာကောင်းပြီး လက်တွေ့မကျတဲ့ အပြောနဲ့ အလုပ်တွေထက် ဘုံအကျိုးစီးပွားကို ဦးတည်ဖို့ အထူးလိုအပ်နေပါတယ်။ ဒါကြောင့် ဖွဲ့စည်းပုံအခြေခံဥပဒေကို ကျော်လွန်ဆောင်ရွက်ထားတဲ့ စိစစ်ရေးပူးပေါင်းကော်မတီရဲ့ အစီရင်ခံစာကို ပယ်ဖျက်သင့်ပါကြောင်းနှင့် ပုဒ်မ ၂၆၁ ပြင်ဆင်ရေးဥပဒေကြမ်းကို ပြည်ထောင်စုလွှတ်တော်က ဥပဒေနဲ့အညီ ဆက်လက်ဆွေးနွေးဆုံးဖြတ်ရန် လိုအပ်ပါကြောင်း ဆွေးနွေးတင်ပြအပ်ပါတယ်။ ကျေးဇူး တင်ပါတယ်။</speech>
<speech type="speaker">ဒေါက်တာသန်းအောင်စိုး မင်းလှမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="204">ဒေါက်တာသန်းအောင်စိုး(မင်းလှမဲဆန္ဒနယ်၊ ပဲခူးတိုင်းဒေသကြီး)</mp>ရိုသေလေးစား ရပါသော ပြည်ထောင်စုလွှတ်တော် နာယကကြီးနဲ့ ပြည်ထောင်စုလွှတ်တော် ကိုယ်စားလှယ်များ အားလုံး မင်္ဂလာပါ။ ကျွန်တော်ကတော့ ပဲခူးတိုင်းဒေသကြီး မင်းလှမဲဆန္ဒနယ်က ပြည်သူ့လွှတ်တော်ကိုယ်စားလှယ် ဒေါက်တာသန်းအောင်စိုး ဖြစ်ပါတယ်။ ပြည်ထောင်စုမြန်မာနိုင်ငံတော် ဖွဲ့စည်းပုံအခြေခံဥပဒေကို ဒုတိယ အကြိမ်ပြင်ဆင်သည့်ဥပဒေကြမ်း လေ့လာစိစစ်ပူးပေါင်းရေးကော်မတီရဲ့ အစီရင်ခံစာအပေါ် ထောက်ခံ ဆွေးနွေးသွားမှာ ဖြစ်ပါတယ်။ ကျွန်တော့အရင်ဆွေးနွေးသွားကြတဲ့ ကိုယ်စားလှယ်ကြီးများအားလုံး ဥပဒေအထောက်အထား၊ အချက်အလက်ပြည့်စုံစွာနဲ့ ဆွေးနွေးသွားကြတာ ဖြစ်ပါတယ်။ ၂၀၀၈ ဖွဲ့စည်းပုံအခြေခံဥပဒေ၊ ပြည်ထောင်စုလွှတ်တော်ဥပဒေ၊ နည်းဥပဒေတွေကို ကိုးကားပြီး ဆွေးနွေးသွားကြတာမို့လို့ ဥပဒေကိုးကားချက်တွေအားလုံး မှန်ပါတယ်။ ဆွေးနွေးမှုတွေမှာသာ ဆင်ခြင်တုံ တရားလက်ကိုင်ထားပြီး စဉ်းစားဆုံးဖြတ်ဖို့ လိုမှာဖြစ်ပါတယ်။ အခုကိစ္စက ပုဒ်မ၂၆၁ ပုဒ်မခွဲ(ခ)၊ (ဂ)၊ (ဃ)နဲ့ (င)တို့ကိုသာပြင်ဆင်ရန် တင်ပြတဲ့ကိစ္စအပေါ် အစီရင်ခံစာဖြစ်ပါတယ်။ ၂၀၀၈ ဖွဲ့စည်းပုံအခြေခံဥပဒေ တစ်ခုလုံးကိုပြင်ဖို့ ပြင်ဆင်ရေးပူးပေါင်းကော်မတီ ဖွဲ့ပြီးပါပြီ။ ပြည်ထောင်စုလွှတ်တော်ကြီးကလည်း သဘောတူ ဆုံးဖြတ်ပြီးပါပြီ။ ဒီလိုဆောင်ရွက်ပြီးနောက်မှ ပုဒ်မ ၂၆၁ ပြင်ချင်တယ်လို့ တင်လာတာပါ။ တစ်ခုလုံးပြင်တဲ့အခါမှာ အဲဒီပုဒ်မ ၂၆၁ ပါ ထည့်ပြီး ပြင်ပါ့မယ်ဆိုတာလည်း အထက်ကကိုယ်စားလှယ်ကြီး များ ထပ်ခါထပ်ခါ ဆွေးနွေးတင်ပြပြီး ဖြစ်ပါတယ်။ ၂၀၀၈ ဖွဲ့စည်းပုံအခြေခံဥပဒေကြီးကို ပြင်ချင်ကြပါတယ်။ ပါတီအသီးသီးက ကိုယ်စားလှယ်တွေ ပြင်ချင်ပါတယ်။ တစ်သီးပုဂ္ဂလတွေလည်း ပြင်ချင်ပါတယ်။ တိုင်းရင်းသား ကိုယ်စားလှယ်တွေလည်း ပြင်ချင်ပါတယ်။ တပ်မတော်သား ကိုယ်စားလှယ်တွေလည်း ပြင်ချင်ပါတယ်။ ပြည်သူ့ လွှတ်တော် ကိုယ်စားလှယ်တွေလည်း ပြင်ချင်ပါတယ်။ အမျိုးသားလွှတ်တော် ကိုယ်စားလှယ်တွေလည်း ပြင်ချင်ပါတယ်။ နိုင်ငံတော်သမ္မတကြီးလည်း ပြင်ချင်တယ်။ နိုင်ငံတော်၏ အတိုင်ပင်ခံပုဂ္ဂိုလ်လည်း ပြင်ချင် ပါတယ်။ အဲဒီလိုပဲ တပ်မတော်ကာကွယ်ရေးဦးစီးချုပ်ဖြစ်တဲ့ ဗိုလ်ချုပ်မှူးကြီးကလည်း ပြင်ချင်ပါတယ်။ ဒါတင်မကပါဘူး။ မြို့နယ်အသီးသီးက ပြည်သူတွေလည်းပြင်ချင်လို့ တစ်ခဲနက် တောင်းဆိုနေကြပါတယ်။ ကျွန်တော်တို့အားလုံး စုပေါင်းပြီးပြင်ရင် မကောင်းဘူးလား။ ဥပဒေ (Law) ဆိုတဲ့ စကားလုံးမှာ letter of the law Spirit of the law goswaộoss masos:quốcoss 8:Ceclosušili oms:co: letter of the law ကိုပဲကိုင်စွဲပြီး အယူစွဲနဲ့ ငြင်းခုံနေကြမှာလား။ အနှစ်သာရအရ ဖွဲ့စည်းပုံအခြေခံဥပဒေ ၂၀၀၈ တစ်ခုလုံးကို ပြည်သူ့ဆန္ဒနဲ့အညီ ပြင်နိုင်ဖို့ ကြိုးစားကြပါစို့။ ဥပဒေအရပြင်ခွင့်ရှိတဲ့ဆိုပြီး ပုဒ်မတစ်ခုချင်းစီပြင်နေရင် ပုဒ်မ ၄၅ရ ခုအတွက် ၄၅ရ ခါ ပြင်နေရမှာ လား။ တစ်ခုနဲ့တစ်ခု ဆက်စပ်နိုင်ပါ့မလား။ ဥပဒေအရ ဆွေးနွေးခွင့်ရှိတယ်ဆိုပြီး၊ လွှတ်တော်ကိုယ်စားလှယ် တစ်ယောက်ရဲ့ အခွင့်အရေးဆိုပြီး ပြည်ထောင်စုလွှတ်တော်ကြီးထဲမှာရှိတဲ့ ကိုယ်စားလှယ် ၆၅ရ ယောက်လုံး ဆွေးနွေးကြမှာလား။ အခုကိစ္စလေးမှာတောင် ၆၀ ကျော်ဆွေးနွေးရတာ ဘယ်လောက်ကုန်ပါသလဲ။ တန်ဖိုးရှိလှတဲ့ ကုန်ခမ်းရတဲ့ တိုင်းပြည်ဘဏ္ဍာတွေအတွက် စဉ်းစားကြရမှာ ဖြစ်ပါတယ်။ နောင် ကိုလည်း အဲဒီလိုမျိုးမဖြစ်ဖို့ ကျွန်တော်တို့အားလုံး ဆင်ခြင်တုံတရား လက်ကိုင်ထားကြရမှာ ဖြစ်ပါတယ်။ ၂၀၀၈ ဖွဲ့စည်းပုံအခြေခံဥပဒေပြင်ဆင်ရေး ခရီးလမ်းကို ရန်ကုန်ကနေ နေပြည်တော်ကိုလာတဲ့ ခရီးလမ်းနဲ့ ယှဉ်ကြည့်ကြပါစို့။ ရန်ကုန်ကနေ ၄၅ ယောက် စီးနိုင်တဲ့ ဖွဲ့စည်းပုံပြင်ဆင်ရေးပူးပေါင်းကော်မတီဆိုတဲ့ Express ဆိုတဲ့ အမြန်ကားကြီး ထွက်လာနေပါပြီ။ ပါတီအသီးသီးနဲ့ တပ်မတော်သား ကိုယ်စားလှယ်တွေ တစ်သီးပုဂ္ဂလပါမကျန် နေရာကိုယ်စီမှာ ထိုင်ပြီးတော့ လိုက်ပါလာကြပါပြီ။ အခန်းလိုက် အဆင့်ဆင့်လည်း ဆွေးနွေးနေကြပါပြီ။ ဒါကို ကြာမှာဆိုးလို့ဆိုပြီး မော်တော်ဆိုင်ကယ်တစ်စီးနဲ့ ပုဒ်မ ၁ ခုပြင်ဖို့ မကြိုးစားသင့် အမြန်နှုန်းနဲ့မောင်းနှင်အား ကွာခြားသွားနိုင်တာမို့ အားလုံးတစ်စုတစ်စည်းတည်း သွားတာက ပိုပြီးကောင်းပါတယ်။ ကြုံရတဲ့လမ်းအကွေ့အကောက်တွေလည်း အားလုံးစုပေါင်းပြီး ရှောင်တိမ်းသွား ကြရပါမယ်။ မြန်မြန်လည်းခရီးဆုံးကို ရောက်နိုင်မှာဖြစ်ပါတယ်။ ဘာလို့ ရဲရဲဝံ့ဝံ့ တစ်စုတစ်စည်းတည်းသွားဖို့ ဝန်လေးနေတာလဲဆိုရင် ကျွန်တော်တို့မှာ ပုထုဇဉ်ပီပီ အစွဲတွေရှိနေကြလို့ဆိုတာ ကိုယ့်ကိုကိုယ်ပြန်ပြီး စဉ်းစားရင်သိနိုင်ပါတယ်။ တစ်တိုင်းပြည်လုံးသာယာစေချင်တယ်။ ငြိမ်းချမ်းစေချင်တယ်။ ဖွံ့ဖြိုးတိုးတက်စေချင်တယ်။ တစ်ညီတစ်ညွတ်တည်း လက်တွဲစေချင်ပါတယ်ဆိုတဲ့ ကျွန်တော်တို့ဟာ လွှတ်တော်ထဲမှာ ဘာကြောင့် လက်မတွဲ နိုင်ရမှာလဲ။ ပါတီအားလုံး၊ တိုင်းရင်းသားအားလုံး တပ်မတော်သားအားလုံးဖြစ်စေချင်တဲ့ ငြိမ်းချမ်းရေးကို ကျွန်တော်တို့ လွှတ်တော်ထဲကစပြီး ညီအစ်ကိုမောင်နှမတွေအားလုံး လက်တွဲညီညီနဲ့ တစ်ဦးကိုတစ်ဦး အပြစ်ရှာမနေဘဲနဲ့ စကားလုံးတွေနဲ့ တိုက်ခိုက်မနေဘဲနဲ့ ဆင်ခြင်တုံတရားလက်ကိုင်ထားပြီး ပြည်သူ တွေရဲ့ဆန္ဒကို ဖော်ထုတ်ပေးကြပါစို့။ ဒီလိုဖော်ဆောင်နိုင်ဖို့အတွက် ပြည်ထောင်စုမြန်မာနိုင်ငံတော် ဖွဲ့စည်းပုံ အခြေခံဥပဒေကို ဒုတိယအကြိမ်ပြင်ဆင်တဲ့ ဥပဒေကြမ်းလေ့လာစိစစ်ရေးပူးပေါင်းကော်မတီရဲ့ အစီရင်ခံစာ အပေါ် လေးလေးနက်နက် ထောက်ခံပါကြောင်း တင်ပြဆွေးနွေးရင်း နိဂုံးချုပ်အပ်ပါတယ်။ အားလုံး ကျေးဇူး တင်ပါတယ်ခင်ဗျာ။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဖွဲ့စည်းပုံအခြေခံဥပဒေကို ဒုတိယ အကြိမ်ပြင်ဆင်သည့် ဥပဒေမူကြမ်း လေ့လာစိစစ်ရေးပူးပေါင်းကော်မတီရဲ့ အစီရင်ခံစာအပေါ် လွှတ်တော် ကိုယ်စားလှယ်များရဲ့ ဆွေးနွေးခြင်းအစီအစဉ် ပြီးဆုံးပါပြီ။ အထက်ပါအစီရင်ခံစာနဲ့စပ်လျဉ်းပြီး ကျန်ရှိတဲ့ လုပ်ငန်းစဉ်များကို (၁၂)ကြိမ်မြောက် ပုံမှန်အစည်း အဝေးမှာ ဆက်လက်ဆောင်ရွက်ဖို့ လျာထားပါကြောင်း အသိပေးအပ်ပါတယ်။</speech>
</bill>
</section>
<section value="Order">
<title>ပြည်ထောင်စုလွှတ်တော် နာယက က ဒုတိယအကြိမ် ပြည်ထောင်စုလွှတ်တော် (၁၁)ကြိမ်မြောက်ပုံမှန် အစည်းအဝေးကာလ နိဂုံးချုပ်အမှာစကားပြောကြားခြင်း</title>
<speech type="speaker">အစီအစဉ်(၁၀) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဒုတိယ အကြိမ် ပြည်ထောင်စုလွှတ်တော် (၁၁)ကြိမ်မြောက် ပုံမှန်အစည်းအဝေးဟာ မကြာခင်းမှာ ပြီးမြောက်တော့မှာ ဖြစ်ပါတယ်။ ၂၀၁၉ ခုနှစ်၊ ဇန်နဝါရီလ ၂၁ ရက်မှ ဒီကနေ့အထိ အစည်းအဝေးကာလ နှစ်လခန့်အတွင်း ပြည်ထောင်စုလွှတ်တော်အစည်းအဝေး ကို ၁၆ ရက် ကျင်းပပြုလုပ်ခဲ့ပါတယ်။ ဒီကာလအတွင်းမှာ ထုတ်ပြန်ကြေညာပြီး ဥပဒေ ရ ခုအပါအဝင် ဥပဒေကြမ်း ၁၃ ခုကို ဆွေးနွေး အတည်ပြုပေးနိုင်ခဲ့ပါတယ်။ ဒါ့အပြင် အပြည်ပြည်ဆိုင်ရာ သဘောတူညီချက်များနဲ့သက်ဆိုင်တဲ့ ကိစ္စရပ် ၅ ခုနဲ့ အဖွဲ့အစည်းဆိုင်ရာ အစီရင်ခံစာ ၅ ခုအပါအဝင် လွှတ်တော်ဆိုင်ရာ အခြားကိစ္စရပ်များအတွက် ဆွေးနွေးခြင်း၊ ဆုံးဖြတ်ခြင်းနဲ့ မှတ်တမ်းတင်ခြင်းများ ဆောင်ရွက်နိုင်ခဲ့ပါတယ်။ လွှတ်တော်ကိုယ်စားလှယ်များခင်ဗျား။ ဖွဲ့စည်းပုံအခြေခံဥပဒေပြင်ဆင်ရေး လုပ်ငန်းစဉ်အတွက် """"ပြည်ထောင်စုသမ္မတမြန်မာနိုင်ငံတော် ဖွဲ့စည်းပုံအခြေခံဥပဒေ(၂၀၀၈ ခုနှစ်) ပြင်ဆင်ရေးပူးပေါင်းကော်မတီ” ကို ဖွဲ့စည်းပြီး ကော်မတီအတွင်း ဆွေးနွေးဆောင်ရွက်လျက်ရှိပါတယ်။ အလားတူပဲ “ဖွဲ့စည်းပုံအခြေခံဥပဒေကို ဒုတိယအကြိမ်ပြင်ဆင်သည့် ဥပဒေမူကြမ်း လေ့လာစိစစ်ရေးပူးပေါင်းကော်မတီ”ရဲ့ အစီရင်ခံစာအပေါ် လွှတ်တော်ကိုယ်စားလှယ်များက ဆွေးနွေးခြင်းကိုလည်း ဆောင်ရွက်ထားပြီး ဖြစ်ပါတယ်။ ဖွဲ့စည်းပုံအခြေခံ ဥပဒေပြင်ဆင်ရေးအတွက် ကျန်ရှိတဲ့ လုပ်ငန်းစဉ်များကို (၁၂)ကြိမ်မြောက် ပုံမှန်အစည်းအဝေးမှာ ဆက်လက် ဆောင်ရွက်သွားကြရမှာ ဖြစ်ပါတယ်။ လွှတ်တော်ကိုယ်စားလှယ်များအနေနဲ့လည်း မိမိတို့နိုင်ငံကို ဒီမိုကရေစီဖက်ဒရယ်ပြည်ထောင်စုကြီး အဖြစ် တည်ဆောက်ဖို့ ကြိုးစားဆောင်ရွက်နေကြတဲ့ အခုလိုကာလမှာ နိုင်ငံတော်နဲ့ နိုင်ငံသားပြည်သူများ အတွက် မှန်ကန်တဲ့စေတနာနဲ့ ပူးပေါင်းပါဝင်ဆောင်ရွက်ကြဖို့ ပြောကြားလိုပါတယ်။ လွှတ်တော်ကိုယ်စားလှယ်များအားလုံး ကိုယ်ကျန်းမာ စိတ်ချမ်းသာစွာနဲ့ ပြည်သူ့အကျိုးစီးပွားကို ပြည်သူများနဲ့အတူ လက်တွဲညီညီ ဆောင်ရွက်နိုင်ကြပါစေကြောင်း ဆန္ဒပြု ရင်း နှုတ်ဆက်လိုက်ပါတယ်။ အားလုံးကို ကျေးဇူးတင်ပါတယ်။</speech>
</section>
</discussion>
<postface>
<title>ပြည်ထောင်စုလွှတ်တော် နာယက က အစည်းအဝေး (၁၆)ရက်မြောက်နေ့ အစီအစဉ်ပြီးဆုံးကြောင်းနှင့် ဒုတိယအကြိမ် ပြည်ထောင်စုလွှတ်တော် (၁၁)ကြိမ်မြောက် ပုံမှန်အစည်းအဝေး ပြီးမြောက်ကြောင်း</title>
<speech type="speaker">အစီအစဉ်(၁၁) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ယခု ဒုတိယအကြိမ် ပြည်ထောင်စုလွှတ်တော် (၁၁)ကြိမ်မြောက် ပုံမှန်အစည်းအဝေး (၁၆)ရက်မြောက်နေ့ကျင်းပ (၁၃၈၀ ခုနှစ်၊ တပေါင်းလဆန်း ၁၀ ရက်) ၂၀၁၉ ခုနှစ်၊ မတ်လ ၁၅ ရက် (သောကြာနေ့) မွန်းလွဲ ၁ နာရီ ၁၅ မိနစ် ဒုတိယအကြိမ် ပြည်ထောင်စုလွှတ်တော် (၁၁)ကြိမ်မြောက် ပုံမှန်အစည်းအဝေး အောင်မြင်စွာ ပြီးမြောက်ကြောင်း ကြေညာပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။ ဒုတိယအကြိမ် ပြည်ထောင်စုလွှတ်တော် (၁၁)ကြိမ်မြောက် ပုံမှန်အစည်းအဝေး (၁၆)ရက်မြောက် နေ့နှင့် ဒုတိယအကြိမ် ပြည်ထောင်စုလွှတ်တော် (၁၁)ကြိမ်မြောက် ပုံမှန်အစည်းအဝေးကို မွန်းလွဲ ၁၃:၁၅ နာရီတွင် အောင်မြင်စွာ ပြီးဆုံးပါသည်။</speech>
</postface>
</transcript>
</doc>
