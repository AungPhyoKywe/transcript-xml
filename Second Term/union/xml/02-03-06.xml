<doc>
<docinfo>
<docno>02-03-06.xml</docno>
<pdf>02-03-06.pdf</pdf>
<term value="02">ဒုတိယအကြိမ်</term>
<session value="03" />
<sittingday value="06" />
<legislature value="union">ပြည်ထောင်စုလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် တတိယပုံမှန်အစည်းအဝေး ဆဋ္ဌမနေ့မှတ်တမ်း</title>
<date value='07-12-2016'>၁၃၇၈ ခုနှစ်၊ နတ်တော်လဆန်း ၈ ရက် (၂၀၁၆ ခုနှစ်၊ ဒီဇင်ဘာလ ရ ရက်)(ဗုဒ္ဓဟူးနေ့</date>
</docinfo>
<transcript>
<preface>
<p>နေပြည်တော်ရှိ ပြည်ထောင်စုလွှတ်တော် အစည်းအဝေးခန်းမတွင် ဒုတိယအကြိမ် ပြည်ထောင်စု လွှတ်တော် တတိယပုံမှန်အစည်းအဝေး ဆဋ္ဌမနေ့ကို နံနက် ၁၀:ဝဝ နာရီင်ကျင်းပပါသည်။ ပြည်ထောင်စုလွှတ်တော် အစည်းအဝေးတွင် နာယကအဖြစ် အမျိုးသားလွှတ်တော် ဥက္ကဋ္ဌ မန်းဝင်းခိုင်သန်းက ဆောင်ရွက်ပြီး အခမ်းအနားမှူးအဖြစ် ပြည်ထောင်စုလွှတ်တော်ရုံး ညွှန်ကြားရေးမှူးချုပ် ဦးကျော်စိုးက ဆောင်ရွက်ပါသည်။</p>
<title>ပြည်ထောင်စုလွှတ်တော် နာယက နေရာယူခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် တတိယပုံမှန်အစည်းအဝေးရဲ့ ဆဋ္ဌမနေ့အစီအစဉ် စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="speaker">အားလုံးမင်္ဂလာပါ။</speech>
<speech type="mc">အားလုံး ထိုင်နိုင်ကြပါပြီခင်ဗျား။</speech>
<title>ပြည်ထောင်စုလွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်းကြေညာခြင်း</title>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယအကြိမ် ပြည်ထောင်စုလွှတ်တော် တတိယပုံမှန်အစည်းအဝေး ဆဋ္ဌမနေ့မှာ ပြည်ထောင်စုလွှတ်တော် ကိုယ်စားလှယ်များစိစစ်ရေးကော်မတီရဲ့ တင်ပြချက်အရ အစည်းအဝေးတက်ရောက်ခွင့်ရှိတဲ့ ပြည်ထောင်စု လွှတ်တော်ကိုယ်စားလှယ်ဦးရေ စုစုပေါင်း ၆၄ရ ဦးရှိပြီး ဒီကနေ့အစည်းအဝေးကို ၅၈၁ ဦး တက်ရောက်ပါတယ်။ တက်ရောက်ခွင့်ရှိတဲ့ ကိုယ်စားလှယ်ဦးရေ စုစုပေါင်းရဲ့ ၈၉.၈၀ ရာခိုင်နှုန်းရှိပြီး သုံးပုံတစ်ပုံထက်ကျော်လွန်တဲ့ အတွက် ပြည်ထောင်စုလွှတ်တော်ဆိုင်ရာ ဥပဒေပုဒ်မ ၂၀ နဲ့ နည်းဥပဒေ ၁၂ နည်းဥပဒေခွဲ(ခ)တို့အရ အစည်းအဝေး အထမြောက်ကြောင်းနဲ့ စတင်ကျင်းပကြောင်း ကြေညာပါတယ်။</speech>
<title>ပြည်ထောင်စုလွှတ်တော် ဆဋ္ဌမနေ့ အစည်းအဝေး အစီအစဉ်ကြေညာခြင်း</title>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျာ။ ဒုတိယအကြိမ် ပြည်ထောင်စု လွှတ်တော် တတိယပုံမှန်အစည်းအဝေး ဆဋ္ဌမနေ့အစီအစဉ်ကို လွှတ်တော်ကိုယ်စားလှယ်များထံ ဖြန့်ဝေ ထားတဲ့အတိုင်း ဆက်လက်ဆောင်ရွက်ပါမယ်။</speech>
<title>အစည်းအဝေးမတက်ရောက်နိုင်သော ပြည်ထောင်စုလွှတ်တော် ကိုယ်စားလှယ်များ ခွင့်ပန်ကြားခြင်းနှင့် အစည်းအဝေးတက်ရောက်မှု အခြေအနေကို မှတ်တမ်းတင်ခြင်း</title>
<speech type="speaker">အစီအစဉ်(၄) ဖြစ်ပါတယ်။ ဒီကနေ့အစည်းအဝေးကို မတက်ရောက်နိုင်တဲ့ ပြည်ထောင်စုလွှတ်တော် ကိုယ်စားလှယ်များအတွက် ပြည်ထောင်စုလွှတ်တော် ကိုယ်စားလှယ်များစိစစ်ရေး ကော်မတီက ခွင့်ပန်ကြားဖို့ ဖြစ်ပါတယ်။</speech>
<speech><mp id="1157">ဦးမင်းဦး(အတွင်းရေးမှူး၊ ကိုယ်စားလှယ်များစိစစ်ရေးကော်မတီ)</mp>လေးစားအပ်ပါတဲ့ ပြည်ထောင်စုလွှတ်တော် နာယကကြီးခင်ဗျား။ ယနေ့ကျင်းပပြုလုပ်တဲ့ ဒုတိယအကြိမ် ပြည်ထောင်စုလွှတ်တော် တတိယပုံမှန်အစည်းအဝေး ဆဋ္ဌမနေ့ ၇-၁၂-၂၀၁၆ ရက်နေ့မှာ အစည်းအဝေးသို့ တက်ရောက်နိုင်ခြင်းမရှိတဲ့ ပြည်ထောင်စုလွှတ်တော် ကိုယ်စားလှယ်များရဲ့ ကိုယ်စား ပဲခူးတိုင်းဒေသကြီး မဲဆန္ဒနယ်အမှတ်(၆)မှ အမျိုးသား လွှတ်တော်ကိုယ်စားလှယ်၊ ပြည်ထောင်စုလွှတ်တော် ကိုယ်စားလှယ်များစိစစ်ရေးကော်မတီ အတွင်းရေးမှူး ဖြစ်သူ ကျွန်တော် ဦးမင်းဦးက ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက် နိုင်ခြင်းမရှိတဲ့ ပြည်ထောင်စုလွှတ်တော်ကိုယ်စားလှယ်များမှာ - - ဦးဇုံတိန့် ချီဖွေ၊ - ဦးဂျီဖုန်ဆားရ် နောင်မွန်း၊ - ဦးအာမိုးဆီ ခေါင်လန်ဖူး၊ - ဦးစောတင်ဝင်း ကြာအင်းဆိပ်ကြီး၊ - ဦးမောင်မြင့် မင်းကင်း၊ - ဦးသက်နောင် လဟယ်၊ - ဦးအောင်ကျော်ဟိန်း တနင်္သာရီ၊ - ဒေါ်မြခွာညိုဦး ရွှေတောင်၊ - ဦးနေထက်ဝင်း ဆင်ပေါင်ဝဲ၊ - ဦးကျော်ကြီး(ခ) ဦးအုန်းခင် မင်းလှ၊ - ဦးသောင်းအေး ပျော်ဘွယ်၊ - ဒေါက်တာလှမိုး အောင်မြေသာစံ၊ - ဦးရည်မွန်(ခ) မောင်တင်သစ် ပုဗ္ဗသီရီ၊ - ဦးဖြိုးဇေယျာသော်(ခ) ဇေယျာသော် ကျောက်တော်၊ စစ်တွေ၊ သုံးခွ၊ ရန်ကင်း၊ ကျောက်တန်း၊ ကုန်းကြမ်း၊ လောက်ကိုင်၊ မိုင်းဖြတ်၊ - ဦးဦးထွန်းဝင်း - ဦးမောင်သိန်းခိုင် - ဒေါ်စုစုလွင် - ဒေါ်ဇင်မာအောင် - ဒေါ်အေးမြမြမျိုး - ဦးလီကျိန်းဖူ(ခ) ဦးမြင့်ဆွေ - ဦးလူတယ်ဟုန်(ခ) ဦးအောင်ရွှေ - ဦးလင်းဇော်ထွန်း - ဦးစိုင်းစန်သိန်း - ဦးစိုင်းဖိုးမြတ် - ဦးစိုင်းခတ္တိယ - ဒေါ်နန်းခမ်းအေး ဦးထွန်းအောင်(ခ) ဦးထွန်းထွန်းဟိန် ဦးမန်းညွန့်သိန်း - ဗိုလ်ချုပ်တောက်ထွန်း - ဗိုလ်မှူးချုပ်တင်စန်းနိုင် - ဗိုလ်မှူးကြီးအောင်သီဟ - ဗိုလ်မှူးစိန်ထွန်း - ဦးဂျေယောဂူ - ဦးမင်းဆွေနိုင် - ဦးကျော်သန်း - ဦးရယ်(ခ) ဦးမြင့်သန်းထွန်း - ဦးစောချစ်ဦး - ဦးစောမိုးမြင့်(ခ)ဆင်မြူရယ် - ဦးပူဂင်ကမ်းလျန် - ဒေါ်ကျိန်ငိုက်မန် - ဒေါ်ခင်ဆွေလွင် - ဦးရန်အောရ် နောင်ချို၊ ပန်းတနော်၊ တပ်မတော်သား၊ တပ်မတော်သား၊ တပ်မတော်သား၊ တပ်မတော်သား၊ ကချင်-၁၊ ကချင်-၆၊ ကယား -၈၊ ကယား-၁၊ ကရင်-၃၊ ကရင်-၁၊ ချင်း-၅။ ချင်း-၇၊ ချင်း-၉၊ ချင်း-၂၊ - ဦးတင်မောင်ဝင်း စစ်ကိုင်း -၁၀၊ - ဦးကိုကိုနိုင် စစ်ကိုင်း-၈၊ - ဦးညီညီထွေး(ခ) ဦးကိုကိုလေး စစ်ကိုင်း-၁၁၊ - ဦးဝင်းအောင် စစ်ကိုင်း-၃၊ - ဦးအောင်ဝင်း တနင်္သာရီ-၁၊ - ဒေါက်တာမိုးမြင့်အောင် - ဦးပြူးလွင် မကွေး-၁၂၊ - ဦးစိုးအောင် မန္တလေး-၁၁၊ - ဦးကျော်သီဟ မန္တလေး-၁၂၊ - ဒေါ်မြသီတာထွန်း မွန်-၅၊ - ဒေါက်တာဇော်လင်းထွဋ် မွန်-၉၊ - ဦးလှမြင့်သန်း(ခ) ဦးလှမြင့် မွန်-၁၁၊ - ဦးကျော်သန်း ရခိုင်-၁၀၊ - ဦးခင်မောင်လတ် ရခိုင်-၃၊ - ဒေါက်တာဌေးကြွယ် ရန်ကုန်-၁၊ - ဦးကျော်နိုင် ရန်ကုန်-၁၂၊ - ဒေါက်တာမြတ်ဉာဏစိုး ရန်ကုန်-၃၊ - ဦးဌေးဦး - ဦးစိုင်းဝမ်းလှိုင်းခမ်း ရှမ်း-၃၊ - ဦးကျော်နီနိုင် ရှမ်း-၁၁၊ - ဦးသိမ်းဆွေ ဧရာဝတီ-၁၀ နဲ့ - ဦးမောင်မောင်အုန်း ဧရာဝတီ-၅ တို့ဖြစ်ကြပါတယ်။ ယခင်က ခွင့်ပန်ကြားသဖြင့် လွှတ်တော်က ခွင့်ပြုထားသူ ၂ ဦး ရှိပြီး၊ ယနေ့ ခွင့်ပန်ကြားသူ ၆၄ ဦးဖြစ်တဲ့အတွက် စုစုပေါင်းခွင့်ပန်ကြားသူ ၆၆ ဦး ဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနဲ့ ယနေ့ခွင့်ပန်ကြားသူ ပြည်ထောင်စုလွှတ်တော်ကိုယ်စားလှယ် ၆၄ ဦးအား ခွင့်အဖြစ် သတ်မှတ် ခွင့်ပြုပေးနိုင်ပါရန် ပြည်ထောင်စုလွှတ်တော် နာယကကြီးအား လေးစားစွာ ပန်ကြားတင်ပြအပ်ပါတယ်ခင်ဗျား။</speech>
<speech type="speaker">ခွင့်ပန်ကြားသူအားလုံးကို ခွင့်ပြုပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် တတိယပုံမှန်အစည်းအဝေး ဆဋ္ဌမနေ့ကို တက်ရောက်ခွင့်ရှိတဲ့ လွှတ်တော်ကိုယ်စားလှယ် ၆၄ရ ဦး၊ ယခင်က ခွင့်ပြုထားသူ ၂ ဦး၊ ယနေ့ခွင့်ပန်ကြား၍ ခွင့်ပြုထားသူ ၆၄ ဦး ဖြစ်တဲ့အတွက် ခွင့်ပြုထားသူ စုစုပေါင်း ၆၆ ဦး ဖြစ်ပြီး ခွင့်မဲ့ပျက်ကွက်သူမရှိပါ။ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေ တင်ပြချက်ကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">ပြည်ထောင်စုလွှတ်တော်က သဘောတူတဲ့အတွက် လွှတ်တော်ကိုယ်စားလှယ်များ အစည်းအဝေးတက်ရောက်မှုအခြေအနေကို ပြည်ထောင်စုလွှတ်တော်ဆိုင်ရာ နည်းဥပဒေ ၄ နည်းဥပဒေခွဲ(ခ) အရ အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value="Bill">
<bill>
<title>ပြည်ထောင်စုလွှတ်တော်က အတည်ပြုသည်ဟု မှတ်ယူရမည့် နိုင်ငံ့ဝန်ထမ်းဥပဒေကို ပြင်ဆင်သည့် ဥပဒေကြမ်းကို လွှတ်တော်က မှတ်တမ်းတင်ခြင်း</title>
<speech type="speaker">အစီအစဉ်(၅) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံ့ ဝန်ထမ်းဥပဒေကို ပြင်ဆင်သည့်ဥပဒေကြမ်းကို အမျိုးသားလွှတ်တော်မှာ စတင်ဆွေးနွေးခဲ့ပြီး ပြင်ဆင် အတည်ပြုချက်များဖြင့် ၂၀-၉-၂၀၁၆ ရက်တွင် ပြည်သူ့လွှတ်တော်သို့ ပေးပို့ခဲ့ပါတယ်။ ပြည်သူ့လွှတ်တော်က အမျိုးသားလွှတ်တော်ရဲ့ ပြင်ဆင်အတည်ပြုချက်များအတိုင်း သဘောတူပါကြောင်း ၆-၁၀-၂၀၁၆ ရက်မှာ အမျိုးသားလွှတ်တော်သို့ ပြန်လည်ပေးပို့ခဲ့မှုအရ လွှတ်တော်နှစ်ရပ်သဘောတူညီတဲ့ ဥပဒေကြမ်းအဖြစ် ၁-၁၂-၂၀၁၆ ရက်မှာ ပြည်ထောင်စုလွှတ်တော်သို့ ပေးပို့ထားပါတယ်။ အဆိုပါ အမျိုးသားလွှတ်တော်နဲ့ ပြည်သူ့လွှတ်တော်တို့က အတည်ပြုပြီးဖြစ်တဲ့ နိုင်ငံ့ဝန်ထမ်းဥပဒေကို ပြင်ဆင်သည့်ဥပဒေကြမ်းကို နိုင်ငံတော်သမ္မတ လက်မှတ်ရေးထိုးထုတ်ပြန်နိုင်ဖို့အတွက် ၂-၁၂-၂၀၁၆ ရက်တွင် ပေးပို့ထားပြီးဖြစ်ပါကြောင်းနဲ့ အထက်ပါဥပဒေကြမ်းကို ပြည်ထောင်စုလွှတ်တော်ဆိုင်ရာ နည်းဥပဒေ ၈၁ အရ ပြည်ထောင်စုလွှတ်တော်က အတည်ပြုသည်ဟုမှတ်ယူ၍ မှတ်တမ်းတင်ကြောင်း ကြေညာပါတယ်။</speech>
</bill>
</section>
<section value="Motion">
<motion>
<title>နိုင်ငံတော်သမ္မတထံမှ ပေးပို့ထားသော ဆောက်လုပ်ရေးဝန်ကြီးဌာနအတွက် ပဲခူးမြစ်ကူးတံတား (သန်လျင်တံတားအမှတ်-၃) စီမံကိန်းဆောင်ရွက်ရန် ဂျပန်နိုင်ငံ အပြည်ပြည်ဆိုင်ရာပူးပေါင်း ဆောင်ရွက်ရေး အေဂျင်စီထံမှ ဂျပန်ယန်း ၃၁.၀၅၁ ဘီလီယံ ချေးယူရေးကိစ္စနှင့်စပ်လျဉ်း၍ သက်ဆိုင်ရာ ပြည်ထောင်စုအဆင့် အဖွဲ့အစည်းဝင်များက ပြန်လည်ရှင်းလင်း ဆွေးနွေးခြင်းနှင့် လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၆) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံတော် သမ္မတထံမှ သဝဏ်လွှာပေးပို့ထားတဲ့ ဆောက်လုပ်ရေးဝန်ကြီးဌာနအတွက် ပဲခူးမြစ်ကူးတံတား (သန်လျင် တံတားအမှတ်-၃) တည်ဆောက်ရေးစီမံကိန်း ဆောင်ရွက်ရန် ဂျပန်နိုင်ငံ အပြည်ပြည်ဆိုင်ရာပူးပေါင်း ဆောင်ရွက်ရေး အေဂျင်စီထံမှ ဂျပန်ယန်း ၃၁.၀၅၁ ဘီလီယံ ချေးယူရေးနဲ့စပ်လျဉ်းပြီး လွှတ်တော် ကိုယ်စားလှယ်များရဲ့ ဆွေးနွေးခြင်းအစီအစဉ်ကို ၂၂-၁၁-၂၀၁၆ ရက်တွင် ကျင်းပပြုလုပ်တဲ့ ပြည်ထောင်စု လွှတ်တော် တတိယပုံမှန်အစည်းအဝေး စတုတ္ထနေ့မှာ ဆောင်ရွက်ခဲ့ပြီး ဖြစ်ပါတယ်။ (ယခုလွှတ်တော်ကိုယ်စားလှယ်များရဲ့ ဆွေးနွေးချက်များအပေါ် သက်ဆိုင်ရာ ပြည်ထောင်စုအဆင့် အဖွဲ့အစည်းဝင်များက ပြန်လည်ရှင်းလင်းဆွေးနွေးဖို့ဖြစ်ပါတယ်။ ဦးစွာ ဆောက်လုပ်ရေးဝန်ကြီးဌာနက ပြန်လည်ရှင်းလင်းဆွေးနွေးဖို့ဖြစ်ပါတယ်။</speech>
<speech><agency id="14">ဦးဝင်းခိုင်(ပြည်ထောင်စုဝန်ကြီး၊ ဆောက်လုပ်ရေးဝန်ကြီးဌာန)</agency>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များနှင့် ဖိတ်ကြား ထားသော ဧည့်သည်တော်များအားလုံး မင်္ဂလာအပေါင်းနဲ့ ပြည့်စုံကြပါစေလို့ ကျွန်တော့အနေနဲ့ ဆုမွန် ကောင်းတောင်းအပ်ပါတယ်။ ကျွန်တော်ကတော့ ဆောက်လုပ်ရေးဝန်ကြီးဌာန ပြည်ထောင်စုဝန်ကြီး ဦးဝင်းခိုင် ဖြစ်ပါတယ်။ ကျွန်တော့အနေနဲ့ ရန်ကုန်တိုင်းဒေသကြီး၊ သာကေတမြို့နယ်နှင့် သန်လျင်မြို့နယ်ကို ဆက်သွယ် တည်ဆောက်မယ့် ပဲခူးမြစ်ကူးတံတား(သန်လျင်တံတားအမှတ်-၃) တည်ဆောက်ရေးစီမံကိန်းအတွက် ဂျပန်နိုင်ငံ JICA ODA Loan ရယူရန်ကိစ္စအပေါ် လွှတ်တော်ကိုယ်စားလှယ် (၃)ဦးမှ ဆွေးနွေးခဲ့တဲ့ အချက်အလက်များနှင့် စပ်လျဉ်းပြီးတော့ ရှင်းလင်းတင်ပြသွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျား။ Power Point ဖြင့် ရှင်းလင်းတင်ပြခွင့်ပြုပါရန် တင်ပြအပ် ပါတယ်။ ရန်ကုန်တိုင်းဒေသကြီး၊ဒဂုံမဲဆန္ဒနယ်မှ ပြည်ထောင်စုလွှတ်တော်ကိုယ်စားလှယ် ဒေါက်တာသက်သက်ခိုင်၊ မင်္ဂလာဒုံမဲဆန္ဒနယ်မှ ဦးအောင်လှိုင်ဝင်း၊ ကျိုက်လတ်မဲဆန္ဒနယ်မှ ဦးရန်လင်းတို့က ပဲခူးမြစ်ကူးတံတား (သန်လျင်တံတားအမှတ်-၃) တည်ဆောက်ရေးစီမံကိန်း အကောင်အထည်ဖော်ရေးအတွက် ဂျပန်နိုင်ငံ အပြည်ပြည်ဆိုင်ရာပူးပေါင်းဆောင်ရွက်ရေးအေဂျင်စီထံမှ ဂျပန်ယန်း ၃၁.၀၅၁ ဘီလီယံ ချေးယူရန်ကိစ္စ အား ထောက်ခံဆွေးနွေးသွားတဲ့အတွက် အထူးပဲကျေးဇူးတင်ရှိပါတယ်။ ပထမဦးစွာ ဒဂုံမဲဆန္ဒနယ်မှ လွှတ်တော်ကိုယ်စားလှယ် ဒေါက်တာသက်သက်ခိုင် ဆွေးနွေးသွားတဲ့ ပြည်ထောင်စုရဲ့ ဖွံ့ဖြိုးရေးစီမံကိန်းကြီးများကို ပုဂ္ဂလိကကဏ္ဍမှ ပူးပေါင်းပါဝင်ပြီး Public Private Partnership အကောင်အထည်ဖော်ဖို့ အကြံပြုချက်ဟာ နိုင်ငံတော်ရေရှည်ဖွံ့ဖြိုးတိုးတက်စေဖို့ အထူး ကောင်းမွန်တဲ့အချက် ဖြစ်ပါတယ်။ နိုင်ငံတော်ရဲ့ လိုငွေနဲ့ ဂျီဒီပီအချိုးကိုလည်း လျှော့ချနိုင်မှာဖြစ်ပါတယ်။ ဆောက်လုပ်ရေးဝန်ကြီးဌာနအနေနဲ့လမ်းမကြီးများကို PPP စနစ်ဖြင့် ၁၉၉၆ ခုနှစ်ကစပြီးတော့ အကောင်အထည်ဖော်ဆောင်ရွက်ခဲ့ရာမှာ ယနေ့အထိ ကုမ္ပဏီပေါင်း ၂၆ ခု ကနေပြီးတော့ လမ်း ၆၄ လမ်းကို အကောင်အထည်ဖော် ဆောင်ရွက်လျက်ရှိပါတယ်။ ဒီလိုဆောင်ရွက်ခြင်းဖြင့်လည်း လမ်းမကြီးများ တည်ဆောက်ခြင်း၊ ပြင်ဆင်ထိန်းသိမ်းခြင်းစရိတ်များကို နိုင်ငံတော်ဘဏ္ဍာငွေ ကနေပြီးတော့ ကျခံရခြင်း မရှိတော့ဘဲနဲ့ နိုင်ငံတော်အတွက် အခွန်ဘဏ္ဍာများ ရရှိလျက်ရှိပါတယ်။ ဆောက်လုပ်ရေးဝန်ကြီးဌာနအနေနဲ့ လမ်းမကြီးများဖွံ့ဖြိုးတိုးတက်စေရေးအတွက် ပုဂ္ဂလိကကဏ္ဍ ပူးပေါင်းပါဝင်ဖို့ အမြဲတံခါးဖွင့် ကြိုဆိုလျက် ရှိပါတယ်။ နိုင်ငံခြားချေးငွေဖြင့် တည်ဆောက်မယ့်လမ်း၊ တံတားစီမံကိန်းကြီးများမှာလည်း နိုင်ငံခြားမှ အဓိက ကန်ထရိုက်တာများအပြင် ပြည်တွင်းမှကုမ္ပဏီများကလည်း ထပ်ဆင့်ကန်ထရိုက်အဖြစ် ပါဝင်ဆောင်ရွက် သွားမှာဖြစ်တဲ့အတွက် နိုင်ငံတွင်းသို့ ဝင်ငွေများ စီးဝင်လာမှာဖြစ်တဲ့အပြင် ပြည်တွင်းကုမ္ပဏီများအနေဖြင့် လည်း ခေတ်မီနည်းပညာများနှင့် အတွေ့အကြုံများ ရရှိလာမှာဖြစ်ပါတယ်။ ကိုယ်စားလှယ်တော်ကြီးရဲ့ Government Procurement Reform စတင်ဆောင်ရွက်ဖို့ အကြံပြု ချက်နဲ့ပတ်သက်ပြီးတော့ ပြည်ထောင်စုအစိုးရအနေနဲ့ ၉-၁-၂၀၁၄ နေ့ရက်စွဲဖြင့် တင်ဒါစနစ်ဖြင့် ပစ္စည်း ဝယ်ယူရေးလမ်းညွှန်ကို ထုတ်ပြန်ထားပြီး ဖြစ်ပါတယ်။ အဲဒီလမ်းညွှန်ချက်ကို ၂၀၁၄ ခုနှစ်၊ မတ်လအတွင်းမှာ World Bank မှ ကျွမ်းကျင်ပညာရှင်များနဲ့ ပြန်လည်ဆွေးနွေးပြီးတော့ အကြံပြုချက်များဖြင့် International Procurement Guide Line ဖြစ်စေရေး ပြန်လည်ပြင်ဆင်ဖြည့်စွက်ပြီးတော့ ပြည်ထောင်စုအစိုးရအဖွဲ့ရဲ့ ခွင့်ပြုချက်ရယူပြီးတော့ ၂၀၁၆ ခုနှစ်၊ စက်တင်ဘာလ ၆ ရက်နေ့မှာ ပြန်လည်ထုတ်ပြန်ထားပြီးလည်း ဖြစ်ပါတယ်။ ဆက်လက်ပြီးတော့ ရန်ကုန်တိုင်းဒေသကြီး မင်္ဂလာဒုံမဲဆန္ဒနယ် ဦးအောင်လှိုင်ဝင်းရဲ့ ဆွေးနွေးချက် များကို ရှင်းလင်းတင်ပြသွားမှာ ဖြစ်ပါတယ်။ ကိုယ်စားလှယ်ကြီးရဲ့ ချေးငွေတွေ ဘယ်လိုပြန်ဆပ်ပေးမလဲ။ ဒီတံတားကို တိုက်ရိုက်သုံးစွဲသူများကသာ ပေးဆပ်သင့်ကြောင်း၊ တံတားရဲ့အကျိုးကျေးဇူးကိုမရတဲ့ ပြည်နယ်/ တိုင်းဒေသမှပြည်သူများ ပေးဆပ်ရရင် သဘာဝမကျကြောင်း၊ ကျန်တဲ့ပြည်နယ်နဲ့ တိုင်းအတွက် ဘယ်လိုစီစဉ် ဆောင်ရွက်ထားသလဲ၊ နောက်ရလာတဲ့ ချေးငွေတွေအပေါ်မှာ တိုင်းရင်းသား ညီအစ်ကိုမောင်နှမများ အတွက် ဘယ်လိုမျှမျှတတ စီစဉ်ဆောင်ရွက်ထားတယ်ဆိုတဲ့ ဆွေးနွေးချက်ကို ရှင်းလင်းတင်ပြသွားမှာ ဖြစ်ပါတယ်။ ပဲခူးမြစ်ကူးတံတား(သန်လျင်တံတားအမှတ်-၃) တည်ဆောက်ပြီးစီးသွားမယ်ဆိုရင် တံတားဖြတ်သန်းခ ကို သတ်မှတ်နှုန်းအတိုင်း ကောက်ခံပါက နိုင်ငံတော် Revenue သို့ ပေးသွင်းသွားနိုင်မှာ ဖြစ်တဲ့အတွက် နိုင်ငံတော်ရဲ့ ဝင်ငွေစာရင်းမှာ နှစ်စဉ်ရရှိသွားမှာဖြစ်သလို တံတားပေါ်ဖြတ်သန်းချိန် တစ်နာရီကျော်ခန့် သက်သာသွား၍ ပြည်သူတို့ စီးပွားရေးနှင့် လုပ်ငန်းဝင်ငွေတိုးတက်မှု (Travelling Time Cost)နှင့် ယာဉ်များအတွက် အထွေထွေကုန်ကျစရိတ် (Vehicle Operation Cost) သက်သာခြင်း အကျိုးကျေးဇူးများ ရရှိလာမှာဖြစ်ပါတယ်။ တံတားကြီးကို ၂၀၂၂ ခုနှစ်မှာ တည်ဆောက်ပြီးစီးမှာဖြစ်ပြီးတော့ အသုံးပြုနိုင်မှာ ဖြစ်ပါတယ်။ ချေးငွေပြန်ဆပ်ရန် ဆိုင်းငံ့ကာလ (Grace Period)ဟာ (၁၀)နှစ် ဖြစ်တဲ့အတွက် ၂၀၁၂ ခုနှစ် မှစပြီးတော့ ချေးငွေကို နှစ်(၃၀) အရစ်ကျပေးဆပ်ရမှာဖြစ်ပြီးတော့ ၂၀၆၂ ခုနှစ်အတွင်း နိုင်ငံတော်မှ အရစ်ကျပြန်လည်ပေးဆပ်သွားမှာ ဖြစ်ပါတယ်။ စီးပွားရေးတွက်ချက်မှုများအရ နိုင်ငံတော်နှင့် ဒေသတွင်း ပြည်သူများရဲ့ စီးပွားရေး၊ လူမှုရေး၊ ကျန်းမာရေး၊ ပညာရေးကဏ္ဍအားလုံးကို အကျိုးရှိစေမှာ ဖြစ်ပါတယ်။ ဒါကြောင့် ဒီတံတားကြီးအတွက်ချေးငွေများကို တိုင်းရင်းသားပြည်သူများရဲ့ ကိုယ်စား တံတားအသုံးပြု သူများထံမှ ကောက်ခံရငွေများဖြင့် အဓိက ပြန်လည်ပေးဆပ်သွားမှာဖြစ်ကြောင်း တင်ပြအပ်ပါတယ်။ တံတားကြီးတည်ဆောက်ရတဲ့ အကြောင်းရင်းဟာဆိုရင် အထူးစီးပွားရေးဇုန်နဲ့ ဆက်စပ်ပြီး ဖြစ်ပေါ်လာခြင်း ဖြစ်ပါတယ်။ သီလဝါအထူးစီးပွားရေးဇုန်ဟာဆိုရင် ပြည်ထောင်စုသမ္မတမြန်မာနိုင်ငံတော် စီးပွားရေးဖွံ့ဖြိုးတိုးတက်မှုအတွက် အဓိကကျတဲ့ စီမံကိန်းလည်း ဖြစ်ပါတယ်။ ရန်ကုန်တိုင်းဒေသကြီး တစ်ခုတည်းသာမက နိုင်ငံတော်ဖွံ့ဖြိုးတိုးတက်မှုအတွက် တည်ဆောက်ခြင်းဖြစ်ပြီးတော့ နိုင်ငံတော်တစ်ဝန်း တိုင်းရင်းသား ညီအစ်ကိုမောင်နှမအားလုံးအတွက် အသီးအပွင့်များ ခံစားရရှိမှာ ဖြစ်ပါတယ်။ ကျွန်တော်တို့နိုင်ငံရဲ့ စီးပွားရေးဟာဆိုရင် ဒေသတွင်းနိုင်ငံများနဲ့ ဆက်စပ်ဆောင်ရွက်နိုင်မှုအပေါ် များစွာမူတည်နေပါကြောင်း တင်ပြလိုပါတယ်။ သီလဝါအထူးစီးပွားရေးဇုန်ကနေပြီးတော့ အရှေ့-အနောက် စီးပွားရေးစင်္ကြံလမ်းမကြီးကနေတစ်ဆင့် အာဆီယံနိုင်ငံများသို့ တိုက်ရိုက်ကူးသန်းသွားလာနိုင်မှာဖြစ်တဲ့ အတွက် ဒီတံတားကြီးဟာ နိုင်ငံတော်ဖွံ့ဖြိုးတိုးတက်မှုအတွက် အရေးပါမှာဖြစ်ပါတယ်။ နိုင်ငံတော်အနေနဲ့ သီလဝါအထူးစီးပွားရေးဇုန်၊ ထားဝယ်အထူးစီးပွားရေးဇုန်နှင့် ကျောက်ဖြူအထူးစီးပွားရေးဇုန်တို့ကို စီမံ ဆောင်ရွက်တဲ့နေရာမှာ သီလဝါအထူးစီးပွားရေးဇုန်ဟာဆိုရင် ပထမဦးဆုံး ဆောင်ရွက်မှာဖြစ်တဲ့အတွက် လုပ်ငန်းများ အဆင်ပြေချောမွေ့စေဖို့ အရေးကြီးပါတယ်။ သီလဝါအထူးစီးပွားရေးဇုန် ချောမွေ့စွာ လည်ပတ် နိုင်ရေးအတွက် ဒီသန်လျင်တံတားအမှတ်(၃) တည်ဆောက်ရန် မဖြစ်မနေလိုအပ်ပါကြောင်းနဲ့ ဒီစီမံကိန်းဟာ ဆိုရင် မြန်မာနိုင်ငံရဲ့ တိုင်းရင်းသားပြည်သူအားလုံးအတွက် အကျိုးဖြစ်ထွန်းစေမှာဖြစ်ကြောင်း တင်ပြလို ပါတယ်။ ပြည်ထောင်စုအစိုးရအနေဖြင့် တစ်နိုင်ငံလုံးကွာဟမှုမရှိဘဲ ဖွံ့ဖြိုးတိုးတက်အောင် ချေးငွေများကို တိုင်းရင်းသားပြည်သူများ မျှမျှတတ ခံစားနိုင်အောင် ဆောင်ရွက်လျက်ရှိရာတွင် ချင်းပြည်နယ်၊ ရခိုင် ပြည်နယ်၊ ရှမ်းပြည်နယ်၊ ကယားပြည်နယ်၊ မွန်ပြည်နယ်၊ စစ်ကိုင်းတိုင်းဒေသကြီး၊ ဧရာဝတီတိုင်းဒေသကြီး၊ မန္တလေးတိုင်းဒေသကြီး၊ ပဲခူးတိုင်းဒေသကြီး စသည့်တိုင်းဒေသကြီး၊ ပြည်နယ်အသီးသီးမှာ ဂျပန် ODA ချေးငွေ ဂျပန်ယန်း ၉,၆၄၀.၃၂ သန်းဖြင့် လမ်းအဆင့်မြှင့်တင်မှုလုပ်ငန်းများကို ၂၀၁၄-၂၀၁၅ ခုနှစ်မှ စတင်ပြီးတော့ (MYP-1) Phase-1 အနေဖြင့် ဆောင်ရွက်ခဲ့ပါတယ်။ ဒါ့အပြင် ကချင်ပြည်နယ်၊ မြစ်ကြီးနားဆွမ်ပရာဘွမ်-ပူတာအိုလမ်း အဆင့်မြှင့်တင်ရေးလုပ်ငန်းများအတွက် အိန္ဒိယချေးငွေ အမေရိကန်ဒေါ်လာ ၁၂၀ သန်း ရရှိရေး ဆောင်ရွက်လျက်ရှိပါတယ်။ ရခိုင်ပြည်နယ်၊ မောင်တော-အငူမော်-အလယ်သံကျော်လမ်းကို အဆင့်မြှင့်တင်ဖို့ အိန္ဒိယချေးငွေအမေရိကန်ဒေါ်လာ သန်း ၂၀ ရရှိအောင် ဆောင်ရွက်လျက်ရှိပါတယ်။ ရခိုင်ပြည်နယ်၊ ငသိုင်းချောင်း-ဂွလမ်းနဲ့ သံတွဲ-ဂ္ဂလမ်း၊ ချင်းပြည်နယ်၊ ကလေး-ဖလမ်း-ဟားခါးနဲ့ ဟားခါး-ဂန့်ဂေါလမ်းတွေကို အဆင့်မြှင့်တင်ဖို့အတွက် ပြည်ထောင်စုလွှတ်တော်က အတည်ပြုပြီးဖြစ်သော World Bank ချေးငွေ အမေရိကန်ဒေါ်လာ ၁၀၅ သန်းဖြင့် ဆောင်ရွက်ရန် စီစဉ်လျက်ရှိပါတယ်။ ဒါ့အပြင် ဧရာဝတီတိုင်းဒေသကြီး၊ မအူပင်-ကျိုက်လတ်-ဖျာပုံလမ်း အဆင့်မြှင့်တင်ရေးလုပ်ငန်းများအတွက် ADB ချေးငွေ အမေရိကန်ဒေါ်လာသန်း ၈၀ ဖြင့် ဆောင်ရွက်လျက်ရှိပါတယ်။ ကရင်ပြည်နယ်၊ အိန္ဒု-ကော့ကရိတ်လမ်း အဆင့်မြှင့်တင်ရေးလုပ်ငန်းအတွက် ADB ချေးငွေ အမေရိကန်ဒေါ်လာ သန်း ၁၂၃ နဲ့ ဆောင်ရွက်လျှက်ရှိပါတယ်။ အလားတူ ကရင်ပြည်နယ်၊ ရှမ်းပြည်နယ်၊ စစ်ကိုင်းတိုင်းဒေသကြီး၊ ပဲခူးတိုင်းဒေသကြီး၊ မကွေးတိုင်းဒေသကြီးနှင့် ဧရာဝတီတိုင်းဒေသကြီး အတွင်း မှာလည်း လမ်း/တံတား ၊ လျှပ်စစ်ဓာတ်အားနှင့် ရေပေးဝေရေး အခြေခံအဆောက်အဦများ ဖွံ့ဖြိုးတိုးတက်ရေး အတွက် ဆင်းရဲမှုလျှော့ချရေးဆိုင်ရာ ဒေသတွင်းဖွံ့ဖြိုးမှုစီမံကိန်း(MYP-2) Phase-2 အရ လမ်းလုပ်ငန်းများ အတွက် ချေးငွေဂျပန်ယန်း ၁၀,၅၀ရ သန်းဖြင့် နိုင်ငံ၏ကျေးလက်ဒေသများတွင် လူမှုစီးပွားအခြေခံ အဆောက်အဦများ ဖွံ့ဖြိုးတိုးတက်စေရေးနှင့် ဆင်းရဲမှုလျှော့ချရေးအတွက် ဆောင်ရွက်လျက်ရှိပါကြောင်း ရှင်းလင်းတင်ပြအပ်ပါတယ်။ လေးစားအပ်ပါသော နာယကကြီးခင်ဗျား။ ဆောက်လုပ်ရေးဝန်ကြီးဌာနအနေနဲ့ ပြည်ထောင်စု တစ်ဝန်းလုံးကို တစ်ပြေးညီ လမ်းပန်းဆက်သွယ်မှုကဏ္ဍဖွံ့ဖြိုးစေရန်အတွက် ကိုရီးယားနိုင်ငံ အကူအညီ ဖြင့် Arterial Road Network Master Plan အား ရေးဆွဲထားပြီးဖြစ်ပါတယ်။ အဲဒီ မြန်မာနိုင်ငံတစ်ဝန်းလုံး လွှမ်းခြုံတဲ့ Master Plan မှာ Express – way အနေဖြင့် တောင်-မြောက် ၅ လမ်းနှင့် အရှေ့-အနောက် ရ လမ်း စီမံထားပြီးတော့ စုစုပေါင်း ၁၂ လမ်း ရှိပါတယ်။ လက်ရှိအနေဖြင့် ကျွန်တော်တို့နိုင်ငံမှာ Expressway တောင်-မြောက် ၁ လမ်းပဲ ရှိပါသေးတယ်။ အရှေ့အာရှနိုင်ငံများရဲ့ ဖွံ့ဖြိုးမှုကိုလေ့လာတဲ့အခါ သုတေသနပြုလုပ်ချက်များအရ အဓိက လမ်းမကြီးများပေါ်မှာ ငွေ ၁ ကျပ် ရင်းမယ်ဆိုရင် စီးပွားရေး ၄ ဆ မြင့်တက်လာကြောင်း စိစစ်တွေ့ရှိရ ပါတယ်။ နိုင်ငံအတွင်းမှာ ယာဉ်ကြောပိတ်ဆို့မှု လျှော့ချနိုင်တဲ့ အမြန်လမ်းမကြီးတွေ တည်ဆောက်နိုင်မှသာ ကုန်ဈေးနှုန်းများကျဆင်းပြီး ကုန်စည်စီးဆင်းမှု မြန်ဆန်မှန်ကန်လာမှာ ဖြစ်ပါတယ်။ ပြည်ထောင်စုကြီး ဖွံ့ဖြိုးတိုးတက်စေရေးအတွက် လမ်း/တံတားကဏ္ဍ ဖွံ့ဖြိုးတိုးတက်ရေးဟာ အဓိကလိုအပ်ချက်ဖြစ်တဲ့အတွက် တင်ပြရခြင်းဖြစ်ပါတယ်။ ဆက်လက်ပြီးတော့ ကျိုက်လတ်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးရန်လင်းရဲ့ အကြံပြုဆွေးနွေးချက်ကို ရှင်းလင်းတင်ပြသွားမှာ ဖြစ်ပါတယ်။ ရန်ကုန်-သန်လျင်တံတားအမှတ်(၁)ဟာ တရုတ်ပြည်သူ့သမ္မတနိုင်ငံရဲ့ အကူအညီနဲ့ ၁၉၈၄ ခုနှစ်က တည်ဆောက်ခဲ့ပြီးတော့ လွန်ခဲ့တဲ့နှစ် ၃၀ ခန့်က ယာဉ်သွားလာမှုအခြေအနေနဲ့ ယာဉ်စီးရေအရ နှစ်နိုင်ငံညှိနှိုင်းဆွေးနွေးခဲ့ပြီးတော့ မီးရထားလမ်းက သံပေါင်အလယ်တွင်ထည့်သွင်းထားပြီး ဘေးတစ်ဘက်တစ်ချက်မှာဆိုရင် တစ်လမ်းသွားကားလမ်းများဖြင့် တည်ဆောက်ထားခြင်း ဖြစ်ပါတယ်။ ယာဉ်တစ်စီးချင်းခံနိုင်ဝန် ၃၆ တန်ခွင့်ပြုထားခြင်းဖြစ်ပြီးတော့ သံပေါင်တံတားရဲ့ သဘာဝနှင့် အစွန်းထွက်ကားလမ်းအခြေအနေများကြောင့် လှုပ်ရှားမှုရှိခြင်းဖြစ်ပါတယ်။ တံတားထိန်းသိမ်းခြင်းကို မြန်မာ့မီးရထားမှ တာဝန်ယူထားပြီးတော့ လိုအပ်ပါက ကြံ့ခိုင်မှုအခြေအနေကို ဆောက်လုပ်ရေးဝန်ကြီးဌာနက ပညာရှင်များနှင့် ပူးပေါင်းစစ်ဆေးပေးလျက်ရှိပါတယ်။ ကိုယ်စားလှယ်ကြီးဆွေးနွေးသွားသလိုပဲ သန်လျင်တံတားကို ဖြတ်သန်းအသုံးပြုတဲ့ မော်တော်ယာဉ် ဟာ နှစ် ၃၀ အတွင်း တိုးတက်များပြားလာမှုကြောင့် AADT တစ်နေ့ပျမ်းမျှယာဉ်စီးရေ ၅၀၀၀ အတွက် အနည်းဆုံး နှစ်လမ်းသွားတည်ဆောက်ရန် လိုအပ်နေပြီးတော့ နှစ်အနည်းငယ်အတွင်း အကောင်အထည်ဖော် ဆောင်ရွက်ရမယ့် အနာဂတ်ရန်ကုန်မြို့သစ် တည်ဆောက်ရေးစီမံကိန်းများနှင့် သီလဝါအထူးစီးပွားရေးဇုန်၊ သီလဝါပင်လယ်ဆိပ်ကမ်းများနှင့် လိုက်လျောညီထွေဖြစ်အောင် တံတားသစ်တစ်စင်း တည်ဆောက်ရန် မဖြစ်မနေ လိုအပ်လျက်ရှိပါတယ်။ ဒီလိုတံတားသစ်တည်ဆောက်ရာမှာလည်း မော်တော်ကားလမ်း ၄ လမ်းသွား တံတားအဖြစ် ပုံစံထုတ် တည်ဆောက်ဖို့စီမံချက်ချကာ ခံနိုင်ဝန် ၇၅ တန်အထိ တိုးမြှင့်သွားမှာဖြစ်ပါတယ်။ တံတားရဲ့ အူကြောင်း ကိုလည်း ပဲခူးမြစ်ရဲ့ ရေလမ်းကြောင်း၊ ကြမ်းပြင်အနေအထားနှစ်ဘက် ဆက်စပ်လမ်းများနှင့် အကိုက်ညီဆုံး ဖြစ်တဲ့ အူကြောင်းကို နယ်ပယ်အသီးသီးက ပညာရှင်များ၊ နိုင်ငံခြားမှကျွမ်းကျင်ပုဂ္ဂိုလ်များနှင့် ပေါင်းစပ် လေ့လာပြီးတော့ သဘာဝပတ်ဝန်းကျင်နဲ့ လူမှုထိခိုက်မှုအနည်းဆုံးဖြစ်စေရန် ESIA များကို နိုင်ငံတကာ စံချိန်စံညွှန်းများနဲ့ စစ်တမ်းကောက်ယူပြီးတော့ ဆောင်ရွက်သွားမှာဖြစ်ပါတယ်။ ထိခိုက်မှုရှိတဲ့ ပြည်သူတွေ အတွက်လည်း ထောက်ပံ့ပေးဖို့အတွက် ရန်ကုန်တိုင်းဒေသကြီးအစိုးရရဲ့ အဆုံးအဖြတ်နဲ့ ဆောင်ရွက်ပေး သွားမှာဖြစ်ကြောင်း ရှင်းလင်းတင်ပြအပ်ပါတယ်။ ပဲခူးမြစ်ကြောင်းဟာလည်း ရေလမ်းကြောင်းထိခိုက်မှုအနေအထား၊ မတည်ဆောက်မီ၊ တည်ဆောက်ဆဲ။ တည်ဆောက်ပြီး အခြေအနေများကို ပို့ဆောင်ရေးနဲ့ ဆက်သွယ်ရေးဝန်ကြီးဌာန၊ ရေအရင်းအမြစ်နဲ့ မြစ်ချောင်းများ ဖွံ့ဖြိုးတိုးတက်ရေးဦးစီးဌာန၊ မြန်မာ့ဆိပ်ကမ်းအာဏာပိုင်မှ ဘာသာရပ်အလိုက် ကျွမ်းကျင် ပညာရှင်များနှင့် ဂျပန်ပညာရှင်များက ကွင်းဆင်းလေ့လာ ဆောင်ရွက်လျက်ရှိပါကြောင်း ရှင်းလင်းတင်ပြ အပ်ပါတယ်။ လေးစားအပ်ပါသော နာယကကြီးခင်ဗျား။ နိုင်ငံတော်တစ်ဝန်းလုံး စီးပွားရေးဖွံ့ဖြိုးတိုးတက်မှု အတွက် အခြေခံကောင်းတွေဖြစ်တဲ့ အထူးစီးပွားရေးဇုန်များအနက် ပထမဦးဆုံး အောင်မြင်စွာ အကောင် အထည်ဖော်နေပြီဖြစ်တဲ့ သီလဝါအထူးစီးပွားရေးဇုန်နှင့်ဆက်စပ်ပြီးတော့ ပဲခူးမြစ်ကူးတံတား သန်လျင် တံတားအမှတ်(၃)အား တည်ဆောက်နိုင်ရေးအတွက် ဂျပန်နိုင်ငံအပြည်ပြည်ဆိုင်ရာ ပူးပေါင်းဆောင်ရွက်ရေး အေဂျင်စီ JICA မှ အမေရိကန်ဒေါ်လာ ၂၈၂.၅၄ သန်းနှင့်ညီမျှသော ဂျပန်ယန်း ၃၁.၀၅၁ ဘီလီယံ ချေးယူ ခြင်းအား ပြည်ထောင်စုလွှတ်တော်မှ အတည်ပြုပေးနိုင်ပါရန် တင်ပြအပ်ပါတယ်။ အားလုံးကို လေးစားပါတယ်။</speech>
<speech type="speaker">ဆက်လက်ပြီး စီမံကိန်းနှင့်ဘဏ္ဍာရေးဝန်ကြီးဌာန ရှင်းလင်းရန်ရှိက ရှင်းလင်း ဆွေးနွေးဖို့ဖြစ်ပါတယ်။</speech>
<speech><agency id="27">ဦးမောင်မောင်ဝင်း(ဒုတိယဝန်ကြီး၊ စီမံကိန်းနှင့် ဘဏ္ဍာရေးဝန်ကြီးဌာန)</agency>လေးစားအပ် ပါသော ပြည်ထောင်စုလွှတ်တော်နာယက၊ ပြည်သူ့လွှတ်တော်ဥက္ကဋ္ဌနှင့် ဖိတ်ကြားထားသော ပြည်ထောင်စု အဆင့်ပုဂ္ဂိုလ်များ၊ လွှတ်တော်ကိုယ်စားလှယ်ကြီးများအားလုံး ကိုယ်စိတ်နှစ်ဖြာ ကျန်းမာချမ်းသာကြ ပါစေရန် ဆုမွန်ကောင်းတောင်းရင်း ဂါရဝပြုနှုတ်ခွန်းဆက်သအပ်ပါတယ်။ ကျွန်တော်ကတော့ စီမံကိန်း နှင့်ဘဏ္ဍာရေးဝန်ကြီးဌာန ဒုတိယဝန်ကြီး ဦးမောင်မောင်ဝင်း ဖြစ်ပါတယ်။ ကျွန်တော့အနေနဲ့ ဂျပန်နိုင်ငံအစိုးရကိုယ်စား JICA ထံမှ ပဲခူးမြစ်ကူးတံတား သန်လျင်တံတား အမှတ်(၃) တည်ဆောက်ရေးစီမံကိန်းအတွက် ချေးငွေရယူရန်ကိစ္စနှင့်စပ်လျဉ်းပြီး ၂၂-၁၁-၂၀၁၆ ရက်နေ့မှာ လွှတ်တော်ကိုယ်စားလှယ်များရဲ့ ဆွေးနွေးမေးမြန်းချက်များအပေါ် စီမံကိန်းနှင့်ဘဏ္ဍာရေးဝန်ကြီးဌာန ကိုယ်စား ပြန်လည်ရှင်းလင်း တင်ပြသွားမှာ ဖြစ်ပါတယ်။ ချေးငွေနဲ့ပတ်သက်၍ အပြုသဘောဖြင့် အကြံပြု ထောက်ခံဆွေးနွေးကြသော လွှတ်တော် ကိုယ်စားလှယ်ကြီးများနှင့် မရှင်းလင်းသည်များကို မေးမြန်းဆွေးနွေးကြသော လွှတ်တော်ကိုယ်စားလှယ် ကြီးများကို အထူးကျေးဇူးတင်ရှိပါကြောင်းနှင့် စီမံကိန်းနှင့်သက်ဆိုင်သည့် အချက်များကို စီမံကိန်း အကောင်အထည်ဖော်ဆောင်ရွက်မည့် ဆောက်လုပ်ရေးဝန်ကြီးဌာနက ရှင်းလင်းတင်ပြပြီး ဖြစ်ပါသဖြင့် စီမံကိန်းနှင့် ဘဏ္ဍာရေးဝန်ကြီးဌာနအနေဖြင့် လွှတ်တော်ကိုယ်စားလှယ်ကြီးများ မရှင်းလင်း၍ မေးမြန်း ထားသော အချက်အလက်များအပေါ် ပြန်လည်ရှင်းလင်းသွားမှာ ဖြစ်ပါတယ်။ ပထမဦးစွာ ဒဂုံမဲဆန္ဒနယ်မှ လွှတ်တော်ကိုယ်စားလှယ် ဒေါက်တာသက်သက်ခိုင် အကြံပြု ဆွေးနွေး ချက်အား ကြိုဆိုပါကြောင်းနှင့် အလွန်သင့်လျော်သော အကြံပြုချက်ဖြစ်ပါကြောင်း တင်ပြအပ်ပါတယ်။ နာယကကြီးခင်ဗျား။ အားလုံးသိတဲ့အတိုင်း ကျွန်တော်တို့နိုင်ငံဟာ လိုငွေပြဘတ်ဂျက်ပုံစံဖြင့် နှစ်စဉ် ဆောင်ရွက်နေရတာဖြစ်ပါတယ်။ နိုင်ငံရဲ့ အခြေခံအဆောက်အအုံများ တည်ဆောက်ရေးအတွက် ရင်းနှီးငွေ လိုအပ်ချက်ဟာလည်း အင်မတန်ကြီးမားပါတယ်။ အခြေခံအဆောက်အအုံ တည်ဆောက်ရေးအတွက် လိုအပ်တဲ့ရင်းနှီးငွေများကို နိုင်ငံတော်ဘတ်ဂျက်တစ်ခုတည်းက လုံလောက်အောင် ဖြည့်ဆည်းနိုင်မည် မဟုတ်ပါသဖြင့် အတိုးနှုန်းသက်သာသော ပြည်ပချေးငွေများရယူခြင်း၊ အစိုးရ၊ ပုဂ္ဂလိက ပူးပေါင်းဆောင်ရွက် သည့် Public Private Partnership ပုံစံဖြင့် ဆောင်ရွက်ခြင်း၊ ပြည်တွင်းပြည်ပ ရင်းနှီးမြှုပ်နှံမှုများကို ဖိတ်ခေါ်ဆောင်ရွက်ခြင်း စသည်တို့ဖြင့် ဆောင်ရွက်ရမှာဖြစ်ပါတယ်။ ယခုအခါ ဆောက်လုပ်ရေး၊ လျှပ်စစ်နှင့်စွမ်းအင်၊ ပို့ဆောင်ဆက်သွယ်ရေး စသည့်အခြေခံ အဆောက် အအုံဆိုင်ရာကဏ္ဍများမှာ PPP ပုံစံနဲ့ ဆောင်ရွက်မှုများရှိနေပြီဖြစ်ပါတယ်။ လိုအပ်တဲ့ ဥပဒေ၊ နည်းဥပဒေ၊ စည်းမျဉ်းစည်းကမ်း၊ လုပ်ထုံးလုပ်နည်းများကိုလည်း ထုတ်ပြန်ဆောင်ရွက်ရမှာ ဖြစ်ပါတယ်။ ထို့ပြင် ပစ္စည်းဝယ်ယူမှုနှင့်ပတ်သက်၍လည်း PPP အပါအဝင် အစိုးရရဲ့ ပစ္စည်း ဝယ်ယူမှုဆိုင်ရာဥပဒေနဲ့ လုပ်ထုံး လုပ်နည်းများ စံသတ်မှတ်ချက်၊ လမ်းညွှန်ချက်များကို ပြဋ္ဌာန်းနိုင်ရန် ဆောင်ရွက်လျက်ရှိပါကြောင်း တင်ပြ အပ်ပါတယ်။ ဒုတိယအနေဖြင့် မင်္ဂလာဒုံမဲဆန္ဒနယ်မှ လွှတ်တော်ကိုယ်စားလှယ် ဦးအောင်လှိုင်ဝင်း ဆွေးနွေးခဲ့ သည့် အစိုးရရဲ့ဘတ်ဂျက်ခွဲဝေသုံးစွဲမှု၊ ကြွေးမြီပြန်လည်ပေးဆပ်ရန် တာဝန်ယူမှု စသည်တို့နှင့်ပတ်သက်တဲ့ ဆွေးနွေးချက်များဟာလည်း သတိပြုဆောင်ရွက်သင့်တဲ့ အချက်များဖြစ်ပါတယ်။ ကျွန်တော်တို့ရဲ့ ဘတ်ဂျက် စနစ်အရ ပြည်ထောင်စုဌာန၊ အဖွဲ့အစည်းများအနေဖြင့် ရရှိတဲ့ရငွေအားလုံးကို နိုင်ငံတော်သို့ ပေးသွင်း ရပြီး သုံးစွဲရန်ရှိတဲ့ သုံးငွေများအားလုံးကိုလည်း နိုင်ငံတော်မှပင် ပြန်လည်ထုတ်ယူသုံးစွဲရခြင်း ဖြစ်ပါတယ်။ တိုင်းဒေသကြီး/ ပြည်နယ်များမှာ ဖြစ်ပေါ်လာတဲ့ ဘတ်ဂျက်လိုငွေများကိုလည်း ပြည်ထောင်စုကဥပဒေနှင့် အညီ ဖြည့်ဆည်းပေးလျက်ရှိပါတယ်။ ပြည်ပချေးငွေများ ရယူတဲ့အခါမှာ ပြည်ထောင်စုဝန်ကြီးဌာနက ဖြစ်စေ၊ တိုင်းဒေသကြီး/ ပြည်နယ်အစိုးရတို့ကဖြစ်စေ၊ ပြည်ထောင်စုအစိုးရအဖွဲ့ရဲ့ ခွင့်ပြုချက်၊ ပြည်ထောင်စု လွှတ်တော်ရဲ့ အတည်ပြုချက်တို့ဖြင့် ချေးယူကြရပြီး ပြန်လည်ပေးဆပ်ရန် တာဝန်ဟာ သက်ဆိုင်ရာချေးငွေ ရယူသုံးစွဲသူဌာနရဲ့ တာဝန်သာဖြစ်ပါတယ်။ ချေးငွေရယူတဲ့ဌာနဟာ ရငွေရရှိတဲ့ဌာနဖြစ်ခဲ့ရင် ၎င်းတို့ရဲ့ ရငွေထဲက ပြန်လည်ပေးဆပ်ရတဲ့ အနေအထားမျိုးဖြစ်ပြီး ရငွေမရှိတဲ့ဌာနဖြစ်ခဲ့ရင်တော့ နိုင်ငံတော်ရဲ့ ရငွေ များထဲကနေ ပြန်လည်ပေးဆပ်တဲ့ အနေအထားဖြစ်ပါတယ်။ ချေးငွေအရင်းအတိုး ပြန်လည်ပေးဆပ်ရမယ့် လိုက်ကို ချေးငွေရယူသုံးစွဲတဲ့ဌာနက ဘတ်ဂျက်လျာထားပြီးတော့ ပြန်လည်ပေးဆပ်ရပါတယ်။ အခြေခံအဆောက်အအုံစီမံကိန်းဟူသည်မှာ ဒေသတစ်ခုရဲ့ လူပုဂ္ဂိုလ်တစ်စုအတွက်သာ အကျိုး ကျေးဇူးရရှိတယ်လို့တော့ ကျွန်တော်တို့ မဆိုနိုင်ပါဘူး။ သန်လျင်တံတားအမှတ်(၃)ဟာ သီလဝါအထူး စီးပွားရေးဇုန်ကို ချိတ်ဆက်တဲ့ အဓိကတံတားတစ်ခုဖြစ်ပြီးတော့ မဲခေါင်ဒေသတွင်းနိုင်ငံများ၊ အာဆီယံ နိုင်ငံများနှင့်လည်း နယ်စပ်ဖြတ်ကျော် ကုန်သွယ်ရေးနှင့် သယ်ယူပို့ဆောင်ရေးတွေအတွက်ကို အနာဂတ်မှာ အဓိကအရေးပါတဲ့ တံတားတစ်ခုဖြစ်ပါတယ်။ ရန်ကုန်တိုင်းဒေသကြီးတစ်ခုတည်းရဲ့ အကျိုးအတွက်သာမက ပြည်ထောင်စုတစ်ခုလုံးရဲ့ အကျိုးအတွက် မှတ်ယူနိုင်ပါတယ်။ ဒီစီမံကိန်းများမှတစ်ဆင့် နိုင်ငံတော်အတွက် အခွန်အခရငွေများဟာလည်း ပိုမိုတိုးတက်ရရှိလာနိုင်မှာ ဖြစ်ပါတယ်။ ပြည်ထောင်စုအစိုးရအဖွဲ့ရဲ့ စီးပွားရေးမူဝါဒရည်မှန်းချက်များမှာ တိုင်းဒေသကြီးနဲ့ ပြည်နယ်များ အကြား ဘက်ညီမျှတစွာ ဖွံ့ဖြိုးတိုးတက်လာစေတဲ့ စီးပွားရေးအခြေအနေကောင်းများရရှိရေး ဆောင်ရွက်ရန် ဆိုတဲ့အချက် ပါဝင်ပါတယ်။ ယခုအခါမှာ ပြည်ပအကူအညီများရယူရာမှာ ပေါင်းစပ်ညှိနှိုင်း ဆောင်ရွက် ပေးမယ့် နိုင်ငံတော်ရဲ့ အတိုင်ပင်ခံပုဂ္ဂိုလ်ဦးဆောင်သော ဖွံ့ဖြိုးမှုအကူအညီများ ညှိနှိုင်းရေးအဖွဲ့ Development Assistance Coordination Unit ကို ဖွဲ့စည်းထားရှိပြီး ပြည်ပချေးငွေ၊ ထောက်ပံ့ငွေများအပါအဝင် ဖွံ့ဖြိုးမှုအကူအညီများကို စိစစ်ရယူ ဆောင်ရွက်လျက်ရှိပါတယ်။ အဆိုပါအဖွဲ့အနေနဲ့ မြန်မာနိုင်ငံမှ ထပ်မံရရှိလာမယ့် ဖွံ့ဖြိုးမှုအကူအညီများကို ပိုမိုထိရောက်မှု ရှိစေရန်၊ ညှိနှိုင်းပေါင်းစပ်မှုအားကောင်းလာစေရန် ဆောင်ရွက်သွားမှာဖြစ်ပြီး အဖွဲ့ရဲ့ လုပ်ဆောင်ချက်ကို နိုင်ငံတကာကလက်ခံထားတဲ့ ဖွံ့ဖြိုးမှုအကူအညီဆိုင်ရာ မူများနဲ့အညီ ဆောင်ရွက်သွားမှာဖြစ်ပါတယ်။ မြန်မာနိုင်ငံဟာ အိမ်ရှင်နိုင်ငံအဖြစ် ပိုင်ဆိုင်မှု (Ownership) ခေါင်းဆောင်မှုနဲ့ လမ်းညွှန်မှုတို့ဖြင့် ဖွံ့ဖြိုးမှု အကူအညီ ညှိနှိုင်းရေးလုပ်ငန်းများကို ဆောင်ရွက်မှာဖြစ်ပြီး ဖွံ့ဖြိုးမှုမိတ်ဖက်များရဲ့ ပံ့ပိုးကူညီမှုကို မြန်မာနိုင်ငံရဲ့ ဖွံ့ဖြိုးမှုဦးစားပေးလုပ်ငန်းများ၊ မူဝါဒများနှင့် ကိုက်ညီစေရေးအတွက် ပွင့်လင်းမြင်သာစွာ လုပ်ဆောင်စေမှာ ဖြစ်ပါတယ်။ မြန်မာအစိုးရနဲ့ ဖွံ့ဖြိုးမှုမိတ်ဖက်များဟာ သိသာထင်ရှားတဲ့ ဖွံ့ဖြိုးမှု ရလဒ်တွေရရှိဖို့အတွက် မြန်မာပြည်သူများနဲ့ ဖွံ့ဖြိုးမှုမိတ်ဖက်နိုင်ငံများမှ ပြည်သူလူထုများအပေါ်လည်း တာဝန်ခံမှုရှိရမှာ ဖြစ်ပါတယ်။ တန်ဖိုးရှိတဲ့အကူအညီများကို အမျိုးသားအဆင့် ဦးစားပေးလုပ်ငန်းများနှင့် ကိုက်ညီလာရေးအတွက် အရပ်ဘက်လူမှုအဖွဲ့အစည်းများ၊ INGO များ၊ ပြည်တွင်းပြည်ပ အလှူရှင်များနဲ့ ပိုမိုပေါင်းစည်း ညှိနှိုင်းပူးပေါင်း ဆောင်ရွက်သွားမည်ဖြစ်ကြောင်း ရှင်းလင်းတင်ပြရင်း နိဂုံးချုပ်အပ်ပါတယ်။ ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ သက်ဆိုင်ရာ ပြည်ထောင်စုအဆင့် အဖွဲ့အစည်းဝင်များက ပြန်လည်ရှင်းလင်း ဆွေးနွေးလို့ ပြီးပါပြီ။ အထက်ပါချေးယူငွေနဲ့ စပ်လျဉ်းပြီး လွှတ်တော်ရဲ့ အဆုံးအဖြတ်ရယူခြင်းကို စက်ခလုတ်အသုံးပြု၍ ဆန္ဒပြုတဲ့နည်းလမ်းနဲ့ ဆောင်ရွက်ပါ့မယ်။ ဆန္ဒမဲပေးကြဖို့ အသင့်ရှိစေလိုပါတယ်။ ဆန္ဒမဲပေးနိုင်ကြပါပြီ။ လွှတ်တော်ကိုယ်စားလှယ်များက စက်ခလုတ်အသုံးပြု၍ ဆန္ဒမဲပေးကြပါသည်။</speech>
<speech type="speaker">ထောက်ခံမဲ (၅၅၂)မဲ၊ ကန့်ကွက်မဲ (၁)မဲ၊ ကြားနေမဲ (၇)မဲ ဖြစ်ပါတယ်။ ထောက်ခံဆန္ဒမဲများတဲ့အတွက် ဆောက်လုပ်ရေးဝန်ကြီးဌာနအတွက် ပဲခူးမြစ်ကူးတံတား (သန်လျင် တံတားအမှတ်-၃) တည်ဆောက်ရေးစီမံကိန်း ဆောင်ရွက်ရန် ဂျပန်နိုင်ငံ အပြည်ပြည်ဆိုင်ရာပူးပေါင်း ဆောင်ရွက်ရေး အေဂျင်စီထံမှ ဂျပန်ယန်း ၃၁.၀၅၁ ဘီလီယံချေးယူရေးကိစ္စကို လွှတ်တော်က အတည် ပြုကြောင်း ကြေညာပါတယ်။</speech>
</motion>
</section>
<section value="Report">
<report>
<title>၂၀၁၄-၂၀၁၅ ဘဏ္ဍာနှစ် ငွေကြေးမူဝါဒ အကောင်အထည်ဖော် ဆောင်ရွက်ချက် အစီရင်ခံစာနှင့် ငွေရေးကြေးရေးစနစ် တည်ငြိမ်ရေးဆောင်ရွက်ချက်အစီရင်ခံစာ တို့နှင့်စပ်လျဉ်း၍ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များက ပြန်လည်ရှင်းလင်းဆွေးနွေးခြင်းနှင့် လွှတ်တော်က မှတ်တမ်းတင်ခြင်း၊</title>
<speech type="speaker">အစီအစဉ်(၇) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ မြန်မာ နိုင်ငံတော်ဗဟိုဘဏ်က ပေးပို့ထားတဲ့ ၂၀၁၄-၂၀၁၅ ဘဏ္ဍာနှစ် ငွေကြေးမူဝါဒ အကောင်အထည်ဖော် ဆောင်ရွက်ချက်အစီရင်ခံစာနှင့် ငွေရေးကြေးရေးစနစ် တည်ငြိမ်ရေးဆောင်ရွက်ချက် အစီရင်ခံစာနဲ့စပ်လျဉ်းပြီး လွှတ်တော်ကိုယ်စားလှယ်များရဲ့ ဆွေးနွေးခြင်းအစီအစဉ်ကို ၃၀-၁၁-၂၀၁၆ ရက်က ကျင်းပပြုလုပ်တဲ့ ပြည်ထောင်စုလွှတ်တော် တတိယပုံမှန်အစည်းအဝေး ပဉ္စမနေ့မှာ ဆောင်ရွက်ခဲ့ပြီး ဖြစ်ပါတယ်။ ယခုလွှတ်တော်ကိုယ်စားလှယ်များရဲ့ ဆွေးနွေးချက်များအပေါ် သက်ဆိုင်ရာ ပြည်ထောင်စုအဆင့် အဖွဲ့အစည်းဝင်များက ပြန်လည်ရှင်းလင်း ဆွေးနွေးမှာ ဖြစ်ပါတယ်။ ဦးစွာ မြန်မာနိုင်ငံတော်ဗဟိုဘဏ် ပြန်လည်ရှင်းလင်း ဆွေးနွေးဖို့ဖြစ်ပါတယ်။</speech>
<speech><agency id="36">ဒေါ်ခင်စောဦး(ဒုတိယဥက္ကဋ္ဌ၊ မြန်မာနိုင်ငံတော်ဗဟိုဘဏ်)</agency>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ၊ လွှတ်တော်ကိုယ်စားလှယ်များအားလုံးနှင့် ဖိတ်ကြား ထားသောဧည့်သည်တော်များ ကိုယ်စိတ်နှစ်ဖြာ ကျန်းမာချမ်းသာပြီး မင်္ဂလာအပေါင်းနှင့် ပြည့်စုံကြ ပါစေကြောင်း ဆုမွန်ကောင်းတောင်းရင်းနဲ့ နှုတ်ခွန်းဆက်သအပ်ပါတယ်။ ကျွန်မကတော့ မြန်မာနိုင်ငံတော် ဗဟိုဘဏ် ဒုတိယဥက္ကဋ္ဌ ဒေါ်ခင်စောဦး ဖြစ်ပါတယ်။ ပြီးခဲ့တဲ့ ၃၀-၁၁-၂၀၁၆ ရက်နေ့မှာ ကျင်းပခဲ့တဲ့ ဒုတိယအကြိမ် ပြည်ထောင်စုလွှတ်တော် တတိယပုံမှန်အစည်းအဝေးရဲ့ ပဉ္စမနေ့ အစည်းအဝေးမှာ ၂၀၁၄-၂၀၁၅ ဘဏ္ဍာနှစ် ငွေကြေးမူဝါဒ အကောင်အထည်ဖော်ဆောင်ရွက်ချက် အစီရင်ခံစာနှင့် ငွေရေးကြေးရေးစနစ် တည်ငြိမ်ရေးဆောင်ရွက်ချက် အစီရင်ခံစာတို့အပေါ်မှာ ဆွေးနွေးပေးခဲ့ကြသော စစ်ကိုင်းတိုင်းဒေသကြီး၊ မဲဆန္ဒနယ်အမှတ်(၅) လွှတ်တော်ကိုယ်စားလှယ် ဦးရဲထွဋ်၊ ဒဂုံမဲဆန္ဒနယ် လွှတ်တော်ကိုယ်စားလှယ် ဒေါက်တာဒေါ်သက်သက်ခိုင်၊ ရန်ကုန်တိုင်းဒေသကြီး မဲဆန္ဒနယ်အမှတ်(၄) လွှတ်တော်ကိုယ်စားလှယ် ဦးသန်းစိုး၊ ပုလဲမဲဆန္ဒနယ် လွှတ်တော်ကိုယ်စားလှယ် ဒေါ်ခင်စန်းလှိုင်နဲ့ သရက်မဲဆန္ဒနယ် လွှတ်တော် ကိုယ်စားလှယ် ဦးကံမြင့်တို့ကို အထူးကျေးဇူးတင်ရှိပါကြောင်း ပထမဦးစွာ ပြောကြားလိုပါတယ်။ ပြည်ထောင်စုလွှတ်တော် နာယကကြီးနှင့် လွှတ်တော်ကိုယ်စားလှယ်များရှင့်။ မြန်မာနိုင်ငံတော် ဗဟိုဘဏ်ဥပဒေအခန်း(၅)အရ ငွေကြေးမူဝါဒနှင့် ငွေရေးကြေးရေးစနစ် တည်ငြိမ်ရေးမူဝါဒများ ချမှတ် ဆောင်ရွက်မှု၊ ရည်ရွယ်ချက်များကို အကောင်အထည်ဖော်မှုနှင့် နိုင်ငံတော်၏ ငွေရေးကြေးရေးအခြေ အနေများနှင့် စပ်လျဉ်းပြီးတော့ အစိုးရအဖွဲ့နှင့် ပြည်ထောင်စုလွှတ်တော်သို့ အစီရင်ခံတင်ပြရန်နှင့် စပ်လျဉ်းပြီးတော့ ဒေါက်တာဒေါ်သက်သက်ခိုင်၊ ဦးသန်းစိုး၊ ဒေါ်ခင်စန်းလှိုင်၊ ဦးကံမြင့်တို့ရဲ့ မေးမြန်း ဆွေးနွေးချက်များကို ကျွန်မ ရှင်းလင်းဖြေကြားသွားမှာ ဖြစ်ပါတယ်။ ၂ ယခင်က မြန်မာနိုင်ငံတော်ဗဟိုဘဏ်အနေနဲ့ ငွေကြေးမူဝါဒအကောင်အထည်ဖော်ခြင်းနဲ့ ငွေရေး ကြေးရေးတည်ငြိမ်ရေးဆောင်ရွက်ချက်များကို ဥပဒေပါအတိုင်း အစီရင်ခံစာ အပြည့်အစုံကို ယခုကဲ့သို့ တင်ပြနိုင်ခြင်းမရှိသော်လည်း ငွေကြေးမူဝါဒနှင့် ငွေရေးကြေးရေးတည်ငြိမ်ရေး အကောင်အထည်ဖော် ဆောင်ရွက်ချက်များကို ပြည်ထောင်စုလွှတ်တော်သို့ ရှင်းလင်းတင်ပြခြင်းများကို ဆောင်ရွက်ခဲ့ခြင်းရှိပါ ကြောင်း တင်ပြအပ်ပါတယ်။ အစီရင်ခံစာများကိုပြုစုရာမှာ ဗဟိုဘဏ်နှင့် နိုင်ငံပိုင်နှင့် ပုဂ္ဂလိကပိုင်ဘဏ်များရဲ့ ငွေရေးကြေးရေး ရှင်းတမ်းများကို အဓိကအခြေခံ၍ စာရင်းအင်းများ၊ ကိန်းဂဏန်းအချက်အလက် အမှန်များရရှိရန် လိုအပ်ပါတယ်။ ဗဟိုဘဏ်နှင့် ဘဏ်များ၏ နှစ်ချုပ်စာရင်းပိတ်ခြင်းကို မတ်လ ၃၁ ရက်နေ့မှစ၍ စတင် ဆောင်ရွက်သော်လည်း အမှန်စာရင်းများအတွက် ပ် စောင့်ဆိုင်းရတဲ့အတွက်ကြောင့်မို့လို့ ယခုလို နောက်ကျတင်ပြရခြင်းဖြစ်ကြောင်း ရှင်းလင်းတင်ပြအပ်ပါတယ်။ လွှတ်တော်ကိုယ်စားလှယ်များ တိုက်တွန်းထားသည့်အတိုင်း ၂၀၁၅-၂၀၁၆ ဘဏ္ဍာနှစ်အတွက် အစီရင်ခံစာများကို မကြာမီတင်ပြနိုင်ရန် ဆောင်ရွက်သွားမည်ဖြစ်ပါကြောင်းနှင့် ၂၀၁၆-၂၀၁ရ ဘဏ္ဍာနှစ်မှ စ၍ ဥပဒေပါအတိုင်း ပထမနှစ်ဝက်နှင့် ဒုတိယနှစ်ဝက် အစီရင်ခံစာများဖြင့် တစ်နှစ်လျှင် (၂)ကြိမ် တင်ပြနိုင်ရန် ဆောင်ရွက်သွားမှာဖြစ်ပါကြောင်း ရှင်းလင်းတင်ပြအပ်ပါတယ်။ ပြည်ထောင်စုလွှတ်တော်ကိုယ်စားလှယ် ဦးသန်းစိုး ဆွေးနွေးသွားတဲ့ Power Point ဖြင့်ပြသတဲ့ အစီရင်ခံစာဟာ ဗဟိုဘဏ်၏ နှစ်ချုပ်အစီရင်ခံစာ(Annual Report)ဖြစ်ပြီးတော့ နှစ်စဉ်နှစ်ချုပ် အစီရင်ခံစာတွေမှာ စာရင်းစစ်ချုပ်ရဲ့ အစီရင်ခံစာကို ထည့်သွင်းဖော်ပြလေ့ရှိပါတယ်။ ယခုတင်ပြထားတဲ့ အစီရင်ခံစာတွေကတော့ ငွေကြေးမူဝါဒအကောင်အထည်ဖော် ဆောင်ရွက်ချက်နှင့် ငွေရေးကြေးရေး တည်ငြိမ်ရေးဆောင်ရွက်ချက် အစီရင်ခံစာများ ဖြစ်တဲ့အတွက်ကြောင့်မို့လို့ စာရင်းစစ်ချုပ်အစီရင်ခံစာ ထည့်သွင်းဖော်ပြခြင်း မရှိပါကြောင်းနှင့် နိုင်ငံတကာမှာလည်း အဆိုပါအစီရင်ခံစာတွေမှာ ထည့်သွင်း ဖော်ပြလေ့မရှိပါကြောင်း ရှင်းလင်းတင်ပြအပ်ပါတယ်။ ယခုတင်ပြတဲ့ ငွေရေးကြေးရေးမူဝါဒ အကောင်အထည်ဖော်ဆောင်ရွက်ချက် အစီရင်ခံစာရဲ့ စာမျက်နှာ ၂၆ နှင့် ၂ရ မှာ ငွေကြေးပမာဏအခြေအနေကို စာသားဖြင့်လည်းကောင်း၊ နောက်ဆက်တွဲဇယား(၈) မှာ စုစုပေါင်းငွေကြေးပမာဏနှင့် ၎င်းအပေါ် အကျိုးသက်ရောက်စေမယ့် အချက်များကို ဖော်ပြထားပါတယ်။ အဲဒီအပြင် ၂၀၁၄-၂၀၁၅ ဘဏ္ဍာနှစ်အတွက် သီးသန့်ငွေကြေးပမာဏနှင့် စုစုပေါင်းငွေကြေးပမာဏ တိုးတက်မှုနှင့် ရည်မှန်းသတ်မှတ်ချက်များကို ရှင်းလင်းစွာဖော်ပြထားပြီးတော့ အမှန်ဖြစ်ပေါ်တဲ့ တိုးတက်နှုန်းများမှာ သတ်မှတ်ဘောင်အတွင်းမှာ ရှိကြောင်းလည်း ကျွန်မတို့ ဖော်ပြရှင်းလင်းထားပြီး ဖြစ်ပါတယ်။ ဦးသန်းစိုးရဲ့ သီးသန့်ငွေလိုအပ်ချက်နဲ့ စပ်လျဉ်း၍ ဆွေးနွေးချက်ကို ကျွန်မ ဆက်လက်ပြီးတော့ ရှင်းလင်းသွားမှာ ဖြစ်ပါတယ်။ သီးသန့်ငွေလိုအပ်ချက် (Result Requirement) ကို ၁၀ ရာခိုင်နှုန်းမှ ၅ ရာခိုင်နှုန်းသို့ လျှော့ချခဲ့သဖြင့် တင်းကြပ်သော ငွေကြေးမူဝါဒကျင့်သုံးသည်လို့ ဆိုသော်ငြားလည်း ငွေကြေးပမာဏအား တိုးလာစေနိုင်မည်ဟု ရုတ်တရက် ထင်မှတ်စေမှာ ဖြစ်ပါတယ်။ မြန်မာနိုင်ငံတော် ဗဟိုဘဏ်ဟာ ယခင်ကဘဏ်များမှ ထားရှိရမယ့် အနည်းဆုံးထားရှိမည့် သီးသန့်ငွေလိုအပ်ချက်ကို စုစုပေါင်းအပ်နှံငွေရဲ့ ၁၀ ရာခိုင်နှုန်းထားရှိရန် သတ်မှတ်ထားပြီးတော့ အဲဒီလိုထားရှိရာမှာ မြန်မာနိုင်ငံတော် ဗဟိုဘဏ်၌ အပ်နှံငွေ၊ ဘဏ်များလက်ဝယ်ရှိ အစိုးရငွေတိုက်စာချုပ်များနှင့် ငွေသားလက်ကျန်များဖြင့် ထားရှိခွင့်ပြုခဲ့ခြင်း ဖြစ်ပါတယ်။ အဲဒီလိုဆောင်ရွက်ရာမှာ သီးသန့်ငွေလိုအပ်ချက် ၁၀ ရာခိုင်နှုန်းတွင် အစိုးရငွေတိုက်စာချုပ်များနှင့် ငွေသားလက်ကျန်မှာ ၈ ရာခိုင်နှုန်းခန့်ပါဝင်ပြီးတော့ မြန်မာနိုင်ငံတော် ဗဟိုဘဏ်၌ အပ်နှံငွေဟာ ၂ ရာခိုင်နှုန်းခန့်သာ ပါဝင်ပါတယ်။ ယခု စနစ်သစ်အရ အနည်းဆုံးထားရှိရမယ့် သီးသန့်ငွေလိုအပ်ချက်ကို စုစုပေါင်းအပ်နှံငွေ၏ ၅ ရာခိုင်နှုန်းအား မြန်မာနိုင်ငံဗဟိုဘဏ်၌ အပ်နှံငွေ တစ်မျိုးတည်းဖြင့်သာထားရှိရန် ပြောင်းလဲသတ်မှတ်ခြင်း ဖြစ်တဲ့အတွက်ကြောင့်မို့လို့ ဘဏ်များရဲ့ ချေးငွေ ဖန်တီးမှုကို လျော့ကျစေပြီး စုစုပေါင်းငွေကြေးပမာဏကို လျော့ကျစေရန် ထိန်းကျောင်းသည့်နည်းလမ်း တစ်ခုဖြစ်ကြောင်း ရှင်းလင်းတင်ပြအပ်ပါတယ်။ အဲဒီရှင်းလင်းချက်ဟာ လွှတ်တော်ကိုယ်စားလှယ် ဒေါ်ခင်စန်းလှိုင်ရဲ့ မေးခွန်းဖြစ်တဲ့ ချေးငွေတိုးတက်မှုနှုန်းအား သင့်တင့်သောအနေအထားဖြင့်ရှိရန် မည်သို့ ထိန်းကျောင်းမည်ကို သိလိုကြောင်း မေးခွန်းကိုပါ တစ်ပါတည်းဖြေဆိုပြီး ဖြစ်ပါတယ်။ ဆက်လက်ပြီးတော့ စစ်ကိုင်းတိုင်းဒေသကြီး မဲဆန္ဒနယ်အမှတ်(၅) လွှတ်တော်ကိုယ်စားလှယ် ဦးရဲထွဋ်နှင့် ဦးသန်းစိုးတို့ရဲ့ နိုင်ငံခြားသုံးသီးသန့်ငွေနှင့်စပ်လျဉ်းပြီး မေးမြန်းချက်ကို ကျွန်မ ဆက်လက် ပြီးတော့ ရှင်းလင်းတင်ပြသွားပါမယ်။ ၂၀၁၅ ခုနှစ်၊ မတ်လကုန်မှာ စုစုပေါင်းနိုင်ငံခြားသုံးသီးသန့် ငွေပမာဏဟာ အမေရိကန်ဒေါ်လာ ၁၀.၀၃ ဘီလီယံ ရှိပါတယ်။ နိုင်ငံပိုင် နိုင်ငံခြားသုံးသီးသန့်ငွေပမာဏ ကတော့ ၅.၄၉ ဘီလီယံ ရှိပြီးတော့ မြန်မာနိုင်ငံတော်ဗဟိုဘဏ်ရဲ့ လက်ဝယ်မှာ အမေရိကန်ဒေါ်လာ ၄.၈ ဘီလီယံ(ရာခိုင်နှုန်းအားဖြင့် ၈ရ ရာခိုင်နှုန်း)ရှိပြီး နိုင်ငံပိုင်ဘဏ်များ၏ လက်ဝယ်မှာ အမေရိကန်ဒေါ်လာ ၀.၆၉ ဘီလီယံ(ရာခိုင်နှုန်းအားဖြင့် ၁၃ ရာခိုင်နှုန်း) ရှိပါတယ်။ ပုဂ္ဂလိကကဏ္ဍပိုင် နိုင်ငံခြားသုံးသီးသန့်ငွေ ပမာဏကတော့ ၄.၅၄ ဘီလီယံရှိပြီး နိုင်ငံပိုင်ဘဏ်များနဲ့ ပုဂ္ဂလိကဘဏ်များရဲ့ လက်ဝယ်မှာ ရှိပါတယ်။ မြန်မာနိုင်ငံရဲ့ နိုင်ငံခြားကုန်သွယ်မှုနှင့် ပြည်ပနှင့်ပြုလုပ်ရမယ့် စာရင်းရှင်းလင်းပေးချေမှုများ အတွက် လွယ်ကူစေရန်အတွက် နိုင်ငံခြားသုံးသီးသန့်ငွေများကို ဗဟိုဘဏ်၊ နိုင်ငံပိုင်ဘဏ်များနှင့် ပုဂ္ဂလိကဘဏ်များရဲ့ လက်ဝယ်မှာ ငွေသားအဖြစ်လည်းကောင်း၊ ပြည်ပရှိ ၎င်းတို့၏ အဆက်အသွယ် ဘဏ်များမှာ ဖွင့်လှစ်ထားသည့် ဘဏ်ငွေစာရင်း(Nostro Account) ဖြင့်လည်းကောင်း ထားရှိပါကြောင်း ကျွန်မ ရှင်းလင်း တင်ပြအပ်ပါတယ်။ ဆက်လက်ပြီးတော့ ဦးသန်းစိုး ရန်ကုန်တိုင်းဒေသကြီး မဲဆန္ဒနယ်မှတ်(၄) လွှတ်တော်ကိုယ်စားလှယ်ရဲ့ အတိုးနှုန်းနှင့်စပ်လျဉ်းသည့် မေးမြန်းချက်ကို ရှင်းလင်းတင်ပြသွားမှာ ဖြစ်ပါတယ်။ ဗဟိုဘဏ်ရဲ့ လျှော့နှုန်း၊ ဗဟိုဘဏ်ရဲ့အတိုးနှုန်းမှာ ၁၀ ရာခိုင်နှုန်းဖြစ်ပြီး အဲဒီအပေါ်မှာမူတည်ပြီးတော့ အပ်ငွေအပေါ်မှာ ပေးရမယ့် အနိမ့်ဆုံးအတိုးနှုန်းကို ၈ ရာခိုင်နှုန်းနှင့် ချေးငွေများနှင့် စာရင်းပိုထုတ်ငွေများပေါ်တွင် တောင်းခံနိုင်တဲ့ အမြင့်ဆုံးအတိုးနှုန်းကို ၁၃ ရာခိုင်နှုန်းလို့ သတ်မှတ်ထားပါတယ်။ ဒါကြောင့်မို့လို့ Interest Rate Margin ဟာ ၅ ရာခိုင်နှုန်းဖြစ်ကြောင်း ရှင်းလင်းအပ်ပါတယ်။ ပုလဲမဲဆန္ဒနယ် ကိုယ်စားလှယ် ဒေါ်ခင်စန်းလှိုင်ရဲ့ နိုင်ငံခြားသုံးငွေထားရှိအပ်နှံငွေအပေါ်မှာ အတိုး ပေးမှုရှိ၊ မရှိနှင့် ရှိပါက အတိုးနှုန်းကိုသိလိုကြောင်း မေးခွန်းကို ဆက်လက်ဖြေကြားပါမယ်။ မြန်မာနိုင်ငံတော် ဗဟိုဘဏ်ဟာ နိုင်ငံပိုင်ဘဏ်များအတွက် အမေရိကန်ဒေါ်လာ (၆)လ အပ်နှံငွေအပေါ်မှာ အတိုးနှုန်းနှင့် ချေးငွေအပေါ် အတိုးနှုန်းများကို ၁၉၉၆ ခုနှစ်၊ ဇူလိုင်လမှစတင်၍ လစဉ်အကြောင်းကြားပေးခဲ့သော်လည်း မြန်မာနိုင်ငံတော်ဗဟိုဘဏ် ဒါရိုက်တာအဖွဲ့ရဲ့ဆုံးဖြတ်ချက်အရ နိုင်ငံခြားငွေဖြင့် အပ်နှံငွေအပေါ် အတိုးနှုန်းများ သတ်မှတ်ခြင်းအား ၂၀၁၅ ခုနှစ်၊ ဧပြီလမှစတင်ပြီးတော့ မြန်မာနိုင်ငံတော်ဗဟိုဘဏ်မှ မသတ်မှတ်တော့ ဘဲနဲ့ ဘဏ်များအနေဖြင့် ဈေးကွက်မှသတ်မှတ်ပေးသည့် အတိုးနှုန်းများအတိုင်း ဆောင်ရွက်ရန် ဖြေလျှော့ ပေးခဲ့ပြီးဖြစ်ပါတယ်။ သို့ဖြစ်တဲ့အတွက်ကြောင့်မို့လို့ ဘဏ်များပေးသောအတိုးနှုန်းဟာ နိုင်ငံတကာ ဈေးကွက် အတိုးနှုန်းအပေါ်မှာ အခြေခံမှာဖြစ်ပြီးတော့ တစ်ဘဏ်နှင့် တစ်ဘဏ်နဲ့လည်း တူညီချင်မှတူညီမည် ဖြစ်ပါကြောင်း ကျွန်မအနေနဲ့ ရှင်းလင်းဖြေကြားပါတယ်။ ဆက်လက်ပြီးတော့ ဒေါက်တာဒေါ်သက်သက်ခိုင် ဒဂုံမဲဆန္ဒနယ်ရဲ့ ဆွေးနွေးချက်အပေါ်မှာ ဆက်လက် ရှင်းလင်းတင်ပြသွားမှာ ဖြစ်ပါတယ်။ ဒေါက်တာဒေါ်သက်သက်ခိုင်ရဲ့ ဆွေးနွေးချက်ကတော့ နိုင်ငံပိုင် ဘဏ်များရဲ့ မတည်ရင်းနှီးငွေဟာ တစ်နှစ်အတွင်းမှာ (၆)ဆတက်ခြင်းနှင့် ရင်းနှီးမြှုပ်နှံမှုအပေါ် ပြန်ရခြင်း (Return On Equity-ROE) ၃၃၃.၅ ရာခိုင်နှုန်းအထိ ကျဆင်းခြင်းများကို ဘယ်လိုအကြောင်းများကြောင့် ဖြစ်ပေါ်တယ် ဆိုတဲ့အကြောင်းကို သိလိုတယ်ဆိုတာကို မေးမြန်းခြင်းဖြစ်ပါတယ်။ နိုင်ငံပိုင်ဘဏ်များရဲ့ မတည်ရင်းနှီးငွေ ၆ ဆ တက်လာခြင်းဟာ မြန်မာ့စီးပွားရေးဘဏ်၊ မြန်မာ့နိုင်ငံခြားကုန်သွယ်မှုဘဏ်နှင့် မြန်မာ့ရင်းနှီးမြှုပ်နှံမှုနှင့် ကူးသန်းရောင်းဝယ်ရေးဘဏ်တို့က ကျပ် ၅၃.၈ရ ဘီလီယံ တိုးမြှင့် ထည့်ဝင်ခဲ့ခြင်းကြောင့် ယခုလို မတည်ရင်းနှီးငွေ တိုးမြှင့်ရခြင်း ဖြစ်ပါတယ်။ အကြောင်းကတော့ ဗဟိုဘဏ်က ၃၀-၁၂-၂၀၁၄ ရက်နေ့မှာ ညွှန်ကြားချက်အမှတ်(၉/၂၀၁၄)ဖြင့် ဘဏ်များ အနည်းဆုံး ထည့်ဝင်ရမည့် မတည်ငွေရင်းကို ကျပ် ၂၀ ဘီလီယံထားရှိရန် တိုးမြှင့်သတ်မှတ်ခဲ့ခြင်းကြောင့် အခုလို နိုင်ငံပိုင်ဘဏ်တွေက မတည်ငွေရင်းသိသာစွာ တိုးမြင့်လာခြင်းဖြစ်ကြောင်း ရှင်းလင်း တင်ပြအပ်ပါတယ်။ အဲဒီလို ဗဟိုဘဏ်က ဘာကြောင့် ဒီလိုဘဏ်တွေရဲ့ မတည်ရင်းနှီးငွေ တိုးမြှင့်ခိုင်း သလဲဆိုရင် ငွေရေးကြေးရေး တည်ငြိမ်မှုရှိစေရန်နှင့် ခိုင်မာမှုရှိစေရန်အတွက်ပဲ ဖြစ်ပါတယ်။ Return On Equity - ROE apos) səb03:05?oĉocaệ qè::cc Equity on sagit:q ozodania: ဖြစ်ပါတယ်။ ရင်းနှီးမြှုပ်နှံမှုအပေါ်မှာပြန်ရချက် ROE ဟာ ၃၃၃.၅ ရာခိုင်နှုန်းအထိ ကျဆင်းရတဲ့ အကြောင်းမှာ Net Income ကို စိစစ်တဲ့အခါမှာ Net Income စုစုပေါင်းကျပ် ၈၇.၃၉၅ ဘီလီယံ ကျဆင်းတာကို တွေ့ရှိပါတယ်။ အထက်မှာတင်ပြခဲ့တဲ့အတိုင်း နိုင်ငံပိုင်ဘဏ်တွေရဲ့ မတည်ရင်းနှီးငွေကို ၂၀၁၃-၂၀၁၄ ဘဏ္ဍာရေးနှစ်နဲ့ နှိုင်းယှဉ်တဲ့အခါမှာ ၆ ဆ၊ ရာခိုင်နှုန်းအနေနဲ့ ၆၂၄ ရာခိုင်နှုန်းခန့် တိုးမြှင့် ထည့်ဝင်ခဲ့တာကြောင့် ၂၀၁၄-၂၀၁၅ ဘဏ္ဍာနှစ်ရဲ့ ROE ဟာ ၇၆.၃၃ ရာခိုင်နှုန်းဖြစ်ပြီးတော့ ၂၀၁၃-၂၀၁၄ ရဲ့ ROE ဟာ ၄၀၉.၈၃ နှင့် နှိုင်းယှဉ်တဲ့အခါ ၃၃၃.၅ ရာခိုင်နှုန်း ကျဆင်းရခြင်းဖြစ်ကြောင်း ရှင်းလင်း တွင့်ပြအပ်ပါတယ်။ အသားတင်ဝင်ငွေကျဆင်းရတဲ့ အဓိကအကြောင်းရင်းကတော့ ချေးငွေအပေါ်ကောက်ခံတဲ့ အတိုး နှုန်းမှာ အမြင့်ဆုံး ၁၃ ရာခိုင်နှုန်းဖြစ်သော်လည်း နိုင်ငံပိုင်ဘဏ်များအနေဖြင့် နိုင်ငံတော်အတွက် လိုအပ် သည့်စီမံကိန်းများသို့ အထူးသက်သာသောနှုန်းဖြင့် ချေးငွေထုတ်ပေးရခြင်းဟာ နိုင်ငံပိုင်ဘဏ်များရဲ့ ဝင်ငွေကို သိသာစွာ လျော့ကျသွားစေခြင်းဖြစ်ပါတယ်။ အလားတူ ငွေလွှဲခရငွေတွေကလည်း ကျဆင်းသွားတာကို တွေ့ရပါတယ်။ ယခင်က မြန်မာ့စီးပွားရေးဘဏ်အနေနဲ့ နိုင်ငံတစ်ဝန်းမှာ ဘဏ်ခွဲတွေ ဖြန့်ကျက်ဖွင့်လှစ် ထားနိုင်ခဲ့ပေမယ့် ယခုအခါမှာ ပုဂ္ဂလိကဘဏ်တွေကလည်း မြန်မာ့စီးပွားရေးဘဏ်နဲ့အပြိုင် နိုင်ငံ တစ်ဝန်း ဘဏ်ခွဲတွေ ဖွင့်လှစ်လျက်ရှိတာကြောင့်မို့လို့ ပြည်သူတွေအနေနဲ့ ပုဂ္ဂလိကဘဏ်တွေကို အသုံးပြု ပြီးတော့ ငွေလွှဲပေးပို့ခြင်းများလည်း ရှိလာပါတယ်။ ဒါကြောင့်မို့လို့ နိုင်ငံပိုင်ဘဏ်တွေရဲ့ ငွေလွှဲပေးပို့ ရငွေတွေ ကျဆင်းရခြင်းဖြစ်ကြောင်း ရှင်းလင်းအပ်ပါတယ်။ ငွေလဲလှယ်နှုန်းနှင့်စပ်လျဉ်းပြီးတော့ လွှတ်တော်ကိုယ်စားလှယ် ဦးကံမြင့်ရဲ့ ဆွေးနွေးချက်အပေါ်မှာ ကျွန်မ ဆက်လက်ရှင်းလင်း ဖြေကြားသွားမှာ ဖြစ်ပါတယ်။ မြန်မာနိုင်ငံတော်ဗဟိုဘဏ်ဟာ ၂၀၁၂ ခုနှစ်၊ slow colo: o$:cope:qisas owocoa:0$8 (Managed fload exchange rate regime) ကိုပြောင်းလဲပြီးတဲ့နောက်မှာ နိုင်ငံခြားငွေဈေးပြိုင်လေလံ Foreign Exchange Auction ဖြင့် နေ့စဉ် ရည်ညွှန်းငွေလဲလှယ်နှုန်းကို သတ်မှတ်ပေးခြင်းဖြင့် ငွေလဲလှယ်နှုန်း လွန်စွာမြင့်မားခြင်းနှင့် လွန်စွာ ကျဆင်းခြင်းမဖြစ်ပေါ်စေရန် မိမိတို့ရဲ့ နိုင်ငံခြားသုံး သီးသန့်ရန်ပုံငွေများကို အသုံးပြုပြီးတော့ ဈေးကွက်ရဲ့ လိုအပ်ချက်အရ ရောင်းချခြင်း၊ ဝယ်ယူခြင်းဖြင့် ထိန်းကျောင်းဆောင်ရွက်လျက်ရှိပါတယ်။ အဲဒီလို ဆောင်ရွက် ရာမှာ နိုင်ငံခြားငွေလဲလှယ်နှုန်းကို နှုန်းထားတစ်ရပ်အနေဖြင့် ရည်မှန်းချက်ထားရှိဆောင်ရွက်ခြင်း မပြုဘဲနဲ့ နိုင်ငံခြားငွေလဲလှယ်နှုန်းရဲ့ နေ့စဉ် အတက်အကျပြောင်းလဲမှုကို နည်းနိုင်သမျှနည်းစေရန်နှင့် ငွေလဲလှယ်နှုန်းများရဲ့ ကွာဟချက်ကို ၂ ရာခိုင်နှုန်း ဘောင်အတွင်းမှာရှိနေစေရန် အဓိကထား ဆောင်ရွက် လျက်ရှိပါတယ်။ မြန်မာကျပ်ငွေတန်ဖိုး ကျဆင်းရခြင်းရဲ့ အကြောင်းရင်းတွေဟာ ပြည်တွင်းပြည်ပအခြေအနေ နှစ်ရပ်လုံးကြောင့် ဖြစ်ပါတယ်။ ယေဘုယျအားဖြင့် ပြည်တွင်းအခြေအနေမှာ အစိုးရဘတ်ဂျက်လိုငွေ မြင့်မားလာခြင်း၊ ပြည်ပကုန်သွယ်မှုလိုငွေဟာ ၂၀၁၄ ခုနှစ်၊ ဇန်နဝါရီလမှစပြီးတော့ ဆက်တိုက် ဖြစ်ပေါ် ခဲ့တဲ့အတွက်ကြောင့်မို့လို့ သာမန်စာရင်းလိုငွေဖြစ်ပေါ်ခြင်း၊ နိုင်ငံခြားတိုက်ရိုက်ရင်းနှီးမြှုပ်နှံမှု အပါအဝင် ပြည်ပမှနိုင်ငံခြားငွေစီးဆင်းမှုဟာ ပြည်တွင်းနိုင်ငံခြားငွေလိုအပ်ချက်ကို ပြည့်မီအောင် လုံလောက်မှုမရှိတဲ့ အတွက်ကြောင့်မို့လို့ ကျပ်ငွေတန်ဖိုးကျဆင်းမှုကို ဖြစ်ပေါ်စေခြင်းဖြစ်ပါတယ်။ ပြည်ပအခြေအနေတွေ ကတော့ အမေရိကန်ဗဟိုဘဏ်က အတိုးနှုန်းမြှင့်တင်မယ့်မူဝါဒကြောင့် အမေရိကန်ဒေါ်လာတန်ဖိုး မြင့်တက်ခြင်း၊ တရုတ်နိုင်ငံရဲ့ ယွမ်ငွေတန်ဖိုးချခြင်းနှင့် ကမ္ဘာ့ရွှေဈေးမြင့်တက်ခြင်းစသည်တို့ဟာ ဒေသတွင်း နိုင်ငံများရဲ့ ငွေကြေးများနည်းတူ မြန်မာကျပ်ငွေတန်ဖိုးကျစေရတဲ့ အကြောင်းရင်းတွေပဲ ဖြစ်ပါတယ်။ ထုတ်လုပ်မှုကဏ္ဍမှာ ရင်းနှီးမြှုပ်နှံမှုတွေ ပိုမိုပြုလုပ်ပြီးတော့ ကုန်ထုတ်လုပ်မှု တိုးမြင့်စေခြင်း၊ ပို့ကုန်တိုးမြင့်ရေးအကောင်အထည်ဖော်ဆောင်ရွက်ခြင်းနှင့် နောင်လာမယ့်ကာလမှာ နိုင်ငံခြားငွေပေးငွေယူ ရှင်သန်အခြေအနေကောင်းမွန်လာပြီးတော့ နိုင်ငံခြားသုံးငွေ ဝယ်လိုအားနဲ့ ရောင်းလိုအား မျှတလာမယ် ဆိုလို့ရှိရင် ကျပ်ငွေတန်ဖိုးကျဆင်းမှုဟာ လျော့နည်းသွားပြီးတော့ ကျပ်ငွေတန်ဖိုးပိုမိုပြီးတော့ ခိုင်မာလာမှာ ဖြစ်ပါတယ်။ ကျပ်ငွေတန်ဖိုးကျဆင်းပါက ပြည်ပတင်ပို့မှု ရှင်သန်နိုင်စွမ်းမြင့်ပြီးတော့ ပို့ကုန်တင်ပို့သူများ အတွက် အားသာတဲ့အခြေအနေဖြစ်သော်လည်း သွင်းကုန်တင်သွင်းမှုအတွက် ကုန်ကျစရိတ်ပိုမိုမြင့်မား ပြီးတော့ ငွေဖောင်းပွနှုန်းဖိအားကို ဖြစ်ပေါ်စေမှာဖြစ်ပါတယ်။ ကျပ်ငွေတန်ဖိုးမြင့်မားပါက ပြည်ပတင်ပို့မှုရှင်သန်နိုင်စွမ်းလျော့ကျပြီး ပို့ကုန်တင်ပို့သူတွေအတွက် အခြေအနေကောင်းများမရှိဘဲနဲ့ ပို့ကုန်ကျဆင်းနိုင်မှုဖြစ်ပြီးတော့ သွင်းကုန်မှာ ဈေးနှုန်းသက်သာစွာ တင်သွင်းနိုင်တဲ့အတွက် ငွေဖောင်းပွမှုနှုန်း ကျဆင်းစေမှာဖြစ်ပါတယ်။ သို့ဖြစ်တဲ့အတွက်ကြောင့်မို့လို့ မြန်မာ ကျပ်ငွေရဲ့ တန်ဖိုးကျခြင်း၊ တက်ခြင်းဟာ အားသာချက်များရှိသကဲ့သို့ အားနည်းချက်များလည်းရှိကြောင်း တင်ပြအပ်ပါတယ်။ သို့ဖြစ်ပါ၍ နိုင်ငံခြားရင်းနှီးမြှုပ်နှံမှု စီးဝင်မှုအားကောင်းပြီးတော့ ရှင်သန်တဲ့စီးပွားရေး ဖွံ့ဖြိုးတိုးတက်မှုရရှိစေရေးအတွက် နိုင်ငံခြားငွေလဲလှယ်နှုန်း တည်ငြိမ်ရေးဟာ အဓိကဖြစ်ပါကြောင်း တင်ပြ အပ်ပါတယ်။ ငွေလဲလှယ်နှုန်းမြင့်တက်မှု တစ်နည်းအားဖြင့် ပြည်တွင်းငွေကြေးတန်ဖိုးကျဆင်းမှုကို မြန်မာနိုင်ငံ သာမက အခြားသောဒေသတွင်းမှာရှိတဲ့ နိုင်ငံတွေဖြစ်ကြတဲ့ ကိုရီးယား၊ ဗီယက်နမ်၊ အင်ဒိုနီးရှားစတဲ့ နိုင်ငံတွေမှာလည်း ရင်ဆိုင်တွေ့ကြုံခဲ့ရကြောင်းကို ကျွန်မ ကိန်းဂဏန်းများနှင့် ရှင်းလင်းတင်ပြအပ်ပါတယ်။ ဗီယက်နမ်နိုင်ငံဟာ သူ့ရဲ့ Exchange Rate Unification ကို ၁၉၈၉ ခုနှစ်မှာ ပြုလုပ်ခဲ့တဲ့ဗီယက်နမ်ဒေါင်ရဲ့တန်ဖိုးကို တစ်ဒေါ်လာလျှင် ၄၅၀၀ နဲ့အဆုံးသတ်ခဲ့ပါတယ်။ ၁၉၉၅ ခုနှစ်ကို ရောက်တဲ့ အခါမှာ ဒေါင်ရဲ့ တန်ဖိုးဟာ တစ်ဒေါ်လာလျှင် ၁၁,၀၅၁ ဖြစ်လာပါတယ်။ ၂၀၀၀ ပြည့်နှစ်မှာ ၁၄,၅၃၉ ဖြစ်လာပြီးတော့ ၂၀၁၆ ခုနှစ်၊ အောက်တိုဘာမှာ ၂၂,၃၁၅ ဖြစ်လာတယ်ဆိုတာကို တွေ့ရှိရပါတယ်။ ကိုရီးယားဝမ်ဟာလည်း ၁၉၇၀ ပြည့်နှစ်မှာ သူ့ရဲ့ အမေရိကန်တစ်ဒေါ်လာရဲ့တန်ဖိုးဟာ ၃၁၀.၅ ဖြစ်ပြီးတော့ ၁၉၉၄ ခုနှစ်မှာ ၈၀၄.၄ ဖြစ်ပါတယ်။ ၂၀၁၆ ခုနှစ်၊ အောက်တိုဘာလမှာ ၁,၁၄၂.၇၃ ဖြစ်လာပါတယ်။ အင်ဒိုနီးရှားရဲ့ Rupiah ဟာဆိုရင် သူ ၁၉၉ရ ခုနှစ်မှာ ၂,၉၃၅ ရှိပါတယ်။ အမေရိကန်တစ်ဒေါ်လာလျှင်။ ၂၀၀၀ ပြည့်နှစ်မှာ ၉,၆၇၅ ဖြစ်လာပြီးတော့ ၂၀၁၃ ခုနှစ်မှာ ၁၂,၁၇၀ ဖြစ်လာပါတယ်။ အခု ၂၀၁၆ ခုနှစ်၊ အောက်တိုဘာလမှာ ဆိုရင် ၁၃,၀၄၈ ဖြစ်လာတယ်ဆိုတဲ့အကြောင်းကို ကျွန်မအနေနဲ့ တင်ပြလိုပါတယ်။ ဆက်လက်ပြီးတော့ ရန်ကုန်တိုင်းဒေသကြီး မဲဆန္ဒနယ်အမှတ်(၄) လွှတ်တော်ကိုယ်စားလှယ် ဦးသန်းစိုး က Washington Consensus ကို highlight လုပ်ပြီးတော့ ဗဟိုဘဏ်အနေဖြင့် အားကောင်းခိုင်မာအောင် ပြုလုပ်ဖို့လိုပြီလို့ဆွေးနွေးခဲ့ပါတယ်။ Washington Consensus ဟာ စီးပွားရေးမူဝါဒနည်းလမ်း ၁၀ ခုကို စုစည်းထားတဲ့ Policy package ဖြစ်ပြီးတော့ IMF, World Bank စသည်တို့က အကျပ်အတည်းနှင့်တွေ့ကြုံရတဲ့ ဖွံ့ဖြိုးဆဲနိုင်ငံ ap:saozno salcelco:od Standard Reform Package osclosuốn Washington Consensus o မူဝါဒနည်းလမ်းများမှာ ဘဏ္ဍာရေးမူဝါဒ၊ ငွေကြေးမူဝါဒ၊ ကုန်သွယ်ရေးမူဝါဒ၊ နိုင်ငံခြားရင်းနှီးမြှုပ်နှံမှု မူဝါဒ စသည်တို့ပါဝင်ပြီးတော့ ၎င်းတို့ကို ပေါင်းစပ်ညှိနှိုင်း အကောင်အထည်ဖော်ခြင်းအားဖြင့် macro စီးပွားရေးမှာဖြစ်ပေါ်လာတဲ့ မညီမျှမှုတွေကို ညှိနှိုင်းပြုပြင်တဲ့ Policy package ဖြစ်ကြောင်း ကျွန်မအနေနဲ့ တင်ပြအပ်ပါတယ်။ သို့ဖြစ်ပါ၍ လွှတ်တော်ကိုယ်စားလှယ် ဦးသန်းစိုး ဆွေးနွေးသွားတဲ့ Washington Consensus ကို ရည်ညွှန်းပြီးတော့ နိုင်ငံရဲ့ စီးပွားရေးမှာဖြစ်ပေါ်လာမယ့် Macuoeconomic Imbalance တွေကို ပြုပြင်ညှိနှိုင်းတဲ့နေရာမှာ ဗဟိုဘဏ်ရဲ့ ငွေကြေးမူဝါဒအပါအဝင် ဘက်စုံမူဝါဒနည်းလမ်းများကို ပေါင်းစပ် ညှိနှိုင်းပြီးတော့ ဟန်ချက်ညီစွာ ချမှတ်ဆောင်ရွက်ဖို့လိုအပ်ပါကြောင်း နာယကကြီးနှင့် လွှတ်တော် ကိုယ်စားလှယ်များအားလုံးကို ကျွန်မတင်ပြရင်းနဲ့ နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဆက်လက်ပြီး စီမံကိန်းနှင့် ဘဏ္ဍာရေးဝန်ကြီးဌာန ပြန်လည်ရှင်းလင်းရန် ရှိက ရှင်းလင်းဆွေးနွေးဖို့ဖြစ်ပါတယ်။</speech>
<speech><agency id="27">ဦးမောင်မောင်ဝင်း(ဒုတိယဝန်ကြီး၊ စီမံကိန်းနှင့် ဘဏ္ဍာရေးဝန်ကြီးဌာန)</agency>လေးစားအပ် ပါသော ပြည်ထောင်စုလွှတ်တော် နာယကကြီး၊ ပြည်သူ့လွှတ်တော် ဥက္ကဋ္ဌကြီးနှင့်တကွ လွှတ်တော် ကိုယ်စားလှယ်များ၊ ဖိတ်ကြားထားသော ဧည့်သည်တော်များအားလုံး မင်္ဂလာအပေါင်းနှင့် ပြည့်စုံကြပါစေ။ ကျွန်တော်ကတော့ စီမံကိန်းနှင့် ဘဏ္ဍာရေးဝန်ကြီးဌာန ဒုတိယဝန်ကြီး ဦးမောင်မောင်ဝင်း ဖြစ်ပါတယ်။ မြန်မာနိုင်ငံတော်ဗဟိုဘဏ်က တင်ပြတဲ့ ၂၀၁၄-၂၀၁၅ ခု၊ ဘဏ္ဍာရေးနှစ်အတွက် ငွေကြေးမူဝါဒနဲ့ ငွေရေး ကြေးရေးကဏ္ဍတည်ငြိမ်မှု ဆောင်ရွက်ချက်အစီရင်ခံစာအပေါ် လွှတ်တော်ကိုယ်စားလှယ်များရဲ့ ဆွေးနွေးမှု များအပေါ် စီမံကိန်းနှင့်ဘဏ္ဍာရေးဝန်ကြီးဌာနအနေဖြင့် ခြုံငုံ၍ ပြန်လည်ရှင်းလင်းဆွေးနွေးမှာ ဖြစ်ပါတယ်။ :aeqp:ll mp369: Qol3 (Fiscal Policyşe aço@2:2013 (Monetary Policy) တို့ဟာ ကမ္ဘာ့နိုင်ငံအသီးသီးမှာ မေခရိုစီးပွားရေးတည်ငြိမ်မှုနဲ့ စဉ်ဆက်မပြတ် ဖွံ့ဖြိုးတိုးတက်မှုတို့အတွက် အဓိကအသုံးပြုရတဲ့ လက်နက်များလို့ ဆိုနိုင်ပါတယ်။ အဆိုပါမူဝါဒများနှင့် ပေါင်းစပ်ပြီးတော့ ရင်းနှီးမြှုပ်နှံမှု မူဝါဒ၊ ကုန်သွယ်မှုမူဝါဒ၊ စီးပွားရေးမူဝါဒစသည်တို့ကို ချမှတ်ဆောင်ရွက်ကြရပါတယ်။ ကျွန်တော်တို့ စီမံကိန်းနှင့် ဘဏ္ဍာရေးဝန်ကြီးဌာနအနေဖြင့် အဓိကအားဖြင့် ဘဏ္ဍာရေးမူဝါဒ (Fiscal Policy)ကို တာဝန်ခံ ဆောင်ရွက်လျက်ရှိပါတယ်။ ဘဏ္ဍာရေးမူဝါဒ (Fiscal Policy) ဆိုတာဟာ အခွန်အကောက်နဲ့ အစိုးရရဲ့ အသုံးစရိတ်များ၊ အစိုးရရဲ့ ပြည်တွင်းပြည်ပချေးငွေ ရယူနိုင်စွမ်း (Financing)တို့ကို လိုအပ်သလို သတ်မှတ် ဆောင်ရွက်ခြင်းဖြစ်ပါတယ်။ နိုင်ငံတော်ရဲ့ စီးပွားရေးဖွံ့ဖြိုးတိုးတက်မှုအတွက် အခွန်စည်းကြပ်ရေးမူဝါဒနှင့် အသုံးစရိတ်မူဝါဒတွေကို အခြေခံမူဝါဒများအဖြစ် ချမှတ်ဆောင်ရွက်လျက်ရှိပါတယ်။ ထိုသို့ဆောင်ရွက်ရာမှာ အခွန်စည်းကြပ်ရေးမူဝါဒအပိုင်းမှာ လက်ရှိကောက်ခံနေတဲ့ အခွန်ဝင်ငွေထက် တိုးတက်ရရှိလိုတဲ့အခါမှာဖြစ်စေ၊ နိုင်ငံတော်ရဲ့ စီးပွားရေးနဲ့ လူမှုပြုပြင်ပြောင်းလဲမှုများရှိတဲ့အခါမှာဖြစ်စေ၊ ငွေကြေးမူဝါဒအပိုင်းမှာ အလျှော့အတင်း ပြုလုပ်ပေးရန် လိုအပ်လာတဲ့အခါမျိုးမှာဖြစ်စေ၊ လက်ရှိကျင့်သုံး နေတဲ့ အခွန်ကောက်ခံမှုစနစ်ကို ခေတ်စနစ်နှင့်အညီ ပြုပြင်ပြောင်းလဲနိုင်ရေးအတွက် ဆောင်ရွက်ရမှာ ဖြစ်ပါတယ်။ အခွန်ပြုပြင်ကောက်ခံတဲ့စနစ်မှာ အဓိကအရေးကြီးတဲ့အချက်ဟာ ရေတိုရည်မှန်းချက်အနေဖြင့် အခွန်အကောက်ရငွေ တိုးတက်မြင့်မားစေရန်ဖြစ်ပြီး ရေရှည်ရည်မှန်းချက်ကတော့ နိုင်ငံရဲ့ စီးပွားရေးဖွံ့ဖြိုး တိုးတက်စေရန်ပဲ ဖြစ်ပါတယ်။ အသုံးစရိတ်မူဝါဒနဲ့ပတ်သက်ပြီး နိုင်ငံတော်နဲ့ ပြည်သူကို အကျိုးရှိစေမယ့် စီမံကိန်းများအတွက် သုံးစွဲဖို့၊ ပြည်ထောင်စုနဲ့ တိုင်းဒေသကြီး/ပြည်နယ်များအကြားမှာ အသုံးစရိတ်ခွဲဝေမှု ကောင်းမွန်စေဖို့၊ စီးပွားရေးဖွံ့ဖြိုးတိုးတက်မှုကို အထောက်အကူဖြစ်စေတဲ့ အသုံးစရိတ်များဖြစ်စေရေးတို့အတွက်ကို ရည်မှန်း ဆောင်ရွက်လျက်ရှိပါတယ်။ မြန်မာနိုင်ငံရဲ့ ဘတ်ဂျက်ဟာ လိုငွေပြဘတ်ဂျက်ပုံစံဖြစ်ပြီးတော့ အစိုးရရဲ့ အသုံးစရိတ်များကို စိစစ်သုံးစွဲစေတဲ့ နည်းလမ်းဖြစ်တဲ့ Contractionary Fiscal Policy ကို ကျင့်သုံးလျက် ရှိပါတယ်။ အစိုးရအသုံးစရိတ်မှာ အဓိကအားဖြင့် သာမန်အသုံးစရိတ်နဲ့ ငွေလုံးငွေရင်းအသုံးစရိတ်၊ ကြွေးမြီအသုံးစရိတ်ဟူ၍ ရှိပါတယ်။ လိုငွေဖြစ်ပေါ်မှုကို ထိန်းသိမ်းနိုင်ရန်အတွက် လိုငွေနဲ့ ဂျီဒီပီအချိုးကို ၅ ရာခိုင်နှုန်းထက် ကျော်လွန်ခြင်းမရှိအောင် ထိန်းသိမ်းဆောင်ရွက်လျက်ရှိပါတယ်။ နိုင်ငံတော်ရဲ့ ရငွေသုံးငွေအခြေအနေအရ ဖြစ်ပေါ်လာတဲ့လိုငွေကို ပြည်တွင်းကနေ ငွေချေးယူခြင်းနဲ့ ဖြည့်ဆည်းတဲ့နေရာမှာ ယခင်ကတော့ အစိုးရရဲ့ ငွေတိုက်လက်မှတ်တွေကို မြန်မာနိုင်ငံတော်ဗဟိုဘဏ်ကို ရောင်းချခြင်းဖြင့်လည်းကောင်း၊ အစိုးရရဲ့ ငွေတိုက်စာချုပ်တွေကို အများပြည်သူအပါအဝင် အဖွဲ့အစည်း အလိုက် ရင်းနှီးမြှုပ်နှံသူများကို ရောင်းချခြင်းဖြင့်လည်းကောင်း ဖြည့်ဆည်းခဲ့တဲ့ ပုံစံကနေပြီးတော့ မြန်မာနိုင်ငံတော်ဗဟိုဘဏ်ကို ရောင်းချခြင်းဟာ ဈေးကွက်မှာ လှည့်လည်သုံးစွဲနေတဲ့ငွေပမာဏကို တိုးပွား စေပြီးတော့ ငွေဖောင်းပွမှုကို တွန်းအားပေးသလို ဖြစ်တဲ့အတွက်ကြောင့် ယခုအခါမှာ ဒီငွေတိုက်လက်မှတ်နဲ့ ငွေတိုက်စာချုပ်တွေကို Auction စနစ်များဖြင့် ရောင်းချနေပြီဖြစ်ပါတယ်။ ဒါဟာ မြန်မာနိုင်ငံတော် ဗဟိုဘဏ်ကဆောင်ရွက်တဲ့ ငွေကြေးမူဝါဒအတွက်ကို အထောက်အကူဖြစ်စေရန်အတွက် စီမံကိန်းနဲ့ ဘဏ္ဍာရေးဝန်ကြီးဌာနဘက်မှ၊ Fiscal Policy ဘက်မှ ဆောင်ရွက်ပေးမှု ဖြစ်ပါတယ်။ အစိုးရရဲ့ အသုံးစရိတ်ကြောင့် ပြည်ပကို ရောက်ရှိသွားတဲ့ငွေကြေးများကို အစိုးရလက်ထဲသို့ ပြန်လည်ရောက်ရှိရန်အတွက် ဒီအစိုးရရဲ့ ငွေတိုက်လက်မှတ်၊ ငွေတိုက်စာချုပ်တွေကို ဈေးပြိုင်စနစ်နဲ့ ရောင်းချခြင်းအားဖြင့် ပြန်လည်နုတ်သိမ်း ရယူပြီးတော့ ငွေကြေးပမာဏကို လျော့နည်းစေပြီး ငွေကြေး ဖောင်းပွမှုနှုန်းကိုလည်း လျော့နည်းစေရန် ဖြစ်ပါတယ်။ အစိုးရ၏ငွေတိုက်လက်မှတ်များအား ဈေးပြိုင်စနစ်နဲ့ရောင်းချခြင်းမှာ ပိုမိုရင်းနှီးမြှုပ်နှံလာစေရန် ရည်ရွယ်ပြီးတော့မှ ၂၀၁၅-၂၀၁၆ ခု၊ ဘဏ္ဍာရေးနှစ်ကစပြီးတော့ အစိုးရရဲ့ ငွေတိုက်လက်မှတ် သက်တမ်း များကို ၃ လ၊ ၆ လနှင့် တစ်နှစ် ဆိုပြီးတော့ ပုံစံ ၃ မျိုးနဲ့ ရောင်းချပေးခဲ့ပါတယ်။ ငွေတိုက်စာချုပ်များ ကိုလည်းပဲ ၂ နှစ်၊ ၃ နှစ်နဲ့ ၅ နှစ် သက်တမ်းများဖြင့် ရောင်းချပေးလျက်ရှိပါတယ်။ အတိုးနှုန်းများ ကိုလည်းပဲ ဈေးကွက်အတိုးနှုန်းနဲ့အညီ တိုးမြှင့်ပေးခဲ့ပါတယ်။ ရင်းနှီးမြှုပ်နှံမှုတိုးတက်စေဖို့အတွက် နိုင်ငံခြားဘဏ် များကို ပြည်ထောင်စုအစိုးရအဖွဲ့ရဲ့ သဘောတူညီချက်နဲ့ အစိုးရရဲ့ ငွေချေးသက်သေခံလက်မှတ်များ ဝယ်ယူ ရင်းနှီးမြှုပ်နှံရန် ခွင့်ပြုခဲ့ပြီးဖြစ်တဲ့အတွက်ကြောင့် ယခုအခါ နိုင်ငံခြားဘဏ် နှစ်ဘဏ်ကလည်းပဲ ဝင်ရောက် ရင်းနှီးမြှုပ်နှံနေပြီ ဖြစ်ပါတယ်။ ငွေကြေးအရင်းအနှီးဈေးကွက် ပိုမိုဖွံ့ဖြိုးတိုးတက်လာစေရန် ရည်ရွယ် ပြီးတော့ ငွေချေးသက်သေခံလက်မှတ် ကုမ္ပဏီများကိုလည်း ငွေချေးသက်သေခံလက်မှတ်များကို ဝယ်ယူ ရင်းနှီးမြှုပ်နှံခွင့်ပြုဖို့ မြန်မာနိုင်ငံတော်ဗဟိုဘဏ်နဲ့ ညှိနှိုင်းဆောင်ရွက်လျက်ရှိတဲ့အတွက်ကြောင့် မကြာမီ ခွင့်ပြုနိုင်မှာ ဖြစ်ပါတယ်။ နိုင်ငံပိုင်ဘဏ်များဖြစ်တဲ့ မြန်မာ့နိုင်ငံခြားကုန်သွယ်မှုဘဏ်၊ မြန်မာ့ရင်းနှီးမြှုပ်နှံမှုနဲ့ ကူးသန်း ရောင်းဝယ်ရေးဘဏ်တို့မှာလည်း ဘဏ်ဝန်ဆောင်မှုလုပ်ငန်းအသစ်များကို တိုးချဲ့ဆောင်ရွက်ပေးလျက် ရှိပြီး မြန်မာ့စီးပွားရေးဘဏ်အနေနဲ့ကတော့ ပုဂ္ဂလိကလုပ်ငန်းရှင်များကို နှစ်ချင်းဆပ်ချေးငွေ၊ နှစ်လတ် ချေးငွေ၊ နှစ်ရှည်ချေးငွေများ ထုတ်ချေးပေးလျက်ရှိတဲ့အပြင် မြန်မာ့စီးပွားရေးဘဏ်ဟာ လွှတ်တော်နဲ့ နိုင်ငံတော်အစိုးရခွင့်ပြုချက်နဲ့ အကောင်အထည်ဖော် ဆောင်ရွက်လျက်ရှိတဲ့ နိုင်ငံတော်ဖွံ့ဖြိုးတိုးတက်ရေး လုပ်ငန်းများ တောင်သူလယ်သမားများအတွက် ရာသီအလိုက်ချေးငွေများကို မြန်မာ့လယ်ယာစိုက်ပျိုးရေး ဘဏ် MADB မှတစ်ဆင့်လည်းကောင်း၊ SME များအတွက်ကို SMIDB မှတစ်ဆင့်လည်းကောင်း စုစုပေါင်းချေးငွေရဲ့ ၆၀ ရာခိုင်နှုန်းခန့်ကို မူဝါဒဆိုင်ရာချေးငွေများ၊ ဖွံ့ဖြိုးရေးချေးငွေများအဖြစ် မြန်မာ့ စီးပွားရေးဘဏ်ရဲ့ အရှုံးအမြတ်ကို အဓိကမထားဘဲနဲ့ ထုတ်ချေးပေးလျက်ရှိပါတယ်။ ဒါကြောင့်မို့လို့ ပုဂ္ဂလိက ကဏ္ဍရဲ့ ချေးငွေရယူနိုင်စွမ်းဟာလည်း တိုးတက်လာခဲ့ပါတယ်။ ၂၀၁၆-၂၀၁ရ ဘဏ္ဍာရေးနှစ်အတွက် လယ်တစ်ဧကကို ကျပ် ၁၅၀,၀၀၀ နှုန်းနဲ့ လိုအပ်တဲ့ စိုက်ပျိုး စရိတ်ချေးငွေကျပ် ၁,၇၀၀ ဘီလီယံ လျာထားခဲ့တဲ့နေရာမှာ မြန်မာ့စီးပွားရေးဘဏ်က ကျပ် ၁,၂၀၀ ဘီလီယံနဲ့ မြန်မာနိုင်ငံတော်ဗဟိုဘဏ်က ကျပ် ၅၀၀ ဘီလီယံကို မြန်မာ့လယ်ယာဖွံ့ဖြိုးရေးဘဏ်ကို ထုတ်ချေးဖို့ ပြည်ထောင်စုလွှတ်တော်ရဲ့ အတည်ပြုချက်ရရှိရေးအတွက် တင်ပြခဲ့တာကို လွှတ်တော် ကိုယ်စားလှယ်ကြီးများအားလုံး မှတ်မိကြမယ် ဖြစ်ပါတယ်။ ယခုအခါမှာ မြန်မာ့လယ်ယာဖွံ့ဖြိုးရေးဘဏ်က မိုးချေးငွေစုစုပေါင်း ကျပ် ၁,၄၂၁,၃၈၈ ဘီလီယံကို ထုတ်ချေးနိုင်ဖို့ ငွေထုတ်ကန့်သတ်ချက် (Drawing Limit) ပေးပို့ခဲ့ပြီး မြန်မာ့စီးပွားရေးဘဏ်ခွဲများမှာ ကာလဟာလည်း ကုန်ဆုံးပြီဖြစ်တဲ့အတွက်ကြောင့် မြန်မာနိုင်ငံတော်ဗဟိုဘဏ်က ကျပ် ၅၀၀ ဘီလီယံ ရယူရန် မလိုအပ်တော့ပါကြောင်း မြန်မာ့စီးပွားရေးဘဏ်ရဲ့ ချေးငွေဖြင့်သာ ဆောင်ရွက်နိုင်ခဲ့ပါကြောင်း အသိပေး တင်ပြအပ်ပါတယ်။ နာယကကြီးခင်ဗျာ။ စီမံကိန်းနှင့် ဘဏ္ဍာရေးဝန်ကြီးဌာနအနေဖြင့် ငွေရေးကြေးရေးကြီးကြပ် စစ်ဆေးရေးဦးစီးဌာနကလည်းပဲ အသေးစားချေးငွေနဲ့ ပတ်သက်ပြီးတော့ INGO ၅ ဖွဲ့၊ NGO ၂၄ ဖွဲ့၊ ပြည်ပကုမ္ပဏီ ၂၈ ဖွဲ့၊ ပြည်တွင်းကုမ္ပဏီ ၁၀ရ ဖွဲ့၊ အစုစပ်ကုမ္ပဏီ ၄ ဖွဲ့၊ စုစုပေါင်း ၁၆၈ ဖွဲ့ကို လိုင်စင်များ ထုတ်ပေးထားပြီး ဖြစ်ပါတယ်။ အသေးစားငွေရေးကြေးရေး အဖွဲ့အစည်းများရဲ့ လုပ်ငန်းဆောင်ရွက်မှု အနေအထားကို တင်ပြရမယ်ဆိုရင် မတည်ငွေပေါင်း ၁၇၈.၆၃၆ ဘီလီယံ၊ အသင်းဝင်အသင်းသားဦးရေ ပေါင်း ၂,၂၁၉,၀၀၀ ကျော် ထုတ်ချေးငွေ ပမာဏပေါင်း ၂,၀၀၄.၅၀၈ ဘီလီယံ၊ စုဆောင်းငွေ ၁၂၁.၉၂၁ ဘီလီယံတို့ အနေအထားရှိပါတယ်။ မြန်မာနိုင်ငံမှာ အားလုံးပါဝင်နိုင်တဲ့ ငွေရေးကြေးရေးကဏ္ဍတည်ဆောက်ရေး (Financial Inclusion) လမ်းပြမြေပုံကိုလည်း ရေးဆွဲပြီးတော့ ကမ္ဘာ့ကုလသမဂ္ဂ အဖွဲ့အစည်းများဖြစ်တဲ့ UNDP တို့၊ UNCDF တို့နဲ့လည်း အကောင်အထည်ဖော် ဆောင်ရွက်လျက်ရှိပါတယ်။ ၂၀၁၆-၂၀၁ရ မှာ ပြည်သူလူထုများ အကြားမှာ ငွေကြေးဆိုင်ရာ အသိပညာပြန့်ပွားရေးကို တိုးတက်ဆောင်ရွက်သွားမှာ ဖြစ်ပြီးတော့ အသေးစား ငွေရေးကြေးရေးလုပ်ငန်းများ တိုးချဲ့လုပ်ကိုင်နိုင်ဖို့အတွက်လည်း ဖွံ့ဖြိုးမှုမိတ်ဖက်အဖွဲ့အစည်းများနဲ့ ပေါင်းစပ် ညှိနှိုင်းပြီးတော့ ငွေကြေးအရင်းအနှီး၊ နည်းပညာအကူအညီများ ရယူဆောင်ရွက်လျက်ရှိပါတယ်။ မြန်မာ့အာမခံလုပ်ငန်းအနေနဲ့လည်း အာမခံလုပ်ငန်းကဏ္ဍမှာ အစိုးရနှင့်ပုဂ္ဂလိကပူးပေါင်း ဆောင်ရွက်မှုလုပ်ငန်းများကို အရှိန်အဟုန်မြှင့် ဆောင်ရွက်ဖို့အတွက် မြန်မာနိုင်ငံအာမခံအသင်းကို ဖွဲ့စည်း တည်ထောင်နိုင်ဖို့လည်း ဆောင်ရွက်လျက်ရှိပါတယ်။ နိုင်ငံသားပိုင်အာမခံကုမ္ပဏီများနှင့် နိုင်ငံခြားအာမခံ ကုမ္ပဏီများ တန်းတူညီမျှအခွင့်အရေးရရှိစေမယ့် နိုင်ငံတကာစံနှုန်းများနှင့်အညီ အာမခံလုပ်ငန်းကဏ္ဍကို လွတ်လပ်ခွင့်ပြုရေးစီမံချက်ကိုလည်း တစ်ဆင့်ပြီးတစ်ဆင့် ရေးဆွဲဆောင်ရွက်သွားမှာ ဖြစ်ပါတယ်။ အရင်းအနှီးဈေးကွက်နဲ့ ပတ်သက်လို့ ၂၀၁၅ ဒီဇင်ဘာလ ၉ ရက်နေ့မှာ မြန်မာနိုင်ငံရဲ့ ပထမဦးဆုံး ဖြစ်တဲ့ ရန်ကုန်စတော့အိတ်ချိန်းကို ဖွင့်လှစ်ခဲ့ပါတယ်။ ၂၀၁၅-၂၀၁၆ ခုနှစ်အတွင်းမှာ ဒီငွေချေးသက်သေခံ လက်မှတ်များ လဲလှယ်ရောင်းဝယ်ရေးဥပဒေနဲ့အညီ ငွေချေးသက်သေခံလက်မှတ် ကုမ္ပဏီ(၆)ခုကို ငွေချေး သက်သေခံလက်မှတ်များကို တာဝန်ခံပြီးတော့ တစ်ဆင့်ဖြန့်ချိရောင်းချမယ့် Underwriting လိုင်စင် ထုတ်ပေး ခဲ့ပါတယ်။ မြန်မာနိုင်ငံရဲ့ စီးပွားရေးတိုးတက်ဖွံ့ဖြိုးမှုအတွက် အဓိကနေရာကနေ ပါဝင်လျက်ရှိတဲ့ ပုဂ္ဂလိကပိုင် အခန်းကဏ္ဍဖွံ့ဖြိုးရေးအတွက် ကာလရှည် ငွေကြေးအရင်းအနှီးများ ရရှိနိုင်စေရန် နိုင်ငံတော်အစိုးရအနေနဲ့ အများနှင့်သက်ဆိုင်တဲ့ကုမ္ပဏီများ လွယ်ကူစွာတည်ထောင်ရန် အားပေးဆောင်ရွက်ခြင်း၊ ကာလရှည် အရင်းအနှီးများရရှိစေဖို့အတွက် Stock Exchange မှတစ်ဆင့် စတော့ရှယ်ယာများ ထုတ်ဝေရောင်းချ ခွင့်ပေးခြင်းတို့ကို ဆောင်ရွက်ပေးခဲ့ပါတယ်။ First Myanmar Investment Co.,Ltd oss 00000sqê:oc mpocos wouloswful Thilawa SEZ Co.,Ltd oss owosqê:oë monolooulosofin Myanmar Citizens Bank Limited oss တတိယဖြစ်ပါတယ်။ စတုတ္ထမြောက်ကုမ္ပဏီကိုလည်း မကြာမီတွင် ပါဝင်နိုင်ရေးအတွက်ကို စိစစ်ဆောင်ရွက် ပေးလျက်ရှိပါတယ်။ နာယကကြီးခင်ဗျား။ ပြည်တွင်းပြည်ပရင်းနှီးမြှုပ်နှံမှုများ တိုးပွားလာစေရန် ဆွဲဆောင်ကြိုးပမ်းရေး ကိုလည်း ဆောင်ရွက်လျက်ရှိပါတယ်။ ယခုအခါမှာ အမေရိကန်နိုင်ငံရဲ့ စီးပွားရေးပိတ်ဆို့မှုများ ဖယ်ရှား ခဲ့ပြီဖြစ်ပြီး မြန်မာနိုင်ငံရင်းနှီးမြှုပ်နှံမှုဥပဒေအသစ်ကိုလည်း ပြဋ္ဌာန်းခဲ့ပြီးဖြစ်တဲ့အတွက်ကြောင့် ပြည်တွင်း ပြည်ပရင်းနှီးမြှုပ်နှံမှုများ ပိုမိုတိုးတက်လာမယ်လို့ မိမိတို့မျှော်မှန်းထားပါတယ်။ နိဂုံးချုပ်အားဖြင့် နိုင်ငံတော်ရဲ့ ငွေကြေးမူဝါဒ အကောင်အထည်ဖော်ခြင်း၊ ငွေရေးကြေးရေးစနစ် တည်ငြိမ်စေရန် ဆောင်ရွက်ခြင်းတို့မှာ စီမံကိန်းနှင့် ဘဏ္ဍာရေးဝန်ကြီးဌာနအနေဖြင့် မြန်မာနိုင်ငံတော် ဗဟိုဘဏ်နဲ့ နီးကပ်စွာ ပူးပေါင်းဆောင်ရွက်လျက်ရှိပါကြောင်း တင်ပြရင်း နိဂုံးချုပ်အပ်ပါတယ်။ ကျေးဇူး တင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ သက်ဆိုင်ရာ ပြည်ထောင်စုအဆင့် အဖွဲ့အစည်းဝင်များက ပြန်လည်ရှင်းလင်း ဆွေးနွေးလို့ပြီးပါပြီ။ ၂၀၁၄-၂၀၁၅ ဘဏ္ဍာနှစ် ငွေကြေးမူဝါဒ အကောင်အထည်ဖော် ဆောင်ရွက်ချက် အစီရင်ခံစာနှင့် ငွေရေးကြေးရေးစနစ် တည်ငြိမ်ရေးဆောင်ရွက်ချက် အစီရင်ခံစာတို့နဲ့စပ်လျဉ်းပြီး လွှတ်တော်ကိုယ်စားလှယ် များရဲ့ ဆွေးနွေးချက်များနဲ့ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များရဲ့ ရှင်းလင်းတင်ပြချက်ကို လွှတ်တော်က မှတ်တမ်းတင်ကြောင်းကြေညာပါတယ်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ အစည်းအဝေးကို မိနစ် (၃၀)ခန့် ခေတ္တရပ်နားပါမယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။</speech>
</report>
</section>
<section value="Bill">
<bill>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များ ခင်ဗျား။ အစည်းအဝေးပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျား။ ၂၀၁၆-၂၀၁ရ ခု၊ ဘဏ္ဍာရေးနှစ် ပြည်ထောင်စု၏ နောက်ထပ်ဘဏ္ဍာငွေခွဲဝေ သုံးစွဲရေးဥပဒေကြမ်း၏ မူနှင့်အခြေခံသဘောအပါအဝင် ရငွေသုံးငွေများနှင့်စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း။</speech>
<speech type="speaker">အစီအစဉ်(၈) ဖြစ်ပါတယ်။ လွှတ်တော်ကိုယ်စားလှယ်များ ခင်ဗျား။ ၂၀၁၆-၂၀၁ရ ခု၊ ဘဏ္ဍာရေးနှစ် ပြည်ထောင်စု၏ နောက်ထပ်ဘဏ္ဍာငွေ ခွဲဝေသုံးစွဲရေးဥပဒေကြမ်းနဲ့ စပ်လျဉ်းပြီး ၁၆-၁၁-၂၀၁၆ ရက်က ကျင်းပပြုလုပ်ခဲ့တဲ့ ပြည်ထောင်စုလွှတ်တော် တတိယပုံမှန်အစည်းအဝေး ပထမနေ့မှာ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်က လွှတ်တော်သို့ တင်သွင်းခဲ့ပြီး ၃၀-၁၁-၂၀၁၆ ရက်က ကျင်းပပြုလုပ်ခဲ့တဲ့ ပြည်ထောင်စုလွှတ်တော် တတိယပုံမှန်အစည်းအဝေး ပဉ္စမနေ့မှာ ဥပဒေ ဆိုင်ရာ သုံးသပ်ချက်အစီရင်ခံစာနဲ့ ငွေကြေးဆိုင်ရာသုံးသပ်ချက် အစီရင်ခံစာများကို ဖတ်ကြားတင်ပြခဲ့ပြီး ဖြစ်ပါတယ်။ ဥပဒေကြမ်းနဲ့စပ်လျဉ်းပြီး ပူးပေါင်းကော်မတီများရဲ့ အစီရင်ခံစာများမှာ မူနဲ့အခြေခံသဘော သုံးသပ် အကြံပြုချက်များနဲ့ ရငွေသုံးငွေပိုင်းဆိုင်ရာ ပြင်ဆင်ချက်များ ပါရှိပြီးဖြစ်ပါတယ်။ ဒါ့အပြင် လွှတ်တော် ကိုယ်စားလှယ်တစ်ဦးချင်းအနေနဲ့ မူနဲ့အခြေခံသဘော ဆွေးနွေးဖို့ ကိုယ်စားလှယ် ၅ ဦး အမည်စာရင်း တင်သွင်းထားပါတယ်။ လွှတ်တော်ကိုယ်စားလှယ်တစ်ဦးစီအတွက် သတ်မှတ်ချိန် ၆ မိနစ်အတွင်း ဆွေးနွေး ကြဖို့ ဖြစ်ပါတယ်။ ဦးစွာ ဦးမျိုးဝင်း မွန်ပြည်နယ် မဲဆန္ဒနယ်အမှတ်(၈)ဆွေးနွေးဖို့ဖြစ်ပါတယ်။</speech>
<speech><mp id="1304">ဦးမျိုးဝင်း(မဲဆန္ဒနယ်အမှတ်-၈၊ မွန်ပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးကို မင်္ဂလာပါလို့ ပဏာမ နှုတ်ခွန်းဆက်သအပ်ပါတယ်။ ကျွန်တော်ကတော့ မွန်ပြည်နယ် မဲဆန္ဒနယ်အမှတ်(၈) ဖြစ်တဲ့ ရေးမြို့နယ်က အမျိုးသားလွှတ်တော်ကိုယ်စားလှယ် ဦးမျိုးဝင်း ဖြစ်ပါတယ်။ ၂၀၁၆-၂၀၁ရ ဘဏ္ဍာရေးနှစ်၊ မြန်မာနိုင်ငံရဲ့ ရသုံးမှန်းခြေငွေစာရင်းကို မူနဲ့ အခြေခံသဘော တရားများနဲ့စပ်လျဉ်းလို့ ဆွေးနွေးတင်ပြသွားပါမယ်။ လေးစားရပါသော ပြည်ထောင်စုလွှတ်တော် နာယကကြီးခင်ဗျား။ ကျွန်တော့အား Power Point သုံးစွဲခွင့်ပြုပါရန် ခွင့်တောင်းခံအပ်ပါတယ်။ ၂၀၁၆-၂၀၁ရ လက်ရှိဘဏ္ဍာငွေသုံးစွဲနေပုံကို ဝန်ကြီးဌာန ၄ ခု လောက်ကိုပဲ နမူနာထားတင်ပြသွားပါမယ်။ လက်တွေ့မှာတော့ ဌာနအားလုံးနီးပါးရဲ့ ငွေလုံးငွေရင်း အသုံး စရိတ်တွေဟာ ဒီလိုပဲ ဖြစ်နေပါတယ်။ ပုံမှာမြင်ရတဲ့အတိုင်းပဲ ပထမငါးလမှာ လုပ်ငန်းအကောင်အထည် ဖော်ပြီးစီးတဲ့ ရာခိုင်နှုန်းတွေဟာ မူလမှန်းခြေ BE ရဲ့ ရာခိုင်နှုန်း အနည်းငယ်မျှသာဖြစ်ပြီး၊ ကျန် ရ လမှာ အကောင်အထည်ဖော်ရမယ့် ရာခိုင်နှုန်းတွေကျတော့ များပြားလွန်းနေတာ တွေ့ရပါတယ်။ လက်ကျန် ငွေရော ဖြည့်စွက်တောင်းခံထားတဲ့ SG တွေကိုပါ လုပ်ဆောင်ရမှာဖြစ်လို့ တစ်နှစ်စာလုပ်ရမယ့် များပြားတဲ့ ပဏာမတွေကို လက်ကျန် ရ လမှာ လုပ်ရမယ့်သဘောဖြစ်နေပါတယ်။ တကယ်လက်တွေ့မှာတော့ ဖေဖော်ဝါရီမှာ လုပ်ငန်းအပ်ဖို့ ပြင်ဆင်ရပြီဖြစ်တာမို့ ၅ လလောက်က ယ်။ ဒီတော့ တစ်နှစ်တာလုပ်ငန်းကို ၅ လလောက်နဲ့ လုပ်ဆောင်ရတဲ့သဘော ဖြစ်နေပါတယ်။ ပုံမှာ ဒါကိုထင်ထင်ရှားရှား မြင်ရမှာဖြစ်ပါတယ်။ လေးစားအပ်ပါသော နာယကကြီးခင်ဗျား။ ဒီလိုဘာကြောင့်ဖြစ်နေရတာလဲ။ ကျွန်တော်သုံးသပ် မိတာက မှားယွင်းတဲ့ Fiscal Year သတ်မှတ်ပုံကြောင့်လို့ ယူဆမိပါတယ်။ ကျွန်တော်တို့ရဲ့ Budget Year ဟာ ဧပြီလ ၁ ရက်နေ့မှာ စတင်ပြီးတော့ နောက်နှစ် မတ်လ ၃၁ ရက်နေ့မှာ ပြီးဆုံးပါတယ်။ ဗြိတိန်နဲ့ အချို့နိုင်ငံတွေကတော့ ကျွန်တော်တို့ နိုင်ငံအတိုင်းသွားပါတယ်။ အချို့နိုင်ငံတွေကျတော့ Calendar နှစ် အတိုင်းသွားပါတယ်။ အခု Power Point မှာ နိုင်ငံအချို့ရဲ့ ဘတ်ဂျက်နှစ်အစအဆုံးကို ဖော်ပြထားပါတယ်။ သြစတြေးလျတို့လို နိုင်ငံတွေကျတော့ ဇူလိုင် ၁ ရက်နေ့ကစပြီး၊ အမေရိကန်နဲ့ ထိုင်းနိုင်ငံတွေကတော့ အောက်တိုဘာလ ၁ ရက်နေ့တို့မှ စတင်ကာ သူ့နိုင်ငံအခြေအနေနဲ့ သင့်လျော်တဲ့ Period ကို သတ်မှတ် သုံးစွဲကြပါတယ်။ ကျွန်တော်တို့နိုင်ငံရဲ့ ဘတ်ဂျက်နှစ်ကရော ကျွန်တော်တို့ နိုင်ငံအခြေအနေနဲ့ကိုက်ညီမှု ရှိရဲ့ လားဆိုတာ ကျွန်တော်တို့ သုံးသပ်ဖို့လိုပါတယ်။ ကျွန်တော်တို့ရဲ့ ဘတ်ဂျက်နှစ်က ဧပြီလ ၁ ရက်နေ့မှာ စတင်ပါတယ်။ ဘတ်ဂျက်စတင်တဲ့င်္ကြန်ရုံးပိတ်ရက်နဲ့ ကပ်နေတာမို့ ဒီဘတ်ဂျက်ကို ဘယ်ဌာနမှ မထိတွေ့တော့ပါဘူး။ ဒီတော့ တိုတို ပြောရရင် ဧပြီလ တစ်လလုံးသည် BE ကျပြီးဖြစ်သော်လည်း အလုပ်မလုပ်တဲ့လ ဖြစ်နေပါတယ်။ မေလမှာမှ ဗဟိုက ဒီဘတ်ဂျက်တွေကို ခွဲဝေသုံးစွဲဖို့ စကိုင်ပါတယ်။ လဝက်အတွင်း အောက်ကဌာနတွေစီ ငွေရောက် သွားတယ်ဆိုရင်တောင် ကျွန်တော်တို့နိုင်ငံရဲ့ ရာသီဥတုအရ အဲဒီမြန်မာပြည်အောက်ပိုင်းမှာ မုတ်သုံလေ စတင်ဝင်ရောက်နေပြီ ဖြစ်ပါတယ်။ ဒီတော့ ဆောက်လုပ်ရေးလုပ်ငန်းတွေ လုပ်ဆောင်တဲ့ နေရာမှာ အထူးသဖြင့် မြေသားလုပ်ငန်းတွေမှာ မိုးကြောင့်လေလွင့်ဆုံးရှုံးမှုနှင့်အတူ လုပ်ငန်းတွေနှောင့်နှေး ကုန်ပါတယ်။ မိုးဥတုက ၄ လလောက်ဆိုတော့ ပွင့်လင်းရာသီဖြစ်တဲ့ အောက်တိုဘာလလောက်ကျမှသာ လုပ်ငန်းတွေကို အနှောင့်အယှက်ကင်းကင်းနဲ့ လုပ်နိုင်ပါတယ်။ ဒီတော့ မိုးတွင်းမှာ လေလွင့်ဆုံးရှုံးခဲ့။ နှောင့်နှေးခဲ့တဲ့ အလုပ်တွေကို ီးစီးဖို့အတွက် အလျင်လိုလိုနဲ့လုပ်တော့ အရည်အသွေးတွေကျ၊ မိုးတုန်းကဆုံးရှုံးမှုတွေကို ပြန်ဖာဖို့ ပစ္စည်းတွေကို ခိုပြီးသုံးစွဲနဲ့ ဖြစ်ကုန်တာတွေကြောင့် ကျွန်တော်တို့ ဆီမှာ လမ်းတွေ၊ အဆောက်အဦတွေဟာ အခါမလည်ခင် ပျက်စီးကုန်တဲ့ ဆီးသီးဗန်းတွေတန်းစီပြီး မှောက်ခဲ့တဲ့ အဖြစ်မျိုးတွေ ဖြစ်ပေါ်လာခဲ့ခြင်းပဲ ဖြစ်ပါတယ်။ အခုကျွန်တော် တင်ပြခဲ့တဲ့ ကိန်းဂဏန်း တွေကလည်း မိုးတွင်းမှာ အလုပ်မဖြစ်တဲ့ ဒီအချက်ကို သက်သေခံနေပါတယ်။ ဒါကြောင့် အနှစ်ချုပ် ပြောရရင် အခု ကျွန်တော်တို့သုံးနေတဲ့ ဘတ်ဂျက်နှစ်ပိုင်းခြားပုံဟာ မြန်မာနိုင်ငံအတွက် အဆင်မပြေဘူး လို့ဘဲ ဆိုချင်ပါတယ်။ လေးစားရပါသော နာယကကြီးခင်ဗျား။ အခုကျွန်တော်တို့ သုံးနေတဲ့ ဘတ်ဂျက်နှစ်ဟာ ၁၉၇၃ ခုနှစ်၊ မြန်မာ့ဆိုရှယ်လစ်လမ်းစဉ် အကောင်အထည်ဖော်တော့မည့်ှ စတင်အကောင်အထည်ဖော် ခဲ့တဲ့ ဘတ်ဂျက်စနစ် ဖြစ်ပါတယ်။ အရင်ကကိုလိုနီဖြစ်ခဲ့လို့ အင်္ဂလိပ်ရဲ့ ဘတ်ဂျက်နှစ်ပုံစံအတိုင်း လွတ်လပ်ရေးရပြီးတော့လည်း ဆက်လက်သုံးစွဲနေတယ်လို့ မှတ်ထင်စရာရှိပါတယ်။ တကယ်တော့ ၁၉၆၂ ခုနှစ်၊ တော်လှန်ရေးကောင်စီအာဏာမသိမ်းမြီန်မာနိုင်ငံရဲ့ ဘတ်ဂျက်ဟာ အောက်တိုဘာလ ၁ ရက်နေ့မှာ စတင်ပြီး စက်တင်ဘာလအကုန်မှာ အဆုံးသတ်တာကို တွေ့ရှိပါတယ်။ ကျွန်တော့အမြင့် ကတော့ မြန်မာနိုင်ငံနဲ့ အင်မတန်ဆီလျော်တဲ့ ဘတ်ဂျက်နှစ်သတ်မှတ်တဲ့ပုံစံပါပဲ။ ဘတ်ဂျက်ကျပြီဆိုတာနဲ့ ပွင့်လင်းရာသီဖြစ်တာနဲ့အညီ လုပ်ငန်းတွေကို ချက်ချင်းလုပ်နိုင်ပါတယ်။ ရက်ရှည်ပိတ်ရက်ကလည်းမရှိ၊ ရာသီဥတုကလည်းကောင်းဆိုတော့ မူလလျာထားချက် ဘတ်ဂျက်တွေနဲ့ အနှောင့်အယှက်မရှိဘဲ သင်္ကြန် မတိုင်မီအထိ ၆ လကျော် ကျွန်တော်တို့ လုပ်ဆောင်နိုင်မှာ ဖြစ်ပါတယ်။ ဒါကြောင့်ကျွန်တော်တို့ ရည်မှန်းချက်တွေလည်းပဲ အကုန်လုံးပြီးစီးမှာ ဖြစ်ပါတယ်။ အခုဖြစ်နေသလိုမျိုး မူလ BE ကိုလည်း သတ်မှတ်ရက်အတွင်း ုံးနိုင်၊ SG ကိုလည်း မှန်းခြေနဲ့ထပ်တင်တောင်းတဲ့အခါကျတော့ ငွေစာရင်း ပူးပေါင်းကော်မတီနဲ့ ဝန်ကြီးဌာနတွေအကြား မကြေမလည်တွေဖြစ်ကြရတဲ့ အခြေအနေတွေလည်း လျော့ပါး သွားမှာ ဖြစ်ပါတယ်။ တစ်ခါနောင်နှစ်အတွက် BE ကို ပြင်ပလုပ်ငန်းသိပ်မတွင်တဲ့ မိုးတွင်းကာလ တစ်လျှောက် စိတ်ကြိုက်ရေးဆွဲနိုင်တာကြောင့် အခုထက်ပိုမိုတိကျတဲ့ Before Estimate ရေးဆွဲနိုင်မှာဖြစ်လို့ အခုသုံးနေတဲ့ ဘတ်ဂျက် Period ထက် အများကြီးပိုမိုအဆင်ပြေမှာ ဖြစ်ပါတယ်။ ဒါကြောင့် အစိုးရအဖွဲ့အနေနဲ့ စီးပွားရေး ပညာရှင်များရဲ့ အကူအညီရယူပြီး ဒီအချက်ကို အလေးထား စဉ်းစားလို့ ဘတ်ဂျက်နှစ်ကို ပြန်လည်သတ်မှတ်သင့်ပါကြောင်း လွှတ်တော်နာယကကြီးမှတစ်ဆင့် အကြံပြု တိုက်တွန်းရင်း နိဂုံးချုပ် အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဆက်လက်ပြီး ဒေါက်တာဦးလင်းလင်းကျော် မြစ်သားမဲဆန္ဒနယ်ဆွေးနွေးဖို့ဖြစ်ပါတယ်။</speech>
<speech><mp id="1490">ဒေါက်တာလင်းလင်းကျော်(မြစ်သားမဲဆန္ဒနယ်၊ မန္တလေးတိုင်းဒေသကြီး)</mp>လေးစားအပ် ပါသော ပြည်ထောင်စုလွှတ်တော် နာယကကြီးနဲ့တကွ အားလုံးပဲ မင်္ဂလာပါ။ ကျွန်တော်ကတော့ မြစ်သား မဲဆန္ဒနယ်က ဒေါက်တာဦးလင်းလင်းကျော် ဖြစ်ပါတယ်။ ကျွန်တော့အနေနဲ့ ဒီရငွေသုံးငွေများကို မူနှင့် အခြေခံသဘောတရားအရ ဆွေးနွေးသွားမှာ ဖြစ်ပါတယ်။ နာယကကြီးခင်ဗျား။ Power Point အသုံးပြုခွင့် ပြုပါ။ ကျွန်တော်တို့ ဒီပထမဦးဆုံး ဆွေးနွေးလိုတာကတော့ လိုငွေနဲ့ GDP အချိုးပဲ ဖြစ်ပါတယ်။ အဲဒီတော့ ကျွန်တော်တို့ လိုငွေနဲ့ GDP အချိုးဟာ RE မှာ ၄.၉ရ ရာခိုင်နှုန်း ဆိုတော့ ၅ ရာခိုင်နှုန်း မကျော်ဘူးလို့ ဘောင်လွတ်ရုံရှိပေမယ့်လည်း သူ့ရဲ့အထက်မှာ 0.03 ရာခိုင်နှုန်းပဲရှိတော့ ဒါနည်းနည်းမဖြစ်သင့်ဘူး။ သေချာသုံးသပ်သင့်တဲ့ကိစ္စလို့ထင်ပါတယ်။ ကျွန်တော်တို့ လိုငွေပြဘတ်ဂျက်က ကောင်းတဲ့အချက်တွေ များစွာရှိတာကို လက်ခံရမှာဖြစ်သော်လည်းပဲ ဒီလောက်ထိ မငြင်းဖို့ရာဆိုတာ ကျွန်တော်တို့ စဉ်းစားရမှာ။ နောက်ပြီးတော့ ဒီမူလနဲ့ ပြုပြင်ပြီးခန့်မှန်းခြေကျမှ 0.1 ရာခိုင်နှုန်းလောက်ထိ တက်သွားတယ်။ တက်သွားတဲ့ အခါကျတော့ ကျွန်တော်တို့ ဒီငွေတွေကို ပြန်ပြီးစိစစ်တဲ့အခါကျတော့ တချို့ အနည်းငယ်လောက်ပဲ နောက်နှစ်မှာ သုံးရမှာမျိုးပါပြီးတော့ တော်တော်များများက မဖြစ်မနေပေးရမယ့်ဟာမျိုးတွေ ဖြစ်နေတာကို လေ့လာတွေ့ရှိရတယ်။ အဲဒါဘာကြောင့်လဲဆိုတော့ မူလစတင်တွက်ချက်ကတည်းကBE မှာကတည်းက တစ်နှစ်လုံးစာ ဘယ်လောက်ကုန်နိုင်တယ်ဆိုတာကို တွက်ချက်မှုလိုအပ်ခဲ့လို့ပဲလို့ ကျွန်တော်ယူဆရပါတယ်။ ဒါကြောင့်မို့လို့ နောက်နှစ် BE တွေ၊ BE တွေဆွဲတဲ့အခါမှာ တစ်နှစ်လုံးစာအတွက် မြော်မြင် ပြီးတော့ဆွဲနိုင်ဖို့ အကြံပြုလိုပါတယ်။ အဲဒီတော့ ကျွန်တော် နောက်တစ်ခုပြောချင်တာက တွက်ချက်ပုံ ozodajo spo:oll ozodajo spo:o) zlecossopom s Cash Basement empę Accounting System ကို တွက်ချက်တဲ့အခါမှာ၊ Accounting Method နဲ့ တွက်ချက်တဲ့အခါမှာ 4.97 ဆိုပေမယ့် ကျွန်တော်တို့ ပြည်တွင်းပြည်ပ ချေးငွေတွေထည့်လိုက်တဲ့အခါမှာ 5.96 (6 %) လောက်ထိတက်သွားတယ်။ အဲဒီကျတော့ ကျွန်တော် မြင်သာအောင် ဥပမာပေးရမယ်ဆိုရင် အိမ်တစ်အိမ်မှာ ကျွန်တော်က ပိုက်ဆံကိုင်သုံး ရတဲ့သူ။ ကျွန်တော့မိသားစုက ကျွန်တော့ကို ပိုက်ဆံ ၁၀၀ ပေးထားတယ်။ မင်း ၁၀၀ နဲ့ လောက်အောင်သုံး။ ငါးကျပ်ထက် ပိုပြီးကြွေးမတင်နဲ့လို့ ကျွန်တော့ကို မှာထားတယ်။ ဒါပေမယ့် ကျွန်တော်က ဟိုကနေ ဒီကနေလှည့်လိုက်။ ဟိုကနေ ကုလားဖန်ထိုးလိုက်နဲ့ လုပ်တဲ့အခါမှာ တကယ်တမ်း ကျွန်တော် သုံးတာက ဒီနှစ်မှာ ၁၂၀၊ ၁၃၀ လောက် သုံးခဲ့တယ်။ ဒါပေမယ့် အိမ်ကို ငွေကြေးနဲ့ ပြန်ပြတဲ့အခါမှာ ကျွန်တော် ၁၀၅ ကျပ်ပဲ သုံးထားပါတယ်လို့ ပြသလိုမျိုး ဘောင်လွတ်၊ ဝိနည်းလွတ် ဖြစ်နေမှာစိုးတဲ့ အတွက်ကြောင့်မို့လို့ ဘယ် Method နဲ့ပဲတွက်တွက် ဒီကျွန်တော်တို့လို ပညာရှင်မဟုတ်တဲ့သူတွေ နားလည်နိုင်ရန်အတွက် နောက်အခေါက်တွေ တင်တဲ့အခါမှာတော့ ကျွန်တော် Analytical Method နဲ့ပါ အကျိုးအကြောင်း ဆီလျော်စွာ ဖော်ပြမယ်ဆိုရင် ပြည်သူအတွက် ပိုပြီးအကျိုးရှိမယ်လို့ ထင်ပါတယ်။ ဒီဟာကတော့ ကျွန်တော်တို့ ဖွဲ့စည်းပုံအခြေခံဥပဒေ ပုဒ်မ ၁၆ ပါ နိုင်ငံတော်သမ္မတဟာ နိုင်ငံတော်ရဲ့ အကြီးအကဲဖြစ်တယ်။ နိုင်ငံတော်အုပ်ချုပ်ရေးရဲ့ အကြီးအကဲဖြစ်တယ်ဆိုတော့ နိုင်ငံတော်သမ္မတရဲ့ စကားမိန့်ခွန်းကို အားလုံးလိုက်နာရမှာ ဖြစ်ပါတယ်။ ဒါလေးကို ကျွန်တော် မူဝါဒနဲ့ လိုက်နာနိုင်ခြင်း ရှိ မရှိကို ကျွန်တော့နယ်က ဖြစ်ရပ်လေးနဲ့ တင်ပြပါရစေ။ ကျွန်တော်တို့ မြစ်သားမြို့ရဲ့ ဘေးတည့်တည့်မှာ စမာရေလွှဲဆည်ဆိုတာရှိပါတယ်။ ဘယ်ဘက်က နဂိုတည်းကနေလာခဲ့တဲ့ ရွာလေးတွေပါ။ ဒီ စမာဆည်ရဲ့ ညာဘက်ကပ်ရပ်က မြစ်သားမြို့ပါ။ အဲဒီတော့ ကျွန်တော်တို့ ဒီစမာ(၁) ဆိုတာက အနော်ရထာလက်ထက်က ကျီးမဲရေလွှဲဆည် ဆီကနေပြီးတော့ ဆောက်ခဲ့တဲ့ မြောင်းကြီး ၂၃ မိုင်လောက် ရှည်တယ်။ လောက်ကို ရေပေးဝေနေတဲ့ အဓိကမြောင်းကြီး။ စမာ(၂) ဆိုတာက တကယ်အကျိုးပြုပါရဲ့လားလို့ သံသယဖြစ်နိုင်လောက်အောင် ဆီမီးတိုင်တွေပေါက်နေတဲ့။ နောက်မှပေါ်လာတဲ့ အရင်အစိုးရခေတ် အဆက်ဆက်က ပေါ်လာတဲ့မြောင်း ဖြစ်ပါတယ်။ အဲဒီမှာ မြစ်သားကို ကျွန်တော်တို့ဒီ ကျောက်ဆည်၊ မြစ်သားအားလုံး အားကိုးရတဲ့ စမာမြောင်းကို ဘာမှမပြုပြင်ဘဲနဲ့ ဒီအတိုင်းပစ်ထားတဲ့ ပုံစံဖြစ်ပါတယ်။ ဒါအရေးကြီးတဲ့ မြောင်းကြီးပါ။ အဲဒီတော့ ကျွန်တော်တို့ ဒီ ပြည်ထောင်စုဝန်ကြီး ဒေါက်တာဦးအောင်သူ မြစ်သားမြို့နယ်လာတဲ့အခါကျတော့ အရပ် ကနေ အားလုံးတင်ပြပါတယ်။ ဒီဟာကြီးက အလုပ်မဖြစ်ဘူး။ အရုပ်ကြီးပမာ သက်သက်ဖြစ်နေတယ် ဆိုတဲ့အခါကျတော့ ဝန်ကြီးရဲ့ ညွှန်ကြားချက်နဲ့ ဒီဆည်ကြီးကို ဖွင့်ပေးလိုက်ပါတယ်။ အဲဒီတော့ ဒီဆီမီး တိုင်တွေ ပေါက်နေပြီးတော့ ရေစီးရေလာမရှိတဲ့၊ မရှိသလောက်နီးနီးဖြစ်တဲ့မြောင်းကို နေ့ချင်းညချင်း ဘက်ဟိုးကြီးတွေ ကုပ်ပြီးတော့ ဒီလိုအနေအထားဖြစ်နေအောင် ကျွန်တော်တို့ သုံးလိုက်ပါတယ်။ ဒီငွေဘယ်ကရလဲဆိုတော့ ပြည်ထောင်စုရဲ့ ဘတ်ဂျက် သာမန်သုံးငွေ Special Repair လို့ခေါ်တဲ့ အထူး ပြုပြင်ဖို့ လိုအပ်တဲ့ဘတ်ဂျက်ကနေ ရတယ်ဆိုတော့ ကျွန်တော်တို့က တကယ်အားကိုးရတာ စမာ(၁)။ ကျွန်တော်တို့ နယ်မှာပြောနေကြတာက အငယ်အနှောင်းကို အရင်အကျိုးပြုခဲ့တဲ့ အဟောင်းထက်ပိုပြီးတော့ ပစားပေးနေသလိုဖြစ်နေသလား။ အဲဒီတော့ ကျွန်တော်တို့က ပြန်စဉ်းစားမယ်ဆိုလို့ရှိရင် ဒီလိုလုပ်ငန်းတွေဟာ နိုင်ငံတော်သမ္မတ အကြီးအကဲရဲ့ လမ်းညွှန်ချက်နဲ့ညီရဲ့ လား။ နောက်ပြီးတော့ တကယ်ရောသုံးမယ့် ဘဏ္ဍာရေးမူဝါဒ ဒီခေါင်းစဉ်နဲ့ မဖြစ်မနေသုံးရမှာလား။ ပွင့်လင်းမြင်သာမှုရောတကယ်ရှိရဲ့လား။ ဒါကိုနည်းနည်း သုံးသပ်ဖို့ လိုပါတယ်။ အဲဒီတော့ ကျွန်တော်ပြောလိုတာကတော့ ရငွေနဲ့ သုံးငွေမျှအောင် လုပ်ကြပါစို့လို့ ပြောကြားရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးစိုးအောင်နိုင် ကျုံပျော်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1603">ဦးစိုးအောင်နိုင်(ကျုံပျော်မဲဆန္ဒနယ်၊ ဧရာဝတီတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးကို မင်္ဂလာပါလို့ နှုတ်ခွန်းဆက်သ ဂါရဝပြုအပ် ပါတယ်။ ကျွန်တော်ကတော့ ဧရာဝတီတိုင်းဒေသကြီး ကျုံပျော်မဲဆန္ဒနယ်၊ ပြည်သူ့လွှတ်တော် ကိုယ်စားလှယ် ဦးစိုးအောင်နိုင်ဖြစ်ပြီး ပြည်ထောင်စုလွှတ်တော် ရငွေသုံးငွေများစိစစ်ပူးပေါင်းအဖွဲ့ (၆)ရဲ့ အဖွဲ့ဝင်တစ်ယောက် ဖြစ်ပါတယ်။ ကျွန်တော့အနေနဲ့ မူနဲ့ အခြေခံသဘောတရားအရ အပြုသဘောဆောင် အကြံပြု ဆွေးနွေး သွားမှာဖြစ်ပါတယ်။ လေးစားအပ်ပါသော နာယကကြီးခင်ဗျား။ အစိုးရသစ်တက်လာပြီးတဲ့နောက်မှာ ဝန်ကြီးဌာန များအား ပြင်ဆင်ပြောင်းလဲခြင်းနှင့်စပ်လျဉ်းပြီး လိုအပ်ချက်အရ ပြည်ထောင်စုဘတ်ဂျက်ကို ပြန်လည် ပြင်ဆင်မွမ်းမံခြင်း (Budget Review) ကို ကျွန်တော်တို့ လုပ်ဆောင်ခဲ့ရသလို ပုံမှန်တင်ပြတောင်းခံလေ့ ရှိတဲ့ ဖြည့်စွက်ရန်ပုံငွေကိုလည်း ကျွန်တော်တို့ စိစစ်ခဲ့ရပါတယ်။ ပြီးခဲ့တဲ့ Budget Review နဲ့စာရင် အခု လတ်တလောစိစစ်ခဲ့ရတဲ့ ဖြည့်စွက်ရန်ပုံငွေတောင်းခံမှုမှာ သက်ဆိုင်ရာဝန်ကြီးဌာနများ၊ ဦးစီးအဖွဲ့များ အနေနဲ့ နောက်ဆက်တွဲ ရှင်းလင်းဖော်ပြချက်များနှင့် ပိုမိုပြည့်စုံစွာ တင်ပြလာခဲ့တာကို တွေ့ရှိရပါတယ်။ အဲဒါနဲ့ပတ်သက်ပြီး အသိအမှတ်ပြု ကြိုဆိုကြောင်းကိုလည်း ပြောကြားလိုပါတယ်။ သို့သော် နောင်လာမယ့် ဘတ်ဂျက်တွေမှာ ပိုမိုပြည့်စုံတဲ့ တင်ပြတောင်းခံမှုများဖြစ်စေရေးအတွက် ကျွန်တော်တို့အနေနဲ့ အနည်းငယ်အကြံပြု ဆွေးနွေးစရာတချို့ လည်းရှိပါတယ်။ ပထမဦးစွာအနေနဲ့ အစိုးရဌာနများ တင်ပြတောင်းခံလာတဲ့ စက်ပစ္စည်း၊ ယာဉ်ယန္တရား ဝယ်ယူခြင်းဘတ်ဂျက်တွေကို စိစစ်တဲ့ အခါ ရည်ညွှန်းအမျိုးအစားအလိုက် Model Subsification စတာတွေနဲ့ ယှဉ်တွဲဖော်ပြဈေးနှုန်းများ အဆမတန် ကွာဟများပြားနေတဲ့ တွေ့ရှိချက်အချို့ကို တင်ပြလိုပါတယ်။ ဥပမာအနေနဲ့ပြောရရင် စီမံကိန်းနှင့် ဘဏ္ဍာရေးဝန်ကြီးဌာန၊ ဗဟိုစက်ပစ္စည်းစာရင်းအင်းစိစစ်ရေးဌာနမှ တင်ပြတောင်းခံလာတဲ့ Budget Review os Eccoss 32GƏosÈ326ws?wsdyp: owsap ng 3əozos brand new toyota / land cruiser 2016 model 29 8: Pulile: aplodeos goloq::9p:o malecossos :cule: က်တက်အ ကယ်တင်သက် အလယ်တယ် တောင်းခံချက်များမှာ ဖော်ပြမထားတဲ့ Lexux Model ၂၅ စီး ပါဝင်နေတာမို့ ဈေးနှုန်းမှာ ကြီးမြင့် နေရခြင်းဖြစ်ကြောင်း သက်ဆိုင်ရာတာဝန်ရှိသူက ရှင်းလင်းပြောကြားသွားခဲ့ပါတယ်။ ၎င်းဘတ်ဂျက်ကို ကျွန်တော်တို့ စိစစ်ရေးပူးပေါင်းကော်မတီက ခွင့်မပြုခဲ့သော်ငြားလည်း ပြန်လည် တင်ပြရခြင်းကတော့ နောင်လာမယ့် ဘတ်ဂျက်တွေမှာ သက်ဆိုင်ရာဝန်ကြီးဌာနများအနေနဲ့ ရည်ညွှန်း အမျိုးအစားသတ်မှတ်ချက်နှင့် လျော်ညီတဲ့ဈေးနှုန်းများကို တိတိကျကျ ရှင်းလင်းစွာ ဖော်ပြ တောင်းခံစေ လိုတဲ့အတွက်ဖြစ်ပါတယ်။ ဒီနေရာမှာအလျဉ်းသင့်လို့ ရုံးသုံးလုပ်ငန်းသုံးပစ္စည်းများ ဝယ်ယူခြင်း၊ Transformer များဝယ်ယူခြင်း စတဲ့အထွေထွေဝယ်ယူရေးဆိုင်ရာ ဘတ်ဂျက်တင်ပြ တောင်းခံမှုနှင့်ဆိုင်တဲ့ ကုန်အမှတ် တံဆိပ်ဖော်ပြချက် Brand Name အကြောင်းကိုလည်း ဆွေးနွေးလိုပါတယ်။ ဥပမာအားဖြင့် ရုံးသုံး ကွန်ပျူတာ၊ printer, copier များ ဝယ်ယူရေးဘတ်ဂျက်မှာ ကျွန်ပျူတာဆိုရင် Dell ၊ Printer ဆိုရင် Cannon soogooroo cos golosufi onda? Brand Name ogooroondoozaal cquumzodies supplier များ၊ ကုန်ပစ္စည်းအတွက် တင်ဒါပစ္စည်းစည်းကမ်းနှင့်အညီ ဝယ်ယူရေးကို ဆောင်ရွက်နိုင်ပေမယ့် အချို့ကိစ္စတွေမှာ ဖော်ပြထားတဲ့ Brand Name ကို Supply လုပ်နိုင်တဲ့သူက တစ်ဦးတစ်ယောက်ပဲရှိတဲ့ အခါကျတော့ တင်ဒါခေါ်စရာမလိုဘဲနဲ့ အလိုလိုတင်ဒါအောင်သွားမယ့်ပုံစံမျိုး ဖြစ်နေပါတယ်။ ဥပမာအားဖြင့် Transformer များကို ဝယ်ယူတဲ့အခါမှာ ကုန်အမှတ်တံဆိပ်တစ်ခုကို ဘတ်ဂျက်မှာဖော်ပြလိုက်တဲ့အခါ ဖော်ပြပါတံဆိပ်ကလွဲပြီး ကျန်တံဆိပ်များ တင်ဒါဝင်ပြိုင်စရာမလိုတော့တဲ့ သဘောမျိုး သက်ရောက်သွား တတ်ပါတယ်။ အမှန်တကယ်ဖြစ်သင့်တာက လိုအပ်ချက်အရ ဝယ်ယူမယ့် Transformer ရဲ့ ရည်ညွှန်းနည်းပညာ သတ်မှတ်ချက်၊ Technical supplication တွေဖြစ်တဲ့ ကေဗွီအေ ဘယ်လောက်လိုတယ်ဆိုတဲ့ အချက် လောက်ကိုသာ ဖော်ပြသတ်မှတ်ဖို့ကောင်းပေမယ့် Brand Name ကိုအတိအကျ ဖော်ပြသတ်မှတ်လိုက်တဲ့ အခါမှာတော့ ဖော်ပြပါကုန်အမှတ်တံဆိပ်ကလွဲပြီး ကျန်ကုန်အမှတ်တံဆိပ်များ တင်ဒါဝင်ရောက် ယှဉ်ပြိုင်ဖို့ မလိုတော့ကြောင်း သတ်မှတ်သလိုဖြစ်သွားတတ်ပါတယ်။ လေးစားအပ်ပါသော နာယကကြီးခင်ဗျား။ ကျွန်တော်တို့ ဘဏ်နှင့် ငွေရေးကြေးရေးဆိုင်ရာ ဖွံ့ဖြိုး တိုးတက်ရေးဆိုင်ရာကော်မတီသို့ ရောက်လာတဲ့ တိုင်စာတွေထဲမှာ အလားတူအဖြစ်အပျက်နှင့် ဆင်တူတဲ့ ကိစ္စတချို့ရှိနေပါတယ်။ ဥပမာအားဖြင့် မြန်မာနိုင်ငံတော်ဗဟိုဘဏ်ရဲ့ ငွေရေစက်များဝယ်ယူရေး တင်ဒါမှာ တံဆိပ်ပေါင်းစုံ ဝင်ရောက်ယှဉ်ပြိုင်ကြပေမယ့် နောက်ဆုံးမှာ ပြည်ထောင်စုဘတ်ဂျက်မှာ ဖော်ပြတဲ့ တံဆိပ်ကလွဲလို့ အခြားတံဆိပ်ကို ဝယ်ယူလို့မရတဲ့အကြောင်း တာဝန်ရှိသူက ဆုံးဖြတ်လိုက်တယ်လို့ တိုင်စာရောက်လာပါတယ်။ အဲဒီကိစ္စနှင့် အဖြစ်မှန်ကို ကျွန်တော်တို့ကော်မတီအနေနဲ့ သက်ဆိုင်ရာ တာဝန်ရှိသူများကို ခေါ်ယူစုံစမ်းမေးမြန်းသွားမှာဖြစ်ပြီး ကျွန်တော်တို့ ပြည်ထောင်စုလွှတ်တော်အနေနဲ့ နောင်လာမယ့် ဘတ်ဂျက်တွေမှာ Brand Name နဲ့ ယှဉ်တွဲဖော်ပြချက်တွေနဲ့စပ်လျဉ်းပြီး ပြန်လည် သုံးသပ်သင့်တယ်လို့ အကြံပြုတင်ပြလိုပါတယ်။ နောက်ထပ်ဆွေးနွေးလိုတာကတော့ ဦးစီးဌာနများရဲ့ မော်တော်ယာဉ်ပြင်ဆင်ရေးစရိတ် တောင်းခံခြင်း ကိစ္စပါ။ ဗဟိုစက်ပစ္စည်းစာရင်းနှင့် စိစစ်ရေးဦးစီးဌာနက ဌာနအသီးသီးကို ချထားပေးတဲ့ ကားများရဲ့ ပြင်ဆင်စရိတ်ကိုကြည့်မယ်ဆိုရင် ကားများကို အသုံးမပြုခင်ကပင် သာမန်ပြင်ဆင်စရိတ်၊ အကြီးစား ပြင်ဆင်စရိတ် စသည်တို့ကို ထည့်သွင်းတောင်းခံထားတာ တွေ့ရပါတယ်။ သို့ရာတွင် ပြင်ဆင်ပြီးသော် လည်း ထိုကားများမှာ အမှန်တကယ် အသုံးမပြုနိုင်ပါသဖြင့် အသုံးမချရဘဲ ၎င်းကားများအတွက် ရရှိတဲ့ ဆီခွဲတမ်းတွေကိုသာ ပေးနေရတာကို တွေ့နေရပါတယ်။ ဒါကြောင့် ကုန်ကျစရိတ် အမှန်တကယ်များပြီးတော့ အသုံးမတည့်တဲ့ကားများကို ချထားပေးမယ့်အစား ဌာနဆိုင်ရာများမှ ယုံကြည်စိတ်ချစွာ အမှန်တကယ် အသုံးပြုပြီး အကြီးစားပြင်ဆင်စရိတ်ကုန်ကျမှုလည်း သက်သာမယ့် ကားအသစ်များကို တင်သွင်းပြီး ဘတ်ဂျက်နှစ်အလိုက်၊ ဝန်ကြီးဌာနအလိုက် အစီးရေသတ်မှတ်ပေးပြီး ချထားသင့်ပါကြောင်းကိုလည်း အကြံပြု တင်ပြလိုပါတယ်။ အချုပ်အားဖြင့် တင်ပြရပါမူ သက်ဆိုင်ရာဝန်ကြီးဌာနများရဲ့ ရန်ပုံငွေတင်ပြတောင်းခံမှု တချို့မှာ ဘဏ္ဍာရေးစည်းမျဉ်းစည်းကမ်းမူဘောင်များကို ကျော်လွန်ပြီး တင်ပြတောင်းခံမှုများရှိကြောင်း စိစစ် တွေ့ရှိရပါတယ်။ ထို့ကြောင့် လာမယ့် ၂၀၁၇-၂၀၁၈ ဘဏ္ဍာရေးနှစ်မှစတင်ပြီး ဘဏ္ဍာရေးစည်းမျဉ်း စည်းကမ်း မူဘောင်များကိုကျော်လွန်ပြီး တင်ပြလာသည့်ဝန်ကြီးဌာနများ၏ တောင်းခံမှုများကို သက်ဆိုင်ရာ စိစစ်ရေးပူးပေါင်းကော်မတီများအနေနှင့် ခွင့်မပြုသင့်ပါကြောင်းနှင့် သက်ဆိုင်ရာဝန်ကြီး ဌာနများအနေနှင့် လည်း ဘတ်ဂျက်ခွင့်ပြုငွေများကို တင်ပြတောင်းခံရာတွင် ဘဏ္ဍာရေးစည်းမျဉ်း စည်းကမ်း မူဘောင်များ နှင့်အညီသာ တင်ပြတောင်းခံကြပါရန် အကြံပြုတိုက်တွန်းရင်းနဲ့ပဲ နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးခင်ချို၊ လှိုင်းဘွဲ့မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1371">ဦးခင်ချို (လှိုင်းဘွဲ့ မဲဆန္ဒနယ်၊ ကရင်ပြည်နယ်)</mp>ပြည်ထောင်စုလွှတ်တော် နာယကကြီး နှင့်တကွ လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများနဲ့ ဧည့်သည်တော်များအားလုံး မင်္ဂလာပါလို့ နှုတ်ခွန်းဆက်သပါတယ်။ ကျွန်တော်ကတော့ ကရင်ပြည်နယ် လှိုင်းဘွဲ့ မဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးခင်ချို ဖြစ်ပါတယ်။ ကျွန်တော်ဆွေးနွေးတင်ပြမယ့် အကြောင်းကတော့ ၂၀၁၆-၂၀၁ရ ဘဏ္ဍာနှစ် နောက်ဆက်တွဲ ဘဏ္ဍာရန်ပုံငွေသုံးစွဲရေးဆိုင်ရာ အစီရင်ခံစာအမှတ် (၅/၂၀၁၆)နဲ့ ပတ်သက်လို့ ဆွေးနွေးတင်ပြမှာ ဖြစ်ပါတယ်။ အစီရင်ခံစာမှာပါတဲ့ သာမန်အသုံးစရိတ်၊ ငွေလုံးငွေရင်းအသုံးစရိတ်၊ အတိုးပေးငွေ၊ ထောက်ပံ့ငွေ၊ ကြွေးမြီနဲ့ လုပ်ငန်းသုံးရင်းနှီးငွေများနဲ့ပတ်သက်လို့ နစ် အတွင်း ယေဘုယျသဘောနဲ့ပဲ ဆွေးနွေးမှာ ဖြစ်ပါတယ်။ နာယကကြီးခင်ဗျား။ ၂၀၁၆-၂၀၁ရ ဘဏ္ဍာနှစ်အတွက် ပြင်ဆင်ပြီးမူလ Builder Estimate အရ ရငွေကျပ်ဘီလီယံ ၁၇,၀၀၀ နီးပါးလျာထားပြီးတော့ သုံးငွေအနေနဲ့ ပြည်ထောင်စုအဆင့်အတွက် ကျပ် ဘီလီယံ ၁၉,၀၀၀ နီးပါးနဲ့ ပြည်နယ်နဲ့ တိုင်းဒေသကြီးများအတွက် ကျပ်ဘီလီယံ ၁,၇၀၀ နီးပါး ခွင့်ပြု ထားတာတွေ့ရပါတယ်။ ယခု Supplementary အရ ပြည်ထောင်စုအဆင့်အတွက် ကျပ် ဘီလီယံ ၁,၃၅၄.၆၁၄၊ မူလခွင့်ပြု BE ရဲ့ ၆.၆၈ ရာခိုင်နှုန်း၊ ပြည်နယ်နဲ့ တိုင်းဒေသကြီးတွေအတွက် ကျပ်ဘီလီယံ ၁၇.၉၃၀၊ မူလ BE ရဲ့ ၁.၀၆ ရာခိုင်နှုန်း တောင်းခံထားပြီးတော့ ပြည်သူ့ငွေစာရင်းပူးပေါင်းကော်မတီရဲ့ အစီရင်ခံစာအရ ပြည်ထောင်စုအဆင့်အတွက် ကျပ်ဘီလီယံ ၁၅.၇၇၆ ဖြတ်တောက်ထားပြီးတော့ ကျပ် ဘီလီယံ ၁,၃၃၈.၈၃၈၊ မူလ BE ရဲ့ ၆.၆၁ ရာခိုင်နှုန်း ခွင့်ပြုထားပြီးတော့ ပြည်နယ်နဲ့တိုင်းဒေသကြီး များအတွက် ထောက်ပံ့မယ့်ငွေကိုတော့ ဖြတ်တောက်ထားတာမရှိကြောင်း တွေ့ရပါတယ်။ ရငွေနဲ့ သုံးငွေလျာထားမှုကို လေ့လာကြည့်မယ်ဆိုရင် ပြည်ထောင်စုအဆင့်မှာ မူလအတွက် ၁၇၄ ဘီလီယံ၊ မူလ BE ရဲ့ ၁.၀၂ ရာခိုင်နှုန်း၊ ပိုလျာထားပေမယ့် သုံးငွေအတွက် ခွင့်ပြုငွေအနေနဲ့ ကျပ် ဘီလီယံ ၁,၃၃၈.၈၃၈၊ မူလ BE ရဲ့ ၆.၆၁ ရာခိုင်နှုန်း ပိုလာတာတွေ့ရပါတယ်။ သဘောကတော့ ငွေ ၁ ကျပ် ကတော့ ရငွေမှာ မူလ BE ထက် ကျပ်ဘီလီယံ ၂၄၀.၀၈၀ ပိုလျာထားပြီးတော့ သုံးငွေမှာတော့ ပြည်ထောင်စုက ထောက်ပံ့ငွေအပါအဝင်ကျပ်ဘီလီယံ ၂၅၈.၀၁၀၊ မူလ BE ရဲ့ ၁၁.၄ရ ရာခိုင်နှုန်း သုံးစွဲ ခွင့်ရှိလို့ငွေ ၁ ကျပ် ပိုရှာပေးပြီးတော့ ၁ ကျပ် ဝရ ပြား ပိုသုံးတဲ့သဘောတွေ့ရပါတယ်။ တောင်းခံငွေတွေအပေါ်မှာ ခွင့်ပြုငွေတွေနဲ့ပတ်သက်လို့ လေ့လာကြည့်မယ်ဆိုလို့ရှိရင် သာမန်အသုံး စရိတ်နဲ့ အတိုးပေးငွေတောင်းခံငွေအပေါ်မှာ ၀.၂၄ ရာခိုင်နှုန်း၊ ထောက်ပံ့ငွေအပေါ်မှာ ၄.၅၃ ရာခိုင်နှုန်းနဲ့ ငွေလုံးငွေရင်း တောင်းခံငွေအပေါ်မှာ ၂.၂၁ ရာခိုင်နှုန်းနဲ့ စုစုပေါင်းပြည်ထောင်စုအဆင့် တောင်းခံငွေတွေ အပေါ်မှာ ၁.၁၆ ရာခိုင်နှုန်း ဖြတ်တောက်ခဲ့တာတွေ့ရပါတယ်။ အသုံးစရိတ်တောင်းခံငွေတွေနဲ့ပတ်သက်လို့ လေ့လာကြည်မယ်ဆိုလို့ရှိရင် သာမန်အသုံးစရိတ် တောင်းခံငွေတွေကိုတော့ ဌာနအဖွဲ့အစည်း ၂၃ ခုက တောင်းခံထားတာတွေ့ရပါတယ်။ အဓိကအားဖြင့် တောင်းခံနေတာကတော့ ဝန်ထမ်းလစာ၊ စရိတ်၊ ထောက်ပံ့ကြေးနဲ့ ရိက္ခာတွေလို မပေးမဖြစ်ပေးရမယ့် အသုံးစရိတ်တွေဖြစ်တာ တွေ့ရပါတယ်။ ဒါကြောင့် ဌာန၊ အဖွဲ့ အစည်းများအနေနဲ့ အသစ်ထပ်မံ ခန့်အပ်တာ၊ ဖွဲ့စည်းပုံအင်အားတိုးချဲ့တာမျိုး မဟုတ်ဘူးဆိုရင် မူလ BE ရေးဆွဲစဉ်ကာလမှာပဲ ပြည့်ပြည့်စုံစုံ တွက်ချက်တောင်းခံထားသင့်တယ်လို့ အကြံပြုချင်ပါတယ်။ ကြွေးမြီအနေနဲ့ကတော့ ဌာန အဖွဲ့အစည်း ၃ ခု၊ အတိုးပေးငွေအနေနဲ့ကတော့ ဌာနအဖွဲ့အစည်း ၂ ခုနဲ့ ဒီကျွန်တော်တို့ ဒီထောက်ပံ့ငွေတွေနဲ့ ဌာန အဖွဲ့အစည်း ၁၀ ခု အတွက် တောင်းခံထားတာ တွေ့ရပါတယ်။ ချေးငွေနဲ့ အတိုးငွေတွေနဲ့ ပတ်သက်လို့ ကျွန်တော်တို့ နိုင်ငံခြားငွေနဲ့ ပေးချေရတာမျိုးတွေ ရှိတဲ့အတွက်ကြောင်မို့လို့ နိုင်ငံခြားငွေလဲနှုန်းတွေ မကွာအောင် ဒီဘတ်ဂျက်တွေ တွက်ချက်တဲ့အခါမှာ ဂရုပြုပြီးဆောင်ရွက်သင့်တယ်လို့ အကြံပြုချင်ပါတယ်။ ထောက်ပံ့ငွေနဲ့ပတ်သက်လို့လည်းပဲ ပေးချေရတဲ့ငွေတွေက ဘင်းမ်စတက်အဖွဲ့ဝင်တို့လို၊ အာဆီယံနိုင်ငံတို့လို အပြည်ပြည်ဆိုင်ရာ အဖွဲ့အစည်းတွေရဲ့ အဖွဲ့ဝင်အဖြစ်နဲ့ ထည့်ဝင်ရတဲ့ ငွေကြေးတွေပါဝင်တာ တွေ့ရပါတယ်။ ဒီအတွက်လည်းပဲ ငွေလဲနှုန်းအပြောင်းအလဲတွေရှိတဲ့အတွက်ကြောင့် ဂရုပြုပြီးတော့ တွက်ချက်ဆောင်ရွက်သင့်တယ်လို့ အကြံပြုချင်ပါတယ်။ အဲဒီတော့ ဒီ အတိုးပေးငွေနဲ့၊ ကြွေးမြီနဲ့ပတ်သက်လို့ ပြည်ထောင်စုလွှတ်တော်က အတည်ပြုပြီးတဲ့ ကြွေးမြီတွေ၊ ပေးရမယ့်အတိုးတွေကို သေသေချာချာ တွက်ချက်ပြီးတော့ ကြိုတင်ဆောင်ရွက်ထားသင့် တယ်လို့ အကြံပြုချင်ပါတယ်။ ငွေလုံးငွေရင်းတောင်းခံငွေနဲ့ပတ်သက်ပြီးတော့ ဝန်ကြီးဌာနအဖွဲ့အစည်း ၂၅ ခု ကနေပြီးတော့ တောင်းခံထားတာ တွေ့ရပါတယ်။ အဲဒီတော့ တောင်းခံငွေတွေနဲ့ပတ်သက်လို့ မြေယာလျော်ကြေးနဲ့ ၂၀၁၄-၂၀၁၅ Commercial Tax ၅ ရာခိုင်းနှုန်း ထပ်ပြီးတောင်းခံထားတာ တွေ့ရပါတယ်။ ၂၀၁၆-၂၀၁ရ ဘဏ္ဍာနှစ်နဲ့ မသက်ဆိုင်တဲ့ အသုံးစရိတ်တွေ တောင်းခံထားခြင်းဟာ ဘဏ္ဍာရေးစည်းမျဉ်း၊ ဘတ်ဂျက်ရေးဆွဲရေးမူတွေနဲ့ မကိုက်ညီတာတွေ့ရပါတယ်။ ဒါပေမယ့် ၂၀၁၅ ခုနှစ်၊ ကုန်သွယ်ခွန်ဥပဒေအရ တောင်းခံဖို့ကျန်ရှိတဲ့ လုပ်ငန်းအပ်နှံသူဝန်ကြီးဌာနတွေရဲ့ ဥပဒေနဲ့အညီ ပေးရမှာ ဖြစ်တဲ့အတွက်ကြောင့် နှစ်လွန်အသုံးစရိတ်အနေနဲ့ တောင်းခံတာဖြစ်ကြောင်း တွေ့ရပါတယ်။ ဒီဥပဒေအရ ဌာန၊ အဖွဲ့အစည်းတွေရဲ့ အသုံးစရိတ်ဟာ အခြားတစ်ဘက်မှာ နိုင်ငံရဲ့ ဝင်ငွေ ပြန်ဖြစ်တာမို့ နိုင်ငံတော်အတွက် ထိခိုက်နစ်နာမှုမရှိပေမယ့် နိုင်ငံရဲ့ အသုံးစရိတ်ငွေတွေကို နိုင်ငံဖွံ့ဖြိုး တိုးတက်ရေးအတွက် အပြည့်အဝ အသုံးမပြုနိုင်ခြင်း၊ စာရင်းအဝင်အထွက်နဲ့ ဘတ်ဂျက်တွက်ချက်မှု တွေမှာ ရှုပ်ထွေးမှုတွေ ဖြစ်လာစေခြင်း၊ နောက်တစ်နည်းအားဖြင့် နိုင်ငံရဲ့အခွန်လျာထားချက်တွေအပေါ်မှာ အခွန်ငွေဟာ ပြင်ပလုပ်ငန်းရှင်တွေ၊ နိုင်ငံသားတွေထံက ရတဲ့ငွေတွေမဟုတ်ဘဲ နိုင်ငံတော်က ပိုင်တဲ့ငွေကို အခွန်လျာထားချက် မပြည့်ပြည့်အောင် ပြန်ဖြည့်တဲ့သဘောသက်ရောက်နေတာတွေ့ရပါတယ်။ ကောင်းကျိုး အနေနဲ့ကတော့ နိုင်ငံတော်က သုံးရမယ့်ငွေတွေအထဲက အခွန်ငွေအဖြစ် ပြန်ထည့်တဲ့အားဖြင့် နိုင်ငံတော်ရဲ့ အရန်ငွေ နှစ်စဉ်ကျန်ရှိနေမယ့်သဘော သက်ရောက်တာကို တွေ့ရပါတယ်။ ဒါကြောင့် ဥပဒေပြဋ္ဌာန်းချက်ရဲ့ အကျိုးအပြစ်ကို ပြန်လည်ဆန်းစစ်ဆောင်ရွက်သင့်တယ်လို့ ယူဆမိပါတယ်။ လုပ်ငန်းသုံးရင်းနှီးငွေတွေ အနေနဲ့ကတော့ ဝန်ကြီးဌာန ၅ ခု တောင်းခံတာကို တွေ့ရပါတယ်။ နောက်ဆုံးအနေနဲ့ ဆွေးနွေးတင်ပြချင်တာကတော့ ဘတ်ဂျက်ငွေတွေကို တွက်ချက်တောင်းခံရာမှာ ငွေစာရင်း ခေါင်းစဉ် တစ်ခုချင်းစီအလိုက် အမှန်လိုအပ်မည့်ငွေကိုပဲ တွက်ချက်တောင်းခံဖို့နဲ့ ဘဏ္ဍာရေးစည်းမျဉ်း၊ ဘတ်ဂျက်ရေးဆွဲရေးမူများနဲ့အညီ ရေးဆွဲကြဖို့လည်း လိုပါတယ်။ ဥပမာအနေနဲ့ ငွေစာရင်းခေါင်းစဉ်ကြီး ၀၁ ရဲ့ လစာ၊ စရိတ်၊ ထောက်ပံ့ကြေး စတာတွေနဲ့ပတ်သက်လို့ ဘတ်ဂျက်ရေးဆွဲစဉ်ကာလမှာ အမှန် ခန့်အပ်ပြီး၊ ဝန်ထမ်းတွေအပေါ်မှာ အခြေခံတွက်ချက်ပြီး တင်ပြဖို့လိုပေမယ့် ဘတ်ဂျက်တောင်းခံတဲ့ တော်တော်များများမှာ မခန့်အပ်ရသေးတဲ့ ဝန်ထမ်းတွေ၊ လျာထားတဲ့ဝန်ထမ်းတွေ၊ ဖွဲ့စည်းပုံမှာပါတဲ့ ဝန်ထမ်းတွေနဲ့ တွက်ချက်တောင်းခံတာတွေ တွေ့ရပါတယ်။ ဒါကြောင့်မို့လို့ ဘတ်ဂျက်နှစ်ကုန်ဆုံးတဲ့ မလိုလားအပ်တဲ့ ဘတ်ဂျက်လိုငွေ၊ ငွေတွေကို ပြန်အပ်တာမျိုးတွေ ဖြစ်လာတာ။ အမှန်မလိုအပ်တဲ့ နေရာတွေမှာ လုပ်ငန်းတွေအတွက် အသုံးမပြုနိုင်တာတွေ ဖြစ်ရတဲ့။ ဆွေးနွေးရန်သတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<speech type="speaker">ဒေါက်တာအောင်ခင် ပြင်ဦးလွင်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1483">ဒေါက်တာအောင်ခင်(ပြင်ဦးလွင်မဲဆန္ဒနယ်၊ မန္တလေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီး၊ ပြည်သူ့လွှတ်တော် ဥက္ကဋ္ဌကြီးနှင့် လွှတ်တော်ကိုယ်စားလှယ်များ အားလုံးမင်္ဂလာပါ။ ၂၀၁၆-၂၀၁ရ ဘဏ္ဍာရေးနှစ် ပြည်ထောင်စု၏ နောက်ထပ်ဘဏ္ဍာငွေ ခွဲဝေသုံးစွဲရေး ဥပဒေကြမ်း၏ မူနဲ့အခြေခံသဘောတရားအပါအဝင် ရငွေသုံးငွေများနှင့် စပ်လျဉ်းပြီးတော့ ကျွန်တော် ပြင်ဦးလွင်မဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါက်တာအောင်ခင်က ဆွေးနွေးတင်ပြသွားမှာ ဖြစ်ပါတယ်။ ၂၀၁၆-၂၀၁ရ ဖြည့်စွက်တောင်းခံငွေဟာ ၁,၁၅၄.၆၁၄ ကျပ်ဘီလီယံ ရှိခဲ့ရာမှာ ပြည်ထောင်စု လွှတ်တော် ပြည်သူ့ငွေစာရင်းပူးပေါင်းကော်မတီက ၁၅.၇၇၆ ကျပ်ဘီလီယံ၊ ၁.၁၆၅ ရာခိုင်နှုန်းသာ စိစစ် ဖြတ်တောက်ထားကြောင်း တွေ့ရပါတယ်။ ဖြည့်စွက်ငွေတောင်းခံမှုသည် မူလခွင့်ပြုချက်ပါ၏ ၆.ရရ ရာခိုင်နှုန်းသာရှိပြီး တိုးမြှင့်တောင်းခံငွေများဟာ မဖြစ်မနေသုံးစွဲရမယ့် ငွေများဖြစ်တဲ့အတွက် ရာခိုင်နှုန်း အနည်းငယ်သာ ဖြတ်တောက်ထားကြောင်း တွေ့ရတဲ့အတွက် နောက်ထပ်ဘဏ္ဍာငွေခွဲဝေသုံးစွဲရာမှာ ၁,၃၃၈.၈၃ရ ကျပ်ဘီလီယံဖြစ်ကြောင်း တွေ့ရပါတယ်။ ဒါကြောင့်မို့လို့ ကျွန်တော်တို့ ဒီငွေတွေဟာ မဖြစ်မနေသုံးစွဲရမှာဖြစ်တယ်။ သို့သော်လည်း ကျွန်တော်တို့ ဘဏ္ဍာရေးစည်းမျဉ်းစည်းကမ်းနဲ့ မကိုက်ညီတာတို့၊ နှစ်ကျော်မကောင်းဖို့တို့ ဒါတွေတော့ လိုပါတယ်။ ထို့နည်းတူစွာပဲ ကျွန်တော်တို့က သယံဇာတအရင်းအမြစ်များမှာလည်း Human Resource in Research Serpolosus.nl 31900scgje Sustainable Development andas:youlosus.nl သယံဇာတတွေကို နှစ်ပေါင်းများစွာ ထုတ်ယူခဲ့တဲ့အတွက် သယံဇာတရှာဖွေလေ့လာရေးဟာလည်း အရေးကြီး တယ်ဆိုတဲ့အကြောင်းကို ပြောကြားလိုပါတယ်။ အားပေးဆောင်ရွက်သင့်ကြောင်းလည်း ပြောကြားလို ပါတယ်။ ကျန်းမာရေးနဲ့အားကစားဝန်ကြီးဌာနရဲ့ ရသုံးခန့်မှန်းခြေငွေစာရင်း အကောင်အထည်ဖော်မှုဟာ သာမန်အသုံးစရိတ်ဟာ ၂၃.၉၆ ရာခိုင်နှုန်းနဲ့ ငွေလုံးငွေရင်းအသုံးစရိတ်ဟာ ၄.၆ ရာခိုင်နှုန်းသာ သုံးစွဲ ထားနိုင်သေးကြောင်း တွေ့ရတဲ့အတွက် ကျန်ရှိတဲ့ခွင့်ပြုငွေတွေကို နိုင်ငံနဲ့ ပြည်သူ့အကျိုးစီးပွားအတွက် တည်ဆဲဘဏ္ဍာရေးစည်းမျဉ်းစည်းကမ်း၊ လုပ်ထုံးလုပ်နည်းနဲ့အညီ စနစ်တကျ စိစစ်သုံးစွဲ ဆောင်ရွက်သင့် ကြောင်းလည်း ပြောကြားလိုပါတယ်။ အဲဒီတော့ ဒီဟာတွြေီးစီးဖို့ရာအတွက် ဗဟိုကနေပြီးတော့ ပြည်နယ်နဲ့တိုင်းကို တာဝန်ရှိသူ အဆင့်ဆင့် သွက်လက်စွာ စိစစ်အကျိုးရှိရှိ သုံးစွဲကြရန်လည်း အကြံပြု တိုက်တွန်းလိုပါတယ်။ ကျန်းမာရေးနဲ့ အားကစားဝန်ကြီးဌာနမှာ အထူးသဖြင့်ငွေလုံးငွေရင်းဟာ ၄.၆ ရာခိုင်နှုန်းသာ သုံးစွဲထားတာ တွေ့ရတဲ့ အတွက် ကျန်ငွေဟာ ၃၂၇.၄၁၁ ကျပ် ဘီလီယံခန့်ရှိသေးနေကြောင်း တွေ့ရပါတယ်။ ထိုငွေလုံးငွေရင်း အသုံးစရိတ်မှာ ကျခံလျာထားမယ့်လုပ်ငန်းတွေဟာလည်း ပြည်သူ့ကျန်းမာရေးဦးစီးဌာနမှာ အသစ် ဆောက်လုပ်မယ့် ခရိုင်ပြည်သူ့ကျန်းမာရေးဦးစီးဌာနရုံး အပါအဝင် ၃၂ ခု၊ ပြည်နယ်နဲ့ တိုင်း၊ မြို့နယ်၊ ကျေးရွာများမှာ အသစ်ဆောက်လုပ်မယ့် RHC ကျေးလက်ကျန်းမာရေးဌာန Sub-Center ကျေးလက် ကျန်းမာရေးဌာနခွဲတွေဟာ စုစုပေါင်း ၆၀၂ ခု၊ ဆောက်လုပ်ဆဲက ၄ရခု နဲ့ ဖြည့်စွက်က ၅ ခု ရှိပါတယ်။ တိုက်နယ်ဆေးရုံက ၅၈ ရုံ ဆောက်လုပ်ဖို့နဲ့ လူနာဆောင်က ၉၆ ရုံ ဆောက်လုပ်ဖို့ရှိပါတယ်။ ကုသရေး ဦးစီးဌာနက ဆေးဝါး၊ ဓာတ်ခွဲခန်းသုံးပစ္စည်းတွေ၊ ဓာတ်မှန်ခန်းသုံးပစ္စည်းတွေ ဝယ်ယူဖို့လည်း ရှိနေပါ သေးတယ်။ ဆေးသုတေသနဦးစီးဌာမှာလည်း စက်ပစ္စည်းကိရိယာနဲ့ ဓာတ်ခွဲခန်းသုံးပစ္စည်းများ ဝယ်ယူရန် စသည့် ကျန်ရှိနေသေးကြောင်း စိစစ်တွေ့ရှိရပါတယ်။ အဲဒီတော့ ၄င်းဝန်ကြီးဌာနအနေနဲ့ မူလခွင့်ပြုငွေ သာမန်အသုံးစရိတ်က ၂၃.၉၆ ရာခိုင်နှုန်းသာ သုံးထားပြီးတော့ ၄၁၆.၁ရရ ကျပ် ဘီလီယံသုံးရန် ကျန်နေ သေးကြောင်းတွေ့ရပါတယ်။ အဲဒီတော့ ဘတ်ဂျက်ကုန်ခါနီးမှ ဖုတ်ပူမီးတိုက် အလျင်စလို စုပုံသုံးခြင်းများ မဖြစ်စေရန်လည်း အကြံပြုအပ်ပါတယ်။ လစ်လပ်နေသော ဝန်ထမ်းများလည်း ဖြည့်စွက်ရန်ပုံငွေမှ တောင်းခံထားရာ ပြည်နယ်နဲ့ တိုင်း၊ မြို့နယ်များမှ အမြန်ဆုံးခန့်ထားပေးရန် လိုအပ်ကြောင်း ပြောကြား လိုပါတယ်။ ထို့နည်းတူစွာ ပညာရေးဝန်ကြီးဌာနမှာလည်း ပြည်နယ်နဲ့ တိုင်းအသီးသီးမှာရှိတဲ့ မြို့နယ်/ကျေးရွာ များမှာ အခြေခံကျောင်းပေါင်း ၃၁၇၅ ကျောင်းကို တိုးချဲ့ ဆောက်လုပ်မယ်လို့ လျာထားပါတယ်။ ဒါဟာလည်း ရည်အသွေးပြည့်မီ စည်းမျဉ်းစည်းကမ်းနဲ့ ဆောင်ရွက်ရန်လိုပါတယ်။ လမ်းပန်း ဆက်သွယ်ရေးကောင်းသောနေရာမှာ အဆင်ပြေနိုင်သော်လည်း လမ်းပန်းဆက်သွယ်ရေး ခက်ခဲသော ဒေသများမှာ ဆောက်လုပ်ရန် အခက်အခဲဖြစ်မည်လား၊ ီးစီးပါမည်လားဆိုတာ စိုးရိမ်စရာ ဖြစ်နေပါတယ်။ ဥပမာအားဖြင့်ပြောမယ်ဆိုလို့ရှိရင် ကျွန်တော်တို့ ပေ ၈၀ x ပေ ၃၀ သွပ်မိုးအုတ်ညှပ် တစ်ထပ်တိုက်ကို ဆောက်မယ်ဆိုရင် ကျွန်တော်တို့က ၃၁.၂ ကျပ်သန်း ချပေးထားပါတယ်။ အဲဒီနေရာမှာ စစ်ကိုင်းတိုင်းမှာရှိတဲ့ ချောင်းဦးမှာလည်း ဒီငွေကြေး ဒီအဆောက်အဦပဲ။ လေရှီးမှာရှိတဲ့ ဒီအဆောက်အဦ ဒီအတိုင်းပဲ၊ ဒါပေမယ့်ချတဲ့ပိုက်ဆံကလည်းအတူတူဆိုတော့ အဲဒီလိုနေရာတွေမှာ လေရှီးလိုနေရာမျိုးမှာ ကန်ထရိုက်က ဆောက်လုပ်မယ့်လူက အခက်အခဲဖြစ်နေမလားလို့ ကျွန်တော်စိုးရိမ်မိပါတယ်။ ထို့နည်းတူစွာပဲ ကျွန်တော်တို့ နန်းယွန်းမှာလည်း အတူတူပါပဲ။ ပေ ၆၀ x ပေ ၃၀ ကို ၂၃.၄ ကျပ်သန်း ချထားပေးပြီးတော့ မြစ်သားရေဝန်းမှာလည်း အဲဒီအဆောက်အဦအတိုင်းပဲ ၂၃.၄ ကျပ်သန်းပဲ ချပေးထားတဲ့အတွက် အဲဒီတော့ နန်းယွန်းလိုနေရာမျိုးမှာ ဒီအဆောက်အဦကမပြီးဘဲနဲ့ သို့မဟုတ် ဖြစ်သလိုလုပ်တဲ့အတွက် ပြည်သူတွေအတွက် အကျိုးဖြစ်ထွန်းမှုများ အားနည်းသွားမလားလို့ ကျွန်တော် သံသယဖြစ်မိပါတယ်။ ထို့နည်းတူစွာပါပဲ ကျန်းမာရေး Sub-Center ဆောက်လုပ်တဲ့နေရာမှာလည်း ကျွန်တော်တို့ ၆၃ သန်းချပေးပါတယ်။ ၆၃ သန်းချပေးတဲ့နေရာမှာ ကယားပြည်နယ်၊ ဘောလခဲမြို့နယ်ထဲ မှာ ခလဲလုံကျေးရွာမှာလဲ ဒီအတိုင်းပဲချပေးတော့ မန္တလေးမြို့ ပြည်ကြီးတံခွန်မှာဆောက်လုပ်ရမယ့် နေရာလည်း ဒီအတိုင်းချပေးပါတယ်။ ဆွေးနွေးရန်သတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<speech type="speaker">နိဂုံးချုပ်ပါတော့။</speech>
<speech type="speaker">လွှတ်တော်ကိုယ်စားလှယ်များခင်ဗျား။ လွှတ်တော်ကိုယ်စားလှယ်များ ဆွေးနွေးလို့ ပြီးပါပြီ။ အထက်ပါ ဥပဒေကြမ်းနဲ့စပ်လျဉ်းပြီး ဥပဒေကြမ်းပူးပေါင်းကော်မတီနဲ့ ပြည်သူ့ငွေစာရင်းပူးပေါင်း ကော်မတီတို့ရဲ့ အစီရင်ခံစာပါ သုံးသပ်အကြံပြုချက်များနဲ့ လွှတ်တော်ကိုယ်စားလှယ်များရဲ့ ဆွေးနွေးချက် များပါဝင်တဲ့ မူနှင့်အခြေခံသဘော ဆွေးနွေးချက်များနဲ့စပ်လျဉ်းပြီး သက်ဆိုင်ရာဌာန၊ အဖွဲ့အစည်းက ပြန်လည်ရှင်းလင်းဆွေးနွေးခြင်း၊ ပြည်သူ့ငွေစာရင်းပူးပေါင်းကော်မတီရဲ့ စိစစ်လျှော့ချမှုများ အပါအဝင် နောက်ဆက်တွဲဇယားပါ ရငွေသုံးငွေများ၊ ဥပဒေအကြောင်းအရာများနှင့်စပ်လျဉ်းပြီး လွှတ်တော်ရဲ့ အဆုံးအဖြတ်ရယူခြင်းနဲ့ ဥပဒေကြမ်းတစ်ရပ်လုံး အတည်ပြုခြင်း အစီအစဉ်ကို ၁၃-၁၂-၂၀၁၆ ရက် (အင်္ဂါနေ့)တွင် ဆောင်ရွက်ရန် လျာထားပါကြောင်း ကြေညာပါတယ်။ နိုင်ငံတော်သမ္မတထံမှ ပေးပို့ထားသော လူကုန်ကူးမှုအထူးသဖြင့် အမျိုးသမီးများနှင့် ကလေးသူငယ်များအပေါ် လူကုန်ကူးမှုတိုက်ဖျက်ရေးဆိုင်ရာ အာဆီယံကွန်ဗင်းရှင်းသို့ မြန်မာနိုင်ငံမှ အတည်ပြုဝင်ရောက်ရန် ကိစ္စနှင့် စပ်လျဉ်း၍ သက်ဆိုင်ရာပြည်ထောင်စုအဆင့် အဖွဲ့အစည်းဝင်က လွှတ်တော်သို့ ရှင်းလင်း တင်ပြခြင်း ။</speech>
<speech type="speaker">အစီအစဉ်(၉) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံတော် သမ္မတထံမှ ပေးပို့ထားတဲ့ လူကုန်ကူးမှုအထူးသဖြင့် အမျိုးသမီးများနှင့် ကလေးသူငယ်များအပေါ် လူကုန်ကူးမှု တိုက်ဖျက်ရေးဆိုင်ရာ အာဆီယံကွန်ဗင်းရှင်းသို့ မြန်မာနိုင်ငံမှ အတည်ပြုဝင်ရောက်ရန် ကိစ္စနဲ့စပ်လျဉ်းပြီး နိုင်ငံတော်သမ္မတရုံးရဲ့ ၁-၁၂-၂၀၁၆ ရက်စွဲပါစာအမှတ်၊ ၃(၁)/၁/သမ္မတရုံးဖြင့် ပြည်ထောင်စုလွှတ်တော် နာယကထံသို့ ပေးပို့ထားပါတယ်။ ယင်းကိစ္စနဲ့ စပ်လျဉ်းပြီး သက်ဆိုင်ရာ ပြည်ထောင်စုအဆင့် အဖွဲ့အစည်းဝင်က လွှတ်တော်သို့ ရှင်းလင်းတင်ပြဖို့ ဖြစ်ပါတယ်။</speech>
<speech><agency id="21">ဗိုလ်ချုပ်အောင်စိုး(ဒုတိယဝန်ကြီး၊ ပြည်ထဲရေးဝန်ကြီးဌာန)</agency>လေးစားအပ်ပါသော ပြည်ထောင်စုလွှတ်တော် နာယကကြီး၊ ပြည်သူ့လွှတ်တော် ဥက္ကဋ္ဌကြီးနဲ့ ပြည်ထောင်စုလွှတ်တော် ကိုယ်စားလှယ်များ၊ ဧည့်သည်တော်များအားလုံး မင်္ဂလာအပေါင်းနဲ့ ပြည့်စုံကြပါစေလို့ နှုတ်ခွန်းဆက်သ ဂါရဝပြအပ်ပါတယ်။ ကန်တော်ကတော့ ပြည်ထဲရေးဝန်ကြီးမမ ဒတိယဝန်ကြီး ဗိုလ်ချုပ်အောင်စီး လူကုန်ကူးမှုအထူးသဖြင့် အမျိုးသမီးများနှင့် ကလေးသူငယ်များအပေါ် လူကုန်ကူးမှု ozod qodcq:aop 30owing oê:qè: The ASEAN Convention Against Trafficking in Persons, Especially Women and Children သို့ မြန်မာနိုင်ငံမှ အတည်ပြု ဝင်ရောက်ရန် ကိစ္စနဲ့ စပ်လျဉ်းပြီး ရှင်းလင်းတင်ပြသွားမှာ ဖြစ်ပါတယ်။ လူကုန်ကူးမှုအထူးသဖြင့် အမျိုးသမီးများနှင့် ကလေးသူငယ်များအပေါ် လူကုန်ကူးမှုတိုက်ဖျက်ရေး ဆိုင်ရာ အာဆီယံကွန်ဗင်းရှင်းကို ၂၀၁၅ ခုနှစ်၊ နိုဝင်ဘာလ ၂၁ ရက်နေ့မှာ မလေးရှားနိုင်ငံ ကွာလာလမ်ပူ မြို့မှာ ကျင်းပခဲ့တဲ့ (၂၇)ကြိမ်မြောက် အာဆီယံထိပ်သီးအစည်းအဝေးမှာ မြန်မာနိုင်ငံအပါအဝင် အာဆီယံ အဖွဲ့ဝင်နိုင်ငံခေါင်းဆောင်များမှ လက်မှတ်ရေးထိုးခဲ့ကြပါတယ်။ အဆိုပါကွန်ဗင်းရှင်းဟာ အထူးသဖြင့် အမျိုးသမီးများနဲ့ ကလေးသူငယ်များအပေါ် လူကုန်ကူးမှု တားဆီးတိုက်ဖျက်ရန်နဲ့ လူကုန်ကူးသူများ အတွက် ထိရောက်သော ပြစ်ဒဏ်ကျခံစေရန် လူကုန်ကူးခံရသူများကို လူ့အခွင့်အရေး အပြည့်အဝဖြစ် ကာကွယ်စောင့်ရှောက်ပေးနိုင်ရန်နဲ့ အဖွဲ့ဝင်နိုင်ငံအချင်းချင်း ပူးပေါင်းဆောင်ရွက်မှု မြှင့်တင်ရန်တို့ကို ရည်ရွယ်ရေးဆွဲထားကြောင်း တွေ့ရှိရပါတယ်။ ကွန်ဗင်းရှင်းရဲ့ လုပ်ထုံးလုပ်နည်းအရ လက်မှတ်ရေးထိုး ပြီးနောက် အတည်ပြုခြင်း (Ratification) ပြုလုပ်မှသာ အာဏာသက်ရောက်မှာဖြစ်ပါတယ်။ ကွန်ဗင်းရှင်းကို မြန်မာနိုင်ငံမှ အတည်ပြုရန် လိုအပ်ပါတယ်။ အထက်ပါ ကွန်ဗင်းရှင်းကို ထိုင်း၊ ကမ္ဘောဒီးယား၊ စင်ကာပူနိုင်ငံတို့မှာ အတည်ပြုပြီးဖြစ်တဲ့ အတွက်ကြောင့်မို့လို့ ဗီယက်နမ်နိုင်ငံမှလည်း အတည်ပြု ပါဝင်နိုင်ရန် နောက်ဆုံးအဆင့်ကို ရောက်ရှိနေပြီ ဖြစ်ကြောင်းလည်း သိရှိရပါတယ်။ အဖွဲ့ဝင် ၆ နိုင်ငံမှ အတည်ပြုလွှာ လက်ခံရရှိပြီးတဲ့နောက် ရက်ပေါင်း ၃၀ ပြည့်မြောက်တဲ့နေ့မှာ စာချုပ်သက်ဝင်မှာဖြစ်တဲ့အတွက် အတည်ပြုပါဝင်သည့် နိုင်ငံ ၆ နိုင်ငံ စာရင်းမှာ မြန်မာနိုင်ငံပါဝင်ခြင်းဖြင့် မြန်မာနိုင်ငံသည် အာဆီယံအဖွဲ့ဝင်နိုင်ငံ ဖြစ်တဲ့အလျောက် အဖွဲ့ဝင်တို့ရဲ့ တာဝန်ဝတ္တရားတွေကို ကျေပွန်ကြောင်း အာဆီယံ၏ စာချုပ်စာတမ်းများနဲ့ သဘောတူညီမှုကို အလေး ထားကြောင်းကိုလည်း ပြသရာရောက်မှာ ဖြစ်ပါတယ်။ မြန်မာနိုင်ငံဟာ ယင်းကွန်ဗင်းရှင်းကို အတည်ပြု နိုင်ဖို့အတွက် အခြေခံလိုအပ်ချက်တွေဖြစ်တဲ့ မြန်မာနိုင်ငံဆိုင်ရာ အမျိုးသမီးရေးရာကော်မတီဖွဲ့စည်းခြင်း၊ မြန်မာနိုင်ငံအမျိုးသမီးရေးရာအဖွဲ့ချုပ်ဖွဲ့စည်းခြင်း၊ ကလေးသူငယ်ဥပဒေပြဋ္ဌာန်းခြင်း၊ လူကုန်ကူးမှုတားဆီး ကာကွယ်ရေး ဥပဒေပြဋ္ဌာန်းခြင်း၊ လူကုန်ကူးမှု တားဆီးကာကွယ်ရေး ဗဟိုအဖွဲ့ ဖွဲ့စည်းခြင်း၊ လူကုန်ကူးမှု တားဆီးကာကွယ်ရေး လုပ်ငန်းကော်မတီဖွဲ့စည်းခြင်း၊ လူကုန်ကူးမှုတားဆီးနှိမ်နှင်းရေး အထူးအဖွဲ့ ဖွဲ့စည်းခြင်း၊ လူကုန်ကူးမှုတားဆီးနှိမ်နှင်းရေး ရဲတပ်ဖွဲ့ဖွဲ့စည်းခြင်း၊ မြန်မာနိုင်ငံ လူကုန်ကူးမှု တိုက်ဖျက်ရေး ဆိုင်ရာ ဒုတိယ ၅ နှစ်စီမံကိန်း ၂၀၁၂-၂၀၁၆ ပြဋ္ဌာန်းခြင်းစတဲ့ လုပ်ငန်းစဉ်များကိုလည်း အကောင် အထည်ဖော် ဆောင်ရွက်ထားရှိပြီးဖြစ်ပါတယ်။ ဒါ့အပြင် မြန်မာနိုင်ငံမှ ထောက်ခံထားတဲ့ ကမ္ဘာ့လူ့အခွင့်အရေးကြေညာစာတမ်း (Universal Declaration of Human Rights)၊ ၁၉၉၁ ခုမှာ အဖွဲ့ဝင်အဖြစ် ပါဝင်ထားတဲ့ ကလေးသူငယ်အခွင့် အရေးဆိုင်ရာ သဘောတူစာချုပ်(Convention on the Rights of the Child)၊ ၂၀၁၂ ခုနှစ်မှာ clocooo wê: Optional Protocol of the Convention on the Rights of the Child on the sale of children, child prostitution and child pornographyi peer pşooze cloealldag ထားတဲ့ အမျိုးသမီးများအား နည်းမျိုးစုံဖြင့် ခွဲခြားမှုပပျောက်ရေးဆိုင်ရာ သဘောတူစာချုပ် (CEDAW)၊ ၂၀၁၄ ခုနှစ်တွင် ပါဝင်ချုပ်ဆိုခဲ့တဲ့ နိုင်ငံဖြတ်ကျော်မှုခင်းများဆိုင်ရာ ကုလသမဂ္ဂကွန်ဗင်းရှင်းနှင့် ၄င်းရဲ့ နောက်ဆက်တွဲစာချုပ်ဖြစ်တဲ့ နိုင်ငံဖြတ်ကျော်မှုခင်းများ တိုက်ဖျက်ရေးဆိုင်ရာ ကုလသမဂ္ဂ ကွန်ဗင်းရှင်း တွေကိုလည်း ဖြည့်စွက်ခြင်းနှင့် အထူးသဖြင့် အမျိုးသမီးနှင့် ကလေးသူငယ်များအပေါ် လူကုန်ကူးမှု တိုက်ဖျက်ရေး၊ ပြစ်ဒဏ်ကျခံစေရေး၊ ကာကွယ်စောင့်ရှောက်ကူညီပေးရေး နောက်ဆက်တွဲစာချုပ် စတဲ့ အပြည်ပြည်ဆိုင်ရာ သဘောတူစာချုပ်တွေမှာလည်း ဝင်ရောက်ထားရှိပြီး ဖြစ်ပါတယ်။ စာချုပ်တွင်ပါဝင်သော လူကုန်ကူးမှုဆိုင်ရာပြဋ္ဌာန်းချက်များကိုလည်း မြန်မာနိုင်ငံတွင် အကောင်အထည်ဖော် ဆောင်ရွက်လျက် ရှိနေပြီ ဖြစ်ပါတယ်။ အဆိုပါ ကွန်ဗင်းရှင်းအပေါ် မြန်မာနိုင်ငံအနေဖြင့် အတည်ပြုခြင်း ဆောင်ရွက်ခွင့်ပြုနိုင်ရေး အတွက် နိုင်ငံတော်သမ္မတရုံး၊ ပြည်ထောင်စုအစိုးရအဖွဲ့ စီးပွားရေးဆိုင်ရာကော်မတီနှင့် ပြည်ထောင်စုအစိုးရ အဖွဲ့ရုံးများသို့လည်း အဆင့်ဆင့်တင်ပြခွင့်ပြုချက်များ ရယူခဲ့ပြီးဖြစ်ပါတယ်။ လူကုန်ကူးမှုအထူးသဖြင့် အမျိုးသမီးများနှင့် ကလေးသူငယ်များအပေါ် လူကုန်ကူးမှုတိုက်ဖျက်ရေးဆိုင်ရာ အာဆီယံကွန်ဗင်းရှင်းကို မြန်မာနိုင်ငံမှ အတည်ပြု ပါဝင်ခြင်းဖြင့် အာဆီယံဒေသအတွင်း အမျိုးသမီးများနှင့် ကလေးသူငယ်များ အပေါ် အထူးသဖြင့် လူကုန်ကူးမှုလျော့နည်းလာခြင်း၊ လူကုန်ကူးခံရသူများအတွက် တရားမျှတမှုရရှိခြင်း၊ တရားဥပဒေစိုးမိုးခြင်းနှင့် ထိုက်သင့်သော တရားစွဲဆိုခြင်းများ၊ လူ့အခွင့်အရေးမြှင့်တင်ခြင်းနှင့် ကာကွယ် ပေးခြင်း၊ လွတ်လပ်၍မျှတသော ပြုမူဆက်ဆံခြင်းများရရှိစေပြီး အဖွဲ့ဝင်နိုင်ငံအချင်းချင်း ပူးပေါင်း ဆောင်ရွက်မှု ပိုမိုတိုးမြှင့်ဆောင်ရွက်နိုင်မှာဖြစ်တဲ့အပြင် အထူးသဖြင့် ပြည်ပအလုပ်အကိုင်ရရှိစေရန် အကြောင်း အမျိုးမျိုးဖြင့် သွားရောက်အလုပ်လုပ်ကြသည့် မြန်မာနိုင်ငံသားများအတွက်လည်း ပိုမိုအကျိုးကျေးဇူးများ ရရှိ လာနိုင်မှာဖြစ်ပါတယ်။ ဒါ့အပြင် နိုင်ငံခြားရေးဝန်ကြီးဌာနမှ ထုတ်ပြန်ခဲ့တဲ့ ၂၀၁၆ ခုနှစ်၊ လူကုန်ကူးမှုဆိုင်ရာ အစီရင် ခံစာမှာ မြန်မာနိုင်ငံကို လူကုန်ကူးမှုတိုက်ဖျက်ရေးနဲ့ ပတ်သက်၍ အဆင့်(၂) ဆောက်တည်ခြင်းမှ အဆင့် (၃)သို့ လျှော့ချခြင်းခံခဲ့ရပါသဖြင့် အထက်ပါကွန်ဗင်းရှင်းကို မြန်မာနိုင်ငံမှ အတည်ပြုလက်မှတ်ထိုးပါက မြန်မာနိုင်ငံဟာ လူကုန်ကူးမှုတိုက်ဖျက်ခြင်းဆိုင်ရာကိစ္စရပ်တွေမှာ တက်ကြွစွာ ပါဝင်ဆောင်ရွက်လျက် ရှိကြောင်းကိုလည်း ပြသရာရောက်မှာ ဖြစ်ပါတယ်။ မြန်မာနိုင်ငံဟာ အာဆီယံကွန်ဗင်းရှင်းပါ တာဝန် ဝတ္တရားများကို လိုက်နာရန် အသင့်ဖြစ်တဲ့အပြင် ကြိုတင်ဆောင်ရွက်ရမယ့် ပြည်တွင်းဥပဒေများကိုလည်း ပြဋ္ဌာန်းပြီးဖြစ်ပါသဖြင့် လူကုန်ကူးမှုအထူးသဖြင့် အမျိုးသမီးများနှင့် ကလေးသူငယ်များအပေါ် လူကုန် ကူးမှုတိုက်ဖျက်ရေးဆိုင်ရာ အာဆီယံကွန်ဗင်းရှင်းအား အတည်ပြုနိုင်ရေးအတွက် အသင့်ဖြစ်နေမည် ဖြစ်ပါတယ်။ သို့ဖြစ်ပါ၍ အာဆီယံကွန်ဗင်းရှင်းကို အပြီးသတ်အတည်ပြုချက် (Instrument of Ratification) ပေးပို့နိုင်ရေးအတွက် ပြည်ထောင်စုလွှတ်တော်၏ အတည်ပြုချက် ရယူပေးနိုင်ပါရန် ပြည်ထောင်စုလွှတ်တော် နာယကကြီးမှတစ်ဆင့် လေးစားစွာ တင်ပြအပ်ပါတယ်။ အားလုံးကို ကျေးဇူးတင်ပါတယ်။ စာချုပ်အပြည့်အစုံကို နောက်ဆက်တွဲဖြင့် ဖော်ပြထားပါသည်။</speech>
<title>အထက်ပါကိစ္စနှင့်စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ်များရှိပါက အမည်စာရင်းတင်သွင်းနိုင်ကြောင်း ကြေညာခြင်း</title>
<speech type="speaker">အစီအစဉ်(၁၀) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံတော် သမ္မတထံမှ ပေးပို့စာအပါအဝင် စာချုပ်မိတ္တူကို လွှတ်တော်ကိုယ်စားလှယ်များထံ ဖြန့်ဝေထားပါတယ်။ (အထက်ပါကိစ္စနဲ့စပ်လျဉ်းပြီး ဆွေးနွေးလိုတဲ့ လွှတ်တော်ကိုယ်စားလှယ်များ ရှိပါက ၉-၁၂-၂၀၁၆ ရက် (သောကြာနေ့) ညနေ ၄ နာရီ (၁၆၀၀ နာရီ) နောက်ဆုံးထားပြီး ပြည်ထောင်စုလွှတ်တော်ရုံး ညွှန်ကြားရေးမှူးချုပ်ထံ အမည်စာရင်း တင်သွင်းနိုင်ကြောင်း ကြေညာပါတယ်။</speech>
</bill>
</section>
<section value="Motion">
<motion>
<title>နိုင်ငံတော်သမ္မတထံမှ ပေးပို့ထားသော စီမံကိန်းများ အကောင်အထည်ဖော် ဆောင်ရွက်နိုင်ရန်အတွက် ဂျပန်နိုင်ငံအပြည်ပြည်ဆိုင်ရာပူးပေါင်း ဆောင်ရွက်ရေး အေဂျင်စီထံမှ ဂျပန်ယန်း ၉၃,၉၇၀ သန်း ချေးယူရန်ကိစ္စနှင့်စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၁၁) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံတော် သမ္မတထံမှ သဝဏ်လွှာပေးပို့ထားတဲ့ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန၊ ဆောက်လုပ်ရေး ဝန်ကြီးဌာန၊ လျှပ်စစ်နှင့်စွမ်းအင်ဝန်ကြီးဌာန၊ ပို့ဆောင်ရေးနှင့် ဆက်သွယ်ရေးဝန်ကြီးဌာနနဲ့ ရန်ကုန် မြို့တော် စည်ပင်သာယာရေးကော်မတီတို့အတွက် စီမံကိန်းများ အကောင်အထည်ဖော်ဆောင်ရွက်နိုင်ရန် ဂျပန်နိုင်ငံအပြည်ပြည်ဆိုင်ရာ ပူးပေါင်းဆောင်ရွက်ရေးအေဂျင်စီထံမှ ဂျပန်ယန်း ၉၃.၉၇၀ သန်း ချေးယူရေးနဲ့ စပ်လျဉ်းပြီး ၃၀-၁၁-၂၀၁၆ ရက်တွင် ကျင်းပပြုလုပ်တဲ့ ပြည်ထောင်စုလွှတ်တော် တတိယပုံမှန် အစည်း အဝေး ပဉ္စမနေ့မှာ သက်ဆိုင်ရာပြည်ထောင်စုအဆင့်အဖွဲ့အစည်းဝင်များက လွှတ်တော်သို့ ရှင်းလင်း တင်ပြခဲ့ပြီး ဖြစ်ပါတယ်။ ယင်းချေးငွေနဲ့စပ်လျဉ်းပြီး ဆွေးနွေးဖို့ အမည်စာရင်းပေးထားတဲ့ လွှတ်တော် ကိုယ်စားလှယ် ၁၉ ဦး ရှိပါတယ်။ လွှတ်တော်ကိုယ်စားလှယ် တစ်ဦးစီအတွက် သတ်မှတ်ချိန် ၆ မိနစ်အတွင်း ဆွေးနွေးကြဖို့ ဖြစ်ပါတယ်။ ဦးစွာ ဒေါ်ရွှေရွှေစိန်လတ် ပဲခူးတိုင်းဒေသကြီး မဲဆန္ဒနယ်အမှတ်(၃)ဆွေးနွေးဖို့ဖြစ်ပါတယ်။</speech>
<speech><mp id="1267">ဒေါ်ရွှေရွှေစိန်လတ်(မဲဆန္ဒနယ်အမှတ်-၃၊ ပဲခူးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့် လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများ၊ ဧည့်သည်တော်များအားလုံး မင်္ဂလာပါရှင်။ ကျွန်မကတော့ ပဲခူးတိုင်းဒေသကြီး မဲဆန္ဒနယ်အမှတ်(၃)မှ အမျိုးသားလွှတ်တော်ကိုယ်စားလှယ် ဒေါ်ရွှေရွှေစိန်လတ်ဖြစ်ပါတယ်။ ဂျပန်အပြည်ပြည်ဆိုင်ရာပူးပေါင်း ဆောင်ရွက်ရေးအေဂျင်စီ JICA ရဲ့ ချေးငွေနဲ့ပတ်သက်ပြီးတော့ ကျွန်မအနေနဲ့ ထောက်ခံဆွေးနွေးအကြံပြု တင်ပြပြီး သိလိုသည်များကို မေးမြန်းသွားမှာဖြစ်ပါတယ်။ ထောက်ခံဆွေးနွေးရတဲ့အပိုင်းကတော့ ကျွန်မတို့ နိုင်ငံရဲ့ ဘတ်ဂျက်လိုငွေဟာ ဆက်တိုက်မြင့်မားနေပြီးတော့မှ အဲဒီလိုငွေကို လျှော့ချနိုင်တဲ့အနေအထား မရှိပါဘူး။ ဒါကြောင့်မို့လို့ ကျွန်မတို့နိုင်ငံဖွံ့ဖြိုးတိုးတက်ရေးအတွက် ဒီနိုင်ငံပိုင်ရင်းနှီးမြှုပ်နှံမှုတွေနဲ့ စီမံကိန်း တွေကို ငွေလုံးငွေရင်းနဲ့ အကောင်အထည်ဖော်ရမယ့်နေရာတွေမှာ နိုင်ငံတော်က ဘတ်ဂျက်အလုံအလောက် မပေးနိုင်ပါဘူး။ ဒါကြောင့်မို့လည်း ကျွန်မအနေနဲ့ ဒီချေးငွေယူမယ့်ကိစ္စကို ထောက်ခံပါတယ်။ အဲဒီအပြင်ဆောင်ရွက်မယ့် စီမံကိန်းတွေရဲ့ ရည်ရွယ်ချက်နဲ့ အကျိုးရလဒ်တွေကလည်း ကောင်းမွန် ပါတယ်။ စီမံကိန်းဖြစ်မြောက်နိုင်စွမ်း ရှိ မရှိ ကလည်း ကွင်းဆင်းလေ့လာပြီးသားဖြစ်သလို ချေးငွေကလည်း ရပြီးဖြစ်ပါတယ်။ ဒါကြောင့်မို့လို့ ကျွန်မအနေနဲ့ အတည်ပြုထောက်ခံချင်ပါတယ်။ နောက်တစ်ခုကျတော့ ကျွန်မတို့ အတိုးနှုန်းကလည်းနည်းတယ်။ ပြန်ဆပ်ရမယ့်ကာလကလည်း နှစ် ၄၀ မှဆိုတော့ ဒါဟာ ကျွန်မတို့ ချေးငွေယူရမယ့်ကဏ္ဍအနေနဲ့တော့ ဒါဟာကောင်းမွန်တဲ့အတွက်ကြောင့်မို့လို့ ထောက်ခံပါတယ်။ သို့သော် လည်းပဲ ကျွန်မအနေနဲ့ ချေးငွေကဏ္ဍနဲ့ပတ်သက်ပြီးတော့ ပြည်သူ့ကြွေးမြီတွေကို စီမံခန့်ခွဲမှုကိစ္စနဲ့ ပတ်သက်ပြီးတော့မှ အကြံပြု တင်ပြသွားမှာဖြစ်ပါတယ်။ ကျွန်မတို့နိုင်ငံမှာ ပြည်သူ့ကြွေးမြီစီမံခန့်ခွဲမှု ဥပဒေကို ပြဋ္ဌာန်းထားပြီးဖြစ်ပါတယ်။ ဒါကြောင့်မို့လို့ ချေးငွေတွေကို အကောင်အထည်ဖော်တဲ့နေရာမှာ ချမှတ်ထားတဲ့ ဥပဒေ၊ စည်းမျဉ်းစည်းကမ်းနဲ့၊ ဘဏ္ဍာရေးစည်းကမ်းစည်းမျဉ်းတွေ၊ မူဝါဒတွေကို အတိအကျ လိုက်နာဆောင်ရွက်ဖို့လိုပါတယ်။ ချေးငွေယူတာလွယ်ပါတယ်။ ဒါပေမယ့် ဒီချေးငွေတွေကို ကျွန်မတို့ ဘယ်လို ထိထိမိမိ ပြည်သူ့အကျိုးအတွက်၊ နိုင်ငံဖွံ့ဖြိုးတိုးတက်ဖို့အတွက် အကျိုးရှိအောင် အသုံးချပြီးတော့ စနစ်တကျနဲ့၊ တာဝန်သိသိနဲ့ ပြန်လည်ပေးဆပ်သွားမယ်ဆိုတဲ့အပိုင်းက အလွန်အရေးကြီးပါတယ်။ ချေးငွေတွေကို းဆပ်နိုင်မှုမရှိဘူး။ ပြန်လည်ပေးဆပ်ရမယ့်လွန်ပေမယ့် ကြွေးမြီရှင်းလင်းရေး ကိစ္စတွေကို မဆောင်ရွက်နိုင်ဘူး။ မျှဖြစ်ပေါ်နေတဲ့ ဒီနေ့လိုမျိုး ငွေလဲလှယ်နှုန်းတွေ အလွန် အင်မတန် ပြောင်းလဲနေခြင်း။ ဒါတွေဟာ မူလချေးငွေအပေါ်မှာ အတိုးနဲ့ နောက်ကျကြေးတွေ မြင့်တက် လာပြီးတော့ ကြွေးကျန်ပမာဏကို တိုးမြှင့်စေပါတယ်။ အဲဒီအပြင် ဒီနိုင်ငံတော်ကိုလည်း ကြွေးမြီတာဝန်သိမှုနဲ့ပတ်သက်လို့ ကြွေးရှင်တွေနဲ့ နိုင်ငံတကာ အသိုင်းအဝိုင်းက အသိအမှတ်ပြုမှုကို ထိခိုက်စေပါတယ်။ ဒါကြောင့်မို့လို့ ကျွန်မအနေနဲ့ကတော့ ပြည်သူ့ ကြွေးမြီစီမံခန့်ခွဲမှုဥပဒေမှာပါတဲ့ အခန်း(၄) အစိုးရကြွေးမြီစီမံခန့်ခွဲမှုမဟာဗျူဟာချမှတ်ခြင်း၊ အခန်း(၅) အစိုးရအဖွဲ့မှငွေချေးယူခြင်းနှင့် ကြွေးမြီစီမံခန့်ခွဲမှု၊ အခန်း(၆) တိုင်းဒေသကြီး/ ပြည်နယ် အစိုးရအဖွဲ့များက ငွေချေးယူခြင်းနဲ့ ကြွေးမြီစီမံခန့်ခွဲမှု၊ အခန်း(၇) စည်ပင်သာယာရေးအဖွဲ့များက ငွေချေးယူခြင်းနဲ့ ကြွေးမြီ စီမံခန့်ခွဲမှု၊ အခန်း(၁၁) စာရင်းပြုစုခြင်း၊ ရသုံးခန့်မှန်းခြေငွေစာရင်း ရေးဆွဲခြင်းနှင့် အစီရင်ခံတင်ပြခြင်း၊ အခန်း(၁၂) ဝန်ကြီးဌာနရဲ့တာဝန်များ စတဲ့ကြွေးမြီစီမံခန့်ခွဲမှုနဲ့ ပတ်သက်ပြီးတော့မှ အစိုးရကနေလိုက်နာ ဆောင်ရွက်ရမယ့်ကိစ္စတွေကို အတိအလင်းပြဋ္ဌာန်းပြီးသား ဖြစ်တဲ့အတွက်ကြောင့်မို့လို့ တာဝန်ယူ၊ တာဝန်ခံမှု အပြည့်နဲ့ အကောင်အထည်ဖော်မယ့် ဝန်ကြီးဌာနများနဲ့ စီမံကိန်းနှင့် ဘဏ္ဍာရေးဝန်ကြီးဌာနက ဒီဥပဒေမှာ ပါတဲ့ အခန်းကဏ္ဍတွေ၊ ပုဒ်မတွေအတိုင်း ဆောင်ရွက်ဖို့၊ အတိအကျလိုက်နာဖို့ လိုအပ်ပါတယ်။ ဆောင်ရွက်တဲ့အခါမှာလည်း နိုင်ငံတော်ကချမှတ်ပေးထားတဲ့ စီးပွားရေးမူဝါဒ၊ ဘဏ္ဍာရေးစည်းမျဉ်း စည်းကမ်းတွေနဲ့ ကိုက်ညီအောင်ဆောင်ရွက်ရမှာ ဖြစ်ပါတယ်။ အဲဒီဥပဒေအရဆိုလို့ရှိရင် သက်ဆိုင်ရာ အစိုးရအဖွဲ့များက ချေးငွေကိစ္စနဲ့ပတ်သက်တဲ့ ကိစ္စရပ်တွေ၊ နောက်တစ်ခုကျတော့ ကျွန်မတို့ ဒီဆောင်ရွက်မှုတွေ အားလုံးကို ဘဏ္ဍာရေးနှစ် ၃ လပတ် ပြီးစီးတဲ့အခါမှာ တစ်လအတွင်း ဝန်ကြီးဌာနကို တင်ပြရမှာဖြစ်ပါတယ်။ အဲဒီအပြင် အခု ၂၀၁၆-၂၀၁ရ ဘဏ္ဍာနှစ် ပထမ ၆ လပတ်ရဲ့ အမျိုးသားစီမံကိန်းအစီရင်ခံစာမှာ ချေးငွေနဲ့ပတ်သက်ပြီးတော့ သေသေချာချာဖော်ပြထားတာ၊ ပြည့်ပြည့်စုံစုံ ဖော်ပြထားတာမျိုး မတွေ့ရပါဘူး။ နောက်တစ်ခါ ပြည်သူ့ကြွေးမြီစီမံခန့်ခွဲမှု အခန်း ၁၁ ပုဒ်မ ၃ရ မှာ ဘဏ္ဍာနှစ်ကုန်ဆုံးပြီးတဲ့နောက် ၆ လ ထက်မကျော်တဲ့ကာလတွေမှာ ဒီစီမံ/ဘဏ္ဍာဝန်ကြီးကနေပြီးတော့မှ အစိုးရကြွေးမြီစီမံခန့်ခွဲမှု ဆောင်ရွက်ချက် များနဲ့စပ်လျဉ်းတဲ့ အစီရင်ခံစာကို ပြည်ထောင်စုလွှတ်တော်ကို တင်ပြရမှာဖြစ်တယ်လို့လည်း ပြောပြထားတယ်။ ဒါပေမယ့် ကျွန်မတို့အခုထိ ပြည်ထောင်စုလွှတ်တော်ကို တင်ပြလာခြင်း မရှိသေးပါဘူး။ အဲဒီအပြင် ဒီပုဒ်မ ၃၈ မှာလည်း ပြည်ထောင်စုစာရင်းစစ်ချုပ်ကနေပြီးတော့ ဒီကြွေးမြီစီမံခန့်ခွဲမှုတွေကို ဘယ်လိုသုံးစွဲ နေတယ်ဆိုတာကိုလည်း ကျွန်မတို့ ကြပ်မတ်ပြီးတော့မှ ဒါကိုနိုင်ငံတော်အစိုးရနဲ့ ကျွန်မတို့ ပြည်ထောင်စု လွှတ်တော်ကို အစီရင်ခံတင်ပြရမှာလည်း ရှိပါတယ်။ ဒါပေမယ့် ဒါတွေက ကျွန်မတို့ အကောင်အထည်ဖော်နိုင် သေးခြင်းမရှိသေးပါဘူး။ နောက်တစ်ခု ပုဒ်မ ၄၀ အပိုဒ်(ဂ) နဲ့ အပိုဒ်(ဃ) တို့မှာဆိုလို့ရှိရင် ဒီကြွေးမြီစီမံမဟာဗျူဟာနဲ့ ငွေ ချေးယူရေးအစီအစဉ်တွေကို ပြုစုပြီးတော့ ဝန်ကြီးဌာနရဲ့ အင်တာနက်စာမျက်နှာတင်ပြဖို့၊ အစိုးရ ကြွေးမြီနဲ့စပ်လျဉ်းတဲ့ စီမံခန့်ခွဲမှုနဲ့ ဆောင်ရွက်ချက်တွေနဲ့သက်ဆိုင်တဲ့ နှစ်ပတ်လည်အစီရင်ခံစာတွေကို ဝန်ကြီးဌာနရဲ့ အင်တာနက်စာမျက်နှာတွေမှာဖော်ပြဖို့ စသည်ဖြင့်ပေါ့နော်။ ဒီချေးငွေနဲ့ပတ်သက်ပြီးတော့ ပွင့်လင်းမြင်သာမှုရှိဖို့ လိုက်နာရမှာဖြစ်ပါတယ်။ ဒါပေမယ့် ခုချိန်ထိ ကျွန်မတို့ ဒါကို တိတိကျကျ၊ ပြည့်ပြည့်စုံစုံ အကောင်အထည်ဖော်နိုင်တာကို မတွေ့ရသေးပါဘူး။ ဒါကြောင့်မို့လို့ ဒါတွေက အတိအကျ လိုက်နာဖို့ ကျွန်မအနေနဲ့တိုက်တွန်းချင်ပါတယ်။ နောက်တစ်ခါ JICA ရဲ့ ချေးငွေတွေမှာ လိုက်နာရမယ့် စည်းမျဉ်းစည်းကမ်းတွေရှိပါတယ်။ အဲဒါတွေကိုလည်း ကျွန်မတို့ကနေပြီးတော့မှ သက်ဆိုင်ရာများက အားလုံးလိုက်နာဖို့လည်း ကျွန်မအနေနဲ့ တိုက်တွန်းလိုပါတယ်။ ပြည်သူတွေသိရှိဖို့ကိုလည်း ဒါတွေဟာ သတင်းအချက်အလက်တွေက မှန်မှန်ကန်ကန်၊ ုတ်ပြန်နိုင်မှသာ ပြည်သူတွေအနေနဲ့ သက်ဆိုင်ရာ လွှတ်တော်တွေအနေနဲ့ စောင့်ကြည့်ပြီးတော့ သုံးသပ်နိုင်မှာဖြစ်ပါတယ်။ ကျွန်မ နောက်ဆုံးအနေနဲ့ မေးခွန်းလေးတွေ မေးချင်ပါတယ်။ အဲဒီတော့ ကျွန်မတို့ အခု ၂၀၁၅-၂၀၁၆ ဘဏ္ဍာနှစ်၊ ၂၀၁၆-၂၀၁ရ ဘဏ္ဍာနှစ်ဝက်မှာ မြန်မာနိုင်ငံရဲ့ ပြည်ပကြွေးမြီ အားလုံးနဲ့ပတ်သက်ပြီးတော့ အစိုးရရဲ့ ကြွေးမြီစီမံခန့်ခွဲမှုနဲ့ပတ်သက်ပြီး အစီရင်ခံစာကို ပြည်သူ့ကြွေးမြီ စီမံခန့်ခွဲမှုဥပဒေပုဒ်မ ၃ရ ပါ သတ်မှတ်ထားတဲ့ အချက်အလက်တွေ ပါဝင်ပြီးတော့ ပြည်ထောင်စု လွှတ်တော်ကို အစီရင်ခံစာတင်ပြနိုင်ဖို့ မည်ကဲ့သို့ အစီအစဉ်ရှိပါသလဲဆိုတာကို မေးမြန်းရင်းနဲ့ နိဂုံးချုပ် ပါတယ်။ အားလုံး ကျေးဇူးတင်ပါတယ်။</speech>
<speech type="speaker">ဆက်လက်ပြီး ဒေါ်ချိုချို အုတ်တွင်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1438">ဒေါ်ချိုချို (အုတ်တွင်းမဲဆန္ဒနယ်၊ ပဲခူးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ အားလုံးမင်္ဂလာပါရှင်။ ကျွန်မကတော့ ပဲခူးတိုင်းဒေသကြီး အုတ်တွင်း မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်ချိုချို ဖြစ်ပါတယ်။ ကျွန်မအနေနဲ့ နိုင်ငံတော်သမ္မတထံမှ ပေးပို့ထားသော စီမံကိန်းများအကောင်အထည်ဖော် ဆောင်ရွက်နိုင်ရန်အတွက် ဂျပန်နိုင်ငံ အပြည်ပြည် ဆိုင်ရာ ပူးပေါင်းဆောင်ရွက်ရေးအေဂျင်စီထံမှ ဂျပန်ယန်း ၉၃,၉၇၀ သန်း ချေးယူရန်ကိစ္စနှင့်စပ်လျဉ်းပြီး စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနမှ ချေးယူမယ့် ဂျပန်ယန်း ၁၃,၁၃၅ သန်း အပေါ် အကြံပြုချက်များနှင့် ဖြည့်စွက်ထောက်ခံ ဆွေးနွေးသွားမှာဖြစ်ပါတယ်။ နာယကကြီးရှင့်။ ဂျပန်နိုင်ငံအပြည်ပြည်ဆိုင်ရာ ပူးပေါင်းဆောင်ရွက်ရေး JICA မှ ချေးငွေကို မြန်မာ့လယ်ယာဖွံ့ဖြိုးရေးဘဏ်မှ တောင်သူများကို Two Step Loan ဖြင့် ထုတ်ချေးမယ့်အတိုးနှုန်းဟာ တစ်နှစ်လျှင် ၈ ရာခိုင်နှုန်း ဖြစ်တဲ့အတွက် တောင်သူများအနေနဲ့ ပြင်ပမှ ထုတ်ချေးလျှင် တစ်လကို ၆ ရာခိုင်နှုန်း၊ ၈ ရာခိုင်နှုန်းခန့် အတိုးပေးရတာဖြစ်တဲ့အတွက်ကြောင့် လယ်သမားများအတွက် အလွန် အကျိုးရှိတဲ့ ချေးငွေလည်းဖြစ်ပါတယ်။ ကျွန်မရဲ့ လေ့လာတွေ့ရှိချက်များအရ ယခင် ထုတ်ချေးခဲ့တဲ့ မိုးရာသီစိုက်ပျိုးစရိတ်ချေးငွေမှာ နှစ်စဉ်ချေးငွေဖြစ်ပြီး တစ်နှစ်အတွင်းပြန်ဆပ်ရသော်လည်း ယခုချေးငွေမှာ တစ်နှစ်မှ ငါးနှစ်အတွင်းဖြစ်သောကြောင့် လယ်သမားများနှင့် လယ်ယာစီးပွားရေးလုပ်ငန်းများအတွက် ကာလရှည်ရင်းနှီးမြှုပ်နှံမှုဆိုင်ရာ ချေးငွေလည်းဖြစ်ပါတယ်။ နာယကကြီးရှင့်။ စီမံကိန်းပထမနှစ်ကာလဖြစ်တဲ့ ၂၀၁၇-၂၀၁၈ ဘဏ္ဍာရေးနှစ်မှာ နေပြည်တော်၊ ဧရာဝတီတိုင်းဒေသကြီး၊ မန္တလေးတိုင်းဒေသကြီး၊ ပဲခူးတိုင်းဒေသကြီး အနောက်ခြမ်းတို့ကို ထုတ်ချေး မှာဖြစ်ပြီး ချေးငွေပမာဏမှာ ဂျပန်ယန်း ၂,၄၆၁ သန်းနှင့် အကြံပေးစရိတ် ၆၀ သန်း အပါအဝင် စုစုပေါင်း ဂျပန်ယန်း ၂,၅၂၁ သန်းဖြစ်ပြီး မြန်မာငွေ ၂၉ ဘီလီယံခန့် ဖြစ်ပါတယ်။ စီမံကိန်းဒုတိယနှစ်ဖြစ်တဲ့ ၂၀၁၈-၂၀၁၉ မှာ ရန်ကုန်တိုင်းဒေသကြီး၊ မွန်ပြည်နယ်နှင့် ရှမ်းပြည်နယ်တောင်ပိုင်းတို့မှာ ချေးမှာဖြစ်ပြီး ချေးငွေပမာဏမှာ ဂျပန်ယန်း ၄,၉၂၃ သန်းနှင့် အကြံပေးစရိတ် ၁၁၆ သန်း အပါအဝင် စုစုပေါင်း ဂျပန်ယန်း ၅,၀၃၉ သန်း၊ မြန်မာငွေ ၅၈ ဘီလီယံခန့် ထုတ်ချေးမှာဖြစ်ပါတယ်။ ၂၀၁၉-၂၀၂၀ မှာ ဂျပန်ယန်း ၄,၉၂၃ သန်းနှင့် အကြံပေးစရိတ် ၉၆ သန်း အပါအဝင် စုစုပေါင်းဂျပန်ယန်း ၅၀၁၈ သန်း၊ မြန်မာငွေ ၅၉ ဘီလီယံခန့်ဖြစ်ပြီး ၂၀၂၀-၂၀၂၁ မှာ ဂျပန်ယန်း ၂,၄၆၁ သန်းနှင့် အကြံပေးစရိတ် ၉၆ သန်း အပါအဝင် စုစုပေါင်းဂျပန်ယန်း ၂,၅၅ရ သန်း၊ မြန်မာငွေ ၂၉ ဘီလီယံခန့် ထုတ်ချေးမှာဖြစ်ပါတယ်။ ချေးပေးရာမှာလည်း ဧကနှုန်းနဲ့ ချေးမှာမဟုတ်ဘဲ လယ်ယာလုပ်ငန်းအတွက် လိုအပ်သောစက်ကိရိယာ ဝယ်ယူရေးအတွက်ဖြစ်ပြီး ပြန်လည် ပေးဆပ်နိုင်စွမ်းရှိသူများကိုသာ စိစစ်ပြီးထုတ်ချေးမှာ ဖြစ်ပါတယ်။ ဒီလိုထုတ်ချေးခြင်းဖြင့် လက်မှုလယ်ယာမှ စက်မှုလယ်ယာသို့ အဆင့်မြှင့်နိုင်မှာဖြစ်ပြီး လယ်သမားတွေရဲ့ လုပ်ငန်းခွင်ဘဝ၊ လူနေမှုဘဝများကို မြှင့်တင်ရာရောက်တဲ့အတွက် ယခုအစိုးရ၏ လယ်သမားများအပေါ် ဦးတည်ဆောင်ရွက်နေမှုနှင့် ကိုက်ညီ ကြောင်း သုံးသပ်တင်ပြလိုပါတယ်။ လေးစားအပ်ပါသော နာယကကြီးရှင့်။ ချေးငွေချေးယူတဲ့ နိုင်ငံအနေဖြင့် ဖွံ့ဖြိုးတိုးတက်တဲ့ လုပ်ငန်းတွေလုပ်ကိုင်နိုင်ရပြီး စီးပွားရေးစနစ်ကို ပြောင်းလဲနိုင်ရပါမယ်။ မတည်ငြိမ်သောအဖွဲ့ အစည်းနှင့် Institution ပြဿနာများကြောင့် လွဲမှားစွာအသုံးပြုနေတဲ့ ငွေကြေးများကို သင့်လျော်စွာ ပြန်လည်ခွဲဝေ ပေးရပါမယ်။ ရရှိတဲ့ငွေကြေးကို အသုံးပြုဆောင်ရွက်နိုင်တဲ့ လူ့စွမ်းအားအရင်းအမြစ်နှင့် သဘာဝအရင်း အမြစ်ရှိရပါမယ်။ ချေးငွေရယူသည့်နိုင်ငံ၏ ဖွံ့ဖြိုးတိုးတက်ရေး အားစိုက်လုပ်ကိုင်မှုနှင့် ဆန္ဒပြင်းထန်မှု၊ ချေးငွေကိုပြန်လည်ဆပ်နိုင်တဲ့ စွမ်းဆောင်ရည်လည်းရှိရပါမယ်။ ချေးငွေကြောင့်ရရှိလာတဲ့ အကျိုးကျေးဇူး များအဖြစ် နိုင်ငံခြားငွေကြေးများကြောင့် စိုက်ပျိုးရေး၊ စက်မှုလက်မှု၊ စွမ်းအင်နှင့် သဘာဝအရင်းအမြစ် များကို ပိုမိုဖွံ့ဖြိုးတိုးတက်လာအောင် ပြုလုပ်နိုင်ပါမယ်။ အခြေခံကုန်ကြမ်းထုတ်လုပ်နိုင်ပြီး လိုအပ်နေတဲ့ နည်းပညာကိုလည်း ရယူနိုင်ပါမယ်။ နည်းပညာပူးပေါင်းဆောင်ရွက်မှုတိုးမြှင့်လာပြီး ခေတ်မီစက်ကိရိယာ တွေအသုံးပြုရလို့ တွင်း ကုန်ထုတ်လုပ်မှုကောင်းပြီး အရည်အသွေးမြင့်မားလာပါမယ်။ နိုင်ငံခြားချေးငွေကိုအသုံးပြုပြီး စီးပွားရေးလုပ်ငန်းတွေ တိုးမြင့်တာဖြစ်လို့ နိုင်ငံခြားကုန်သွယ်မှုတွေ မြင့်တက်လာမယ်။ အခွန်ငွေမှတစ်ဆင့် အစိုးရဝင်ငွေလည်း တိုးတက်လာပါမယ်။ အလုပ်သမားလစာ ကောင်းလာပြီး ကုန်ဈေးနှုန်းတွေကျဆင်းလာမယ်။ လူနေမှုအဆင့်အတန်းတွေလည်း မြင့်မားလာပါမယ်။ နာယကကြီးရှင့်။ ချေးငွေနဲ့ပတ်သက်ပြီး သတိထားရမယ့် အချက်များကတော့ နိုင်ငံမှာ ကြွေးမြီ တက်လာပြီး အတိုးပေးရမယ့်ဝန် တိုးလာပါမယ်။ ဒါကြောင့်မို့လို့ ဒီနိုင်ငံခြားချေးငွေကို အသုံးချ ဆောင်ရွက်မယ့် ဝန်ကြီးဌာနတွေအနေနဲ့ ထိရောက်အကျိုးရှိစွာ မှန်မှန်ကန်ကန် ဆောင်ရွက်ကြဖို့ လိုပါတယ်။ အဲဒီလို မှန်မှန်ကန်ကန် ဆောင်ရွက်နိုင်ခြင်း ရှိ မရှိကိုလည်း လွှတ်တော်ကနေ စောင့်ကြပ်ထိန်းညှိဖို့ လိုပါတယ်ရှင့်။ နိဂုံးချုပ်အနေနဲ့ကတော့ နှစ်ပေါင်းငါးဆယ်ကျော် ဖြတ်သန်းခဲ့ရတဲ့ မြန်မာနိုင်ငံရဲ့ အတိတ်သမိုင်းကြောင့် မြန်မာနိုင်ငံဟာ တိုင်းပြည်ကဏ္ဍအသီးသီး၌ နိုင်ငံတကာရဲ့ ဖွံ့ဖြိုးမှုအကူအညီများ လိုအပ်လျက်ရှိပါသောကြောင့် ဂျပန်နိုင်ငံအပြည်ပြည်ဆိုင်ရာ ပူးပေါင်းဆောင်ရွက်ရေးအေဂျင်စီထံမှ ချေးငွေ နှင့်ပတ်သက်ပြီး ထောက်ခံအပ်ပါတယ်ရှင်။ ကျေးဇူးတင်ပါတယ်။</speech>
<speech type="speaker">ဦးခင်မောင်သီ လွိုင်လင်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="428">ဦးခင်မောင်သီ (လွိုင်လင်မဲဆန္ဒနယ်၊ ရှမ်းပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့် ပြည်ထောင်စုဝန်ကြီးများ၊ ပြည်ထောင်စုလွှတ်တော် ကိုယ်စားလှယ်များအားလုံး ရွှင်လန်းချမ်းမြေ့ကြပါစေလို့ ဆုတောင်းမေတ္တာပို့သရင်းနဲ့ ဂါရဝပြု အပ်ပါတယ်။ ကျွန်တော်ကတော့ ရှမ်းပြည်နယ်(တောင်ပိုင်း) လွိုင်လင်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးခင်မောင်သီ ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ နိုင်ငံတော်သမ္မတထံမှ ပေးပို့ ထားတဲ့ စီမံကိန်းများအကောင်အထည်ဖော် ဆောင်ရွက်နိုင်ရန်အတွက် ဂျပန်နိုင်ငံအပြည်ပြည်ဆိုင်ရာ ပူးပေါင်းဆောင်ရွက်ရေးအေဂျင်စီမှ ဂျပန်ယန်း ၉၃.၉၇၀ သန်း ချေးယူရန်ကိစ္စနဲ့ စပ်လျဉ်းပြီးတော့ ၂၀၁၆ ခုနှစ်၊ စက်တင်ဘာလမှာကျင်းပတဲ့ အရှေ့တောင်အာရှနိုင်ငံများအသင်းရဲ့ ထိပ်သီးဆွေးနွေးပွဲမှာ ဂျပန်နိုင်ငံ ဝန်ကြီးချုပ်က မြန်မာနိုင်ငံသို့ ဂျပန်ယန်းငွေ ၉၃.၃ရ ဘီလီယံကို ချေးငွေအဖြစ်နဲ့ ချေးပေးမယ်လို့ သဘော တူညီချက်ရရှိခဲ့ကြောင်း သိရပါတယ်။ အဆိုပါသဘောတူညီမှုအောက်မှာ မြန်မာ့လယ်ယာဖွံ့ဖြိုးရေးဘဏ် အနေနဲ့ Two Step Loan အတွက် ဂျပန်ယန်းငွေ ၁၅,၁၃၅ ကို အတိုးနှုန်းအနေနဲ့ တစ်နှစ်မှာ ၀.၀၁ ရာခိုင်နှုန်း၊ အတိုးအတွက် ဆိုင်းငံ့ကာလ ၁၀ နှစ်ပြည့်ပြီး နောက်နှစ်မှ နှစ် ၃၀ ပေးဆပ်ရမှာ ဖြစ်ပါတယ်။ စုစုပေါင်းနှစ် ၄၀ ချေးငွေဖြစ်ကြောင်းလည်း သိရှိရပါတယ်။ စီမံကိန်းနဲ့ ဘဏ္ဍာရေးဝန်ကြီးဌာနကနေပြီးတော့ မြန်မာ့လယ်ယာဖွံ့ဖြိုးရေးဘဏ်သို့ ထုတ်ချေးမယ့် အတိုးနှုန်းကတော့ တစ်နှစ်ကို ၃ ရာခိုင်နှုန်းဖြစ်ပြီး မြန်မာ့လယ်ယာဖွံ့ဖြိုးရေးဘဏ်ကနေပြီးတော့ လယ်သမားများကို ထုတ်ချေးမယ့် အတိုးနှုန်းကတော့ တစ်နှစ်ကို ၈ ရာခိုင်နှုန်းလို့ သိရပါတယ်။ လယ်သမား များရဲ့၊ လယ်ယာစီးပွားရေးလုပ်ငန်းရှင်များရဲ့ လိုအပ်လျက်ရှိတဲ့ ကာလရှည်ရင်းနှီးမြှုပ်နှံမှုချေးငွေများ ထုတ်ချေးပေးနိုင်ခြင်းဖြစ်တဲ့အတွက်ကြောင့် ကျေးလက်ဒေသဖွံ့ဖြိုးရေး၊ အလုပ်အကိုင်အခွင့်အလမ်းများ ရရှိရေး၊ ဆင်းရဲမှုလျှော့ချရေး၊ စိုက်ပျိုးရေးကဏ္ဍဖွံ့ဖြိုးတိုးတက်ရေးများကြောင့် စီမံကိန်းများကို ပြည်ထောင်စု လွှတ်တော်မှ အတည်ပြုသင့်ပါကြောင်း တင်ပြအပ်ပါတယ်။ ဆောက်လုပ်ရေးဝန်ကြီးဌာနအနေနဲ့လည်း တာဝန်ယူဆောင်ရွက်မယ့် ဆင်းရဲမှုလျှော့ချရေးဆိုင်ရာ ဒေသအတွင်းဖွံ့ဖြိုးမှုစီမံကိန်း (အဆင့်-၂) လမ်းတံတားတည်ဆောက်ရေးဆိုင်ရာအတွက်လည်း ဂျပန်နိုင်ငံ JICA ODA Loan ရယူဆောင်ရွက်ရေးအတွက်ကိုလည်း မြန်မာနိုင်ငံက ကျေးလက်ဒေသတွေ၊ လူမှု စီးပွားရေးအခြေခံအဆောက်အအုံများ ဖွံ့ဖြိုးတိုးတက်ရေး၊ ဆင်းရဲမွဲတေမှုလျှော့ချရေးအတွက် လမ်းတံတားများ ဖွံ့ဖြိုးတိုးတက်စေရန်လည်း ဆောင်ရွက်မယ်လို့ သိရတဲ့အတွက်ကြောင့် ဒီချေးငွေကို လွှတ်တော်က အတည်ပြု ပေးနိုင်ဖို့အတွက်လည်း တင်ပြအပ်ပါတယ်။ ပို့ဆောင်ရေးနဲ့ ဆက်သွယ်ရေးဝန်ကြီးဌာနကနေလည်း ကျွန်တော်တို့ ဂျပန်နိုင်ငံ JICA ချေးငွေ ကနေ အကောင်အထည်ဖော်ဆောင်ရွက်မယ့် ရန်ကုန်-မန္တလေးရထားလမ်းပိုင်း အဆင့်မြှင့်တင်ဆောင်ရွက်ရေး လုပ်ငန်းကို အပိုင်း ၃ ပိုင်းနဲ့ ရန်ကုန်- တောင်ငူ၊ တောင်ငူ-ရမည်းသင်း ၊ ရမည်းသင်း-မန္တလေးဆိုပြီးတော့ ၃ ပိုင်းခွဲပြီးတော့ ဆောင်ရွက်မယ်လို့လည်း သိရပါတယ်။ ဒီစီမံကိန်း ဆောင်ရွက်ခြင်းအားဖြင့်လည်း ရန်ကုန်နဲ့ မန္တလေး လမ်းတစ်လျှောက်မှာရှိတဲ့ ခရီးသွားပြည်သူတွေ ကုန်စည်ပို့ဆောင်မှုတွင်းမှာ သွားလာမှု၊ ပို့ဆောင်နိုင်မှုတွေ တိုးတက်လာတဲ့အတွက်ကြောင့်မို့လို့ ဂျပန်အစိုးရရဲ့ သက်သာတဲ့ ချေးငွေနဲ့ ဂျပန်ယန်း ၂၅ ဘီလီယံနဲ့ အကျိုးရှိစွာ၊ ထိရောက်စွာ အသုံးပြုနိုင်ဖို့အတွက်လည်း ဒါလွှတ်တော်ကို တင်ပြပေးတဲ့ကိစ္စကို အတည်ပြုသင့်ပါကြောင်း တင်ပြအပ်ပါတယ်။ လျှပ်စစ်နဲ့ စွမ်းအားဝန်ကြီးဌာနကလည်း ၂၀၁၆ ခုနှစ်အတွင်း ဂျပန်နိုင်ငံအစိုးရမှ ODA Loan Program အတွက်ပေးအပ်တဲ့ ဂျပန်ယန်း ၆,၆၅၀ သန်းရယူကာ ပြည်နယ်နဲ့ တိုင်းဒေသကြီးများမှာ ဆင်းရဲမှုလျှော့ချရေးနဲ့ လူမှုစီးပွားဖွံ့ဖြိုးတိုးတက်စေရန် ရည်ရွယ်ချက်ဖြင့် ဓာတ်အားစနစ်မှ ဓာတ်အား မရရှိသေးတဲ့ ကျေးရွာများမှ လျှပ်စစ်ဓာတ်အားရရှိစေရန် ရည်ရွယ်ပြီးတော့ ချေးယူတယ်လို့လည်း ကျွန်တော်တို့ သိရပါတယ်။ တိုင်းဒေသကြီး ၆ ခုနဲ့ ပြည်နယ် ၆ ခုမှာ ဓာတ်အားစနစ်ကနေပြီးတော့ လျှပ်စစ်ဓာတ်အား တိုးချဲ့ဖြန့်ဖြူးပေးနိုင်ရန်အတွက် မြို့ကြီး ၁၀ မြို့နဲ့ မြို့နယ် ရ မြို့နယ်တို့မှာ ဓာတ်အားခွဲရုံ အဆင့်မြှင့်တင်တည်ဆောက်ခြင်းလုပ်ငန်းများ ဆောင်ရွက်နိုင်ရန် ဖော်ပြထားရာမှာတော့ လျှပ်စစ်မီးမရသေးတဲ့ ကျေးရွာများမီးလင်းရေးအတွက် မည်သို့ဆောင်ရွက်မယ်ဆိုတာကိုလည်း သိလိုပါတယ်။ အဲဒါကြောင့်မို့လို့ JICA ရဲ့ အထူးသက်သာတဲ့ ODA ချေးငွေကို အကောင်အထည်ဖော်ဆောင်ရွက်မယ့် အစီအစဉ်ကိုလည်း ပြည်ထောင်စုလွှတ်တော်မှ အတည်ပြုသင့်ပါကြောင်း တင်ပြအပ်ပါတယ်။ ယခင်အစိုးရခေတ်က တာဝန်ယူခဲ့တဲ့ ပြည်ပကြွေးမြီတွေ ဘယ်လောက်ရှိသလဲ ဒီကိစ္စကိုလည်း ကျွန်တော်တို့သိလိုပါတယ်။ ယခုအစိုးရသစ်လက်ထက်မှာ ပြည်ပအကူအညီထောက်ပံ့ငွေ၊ အတိုးနှုန်း သက်သာတဲ့ ချေးငွေ၊ အတိုးနှုန်း မြင့်မားတဲ့ချေးငွေတွေ မည်မျှရှိတယ်၊ စုစုပေါင်းကြွေးမြီ မည်မျှရှိတယ်။ ကြွေးမြီပမာဏ၊ ကြွေးမြီရဲ့ ခံနိုင်ရည်ရှိ မရှိကိုလည်း သိလိုပါကြောင်း တင်ပြအပ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျာ။ ဂျပန်နိုင်ငံရဲ့ သက်သာတဲ့ ချေးငွေတွေနဲ့ကို ကျွန်တော်တို့နိုင်ငံရဲ့ ဖွံ့ဖြိုးတိုးတက်တဲ့လုပ်ငန်းများကို ဆောင်ရွက်သင့်ပါကြောင်းနဲ့ ဂျပန်ယန်းစုစုပေါင်း ၉၃,၉၇၀ သန်း ချေးယူနိုင်ရေးကိစ္စအပေါ် ပြည်ထောင်စုလွှတ်တော်မှ အတည်ပြုပေးနိုင် ပါရန် ဆွေးနွေးတင်ပြအပ်ပါတယ်ခင်ဗျာ။ အားလုံးကို ကျေးဇူးတင်ပါတယ်။</speech>
<speech type="speaker">ဦးစိန်ဝင်း မအူပင်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1196">ဦးစိန်ဝင်း(မအူပင်မဲဆန္ဒနယ်၊ ဧရာဝတီတိုင်းဒေသကြီး)</mp>လေးစားအပ်ပါသော နာယကကြီးနှင့်တကွ အားလုံးမင်္ဂလာပါ။ ကျွန်တော်က မအူပင်မဲဆန္ဒနယ် ဦးစိန်ဝင်း ဖြစ်ပါတယ်။ ကျွန်တော့အနေနဲ့ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနရဲ့ ဂျပန်ယန်းချေးငွေ ၁၅,၁၃၅ သန်း ဆောင်ရွက်မည့် အစီအစဉ်အပေါ်မှာ အချို့ ကိုထောက်ခံပြီးတော့၊ အချို့ကိုအကြံပြု ဖြည့်စွက်သွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျာ။ ချေးငွေရယူပြီး လယ်ယာကဏ္ဍ ဖွံ့ဖြိုးတိုးတက်ရေး အတွက် ဆောင်ရွက်ခြင်းအပေါ် မူအားဖြင့်ထောက်ခံပါတယ်။ ဒုတိယအနေနဲ့ကတော့ ချေးငွေအသုံးချမှု နှစ်ရှည်ကာလ ရင်းနှီးမြှုပ်နှံမှုနဲ့ပတ်သက်၍ ထုတ်ချေးသွားမည်ဖြစ်ကြောင်း သိရှိရတဲ့အတွက်လည်း ထောက်ခံပါတယ်။ သို့သော်လည်း ဧက ၅၀ အပေါ်မှာ သိန်း ၅၀၀ ဖြင့်ဧက ၅၀ အထိ ချေးသွားမည်ဆိုတဲ့ အချက်ကိုတော့ ပြန်လည်စဉ်းစားသင့်ပါတယ်လို့ ဖြည့်စွက်အကြံပြုလိုပါတယ်။ ဧက ၅၀ ထိကို ချေးသွား မယ်ဆိုရင် ဧကထောင်သောင်းရှင် လုပ်ငန်းကြီးတွေကိုပါ ဧက ၅၀ ထိကို ခွဲခြားစိတ်ဖြာပြီးတော့ ချေးငွေ ရရှိအောင် လုပ်လာကြမည်ဖြစ်ကြောင်း တွေ့မြင်သိရှိရပါတယ်။ ကျွန်တော်တို့မှာ လက်တွေ့ အတွေ့အကြုံရှိပါတယ်။ ယခင်က လုပ်ကွက်ငယ်များကို ၅ ဧက အောက်မှာ ၅ သောင်းချေးခဲ့ပြီးတော့ ၁၀ ဧကမှာ ၁ သိန်းခွဲ ချေးလိုက်တဲ့အခါမှာ ဧက ၁၀၀ ရတဲ့သူဟာ ၁၀ ဧကကို မိသားစု ၁၀ ဦး ပိုင်းခြားပြီးတော့ ဆောင်ရွက်တဲ့အတွက် ဧက ၁၀၀ အတွက် ချေးနိုင်တာ ဖြစ်ပါတယ်။ လုပ်ကွက်ငယ်တောင်သူလယ်သမားကျတော့ တစ်သိန်းခွဲနဲ့ကနေ့ လက်ရှိအခြေအနေမှာ စိုက်ပျိုးစရိတ်က နှစ်သိန်း၊ နှစ်သိန်းခွဲလောက် ရှိပါတယ်။ ဒါလည်း GAP ကိုလုပ်မယ်ဆိုရင် နှစ်သိန်း၊ နှစ်သိန်းခွဲလောက် ရှိပါတယ်။ GAP ဆိုတာ Good Agriculture Practice ကို ပြောပါတယ်။ တစ်နည်း အားဖြင့် အထွက်နှုန်းလည်းကောင်းရမယ်။ အရည်အသွေးလည်းကောင်းရမယ် ဆိုတဲ့စနစ်ကို ပြောတာ ဖြစ်ပါတယ်။ ဒါကြောင့်မို့လို့ ဒီအချက်ကလေးကိုလည်း စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီး ဌာနအနေနဲ့ ပြန်လည်စဉ်းစားပါ။ ကျွန်တော့အနေနဲ့ကတော့ ဧက ၂၀ အထိပဲ ခွင့်ပြုသင့်ပါတယ်။ အကယ်၍ ဧက ၅၀ ကို ခွင့်ပြုဆောင်ရွက်မယ်ဆိုရင် ချမ်းသာတဲ့သူကိုပိုပြီး ချမ်းသာသည်ထက် ချမ်းသာအောင် လုပ်ပြီးတော့ ဆင်းရဲတဲ့လူကိုတော့ မလောက်မငှလေးနဲ့ပဲ ဆောင်ရွက်ရသလို ဖြစ်သွားပါမယ်လို့ ကျွန်တော် ဖြည့်စွက်အကြံပြုလိုပါတယ်။ နောက်တစ်ချက်ကတော့ ကနေ့ကျွန်တော်တို့ လုပ်ကွက်ငယ်နဲ့ လုပ်ကွက်လတ် တောင်သူလယ်သမား တွေဟာ ဒီရင်းနှီးမြှုပ်နှံမှု မလောက်တဲ့အတွက် Good Agriculture Practice ဆိုတဲ့ အထွက်နှုန်း အရည်အသွေးကောင်းတဲ့စနစ်တွေကို အသုံးပြုနိုင်မှုအားနည်းနေတာ တွေ့ရပါတယ်။ အဲဒီလို အသုံးမပြု နိုင်တဲ့အတွက် သီးနှံအထွက်နှုန်းတွေကလည်းကျ၊ အရည်အသွေးကလည်းကျတဲ့အတွက် ကျွန်တော်တို့ မြန်မာနိုင်ငံက ထုတ်လုပ်တဲ့လယ်ယာကဏ္ဍမှာ ထုတ်လုပ်တဲ့ ကုန်ပစ္စည်းတွေဟာ နိုင်ငံခြား ကနေပြီးတော့ reject လုပ်ခံနေရပါတယ်။ ဒါကြောင့်မို့လို့ ကျွန်တော့အနေနဲ့ ဒါလေးကို ပြန်လည်ပြီး စဉ်းစားပေးပါလို့ မေတ္တာရပ်ခံ အကြံပြုလိုပါတယ်။ နောက်တစ်ချက်ကတော့ ဒီလိုဧက ၅၀ အထိ ချေးတဲ့အခါမှာ မတရားသိမ်းပြဿနာ ဖြေရှင်း ထားမှုမရှိတဲ့၊ မတရားသိမ်းထားတဲ့ လုပ်ငန်းရှင်တွေအချို့ကိုသာ ငွေချေးပေးလိုက်ပါက ကျွန်တော်တို့ ဒီမိုကရေစီအစိုးရအပေါ်မှာ နားလည်မှုလွဲမှားပြီးတော့ ထောက်ခံယုံကြည်မှုတွေ ကျဆင်းနိုင်ပါတယ်။ တစ်နည်းအားဖြင့် ကျွန်တော်တို့ရဲ့ လွှတ်တော်ပုံရိပ်ကိုလည်း ထိခိုက်စေပါတယ်။ လေးစားအပ်ပါသော နာယကကြီးခင်ဗျာ။ လုပ်ကွက်ငယ် ၄ ဧကနဲ့ လုပ်ကွက်လတ် ဧက ၂၀ ဟာ ကျွန်တော်တို့ စုစုပေါင်း ၇၀ ရာခိုင်နှုန်းလောက် ရှိပါတယ်။ ဒီလုပ်ကွက်ငယ်နဲ့ လုပ်ကွက်လတ်ကိုသာ ကျွန်တော်တို့ အများစုဖြစ်တဲ့အတွက် သူတို့တတွေဟာလည်း အကြွေးနွံထဲနစ်နေတဲ့အတွက် လုပ်ကွက် ငယ်ကို ပထမ၊ လုပ်ကွက်လတ်ကို ဒုတိယ တစ်ဧကနှုန်းထားတိုးမြှင့်ပြီးတော့ ချေးပေးသင့်ပါတယ်။ မှန်ကန်စွာမြေရရှိထားသော လုပ်ငန်းရှင်ကိုတော့ တတိယဦးစားပေး ချေးသင့်ပါတယ်။ မတရားမြေ သိမ်းထား သော လုပ်ငန်းရှင်ကုမ္ပဏီနှင့် အဖွဲ့ အစည်းများကို လုံးဝငွေထုတ်မချေးဖို့ ဆိုင်းငံ့ထားသင့်ပါကြောင်း မတရားမြေသိမ်းထားမှု မှန်ကန်စွာဖြေရှင်းပြီးမှသာ ချေးပေးသင့်ပါတယ်လို့ အကြံပြုလိုပါတယ်။ နောက်တစ်ချက်ကတော့ အလုပ်သမား ၁,၁၂၀ အပေါ်မှာ သိန်းပေါင်းသောင်းခြောက်ထောင် ချေးခြင်းကိစ္စကိုလည်း ပြန်လည်စဉ်းစားပေးပါလို့ ကျွန်တော့အနေနဲ့ ဒီငွေတွေအပေါ်မှာ ခုန လုပ်ကွက်ငယ်နဲ့ လုပ်ကွက်လတ်ကိုသာ ဧကနှုန်းထားကို ထပ်တိုးပေးလိုက်ရင် ပိုပြီးအကျိုးရှိပါတယ်လို့ ကျွန်တော် တင်ပြလိုပါတယ်။ လေးစားအပ်ပါသော နာယကကြီးခင်ဗျာ။ တောင်သူလယ်သမားအခွင့်အရေးနဲ့ အကျိုးစီးပွား မြှင့်တင်ရေးဥပဒေ၊ နည်းဥပဒေမှာ လုပ်ကွက်ငယ်နဲ့ လုပ်ကွက်လတ်ကိုသာ ကျွန်တော်တို့ ဦးစားပေး ငွေချေးထောက်ပံ့ကူညီပေးဖို့ ပါရှိပြီးဖြစ်တဲ့အတွက် ဒီဥပဒေအတိုင်းပဲ ဆောင်ရွက်ပေးပါလို့ မေတ္တာရပ်ခံ လိုပါတယ်။ ကျွန်တော့အနေနဲ့ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနကို အကြံပြုလိုတာ ကတော့ လယ်ယာကဏ္ဍတိုးတက်ရန်အတွက် တောင်သူလယ်သမားတွေလိုအပ်နေတဲ့ မျိုးကောင်းမျိုးသန့် ရရှိစေရန်၊ မျိုးကောင်းမျိုးသန့်မျိုးပွားခြံများကို အားဖြည့်ပြီးဆောင်ရွက်ပေးဖို့၊ တစ်နည်းအားဖြင့် Marketing Department 320 oncope: good:caos@gode opd$28:397:OC GAP aço Good Agriculture Practice ကိုလည်း စုပေါင်းပြီးတော့ တိုးချဲ့ဆောင်ရွက်မှသာ ကျွန်တော်တို့ နိုင်ငံခြားဝင်ငွေဖြစ်တဲ့ ထုတ်လုပ်မှုကောင်းပြီးတော့ အရည်အသွေးကောင်းတဲ့ လယ်ယာကဏ္ဍပစ္စည်းတွေ ရရှိမှာဖြစ်ပါကြောင်း၊ သို့ဖြစ်ပါ၍ ကျွန်တော့အနေနဲ့ ဧက ၂၀ အထိသာ စနစ်တကျ စိစစ်ပြီးတော့ ချေးသင့်ပါကြောင်း၊ နောက် Marketing Department d. GAP G?$opcops: og:qigozd:wcolelme: sa 2019: :q1S အပ်ပါတယ်ခင်ဗျား။ ဦးကျော်မျိုးမင်း မိုးညို မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1451">ဦးကျော်မျိုးမင်း(မိုးညိုမဲဆန္ဒနယ်၊ ပဲခူးတိုင်းဒေသကြီး)</mp>အားလုံးပဲ မင်္ဂလာပါခင်ဗျာ။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ ကျွန်တော့အနေနဲ့ကတော့ ဂျပန် JICA ချေးငွေများထဲမှ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနက ချေးယူမယ့် ချေးငွေနဲ့ ပတ်သက်ပြီးတော့ သိရှိလိုတာလေးတွေကိုမေးမြန်းရင်းနဲ့ အကြံပြု ဆွေးနွေးသွားမှာဖြစ်ပါတယ်။ ကျွန်တော် ပထမဦးဆုံးအနေနဲ့ သိရှိလိုတာက ဒီဂျပန် JICA ချေးငွေဟာ ၂၀၁၃ ခုနှစ်ကတည်းက စတင်ပြီးတော့၊ မြေပြင်မှာကွင်းဆင်းပြီးတော့၊ Survey ကောက်ခံပြီးမှ ချေးငွေပြန်လည်ပြီးတော့ အကောင်အထည် ဖော်တယ်လို့ ကျွန်တော်တို့သိရှိရပါတယ်။ အဲဒီမှာ ဒီလက်ရှိခေါင်းစဉ်အရပဲ ချေးငွေကို အသုံးပြုလို့ရ သလား။ တခြားခေါင်းစဉ်ကိုများ လွှဲပြောင်းအသုံးပြုလို့ ရ မရဆိုတာကို ကျွန်တော်တို့ ပထမအချက် အနေနဲ့ သိချင်ပါတယ်။ ဒုတိယအချက်အနေနဲ့သိချင်တာကတော့ ဧက ၅၀ အထက် ချေးတယ်ဆိုတာက မည်သို့မည်ပုံ ပေးမယ်ဆိုတာ ကျွန်တော်တို့ အဲဒါကိုပဲသိချင်ပါတယ်။ အဲဒီတော့ ဧက ၅၀ ဆိုတာ ပုံစံခွန်အမည်ပေါက် တစ်ဦးတည်းပိုင် ဧက ၅၀ ကိုပြောတာလား။ ဒါမှမဟုတ် ပိုင်ရှင်တစ်ဦးတည်းမှာပိုင်တဲ့ပုံစံ အမည် အမျိုးမျိုးနဲ့ပေါက်နေတဲ့ ဧက ၅၀ ကိုပြောတာလားဆိုတာလည်း ကျွန်တော်တို့ ဒါကို ကွဲကွဲပြားပြား သိချင်ပါတယ်။ အဲဒီတော့ ကျွန်တော်တို့ ဒီချေးငွေနဲ့ပတ်သက်ပြီးတော့ ကျွန်တော်တို့ ပြီးခဲ့တဲ့ စနေ၊ တနင်္ဂနွေ မဲဆန္ဒနယ်ကိုပြန်တဲ့အခါမှာ၊ ခရိုင်စိုက်ပျိုးရေးဦးစီးကိုမေးတဲ့အခါမှာ သူတို့တွေက ဒီဥစ္စာကို ကျကျနန ဘာမှမသိပါဘူး။ ဘယ်လိုလူမျိုးတွေကို ဘယ်လိုထုတ်ချေးမယ်ဆိုတာ မသိပါဘူးဆိုတာ ကျွန်တော်တို့ကို ပြောပါတယ်။ အဲဒါကြောင့်မို့လို့ ကျွန်တော်တို့ တိတိကျကျလေး သိချင်ပါတယ်။ ပွင့်လင်း မြင်သာမှုရှိအောင်လည်း ဒါကျွန်တော်တို့ ပြန်လည်ပြီးတော့ ဖြေကြားပေးစေချင်ပါတယ်။ အဲဒီတော့ ကျွန်တော်တို့ ဒါတွေကို ဘာကြောင့်ပြောရလဲဆိုရင် ဒီမြေပြင်မှာ အမှန်တကယ် ဖြစ်နေတာတွေကို ကျွန်တော်တို့က တင်ပြနေတာပါ။ ချေးငွေတွေကို အသုံးချတဲ့အခါမှာ အမှန်တကယ် ထိရောက်မှုက အမှန်တကယ် အရေးကြီးပါတယ်။ ဒီလက်ရှိ ဒီချေးနေတဲ့စနစ်နဲ့ ပေးနေတဲ့ ငွေတွေဟာ မြေပြင်မှာဘယ်လောက် ကျွန်တော်တို့ တောင်သူလယ်သမားတွေကို အကျိုးသက်ရောက်နေသလဲ ဆိုတာကို ကျွန်တော်တို့ ပြန်လည်သုံးသပ်ဖို့ ြီလို့ ပြောချင်ပါတယ်။ အဲဒီတော့ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနအောက်မှာရှိတဲ့ ဒီစိုက်ဘဏ်၊ နောက်တစ်ခါ သမဝါယမဝန်ကြီးဌာန၊ နောက် မြစိမ်းရောင်စီမံကိန်း၊ ဒီလိုချေးငွေတွေ ချေးပေးနေတာဟာ အမှန်တကယ်မြေပြင်မှာ စီစဉ်ကြီးကြပ်ဆောင်ရွက်မှု ဒီအတိုင်းနဲ့တော့ ကျွန်တော်တို့ အကောင်အထည် arresonancircononul momcom croccando con resonan မူလတစ်သိန်းကနေ အခုတစ်သိန်းခွဲအထိ တိုးတက်သွားတယ်။ အဲဒီလို တစ်သိန်းခွဲတွေ တိုးတက်သွား တဲ့အခါမှာ ကျွန်တော်တို့ လွှတ်တော်မှာလည်း ဘီလီယံ ၅၀၀ အတည်ပြုတုန်းက ကျွန်တော်တို့ ဆွေးနွေးခဲ့ဖူးပါတယ်။ ကျွန်တော်တို့ ပုံစံ(၇) တွေ မှန်ကန်ရေး မူလဆောင်ရွက်ပြီးခါမှချေးပါ။ ဒါပေမယ့် အခြေခံမှာတော့ အဲဒီလိုမဖြစ်ခဲ့ပါဘူး။ အဲဒီတော့ ဘာတွေ ဖြစ်သွားလဲဆိုတော့ ဒီ ပုံစံ(၇) မမှန်မကန်တွေနဲ့ အစားထိုးချေးတာတွေ ဖြစ်လာတယ်။ နောက်ဆုံးဘယ်လိုလုပ်ကွက်ထပ်တိုးသွားလဲဆိုတော့ စိုက်/ဘဏ် ချေးငွေ မကြေနိုင်လို့ကျန်နေတဲ့အကြွေး တောင်သူလယ်သမားတွေအတွက် ခွင်တစ်ခုတိုးသွားပါတယ်။ ဘာလဲဆိုတော့ ထုတ်ဆပ်ဆိုတာ တစ်ခုထပ်ပေါ်လာပါတယ်။ အဲဒီတော့ တစ်သိန်းကနေပြီးတော့ တစ်သိန်းခွဲရတဲ့အတွက် ၁၀ ဧကဆိုရင် ၁၅ သိန်းရတယ်။ အဲဒီလိုဆိုတော့ စိုက်ဘဏ်နှင့် ညှိနှိုင်းပြီးတော့ ထုတ်လိုက်တယ်။ အကြွေးကိုထုတ်ပြီးမှ ပြန်ဆပ်တယ်။ ကျွန်တော်တို့ ဒဏ်ကြေးတွေပေးတယ်။ အတိုးနှုန်းတွေပေးတယ်။ ဒီလိုစနစ်တွေပေါ်ပေါက်လာလို့ ကျွန်တော်တို့မေးရခြင်း ဖြစ်ပါတယ်။ အဲဒီတော့ ဒုတိယအချက်အနေနဲ့ မေးချင်တာကတော့ ဒီလုပ်သား အင်အားဆိုတဲ့ကိစ္စပါ။ လုပ်သားအင်အား ၃၀၀၊ လုပ်သားအင်အား ၆၀၀ ကို သန်း ၁၀၀၀ ၁၆၀၀ ချေးမယ် ဆိုတာကို လုပ်သားအင်အားဆိုတာ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန လက်အောက်မှာ ရှိတဲ့ ဆန်စက်ပိုင်ရှင်တွေကို ပြောတာလား ဒါမှမဟုတ်ရင် မွေးမြူရေးလုပ်ငန်းရှင်တွေကို ပြောတာလား ဆိုတာလည်း ကျွန်တော်တို့ တိတိကျကျ သိချင်ပါတယ်။ နောက်ပြီးတော့ အဲဒီလိုမျိုး ဝန်ထမ်းအင်အားကိုသတ်မှတ်တဲ့အခါမှာ ဝန်ကြီးဌာနမှာ အမှန်တကယ် မှတ်ပုံတင်ထားတဲ့ ဝန်ထမ်းအင်အားကိုပြောမှာလား။ နေ့စားခေါ်ပြီးတော့ တင်ပြလာတဲ့ ဝန်ထမ်းအင်အားကို ပြောမှာလားဆိုတာကို သေသေချာချာ သိပါတယ်။ တကယ်လို့အောက်ခြေမှာ အကောင်အထည်ဖော် ဆောင်ရွက်တဲ့အခါမှာ မှန်မှန်ကန်ကန် အကောင်အထည်ဖော်ဆောင်ရွက်နိုင်ဖို့ရော ဝန်ကြီးဌာနက ကြီးကြပ်ဆောင်ရွက်ပေးဖို့ အစီအစဉ်ရှိပါသလားဆိုတာကိုလည်းကျွန်တော်တို့ သိချင်ပါတယ်။ အဲဒီတော့ နောက်ဆုံးအနေနဲ့ ကျွန်တော်တို့ သိချင်တဲ့အချက်ကတော့ ဒီလိုမျိုးချေးငွေတွေ ကျွန်တော်တို့ ချေးပေး လိုက်ပြီ။ တောင်သူတွေ လုပ်ငန်းရှင်တွေကို ကျွန်တော်တို့ ချေးပေးလိုက်ပြီဆိုလို့ရှိရင် အဲဒီချေးငွေတွေကို မှန်မှန်ကန်ကန် ပြန်ဆပ်ဖို့အတွက် ဝန်ကြီးဌာနအနေနဲ့ တာဝန်ယူမှု၊ တာဝန်ခံမှုနဲ့ ဘယ်လိုကြပ်မတ်ပြီး ဆောင်ရွက်ဖို့ အစီအစဉ်ရှိပါသလဲဆိုတာကို သိရှိလိုပါကြောင်း မေးမြန်ရင်းနဲ့ နိဂုံးချုပ်အပ်ပါတယ်ခင်ဗျား။ အားလုံးကိုကျေးဇူးတင်ပါတယ်။</speech>
<speech type="speaker">ဦးဝင်းဝင်း မင်းဘူးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1459">ဦးဝင်းဝင်း(မင်းဘူးမဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုလွှတ်တော်ကိုယ်စားလှယ်များ၊ ဧည့်သည်တော် များအားလုံး မင်္ဂလာပေါင်းနဲ့ ပြည့်စုံကြပါစေလို့ ရှေးဦးပဏာမ မေတ္တာများပို့သအပ်ပါတယ်။ ကျွန်တော် ကတော့ မကွေးတိုင်းဒေသကြီး မင်းဘူးမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဝင်းဝင်း ဖြစ်ပါတယ်။ ဂျပန်အပြည်ပြည်ဆိုင်ရာပူးပေါင်းဆောင်ရွက်ရေးအဖွဲ့ JICA ချေးငွေနှင့် အကောင်အထည်ဖော် ဆောင်ရွက်မယ့် လယ်ယာကဏ္ဍနှင့် ကျေးလက်ဒေသဖွံ့ဖြိုးရေးစီမံကိန်းဆိုင်ရာ Two Step Loan နဲ့ ပတ်သက် ပြီးတော့ ဆွေးနွေးသွားမှာ ဖြစ်ပါတယ်ခင်ဗျာ။ လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုလွှတ်တော် ကိုယ်စားလှယ်များခင်ဗျား။ ဂျပန်နိုင်ငံဝန်ကြီးချုပ်မှ မြန်မာနိုင်ငံသို့ ဂျပန်ယန်းငွေ ၉၃.၃ရ ဘီလီယံကို ချေးငွေအဖြစ်နဲ့ ပေးအပ်တဲ့အထဲမှ မြန်မာ့လယ်ယာဖွံ့ဖြိုးရေးဘဏ်အနေနဲ့ Two Step Loan အတွက် ဂျပန်ယန်းငွေ ၁,၅၁၃ သန်းကို အတိုးနှုန်းသက်သာစွာနဲ့ ချေးငွေအဖြစ်ရရှိမှာဖြစ်ကြောင်း သိရှိရပါတယ်။ အဆိုပါချေးငွေ ဂျပန်ယန်း ၁,၅၁၃ သန်းကို စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနမှ စိုက်ပျိုးရေးနှင့် ကျေးလက်ဒေသဖွံ့ဖြိုးရေးတို့အတွက် အဆင့်နှစ်ဆင့်နဲ့ ချေးငွေစီမံကိန်းအဖြစ် ဆောင်ရွက် သွားမှာဖြစ်ပြီး လယ်သမားများနှင့် လယ်ယာစီးပွားရေးလုပ်ငန်းများကို ကာလရှည်ရင်းနှီးမြှုပ်နှံမှုဆိုင်ရာ ချေးငွေများ အလွယ်တကူရရှိစေရန်နှင့် မြန်မာ့လယ်ယာဖွံ့ဖြိုးရေးဘဏ်မှတစ်ဆင့် ချေးငွေများကို ထုတ်ချေး ပေးနိုင်တဲ့အတွက် လယ်သမားများ လယ်ယာစီးပွားရေးလုပ်ငန်းရှင်များရဲ့ ကုန်ထုတ်လုပ်မှု စွမ်းအားများ ဖွံ့ဖြိုးတိုးတက်လာစေခြင်း၊ မြို့ပြနှင့်ကျေးလက် အချိုးညီဖွံ့ဖြိုးတိုးတက်လာစေရန်လို့ ရည်ရွယ်တဲ့အကြောင်း သိရှိရတဲ့အတွက် ကျေးဇူးရှင်တောင်သူဦးကြီးများရဲ့ ကိုယ်စား အထူးပင် ဝမ်းမြောက်လှပါတယ်။ လယ်သမားများမျှော်လင့်နေကြတဲ့ ကာလရှည်ရင်းနှီးမြှုပ်နှံမှုချေးငွေ အလွယ်တကူရရှိတော့မှာ ဖြစ်တဲ့အတွက်၊ ကုန်ထုတ်စွမ်းအားတွေ တိုးမြှင့်နိုင်တော့မယ်လို့ဆိုတဲ့အတွက် တောင်သူလယ်သမားတွေ လည်း ဝမ်းသာနေကြပါတယ်။ ဒီအထဲမှာ ကျွန်တော်တို့ မကွေးတိုင်းက တောင်သူလယ်သမားတွေလည်း မျှော်လင့်နေကြပါတယ်။ သို့သော်လည်းပဲ တကယ်တမ်း ကာလရှည်ချေးငွေတွေ ချေးပေးတော့မယ် ဆိုတော့ ကျွန်တော်တို့ မကွေးတိုင်းမပါတဲ့အတွက် များစွာစိတ်မကောင်းဖြစ်မိပါတယ်ခင်ဗျာ။ ကျွန်တော်တို့ မကွေးတိုင်းဟာ မြန်မာနိုင်ငံရဲ့ အဓိကစားကုန်ဖြစ်တဲ့ ဆန်၊ စပါးကို များစွာစိုက်ပျိုးတဲ့အပြင် ဆီထွက် သီးနှံနဲ့ ပဲမျိုးစုံတွေကိုလည်း များစွာစိုက်ပျိုးထုတ်လုပ်ပါတယ်။ ဖြစ်နိုင်မယ်ဆိုရင် အဲဒီလိုကာလရှည် ချေးငွေမျိုးကို မကွေးတိုင်းကိုလည်းပဲ ထည့်သွင်းထုတ်ချေးပေးဖို့ မကွေးတိုင်းက တောင်သူလယ်သမား များရဲ့ ကိုယ်စား လေးစားစွာပဲ တောင်းဆိုအပ်ပါတယ်ခင်ဗျာ။ စီမံကိန်းမှာပါဝင်တဲ့ ချေးငွေလုပ်ငန်းများနဲ့ ချေးငွေကာလကို လေ့လာတဲ့အခါမှာ တောင်သူလယ်သမား တစ်ဦးချင်းအနေနဲ့ လယ်ယာထုတ်ကုန်လုပ်ငန်းဆောင်ရွက်တဲ့ စီးပွားရေးလုပ်ငန်းများသို့ ထုတ်ချေး ပေးမှာဖြစ်ကြောင်း တွေ့ရှိရပြီးတော့ တောင်သူလယ်သမားတစ်ဦးချင်းကို အများဆုံး ဧက ၅၀ ပိုင်တဲ့ လယ်သမားကို ချေးငွေအများဆုံး ကျပ်သန်း ၅၀ အထိ ထုတ်ချေးပေးမှာလို့ သိရှိရတဲ့အတွက် အဲဒီမှာ ကြည့်မယ်ဆိုလို့ရှိရင် အများဆုံး ဧက ၅၀ ပိုင်တဲ့ တောင်သူလို့ဆိုတဲ့အတွက် ဧက ၅၀ အောက်ပိုင်တဲ့ တောင်သူတွေအကျုံးဝင်သလားဆိုတာ ကွဲကွဲပြားပြား သိရှိနိုင်ဖို့အတွက် ရှင်းလင်းပေးစေလိုပါတယ်။ ငွေချေးတဲ့အခါမှာလည်း မိရိုးဖလာ တောင်သူလုပ်ကိုင်ကြတဲ့သူတွေကတော့ ၁၀ ဧက အောက်သာ ပိုင်ပြီး တော့ လုပ်ကွက်ငယ်တောင်သူတွေ ချေးတဲ့အခါမှာ တစ်ဧကကို လုပ်ကွက်ငယ်တောင်သူ ၁၀ ဧကကို ချေးတဲ့ နေရာမှာ တစ်ဧကကို တစ်သိန်းခွဲနှုန်းနဲ့သာချေးပြီးတော့ ယာစိုက်တဲ့တောင်သူတွေကိုတော့ တစ်ဧကကို ၂ သောင်းနှုန်းနဲ့ ချေးပေးခဲ့တာ အားလုံးလည်းအသိပဲ ဖြစ်ပါတယ်။ (ယခု JICA ချေးငွေနဲ့ချေးတဲ့အခါမှာ ဧက ၅၀ ကို ကျပ်သန်း ၅၀ ချေးမယ်ဆိုတော့ တစ်ဧကကို ကျပ် တစ်သန်း၊ ဆယ်သိန်းကျပ်နှုန်းနဲ့ချေးမယ်လို့ ခန့်မှန်းထားကြောင်းသိရှိရပါတယ်။ ဒါဆိုသီးနှံတွေကို လည်း ဘာသီးနှံစိုက်မှလို့ ခွဲခြားထားတာရှိပါသေးသလား။ အဲဒီလိုချေးတဲ့အခါမှာ လယ်ကို ဘယ်နှုန်းနဲ့ ယာကို ဘယ်နှုန်းနဲ့ချေးမယ်ဆိုတာရော ခွဲခွဲခြားခြား ခွဲခြားပြီးတော့ နှုန်းသတ်မှတ်ထားတာ ရှိပါသေးသလားဆိုတာ ပွင့်လင်းမြင်သာစွာ ရှင်းပြပေးစေလိုပါတယ်။ ဒီချေးငွေစီမံကိန်းကို လယ်သမား များနဲ့ လယ်ယာစီးပွားရေးလုပ်ငန်းရှင်များရဲ့ ကုန်ထုတ်လုပ်မှု စွမ်းအားဖွံ့ဖြိုးတိုးတက်လာဖို့နဲ့ မြို့ပြနဲ့ ကျေးလက် အချိုးညီဖွံ့ဖြိုးတိုးတက်ဖို့အတွက်ဆိုပြီးတော့ ရည်ရွယ်ထားတဲ့အတွက် အဲဒီရည်ရွယ်ချက် ပြည့်ဝဖို့ဆိုရင် တစ်နိုင်ငံလုံးမှာရှိတဲ့ တောင်သူလယ်သမားတွေကို ကျွန်တော်တို့ ထုတ်ချေးပေးဖို့လိုအပ် လာပါတယ်။ ကျွန်တော်တို့ဒီစီမံကိန်းကိုကြည့်မယ်ဆိုလို့ရှိရင် ပထမနှစ်မှာ ၂၀၁၇-၂၀၁၈ မှာဆိုလို့ရှိရင် နေပြည်တော်၊ ဧရာဝတီတိုင်း၊ မန္တလေးတိုင်းဒေသကြီးနဲ့ ပဲခူးတိုင်းဒေသကြီးအနောက်ခြမ်း၊ ဒုတိယနှစ်မှာ ဆိုလို့ရှိရင် ရန်ကုန်တိုင်း၊ မွန်ပြည်နယ်နဲ့ ရှမ်းပြည်နယ်တောင်ပိုင်းတို့သာ ပါပြီးတော့ အခြားပြည်နယ်နဲ့ တိုင်းတွေက ဘာ့ကြောင့်မပါသလဲဆိုတာကို ပွင့်လင်းမြင်သာစွာ ရှင်းလင်းတင်ပြပေးဖို့ လိုအပ်လှပါတယ်။ အချုပ်အားဖြင့်ဆိုရမယ် ဆိုလို့ရှိရင် ကျွန်တော်တို့အများဆုံးနံပါတ် ၁ အချက်အနေနဲ့ အများဆုံး ဧက ၅၀ အထိလို့ ပြောထားတဲ့အတွက် လုပ်ကွက်ငယ်တောင်သူများဖြစ်တဲ့ ဆယ်ဧကအောက်တောင်သူ များ ထုတ်ချေးပေးဖို့ ပါ မပါနဲ့ ဆယ်ဧကအထက် တောင်သူများကို ထုတ်ချေးပေးမည်လား ဆိုတာကို ရှင်းရှင်းလင်းလင်း သိရှိလိုပါတယ်။ ဒုတိယအချက်အနေနဲ့ ထိုကဲ့သို့ချေးရာမှာ သီးနှံအမျိုးအစား ခွဲခြား သတ်မှတ်ထားခြင်း ရှိပါသလား။ တတိယအချက်အနေနဲ့ လယ်မြေနဲ့ယာမြေကို ချေးငွေနှုန်းထား ခွဲခြား ထားပါသလား။ အဲဒီနောက် နံပါတ် ၄ အချက်အနေနဲ့ နေပြည်တော်အပါအဝင် တိုင်းနဲ့ ပြည်နယ် ရ ခုသာ ပါဝင်တဲ့အတွက် အခြားတိုင်းနဲ့ ပြည်နယ်တွေ ဘာ့ကြောင့်မပါသလဲ။ ကျန်တဲ့ တိုင်းနဲ့ ပြည်နယ်တွေ အတွက် ဘယ်လိုစီစဉ်ထားပါသလဲဆိုတာကို ပွင့်လင်းမြင်သာစွာ ရှင်းလင်းတင်ပြပေးပါရန် ဆွေးနွေးရင်း နိဂုံးချုပ်အပ်ပါတယ်ခင်ဗျား။ အားလုံးကို ကျေးဇူးအထူးတင်ရှိပါတယ်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ အစည်းအဝေးကို မိနစ် (၆၀)ခန့် ခေတ္တရပ်နားပါမယ်။</speech>
<speech type="mc">ပြည်ထောင်စုလွှတ်တော်နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံးထွက်ခွာနိုင်ကြပါပြီခင်ဗျား။</speech>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျား။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံးထိုင်နိုင်ကြပါပြီခင်ဗျား။</speech>
<speech type="speaker">ဦးကျော်မြင့်ဦး မန္တလေးတိုင်းဒေသကြီး မဲဆန္ဒနယ်အမှတ်(၁၀) ဆွေးနွေးဖို့ဖြစ်ပါတယ်။</speech>
<speech><mp id="1295">ဦးကျော်မြင့်ဦး(မဲဆန္ဒနယ်အမှတ်-၁၀၊ မန္တလေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုအဆင့် အဖွဲ့အစည်းဝင်များ၊ ပြည်ထောင်စု လွှတ်တော်ကိုယ်စားလှယ်များအားလုံး မင်္ဂလာပါလို့ ဂါရဝပြု နှုတ်ခွန်းဆက်သအပ်ပါတယ်ခင်ဗျား။ ကျွန်တော်ကတော့ မန္တလေးတိုင်းဒေသကြီး မဲဆန္ဒနယ်အမှတ်(၁၀)မှ ပြည်ထောင်စုလွှတ်တော်ကိုယ်စားလှယ် ဦးကျော်မြင့်ဦး ဖြစ်ပါတယ်။ နာယကကြီးခင်ဗျား။ ဂျပန်ချေးငွေနဲ့ပတ်သက်လို့ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန က ပါဝင်ချေးယူပြီး အကောင်အထည်ဖော်မယ့် ချေးငွေစီမံကိန်းနဲ့ ပတ်သက်ပြီး ကျွန်တော့အနေနဲ့ အပြုသဘော ဆွေးနွေးသွားမှာ ဖြစ်ပါတယ်။ နာယကကြီးခင်ဗျာ။ စိုက်ပျိုးရေးအတွက် စုစုပေါင်းယန်းငွေ ၁၅,၁၃၅ သန်း ချေးယူမယ်လို့ သိရပါတယ်ခင်ဗျာ။ Power Point အသုံးပြုခွင့်ပေးပါခင်ဗျာ။ ဒီလယ်ယာစိုက်ပျိုးရေးက ချေးယူမယ့် ၁၅,၁၃၅ ယန်းသန်းပေါင်းကို ကျွန်တော်တို့ စီမံဘဏ္ဍာ ကနေယူပါမယ်။ အဲဒီမှာ ကျွန်တော် Power Point တစ်ခုစီလုပ်ထားတာကတော့ ဂျပန်ယန်းနဲ့ ဗမာ ကျပ်ငွေကို လက်ရှိငွေကြေးပေါက်ဈေးနဲ့ ကျွန်တော်တို့ တွက်ချက်ပြီးတော့မှ ခန့်မှန်းတွက်ချက်ထားတာ ဖြစ်ပါတယ်။ အကြမ်းဖျင်းတွက်ချက်ထားတာ ဖြစ်ပါတယ်။ အဲဒီမှာ ု့ နံပါတ် ၆ မှာ မြန်မာ့ လယ်ယာဖွံ့ဖြိုးရေးဘဏ်မှ ရရှိမည့်အမြတ်ငွေ၊ နောက်ဆုံး ကျွန်တော်တို့ ပထမစီမံ/ဘဏ္ဍာက ဂျပန်ကနေ ၀.၀၁ ရာခိုင်နှုန်းနဲ့ အတိုးနဲ့ချေးတယ်။ စီမံ/ဘဏ္ဍာကနေ ပြီးတော့မှ ဒီကျွန်တော်တို့ ဒီမြန်မာ့လယ်ယာက ၃ ကျပ်တိုးနဲ့ချေးမယ်။ မြန်မာ့လယ်ယာက တောင်သူလယ်သမားတွေကို တစ်နှစ်ကို အတိုးနှုန်း ၈ ကျပ်တိုး နဲ့ ချေးမှာဖြစ်ပါတယ်။ အဲဒီအခါမှာ ဒီနောက်ဆုံးပေါ့ မြန်မာ့လယ်ယာကနေပြီးတော့မှ ၃ ကျပ်တိုးပေးပြီး နောက်တစ်ခါ ကုန်ကျစရိတ် ပညာရှင်ကြေး ဝန်ဆောင်ခ၊ စရိတ်၊ အခွန်အခပေးပြီးကို ကျွန်တော်တို့ အမြတ်ငွေ ယန်းသန်းပေါင်း ၁၁ ဘီလီယံခန့် ဒါကတော့ ကိန်းဂဏန်းတွက်ချက် မှုသာ ဖြစ်ပါတယ်။ နာယကကြီးခင်ဗျား။ ၂၀၁၃ ခုနှစ်၊ ဒီစီမံကိန်းကို စတင်လေ့လာစဉ်ကာလက ဂျပန်ယန်းငွေဟာ ၈.၈ ကျပ် ရှိပါတယ်။ အဲဒီ ကျွန်တော်တို့ဟာ ဂျပန်ယန်းငွေ ၁၀၀ ချေးခဲ့မယ် ဆိုရင် မြန်မာတပ်အဝ တပ်ရပါမယ်။ ဒီမြန်မာတပ်တိ တစ်နှစ်ထိ တပ် အထီးနန်း) သေးမယ် ဆိရင် ကျွန်တော်တို့ ၃ နှစ်ပြည့်တဲ့အခါမှာ အတိုးအရင်းပေါင်း ၁,၁၀၀ ကျော်ရပါမယ်။ အခု လက်ရှိ ၂၀၁၆ ခုနှစ် ၃ နှစ်တာ ကာလကြာတဲ့အခါမှာ ဒီယန်းငွေရဲ့တန်ဖိုး ၁၁ ကျပ်ခွဲပေါ့ ၁၁ ကျပ်ခွဲနဲ့တွက်တဲ့အခါမှာ ၉၅ ယန်း ပဲရပါတယ်။ အဲဒီတော့ ၅ ယန်းပျောက်သွားပါတယ်။ ၁၀၀ ချေးတိုင်း ချေးတိုင်း ၃ နှစ်ကြာတဲ့အခါမှာ ၅ ယန်း ပျောက်သွားပါတယ်။ ဒီသဘောကတော့ ငွေကြေးအတိုး ဘယ်လိုခေါ်မလဲ ဒီမြန်မာငွေကြေးမတည်ငြိမ်တဲ့ သဘော၊ မြန်မာငွေကြေးဖောင်းပွလာတဲ့သဘောကိုပြပါတယ်။ အဲဒီကျတော့ ကျွန်တော်တို့ အခုဒီချေးငွေနဲ့ ပတ်သက်လို့ ဒီလိုသာငွေကြေးဟာ ကျွန်တော်တို့ မြင့်တက်နေမယ်ဆိုရင်၊ မထိန်းသိမ်းနိုင်ဘူးဆိုရင် အခု ချေးမယ့် ယန်းသန်းပေါင်း ၁၅,၁၃၅ ယန်းကို ကျွန်တော်တို့ ၃ နှစ်ကြာတဲ့အခါမှာ ယန်းသန်းပေါင်း ၇၀၀ ကျော် ပျောက်ဆုံးမှာ ဖြစ်ပါတယ်။ အဲဒီကျတော့ နိုင်ငံတော်အနေနဲ့ လိုအပ်နေတဲ့အခါမှာ ကျွန်တော်တို့ အခုလိုတန်ဖိုးနည်း အတိုးနှုန်းချေးငွေနဲ့ ရရှိတာကိုလည်း အင်မတန်မှ အားဖြစ်ပါတယ်။ ဒီဟာကိုလည်း ထိန်းသိမ်းရမယ့် တန်ဖိုးကတော့ ကျွန်တော်တို့ နိုင်ငံတော်အနေနဲ့ မြန်မာ့ငွေကြေးကို တည်ငြိမ်အောင် ကြိုးစားမှသာလျှင် ဒီချေးငွေနဲ့ပတ်သက်လို့ အကျိုးရှိမှာဖြစ်ပါတယ်။ နာယကကြီးခင်ဗျာ။ နိုင်ငံတော်ကနေပြီးတော့မှ စီမကိန်းတစ်ခုအတွက် ဆုံးရှုံးနစ်နာခံပြီးတော့ လုပ်မယ်ဆိုရင်လည်းပဲ ချေးငွေ အမှန်တကယ် လိုအပ်နေတဲ့ တောင်သူများလက်ထဲ၊ လယ်သမားများ လက်ထဲကို ချေးငွေအမှန်တကယ် ရောက်ဖို့အတွက် ချေးငွေချေးတဲ့ပုံစံကို ပြုပြင်သင့်ပါတယ်လို့ အပြု သဘောအနေနဲ့ ကျွန်တော်ဆွေးနွေးပေးပါတယ်ခင်ဗျား။ နာယကကြီးခင်ဗျာ။ စီမံကိန်းအကောင်အထည်ဖော်မယ့်ကာလဟာ ၂၀၁ရ ခုနှစ်၊ ဇွန်လကနေ ၂၀၂၀ ခုနှစ်၊ စက်တင်ဘာလအထိ ၃ နှစ်လို့ သိရပါတယ်။ ဒါပေမယ့် တောင်သူကို ကာလရှည်ချေးငွေအဖြစ် ဘယ်နှစ်နှစ်အထိ ချေးမယ်ဆိုတာမသိရပါ။ တောင်သူလယ်သမားများ အမှန်တကယ် လိုအပ်နေတာဟာ ကာလရှည် ချေးငွေဖြစ်တယ်ဆိုတာကိုလည်း ရှင်းရှင်းလင်းလင်း သိပါရစေခင်ဗျာ။ နာယကကြီးခင်ဗျာ။ စီမံကိန်းလုပ်မယ့် ဒေသများဟာ ပထမနှစ်အတွက် နေပြည်တော်၊ ဧရာဝတီ၊ မန္တလေး၊ ပဲခူးအနောက်ခြမ်းနဲ့ ဒုတိယနှစ်အတွက် ရန်ကုန်၊ မွန်၊ ရှမ်းတောင်ပိုင်းတို့ သတ်မှတ်ထားတာကို တွေ့ရပြီး စီမံကိန်းကာလပြီးပါက ကျန်ပြည်နယ်နှင့်တိုင်းများကိုလည်း မည်ကဲ့သို့စီစဉ်ထားသလဲ ကျွန်တော် သိပါရစေခင်ဗျား။ နာယကကြီးခင်ဗျာ။ ကျွန်တော်နိဂုံးချုပ် ဆွေးနွေးလိုတာကတော့ ကျွန်တော်တို့ရဲ့ တောင်သူတွေ ဟာ အဓိက လိုအပ်နေတာက ချေးငွေထက် ဈေးကွက်သာ ဖြစ်ပါတယ်ခင်ဗျာ။ ကျွန်တော်တို့ ဈေးကွက်ကိုသာ ဖော်ဆောင်ပေးနိုင်မယ်ဆိုရင် ကျွန်တော်တို့နိုင်ငံမှာရှိတဲ့ တောင်သူတစ်ဝက်ကို ကယ်တင်ပြီးသားဖြစ်ပြီးတော့ အဲဒီဈေးကွက်နဲ့အတူ နည်းပညာ၊ ချေးငွေ၊ ပံ့ပိုးမှုပါဆိုလို့ရှိရင် ကျွန်တော်တို့ မြန်မာနိုင်ငံအတွင်းမှာရှိတဲ့ ဓားမဦးချလုပ်ကိုင်တဲ့ တောင်သူလယ်သမားများအပါအဝင် အကုန်လုံးကို ဆင်းရဲတွင်းကနေ ကယ်တင် နိုင်မှာ ဖြစ်ပါတယ်ခင်ဗျာ။ ထို့ကြောင့် ချေးငွေစီမံကိန်းနဲ့အတူ နိုင်ငံတော်မှ တောင်သူလယ်သမား အများ အပြား နိုင်ငံတကာဈေးကွက်ဖော်ဆောင်ပေးနိုင်ရေး နိုင်ငံတကာကလက်ခံတဲ့ အရည်အသွေးမီသီးနှံများ ထုတ်လုပ်နိုင်ရေး၊ GAP လို့ခေါ်တဲ့ Good Agriculture Practice စိုက်ပျိုးရေးအလေ့အကျင့် ကောင်းများ Certificate ကို ထုတ်ပေးနိုင်ရေး၊ မျိုးစေ့မျိုးပွားခြံများ များများပေါ်ပေါက်လာရေး၊ မျိုးစေ့ ပညာရှင်များ၊ စိုက်ပျိုးရေးပညာရှင်များနဲ့ တောင်သူများထိစပ်နိုင်အောင် နိုင်ငံတော်မှ ဒီချေးငွေစီမံကိန်းနဲ့ အတူ ကြိုးစားပေးဖို့ အကြံပြုရင်း နိဂုံးချုပ်အပ်ပါတယ်ခင်ဗျား။ အားလုံးကို ကျေးဇူးတင်ပါတယ်။ Power Point အပြည့်အစုံကို နောက်ဆက်တွဲဖြင့် ဖော်ပြထားပါသည်။</speech>
<speech type="speaker">ဦးလှဆန်း မကွေးတိုင်းဒေသကြီး မဲဆန္ဒနယ်အမှတ်(၁) ဆွေးနွေးဖို့ဖြစ်ပါတယ်။</speech>
<speech><mp id="1276">ဦးလှဆန်း (မဲဆန္ဒနယ်အမှတ်-၁၊ မကွေးတိုင်းဒေသကြီး)</mp>ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါလို့ နှုတ်ခွန်းဆက်သအပ်ပါတယ်။ ဂျပန်နိုင်ငံ အပြည်ပြည်ဆိုင်ရာ ပူးပေါင်းဆောင်ရွက်ရေး အေဂျင်စီထံမှ ဂျပန်ယန်း ၉၃.၉ရ ဘီလီယံ ချေးငှားပြီး စိုက်ပျိုးမွေးမြူရေးနဲ့ ဆည်မြောင်းဝန်ကြီးဌာန၊ ဆောက်လုပ်ရေးဝန်ကြီးဌာန၊ လျှပ်စစ်နှင့်စွမ်းအင်ဝန်ကြီးဌာန၊ ပို့ဆောင်ရေးနှင့် ဆက်သွယ်ရေးဝန်ကြီးဌာန၊ ရန်ကုန်မြို့တော် စည်ပင်သာယာရေးကော်မတီ ဌာနကြီး ၅ ခုမှ ခွဲဝေသုံးစွဲမှုနှင့် ပတ်သက်၍ ယနေ့နိုင်ငံတော်အခြေအနေနှင့် ပြည်သူများ လက်တွေ့ဘဝတိုးတက်မှုဖြင့် ခြုံငုံသုံးသပ်ကာ မကွေးတိုင်းဒေသကြီး မဲဆန္ဒနယ်အမှတ်(၁) အမျိုးသားလွှတ်တော်ကိုယ်စားလှယ် ကျွန်တော် ဦးလှဆန်းမှ သတိဖြင့်ဆောင်ရွက်နိုင်ကြစေရန် ဆွေးနွေးတင်ပြသွားမှာ ဖြစ်ပါတယ်။ ချေးငွေရယူမည့် သဘောတူညီချက်မှာ ဆိုင်းငံ့ကာလ ၁၀ နှစ်၊ ပြန်ဆပ်ကာလ ၃၀ နှစ်၊ သက်တမ်းက ၄၀ နှစ်ဖြစ်ပြီးတော့ အတိုးနှုန်းက တစ်နှစ်မှာ ၀.၀၁ ရာခိုင်နှုန်း ဖြစ်လင့်ကစား ချေးငှားတာက ချေးငှားတာပါပဲ။ ဆွေးနွေးရတာကိုက ဝမ်းနည်းစရာလည်းကောင်းပါတယ်။ သို့သော် တရုတ်နိုင်ငံက ယခင်အစိုးရလက်ထက်ချေးငွေနဲ့တော့ အတိုးနှုန်းက ကွာမှကွာပါပဲ။ နာယကကြီးခင်ဗျာ။ ဒါပေမယ့် စဉ်းစားဖို့ရာက ကျွန်တော်တို့ လူကြီးသူမများ ဆုံးမစကား ရှိပါတယ်။ မရှိ၍ မသုံးဖြုန်းသူထက် ရှိ၍ မသုံးဖြုန်းသူက ပို၍တော်၏တဲ့။ ယခုလက်ရှိ ကျွန်တော်တို့ နိုင်ငံအခြေအနေကတော့ မရှိ၍ချေးငှားပြီး သုံးဖြုန်းမည်ဆိုရင်တော့ ပို၍ညံ့၏လို့ဆိုရပါလိမ့်မယ်ခင်ဗျာ။ သို့ပါ၍ ကျွန်တော်တို့ စိုက်ပျိုးရေးမွေးမြူရေးနဲ့ဆည်မြောင်းဝန်ကြီးဌာနအနေဖြင့် မင်းဘူးက လွှတ်တော် ကိုယ်စားလှယ် ဦးဝင်းဝင်း တင်ပြသလိုပဲ စီမံကိန်းဆောင်ရွက်စဉ် မကွေးတိုင်းတော့ မပါဝင်ပါဘူး။ သို့သော်လည်းပဲ ၂၀၁၃ ခုနှစ် ဂျပန်နိုင်ငံမှာ တာဝန်ရှိသူများ မကွေးမှာ ကွင်းဆင်းဆောင်ရွက်တဲ့အခါမှာ မြင်ကွန်းတိုက်နယ်ကို ကျွန်တော်ကိုယ်တိုင်လိုက်ပါပို့ဆောင်ပေးဖူးပါတယ်။ ချေးငှားသည့်ဌာနများကိုတော့ မေတ္တာရပ်ခံပါရစေ။ တစ်နိုင်ငံလုံးမှာရှိတဲ့ ကျွန်တော်တို့ရဲ့ သားသမီးမြေးမြစ်များအတွက် အကြွေးများသာ မချန်ထားရစ်ခဲ့ဘဲ ခေါင်းဆောင်ကောင်းပီသစွာ စိတ်ရင်းစေတနာကောင်းများဖြင့် ဆောင်ရွက်နိုင်ကြပါရန် ရည်ရွယ်၍ ခိုင်ခိုင်မာမာတည်ဆောက်ပြီး ဆောင်ရွက်ပေးနိုင်ပါရန် ရှေ့သူများမှားခဲ့သလို မမှားကြစေရန် သတိဖြင့် အဂတိတရားကင်းရှင်းစွာဖြင့် ပွင့်လင်းမြင်သာစွာ ဆောင်ရွက်နိုင်ကြစေရန် ပြည်ထောင်စုလွှတ်တော် နာယကကြီးမှ တစ်ဆင့် ရှင်းလင်းတင်ပြပါရစေ။ ပြည်ထောင်စုလွှတ်တော် နာယကကြီးခင်ဗျာ။ ကျွန်တော်တို့ရဲ့ အတိုင်ပင်ခံပုဂ္ဂိုလ်မှလည်း ဖွံ့ဖြိုးမှု အကူအညီများ ညှိနှိုင်းရေးအဖွဲ့ ဖွဲ့စည်းပြီး ကမ္ဘာတစ်ခုလုံးမှာ မိတ်ဆွေများအားလုံး၏ စေတနာနဲ့ ရက်ရောသည့် ထောက်ပံ့ကူညီမှုများသည် မြန်မာနိုင်ငံပြည်သူလူထု၏ အနာဂတ်တိုးတက်ရေးအတွက် အထိရောက်ဆုံး သုံးစွဲနိုင်ရန် ပူးပေါင်းဆောင်ရွက်လျက်ရှိကြောင်းလည်း သိရပါတယ်။ ပြည်ထောင်စုလွှတ်တော်နာယကကြီးခင်ဗျာ။ ချေးငွေယူထားသော ဝန်ကြီးဌာနများအနေဖြင့် တိုင်းပြည်အကျိုးအတွက် ရေတိုရေရှည်၊ နှစ်တိုနှစ်ရှည်စီမံကိန်းများ ရေးဆွဲအသုံးပြုသည်ကို သက်ဆိုင်ရာ ဝန်ကြီးမှအစပြု၍ အောက်ခြေဝန်ထမ်းများအထိ ခြွေတာခြင်းသည် ငွေရှာခြင်းတစ်မျိုးဖြစ်သည်ဟူသော ဆောင်ပုဒ်ကို လက်ကိုင်ထားကာ အသုံးနှင့်အဖြုန်းခွဲခြားပြီး ဆောင်ရွက်နိုင်ကြပါစေ။ တိုင်းသူပြည်သား များမှလည်း ပူးပေါင်းပါဝင် ဆောင်ရွက်ကြပြီး ကျန်းမာစွာဖြင့် အကျိုးခံစားခွင့်များကို ချမ်းသာစွာ ရရှိ ပါစေကြောင်း ဆုတောင်းမေတ္တာပို့သရင်း ကျွန်တော်၏ ဆွေးနွေးချက်အား နိဂုံးချုပ်အပ်ပါတယ်ခင်ဗျာ။</speech>
<speech type="speaker">ဆက်လက်ပြီး ဒေါက်တာတင်တင်ဝင်း ပဲခူးတိုင်းဒေသကြီး မဲဆန္ဒနယ်အမှတ်(၅) ဆွေးနွေးဖို့ဖြစ်ပါတယ်။</speech>
<speech><mp id="1269">ဒေါက်တာတင်တင်ဝင်း (မဲဆန္ဒနယ်အမှတ်-၅၊ ပဲခူးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးရှင့်။ ဒီနေ့ကျွန်မဆွေးနွေးမယ့် အကြောင်းအရာကတော့ နိုင်ငံတော် သမ္မတထံမှပေးပို့သော စီမံကိန်းများအကောင်အထည်ဖော်ဆောင်ရွက်နိုင်ရန်အတွက် ဂျပန်နိုင်ငံ အပြည်ပြည် ဆိုင်ရာပူးပေါင်းဆောင်ရွက်ရေးအေဂျင်စီမှ ဂျပန်ယန်း ၉၃,၉၇၀ သန်းကို ချေးယူရန်ကိစ္စနှင့်ပတ်သက်၍ အကြံပြု ဆွေးနွေးသွားမှာဖြစ်ပါတယ်။ ကျွန်မအနေနဲ့ ဝန်ကြီးဌာနများအားလုံးကို ခြုံငုံပြီးတော့ စီမံကိန်း များ အကောင်အထည်ဖော်ဆောင်ရွက်နိုင်ရေးနှင့် ပတ်သက်ပြီးတော့ အဓိကဆွေးနွေးမှာ ဖြစ်ပါတယ်။ မြန်မာနိုင်ငံဟာ ဖွံ့ဖြိုးမှုအနည်းဆုံးနိုင်ငံဖြစ်တဲ့အပြင် ဘတ်ဂျက်လိုငွေပြလာခဲ့တာလည်း နှစ်ပေါင်း များစွာ ကြာခဲ့ပါပြီ။ ယခုစီးပွားရေးဦးမော့လာရေးအတွက်လည်းကောင်း၊ တိုင်းပြည်၏ အခြေခံ လိုအပ်ချက်များကို ဖြည့်ဆည်းရန်အတွက်လည်းကောင်း၊ ငွေများကို ဘီလီယံနှင့်ချီ၍ ချေးယူနေရပါသည်။ ချေးယူငွေဖြစ်သောကြောင့် အတိုးမှာလည်း နည်းသည်ဆိုဦးတော့ မေ့ထား၍မရပါ။ ထို့ကြောင့် ထိုငွေ များမှာ ပိုးသာကုန်၊ မောင်ပုံစောင်းမတတ်။ ငွေသာကုန် ဘာမှ ပြည်သူလူထုအကျိုးမရှိတဲ့ အဖြစ်မျိုး မဖြစ်စေရန် အရေးကြီးသလို ခြိုးခြံချွေတာရမှာလည်း အရေးကြီးပါတယ်။ နာယကကြီးရှင်။ ထို့ကြောင့်စီမံကိန်းများ အကောင်အထည်ဖော်ဆောင်ရွက်ရာမှာ ပြည်သူတို့ အမှန်တကယ်အကျိုးရှိစေရေး၊ အရည်အသွေးပြည့်မီရေး၊ ဘဏ္ဍာငွေအလေအလွင့်မရှိစေရေးကို အထူး သတိထားရမည့် အခြေအနေဖြစ်ပါသည်။ ဤသို့အကောင်အထည်ဖော်ရာမှာ ငွေသည်အရေးကြီးပါသည်။ အသိပညာရှင်၊ အတတ်ပညာရှင်များ၏ စိတ်ကောင်းစေတနာကောင်းနှင့် ကျွမ်းကျင်မှုသည်လည်း အရေးကြီး oloa3969: 8:20:59 MnE - Monitoring and Evaluation cosc@smanbe:. အရည်အသွေးကို ဆန်းစစ်အကဲဖြတ်ခြင်း ဖြစ်ပါသည်။ ဤသို့စောင့်ကြပ်ကြည့်ရှုခြင်းနဲ့ အရည်အသွေးကို ဆန်းစစ်အကဲဖြတ်ခြင်း လုပ်ရာမှာလည်း လုပ်သည့်လူ၊ အဖွဲ့အစည်းတို့မှာ လုပ်ငန်းနားလည်ပြီး လုပ်ငန်းဝင် မလုပ်ပေမယ့် ဝင်မလုပ်သော်ငြား ဆန်းစစ်တတ်သော၊ သိသော၊ နားလည်သော၊ အရည်အချင်းရှိရပါမည်။ တစ်ကြိမ်တစ်ခါ ရံဖန်ရံခါမဟုတ်ဘဲနဲ့ ရေရှည်ထိန်းထားတဲ့ဆန်းစစ်မှု Substainable ဖြစ်ပြီးတော့ စနစ်တကျ ရှိမှု Systematic ဖြစ်ရန်လိုအပ်ပါသည်။ စီမံကိန်းအကောင်အထည်မဖော်မီ စလယ်ဆုံး ဆန်းစစ်ရပါမည်။ နာယကကြီးရှင့်။ ဤစောင့်ကြပ်ကြည့်ရှုခြင်းနှင့် ဆန်းစစ်အကဲဖြတ်ခြင်းရဲ့ အရေးပါမှုကို ၂၀၁၆ ခုနှစ်၊ နိုဝင်ဘာလ ၂၉ ရက်နေ့ Voice မှာ ရေးထားတဲ့သတင်းလေးတစ်ခုကို ဖတ်ပြချင်ပါတယ်။ ပြီးခဲ့တဲ့ အစိုးရက လယ်/ဆည်ဝန်ကြီးဟောင်း တစ်ဦးအား ဆည်အများဆုံးဆောက်ခဲ့သည့်ဆုကို အရှေ့တောင် အာရှစိုက်ပျိုးရေးအဖွဲ့မှပေးခဲ့ပြီး ဒါပေမယ့်ဆုရဝန်ကြီးဟောင်းက ဆည်များဆောက်ခဲ့သော်လည်း ဆည်ရေ ပေးသည့်စနစ်ပြီးစီးအောင် ဆောင်ရွက်နိုင်ခြင်းမရှိတာကြောင့် ယခုအစိုးရလက်ထက်အထိ လယ်ယာကဏ္ဍ တွင် ဆည်ရေရရှိမှုနည်းပါးသေးကြောင်း ဝန်ခံခဲ့ပါသည်။ ဆည်ပေါင်း ၂၃၀ ကျော်ဆောက်ခဲ့သော်လည်း အရေအတွက်များခြင်းကိုသာ ဦးစားပေးခဲ့ခြင်းကြောင့် ယင်းဆည်များမှ ရေပေးဝေခြင်းစနစ်ကို အကောင်အထည် မဖော်နိုင်ခဲ့၍ ဆည်ဆောက်ပြီး အကျိုးမရှိဖြစ်ခဲ့ရပါသည်ဟု ပြောဆိုခဲ့ပါသည်။ အကျိုးမရှိရုံမျှသာမက အကျိုးမဲ့ဖြစ်ခဲ့ရပါသည်။ မိုးများလာလျှင် ဆည်ကျိုးမည်စိုး၍ ရေဖောက်ချသောအခါ လယ်နှင့်အိမ်များ ရေမြုပ်ခဲ့သော သာဓကများစွာရှိပါသည်။ နာယကကြီးရှင့်။ နိဂုံးချုပ်အနေနှင့် စောင့်ကြပ်ကြည့်ရှုခြင်းနှင့် အရည်အသွေးဆန်းစစ်အကဲဖြတ်ခြင်း လုပ်ရန်မှာ စလယ်ဆုံးကြည့်ရှုတဲ့အခါ သုံးထားသော ပစ္စည်း၊ အတိုင်းပြင် မပြင်၊ အမှန်တကယ် ပြည်သူကို အကျိုးပြု မပြု ဆိုသည်ကိုလည်း ဆန်းစစ်ရမှာဖြစ်ပါတယ်။ ဒီအတွက် ဌာနဆိုင်ရာများက၊ ဝန်ကြီးဌာနများက မည်သူ့ကို မည်ကဲ့သို့ မည်သည့်အတိုင်းအတာအထိ တာဝန်ပေးအပ်မည်ကို စီမံကိန်း မစမီကပင် စဉ်းစားရန်လိုအပ်ပါသည်။ ထို့ကြောင့် စောင့်ကြပ်ကြည့်ရှုခြင်းနှင့် ဆန်းစစ်အကဲဖြတ်ခြင်းတို့ကို ဤဝန်ကြီးဌာနအားလုံးက မည်သို့လုပ်ဆောင်နေသလဲဆိုတာကို ရှင်းလင်းစွာ သိရှိနိုင်ရန် လိုအပ်တဲ့ အတွက် ယခုကဲ့သို့ ပါဝင်ဆွေးနွေးအပ်ပါတယ်ရှင်။ ကျေးဇူးတင်ပါတယ်။</speech>
<speech type="speaker">ဒေါ်ယဉ်မင်းလှိုင် ဂန့်ဂေါမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1473">ဒေါ်ယဉ်မင်းလှိုင်(ဂန့်ဂေါမဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ လွှတ်တော်ကိုယ်စားလှယ်များရှင်။ ကျွန်မကတော့ ဂန့်ဂေါမဲဆန္ဒနယ် ပြည်သူ့လွှတ်တော်ကိုယ်စားလှယ် ဒေါ်ယဉ်မင်းလှိုင် ဖြစ်ပါတယ်။ ကျွန်မကတော့ အခု ဂျပန်နိုင်ငံအစိုးရရဲ့ ချေးငွေရယူရေးမှာ ရန်ကုန်မြို့တော်စည်ပင်သာယာရေးကော်မတီကချေးယူမည့် ကုက္ကိုဝ မြစ်ရေတင်စီမံကိန်းနဲ့ပတ်သက်ပြီးတော့ အကြံပြုဆွေးနွေးသွားမှာ ဖြစ်ပါတယ်ရှင်။ ကျွန်မတို့အနေနဲ့ ရန်ကုန်မြို့တော်စည်ပင်ရဲ့ အချက်အလက်များကို တိကျစွာ ထည့်သွင်းဆွေးနွေးလိုပေမယ့် ှိခြင်း မရှိတဲ့အတွက် အနီးစပ်ဆုံးနေပြည်တော်စည်ပင်ရဲ့ အချက်အလက်များနဲ့ နှိုင်းယှဉ်တင်ပြသွားမှာ ဖြစ်ပါတယ်။ လေးစားအပ်ပါသော နာယကကြီးရှင်။ မြို့တော်စည်ပင်များ၊ မြို့နယ်အလိုက် စည်ပင်သာယာရေး ဌာနများဟာ မိမိဝင်ငွေအပေါ်မိမိရပ်တည်ပြီး သုံးစွဲကြတာဖြစ်ပါတယ်။ မိမိမြို့အတွင်း ကောက်ခံရရှိတဲ့ အခွန်အခတွေကို ဝန်ထမ်းလစာစရိတ်များ သုံးပြီးတဲ့အခါ ဈေး၊ လမ်းတံတား၊ အဆောက်အဦ၊ သန့်ရှင်းရေး၊ ရေပေးရေးနဲ့ ဥယျာဉ်၊ ပန်းခြံ အစရှိတဲ့ သုံးစွဲရန်ကိစ္စများကို ဝင်ငွေအပေါ်မူတည်ပြီး အချိုးကျ သုံးစွဲကျတာ ဖြစ်ပါတယ်။ ရန်ကုန်မြို့တော်စည်ပင်ရဲ့ မြစ်ရေတင်စီမံကိန်းအတွက် စီမံကိန်းတစ်ခုလုံးရဲ့တန်ဖိုး ဂျပန်ယန်း ၆၉ ဘီလီယံနီးပါးရှိပြီး၊ ယခုတစ်စိတ်တစ်ပိုင်းအတွက် ပထမအဆင့်ချေးငွေ၊ ယခုချေးယူငွေအားလုံးရဲ့ ရာခိုင်နှုန်း ၃၀ နီးပါး၊ ဂျပန်ယန်း ၂၅ ဘီလီယံ အသုံးပြုမှာ ဖြစ်ပါတယ်။ JICA ချေးငွေဟာ စီးပွားရေး ပညာရှင်များရဲ့ အဆိုအရ Grant Element ၆၉.၂၁ ရာခိုင်နှုန်းဖြစ်လို့ သက်သာသော ချေးငွေဖြစ်တဲ့အပြင် မိမိရဲ့ ရေခွန်ရငွေများနဲ့ ပြန်ဆပ်သွားမှာဖြစ်လို့ ချေးယူသုံးစွဲသင့်ပါကြောင်း ထောက်ခံတင်ပြလိုပါတယ်။ ဒါပေမယ့် ကျွန်မတို့အနေနဲ့ သုံးစွဲမှုအပိုင်းမှာ အကြံပြုလိုတာကတော့ ရန်ကုန်မြို့တော်စည်ပင်ဟာ မြို့နယ်ပေါင်း ၃၁ မြို့နယ်ကရရှိတဲ့ အခွန်အခတွေနဲ့ ရပ်တည်နေတာ ဖြစ်ပါတယ်။ နေပြည်တော်စည်ပင် သည်ပင်လျှင် ယခုဘဏ္ဍာရေးနှစ်မှာဝင်ငွေ ၂၉ ဘီလီယံနီးပါး ခန့်မှန်းထားသည်ကို တွေ့ရှိရခြင်းဖြင့် ရန်ကုန်မြို့တော်စည်ပင်ကြီးရဲ့ ရငွေကို ခန့်မှန်းကြည့်နိုင်ပါတယ်။ ထို့အပြင် အသုံးစရိတ်များမှာလည်း မိမိဝန်ထမ်းလစာ၊ စရိတ်စကပိုငွေကို စည်ပင်များရဲ့ အဓိကလုပ်ငန်းဖြစ်တဲ့ ရေပေးရေးနဲ့ သန့်ရှင်းရေးမှာ အဓိအသုံးပြုကြောင်း လေ့လာတွေ့ရှိရပါတယ်။ ပြောလိုတာကတော့ ဒီလို ချေးငွေတွေကို နှစ်ရှည်အလီလီ ခွဲပြီးချေးယူရယူအသုံးပြုတဲ့အခါမှာ ရန်ကုန်မြို့တော်စည်ပင်အနေနဲ့ မိမိရဲ့ ပျောက်ဆုံးနေသော အခွန်အခါ များကို ပိုမိုရရှိအောင် စနစ်ကျစွာစီမံခန့်ခွဲကောက်ယူခြင်းအားဖြင့်လည်း အခွန်ဝင်ငွေတွေ ပိုမိုရရှိလာပြီးတော့ ဒီလိုစီမံကိန်းကြီးတွေကို နှစ်ရှည်စီမံကိန်းနဲ့ဆိုရင် ဆောင်ရွက်နိုင်မှာ ဖြစ်တယ်လို့ ယူဆပါတယ်ရှင်။ (ဥပမာ အခုဆိုရင် ညဈေးတန်းကို စနစ်တကျနေရာချထားခြင်းအားဖြင့် မူလကမရရှိဘဲ ပျောက်ဆုံး က် အလက် များတယ်။ အကိုက်အချို့ ယခင်တစ်နှစ်လုံးစာရခဲ့တဲ့ ကန်ထရိုက်ရငွေထက် ယခုဝင်လာတဲ့ ၂၅ ရက်စာ ရရှိငွေက ပိုနေတာမျိုးတွေ ဖြစ်လာနိုင်ပါတယ်။ ရန်ကုန်မြို့တော်စည်ပင်အနေနဲ့ ဈေးသည်များထံမှရရှိတဲ့ အခွန်ဝင်ငွေသာမက အခြား အခွန်အခရငွေများကိုလည်း ယခုလိုပဲ နည်းစနစ်ကျနစွာ သေသေချာချာ ကြီးကြပ်ကောက်ယူမယ်ဆိုရင် ရငွေတိုးသလို၊ သုံးစွဲရန်ငွေလည်းတိုးလာမှာဖြစ်လို့ ကုက္ကိုဝမြစ်ရေတင် စီမံကိန်းကဲ့သို့သော နှစ်ရှည် စီမံကိန်းမျိုးကို မိမိဝင်ငွေအဖြစ်ဆောင်ရွက်နိုင်မယ်လို့ ယူဆပါတယ်။ လေးစားအပ်ပါသော နာယကကြီးရှင့်။ ကျွန်မတို့တိုင်းပြည်ရဲ့ ပြည်သူအများစုဟာ ဆင်းရဲပြီးတော့ ကျန်းမာရေးအသုံးစရိတ်ဟာ အလွန်ကြီးမြင့်လှပါတယ်။ ပြည်သူတွေရဲ့ လူနေမှုဘဝတွေကို ဖိစီးနေ လောက်အောင်ကို ရောဂါဘယတွေကလည်း ထူပြောလှပါတယ်။ ပညာရေးမှာလည်း ထို့အတူပါပဲ။ ယခုအခါ နိုင်ငံတော်အတိုင်ပင်ခံရဲ့ ဦးဆောင်မှု၊ နိုင်ငံတကာရဲ့ ကူညီမှုတွေနဲ့ Vocational Trainning School သက်မွေးပညာသင်ကျောင်းတွေ ဖွင့်လှစ်နေပေမယ့် လုံလောက်မှုမရှိပါဘူး။ သဘာဝဘေးအန္တရာယ်ဖြစ်တဲ့ တောပြုန်း၊ ရေကြီး၊ ကမ်းပါးပြိုမှုတွေကလည်း လူနေမှုဘဝကို ခြိမ်းခြောက်လျက်ရှိပါတယ်။ ဒီလို ပညာရေး၊ ကျန်းမာရေး၊ သဘာဝဘေးအန္တရာယ် ကာကွယ်ရေးစတဲ့ ပြည်သူ့ရဲ့အခြေခံကျတဲ့ လိုအပ်ချက်တွေမှာ ဒီငွေတွေကို အသုံးပြုပြီး ဆေးရုံ၊ ဆေးခန်း၊ ဆေးဝါးတွေ၊ အထောက်အကူပစ္စည်းတွေ ပညာရေးမှာ ကျောင်းသူ၊ ကျောင်းသားအစား ဆရာ၊ ဆရာမတွေကို အဓိကထား သင်ပေးနိုင်မယ့်စနစ်တွေ၊ ကုန်ကျစရိတ်တွေ၊ ရေကြီးကမ်းပါးပြိုမှုတွေကို ကာကွယ်နိုင်မယ့် မြစ်အထဲမှာသောင်တူခြင်း၊ ကမ်းပါးမှာအပင်စိုက်ခြင်း စတဲ့ စတဲ့ လုပ်ငန်းတွေကို နောက်နောင်တွေမှာ ဒီလိုငွေတွေကို အသုံးပြုနိုင်မယ်ဆိုရင်တော့ ပိုကောင်းလာမှာလို့ အကြံပြုဆွေးနွေးအပ်ပါတယ်ရှင့်။ ယခုရေပေးရေးစီမံကိန်းရဲ့ ရေခွန်၊ ရေခတွေနဲ့ ပြန်ဆပ်နိုင်သလိုပဲ လာမည့် ၁၀ နှစ်အတွင်းမှာ တိုးတက်လာမည့် ကျန်းမာရေး၊ ပညာရေးနှင့် သဘာဝဘေးကမ်းပါးပြိုတာတွေကို ကာကွယ်နိုင်ခြင်းအားဖြင့် တိုင်းပြည်ရဲ့ လူမှုစီးပွားဘဝ မြင့်မားလာပြီးတော့ ကုန်ထုတ်စွမ်းအားတွေ တိုးတက်လာပြီးတော့ ချေးငွေများ ကိုလည်း ပြန်ဆပ်နိုင်မှာ ဖြစ်ပါတယ်ရှင်။ နာယကကြီးရှင့်။ ထပ်မံအကြံပြုလိုတာကတော့ ပြည်ပချေးငွေများကို ပြည်ထောင်စုလွှတ်တော်မှ တင်ပြပြီး အတည်ပြုပြီးမှ ချေးယူကြတာဟာ ၂၀၁၆ ပြည်ထောင်စု၏ ဘဏ္ဍာငွေအရအသုံးဆိုင်ရာ ဥပဒေ ပုဒ်မ ၁၀၊ ပြည်သူ့ကြွေးမြီစီမံကိန်းပုဒ်မ ၃ တို့နှင့် ကိုက်ညီသည်မှန်သော်လည်း ယခင်ပြည်ပချေးငွေများ ရယူစဉ်က ပြည်ထောင်စုလွှတ်တော် ကိုယ်စားလှယ်များ အကြံပြု ဆွေးနွေးခဲ့ကြသလိုပဲ ငွေရယူသုံးစွဲတဲ့ အခါမှာ ဖြစ်ပေါ်လာတဲ့ တိုးတက်မှုတွေ၊ အခြေအနေတွေ၊ လုပ်ဆောင်ချက်တွေကို သက်ဆိုင်ရာဌာနများ အနေနဲ့ ပြည်ထောင်စုလွှတ်တော်ကြီးက လိုအပ်သလို အစီရင်ခံတင်ပြခြင်းများ ပြုစေသင့်ပါကြောင်း အကြံပြု တိုက်တွန်းအပ်ပါတယ်ရှင်။ နောက်မေးမြန်းလိုတာကတော့ ဒီစီမံကိန်းတစ်ရပ်လုံးအတွက် လိုနေသေးတဲ့ စုစုပေါင်းလုပ်ငန်း တန်ဖိုးက ဂျပန်ယန်း ၆၉ ဘီလီယံနီးပါးရှိပြီးတော့ ယခုက ၂၅ ဘီလီယံပဲ ရရှိဦးမှာဖြစ်တဲ့အတွက် နောက်ထပ်လိုနေသေးတဲ့ ဂျပန်ယန်း ၄၄ ဘီလီယံနီးပါးကို ဘယ်လိုရယူဆောင်ရွက်ရန် စီမံထားသည် ကိုလည်း အသေးစိတ်သိရှိလိုပါတယ်။ ကျေးဇူးတင်ပါတယ်ရှင့်။</speech>
<speech type="speaker">ဦးကျော်ဌေး လေရှီးမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1416">ဦးကျော်ဌေး(လေရှီးမဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစားရတဲ့ ပြည်ထောင်စု လွှတ်တော် နာယကနှင့် လွှတ်တော်ကိုယ်စားလှယ်များ၊ ပြည်ထောင်စုဝန်ကြီးနှင့် ဧည့်သည်တော်များ အားလုံး ကိုယ်စိတ်နှစ်ပါး ရွှင်လန်းချမ်းမြေ့ပါစေကြောင်း ဦးစွာနှုတ်ခွန်းဆက်သ ဂါရဝပြု အပ်ပါတယ်။ ကျွန်တော်ကတော့ စစ်ကိုင်းတိုင်းဒေသကြီး နာဂကိုယ်ပိုင်အုပ်ချုပ်ခွင့်ရဒေသ လေရှီးမဲဆန္ဒနယ်မှ ပြည်ထောင်စု လွှတ်တော်ကိုယ်စားလှယ် ဦးကျော်ဌေးဖြစ်ပါတယ်။ နာယကကြီးခင်ဗျား။ နိုင်ငံတော်သမ္မတထံမှ ပေးပို့ ထားသော စီမံကိန်းများအကောင်အထည်ဖော် ဆောင်ရွက်နိုင်ရန်အတွက် ဂျပန်နိုင်ငံအပြည်ပြည်ဆိုင်ရာ ပူးပေါင်းဆောင်ရွက်ရေးအေဂျင်စီထံမှ ဂျပန်ယန်းသန်းပေါင်း ၉၃,၉၇၀ သန်း ချေးယူရန်နှင့် စပ်လျဉ်းပြီး တော့မှ ထောက်ခံအကြံပြု ဆွေးနွေးသွားမှာဖြစ်ပါတယ်။ ဒီချေးငွေနှင့်ပတ်သက်လို့ နိုင်ငံတော်အတွင်း လိုအပ်နေတဲ့ စိုက်ပျိုးရေးကဏ္ဍ၊ လျှပ်စစ်စွမ်းအင် ကဏ္ဍ၊ ပို့ဆောင်ဆက်သွယ်ရေးကဏ္ဍ၊ မြို့ပြစည်ပင်သာယာရေးကဏ္ဍများအတွက် ပြည်နယ်နှင့်တိုင်း ဒေသကြီးများမှာ ဆင်းရဲမှုလျှော့ချရေးလုပ်ငန်းစဉ်ကို အထောက်အကူပြုစေရန် ကောင်းမွန်တဲ့ ရည်ရွယ်ချက်ဖြင့် လိုအပ်ချက်အရ ချေးယူတဲ့ငွေဖြစ်တဲ့အတွက် ထောက်ခံပါကြောင်း ဦးစွာတင်ပြလိုပါတယ်။ ဒုတိယအချက် အနေနဲ့ အကြံပြုဆွေးနွေးလိုတာကတော့ စိုက်ပျိုးရေးနှင့် မွေးမြူရေးဝန်ကြီးဌာနက ချေးယူမည့် ဂျပန်ယန်းငွေ ၁၅,၁၃၅ သန်း ထုတ်ချေးမယ့်အစီအစဉ်မှာ လယ်ယာလုပ်ငန်း လုပ်ကိုင်နေတဲ့ လယ်သမားတစ်ဦးအနေနဲ့ အများဆုံးဧက ၅၀ အထိ ပိုင်ဆိုင်တဲ့လယ်သမားများကို ချေးငွေအများဆုံး သန်း ၅၀ ထုတ်ချေးပေးမယ်လို့ ရှင်းလင်းသွားတာတွေကို တွေ့ရှိရပါတယ်။ ဒီနေရာမှာ လယ်သမားတစ်ဦးချင်း ပိုင်ဆိုင်တဲ့မြေဧက အနည်းဆုံး ကိုတော့ ရှင်းလင်းဖော်ပြခြင်းမရှိတဲ့အတွက် ဇဝေဇဝါဖြစ်စေပါတယ်။ ဥပမာအားဖြင့် တစ်ဧကပဲပိုင်ဆိုင်တဲ့ တောင်သူများကို ချေးငွေထုတ်ချေးဖို့ရှိ မရှိ ရှင်းလင်းပေးဖို့ လိုအပ်မှာဖြစ်ပါတယ်။ နာယကကြီးနှင့် ပြည်ထောင်စုလွှတ်တော် ကိုယ်စားလှယ်များခင်ဗျာ။ စိုက်ပျိုးစရိတ် ထုတ်ချေးရေးနှင့် ပတ်သက်ပြီးတော့ ကျွန်တော်တို့ နာဂဒေသရဲ့ အခြေအနေကို တစေ့တစောင်း ဆွေးနွေးတင်ပြချင်ပါတယ်။ နာဂဒေသပြည်သူများဟာ အလွန်ဆင်းရဲပြီးတော့ ရွှေ့ပြောင်းတောင်ယာနဲ့ လှေကားထစ်လယ်ယာလုပ်ငန်းကို အဓိကလုပ်ကိုင်ပြီးတော့ အသက်မွေးဝမ်းကျောင်း ပြုရတဲ့ဒေသဖြစ်ပါတယ်။ ကျွန်တော်တို့နိုင်ငံရဲ့ တိုင်းရင်းသား ညီအစ်ကိုများထဲမှာ ဖွံ့ဖြိုးမှုနောက်အကျဆုံးနှင့် အဆင်းရဲဆုံးဒေသဖြစ်တယ်ဆိုတာကိုလည်း သိရှိနားလည် ထားကြပြီးဖြစ်ပါတယ်။ အလျဉ်းသင့်လို့ တင်ပြရမယ်ဆိုရင် ပထမအကြိမ်စိုက်ပျိုးစရိတ်ချေးငွေ ထုတ်ပေး စဉ်ကလည်း ပုံစံ(၇) မရှိတဲ့ တောင်သူများကို ချေးခွင့်မရရှိခဲ့ပါဘူး။ ပုံစံ(၇) မရှိတဲ့ကိစ္စနှင့် ပတ်သက်ပြီးတော့မှ တောင်သူတွေက မရချင်လို့မဟုတ်ဘဲ သက်ဆိုင်ရာအစိုးရဌာနများမှ ဆောင်ရွက်ပေးခြင်း မရှိလို့ မရရှိတာ ဖြစ်ပါတယ်။ ကျွန်တော်တို့ဒေသမှာ ယနေ့ဒီပုံစံ(၇) တစ်ဦးကိုမှ ထုတ်ပေးခြင်း မရှိသေးပါဘူး။ ဒါကြောင့် ဝေးလံခေါင်းပါးတဲ့နယ်စပ်ဒေသမကျန် ပုံစံ(၇) ရရှိရေးကို အမြန်ဆုံး ဆောင်ရွက် ပေးဖို့လည်း သက်ဆိုင်ရာဦးစီးဌာနများကိုလည်း ညွှန်ကြားပေးစေလိုပါတယ်။ လေးစားရပါသော နာယကကြီးခင်ဗျား။ ယခုတစ်ခါ ချေးငွေထုတ်ချေးမည့် စီမံကိန်းဒေသများ ရွေးချယ်ထားတဲ့ စာရင်းထဲမှာလည်း စစ်ကိုင်းတိုင်းဒေသကြီး ပါဝင်ခြင်းမရှိတော့တာ တွေ့ရှိရတဲ့အတွက် နာဂဒေသပြည်သူများမှာ ချေးငွေရရှိဖို့အခွင့်အလမ်းမရှိတာကို တွေ့ရှိရပါတယ်။ ယခုလိုအတိုးနှုန်း ၀.၀၁ ရာခိုင်နှုန်းဖြင့်သာ သက်သာစွာနဲ့ ရရှိတဲ့ချေးငွေ ထုတ်ချေးတဲ့အဆင်းရဲဆုံးနှင့် ဖွံ့ဖြိုးမှုနောက်ကျဆုံး ဒေသများကို ဦးစားပေး ထုတ်ချေးပေးသင့်ပါတယ်။ ဒါမှသာလျှင်ပြည်နယ်၊ ပြည်မ၊ နယ်စပ်ဒေသမကျန် ဟန်ချက်ညီညီ ဖွံ့ဖြိုးတိုးတက်လာမည်ဖြစ်ပြီးတော့ စီမံကိန်းရဲ့ ရည်ရွယ်ချက်ဖြစ်တဲ့ ဆင်းရဲမှုလျှော့ချရေးလုပ်ငန်းစဉ်ကိုလည်း အောင်မြင်လာမှာဖြစ်ပါတယ်။ ကိုယ်ပိုင်အုပ်ချုပ်ခွင့်ရဒေသများဟာ တိုင်းဒေသကြီးနှင့် ပြည်နယ်များအောက်မှာ ဖွဲ့စည်းပုံအရရှိပေမယ့် ဖွံ့ဖြိုးမှုရာခိုင်နှုန်း ညွှန်းကိန်းတွက်ချက်တဲ့အခါမှာ သီးခြားစီထည့်သွင်းဖော်ပြပေးဖို့လည်း စီမံကိန်းနှင့် ဘဏ္ဍာရေးဝန်ကြီးဌာနကို အကြံပြုတင်ပြလိုပါတယ်။ ဘာကြောင့်လဲဆိုတော့ တိုင်းဒေသကြီးနှင့် ပြည်နယ် ကိုပဲ အခြေခံပြီးတော့ တွက်ချက်တဲ့အခါမှာ ကိုယ်ပိုင်အုပ်ချုပ်ခွင့်ရဒေသများရဲ့ ဖွံ့ဖြိုးတိုးတက်မှုအဆင့်ဟာ သိရှိဖို့ အင်မတန်ခက်ခဲသွားပါတယ်။ ဥပမာအားဖြင့် စစ်ကိုင်းတိုင်းဒေသကြီးက ၂၀၁၄ သန်းခေါင်စာရင်း ညွှန်းကိန်းအရ စာတတ်မြောက်မှုနှုန်းအဆင့် ၅ မှာ ရှိနေပြီးတော့ လျှပ်စစ်မီးအသုံးပြုမှုအဆင့် ၁၀ မှာ ရှိနေတာကို တွေ့ရှိရပါတယ်။ တကယ်တော့ နာဂဒေသရဲ့ စာတတ်မြောက်မှုနှုန်းဟာ နောက်ဆုံးအဆင့်မှာရှိနေပါတယ်။ ပြီးတော့မှ ၂၀၁၅-၂၀၁၆ ဘဏ္ဍာနှစ် ဘဏ္ဍာငွေခွဲဝေမှု အခြေအနေကို ပြန်ကြည့်မယ်ဆိုလို့ရှိရင်တော့ အများဆုံးခွဲဝေ ပေးတဲ့ အဆင့် ၄ မှာရှိနေပေမယ့်လို့ နာဂဒေသမှာအသုံးပြုတဲ့ဘတ်ဂျက် အင်မတန်နည်းနေတာကို တွေ့ရှိရပါတယ်။ တတိယအချက်အနေနဲ့ လျှပ်စစ်စွမ်းအင်ကဏ္ဍအတွက် ဂျပန်ယန်း ၆,၆၅၀ သန်းရယူ သုံးစွဲမယ့်အစီအစဉ်နှင့် ပတ်သက်ပြီးတော့မှ ဆင်းရဲမှုလျှော့ချရေး၊ လူမှုဘဝဖွံ့ဖြိုးရေး၊ ကျေးရွာများ လျှပ်စစ် ဓာတ်အားရရှိရေးအတွက် ရည်ရွယ်ပြီးတော့မှ ချေးယူတဲ့ငွေဖြစ်တယ်ဆိုတာ သိရှိရပါတယ်။ လျှပ်စစ်ဓာတ်အားထုတ်လုပ်တဲ့နေရာမှာ ယာယီမီးလင်းပြီးတော့ တစ်နှစ်အတွင်း ပျက်စီးသွားမယ့် ဆိုလာစနစ်အတွက် မသုံးသင့်ပါဘူး။ ရေရှည်အတွက် နိုင်ငံအတွင်းတွင် မကဘဲနဲ့ ပြည်ပကိုပါ ရောင်းချ နိုင်တဲ့ ရေအားလျှပ်စစ်ထုတ်လုပ်ရေးအတွက် သုံးသင့်ပါတယ်။ လျှပ်စစ်ဓာတ်အားထုတ်လုပ်မည့်နေရာ ရွေးချယ်တဲ့နေရာမှာလည်း သဘာဝပတ်ဝန်းကျင်နဲ့ ပြည်သူလူထုကို မထိခိုက်စေဘဲ ရေခံမြေခံ သဘာဝ အရင်းအမြစ်ကောင်းတဲ့နေရာတွေကို ရွေးချယ်သင့်ပါတယ်။ ဥပမာအားဖြင့် ကျွန်တော်တို့ နာဂဒေသမှာ ဆိုရင် ပထဝီအနေအထားအရ ချောင်းများပေါများပြီးတော့မှ မည်သည့်နေရာမဆို ရေအားလျှပ်စစ် ထုတ်လုပ်နိုင်တဲ့ သဘာဝအရင်းအမြစ်ကပေးတဲ့ အခြေခံကောင်းတွေ များစွာရှိနေပါတယ်။ အဲဒီချောင်း တွေကို ရေကာတာတည်ဆောက်လို့ သဘာဝပတ်ဝန်းကျင်ကို ထိခိုက်မှုမရှိသလို ပြည်သူများ၏ လယ်ယာများ ကိုလည်း ထိခိုက်မှုမရှိနိုင်တဲ့အတွက်ကြောင့်မို့လို့ နိုင်ငံအတွက် ရင်းနှီးမြှုပ်နှံမှုအကောင်းဆုံး နေရာဖြစ်နေ ပြီးတော့ အထက်ချင်းတွင်းဒေသရှိ မြို့ရွာများအားလုံး ဖြန့်ဖြူးပေးနိုင်တဲ့ မဂ္ဂါဝပ်ထုတ်လုပ်နိုင်တဲ့ ချောင်းကြီး များလည်း ရှိနေတယ်ဆိုတာကို တင်ပြလိုပါတယ်။ ဒါကြောင့် နိဂုံးချုပ်အနေနဲ့ လျှပ်စစ်ဓာတ်အားရရှိရေး အတွက် အသုံးပြုမည့်စီမံကိန်းမှာ ဝေးလံခေါင်းပါးတဲ့ နယ်စပ်ဒေသများကိုလည်း အသုံးပြုသင့်ပါကြောင်း ဆွေးနွေရင်း နိဂုံးချုပ်အပ်ပါတယ်။ အားလုံးကိုကျေးဇူးတင်ပါတယ်။</speech>
<speech type="speaker">ဦးသိန်းထွန်း သာပေါင်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1601">ဦးသိန်းထွန်း (သာပေါင်းမဲဆန္ဒနယ်၊ ဧရာဝတီတိုင်းဒေသကြီး)</mp>လေးစားအပ်ပါသော နာယကကြီးနှင့် အားလုံးပဲ မင်္ဂလာပါလို့ ကျွန်တော် နှုတ်ခွန်းဆက်သအပ်ပါတယ်။ ကျွန်တော်ကတော့ သာပေါင်းမဲဆန္ဒနယ်၊ ပြည်သူ့လွှတ်တော်ကိုယ်စားလှယ် ဦးသိန်းထွန်းပဲဖြစ်ပါတယ်။ ကျွန်တော်ဆွေးနွေးမယ့် အကြောင်းအရာကတော့ JICA ချေးငွေနဲ့ပတ်သက်တဲ့ အကောင်အထည်ဖော်ဆောင်ရွက်မယ့် လယ်ယာ ကဏ္ဍနဲ့ ကျေးလက်ဒေသဖွံ့ဖြိုးရေးဆိုင်ရာ Two Step Loan နဲ့ပတ်သက်ပြီး ဆွေးနွေးအကြံပြုပါမယ်။ နာယကကြီးခင်ဗျာ။ ၂၀၁၆ ခုနှစ်၊ နိုဝင်ဘာလ ၃၀ ရက်နေ့မှာကျင်းပတဲ့ ပြည်ထောင်စုလွှတ်တော် တတိယပုံမှန်အစည်းအဝေး ပဉ္စမနေ့အစီအစဉ်မှာ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာန ပြည်ထောင်စုဝန်ကြီးမှ ချေးငွေနဲ့ပတ်သက်လို့ ပြည့်ပြည့်စုံစုံ တင်ပြသွားပါတယ်။ ချေးငွေစီမံကိန်းဖြစ်ပေါ် လာပုံ၊ ရည်ရွယ်ချက်၊ ဒေသရွေးချယ်ခြင်း၊ ချေးငွေလုပ်ငန်းများနှင့် ချေးငွေကာလ၊ ချေးငွေအတိုးနှုန်း၊ အကျိုးရလဒ်များနဲ့ လက်ရှိဆောင်ရွက်ထားမှုအခြေအနေတို့ကို တင်ပြပေးတဲ့အတွက် အထူးပဲကျေးဇူးတင် ပါတယ်။ နာယကကြီးခင်ဗျာ။ ကျွန်တော်ဆွေးနွေးအကြံပြုလိုတဲ့ကိစ္စကတော့ စီမံကိန်းချေးငွေလုပ်ငန်းများ နဲ့ ချေးငွေကာလခေါင်းစဉ်ထဲမှ ချေးငွေကိစ္စပဲဆွေးနွေးပါ့မယ်။ လယ်ယာလုပ်ငန်းလုပ်ကိုင်တဲ့ တောင်သူ လယ်သမားတစ်ဦးချင်းနဲ့ လယ်ယာကုန်ထုတ်လုပ်မှုလုပ်ငန်းဆောင်ရွက်တဲ့ စီးပွားရေးလုပ်ငန်းများသို့ ချေးငွေထုတ်ပေးခြင်းကို လှိုက်လှိုက်လှဲလှဲကြိုဆိုပါတယ်။ ပထမအချက်ကတော့ တောင်သူလယ်သမား တစ်ဦးချင်းချေးငွေဖြစ်ပြီး ဒုတိယအချက်ကတော့ လယ်ယာကုန်ထုတ်လုပ်ငန်း ဆောင်ရွက်တဲ့ စီးပွားရေး လုပ်ငန်းများသို့ ချေးငွေဖြစ်ပါတယ်။ ဖော်ပြပါချေးငွေများကို မြန်မာ့လယ်ယာဖွံ့ဖြိုးရေးဘဏ်မှတစ်ဆင့် ထုတ်ချေးမယ်လို့လည်း သိရပါတယ်။ နာယကကြီးခင်ဗျာ။ ပထမအချက်ဖြစ်တဲ့ တောင်သူလယ်သမား တစ်ဦးချင်းချေးငွေကိစ္စ ဆွေးနွေး တင်ပြပါ့မယ်။ ကျွန်တော်အပိုင်း ၂ ပိုင်းနဲ့ဆွေးနွေးပါ့မယ်။ ပထမပိုင်းကတော့ ၂၀၁၂ ခုနှစ်၊ မတ်လ ၃၀ ရက်နေ့တွင် အတည်ပြု ပြဋ္ဌာန်းခဲ့သော လယ်ယာမြေဥပဒေပုဒ်မ ၃ ပုဒ်မခွဲ(င)တွင် တောင်သူလယ်သမား ဆိုသည်မှာ အောက်ဖော်ပြပါတစ်ရပ်ရပ်နှင့် ကိုက်ညီသူကိုဆိုသည်။ ပုဒ်မ ၃ ပုဒ်မခွဲ(င) ပုဒ်မခွဲငယ်(၁)၊ (၂)၊ (၃)၊ (၄)၊ (၅)တွင် နံပါတ်(၁) မြေကိုအသုံးပြု၍ စိုက်ပျိုးရေးလုပ်ငန်း သို့မဟုတ် မွေးမြူရေးလုပ်ငန်း သို့မဟုတ် လုပ်ငန်း ၂ ရပ်စလုံးကို မိမိ၏ အဓိကအသက်မွေးဝမ်းကျောင်းအဖြစ် မိမိကိုယ်တိုင်လုပ်ကိုင်သူ သို့မဟုတ် မိမိ ကိုယ်တိုင် အစဉ်တစ်စိုက်လုပ်ကိုင်သူ၊ နံပါတ်(၂) ဆိုင်ရာနှစ်တွင် မြေကိုအသုံးပြု၍ စိုက်ပျိုးရေးလုပ်ငန်း သို့မဟုတ် မွေးမြူရေးလုပ်ငန်း သို့မဟုတ် လုပ်ငန်း ၂ ရပ်စလုံးကို မိမိ၏ အဓိကအသက်မွေးဝမ်းကျောင်း အဖြစ် လုပ်ငန်းလုပ်ကိုင်ချိန်တစ်လျှောက်လုံး ကိုယ်တိုင်ကြီးကြပ် လုပ်ကိုင်သူ၊ နံပါတ်(၃) မြေကိုအသုံးပြု၍ ရာသီသီးနှံ၊ ဥယျာဉ်သီးနှံ၊ နှစ်ရှည်သီးနှံများ စိုက်ပျိုးထုတ်လုပ်ရန် သို့မဟုတ် စီးပွားဖြစ်မွေးမြူရေး လုပ်ငန်းကို လုပ်ကိုင်ရန်အလို့ငှာ အရင်းအနှီး မတည်စိုက်ထုတ်၍ လုပ်ငန်းလုပ်ကိုင်ချိန်တစ်လျှောက်လုံး ကိုယ်တိုင်လုပ်ကိုင်သူ သို့မဟုတ် ကြီးကြပ်စီမံလုပ်ကိုင်သူ၊ နံပါတ်(၄) မြေကိုအသုံးပြု၍ စိုက်ပျိုးရေး၊ မွေးမြူရေးဆိုင်ရာလုပ်ငန်းများတွင် ပါဝင်ဆောင်ရွက်နေသူ၊ နံပါတ်(၅) စိုက်ပျိုးမွေးမြူရေးလုပ်ငန်းများနှင့် ယင်းတို့နှင့်ဆက်နွယ်လျက်ရှိသော ထုတ်လုပ်မှုလုပ်ငန်း အလို့ငှာ မြေကိုအသုံးပြု၍ ပျိုးပင်မျိုးစေ့ ၊ မျိုးနှင့် သားပေါက်များ ကိုယ်တိုင်ထုတ်လုပ်ရောင်းချသူဟု ကျွန်တော်တို့ လယ်ယာမြေဥပဒေမှာ အတိအကျပြဋ္ဌာန်း ထားပါတယ်။ အဲဒီတော့ ဒီအချက်တွေဟာ တောင်သူလယ်သမားတွေလို့ ပြဋ္ဌာန်းထားလို့ ဒီအဓိပ္ပာယ်တွေ၊ ပြဋ္ဌာန်းချက် တွေအရ ချေးပေးမှာလားဆိုတဲ့ မေးစရာဖြစ်လာပါတယ်။ အဲဒီတော့ ဒီချေးငွေတွေနဲ့ပတ်သက်လို့ ကျွန်တော် ဒုတိယပိုင်းကို ဆက်ဆွေးနွေးရမယ်ဆိုရင်တော့ ချေးငွေတွေနဲ့ပတ်သက်လို့ ကျွန်တော်တို့ လယ်သိမ်းမြေသိမ်း ကိစ္စတွေပဲ ဖြစ်လာပါတယ်။ အဲဒီတော့ ချေးငွေပြဿနာပိုင်းကို လေ့လာကြည့်တဲ့အခါမှာ ကျွန်တော်တို့ ကျေးရွာအုပ်ချုပ်ရေးမှူးနဲ့ ဘဏ်ကော်မတီတွေ၊ မြို့နယ်လယ်ယာစိုက်ပျိုးရေး၊ မြို့နယ်လယ်ယာမြေနဲ့ မြေစာရင်းဦးစီးဌာန၊ မြို့နယ်မြန်မာ့လယ်ယာစိုက်ပျိုးရေးဘဏ် အစရှိတဲ့ အဖွဲ့အစည်းဌာနအသီးသီးဟာ မတရားမှုတွေ၊ အဂတိလိုက်စားမှုတွေနဲ့ ချေးငွေချေးပေးတဲ့ အပိုင်းမှာ ရှုပ်ထွေးလျက်ရှိပါတယ်။ အဲဒီတော့ ဒီကိစ္စတွေနဲ့ ပတ်သက်လို့ မနေ့ကတုန်းက ကျွန်တော်တို့ ကျင်းပတဲ့ ပြည်သူ့လွှတ်တော် အစည်းအဝေးမှာလည်း ကျွန်တော်တို့ ပြည်သူ့လွှတ်တော်ဥက္ကဋ္ဌရဲ့ မိန့်မှာချက်အရ ကျွန်တော်တို့ ဘယ်လိုလုပ်ရမယ်။ ဘယ်လိုကိုင် ရမယ်။ တိတိကျကျ ဖော်ထုတ်ပေးပါ။ ဝန်ကြီးဌာနတွေကို အသိပေးပါလို့ ပြောတဲ့အတွက်ကြောင့်မို့လို့ ကျွန်တော်တို့ကလည်း ပူးပေါင်းဆောင်ရွက်ဖို့ အဆင်သင့်ဖြစ်နေပါတယ်။ အဲဒီတော့ လက်ရှိမြန်မာနိုင်ငံမှာ အားလုံးကိုယ်စားလှယ်တော်များနဲ့ နောက် နာယကကြီးတို့အားလုံး သိပြီးဖြစ်တဲ့အတိုင်း ကျွန်တော်တို့ လက်ရှိမြေပြင်အနေအထားတွေမှာ စားကျက်မြေတွေ၊ ပုံစံ(၇) ထုတ်တာတွေ၊ မြေလွတ်၊ မြေလပ်၊ မြေရိုင်းတွေကို ပုံစံ(၇) ထုတ်တာ၊ အိမ်ထောင်စုစာရင်းတွေကို ခွဲတာ၊ လယ်မရှိဘဲ ပုံစံ(၇) ထုတ်တာတွေ ဒါမြန်မာနိုင်ငံတစ်ဝန်းလုံးမှာ ဖြစ်ပျက်နေတဲ့ အဖြစ်အပျက်တွေပါ။ အဲဒီတော့ ဒီပြဿနာတွေ၊ မြေသိမ်းတွေ ဖြစ်နေတော့ ခုနက မအူပင်လွှတ်တော်ကိုယ်စားလှယ် ဦးစိန်ဝင်း ဆွေးနွေးပြီးသား ဖြစ်ပါတယ်။ နောက် လယ်ယာမြေပြဿနာဖြစ်နေတဲ့အပေါ်တွေမှာ ကျွန်တော်တို့ ဒီအပေါ်မှာ ချင့်ချင့်ချိန်ချိန်နဲ့ စဉ်းစားသုံးသပ်ပြီးတော့မှ ငွေချေးပေးမှုအပိုင်းတွေ ဆွေးနွေးသွားတာ ကျွန်တော် သိလိုက်ရပါတယ်။ အဲဒီတော့ ကျွန်တော်တို့ သာပေါင်းမြို့နယ်မှာဆိုရင်လည်း ဒီလယ်ယာမြေနဲ့ ကျွန်တော် ဒီဟာတင်ပြ တာလည်း ကြောင်းကျိုးဆက်စပ်မှုရှိလို့ပါ။ ဒါကျွန်တော်ဒီ လယ်ယာမြေပြဿနာတွေကို တင်ပြဆွေးနွေး ချင်လို့ မဟုတ်ပါဘူး။ လောလောဆယ် ကျွန်တော်တို့ မြို့နယ်မှာ တပ်သိမ်းမြေဟာ ခြောက်တပ်ရှိနေတယ်။ ခြောက်တပ်စလုံးကလည်း အခုလက်ရှိ လယ်လုပ်နေတယ်။ အဲဒီတော့ ကျွန်တော်တို့ ပြောရရင်တော့ ၂၇-၅-၂၀၁၆ ရက်နေ့မှာ ကျင်းပတဲ့ လယ်ယာမြေနဲ့ အခြားမြေများသိမ်းဆည်းခံရမှုစိစစ်ရေးကော်မတီရဲ့ အမှတ်စဉ်(၄) အစည်းအဝေးအရ ကျွန်တော်တို့ သိမ်းဆည်းမြေမူဝါဒ ၅ ရပ်၊ တပ်သိမ်းမြေမူဝါဒ ၃ ရပ်၊ လက်ဝယ်ရောက်ရေး လုပ်ငန်းစဉ် ၈ ရပ်ရှိသော်လည်း ဒီဟာတွေကို မသိကျိုးကျွန်ပြုပြီးတော့ ဒီကိစ္စတွေက ဖန်တီးတဲ့အခါမှာ ခုန လွှတ်တော်ကိုယ်စားလှယ် ဦးစိန်ဝင်း တင်ပြသလို နောက်ဒီကိစ္စတွေကို စဉ်းစား ချင့်ချိန်ပြီး ဆောင်ရွက်ဖို့လိုအပ်နေပါတယ်။ အဲဒီတော့ ကျွန်တော် နိဂုံးချုပ်ပြောချင်တာ၊ အကြံပြုချင်တာကတော့ စာရင်းဇယားများ သေချာစွာ တည်ဆောက်ရန် လိုအပ်ပါတယ်လို့ အကြံပြုချင်ပါတယ်။ လယ်ယာမြေပြဿနာများ နစ်နာသူများ ကိုလည်း ထည့်သွင်းစဉ်းစားပေးရန် အကြံပြုလိုပါတယ်။ တောင်သူလယ်သမားကို ချေးမယ့်ပုံစံကိုလည်း သတ်မှတ်ရန်လိုအပ်ပါတယ်လို့ အကြံပြုချင်ပါတယ်။ နောက် ငွေချေးပေးရုံနှင့်မလုံလောက်ပါဘူး။ နောက် ကျွန်တော်တို့ ချေးငွေတွေရခဲ့တဲ့အခါ ရင်းနှီးမြှုပ်နှံဖို့ ချောင်းကော၊ မြောင်းကောတွေလည်း တူးပေးဖို့လိုအပ် မယ်လို့ ယူဆပါတယ်။ ဆွေးနွေးရန်သတ်မှတ်ချိန် ပြည့်သဖြင့်မိုက်ပိတ်သွားပါသည်။</speech>
<speech type="speaker">ဦးဝင်းမြင့်အောင် ဒီပဲယင်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1393">ဦးဝင်းမြင့်အောင်(ဒီပဲယင်းမဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ၊ ပြည်ထောင်စုလွှတ်တော် ကိုယ်စားလှယ်များအားလုံးနဲ့ ဧည့်သည်တော်များအားလုံး ကျန်းမာစေပါကြောင်း ဆုတောင်းမေတ္တာ ပို့သအပ်ပါတယ်။ ကျွန်တော်က တော့ ဒီပဲယင်းမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဝင်းမြင့်အောင် ဖြစ်ပါတယ်။ နာယကကြီးခင်ဗျာ။ ကျွန်တော်တို့နိုင်ငံရဲ့ ဖွံ့ဖြိုးတိုးတက်မှုအတွက် ပံ့ပိုးချေးငွေများ အမှန်တကယ် လိုအပ်တဲ့အတွက် အစိုးရဝန်ကြီးဌာနများက စီမံဆောင်ရွက်နေတာကို ထောက်ခံပါကြောင်း ပဏာမဦးစွာ ပြောပါရစေ။ သို့သော်လည်း ကျွန်တော်တို့ ဒီချေးငွေတွေနဲ့ ပတ်သက်လို့ ဒီပဲယင်းမြို့နယ်အပါအဝင် ကျွန်တော်တို့ မူးမြစ်ဝှမ်းမှာတွေ့ခဲ့ရတဲ့ အတွေ့အကြုံလေးကို နည်းနည်းတင်ပြချင်ပါတယ်။ သဖန်းဆိပ် ဆည်ကြီးနှင့် ကာဘိုးဆည်တို့ဟာ လယ်ဧကပေါင်း (၅) သိန်းနီးပါးကို ရေပေးဝေနေတာ ဖြစ်ပါတယ်။ ၂၀၁၃ ခုနှစ်က ဒီဒေသအတွက် ဆည်မြောင်းနဲ့ပတ်သက်ပြီး နိုင်ငံတကာအကူအညီနဲ့ စုစုပေါင်းကျပ်သန်း ၃၃,၀၀၀ ကျော် သုံးစွဲခဲ့တယ်။ ဒါပေမယ့် လေ့လာသူများရဲ့စစ်တမ်းအရ တောင်သူလယ်သမား၊ ပြည်သူလူထုကို ၂၂ ရာခိုင်နှုန်းလောက်ပဲ အကျိုးပြုတယ်လို့ သိရပါတယ်။ ဒါမှန်ပါတယ်။ ကျွန်တော်တို့ မဲဆန္ဒနယ်ထဲကို ပြည်သူနဲ့ထိတွေ့လေ့လာ ဆက်ဆံတဲ့အခါမှာ စိုက်ပျိုးရေစနစ်တကျမရရှိတဲ့ ဧကပေါင်းဟာ ထောင်သောင်းချီ ရှိနေတာကို လက်တွေ့တွေ့ရပါတယ်။ လယ်သမားတွေရဲ့ စိုက်ပျိုးရေးနည်းပညာဟာလည်း သမားရိုးကျ စိုက်ပျိုးတဲ့အဆင့်သာသာပဲရှိပါတယ်။ အဲဒါကြောင့် ပံ့ပိုးကူညီတဲ့ချေးငွေတွေကို လက်ခံပြီး ပြည်သူလူထု အတွက် ထိရောက်တဲ့စီမံချက်တွေ ဖြစ်စေချင်ပါတယ်။ ဂျပန်ရဲ့ပံ့ပိုးမှုနဲ့ Project ပေါင်း ၇၉ ခုတောင် ရှိတာတွေ့ရပါတယ်။ အောင်မြင်ဖို့ အားလုံးဝိုင်းဝန်းပြီး ကျရာနေရာက ဆောင်ရွက်ဖို့ လိုအပ်ပါတယ်။ နိုင်ငံတော်အပိုင်းကတော့ စီးပွားရေးဆိုင်ရာညွှန်းကိန်းတွေ မြင့်တက်လာဖို့၊ GDP တိုးတက်ပြီး နိုင်ငံသားများ အလုပ်အကိုင် အခွင့်အလမ်းတွေ တိုးတက်ရရှိဖို့၊ SME အသေးစား၊ အလတ်စား အမျိုးအစား စက်မှု၊ လက်မှုလုပ်ငန်းတွေ တိုးတက်လာဖို့နဲ့ နိုင်ငံခြားသားများနဲ့ အစုစပ်လုပ်ငန်းတွေ ပေါ်ထွန်းလာဖို့နဲ့ ပုဂ္ဂလိက စီးပွားရေးလုပ်ငန်းတွေ တိုးတက်ဖြစ်ထွန်းစေရေးအတွက် အဖက်ဖက်က ကြိုးစားနေတာပါ။ သို့သော်လည်း ချေးငွေတွေနဲ့ ပတ်သက်ပြီး ဥပမာ SME ချေးငွေဆိုလို့ရှိရင် ကျွန်တော်တို့မြို့တွေမှာရှိတဲ့ လုပ်ငန်းငယ်လေးတွေဟာ လက်လှမ်းမမီဖြစ်နေတာကို တွေ့ရပါတယ်။ မြို့ပြမှာလည်း ဥပမာအားဖြင့် လုပ်ငန်းရှင် ၁၁ ဦးကို တစ်ဦးလျှင် ကျပ်သိန်းပေါင်း ၄,၅၀၀ ခန့် ထုတ်ချေးတာဟာ ပွင့်လင်းမြင်သာမှု မရှိဘူးလို့ ဝေဖန်နေကြတာကို တွေ့ရပါတယ်။ နာယကကြီးခင်ဗျာ။ ကျွန်တော်တို့ ရွှေဘိုခရိုင်ဟာ တောင်သူလယ်သမားတွေ စပါးစိုက်ပျိုးတဲ့ ဒေသကြီး ဖြစ်ပါတယ်။ ဂျပန်နိုင်ငံသားများရဲ့ စနစ်တကျ အဆင့်မြင့် စိုက်ပျိုးရေးလုပ်ငန်း နည်းစနစ်တွေ ကိုလည်း မျှော်လင့်နေကြတာ။ ဆစ်ပိုးကျတာလည်း နှစ်တိုင်းလို ဖြစ်နေတဲ့အတွက် စပါးအထွက်နှုန်းဟာ စိုးရိမ်ရတဲ့အခြေအနေမှာ ရှိပါတယ်။ ၂၀၁၃ တုန်းက ဆစ်ပိုးကျပြီး အားလုံးပျက်စီးခဲ့ရပါတယ်။ ဒါပေမယ့် ဆည်မြောင်းဝန်ကြီး ရှင်းပြတဲ့စီမံချက်တွေမှာ ကျွန်တော်တို့ဒေသရဲ့ လိုအပ်ချက်တွေကို ဖြည့်ဆည်းဖို့ မပါတဲ့အတွက် စိတ်မကောင်း ဖြစ်ရပါတယ်။ နာယကကြီးခင်ဗျာ။ ဖွံ့ဖြိုးရေးနဲ့စွမ်းဆောင်ရည်အပေါ်မှာချည်း အာရုံစိုက်မနေသင့်ပါဘူး၊ မျှတမှု နဲ့ချမ်းသာမှုခွဲဝေယူရေးပါ အာရုံစိုက်ပြီးတော့ ဆောင်ရွက်သင့်ပါတယ်။ တစ်ပြည်လုံးမှာရှိတဲ့ တောင်သူ လယ်သမားများကို (၁၀)ဧကကျော်ပိုင်တဲ့ လယ်သမားများအတွက် ထိရောက်တဲ့ ပံ့ပိုးချေးငွေကို နှစ်ရှည် ချေးငွေအဖြစ် ကူညီပါက လယ်ယာကဏ္ဍဟာ ပိုပြီးတော့ ဖွံ့ဖြိုးတိုးတက်လာမယ်လို့ ယုံကြည်ပါတယ်။ သို့သော်လည်းပဲ စိုက်/ဘဏ်က လယ်ယာစိုက်ပျိုးစရိတ်ချေးငွေတွေကို ယခုထိတောင် ပြန်မဆပ်ဘဲ စည်းကမ်း ပျက်နေတဲ့ နိုင်ငံ့အဝှမ်း၊ နယ်အဝှမ်းမှာ ရှိတဲ့လူတွေကိုလည်း ထိရောက်စွာ အရေးယူဖို့ လိုအပ်တယ်လို့ ထင်မြင်ယူဆပါတယ်။ လူအနည်းတကာအနည်းစုကို ပုံမှန်လမ်းကြောင်းကမဟုတ်ဘဲ အကျိုးဖြစ်ထွန်းစေမှု တွေဟာ ရေရှည်မှာ စီးပွားရေးတုံ့ဆိုင်းမှုတွေအနေနဲ့ ကြုံရတတ်ပြီး စွမ်းဆောင်ရည်တွေ ကျဆင်းတတ် ဖြစ်စေ၊ SME ချေးငွေတွေအတွက်ပဲဖြစ်စေ၊ ဝန်ကြီးဌာနများမှ နိုင်ငံတော်သမ္မတကြီးရဲ့ လမ်းညွှန်မှု အတိုင်း စစ်စစ်စီစီဆောင်ရွက်ပေးပါရန် တိုက်တွန်းရင်း လိုအပ်တဲ့ နိုင်ငံတကာ အကူအညီချေးငွေများကို လက်ခံဆောင်ရွက်ရန် ထောက်ခံပါကြောင်း တင်ပြပါတယ်ခင်ဗျာ။ အားလုံးကို ကျေးဇူးတင်ပါတယ်။</speech>
<speech type="speaker">ဦးဘမျိုးသိန်း ရန်ကုန်တိုင်းဒေသကြီး၊ မဲဆန္ဒနယ်အမှတ်(၅) ဆွေးနွေးဖို့ဖြစ်ပါတယ်။</speech>
<speech><mp id="1321">ဦးဘမျိုးသိန်း(မဲဆန္ဒနယ်အမှတ်-၅၊ ရန်ကုန်တိုင်းဒေသကြီး)</mp>ပြည်ထောင်စုလွှတ်တော် နာယကကြီးနှင့်တကွ အားလုံးမင်္ဂလာပါလို့ နှုတ်ခွန်းဆက်သပါတယ်။ ကျွန်တော်ကတော့ ရန်ကုန်တိုင်း ဒေသကြီး မဲဆန္ဒနယ်အမှတ် (၅) က ဦးဘမျိုးသိန်းဖြစ်ပါတယ်။ ကျွန်တော်ဆွေးနွေးမှာကတော့ JICA ချေးငွေနဲ့ ပတ်သက်ပြီးတော့ ဆွေးနွေးမှာ ဖြစ်ပါတယ်။ စီမံကိန်းနာမည်က လယ်ယာကဏ္ဍဖွံ့ဖြိုးရေးနဲ့ ကျေးလက်ဒေသဖွံ့ဖြိုးရေးစီမံကိန်း အဆင့်(၂) ဆင့် ချေးငွေ ဖြစ်ပါတယ်။ ချေးငွေကာလကတော့ ၂၀၁ရ ခုနှစ်၊ ဇွန်လကနေပြီးတော့ ၂၀၂၀ ခုနှစ်၊ ဇွန်လထိ ဖြစ်ပါတယ်။ ချေးငွေအစီအစဉ်ကတော့ ဂျပန်အစိုးရဆီကနေ ပြီးတော့ ၀.၁ ရာခိုင်နှုန်းအတိုးနဲ့ ချေးယူပြီးတော့ မြန်မာ့လယ်ယာဖွံ့ဖြိုးရေးဘဏ်က တောင်သူတွေကို ၈ ရာခိုင်နှုန်းနဲ့ ချေးမှာဖြစ်ပါတယ်။ ဒီလိုချေးတဲ့အတွက် အကျိုးတွေအနေနဲ့ကတော့ ကျွန်တော်တို့ တောင်သူ လယ်သမားတွေ၊ လယ်ယာလုပ်ငန်းရှင်တွေအတွက် ထိုက်သင့်တဲ့၊ လိုအပ်တဲ့ အရင်းအနှီးတွေ ရရှိမှာဖြစ်ပါတယ်။ ချေးငွေကို အတိုးနည်းနည်းနဲ့ ရရှိမှာဖြစ်တဲ့ အကျိုးရပါမယ်။ နောက်တစ်ခုက ကျွန်တော်တို့ လယ်ယာကဏ္ဍမှာ စက်မှုကဏ္ဍရဲ့ တိုးတက်လာမှုကို ဖြည့်ဆည်း နိုင်မှာ ဖြစ်ပါတယ်။ တတ်နိုင်တဲ့၊ ဖြစ်နိုင်တဲ့ဒေသတွေမှာ စက်မှုကဏ္ဍတပ်ဆင်နိုင်တဲ့ အကျိုးကျေးဇူးတွေ ရရှိလာမှာ ဖြစ်ပါတယ်။ နောက်ချေးငှားမယ့် အစီအစဉ်ကတော့ တောင်သူလယ်သမား တစ်ဦးချင်း ဧက ၅၀ အထိ အစီအစဉ်တစ်ခုနဲ့ လယ်ယာလုပ်ငန်းရှင်တွေကို ချေးမယ့်အစီအစဉ် ဖြစ်ပါတယ်။ တောင်သူ လယ်သမား တစ်ဦးချင်း ဧက ၅၀ အထိ ချေးမယ့်အစီအစဉ်နဲ့ ပတ်သက်ပြီးတော့ ကျွန်တော်တို့ မြန်မာ နိုင်ငံမှာ လယ်ယာအိမ်ထောင်စု စုစုပေါင်း ၆.၅ သန်းခန့် ရှိပါတယ်။ အဲဒီထဲမှာမှ ၂ သန်းကနေ ၃ သန်းထိက ကျွန်တော်တို့ ဒီလယ်ယာမဲ့တွေ ဖြစ်ပါတယ်။ Sorry ကျွန်တော် စောစောက ပြောတာ မှားပါတယ်။ ဒီမြန်မာနိုင်ငံမှာ အိမ်ထောင်စု စုစုပေါင်း ၆.၅ သန်းခန့် ရှိပါတယ်။ အဲဒီထဲကမှ ၂ သန်းကနေ ၃ သန်းထိက လယ်မဲ့ယာမဲ့တွေ ဖြစ်ပါတယ်။ ဒီထဲကမှ ထပ်ပြီးတော့ ကျွန်တော်တို့ ၅ ဧက အောက်ပိုင်ဆိုင်တဲ့ လယ်သမား မိသားစုဟာ ၆၆ ရာခိုင်နှုန်းကနေ ၇၀ ရာခိုင်နှုန်းလောက်ထိ ရှိပြီးတော့ ၁၀ ဧက အထက်ပိုင်ဆိုင်တဲ့ မိသားစု တွေဟာ ၁၅ ရာခိုင်နှုန်းကနေပြီးတော့ ၁၀ ရာခိုင်နှုန်းအထိလောက်ပဲ ရှိပါတယ်။ နောက် ကိန်းဂဏန်းတစ်ခုအရဆိုလို့ရှိရင် ဧက ၂၀ အထက်ပိုင်ဆိုင်တဲ့ လယ်သမားမိသားစုဟာ ၁၇.ရ ရာခိုင်နှုန်းပဲ ရှိပါတယ်။ ဒါကိုကြည့်ပြီးတော့ ကျွန်တော်တို့ အခုချေးငွေမှာ ဆိုလို့ရှိရင် ဘယ်အမျိုး အစားကို ဘယ်အတန်းစားကို ချေးမယ်ဆိုတော့ လယ်ယာအိမ်ထောင်စု ၁၀ သန်းကနေ ၁ရ သန်းထိရှိတဲ့ ဧက ၁၀ ဧကအထက် မိသားစုတွေကို ချေးမှာဖြစ်ပါတယ်။ ဒီလိုချေးရာမှာ ကျွန်တော်တို့ အရေးကြီးတာက ဘယ်လိုပုံစံမျိုးနဲ့ချေးမလဲ။ အရေအတွက်ဘယ်လောက်လောက်အထိ ချေးမလဲ။ ဒီလိုချေးတဲ့အခါမှာ တစ်ဦး ချင်းကို ဘယ်လိုပုံစံမျိုးနဲ့ ချေးမလဲ ဆိုတာလိုပါတယ်။ ချေးတဲ့နေရာတွေရဲ့ ရွာတွေရဲ့ တည်နေရာလိုပါတယ်။ ဆက်စပ်တဲ့ ပတ်ဝန်းကျင်တွေမှာ အသုံးချနိုင်မှုဆိုတဲ့ဥစ္စာ လိုပါတယ်။ နောက်တစ်ခုကတော့ ကျွန်တော်တို့ ချေးငွေ သန်း ၅၀ ပေးမယ်ဆိုလို့ရှိရင် ဒီသန်း ၅၀ကို လုံးဝ ချေးမယ့်သူကိုပေးမှာလား။ ဒါမှမဟုတ် သူဝယ်ယူမယ့် ပစ္စည်းတွေအတွက်ကို ကူညီပံ့ပိုးမှုပေးမှာလားဆိုတဲ့ အစီအစဉ်မျိုးလည်း ရှိဖို့လိုပါတယ်။ တစ်ဆက်တည်း ကျွန်တော်ပြောချင်တာကတော့ ကျွန်တော်တို့ မြန်မာ နိုင်ငံဟာ ဒါကလယ်သမားတွေအနေနဲ့၊ အလတ်တန်းစားလယ်သမားတွေအနေနဲ့ လယ်ထွန်စက်၊ စပါးရိတ်စက် ကျွန်တော်တို့ လက်တွန်းထွန်စက်တွေက စပြီးတော့လိုပါတယ်။ တကယ်လည်းပဲ ကျွန်တော်တို့ မြန်မာနိုင်ငံမှာ သစ်သစ်လွင်လွင်နဲ့ လယ်ကွင်းတွေမှာ ဒီလိုလယ်ယာကိရိယာတွေ သုံးစွဲနေတာ၊ စက်မှုလယ်ယာကိရိယာတွေ သုံးစွဲနေတာကို မြင်သင့်ပါတယ်။ ကြာလှပါပြီနော်။ နောက်တစ်ခုကတော့ ကျွန်တော်ဆွေးနွေးချင်တာကတော့ ဒီလယ်ယာလုပ်ငန်းရှင်တွေ ဖြစ်ပါတယ်။ လယ်ယာလုပ်ငန်းရှင်တွေနဲ့ ပတ်သက်ပြီးတော့ သန်း ၁၀၀ ကနေပြီးတော့ သန်း ၁၀၀၀ ထိ ချေးပါမယ်။ ဒီလိုသန်း ၁၀၀၀ ထိ ချေးရာမှာ ကျွန်တော်တို့မြန်မာနိုင်ငံမှာ အဓိက လိုအပ်နေတာကတော့ ဒီကျွန်တော်တို့ သဘာဝထွက်ရှိပြီးတဲ့နောက် သီးနှံတွေထွက်ရှိပြီးတဲ့နောက် သိုလှောင်တဲ့စနစ် ကောင်းမွန်ဖို့ လိုပါတယ်။ ဂိုဒေါင်တွေ ကောင်းဖို့လိုပါတယ်။ စက်ရုံတွေအထိလိုပါတယ်။ နောက်တစ်ခါ ကျွန်တော်တို့ စပါးရိတ်စက်တွေ လိုပါတယ်။ စပါး ဒီအခြောက်ခံစက်တွေ လိုပါတယ်။ အဲဒီလိုပဲ ကျွန်တော်တို့ ကုန်ချောထုတ်တဲ့ လုပ်ငန်းတွေလည်း ဆောင်ရွက်ဖို့လိုပါတယ်။ ဒီလိုအစီအစဉ် နှစ်ခုမှာ တောင်သူလယ်သမားတစ်ဦးချင်းကို ချေးတဲ့ငွေအစီအစဉ်ရယ်၊ ကျွန်တော်တို့ လယ်ယာလုပ်ငန်းရှင် တွေကို ချေးတဲ့အစီအစဉ်တွေထဲမှာမှ ပိုပြီးတော့ ကျွန်တော့အနေနဲ့ ဦးစားပေးစေချင် တာက လယ်ယာစိုက်ပျိုး ထုတ်လုပ်တဲ့စိုက်ပျိုးချိန်အမီ စိုက်ပျိုးနိုင်ဖို့အတွက်နဲ့ ရိတ်သိမ်းချိန် မလွန်ခင် ရိတ်သိမ်းနိုင်ဖို့ အတွက် လိုအပ်တဲ့ စက်ကိရိယာတွေကို ပံ့ပိုးမှု ပိုပြီးတော့ ဦးစားပေးစေချင် ပါတယ်။ ဒီလိုပြောလို့ ကျွန်တော် ခုနကပြောတဲ့ ဒီသိုလှောင်ရုံတို့၊ အခြောက်ခံစက်တို့ ဒီကုန်ချောထုတ်လုပ် နိုင်တဲ့ စက်ရုံတွေမလိုဘူးပြောတာ မဟုတ်ပါဘူး။ ကျွန်တော်တို့ မြန်မာနိုင်ငံမှာ အများကြီးလိုအပ်နေပါတယ်။ ကဏ္ဍတိုင်းလိုအပ်နေပါတယ်။ ဒီလိုကဏ္ဍတိုင်းလိုအပ်နေတဲ့ဥစ္စာကို JICA ချေးပေးတဲ့အတွက်လည်း ကျွန်တော်တို့ အများကြီး ကျေးဇူး တင်ပါတယ်။ အထူးသဖြင့် ကျွန်တော်တို့ လယ်ယာကဏ္ဍမှာ စက်မှု ထွန်းကားဖို့ လိုအပ်နေပါတယ်။ ဒီလို လိုအပ်တဲ့ကိစ္စကို အခုလို JICA ကနေ ချေးငှားပေးတဲ့ ကိစ္စအတွက်ကို ပိုပြီးတော့ ဦးစားပေးစေချင်တာ ကတော့ တောင်သူတစ်ဦးချင်းအနေနဲ့ ချေးငွေတွေကို ရရှိပြီးတော့ လယ်ယာကဏ္ဍမှာ စက်မှုတပ်ဆင်နိုင်တဲ့ အဆင့် တစ်ဖြည်းဖြည်းချင်း တိုးတက်လာတဲ့ဥစ္စာကို ကျွန်တော်တို့ပိုပြီးတော့ ဖြစ်စေချင်ပါတယ်။ အဲဒီအတွက်ကြောင့်လည်း ကျွန်တော်တို့ ထပ်ပြီးတော့ ချေးငွေနဲ့ပတ်သက်ပြီးတော့ ပြောမယ်ဆို လို့ရှိရင် ကျွန်တော်တို့ လယ်ယာကဏ္ဍရဲ့ စီးပွားရေးဘဝတွေ တိုးတက်လာဖို့၊ လူမှုရေးဘဝတွေ တိုးတက် လာဖို့၊ မြန်မာနိုင်ငံရဲ့ ပြည်တွင်းအသားတင် ထုတ်လုပ်မှုတန်ဖိုးတွေ တက်လာဖို့ မျှော်မှန်းနိုင်ကြောင်း ပြောရင်းနဲ့ ကျွန်တော့ရဲ့ တင်ပြချက်ကို လေးစားစွာနဲ့ နိဂုံးချုပ်ပါတယ်။ အားလုံးကျေးဇူးတင်ပါတယ် ခင်ဗျား။</speech>
<speech type="speaker">ဦးဝင်းထွဋ် ဖျာပုံမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1619">ဦးဝင်းထွဋ် (ဖျာပုံမဲဆန္ဒနယ်၊ ဧရာဝတီတိုင်းဒေသကြီး)</mp>လေးစားအပ်ပါတဲ့ ပြည်ထောင်စု လွှတ်တော် နာယကကြီးနှင့်တကွ ပြည်ထောင်စုအဖွဲ့ဝင် ဝန်ကြီးများ၊ ပြည်ထောင်စုလွှတ်တော် ကိုယ်စားလှယ် များအားလုံးကို မင်္ဂလာပါလို့ နှုတ်ခွန်းဆက်သပါတယ်။ ကျွန်တော်ကတော့ ဖျာပုံမဲဆန္ဒနယ် ပြည်သူ့လွှတ်တော် အိမ်ကလယ် ထင် ပါတယ်။ အကောင်အထည်ဖော်တဲ့ စီမံကိန်းတွေ ဆောင်ရွက်တဲ့နေရာမှာ အဓိကစဉ်းစားသင့်တဲ့အချက် ၃ ချက်ကို တင်ပြဆွေးနွေးမှာဖြစ်ပြီးတော့ အဲဒီ ၃ ချက်ရဲ့ အမြင်ကနေပြီးတော့ ကျွန်တော် ချေးငွေစီမံကိန်းများကို ဆွေးနွေးသွားမှာ ဖြစ်ပါတယ်။ ကျွန်တော်တို့ နံပါတ်(၁)အနေနဲ့ နိုင်ငံတော်ရဲ့ စီးပွားရေးမူဝါဒ၊ နိုင်ငံတော်ရဲ့ဖွံ့ဖြိုးရေးမူဝါဒ၊ ဖွံ့ဖြိုးရေး မဟာဗျူဟာများနဲ့ ကိုက်ညီပြီးတော့ အမှန်တကယ်စီးပွားရေး၊ လူမှုရေးနဲ့ အထွေထွေဖွံ့ဖြိုးမှုအတွက် အထောက်အကူ ဖြစ်စေရန်၊ နံပါတ်(၂)က ချေးငွေများကို စနစ်တကျ အလေအလွင့်မရှိစေဘဲ စီမံကိန်းများ ထိရောက်အောင်မြင်စွာ ပြီးမြောက်စေရန်၊ နံပါတ်(၃)ကတော့ သက်ဆိုင်ရာ ဝန်ကြီးဌာနများဟာ ပြီးစီး သွားတဲ့စီမံကိန်းများရဲ့ ရင်းနှီးမြှုပ်နှံမှုအပေါ် ပြန်ရချက်များကို စစ်ဆေးအကဲဖြတ်ခြင်း၊ ကောင်းမွန်တဲ့ စီမံခန့်ခွဲမှုများဖြင့် ဖွံ့ဖြိုးတိုးတက်မှုကို ရေရှည်ထိန်းသိမ်းနိုင်ခြင်း၊ ချေးငွေများကို တာဝန်သိစွာ ပြန်လည် ပေးဆပ်နိုင်ရန် ကြိုးပမ်းခြင်းတို့ဖြစ်ပါတယ်။ အဲဒီအတွက် ကျွန်တော့အနေနဲ့ ပထမပိုင်းအနေနဲ့ စိုက်ပျိုးရေး၊ မွေးမြူရေးနဲ့ ဆည်မြောင်းဝန်ကြီး ဌာနရဲ့ စိုက်ပျိုးရေးနဲ့ ကျေးလက်ဒေသဖွံ့ဖြိုးရေးအတွက် အဆင့်(၂)ဆင့် ချေးငွေစီမံကိန်းကို ကျွန်တော် ဆွေးနွေးသွားမှာ ဖြစ်ပါတယ်။ ဒီချေးငွေရဲ့ ပမာဏဟာ ဂျပန်ယန်း ၁၅.၁၃၅ ဘီလီယံဖြစ်ပြီးတော့ ကျွန်တော်တို့ မြန်မာကျပ်ငွေနဲ့ တွက်မယ်ဆိုလို့ရှိရင် ဘီလီယံ ၁၈၀ ခန့် ရှိပါတယ်။ ဒီနေရာမှာ ခုနလိုပဲ အဓိကကတော့ ဒီချေးငွေဟာ လယ်သမားများနဲ့ လယ်ယာစီးပွားရေးလုပ်ငန်းများအတွက် ကာလရှည် ရင်းနှီးမြှုပ်နှံမှုဆိုင်ရာ ချေးငွေများလို့ဆိုပါတယ်။ ဒီနေရာမှာ ကျွန်တော်တို့ ဒီချေးငွေရဲ့ ပမာဏကို စဉ်းစားကြည့်မယ်ဆိုရင် ကျွန်တော်တို့ မြန်မာကျပ်ငွေ ၁၈၀ ဘီလီယံ ဖြစ်ပြီးတော့ နှိုင်းယှဉ်ပြမယ်ဆိုရင် ကျွန်တော်တို့ ဖျာပုံမြို့နယ်ရဲ့ မိုးစပါးချေးငွေနဲ့ ဆောင်းအတွက် လျာထားတဲ့ ချေးငွေနှစ်ခုပေါင်းဟာ ဘီလီယံ ၂၀ ခန့်ရှိပါတယ်။ အဲဒီပမာဏနဲ့ နှိုင်းယှဉ်မယ်ဆိုလို့ရှိရင် ဒီချေးငွေဟာ ကျွန်တော်တို့ မူလ နည်းဟောင်းဖြစ်တဲ့ မြန်မာ့လယ်ယာဖွံ့ဖြိုးရေးဘဏ်ကနေ ချေးငှားမယ်ဆိုလို့ရှိရင် ကျွန်တော်တို့ ဧရာဝတီတိုင်း တစ်ခုလုံးကိုတောင်မှ လုံလောက်အောင် ချေးငှားနိုင်တဲ့ပမာဏ မရှိပါဘူး။ ဒီချေးငွေရဲ့ ပမာဏဟာ အခုဝန်ကြီးဌာနက တင်ပြထားတဲ့ အဆိုပြုချက်တွေအပေါ်မှာ ချေးငွေရဲ့ ချေးမယ့်ဒေသ၊ နောက်တစ်ခုက ချေးငွေထုတ်ချေးပေးမယ့် လုပ်ငန်းကဏ္ဍ၊ နောက်တစ်ခါ ချေးငွေထုတ်ချေးပေးမယ့် ပမာဏတွေဟာ အင်မတန်များပြားနေတာကို တွေ့ရပါတယ်။ ဒီနေရာမှာ ဝန်ကြီးဌာနအနေနဲ့ ရှင်းလင်းပြီးတော့ တိကျတဲ့ ချေးငွေအစီအစဉ်များကို ဖော်ထုတ်ပြီးတော့ တင်ပြသင့်ပါတယ်။ ကျွန်တော်ဒီဝန်ကြီးဌာနရဲ့ အစီရင်ခံစာ ကိုကြည့်တဲ့အခါမှာ စိတ်ဝင်စားဖွယ်အချက် တစ်ချက်ကို တွေ့ရှိရပါတယ်။ ဒါကဘာလဲဆိုတော့ ခေတ်မီ ဘဏ်လုပ်ငန်းစနစ်များ ပေါ်ထွန်းစေခြင်းဆိုတဲ့ အကျိုးရလဒ်ကို ဖော်ပြထားတာ တွေ့ရပါတယ်။ ဒီဟာက အင်မတန်မှပဲ စိတ်ဝင်စားဖို့ကောင်းပါတယ်။ ဒီခေတ်မီဘဏ်လုပ်ငန်းစနစ်များ ပေါ်ထွန်းစေခြင်းဆိုတဲ့ အချက်ကို ဝန်ကြီးဌာနအနေနဲ့ ဆောင်ရွက်မယ့် လုပ်ငန်းပုံသဏ္ဌာန်ကို ပြည်ထောင်စုလွှတ်တော်ကို ရှင်းလင်းတင်ပြစေချင်ပါတယ်။ ကျွန်တော်တို့ နိုင်ငံမှာ လက်ရှိချေးငှားနေတဲ့ မြန်မာ့လယ်ယာဖွံ့ဖြိုးရေးဘဏ်ရဲ့ လုပ်ငန်းစဉ်ဟာ ဘဏ်လုပ်ငန်းစစ်စစ်မဟုတ်ဘဲနဲ့ လယ်ယာကဏ္ဍရဲ့ အရင်းအနှီးလိုအပ်ချက်အရ နိုင်ငံတော်က မူအားဖြင့် စိုက်ထုတ်ကျခံချေးပေးနေရခြင်းဖြစ်ပါတယ်။ ထိရောက်အောင်မြင်မှု နည်းပြီးတော့ ဆုံးရှုံးမှုတွေ ရှိနေတာ ကိုလည်း တွေ့ရမှာ ဖြစ်ပါတယ်။ မြန်မာ့လယ်ယာကဏ္ဍဟာ အရင်းအနှီးအလွန်ချို့တဲ့နေပြီးတော့ ပုဂ္ဂလိက ရင်းနှီးမြှုပ်နှံမှုများဟာ ထုတ်လုပ်မှုထက် ကုန်သွယ်မှုမှာ ပိုမိုများပြားနေတာကို တွေ့ရမှာဖြစ်ပါတယ်။ ယခုချေးငွေမှာ ဖော်ပြထားတဲ့ အချက်အလက်များဖြစ်တဲ့ လယ်ဧကလုပ်သားဦးရေအပေါ်တွင် သတ်မှတ် ချေးပေးမယ်ဆိုပါက အကျင့်ပျက် အဂတိတရား လိုက်စားမှုတွေကို ကြုံတွေ့နိုင်သလို အရင်းအနှီးတွေ လိုဟာကိုမရောက်ဘဲနဲ့ အတိုးနှုန်းကြီးတဲ့ဈေးကွက်နဲ့ ဈေးကစားတဲ့ ဈေးကွက်များကိုသာ ရောက်ရှိ သွားမှာကို စိုးရိမ်ရပါတယ်။ အဲဒီတော့ ကျွန်တော့အနေနဲ့ အကြံပြု ဆွေးနွေးလိုတာကတော့ ကျွန်တော်တို့ ဒီနေ့နိုင်ငံတကာလုပ်ငန်းစနစ်တွေကို ကျွန်တော်တို့ အတုယူပြီးတော့ ဆောင်ရွက်ဖို့လိုပါတယ်။ နိုင်ငံတကာ ဖွံ့ဖြိုးရေးဘဏ်တွေဟာ လုပ်ငန်းအဆိုပြုလွှာ၊ လုပ်ငန်းစီမံချက်များကို ဖြစ်နိုင်စွမ်းစစ်ဆေးလေ့လာခြင်း၊ လုပ်ငန်းအကောင်အထည်ဖော်မှုကို စောင့်ကြည့်စစ်ဆေးခြင်း၊ လိုအပ်တဲ့နည်းပညာနှင့် သွင်းအားစုများ အတွက် ချိတ်ဆက်အကြံပေးခြင်း၊ အာမခံစနစ်နဲ့ ဈေးကွက်ရှာဖွေပေးခြင်းတို့ကို ဆောင်ရွက်ပေးပြီးတော့ ချေးငွေရဲ့ မူလမျှော်မှန်းချက် အကျိုးရလဒ်များကို ရရှိစေမှာဖြစ်ပါတယ်။ အဲဒီလို ချေးငွေများကို ခုနကလိုဘဲ ချေးငွေရဲ့ ပုံသဏ္ဌာန်၊ ချေးပေးမယ့်အစီအစဉ်တွေကို စနစ်တကျ စီမံခန့်ခွဲပြီး ဆောင်ရွက်ပေးခြင်းအားဖြင့် ကျွန်တော်တို့ လယ်ယာမြေကဏ္ဍမှာ ပုဂ္ဂလိက အခန်းကဏ္ဍရဲ့ ရင်းနှီးမြှုပ်နှံမှုများဟာ ပိုမိုစီးဝင်လာပြီးတော့ လယ်ယာမြေရဲ့ ဖွံ့ဖြိုးတိုးတက်မှုကို ရရှိမှာဖြစ်ပါတယ်။ ဒုတိယပိုင်းအနေနဲ့ကတော့ ရန်ကုန်မြို့တော် ရေပေးဝေရေးစီမံကိန်းပါ။ ဒီနေရာမှာ ကျွန်တော်တို့ ဖျာပုံရဲ့ ရေပေးဝေရေးစီမံကိန်းနှင့် ပတ်သက်ပြီးတော့ ဆွေးနွေးမယ်ဆိုလို့ရှိရင် ကျွန်တော်တို့ဆီမှာ လုပ်တဲ့ ရေပေး ဝေရေး စီမံကိန်းဟာ ဂါလံ ၆ သိန်းဖြစ်ပါတယ်။ အဲဒီမှာ ရန်ကုန်က ဂါလံ သန်း ၆၀ ဖြစ်ပါတယ်။ ကျွန်တော်တို့ အချိုးအစားအားဖြင့် ကုန်ကျစရိတ်ဟာအဆပေါင်း ၃ ဆလောက် ပိုပြီးတော့ကုန်ကျနေတာ တွေ့ရှိရပါတယ်။ နောက်တစ်ခါ ရန်ကုန်မြို့တော်စည်ပင်သာယာရေးရဲ့ ရေပေးဝေတဲ့ ဈေးနှုန်းတွေပါ။ ဒီဈေးနှုန်းတွေဟာ လက်တွေ့နဲ့ ဘယ်လိုမှ မညီညွတ်ဘဲနဲ့ ကုန်ကျစရိတ်ကို ကာမိခြင်းမရှိဘဲနဲ့ ကျွန်တော်တို့ တန်ဖိုးလျော့ စရိတ်တွေ အရင်းကြေကာလတွေကို ထည့်သွင်းသတ်မှတ်ထားတာကို မတွေ့ရပါဘူး။ ဒီအတွက် ရန်ကုန် မြို့တော်စည်ပင်သာယာရေးရဲ့ ရေပေးဝေတဲ့ နှုန်းထားတွေကို ပြန်လည်စိစစ်သင့်ပြီးတော့ နိုင်ငံတော်ရဲ့ ချေးယူထားတဲ့ ချေးငွေတွေအပေါ်မှာ ပြန်လည်ပေးဆပ်နိုင်အောင် ကြိုးပမ်းဆောက်ရွက်သင့်ပါတယ်။ ဆွေးနွေးရန် သတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<speech type="speaker">ဒေါက်တာဝင်းမြင့် ပဲခူးတိုင်းဒေသကြီး မဲဆန္ဒနယ်အမှတ်(၁၁) ဆွေးနွေးဖို့ဖြစ်ပါတယ်။</speech>
<speech><mp id="1274">ဒေါက်တာဝင်းမြင့်(မဲဆန္ဒနယ်အမှတ်-၁၁၊ ပဲခူးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီး၊ ပြည်သူ့လွှတ်တော် ဥက္ကဋ္ဌကြီးနှင့်တကွ အားလုံးပဲမင်္ဂလာပါ။ ကျွန်တော်ကတော့ ပဲခူးတိုင်းဒေသကြီး မဲဆန္ဒနယ်အမှတ်(၁၁)မှ အမျိုးသားလွှတ်တော်ကိုယ်စားလှယ် အမျိုးသား လွှတ်တော် စိုက်/မွေး/ရေကော်မတီအတွင်းရေးမှူး ဒေါက်တာဝင်းမြင့်ပဲ ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ JICA မှ ချေးယူထားတဲ့ ရန်ကုန်မြို့ ရေပေးဝေရေးနဲ့ မန္တလေး-ရန်ကုန်အမြန်ရထားလမ်းမြှင့်တင်ဖို့ချေးတဲ့ ဂျပန်ယန်းငွေသန်း ၂၅,၀၀၀ စီနဲ့ ကျွန်တော်တို့ မြို့ကြီးများရဲ့ လျှပ်စစ်ဓာတ်အားဖြန့်ဖြူးဖို့အတွက် ဂျပန်ယန်း သန်း ၄,၈၅၆၊ စိုက်ပျိုးရေးနဲ့ ကျေးလက်ဒေသဖွံ့ဖြိုးရေးအတွက်ချေးတဲ့ ယန်းသန်း ၁၅,၁၃၅ သန်းနှင့် စိုက်/မွေး/ဆည် ဝန်ကြီးဌာန၊ ဆောက်လုပ်ရေးနဲ့ လျှပ်စစ်နဲ့ စွမ်းအင်ဝန်ကြီးဌာနအတွက်ချေးတဲ့ ယန်းသန်း ၂၃,၉၇၉ သန်း တိတိ စစပေါင်းလိုက်ရင် ကျွန်တော်တိ ယန်းသန်းပေါင်း ၉၀၀ ကျွန်တော်တိမာ ကားတင်သွားပါပြီ။ အကြွေးကင်းစင်တယ်ဆိုတာက ကျွန်တော်တို့ အပြစ်ကင်းစင်ပြီး စိတ်ချမ်းသာပါတယ်။ သို့သော်လည်း ဒီအကြွေးကြောက်ပြီးတော့ ကျွန်တော်တို့ မချေးဘဲမနေလို့ မဖြစ်ပါဘူး။ ဒီအကြွေးတွေရှိတဲ့အတွက်ကြောင့် လောလောဆယ် ကျွန်တော်တို့ဘတ်ဂျက်မှာ လိုငွေနဲ့ ရငွေကွာခြားမှုတွေရှိသော်လည်းပဲ ဒါတွေကနေ ရင်းနှီးမြှုပ်နှံလိုက်လို့ရှိရင် ကျွန်တော်တို့ ပြန်လည်ကျဉ်းမြောင်းပြီးတော့ တိုင်းပြည်ဖွံ့ဖြိုးတိုးတက်မှာ ဖြစ်တဲ့အတွက်ကြောင့် ကျွန်တော်တို့ ချေးငွေတွေကိုချေးရမှာပါ။ ဒီလိုချေးခြင်းအားဖြင့် နောင်လာနောက်သား တွေအတွက် နောက်ထပ်ချေးရတဲ့ ဒုက္ခကနေ ကင်းဝေးသွားမှာဖြစ်ပါတယ်။ နာယကကြီးခင်ဗျား။ ကျွန်တော်တို့အခု စိုက်ပျိုးရေး၊ မွေးမြူရေးနဲ့ ဆည်မြောင်းဝန်ကြီးဌာနကနေပြီး တော့ ချေးငွေချေးယူတဲ့ ယန်းသန်းတွေကို ကျွန်တော်တို့ ကျေးလက်စိုက်ပျိုးရေးနဲ့ ကျေးလက်ဖွံ့ဖြိုးရေး အတွက် သုံးစွဲတာတွေက စနစ်တကျရှိတဲ့အတွက်ကြောင့် ဒါတွေကို ကျွန်တော် အထူးပြောစရာ မလိုတော့ ပါဘူး။ ကျွန်တော်ပြောချင်တာကတော့ မွေးမြူရေးအပိုင်းနဲ့ပတ်သက်ပြီးတော့ ကျွန်တော်တို့ ၂၀၁၂ ခုနှစ် တောင်သူလယ်သမားကာကွယ်ရေးဥပဒေမှာ တောင်သူလယ်သမားဆိုတာ လယ်ယာမြေကို စိုက်ပျိုးရေးနဲ့ မွေးမြူရေး လုပ်တဲ့သူတွေလို့ ဆိုထားတဲ့အတွက်ကြောင့် မွေးမြူရေးကဏ္ဍကိုလည်း ပံ့ပိုးသင့်ပါတယ်။ ဘာဖြစ်လို့လဲဆိုတော့ မွေးမြူရေးလုပ်ငန်းဟာ မိုးမျှော်စိုက်ရတာမဟုတ်ဘဲနဲ့ ရာသီဥတုဖောက်ပြန်တာကိုလည်း မကြောက်ရဘဲ တွင်း နေရာကျဉ်းကျဉ်းလေးမှာ ဝင်ငွေများစွာ ရရှိတဲ့အတွက်ကြောင့်ပဲဖြစ်ပါတယ်။ အဲဒီတော့ မွေးမြူရေးမှာလည်း ကုန်းပေါ်မှာမွေးတာနဲ့ ရေထဲမှာမွေးတာ နှစ်ခုရှိပါတယ်။ ရေထဲမှာ မွေးတာမှာ ရေချိုနဲ့ရေငန်ဆိုပြီးတော့ နှစ်ခုရှိပါတယ်။ ရေငန်ပင်လယ်ပြင်မှာ ဆိုလို့ရှိရင်လည်း မြန်မာနိုင်ငံက ဒီဘင်္ဂလားပင်လယ်အော် ကျွန်တော်တို့ စစ်တွေဘက်ကနေပြီးတော့ တနင်္သာရီ ကော့သောင်းအထိ ကျွန်တော်တို့ ပင်လယ်ကမ်းရိုးတန်း မိုင်ပေါင်း ၁,၇၆၀ လောက်မှာ ကျွန်တော်တို့ရဲ့ ရေပိုင်နက်က စတုရန်းကီလိုမီတာ ပေါင်း ၆၇၇,၀၀၀ ရှိပြီးတော့ အဲဒီကနေပြီးတော့ ကျွန်တော်တို့ EEZ ဇုန်ဆိုတဲ့ ကျွန်တော်တို့ အထူး စီးပွားရေးဇုန် အထိက ၅၃၂,၇၇၅ စတုရန်းကီလိုမီတာ ရှိတဲ့အတွက်ကြောင့် အရှေ့တောင်အာရှနိုင်ငံတွေ အာဆီယံနိုင်ငံထက် ကျယ်ဝန်းပြီးတော့ ရေနဲ့ငါး သယံဇာတတွေလည်း များစွာပိုင်တဲ့ နိုင်ငံဖြစ်ပါတယ်။ နာယကကြီးခင်ဗျား။ ကျွန်တော်တို့ မြန်မာနိုင်ငံဟာ ကမ္ဘာပေါ်မှာ ရေလုပ်ငန်းက ထုတ်လုပ်မှုဟာ ဂျပန်နိုင်ငံပြီးလို့ရှိရင် အဋ္ဌမမြောက် အများဆုံးနိုင်ငံဖြစ်တဲ့အတွက်ကြောင့် ဒီရေလုပ်ငန်း Sector ကြီး ကိုလည်း အထူးအရေးပေးပြီးတော့ စီမံကိန်းတွေချ ဆောင်ရွက်သင့်ပါတယ်။ နောက်တစ်ခါ ကျွန်တော်တို့ ရေလုပ်ငန်းမှာလည်း ကျွန်တော်တို့ ရေချို လုပ်ငန်းနဲ့ ရေငန်လုပ်ငန်းနှစ်ခုရှိတဲ့အခါမှာ ရေချို လုပ်ငန်းမှာလည်း မွေးမြူရေးနဲ့ ကျွန်တော်တို့ ဖမ်းဆီးရေးနှစ်ခု၊ ရေငန်လုပ်ငန်းမှာလည်း မွေးမြူရေးနဲ့ ဖမ်းဆီးရေးနှစ်ခု ရှိပါတယ်။ အဲဒီလုပ်ငန်းတွေအောင်မြင်ဖို့ ကျွန်တော်တို့ ဒီသားဖောက်လုပ်ငန်းနဲ့ မျိုးပွားလုပ်ငန်း မွေးမြူရေး လုပ်ငန်းတွေ၊ ကျွန်တော်တို့ SME တွေ၊ တက္ကသိုလ်တွေလုပ်ပေးဖို့ လိုအပ်ပါတယ်။ နောက်တစ်ခါ ရေလုပ်ငန်းနဲ့ စိုက်ပျိုးရေးကိုလည်း တွဲဖက်ပြီးလုပ်ခြင်းအားဖြင့် အကျိုးများစေမှာ ဖြစ်ပါတယ်။ ဗီယက်နမ်နိုင်ငံမှာဆိုလို့ရှိရင် ရေလုပ်ငန်းက ရေချိုနဲ့ရေငန်က တစ်နှစ်ကို ကျွန်တော်တို့ ၂ ကနေ ၃ ဘီလီယံစီနဲ့ ပင်လယ်ပြင်ဖမ်းခြင်းက ၂ ကနေ ၃ ဘီလီယံဆိုတော့ တစ်နှစ်ကို ၆ မှ ၉ ဘီလီယံ ရပြီး မြန်မာနိုင်ငံမှာလည်း တစ်ချိန်က အောင်မြင်ဖြစ်ထွန်းခဲ့ပေမယ့် လွန်ခဲ့တဲ့ ၅ နှစ် လောက်က အားပေး အားမြှောက်မှု မရှိတဲ့အတွက်ကြောင့် ကျွန်တော်တို့ နစ်နာခဲ့ရပါတယ်။ အဲဒါကြောင့်မို့လို့ အဲဒါက ကြိုးစား လုပ်လို့ရှိရင် ပထမ ၃ နှစ်မှာ အမေရိကန်ဒေါ်လာ ၁ ဘီလီယံနဲ့ နောက် ၃ နှစ်မှာ ၃ ဘီလီယံအထိ ရနိုင် ပါတယ်။ မွေးမြူရေးလုပ်ငန်းအနေနဲ့ ကျွန်တော်တို့ ကျွဲ၊ နွား၊ သိုး၊ ဆိတ်၊ ကြက်၊ ဝက်မွေးမြူရေးတွေကို ဖွံ့ဖြိုးတိုးတက်အောင် လုပ်ပေးသင့်ပါတယ်။ မွေးမြူရေးလုပ်ငန်းတွေလည်း ရေရှည်ကျွန်တော်တို့ လတ်တလော လုပ်ရမှာကတော့ တိရစ္ဆာန်ထွက်ပစ္စည်း၊ တိရစ္ဆာန်ဆေးဝါး၊ တိရစ္ဆာန်သုံးပစ္စည်းတွေကို ကျွန်တော်တို့ ပြည်ပကနေ တရားမဝင် ဝင်ရောက်တာကို ထိန်းသိမ်းပေးရပါမယ်။ တရားဝင်တင်သွင်းခြင်းကိုလည်း ထိန်းညှိပေးရပါမယ်။ နောက်တစ်ခါမွေးမြူရေးသမားတွေနဲ့ လယ်ယာမြေအသုံးချခွင့်တွေကို ရှင်းလင်းပွင့်လင်းစွာ လုပ်ပေးရ ပါမယ်။ နောက်တစ်ခါ ကျွန်တော်တို့ ဒီဈေးကွက်တွေကိုလုပ်ပေးရပါမယ်။ ရေရှည်အတွက်ဆိုလို့ရှိရင်တော့ ကျွန်တော်တို့ ဒီမွေးမြူရေးလုပ်ငန်းတွေအတွက် ကျွန်တော်တို့ Infrastructure တွေလုပ်ပေးရမယ်။ ချေးငွေ တွေကို စနစ်တကျ ဘဏ်တွေကနေလုပ်ပေးရမယ်။ သုတေသနတွေလုပ်ပေးရမယ်။ အဲဒီလို လုပ်ပေးပြီးတဲ့ အတွက်ကြောင့် ကျွန်တော်တို့ မြန်မာနိုင်ငံမွေးမြူရေးနဲ့ ပတ်သက်ပြီး တိုးတက်လာမှာဖြစ်ပါတယ်။ နောက်ဆုံးအနေနဲ့ ကျွန်တော်ပြောချင်တာကတော့ ကျွန်တော်တို့ မြန်မာနိုင်ငံမှာ စိုက်ပျိုးရေးတင်ကို အားမကိုးဘဲ မွေးမြူရေးတွေကိုပါလုပ်ပေးဖို့ နောင်ဘတ်ဂျက်တွေမှာလည်း ကျွန်တော်တို့ ထည့်သွင်း စဉ်းစားပေးဖို့ ကျွန်တော်အကြံပြုလိုပါတယ်။ နောက်ဆုံးပြောချင်တာကတော့ ကျွန်တော်တို့ မြန်မာနိုင်ငံမှာ မိခင်ဖြစ်တဲ့လူက အသက်အရွယ် ကြီးပြီးတော့ သားသမီးတွေရဲ့ လုပ်စာကို ထိုင်စားရမယ့်အရွယ်နဲ့မမျှအောင် အိမ်မှာမကပ်ဘဲနဲ့ လိုက်လံရှာဖွေချေးငှားထားတဲ့ ယန်းငွေတွေကို ရမ်းမသုံးဘဲ၊ မှန်းမသုံးဘဲ ဆင်သတ်အရပ်ဝေ မဖြစ်စေဘဲ။ အလေအလွင့်မရှိစေဘဲနဲ့ ကျွန်တော်တို့ မသမာမှုတွေမရှိစေဘဲ စနစ်တကျနဲ့ လုပ်ငန်းတွေအောင်မြင်အောင်၊ အရည်အသွေးတွေပြည့်ဝအောင် ဝိုင်းဝန်ကူညီလုပ်ဆောင်ကြပါစို့လို့ ပြောကြားရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးစိုးသိန်း ကယားပြည်နယ် မဲဆန္ဒနယ်အမှတ်(၉)ဆွေးနွေးဖို့ဖြစ်ပါတယ်။</speech>
<speech><mp id="252">ဦးစိုးသိန်း(မဲဆန္ဒနယ်အမှတ်-၉၊ ကယားပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီး၊ ပြည်သူ့လွှတ်တော် ဥက္ကဋ္ဌကြီးနဲ့ ပြည်ထောင်စုဝန်ကြီးများ၊ လွှတ်တော်ကိုယ်စားလှယ်များ မင်္ဂလာပါ။ ကျွန်တော်ကတော့ ကယားပြည်နယ် မဲဆန္ဒနယ်အမှတ်(၉)မှ ဦးစိုးသိန်း ဖြစ်ပါတယ်။ နာယကကြီးခင်ဗျား။ Power Point အသုံးပြုခွင့်နဲ့ အင်္ဂလိပ်ဘာသာအသုံးအနှုန်းများ ခွင့်ပြုပါရန် တင်ပြအပ်ပါတယ်ခင်ဗျား။ နာယကကြီးခင်ဗျား။ နိုင်ငံတော်ဖွံ့ဖြိုးတိုးတက်စေဖို့အတွက် Infrastructure လိုအပ်ချက်တွေကို သက်သာသော နိုင်ငံတကာချေးငွေများ ရယူတည်ဆောက်ခြင်းကို မူအားဖြင့် အမြဲထောက်ခံ ပါကြောင်း ဦးစွာတင်ပြအပ်ပါတယ်။ သိုသော်လည်း စဉ်းစားဆောင်ရွက်သင့်သည့်အချက် အချို့ကို အကြံပြု အပ်ပါတယ်။ ချေးငွေနဲ့ဆောင်ရွက်တဲ့လုပ်ငန်းများဟာ အများပြည်သူအကျိုးငှာ အမှန်တကယ်လိုအပ်ချက် များကို ရွေးချယ်၍ ထိထိရောက်ရောက် အကောင်အထည်ဖော်ဆောင်ရွက်ရန် Effective and Efficient Use of Loans အမြဲစစ်ဆေးရန်၊ ကြီးကြပ်ရန်၊ သုံးသပ်ရန်၊ Monitoring and Evaluation နဲ့ ခွင့်ပြု ပေးထားတဲ့ ပြည်ထောင်စုလွှတ်တော်ကို အနည်းဆုံး ၆ လ တစ်ကြိမ် အခြေအနေကို သက်ဆိုင်ရာကရှင်းပြရန် အကြံပြုအပ်ပါတယ်။ ပြီးခဲ့တဲ့လွှတ်တော်မှာ ပုလဲလွှတ်တော်ကိုယ်စားလှယ် ဒေါ်ခင်စန်းလှိုင်ကလည်း အမြဲတမ်းဒီကိစ္စကို တင်ပြဆွေးနွေးခဲ့ဖူးပါတယ်။ Power Point နဲ့တင်ပြထားပါတယ်။ ချေးငွေရယူထားတဲ့အဆိုပြုတဲ့ ပြည်ထောင်စုဝန်ကြီးဌာန ၄ ခုရဲ့ ၂၀၁၅ ခုနှစ်အကုန် ပြည်ထောင်စုလွှတ်တော်မှ ခွင့်ပြုထားတဲ့ ချေးငွေ အခြေပြစာရင်းကို တင်ပြအပ်ပါတယ်။ စိုက်ပျိုးရေး၊ မွေးမြူရေးနဲ့ဆည်မြောင်းဝန်ကြီးဌာနပါ။ ယခင်က ဝန်ကြီးဌာန ၃ ခုရှိပါတယ်။ အဲဒီအကြွေးများကို တင်ပြခြင်းဖြစ်ပါတယ်။ ပို့ဆောင်ရေးနဲ့ ဆက်သွယ်ရေး ဝန်ကြီးဌာနပါ။ ယခင်က ပို့ဆောင်ရေး၊ ရထားပို့ဆောင်ရေး၊ ဆက်သွယ်ရေးနှင့် သတင်းအချက်အလက် နည်းပညာဝန်ကြီးဌာနရဲ့ စုစုပေါင်းချေးငွေ ၂၀၁၅ အခြေအနေ ဖြစ်ပါတယ်။ ဆောက်လုပ်ရေးဝန်ကြီးဌာန ဖြစ်ပါတယ်။ လျှပ်စစ်နဲ့ စွမ်းအင်ဝန်ကြီးဌာနဖြစ်ပါတယ်။ ယခင်ကစွမ်းအင်ဝန်ကြီးဌာန၊ ယခင် လျှပ်စစ်ဝန်ကြီးဌာန ဖြစ်ပါတယ်။ ၂၀၁၅ ခုနှစ် အခြေအနေကို တင်ပြခြင်းဖြစ်ပါတယ်။ ဆက်လက်ပြီးတော့ ချေးယူထားတဲ့ချေးငွေများကို ပြန်လည်ပေးဆပ်ရမယ့်နှစ် အလိုက် အတိုးအရင်း ပမာဏာကို တင်ပြအပ်ပါတယ်။ ၂၀၂၁ ကစပြီးရင် သန်း ၉၀၀ ကျော်ကျော် တောက်လျှောက် ဆက်သွား ရမယ့် အနေအထားဖြစ်ပါတယ်။ အတိုးအရင်းပေါင်း။ ဒါလည်းသိရှိရန် တင်ပြခြင်းဖြစ်ပါတယ်။ နာယကကြီးခင်ဗျား။ အုပ်ချုပ်ရေးအပိုင်းမှ အကြီးအကဲတွေအနေနဲ့ နိုင်ငံတကာက သက်သာတဲ့ ချေးငွေတွေကို ရရှိရေးကြိုးပမ်းနေသလိုပဲ ကျွန်တော်တို့ ပြည်ထောင်စုလွှတ်တော်ကိုယ်စားလှယ်တွေကလည်း လိုလိုလားလား မျှော်လင့်ချက်ကြီးစွာနဲ့ ခွင့်ပြုပေးလျက်ရှိကြပါတယ်။ ထိရောက်စွာ အကောင်အထည် ဖော်ရန်သာ အဓိကကျလှပါတယ်။ အနာဂတ်မှာ နိုင်ငံတော်အစိုးရအဆက်ဆက် ဘဏ္ဍာငွေ ဝန်ထုပ်ဝန်ပိုး မဖြစ်စေဖို့ တာဝန်ယူပြန်လည်ပေးဆပ်ရမယ့်အဖွဲ့အစည်း ဥပမာ PPP စနစ်ကဲ့သို့ ယခင်လွှတ်တော်ကိုယ်စားလှယ် ဒေါက်တာသက်သက်ခိုင် ဆွေးနွေးတင်ပြခဲ့ဖူးပါတယ်။ အဲဒီအတိုင်း စဉ်းစားသင့်ကြောင်း အကြံပြု ထောက်ခံ ဆွေးနွေးရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်ခင်ဗျား။</speech>
<speech type="speaker">ဒေါ်ဝင့်ဝါထွန်း ရှားတောမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1367">ဒေါ်ဝင့်ဝါထွန်း( ရှားတောမဲဆန္ဒနယ်၊ ကယားပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးပဲမင်္ဂလာပါရှင်။ ကျွန်မကတော့ ကယားပြည်နယ် ရှားတောမဲဆန္ဒနယ်မှ ဒေါ်ဝင့်ဝါထွန်းဖြစ်ပါတယ်ရှင်။ ကျွန်မအနေနဲ့ နိုင်ငံတော်သမ္မတထံမှ ပြည်ထောင်စု လွှတ်တော်သို့ ပေးပို့ထားတဲ့ ဂျပန်နိုင်ငံအပြည်ပြည်ဆိုင်ရာ ပူးပေါင်းဆောင်ရွက်ရေး အေဂျင်စီထံမှ စိုက်ပျိုးရေးနှင့် ကျေးလက်ဒေသဖွံ့ဖြိုးရေးအတွက် အဆင့်(၂)ဆင့် ချေးငွေစီမံကိန်း ဂျပန်ယန်း ၁၅,၁၃၅ သန်း ချေးယူခြင်းနဲ့ ပတ်သက်ပြီး မိမိတို့နိုင်ငံရဲ့ လိုအပ်ချက်အရ ထောက်ခံဆွေးနွေးသွားမှာ ဖြစ်ပါတယ်ရှင်။ နာယကကြီးရှင်။ ကျွန်မတို့နိုင်ငံဟာ စိုက်ပျိုးရေးကိုအခြေခံပြီး လူဦးရေရဲ့ ၇၀ ရာခိုင်နှုန်းခန့်ဟာ စိုက်ပျိုးတောင်သူများဖြစ်သည်နှင့်အညီ နိုင်ငံရဲ့ စီးပွားရေးဖွံ့ဖြိုးတိုးတက်မှုနဲ့ စားနပ်ရိက္ခာဖူလုံရေးတို့ အတွက် အဓိကကြိုးပမ်းနေကြသူများဖြစ်ပါတယ်ရှင်။ ကျွန်မအနေနဲ့ အပိုင်း (၂)ပိုင်းကို ဆွေးနွေးသွားမှာ ဖြစ်ပါတယ်ရှင်။ ပထမအပိုင်းအနေနဲ့ ထောက်ခံရတဲ့ အကြောင်းရင်းများကို ဆွေးနွေးသွားမှာဖြစ်ပြီး ဒုတိယအပိုင်းအနေနဲ့ အကြံပြုချက်ကို ဆွေးနွေးသွားမှာ ဖြစ်ပါတယ်ရှင်။ ပထမဦးစွာ ဒီချေးငွေကြောင့် ရရှိလာမယ့် အကျိုးကျေးဇူးများကို လေ့လာကြည့်တဲ့အခါ လယ်သမားများနဲ့ လယ်ယာစီးပွားရေးလုပ်ငန်း ရှင်များ လိုအပ်လျက်ရှိတဲ့ ကာလရှည်ရင်းနှီးမြှုပ်နှံမှု ချေးငွေများ ထုတ်ချေးနိုင်ခြင်း၊ လယ်သမားနှင့် လယ်ယာစီးပွားရေးလုပ်ငန်းရှင်များရဲ့ ကုန်ထုတ်လုပ်မှုစွမ်းအားများ ဖွံ့ဖြိုးတိုးတက်လာစေခြင်း၊ အလုပ် အကိုင်အခွင့်အလမ်းများ ရရှိလာနိုင်ခြင်း၊ ကျေးလက်ဒေသဖွံ့ဖြိုးရေးနှင့် ဆင်းရဲမှုလျှော့ချလာနိုင်ခြင်း၊ စိုက်ပျိုးရေးကဏ္ဍ ဖွံ့ဖြိုးတိုးတက်စေခြင်းနဲ့ ခေတ်မီဘဏ်လုပ်ငန်းကဏ္ဍ ပေါ်ထွန်းလာခြင်း၊ စီးပွားရေး တည်ငြိမ်မှုနဲ့ ရေရှည်ဖွံ့ဖြိုးတိုးတက်မှုကို အထောက်အကူဖြစ်စေခြင်း၊ ထို့အတူပဲ ကျွန်မတို့ နိုင်ငံရဲ့ စီးပွားရေး မူဝါဒပါ အချက် ၁၂ ချက်များအရသော်လည်းကောင်း မြန်မာနိုင်ငံရင်းနှီးမြှုပ်နှံမှု ဥပဒေအရသော် လည်းကောင်း၊ ဖွံ့ဖြိုးမှုအကူအညီများညှိနှိုင်းရေးအဖွဲ့ DACU ကို ဦးဆောင်နေတဲ့ နိုင်ငံတော်အတိုင်ပင်ခံ ပုဂ္ဂိုလ် ဒေါ်အောင်ဆန်းစုကြည်မှ ပထမအကြိမ် ညှိနှိုင်းအစည်းအဝေးမှာ ပြောကြားချက်များအရ ပြည်ပမှ ဖွံ့ဖြိုးရေးအကူအညီများအား အစဉ်အားမကိုးသင့်ကြောင်း၊ မြန်မာနိုင်ငံ၏ ဖွံ့ဖြိုးတိုးတက်ရေးတွင် ပုဂ္ဂလိက အခန်းကဏ္ဍ အလွန်အရေးကြီးသည်ကို အသိအမှတ်ပြုကြောင်း၊ ရင်းနှီးမြှုပ်နှံမှုများတိုးတက်လာစေရန် အစိုးရ၊ ပုဂ္ဂလိက၊ မိတ်ဖက်အဖွဲ့အစည်းများနှင့် ညှိနှိုင်းဆောင်ရွက်ရန်လိုကြောင်းဟု မှတ်သားရသည့် အတွက်ကြောင့် မိမိတို့နိုင်ငံရဲ့ စိုက်ပျိုးရေးကဏ္ဍတိုးမြှင့်ရန် သွင်းကုန်နှင့် ပို့ကုန်လိုအပ်ချက် ချိန်ညှိရန်၊ ရင်းနှီးမြှုပ်နှံမှုများရဲ့ စိန်ခေါ်မှုများကို ရင်ဆိုင်နိုင်ရန်အတွက် အသေးစားနှင့် အလတ်စားစီးပွားရေး အင်အားစုများ အားကောင်းဖို့လိုအပ်သည့်အတွက်ကြောင့်မို့လို့ အခြေခံမတည်ရင်းနှီးငွေ ထုတ်ချေးခြင်းကို ထောက်ခံရခြင်း ဖြစ်ပါတယ်ရှင်။ ဒုတိယအချက်အနေနဲ့ကတော့ မည်သည့်ဘဏ္ဍာငွေ အရင်းအမြစ်မှရရှိသည်ဖြစ်စေ ပြည်သူ့ဘဏ္ဍာ လျှင်ဖြစ်သည့် အတွက်ကြောင့်မို့လို့ မူလရည်ရွယ်ချက်ထဲမှာ စိုက်ပျိုးရေးကဏ္ဍမြှင့်တင်ခြင်း၊ ကျေးလက်ဒေသ ဖွံ့ဖြိုးတိုးတက်ရေးနဲ့ ဆင်းရဲမှုလျှော့ချပြီး သာတူညီမျှဖွံ့ဖြိုးတိုးတက်ရန်အတွက် စိုက်ပျိုးတောင်သူများ အတွက် စိန်ခေါ်မှုဖြစ်နေတဲ့ သီးနှံအာမခံစနစ်ဖော်ဆောင်ပေးဖို့ ဆွေးနွေးသွားမှာ ဖြစ်ပါတယ်ရှင်။ ပြောင်းလဲဖောက်ပြန်လာတဲ့ ရာသီဥတုရဲ့ဒဏ်ကို အဓိကထိခိုက်ခံစားရတာ လယ်ယာစိုက်ပျိုးသူ တောင်သူများပဲဖြစ်တဲ့အတွက် မည်သို့ပင် မတည်ရင်းနှီးငွေတွေ ထောက်ပံ့ပေးစေကာမူ အခြားလိုအပ်သည့် ပံ့ပိုးမှုများ၊ ဝန်ဆောင်မှုများ မရရှိပါက ထိရောက်မည် မဟုတ်ပါဘူးရှင်။ လက်ရှိပံ့ပိုးဆောင်ရွက်နေမှုများကို စိုက်ပျိုးရေးဆိုင်ရာ အာမခံချက်စနစ်အား ကျွန်မ ရှာဖွေလို့မတွေ့ရှိသေးပါဘူးရှင်။ မိမိတို့နိုင်ငံမှာ အာမခံ စနစ်နှင့် အခွန်စနစ်များ အကျုံးဝင်မှုအားနည်းနေတာကို သိရှိပါတယ်။ သို့ပါသော်လည်း စိုက်ပျိုးတောင်သူ များမှ ပရီမီယံကြေးပေးသွင်းခြင်းဖြင့် ကောက်ပဲသီးနှံများ ထိခိုက်ခြင်းမှ ကာကွယ်ပေးနိုင်မှာ ဖြစ်ပါတယ်ရှင်။ ဒေသတွင်းနိုင်ငံများမှ စိုက်ပျိုးရေးလုပ်ငန်းများနဲ့ ပတ်သက်ပြီး လေ့လာကြည့်တဲ့အခါမှာ အာမခံအမျိုးမျိုးကို ထားရှိထားတာ တွေ့ရပါတယ်ရှင်။ စိုက်ပျိုးရေးအာမခံ အမျိုးအစားများမှာ (၁) သီးနှံသိုလှောင်အာမခံ ထားခြင်း၊ (၂) ရာသီဥတုအာမခံထားခြင်း၊ (၃) ကောက်ပဲသီးနှံအာမခံထားခြင်း၊ (၄) သယ်ယူပို့ဆောင်မှု အာမခံထားခြင်းတို့ပဲ ဖြစ်ပါတယ်ရှင်။ စိုက်ပျိုးရေးအာမခံအမျိုးအစားများကို လေ့လာကြည့်ရင် စိုက်ပျိုးသူ သာမက နည်းပညာအားနည်းမှုရှိတဲ့ ကျွန်မတို့နိုင်ငံရဲ့ လယ်ယာထုတ်ကုန်ထုတ်လုပ်မှု လုပ်ငန်းရှင်များ အတွက်ပါ လွန်စွာအကျိုးရှိတာကို တွေ့ရှိရမှာ ဖြစ်ပါတယ်ရှင်။ ထို့အတွက်ကြောင့် အာမခံစနစ်များ အားကောင်းစေရန်အတွက် ဥပဒေ၊ နည်းဥပဒေ၊ လုပ်ထုံးလုပ်နည်း များဖြင့် ထိန်းညှိပေးရန်မှာ မိမိတို့အစိုးရတစ်ရပ်၏ တာဝန်ဖြစ်ပါတယ်ရှင်။ အာမခံစနစ်ဖော်ဆောင်တဲ့ အခါမှာလည်း ပုဂ္ဂလိကလုပ်ငန်းရှင်များကို လုပ်ခွင့်ပေးပြီး တစ်ဦးတည်းပေးခြင်းထက် ယှဉ်ပြိုင်ခြင်း စနစ်ကို ကျင့်သုံးသင့်ပါတယ်ရှင်။ ဒါမှသာလျှင် ဝန်ဆောင်မှု အားကောင်းလာပြီးတော့မှ အကျိုးကျေးဇူး မြောက်မြားစွာ ရရှိမှာ ဖြစ်ပါတယ်ရှင်။ နာယကကြီးရှင်။ စီမံကိန်းရဲ့ မူလရည်ရွယ်ချက် ထိရောက်အောင်မြင်ရန်နှင့် ချေးငွေရယူသုံးစွဲခွင့် ရှိသည့် လယ်ယာစိုက်ပျိုးသူတောင်သူများ၊ လယ်ယာထုတ်လုပ်သူများအတွက် ပေးကားပေး၏မရ၊ ကျွေးကား ကျွေး၏မဝ မဖြစ်ရလေအောင် မဖြစ်မနေပံ့ပိုးပေးရမည့် စိုက်ပျိုးရေးဆိုင်ရာ အာမခံစနစ်အား ဖော်ဆောင် ပေးရန် အကြံပြုတင်ပြလိုပါတယ်ရှင်။ နိဂုံးချုပ်အနေဖြင့် အသေးစား၊ အလတ်စားလုပ်ငန်းများ ပုဂ္ဂလိကကဏ္ဍ ဖွံ့ဖြိုးတိုးတက်လာပြီး စိုက်ပျိုးရေးကဏ္ဍမှတစ်ဆင့် သွင်းကုန်ပို့ကုန်လိုအပ်ချက်ကို ချိန်ညှိနိုင်ပြီး နိုင်ငံရဲ့ စီးပွားရေး ရေရှည်ဖွံ့ဖြိုး တိုးတက်ရေးအတွက် ဂျပန်မှရယူမည့်ချေးငွေမှ အကျိုးဖြစ်ထွန်းပါစေကြောင်း ဆန္ဒပြုရင်းနိဂုံးချုပ်အပ် ပါတယ်ရှင်။ အားလုံးကိုကျေးဇူးအများကြီးတင်ပါတယ်။</speech>
<speech type="speaker">ဦးမြင့်ဦး သနပ်ပင်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="1169">ဦးမြင့်ဦး(သနပ်ပင်မဲဆန္ဒနယ်၊ ပဲခူးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ ကိုယ်စားလှယ်များအားလုံးကို မင်္ဂလာပါလို့ နှုတ်ခွန်းဆက်သ ဂါရဝပြု အပ်ပါတယ်။ ကျွန်တော်ကတော့ သနပ်ပင်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးမြင့်ဦး ဖြစ်ပါတယ်။ နာယကကြီးခင်ဗျား။ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနရဲ့ JICA ချေးငွေများနှင့် ပတ်သက်လို့ အကြံပြု ဆွေးနွေးသွားမှာပဲ ဖြစ်ပါတယ်။ တောင်သူလယ်သမားများနဲ့ လယ်ယာစီးပွားရေး လုပ်ငန်းများကို ကာလရှည်ရင်းနှီးမြှုပ်နှံမှုဆိုင်ရာချေးငွေများကို အတိုးနှုန်းသက်သာစွာနှင့် ချေးသွားမယ်ဆိုတာ ကြိုဆိုထောက်ခံစရာပဲ ဖြစ်ပါတယ်။ ကုန်ထုတ်လုပ်မှုစွမ်းအားများ ဖွံ့ဖြိုးတိုးတက်စေရန်နှင့် မြို့ပြနှင့် ကျေးလက်ဒေသ အချိုးညီညီ ဖွံ့ဖြိုးတိုးတက်လာစေရန်လို့ ရည်ရွယ်တာကလည်း မှန်ကန်သင့်မြတ်တဲ့ ရည်ရွယ်ချက်လို့ ဆိုရမှာပဲ ဖြစ်ပါတယ်။ သို့သော်လည်း လက်တွေ့ဆောင်ရွက်ရာမှာတော့ ခုတ်ရာတခြား၊ ရှရာတလွဲဖြစ်မှာကို စိုးရိမ်မိပါတယ်။ ပြည်ထောင်စုဝန်ကြီးက လွှတ်တော်ကို ရှင်းလင်းပြရာမှာလည်း မရှင်းလင်းတဲ့အချက်တွေ မေးခွန်းထုတ်စရာတွေ များစွာပါဝင်နေပါတယ်။ တချို့ လွှတ်တော်ကိုယ်စားလှယ် များကလည်း မေးခွန်းထုတ်ထားတာ မှတ်သားမိပါတယ်။ ကျွန်တော့အနေနဲ့တော့ အပြုသဘော မေးမြန်း အကြံပြု သွားမှာပဲ ဖြစ်ပါတယ်။ တစ်အချက်က အခုထုတ်ချေးရန် သတ်မှတ်တဲ့ တိုင်းဒေသကြီး ပြည်နယ်များရှိ မြို့နယ်များကို ရွေးချယ် သတ်မှတ်တဲ့အခါမှာ ဘယ်လိုမူတွေ၊ စံတွေနဲ့ ရွေးချယ်ခဲ့သလဲဆိုတာ သိချင်ပါတယ်။ နှစ်အချက်ကတော့ ပဲခူးတိုင်းဒေသကြီးမှာ အရှေ့ခြမ်းနှင့် အနောက်ခြမ်းနှစ်ခုရှိပါတယ်။ အနောက်ခြမ်းမှာရှိတဲ့ မြို့နယ်အချို့ ကိုပဲ ရွေးချယ်ခဲ့တာဟာ အရှေ့ခြမ်းကတောင်သူများနှင့် လယ်ယာစီးပွားရေးလုပ်ငန်းရှင်များအတွက်ရော စဉ်းစားထားတာ ရှိပါသလားလို့ ကိုယ်စားမေးမြန်းလိုပါတယ်။ သုံးအချက်ကတော့ လယ်ဧက ၁ ဧက ကနေပြီးတော့ ဧက ၅၀ အထိ လုပ်ကိုင်သူများကို ချေးပေးမှာလားလို့ ရှင်းရှင်းလင်းလင်းသိချင်ပါတယ်။ ဥပမာ တစ်ဧက ကို ၁ သန်းနှုန်းနဲ့ ချေးပေးမှာလားဆိုတာ သိချင်ပါတယ်။ တကယ်လို့ပေါ့လေ ဧက ၅၀ ရှိတဲ့လူတွေကိုပဲ ချေးပေးမယ်ဆိုရင်တော့ ယခု ကျွန်တော်တို့ ရွေးချယ်ထားတဲ့မြို့နယ်တွေမှာ ဧက ၅၀ လုပ်ကိုင်သူ ဘယ်နှစ်ဦးရှိသလဲလို့ ကျွန်တော်က မေးချင်ပါတယ်။ နံပါတ်ငါးအချက်အနေနဲ့တော့ တောင်သူလယ်သမားတွေကို ငွေသားထုတ်ချေးမှာလား။ ဒါမှမဟုတ် လိုအပ်နေတဲ့စက်ပစ္စည်းတွေကို ရောင်းပေးမှာလား။ သွင်းအားစုတွေနဲ့ နည်းပညာ၊ လယ်ယာမြေ ပြုပြင် မှုတွေမှာရော ချေးပေးမှာလားလို့ သိချင်နေကြပါတယ်။ နံပါတ်ခြောက်အချက်အနေနဲ့တော့ လယ်ယာ ကုန်ထုတ်လုပ်မှုလုပ်ငန်းများအတွက် လုပ်သား ၃၀၀ အတွက် သန်း ၁,၀၀၀ ချေးပေးမယ်ဆိုတာ ဘယ်လို လုပ်ငန်းမျိုးလဲဆိုတာကို သိချင်ပါတယ်။ ကျွန်တော်တို့ နယ်မြို့တွေမှာတော့ ဒီလောက်လုပ်သားအင်အား များတဲ့ လုပ်ငန်းမျိုး ကျွန်တော်တို့ မသိရှိရပါဘူး။ နံပါတ်ခုနစ်အနေနဲ့ကတော့ လုပ်သားအခြေခံတဲ့ ကုန်ထုတ် လုပ်ငန်းဖြစ်တဲ့ လုပ်သား ၆၀၀ အတွက် သန်း ၁,၀၀၀ ချေးပေးမယ်ဆိုတာလည်း ကျွန်တော် သိချင်ပါတယ်။ စက်ရုံတွေ၊ အလုပ်ရုံတွေကို ဆိုချင်တာလားလို့ ရှင်းရှင်းလင်းလင်း သိလိုပါတယ်။ နံပါတ်ရှစ်ကတော့ လက်ကားစီးပွားရေးလုပ်ငန်းများအတွက်၊ လုပ်သား ၆၀ အတွက် သန်း ၃၀၀ ချေးပေးမယ်။ လက်လီစီးပွားရေး လုပ်ငန်းများအတွက်ကို လုပ်သား ၆၀ အတွက်ကို သန်း ၁၀၀ ထုတ်ချေးပေးမယ်လို့ ဆိုပါတယ်။ ဘယ်လို လုပ်ငန်းမျိုးကို ချေးပေးမှာလဲဆိုတာ သေသေချာချာ ရှင်းရှင်းလင်းလင်းသိလိုပါတယ်။ နံပါတ် ၉ အချက်အနေနဲ့ကတော့ ဝန်ဆောင်မှုဆိုင်ရာစီးပွားရေးလုပ်ငန်းများအတွက် လုပ်သား ၁၀၀ အတွက် သန်း ၂၀၀ ချေးပေးမယ် ဆိုထားပါတယ်။ အထက်ကဖော်ပြခဲ့တဲ့ လုပ်ငန်းများနဲ့ လုပ်သား အင်အားရှိတဲ့ လုပ်ငန်းမျိုးတွေကို ကျွန်တော်တို့ ကျေးလက်နယ်မြို့တွေမှာတော့ အလွန်တွေ့ရခဲပါတယ်။ ပြည်ထောင်စုဝန်ကြီးက ဘယ်လိုမြို့တွေ၊ ဘယ်လိုလုပ်ငန်းမျိုးတွေကို ဆိုလိုတာလဲဆိုတာ ကျွန်တော်တို့ကို ရှင်းရှင်းလင်းလင်း ထပ်ပြီးတော့ ရှင်းလင်းပေးဖို့ လိုအပ်မယ်လို့ထင်ပါတယ်။ နံပါတ် ၁၀ အနေနဲ့ကတော့ ချေးငွေစီမံကိန်းများနှင့် ပတ်သက်လို့ မချေးယူခင်ပေါ့ လွှတ်တော်ကိုကြိုတင်ပြီးတော့ ညှိနှိုင်းမှုတွေ လုပ်သင့် တယ်လို့ ထင်ပါတယ်။ ဒါမှသာ အခြေခံတကယ်လိုအပ်နေတဲ့ လိုအပ်ချက်တွေနဲ့ နီးနီးစပ်စပ်လုပ်နိုင်မယ် လို့ယူဆပါတယ်။ စီမံကိန်းများကို ဆောင်ရွက်တဲ့အခါမှာလည်း တိုးတက်မှုအခြေအနေတွေ မအောင်မြင်မှု၊ အောင်မြင်မှုတွေကို လွှတ်တော်ကို ်တစ်ပြေးညီ ပြန်ပြီးတော့ အစီရင်ခံတင်ပြဖို့ လိုအပ်မယ်လို့ တင်ပြလိုပါတယ်။ လေးစားအပ်ပါသော နာယကကြီးခင်ဗျား။ ချေးငွေများကို အတိုးနှုန်းသက်သာပြီးတော့ နှစ်ရှည် ချေးငွေများဖြစ်တဲ့အတွက် တိုင်းဒေသကြီး/ ပြည်နယ်အချို့ကိုပဲ ချေးပေးမယ် စဉ်းစားတယ်ပေါ့လေ အခုဟာ တော့။ ကျန်တဲ့တိုင်းဒေသကြီးနှင့် မြို့နယ်များကိုရော၊ တောင်သူလယ်သမားများနှင့် လယ်ယာစီးပွားရေး လုပ်ငန်းရှင်အတွက်ရော စဉ်းစားထားတာ ရှိပါသလား။ စဉ်းစားထားတာရှိတယ် ဆိုလို့ရှိရင်လည်း ကျွန်တော်တို့ သေသေချာချာ သိအောင်ရှင်းလင်းဖို့ လိုအပ်မယ်လို့ ထင်ပါတယ်။ ကျွန်တော်တို့ဟာ ချေးငွေများနှင့် ဆောင်ရွက်ရတာဖြစ်တဲ့အတွက် မှန်မှန်ကန်ကန် ထိထိရောက်ရောက် စနစ်တကျရှိဖို့လို့ လိုအပ်မယ်ဖြစ်ကြောင်း တင်ပြရင်းနဲ့ နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ မကွေးတိုင်းဒေသကြီး၊ မဲဆန္ဒနယ် အမှတ်(၁)မှ ဦးလှဆန်းရဲ့ ဆွေးနွေးချက်အပေါ် ကရင်ပြည်နယ် မဲဆန္ဒနယ်အမှတ်(၅)မှ ဦးစိုင်းသန်းနိုင်ရဲ့ ကန့်ကွက်ချက်နဲ့ ပတ်သက်လို့ ဦးလှဆန်းရဲ့ ဆွေးနွေးချက်တွေမှာ ပါရှိတဲ့အကြောင်းအရာများအနက်က ဒီချေးငွေနဲ့ သက်ဆိုင်မှုမရှိတဲ့ဆွေးနွေးချက်များကို မှတ်တမ်းကနေပြီး ကောက်နုတ်ပယ်ဖျက်မည်ဖြစ်ကြောင်း လွှတ်တော်ကို အသိပေးပြောကြားအပ်ပါတယ်။ လွှတ်တော်ကိုယ်စားလှယ်များခင်ဗျား။ လွှတ်တော်ကိုယ်စားလှယ်များရဲ့ ဆွေးနွေးခြင်းအစီအစဉ် ပြီးဆုံးပါပြီ။ ဆွေးနွေးချက်များအပေါ် သက်ဆိုင်ရာ ပြည်ထောင်စုအဆင့် အဖွဲ့အစည်းဝင်များက ပြန်လည် ရှင်းလင်းဆွေးနွေးခြင်းနဲ့ လွှတ်တော်ရဲ့ အဆုံးအဖြတ်ရယူခြင်းတို့ကို တတိယပုံမှန်အစည်းအဝေး သတ္တမ နေ့မှာ ဆက်လက်ဆောင်ရွက်မည်ဖြစ်ကြောင်း ကြေညာပါတယ်။</speech>
</motion>
</section>
</discussion>
<postface><title>ပြည်ထောင်စုလွှတ်တော် နာယက က အစည်းအဝေး ဆဋ္ဌမနေ့ရပ်နားကြောင်းနှင့် သတ္တမနေ့ ကျင်းပမည့် နေ့ရက်နှင့် ကြေညာခြင်း</title>
<speech type="speaker">အစီအစဉ်(၁၂) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ တတိယပုံမှန် အစည်းအဝေး ဆဋ္ဌမနေ့အစီအစဉ်ကို ရပ်နားပါမယ်။ ဒုတိယအကြိမ် ပြည်ထောင်စုလွှတ်တော် တတိယ ပုံမှန်အစည်းအဝေးရဲ့ သတ္တမနေ့ ကျင်းပပြုလုပ်မည့် နေ့ရက်ကို ထပ်မံအသိပေးမည်ဖြစ်ကြောင်းနှင့် ယနေ့ အတွက် အစည်းအဝေး ပြီးဆုံးကြောင်း ကြေညာပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံးထွက်ခွာနိုင်ကြပါပြီ ခင်ဗျား။ ဒုတိယအကြိမ် ပြည်ထောင်စုလွှတ်တော် တတိယပုံမှန်အစည်းအဝေး ဆဋ္ဌမနေ့အစည်းအဝေးကို မွန်းလွဲ ၁၄:၅၅ နာရီ ရပ်နားပါသည်။</speech>
</postface>
</transcript>
</doc>
