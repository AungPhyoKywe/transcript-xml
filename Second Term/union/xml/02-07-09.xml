<doc>
<docinfo>
<docno>02-07-09.xml</docno>
<pdf>02-07-09.pdf</pdf>
<term value="02">ဒုတိယအကြိမ်</term>
<session value="07" />
<sittingday value="09" />
<legislature value="union">ပြည်ထောင်စုလွှတ်တော်</legislature>
<title>ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် သတ္တမပုံမှန်အစည်းအဝေး နဝမနေ့မှတ်တမ်း</title>
<date>၁၃၇၉ ခုနှစ်၊ တပေါင်းလဆန်း ၈ ရက် (၂၀၁၈ ခုနှစ်၊ ဖေဖော်ဝါရီလ ၂၂ ရက်)ကြာသပတေးနေ့</date>
</docinfo>
<transcript>
<preface>
<p>နေပြည်တော်ရှိ ပြည်ထောင်စုလွှတ်တော် အစည်းအဝေးခန်းမတွင် ဒုတိယအကြိမ် ပြည်ထောင်စု လွှတ်တော် သတ္တမပုံမှန်အစည်းအဝေး နဝမနေ့ကို နံနက် ၁၀:ဝဝ နာရီင်ကျင်းပပါသည်။ ပြည်ထောင်စုလွှတ်တော် အစည်းအဝေးတွင် နာယကအဖြစ် အမျိုးသားလွှတ်တော် ဥက္ကဋ္ဌ မန်းဝင်းခိုင်သန်းက ဆောင်ရွက်ပြီး အခမ်းအနားမှူးအဖြစ် ပြည်ထောင်စုလွှတ်တော်ရုံး ညွှန်ကြားရေးမှူးချုပ် ဦးကျော်စိုးက ဆောင်ရွက်ပါသည်။</p>
<title>ပြည်ထောင်စုလွှတ်တော် နာယက နေရာယူခြင်း</title>
<speech type="mc">လေးစားအပ်ပါသော ပြည်ထောင်စုလွှတ်တော် ကိုယ်စားလှယ်များနှင့် ဧည့်သည်တော်များခင်ဗျား။ ယခီုး ပြည်ထောင်စုသမ္မတမြန်မာနိုင်ငံတော် ဒုတိယအကြိမ် ပြည်ထောင်စုလွှတ်တော် သတ္တမပုံမှန်အစည်းအဝေးရဲ့ နဝမနေ့ အစီအစဉ် စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျာ။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="speaker">အားလုံးမင်္ဂလာပါ။</speech>
<speech type="mc">အားလုံး ထိုင်နိုင်ကြပါပြီခင်ဗျာ။ ပြည်ထောင်စုလွှတ်တော် အစည်းအဝေးအထမြောက်ကြောင်းနှင့် စတင်ကျင်းပကြောင်း ကြေညာခြင်း ၊</speech>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျား။ ဒီကနေ့ ကျင်းပတဲ့ ဒုတိယအကြိမ် ပြည်ထောင်စုလွှတ်တော် သတ္တမပုံမှန်အစည်းအဝေး နဝမနေ့မှာ ပြည်ထောင်စုလွှတ်တော် ကိုယ်စားလှယ်များ စိစစ်ရေးကော်မတီရဲ့ တင်ပြချက်အရ အစည်းအဝေးတက်ရောက်ခွင့်ရှိတဲ့ ပြည်ထောင်စု လွှတ်တော်ကိုယ်စားလှယ်ဦးရေ စုစုပေါင်း ၆၅၆ ဦး ရှိပြီး ဒီကနေ့အစည်းအဝေးကို ၅၅၆ ဦး တက်ရောက် ပါတယ်။ တက်ရောက်ခွင့်ရှိတဲ့ ကိုယ်စားလှယ်ဦးရေစုစုပေါင်းရဲ့ ၈၄.၇၆ ရာခိုင်နှုန်းရှိပြီး သုံးပုံတစ်ပုံထက် ကျော်လွန်တဲ့အတွက် ပြည်ထောင်စုလွှတ်တော်ဆိုင်ရာ ဥပဒေပုဒ်မ ၂၀ နဲ့ နည်းဥပဒေ ၁၂ နည်းဥပဒေခွဲ(ခ) တို့အရ အစည်းအဝေးအထမြောက်ကြောင်းနဲ့ စတင်ကျင်းပကြောင်း ကြေညာပါတယ်။</speech>
<title>ပြည်ထောင်စုလွှတ်တော် နဝမနေ့ အစည်းအဝေး အစီအစဉ်ကြေညာခြင်း</title>
<speech type="speaker">ပြည်ထောင်စုလွှတ်တော် ကိုယ်စားလှယ်များခင်ဗျာ။ ဒုတိယအကြိမ် ပြည်ထောင်စု လွှတ်တော် သတ္တမပုံမှန်အစည်းအဝေး နဝမနေ့ အစီအစဉ်ကို လွှတ်တော်ကိုယ်စားလှယ်များထံ ဖြန့်ဝေ ထားတဲ့အတိုင်း ဆက်လက်ဆောင်ရွက်ပါမယ်။</speech>
<title>အစည်းအဝေးမတက်ရောက်နိုင်သော ပြည်ထောင်စုလွှတ်တော် ကိုယ်စားလှယ်များ ခွင့်ပန်ကြားခြင်းနှင့် အစည်းအဝေးတက်ရောက်မှုအခြေအနေကို မှတ်တမ်းတင်ခြင်း၊</title>
<speech type="speaker">အစီအစဉ်(၄) ဖြစ်ပါတယ်။ ဒီကနေ့ အစည်းအဝေးကို မတက်ရောက်နိုင်တဲ့ ပြည်ထောင်စုလွှတ်တော် ကိုယ်စားလှယ်များအတွက် ပြည်ထောင်စုလွှတ်တော် ကိုယ်စားလှယ်များစိစစ်ရေး ကော်မတီက ခွင့်ပန်ကြားဖို့ ဖြစ်ပါတယ်။</speech>
<speech><mp id="963">ဦးမောင်မောင်လတ်(အတွင်းရေးမှူး၊ ကိုယ်စားလှယ်များစိစစ်ရေးကော်မတီ)</mp>လေးစားအပ် ပါသော ပြည်ထောင်စုလွှတ်တော် နာယကကြီးခင်ဗျာ။ ယနေ့ကျင်းပပြုလုပ်တဲ့ ဒုတိယအကြိမ် ပြည်ထောင်စု လွှတ်တော် သတ္တမပုံမှန်အစည်းအဝေး နဝမနေ့ ၂၂-၂-၂၀၁၈ ရက်နေ့မှာ အစည်းအဝေးသို့ တက်ရောက် နိုင်ခြင်းမရှိသော ပြည်ထောင်စုလွှတ်တော် ကိုယ်စားလှယ်များရဲ့ကိုယ်စား စစ်ကိုင်းတိုင်းဒေသကြီး၊ မဲဆန္ဒနယ် အမှတ်(၉)မှ အမျိုးသားလွှတ်တော်ကိုယ်စားလှယ်၊ ပြည်ထောင်စုလွှတ်တော် ကိုယ်စားလှယ်များစိစစ်ရေး ကော်မတီ အတွင်းရေးမှူးဖြစ်သူ ကျွန်တော် ဦးမောင်မောင်လတ်က ခွင့်ပန်ကြားသွားမှာ ဖြစ်ပါတယ်။ ယနေ့ အစည်းအဝေးသို့ တက်ရောက်နိုင်ခြင်းမရှိသော ပြည်ထောင်စုလွှတ်တော် ကိုယ်စားလှယ်များမှာ- ဦးဝင်းအောင် မိုးမောက်၊ - ဦးတင့်စိုး ဖားကန့်၊ - ဦးစောတင်ဝင်း ကြာအင်းဆိပ်ကြီး၊ - ဦးကျင့်ရှင်းထန် တီးတိန်၊ ဦးခမ်ခန့်ထန် - ဦးနိုင်နိုင်ဝင်း တမူး၊ - ဦးမောင်မောင် ထီးချိုင့်၊ - ဦးမျိုးညွန့် ဟုမ္မလင်း၊ - ဦးမျိုးဇော်အောင် ကောလင်း၊ - ဦးထွန်းထွန်းနိုင် ကနီ၊ - ဦးသက်နိုင်ဦး - ဦးအောင်ကျော်ဟိန်း တနင်္သာရီ၊ - ဦးဉာဏ်ထွန်း ဇီးကုန်း၊ - ဦးဌေးမင်းသိန်း ကြို့ပင်ကောက်၊ တောင်ငူ၊ ပန်းတောင်း၊ စေတုတ္တရာ၊ မြို့သစ်၊ ဒက္ခိဏသီရိ၊ ပျော်ဘွယ်၊ မိုးကုတ်၊ မြင်းခြံ၊ - ဦးခင်မောင်သန်း - ဒေါ်ခင်နှင်းသစ် - ဦးကျော်အောင်လွင် - ဦးသာအောင် - ဦးသန့်ဇင်ထွန်း - ဦးသောင်းအေး - ဦးအောင်နိုင်(ခ) နိုင်ငံကျော် - ဦးသက်လွင်(ခ) ဦးပေါခင် - ဦးကျော်မင်းလှိုင် - ဦးလှဌေးဝင်း - ဦးလှထွန်းအောင် - ဦးငြိမ်းသစ်(ခ) ဦးသောင်းထွန်း - ဒေါက်တာခင်ဆောင် - ဒေါ်မိကွန်ချမ်း ဦးဘရှိန် - ဦးအောင်သောင်းရွှေ - ဦးမောင်သိန်းခိုင် - ဦးမြင့်ဝေ - သူရဦးသက်ဆွေ - ဦးမြင့်လွင် - ဦးကျော်မြင့် - ဒေါက်တာသက်သက်ခိုင် - ဦးစိုးသူရထွန်း - ဒေါ်ပြုံးကေသီနိုင် - ဦးစိုင်းဖိုးမြတ် - ဦးစိုင်းငေါင်းဆိုင်ဟိန်း - ဦးလင်းဇော်ထွန်း - ဦးခွန်အောင်ကျော် ဇေယျာသီရိ၊ မလှိုင်၊ မဟာအောင်မြေ၊ ကျိုက်ထို၊ ပေါင်၊ ကျောက်ဖြူ၊ ဘူးသီးတောင်၊ စစ်တွေ၊ ကိုကိုးကျွန်း၊ ပုဇွန်တောင်၊ တိုက်ကြီး၊ ဒဂုံ၊ ကွမ်းခြံကုန်း၊ ကလော၊ မိုင်းဖြတ်၊ ဟိုပုန်း၊ လောက်ကိုင်၊ - ဦးလူတယ်ဟုန်(ခ) ဦးအောင်ရွှေ ဦးဌေးလွင်(ခ) ဦးဒီလုံး ဦးဝင်းထူး - ဦးအောင်မြင့်ရှိန် - ဦးတိုးအောင် - ဒေါ်နန်းခင်စော - ဦးသိန်းထွန်း - ဒေါက်တာစံရွှေဝင်း - ဦးဇော်မင်းသိန်း - ဦးအေးဝင်း - ဦးသန်းအောင် - ဦးစိန်ဝင်း - ဗိုလ်မှူးသိန်းထွန်း - ဦးဝင်းဇော် - ဦးဂျေယော - ဦးနောင်နဂျတန် - ဒေါ်လွီဇာ - ဦးစိုင်းပန်ဖ - ဦးစိုးသိန်း - ဦးစောချစ်ဦး - ဦးစောဘီစံသိန်းမြင့် - ဦးဗွန်ဟေး - ဦးမာန်သောမောင်း - ဦးရဲထွဋ် - ဦးခင်မောင်ဝင်း - ဦးကိုကိုနိုင် - ဦးတင်မောင်ဝင်း - ဦးဟန်ဝင်းသိန်း နမ့်ဆန်၊ မဘိမ်း၊ မိုးမိတ်၊ ကွန်ဟိန်း၊ ကျောင်းကုန်း၊ ရေကြည်၊ လေးမျက်နှာ၊ အင်္ဂပူ၊ ငပုတော၊ မအူပင်၊ တပ်မတော်၊ ကချင်-၇၊ ကချင်-၁၊ ကချင်-၄၊ ကယား-၆၊ ကယား-၁၂၊ ကယား-၉၊ ကရင်-၃။ ကရင်-၉၊ ချင်း-၁၊ ချင်း-၈၊ စစ်ကိုင်း-၅၊ စစ်ကိုင်း-၇၊ စစ်ကိုင်း-၈၊ စစ်ကိုင်း-၁၀၊ တနင်္သာရီ-၄၊ - ဒေါက်တာစန်းမောင်မောင် ပဲခူး-၆၊ - ဒေါ်စန်းစန်းမြင့် ပဲခူး-၄၊ - ဦးအောင်သိန်း ပဲခူး-၁၂၊ - ဒေါက်တာမိုးမြင့်အောင် ပဲခူး-၂၊ - ဒေါက်တာဝင်းမြင့် ပဲခူး-၁၁၊ - ဦးတင်အောင်ထွန်း - ဦးအောင်ကြည်ညွန့် မကွေး-၄၊ - ဦးခင်ဝင်း - ဦးချစ်ထွေး - ဒေါက်တာကျော်သန်းထွန်း - ဦးကျော်မြင့်ဦး မန္တလေး-၁၀၊ - ဦးအောင်မျိုးလတ် မန္တလေး-၄၊ - ဦးမောင်မောင်ဆွေ မန္တလေး-၉၊ - ဒေါက်တာဇော်လင်းထွဋ် မွန်-၉၊ - ဦးအေးမင်းဟန် - ဒေါ်မြတ်သီတာထွန်း မွန်-၅၊ - ဦးစိုးဝင်း ရခိုင်-၁၂၊ - ဦးဘမျိုးသိန်း ရန်ကုန်-၅၊ - ဒေါက်တာမောင်မောင် ရန်ကုန်-၆၊ - ဦးစိုင်းလုံစံခတ် ရှမ်း-၇၊ - ဦးဇော်မင်းလတ်(ခ) ဦးကိုလတ် ရှမ်း-၁၊ - ဦးစိုင်းထွန်းအောင် - ဦးမောင်မောင်အုန်း ဧရာဝတီ-၅ နှင့် ဦးကြည်ဝင်း ဧရာဝတီ-၁၂ တို့ဖြစ်ကြပါတယ်။ ယခင်ကခွင့်ပန်ကြားသဖြင့် လွှတ်တော်က ခွင့်ပြုထားသူ ၅ ဦးရှိပြီး ယနေ့ခွင့်ပန်ကြားသူ ၉၅ ဦး ဖြစ်တဲ့အတွက် စုစုပေါင်းခွင့်ပန်ကြားသူ ၁၀၀ ဦးဖြစ်ပါတယ်။ ခွင့်မဲ့ပျက်ကွက်သူ မရှိပါကြောင်းနှင့် ယနေ့ခွင့်ပန်ကြားသူ ပြည်ထောင်စုလွှတ်တော်ကိုယ်စားလှယ် ၉၅ ဦးအား ခွင့်အဖြစ် သတ်မှတ်ခွင့်ပြုပေးနိုင်ပါရန်</speech>
<speech type="speaker">ခွင့်ပန်ကြားသူအားလုံးကို ခွင့်ပြုပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ဒုတိယအကြိမ် ပြည်ထောင်စုလွှတ်တော် သတ္တမပုံမှန်အစည်းအဝေး နဝမနေ့ကို တက်ရောက်ခွင့်ရှိတဲ့ လွှတ်တော်ကိုယ်စားလှယ် ၆၅၆ ဦး၊ ယခင်က ခွင့်ပြုထားသူ ၅ ဦး၊ ယနေ့ခွင့်ပန်ကြား၍ ခွင့်ပြုထားသူ ၉၅ ဦး ဖြစ်တဲ့အတွက် ခွင့်ပြုထားသူ စုစုပေါင်း ၁၀၀ ဦးဖြစ်ပြီး ခွင့်မဲ့ပျက်ကွက်သူမရှိပါ။ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေ တင်ပြချက်ကို အတည်ပြုရန် လွှတ်တော်က သဘောတူပါသလားခင်ဗျား။ သုံးကြိမ်တိုင်တိုင်မေးမြန်းပါသည်။ လွှတ်တော်က သဘောတူပါသည်။</speech>
<speech type="speaker">ပြည်ထောင်စုလွှတ်တော်က သဘောတူတဲ့အတွက် ပြည်ထောင်စုလွှတ်တော် ဆိုင်ရာ နည်းဥပဒေ ၄ နည်းဥပဒေခွဲ(ခ)အရ လွှတ်တော်ကိုယ်စားလှယ်များ အစည်းအဝေးတက်ရောက်မှု အခြေအနေကို အတည်ပြုမှတ်တမ်းတင်ကြောင်း ကြေညာပါတယ်။</speech>
</preface>
<discussion>
<section value="Order">
<title>ပြည်ထောင်စုလွှတ်တော်က အတည်ပြုသည်ဟု မှတ်ယူရမည့် စာချုပ်စာတမ်းများ မှတ်ပုံတင်ဥပဒေကြမ်းကို လွှတ်တော်က မှတ်တမ်းတင်ခြင်း၊</title>
<speech type="speaker">အစီအစဉ်(၅) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ စာချုပ် စာတမ်းများ မှတ်ပုံတင်ဥပဒေကြမ်းကို အမျိုးသားလွှတ်တော်မှာ စတင်ဆွေးနွေးခဲ့ပြီး လွှတ်တော်နှစ်ရပ် သဘောတူညီတဲ့ ဥပဒေကြမ်းအဖြစ် ၂၀-၂-၂၀၁၈ ရက်မှာ ပြည်ထောင်စုလွှတ်တော်သို့ ပေးပို့ထားပါတယ်။ ယင်းဥပဒေကြမ်းကို နိုင်ငံတော်သမ္မတ လက်မှတ်ရေးထိုး ထုတ်ပြန်နိုင်ဖို့အတွက် ၂၁-၂-၂၀၁၈ ရက်တွင် ပေးပို့ထားပါကြောင်းနဲ့ ပြည်ထောင်စုလွှတ်တော်ဆိုင်ရာ နည်းဥပဒေ ၈၁ အရ ပြည်ထောင်စု လွှတ်တော်က အတည်ပြုသည်ဟု မှတ်ယူ၍ မှတ်တမ်းတင်ကြောင်း ကြေညာပါတယ်။</speech>
</section>
<section value="Motion">
<motion>
<title>နိုင်ငံတော်သမ္မတထံမှ ပေးပို့ထားသော ဂျပန်နိုင်ငံ၊ အပြည်ပြည်ဆိုင်ရာ ပူးပေါင်းဆောင်ရွက်ရေး အေဂျင်စီထံမှ ဂျပန်ယန်း၁၄.၉၄၉ ဘီလီယံ ချေးယူရန် ကိစ္စနှင့်စပ်လျဉ်း၍ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်က ပြန်လည် ရှင်းလင်းဆွေးနွေးခြင်းနှင့် ၊ လွှတ်တော်၏ အဆုံးအဖြတ်ရယူခြင်း</title>
<speech type="speaker">အစီအစဉ်(၆) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံတော် သမ္မတထံမှ ပေးပို့ထားတဲ့ စီမံကိန်းနှင့်ဘဏ္ဍာရေးဝန်ကြီးဌာန၊ မြန်မာ့စီးပွားရေးဘဏ်က အသေးစားနှင့် အလတ်စားစီးပွားရေးလုပ်ငန်းများ ဖွံ့ဖြိုးတိုးတက်ရေးစီမံကိန်း(အဆင့်-၂) အကောင်အထည် ဖော်ဆောင်ရွက်ရန် ဂျပန်နိုင်ငံ၊ အပြည်ပြည်ဆိုင်ရာ ပူးပေါင်းဆောင်ရွက်ရေးအေဂျင်စီထံမှ ဂျပန်ယန်း ၁၄.၉၄၉ ဘီလီယံ ချေးယူရန်ကိစ္စနဲ့စပ်လျဉ်းပြီး လွှတ်တော်ကိုယ်စားလှယ်များရဲ့ ဆွေးနွေးခြင်းအစီအစဉ်ကို ၁၆-၂-၂၀၁၈ ရက်က ကျင်းပပြုလုပ်တဲ့ ပြည်ထောင်စု လွှတ်တော်အစည်းအဝေး ဆောင်ရွက်ခဲ့ပြီး ဖြစ်ပါတယ်။ ၂ ယခု လွှတ်တော်ကိုယ်စားလှယ်များရဲ့ ဆွေးနွေးချက်များနဲ့စပ်လျဉ်းပြီး စီမံကိန်းနှင့်ဘဏ္ဍာရေး ဝန်ကြီးဌာနက ပြန်လည်ရှင်းလင်းဆွေးနွေးဖို့ဖြစ်ပါတယ်။</speech>
<speech><agency id="27">ဦးမောင်မောင်ဝင်း(ဒုတိယဝန်ကြီး၊ စီမံကိန်းနှင့် ဘဏ္ဍာရေးဝန်ကြီးဌာန)</agency>လေးစားအပ်ပါ သော ပြည်ထောင်စုလွှတ်တော် နာယက၊ ပြည်သူ့လွှတ်တော် ဥက္ကဋ္ဌနှင့် ဖိတ်ကြားထားသော ပြည်ထောင်စု အဆင့်ပုဂ္ဂိုလ်များ၊ လွှတ်တော်ကိုယ်စားလှယ်ကြီးများ၊ ဧည့်သည်တော်ကြီးများအားလုံး မင်္ဂလာအပေါင်း နှင့်ပြည့်စုံပါစေကြောင်း ဆုတောင်းမေတ္တာပို့သအပ်ပါတယ်။ ကျွန်တော်ကတော့ စီမံကိန်းနှင့်ဘဏ္ဍာရေး ဝန်ကြီးဌာန ဒုတိယဝန်ကြီး ဦးမောင်မောင်ဝင်း ဖြစ်ပါတယ်။ ကျွန်တော့အနေနဲ့ ဂျပန်နိုင်ငံ အစိုးရကိုယ်စား ဂျပန်နိုင်ငံ အပြည်ပြည်ဆိုင်ရာပူးပေါင်း ဆောင်ရွက်ရေး အေဂျင်စီ (JICA)ထံမှ မြန်မာနိုင်ငံ၏ ဖွံ့ဖြိုးရေးစီမံကိန်းတစ်ခုဖြစ်သည့် အသေးစားနှင့် အလတ်စား စီးပွားရေးလုပ်ငန်းများ ဖွံ့ဖြိုးတိုးတက်မှုစီမံကိန်း (အဆင့်-၂) အတွက် ဂျပန်ယန်း ၁၄.၉၄၉ ဘီလီယံကို တရားဝင်ဖွံ့ဖြိုးမှု အကူအညီချေးငွေ (ODA Loan) ဖြင့် ရယူနိုင်ရေးနှင့်ပတ်သက်၍ လွှတ်တော်ကိုယ်စားလှယ် (၁၂)ဦး၏ ထောက်ခံအကြံပြု ဆွေးနွေးမေးမြန်းချက်များအပေါ်မှာ ပြန်လည်ရှင်းလင်း ဆွေးနွေးတင်ပြမှာ ဖြစ်ပါတယ်။ လိုအပ်သည့်နေရာများတွင် Power Point အသုံးပြု တင်ပြခွင့်ပြုပါရန် ပန်ကြားအပ်ပါတယ်။ ပထမဦးစွာ အကြုံပြုထောက်ခံဆွေးနွေးကြသော လွှတ်တော်ကိုယ်စားလှယ်များအား ကျေးဇူး တင်ရှိပါကြောင်း ပြောကြားလိုပါတယ်။ လွှတ်တော်ကိုယ်စားလှယ်ကြီးများ အားလုံးအနေဖြင့်လည်း ဤချေးငွေကို ထောက်ခံကြလိမ့်မည်ဟု အပြည့်အဝယုံကြည်ပါတယ်။ ဆွေးနွေးကြသော လွှတ်တော် ကိုယ်စားလှယ်ကြီးများကလည်း တချို့မရှင်းလင်းသည်များကို မေးမြန်းခြင်း၊ လိုအပ်သည်များကိုအကြံပြု ဆွေးနွေးခြင်းတို့နှင့်အတူ ထောက်ခံဆွေးနွေးကြခြင်း ဖြစ်သည်ကို တွေ့ရပါတယ်။ ဆွေးနွေးကြသည့် လွှတ်တော်ကိုယ်စားလှယ်များရဲ့ ဆွေးနွေးချက်များကို အနှစ်ချုပ်ဖော်ပြရပါက အောက်ပါအချက်များကို တွေ့ရှိရပါတယ်။ (က) ချေးငွေအတိုးနှုန်းအား လျှော့ချပေးစေလိုခြင်း၊ (ခ)ချေးငွေသက်တမ်းအား တိုးမြှင့် ပေးစေလိုခြင်း၊ (ဂ) ချေးငွေလျှောက်ထားရာတွင် သတ်မှတ်သည့် စံချိန်စံညွှန်းများကို ဖြေလျှော့ပေးစေလို ခြင်း၊ (ဃ)အမှန်တကယ် ရသင့်ရထိုက်သော SME များထံသို့ ရောက်ရှိစေလိုခြင်းစသည့် အချက်များ ဖြစ်ပါတယ်။ ကျွန်တော့အနေဖြင့် ထိုအချက်များကို အဓိကဦးစားပေးပြီး ပြန်လည် ရှင်းလင်းဆွေးနွေး ပြီးနောက် ကျန်ဆွေးနွေးသင့်သည့် အချက်များကိုလည်း ဆက်လက်ဆွေးနွေးတင်ပြမှာ ဖြစ်ပါတယ်။ ပထမဦးစွာ အတိုးနှုန်းကိစ္စတင်ပြပါမယ်။ နာယကကြီးခင်ဗျား။ စီမံကိန်းအဆင့်-၁မှာလည်း အတိုးနှုန်းကို ၈.၅ ရာခိုင်နှုန်း သတ်မှတ်၍ ဆောင်ရွက်ခဲ့ပါတယ်။ ယခုအခါမှာ (အဆင့်-၁) ၏ သက်တမ်းဟာ ၂ နှစ်ကျော်လာပြီဖြစ်ပါတယ်။ နိုင်ငံမှာ ထုတ်ချေးနေတဲ့ ချေးငွေအတိုးနှုန်းများကို လေ့လာမယ်ဆိုရင် မြန်မာ့လယ်ယာဖွံ့ဖြိုးရေး ဘဏ်က တောင်သူလယ်သမားကို စိုက်စရိတ်ချေးငွေ အတိုးနှုန်းဟာ ၈ ရာခိုင်နှုန်း၊ လယ်ယာကဏ္ဍ အတွက် JICA Two-Step Loan ချေးငွေအတိုးနှုန်းက ၈ ရာခိုင်နှုန်း၊ မြန်မာ့စီးပွားရေးဘဏ်က SMEs ကဏ္ဍသို့ ထုတ်ချေးတဲ့အတိုးနှုန်းက ၉ ရာခိုင်နှုန်း၊ မြန်မာ့စီးပွားရေးဘဏ်က MADB ကတစ်ဆင့် လယ်ယာစိုက်ပျိုးရေး ကဏ္ဍအတွက် ထုတ်ချေးငွေအဖြစ် ထုတ်ချေးသည့်အတိုးနှုန်းက ၉ ရာခိုင်နှုန်း၊ CHDB ဘဏ်မှတစ်ဆင့် ဆောက်လုပ်ရေးလုပ်ငန်းရှင်များသို့ ထုတ်ချေးသည့်အတိုးနှုန်းက ၁၁ ရာခိုင်နှုန်း၊ China Exim Bank Loan ချေးငွေဖြင့် သမဝါယမမှ တောင်သူလယ်သမားများသို့ ထုတ်ချေးသည့် အတိုးနှုန်းမှာ ၁၈ ရာခိုင်နှုန်း၊ Korea ချေးငွေဖြင့် သမဝါယမမှ တောင်သူလယ်သမားများသို့ ထုတ်ချေး သည့်အတိုးနှုန်းမှာ ၁၀ ရာခိုင်နှုန်း၊ စီးပွားရေးလုပ်ငန်းများသို့ Commercial Loan များ ထုတ်ချေးနေ သည့်အတိုးနှုန်းမှာ ၁၃ ရာခိုင်နှုန်း၊ Microfinance အဖွဲ့အစည်းများက ထုတ်ချေးသည့် ချေးငွေအတိုး နှုန်းက ၃၀ ရာခိုင်နှုန်းစသည်ဖြင့် အသီးသီးရှိကြပါတယ်။ အပ်ငွေအပေါ် အတိုးနှုန်းဟာ မြန်မာနိုင်ငံတော် ဗဟိုဘဏ်ရဲ့ သတ်မှတ်ထားတဲ့ ညွှန်ကြားချက်များအရ ၈ ရာခိုင်နှုန်း ဖြစ်ပါတယ်။ ငွေကြေးမူဝါဒနှင့် လုပ်ထုံးလုပ်နည်းများအရ မည်သည့် ချေးငွေကိုမှ အပ်ငွေအပေါ် အတိုးနှုန်းထက်လျှော့၍ ချေးငွေကို ထုတ်မချေးသင့်ပါ။ ချေးငွေအမျိုးအစား (၁)ခုကို အပ်ငွေအတိုးနှုန်းထက် လျှော့၍ထုတ်ချေးပါက အခြားချေးငွေများအတွက်ကိုပါ လိုက်လံစဉ်းစား ပေးရမည် ဖြစ်ပါတယ်။ အဘယ်ကြောင့်ဆိုသော်အားလုံးဟာ ပြည်သူများဖြစ်ပြီး နိုင်ငံတော်စီးပွားရေး ဖွံ့ဖြိုးတိုးတက်ရေးအတွက် အရေးကြီးသူများသာ ဖြစ်ပါတယ်။ JICA က ၀.၀၁ ရာခိုင်နှုန်းဖြင့် ထုတ်ချေး ပေးခြင်းဟာ ၎င်းနိုင်ငံရဲ့ အပ်ငွေအပေါ်ပေးတဲ့ အတိုးနှုန်းသည် သုညအောက်ရောက်နေသော အတိုးနှုန်း ဖြစ်နေပြီး ဖြစ်ပါတယ်။ အတိုးကို ဘဏ်မှမပေးရဘဲ အပ်နှံသူက ပြန်ပြီးတော့ အတိုးပေးရသည့်သဘော ဖြစ်ပါတယ်။ သို့ဖြစ်ပါ၍ JICA ODA ချေးငွေများဟာ အတိုးနှုန်း ၀.၀၁ရာခိုင်နှုန်းဖြင့် ပေးနိုင်ခြင်း ဖြစ်ပါတယ်။ မြန်မာနိုင်ငံမှာ SMEs များကို ထုတ်ချေးတဲ့အခါမှာ ရယူမယ့် ချေးငွေအတိုးနှုန်းနဲ့ ပတ်သက်ပြီး အပ်ငွေအပေါ်ပေးတဲ့ အတိုးနှုန်းထက် လျှော့၍မယူသင့်ကြောင်း၊ အနည်းဆုံး အပ်နှံငွေအတိုးနှုန်းထက် အနည်းငယ်သာပို၍ ထားပေးသင့်ကြောင်း၊ JICA ကိုယ်တိုင် ဆွေးနွေးတင်ပြမှုများလည်း ရှိပါတယ်။ JICA သာမက အခြားသောဖွံ့ဖြိုးမှုအကူအညီအနေတဲ့ မိတ်ဖက်အဖွဲ့အစည်းများကလည်း ဤသဘော အတိုင်းပင်ဖြစ်ပါတယ်။ သို့ဖြစ်ပါ၍ JICA၊ စီမံကိန်းနှင့် ဘဏ္ဍာရေးဝန်ကြီးဌာန၊ SMEs ကော်မတီ ကိုယ်စားလှယ်များညှိနှိုင်းပြီး အခြားသောပြည်တွင်းချေးငွေ အတိုးနှုန်းများနှင့်ပါ ချိန်ဆ၍သင့်လျော်သော အတိုးနှုန်းဖြစ်သည့် ၈.၅ ရာခိုင်နှုန်းကို သတ်မှတ်ခဲ့ခြင်း ဖြစ်ပါကြောင်း တင်ပြအပ်ပါတယ်။ နာယကကြီးခင်ဗျား။ ဒုတိယအချက်အဖြစ်နဲ့ ချေးငွေသက်တမ်းကိစ္စ ဖြစ်ပါတယ်။ ချေးငွေ သက်တမ်းနဲ့ပတ်သက်ပြီးတော့ စီမံကိန်း(အဆင့်-၁) မှာ ၃ နှစ်ကနေ ၅ နှစ်ကို သတ်မှတ်ခဲ့ပြီးတော့ ယင်းသို့ ခြင်းဖြစ်ပြီး အချို့လုပ်ငန်းကြီးများအတွက် ကာလလတ်အဖြစ် ၅ နှစ် သတ်မှတ်ပေးခြင်း ဖြစ်ပါတယ်။ ကာလရှည်ချေးငွေအမျိုးအစားများကတော့ သက်တမ်း ၁၀ နှစ်နဲ့ အထက်ရှိကြပြီးတော့ ၁၅ နှစ်၊ အနှစ် ၂၀၊ အနှစ် ၃၀ စသည်ဖြင့် စီမံကိန်းကြီးများကို အကောင်အထည်ဖော်ဆောင်ရွက်သည့် လုပ်ငန်းကြီးများမှာသာ ချေးလေ့ရှိပါတယ်။ တစ်နည်းအားဖြင့် Project Loan များဖြစ်ပါတယ်။ SMEs များအတွက်ကတော့ ကျွန်တော်တို့ ကာလတို၊ ကာလလတ်များသည် သင့်လျော်မှုရှိပါတယ်။ ၃ နှစ်၊ ၅ နှစ်သတ်မှတ်မှသာ SMEs လုပ်ငန်းအရေအတွက်များများသို့ ထုတ်ချေးနိုင်မှာဖြစ်ပါတယ်။ ချေးငွေ သက်တမ်း နှစ် ၄၀ အတွင်း ချေးငွေသက်တမ်း ၃ နှစ် သတ်မှတ်ပါက(၁၃)ကြိမ်အထိ ထုတ်ချေးနိုင်ပြီး ချေးငွေသက်တမ်း ၅ နှစ် သတ်မှတ်ပါက (၈)ကြိမ် အထိ လည်ပတ်ပြီးတော့ ထုတ်ချေးနိုင်မှာ ဖြစ်ပါတယ်။ ထိုသို့လည်ပတ်သည့် အကြိမ်များမှသာ SME လုပ်ငန်းရှင် အရေအတွက်များများကို ထုတ်ချေးနိုင်မှာဖြစ်ပါတယ်။ တစ်ဖက် မှာလည်း မြန်မာနိုင်ငံတော်ဗဟိုဘဏ်ကနေ သတ်မှတ်ပေးထားတဲ့ စီးပွားရေးလုပ်ငန်းများအပေါ်မှာ ထုတ်ချေးရန် သတ်မှတ်ထားတဲ့ ချေးငွေသက်တမ်းဟာ ၃ နှစ် ဖြစ်ပါတယ်။ နာယကကြီးခင်ဗျာ။ တတိယအချက်အဖြစ် စံသတ်မှတ်ချက်များကို လျော့ပေါ့ပေးရေးဖြစ်ပါတယ်။ စံသတ်မှတ်ချက်များနဲ့ ပတ်သက်ပြီးတော့ (အဆင့်-၁) မှာထက် (အဆင့်-၂) မှာ ဖြေလျှော့ပေးနိုင်မည့် ကိစ္စများကို JICA နှင့် ညှိနှိုင်းဆောင်ရွက်သွားမှာ ဖြစ်ပါတယ်။ လွှတ်တော်ကိုယ်စားလှယ်များရဲ့ အကြံပြု ဆွေးနွေးချက်များကိုလည်း မှတ်သားပြီးတော့ လက်တွေ့ကျကျဖြေလျှော့သင့်တဲ့ ကိစ္စများကို ဖြေလျှော့ရန် စဉ်းစားသုံးသပ် ဆောင်ရွက်သွားမည်ဖြစ်ပါတယ်။ အာမခံပစ္စည်းနဲ့ပတ်သက်ပြီးတော့ ဖြေလျှော့၍ ရနိုင်မည် မဟုတ်ပါ။ အချို့ SMEs လုပ်ငန်းများဟာ SMEs အသင်းဝင်အဖြစ်ပင် မှတ်ပုံတင်ထားမှု မရှိသည့်အတွက် မှတ်ပုံတင်ခြင်းနှင့် ပတ်သက်၍လည်း ဖြေလျှော့ရန်မသင့်ပါ။ ဖြေလျှော့ပေးသော အချက်(၁)ချက်ကို နမူနာ တင်ပြရမည်ဆိုပါက စီမံကိန်း(အဆင့်-၁) တွင် မူလက ကုမ္ပဏီမှတ်ပုံတင်ထားသည့် SMEs လုပ်ငန်းများကို ထုတ်ချေးရန်ဟု သတ်မှတ်ထားခဲ့သော်လည်း အဆိုပါသတ်မှတ်ချက်အား ဖြေလျှော့ ပြီးတော့ သက်ဆိုင်ရာဌာန၊ အဖွဲ့အစည်းများမှ ထုတ်ပေးသည့်လုပ်ငန်း လိုင်စင်များရှိပါကလည်း ချေးငွေ ရယူနိုင်ရန် ဆောင်ရွက်ပေးထားပါတယ်။ စီမံကိန်း(အဆင့်-၁) မှာ အာမခံမပေးအပ်နိုင်သည့် SMEs များကို ချေးငွေထုတ်ချေးနိုင်ခြင်းမရှိခဲ့သဖြင့် ယခုစီမံကိန်း (အဆင့်-၂) မှာ အာမခံမရှိသူများ ချေးငွေရရှိအောင် CGI စနစ်ဖြင့် လမ်းဖွင့်ပေးထားခြင်းကိုလည်း ဖြေလျှော့မှုတစ်ခုပင်ဖြစ်ပါတယ်။ SMEs နှစ်ဆင့်ချေးငွေမှာ အကျုံးဝင်တဲ့ လုပ်ငန်းများနှင့် အကျုံးမဝင်တဲ့ လုပ်ငန်းများကတော့ ကျွန်တော်တို့ Power Point မှာ တင်ပြ ထားတဲ့အတိုင်းဖြစ်ပါတယ်။ နာယကကြီးခင်ဗျား။ JICA ကပေးတဲ့ ချေးငွေဟာ အကန့်အသတ်ဖြင့်ရှိတဲ့အတွက် မှတ်ပုံတင် ထားတဲ့ SMEs လုပ်ငန်းပေါင်းများစွာရှိသော်လည်း အားလုံးကို ချေးနိုင်မည်မဟုတ်ပါ။ အာမခံပစ္စည်း ရှိသူနှင့် မရှိသူ၊ လုပ်ငန်းလည်ပတ်လျက် ရှိသူနှင့် မရှိသူ၊ အခွန်ဆောင်သူနှင့် မဆောင်သူ၊ Financial Statement ရှိသူနှင့် မရှိသူများ ရှိနေသည့်အတွက် ရှိသူများက ချေးငွေပိုမိုရရှိရန် အခွင့်အလမ်းရှိတဲ့ သဘောဖြစ်ပါတယ်။ စီမံကိန်း(အဆင့်-၂) မှာ ရရတဲ့ ကျပ်ဘီလီယံ ၁၈၀ ကို ပျမ်းမျှတစ်ဦးလျှင် ကျပ် သန်း ၁၀၀ ဖြင့် ထုတ်ချေးပါက နှစ် ၄၀ အတွင်းမှာ SMEs လုပ်ငန်းရှင်ပေါင်း ၂၃,၄၀၀ ဦးကို ထုတ်ချေး နိုင်မှာဖြစ်ပြီးတော့ အများဆုံးဖြစ်တဲ့ ကျပ်သန်း ၅၀၀ ဖြင့် ထုတ်ချေးပါက SMEs လုပ်ငန်းရှင်ပေါင်း ၂,၈၈၀ ဦးကိုသာ ထုတ်ချေးနိုင်မှာဖြစ်ပါတယ်။ သို့ဖြစ်၍ ပမာဏများသူနဲ့ နည်းသူကို နေရာဒေသ လိုအပ်ချက်၊ လုပ်ငန်းလိုအပ်ချက်၊ မူဝါဒနှင့်ကိုက်ညီမှုပေါ်မှာ မူတည်၍မျှတပြီး ထုတ်ချေးသွားမှာ ဖြစ်ပါတယ်။ လုပ်ငန်းလည်ပတ်မှုချင်းအတူတူ အာမခံပစ္စည်းပေးနိုင်သူက ရရှိမှာဖြစ်ပြီးတော့ မပေးနိုင်သူကတော့ CGI စနစ်ကို စဉ်းစားရမှာဖြစ်ပါတယ်။ ကျေးရွာများတွင် မြေဂရန်မရှိကြသည့်အတွက် ပုံစံ(၇)၊ ပုံစံ(၁၀၅)၊ ပုံစံ(၁၀၆)၊ လန(၃၉)စသည့် အထောက်အထားများ၊ အခြားရွှေပြောင်းနိုင်၊ မရွှေ့ပြောင်းနိုင်ပစ္စည်းများ ရယူခြင်းတို့ကိုလည်း စဉ်းစားသုံးသပ်လျက်ရှိပါတယ်။ SMEs လုပ်ငန်းရှင်များဘက်ကလည်း SMEs ချေးငွေလျှောက်ထားသည့်အခါ လိုအပ်ချက်များကို ပြည်စုံအောင် စီစဉ်ဆောင်ရွက်ခြင်းအားဖြင့် ပူးပေါင်း ကူညီရမှာဖြစ်ပါတယ်။ မည်သည့် ချေးငွေမဆို လျှောက်လွှာတစ်ခုတည်း တင်ပြရုံဖြင့် ရနိုင်မည်မဟုတ်ပါ။ ချေးငွေအတွက် မြန်မာနိုင်ငံတော်ဗဟိုဘဏ်က ခွင့်ပြုထားတဲ့ ဘဏ်မှလက်ခံနိုင်သည့် အာမခံပစ္စည်း အမျိုးအစားများကတော့ (၁) မရွှေ့မပြောင်းနိုင်သောပစ္စည်း၊ (၂) ရွှေ့ပြောင်းနိုင်သော ပစ္စည်းများ (စက်၊ ယာဉ်၊ ယန္တရား)၊ (၃) ရွှေထည်ပစ္စည်းနှင့် ရွှေတုံးများ၊ (၄) လွှဲပြောင်းနိုင်သော နှစ်တိုစာချုပ်များ၊ (၅) စာရင်းရှင်အပ်ငွေ (မြန်မာကျပ်ငွေ၊ နိုင်ငံခြားငွေ)၊ (၆) ငွေစုဘဏ်အပ်ငွေနှင့် စာရင်းသေအပ်ငွေ၊ (၇) စတော့ ရှယ်ယာ၊ ဒီဘင်ချာ၊ (၈) အစိုးရငွေတိုက်လက်မှတ်နှင့် ငွေတိုက်စာချုပ်များ၊ (၉) ကောက်ပဲ သီးနှံနှင့် ကုန်စည်များ၊ (၁၀) ဘဏ်အာမခံ၊ (၁၁) အစိုးရအာမခံ (အစိုးရအာမခံဆိုသည်မှာ ပြည်ထောင်စု ဝန်ကြီး ဌာနများ၊ တိုင်းဒေသကြီး/ပြည်နယ်အစိုးရများဖြစ်ပါတယ်။ )၊ (၁၂) ချေးငွေအာမခံချက် (Credit Guarantee Insurance Certificate)၊ (၁၃) နိုင်ငံတော်အစိုးရက အခါအားလျော်စွာ လမ်းညွှန် ချမှတ်သော လုပ်ငန်းအာမခံများနှင့် အခြားအာမခံအမျိုးအစားများ ဖြစ်ပါတယ်။ နာယကကြီးခင်ဗျား။ ဆက်လက်ပြီးတော့ ပြန်လည်ဆွေးနွေးသင့်တဲ့ အချက်များကို ရှင်းလင်း Oslossolul voowa:gPFIs op: olo@qot nggosolosusini JICA SMEs Two-Step Loans မြန်မာ့စီးပွားရေးဘဏ်ရဲ့ အခန်းကဏ္ဍဟာ စီမံကိန်းနှင့် ဘဏ္ဍာရေးဝန်ကြီးဌာနက တာဝန်ပေးအပ်တဲ့ Executing Agency(EA) salos Ossos a qulosuSII JICA Gą:66ąp:99708:388:68: PFI op:0 ဖြန့်ခွဲခြင်း၊ ပြန်စုခြင်း၊ JICA ကိုပြန်လည် ပေးဆပ်ခြင်းစတဲ့ တာဝန်များဖြစ်ပါတယ်။ စီမံကိန်းအဆင့်-၁ မှာ PFIs (၆) ခုမှာ မြန်မာ့စီးပွားရေးဘဏ်မပါဝင်ခဲ့ပါ။ ယခု စီမံကိန်း(အဆင့်-၂) မှာတော့ မြန်မာ့စီးပွားရေး ဘဏ်ကိုယ်တိုင် PFIs တစ်ခုအဖြစ် ပါဝင်ဆောင်ရွက်မှာဖြစ်ပါတယ်။ မြန်မာ့စီးပွားရေးဘဏ်ဟာ အခြား နိုင်ငံ့တာဝန်များ များပြားစွာ ထမ်းဆောင်နေရသဖြင့် မြန်မာ့စီးပွားရေးဘဏ် တစ်ခုတည်းက ထုတ်ချေး 128gsaand saagulosusil PFIs op:oločbê:33:Oo nadap:e SMEs Financing Capicity ကိုလည်းမြှင့်တင်ပေးရာ ရောက်ပြီးတော့ ဆုံးရှုံးနိုင်ခြေ Risk ကိုလည်း ခွဲဝေခံစားနိုင်စေမှာ ဖြစ်ပါတယ်။ PFIs များပါဝင်ခြင်းအားဖြင့် SMEs ချေးငွေရဲ့ အရည်အသွေးပိုမိုကောင်းမွန်စေဖို့နဲ့ PFIs များရဲ့ စွမ်းဆောင်ရည် ပိုမိုတိုးတက်စေရန် ရည်ရွယ်ပါတယ်။ စီမံကိန်း(အဆင့်-၁) မှာ မြန်မာနိုင်ငံရှိ ပုဂ္ဂလိကဘဏ် ၂၄ ဘဏ်သို့ PFIS အဖြစ် လျှောက်ထားနိုင်ကြောင်း Request for Proposal cyprices qócozma saaj$832cm?:08:ộcuscopS: 39600:03: အလတ်စား စက်မှုလုပ်ငန်းဖွံ့ဖြိုးရေးဘဏ် (SMIDB)၊ ကမ္ဘောဇဘဏ်လီမိတက်(KBZ)၊ မြန်မာ့ရှေ့ဆောင်ဘဏ် သမဝါယမဘဏ်လီမိတက် (CB)၊ ကမ္ဘာ့ရတနာဘဏ် (GTB)၊ နေပြည်တော်စည်ပင်ဘဏ်၊ အာရှရန်ကုန် ဘဏ်(Asia Yangon)၊ စုစုပေါင်း(၉)ဘဏ်မှ PFI အဖြစ် လျှောက်ထားခဲ့ပါတယ်။ အဆိုပါဘဏ် ၉ ဘဏ် အနက်မှ PFIs ရွေးချယ်ခြင်းဆိုင်ရာ စံသတ်မှတ်ချက်များနှင့် ညီညွတ်တဲ့ ၆ ဘဏ်ကို ရွေးချယ်ခဲ့ခြင်း ဖြစ်ပါတယ်။ စီမံကိန်း(အဆင့်-၂)မှာလည်း ပုဂ္ဂလိကဘဏ်များကို PFIs အဖြစ် လျှောက်ထားနိုင်ကြောင်း အသိပေး အကြောင်းကြားသွားမည်ဖြစ်ပြီးတော့ PFIs များကို ရွေးချယ်တဲ့ စံသတ်မှတ်ချက်နှင့်အညီ JICA နဲ့ စီမံကိန်းနှင့်ဘဏ္ဍာရေးဝန်ကြီးဌာနတို့ ညှိနှိုင်းပြီးတော့ အသစ်ပြန်လည် ရွေးချယ်သွားမှာဖြစ်ပါတယ်။ နာယကကြီးခင်ဗျား။ နောက်တစ်ချက်က မြန်မာ့စီးပွားရေးဘဏ်က ဆောင်ရွက်ရသည့်ကိစ္စဖြစ်ပါတယ်။ JICA ချေးငွေရဲ့ သက်တမ်းဟာ နှစ် ၄၀ ထိဖြစ်ပြီးတော့ G to G ပုံစံဖြင့် ချေးခြင်းဖြစ်သဖြင့် SMEs ဥပဒေအရ ဖွဲ့စည်းထားတဲ့ ကော်မတီများသည် ချေးငွေကို တာဝန်ယူ၊ တာဝန်ခံ၊ ပြန်လည် ပေးဆပ်ရန် အခက်အခဲရှိပါတယ်။ ဥပဒေအရလည်း စည်းနှောင်နိုင်မှုမရှိပါ။ ချေးငွေနှင့်ပတ်သက်၍ အတွေ့အကြုံရှိပြီး နှစ်မည်မျှပင်ကြာကြာ တာဝန်ယူပြန်လည်ပေးဆပ်နိုင်သည့် ခိုင်မာသော နိုင်ငံပိုင် ငွေရေးကြေးရေး အဖွဲ့အစည်းဖြစ်သည့် မြန်မာ့စီးပွားရေးဘဏ်ကိုသာ JICA က ပေးလိုပါတယ်။ မြန်မာ့ စီးပွားရေးဘဏ်နဲ့သာ လုပ်လိုပါတယ်။ မြန်မာ့စီးပွားရေးဘဏ်က အတိုးနှုန်း ၃ ရာခိုင်နှုန်း ရယူရခြင်းနဲ့ ပတ်သက်၍လည်းများနေကြောင်း ဆွေးနွေးကြတာရှိပါတယ်။ ချေးငွေစီမံခန့်ခွဲမှုအတွက် မြန်မာ့စီးပွားရေးဘဏ်က သုံးစွဲရမှုများဟာ အကြံပေး ငှားရမ်းခစရိတ်နှင့် ၎င်းအပေါ်မှာ ကျသင့်တဲ့ ကုန်သွယ်လုပ်ငန်းခွန် ၅ ရာခိုင်နှုန်း ပေးဆောင်ရခြင်း၊ ချေးငွေ ပြန်လည်ပေးဆပ်သည့်အခါ Inflation ကြောင့်ဖြစ်ပေါ်သည့် နိုင်ငံခြားငွေလဲလှယ်နှုန်း ဆုံးရှုံးမှုအန္တရာယ် အတွက် အသုံးစရိတ် (Exchange Rate Risk) နှင့် JICA မှချေးငွေရယူခြင်း၊ JICA သို့ ချေးငွေ ပြန်လည်ပေးဆပ်ခြင်းတို့အတွက် ဘဏ်ဆောင်ရွက်ခများအား အားလုံးကျခံရခြင်းတို့ အပါအဝင် စီမံခန့်ခွဲ သုံးစွဲရသည့် အသုံးစရိတ်များရှိ၍ ဖြစ်ပါတယ်။ နိုင်ငံပိုင်ဘဏ်ဖြစ်တဲ့အတွက်ကြောင့် အမြတ်ရရှိရန် ရည်ရွယ်ချက်နဲ့ အတိုးရယူထားခြင်း မဟုတ်ပါ။ ချေးငွေကို ဂျပန်ယန်းဖြင့်သာရယူရပြီးတော့ ဂျပန်ယန်း ဖြင့်သာ ပြန်လည်ပေးဆပ်ရမှာဖြစ်ပါတယ်။ ထို့ပြင် ဂျပန်ယန်းမှာ Negative Interest Rate ဖြစ်နေတဲ့ အတွက်ကြောင့် မြန်မာ့စီးပွားရေးဘဏ်က ရရှိထားတဲ့ယန်းများကို သတ်မှတ်ပမာဏ ကျော်လွန်တဲ့အခါမှာ ထားရှိငွေအပေါ်မှာ အတိုးပေးရမှာဖြစ်ပါတယ်။ သို့ဖြစ်တဲ့အတွက်ကြောင့် အမေရိကန်ဒေါ်လာ၊ ယူရို စသည်ဖြင့် ပြောင်းလဲထားရပြီးတော့ ပြန်လည်ပေးဆပ်ချိန်မှာ ဂျပန်ယန်းငွေကို ပေါက်ဈေးဖြင့် ပြန်လည် ဝယ်ယူပြီးတော့ ပေးဆပ်ရမှာဖြစ်ပါတယ်။ နှစ် ၄၀ အတွင်းမှာ ငွေလဲလှယ်နှုန်း အတက်အကျ မည်မျှရှိ နိုင်မည်ကို ခန့်မှန်းရန်ခက်ခဲလှပါတယ်။ ၂၀၁၆ ခုနှစ်မှာ စီမံကိန်း(အဆင့်-၁) အတွက် ယူခဲ့စဉ်က ငွေလဲနှုန်းဟာ တစ်ယန်းလျှင် ၁၀.၈၁၀ ကျပ် ဖြစ်ပြီးတော့ ယနေ့ပေါက်ဈေးဟာ တစ်ယန်းလျှင် ၁၂.၄၄၉ ရှိနေပြီဖြစ်ပါတယ်။ ငွေလဲနှုန်းတစ်ကျပ် ကွာတိုင်းကွာတိုင်း ကျပ် ၁၅ ဘီလီယံကျခံရမှာဖြစ်ပါတယ်။ စီမံကိန်းနှင့် ဘဏ္ဍာရေးဝန်ကြီးဌာန ၁ ရာခိုင်နှုန်း ရယူရခြင်းဟာလည်းပဲ CGI စနစ်ကို စတင် အကောင်အထည်ဖော်ပေးနေတဲ့ မြန်မာ့အာမခံလုပ်ငန်းသည် နိုင်ငံပိုင်လုပ်ငန်းဖြစ်တဲ့အတွက်ကြောင့် ဆုံးရှုံးမှုတစ်စုံတစ်ရာဖြစ်ပေါ်ခဲ့ပါက ထောက်ပံ့ကူညီနိုင်ရန် အရေးပေါ်ရန်ပုံငွေ Reserved Fund အဖြစ် မတင်တာက စင်ကယ် ဝက် ခင်ခင်ထက်က ဖြစ်ပြီးတော့ နိုင်ငံတော်က SMEs ဥပဒေအရ SMEs ဖွံ့ဖြိုးတိုးတက်ရေး ရန်ပုံငွေထူထောင်တဲ့အခါမှာ နိုင်ငံတော်မှလည်း မ တည်ရန်ပုံငွေများ ထည့်ဝင်ပေးရမည်သာဖြစ်ပါတယ်။ PFIs များဘက်ကို ကြည့်ရင်လည်း ချေးငွေဆုံးရှုံးမှုအန္တရာယ် (Credit Risk) ကိုထားရတဲ့အပြင် ချေးငွေစိစစ်ခြင်း၊ ထုတ်ချေးခြင်း၊ စောင့်ကြည့်ကြပ်မတ်ခြင်း၊ ပြန်လည်ကောက်ခံခြင်း လုပ်ငန်းစဉ်များ အားလုံးကို ်အမျှ ကြီးကြပ်တာဝန်ယူ ဆောင်ရွက်ရမည်ဖြစ်ပြီးတော့ မြန်မာ့စီးပွားရေးဘဏ်သို့ ချေးငွေများကို သတ်မှတ်သက်တမ်းအတွင်းမှာ အပြည့်အဝပြန်လည်ပေးဆပ်ရန် တာဝန်ယူထားရတာ ဖြစ်ပါတယ်။ လေးစားအပ်ပါသော နာယကကြီးခင်ဗျား။ CGI စနစ်ဟာ မြန်မာနိုင်ငံမှာ ယခုမှ စတင်တဲ့ လုပ်ငန်းတစ်ခု ဖြစ်ပါတယ်။ မြန်မာ့အာမခံလုပ်ငန်းမှာလည်း အတွေ့အကြုံမရှိသေးတဲ့အတွက်ကြောင့် Step by Step ပုံစံနဲ့ တစ်ဖြည်းဖြည်းတိုးချဲ့ သွားမှာဖြစ်ပါတယ်။ လက်ရှိအခြေအနေမှာတော့ ကျပ်သိန်း ၂၀၀ အထိသာ လက်ခံဆောင်ရွက်ပေးနိုင်ပြီးတော့ အခြေအနေပေါ်မှာ သုံးသပ်ပြီးတော့ တိုးမြှင့်ဆောင်ရွက် သွားမှာဖြစ်ပါတယ်။ မြန်မာ့အာမခံလုပ်ငန်းမှာလည်း CGI ဘုတ်အဖွဲ့ ဖွဲ့စည်းပြီးတော့ ဆောင်ရွက်လျက် ရှိပါတယ်။ CGI စနစ်ကို မြန်မာ့အာမခံလုပ်ငန်းအနေနဲ့ ဂျပန်နိုင်ငံ Sumitomo Mitsui Banking Corporation (SMBC) Q samsapo e. 326m3200 ScoScaos@godba:woulosusil odundos လည်း Credit Guarantee Corporation ဥပဒေကို ရေးဆွဲလျက်ရှိပါတယ်။ နာယကကြီးခင်ဗျား။ JICA Two-Step Loan နဲ့ ပတ်သက်ပြီးတော့ တိုင်းဒေသကြီး/ပြည်နယ် ချေးငွေကော်မတီများ၊ မြို့နယ်ချေးငွေကော်မတီများ ဖွဲ့စည်းရန် အကြံပြုချက်အပေါ်မှာ PFIs ဖြစ်တဲ့ ပုဂ္ဂလိကဘဏ်များမှတစ်ဆင့် SMEs များသို့ ချေးငွေထုတ်ချေးခြင်းဖြစ်တဲ့အတွက်ကြောင့် တိုင်းဒေသကြီး/ ပြည်နယ်ချေးငွေကော်မတီများ၊ မြို့နယ်ချေးငွေကော်မတီများ ထပ်မံဖွဲ့စည်းဆောင်ရွက်မယ်ဆိုလို့ရှိရင် SMEs လုပ်ငန်းရှင်များအနေနဲ့ ချေးငွေရရှိရန်လုပ်ငန်းစဉ်အဆင့် ပိုမိုများပြားလာမှာ ဖြစ်ပါတယ်။ စီမံကိန်း(အဆင့်-၂)မှာ ချေးငွေထုတ်ချေးရာမှာ တိုင်းဒေသကြီး ပြည်နယ်အလိုက် ထုတ်ချေးရန် ငွေပမာဏ သတ်မှတ်ချက်ကို စီမံကိန်းလုပ်ငန်းကော်မတီနဲ့ JICA တို့ကနေ ညှိနှိုင်းပြီးတော့ ခွဲဝေဆောင်ရွက်သွားမှာ ယခုအခါမှာ ဒုတိယသမ္မတဦးစီးတဲ့ SMEs ဖွံ့ဖြိုးတိုးတက်ရေး လုပ်ငန်းကော်မတီကိုလည်း ဖွဲ့စည်းထားပြီးဖြစ်၍ ကော်မတီ၏ လုပ်ငန်းစဉ်များကိုလည်း ဤချေးငွေဖြင့် အထောက်အကူပြုနိုင်ရန် ဆက်စပ်ဆောင်ရွက်သွားမှာ ဖြစ်ပါတယ်။ စီမံကိန်း (အဆင့်-၁)မှာ တိုင်းဒေသကြီး/ ပြည်နယ်အလိုက် ထုတ်ချေးထားမှု အခြေအနေမှာ ကချင်ပြည်နယ်မှာ ၁ ဦး၊ ကရင်ပြည်နယ်မှာ ၁ ဦး၊ စစ်ကိုင်းတိုင်း ဒေသကြီးမှာ ရ ဦး၊ တနင်္သာရီတိုင်းဒေသကြီးမှာ ၁ ဦး၊ ပဲခူးတိုင်းဒေသကြီးမှာ ၂ရ ဦး၊ မကွေးတိုင်း ဒေသကြီးမှာ ၁၀ ဦး၊ မန္တလေးတိုင်းဒေသကြီးမှာ ၅၃ ဦး၊ မွန်ပြည်နယ်မှာ ၂ ဦး၊ ရခိုင်ပြည်နယ်မှာ ၄ ဦး၊ ရန်ကုန်တိုင်းဒေသကြီးမှာ ၁၃၄ ဦး၊ ရှမ်းပြည်နယ်မှာ ၁ရ ဦးနှင့် ဧရာဝတီတိုင်းဒေသကြီးမှာ ၄၃ ဦး၊ ယနေ့ထိ စုစုပေါင်း SMEs လုပ်ငန်းရှင် ၃၀၀ ဦးသို့ ကျပ် ၆၂,၅၆၆ ဘီလီယံကိုထုတ်ချေးထားပြီး ဖြစ်တာကို တွေ့ရပါတယ်။ အဆိုပါလုပ်ငန်းရှင်များ သက်တမ်းပြည့်လို့ ပြန်လည်ပေးဆပ်လို့ရှိရင် အခြားလုပ်ငန်းရှင် အသစ်များကို ဆက်လက်ထုတ်ချေးမှာ ဖြစ်ပါတယ်။ အဆိုပါ ၃၀၀ ဦးမှာ ပြန်ကြည့်ရင် ထုတ်လုပ်မှုလုပ်ငန်းကို ၁၉၉ ဦး၊ လုပ်သားအခြေပြုလုပ်ငန်း ၃ ဦး၊ လက်ကားရောင်းဝယ်ရေး လုပ်ငန်းကို ၁၁ ဦး၊ လက်လီရောင်းဝယ်ရေးလုပ်ငန်းကို ၁၄ ဦး ဝန်ဆောင်မှု လုပ်ငန်း ၆၆ ဦး၊ အခြား ရ ဦး ဖြစ်ပါတယ်။ :aqp:11 Incremental Capital Output Ratio (ICOR) ozadajoè:d. ပတ်သက်၍ ရင်းနှီးမြှုပ်နှံမှု မည်မျှထည့်ဝင်ကုန်ကျလျှင် အကျိုးအမြတ်မည်မျှ ပြန်လည်ရရှိမည်ဆိုသည်ကို တွက်ချက်ရခြင်းဖြစ်ပြီး၊ မိမိတို့နိုင်ငံမှာ စီမံကိန်းများရဲ့ တိုးတက်မှုကို တွက်ချက်တိုင်းတာရာမှာ ICOR ကို ozdars:cgpò Internal Rate of Return, Economic Rate of Return şę Impact of 336oT မူတည်၍သာ တွက်ချက်လေ့ရှိပါတယ်။ ICOR တွက်ချက်ခြင်းဟာ နိုင်ငံရဲ့ GDP တွက်ချက်တဲ့ အသုံးပြုလေ့ရှိပါတယ်။ အကယ်၍ SMEs စီမံကိန်း(အဆင့်-၁)အတွက် ICOR တွက်ချက်မည်ဆိုပါကလည်း ၎င်းစီမံကိန်းသည် ၂၀၁၅-၂၀၁၆ ဘဏ္ဍာရေးနှစ်က စတင်ဆောင်ရွက်ခဲ့ခြင်း ဖြစ်သည့်အတွက် စီမံကိန်း ကာလမှာ ၂ နှစ်ခန့်သာရှိသေးပြီး ICOR တွက်ချက်၍ မရနိုင်သေးပါ။ သို့ပါ၍ JICA မှ စစ်တမ်း ကောက်ယူ၍ စီမံကိန်းနှင့် ဘဏ္ဍာရေးဝန်ကြီးဌာနသို့ ပေးပို့တင်ပြခဲ့သော Final Report အရ စီမံကိန်း (အဆင့်-၁) ၏ အောင်မြင်မှုအနေဖြင့် JICA ချေးငွေရရှိပြီး နောက်ပိုင်းမှာ SMEs များရဲ့ ၈၀ ရာခိုင်နှုန်း ခန့်ဟာ ကုန်ထုတ်လုပ်မှုပမာဏ၊ ထုတ်ကုန်အရည်အသွေးနဲ့ ကုန်ပစ္စည်းရောင်းအား၊ အလုပ်သမားထပ်မံ တိုးမြှင့်ခန့်အပ်နိုင်မှုစတဲ့ အပိုင်းများမှာ တိုးတက်မှုရှိကြောင်း တွေ့ရှိရပါတယ်။ နာယကကြီးခင်ဗျား။ ဤချေးငွေအတွက် စီမံကိန်းကြီးကြပ်မှုအဖွဲ့ (Project Management Unit) ကို ဖွဲ့စည်းတာဝန်ပေးအပ်ထားပြီး စီမံကိန်းအကောင်အထည်ဖော် ဆောင်ရွက်မှုများကို ကြီးကြပ်ရန် Working Committee Boope: gopa:003:closufll Working Committee 2009 စီမံကိန်းနှင့်ဘဏ္ဍာရေးဝန်ကြီးဌာန ဒုတိယဝန်ကြီး ဖြစ်ပြီးတော့ အဖွဲ့ဝင်များအဖြစ် ငွေတိုက်ဦးစီးဌာန၊ မြန်မာနိုင်ငံတော်ဗဟိုဘဏ်၊ စက်မှုဝန်ကြီးဌာန၊ စီးပွားရေးနှင့် ကူးသန်းရောင်းဝယ်ရေး ဝန်ကြီးဌာန၊ UMFCCI, JICA Myanmar Office gossos i apap:1 JICA salocu:ap: oloMolosunSMEs Two-Step Loan နှင့်ပတ်သက်၍ ပြည်သူများသိရှိအောင် နိုင်ငံပိုင်သတင်းစာများမှာ ဖော်ပြပြီး သတင်းထုတ်ပြန်ခြင်း၊ MRTV-4 မှလည်း တွေ့ဆုံဆွေးနွေး မေးမြန်းသည့် အစီအစဉ်များ ထုတ်လွှင့်ခြင်း၊ PFIs များ အရည်အသွေးပြည့်ဝစေရေးအတွက် နည်းပညာပိုင်းများ ပိုမိုမြင့်မားစေရန်၊ ရန်ကုန်၊ နေပြည်တော်၊ မန္တလေးတို့မှာ ဆွေးနွေးပွဲ၊ Seminar များ ကျင်းပပြုလုပ်ခြင်းတို့ကို ဆောင်ရွက် ခဲ့ပြီး ဆက်လက်၍လည်း ဆောင်ရွက်သွားမှာဖြစ်ပါတယ်။ နာယကကြီးခင်ဗျား။ မြန်မာ့စီးပွားရေးဘဏ်ဟာယိုင်နဲ့နေသော SOE မဟုတ်ပါ။ တစ်နိုင်ငံလုံးတွင် အခိုင်မာဆုံးနှင့် ပြည်သူ၏ ယုံကြည်စိတ်ချမှုအရဆုံး ဘဏ်ဖြစ်ပါတယ်။ နိုင်ငံတော်ရဲ့ မူဝါဒပိုင်းဆိုင်ရာ ဘဏ္ဍာရေးဝန်ဆောင်မှုပေးရသည့် လုပ်ငန်းများအရ အမြတ်ရရှိသည့်နှစ်များရှိသကဲ့သို့ အရှုံးပေါ်သည့် နှစ်များလည်းရှိရာ အရှုံးပေါ်ခြင်း တစ်ခုတည်းကိုကြည့်၍ သုံးသပ်ရန်မသင့်ပါ။ အရှုံးပေါ်ရသည့် အကြောင်းရင်း ကိုလည်း ကြည့်ဖို့လိုမှာဖြစ်ပါတယ်။ နာယကကြီးခင်ဗျား။ နောက်ဆုံးတင်ပြလိုသည်မှာ JICA SMEs Two-Step Loan သည် (အဆင့်-၂) ပြီး နောက်တွင်လည်း (အဆင့်-၃) လာနိုင်သေးပြီး ကျွန်တော်တို့ရဲ့ လုပ်ငန်းအကောင်အထည်ဖော်မှု၊ စွမ်းဆောင်ရည်ပေါ်မှာ မူတည်ပြီး ပေးမှာဖြစ်ပါတယ်။ JICA မှပေးခြင်းဖြစ်တဲ့အတွက်ကြောင့် ချေးတဲ့ သူရဲ့ ရည်ရွယ်ချက်နှင့် ချေးငွေစည်းကမ်းသတ်မှတ်ချက်တို့ကို တိုင်းပြည်၏လိုအပ်ချက်နှင့် ညှိနှိုင်း၍ ဆောင်ရွက်ရခြင်း ဖြစ်ပါတယ်။ ယခုအခါ JICA Two-Step Loan အပြင် မြန်မာ့စီးပွားရေးဘဏ် မှလည်း ၎င်း၏အပ်ငွေများမှ မိမိအစီအစဉ်ဖြင့် SMEs များအတွက် အတိုးနှုန်း ၉ ရာခိုင်နှုန်းဖြင့် ကျပ် ၂၅၀ ဘီလီယံ ထုတ်ချေးရန် လျာထားပြီးဖြစ်ပါတယ်။ အဆိုပါ အစီအစဉ်ကိုလည်း သတင်းစာများ၌ ကြေညာခဲ့ပါတယ်။ မြန်မာ့စီးပွားရေးဘဏ်က အပ်ငွေအပေါ်မှာ ၈ ရာခိုင်နှုန်း ပေးရတဲ့အတွက်ကြောင့် ၁ ရာခိုင်နှုန်းသာ တင်ပြီးတော့ ချေးခြင်းဖြစ်ပါတယ်။ လက်ရှိမှာတော့ မွန်ပြည်နယ်ရှိတဲ့ ဝါးတူလုပ်ငန်းနှင့် အဆင့်မြင့်ဆန်စက်လုပ်ငန်းတွေကို ထုတ်ချေးထားကြောင်းတွေ့ရပါတယ်။ အဆိုပါ ချေးငွေမှာလည်း စည်းကမ်းသတ်မှတ်ချက်များ သီးခြားရှိမှာ ဖြစ်ပါတယ်။ လေးစားအပ်ပါသော နာယကကြီးနှင့် လွှတ်တော်ကိုယ်စားလှယ်များ ခင်ဗျား။ သို့ဖြစ်ပါ၍ JICA ထံမှ အသေးစားနှင့် အလတ်စားစီးပွားရေးလုပ်ငန်းများ ဖွံ့ဖြိုးတိုးတက်ရေးစီမံကိန်း(အဆင့်-၂)အတွက် ဂျပန်ယန်း ၁၄.၉၄၉ ဘီလီယံ ရယူရေးကိစ္စအပေါ်မှာ လွှတ်တော်မှ အတည်ပြုချက်ရယူပေးနိုင်ပါရန် လေးစားစွာ တင်ပြအပ်ပါတယ်။ အားလုံးကို ကျေးဇူးတင်ပါတယ်ခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျား။ အထက်ပါချေးငွေရယူရန်ကိစ္စနဲ့ စပ်လျဉ်းပြီး လွှတ်တော်ရဲ့ အဆုံးအဖြတ်ရယူခြင်းကို စက်ခလုတ်အသုံးပြု၍ ဆန္ဒပြုတဲ့နည်းလမ်းနဲ့ ဆောင်ရွက်ပါ့မယ်။ ထောက်ခံဆန္ဒမဲများရင် သဘောတူအတည်ပြုပြီး ကန့်ကွက်ဆန္ဒမဲများရင် သဘော မတူကြောင်း ကြေညာမှာ ဖြစ်ပါတယ်။ ဆန္ဒမဲပေးကြဖို့ အသင့်ရှိစေလိုပါတယ်။ ဆန္ဒမဲပေးနိုင်ကြပါပြီ။ လွှတ်တော်ကိုယ်စားလှယ်များ စက်ခလုတ်အသုံးပြု၍ ဆန္ဒမဲပေးကြပါသည်။</speech>
<speech type="speaker">ထောက်ခံမဲ (၅၂၁)မဲ၊ ကန့်ကွက်မဲ (၁)မဲ၊ ကြားနေမဲ (၁၁)မဲ ဖြစ်ပါတယ်။</speech>
<speech type="speaker">ထောက်ခံဆန္ဒမဲများတဲ့အတွက် စီမံကိန်းနှင့်ဘဏ္ဍာရေးဝန်ကြီးဌာန၊ မြန်မာ့ စီးပွားရေးဘဏ်က အသေးစားနှင့် အလတ်စားစီးပွားရေးလုပ်ငန်းများ ဖွံ့ဖြိုးတိုးတက်ရေးစီမံကိန်း (အဆင့်-၂) အကောင်အထည်ဖော်ဆောင်ရွက်ရန် ဂျပန်နိုင်ငံအပြည်ပြည်ဆိုင်ရာ ပူးပေါင်းဆောင်ရွက်ရေး အေဂျင်စီထံမှ ဂျပန်ယန်း ၁၄.၉၄၉ ဘီလီယံ ချေးယူရန်ကိစ္စကို လွှတ်တော်က သဘောတူ အတည်ပြုကြောင်း ကြေညာပါတယ်။</speech>
</motion>
<motion>
<title>နိုင်ငံတော်သမ္မတထံမှ ပေးပို့ထားသော ၂၀၁ရ ခုနှစ်၊ ပြည်ထောင်စု၏ ဘဏ္ဍာငွေ အရအသုံးဆိုင်ရာဥပဒေပါ အရေးပေါ်ရန်ပုံငွေမှ ကျပ် ၂၆,၀၁၁.၁၃၁ သန်း ခွဲဝေသုံးစွဲခဲ့သည့် ကိစ္စရပ်များနှင့်စပ်လျဉ်း၍ ပြည်ထောင်စုအဆင့်အဖွဲ့အစည်းဝင်များက ရှင်းလင်းတင်ပြခြင်းနှင့် လွှတ်တော်က မှတ်တမ်းတင်ခြင်း</title>
<speech type="speaker">အစီအစဉ်(၇) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ၂၀၁ရ ခုနှစ်၊ ပြည်ထောင်စု၏ ဘဏ္ဍာငွေအရအသုံးဆိုင်ရာဥပဒေပါ အရေးပေါ်ရန်ပုံငွေမှ ပြည်ထောင်စုအစိုးရအဖွဲ့ရဲ့ သဘောတူညီချက်အရ ပြည်ထဲရေးဝန်ကြီးဌာန၊ ကာကွယ်ရေးဝန်ကြီးဌာနနဲ့ နယ်စပ်ရေးရာဝန်ကြီးဌာန တို့က ကျပ် ၂၆,၀၁၁.၁၃၁ သန်း ခွဲဝေသုံးစွဲခဲ့တဲ့ကိစ္စနဲ့စပ်လျဉ်း၍ နိုင်ငံတော်သမ္မတထံမှ ပြည်ထောင်စု လွှတ်တော် နာယကထံသို့ နိုင်ငံတော်သမ္မတရုံးရဲ့ ၁၄-၂-၂၀၁၈ ရက်စွဲပါစာအမှတ်၊ ၃(၂)/၁/သမ္မတရုံးဖြင့် ပေးပို့ထားပြီး မိတ္တူကို ကိုယ်စားလှယ်များထံ ဖြန့်ဝေထားပါတယ်။ ပေးပို့စာမိတ္တူကို နောက်ဆက်တွဲဖြင့် ဖော်ပြထားပါသည်။ အဆိုပါကိစ္စများနဲ့စပ်လျဉ်းပြီး သက်ဆိုင်ရာ ပြည်ထောင်စုအဆင့် အဖွဲ့အစည်းဝင်များက လွှတ်တော်သို့ ရှင်းလင်းတင်ပြမှာ ဖြစ်ပါတယ်။ ဦးစွာ ပြည်ထဲရေးဝန်ကြီးဌာန က ရှင်းလင်းတင်ပြဖို့ ဖြစ်ပါတယ်။</speech>
<speech><agency id="21">ဗိုလ်ချုပ်အောင်စိုး(ဒုတိယဝန်ကြီး၊ ပြည်ထဲရေးဝန်ကြီးဌာန)</agency>လေးစားအပ်ပါသော ပြည်ထောင်စုလွှတ်တော် နာယကကြီး၊ ပြည်သူ့လွှတ်တော် ဥက္ကဋ္ဌနှင့် ပြည်ထောင်စုလွှတ်တော် ကိုယ်စား လှယ်များ၊ ဧည့်သည်တော်များအားလုံး မင်္ဂလာအပေါင်းနှင့် ပြည့်စုံကြပါစေလို့ ဦးစွာနှုတ်ခွန်းဆက်သ ဂါရဝပြုအပ်ပါတယ်။ ကျွန်တော်ကတော့ ပြည်ထဲရေးဝန်ကြီးဌာနမှ ဒုတိယဝန်ကြီး ဗိုလ်ချုပ်အောင်စိုး ဖြစ်ပါတယ်။ ပြည်ထောင်စု၏ ဘဏ္ဍာငွေအရအသုံးဆိုင်ရာ ဥပဒေပါ အရေးပေါ်ရန်ပုံငွေမှ ငွေကျပ် ၂၀ ဘီလီယံဖြင့် ဆောင်ရွက်မယ့် မြန်မာ-ဘင်္ဂလားဒေ့ရှ် နယ်စပ်ခြံစည်းရိုးကာရံခြင်းလုပ်ငန်းများနှင့် စပ်လျဉ်းပြီး ရှင်းလင်းတင်ပြသွားမှာဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ Power Point အသုံးပြုခွင့် ပြုပါရန် တင်ပြအပ်ပါတယ်။ မြန်မာ-ဘင်္ဂလာဒေ့ရှ် ကုန်းမြေထိစပ်လျက်ရှိတဲ့ နယ်နိမိတ်အရှည်ဟာ ၁၈၂.၆၈ မိုင် ရှိပါတယ်။ အဆိုပါကုန်းမြေထိစပ်နေတဲ့ နယ်နိမိတ်ကို နယ်စပ်ခြံစည်းရိုးကာရံခြင်း လုပ်ငန်း တွေကို ၂၀၀၉ ခုနှစ်၊ မတ်လ ၁၃ ရက်နေ့ကနေ ၂၀၁၅ ခုနှစ်၊ မတ်လ ၃၀ ရက်နေ့အထိ အဆင့် ၃ ဆင့်ဖြင့် ဆောင်ရွက်ခဲ့တဲ့အခါမှာ နယ်နိမိတ်မှတ်တိုင် B-2 မှ BP-66 အထိ ၁၂၆.၆၈ မိုင်ကို ခြံစည်းရိုးကာရံ ထားရှိပြီးဖြစ်ပါတယ်။ စတုတ္ထအဆင့်အဖြစ် BP-66 မှ မြန်မာ-ဘင်္ဂလာဒေ့ရှ်-အိန္ဒိယ ၃ နိုင်ငံ နယ်နိမိတ် ဆုံရာနေရာဖြစ်တဲ့ B-1 အထိ ၅၆ မိုင် ဆက်လက်ဆောင်ရွက်ရန် ကျန်ရှိနေပါတယ်။ စတုတ္ထအဆင့်အဖြစ် ဆက်လက်ဆောင်ရွက်ရာမှာ ၂၀၁၆-၂၀၁ရ ဘဏ္ဍာရေးနှစ်မှာ ၁၁.၅ မိုင် နယ်စပ်ခြံစည်းရိုးကာရံခဲ့ပြီးတော့ ၂၀၁၇-၂၀၁၈ ဘဏ္ဍာရေးနှစ်မှာတော့ ၃.၂ မိုင်ကို ထပ်မံတိုးချဲ့ ဆောင်ရွက်ခဲ့ပါတယ်။ ၃.၂ မိုင်အတွက် ကိုတော့ Y ပုံသဏ္ဌာန်နှင့် သွပ်ဆူးကြိုးအဝိုင်း ၂ ပေထပ်တိုးပုံစံ ခြံစည်းရိုးပုံစံ ပြောင်းလဲ ဆောင်ရွက်လျက် ရှိကြောင်း တင်ပြအပ်ပါတယ်။ ဆောင်ရွက်မှုပြီးစီးပါက BP-66 နဲ့ BP-68 အကြား စုစုပေါင်း ၁၄.ရ မိုင်ပြီးစီးမှာဖြစ်ပြီး ၁၅ မိုင် အတွက်ကျန်ရှိတဲ့ ၀.၃ မိုင်ကိုလည်း တစ်ဆက်တစ်စပ်တည်း ဆက်လက်ဆောင်ရွက်သွားမှာဖြစ်ကြောင်း BP-68 အနီးမှ BP-69 အနီးအထိ ၁၁.၅ မိုင်အရှည်ကို ၂၀၁၇-၂၀၁၈ ခုနှစ် ဘဏ္ဍာရေးနှစ် နိုင်ငံတော်သမ္မတ၏ အရေးပေါ်ရန်ပုံငွေမှကျပ် ၂၀ ဘီလီယံဖြင့် Y ပုံသဏ္ဌာန်နှင့် သွပ်ဆူးကြိုးအဝိုင်း ၂ ပေ ထပ်တိုးပုံစံ ခြံစည်းရိုးကာရံခြင်းနှင့် ဆက်စပ်လုပ်ငန်းများဖြစ်တဲ့ မြေညှိ၊ မြေဖြတ်ပြုလုပ်ခြင်း၊ ကင်းလှည့် မြေသားလမ်း ပေ ၄၀၊ အရှည် ၁၁.၅ မိုင်ပြုလုပ်ခြင်း၊ (၅ပေx၅ပေxပေ၄၀) သံကူကွန်ကရစ် ရေထွက်ပေါက် ၁၆၁ ခု ပြုလုပ်ခြင်း၊ (၁၀ပေx၁၀ပေ× ပေ၄၀) သံကူကွန်ကရစ် ရေထွက်ပေါက် ၂၅ ခုပြုလုပ်ပေးခြင်း၊ ဂိုဒေါင် ၃ လုံးအပါအဝင် အဆောက်အဦး ၈ လုံးဆောက်လုပ်ခြင်း လုပ်ငန်းများကို ဆောင်ရွက်သွားမှာ ဖြစ်ကြောင်းတင်ပြအပ်ပါတယ်။ သို့ဖြစ်ပါ၍ မြန်မာ-ဘင်္ဂလားဒေ့ရှ် နယ်စပ်ခြံစည်းရိုးကာရံခြင်းလုပ်ငန်းနှင့် ဆက်စပ်လုပ်ငန်းများ ဆောင်ရွက်ရန်အတွက် အရေးပေါ်ရန်ပုံငွေကျပ် ၂၀ ဘီလီယံကို ပြည်ထောင်စုအစိုးရအဖွဲ့ အစည်းအဝေး အမှတ်စဉ်(၃/၂၀၁၈)မှ သဘောတူခွင့်ပြုချက်နှင့်အညီ ယခင်ကဆောင်ရွက်ခဲ့သည့်နည်းတူ ပြည်ထဲရေး ဝန်ကြီးဌာနမှ ကာကွယ်ရေးဝန်ကြီးဌာနသို့ လုပ်ငန်းအပ်နှံ ဆောင်ရွက်သွားမည်ဖြစ်ပါကြောင်းနှင့် ပြည်ထောင်စု လွှတ်တော်မှ အတည်ပြုမှတ်တမ်းတင်ပေးနိုင်ပါရန် လေးစားစွာ တင်ပြအပ်ပါတယ်။ အားလုံးကို ကျေးဇူး တင်ပါတယ်။</speech>
<speech type="speaker">ဆက်လက်ပြီး ကာကွယ်ရေးဝန်ကြီးဌာနက ရှင်းလင်းတင်ပြဖို့ ဖြစ်ပါတယ်။</speech>
<speech><agency id="15">ဗိုလ်ချုပ်မြင့်နွယ်(ဒုတိယဝန်ကြီး၊ ကာကွယ်ရေးဝန်ကြီးဌာန)</agency>လေးစားအပ်ပါသော ပြည်ထောင်စုလွှတ်တော် နာယကကြီးနှင့် လွှတ်တော်ကိုယ်စားလှယ်တော်ကြီးများ မင်္ဂလာအပေါင်းနှင့် ပြည့်စုံပါစေကြောင်း ဦးစွာ နှုတ်ခွန်းဆက်သအပ်ပါတယ်။ ကျွန်တော်ကတော့ ကာကွယ်ရေးဝန်ကြီးဌာနမှ ဒုတိယဝန်ကြီး ဗိုလ်ချုပ်မြင့်နွယ် ဖြစ်ပါတယ်။ နိုင်ငံတော်သမ္မတထံမှ ပေးပို့ထားသော ၂၀၁ရ ခုနှစ်၊ ပြည်ထောင်စု၏ ဘဏ္ဍာငွေအရအသုံးဆိုင်ရာဥပဒေပါ အရေးပေါ်ရန်ပုံငွေမှ ကာကွယ်ရေးဝန်ကြီးဌာန အနေဖြင့် ခွဲဝေသုံးစွဲမည့် ကျပ် ၄,၉၈၉.၆၉၄ သန်းအား ပြည်ထောင်စုလွှတ်တော်မှ မှတ်တမ်းတင်အတည်ပြု ပေးနိုင်ရေး ရှင်းလင်းတင်ပြသွားမှာ ဖြစ်ပါတယ်။ Power Point ဖြင့် ရှင်းလင်းတင်ပြခွင့်ပြုပါရန် တင်ပြ အပ်ပါတယ်။ ၂၀၁ရ ခုနှစ်၊ မေလ ၂၉ ရက်နေ့တွင် တိုက်ခတ်ခဲ့သော ဆိုင်ကလုန်းမုန်တိုင်း(မိုရာ) သဘာဝဘေး ဒဏ်ကြောင့် အနောက်ပိုင်းတိုင်းစစ်ဌာနချုပ်နယ်မြေအတွင်း ဒေသကွပ်ကဲမှုစစ်ဌာနချုပ်(စစ်တွေ) ကွပ်ကဲမှု အောက်ရှိ တပ်ရင်း/တပ်ဖွဲ့ ၆ရ တပ်တွင် အဆောက်အဦ ၁,၀၀၉ လုံး ပျက်စီးမှုဖြစ်ပေါ်ခဲ့ပါတယ်။ ပျက်စီးမှု အသေးစိတ်အနေဖြင့် စစ်တွေတပ်နယ်ရှိ တပ်ရင်း/တပ်ဖွဲ့ ၂ရ တပ်တွင် အဆောက်အဦ ၅၂၄ လုံး၊ ကျောက်တော်တပ်နယ်ရှိ တပ်ရင်း/တပ်ဖွဲ့ ၁၁ တပ်တွင် အဆောက်အဦ ၁၀၅ လုံး၊ ဘူးသီးတောင် တပ်နယ်ရှိ တပ်ရင်း/တပ်ဖွဲ့ ၂၀ တပ်တွင် အဆောက်အဦ ၂၂၃ လုံး၊ မင်းပြားတပ်နယ်ရှိ တပ်ရင်း/တပ်ဖွဲ့ ၄ တပ်တွင် အဆောက်အဦ ၅၃လုံး၊ မြောက်ဦးတပ်နယ်ရှိ တပ်ရင်း/တပ်ဖွဲ့တပ်တွင် အဆောက်အဦ ၂၁ လုံး၊ ရသေ့တောင်တပ်နယ်ရှိ တပ်ရင်းတပ်ဖွဲ့ ၃ တပ်တွင် အဆောက်အဦ ၈၃ လုံး တို့ဖြစ်ကြပါတယ်။ ဆိုင်ကလုန်းမုန်တိုင်း (မိုရာ)သဘာဝဘေးဒဏ်ကြောင့် ပျက်စီးမှုများအား စစ်ဆေးရေးဘုတ်အဖွဲ့ ဖြင့် စနစ်တကျစစ်ဆေးခဲ့ပြီး ပျက်စီးခဲ့သည့်အဆောက်အဦ ၁,၀၀၉ လုံးအနက် ပထမဦးစားပေးအနေဖြင့် အား ပြန်လည်ပြုပြင်ပြီး ဖြစ်ပါတယ်။ ပြင်ဆင်သွားမည့်စာရင်းမှာ တင်ပြပါအတိုင်းဖြစ်ပါတယ်။ အဆိုပါ အဆောက်အဦ ၈၈၂ လုံးအား ပြန်လည်ပြုပြင်ရန်အတွက် စစ်အင်ဂျင်နီယာညွှန်ကြားရေးမှူးရုံးသို့ အသေးစိတ် စိစစ်တွက်ချက်တင်ပြစေခဲ့ရာ ခန့်မှန်းငွေကျပ် ၄,၉၈၉.၆၉၄ သန်း ကုန်ကျမှာဖြစ်ပါတယ်။ ၂၀၁၇-၂၀၁၈ ခု၊ ဘဏ္ဍာရေးနှစ်အတွင်း န်လည်ပြင်ဆင်ပြီးစီးနိုင်မည့် အဆောက်အဦ ၈၈၂ လုံးအား ပြန်လည်ပြုပြင်ရန်အတွက် သုံးစွဲရန်လျာထားသည့် ကုန်ကျငွေအသေးစိတ်မှာ စစ်တွေ တပ်နယ်ရှိ တပ်ရင်း/တပ်ဖွဲ့ ၂ရ တပ်တွင် ပျက်စီးခဲ့သည့် အဆောက်အဦ ၅၂၄ လုံး အနက်မှ တပ်ရင်း/တပ်ဖွဲ့ ၂၄ တပ်ရှိ အဆောက်အဦ ၄၃၆ လုံးအတွက် ပြန်လည်ပြုပြင်မည့် ကုန်ကျငွေမှာ ကျပ် ၂,၄၆၈.၈၄၉ သန်း၊ ကျောက်တော်တပ်နယ်ရှိ တပ်ရင်း/တပ်ဖွဲ့ ၁၁ တပ်တွင် ပျက်စီးခဲ့သည့် အဆောက်အဦ ၁၀၅ လုံးအနက်မှ အဆောက်အဦ ၉၈ လုံးအတွက် ပြန်လည်ပြုပြင်မည့် ကုန်ကျငွေမှာ ကျပ် ၃၅၈.၅၇၆ သန်း။ ဘူးသီးတောင် တပ်နယ်ရှိ တပ်ရင်းတပ်ဖွဲ့ ၂၀ တပ်တွင် ပျက်စီးခဲ့သည့် အဆောက်အဦ ၂၂၃ လုံး အနက်မှ အဆောက်အဦ ၁၉၉ လုံးအတွက် ပြန်လည်ပြုပြင်မည့် ကုန်ကျငွေမှာ ကျပ် ၁,၁၅၀.၄၆၆ သန်း၊ မင်းပြားတပ်နယ်ရှိ တပ်ရင်း/တပ်ဖွဲ့ ၄ တပ်တွင် ပျက်ဆီးခဲ့သည့် အဆောက်အဦ ၅၃ လုံးအနက်မှ အဆောက်အဦ ၄၉ လုံး အတွက် ပြန်လည်ပြုပြင်မည့် ကုန်ကျငွေမှာ ကျပ် ၁၉၂.၃၉၃ သန်း၊ မြောက်ဦး တပ်နယ်ရှိ တပ်ရင်း/တပ်ဖွဲ့ ၂ တပ်တွင် ပျက်ဆီးခဲ့သည့် အဆောက်အဦ ၂၁ လုံးအနက်မှ အဆောက်အဦ ၁၉ လုံးအတွက် ပြန်လည်ပြုပြင်မည့်ကုန်ကျငွေမှာ ကျပ် ၅၇.၂၆၆ သန်း၊ ရသေ့တောင်တပ်နယ်ရှိ တပ်ရင်း/တပ်ဖွဲ့ ၃ တပ်တွင် ပျက်စီးခဲ့သည့် အဆောက်အဦ ၈၃ လုံးအနက်မှာ အဆောက်အဦ ၈၁ လုံး အတွက် ပြန်လည်ပြုပြင်မည့် ကုန်ကျငွေမှာ ကျပ် ၇၆၂.၁၄၄ သန်း ဖြစ်ပါတယ်။ ပျက်စီးမှုများအနက်ပြုပြင်ပြီးစီးမှု မှတ်တမ်းတင်ဓာတ်ပုံ များကို ကောက်နုတ်တင်ပြအပ်ပါတယ်။ အပေါ်ကဓာတ်ပုံများကတော့ ပျက်စီးတဲ့ပုံ ဖြစ်ပါတယ်။ အောက်ကဓာတ်ပုံများကတော့ ပြန်လည် ပြုပြင်ပြင်ဆင်ပြီးတဲ့ အခြေအနေပဲဖြစ်ပါတယ်။ အဆိုပါ ဆိုင်ကလုန်းမုန်တိုင်း(မိုရာ)သဘာဝဘေးဒဏ်ကြောင့် ပျက်စီးမှုများဟာ ကြိုတင်မသိမြင် နိုင်သော ရုတ်တရက်ဖြစ်ပေါ်ခဲ့သည့် သဘာဝဘေးဒဏ် အမျိုးအစားဖြစ်သောကြောင့် ဘဏ္ဍာငွေ လျာထားချက် မရှိသဖြင့် ပျက်စီးမှုများ ပြန်လည်ပြုပြင်ရန်အတွက် ကျပ် ၄,၉၈၉.၆၉၄ သန်းအား အရေးပေါ် ရန်ပုံငွေမှ ကျခံသုံးစွဲခွင့်ရရှိရေး တင်ပြဆောင်ရွက်ခဲ့ပြီး ၂၀၁၈ ခုနှစ်၊ ဖေဖော်ဝါရီလ ၈ ရက်(ကြာသပတေး) နေ့တွင် ကျင်းပပြုလုပ်ခဲ့သော ပြည်ထောင်စုသမ္မတမြန်မာနိုင်ငံတော်၊ ပြည်ထောင်စုအစိုးရအဖွဲ့မှ အစည်း အဝေးအမှတ်စဉ် (၃/၂၀၁၈)အရ သဘောတူပြီး ဖြစ်ပါသဖြင့် ၂၀၁ရခုနှစ်၊ ပြည်ထောင်စု၏ ဘဏ္ဍာငွေအရ အသုံးဆိုင်ရာဥပဒေပါ အရေးပေါ်ရန်ပုံငွေမှ ကာကွယ်ရေးဝန်ကြီးဌာနအနေဖြင့် ခွဲဝေသုံးစွဲမည့် ကျပ် ၄,၉၈၉.၆၉၄ သန်းအား ပြည်ထောင်စုလွှတ်တော်မှ မှတ်တမ်းတင် အတည်ပြုပေးနိုင်ပါရန် တင်ပြအပ် ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">နယ်စပ်ရေးရာဝန်ကြီးဌာနက ရှင်းလင်းတင်ပြဖို့ ဖြစ်ပါတယ်။</speech>
<speech><agency id="12">ဗိုလ်ချုပ်သန်းထွဋ်(ဒုတိယဝန်ကြီး၊ နယ်စပ်ရေးရာဝန်ကြီးဌာန)</agency>လေးစားအပ်ပါတဲ့ ပြည်ထောင်စုလွှတ်တော် နာယကကြီးနှင့်တကွ၊ လွှတ်တော်ကိုယ်စားလှယ်များအားလုံး မင်္ဂလာပါလို့ ကျွန်တော် နယ်စပ်ရေးရာဝန်ကြီးဌာန၊ ဒုတိယဝန်ကြီး ဗိုလ်ချုပ်သန်းထွဋ်မှ နှုတ်ခွန်းဆက်သ ဂါရဝပြု အပ်ပါတယ်။ ယနေ့ကျင်းပပြုလုပ်တဲ့ ပြည်ထောင်စုလွှတ်တော် အစည်းအဝေးမှာ နယ်စပ်ရေးရာဝန်ကြီး ဌာနရဲ့ အရေးပေါ်ရန်ပုံငွေနှင့် စပ်လျဉ်းသည့်ကိစ္စရပ်များကို ရှင်းလင်းတင်ပြသွားမှာ ဖြစ်ပါတယ်။ နယ်စပ် ရေးရာဝန်ကြီးဌာနအနေဖြင့် ၂၀၁ရ ခုနှစ်၊ ပြည်ထောင်စု၏ ဘဏ္ဍာငွေအရအသုံးဆိုင်ရာဥပဒေပါ အရေးပေါ် ရန်ပုံငွေမှ ငွေကျပ် ၁,၀၂၁.၄၃ရ သန်းအား ခွင့်ပြုရရှိခဲ့ပါတယ်။ အဆိုပါခွင့်ပြုငွေများ တင်ပြတောင်းခံ ရခြင်းမှာ ရခိုင်ပြည်နယ်၊ မောင်တောမြို့နယ်အတွင်း ငါးခူရနယ်မြေရုံးမှ စေတီပြင်လမ်းဆုံ (၅/၁) မိုင်နှင့် ကျီးကန်းပြင်လမ်းဆုံမှ လှဖိုးခေါင်ကျေးရွာ ကျောက်ပြင်ဆိပ်စခန်းထိ (၆/၃) မိုင်၊ စုစုပေါင်း (၁၁/၄)မိုင် ကျောက်လမ်းပြုပြင်ခြင်း လုပ်ငန်းများသည် အရေးတကြီး အကောင်အထည်ဖော် ဆောင်ရွက်ရမည့် လုပ်ငန်း ဖြစ်၍ ရန်ပုံငွေတင်ပြတောင်းခံပြီး လတ်တလော အရေးတကြီး ဆောင်ရွက်ပေးရန် ရခိုင်ပြည်နယ်ဆိုင်ရာ အကြံပြုချက်များအပေါ် အကောင်အထည်ဖော်ဆောင်ရွက်ရေးကော်မတီမှ ညှိနှိုင်းလာပါသဖြင့် နိုင်ငံတော် သမ္မတရုံးသို့ တင်ပြလမ်းညွှန်မှုခံယူပြီး ပြည်ထောင်စုအစိုးရအဖွဲ့ အစည်းအဝေး (၃/၂၀၁၈) ဆုံးဖြတ်ချက် အရ အရေးပေါ်ရန်ပုံငွေမှ သုံးစွဲခွင့်ရရှိခဲ့ခြင်းဖြစ်ပါတယ်။ အဆိုပါလမ်းလုပ်ငန်းများအား ဆောင်ရွက်ပေးခြင်းအားဖြင့် ရခိုင်ပြည်နယ် နယ်စပ်လုံခြုံရေးအတွက် အထောက်အကူပြုစေမည့်လုပ်ငန်းဖြစ်ခြင်း၊ မောင်တောဒေသအတွင်း ဒေသခံပြည်သူများအတွက် ကျန်းမာရေး၊ စီးပွားရေး၊ လူမှုရေး၊ ပညာရေး၊ လမ်းပန်းဆက်သွယ်ရေးများအတွက် များစွာအထောက်အကူပြုမည် ဖြစ်ပါသဖြင့် ခွင့်ပြုပေးနိုင်ပါရန် လေးစားစွာ တင်ပြအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">လွှတ်တော်ကိုယ်စားလှယ်များခင်ဗျား။ ၂၀၁ရ ခုနှစ်၊ ပြည်ထောင်စု၏ ဘဏ္ဍာငွေအရအသုံးဆိုင်ရာဥပဒေပါ အရေးပေါ်ရန်ပုံငွေမှ ပြည်ထဲရေးဝန်ကြီးဌာနဆိုင်ရာလုပ်ငန်း တစ်ခု၊ ကာကွယ်ရေးဝန်ကြီးဌာနဆိုင်ရာ လုပ်ငန်းတစ်ခုနဲ့ နယ်စပ်ရေးရာဝန်ကြီးဌာနဆိုင်ရာ လုပ်ငန်းတစ်ခုတို့ အတွက် စုစုပေါင်း ကျပ်သန်း ၂၆,၀၁၁.၁၃၁ (ကျပ်သန်းနှစ်သောင်းခြောက်ထောင်တစ်ဆယ့်တစ်ဒသမ တစ်သုံးတစ်) ခွဲဝေသုံးစွဲထားမှုကို လွှတ်တော်က မှတ်တမ်းတင်ကြောင်း ကြေညာပါတယ်။</speech>
</motion>
<motion>
<title>နိုင်ငံတော်သမ္မတထံမှ ပေးပို့ထားသော ဆောက်လုပ်ရေးဝန်ကြီးဌာန၏ အိမ်ရာဖွံ့ဖြိုးရေးနှင့် မြို့များ ဖွံ့ဖြိုးမှု စီမံကိန်းလုပ်ငန်းများအတွက် ချေးငွေရယူရန်ကိစ္စရပ်များနှင့် စပ်လျဉ်း၍ သက်ဆိုင်ရာ ပြည်ထောင်စုအဆင့် အဖွဲ့အစည်းဝင်များက လွှတ်တော်သို့ ရှင်းလင်းတင်ပြခြင်း</title>
<speech type="speaker">အစီအစဉ်(၈) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ဆောက်လုပ်ရေး ဝန်ကြီးဌာနက အိမ်ရာဖွံ့ဖြိုးရေးစီမံကိန်း အကောင်အထည်ဖော်ဆောင်ရွက်ရန် ဂျပန်နိုင်ငံ အပြည်ပြည်ဆိုင်ရာ ပူးပေါင်းဆောင်ရွက်ရေးအေဂျင်စီထံမှ ဂျပန်ယန်း ၁၅ ဘီလီယံ ချေးယူရန်ကိစ္စ၊ မဟာမဲခေါင်ဒေသခွဲ အတွင်းရှိ လမ်းမကြီးများ ဖွံ့ဖြိုးတိုးတက်ရေးစီမံကိန်းအတွက် အာရှဖွံ့ဖြိုးရေးဘဏ်မှ အမေရိကန်ဒေါ်လာ ၃၄၀ သန်း၊ အာဆီယံအခြေခံအဆောက်အအုံရန်ပုံငွေမှ အမေရိကန် ဒေါ်လာ ၂၀ သန်း၊ စုစုပေါင်းအမေရိကန် ဒေါ်လာ ၃၆၀ သန်း ချေးယူရန်ကိစ္စနဲ့ မဟာမဲခေါင်ဒေသ၊ အရှေ့အနောက် စင်္ကြံလမ်းတစ်လျှောက်ရှိ မြို့များဖွံ့ဖြိုးမှု စီမံကိန်းဆောင်ရွက်ရန် အာရှဖွံ့ဖြိုးရေးဘဏ်မှ အမေရိကန် ဒေါ်လာ ၈၀ သန်း ချေးယူရန် ကိစ္စတို့နဲ့စပ်လျဉ်းပြီး ပြည်ထောင်စုလွှတ်တော်ရဲ့ အတည်ပြုချက်ရယူနိုင်ရန် နိုင်ငံတော်သမ္မတထံမှ ပြည်ထောင်စုလွှတ်တော် နာယကထံသို့ နိုင်ငံတော်သမ္မတရုံးရဲ့ ၁၅-၂-၂၀၁၈ ရက်စွဲပါစာအမှတ်၊ ၃(၁)/၁/ သမ္မတရုံး၊ ၁၉-၂-၂၀၁၈ ရက်စွဲပါ စာအမှတ်၊ ၃(၁)/၁/သမ္မတရုံးနဲ့ စာအမှတ်၊ ၃(၂)/၁/ သမ္မတရုံးတို့ဖြင့် ပေးပို့ထားပါတယ်။ အဆိုပါ ပြည်ပချေးငွေများရယူရန်ကိစ္စနဲ့စပ်လျဉ်းပြီး အသုံးပြုမယ့် စီမံကိန်း အကြောင်းအရာ မတူညီပေမယ့် ဝန်ကြီးဌာနတစ်ခုတည်းက တာဝန်ယူဆောင်ရွက်မှာ ဖြစ်တဲ့အတွက် လွှတ်တော်သို့ တစ်ဆက်တည်း ရှင်းလင်းတင်ပြဖို့ ဖြစ်ပါတယ်။ ဦးစွာ ဆောက်လုပ်ရေးဝန်ကြီးဌာနက ရှင်းလင်းတင်ပြဖို့ ဖြစ်ပါတယ်။</speech>
<speech><agency id="14">ဦးကျော်လင်း(ဒုတိယဝန်ကြီး၊ ဆောက်လုပ်ရေးဝန်ကြီးဌာန)</agency>လေးစားအပ်ပါတဲ့ ပြည်ထောင်စုလွှတ်တော် နာယက၊ ပြည်သူ့လွှတ်တော် ဥက္ကဋ္ဌနှင့်တကွ ပြည်ထောင်စုလွှတ်တော် ကိုယ်စားလှယ်များ၊ ဖိတ်ကြားထားသောဧည့်သည်တော်များအားလုံး မင်္ဂလာအပေါင်းနှင့် ပြည့်စုံကြ ပါစေလို့ ဆုမွန်ကောင်းတောင်းရင်း နှုတ်ခွန်းဆက်သအပ်ပါတယ်။ ကျွန်တော်ကတော့ ဆောက်လုပ်ရေး ဝန်ကြီးဌာန၊ ဒုတိယဝန်ကြီး ဦးကျော်လင်းဖြစ်ပါတယ်။ ပထမဦးစွာ ဂျပန်နိုင်ငံ Japan International Corporation Agency (JICA) Q ODA Loan (Two Step Loan) og Bodopsal:ccsalos 242 ဆောင်ရွက်ရေးကိစ္စနဲ့ စပ်လျဉ်းပြီး ရှင်းလင်းတင်ပြသွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျား။ Power Point ဖြင့် ရှင်းလင်းခွင့်ပြုပါရန် တင်ပြအပ်ပါတယ်။ အရေးကြီးပုဂ္ဂိုလ်၏ ၁-၁၁-၂၀၁၆ ရက်နေ့မှ ၅-၁၁-၂၀၁၆ ရက်နေ့အထိ ဂျပန်နိုင်ငံသို့ သွားရောက်ခဲ့သည့် ချစ်ကြည်ရေးခရီးစဉ်အတွင်း ဂျပန်နိုင်ငံအစိုးရမှ မြန်မာနိုင်ငံသို့ ပုဂ္ဂလိက ရင်းနှီးမြှုပ်နှံမှုများအပါအဝင် ၅ နှစ်အတွင်း အမေရိကန်ဒေါ်လာ သန်း ၈,၀၀၀ ထောက်ပံ့ပေးအပ်မည်ဟု ဆွေးနွေးပြောကြားခဲ့ပါတယ်။ အဆိုပါဆွေးနွေးမှုတွင် ဆောက်လုပ်ရေးဝန်ကြီးဌာနအနေဖြင့် Housing Finance Development Project စီမံကိန်းတစ်ခုလည်း ပါဝင်ခဲ့ပါတယ်။ အဆိုပါစီမံကိန်းသည် ပြည်သူများတန်ဖိုးနည်းနှင့် တန်ဖိုး သင့်အိမ်ရာများ ဝယ်ယူရာတွင် သက်သာသော အတိုးနှုန်းထားနှင့် နှစ်ရှည်ချေးပေးနိုင်ရန် ရည်ရွယ်ပြီး ဂျပန်နိုင်ငံ JICA မှ ODA Loan အဖြစ် အကူအညီပေးမှာ ဖြစ်ပါတယ်။ ဆောက်လုပ်ရေးဝန်ကြီးဌာနအနေဖြင့် Housing Finance Development Project စီမံကိန်း လုပ်ငန်းဆောင်ရွက်ရန်အတွက် ချေးငွေ ဂျပန်ယန်း ၁၅ ဘီလီယံ ရယူဆောင်ရွက်ခွင့်ပြုကြောင်း စီမံကိန်း နှင့်ဘဏ္ဍာရေးဝန်ကြီးဌာနမှ အကြောင်းကြားစာ ပေးပို့လာခဲ့ပါသဖြင့် အဆိုပါရရှိငွေဖြင့် ပြည်သူတို့ နေထိုင်ရေးလိုအပ်လျက်ရှိသော ရန်ကုန်မြို့အပါအဝင် အခြားပြည်နယ်နှင့် တိုင်းဒေသကြီး အားလုံးရှိ တန်ဖိုးနည်း၊ တန်ဖိုးသင့်အိမ်ရာများကို သက်သာသော အတိုးနှုန်းထားဖြင့် ချေးယူပြီး အိမ်ရာပိုင်ဆိုင် နိုင်ရေးအတွက် ဆောင်ရွက်သွားရန် လျာထားစီစဉ်ခဲ့ပါတယ်။ စီမံကိန်းအတွက် ချေးငွေရယူရေးကိစ္စနှင့် ပတ်သက်၍ ဖွံ့ဖြိုးမှုအကူအညီများ ညှိနှိုင်းရေးအဖွဲ့၏ အစည်းအဝေး အမှတ်စဉ် (၂၆/၂၀၁၇)၊ စီးပွား ရေးရာကော်မတီအစည်းအဝေးအမှတ်စဉ် (၁၉/၂၀၁၇)နှင့် ပြည်ထောင်စုအစိုးရအဖွဲ့အစည်းအဝေး အမှတ်စဉ် (၂/၂၀၁၈)တို့မှ ခွင့်ပြုချက်ရရှိခဲ့ပြီး စီမံကိန်း နှင့်ဘဏ္ဍာရေးဝန်ကြီးဌာနမှ ၁-၂-၂၀၁၈ ရက်စွဲပါစာဖြင့် ပြည်ထောင်စုလွှတ်တော်၏ အတည်ပြုချက်ရယူရန် သဝဏ်လွှာပေးပို့ခဲ့တာ ဖြစ်ပါတယ်။ လေးစားအပ်ပါသော နာယကကြီးခင်ဗျား။ ချေးငွေဆိုင်ရာ အချက်အလက်များကတော့ ချေးငွေ ပမာဏ ဂျပန်ယန်း ၁၅ ဘီလီယံ၊ ချေးငွေအမျိုးအစား ODA Loan (Two Step Loan)၊ အတိုးနှုန်း 0.01 Percent၊ ချေးယူမည့်ကာလ ၂၀၁၈ မှ ၂၀၂၂ ခုနှစ် ထိ ပြန်လည်ပေးဆပ်ရမည့်ကာလသည် Grace Period အပါအဝင် နှစ်ပေါင်း ၄၀ ဖြစ်ပါတယ်။ ချေးငွေအပေါ် အသုံးချမှုအစီအစဉ်မှာ ချေးငွေကာလ ပထမ ၂ နှစ်အတွင်း ချေးငွေပမာဏ စုစုပေါင်း၏ ၆၀ ရာခိုင်နှုန်းနှင့် ဒုတိယ ၂ နှစ်အတွင်းမှာ ကျန် ၄၀ ရာခိုင်နှုန်း ချေးယူရန် လျာထားပြီး ပြန်လည်ထုတ်ချေးရန် အစီအစဉ်များကတော့ ပထမအဆင့်အနေနဲ့ မြို့ပြနှင့်အိမ်ရာဖွံ့ဖြိုးရေးဦးစီးဌာနမှ လှည့်ပတ်ရန်ပုံငွေဖြင့် ဆောက်လုပ်လျက်ရှိတဲ့ ရန်ကုန်တိုင်းဒေသကြီး အတွင်းရှိ တန်ဖိုးနည်း၊ တန်ဖိုးသင့် အိမ်ရာများကို ဆောက်လုပ်ရေးနှင့် အိမ်ရာဖွံ့ဖြိုးရေးဘဏ်မှတစ်ဆင့် ချေးငွေထုတ်ချေးခြင်း၊ ဒုတိယအဆင့်အနေဖြင့် ဂျပန်နိုင်ငံ၏နည်းပညာဖြင့် အရည်အသွေးပြည့်ဝပြီး ကာလရှည်ခိုင်မာသည့် အိမ်ရာများဆောက်လုပ်ရန် ဆောက်လုပ်ရေးနှင့် အိမ်ရာဖွံ့ဖြိုးရေး ဘဏ်အပြင် အခြားပုဂ္ဂလိကဘဏ်များမှပါ ချေးငွေထုတ်ချေးခြင်း၊ တတိယအဆင့်အနေဖြင့် ပုဂ္ဂလိကမှဆောက်လုပ်သည့် အရည်အသွေး ကောင်းမွန်သောအိမ်ရာများကို အခြားပုဂ္ဂလိကဘဏ်များမှ ထုတ်ချေးခြင်းတို့ဖြစ်ပါတယ်။ ပြည်သူတို့ အိမ်ရာပိုင်ဆိုင်နိုင်ရေးလက်ရှိ HousingMortgage စနစ်ဖြင့် ဆောင်ရွက်နေမှုအပေါ် အခြေခံပြီး အိမ်ရာငွေကြေးအထောက် အကူပြုနိုင်ရေးအတွက် လိုအပ်သော ငွေကြေးပိုင်း ဆောင်ရွက်မှု ဆိုင်ရာ၊ အဆောက်အအုံစံချိန်စံညွှန်းဆိုင်ရာ ၊ အိမ်ရာကြံ့ခိုင်မှုဆိုင်ရာနှင့် ဥပဒေဆိုင်ရာ အချက်အလက် များ ဆွေးနွေး၍ ဦးဆောင်လမ်းညွှန်မှုကော်မတီ (Steering Committee)၏ ကြီးကြပ်ကွပ်ကဲမှုဖြင့် ဆောင်ရွက်သွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျား။ နှစ်အလိုက်အိမ်ရာထုတ်လုပ်မည့် အစီအစဉ်အနေဖြင့် တန်ဖိုးနည်းအိမ်ရာနှင့် တန်ဖိုးသင့်အိမ်ရာများကို ရန်ကုန်တိုင်း၊ ဧရာဝတီတိုင်း၊ မကွေးတိုင်း၊ စစ်ကိုင်းတိုင်း စသည့်တိုင်းဒေသကြီး/ပြည်နယ် ၄ ခု တွင် ၂၀၁၇-၂၀၁၈ ဘဏ္ဍာနှစ် အတွက် တိုက်လုံးရေ ၁၅၈လုံး၊ အခန်းပေါင်း ၄,၅၅၀ခန်း ၊ ၂၀၁၈ - ၂၀၁၉ ဘဏ္ဍာနှစ် အတွက် တိုက်လုံးရေ ၂၀ရ လုံး ၊ အခန်းပေါင်း ၅,၉၀၈ ခန်း နှင့် ၂၀၁၉ - ၂၀၂၀ဘဏ္ဍာနှစ်အတွက် တိုက်လုံးရေ ၄၀ လုံး၊ အခန်းပေါင်း ၁,၄၅၆ ခန်း၊ စုစုပေါင်းတိုက်လုံးရေ ၄၀၅ လုံး၊ အခန်းပေါင်း ၁၁,၉၁၄ခန်း ထုတ်လုပ်သွားမှာ ဖြစ်ပါတယ်။ ချေးငွေထုတ်ချေးမည့် အစီအစဉ်မှာတော့ စီမံကိန်းနှင့်ဘဏ္ဍာရေးဝန်ကြီးဌာန MOPF မှ တာဝန်ခံ ချေးယူသူ Borrower အဖြစ်လည်းကောင်း ၊ မြန်မာ့စီးပွားရေးဘဏ်မှ ကြားခံအဖွဲ့အစည်း Executing Agency အဖြစ်လည်းကောင်း တာဝန်ယူ၍ ဆောက်လုပ်ရေးနှင့် အိမ်ရာဖွံ့ဖြိုးရေးဘဏ်မှ တစ်ဆင့် အိမ်ရာ ချေးငွေရယူသူများသို့ အတိုးနှုန်း ၈.၅ ရာခိုင်နှုန်းဖြင့် ထုတ်ချေးပေးသွားမှာဖြစ်ပါတယ်။ အတိုးနှုန်းခွဲဝေသတ်မှတ်ရာတွင် စီမံကိန်းနှင့်ဘဏ္ဍာရေးဝန်ကြီးဌာနမှ ၁ ရာခိုင်နှုန်း၊ မြန်မာ့ စီးပွားရေး ဘဏ်မှ ၃ ရာခိုင်နှုန်း၊ ဆောက်လုပ်ရေးနှင့် အိမ်ရာဖွံ့ဖြိုးရေးဘဏ်မှ ၃ ရာခိုင်နှုန်း ရယူမည်ဖြစ်ပြီး၊ ကျန် ၁.၅ ရာခိုင်နှုန်းကို သီးသန့် ရန်ပုံငွေ (Reserve Account) အဖြစ် စီမံကိန်းနှင့်ဘဏ္ဍာရေးဝန်ကြီး ဌာန၊ မြန်မာ့စီးပွားရေးဘဏ်တွင် ထိန်းသိမ်းထားရှိမှာဖြစ်ပါတယ်။ အိမ်ရာချေးငွေဖြင့် တန်ဖိုးနည်းအိမ်ရာ ဝယ်ယူလိုသူများသည် လစဉ်မိသားစု တစ်စုလုံးရဲ့ ဝင်ငွေ Household Income အနည်းဆုံး ၃ သိန်းရှိ ရမှာဖြစ်ပြီးတော့ တန်ဖိုးသင့်အိမ်ရာ ဝယ်ယူလိုသူများအတွက်ကတော့ လစဉ်မိသားစုတစ်စုလုံး၏ဝင်ငွေ Household Income အနည်းဆုံး ၅ သိန်း ရှိရမှာ ဖြစ်ပါတယ်။ အိမ်ရာချေးငွေရယူသူများမှ ပေးဆပ်ရမည့်အစီအစဉ်သည် အိမ်ရာချေးငွေဖြင့် အိမ်ရာဝယ်ယူ သူများသည် တိုက်ခန်းတန်ဖိုး၏ ၂၀ ရာခိုင်နှုန်းကို ကနဦးပေးသွင်းငွေ (Down Payment) အဖြစ် ပေးသွင်း ရမှာဖြစ်ပြီးတော့ ကျန် ၈၀ ရာခိုင်နှုန်းကို တစ်နှစ်လျှင် အတိုးနှုန်း ၈.၅ ရာခိုင်နှုန်းဖြင့် အနည်းဆုံး ၁၀ နှစ်မှ ၁၅ နှစ်အတွင်း ထုတ်ချေးပေးသွားမှာ ဖြစ်ပါတယ်။ ချေးငွေအရင်းအတိုး ပြန်လည်ပေးသွင်းရန်နှင့် ပတ်သက်၍ မြန်မာ့စီးပွားရေးဘဏ်မှ သတ်မှတ်ထားသည့် လုပ်ထုံးလုပ်နည်းများ၊ JICA မှ ချမှတ်ထားသည့် သတ်မှတ် ချက်များအတိုင်း ဆောင်ရွက်သွားမှာဖြစ်ပါတယ်။ ချေးငွေ ပြန်လည်ပေးဆပ်မည့် အစီအစဉ်ကတော့ အဆိုပါချေးငွေသည် JICA Two Step Loan ဖြစ်၍ စီမံကိန်းနှင့်ဘဏ္ဍာရေးဝန်ကြီးဌာနမှ ဂျပန်နိုင်ငံ အစိုးရသို့ ဆိုင်းငံ့ကာလ ၁၀ နှစ် အတွင်း အတိုးငွေကိုသာ ပေးဆပ်ရမည်ဖြစ်ပြီး၊ ၁၁ နှစ်မြောက်မှစ၍ အရင်း ပေးဆပ်ကာ နှစ် ၃၀ အတွင်း အကြေပေးဆပ်ရမည် ဖြစ်ပါတယ်။ ဆောက်လုပ်ရေးနှင့်အိမ်ရာဖွံ့ဖြိုးဘဏ်အနေဖြင့် အိမ်ရာချေးငွေ ရယူသူများမှ လစဉ် အတိုးအရင်း ပေးဆပ်မှု ရရှိငွေကို ၃ လတစ်ကြိမ် မြန်မာ့စီးပွားရေးဘဏ်သို့ ပြန်လည် ပေးဆပ်သွားရမှာ ဖြစ်ပါတယ်။ အိမ်ရာချေးငွေရယူသူများ End Borrowers ၏ ချေးငွေ ပြန်လည်ပေးဆပ်နိုင်စွမ်းကို စနစ်တကျ စိစစ် ပြီးမှသာ ထုတ်ချေးမည်ဖြစ်ပြီးပျက်ကွက်မှုများ၊ ကြန့်ကြာမှုများရှိခဲ့ပါက မြန်မာ့စီးပွားရေးဘဏ်သို့ ချေးငွေ ပြန်လည်ပေးဆပ်ခြင်းကို ထိခိုက်မှုမရှိစေဘဲ ဆောက်လုပ်ရေးနှင့် အိမ်ရာဖွံ့ဖြိုးရေးဘဏ်၏ အစီအစဉ်ဖြင့် သတ်မှတ်ကာလအတွင်း မပျက်မကွက် ပြန်လည်ပေးဆပ်သွားရမှာ ဖြစ်ပါတယ်။ JICA ODA Loan ချေးငွေရယူခြင်းဖြင့် ရရှိလာမည့် အကျိုးကျေးဇူးများကတော့ ပြည်သူများအားလုံး သက်သာသော အတိုးနှုန်းထားဖြင့် နှစ်ရှည်ပေးဆပ်ရင်း အိမ်ရာပိုင်ဆိုင်ခွင့်ရရှိခြင်း၊ အိမ်ရာဘဏ္ဍာ ငွေကြေးစနစ်ဖွံ့ဖြိုး တိုးတက်လာခြင်း၊ အရည်အသွေး ပြည့်ဝကောင်းမွန်သော အိမ်ရာများပေါ်ထွက် လာခြင်း၊ ဈေးကွက် လိုအပ်ချက်နှင့်အညီ အိမ်ခန်းများဝယ်လိုအားအပေါ်အခြေပြု၍ ဆောက်လုပ်နိုင်ခြင်းနှင့် ငွေသားစီးဆင်းမှု ကို လျင်မြန်စေမှာဖြစ်ခြင်း၊ အိမ်ရာကဏ္ဍဖွံ့ဖြိုးခြင်းအတွက် စဉ်ဆက်မပြတ်အောင်မြင်စွာ အကောင်အထည် ဖော်ဆောင်ရွက်နိုင်မှာဖြစ်ခြင်း၊ အိမ်ရာလိုအပ်ချက်များကို ပိုမိုဖြည့်ဆည်းပေးနိုင်ကာ ဝင်ငွေနည်း ပြည်သူများ အိမ်ရာပိုင်ဆိုင်ခွင့်ရရှိရေးကို အထောက်အကူပြုနိုင်မှာဖြစ်ခြင်း၊ တစ်ဖက်တွင်လည်း အစိုးရ၏ ဘဏ္ဍာရန်ပုံငွေဘတ်ဂျက် သုံးစွဲရမှုကို သက်သာစေနိုင်မည်ဖြစ်ခြင်း စသည့်အကျိုးကျေးဇူးများကို ရရှိနိုင်မှာ ဖြစ်ပါတယ်။ လေးစားအပ်ပါသော နာယကကြီးခင်ဗျား။ ဆောက်လုပ်ရေးကဏ္ဍတွင် အရည်အသွေးကောင်းမွန်၍ အဆင့်အတန်းမီသော တန်ဖိုးနည်း၊ တန်ဖိုးသင့်အိမ်ရာများ စဉ်ဆက်မပြတ်ထုတ်လုပ်ခြင်းအားဖြင့် ပြည်သူ လူထု၏ အဓိကအရေး (၃)ပါးဖြစ်တဲ့ ဆောက်လုပ်ရေးတွင် မရှိမဖြစ်လိုအပ်တဲ့နေရေးအတွက် ပြည်သူများ သက်သာသောအတိုးနှုန်းထားဖြင့် နှစ်ရှည်ပေးဆပ်ရင်းအနာဂတ်မှာ ပိုင်ဆိုင်မည့်အိမ်ရာတွေရရှိမည်ဖြစ်၍ လုံခြုံစိတ်ချရသည့် နေရေးကိုရရှိရန် JICA မှ ဂျပန် ယန်း ၁၅ ဘီလီယံချေးငွေရယူရေးကိစ္စအား ပြည်ထောင်စု လွှတ်တော်မှ ခွင့်ပြု ပေးနိုင်ပါရန် လေးစားစွာတင်ပြအပ်ပါတယ်။ ဆက်လက်ပြီးတော့ ကျွန်တော့အနေနဲ့ မဟာမဲခေါင်ဒေသခွဲအတွင်းရှိ လမ်းမကြီး ၃ လမ်းကို ADB ၏ ချေးငွေအကူအညီဖြင့် အဆင့်မြှင့်တင် ဆောင်ရွက်သွားမယ့် လမ်းစီမံကိန်း ၃ ခုကို ရှင်းလင်း တင်ပြသွားမှာဖြစ်ပါတယ်။ လေးစားအပ်ပါသော နာယကကြီးခင်ဗျား။ Power Point ဖြင့်ရှင်းလင်း တင်ပြခွင့်ပြုပါခင်ဗျား။ မဟာမဲခေါင်ဒေသခွဲအတွင်း လမ်းမကြီးများ ဖွံ့ဖြိုးတိုးတက်ရေးအတွက် ရန်ကုန်-ပုသိမ်လမ်း၊ ပဲခူး-သန်လျင် လမ်းနှင့် ရန်ကုန်-မန္တလေးလမ်းအား လမ်းအဆင့်မြှင့်တင်ခြင်း ဆောင်ရွက်နိုင်ရန်အတွက် အာရှဖွံ့ဖြိုးရေးဘဏ် ADB ၏အမေရိကန်ဒေါ်လာ ၃၄၀ သန်း၊ အာဆီယံအခြေခံ အဆောက်အအုံ ရန်ပုံငွေ AIF မှ အမေရိကန် ဒေါ်လာ ၂၀ သန်းချေးယူခွင့်ပြုရန်အတွက် စီးပွားရေးကော်မတီ အခြေခံအမှတ်စဉ် (၁၉/၂၀၁၇)နှင့် အစိုးရအဖွဲ့အစည်းအဝေးအမှတ်စဉ် (၂/၂၀၁၈) တို့မှာ ခွင့်ပြုချက် ရရှိခဲ့ပြီး ဖြစ်ပါတယ်။ ပထမ စီမံကိန်းဖြစ်တဲ့ ရန်ကုန်-ပုသိမ်လမ်းနှင့်ပတ်သက်၍ လက်ရှိမှာ Oriental Highway Co,ltd မှ BOT စနစ်ဖြင့် ဆောင်ရွက်နေသောလမ်းဖြစ်ပါတယ်။ ADB ၏ အစီအစဉ်ဖြင့် BOT ကုမ္ပဏီမှ ပြန်လည်လွှဲပြောင်း ရယူပြီးတော့ လမ်းအဆင့်မြှင့်တင်ခြင်းလုပ်ငန်းများကို ဆောင်ရွက်သွားမှာ ဖြစ်ပြီးတော့ လမ်းအဆင့် မြှင့်တင်ခြင်း လုပ်ငန်းများဆောင်ရွက်ပြီးချိန်တွင် ဆောက်လုပ်ရေးဝန်ကြီးဌာနအနေဖြင့် BOT ကုမ္ပဏီ၏ မူလရင်းနှီးမြှုပ်နှံမှုတန်ဖိုးအပေါ် အခြေခံ၍ ADB မှ ထပ်မံရင်းနှီးမြှုပ်နှံမှု ပြုလုပ်နိုင်မည့် တန်ဖိုးနှင့် နှိုင်းယှဉ်တွက်ချက်ပြီး Concession ကိုပြန်လည်တွက်ချက်နိုင်မှာဖြစ်ပါတယ်။ လက်ရှိ BOT ကုမ္ပဏီအနေနှင့် ADB မှ ပညာရှင်များမှာ Operation Maintainance အတွက် အသစ်ပြန်လည် ညှိနှိုင်း ပြင်ဆင်ပြီးတော့ ဆောက်လုပ်ရေးဝန်ကြီးဌာနနှင့် ပြင်ဆင်ပြီးတော့ စာချုပ် ချုပ်ဆိုသွားရမှာဖြစ်ပါတယ်။ ADB ၏ အစီအစဉ်နှင့် လမ်းအဆင့်မြှင့်တင်ခြင်းဖြင့် ရန်ကုန်-ပုသိမ်လမ်း ကိုအခြေခံ၍ ပုသိမ်မှ ငွေဆောင်၊ ငရုတ်ကောင်း၊ မော်တင်စွန်း၊ ချောင်းသာ၊ ငါးသိုင်းချောင်း၊ သံတွဲ-ငပလီ နှင့် ဂွ-ကမ်းသာယာ လမ်းကြောင်းတစ်လျှောက်လုံးကို တွင်းသွားလာနိုင်ပြီး ဒေသဖွံ့ဖြိုးရေးကိုများစွာ အထောက် အကူပြုမှာ ဖြစ်ပါတယ်။ လေးစားအပ်ပါသော နာယကကြီးခင်ဗျား။ ဒုတိယစီမံကိန်းဖြစ်တဲ့ သီလဝါမှ ပဲခူးထိ လမ်းကြောင်း ကတော့ နောင်တစ်ချိန်မှာ ကမာစဲမှ ကျိုက်ထိုသို့ ADB နှင့် JICA အကူအညီဖြင့် ဖြတ်လမ်း ဖောက်လုပ်ခြင်းဖြင့် ဘုရားကြီးနှင့် ဝေါတို့ကိုပတ်ပြီး သွားနေရတဲ့ခရီးထက် သက်သာစေမှာ ဖြစ်ပါတယ်။ East-West Economic Cooridor (EWEC) cod: 8:028 Swosofĉći 31$$:(819 လာအိုနိုင်ငံ၊ ထိုင်းနိုင်ငံတို့ကိုဖြတ်ပြီး မြန်မာနိုင်ငံအတွင်း မြဝတီ၊ ဘားအံ၊ ကျိုက်ထို၊ ကမာစဲမှ တစ်ဆင့် ရန်ကုန်မြို့ သီလဝါ (SEZ) မှာ အဆုံးသတ်မယ့်လမ်းကြောင်းဖြစ်ပါတယ်။ ယခုလက်ရှိ သီလဝါ-ကမာစဲပဲခူးလမ်းဖောက်လုပ်ခြင်းအားဖြင့် နောင်တစ်ချိန်မှာအသစ်ဖောက်လုပ်မယ့် ကမာစဲ-ကျိုက်ထိုဖြတ်လမ်း သစ်ကြီးရဲ့ အခြေခံလမ်းကြောင်းကြီးဖြစ်ပါတယ်။ အဆိုပါလမ်းကြောင်းကို ဖော်ဆောင်ခြင်းဖြင့် ရန်ကုန်တောင်ပိုင်းမြို့များဖြစ်တဲ့ သုံးခွ၊ ခရမ်းမြို့များ၊ ပဲခူးတိုင်းဒေသကြီး ကမာစဲ၊ သနပ္ပင် အစရှိတဲ့မြို့တွေအားလုံး ဖွံ့ဖြိုးတိုးတက်လာမှာဖြစ်ပြီးတော့ ကမာစဲရဲ့ အရှေ့ဘက် ရေနက်ကွင်း၊ ရေကြီးကွင်းတွေဟာလည်း ADB ရဲ့ Feasibility Study အရ စိုက်ပျိုးမြေများ အဖြစ် အဆင့်တိုးမြှင့်လာနိုင်မှာ ဖြစ်ပါတယ်။ လေးစားအပ်ပါသော နာယကကြီးခင်ဗျား။ တတိယစီမံကိန်းဖြစ်တဲ့ ရန်ကုန်မှ ဘောနတ်ကြီးထိ မိုင် ၄၀ အပိုင်းကို ADB အကူအညီဖြင့် Pilot Project အနေနဲ့ နိုင်ငံတကာ အဆင့်မီ Expressway အဖြစ် အကောင်အထည်ဖော်သွားမှာဖြစ်ပါတယ်။ အကောင်အထည်ဖော်သွားတဲ့အခါမှာ အပြည်ပြည်ဆိုင်ရာ လမ်းမကြီးဖြစ်ရန် AC ခင်းခြင်း၊ Raised Median မှ Depressed Median ပြောင်းလဲပြီး (၂) မီတာခွဲရှိ အတွင်း/အပြင် လမ်းပုခုံးပြု လုပ်ခြင်း၊ ခြံစည်းရိုးခတ်ခြင်း ၊ Guardrail များ တပ်ဆင်ခြင်းတို့ဖြင့် လက်ရှိလမ်းမကြီး ၄ လမ်းသွားအား နိုင်ငံတကာအဆင့်မီလမ်းမကြီး အဆင့်ဖြစ်အောင် ဆောင်ရွက် သွားမယ့် အစီအစဉ်ဖြစ်ပါတယ်။ အပြည်ပြည်ဆိုင်ရာ Standard ဖြစ်တဲ့ Fast, Comfortable နဲ့ Safety တွေအလုံးစုံပါဝင်တဲ့ Fully Access Control လမ်းမကြီး ဖြစ်အောင်လို့ ADB ချေးငွေဖြင့် ဆောင်ရွက် သွားမှာဖြစ်ပါတယ်။ စီမံကိန်းတန်ဖိုးအနေနဲ့ စုစုပေါင်း အမေရိကန်ဒေါ်လာ ၃၆၀ သန်း အနက် ADB ချေးငွေမှ အမေရိကန်ဒေါ်လာ ၃၄၀ သန်းချေးယူရမှာဖြစ်ပြီး AIF ချေးငွေမှ အမေရိကန်ဒေါ်လာ ၂၀ သန်း ချေးယူမှာ ဖြစ်ပါတယ်။ ချေးယူရမယ့် ငွေပမာဏ ၊ ပြန်ဆပ်ရမယ့် အတိုးနှုန်းနဲ့ ပြန်ဆပ်ရမယ့်ကာလများကို ဇယားဖြင့် တင်ပြအပ်ပါတယ်။ ADB မှ ချေးငွေ အမေရိကန်ဒေါ်လာသန်း ၃၆၀ ကို ပြည်ထောင်စုလွှတ်တော်မှ 330328960:olm International Tendering Process o ADB 8:630s? Gaosgesags: မှာဖြစ်ပါတယ်။ အပြည်ပြည်ဆိုင်ရာကုမ္ပဏီကြီး၊ ပြည်တွင်းကုမ္ပဏီများက တင်ဒါဝင်ရောက်ယှဉ်ပြိုင် ဆောင်ရွက် စေပြီး ADB Consultant များနှင့် စိစစ်ရွေးချယ်၍ ADB ရဲ့ ကြီးကြပ်မှုနှင့် လုပ်ငန်းများဆောင်ရွက်သွားမှာ ဖြစ်ပါတယ်။ အဆိုပါလမ်းပိုင်းမှာ နည်းပညာဆိုင်ရာ လွှဲပြောင်းပေးခြင်း Technical Transfer အစီအစဉ် များလည်းပါဝင်မှာ ဖြစ်သဖြင့် မြန်မာအင်ဂျင်နီယာများအတွက်လည်း နည်းပညာများ ရရှိမှာဖြစ်ပါတယ်။ လေးစားအပ်ပါသော နာယကကြီးခင်ဗျား။ ADB မှ ချေးငွေ အမေရိကန်ဒေါ်လာ ၃၆၀ သန်းဖြင့် ဆောင်ရွက်မည့် ကျွန်တော်တင်ပြထားခဲ့တဲ့ လမ်းစီမံကိန်း ၃ ခုသည် မြန်မာနိုင်ငံ၏ စီးပွားရေးအသက် သွေးကြောလမ်းမကြီးများဖြစ်ခြင်း၊ ထိုမှတစ်ဆင့် စီးပွားရေးတိုးတက်မှု အမြင့်ဆုံးဇုန်များနှင့် ဆက်သွယ်မည့် အခြေအနေများရှိခြင်း၊ မြန်မာနိုင်ငံ၏ ပြည်သူအများဆုံးသွားလာနေသည့်လမ်းများလည်း ဖြစ်ခြင်း တို့ကြောင့် ADB နှင့် AIF ချေးငွေ စုစုပေါင်း အမေရိကန်ဒေါ်လာ ၃၆၀ သန်းကို ပြည်ထောင်စုလွှတ်တော်မှ ခွင့်ပြုပေးနိုင်ပါရန်အတွက် တင်ပြအပ်ပါတယ်ခင်ဗျား။ ဆက်လက်ပြီးတော့ ကျွန်တော်အနေနဲ့ မဟာမဲခေါင်ဒေသခွဲ အရှေ့-အနောက် စီးပွားရေးစင်္ကြံ vd:ondocyposillep: galer: pointe: (GMS East-West Economic Corridor Town Development Project) ဆောင်ရွက်ရန် အာရှဖွံ့ဖြိုးရေးဘဏ် ADB မှ အမေရိကန်ဒေါ်လာ သန်း ၈၀ ချေးငွေ ရယူဆောင်ရွက်နိုင်ရေးကိစ္စနဲ့ စပ်လျဉ်းပြီး ရှင်းလင်းတင်ပြသွားမှာ ဖြစ်ပါတယ်။ လေးစားအပ်ပါသော နာယကကြီးခင်ဗျား။ Power Point ဖြင့် ရှင်းလင်းခွင့်ပြုပါရန် တင်ပြ အပ်ပါတယ်။ အဆိုပါ ချေးငွေနှင့်ပတ်သက်၍ အဆိုပြု စီမံကိန်းအား မော်လမြိုင်မြို့၊ ဘားအံမြို့နှင့် မြဝတီမြို့ရေပေးဝေရေး အဆင့်မြှင့်တင်ခြင်းနှင့် အမှိုက်သိမ်းစနစ်တို့အတွက် ဆောင်ရွက်သွားမှာဖြစ်ပါတယ်။ ပြည်သူတို့အတွက် ရေကောင်းရေသန့်နှင့်ရေလုံလောက်စွာ ရရှိနိုင်ရေး ၊ စွန့်ပစ်ပစ္စည်းများနှင့် အမှိုက်များ စီမံခန့်ခွဲရေးစသော လုပ်ငန်းများကို အကောင်အထည်ဖော် ဆောင်ရွက်ရန်ဖြစ်ပြီး မြို့ပြဖွံ့ဖြိုးရေးအတွက် လိုအပ်သော အခြေခံအဆောက်အအုံဖွံ့ဖြိုးတိုးတက်မှုနှင့် လူမှုစီးပွားဖွံ့ဖြိုး တိုးတက်မှုအပေါ်များစွာ အထောက်အကူပြုမည့် စီမံကိန်းဖြစ်ပါတယ်။ စီမံကိန်းဆောင်ရွက်နိုင်ရန်အတွက် ADB အကူအညီ အထောက်အပံ့ US$ ၁.၃၅ သန်းဖြင့် စီမံကိန်းအကြို လေ့လာမှု Feasibility Study ကို ၂၀၁၄ ခုနှစ်၊ နိုဝင်ဘာလမှစတင်၍ ဆောင်ရွက်ခဲ့ပြီး ၂၀၁၆ ခုနှစ်၊ သြဂုတ်လက အစီရင်ခံစာ ထုတ်ပြန်ခဲ့ပြီးဖြစ်ပါတယ်။ မွန်ပြည်နယ်နှင့် ကရင်ပြည်နယ်အစိုးရအဖွဲ့များမှလည်း ချေးငွေဖြင့် မြို့ပြဖွံ့ဖြိုးရေး စီမံကိန်းလုပ်ငန်းများ ဆောင်ရွက်လိုပါသဖြင့် ခွင့်ပြုချက်ရရှိရေး စီစဉ်ဆောင်ရွက်နိုင်ပါရန် ၂၀၁ရ ခုနှစ်၊ မတ်လနှင့် မေလတို့မှာ ဆောက်လုပ်ရေးဝန်ကြီးဌာနသို့ သဘောထားမှတ်ချက်များပေးပို့ခဲ့ပါတယ်။ စီမံကိန်းအကောင်အထည်ဖော် ရာမှာ ဆောက်လုပ်ရေးဝန်ကြီးဌာနအနေဖြင့် ပြည်နယ်အစိုးရအဖွဲ့များကိုယ်စားချေးငွေရယူပြီး တာဝန်ခံ ဝန်ကြီးဌာနအဖြစ် ဆောင်ရွက်မှာဖြစ်ပါတယ်။ မွန်ပြည်နယ်အစိုးရအဖွဲ့နှင့် ကရင်ပြည်နယ်အစိုးရအဖွဲ့များ ကတော့ အကောင်အထည်ဖော်မည့် အဖွဲ့အစည်းများ Implementation Agency များအဖြစ် ဆောင်ရွက် သွားမှာဖြစ်ပါတယ်။ လေးစားအပ်ပါသော နာယကကြီးခင်ဗျား။ GMS Corridor Towns မြို့ ၃ မြို့၏ မြို့ပြ အခြေခံအဆောက်အအုံအဆင့်မြှင့်တင်ရေး စီမံကိန်းကို မော်လမြိုင်မြို့နှင့် ဘားအံမြို့ တို့အတွက် အာရှ ဖွံ့ဖြိုးရေးဘဏ် ADB မှ ချေးငွေ US$ သန်း ၈၀ ဖြင့် ဆောင်ရွက်သွားမှာဖြစ်ပါတယ်။ ထို့အပြင် စီမံကိန်းအတွက် ADB မှ Grant ထောက်ပံ့ငွေအနေနှင့် Green Climate Fund US$ ၄.၄ millions လည်း ပါဝင်မှာဖြစ်ပါတယ်။ မြဝတီမြို့အတွက်ချေးငွေကတော့ ထိုင်းနိုင်ငံမှ Neighboring Countries Economic Development Agency (NEDA) @ US$ J9.2008:caose godine soacquos ရှိပါတယ်။ ပြည်ထောင်စုအစိုးရအဖွဲ့များအနေနဲ့ အခွန်အခအတွက် ကုန်ကျမည့် US$ ၅.၂ သန်းနှင့် ပြည်နယ်အစိုးရများမှ စီမံကိန်းမြေနေရာနှင့် စီမံကိန်းစီမံခန့်ခွဲမှုအတွက်ကုန်ကျမည့် US$ ၂.၅ သန်းကို ထည့်ဝင်ရမှာဖြစ်ပါတယ်။ ADB ၏ ချေးငွေဆိုင်ရာ အချက်အလက်များကို တင်ပြသွားပါမယ်။ ချေးငွေပမာဏ US$ ၈၀ သန်း ဖြစ်ပြီး ပြန်လည်ပေးဆပ်ရမည့်ကာလ ၃၂ နှစ်ဖြစ်ပါတယ်။ ဆိုင်းငံ့ကာလ ၈ နှစ် မှာ အတိုးနှုန်း ၁ ရာခိုင်နှုန်း ပေးဆပ်ဖို့ဖြစ်ပြီး၊ အရင်းဆပ်ကာလ၊ အရင်းကြေဆပ်ရမယ့် ၂၄ နှစ် ကာလကတော့ ၁.၅ ရာခိုင်နှုန်း အတိုးနှုန်းသာ ပေးဆပ်ရမှာဖြစ်ပါတယ်။ စီမံကိန်းမှရရှိမည့် အကျိုးရလဒ်များအနေဖြင့် မော်လမြိုင်မြို့မှာ လက်ရှိအိမ်ထောင်စု ၁၀ ရာခိုင်နှုန်းအား ရေပေးဝေလျှက်ရှိရာမှ အိမ်ထောင်စု ၄၀ ရာခိုင်နှုန်းထိ တိုးတက်ပေးဝေလာနိုင်မှာဖြစ်ပြီး ရေလေလွင့်မှု ၈၀ ရာခိုင်နှုန်း မှ ၃၀ ရာခိုင်နှုန်းထိ လေလွင့်မှုကို လျှော့ချသွားနိုင်မှာ ဖြစ်ပါတယ်။ Sanitary Landfill System အမှိုက်သိမ်းစနစ်ဖြင့် ထိ လွှမ်းခြုံ ဆောင်ရွက်ပေးနိုင်မှာဖြစ်ပါတယ်။ ဆောင်ရွက်သွားမှာဖြစ်ပြီး မြို့၏ ၉၈ ရာခိုင်နှုန်း ဘားအံမြို့အနေဖြင့် လက်ရှိ အိမ်ထောင်စု ရ ရာခိုင်နှုန်းကို ရေပေးဝေ နေရာကနေပြီးတော့ ၈၆ ရာခိုင်နှုန်းထိ တိုးတက်ပေးဝေလာနိုင်မှာဖြစ်ပြီးတော့ ရေလေလွင့်မှု ၇၀ ရာခိုင်နှုန်းမှ ၂၅ ရာခိုင်နှုန်းထိ လျှော့ချသွားနိုင်မှာ ဖြစ်ပါတယ်။ ဒီမြို့မှာလည်း Sanitary Landfill System အမှိုက်သိမ်းစနစ်ဖြင့် ဆောင်ရွက်သွားမည်ဖြစ်ပြီးတော့ မြို့၏ ၉၈ ရာခိုင်နှုန်းထိ လွှမ်းခြုံ ဆောင်ရွက်ပေးသွားမှာ ဖြစ်ပါတယ်။ စီမံကိန်းအား ၂၀၁ရ ခုနှစ်မှ ၂၀၂၄ ခုနှစ်အတွင်း အကောင်အထည်ဖော် ဆောင်ရွက်ရန်ဖြစ်ပြီးတော့ ၂၀၁၇-၂၀၁၈ ဘဏ္ဍာရေးနှစ်အတွင်း စီမံကိန်းအတည်ပြုရန်အတွက် ပြင်ဆင်ခြင်း၊ ၂၀၁၈ -၂၀၂၀ ခုနှစ်အတွင်း အသေးစိတ် စီမံကိန်းများ ရေးဆွဲခြင်းနှင့် ၂၀၁၉ မှ ၂၀၂၄ ခုနှစ်အတွင်း စီမံကိန်းတည်ဆောက်ရေးလုပ်ငန်းများ အကောင်အထည်ဖော်ခြင်းများ ဆောင်ရွက်သွားမှာ ဖြစ်ပါတယ်။ ပြည်သူလူထုအတွက် Awareness Programs များနှင့် စီမံကိန်းနှင့် သက်ဆိုင်သော ဌာနဆိုင်ရာများမှ ဝန်ထမ်းများ၏ စွမ်းဆောင်ရည် မြှင့်တင်ပေးနိုင်ရေး Capacity Building Programs များလည်း ပါဝင်မှာဖြစ်ပါတယ်။ ADB မှ ချေးငွေ အမေရိကန်ဒေါ်လာ သန်း ၈၀ ကို ပြည်ထောင်စုလွှတ်တော်မှ အတည်ပြုပေးပါက စီမံကိန်းတည်ဆောက်ရေး လုပ်ငန်းများအကောင်အထည်ဖော်ရာတွင် ပြည်တွင်းပြည်ပမှ ကုမ္ပဏီကြီးများအား ဝင်ရောက်ယှဉ်ပြိုင် စေပြီး တင်ဒါစနစ်ဖြင့် ဆောင်ရွက်သွားမှာဖြစ်ပါတယ်။ လေးစားအပ်ပါသော နာယကကြီးခင်ဗျား။ စီမံကိန်းအား ချေးငွေနှင့်ထောက်ပံ့ငွေများ ရယူ ဆောင်ရွက်နိုင်ရေးအတွက် စီးပွားရေးရာကော်မတီအစည်းအဝေးအမှတ်စဉ်(၁၉/၂၀၁၇)နှင့် ပြည်ထောင်စု အစိုးရအဖွဲ့အစည်းအဝေးအမှတ်စဉ် (၂/၂၀၁၈)တို့တွင် တင်ပြခွင့်ပြုချက်များ ရရှိခဲ့ပြီးဖြစ်ပါတယ်။ နိုင်ငံတော်သမ္မတရုံးမှလည်း ၁၉-၂-၂၀၁၈ ရက်စွဲပါစာဖြင့် ပြည်ထောင်စုလွှတ်တော်၌ အတည်ပြုချက် ရယူရန် သဝဏ်လွှာပေးပို့ခဲ့ခြင်းဖြစ်ပါတယ်။ အဆိုပါစီမံကိန်းသည် မဟာမဲခေါင်ဒေသခွဲ စီးပွားရေးစင်္ကြံလမ်း တစ်လျှောက်ရှိ မြန်မာနိုင်ငံ၏ မြို့ကြီးများဖြစ်သော မော်လမြိုင်၊ ဘားအံမြို့နှင့် မြဝတီမြို့များ၏ လူမှုစီးပွားနှင့် မြို့ပြအခြေခံ အဆောက်အအုံကဏ္ဍအား တိုးတက်မြှင့်တင်စေပြီး စဉ်ဆက်မပြတ် ဖွံ့ဖြိုးမှုပန်းတိုင်အချက် ၁၁ ပါ မြို့ပြများ၏ ရေရှည်ဖွံ့ဖြိုးတိုးတက်စေရေးအတွက် အထောက်အကူပြုသည့် စီမံကိန်းဖြစ်ပါသဖြင့် အာရှဖွံ့ဖြိုးရေးဘဏ် ADB မှ ချေးငွေ US$ သန်း ၈၀ ရယူနိုင်ရေးအတွက် ပြည်ထောင်စုလွှတ်တော်မှ ခွင့်ပြုပေးနိုင်ရန် လေးစားစွာ တင်ပြအပ်ပါတယ်။ အားလုံးကို ကျေးဇူးတင်ပါတယ်ခင်ဗျား။</speech>
<speech type="speaker">ဆက်လက်ပြီး စီမံကိန်းနှင့်ဘဏ္ဍာရေးဝန်ကြီးဌာနက ရှင်းလင်းရန်ရှိက ဦးမောင်မောင်ဝင်း(ဒုတိယဝန်ကြီး၊ စီမံကိန်းနှင့် ဘဏ္ဍာရေးဝန်ကြီးဌာန)။ အပ်ပါသော ပြည်ထောင်စုလွှတ်တော် နာယက၊ ပြည်သူ့လွှတ်တော် ဥက္ကဋ္ဌနှင့် ဖိတ်ကြားထားသော ပြည်ထောင်စုအဆင့်ပုဂ္ဂိုလ်များ၊ လွှတ်တော်ကိုယ်စားလှယ်ကြီးများအားလုံး မင်္ဂလာပါ။ ကျွန်တော်ကတော့ စီမံကိန်းနှင့် ဘဏ္ဍာရေးဝန်ကြီးဌာန၊ ဒုတိယဝန်ကြီး ဦးမောင်မောင်ဝင်း ဖြစ်ပါတယ်။ ကျွန်တော့အနေနဲ့ JICA,ODA ချေးငွေဂျပန်ယန်း ၁၅ ဘီလီယံကို မြန်မာနိုင်ငံ၊ အိမ်ရာဖွံ့ဖြိုးရေးစီမံကိန်းအတွက် ရယူမယ့် ကိစ္စနှင့်စပ်လျဉ်းပြီး ရှင်းလင်းတင်ပြမှာ ဖြစ်ပါတယ်။ ၂၁-၂-၂၀၁၈ ရက်နေ့ နိုင်ငံခြားငွေလဲလှယ်နှုန်းအရ တွက်ချက်မယ်ဆိုရင် ဂျပန်ယန်း ၁၅.၀၀၀ ဘီလီယံသည် မြန်မာကျပ်ငွေ ၁၈၅.၃၈၅ ဘီလီယံခန့် ရှိပါတယ်။ နာယကကြီးခင်ဗျား။ အဆိုပါချေးငွေဖြင့် ဆောင်ရွက်မည့်စီမံကိန်းမှာ အိမ်ရာဖွံ့ဖြိုးရေးစီမံကိန်း ဖြစ်ပြီးတော့ စီမံကိန်းနှင့် ဘဏ္ဍာရေးဝန်ကြီးဌာနနှင့် ဆောက်လုပ်ရေးဝန်ကြီးဌာနတို့က တာဝန်ယူပြီးတော့ ဆောင်ရွက်မယ့် စီမံကိန်းဖြစ်ပါတယ်။ JICA ထံကနေ ချေးငွေသဘောတူညီချက်ကတော့ ဆိုင်းငံ့ ၁၀ နှစ်၊ ပြန်ဆပ် ၃၀ နှစ် စုစုပေါင်းချေးငွေသက်တမ်း ၄၀ နှစ် ဖြစ်ပြီးတော့ အတိုးနှုန်းဟာ ၀.၀၁ ရာခိုင်နှုန်း ဖြစ်ပါတယ်။ အတိုးနှုန်းကို တစ်နှစ်ကို နှစ်ကြိမ်ပေးဆပ်ရမှာဖြစ်ပြီးတော့ အရင်းငွေက ဆိုင်းငံ့ကာလ ကုန်ဆုံးချိန်ကစတင်ပြီး တစ်နှစ်ကို နှစ်ကြိမ်ပေးဆပ်ရမှာ ဖြစ်ပါတယ်။ JICA ထံက အဆိုပါချေးငွေကို ထပ်ဆင့်ချေးငွေစီမံကိန်းပုံစံနဲ့ ဆောင်ရွက်မှာဖြစ်ပါတယ်။ JICA ထံမှ စီမံကိန်းနှင့် ဘဏ္ဍာရေးဝန်ကြီး ဌာနက Borrower အဖြစ်နဲ့ တာဝန်ခံချေးယူမှာဖြစ်ပြီးတော့ အဆိုပါချေးငွေကို တာဝန်ခံဆောင်ရွက်မည့် အဖွဲ့အစည်းဖြစ်တဲ့ မြန်မာ့စီးပွားရေးဘဏ်က ကိုယ်စားလှယ်ဘဏ် (Agent bank) အဖြစ်နဲ့ ဆောင်ရွက် 8:covə bönda: solo@caosgodous 6669:47:69:3əsaopš:ąp: (Participating Financial Institutions- PFIs) များကတစ်ဆင့် အိမ်ရာဝယ်ယူမယ့်သူများကို ထပ်ဆင့်ထုတ်ချေးမယ့် အစီအစဉ် ဖြစ်ပါတယ်။ ယခုချေးငွေမှာတော့ မြန်မာ့စီးပွားရေးဘဏ်ကတစ်ဆင့် PFI ဖြစ်တဲ့ ဆောက်လုပ်ရေးနဲ့ အိမ်ရာ ဖွံ့ဖြိုးရေးဘဏ်ကို ထုတ်ချေးမှာဖြစ်ပြီးတော့ ချေးငွေကို ပြန်လည်ပေးဆပ်တဲ့နေရာမှာလည်း အိမ်ရာ ဝယ်ယူတဲ့သူများထံမှ အတိုးအရင်း ပြန်လည်ပေးဆပ်ငွေများဖြင့် ဆောက်လုပ်ရေးနှင့် အိမ်ရာဖွံ့ဖြိုးရေး ဘဏ်က မြန်မာ့စီးပွားရေးဘဏ်သို့ ပြန်လည်ပေးဆပ်ရမှာဖြစ်ပြီး မြန်မာ့စီးပွားရေးဘဏ်က JICA သို့ ပြန်လည်ပေးဆပ်မှာဖြစ်ပါတယ်။ ပထမအဆင့်မှာ မြို့ပြနှင့် အိမ်ရာဖွံ့ဖြိုးရေးဦးစီးဌာနက ဆောက်လုပ် ထားပြီးဖြစ်တဲ့ ရန်ကုန်မြို့မှာရှိတဲ့ အိမ်ရာများကို ရောင်းချမည်ဖြစ်ပြီးတော့ စီမံကိန်း ဒုတိယအဆင့်မှာတော့ JICA ရဲ့ စံနှုန်းနှင့်အညီ အသစ်ဆောက်မယ့် အိမ်ရာများကို ရောင်းချမှာဖြစ်ကြောင်း သိရပါတယ်။ စီမံကိန်းရဲ့ ဒုတိယအဆင့်မှာ ဆောက်လုပ်ရေးနှင့် အိမ်ရာဖွံ့ဖြိုးရေးဘဏ်သာမကဘဲနဲ့ အခြားသင့်လျော်သော ပုဂ္ဂလိက ဘဏ်များကိုလည်းပဲ PFIS အဖြစ်နဲ့ ပါဝင်စေပြီးတော့ အိမ်ရာဝယ်ယူလိုသူများသို့ ငွေထုတ်ချေးပေးမှာ ဖြစ်ပါတယ်။ မြန်မာ့စီးပွားရေးဘဏ်နဲ့ PFIs များအကြားမှာလည်းပဲ ထပ်ဆင့်ချေးငွေစာချုပ်များကို ချုပ်ဆို ပြီးတော့ ဆောင်ရွက်ရမှာဖြစ်ပါတယ်။ အိမ်ရာဝယ်ယူလိုသူများသို့ ထုတ်ချေးမယ့် အတိုးနှုန်းကတော့ သက်သာတဲ့အတိုးနှုန်းဖြစ်တဲ့ တစ်နှစ်ကို ၈.၅ ရာခိုင်နှုန်းဖြစ်ပါတယ်။ အတိုး ၈.၅ ရာခိုင်နှုန်း ခွဲဝေပုံကို ဆောက်လုပ်ရေးဝန်ကြီးဌာနက တင်ပြသွားတဲ့အတိုင်းပဲ စီမံကိန်းနဲ့ ဘဏ္ဍာရေးက ၁ ရာခိုင်နှုန်း၊ MEB က ၃ ရာခိုင်နှုန်း၊ CHDP က ၃ ရာခိုင်နှုန်းနဲ့ သီးသန့်ရန်ပုံငွေအဖြစ်နဲ့ ၁.၅ ရာခိုင်နှုန်းကို မြန်မာ့စီးပွားရေး ဘဏ်မှာ သီးခြားစာရင်း ဖွင့်လှစ်ထိန်းသိမ်းထားမှာဖြစ်ပြီးတော့ ဒီသီးခြားရန်ပုံငွေကိုတော့ ဦးဆောင် ကော်မတီရဲ့ အတည်ပြုချက်နဲ့ အိမ်ရာထိန်းသိမ်းရေး၊ ပြုပြင်ရေး စတဲ့လုပ်ငန်းများမှာ သုံးဖို့ JICA ရဲ့ ရည်ရွယ်ချက်နဲ့ ထိန်းသိမ်းထားခြင်း ဖြစ်ပါတယ်။ ၂၀၁ရ ခုနှစ်၊ ဘဏ္ဍာငွေအရအသုံးဆိုင်ရာ ဥပဒေပုဒ်မ ၉ ပြည်သူ့ကြွေးမြီစီမံခန့်ခွဲမှုဥပဒေပုဒ်မ ၃ တို့အရ ချေးငွေကို ပြည်ထောင်စုလွှတ်တော်ရဲ့ အတည်ပြုချက်ရရှိနိုင်ဖို့အတွက် ယခုကဲ့သို့ တင်ပြရခြင်း ဖြစ်ပါတယ်။ သက်သာမှုရှိတဲ့ ချေးငွေ ဟုတ် မဟုတ် Grant Element ကို တွက်ချက်ကြည့်တဲ့နေရာမှာ Grant Element ၃၅ ရာခိုင်နှုန်းနှင့်အထက်ရှိလို့ရှိရင် သက်သာသောချေးငွေဖြစ်တဲ့အတွက်ကြောင့် ယခု ချေးငွေကို တွက်ချက်တဲ့အခါမှာ ၆၈.၄၄ ရာခိုင်နှုန်း ရရှိသည့်အတွက်ကြောင့် သက်သာမှုရှိသော ချေးငွေ ဖြစ်ပါကြောင်း တင်ပြအပ်ပါတယ်။ ချေးငွေကာလလတ် ကြွေးမြီစီမံခန့်ခွဲမှုမဟာဗျူဟာနဲ့လည်း ကိုက်ညီမှု ရှိပါကြောင်း တင်ပြအပ်ပါတယ်။ သို့ဖြစ်ပါ၍ ပြည်သူလူထုများအတွက် အိုးပိုင်အိမ်ပိုင်မရှိသေးသူများ အိုးအိမ်ပိုင်ဆိုင်နိုင်စေရန် စီမံကိန်းနှင့် ဘဏ္ဍာရေးဝန်ကြီးဌာနနှင့် ဆောက်လုပ်ရေးဝန်ကြီးဌာနတို့က အကောင်အထည်ဖော် ဆောင်ရွက် မည့် အိမ်ရာဖွံ့ဖြိုးရေးစီမံကိန်းအတွက် ဂျပန်ယန်း ၁၅,၀၀၀ ဘီလီယံရယူနိုင်ရေးကိစ္စအတွက် ပြည်ထောင်စု လွှတ်တော်ရဲ့ အတည်ပြုချက်ရယူပေးနိုင်ပါရန် နာယကကြီးမှတစ်ဆင့် လေးစားစွာ တင်ပြအပ်ပါတယ်။ ဆက်လက်ပြီး ကျွန်တော့အနေနဲ့ မဟာမဲခေါင်ဒေသခွဲ အဝေးပြေးလမ်းမကြီး အဆင့်မြှင့်တင်မယ့် စီမံကိန်းရဲ့ မြန်မာနိုင်ငံအတွင်းမှာရှိတဲ့ အစိတ်အပိုင်းတစ်ခုဖြစ်တဲ့ ရန်ကုန်-ပုသိမ်လမ်း၊ ပဲခူး-သန်လျင်လမ်း နှင့် ရန်ကုန်-မန္တလေးအမြန်လမ်းတို့ကို လမ်းအဆင့် မြှင့်တင်ခြင်းလုပ်ငန်းများ ဆောင်ရွက်နိုင်ဖို့ အာရှ ဖွံ့ဖြိုးရေးဘဏ်(ADB) ထံက ချေးငွေအမေရိကန်ဒေါ်လာ ၃၄၀ သန်းနှင့် အာဆီယံအခြေခံ အဆောက်အအုံ ရန်ပုံငွေ (AIF-ASEAN Infrastructure Fund) ထံမှ ချေးငွေအမေရိကန်ဒေါ်လာ ၂၀ သန်း၊ စုစုပေါင်း အမေရိကန်ဒေါ်လာ ၃၆၀ သန်း ရယူရေးကိစ္စနှင့်စပ်လျဉ်းပြီးတော့ ရှင်းလင်းတင်ပြပါမယ်။ ADB ရဲ့ စည်းကမ်းသတ်မှတ်ချက်များကတော့ ဆိုင်းငံ့ ၈ နှစ်၊ ပြန်ဆပ် ၂၄ နှစ်၊ စုစုပေါင်း ၃၂ နှစ် ဖြစ်ပြီးတော့ အတိုးနှုန်းမှာ ဆိုင်းငံ့ကာလ ၈ နှစ်အတွင်းမှာ တစ်နှစ်ကို ၁ ရာခိုင်နှုန်း၊ ပြန်ဆပ်ကာလ ၂၄ နှစ် အတွင်းမှာ တစ်နှစ်ကို ၁.၅ ရာခိုင်နှုန်းဖြစ်ပါတယ်။ အာဆီယံအခြေခံအဆောက်အအုံရန်ပုံငွေ(AIF)ရဲ့ ချေးငွေ ဆိုင်ရာ စည်းကမ်းချက်များကတော့ ဆိုင်းငံ့ကာလ ၅ နှစ်၊ ပြန်ဆပ်ကာလ ၁၅ နှစ်၊ စုစုပေါင်းချေးငွေ သက်တမ်း ၂၀ နှစ် ဖြစ်ပါတယ်။ အတိုးနှုန်းမှာ 6 month LIBOR+1.4% ဖြစ်ပါတယ်။ LIBOR ဆိုသည်မှာ London Interbank Offered Rate Oslo:com Interbank Market saozê: 66cą:4278 သတ်မှတ်ထားတဲ့ အတိုးနှုန်းဖြစ်ပါတယ်။ သို့ဖြစ်ပါ၍ ကျသင့်နိုင်မည့်အတိုးနှုန်းကတော့ ၃.၅၁ ရာခိုင်နှုန်းခန့် ဖြစ်ပါတယ်။ စာချုပ်ချုပ် ပြီးတော့ ချေးယူရန် ကတိပျက်ကွက်မယ်ဆိုရင် ကတိခံကြေးအဖြစ်နဲ့ တစ်နှစ်ကို ပျက်ကွက်တဲ့ ငွေရဲ့ ၀.၁၅ ရာခိုင်နှုန်းပေးချေရမှာ ဖြစ်ပါတယ်။ ချေးငွေကို ရောစပ်ပြီးတော့ ချေးရခြင်းဟာ ADB ရဲ့ ချေးငွေမူဝါဒ များအရ ဒေသအတွင်းမှာ အခြေခံအဆောက်အအုံဆိုင်ရာ ချေးငွေအချို့ကို အာဆီယံနိုင်ငံများအတွက် ဖွဲ့စည်းထားတဲ့ ASEAN Infrastructure Fund မှလည်း အစိတ်အပိုင်းတစ်ခုအဖြစ်နဲ့ ပါဝင်စေပြီးတော့ တွဲဖက်ထုတ်ချေးခြင်း ဖြစ်ပါတယ်။ AIF ၏ ရန်ပုံငွေကိုလည်းပဲ ADB ကသာ စီမံခန့်ခွဲခြင်းဖြစ်ပါတယ်။ စီမံကိန်းဆောင်ရွက်ခြင်းအားဖြင့် ပြည်တွင်းလမ်းပန်းဆက်သွယ်ရေး တိုးတက်ကောင်းမွန်လာခြင်းနဲ့ သယ်ယူပို့ဆောင်ခနှုန်းထားများ သက်သာလာခြင်း၊ ခရီးသွားလာမှု ကျသက်သာခြင်း၊ လမ်း အန္တရာယ်၊ ယာဉ်အန္တရာယ် ဖြစ်ပွားမှုနှုန်းများကို လျော့ကျစေနိုင်ခြင်း၊ နိုင်ငံတကာကုန်တင်ယာဉ်များ သွားလာနိုင်ခြင်း၊ နိုင်ငံတော်ရဲ့ဂျီဒီပီကိုပါ တိုးတက်စေခြင်း စတဲ့အကျိုးကျေးဇူးများ ရရှိနိုင်မည်ဖြစ်ပါတယ်။ ပြည်သူ့ကြွေးမြီစီမံခန့်ခွဲမှု ဥပဒေပုဒ်မ ၃ နဲ့ ပြည်ထောင်စုရဲ့ အရအသုံးဆိုင်ရာ ဥပဒေပုဒ်မ ၉ တို့အရလည်း ပြည်ထောင်စုလွှတ်တော်ရဲ့ အတည်ပြုချက်ရယူရန် တင်ပြခြင်းဖြစ်ပါတယ်။ ကာလလတ် ကြွေးမြီစီမံခန့်ခွဲမှု မဟာဗျူဟာ အပိုဒ် ၁၉ နဲ့လည်း ကိုက်ညီမှုရှိပါတယ်။ Concessional Loan ဖြစ် မဖြစ် နှစ်ခုပေါင်းစပ်ပြီး တွက်ချက်တဲ့အခါမှာ ကျွန်တော်တို့ ၃၉.၀ ရာခိုင်နှုန်း ရရှိတဲ့အတွက်ကြောင့် သက်သာသောချေးငွေ Concessional Loan ဖြစ်ကြောင်း တင်ပြအပ်ပါတယ်။ ၃၀-၉-၂၀၁ရ ရက်နေ့မှာရှိတဲ့ နိုင်ငံတော်ရဲ့ ပြည်ပကြွေးမြီနဲ့ ဂျီဒီပီအချိုးဟာ ၁၄.၃၆ ရာခိုင်နှုန်းဖြစ်ပါကြောင်း တင်ပြအပ်ပါတယ်။ သို့ဖြစ်ပါ၍ မဟာမဲခေါင်ဒေသခွဲမှာရှိတဲ့ အဝေးပြေးလမ်းမကြီး အဆင့်မြှင့်တင်တဲ့ စီမံကိန်းရဲ့ မြန်မာနိုင်ငံအတွင်းမှာရှိတဲ့ အစိတ်အပိုင်းတစ်ခုဖြစ်တဲ့ ရန်ကုန်-ပုသိမ်လမ်း၊ ပဲခူး- သန်လျင်လမ်းနှင့် ရန်ကုန်- မန္တလေးအမြန်လမ်းတို့ကို လမ်းအဆင့်မြှင့်တင်ခြင်းလုပ်ငန်းများ ဆောင်ရွက်ရန်အတွက် အမေရိကန် ဒေါ်လာ ၃၆၀ သန်း ချေးယူရရှိနိုင်ရေးကိစ္စကို ပြည်ထောင်စုလွှတ်တော်ရဲ့ အတည်ပြုချက် ရယူပေးနိုင်ပါရန် နာယကကြီးမှတစ်ဆင့် လေးစားစွာ တင်ပြအပ်ပါတယ်။ ဆက်လက်၍ ADB ထံမှ မဟာမဲခေါင်ဒေသခွဲ စင်္ကြံလမ်းတစ်လျှောက်ရှိ မြို့များဖြစ်သည့် မော်လမြိုင်၊ ဘားအံနှင့် မြဝတီမြို့များရဲ့ မြို့ပြဖွံ့ဖြိုးရေးနှင့် အခြေခံအဆောက်အအုံဖွံ့ဖြိုးတိုးတက်ရေး အတွက် (Greater Mekong Subregion Corridor Development) စီမံကိန်းဆောင်ရွက်ရန် ADB ထံမှ ချေးငွေအမေရိကန်ဒေါ်လာ ၈၀ သန်း ရယူရေးကိစ္စနှင့်စပ်လျဉ်းပြီး စီမံကိန်းနှင့် ဘဏ္ဍာရေးဝန်ကြီးဌာန ကိုယ်စား ရှင်းလင်းတင်ပြပါမယ်။ အာရှဖွံ့ဖြိုးရေးဘဏ်ရဲ့ ချေးငွေဆိုင်ရာ စည်းကမ်းသတ်မှတ်ချက်များကတော့ စောစောက ချေးငွေမှာ ကျွန်တော် တင်ပြခဲ့တဲ့အတိုင်း ဖြစ်ပါတယ်။ ဒီချေးငွေဟာလည်းပဲ ဘဏ္ဍာငွေအရအသုံးဆိုင်ရာ ဥပဒေပုဒ်မ ၉ နှင့် ပြည်သူ့ကြွေးမြီစီမံခန့်ခွဲမှုဥပဒေပုဒ်မ ၃ တို့အရ ပြည်ထောင်စုလွှတ်တော်ရဲ့ အတည်ပြုချက်ဖြင့် လုပ်ငန်း စီမံကိန်းတစ်ရပ်ရပ်တို့ကို ပြည်ထောင်စုအစိုးရဌာနတစ်ခုခုကို ပြည်ပမှချေးယူခွင့် ပြုနိုင်တဲ့အတွက်ကြောင့် ကျွန်တော်တို့ တင်ပြရခြင်းဖြစ်ပါတယ်။ ကာလလတ်ကြွေးမြီစီမံခန့်ခွဲမှုမဟာဗျူဟာရဲ့ အပိုဒ် ၁၉ နဲ့လည်း ကိုက်ညီမှုရှိပါတယ်။ Concessional Loan ဖြစ် မဖြစ် တွက်ချက်ကြည့်တဲ့အခါမှာ ကျွန်တော်တို့ ADB ချေးငွေရဲ့ Grant Element ဟာ ၄၇.၂ ရာခိုင်နှုန်း ရရှိတဲ့အတွက်ကြောင့် သက်သာသောချေးငွေ Concessional Loan ဖြစ်ကြောင်း တင်ပြအပ်ပါတယ်။ ၃၀-၉-၂၀၁ရ ရက်နေ့မှာရှိတဲ့ နိုင်ငံတော်ရဲ့ ပြည်ပကြွေးမြီနဲ့ ဂျီဒီပီ အချိုးဟာ ၁၄.၃၆ ရာခိုင်နှုန်းဖြစ်ပါကြောင်း တင်ပြအပ်ပါတယ်။ သို့ဖြစ်ပါ၍ မဟာမဲခေါင်ဒေသခွဲ စကြံလမ်းတစ်လျှောက်ရှိ မြို့များဖြစ်တဲ့ မော်လမြိုင်၊ ဘားအံနှင့် မြဝတီမြို့များရဲ့ မြို့ပြဖွံ့ဖြိုးရေးနဲ့ အခြေခံအဆောက်အအုံ ဖွံ့ဖြိုးတိုးတက်ရေးအတွက် (Greater Mekong Subregion Corridor Development) bine: caosègodiq soqale:69:97c8cóQ အမေရိကန်ဒေါ်လာ ၈၀ သန်း ရယူနိုင်ရေးကိစ္စကို ပြည်ထောင်စုလွှတ်တော်က အတည်ပြုချက် ရယူ ပေးနိုင်ပါရန် တင်ပြအပ်ပါတယ်ခင်ဗျာ။ အားလုံး ကျေးဇူးတင်ပါတယ်။</speech>
<title>အထက်ပါချေးငွေများနှင့်စပ်လျဉ်း၍ ဆွေးနွေးလိုသည့် လွှတ်တော်ကိုယ်စားလှယ် ရှိပါက အမည်စာရင်းတင်သွင်းနိုင်ကြောင်း ကြေညာခြင်း</title>
<speech type="speaker">အစီအစဉ်(၉)ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ နိုင်ငံတော် သမ္မတထံမှ ပေးပို့စာမိတ္တူများကို လွှတ်တော်ကိုယ်စားလှယ်များထံ ကြိုတင်ဖြန့်ဝေထားပြီး ဖြစ်ပါတယ်။ ပေးပို့စာမိတ္တူကို နောက်ဆက်တွဲဖြင့် ဖော်ပြထားပါသည်။ အထက်ပါချေးငွေများ ရယူရန်ကိစ္စရပ်များနဲ့စပ်လျဉ်းပြီး ၂၈-၂-၂၀၁၈ ရက် (ဗုဒ္ဓဟူးနေ့)မှာ ဆွေးနွေးဖို့ လျာထားပါတယ်။ ဒါကြောင့် ချေးငွေတစ်ခုချင်းစီအလိုက် ဆွေးနွေးလိုတဲ့ လွှတ်တော်ကိုယ်စားလှယ် ရှိပါက မိမိဆွေးနွေးလိုတဲ့ ချေးငွေအကြောင်းအရာကိုဖော်ပြ၍ ၂၆-၂-၂၀၁၈ ရက် (တနင်္လာနေ့) ညနေ ၄ နာရီ (၁၆၀၀ နာရီ) နောက်ဆုံးထားပြီး ပြည်ထောင်စုလွှတ်တော်ရုံး ညွှန်ကြားရေးမှူးချုပ်ထံ အမည်စာရင်း တင်သွင်းနိုင်ကြောင်း အသိပေးကြေညာပါတယ်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျာ။ အစည်းအဝေးကို မိနစ် ၃၀ ခန့် ခေတ္တ ရပ်နားပါမယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီခင်ဗျာ။</speech>
<speech type="mc">အားလုံး ထွက်ခွာနိုင်ကြပါပြီခင်ဗျာ။</speech>
</motion>
</section>
<section value="Bill">
<bill>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနဲ့ ဧည့်သည်တော်များခင်ဗျာ။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျာ။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျာ။</speech>
<title>၂၀၁၈ ခုနှစ်၊ ဧပြီလမှ စက်တင်ဘာလအထိ ၆ လ အမျိုးသားစီမံကိန်း ဥပဒေကြမ်း နှင့် ပြည်ထောင်စု၏ ဘဏ္ဍာငွေအရအသုံးဆိုင်ရာ ဥပဒေကြမ်းတို့၏ မူနှင့် အခြေခံသဘောများ၊ စီမံကိန်းလုပ်ငန်းများ၊ ရငွေသုံးငွေများနှင့်စပ်လျဉ်း၍ လွှတ်တော်ကိုယ်စားလှယ်များက ဆွေးနွေးခြင်း</title>
<speech type="speaker">အစီအစဉ်(၁၀) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ ၂၀၁၈ ခုနှစ်၊ ဧပြီလမှ စက်တင်ဘာလအထိ ၆ လ အမျိုးသားစီမံကိန်းဥပဒေကြမ်းနှင့် ပြည်ထောင်စု၏ ဘဏ္ဍာငွေ အရအသုံးဆိုင်ရာ ဥပဒေကြမ်းတို့နဲ့စပ်လျဉ်းပြီး ပူးပေါင်းကော်မတီနှစ်ရပ်ရဲ့ လေ့လာတွေ့ရှိချက်နဲ့ သဘောထား မှတ်ချက် အစီရင်ခံစာများကို ၁၆-၂-၂၀၁၈ ရက်က ကျင်းပပြုလုပ်ခဲ့တဲ့ ပြည်ထောင်စုလွှတ်တော် အစည်း အဝေးမှာ ဖတ်ကြားတင်ပြခဲ့ပြီး ဖြစ်ပါတယ်။ ယင်းဥပဒေကြမ်းများရဲ့ မူနှင့်အခြေခံသဘောများ၊ စီမံကိန်းလုပ်ငန်းများ၊ ရငွေသုံးငွေများ၊ ဥပဒေပိုင်းဆိုင်ရာ အကြောင်းအရာများနဲ့စပ်လျဉ်းပြီး လွှတ်တော်ကိုယ်စားလှယ် ၂ရ ဦးက ပြည်ထောင်စု ဝန်ကြီးဌာန ၁၀ ခုကို ဆွေးနွေးဖို့ အမည်စာရင်း ပေးပို့လာတဲ့အတွက် ကိုယ်စားလှယ်များရဲ့ ဆွေးနွေးချက် များအပေါ် ပြန်လည်ရှင်းလင်းနိုင်ဖို့ သက်ဆိုင်ရာ ပြည်ထောင်စုအဆင့်အဖွဲ့အစည်းဝင်များကို ဖိတ်ကြားခြင်း ဖြစ်ပါတယ်။ ယခုဆွေးနွေးမယ့် ကိုယ်စားလှယ် တစ်ဦးချင်းအနေနဲ့ သတ်မှတ်ချိန် ၆ မိနစ်အတွင်း ဆွေးနွေးဖို့ဖြစ်ပါတယ်။ ဦးစွာ ဒေါ်ယဉ်မင်းလှိုင် ဂန့်ဂေါမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="259">ဒေါ်ယဉ်မင်းလှိုင်(ဂန့်ဂေါမဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်ထောင်စုဝန်ကြီး၊ ဒု-ဝန်ကြီးများ၊ ဧည့်သည်တော်များ နှင့် ပြည်ထောင်စုလွှတ်တော်ကိုယ်စားလှယ်များရှင်။ ကျွန်မကတော့ ဂန့်ဂေါမဲဆန္ဒနယ်မှ ဒေါ်ယဉ်မင်းလှိုင် ဖြစ်ပါတယ်။ ကျွန်မက ဒီနေ့ ၂၀၁၈ ခုနှစ်၊ ဧပြီလမှ စက်တင်ဘာလအထိ ၆ လ အမျိုးသားစီမံကိန်း ဥပဒေကြမ်းနှင့် ပြည်ထောင်စု၏ ဘဏ္ဍာငွေအရအသုံးဆိုင်ရာ ဥပဒေကြမ်းတို့ရဲ့ မူနှင့် အခြေခံသဘောကို ဆွေးနွေးသွားမှာ ဖြစ်ပါတယ်။ လေးစားအပ်ပါသော နာယကကြီးရှင်။ ဒုတိယအကြိမ် လွှတ်တော်သက်တမ်းမှာ ဘတ်ဂျက်များ စိစစ်ခဲ့ကြတာ (၅) ကြိမ်အထိ ရောက်ရှိလာပြီဖြစ်ပါတယ်။ တစ်ကြိမ်ထက်တစ်ကြိမ် အစိုးရဝန်ကြီးဌာနများရဲ့ ဘတ်ဂျက်တင်ပြ တောင်းခံမှုများက ပိုမိုစနစ်ကျ ကောင်းမွန်လာပေမယ့် အရေးပါတဲ့ အားနည်းချက်တချို့ ကျန်ရှိဆဲဖြစ်တာကို တွေ့ရှိရပါတယ်။ အထူးသဖြင့် ဆောက်လုပ်ရေးလုပ်ငန်းများကို လေ့လာကြည့်တဲ့အခါ မူလဘတ်ဂျက်တောင်းခံစဉ် ဒီဇိုင်းကတစ်မျိုး၊ လက်တွေ့အကောင်အထည်ဖော်တော့ ဒီဇိုင်းကတစ်မျိုး ဖြစ်သွားပြီး လုပ်ငန်းအတိုင်းအတာနဲ့ ပမာဏတွေပြောင်းလဲကုန်တဲ့အတွက် မူလခွင့်ပြုဘတ်ဂျက်နဲ့ မလောက်တော့ဘဲ နောက်ထပ်တောင်းခံရတာတွေကို တွေ့ရှိရပါတယ်။ များသောအားဖြင့် မိမိတို့ဌာနရဲ့ တည်ဆောက်ရေးလုပ်ငန်းတွေကို ကိုယ်တိုင်မဆောင်ရွက်ဘဲ ဆောက်လုပ်ရေးဝန်ကြီးဌာနထံ အပ်နှံတဲ့ကိစ္စ တွေမှာ ဖြစ်လေ့ရှိတာကို စစ်ဆေးတွေ့ရှိရပါတယ်။ နာယကကြီးရှင်။ ဥပမာတစ်ခုပြရရင် သယံဇာတနဲ့ သဘာဝပတ်ဝန်းကျင်ထိန်းသိမ်းရေးဝန်ကြီးဌာန၊ ပတ်ဝန်းကျင်ထိန်းသိမ်းရေးဦးစီးဌာနရဲ့ ရုံးသစ်ဖြစ်တဲ့ ဆောက်လုပ်ဆဲစီမံကိန်းကို မနှစ်က BE မှာ ၁,၇၅၈.၆ရ သန်း တင်ပြလာတာဖြစ်ပြီး လွှတ်တော်က အပြည့်အဝခွင့်ပြုခဲ့ပါတယ်။ အခု ဒီရုံးသစ်အတွက် ဆောက်လုပ်ရေးဝန်ကြီးဌာနရဲ့ တွက်ချက်မှုအရ ယခု ၆ လဘတ်ဂျက်မှာ ၁,၀၃၄.၈၇၅ သန်း ထပ်မံ၍ တောင်းခံလာတာတွေ့ရပါတယ်။ ဒီနေရာမှာ ဒီဇိုင်းပြင်ဆင်၍ ထပ်မံတောင်းခံတာက သန်း ၇၀၀၊ အခြား ဆက်စပ်လုပ်ငန်းဖြစ်တဲ့ မြေပြင်ဆင်တာလိုမျိုးက သန်း ၃၀၀ ဖြစ်တာတွေ့ရှိရပါတယ်။ လုပ်ငန်းသစ် ဖြစ်တဲ့ သန်း ၃၀၀ ကို ဖြတ် မဖြတ်ကို အပထား၍ မူရင်းဒီဇိုင်းကို ပြင်ဆင်တောင်းခံခြင်းက မူလဌာနက ဆွဲတဲ့ဒီဇိုင်းလား၊ ဆောက်လုပ်ရေးကပြန်ပြင်ဆွဲတဲ့ ဒီဇိုင်းလားဆိုတာကို ရှင်းရှင်းလင်းလင်း သိရှိရဖို့ လိုအပ်ပါတယ်ရှင်။ ဒီဇိုင်းပြင်ဖို့ မဖြစ်မနေလိုအပ်ခဲ့ရင်လည်း လုပ်ငန်းမစတင်မီကပင် ကြိုတင်ပြင်ဆင် ခွင့်ပြုချက် တောင်းခံသင့်ကြောင်းကို တင်ပြလိုပါတယ်။ ဒီနေရာမှာ ဆောက်လုပ်ရေးရဲ့ အရည်အသွေး သတ်မှတ်ချက်နဲ့ စံနှုန်းတွေကြောင့် ငွေပိုလိုလာပါကြောင်း ခိုင်လုံတဲ့အထောက်အထားတင်ပြခဲ့ရင်တော့ အထူးပြောစရာမလိုပါဘူး။ ဒီလိုဖြစ်ရပ်မျိုးတွေအတွက် ဆောက်လုပ်ရေးဝန်ကြီးဌာနအနေနဲ့ ဘယ်လိုကြောင့် ဆိုတာကို ပြည်ထောင်စုလွှတ်တော်ကို ရှင်းလင်းတင်ပြရန် တာဝန်ရှိတယ်လို့ ရှုမြင်သုံးသပ်ပါတယ်ရှင်။ နောက်ထပ်ဥပမာတစ်ခုကတော့ စီမံကိန်းနဲ့ ဘဏ္ဍာရေးဝန်ကြီးဌာနအောက်က ငွေရေးကြေးရေး ကြီးကြပ်ရေးဦးစီးဌာနရဲ့ မန္တလေးတိုင်းရုံး တည်ဆောက်ရေးစီမံကိန်းဖြစ်ပါတယ်။ မူလဒီဇိုင်းနဲ့ မူလ ခွင့်ပြုငွေဟာ သိန်း ၁,၀၀၀ တင်တာကို PAE ၂၅,၀၀၀ နှုန်းနဲ့သိန်း ၉၁၀ ခွင့်ပြုခဲ့တာ လုံလောက်ပေမယ့် ဆောက်လုပ်ရေးဝန်ကြီးဌာနကို အပ်နှံတဲ့အခါမှာ အဆိုပါစီမံကိန်းအတွက် ကျပ်သိန်း ၃၀၀ ထပ်မံလိုအပ်လို့ ဆိုပြီး အခုမီနီဘတ်ဂျက်မှာ ထပ်မံတောင်းခံလာပါတယ်။ အခုဆိုရင် ဆောက်လုပ်ရေးဝန်ကြီးဌာနက တာဝန်ယူဆောင်ရွက်တဲ့ တည်ဆောက်ရေးလုပ်ငန်းတွေရဲ့ PAE က ပုံမှန်တင်ဒါခေါ်ယူဆောင်ရွက်တဲ့ ပုဂ္ဂလိကဆောက်လုပ်ရေးလုပ်ငန်းရှင်များထက် များနေတာကိုလည်း လေ့လာတွေ့ရှိရပါတယ်။ ပုဂ္ဂလိက လုပ်ငန်းရှင်တွေဆိုတာ ဝန်ထမ်းစရိတ်၊ လစာစရိတ်၊ တင်ဒါစရိတ်စတဲ့ အခြား Overhead Charges တွေ ရှိပေမယ့် အဲဒါတွေမရှိတဲ့ ဆောက်လုပ်ရေးဝန်ကြီးဌာနက PAE နှုန်းထားတွေက ဘာကြောင့်ပိုနေသလဲ ဆိုတာလည်း ပြည်ထောင်စုလွှတ်တော်ကို ရှင်းလင်းတင်ပြသင့်ပါတယ်ရှင်။ လေးစားအပ်ပါသော နာယကကြီးရှင်။ အခြားဝန်ကြီးဌာနများမှ တည်ဆောက်ရေးလုပ်ငန်းများကို ဆောက်လုပ်ရေးဝန်ကြီးဌာနသို့ အပ်နှံဆောင်ရွက်စေတဲ့ မူရင်းရည်ရွယ်ချက်က တင်ဒါခေါ်ယူတဲ့ လုပ်ငန်းစဉ် ဆိုင်ရာ၊ အရည်အသွေးပိုင်းဆိုင်ရာတွေကို ကြီးကြပ်ထိန်းကျောင်း တာဝန်ခံစေရန် ဖြစ်ပါတယ်။ ဆောက်လုပ်ရေး ဝန်ကြီးဌာနကို ကန်ထရိုက်ပေးတာမဟုတ်ပါဘူး။ ဒီရည်ရွယ်ချက်ကို တိတိကျကျ အကောင်အထည်ဖော်ဖို့ ဆောက်လုပ်ရေးဝန်ကြီးဌာနမှာ တာဝန်ရှိနေပါတယ်။ အခုတော့ မူလရည်ရွယ်ချက် ပျောက်မတတ် ဖြစ်နေ ပါတယ်။ ရည်ရွယ်ချက်နဲ့လည်း လွဲနေပါတယ်ရှင့်။ လေးစားအပ်ပါသော နာယကကြီးရှင့်။ ဘတ်ဂျက်စိစစ်ရေးအဖွဲ့ ၁၁ မှ ဖြတ်တောက်ငြင်းပယ်ခဲ့တဲ့ ဆောက်လုပ်ရေးဝန်ကြီးဌာနရဲ့ မြို့ရွာနဲ့ အိုးအိမ်ဦးစီးဌာနမှဆောင်ရွက်မည့် နိုင်ငံ့ဝန်ထမ်းအငှား အိမ်ရာများ လုပ်ငန်းတန်ဖိုး ၁၅ ဘီလီယံကျော်ဟာလည်း မြေပိုင်ဆိုင်မှုများ ရှင်းလင်းသေချာမှုမရှိခြင်း၊ တင်ဒါခေါ်ယူဘဲ ခွင့်ပြုချက်မရမီ ဌာနမှကိုယ်တိုင် လုပ်ငန်းစတင်ဆောင်ရွက်နေခြင်းတို့ကြောင့် တည်ဆဲ ဥပဒေ၊ လုပ်ထုံးလုပ်နည်း၊ စည်းမျဉ်းစည်းကမ်းများနဲ့ ညီညွတ်မှုမရှိ၍ ငြင်းပယ်ခဲ့ခြင်းဖြစ်တာကို တွေ့ရှိရ ပါတယ်။ တင်ဒါခေါ်ယူ ဆောင်ရွက်ကြရတဲ့အခါမှာ ဥပမာ အခုကျွန်တော်တို့ လွှတ်တော်ကြီးများထဲမှာ တည်ဆောက်ရေးလုပ်ငန်းတစ်ခုခု ဆောင်ရွက်ကြမယ်ဆိုရင်၊ လုပ်ငန်းပမာဏကလည်း မပြောပလောက်ဘူး ဆိုရင်၊ လုံခြုံရေးအရ ပြည်ပကို တင်ဒါမခေါ်ဘဲ ဆောက်လုပ်ရေးဌာနက ဝန်ထမ်းများက ဆောင်ရွက်ရန် ဆုံးဖြတ်ကြတယ်ဆိုရင် ကျွန်မတို့အနေနဲ့ ဒီဆောင်ရွက်မယ့်လုပ်ငန်းမျိုးကို အပြင်မှာ ဘယ်လိုနှုန်းထား တွေနဲ့ ဆောင်ရွက်ကြသလဲ။ ဘယ်လိုနှုန်းထားတွေနဲ့ တင်ဒါအောင်ကြသလဲဆိုတာကိုလေ့လာ၍ သက်ဆိုင်သူများ အစည်းအဝေးထိုင် ညှိနှိုင်းပြီးမှ မိမိဌာနမှာ ဆောင်ရွက်မည့်နှုန်းထားကို ပြင်ပနှင့် လိုက်လျောညီထွေ ဖြစ်သည့်နှုန်းထား သတ်မှတ်ဆောင်ရွက်ရမှာ ဖြစ်ပါတယ်။ အဲဒီလိုမလုပ်ဘဲနဲ့ Yellow Book နဲ့ တွက်တာပဲ။ Local Rate နဲ့ တွက်တာပဲဆိုပြီး မသင့်လျော်သော နှုန်းထားများနှင့် မဆောင်ရွက်သင့်ပါဘူးရှင်။ သက်ဆိုင်ရာ ဘဏ္ဍာရေးစည်းမျဉ်းစည်းကမ်းများနှင့် နိုင်ငံတော်သမ္မတ၏ လမ်းညွှန်ချက်များကို တိတိကျကျလိုက်နာ ကျင့်သုံးသင့်ပါတယ်။ အထူးသဖြင့် ဘဏ္ဍာရေးကော်မရှင်ရဲ့ (၂/၂၀၁၆) အစည်းအဝေးမှာ နိုင်ငံတော်သမ္မတ၏ မိန့်မှာချက်အမှတ်(၁)ဖြစ်တဲ့ နိုင်ငံတော်၏ ဘဏ္ဍာငွေများကိုသုံးစွဲရာတွင် စိစိစစ်စစ်အကျိုးရှိရှိ သုံးစွဲရန် ဆိုတာကို အမြဲတမ်းနှလုံးသွင်း၍ လိုက်နာဆောင်ရွက်သင့်ပါကြောင်း တိုက်တွန်းဆွေးနွေးရင်း နိဂုံးချုပ် အပ်ပါတယ်။ ကျေးဇူးတင်ပါတယ်ရှင်။</speech>
<speech type="speaker">ဆက်လက်ပြီး ဒေါ်ချိုချို အုတ်တွင်းမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="214">ဒေါ်ချိုချို (အုတ်တွင်းမဲဆန္ဒနယ်၊ ပဲခူးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့်တကွ အားလုံးမင်္ဂလာပါရှင်။ ကျွန်မကတော့ အုတ်တွင်းမဲဆန္ဒနယ်မှ ပြည်သူ့ လွှတ်တော်ကိုယ်စားလှယ် ဒေါ်ချိုချို ဖြစ်ပါတယ်။ ၂၀၁၈ ခုနှစ်၊ ပြည်ထောင်စုရဲ့ ဘဏ္ဍာငွေအရအသုံးဆိုင်ရာ ဥပဒေကြမ်းနှင့်စပ်လျဉ်း၍ ပြည်သူ့ငွေစာရင်းပူးပေါင်းကော်မတီရဲ့ သဘောထားမှတ်ချက် အစီရင်ခံစာကို ထောက်ခံအကြံပြု ဆွေးနွေးသွားမှာဖြစ်ပါတယ်။ နာယကကြီးရှင့်။ ရငွေလျာထားချက်ထက် သုံးငွေလျာထားချက်များတဲ့အတွက်ကြောင့် လိုငွေ ဖြစ်ပေါ်လာခြင်း ဖြစ်ပါတယ်။ ဒီနေရာမှာ သုံးငွေများတိုင်းလည်း မကောင်းဘူးလို့ ယူဆလို့မရပါဘူး။ သုံးလိုက်တဲ့ငွေဟာ နိုင်ငံနဲ့ ပြည်သူအတွက် လိုအပ်တဲ့သုံးငွေ၊ ထိရောက်အကျိုးရှိတဲ့ သုံးငွေဖြစ်ဖို့ အရေးကြီး ပါတယ်။ ဒါကြောင့် လူမှုကာကွယ်စောင့်ရှောက်ရေးလုပ်ငန်းတွေကို တိုးချဲ့ ဆောင်ရွက်တဲ့ သက်ကြီး ရွယ်အိုတွေအတွက် လူမှုရေးပင်စင်အဖြစ် တစ်ဦးကို ကျပ် ၁၀,၀၀၀ နှုန်း ထောက်ပံ့ပေးခြင်းကို လက်ရှိ အသက် ၉၀ နှစ်နဲ့အထက်မှ အသက် ၈၅ နှစ်ကနေ ၉၀ ကြားအထိ အဘိုးအဘွားများကို တိုးချဲ့ ထောက်ပံ့ ပေးခြင်းဟာလိုအပ်ပြီး အကျိုးရှိတဲ့သုံးငွေဖြစ်ပါတယ်။ ဒါ့အပြင် သက်ကြီးရွယ်အိုတွေအတွက် အသက် ၈၀ နှစ်အထက်ကို တိုးချဲ့ ထောက်ပံ့ပေးရန်လည်း အကြံပြုလိုပါတယ်။ မြန်မာနိုင်ငံရဲ့ ၂၀၁၄ ခုနှစ် သန်းခေါင်စာရင်းအရ အသက် ၈၀ နှစ်မှ ၈၄ နှစ်အထိ အဘိုးအဘွားစုစုပေါင်းဟာ ၃၃၅,၀၀၀ ကျော်ရှိတဲ့ အတွက် တစ်ဦးကို တစ်လလျှင် ၁၀,၀၀၀ နှုန်းနဲ့ထောက်ပံ့မယ်ဆိုရင် ထောက်ပံ့ကြေးဟာ တစ်နှစ်အတွက် ကျပ်သန်းပေါင်း ၄၀,၀၀၀ ကျော်ကုန်ကျမှာ ဖြစ်တဲ့အတွက်ကြောင့် လက်ရှိဘတ်ဂျက် အနေအထားအရ မဖြစ်နိုင်ပါကလည်း နောင်ဘတ်ဂျက်သုံးစွဲမှုတွေမှာ ထည့်သွင်းစဉ်းစားစေလိုပါတယ်။ ဘာကြောင့်လဲဆိုရင် ဘဝနေဝင်ချိန်ကိုရောက်ရှိနေတဲ့ အဘိုးအဘွားတွေနဲ့ ဓနအင်အားပြည့်စုံတဲ့ လူတွေဟာ အနည်းငယ်သာ ရှိပြီး အများစုဟာ သားထောက်သမီးခံမရှိခြင်း၊ နေထိုင်စားသောက်ရေးနှင့် အသက်ရှင်ရပ်တည်ရေး အတွက် အခက်အခဲဖြစ်နေချိန်မှာ နိုင်ငံတော်မှထောက်ပံ့တဲ့ လူမှုရေးပင်စင်ရရှိခြင်းဟာ ဂုဏ်ယူစရာဖြစ်တဲ့ အတွက် စိတ်ဓာတ်ရေးရာ အားပေးရာရောက်သလို နေထိုင်စားသောက်မှုကိုလည်း ပြေလည်စေရန် အထောက်အကူဖြစ်စေပါတယ်။ ဒါ့အပြင် အဘိုးအဘွားတွေကို လက်ရှိငွေကြေးထောက်ပံ့ရာမှာ မှတ်ပုံတင် မရှိခြင်း၊ နေထိုင်တဲ့နေရာ အပြောင်းအလဲကြောင့် အိမ်ထောင်စုစာရင်းတွင် မပါဝင်ခြင်းတို့ကြောင့် အသက် ပြည့်ပြီး လူမှုရေးပင်စင်မရရှိသေးတဲ့ လူများအတွက်ကိုလည်း ကျေးရွာအုပ်ချုပ်ရေးမှူးများရဲ့ ထောက်ခံ ချက်ဖြင့်လည်းပေးသင့်ကြောင်း ဆွေးနွေးလိုပါတယ်။ နာယကကြီးရှင့်။ ကိုယ်ဝန်ဆောင်မိခင်နှင့် ၄င်းတို့မှ မွေးဖွားလာတဲ့ အသက် ၂ နှစ်အောက် ကလေးသူငယ်တွေကို လစဉ်ကျပ် ၁၅,၀၀၀ ထောက်ပံ့ပေးခြင်းကို ဧရာဝတီတိုင်းဒေသကြီးအတွင်းမှာ တိုးချဲ့ဆောင်ရွက်မှာကိုလည်း ထောက်ခံတဲ့အပြင် အခြားကျန်တဲ့ တိုင်းနဲ့ ပြည်နယ်များမှာရှိတဲ့ ကိုယ်ဝန်ဆောင် မိခင်နှင့် ကလေးများကိုပါတိုးချဲ့ ထောက်ပံ့ပေးဖို့ကိုလည်း ပြုလုပ်ပေးသင့်ပါတယ်။ အထူးသဖြင့် ကျေးလက် တောရွာတွေမှာ လူနေမှုအဆင့်အတန်းနိမ့်ကျပြီး ကျန်းမာရေးအထောက်အပံ့လည်းနည်းပါးကာ မီးတွင်း သေပျောက်နှုန်း၊ မွေးစကလေးသေပျောက်နှုန်းတွေဟာ နိုင်ငံတကာနဲ့နှိုင်းယှဉ်ရင် မြင့်မားနေတဲ့အတွက် အခုလိုကူညီထောက်ပံ့ပေးခြင်းဖြင့် နိုင်ငံရဲ့ ကျန်းမာရေးအဆင့် ပိုမိုမြင့်မားလာနိုင်ဖွယ်ရာ ရှိတဲ့အတွက် အဆိုပြုရခြင်းဖြစ်ပါတယ်။ ထို့အတွက် ပြည်သူတွေအတွက် အကျိုးမထိရောက်တဲ့ ငွေကုန်ကြေးကျများစွာ ကုန်မယ့် မအောင်မြင်တဲ့စီမံကိန်းနေရာတွေမှာ For Show တွေလုပ်မယ့်အစား ပြည်သူတွေ အမှန်တကယ် လိုအပ်နေတဲ့ လျှပ်စစ်ဓာတ်အားရရှိရေး၊ ဆက်သွယ်ရေးလမ်းများ၊ တံတားများ ကောင်းမွန်ရေးတို့မှာ ဘတ်ဂျက်အလဟဿ အလေအလွင့်မရှိစေဘဲ သုံးငွေကို ထိထိရောက်ရောက်သုံးစွဲနိုင်ရင် အနာဂတ် နိုင်ငံရဲ့ တိုးတက်ရေးကို အထောက်အကူပြုနိုင်မှာဖြစ်ပါတယ်။ နာယကကြီးရှင့်။ သုံးငွေများလျှော့ချနိုင်ဖို့အတွက် လက်ရှိအခြေအနေမှာဖြစ်ပေါ်နေတဲ့ တည်ဆောက်ရေး လုပ်ငန်းတွေမှာ ကုန်ကျတဲ့ ဘတ်ဂျက်ငွေတွေကို တွက်ချက်သတ်မှတ်တဲ့နေရာမှာလည်း ဒေသပေါက် ဈေးနှုန်းများနဲ့နှိုင်းယှဉ်ပြီး အနီးစပ်ဆုံးတွက်ချက်မှုများမှာ အမှန်တကယ်ကုန်ကျသင့်သည်ထက် များစွာ ပိုမိုနေတဲ့အတွက်ကြောင့် ပြည်သူ့ဘဏ္ဍာငွေတွေဟာ အဟောသိကံဖြစ်ရသလို တည်ဆောက်ရေးလုပ်ငန်း တွေရဲ့ အရည်အသွေးဟာလည်း ကုန်ကျငွေနဲ့ညီမျှတဲ့ အရည်အသွေးမျိုးဖြစ်လာမှုဟာ လွန်စွာနည်းပါးလျက် ရှိနေဆဲဖြစ်ပါတယ်။ Quality Control မမီတဲ့ကုမ္ပဏီတွေကို စာချုပ်ပါ စည်းကမ်းချက်တွေနဲ့ ကိုက်ညီမှု မရှိပါက အရေးယူဆောင်ရွက်ရန်နဲ့ ယခုနှစ်မှာ တာဝန်ပေးအပ်ခြင်းမပြုရန် ညွှန်ကြားထားရှိမှုများ ရှိနေတယ်ဆိုပေမယ့် လုပ်ဆောင်မှုတွေဟာ အားနည်းနေဆဲဖြစ်နေတာကို တွေ့ရှိရပါတယ်။ တင်ဒါတွေကို ါ်ယူမှုမရှိခြင်း၊ လုပ်ငန်းဆောင်ရွက်မှုတွေမှာ ညွှန်ကြားချက်တွေ၊ လုပ်ထုံးလုပ်နည်းတွေနဲ့ ညီညွတ်မှုမရှိတာတွေ၊ လုပ်ငန်းတွေမှာ စံချိန်စံညွှန်းမပြည့်မီတာတွေ၊ ြီးစီးနိုင်တာတွေ၊ ကန်ထရိုက် လုပ်ငန်းတွေမှာ အကျိုးစီးပွားဆက်နွယ်မှုတွေနဲ့ အုပ်စုဖွဲ့ဆောင်ရွက်နေတာကို စိစစ်ဆောင်ရွက်နေတယ် ဆိုပေမယ့် ထိရောက်ခြင်းမရှိတာကို တွေ့နေရဆဲဖြစ်တဲ့အတွက်ကြောင့် ပွင့်လင်းမြင်သာမှုရှိခြင်းဟာ လွန်စွာလိုအပ်နေဆဲဖြစ်သလို အထူးသဖြင့် ဆောက်လုပ်ရေးဝန်ကြီးဌာနရဲ့ ဘတ်ဂျက်တွက်ချက် သတ်မှတ်မှု ကိုလည်း ပြန်လည်စိစစ်သင့်ပါတယ်။ ဒါ့အပြင်လုပ်ငန်းအောင်မြင်မှုကို ဖော်ပြရာမှာလည်း စီမံကိန်း ရည်မှန်းချက် ပြီးစီးအောင်မြင်မှုကို ငွေကြေးအရ အကောင်အထည်ဖော်နိုင်မှုအပြင် လုပ်ငန်းအကောင်အထည် ဖော်နိုင်မှုကိုလည်း တိကျစွာဖော်ပြသင့်ပါကြောင်း အကြံပြု ဆွေးနွေးအပ်ပါတယ်။ နာယကကြီးရှင့်။ လက်ငင်းကာလမှာ နိုင်ငံပိုင်စီးပွားရေးလုပ်ငန်းတွေမှာ ကိုယ်ပိုင်ဘဏ္ဍာရန်ပုံငွေ OA ပမာဏ အတော်များပြားနေတာကို တွေ့ရှိရတဲ့အတွက် နိုင်ငံတော်ရဲ့ ပံ့ပိုးကူညီမှုမပါဘဲနဲ့ မိမိတို့ ကိုယ်ပိုင်ရန်ပုံငွေဖြင့်သာ လည်ပတ်နိုင်ဖို့ကို အမြန်ဆုံးကြိုးပမ်းဆောင်ရွက်သင့်ကြောင်းကိုလည်း အကြံပြု လိုပါတယ်။ သို့မှသာ နိုင်ငံတော်မှတာဝန်ယူရတဲ့အပိုင်းလည်း လျော့နည်းသွားပြီး ဘတ်ဂျက်လိုငွေကိုလည်း လျော့ပါးစေမှာဖြစ်ပါတယ်။ နာယကကြီးရှင့်။ နိဂုံးချုပ်အားဖြင့် နိုင်ငံပိုင်ကဏ္ဍနှင့်ပုဂ္ဂလိကကဏ္ဍတွေမှာ နိုင်ငံတော်က တာဝန်ယူ ဆောင်ရွက်တဲ့ လုပ်ငန်းတွေရဲ့ ဘတ်ဂျက်ရဲ့ ငွေလုံးငွေရင်းအသုံးစရိတ်ကို ထိရောက်စွာအသုံးပြုပြီး လုပ်ငန်းများ ပြီးမြောက်အောင်မြင်စေရန် ရည်မှန်းချက်များပြည့်မြောက်အောင် ဆောင်ရွက်သင့်သလို သွယ်ဝိုက်တာဝန်ယူ ဆောင်ရွက်ပေးတဲ့ ပုဂ္ဂလိကပိုင်းတွေမှာလည်း အစိုးရရဲ့ ဘဏ္ဍာရေးမူဝါဒ၊ ငွေကြေးမူဝါဒတို့ဖြင့် စီမံကိန်းများ အောင်မြင်အောင် အကောင်။ ဆွေးနွေးရန် သတ်မှတ်ချိန် ပြည့်သဖြင့် မိုက်ပိတ်သွားပါသည်။ ဦးကျော်နီနိုင် ရှမ်းပြည်နယ်မဲဆန္ဒနယ်အမှတ်(၁၁) ဆွေးနွေးဖို့ဖြစ်ပါတယ်။</speech>
<speech><mp id="966">ဦးကျော်နီနိုင်(မဲဆန္ဒနယ်အမှတ်-၁၁၊ ရှမ်းပြည်နယ်)</mp>မင်္ဂလာပါခင်ဗျာ။ လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ ပြည်သူ့လွှတ်တော်ဥက္ကဋ္ဌ၊ ဒု-ဥက္ကဋ္ဌများနဲ့ ပြည်ထောင်စု လွှတ်တော်ကိုယ်စားလှယ်များ၊ ပြည်ထောင်စုဝန်ကြီးများခင်ဗျား။ ကျွန်တော်ကတော့ ကိုးကန့်ကိုယ်ပိုင် အုပ်ချုပ်ခွင့်ရဒေသ၊ ရှမ်းပြည်နယ် မဲဆန္ဒနယ်အမှတ်(၁၁)မှ ပြည်ထောင်စုလွှတ်တော်ကိုယ်စားလှယ် ဦးကျော်နီနိုင် ဖြစ်ပါတယ်။ ကျွန်တော့အနေနဲ့ ၂၀၁၈ ခုနှစ်၊ ဧပြီ မှ စက်တင်ဘာလအထိ ၆ လ အမျိုးသားစီမံကိန်း ဥပဒေကြမ်းနဲ့ ပြည်ထောင်စုဘဏ္ဍာရန်ပုံငွေ အရအသုံးဆိုင်ရာဥပဒေကြမ်းတွင်ပါဝင်သည့် နိုင်ငံတော်၏ စီးပွားရေးမူဝါဒများ (၁၂)ရပ်အနက်မှ အမှတ်စဉ်(၁)ဖြစ်သော ပွင့်လင်းမြင်သာပြီး ကောင်းမွန်တောင့်တင်းတဲ့ ပြည်သူ့ဘဏ္ဍာရေးစီမံခန့်ခွဲမှုစနစ်ထက် ဘဏ္ဍာရေးအရင်းအမြစ်များကို တိုးတက်ကြီးပွားလာအောင် ဆောင်ရွက်ရန် ဟူသော မူဝါဒအပေါ် သာဓကပြု၍ အကြံပြု ဆွေးနွေးသွားမှာ ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ ကျွန်တော်တို့ နိုင်ငံတော်၏ လက်ရှိအနေအထားမှာ ပြည်ပကြွေးမြီများဖြင့် ရှင်သန်ရပ်တည်နေရပြီး ပြည်သူလူထု၏ တစ်ဦးချင်း ဝင်ငွေ မှာလည်း နိမ့်ကျတဲ့အဆင့်အတန်းမှာ ရောက်ရှိနေသဖြင့် နိုင်ငံတော်ရဲ့ ဘဏ္ဍာငွေမှန်သမျှ ခြိုးခြံချွေတာ သုံးစွဲရမည့် အနေအထားမျိုးဖြစ်ပါတယ်။ နိုင်ငံတော်၏ ဘဏ္ဍာရေးအရင်းအမြစ်များ တိုးတက်ပွားများ လာအောင် ဆောင်ရွက်ရန်ဟူသောမူဝါဒကို ထောက်ခံကြိုဆိုရမည်ဖြစ်ပါတယ်။ သို့ရာတွင် ကုန်သင့်ကုန်ထိုက်တဲ့ ကိစ္စရပ်များကို ငဲ့ကွက်စရာမလိုဘဲ သုံးစွဲရမည်ဖြစ်သော်လည်း အလဟဿဖြစ်စေမယ့် ကိစ္စရပ်များကို ပြန်လည်သုံးသပ်ရန် လိုအပ်မည်ဖြစ်ပါတယ်။ သာဓကအားဖြင့် ရန်ကုန်-မန္တလေး အမြန်လမ်းမကြီးကို အကြောင်းပြု၍ တင်ပြလိုပါတယ်။ ၁၄-၂-၂၀၁၈ ခုနှစ်၊ ပြည်သူ့လွှတ်တော်အစည်းအဝေးမှ မောက်မယ်ပြည်သူ့လွှတ်တော်ကိုယ်စားလှယ် ဦးစိုင်းငေါင်းဆိုင်ဟိန်းရဲ့ မေးမြန်းချက်အရ ဝန်ကြီးဌာနရဲ့ ဖြေကြားချက်ကို သတင်းစာမှာ ဖတ်ရှုခဲ့ရပါတယ်။ ADB ချေးငွေနဲ့ အဆင့်မြှင့်တင်မယ်။ လမ်းတော့မချဲ့နိုင်သေးဘူး။ တစ်နေ့ကို ပျမ်းမျှမိုင် ၂၀ ၀န်းကျင်လောက်နဲ့ AC ကတ္တရာခင်းနိုင်မယ်လို့ ပြန်လည်ဖြေကြားတာကို ဖတ်ရှုရပါတယ်။ ယခုလက်ရှိ အနေအထားမှာတော့ အန္တရာယ်ရှိပြီး စံချိန်စံညွှန်းနဲ့မကိုက်ညီလို့ဆိုပြီး လမ်းလယ်ကျွန်းတွေကို စက်ယန္တရားတွေနဲ့ ပြန်လည် ဖျက်နေပါတယ်။ ပြီးရင်အသစ်ပြန်လုပ်။ ဒီတော့ ဖျက်ခနဲ့ပြင်ခ နှစ်ခေါက်ပါ ကုန်နေပါတယ်။ ဒီအရှိအတိုင်း ထားလို့မရနိုင်ပါဘူးလား။ ဒီပြင်ခ၊ ဖျက်ခတွေ AC လမ်းထပ်ပိုးလွှာခင်းမယ်။ လမ်းကြောင်းတိုးချဲ့မယ် ဆိုရင်မရဘူးလားဆိုတာ မေးမြန်းစရာဖြစ်လာပါတယ်။ ဒီတော့ပြီးခဲ့တဲ့ ဘဏ္ဍာရေးနှစ်မှာ လမ်းလယ်ကျွန်း ဖျက်ခနဲ့ ပြင်ခကို ဘီလီယံမည်မျှသုံးစွဲခဲ့ပါသလဲ။ လာမယ့်ဘဏ္ဍာရေးနှစ်မှာ ကျန်လမ်းအပိုင်းကိုဖျက်ဖို့ ဘီလီယံမည်မျှသုံးစွဲမည်ကို သိလိုပါတယ်။ ကျွန်တော်တို့ အိမ်နီးချင်းနိုင်ငံများအနေနဲ့ အမြန်လမ်းတွေဟာ ဒီလိုဆောင်ရွက်ထားတာကို Power Pointတင်ပြခွင့်ပြုပါရန် တောင်းခံအပ်ပါတယ်ခင်ဗျာ။ ကျွန်တော်တို့ မပြင်ခင်လမ်းလယ်ကျွန်းပုံပါ။ ခုနဝန်ကြီး တင်ပြထားတဲ့ဟာနဲ့ စာလို့ရှိရင်တော့ ကျွန်တော်တို့ပုံလေးကတော့ နည်းနည်းလေးတော့ ကွာဟမှုရှိပါတယ်။ ဒါဖျက်ဆီးနေတဲ့ပုံပါ။ ဖျက်ဆီးထားပြီးမှ (ကပ်ရေး)တပ်ထားတဲ့ပုံလေးပါ။ ဒါကနိုင်ငံတကာရဲ့ လမ်းလယ် ကျွန်တော်တို့ လမ်းသာတွေကို သေချာလုပ်ပြီးမှ (ကပ်ရေး)ကို တပ်ထားတဲ့ပုံပါ။ ဒါကတော့ ကျွန်တော်တို့ အိန္ဒိယ ခရီးစဉ်သွားတုန်းက လမ်းလယ်ကျွန်းတွေကို မြင်ရတဲ့ ပုံပါ။ ကျွန်တော်တို့ အိန္ဒိယ ခရီးစဉ်မှာ လမ်းလယ်ကျွန်းက အမြန်လမ်းထက်ဆိုးနေတဲ့ပုံပါ။ ဒါကတော့ ထိုင်းရဲ့လမ်းလယ်ကျွန်းပုံပါ။ ကျေးဇူးတင်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ နိုင်ငံတော်အနေနဲ့ နိုင်ငံသား များရဲ့ အကျိုးစီးပွားဆိုရင် ကျွန်တော်တို့လုပ်သင့်လုပ်ထိုက်တာတွေကို ရဲရဲဝံ့ဝံ့လုပ်ကိုင်နေရမှာ ဖြစ်ပါတယ်။ ဒီလမ်းမကြီး စတင်ဖွင့်လှစ်ခဲ့တာ ဘယ်လောက်ကြာပြီလဲ။ ကနေ့အထိ ဘာတွေတိုးတက်ခဲ့လဲ။ ရှေ့ဆက် ဘာတွေမွမ်းမံပြင်ဆင်ရမလဲဆိုတာ ပြန်လည်သုံးသပ်သင့်ပါတယ်။ ပြည်သူ့ဘဏ္ဍာငွေ အလေအလွင့်နဲ့ အလဟဿမဖြစ်အောင် ဆောင်ရွက်ရမည့်လုပ်ငန်းတွေဖြစ်ဖို့ ကျွန်တော်တို့ ဆောင်ရွက်သင့်ပါတယ်။ ဆောက်လုပ်ရေးဝန်ကြီးဌာန၏ ၂၀၁၈ ခုနှစ်၊ ဧပြီ မှ စက်တင်ဘာအထိ ဦးစားပေးလုပ်ငန်းများ အနက် အမှတ်စဉ်(က)တွင်ပါရှိသော နိုင်ငံအဝှမ်းလမ်းပန်းဆက်သွယ်မှု တိုးတက်စေရေးအတွက် နိုင်ငံ တကာနဲ့ဆက်သွယ်ထားသော လမ်းများ၊ ပြည်ထောင်စုလမ်းများ၊ ကျန်ပြည်ထောင်စုလမ်းများအား လမ်းမှ အမာခံလမ်း၊ အမာခံလမ်းမှ ကျောက်လမ်း၊ ကျောက်လမ်းမှ ကတ္တရာလမ်းသို့ အဆင့်ဆင့် ဖွံ့ဖြိုးတိုးတက်စေရန် ဖောက်လုပ်ခြင်းကို ကျွန်တော်တို့ လှိုက်လှဲစွာကြိုဆိုရမည်ဖြစ်ပါတယ်။ နိုင်ငံတော် ဖွံ့ဖြိုးတိုးတက်ဖို့လိုအပ်သလို တိုးချဲ့ဆောင်ရွက်သွားရပါမယ်။ မလိုအပ်တာတွေကိုတော့ မဖျက်ဆီးပါနဲ့။ ဖျက်ခနဲ့ ပြင်ခ နှစ်ဆကုန်ရမယ့်နေရာမှာ ပြည်သူလူထုအမှန်တကယ်လိုအပ်တဲ့၊ ကောင်းမွန်တဲ့ AC ကတ္တရာ လမ်းပိုင်းနဲ့ ပြည်ထောင်စုလွှတ်တော်က ငြင်းပယ်ရန် အဆိုပြု တင်ပြထားသော လမ်းများကို ဦးစားပေး ဆောင်ရွက်သင့်ပါကြောင်း အကြံပြုရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးမျိုးဝင်း မွန်ပြည်နယ်မဲဆန္ဒနယ်အမှတ်(၈) ဆွေးနွေးဖို့ဖြစ်ပါတယ်။</speech>
<speech><mp id="938">ဦးမျိုးဝင်း(မဲဆန္ဒနယ်အမှတ်-၈၊ မွန်ပြည်နယ်)</mp>အားလုံးပဲမင်္ဂလာပါ။ ကျွန်တော် ဦးမျိုးဝင်း ဖြစ်ပါတယ်။ Power Point သုံးစွဲခွင့်ပြုဖို့ ခွင့်တောင်းခံအပ်ပါတယ်။ ပထမဦးဆုံး ဆွေးနွေးမှာက ကျွန်တော်တို့ဆီမှာ ငွေရမယ့်ရင်းနှီးမြှုပ်နှံမှုနဲ့ လုပ်ငန်းအသုံးစရိတ် လုံးထွေးနေတဲ့ကိစ္စပါ။ အင်္ဂလိပ်လိုက ရှင်းပါတယ်။ Investment နဲ့ Expense က မတူပါဘူး။ ဒီ Slide ရဲ့ ညာဘက်ကဟာက လုပ်ငန်းတွေပါ။ ဒီလုပ်ငန်းတွေအတွက် ကုန်ကျငွေဟာ အသုံး စရိတ်တွေ ဖြစ်ပါတယ်။ ဟိုဘက်အခြမ်းမှာ ဒါကစီမံကိန်းတစ်ခုရဲ့ ဥပမာပါ။ လုပ်ငန်းအဆင့်ဆင့်ကအစ ကြိုတွက်ရတဲ့အပြင် ဘယ်ဘယ်လောက်အကျိုးအမြတ်ရမယ်ဆိုတာအဆုံး၊ ကြိုတင်တွက်ဆသုံးတဲ့ ငွေမျိုးကိုမှ ရင်းနှီးမြှုပ်နှံမှုလို့ခေါ်ပါတယ်။ အခုဒီစီမံကိန်းစာအုပ်ထဲမှာ ရုံးဆောက်၊ ခြံကာ၊ ပစ္စည်းဝယ်တာ ဒါတွေဟာ ရသုံးမှာသာ ဖော်ပြသင့်တဲ့ ငွေလုံးငွေရင်း အသုံးစရိတ်တွေ ဖြစ်ပါတယ်။ ကျွန်တော်တို့ နိုင်ငံမှာ ရင်းနှီးမြှုပ်နှံမှုနဲ့ အသုံးစရိတ်ကို ဘယ်လိုအချိုးနဲ့ သုံးနေကြပါသလဲ။ လယ်ယာ/သားငါးကဏ္ဍနဲ့ဆိုင်တဲ့ စိုက်/မွေး/ဆည်ရဲ့ သုံးစွဲငွေကို ပထမဦးဆုံး Analyse လုပ်ကြည့်ပါမယ်။ ဌာနတစ်ခုလုံးရဲ့ ၆ လတာအသုံးစရိတ်ကို ၃၈၁ ဘီလီယံ ကျော် လျာထားပါတယ်။ ဌာနရဲ့ သာမန် အသုံးစရိတ် အတွက် ၁၈၄ ဘီလီယံ၊ ငွေလုံးငွေရင်း အသုံးစရိတ် ၁၄၉ ဘီလီယံထဲမှာ ရင်းနှီးမြှုပ်နှံမှုက ၆၁ ဘီလီယံ။ လယ်ယာကဏ္ဍ Only ဖြစ်ပါတယ်။ သားငါးကဏ္ဍအတွက် မတွေ့ပါဘူး။ အသုံးစရိတ်နဲ့ ရင်းနှီးမြှုပ်နှံမှုက လေးဆခွဲလောက် ကွာဟနေတာ တွေ့ရပါတယ်။ သုံးငွေပမာဏကြီးတဲ့ ကျေးလက်ဦးစီးရဲ့ ဖွံ့ဖြိုးရေးစီမံကိန်းတွေအကြောင်း သိချင်လို့ စာအုပ်ထဲမှာရှာပေမယ့် မတွေ့ပါဘူး။ နာယကကြီးခင်ဗျား။ အိမ်တစ်အိမ်မှာ ရှိတဲ့ပိုက်ဆံကို မချင့်မချိန် သုံးစွဲနေကြပြီး ငွေပြန်ပေါ်မယ့် ရင်းနှီးမြှုပ်နှံမှုကျတော့ ရမ်းသန်းလုပ်နေကြမယ်ဆိုရင် အဲဒီအိမ်မွဲပြီး ကြွေးထူဖို့ပဲရှိပါတယ်။ ဒီနိုင်ငံ မွဲခဲ့ ဟိုတယ်/ ခရီးဝန်ကြီးဌာနကလည်း မူဝါဒတွေ၊ ရည်မှန်းချက်တွေ ဖတ်ရတာကောင်းပေမယ့် ဒီကဏ္ဍက ငွေပြန်ရဖို့၊ သီးခြားကဏ္ဍနဲ့ Project တို့၊ Investment တို့ မတွေ့ရဘဲ အခြားကဏ္ဍငယ်လေးတွေနဲ့ ရောထွေး ဖော်ပြထားတာသာ တွေ့ရပါတယ်။ Tourist ဝင်ရောက်မှုမှာ ကုန်းတွင်းပိတ် လာအိုနိုင်ငံရဲ့ အောက် ရောက်နေရခြင်းဟာလည်း ဒီအကျိုးဆက်ပဲ ဖြစ်ပါတယ်။ ၊ နောက်တစ်ခု H.R Investment ဖြစ်တဲ့ ပညာရေးကဏ္ဍပါ။ ဒါကအရင်အစိုးရ ဆွဲခဲ့တဲ့ ၂၀၁၆-၂၀၁ရ ဘတ်ဂျက်က စာသင်ကျောင်း PAE ဈေးနှုန်းတွေ ဖြစ်ပါတယ်။ နီးနီးဝေးဝေး ဒီဈေးပါပဲ။ ဒါ က ၂၀၁၇-၂၀၁၈ အစိုးရသစ် ဘတ်ဂျက်မှာ ဒေသအလိုက် အမျိုးမျိုးစပြောင်းလာတဲ့ နှုန်းတွေ ဖြစ်ပါတယ်။ အနီရောင်က အရင်နှစ်ကဈေးတွေပါ။ သက်ဆိုင်ရာ ပူးပေါင်းအဖွဲ့က ဈေးညှိပြီး ဖြတ်လိုက် တယ်ဆိုပေ့မယ့် ပွဲခူးတိုင်းဒေသကြီးထဲမှာပွင့် PAE ဈေးတွေကူ မူတူပါဘူး။ ပဲခူးတိုင်းဒေသကြီးအစိုးရက ကျောင်းဆောက်ဖို့ ဆောက်လုပ်ရေးလက် အပ်လိုက်ပါတယ်။ မလောက်လို့ဆိုပြီး ၂၀၁၇-၂၀၁၈ RE မှာ ထပ်တောင်းတာ အားလုံးအသိဖြစ်ပါတယ်။ BE မှာ ၁၆,၀၀၀ တောင်းတယ်။ ဆောက်လုပ်ရေးက တာဝန်ယူလိုက်တယ်။ မလောက်လို့ဆိုပြီး RE မှာ တိုးတောင်းတယ်။ အပြင်က ကန်ထရိုက်တွေ ဒီလိုလုပ်လို့ရသလား။ ကျွန်တော်တို့ မွန်နဲ့ကျန်တဲ့ ပြည်နယ်/တိုင်းတွေမှာ ၁၃,၀၀၀ လောက်နဲ့ပဲ ရာခိုင်နှုန်း အတော်များများ ပြီးကုန်ပါပြီ။ ဆောက်လုပ်ရေးက ကိုင်လိုက်တဲ့ ပဲခူးကျမှ ဘာကြောင့်ဒီလိုဖြစ်သွားတာလဲ။ စဉ်းစားရမယ့် အချက်ပါ။ အဲဒီပဲခူးကစလိုက်တဲ့ ဇာတ်လမ်းဟာ ဒီ ၂၀၁၈ ဘတ်ဂျက်မှာ အဲဒီလိုထပ်တောင်းတဲ့ကျောင်း ၁၁၁ 6mpê: og:cusclosos. osobasco:m Steel Structure PAE q:cozmopS: 6300 30cps အနိမ့်ဆုံး ၂၀,၇၀၀ အထိ တိုးတောင်းလာတာ တွေ့ရပါတယ်။ ဒီ Virus ရဲ့ ပြန့်ပွားနှုန်းက အင်မတန် မြန်ပါတယ်။ ငွေဈေးလည်းမကျ ဘိလပ်မြေဈေးလဲ မတက်၊ PAE တစ်ခုတည်း တက်နေပါတယ်။ ရသုံးစိစစ် ရာမှာလည်း PAE ကိုမထိပါဘူး။ ပမာဏကြီးလွန်းတဲ့ ဒီကိစ္စအတွက် ၂၀၁၈-၂၀၁၉ BE ကျရင် သတိပြု ကြစေလိုပါတယ်။ လာမယ့် ၂၀၁၈ မှာ ကျောင်းပေါင်း ၆,၃၂၂ ကျောင်း ဆောက်မယ်လို့ ဆိုပါတယ်။ အရေအတွက်ကို အားပေးပေမယ့် ဈေးနှုန်းကတော့ No ပါ ။ ၂၀၁၈-၂၀၁၉ မှာ ဒီဈေးအတိုင်း လွှတ်လိုက်ရင် ခန့်မှန်းဘီလီယံ ၇၀ လောက် အပိုကုန်မှာ ဖြစ်ပါတယ်။ အရည်အသွေးပိုင်းကို အကြောင်းပြုပြီး နှုန်းတင်တာလို့ ကြား ပါတယ်။ ဒါကိုအကြောင်းပြချက်သက်သက်လို့ ကျွန်တော်ခိုင်မာစွာ ယုံကြည်ပါတယ်။ ဥပမာတစ်ခုပြပါမယ်။ ဒါဟာကျွန်တော့မြို့နယ် ၁၅ မိုင်လောက်ဝေးပြီး သွားလာရခက်တဲ့ ရွာတစ် ရွာမှာ PAE ၁၂၃၃၃) ဆောက်ထားတဲ့ Type C ဖြစ်ပါတယ်။ သပ်ရပ်မှုကို အကဲဖြတ်ကြည်ပါ။ ဒီလိုကျောင်းကောင်းတွေ ရှိသလို PAE အမြင့်နဲ့ လက်ရာညံ့တဲ့ ကျောင်းတွေလည်း အများကြီးရှိပါတယ်။ ဒါကြောင့်လုပ်ငန်း အရည်အသွေးဟာ တင်ဒါချပေးသူနဲ့ တင်ဒါအောင်သူတွေရဲ့ လောဘနဲ့သာ သက်ဆိုင် ပါတယ်။ ဒါကအဲဒီကျောင်းကိုသွားမယ့် လမ်းကိုပြထားတာပါ။ ဒီလိုလမ်းမျိုးဖြစ်ရင်တောင် PAE ၁၇,၀၀၀ နဲ့ လုပ်ပေးနိုင်တယ်လို့ တင်ဒါဆွဲသူအများစုက ဖြေပါတယ်။ နောက်တစ်ခုက ဆောက်လုပ်ရေးဝန်ကြီးဌာန အရှိန်နဲ့ တက်လာနေတဲ့ ကျေးလက်လမ်းနဲ့ နတလ လမ်းတွေရဲ့ ဈေးနှုန်းတွေဖြစ်ပါတယ်။ ဒါကိုဇယားမှာ ပြထားပါတယ်။ အသေးစိတ် ရှင်းပြလိုသော်လည်း စက္ကန့်ကပြေးနေပါတယ်။ ဒီတော့ ဆောက်လုပ်ရေးဝန်ကြီး ဌာနက ကိုင်မှအရည်အသွေး မြင့်လာမှာလား။ အခုလည်းဈေးနှုန်းကအစ တင်ဒါပစ် တီ/ကော်စစ်တာအဆုံး အားလုံးမှာပါနေတာက ဆောက်လုပ်ရေးက အဓိကဖြစ်ပါတယ်။ ဒီနေရာမှာ မေးစရာတစ်ခုရှိလာပါတယ်။ ဆောက်လုပ်ရေးက စီမံနေတဲ့လမ်းတွေကရော အရည် အသွေးမီပြီး ကြာရှည်ခံပါရဲ့လား။ အားလုံးအသိဖြစ်ပါတယ်။ အတိုဆုံးပြောရရင် ချပေးလိုက်တဲ့ ငွေလုံးဟာ လမ်းပေါ်အရှိန်နဲ့ကျတော့ ဗုန်းကနဲကွဲထွက်ပြီး လမ်းဘေးစင်သွားတာကို အပေါ်ကလူတွေမမြင်ပေမယ့် ပြည်သူတွေကတော့ ဒီငွေကို ဘယ်ကိုစင်ပြီး ဘယ်သူတွေ ကောက်သွားတယ်ဆိုတာကို တွေ့နေရပါတယ်။ နိဂုံးချုပ်ရရင် ဒါတွေကို ကျွန်တော်တို့ အစိုးရအဖွဲ့ဝန်ကြီးတွေအနေနဲ့ မိမိဌာနမှာ ရတဲ့လစာနဲ့မမျှတဲ့ ပိုင်ဆိုင်ကြွယ်ဝမှုရှိသူတွေကို လေ့လာပေးပါ။ PAE နှုန်းကို လာမယ့် ဘတ်ဂျက်မှာ ပြန်လည်စိစစ်ကြပါ။ စီမံကိန်းရင်းနှီးမြှုပ်နှံမှုနဲ့ လုပ်ငန်းအသုံးစရိတ်များကို ကွဲပြားစွာနဲ့ နိုင်ငံအတွက် အကျိုးရှိအောင် သုံးစွဲ ပေးကြပါလို့ တိုက်တွန်းရင်း နိဂုံးချုပ်ပါတယ်။ အားလုံးကို ကျေးဇူးတင်ပါတယ်။ ဒေါက်တာ အောင်မြေသာစံမဲ့အနယ် ဆွေးနွေးဖို့ဖြစ်ပါတယ်။</speech>
<speech><mp id="309">ဒေါက်တာလှမိုး(အောင်မြေသာစံမဲဆန္ဒနယ်၊ မန္တလေးတိုင်းဒေသကြီး)</mp>လေးစားအပ် ပါသော ပြည်ထောင်စုလွှတ်တော် နာယကကြီးနှင့်တကွ ကြွရောက်လာသူများအားလုံး မင်္ဂလာအပေါင်းနဲ့ ပြည့်စုံပါစေ။ ကျွန်တော်ကတော့ အောင်မြေသာစံမဲဆန္ဒနယ်က ဒေါက်တာလှမိုး ဖြစ်ပါတယ်။ နာယကကြီးခင်ဗျာ။ Power Point သုံးစွဲခွင့်ပြုပါရန် လေးစားစွာ မေတ္တာရပ်ခံပါတယ်။ ကျွန်တော် ဒီဟာနဲ့ပတ်သက်ပြီးတော့ ဆွေးနွေးမယ့် ခေါင်းစဉ် ၅ ခု ရှိပါတယ်။ နံပါတ်(၁)ကတော့ စီမံကိန်းများ စစ်ဆေးအတည်ပြုခြင်း၊ (၂) က သာမန်အသုံးစရိတ်၊ (၃) စိစစ်ရေးပူးပေါင်းအဖွဲ့ရဲ့ အကြံပြုချက်၊ (၄) ပြည်သူ့ ငွေစာရင်းကော်မတီရဲ့ စိစစ်တင်ပြချက်၊ (၅) ပြည်သူ့ငွေစာရင်းပူးပေါင်းကော်မတီရဲ့ သဘောထားမှတ်ချက် ဆိုပြီး ၅ ပိုင်း ဆွေးနွေးမှာဖြစ်ပါတယ်။ စီမံကိန်းများ စစ်ဆေးအတည်ပြုခြင်းမှာ ကျွန်တော်တို့ ပြောရမယ်ဆိုလို့ရှိရင် ၂၀၁၈ ခုနှစ်၊ ဧပြီလ ကနေပြီးတော့ စက်တင်ဘာလအထိ ၆ လအတွက် စီမံကိန်းတွေကို စစ်ဆေးအတည်ပြုခြင်းကို သက်ဆိုင်ရာ တိုင်းဒေသကြီး၊ ပြည်နယ်၊ ကိုယ်ပိုင်အုပ်ချုပ်ခွင့်ရဒေသကြီးရှိ လွှတ်တော်အသီးသီးမှ ကိုယ်စားလှယ်တွေကို စိစစ်တင်ပြဖို့ရာအတွက် ပူးပေါင်းဆောင်ရွက်ဖို့အတွက် တာဝန်ပေးအပ်ခဲ့ပါတယ်။ မြို့နယ်အဆင့် စီမံကိန်း တွေကို တိုင်းဒေသကြီး၊ ပြည်နယ်လွှတ်တော်ကိုယ်စားလှယ်များက စိစစ်တင်ပြစေပြီး ခရိုင်အဆင့်စီမံကိန်းတွေကို ပြည်သူ့လွှတ်တော်၊ အမျိုးသားလွှတ်တော် ကိုယ်စားလှယ်တွေပါဝင်တဲ့ စီမံကိန်းစစ်ဆေးရေးအဖွဲ့တွေက မြေပြင်အထိကွင်းဆင်းစစ်ဆေး၊ သက်ဆိုင်ရာဌာနဆိုင်ရာတွေနဲ့ အပြန်ပြန်အလှန်လှန် တာဝန်ရှိသူတွေနဲ့ သွားရောက်ညှိနှိုင်းပြီးမှ ကျွန်တော်တို့ ဒီစီမံကိန်းတွေကို အတည်ပြုခဲ့တာဖြစ်ပါတယ်။ ဒါပေမယ့်လည်း အခု ပြည်ထောင်စုလွှတ်တော်ကို စီမံကိန်းတွေစိစစ်ပြီး အတည်ပြုဖို့ တင်ပြလာတဲ့ အခါမှာကျတော့ ကျွန်တော်တို့ ဒီကိုယ်စားလှယ်တွေနဲ့ အားလုံးညှိနှိုင်းထားတဲ့ စီမံကိန်းတွေဟာ ပယ်ဖျက် ထားတဲ့စီမံကိန်းတွေ၊ ပြင်ဆင်တင်ပြဖို့ မှတ်ချက်ပြုထားတဲ့စီမံကိန်းတွေ၊ ကျွန်တော်တို့ မတွေ့ရသေးတဲ့ စီမံကိန်းအသစ်တွေ ပြန်လည်ပါဝင်လာတာကို တွေ့ရပါတယ်။ ဒါအလွန်ဝမ်းနည်းစရာကောင်းပါတယ်။ ဒါကြောင့်မို့လို့ နောင်လာမယ့် ဘတ်ဂျက်နှစ်တွေမှာ လွှတ်တော်အသီးသီးက ကိုယ်စားလှယ်တွေ သက်ဆိုင်ရာ ဝန်ကြီးဌာနနဲ့ နိုင်ငံနဲ့ ပြည်သူအတွက် အမှန်တကယ် အကျိုးရှိမယ့်၊ အမှန်တကယ် လိုအပ်မယ့် စီမံကိန်းတွေ ညှိနှိုင်းအတည်ပြုထားတဲ့ စီမံကိန်းကိုသာ သက်ဆိုင်ရာဝန်ကြီးဌာနများက အလေးထား ဆောင်ရွက်သင့်ကြောင်း သဘောထားမှတ်ချက်ကို အစီရင်ခံစာမှာ ထည့်သွင်းတင်ပြသင့်ပါတယ်။ ဒုတိယ တစ်ခုကတော့ သာမန်အသုံးစရိတ်တင်ပြခြင်းပါ။ နာယကကြီးခင်ဗျာ။ ကျွန်တော်တို့တွေ ဘတ်ဂျက်တွေကို စိစစ်လိုက်တဲ့အခါကျတော့ ဝန်ကြီးဌာန အသီးသီးနဲ့ ဗဟိုအဆင့်တွေမှာ အားလုံးကိုကြည့်မယ်ဆိုရင် သာမန်အသုံးစရိတ်တင်ပြတဲ့အခါမှာ ဒီစာမျက်နှာလေး တစ်ခုပဲပါပါတယ်။ One Line ပဲ ဖော်ပြထားပါတယ်။ ဒါဟာ ကျွန်တော်တို့အတွက် အတော်လေးကို စစ်ဆေးရတာ သာမန်အသုံးစရိတ်မှာ တော်တော်လေးခက်ခဲပါတယ်။ ဒါကြောင့်မို့လို့ ကျွန်တော်တို့က တောင်းဆိုမှသာလျှင် သူတို့ကထုတ်ပေးပါတယ်။ မတောင်းဆိုရင် ဒီအတိုင်းလေးနဲ့ပဲ ပြီးပါတယ်။ ဒီဟာကို ကျွန်တော်တို့ အထူးသဖြင့် စစ်ဆေးဖို့လိုအပ်ပါတယ်။ သာမန်အသုံးစရိတ်မှာလည်း။ ဘာကြောင့်လဲ ပစ္စည်းများ ဝယ်ယူခြင်း၊ ဆောင်ရွက်ပေးခြင်း၊ ကုန်ကျစရိတ်နဲ့ လုပ်အားခတွေမှာ နေ့စားလုပ်အားခတွေဟာ တချို့ ဝန်ကြီးဌာနတွေနဲ့ တချို့အဖွဲ့အစည်းတွေမှာ အမြောက်အမြားတင်သွင်းလာတာကို တွေ့ရပါတယ်။ ဒါပေမယ့် ဒီလို One Line လေးပဲ ပေးတဲ့အခါကျတော့ ကျွန်တော်တို့ စစ်ဆေးလို့မရပါဘူး။ ဒုတိယ တစ်ခုက ဓာတ်ဆီ၊ စက်ဆီ၊ ချောဆီ ကားစီးရေ ဘယ်လောက်ရှိမှန်းလည်းမသိ။ ကျွန်တော်တို့မှာ ဒီအတိုင်းလေးပဲ ပြောကြရတယ်။ နောက်ပြင်ဆင်ထိန်းသိမ်းစရိတ်၊ ဒါဟာလည်း အလွန်အရေးကြီးပါတယ်။ ကျွန်တော်တို့ ကိုယ်တွေ့ပါ။ ကျွန်တော်တို့က ခရိုင်အဆင့်မှာ ဒီဟာသည် ငွေလုံးငွေရင်းမှာမဖြစ်သင့်လို့ ဖြတ်တောက်လိုက်တဲ့ဟာကို ဒီနေ့ပြင်ဆင် ထိန်းသိမ်းစရိတ်ထဲမှာ တစ်ခါပြန်ပြီးဝင်လာပါတယ်။ ဒါပေမယ့် ကျွန်တော်တို့ အသေးစိတ်မသိရတဲ့အခါကျတော့ ရောပြီးတော့ပါသွားပါတယ်။ ဒါကြောင့်မို့လို့ ကျွန်တော်တို့ တွေဟာ ပြောရမယ်ဆိုလို့ရှိရင်တော့ သာမန်အသုံးစရိတ်တင်ပြတဲ့အခါမှာ ဝန်ကြီးဌာနများနဲ့ ဗဟိုအဆင့်အဖွဲ့ အစည်းတွေဟာ ဒီလို One Line Data မဟုတ်ဘဲနဲ့ အပြည့်အစုံတင်ပြပေးဖို့ရာအတွက် ကျွန်တော်တို့ အကြံပြုတင်ပြပါတယ်။ စိစစ်ရေးပူးပေါင်းအဖွဲ့ အကြံပြုချက်မှာကြည့်မယ်ဆိုရင်တော့ ဆောက်လုပ်ရေးလုပ်ငန်းတွေမှာ အမှန်တကယ်ကုန်ကျမယ့် PAE နှုန်းထားတွေ၊ ဒါကတော့ ခုနက မွန်ပြည်နယ်က ဦးမျိုးဝင်း တင်ပြ သွားတဲ့အတွက် ကျွန်တော့အနေနဲ့ အထူးတင်ပြစရာမရှိပါဘူး။ နံပါတ်(၂) အချက်ကတော့ စက်ပစ္စည်းနဲ့ ပရိဘောဂများ တင်ပြတောင်းခံရာမှာ အမျိုးအစားတူပစ္စည်းများကို ဦးစီးဌာနအသီးသီးက ဈေးနှုန်းတူ တင်ပြဖို့ ပြောထားပေမယ့်လည်း ဒါဆိုရင် ပညာရေးဝန်ကြီးဌာနကပါ။ Slide ကို ကြည့်ခြင်းအားဖြင့် သိပါတယ်။ Desktop Computer ကြီး ဒီ ၆ လ ဘတ်ဂျက်ကလေးမှာ ၁,၂၅၆ လုံး တောင်းပါတယ်။ ဈေးနှုန်းက ၁၁ သိန်းကနေ ၁၃.၅ သိန်း ဈေးနှုန်းတွေအသီးသီး တင်ပြထားပါတယ်။ ၆ လ ဘတ်ဂျက်လေး အတွင်းမှာ ဒီဈေးနှုန်းတွေနဲ့ ဖြစ်သင့်လား၊ မဖြစ်သင့်ဘူးလားဆိုတာ အားလုံးတွေ့မြင်ပြီးသားဖြစ်မှာပဲ။ နောက် စိစစ်ရေးပူးပေါင်းအဖွဲ့ရဲ့ အကြံပြုချက် ကျွန်တော်တို့ ပြောကြားပါမယ်။ အသုံးပြုမယ့် လုပ်ငန်းထက်လိုအပ်သော၊ ပိုမိုသော အကောင်းဆုံးနိုင်ငံထုတ်၊ အကောင်းဆုံးအမှတ်တံဆိပ်၊ ဈေး အမြင့်ဆုံးကိုသာ ရွေးချယ်တင်ပြခြင်း၊ ဒီနေ့ ဝန်ကြီးဌာနအသီးသီးမှာ တင်ပြလာတဲ့ဟာတွေကို ပြန်ကြည့် လိုက်တဲ့အခါမှာ တကယ့်အကောင်းဆုံးဆိုတဲ့ နိုင်ငံထုတ်ပဲတောင်းတယ်။ အကောင်းဆုံးဆိုတဲ့ အမှတ် တံဆိပ်ပဲတောင်းတယ်။ ဈေးအမြင့်ဆုံးဆိုတာကိုပဲ ရွေးချယ်တင်ပြတယ်။ နံပါတ်(၂)အချက်က အမှန်တကယ် မရှိမဖြစ်လိုအပ်တဲ့ အရေအတွက်ထက် ပိုပြီးတင်တောင်းတယ်။ နံပါတ်(၃)အချက်က တင်ပြသမျှ ပစ္စည်း တိုင်းနီးပါးဟာ ပြင်ပတကယ်ပေါက်ဈေးထက် ၂ ဆ၊ ၃ ဆ ဈေးနှုန်းမြင့်မားတယ်။ ကျွန်တော်တို့က ဘတ်ဂျက် စိစစ်တဲ့အခါမှာ ဈေးသည်နဲ့ ဈေးဝယ်လိုပဲ ဈေးပြန်လည်စစ်ဆေးနေရတာဟာ အပြန်အလှန် လျှော့ဦး၊ တင်းဦးလုပ်နေရတာ အလွန်ရှက်ဖွယ်ကောင်းပါတယ်။ နံပါတ်(၄)အချက်ကတော့ ဝန်ကြီးဌာနတွေနဲ့ ဗဟို အဆင့်တွေဟာ မရရင်အရင်း၊ ရရင်အမြတ်သဘောထားပြီး အမှန်တကယ်လိုလို မလိုလို အကြောင်းတွေ ပြပြီး တောင်းဆိုနေကြတာတွေ တွေ့ရပါတယ်။ ဒါလည်း အင်မတန်ဝမ်းနည်းစရာ ကောင်းသလို အင်မတန် လည်းရှက်ဖို့ကောင်းပါတယ်။ ပြည်သူ့ငွေစာရင်းပူးပေါင်းကော်မတီရဲ့ စိစစ်တင်ပြချက်မှာ ပြန်ကြည့်မယ်ဆိုရင် ဝန်ကြီးဌာနအတွင်းမှာ အဆောက်အဦးဆောက်လုပ်ရန် မြေနေရာမရှိဘဲ စီမံကိန်းမှာ ထည့်သွင်းရေးဆွဲသွားပြီး ဘတ်ဂျက်တောင်းခံ တာတွေ့ရတယ်။ ကျွန်တော့မြို့နယ်ထဲမှာဆိုရင် စာသင်ကျောင်းတွေ ဆောက်တဲ့အခါမှာ တကယ်ဆောက် တော့မယ်ဆိုတဲ့ မြေမလုံလောက်တာတွေ၊ မြေကအမှုဖြစ်နေတာတွေ၊ အဲဒီအခါမှာ ခေါင်းစဉ် ပြောင်းသုံးတာတွေ တွေ့ရပါတယ်။ အရည်အသွေးကွပ်ကဲမှုနဲ့ ပတ်သက်ပြီး Third Party တွေဆိုပြီးတော့ ကျွန်တော်တို့ ဖွဲ့စည်းထားပါတယ်။ ဒါပေမယ့် Third Party တွေရဲ့ အခန်းကဏ္ဍကို ကျွန်တော်တို့ ပြန်လည် စဉ်းစားဖို့လိုအပ်ပါမယ်။ တည်ဆောက်ရေးလုပ်ငန်းတွေမှာ လုပ်ငန်းအုပ်စုဖွဲ့ပြီး ကုမ္ပဏီတစ်ခုတည်းကို လုပ်ငန်းအပ်နှံခြင်း၊ ကျွန်တော့မြို့နယ်မှာ တကယ်ပြဿနာဖြစ်တယ်။ ကျွန်တော်တို့ မြို့နယ်မှာ ပညာရေး ဝန်ကြီးဌာနက အဆောက်အဦး ၅ ခုအတွက် တစ်ခုတည်းကိုပဲ လုပ်လိုက်ဆိုပြီးပစ်လိုက်တယ်။ လုပ်ငန်းပြီးစီးကြောင်း ၂၅ ရာခိုင်နှုန်းတင်တဲ့အခါမှာ ကျွန်တော်တို့ သွားပြီးစစ်ဆေးတဲ့အခါမှာ ၃ ခုက ပြီးတယ်။ ၂ ခုက မပြီးဘူး။ အဲဒီအခါမှာ သူတို့က ဘာကြောင့် Third Party က ပြီးစီးကြောင်း လက်မှတ်ထိုး သလဲ ကျွန်တော်တို့ မေးတယ်။ ဟာတဲ့ ၃ ခုက နည်းနည်းလေးပိုပြီးတယ်။ ဟို ၂ ခုက မပြီးတာနဲ့ Average ချိန်တဲ့အခါကျတော့ ၂၅ ရာခိုင်နှုန်းပြီးတယ်။ ဒါပေမယ့် ကျွန်တော်တို့ ပြည်သူ၊ ပြည်သားကျတော့ ဒါကြီး မပြီးသေးဘဲနဲ့ မြေကျင်းတူးထားကာရှိသေးတယ် ဘာကြောင့် ကျွန်တော်တို့ လက်မှတ်ထိုးထားတာလဲ ဆိုတဲ့ ပြဿနာတွေပေါ်လာတယ်။ ဒါကြောင့်မို့လို့ Third Party တွေရဲ့ အခန်းကဏ္ဍကိုလည်း ကျွန်တော်တို့ နယ်ပြီး နိုင်ငံသည် သိပါမယ်။ ဒါကြောင့်မို့လို့ ကျွန်တော်တို့ ဝန်ကြီးဌာနများအားလုံးရော၊ ဗဟိုအဆင့်တွေအားလုံးရော ဒီနေ့ နိုင်ငံတော်သမ္မတရဲ့ ဘဏ္ဍာရေးကော်မရှင်ရဲ့ (၂/၂၀၁၆) အစည်းအဝေးမှာ လမ်းညွှန်မိန့်ကြားထားခဲ့တာတွေကို တိတိကျကျ လိုက်နာဆောင်ရွက်ကြပါလို့ ပြောကြားရင်းနဲ့ပဲ နိဂုံးချုပ်အပ်ပါတယ်။ အားလုံးကို ကျေးဇူးတင် ပါတယ်။</speech>
<speech type="speaker">ဦးဝှေ့တင်း ချင်းပြည်နယ် မဲဆန္ဒနယ်အမှတ်(၁၁) ဆွေးနွေးဖို့ဖြစ်ပါတယ်။</speech>
<speech><mp id="858">ဦးဝှေ့တင်း(မဲဆန္ဒနယ်အမှတ်-၁၁၊ ချင်းပြည်နယ်)</mp>လေးစားအပ်ပါသော ပြည်ထောင်စု လွှတ်တော် နာယကကြီးနဲ့ လွှတ်တော်တစ်ရပ်လုံးမင်္ဂလာပါလို့ နှုတ်ခွန်းဆက်ဂါရဝပြုပါတယ်။ ကျွန်တော် ကတော့ ချင်းပြည်နယ် မဲဆန္ဒနယ်အမှတ်(၁၁)မှ အမျိုးသားလွှတ်တော်ကိုယ်စားလှယ် ဦးဝှေ့တင်း ဖြစ်ပါတယ်။ ပြည်ထောင်စုလွှတ်တော်တွင် ၂၀၁၈ ခုနှစ်၊ ဧပြီလမှ စက်တင်ဘာလအထိ ၆ လ အမျိုးသားစီမံကိန်း ဥပဒေကြမ်းနှင့် ပြည်ထောင်စု၏ ဘဏ္ဍာငွေအရအသုံးဆိုင်ရာ ဥပဒေကြမ်းတို့၏ မူနှင့် အခြေခံသဘောများ၊ စီမံကိန်းများ၊ ရငွေသုံးငွေများနှင့်စပ်လျဉ်း၍ မိမိတို့ပြည်နယ်နှင့်နှိုင်းယှဉ်၍ တင်ပြဆွေးနွေးသွားမှာ ဖြစ်ပါတယ်။ ပထမဦးစွာ လျှပ်စစ်ကဏ္ဍကို ဆွေးနွေးတင်ပြချင်ပါတယ်။ မြန်မာနိုင်ငံ၏ လျှပ်စစ်မီးရရှိမှုသည် ပြည်မနှင့်တောင်တန်း နှိုင်းယှဉ်လျှင် အလွန်ဝေးကွာနေသည်ကို တွေ့ရှိရပါတယ်။ ဆင်းရဲသော ပြည်နယ် များ လျှပ်စစ်မီးရရှိရေးကို နိုင်ငံတော်မှလည်း ကြိုးစားနေဆဲနှင့် တစ်နိုင်ငံလုံးလွှမ်းခြုံအောင် ကြိုးစား နေလျက်ရှိမည်ဟုလည်း ယုံကြည်မျှော်လင့်နေပါတယ်။ မိမိတို့ ချင်းပြည်နယ်တွင် လျှပ်စစ်မီးရရှိရေး အတွက် အထူးမျှော်လင့်ခဲ့ပါတယ်။ ဥပမာအားဖြင့် ချင်းပြည်နယ်ထဲမှ ပလက်ဝမြို့နယ်သည် နှစ်ပေါင်း ၁၄၀ ကျော်တိုင်ရှိခဲ့ပြီးသော်လည်း လျှပ်စစ်မီးယနေ့ထိမရသေးပါ။ လွန်ခဲ့သော အစိုးရဟောင်းလက်ထက်တုန်း ကလည်း လွှတ်တော်ထဲမှာ မေးမြန်းခဲ့ပါတယ်။ ဆောင်ရွက်ပေးမယ်ဟုလည်း ဖြေကြားခဲ့ပါတယ်။ ဒါပေမယ့် ၁ပတာပြခဲ့ပါတယ်။ အခုအစိုးရသစ်လက်ထက်မှာလည်း ကန်တော်ကိယ်တင် လတ်တော်ထဲမှာ မေးခန်း မေးမြန်းခဲ့ပါတယ်။ ၂၀၁၇-၂၀၁၈ ဘတ်ဂျက်မှာ သန်း ၅၀ ချပေးလာပါတယ်။ လမ်းပိုင်းအတိုင်းအတာနဲ့ပဲ ဘတ်ဂျက်ကကုန်သွားပါတယ်။ ဆိုတော့ ဒီနေ့ ၂၀၁၈ (၆)လမှာ ဘတ်ဂျက်များများ တင်ပေးလိမ့်မယ်ဟု ကျွန်တော်မျှော်လင့်ခဲ့ပါတယ်။ ဒါပေမယ့် သန်း ၃၀ ပဲ လျာထားတာတွေ့ရှိရပါတယ်။ အဆိုပါသန်း ၃၀ နှင့် ဘယ်အတိုင်းအတာအထိရနိုင်မလဲဆိုတာ ကျွန်တော် တွေးလို့မရပါဘူး။ အမှန်ဆိုရင် ပလက်ဝမြို့နယ်သည် မြန်မာနိုင်ငံ၏ မြို့နယ်များထဲတွင် တိုးတက်မှုအနှေးကွေးဆုံး ပထမဖြစ်ပါတယ်။ ပလက်ဝမြို့သည် ရခိုင် ပြည်နယ်နှင့် ကျောက်တော်မြို့ ကားလမ်းကုန်းမိုင် ၃၅ မိုင်ပဲ ရှိပါတယ်။ ပြောချင်တာကတော့ ဘတ်ဂျက် ရေးဆွဲတဲ့အခါမှာ ပြည်မနှင့်ဝေးကွာလွန်းတဲ့ တိုင်းရင်းသားများနယ်မြေတွေမှာလည်း လျှပ်စစ်မီးရရှိရေး ကိစ္စများကို အထူးအလေးပေးပြီး ဘတ်ဂျက်များများချပေးဖို့ လိုအပ်မှာဖြစ်ပါတယ်။ ကျန်းမာရေးကဏ္ဍနဲ့ အနည်းငယ် ဆွေးနွေးတင်ပြချင်ပါတယ်။ ကျေးလက်ဒေသမြို့ ရွာများတွင် မှီတင်းနေထိုင်ကြသော ပြည်သူများသည် ကျန်းမာရေးဌာန၊ ဌာနခွဲများကို မိသားစုကျန်းမာရေးအတွက် အားကိုးတကြီးမှီခိုခဲ့ကြပါတယ်။ မိမိတို့ ချင်းပြည်နယ်အတွင်းမှာ ဌာနခွဲရသည့် ကျေးရွာများတွင် ကိုယ်ထူကိုယ်ထအဆောက်အဦ အများကြီးရှိပါသေးတယ်။ အစိုးရမှဆောက်လုပ်ပေးဖို့လည်း လိုအပ်လှ ပါတယ်။ ဆေးပစ္စည်းမျိုးစုံများလည်း အဆိုပါဒေသများတွင် နိုင်ငံတော်မှ အပြည့်အဝချထားပေးဖို့လည်း လိုအပ်လှပါသေးတယ်။ ဝေဒနာခံစားခဲ့ရသည့် ၎င်းဒေသနေ ကျေးလက်ပြည်သူများသာလျှင် အခက်အခဲများ အသိဆုံးဖြစ်ပါတယ်။ နိုင်ငံတော်က ဌာနခွဲအဆောက်အဦများ ချပေးရာတွင် ဒေသခံမြို့နယ်ကျန်းမာရေးတာဝန်ခံများ ဘတ်ဂျက်တောင်းခံမှုအပေါ် ဗဟိုမှချပေးသင့်ပါကြောင်းနဲ့ ဒေသနှင့် သင့်တော်သော အဆောက်အဦများ ချပေးရန်လည်းလိုအပ်လှပါတယ်။ ဘာဖြစ်လို့လဲဆိုရင် ချင်းတောင်မှာ ဒီနှစ်အတွင်း ကျန်းမာရေးဌာနခွဲ ၂ ခု ဘတ်ဂျက်နည်းလို့ တင်ဒါဆွဲမယ့်သူ တစ်ဦးမှမရှိခဲ့ပါ။ အခု ၆ လ ဘတ်ဂျက်မှာ ငြင်းပယ်ခြင်းခံခဲ့ရ ပါတယ်။ မြို့ပေါ်တွင် ဘိလပ်မြေတစ်အိတ် ဈေးနှုန်း ၉,၅၀၀ ကျပ်ဖြစ်ပြီး လုပ်ငန်းခွင်အရောက် ကုန်ကျ စရိတ် ၆၀,၀၀၀ ကျပ် ပတ်ဝန်းကျင်ခန့် ရှိသည့်အတွက် လက်တွေ့မှာ အကောင်အထည်ဖော်ဖို့ အလွန် ခက်ခဲလှပါတယ်။ ထို့အတူ ပညာရေးအဆောက်အဦဟောင်းများလည်း ချင်းပြည်နယ် မြို့၊ ရွာအတွင်း အများအပြားရှိနေသေးကြောင်း စိစစ်တွေ့ရှိရပါတယ်။ အခု ၆ လဘတ်ဂျက်မှာ ပလက်ဝမြို့နယ်အတွက် ကျောင်းဆောက်လုပ်ရန် အခြေခံကျောင်းပေါင်း ၂၆ ကျောင်း ထည့်သွင်းလျာထားသည့်အတွက် သက်ဆိုင်ရာ ပညာရေးဌာနကို အထူးပင်ကျေးဇူးတင်ပါတယ်။ ဖွံ့ဖြိုးတိုးတက်မှုနှေးကွေးပါတယ်ဆိုတဲ့ မြို့နယ်များ ကိုတော့ တည်ဆောက်ရေးကဏ္ဍများကို အရှိန်အဟုန်မြှင့် ဆောင်ရွက်သင့်ပါကြောင်း တင်ပြလိုပါတယ်။ နယ်စပ်ရေးရာဝန်ကြီးဌာနမှ ဆောင်ရွက်သော အခု ၆ လဘတ်ဂျက်မှာ ပလက်ဝမြို့နယ်အတွင်း ကွမ်းချောင်းဝ-တွံဆီးဝ-ငရှားကျေးရွာ တာချဲ့ခြင်း ၃ မိုင်လည်း ဖြုတ်ထားခြင်းခံခဲ့ရပါတယ်။ အမှန်ဆိုရင် ဒေသအတွက် အဓိကလိုအပ်တဲ့လမ်းဖြစ်သည့်အတွက် ကျွန်တော်ကိုယ်တိုင် အသိဆုံးပင်ဖြစ်ပါတယ်။ ဒီကိစ္စလည်း ပြန်လည်စဉ်းစားသင့်ပါကြောင်း ဆွေးနွေးတင်ပြလိုပါတယ်။ နိဂုံးချုပ်တင်ပြရသော် နိုင်ငံတော် အစိုးရအနေဖြင့် အဆောက်အဦ၊ လမ်း၊ တံတားများ၊ ကဏ္ဍပေါင်းစုံတည်ဆောက်ရေးကိစ္စ အားလုံးကို ဖွံ့ဖြိုးတိုးတက်မှုနှေးကွေးသော ပြည်နယ်များတွင် ဦးစားပေးဆောင်ရွက်သင့်ပါကြောင်း ဆွေးနွေးတင်ပြ အပ်ပါတယ်။ အားလုံးကို ကျေးဇူးတင်ပါတယ်ခင်ဗျာ။</speech>
<speech type="speaker">ဦးထွန်းဝေ ဖောင်းပြင်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="356">ဦးထွန်းဝေ (ဖောင်းပြင်မဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးကိုမင်္ဂလာပါလို့ နှုတ်ခွန်းဆက်သ ဂါရဝပြုအပ် ပါတယ်ခင်ဗျာ။ ကျွန်တော်ကတော့ စစ်ကိုင်းတိုင်းဒေသကြီး ဖောင်းပြင်မဲဆန္ဒနယ်မှ ပြည်သူ့လွှတ်တော် ကိုယ်စားလှယ် ဦးထွန်းဝေဖြစ်ပါတယ်။ ကျွန်တော့အနေနဲ့ ၂၀၁၈ ခုနှစ်၊ ဧပြီမှ စက်တင်ဘာအထိ ၆ လ ပြည်ထောင်စုဘဏ္ဍာငွေအရအသုံးဆိုင်ရာ ဥပဒေကြမ်းရဲ့ မူနဲ့ အခြေခံသဘောကို ဆွေးနွေးမှာ ဖြစ်ပါတယ်။ သာဓကအားဖြင့် တင်ပြရရင် ပညာရေးဝန်ကြီးဌာန အခြေခံပညာဦးစီးဌာနမှ တာဝန်ယူဆောက်လုပ်မယ့် စီမံကိန်းလုပ်ငန်းများမှာ ၂၀၁၇-၂၀၁၈ ဘဏ္ဍာနှစ်မှာ ငွေလုံးငွေရင်းအသုံးစရိတ်ဖြင့် စတင်ဆောင်ရွက်ခဲ့ပြီး အပြီးမသတ်သေးသော ကရင်ပြည်နယ်၊ ချင်းပြည်နယ်၊ ရခိုင်ပြည်နယ်၊ ရှမ်းပြည်နယ်နဲ့ ရန်ကုန်တိုင်း ဒေသကြီးမှ ကျောင်းပေါင်း ၁၁၁ ကျောင်းအတွက် ကျပ် ၁,၈၄၉.၇၀၅ သန်း တောင်းခံတင်ပြထားတာကို တွေ့ရှိရပါတယ်။ စိစစ်ရေးပူးပေါင်းအဖွဲ့က ကျပ် သန်း ၁၉၇.၇၂၈ သန်းကို လျှော့၍ခွင့်ပြုထားတာကိုလည်း တွေ့ရှိရပါတယ်။ ပထမအချက်အနေနဲ့ ၂၀၁၇-၂၀၁၈ ဘဏ္ဍာနှစ်မှာခွင့်ပြုခဲ့ပြီး အပြီးမသတ်နိုင်သေးတဲ့ ကျောင်းများကို ၂၀၁၇-၂၀၁၈ ဘဏ္ဍာနှစ်ရဲ့ ဖြည့်စွက်ဘတ်ဂျက်မှာ မတောင်းခံဘဲ ဘဏ္ဍာနှစ်ကျော်၍ တောင်းခံထားခြင်း၊ တောင်းခံမည့်ဘဏ္ဍာငွေကို ခွင့်ပြုထားခြင်းတို့ဟာ ဘဏ္ဍာရေးစည်မျဉ်းစည်းကမ်းနဲ့ ညီညွတ်မှုရှိပါသလား ဆိုတာကို ပြည်ထောင်စုလွှတ်တော်ကို ပြန်လည် ရှင်းလင်းစေလိုပါတယ်ခင်ဗျား။ ဒုတိယအချက်အနေနဲ့ ဆွေးနွေးလိုတာကတော့ ၂၀၁၇-၂၀၁၈ ဘဏ္ဍာနှစ် ၁ နှစ်အတွင်း အခြေခံပညာကျောင်းများ ဆောက်လုပ်ရေး အတွက် PAE နှုန်းများ သဘာဝမကျဖြစ်နေတာကို တင်ပြလိုပါတယ်။ နာယကကြီးခင်ဗျား။ power point ဖြင့် တင်ပြခွင့်ပြုပါခင်ဗျာ။ ရန်ကုန်တိုင်း၊ ကွမ်းခြံကုန်း၊ ခနောင်တို၊ ခရမ်း၊ တွံတေးမြို့နယ် တွေမှာ ပေ ၆၀ x ၃၀ Steel Structure ၁ ထပ်ကျောင်းအတွက် ခွင့်ပြုငွေဟာ ၃၉.၆၀ ကျပ်သန်း ဖြစ်ပြီး PAE ၂၂,၀၀၀နှုန်း ဖြစ်နေပါတယ်။ ယင်းဘဏ္ဍာနှစ် ၁ နှစ်အတွင်းမှာ မန္တလေးတိုင်း မြင်းခြံ၊ မိတ္ထီလာ၊ သာစည်မြို့နယ်တို့မှာ ပေ ၆၀ x ၃၀ Steel Structure o podempê:caosēž PJ.Go vệ: 3?QL003:ombo 603.70033ozos PAE ၁၈,၀၀၀ နှုန်း ဖြစ်ပါတယ်။ အဆိုပါဘဏ္ဍာနှစ်အတွင်းမှာပဲ ဧရာဝတီတိုင်း၊ ငပုတော၊ ရေကြည်၊ သာပေါင်း၊ ဇလွန်စတဲ့ မြို့နယ်တွေမှာ ပေ ၆၀ x ၃၀ Steel Structure ၁ ထပ်ကျောင်းဆောင်ကို ၂၇.၀ သန်း ခွင့်ပြု ထားတာကို တွေ့ရပါတယ်။ ဒီအတွက် PAE နှုန်းဟာ ၁၅,၀၀၀ ကျပ် ဖြစ်ပါတယ်။ ဒေသပေါက်ဈေးများ မတူညီမှု၊ သယ်ယူပို့ဆောင်မှု အနီးအဝေးစတဲ့ အချက်အလက်တွေပေါ်မှာမူတည်ပြီးမှ PAE မတူညီတာကို သိရှိရသော်လည်း လမ်းပမ်းဆက်သွယ်ရေးကောင်းမွန်သော ရန်ကုန်တိုင်းက PAE အများဆုံးဖြစ်နေ တာကို တွေ့ရပါတယ်။ ယခု ၂၀၁၈ ဧပြီမှ စက်တင်ဘာအထိ ၆ လ ဘတ်ဂျက်မှာလည်း PAE များ အတော်များများ တိုးလာ တာကို တွေ့ရှိရပါတယ်။ မန္တလေးတိုင်းဒေသကြီးမှာ ပေ ၆၀ x ၃၀ Steel Structure ၁ ထပ်ကျောင်းဆောင်ကို ၃၇.၁၆ သန်း ဖြစ်တဲ့အတွက် PAE ဟာ ၂၀,၇၀၀ ဖြစ်လာပါတယ်။ ငွေကြေးပမာဏအားဖြင့် ဆိုလို့ရှိရင် ၄.၆၆ သန်း တိုးလာပါတယ်။ ထိုနည်းတူ စစ်ကိုင်းဒေသကြီး အထက်ပိုင်း ဖောင်းပြင်မြို့နယ် မှာလည်းပဲ ပေ ၆၀ x ၃၀ Steel Structure ၁ ထပ်ကျောင်းဆောင်ဟာ ၄၂.၈၄ သန်း ဖြစ်တဲ့အတွက် PAE ၂၃,၈၀၀ ဖြစ်လာပါတယ်။ PAE တွေတိုးလာလို့ စီမံကိန်းအဆောက်အဦတစ်ခုရဲ့ တန်ဖိုးဟာ အများကြီး တိုးသွားတာကို တွေ့ရပါတယ်။ ၂၀၁၇-၂၀၁၈ ဘဏ္ဍာနှစ်မှာ ဖောင်းပြင်မြို့နယ်ရဲ့ သွပ်မိုးအုတ်ညှပ် ၁ ထပ်ဆောင် ပေ ၆၀ x ၃၀ ဟာ ၂၅.၂ သန်းရှိတဲ့အတွက် ယခင်နှစ်နဲ့ နှိုင်းယှဉ်လျှင် ၁၇.၆၄ သန်း တိုးလာတာကို တွေ့ရပါတယ်။ ၂၀၁၆၂၀၁ရ ဘဏ္ဍာနှစ်ရဲ့ ငွေကြေးဖောင်းပွမှုနှုန်းဟာ ၉.၉၄ ရာခိုင်နှုန်း ဖြစ်ပါတယ်။ ၂၀၁၇-၂၀၁၈ ဘဏ္ဍာနှစ်ရဲ့ ငွေကြေးဖောင်းပွမှုနှုန်းဟာ ၇.၉၀ ရာခိုင်နှုန်း ဖြစ်ပါတယ်။ နိုင်ငံခြားငွေလဲလှယ်နှုန်းကလည်း ၂၀၁ရ ခုနှစ်သည် အတည်ငြိမ်ဆုံးနှစ် ဖြစ်တယ်လို့ စီးပွားရေးပညာရှင်တွေက အသိအမှတ်ပြုထားကြပါတယ်။ ဒါကြောင့် PAE တိုးလာခြင်းကို မူအားဖြင့် လက်ခံရမည်ဖြစ်သော်လည်း တိုးသင့်တိုးထိုက်သည့် နှုန်းထား ဟုတ် မဟုတ်ကို စိစစ်၍ ဖြတ်တောက်သင့်ပါတယ်။ ၂၀၁၈-၂၀၁၉ ဘဏ္ဍာနှစ်မှာ အခြေခံပညာဦးစီးဌာနမှ ဆက်လက်ပြီး တာဝန်ယူဆောင်ရွက်မယ့် အခြေခံပညာကျောင်းများအပါအဝင် အဆောက်အဦပေါင်း ၆,၈၈၂ ရှိတဲ့အတွက် PAE တိုးလာခြင်းနဲ့ အတူ ငွေကျပ် ဘီလီယံပေါင်းများစွာ ငွေကြေးအလေအလွင့် ဖြစ်ပေါ်နိုင်ပါတယ်။ PAE များတိုးမြှင့်တဲ့ အတွက် ငွေကြေးပိုမိုတောင်းခံတဲ့အခါမှာ သက်ဆိုင်ရာဝန်ကြီးဌာနများသည် သက်ဆိုင်ရာလွှတ်တော် ကော်မတီများနှင့် အကြောင်းအကျိုးညီညွတ်စွာ တင်ပြညှိနှိုင်းဆွေးနွေးပြီးမှသာ ဘဏ္ဍာရေးကော်မရှင်ကို တင်ပြသင့်ပါတယ်။ အဆိုပါကိစ္စနှင့်စပ်လျဉ်းပြီးမှ ယခုကဲ့သို့ နောင်မဖြစ်အောင် လွှတ်တော်ဆိုင်ရာ ဥပဒေ၊ နည်းဥပဒေ၊ လုပ်ထုံးလုပ်နည်းများမှာပါ ထည့်သွင်းပြဋ္ဌာန်းသင့်ပါကြောင်း အကြံပြုပြောကြားရင်း နိဂုံး ချုပ်ပါတယ်ခင်ဗျား။</speech>
<speech type="speaker">ဒေါက်တာခွန်ဝင်းသောင်း ကချင်ပြည်နယ် မဲဆန္ဒနယ်အမှတ် (၁၁) ဆွေနွေးဖို့ ဖြစ်ပါတယ်။</speech>
<speech><mp id="870">ဒေါက်တာခွန်ဝင်းသောင်း (မဲဆန္ဒနယ်အမှတ်-၁၁၊ ကချင်ပြည်နယ်)</mp>လေးစားအပ် ပါသော ပြည်ထောင်စုလွှတ်တော် နာယကကြီးနှင့်တကွ၊ အားလုံးမင်္ဂလာပါ။ ခုဆွေးနွေးမယ့် အကြောင်းအရာနဲ့ ပတ်သက်လို့ Power Point အသုံးပြုခွင့်တောင်းခံအပ်ပါတယ်။ ပြည်သူ့ငွေစာရင်းပူးပေါင်းကော်မတီရဲ့ ရှင်းလင်းတင်ပြချက်ထဲက OA နဲ့ သက်ဆိုင်တဲ့ နိုင်ငံတော်ပိုင်စီးပွားရေးအဖွဲ့ အစည်းများနဲ့ ပြည်ထောင်စု ဘဏ္ဍာရန်ပုံငွေအတွင်းမှ လွှဲပြောင်းဆောင်ရွက်ပြီးတော့ ကိုယ်ပိုင်ဘဏ္ဍာရန်ပုံငွေ ထားရှိဆောင်ရွက်နိုင်တဲ့ အဖွဲ့အစည်း ၂၀ ရှိပါတယ်။ ဒီလက်ကျန်တွေနဲ့ ပတ်သက်ပြီးတော့ ပြည်ထောင်စုအစိုးရရဲ့ အပ်ငွေစာရင်းနဲ့ မည်ကဲ့သို့ဆက်သွယ်ဆောင်ရွက်နေတယ်၊ ဒီငွေစာရင်းများရဲ့ လည်ပတ်ဆောင်ရွက်မှုနဲ့ ထိန်းသိမ်းကြပ်မတ်မှု အပိုင်းတွေကိုတော့ ပွင့်လင်းမြင်သာစွာ ရှင်းလင်းတင်ပြဖို့ သုံးသပ်တွေ့ရှိရပါတယ်ဆိုတဲ့ အစီရင်ခံမှုနဲ့ ပတ်သက်ပြီး ၂၀၁၆ ခုနှစ်၊ မတ်လလောက်က NRGI (Natural Resource Governance Institute) ရဲ့ မြန်မာ့ရေနံသဘာဝဓာတ်ငွေ့လုပ်ငန်း (MOGE) သီးသန့်စာရင်းများအကြောင်း လေ့လာခြင်းဆိုတဲ့ စာအုပ်ငယ်မှာ ဖော်ပြထားတဲ့အတိုင်း MOGE ရဲ့ Other Account နဲ့ ပတ်သက်တာကို တင်ပြပါရစေ။ မြန်မာ့ရေနံနှင့် သဘာဝဓာတ်ငွေ့လုပ်ငန်း (MOGE) သည် ရေနံနှင့် သဘာဝဓာတ်ငွေ့ အခွန်အခါ ဝင်ငွေအများစုကို စည်းကြပ်ကောက်ယူသည်။ ၂၀၁၃-၂၀၁၄ ခုနှစ်တွင် MOGE မှ ဘဏ္ဍာရေးဝန်ကြီး ဌာနသို့ လွှဲပြောင်းပေးမှုမှာ ကျပ်ငွေသန်းပေါင်း ၈၈၀ သာရှိပြီး ကျပ်ငွေ ၁.၃ ထရီလီယံကို သီးသန့်စာရင်း များတွင် စုစည်းထိန်းသိမ်းထားသည်။ မြန်မာနိုင်ငံ၏ နိုင်ငံပိုင်လုပ်ငန်းများက ထိန်းချုပ်နေသည့် သီးသန့်စာရင်းပေါင်း ၁၀၀ ကျော်ရှိပြီး MOGE ၏ သီးသန့်စာရင်းသည် အကြီးမားဆုံးဖြစ်သည်။ သီးသန့် စာရင်းများတွင် ထည့်သွင်းခြင်းအားဖြင့် ရရှိဝင်ငွေများကို ဘတ်ဂျက်သို့ ပေးသွင်းခြင်းမပြုဘဲ ထိန်းသိမ်း ထားနိုင်ကြသည်။ ယင်းလုပ်ငန်းများမှ ထိန်းချုပ်ထားသော အများပြည်သူနှင့် သက်ဆိုင်သည့် ငွေများသည် ပုံမှန် ဘတ်ဂျက်လုပ်ငန်းစဉ်ကို ဖြတ်သန်းခြင်းမရှိဘဲ လွတ်နေသည့်သဘောဖြစ်သည်။ လက်ရှိ ယင်း သီးသန့်စာရင်းများကို လွှတ်တော်မှ ထိန်းကျောင်းခြင်း မရှိသေးပါ။ ၂၀၁၃-၂၀၁၄ ခုနှစ်တွင် ရေနံနှင့် သဘာဝဓာတ်ငွေ့လုပ်ငန်းများမှ ရရှိသည့် ဝင်ငွေစုစုပေါင်း၏ ၅၀ ရာခိုင်နှုန်းသည် MOGE ၏ သီးသန့် စာရင်းများသို့ ရောက်ရှိသွားသည်။ ၎င်းသီးသန့်စာရင်းများတွင် ရှိနေသည့် ငွေသားပမာဏသည် ထိုနှစ်ဝန်းကျင်က အသုံးပြုသည့် ကျန်းမာရေး သို့မဟုတ် ပညာရေးအသုံးစရိတ်ထက် ပိုများသည့်အပြင် ယင်းဘဏ္ဍာနှစ် ပြည်ထောင်စု ဘတ်ဂျက်လိုငွေ၏ ၄၅ ရာခိုင်နှုန်းနှင့် ကိုက်ညီသည့်သဘော ဖြစ်နေသည်။ စွမ်းအင်ဝန်ကြီးဌာနသည် သီးသန့်စာရင်းများနှင့် သက်ဆိုင်သည့် အချက်အလက်များကို ထုတ်ပြန်ခြင်းမရှိပါ။ နှစ်အလိုက် MOGE သီးသန့်စာရင်းများသို့ လွှဲပြောင်းပေးခဲ့သည့် ခန့်မှန်းပမာဏ ကျပ်ငွေ သန်းပေါင်းအနေဖြင့် ၂၀၁၂-၂၀၁၃ တွင် ၉၆၀၊ ၂၀၁၃-၂၀၁၄ တွင် ၂,၂၈၀၊ ၂၀၁၄-၂၀၁၅ တွင် ၃,၅၁၈၊ ၂၀၁၅-၂၀၁၆ တွင် ၄,၆၂၃ ခန့်ဖြစ်ရာ MOGE သီးသန့်စာရင်းများရှိ ပမာဏသည် ၄.၆ ထရီလီယံ ရှိနိုင်ပါသည်။ ရေနံမှရသည့်ဝင်ငွေများနှင့် MOGE သီးသန့်စာရင်းများသို့ လွှဲပြောင်းပေးသည့် ကိန်းဂဏန်း များကို မြန်မာနိုင်ငံ၏ ပထမဆုံးသော EITI အစီရင်ခံစာမှ ရယူပါသည်။ ယင်းအစီရင် ခံစာနှင့် ၂၀၁၃၂၀၁၄ ပြည်ထောင်စုရသုံးမှန်းခြေငွေစာရင်းဥပဒေကို အခြေခံပြီး MOGE သီးသန့်စာရင်းများသို့ ထည့်သွင်းထားသည့် စွမ်းအင်ဝန်ကြီးဌာနလက်အောက်ခံ နိုင်ငံပိုင်လုပ်ငန်းများ၏ စုစုပေါင်း ဝင်ငွေ ရာခိုင်နှုန်းကို တွက်ချက်နိုင်ပြီး ၂၀၁၂-၁၃ မှ ၂၀၁၅-၁၆ ထိ MOGE သီးသန့်စာရင်းသို့ နှစ်အလိုက် လွှဲပြောင်းပေးသည့် စုစုပေါင်းပမာဏသည် ၄.၆ ထရီလီယံရှိမည်ဟု ခန့်မှန်းပါသည်။ စာရင်းများသို့ ပုံမှန်လွှဲပြောင်းပေးသည့် ငွေပမာဏနှင့်ဆိုင်သည့် အချက်အလက်များမရှိခြင်း၊ ငွေ စီမံပုံ၊ အသုံးပြုပုံနှင့် ပတ်သက်သည့် အချက်အလက်များ မရသဖြင့် MOGE ၏ သီးသန့်စာရင်းများ၏ ပမာဏကို အတိအကျခန့်မှန်းနိုင်ရန် အခက်အခဲများရှိပါသည်။ ပို၍ ရှင်းလင်းစွာသိနိုင်စေရန် အစိုးရ ထံမှ အချက်အလက်များ ချပြခြင်းကို ဝမ်းမြောက်စွာ ကြိုဆိုပါသည်။ သီးသန့်စာရင်းများမှ ငွေများကို MOGE အသုံးပြု နေသည်မှာလည်း မရေမရာရှိလှပါသည်။ အချို့သောနိုင်ငံများမှ အဆင့်မြင့်နိုင်ငံပိုင်လုပ်ငန်းများသည် စီးပွားရေးလုပ်ငန်းများ ချဲ့ထွင်လုပ်ကိုင်နိုင်ရန် အတွက် ဝင်ငွေများ ထိန်းသိမ်းခွင့်ရရှိတတ်သည်။ MOGE ၏ မည်သည့်အသုံးစရိတ်များကို သီးသန့် စာရင်းမှ စိုက်ထုတ်သုံးစွဲနေသည်ကို ရှင်းလင်းစွာမသိရပါ။ အောင်မြင်သည့် အစိုးရများသည် နိုင်ငံပိုင် လုပ်ငန်းများ၏ ဝင်ငွေနှင့် အသုံးစရိတ်များကို ကိုက် ညီအောင် ထိန်းညှိပေးသည်။ MOGE တွင် ထူးခြားဆန်းပြားသည့် စီးပွားရေးလုပ်ငန်းတာဝန်များ မရှိ သဖြင့် ငွေပမာဏ အများအပြားကို ထိန်းချုပ်ထားခွင့် ပေးခြင်းသည် သံသယဝင်စရာဖြစ်နေပါသည်။ သီးသန့်စာရင်းများ စီမံမှုတိုးတက်စေရန် ဖော်ပြပါအတိုင်း မူဝါဒပြုပြင်ပြောင်းလဲမှုများ ပြုလုပ်နိုင်ပါသည်။ MOGE သီးသန့်စာရင်းများမှ ဘဏ္ဍာရေးဆိုင်ရာ အချက်အလက်များကို အသုံးပြုပုံနှင့်တကွ ဖွင့်ပြရန်၊ ၂။ နိုင်ငံပိုင်လုပ်ငန်းများအတွက် ငွေပမာဏ အများအပြား ထိန်းသိမ်းခွင့်ပေးသည့် စနစ်ကို ပြန်လည်ဆန်းစစ်ရန်၊ ၃။ MOGE ဝင်ငွေများနှင့် လုပ်ငန်းဆောင်ရွက်မှုများကို လွှတ်တော်သို့ ပုံမှန် အစီရင်ခံရေးသတ်မှတ်ရန်၊ ၄။ သီးသန့်စာရင်းများအပါအဝင် MOGE ၏ ဘဏ္ဍာရေးအသုံးပြုမှု များကို ပြင်ပစာရင်းစစ်များဖြင့် ဝင်ရောက်စစ်ဆေးခွင့်ပြုပေးရန်ဆိုပြီး အဆင့်ဆင့်ဖော်ပြထားတာကို ခုလို လေ့လာသိရှိရတဲ့အတွက် အစီရင်ခံစာမှာ တင်ပြတဲ့ ဒီ OA စာရင်းတွေရဲ့ လည်ပတ်ဆောင်ရွက်မှုနဲ့ ထိန်းသိမ်းကြပ်မတ်မှု အခြေအနေများကို ပြည်သူများသို့ ပွင့်လင်းမြင်သာမှုရှိစေရေး ရှင်းလင်းတင်ပြ ပေးရန်ဆိုတဲ့ သဘောထားမှတ်ချက်အရလည်းကောင်း၊ ထို့ပြင် Other Account နဲ့ ပတ်သက်လို့ ဒေါက်တာဒေါ်သက်သက်ခိုင် ဒဂုံမြို့နယ်၊ ပြည်သူ့လွှတ်တော်ကိုယ်စားလှယ်က ၁၉-၁၀-၂၀၁ရ ရက်နေ့မှာ တင်သွင်းအောင်မြင်ခဲ့တဲ့ အဆိုအရလည်းကောင်း၊ ပြည်သူတွေကို ဒီ OA နဲ့ စပ်ဆိုင်တာတွေအားလုံး သံသယရှင်းစေရန် ချပြပေးဖို့ ဝန်ကြီးဌာနတွေရဲ့ တာဝန်ရှိသူတွေကို ထပ်မံတိုက်တွန်းအပ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ ဆက်လက်ပြီး သုံးသပ်ချက် များထဲက ငွေလုံးငွေရင်းအသုံးစရိတ်ပါ လုပ်ငန်းစီမံကိန်းများနဲ့ပတ်သက်လို့ လုပ်ငန်းအပ်နှံဆောင်ရွက်မှု တွေမှာ ညွှန်ကြားချက်တွေ၊ လုပ်ထုံးလုပ်နည်းတွေနဲ့ ညီညွတ်မှုမရှိတာတွေ၊ စံချိန်စံညွှန်း မပြည့်မီတာတွေ၊ ြီးစီးနိုင်တာတွေ၊ ကန်ထရိုက်လုပ်ငန်းတွေမှာ အကျိုးစီးပွားဆက်နွယ်မှုတွေနဲ့ အုပ်စုဖွဲ့ ဆောင်ရွက် နေတာတွေကြောင့် ပြည်သူ့ဘဏ္ဍာငွေတွေ လေလွင့်ဆုံးရှုံးမှုနဲ့ အဟောသိကံဖြစ်မှုစတဲ့ ဖြစ်ရပ်တွေကို စိစစ် ဆောင်ရွက်နေခြင်းပဲဖြစ်ပါတယ်လို့ စတဲ့ဖော်ပြချက်ရယ်၊ ငွေစာရင်းပူးပေါင်းကော်မတီရဲ့ သုံးသပ်ချက် အစီရင်ခံစာ (၃/၂၀၁၈) စာမျက်နှာ ၁၄၊ ၁၅ ပါ စိစစ်ရေးအဖွဲ့ ၈၊ အဖွဲ့ ၉ တို့ရဲ့ ဆောက်လုပ်ရေးလုပ်ငန်းများတွင် အမှန်တကယ်ကုန်ကျမည့် PAE နှုန်းထားများထက် ပိုမိုတောင်းခံမှုများကို ဝန်ကြီးဌာနအနေဖြင့် စနစ်တကျ စိစစ်ရန်၊ ငွေလုံးငွေရင်းအသုံးစရိတ်များကို ထိရောက်စွာသုံးစွဲနိုင်ရေးနှင့် ီးစီးနိုင်ရေး စနစ်တကျ စီမံဆောင်ရွက်သွားရန် လိုအပ်ကြောင်းစတဲ့ တင်ပြချက်တွေနဲ့ ပတ်သက်လို့ ခုတိုင်မပြီးမစီး တစ်ဝက်တစ်ပြတ် ရပ်ထားရဆဲဖြစ်တဲ့ တာမွေ၊ နား၊ နှာခေါင်း၊ လည်ချောင်း ဆေးရုံကြီးအတွင်း ဆောက်လက် စတိုးချဲ့ဆောင်ကြီး ထဲက အရည်အသွေး အားနည်းချွတ်ချော်မှုတွေကြောင့်နဲ့ စီမံခန့်ခွဲမှုလိုအပ်ချက်တွေကြောင့် မနှစ်က အဆောက်အဦမျက်နှာကျက်ပြိုကျပြီး လူတောင်သေစေခဲ့တဲ့အထိ ဖြစ်ခဲ့တဲ့ သာဓကများကိုကြည့်ရင် အစီရင်ခံစာရဲ့ ဖော်ပြချက်တွေဟာ ဆိုင်ရာဌာနများအနေနဲ့ ပြောပြီး ပြီးရောမဖြစ်စေဘဲ အထူးကြပ်မတ် လုပ်ဆောင်ကြဖို့ လိုအပ်ပါမယ်။ နောက်ဆုံးအနေနဲ့ ပြည်ထောင်စုလွှတ်တော် နာယကကြီးကတစ်ဆင့်လုပ်ငန်းနဲ့ ပတ်သက်နေ ကြတဲ့ ဆိုင်ရာဌာနအချို့ရဲ့ တာဝန်အရှိဆုံး အကြီးအကဲတွေကို ရွက်ဆောင်မှုမမှားစေဖို့ လက်ဆောင်ဆု စကားလေးပါးရင်း နိဂုံးချုပ်ချင်တာကတော့ ကျွန်ယုံတော့ တစ်ဖက်ကန်း၊ သားသမီးယုံတော့ စုံလုံးကန်း ဆိုတဲ့ ရှေးစကားပုံလေးကို မှီငြမ်းပြီး ဘတ်ဂျက်ယုံတော့ ဘဏ္ဍာခမ်း၊ ပြည်သူတွေမှာ လျှာတန်းလန်း အားလုံးကို ကျေးဇူးတင်ပါတယ်။</speech>
<speech type="speaker">ဦးဝေစိန်အောင် ရခိုင်ပြည်နယ် မဲဆန္ဒနယ်အမှတ် (၁) ဆွေးနွေးဖို့ဖြစ်ပါတယ်။</speech>
<speech><mp id="940">ဦးဝေစိန်အောင်(မဲဆန္ဒနယ်အမှတ်-၁၊ ရခိုင်ပြည်နယ်)</mp>လေးစားအပ်ပါသော ပြည်ထောင်စုလွှတ်တော် နာယကကြီးနဲ့ လွှတ်တော်ကိုယ်စားလှယ်များ အားလုံးမင်္ဂလာပါ။ ကျွန်တော် ကတော့ ရခိုင်ပြည်နယ်၊ မဲဆန္ဒနယ်အမှတ်(၁) က ဦးဝေစိန်အောင်ဖြစ်ပါတယ်။ ကျွန်တော်ဆွေးနွေးလိုတာ ကတော့ ၂၀၁၈ ဧပြီလမှ စက်တင်ဘာလအထိ ၆ လအတွက် အမျိုးသားစီမံကိန်းဥပဒေရဲ့ မူနှင့်အခြေခံ သဘောအပါအဝင် စီမံကိန်းလုပ်ငန်းအပေါ် ခြုံငုံသုံးသပ်ဆွေးနွေးဝေဖန် အကြံပြုသွားမှာဖြစ်ပါတယ်။ နိုင်ငံတော်သို့ စီးပွားရေးမူဝါဒရည်မှန်းချက်တွေဖြစ်တဲ့ တိုင်းဒေသကြီးနဲ့ ပြည်နယ်တွေအကြား ဘက်ညီစွာ တိုးတက်ရေးအပေါ်မှာလည်း သုံးသပ်သွားမှာဖြစ်ပါတယ်။ နာယကကြီးခင်ဗျား။ ၂၀၁၈ ခုနှစ်၊ ဧပြီလမှ စက်တင်ဘာလအထိ ၆ လတာကာလဆိုတာ ဘဏ္ဍာရေးနှစ်ပြောင်းလဲတဲ့ကာလ၊ ဘဏ္ဍာရေးနှစ်ဟောင်းမှ နှစ်သစ်အကြား စပ်ကူး ဘတ်ဂျက်ကာလ ဖြစ်ပါတယ်။ တကယ်တော့ ဒီဧပြီလမှ စက်တင်ဘာလအထိ ကာလဟာ လုပ်ငန်းမတွင်ကျယ်နိုင်တဲ့ ကာလဖြစ်ပါတယ်။ ဧပြီလဟာ သင်္ကြန်ပွဲတော်ကာလဖြစ်ပြီး ဇွန်၊ ဇူလိုင်၊ သြဂုတ်၊ စက်တင်ဘာလ များဟာလည်း မိုးရာသီကာလဖြစ်ပါတယ်။ ဒါကြောင့် စီမံကိန်း(၁) ဆောက်လုပ်ရေးလုပ်ငန်းများ ဆောင်ရွက်ရာတွင် တင်ဒါလုပ်ငန်းအတွက် အနည်းဆုံးေးရမည်ဖြစ်သဖြင့် ကျန်မိုးတွင်း သုံးလအတွင်း ပြီးစီးနိုင်လောက်တဲ့ မဖြစ်မနေဆောင်ရွက်ရမယ့် လုပ်ငန်းသစ်မျိုးကိုသာ ခွင့်ပြုပေးခဲ့တာ ဖြစ်ပါတယ်။ ခွင့်ပြု ဘတ်ဂျက်ငွေများ ပြည့်မီအောင် မလုပ်နိုင်၍ ငွေပြန်သွင်းခြင်းမျိုးမဖြစ်ရအောင် တချို့ လုပ်ငန်းများကို ခန့်မှန်းတန်ဖိုး၏ ၁၀ ရာခိုင်နှုန်းအတွင်း၌သာ ခွင့်ပြုပေးသင့်ကြောင်း ပြည်သူ့ငွေစာရင်း ပူးပေါင်းကော်မတီရဲ့ပန်ကြားလွှာအတိုင်း ကျွန်တော်တို့ စစ်ဆေးရေးပူးပေါင်းအဖွဲ့များ ဆောင်ရွက်မှုများဟာ မှန်ကန်မှုရှိတယ်လို့ သုံးသပ်ရပါတယ်။ နာယကကြီးခင်ဗျား။ ၂၀၁၈ ဧပြီလမှ စက်တင်ဘာလအထိ အမျိုးသားစီမံကိန်းဥပဒေသည် နိုင်ငံတော်၏စီမံကိန်းရည်မှန်းချက်များကို ပြည့်မီအောင် အကောင်အထည်ဖော်နိုင်ရန်အတွက် ပြဋ္ဌာန်း ဆောင်ရွက်ထားခြင်းဖြစ်ရာ ဤဥပဒေတွင် (၁)ပြည်ထောင်စုဝန်ကြီးဌာန၏မူဝါဒ၊ ရည်မှန်းချက်၊ လုပ်ငန်း စဉ်များ၊ (၂) ရင်းနှီးမြှုပ်နှံမှု လျာထားချက်များ၊ (၃) ကဏ္ဍအလိုက်ရည်မှန်းချက်များပါဝင်ပြီး ဤဥပဒေရဲ့ အခန်း(၃) ပုဒ်မ ၁၀ တွင် တိုင်းရင်းသားစည်းလုံးညီညွတ်ရေး၊ ပြည်တွင်းငြိမ်းချမ်းရေး ဖော်ဆောင်နိုင်သော လုပ်ငန်းစဉ်များပါဝင်ရန်ဟူ၍ ဆိုထားသည့်အပြင် ဒေသဖွံ့ဖြိုးရေးကို အထောက်အကူပြုရန်ဆိုတဲ့ ဦးစားပေး လုပ်ငန်းများလည်း ပါဝင်ပါတယ်။ ဒီ ၆ လတာကာလ အမျိုးသား စီမံကိန်းတွင် ပုံမှန်ဈေးနှုန်းအရ ၇.၂ ရာခိုင်နှုန်း တိုးတက်မည်ဟုခန့်မှန်းထားကြောင်းတွေ့ရပါတယ်။ ရန်ကုန်တိုင်းနှင့် မန္တလေးတိုင်းဒေသကြီး တို့တွင် ၈.၆ ရာခိုင်နှုန်းစီ တိုးတက်ရန်လျာထားခဲ့သော်လည်း ရခိုင်ပြည်နယ်တွင် ၅.၅ ရာခိုင်နှုန်းသာ တိုးတက်ရန် ခန့်မှန်းထားသဖြင့် ခန့်မှန်းထားသည့်အတိုင်း ပြည့်မီအောင် ဆောင်ရွက်ကြရန် အကြံပေး ပါတယ်။ နာယကကြီးခင်ဗျား။ အခန်း(၁) ပုဒ်မ ၃(က) တွင် အမျိုးသားစီမံကိန်းဆိုသည်မှာ တစ်မျိုးသားလုံး၏ လူမှုစီးပွားရေးတစ်ရပ်လုံးအတွက်ဖြစ်စေ၊ ပြည်ထောင်စုဝန်ကြီးဌာနအလိုက်၊ ကဏ္ဍအလိုက်၊ တိုင်းဒေသ ကြီးနှင့် ပြည်နယ်အလိုက်ဖြစ်စေ သတ်မှတ်ထားသည့်တွင်း မည်ရွေ့မည်မျှတိုးတက်ရမည် ဆိုသည့် ပြည်ထောင်စုအစိုးရ၏ရည်မှန်းချက်များနှင့် လုပ်ငန်းစဉ်များဖြစ်သည့် စက်မှုဇုန်များ၊ အထူးစီးပွားရေးဇုန် စီမံကိန်းများ၊ မြို့ပြစီမံကိန်းများနဲ့ ကျေးလက်ဒေသဖွံ့ဖြိုးရေးစီမံကိန်း၊ နယ်စပ်ဒေသဖွံ့ဖြိုးရေးစီမံကိန်းများ ဆက်စပ်ပါဝင်သည်ဟု မှတ်ယူရမည်လို့ ဆိုထားပါတယ်။ သို့သော်လည်းပဲ ရခိုင်ပြည်နယ်မှ ပုဏ္ဏားကျွန်း စက်မှုဇုန်ကို အဲဒီလိုမှတ်ယူလို့မရခဲ့ပါဘူး။ ပုဏ္ဏားကျွန်းစက်မှုဇုန်ကို ၂၀၁၃ ခုနှစ်က အကောင်အထည် ဖော်ခဲ့ပါတယ်။ ရန်ကုန်-စစ်တွေ ကားလမ်းဘေးတွင်ရှိ၍ မြေဧရိယာ ၁,၈၃၃ ဧကကျော်ကို အခြေပြု ရေးဆွဲခဲ့ပါတယ်။ ရည်ရွယ်ချက်မှာ ရခိုင်ပြည်နယ်ဖွံ့ဖြိုးတိုးတက်ရန် ဒေသခံပြည်သူများ အလုပ်အကိုင် အခွင့်အလမ်းများ ရရှိစေရန်ဖြစ်ပါတယ်။ အားသာချက်မှာ စက်မှုဇုန်မှ ထွက်ရှိသော ကုန်ပစ္စည်းများကို ရေကြောင်းဖြစ်သော ကုလားတန်မြစ်ကြောင်းတစ်လျှောက်လည်းကောင်း၊ ကားလမ်းဖြစ်သော စစ်တွေရန်ကုန်ကားလမ်းတစ်လျှောက်လည်းကောင်း လိုရာသို့တင်ပို့နိုင်ခြင်းဖြစ်ပါတယ်။ သို့သော်လည်း ၃ နှစ် ကျော်ကာလတွင် ပုဏ္ဏားကျွန်းစက်မှုဇုန်စီမံကိန်း ရပ်နားခဲ့ရပါတယ်။ အကြောင်းပြချက်မှာ ပြည်တွင်း၊ ပြည်ပမှ ရင်းနှီးမြှုပ်နှံမှုများ ဝင်ရောက်မလာခဲ့ဘူးဆိုပါတယ်။ ယခုအခါ ပုဏ္ဏားကျွန်းစက်မှုဇုန်ဒေသတွင် မဟာဓာတ်အားလိုင်းမှ ဆက်စပ်လိုင်းရုံးခွဲများလည်း ရှိနေပြီး ပုဏ္ဏားကျွန်း၊ ရသေ့တောင်၊ ဘူးသီးတောင်၊ မောင်တောသို့ ကားလမ်း၊ ပုဏ္ဏားကျွန်း၊ ကျောက်တော်၊ ပလက်ဝမြို့မှ အိန္ဒိယနယ်စပ်အထိတိုင် ကားလမ်းပေါက်တော့မည်ဖြစ်၍ ၂၀၁၇-၂၀၁၈ ခု ဘဏ္ဍာနှစ်တွင် ပုဏ္ဏားကျွန်းစက်မှုဇုန်အား ဆက်လက် အကောင်အထည်ဖော်နိုင်ရေး စီမံကိန်းတင်ပြသင့်ကြောင်း အကြံပြုရင်း နိဂုံးချုပ်အပ်ပါတယ်။ အားလုံး ကျေးဇူးတင်ပါတယ်။</speech>
<speech type="speaker">ဒေါက်တာတင်တင်ဝင်း ပဲခူးတိုင်းဒေသကြီး မဲဆန္ဒနယ်အမှတ်(၅) ဆွေးနွေးဖို့ဖြစ်ပါတယ်။</speech>
<speech><mp id="851">ဒေါက်တာတင်တင်ဝင်း(မဲဆန္ဒနယ်အမှတ်-၅၊ ပဲခူးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော်နာယကကြီးရှင့်။ ကျွန်မဒီနေ့ဆွေးနွေးမှာကတော့ ၂၀၁၈ ခုနှစ်၊ ဧပြီမှ စက်တင်ဘာလ အမျိုးသားစီမံကိန်းဥပဒေကြမ်းနှင့် ပြည်ထောင်စု၏ ဘဏ္ဍာငွေအရအသုံးဆိုင်ရာ ဥပဒေကြမ်းတို့၏ မူနှင့် အခြေခံသဘောများ၊ စီမံကိန်းလုပ်ငန်းများ၊ ရငွေသုံးငွေများနှင့် စပ်လျဉ်း၍ ပြည်သူ့ငွေစာရင်း ပူးပေါင်း ကော်မတီ၏ အစီရင်ခံစာ အမှတ်စဉ် (၃/၂၀၁၈) ကို အခြေခံ၍ ဆွေးနွေးပါမယ်။ နာယကကြီးရှင့်။ အဖွဲ့အစည်းတစ်ခု၊ ဌာနဆိုင်ရာတစ်ခု၊ အစိုးရတစ်ရပ်ဟာ အောက်ပါ အရည်အချင်း ၃ ရပ်နှင့် ပြည့်စုံမှ အောင်မြင်မှာပါ။ နံပါတ်တစ်ကဘာလဲ ဆိုလို့ရှိရင် စွမ်းဆောင်ရည်ရှိမှု၊ နံပါတ်နှစ်က တာဝန်ယူမှု တာဝန်ခံမှု၊ နံပါတ်သုံးက ပွင့်လင်းမြင်သာမှုရှိခြင်းပါပဲ။ စွမ်းဆောင်ရည်ရှိမှုနှင့် ပတ်သက်ရင်အရအသုံးကို ချင့်ချိန်သုံးစွဲတတ်တာဟာလည်းတစ်ခုအပါအဝင်ဖြစ်ပါတယ်။ အစီရင်ခံစာထဲမှာ ရငွေဘီလီယံ ၈,၀၀၀ ကျော်၊ သုံးငွေ ဘီလီယံ ၁၀,၀၀၀ ကျော်၊ လိုငွေ ဘီလီယံ ၂,၀၀၀ ကျော် ဖြစ်နေတော့ အကြွေးတင်နေပါပြီ။ အကြွေးတင်နေတဲ့အိမ်ဟာ အကြွေးသံသရာက လည်တတ်တာမို့ ရုန်းထွက်ဖို့ ခက်ခဲတဲ့အတွက် အကြွေးဟာတစ်နှစ်ထက်တစ်နှစ် တိုးမလာဘဲ လျော့သွားမှသာလျှင်အဆင်ပြေပါမယ်။ မဖွံ့ဖြိုးသေးတဲ့ နိုင်ငံဖြစ်လို့ တိုးတက်ရန်ငွေလိုနေတယ်ဆိုပြီး အကြွေးတွေသာများလာတယ် တိုင်းပြည် ကတော့ ဒုံရင်း ဒုံရင်းပါပဲ။ ဒါကြောင့် ငွေရေးကြေးရေးနှင့်ပတ်သက်လို့ရှိရင် စွမ်းဆောင်ရည် မြင့်မားဖို့ လိုအပ်ပါတယ်။ နာယကကြီးရှင့်။ ပြည်ပချေးငွေဆိုရင်လည်း ၂၀၁၁-၂၀၁၂ မှာ ၃ ဘီလီယံမှ ယခု ၂၀၁၈ ခုနှစ် ၆ လ အတွင်း ၉ ဘီလီယံကျော်ပြီး ဖြစ်ပါတယ်။ အဆသုံးရာကျော်ပိုနေပြီး တိုင်းပြည်ကတော့ ဘာမှတိုးတက် မလာတာဟာ စွမ်းဆောင်ရည်ကို အများကြီးစဉ်းစားသင့်ပါတယ်။ နာယကကြီးရှင့်။ ဘတ်ဂျက်ပိုလျှံငွေကို ပြန်အပ်တာကိုကြည့်ပြန်တော့လည်း ၂၀၁၁-၂၀၁၂ မှာ ဘီလီယံ ၆၇၄ ပြန်အပ်ပေမယ့် ၂၀၁၆-၂၀၁ရ မှာ ဘီလီယံ ၁၀၀၀ ကျော်ပြန်အပ်ခြင်းဟာ စွမ်းဆောင်ရည် မရှိလို့ မလုပ်တတ်တာဆိုရင်တော့ မကောင်းပါဘူး။ ပိုတောင်းမိတယ်ဆိုလို့ရှိရင်လည်း Planning မရှိလို့ ပိုမကောင်းပါဘူး။ နာယကကြီးရှင့်။ ဥပမာ ၃ ခု လောက်ပြောလိုပါတယ်။ မြန်မာ့ဆေးဝါးလုပ်ငန်း BPI က ဆေးတွေထုတ်ပါတယ်။ BPI ဟာ မြန်မာနိုင်ငံရဲ့ တစ်ခုတည်းသော ဆေးဝါးစက်ရုံဖြစ်ပါတယ်။ ယခင်က အရည်အသွေးမြင့်မားတဲ့ ဆေးတွေကြောင့် အခြားနိုင်ငံက ဆေးများနဲ့နှိုင်းယှဉ်နိုင်ပါတယ်။ ဒီနာမည်နဲ့ ဆေးတွေဟာ အတုထွက်ပါတယ်။ အဲဒီး အခုချိန်အထိ ယုံကြည်မှု ပြန်လည်မတည်ဆောက် နိုင်သေးပါဘူး။ ဒါကလည်းပဲ တာဝန်ယူမှုလုံးဝမရှိလို့ဖြစ်ပါတယ်။ ဒုတိယကတော့ ကျေးလက်ကျန်းမာရေး ဌာနခွဲတွေ ခေတ်မီအောင် Mobile Tablet များထောက်ပံ့ပေးမယ်ဆိုတာကလည်းပဲ ပြန်စဉ်းစား သင့်ပါတယ်။ မိခင်နှင့်သားဖွားဆရာမအချိုး၊ လူနာနှင့် သူနာပြု ဆရာမအချိုး၊ လူနာနှင့် ဆရာဝန်အချိုး တွေဟာ Human Resources ကို အရင်ဖြည့်တင်းဖို့စဉ်းစားသင့်ပါတယ်။ Human Resources တွေကို စွမ်းဆောင်ရည်မြင့်မားအောင် ငွေကိုအရင်သုံးမှဖြစ်ပါမယ်။ ထို့အပြင် စီအမ်းစက် ဆိုတာဟာ အလွန် ဈေးကြီးပါတယ်။ အရိုးခွဲစိတ်တဲ့နေရာမှာအသုံးပြုပါတယ်။ ဒီစက် ၅ လုံးဟာဆိုရင် ၁ လုံးပဲ အလုပ်လုပ် ပါ တယ်။ ကျန်တာတွေမလုပ်တာက မလုပ်တတ်တာရယ်၊ မလုပ်နိုင်တာရယ်၊ အသုံးမပြုလို့ပစ်ထားပြီး ပျက်တော့မယ်။ ဆေးရုံတွေအတွက် ဝယ်ထားတဲ့ကွန်ပျူတာတွေဟာလည်း ရာသီဥတုဒဏ်၊ Monitoring and Evaluation ogopa ar sozcmpe quodimpę co sà316ozos saqespèqu13:00ộni Technology အသစ်တွေမစဉ်းစားမီ အဟောင်းတွေကိုအရည်အသွေး ပြည့်မီအောင်၊ သုံးဖြစ်အောင် စီစဉ်သင့်ပါတယ်။ ဟိုတယ်နှင့်ခရီးသွားလာရေးဝန်ကြီးဌာနအနေနဲ့ပြောရမယ်ဆိုလို့ရှိရင် ၂၀၁၆ ခုနှစ်က ADB ထောက်ပံ့ငွေ US$ ၃ သန်းယူပြီး မွန်ပြည်နယ်၊ မော်လမြိုင်မြို့မှာ လက်မှုပစ္စည်းဈေးနှင့် စားသောက်ကုန် ထုတ်လုပ်ရေး စင်တာတည်ဆောက်ရမှာကို ယနေ့တိုင် တည်ဆောက်ခြင်းမရှိသေးပါဘူး။ ဒီအစား ရွာလွတ်က ဆေးတံ လုပ်ငန်းစတဲ့ အိမ်တွင်းမှုအသေးစား လုပ်ငန်းတွေရဲ့ အလုပ်အကိုင် အခွင့်အလမ်းနှင့် SME ဖွံ့ဖြိုးတိုးတက်ရေး အတွက် အမြန်ဆုံးအကောင်အထည်ဖော်မယ်ဆိုရင် နိမ့်ကျနေတဲ့ စီးပွားရေးကို တစ်ဖက်တစ်လမ်းမှ ဦးမော့လာစေမှာဖြစ်လို့ ငွေကြေးကို စွမ်းဆောင်ရည်ရှိမှု၊ တာဝန်ယူမှု၊ ပွင့်လင်းမြင်သာမှုတို့နှင့် သုံးစွဲရန်လို အပ်ပါတယ်။ ငွေတွေကို ဒီလိုချွေတာစိစစ်ပြီးရင် ရငွေတိုးတက်အောင် ဆောင်ရွက်ရမှာကလည်း ချေးငွေကို အားကိုးနေလို့လည်းမရပါဘူး။ အခွန်ယဉ်ကျေးမှုကို တိုးမြှင့်ရပါမယ်။ အခွန်ရှောင်ရင် ကြီးလေးတဲ့အပြစ်ဒဏ် ပေးပြီးတော့ အခွန်ဆောင်လျှင် ချီးကျူးရမှာဖြစ်တယ်လို့ တင်ပြရင်းနဲ့ နိဂုံးချုပ်အပ်ပါတယ်။ ကျေးဇူးတင် ပါတယ်ရှင်။</speech>
<title>အစည်းအဝေးခေတ္တရပ်နားခြင်း</title>
<speech type="speaker">လွှတ်တော်ကိုယ်စားလှယ်များခင်ဗျား။ အစည်းအဝေးကို တစ်နာရီခန့် ခေတ္တ ရပ်နားပါမယ်။</speech>
<speech type="mc">ပြည်ထောင်စုလွှတ်တော်နာယက ပြန်လည်ထွက်ခွာပါပြီခင်ဗျား။</speech>
<speech type="mc">အားလုံး ထွက်ခွာနိုင်ကြပါပြီခင်ဗျား။</speech>
<title>အစည်းအဝေးပြန်လည်စတင်ခြင်း</title>
<speech type="mc">လေးစားအပ်တဲ့ ပြည်ထောင်စုလွှတ်တော် ကိုယ်စားလှယ်များနဲ့ ဧည့်သည်တော်များခင်ဗျာ။ အစည်းအဝေး ပြန်လည်စတင်ပါတော့မယ်။</speech>
<speech type="mc">ပြည်ထောင်စုလွှတ်တော် နာယက ကြွရောက်လာပါပြီခင်ဗျာ။ နာယကသည် နာယကအတွက် သတ်မှတ်ထားသော စင်မြင့်ပေါ်သို့ ကြွရောက်နေရာယူပါသည်။</speech>
<speech type="mc">အားလုံး ထိုင်နိုင်ကြပါပြီခင်ဗျာ။</speech>
<speech type="speaker">ဦးနိုင်ထူးအောင် နွားထိုးကြီးမဲဆန္ဒနယ် ဆက်လက်ဆွေးနွေးဖို့ဖြစ်ပါတယ်။</speech>
<speech><mp id="292">ဦးနိုင်ထူးအောင် (နွားထိုးကြီးမဲဆန္ဒနယ်၊ မန္တလေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးပဲ မင်္ဂလာပါ။ ကျွန်တော့အနေနဲ့ အမျိုးသားစီမံကိန်း ဥပဒေကြမ်းနဲ့ ပြည်ထောင်စုရဲ့ ဘဏ္ဍာငွေအရအသုံးဆိုင်ရာ ဥပဒေကြမ်းတို့ရဲ့ မူနဲ့အခြေခံသဘော တရား များကို ဆွေးနွေးသွားမှာ ဖြစ်ပါတယ်။ နာယကကြီး ခင်ဗျာ။ ဘတ်ဂျက်နဲ့ Planning တွေကို ရေးဆွဲတဲ့အခါမှာ ပွင့်လင်းမြင်သာမှု၊ တာဝန်ခံမှု၊ ကြိုတင်ခန့်မှန်းနိုင်မှု၊ ပါဝင်နိုင်မှုဆိုတဲ့ အချက် ၄ ချက်နဲ့ ပြည့်စုံဖို့လိုပါတယ်။ လက်ရှိ ဆောင်ရွက်နေမှုမှာတော့ အချက် ၄ ချက်စလုံးမှာ အားနည်းမှုတွေ ရှိနေပါသေးတယ်။ ပထမဆုံး ပွင့်လင်း မြင်သာမှုနဲ့ ပတ်သက်ရင် လွှတ်တော်ကို ဘတ်ဂျက်တောင်းခံတဲ့အခါမှာတောင် ကိန်းဂဏန်းတွေပဲ တင်ပြပြီး လုပ်ဆောင်မယ့်လုပ်ငန်းနဲ့ ပတ်သက်ပြီးတိကျသေချာစွာ ရှင်းလင်းတာနည်းပါးလွန်းပါတယ်။ လွှတ်တော်ကို ဆောင်ရွက်သင့်တယ်။ ဘယ်လို အကျိုးကျေးဇူးတွေ ရစေမယ်။ ကာလလတ်၊ ကာလရှည်စီမံကိန်းတွေနဲ့ ဘယ်လိုချိတ်ဆက်ထားတယ်။ လုပ်ငန်းရဲ့ Return on investment က ဘယ်လောက်ရှိတယ် စတာတွေ ပါတဲ့ Project proposal တွေပါဝင်ဖို့ သင့်လှပါတယ်။ လွှတ်တော်ကို တင်ပြတောင်းခံမှုတွေနဲ့ ပတ်သက် ရင်လည်း တာဝန်ခံမှုအပြည့်ရှိဖို့ လိုပါတယ်။ လွှတ်တော်မှာ တောင်းခံတုန်းကပြောတဲ့ အကျိုး ကျေးဇူးရရှိမှုက တစ်မျိုး၊ တကယ်လုပ်တော့ အကျိုးကျေးဇူးရရှိမှုက များစွာနည်းပါးသွားတာမျိုးတွေ အတွက် တာဝန်ခံမှု အပြည့်ရှိဖို့လိုသလို၊ တာဝန်ရှိတဲ့ပုဂ္ဂိုလ်တွေကိုလည်း အရေးယူဖို့လိုအပ်မှာ ဖြစ်ပါတယ်။ ဒါ့အပြင် ဘဏ္ဍာရေး စည်းမျဉ်းစည်းကမ်းနဲ့ မညီညွတ်တဲ့ ဘတ်ဂျက်တောင်းခံမှုတွေ၊ ဘတ်ဂျက်သုံးစွဲမှု PAE အဆမတန်တိုးမြှင့် တောင်းခံမှု၊ လိုအပ်မှုမရှိဘဲ ဘတ်ဂျက်တောင်းခံမှုများအပေါ်မှာလည်း တာဝန်ယူမှု၊ တာဝန်ခံမှု၊ အရေးယူမှု တွေရှိဖို့ လိုအပ်ပါတယ်။ ဘတ်ဂျက်ကြိုတင်ခန့်မှန်းနိုင်မှု အနေအထားကိုတော့ ကျွန်တော်တို့ လွှတ်တော်မှာ မေးမြန်းနေတဲ့ မေးခွန်းတွေကို ကြည့်ရင်သိနိုင်ပါတယ်။ လွှတ်တော်မှာ မေးမြန်းနေတဲ့ မေးခွန်းအများစုဟာ ဘယ် ဘဏ္ဍာရေးနှစ်မှာ ကျောင်းဆောက်ပေးမလဲ။ ဘယ်တော့ လမ်းဖောက်ပေးမလဲဆိုတဲ့ ဒေသဖွံ့ဖြိုးရေးဆိုင်ရာ မေးခွန်းတွေဖြစ်တယ်ဆိုတာ တွေ့နိုင်ပါတယ်။ ဒီမေးခွန်းတွေနဲ့ ပတ်သက်ရင် သက်ဆိုင်ရာဝန်ကြီးဌာန အများစုကလည်း အနီးဆုံးဘဏ္ဍာရေးနှစ်က စတင်ပြီး၊ ဘဏ္ဍာငွေတင်ပြတောင်းခံသွားပါမယ်။ ဘဏ္ဍာငွေ ရရှိမှုပေါ်မူတည်၍ ဆောင်ရွက်ပေးမယ်ဆိုတဲ့ အဖြေကိုပဲ အပ်ကြောင်းထပ်အောင် ဖြေပါတယ်။ ဒါဟာ ဘာကိုပြနေသလဲဆိုရင် လွှတ်တော်ကိုယ်စားလှယ်တွေအနေနဲ့ ကိုယ့်မဲဆန္ဒနယ်မှာ ဘယ်နှစ်မှာဘာ လုပ်ငန်းတွေ ဆောင်ရွက်မယ်ဆိုတာကို ရေရေရာရာ မသိရသလို သက်ဆိုင်ရာဝန်ကြီးဌာနကလည်း ဘယ်နှစ်မှာ ဘယ်လောက် ဘတ်ဂျက်ရရှိမယ်။ ဘယ်လုပ်ငန်းတွေကတော့ ဦးစားပေးလုပ်ဆောင်မယ် ဆိုတာကို အတိအကျမဟုတ်တောင် အနီးစပ်ဆုံးသိသင့်ပေမယ့် ဝိုးတဝါးပဲသိတယ်ဆိုတဲ့ အဓိပ္ပာယ်မျိုး ဖြစ်နေပါတယ်။ တကယ်တော့ Sector အသီးသီးမှာ နှစ်အလိုက် ဘတ်ဂျက်ဘယ်လိုသုံးစွဲမယ်ဆိုတာ လုံးဝ အတိအကျကြီး ကြိုတင်ပြောဖို့ ခက်နိုင်ပေမယ့် အနီးစပ်ဆုံးတော့ ကြိုတင်သိရှိနိုင်ဖို့ လိုပါတယ်။ 8: cundcoz.ojo Medium term macroeconomic framework oseane popo8/8: ကာလလတ်မှာ ဘယ်လို ရည်ရွယ်ချက်ပန်းတိုင်တွေထားရှိမယ်။ ပန်းတိုင်ကို ရောက်ရှိဖို့အတွက် ဘယ် Sector cop qoganens susccodo apigowfaços Initial spending ceiling Closecqpoos: သင့်ပါတယ်။ ဒီ Sector အလိုက် လျာထားမှုတွေကို ဒေသလိုအပ်ချက်အရ တိုင်း၊ ခရိုင်၊ မြို့နယ် အဆင့် ဆင့်ခွဲဝေ၊ မြို့နယ်အဆင့်မှာ လွှတ်တော်ကိုယ်စားလှယ်များ၊ ဌာနဆိုင်ရာ၊ CSO၊ အခြားပါဝင်သင့်တဲ့ သူတွေဆွေးနွေးတိုင်ပင်ပြီး Budget ceiling ၊ ဘဏ္ဍာရေးမူဝါဒ၊ ဒေသလိုအပ်ချက်နဲ့အညီ ဦးစားပေး qpoos:(8: Oosbon coile. 33:bocolosusin 3la qe Predictable Good Participation ရှိတဲ့ဘတ်ဂျက်ရှိလာမှာဖြစ်သလို ပြည်သူတွေရဲ့ လိုအပ်ချက်နဲ့လည်း ပိုမိုကိုက်ညီလာမှာ ဖြစ်ပါတယ်။ ဒါ့အပြင် လွှတ်တော်မှာ ဒေသဖွံ့ဖြိုးရေးဆိုင်ရာ မေးခွန်းတွေ နည်းသွားပြီးတော့ Policy ပိုင်းမှာ ပိုပြီးတော့ နိုင်မှာလည်း ဖြစ်ပါတယ်။ ဘတ်ဂျက်ရေးဆွဲရာမှာ ဝန်ကြီးဌာနများ၊ ဦးစီး ဌာနများကလည်း Coordination ရှိဖို့ လိုမှာဖြစ်သလို၊ လုံလောက်တဲ့ ှာလည်း ဖြစ်ပါတယ်။ လက်ရှိမှာတော့ ဦးစီးဌာနအသီးသီးဟာ အခြားဦးစီးဌာနများနဲ့ ပူးပေါင်းဆွေနွေးမှုမရှိဘဲနဲ့ ကိုယ့် ဘတ်ဂျက်ကို ကိုယ့်ဘာသာကိုယ်ပဲ လျာထား၊ ပြီးတော့ အထက်ကိုတင်ပြ၊ ဒါမျိုးလုပ်နေသလို ၅ နှစ် စီမံကိန်းကို အထက်ညွှန်ကြားချက်အရ ၂ ရက် ၃ ရက်နဲ့ အပြီးရေးဆွဲနေကြတာလည်း မြင်တွေ့နေရတာမို့ ဒါတွေကို အမြန်ဆုံးပြုပြင်သင့်ပြီ ဖြစ်ပါတယ်။ လွှတ်တော် နာယကကြီးခင်ဗျာ။ ကျွန်တော် ဆွေးနွေးလိုတဲ့ နောက်တစ်ချက်ကတော့ ဝန်ကြီး ဌာနတွေမှာ လုပ်ငန်းစဉ်တွေ အထူးများပြားလွန်းနေပြီးတော့ ထိထိရောက်ရောက် လုပ်နိုင်မှုကျတော့ နည်းပါးနေတဲ့ကိစ္စ ဖြစ်ပါတယ်။ ဝန်ကြီးဌာန တော်တော်များများဟာ ကောင်းနိုးရာရာကိစ္စတွေ အားလုံးနီးပါးကို လုပ်ငန်းစဉ်တွေထဲမှာ ထည့်သွင်းထားပြီး၊ လုပ်ငန်းစဉ် တစ်ခုချင်းကို လုပ်ဆောင်နိုင်တဲ့ ပမာဏကျတော့ နည်းပါးလွန်းပါတယ်။ ဥပမာ မကြာမီက ပြည်သူ့လွှတ်တော်မှာ အဆိုတင်ခဲ့တဲ့ စံကိုက် လယ်ယာမြေတွေကို ဖော်ထုတ်ဖို့ကိစ္စဆိုရင် လက်ရှိလည်း အကောင်အထည်မဖော်တာမဟုတ်ပါဘူး။ အကောင်အထည်ဖော်နေပါတယ်။ သို့သော်လက်ရှိ အကောင်အထည်ဖော်နိုင်တဲ့ နှုန်းထားအတိုင်းဆိုရင်တော့ တစ်နိုင်ငံလုံးနီးပါး စံကိုက်လယ်ယာမြေတွေဖြစ်တာကို ဒီလွှတ်တော်အစည်းအဝေး ခန်းမထဲမှာရှိတဲ့သူတွေ တစ်ယောက်မှ မြင်သွားရမယ် မထင်ပါဘူး။ ဒါကြောင့် ကောင်းနိုးရာရာတွေကို အကုန်လိုက်လုပ်မနေဘဲ အကျိုးဖြစ်မှု အများဆုံး၊ အကျိုးဖြစ်မှု အမြန်ဆုံးဖြစ်မှာတွေကို တိတိကျကျရွေးချယ် ဦးစားပေးပြီးတော့ ထိထိ ရောက်ရောက် ဆောင်ရွက်စေလိုပါတယ်။ ထိထိရောက်ရောက် မရှိ မစို့မပို့နဲ့ ပြည်သူ့ဘဏ္ဍာငွေတွေ ဖြုန်းတီးသလို မဖြစ်ဖို့လိုအပ်ပါတယ်။ နောက်စဉ်းစားရမယ့် တစ်ချက်ကတော့ Private sector ပိုင်း ဖြစ်ပါတယ်။ လက်ရှိမှာ Public sector က ထမ်းထားရတဲ့ ဝန်တွေက တစ်ဖြည်းဖြည်းနဲ့ များလာပြီးတော့ Size of Government ocups: ooolas: 628:8. Scopulosusin 31cuous Public sector of Efficiency မှာကျတော့ အားနည်းချက်တွေ အများကြီးရှိနေပါတယ်။ ကျွန်တော့အနေနဲ့ အစိုးရအနေနဲ့ မဖြစ်မနေ အရှုံးခံဆောင်ရွက်ပေးသင့်တဲ့ကိစ္စတွေ၊ အစိုးရဆောင်ရွက်မှသာ ဖြစ်နိုင်တဲ့ ထိရောက်နိုင်တဲ့ကိစ္စ တွေကိုသာ ထိထိရောက်ရောက် ဆောင်ရွက်စေလိုပြီးတော့ ကျန်တဲ့ကိစ္စရပ်တွေကိုတော့ Private sector ကို ဆောင်ရွက်စေပြီး အစိုးရက Regulation ပိုင်းကိုပဲ ပီပီပြင်ပြင် ပြုလုပ်တာဟာ နိုင်ငံတော်နဲ့ နိုင်ငံသား များကိုပိုမိုအကျိုးများစေမယ်လို့ ထင်မြင်ယူဆပါတယ်။ နောက်ဆုံးအနေနဲ့ ဘတ်ဂျက်နဲ့ Planning ရေးဆွဲမှုတွေကို ယခုထက်ပိုမိုကောင်းမွန်အောင် ဆောင်ရွက်ပေးဖို့ ပြည်ထောင်စုအစိုးရအဖွဲ့ကို တိုက်တွန်းရင်း အစိုးရကောင်းဆိုတာ ကိုယ်ဘာလုပ်ဖို့ လိုတယ်ဆိုတာ သိဖို့လိုသလို ကိုယ်ဘာမလုပ်သင့်ဘူးဆိုတာလည်း သိဖို့လိုတယ်လို့ပြောကြားရင်း နိဂုံးချုပ်အပ် ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">နော်ခရစ္စထွန်း(ခေါ်) ဒေါက်တာအာကာမိုး ကရင်ပြည်နယ်မဲဆန္ဒနယ်အမှတ်(၇) ဆွေးနွေးဖို့ဖြစ်ပါတယ်။</speech>
<speech><mp id="901">နော်ခရစ္စထွန်း(ခေါ်)ဒေါက်တာအာကာမိုး(မဲဆန္ဒနယ်အမှတ်-၇၊ ကရင်ပြည်နယ်)</mp>လေးစားအပ်တဲ့ ပြည်ထောင်စုလွှတ်တော် နာယကကြီး၊ ပြည်ထောင်စုဝန်ကြီးများ ပြည်ထောင်စုလွှတ်တော် ကိုယ်စားလှယ်များနဲ့ ဧည့်သည်တော်များအားလုံး မင်္ဂလာပါလို့ နှုတ်ခွန်းဆက်ဂါရဝပြုပါတယ်။ ကျွန်မ ကတော့ ကရင်ပြည်နယ် မဲဆန္ဒနယ်အမှတ်(၇)က နော်ခရစ္စထွန်း(ခေါ်) ဒေါက်တာအာကာမိုး ဖြစ်ပါတယ်။ ကျွန်မအနေနဲ့ ပြည်သူ့ငွေစာရင်းပူးပေါင်းကော်မတီရဲ့ ငွေကြေးဆိုင်ရာ သုံးသပ်ချက်ကို ထောက်ခံပြီးတဲ့ နောက် ပြည်ထောင်စုရန်ပုံငွေအတွင်းက နိုင်ငံပိုင်စီးပွားရေးလုပ်ငန်းများနဲ့ ပတ်သက်လို့ အကြံပြုဆွေးနွေး သွားမှာ ဖြစ်ပါတယ်။ အဲဒီထဲမှာ အနည်းဆုံးအမြတ်ရရှိနေတဲ့ စက်မှုဆေးဝါးနဲ့ အများဆုံးအရှုံးပြနေတဲ့ မြန်မာ့မီးရထားလုပ်ငန်းကို အဓိကထား ထောက်ပြဆွေးနွေးသွားမှာ ဖြစ်ပါတယ်။ နာယကကြီးရှင့်။ PowerPoint အသုံးပြုခွင့်ပေးဖို့ မေတ္တာရပ်ခံပါတယ်။ ၂၀၁၈ ဧပြီလ ကနေပြီးတော့ စက်တင်ဘာအထိ ၆ လအတွင်း ရငွေသုံးငွေစာရင်းမှာ လွန်ခဲ့တဲ့ ၃ နှစ် ကရငွေကို ၁၄ ရာခိုင်နှုန်း တိုးတက်လျာထားပြီး ၃၃.၄ရ ရာခိုင်နှုန်းထိ သုံးငွေကို တိုးတက်လျာထားတယ်လို့ အစီရင်ခံစာမှာဖော်ပြထားပါတယ်။ ပြည်ထောင်စုရန်ပုံငွေအတွင်းက နိုင်ငံပိုင်စီးပွားရေးလုပ်ငန်းတွေဟာ ရငွေထက် ကျော်လွန်သုံးစွဲတဲ့အတွက်ကြောင့် အရှုံးဖြစ်ပေါ်နေတာ Slide 2 မှာ တွေ့ရမှာဖြစ်ပါတယ်။ အဲဒီအတွက် နှစ်စဉ်လိုငွေတွေ ဖြစ်ပေါ်နေတဲ့အပြင် အမြတ်ရရှိမှုနည်းတဲ့အတွက် နိုင်ငံတော်ထည့်ဝင်ငွေနဲ့ အခွန်လည်း လျော့ကျသွားနေတာဖြစ်ပါတယ်။ ရငွေဟာ တစ်နှစ်ထက်တစ်နှစ် တိုးတက်များလာပေမယ့် အမြတ်ရရှိမှုနည်းပြီး အရှုံးပြတဲ့ပမာဏများနေပါတယ်။ Slide 3 မှာဖော်ပြထားသလိုပဲ မြန်မာ့ဆေးဝါးရဲ့ ၂၀၁၆-၂၀၁ရ ဘတ်ဂျက်မှာ အမြတ်သန်းပေါင်း ၂,၀၀၀ ကျော် ရှိခဲ့ပေမယ့် ၂၀၁၇-၂၀၁၈ ခန့်မှန်းပြုပြင်ပြီး ဘတ်ဂျက်မှာတော့ အမြတ် ၆၂၀ သန်းကျော်ပဲ ရှိပါတော့တယ်။ မြန်မာ့မီးရထားမှာတော့ ၂၀၁၆-၂၀၁ရ ဘတ်ဂျက်မှာ သန်းပေါင်း ၆၀,၀၀၀ ကျော်ရှုံးပြီး ၂၀၁၇-၂၀၁၈ ဘတ်ဂျက်မှာ သန်းပေါင်း ၇၀,၀၀၀ ကျော်ထိ တိုးမြင့်ပြီး အရှုံးပေါ်ခဲ့တာ တွေ့ရမှာဖြစ်ပါတယ်။ ဝင်ငွေရရှိမှုတွေဟာလည်း တစ်နှစ်ထက်တစ်နှစ် နည်းသွားတာ တွေ့ရပါမယ်။ ငွေစာရင်းပူးပေါင်းကော်မတီရဲ့ အစီရင်ခံစာမှာပါတဲ့အတိုင်းပဲ Slide 4 မှာဖော်ပြထားပါတယ်။ သာမန်အသုံးစရိတ်အောက်မှာရှိတဲ့ ကုန်ကြမ်းဝယ်ယူခြင်းစရိတ်၊ ထုတ်လုပ်မှုစရိတ်၊ လုပ်ငန်းဆောင်ရွက်မှု စရိတ်၊ စီမံသုတေသနနဲ့ ရောင်းချဖြန့်ဖြူးစရိတ်နဲ့ ကုန်သွယ်လုပ်ငန်းခွန်၊ ဝင်ငွေခွန် နိုင်ငံတော်ထည့်ဝင် ငွေတွေကို ကိုယ်ပိုင်ဘဏ္ဍာရန်ပုံငွေကနေ ကျခံသုံးစွဲရန်လို့ ဆိုထားပါတယ်။ ဒါပေမယ့် ၂၀၁၇-၂၀၁၈ BE မှာ မြန်မာ့ဆေးဝါးလုပ်ငန်းက ငွေလုံးငွေရင်းနဲ့ အခြားခေါင်းစဉ်အောက်မှာ ကုန်ကြမ်းဆိုင်ရာသုတေသန လုပ်ငန်းနဲ့ဘတ်ဂျက်ကို တောင်းခံခဲ့ပါတယ်။ Slide 5 မှာဖော်ပြထားတဲ့အတိုင်းပါပဲ။ မြွေဆိပ်ဖြေဆေးအတွက် လိုအပ်တဲ့ မြင်း၊ သိုး တို့ဝယ်ယူရတဲ့ စရိတ်တို့ဖြစ်ပါတယ်။ ၂၀၁၈ ဧပြီလမှ စက်တင်ဘာအထိ ဘတ်ဂျက်မြန်မာ့ဆေးဝါးလုပ်ငန်း ကိုယ်ပိုင်ရန်ပုံငွေအောက်မှာ ကုန်ကြမ်းဝယ်ယူခဲ့ပါတယ်။ ဒါပေမယ့် ကုန်ကြမ်းဝယ်ယူခြင်းသုတေသနလုပ်ငန်းနဲ့ပတ်သက်ပြီး ကျွန်မရဲ့ မဲဆန္ဒနယ်မှာ ထူးခြားတဲ့ဖြစ်စဉ်တစ်ခုရှိပါတယ်။ စက်မှုဆေးဝါးရဲ့ ကုန်ကြမ်းဖြစ်တဲ့ ဇင်ကိုနာ စိုက်ခင်း Project ကို ၁၀ နှစ်ကျော်လုပ်ကိုင်ခဲ့ပြီးမှ ၂၀၁ရ ခုနှစ်၊ ဒီဇင်ဘာလမှာ ရပ်ဆိုင်းလိုက်တာ ဖြစ်ပါတယ်။ သစ်တောကြိုးဝိုင်းမှာရှိတဲ့ ဇင်ကိုနာ Project ဧရိယာဧက ၂၀ ကို ပြန်လည်အပ်နှံခဲ့ပါတယ်။ ဒါပေမယ့် ဒေသခံ ပိုင်ဆိုင်တဲ့ ခြံမြေတွေဖြစ်တဲ့ ဧက ၃၀၀ ကျော်ဟာ ဇင်ကိုနာ စိုက်ခင်းအဖြစ် စက်မှုဝန်ကြီးဌာန အမည် ပေါက်နေတာ စွန့်လွှတ်ပေးခြင်းမရှိသေးဘူးလို့သိရပါတယ်။ ကုန်ကြမ်းအနေနဲ့ တွက်ချေမကိုက်လို့ နိုင်ငံခြားက ဝယ်ယူတင်သွင်းပြီး ဒီ Project ကို ရပ်ဆိုင်းလိုက်တာလို့ဆိုပါတယ်။ ၁၀ နှစ်ကျော် လုပ်ကိုင်ခဲ့တဲ့ ရင်းနှီး မြှုပ်နှံမှုနဲ့ ဝန်ထမ်းတွေရဲ့ လစာကို နိုင်ငံတော်ဘတ်ဂျက်က ကုန်ကျခဲ့ရပါတယ်။ လုပ်ငန်းရပ်ဆိုင်းလိုက်တဲ့ အတွက် ဝန်ထမ်းတွေရဲ့အနာဂတ်နဲ့ ရှေ့ဆက်မယ့်လုပ်ငန်းလည်ပတ်မှုတွေကို ကြိုတင်စီမံဆောင်ရွက်ဖို့ လိုအပ်ပါတယ်။ ကုန်ကြမ်းကို နိုင်ငံခြားမှမှာယူတာထက် ပြည်တွင်းမှာစီမံကိန်းတွေ အောင်မြင်အောင် အကောင်အထည်ဖော်ဖို့ သင့်ပါတယ်။ ဒီလိုမှမဟုတ်ရင် အလုပ်မရှိဘဲ လစာပေးနေရတဲ့ ဝန်ထမ်းတွေများနေပါလိမ့်မယ်။ အဲဒီအတွက် ကျွန်မတို့ ဘတ်ဂျက်ပူးပေါင်း ၁၂ ရဲ့ အကြံပြုချက်ဖြစ်တဲ့ Slide 6 မှာ နိုင်ငံပိုင်စီးပွားရေး အဖွဲ့အစည်းတွေရဲ့ သာမန်အသုံးစရိတ်၊ ပင်စင်ငွေကြေးစရိတ်တွေကို ပြည်ထောင်စုဘဏ္ဍာသုံးစွဲပြီး လစာစရိတ်၊ လုပ်ခအပါအဝင် သာမန်အသုံးစရိတ်တွေကို မိမိဘဏ္ဍာရန်ပုံငွေနဲ့ သုံးစွဲခြင်းဖြင့် ရှင်းလင်းသော အကောင်အထည်ဖော်မှု ဖြစ်မည်ဆိုတဲ့အတိုင်းပဲ ကိုယ်ပိုင်ရန်ပုံငွေထဲက ဝန်ထမ်းလစာကို သုံးစွဲသင့်ပါတယ်။ ဒါမှပ် အကျိုးအမြတ်ကို ရှင်းလင်းစွာ သိနိုင်မှာဖြစ်ပါတယ်။ Slide 7 မှာဖော်ပြထားတဲ့ စက်မှုစီးပွားရေးကိုယ်ပိုင်ဘဏ္ဍာငွေနဲ့ ပြည်ထောင်စုရန်ပုံငွေသုံးစွဲမှုကို တွေ့နိုင်မှဖြစ်ပါတယ်။ မြန်မာ့စီးပွားရေးလုပ်ငန်းဟာ ဧပြီလကနေ စက်တင်ဘာလအထိ ဘတ်ဂျက်မှာ ကိုယ်ပိုင်ရန်ပုံငွေ OA ထဲက သုံးစွဲရမယ့်ငွေဟာ ၈,၉၀၄.၄၃ရ သန်းပဲ ရှိပြီး ကျန်တဲ့ ၉,၄၆၄.၉၂၁ သန်းကို ပြည်ထောင်စုရန်ပုံငွေက တောင်းခံတာတွေ့ရမှာဖြစ်ပါတယ်။ ပြည်ထောင်စုဘဏ္ဍာအတွင်းမှာရှိတဲ့ နိုင်ငံပိုင်စီးပွားရေး လုပ်ငန်း ၂၆ ခုထဲက ၁၈ ခုပဲ အမြတ်ရ ပါတယ်။ ၈ ခုက ကိုယ်ပိုင်ရန်ပုံငွေနဲ့ရော ငွေလုံးငွေရင်းအသုံးစရိတ် အားလုံးကိုသုံးတယ်လို့ ဆိုပေမယ့် ၆ ခုက သယံဇာတထုတ်ယူတဲ့ အဖွဲ့အစည်းတွေဖြစ်နေတယ်လို့ဆိုပါတယ်။ နိုင်ငံပိုင်စီးပွားရေး တကယ်တော့ လက်ရှိ နိုင်ငံအခြေအနေနဲ့ ဈေးကွက်လိုအပ်ချက်အရ မှန်ကန်ကောင်းမွန်ပြီး အရည်အချင်းပြည့်မီတဲ့ ဆေးပစ္စည်း ထုတ်လုပ်ဖို့အတွက် အကျိုးအမြတ်နဲ့ အခွင့်အလမ်း များစွာရှိနေပါတယ်။ အမြဲတမ်းဝယ်ယူပေးမယ့် ကျန်းမာရေးဝန်ကြီးဌာနလည်း ရှိပါတယ်။ ကိုယ်ပိုင်ရန်ပုံငွေနဲ့ လုပ်ငန်းတိုးချဲ့နိုင်ပါတယ်။ တည်ဆဲဘဏ္ဍာရေး စည်းမျဉ်းနဲ့ နိုင်ငံတော်ဘဏ်တွေကနေ ပြန်လည်တောင်းခံရင်းနှီးမြှုပ်နှံနိုင်ပါတယ်။ စီးပွားရေးတွက်ခြေ ကိုက်ပြီး အများကြီးတိုးချဲ့ အောင်မြင်သင့်ပါတယ်။ အဲဒီအတွက် ဗဟိုချုပ်ကိုင်မှုလျှော့ချပြီး လုပ်ငန်း အလိုက်၊ စက်ရုံတစ်ရုံချင်းအလိုက် တာဝန်ယူမှု၊ တာဝန်ခံမှုကို ပီပီပြင်ပြင် ကျင့်သုံးလုပ်ဆောင်ဖို့ လိုအပ် ပါတယ်။ Slide 8 မှာ စက်မှုဝန်ကြီးဌာန နိုင်ငံတော်ပိုင်စီးပွားရေးအဖွဲ့အစည်းတွေရဲ့အပ်ငွေဟာ ၁၅၅.၂၅၆.၉၈၆ သန်းရှိပြီး လွှဲပြောင်းသုံးစွဲတဲ့ငွေက ၉,၈၄၉.၅၃၉ သန်းရှိပါတယ်။ မြန်မာ့မီးရထားရဲ့အပ်ငွေက ၉၁,၁၀၄.၂၆၉ သန်းရှိပေမယ့် လွှဲပြောင်းသုံးစွဲငွေမရှိဘဲနဲ့ ပြည်ထောင်စုရန်ပုံငွေနဲ့ နိုင်ငံခြားအကူအညီတွေကိုပဲ သုံးစွဲနေ ပါတယ်။ ဒါကြောင့် ပြည်ထောင်စုရန်ပုံငွေအတွင်းမှာ နိုင်ငံပိုင်စီးပွားရေးလုပ်ငန်းတွေရဲ့ ကိုယ်ပိုင်ရန်ပုံငွေ OA Account နဲ့ ပြည်ထောင်စုရန်ပုံငွေ ပြင်ပနိုင်ငံပိုင်စီးပွားရေးလုပ်ငန်းတွေရဲ့ ငွေစာရင်းလက်ကျန်များ လည်ပတ်ဆောင်ရွက်မှုနဲ့ ထိန်းသိမ်းကြပ်မတ်မှုအခြေအနေ၊ ပြည်ထောင်စုအပ်ငွေစာရင်းနဲ့ ဆက်နွယ်မှု စီးပွားရေးဆန်ဆန် ကိုယ်ပိုင်ရန်ပုံငွေနဲ့ပဲ လည်ပတ်သင့်ပါတယ်။ နိုင်ငံတော်ဘတ်ဂျက်ကို မှီခိုသည်ဖြစ်စေ၊ မမှီခိုသည်ဖြစ်စေ အကျိုးအမြတ်ရရှိမှုနည်းပြီး အရှုံးများနေမယ်ဆိုရင် လူမမာကိုကျောပိုးလွယ်နေရသလို ဖြစ်နေမှာပါ။ ပြုပြင်ပြောင်းလဲဖို့ ကုရာနတ္ထိဆေးမရှိတဲ့ ပြီး မပြုပြင်နိုင်ပဲရှိနေမယ်ဆိုရင် ဗုန်းဗုန်း လဲပြီး ပျက်စီးဖို့ပဲရှိပါတော့တယ်။ ဆွေးနွေးရန် သတ်မှတ်ချိန်ပြည့်သဖြင့် မိုက်ပိတ်သွားပါသည်။</speech>
<speech type="speaker">ဦးထွန်းထွန်း ပွင့်ဖြူမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="270">ဦးထွန်းထွန်း(ပွင့်ဖြူမဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စု လွှတ်တော် နာယကကြီးနှင့် ပြည်ထောင်စုလွှတ်တော်ကိုယ်စားလှယ်များ၊ ပြည်ထောင်စုအဆင့်ဝန်ကြီးများ အားလုံးမင်္ဂလာပါလို့ ဦးစွာပမာဏ ဂါရဝပြုနှုတ်ခွန်းဆက်သအပ်ပါတယ်။ ကျွန်တော်ကတော့ မကွေးတိုင်း ဒေသကြီး၊ ပွင့်ဖြူမဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးထွန်းထွန်း ဖြစ်ပါတယ်။ ၂၀၁၈ ခုနှစ်၊ ပြည်ထောင်စု၏ ဘဏ္ဍာငွေအရအသုံးဆိုင်ရာ ဥပဒေကြမ်းနှင့်စပ်လျဉ်း၍ ဥပဒေဆိုင်ရာနှင့် ရငွေသုံးငွေဆိုင်ရာ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာကို မူနှင့် အခြေခံသဘောအပါအဝင် ဆွေးနွေး သွားမှာ ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ ပထမအပိုင်းအနေနဲ့ ဘတ်ဂျက် ရေးဆွဲတင်ပြတောင်းခံခြင်းနှင့်ပတ်သက်၍ ဆွေးနွေးသွားမှာဖြစ်ပါတယ်။ နာယကကြီးခင်ဗျား။ ဘတ်ဂျက် အရအသုံးခန့်မှန်းခြေငွေစာရင်းဆိုတာ တစ်မျိုးသားလုံးရဲ့ စီမံကိန်းအရ လာမယ့်နှစ်အတွင်း ဝင်ငွေစုစုပေါင်း မည်မျှရရှိ၍ ယင်းငွေများကို ပြည်သူ့ကဏ္ဍတွင် မည်သို့မည်ပုံသုံးစွဲမယ်။ ရင်းနှီးမြှုပ်နှံမယ် စသဖြင့် နိုင်ငံတော် အဖွဲ့အစည်းများ၏ ဆောင်ရွက်မယ့်လုပ်ငန်းအစီအစဉ်ကို ငွေကြေးဖြင့်ပြုစုဖော်ပြတဲ့ စာရင်းဖြစ်ပါတယ်။ ဘတ်ဂျက်ရေးဆွဲတဲ့နေရာမှာပင်လျှင် အလွန်အဖိုးတန်တဲ့ နည်းလမ်းတွေ၊ ရည်ရွယ်ချက်တွေ၊ စည်းမျဉ်း စည်းကမ်း မူဝါဒတွေ ရှိပြီးဖြစ်ပါတယ်။ အဲဒီထဲမှာ ရည်မှန်းချက်တစ်ခုဖြစ်တဲ့ ဘတ်ဂျက်လိုငွေ တိုးတက်လာသည်နှင့်အမျှ ဘတ်ဂျက်လိုငွေ နှင့် GDP အချိုးလည်း တိုးတက်မှုရှိရာ ပြည်ထောင်စုအစိုးရအဖွဲ့၏ ဘတ်ဂျက်လိုငွေနှင့် GDP အမျိုးကို ၅ ရာခိုင်နှုန်းထက် မပိုစေရန်ဟူသောရည်မှန်းချက် ချထားပြီးဖြစ်ပါတယ်။ သို့သော်လည်း ၂၀၁၈ (၆) လ ဘတ်ဂျက်လိုငွေနှင့် GDP အချိုးဟာ ၆.၆၅ ရာခိုင်နှုန်းကျော်ရှိပြီး ရည်မှန်းချက် ၅ ရာခိုင်နှုန်းကျော်ထက် ပိုမိုရေးဆွဲတောင်းခံထားတာကို တွေ့ရှိရပါတယ်။ လေးစားအပ်ပါသော နာယကကြီးခင်ဗျား။ ဘတ်ဂျက်ခွင့်ပြုချက်များကို တည်ဆဲဥပဒေများ၊ ဘဏ္ဍာရေးစည်းမျဉ်းများနှင့်အညီ စနစ်တကျစီမံခန့်ခွဲပြီး အပြည့်အဝ အကောင်အထည်ဖော်နိုင်မှသာ ဘတ်ဂျက်အပေါ် အလေးအထားလိုက်နာမှု တိုးတက်ကောင်းမွန်လာမှာ ဖြစ်ပါတယ်။ ဘဏ္ဍာရေးကော်မရှင်ရဲ့ (၂/၂၀၁၆)ကြိမ်မြောက် အစည်းအဝေးတွင် နိုင်ငံတော်သမ္မတမှ နိုင်ငံတော်ရဲ့ ဘဏ္ဍာငွေများကို စီစီစစ်စစ် အကျိုးရှိရှိသုံးစွဲဖို့ သုံးစွဲတဲ့နေရာမှာ ပွင့်လင်းမြင်သာစွာရှိဖို့ နိုင်ငံ့စီးပွားရေးကို အကျိုးပြုနိုင်မယ့် စီမံကိန်းဘတ်ဂျက်များစွာဖြစ်ဖို့ သုံးစွဲတဲ့နေရာမှာ ပြည်သူ့အကျိုးအတွက် စနစ်တကျ သုံးစွဲဖို့ ချမှတ်ထားတဲ့ဥပဒေ၊ နည်းဥပဒေများနှင့် ဘဏ္ဍာရေးစည်းမျဉ်းများနှင့်အညီ သုံးစွဲဖို့ပြောထားပြီး ဖြစ်ပါတယ်။ စီမံကိန်းနှင့် ဘဏ္ဍာရေးဝန်ကြီးဌာနအနေဖြင့်လည်း ဝန်ကြီးဌာနများမှ တင်ပြလာသော ဘတ်ဂျက်များကို မတို့ရဲ၊ မထိရဲ ကြောက်သလိုလို၊ အားနာသလိုလိုလုပ်မနေဘဲ ဘဏ္ဍာရေးစည်းမျဉ်း စည်းကမ်း ဥပဒေ၊ နည်းဥပဒေများနှင့်အညီ မှန်မှန်ကန်ကန် ပြတ်ပြတ်သားသားဆောင်ရွက်ရန် အကြံပြု လိုပါတယ်။ ဝန်ကြီးဌာနများအနေဖြင့်လည်း တိုင်းပြည်စီးပွားရေးကျပ်တည်းနေချိန် ဘတ်ဂျက်လိုငွေပြနေချိန်မှာ မလိုအပ်တာတွေ၊ မသုံးသင့်တာတွေ၊ အရေးမကြီးတာတွေကိုရှောင်ဖို့၊ တတ်နိုင်သရွေ့ချွေတာသုံးဖို့ အကြံပြု လိုပါတယ်။ ဝန်ကြီးဌာနများအနေဖြင့် ဘတ်ဂျက်ကိုပိုတောင်းလျှင် ဖြတ်တော့လည်းခံတာပဲ။ ရရင်အမြတ်၊ မရရင်လည်းအရင်း ဆိုတဲ့ပုံစံမျိုး ဖြစ်နေပါတယ်။ ဥပမာ- ဒေါ်လာဈေးကို မပေါက်တဲ့ ဒေါ်လာဈေးနှုန်း တွေနဲ့တွက်ပြီး တောင်းထားတာ ဖြည့်စွက်မှာပဲ ဒေါ်လာဈေးတက်လို့ဆိုပြီးတော့ ထပ်တောင်းတာမျိုး တွေလည်း ကြုံရပါတယ်။ နိုင်ငံတော်အတိုင်ပင်ခံပုဂ္ဂိုလ်ပြောသလို သူဌေးသားလိုမသုံးပဲ မုဆိုးမသားလို သုံးစွဲဖို့လည်း လိုအပ်ပါတယ်။ လေစားအပ်ပါသော နာယကကြီးခင်ဗျား။ ဒုတိယပိုင်းအနေနဲ့ ပိုလျှံရန်ပုံငွေနဲ့ပတ်သက်ပြီးတော့ ဆွေးနွေးသွားမှာ ဖြစ်ပါတယ်။ ဘတ်ဂျက်ပိုလျှံငွေတွေ ပြန်အပ်ငွေတွေကြည့်မယ်ဆိုလို့ရှိရင် ၂၀၁၁-၂၀၁၂ မှ ၂၀၁၆-၂၀၁ရ ထိ နောက်ဆက်တွဲခွင့်ပြုငွေထက် ပြန်အပ်ငွေကများနေတာကို အများစုတွေ့ရှိရပါတယ်။ ဝန်ကြီးဌာနတွေထဲမှာ အများဆုံးပြန်အပ်တဲ့ ဝန်ကြီးဌာနတွေကတော့ ဘဏ္ဍာရေး၊ ဆောက်လုပ်ရေး၊ စိုက်/မွေး/ဆည်နှင့် လျှပ်စစ်တို့မှာ အများဆုံးဖြစ်ပါတယ်။ ယခုလက်ရှိနိုင်ငံတကာချေးငွေတွေနဲ့ လည်ပတ်နေရတယ်အတွက် လိုသလောက်ပဲ၊ လုပ်နိုင်သလောက်ပဲ တွက်ချက်ဖို့လိုအပ်ပါတယ်။ မကုန်နိုင်၊ မခမ်းနိုင်သုံးစွဲမယ်ဆိုရင် နိုင်ငံတကာအတိုးတွေ ပေးရတာရယ် တကယ်လိုအပ်တဲ့ ဝန်ကြီးဌာနတွေ မသုံးစွဲ ရတဲ့အတွက် တိုင်းပြည်မှာ များစွာနစ်နာပါတယ်။ ပြီးခဲ့တဲ့ဘဏ္ဍာရေးနှစ်တွေကို ပြန်ကြည့်မယ်ဆိုရင် နောက်ဆက်တွဲခွင့်ပြုငွေထက် ပြန်အပ်ငွေကများနေတာတွေ တွေ့ရပါတယ်။ ဒါမျိုးတွေမဖြစ်ဖို့ အထူးသတိထား ဆောင်ရွက်သင့်ပါတယ်။ လေးစားအပ်ပါသော နာယကကြီးခင်ဗျား။ နောက်ဆုံးအနေနဲ့ နိုင်ငံတော်ပိုင်စီးပွားရေး အဖွဲ့အစည်း များ၏ ကိုယ်ပိုင်ရန်ပုံငွေ OA အကောင့်နဲ့ပတ်သက်ပြီးတော့ ဆွေးနွေးသွားမှာ ဖြစ်ပါတယ်။ နိုင်ငံတော်ပိုင် စီးပွားရေးအဖွဲ့အစည်းများ၏ ကိုယ်ပိုင်ရန်ပုံငွေ သီးသန့်ငွေစာရင်း Other အကောင့်ကို ကျပ်ဘီလီယံပေါင်း ၁၁,၅၇၆ ကျော်ရှိနေပြီး ၂၀၁၈ ခုနှစ် ၆ လအသုံးစရိတ်ထက် ၁,၀၂၉ ဘီလီယံ ပိုမိုများပြားနေတာကိုလည်း တွေ့ရှိရပါတယ်။ ယခုလက်ရှိနိုင်ငံတော်ပိုင် စီးပွားရေးအဖွဲ့အစည်းလုပ်ငန်းများကို စီးပွားရေးဆန်ဆန် ဆောင်ရွက်နိုင်ရန် ၂၀၁၂-၂၀၁၃ မှစ၍ စတင်ခဲ့သော်လည်း အမြတ်ရရှိမှုပမာဏဟာ တစ်ဖြည်းဖြည်း လျော့ကျ လျက်ရှိခြင်း အချို့သောအဖွဲ့အစည်းတွေက အရှုံးပေါ်နေတာကိုလည်း တွေ့နေရပါတယ်။ ထို့အတူနိုင်ငံတော်ကို ဘဏ္ဍာရေးနှစ်အလိုက် အခွန်ပေးဆောင်မှုနှင့် နိုင်ငံတော်သို့ ထည့်ဝင်ငွေ ဟာလည်း လျော့နည်းကျဆင်းလာတာကို တွေ့ရပါတယ်။ ယနေ့တိုင်းပြည်ရဲ့ ပကတိစီးပွားရေးအနေ အထားဟာ အခက်အခဲအကျပ်အတည်းနဲ့ ရင်ဆိုင်နေရပြီး နိုင်ငံတကာရဲ့ပံ့ပိုးမှု၊ နိုင်ငံခြားချေးငွေ၊ နိုင်ငံတကာ ကြွေးမြီးများဖြင့် လည်ပတ်နေရတာကို အထူးသတိပြုသင့်ပါတယ်။ သို့သော်လည်း တိုင်းပြည်မှာသာ အကြွေး ပတ်လည်ဝိုင်းနေတယ်။ နိုင်ငံတော်စီးပွားရေးလုပ်ငန်းများရဲ့ ကိုယ်ပိုင်ရန်ပုံငွေစာရင်း Other Account အကောင့်မှာ ကျပ်ဘီလီယံ ၁၁,၅၇၆ ကျော်ရှိခြင်းဟာ အရပ်စကားနဲ့ပြောရရင် မုဆိုးမအမေအိုကတော့ နားပေါက်ဟောင်းလောင်းနှင့် အရပ်တကာ၊ အိမ်တကာလှည့် ချေးငှားနေတဲ့သေမီးတွေက ရွှေတွဲလွဲ၊ ငွေတွဲလွဲရှိနေပြီး မြင်လို့မကောင်း၊ကြားလို့မကောင်း ဖြစ်လည်းမဖြစ်သင့်ပါဘူး။ လေးစားအပ်ပါသော နာယကကြီးခင်ဗျား။ ပြည်သူ့ငွေစာရင်းပူးပေါင်းကော်မတီရဲ့ သဘောထား မှတ်ချက်အတိုင်း ပြည်ထောင်စုဘဏ္ဍာငွေ ရန်ပုံငွေအတွင်းရှိ နိုင်ငံတော်ပိုင်စီးပွားရေးလုပ်ငန်းများ၏ ကိုယ်ပိုင်ဘဏ္ဍာရန်ပုံငွေစာရင်း Other Account များနှင့် ပြည်ထောင်စုဘဏ္ဍာရန်ပုံငွေ ပြင်ပရှိ နိုင်ငံပိုင် စီးပွားရေးလုပ်ငန်းများ၏ ငွေစာရင်းလက်ကျန်များ ပြည်ထောင်စုအစိုးရအပ်ငွေစာရင်းနှင့် ဆက်နွယ်မှု အခြေအနေ ဆက်နွယ်မှုမရှိပါကလည်း ၎င်းငွေစာရင်းများ၏ လည်ပတ်ဆောင်ရွက်မှုနှင့် ထိန်းသိမ်းကြပ်မက်မှု အခြေအနေကို ပြည်သူများသို့ ပွင့်လင်းမြင်သာစွာ ရှင်းလင်းတင်ပြသင့်ပြီး ၎င်းလက်ကျန်စာရင်းများကို စာရင်းစစ်ချုပ်ရုံးမှ စစ်ဆေးအတည်ပြု သင့်ပါကြောင်း ဆွေးနွေးအကြံပြု အပ်ပါတယ်။ အားလုံးကို ကျေးဇူး တင်ပါတယ်။</speech>
<speech type="speaker">ဦးစိုးအောင်နိုင် ကျုံပျော်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="164">ဦးစိုးအောင်နိုင်(ကျုံပျော်မဲဆန္ဒနယ်၊ ဧရာဝတီတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးပဲမင်္ဂလာပါ။ ကျွန်တော်ကတော့ ဧရာဝတီတိုင်း ဒေသကြီး၊ ကျုံပျော်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးစိုးအောင်နိုင်ဖြစ်ပြီး ပြည်ထောင်စု၏ ရငွေသုံးငွေများ စိစစ်ရေးပူးပေါင်းအဖွဲ့ (၆)ရဲ့ အဖွဲ့ဝင်တစ်ဦးလည်းဖြစ်ပါတယ်။ ကျွန်တော့အနေနဲ့ ပြည်ထောင်စုလွှတ်တော် ဥပဒေကြမ်းပူးပေါင်းကော်မတီ၊ ပြည်သူ့ငွေစာရင်း ပူးပေါင်းကော်မတီတို့ရဲ့ ၂၀၁၈ ခုနှစ်၊ စက်တင်ဘာလမှ အောက်တိုဘာလအထိ ၆ လ အမျိုးသားစီမံကိန်း ဥပဒေကြမ်းနှင့် ပြည်ထောင်စုရဲ့ စီမံကိန်းလုပ်ငန်းများ ရငွေသုံးငွေများနှင့်စပ်လျဉ်းပြီးတော့ သုံးသပ်ချက် အစီရင်ခံစာနဲ့ ကျွန်တော်တို့ ပူးပေါင်းအဖွဲ့ (၆)ရဲ့ စိစစ်တွေ့ရှိချက်တွေအပေါ်မှာ အခြေခံပြီးတော့ မူနှင့် အခြေခံသဘော အကြံပြုဆွေးနွေးသွားမှာ ဖြစ်ပါတယ်။ ပထမဦးဆုံး ဆွေးနွေးလိုတာကတော့ ဘဏ္ဍာရေးကော်မရှင်ရဲ့ ထောက်ခံချက်နဲ့ တင်ပြလာတဲ့ ဘတ်ဂျက်တွေကို စိစစ်လိုက်တဲ့အခါမှာ သေချာစွာစိစစ်ပြီး လျှော့ချတင်ပြလာတာကို တွေ့ရပါတယ်။ ဒါပေမယ့် ဘတ်ဂျက်တောင်းခံမှုပုံစံက ၂၀၁၇-၂၀၁၈ ဖြည့်စွက်ရန်ပုံငွေ တောင်းခံသလို အသေးစိတ် ရှင်းတမ်းတွေ မပါလာတဲ့အတွက် စိစစ်ရေးအဖွဲ့များ၊ ဘတ်ဂျက်များကို စိစစ်တဲ့အခါမှာ ရှင်းလင်းလွယ်ကူမှု မရှိဖြစ်ရပါတယ်။ ဒါကြောင့် နောင်ဘတ်ဂျက်များ တင်ပြတောင်းခံတဲ့အခါမှာ လွယ်ကူရှင်းလင်းစွာ သိရှိနိုင်ရန်အတွက် အသေးစိတ်ရှင်းတမ်းများ ထည့်သွင်းဖော်ပြသင့်ကြောင်း အကြံပြုလိုပါတယ်။ ဒုတိယအချက်အနေနဲ့ အကြံပြုလိုတာကတော့ ခွင့်ပြုလိုက်တဲ့ ဘတ်ဂျက်တွေကို စ်ပြေးညီ အမြန်ဆုံး အကောင်အထည်ဖော်ဆောင်ရွက်ဖို့ပါပဲ။ ပြီးခဲ့တဲ့နှစ်က ငွေလုံးငွေရင်းအသုံးစရိတ်များကို ခွင့်ပြု ခဲ့သော်လည်း ဒုတိယ ၆ လ ဖြည့်စွက်ရန်ပုံငွေ တောင်းခံချိန်အထိ လုပ်ငန်းအကောင်အထည်ဖော် ဆောင်ရွက် နိုင်ခြင်း မရှိသေးတာတွေကိုတွေ့ရပြီး ဘတ်ဂျက်ပိုလျှံငွေများမှ ပြန်လည်အပ်နှံငွေတို့မှာလည်း ၂၀၁၁-၂၀၁၂ မှာ အသားတင်အပ်နှံငွေ ကျပ် ဘီလီယံ ၆၇၉ ရှိရာမှ ၂၀၁၆-၂၀၁ရ မှာတော့ ကျပ်ဘီလီယံ ၁,၆၈ရ ထိ တိုးလာတာကိုတွေ့ရပါတယ်။ ဒါ့အပြင် လုပ်ငန်းကိုခါမီ အကောင်အထည်မဖော်နိုင်တာကြောင့် ငွေကြေးတွေ ဈေးနှုန်းကွာဟမှုကြောင့် ကုန်ကျစရိတ်တွေ ပိုမိုမြင့်တက်လာပြီးတော့ ဘဏ္ဍာရေးနှစ် ကုန်ဆုံး ခါနီးမှ လုပ်ငန်းများကို အလျင်အမြန် အပြီးသတ် ဆောင်ရွက်ရမှုများကြောင့် လုပ်ငန်းအရည်အသွေး မပြည့်မီတာတွေလည်းပဲ ဖြစ်ပေါ်နိုင်ပါတယ်။ တတိယအချက်အနေနဲ့ကတော့ ပြည်ထောင်စုလွှတ်တော် ဥပဒေကြမ်းပူးပေါင်းကော်မတီရဲ့ လေ့လာ တွေ့ရှိချက်နှင့် သဘောထားမှတ်ချက် အစီရင်ခံစာအပိုဒ် ၁၂ နဲ့ အပိုဒ် ၁၉ ကို ဝန်ကြီးဌာနများအနေနဲ့ အထူး ဂရုစိုက်ပြီး လိုက်နာဆောင်ရွက်သင့်ကြောင်း ဆွေးနွေးလိုပါတယ်။ အဲဒီအထဲကမှ အပိုဒ် ၁၂ ရဲ့ အပိုဒ်ခွဲ(ဃ) ကျန်းမာရေးနှင့် အားကစားဝန်ကြီးဌာနနှင့် ပညာရေးဝန်ကြီးဌာနတို့မှ အချို့သော တည်ဆောက်ရေး လုပ်ငန်းများအား ဆောက်လုပ်ရေးဝန်ကြီးဌာန၊ အဆောက်အဦ ဦးစီးဌာနသို့ အပ်နှံဆောင်ရွက်လျက်ရှိပြီး သက်ဆိုင်ရာဌာနများအနေဖြင့် လုပ်ငန်းများ၊ အချက်အလက်များအား သိရှိခြင်းမရှိသဖြင့် အထက်နှင့် အောက် ပူးပေါင်းဆောင်ရွက်မှု အားနည်းသည်ကို တွေ့ရခြင်းဆိုတဲ့အပိုဒ်ဟာ မြေပြင်မှာတကယ်ဖြစ်ပေါ် နေတဲ့အချက်ပါ။ ဥပမာအနေနဲ့ တင်ဒါအောင်တဲ့ကုမ္ပဏီနဲ့ သက်ဆိုင်ရာဌာနတာဝန်ရှိသူတွေကြားမှာ လုပ်ငန်းကိစ္စ ပြောဆိုဆွေးနွေးရတာကစပြီး အခက်အခဲတွေတွေ့ကြုံရခြင်းနဲ့ အချို့ဌာနများမှာလည်း လုပ်ငန်း များကို စတင်အကောင်အထည်ဖော်တဲ့မြို့နယ်က တာဝန်ရှိတဲ့သူများမသိရဘဲ ၂၅ ရာခိုင်နှုန်း ပြီးစီးကြောင်း ထောက်ခံချက်လိုအပ်မှသာ လုပ်ငန်းကိစ္စတွေစတင်နေကြောင်းကို သိရှိရပါတယ်။ ဒီနေရာမှာ အလျဉ်းသင့်လို့ပြောရမယ်ဆိုရင် ပညာရေးဌာနအပါအဝင် ဌာနအတော်များများမှာ တင်ဒါအောင်ကြတဲ့ ကုမ္ပဏီအများစုဟာ ၂၅ ရာခိုင်နှုန်း၊ ၅၀ ရာခိုင်နှုန်း စတဲ့ လုပ်ငန်းပြီးစီးမှုအတွက် ဘတ်ဂျက်ထုတ်ယူခွင့် တင်ပြကြတဲ့အခါမှာ ကြန့်ကြာမှုတွေရှိနေပါတယ်။ လုပ်ငန်းရဲ့အစပိုင်းတွေကို ကုမ္ပဏီက စိုက်ထုတ်လုပ်ဆောင် ထားရတာဖြစ်တဲ့အတွက် ရာခိုင်နှုန်းအလိုက် ပြီးစီးမှုတင်ပြတဲ့အခါမှာ ကြန့်ကြာမှုမရှိဘဲ ်တစ်ပြေးညီ ထုတ်ပေးနိုင်မှသာ လုပ်ငန်းလည်ပတ်မှု အဆင်ပြေမှာဖြစ်ပါတယ်။ ဒီ ၂၀၁၈ ခုနှစ်၊ ဘတ်ဂျက်လျာထားမှုကို ပညာရေးနှင့် ကျန်းမာရေးဌာနရဲ့ အသုံးစရိတ်ကို ပိုမို လျာထားတာကို တွေ့ရပါတယ်။ ၂၀၁၅-၂၀၁၆ ခုနှစ်တုန်းက ဧပြီလမှ စက်တင်ဘာလအထိ ပထမ ၆ လ အသုံးစရိတ်မှာ ပညာရေးကဏ္ဍတွင် ကျပ်ဘီလီယံ ၆၉၄.၄၄၈ နဲ့ ကျန်းမာရေးဌာနမှာ ၁၄၃.၄၄၉ ဘီလီယံ သုံးစွဲခဲ့ပြီး ယခု ၂၀၁၈ ခုနှစ်၊ ဧပြီလမှ စက်တင်ဘာလအထိမှာတော့ ပညာရေးမှာ ကျပ်ဘီလီယံ ၈၀၇.၁၄၆ နှင့် ကျန်းမာရေးမှာ ၄၁၉.၆ သုံးစွဲဖို့ လျာထားတာကို တွေ့ရပါတယ်။ နိုင်ငံတော်အတွက် အရေးကြီးတဲ့ အခန်းကဏ္ဍတွေမှာ ပိုမိုသုံးစွဲတာဖြစ်လို့ ကျွန်တော်တို့အနေနဲ့ ကြိုဆိုရမှာဖြစ်ပါတယ်။ သို့ရာတွင် အခြားအရေးကြီးကဏ္ဍတစ်ခုဖြစ်တဲ့ ကျေးလက်လမ်းဖွံ့ဖြိုးရေးဦးစီးဌာနတွေမှာလည်း ဘတ်ဂျက် တွေကို ပိုမိုသုံးစွဲသင့်ပါတယ်။ ကျေးလက်နဲ့ မြို့ပြကွာဟမှုကို လျှော့ချချင်ရင်တော့ ရာသီမရွေးသွားလာနိုင်တဲ့ ကျေးလက်လမ်းတွေကို အခုထက်ပိုပြီး များများလုပ်ပေးသင့်ပါတယ်။ ဒါဟာ ကျေးလက်နေပြည်သူများရဲ့ အဓိကလိုအပ်ချက်ဖြစ်ပါတယ်။ လမ်းပမ်းဆက်သွယ်ရေးကောင်မွန်မှ ကျေးလက်နေပြည်သူများရဲ့ လူနေမှု ဘဝတွေလည်း ဖွံ့ဖြိုးတိုးတက်လာမှာဖြစ်ပါတယ်။ ဒါအပြင် ဆောက်လုပ်ရေးဌာနက ဒီဇိုင်ရေးဆွဲတဲ့ဌာနတွေရဲ့ အဆောက်အဦပုံစံတွေဟာ မြေပြင် လိုအပ်ချက်နဲ့ ကွဲလွဲနေတာတွေလည်း တွေ့ရပါတယ်။ အထူးသဖြင့် ပညာရေးဌာနရဲ့ ပေ ၉၀x ပေ ၃၀၊ ပေ ၆၀ x ပေ ၃၀ Steel Structure တစ်ထပ်အဆောက်အဦတွေမှာဆိုရင် အပေါ်ယံအဆောက်အဦက Steel Structure တည်ဆောက်မှုဖြစ်ပေမယ့် အောက်ခြေ Foundation ကတော့ RC ဒီဇိုင်းအဆင့်လုပ် ခိုင်းထားတာကိုတွေ့ရပါတယ်။ ရေရှည်အတွက် ပိုကောင်းအောင်လုပ်တာဖြစ်ပေမယ့် ပြောစရာရှိတာက ဆောက်လုပ်တဲ့ကုမ္ပဏီတွေကို ပေးတဲ့ PAE နှုန်းထားက Steel Structure နှုန်းပဲ ပေးထားတာဖြစ်တဲ့ အတွက် ကုမ္ပဏီတွေဘက်က တွက်ခြေမကိုက်လို့ ညည်းတွားသံတွေလည်း ကြားနေရပါတယ်။ ဒါကြောင့် အန္တရာယ်ရှိအဆောက်အဦတွေကို ပြင်ဆင်ဆောက်လုပ်ဖို့ပေးတဲ့ PAE ဈေးနှုန်းတွေဟာ အန္တရာယ်ရှိ တချို့ဒေသတွေမှာ တွက်ခြေမကိုက်လို့ တင်ဒါဆွဲမယ့်သူမရှိတဲ့အဖြစ်မျိုးတွေလည်း ရှိနေပါတယ်။ ဝန်ကြီးဌာနတွေရဲ့ ဘတ်ဂျက်တွေတောင်းဆိုမှုအပိုင်းမှာလည်း ရုံးသုံးပရိဘောဂနဲ့ ခန်းစီးလိုက်ကာ၊ Furniture စတဲ့အပိုင်းတွေကို နှစ်စဉ်ထည့်သွင်းတောင်းခံနေတာကို တွေ့ရပါတယ်။ အထူးသဖြင့် Hand Tool လို့ ခေါ်တဲ့ ဂွင်း၊ ဂွ၊ စက်ပြင်ကိရိယာမျိုးတွေကိုတောင် နှစ်တိုင်းတောင်းဆိုနေခြင်းဟာ ပစ္စည်းကိုင်တွယ်သုံးစွဲမှု မရိုသေလို့ပဲလား။ ဒါမှမဟုတ် ထိန်းသိမ်းမှုအားနည်းလို့ပဲလားဆိုတာ စဉ်းစားစရာဖြစ်နေပါတယ်။ တိုင်းပြည်ရဲ့ အခြေအနေဟာ လိုငွေပြဘတ်ဂျက်နဲ့ လည်ပတ်နေချိန်မှာ အမှန်တကယ်လိုအပ်တာကို စိစိစစ်စစ်နဲ့ တောင်းခံပြီး ရလာတဲ့ဘတ်ဂျက်ကို အလေအလွင့်မရှိအောင် သုံးစွဲကြဖို့လည်း တိုက်တွန်းလိုပါတယ်။ ဒါကြောင့် ဘတ်ဂျက်စိစစ်ရေးပူးပေါင်းအဖွဲ့များအနေနှင့်လည်း ဘတ်ဂျက်များကို စိစစ်ရာမှာ သက်ဆိုင်ရာ ဌာနအလိုက် ပြီးခဲ့တဲ့ ၃ နှစ်က ခွင့်ပြုခဲ့တဲ့ဘတ်ဂျက်တွေနဲ့ ပြန်လည်တိုက်ဆိုင်စစ်ဆေးပြီး လိုအပ်မှ ခွင့်ပြုပေးဖို့ကိုလည်း အကြံပြုချင်ပါတယ်။ သို့ဖြစ်ပါ၍ ဘတ်ဂျက်များကို တိကျမှန်ကန်စွာ အကောင်အထည်ဖော် ဆောင်ရွက်နိုင်ရန်အတွက် ဥပဒေကြမ်းပူးပေါင်းကော်မတီ၏ လေ့လာတွေ့ရှိချက်နှင့် သဘောထားမှတ်ချက်အစီရင်ခံစာ အပိုဒ် ၂၀ ပါအတိုင်း သက်ဆိုင်ရာဌာနနှင့် အဖွဲ့အစည်းများသည် မိမိတို့ဆောင်ရွက်သည့် လုပ်ငန်းစီမံကိန်းများနှင့် လုပ်ငန်းတို့အတွက်လျာထားခြင်း၊ အကောင်အထည် ဖော်ဆောင်ရွက်ခြင်း၊ စိစစ်သုံးသပ်ခြင်းလုပ်ငန်းများနှင့်စပ်လျဉ်း၍ သတ်မှတ်ချက်များနဲ့အညီ မြို့နယ် အဆင့်မှစတင်ပြီး စီမံကိန်းနှင့် ဘဏ္ဍာရေးဝန်ကြီးဌာနအပါအဝင် တာဝန်ရှိပုဂ္ဂိုလ်အဖွဲ့ အစည်းများနှင့် မပြည့်အဝပူးပေါင်းဆောင်ရွက်ရမည်။ ပူးပေါင်းဆောင်ရွက်ရန် ပျက်ကွက်သည့်ပုဂ္ဂိုလ်၊ ဌာန၊ အဖွဲ့ အစည်း များကို တည်ဆဲဥပဒေ၊ နည်းဥပဒေ၊ စည်းမျဉ်းစည်းကမ်းများနှင့်အညီ ထိရောက်စွာ အရေးယူဆောင်ရွက် ရမည်ဟူသောအပိုဒ်ကို အမျိုးသားစီမံကိန်းဥပဒေကြမ်း အထွေထွေအခန်း အပိုဒ် ၁၂ ရဲ့ နောက်တွင် အပိုဒ် ၁၃ ဖြင့် အသစ်ဖြည့်စွက် ပြဋ္ဌာန်းသင့်။ ဆွေးနွေးရန် သတ်မှတ်ချိန် ပြည့်သဖြင့် မိုက်ပိတ်သွားပါသည်။</speech>
<speech type="speaker">ဦးခင်ချို၊ လှိုင်းဘွဲ့ မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="255">ဦးခင်ချို (လှိုင်းဘွဲမဲဆန္ဒနယ်၊ ကရင်ပြည်နယ်)</mp>အားလုံးမင်္ဂလာပါ။ ကျွန်တော်ကတော့ ကရင်ပြည်နယ်၊ လှိုင်းဘွဲမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးခင်ချိုဖြစ်ပါတယ်။ ကျွန်တော် ဆွေးနွေးအကြံပြုတင်ပြမှာက ၂၀၁၈ ဧပြီလမှ စက်တင်ဘာလအထိ ပြည်ထောင်စုရဲ့ ဘဏ္ဍာငွေအရအသုံး ဆိုင်ရာ ဥပဒေကြမ်းအပေါ် ပြည်သူ့ငွေစာရင်းပူးပေါင်းကော်မတီရဲ့ (၃/၂၀၁၈) အစီရင်ခံစာအပေါ် အကြံပြု ဆွေးနွေးတင်ပြမှာဖြစ်ပါတယ်။ ဘဏ္ဍာငွေအရအသုံးနဲ့ ပတ်သက်ပြီးတော့ သာမန်၊ ငွေလုံးငွေရင်းနဲ့ ကြွေးမြီ ဆိုပြီးတော့ အပိုင်း(၃)ပိုင်းပါဝင်တာ တွေ့ရပါတယ်။ ၆ လစာရငွေပေါင်း ကျပ် ဘီလီယီ ၈,၄၉၁.၉၈၂ နဲ့ သုံးစွဲတဲ့ငွေပေါင်း ကျပ်ဘီလီယံ ၁၀,၆၇၇.၆၉၈ လျာထားလို့ လိုငွေကျပ်ဘီလီယံ ၂,၁၈၅.၇၁၆ ရှိလို့ လိုငွေဟာ ရငွေအားလုံးပေါင်းရဲ့ ၂၆ ရာခိုင်နှုန်းရှိတာကို တွေ့ရပါတယ်။ အသုံးစရိတ်ထက် ရငွေပိုရနိုင် တာအနေနဲ့ ဘဏ္ဍာငွေပြင်ပက ဌာနအဖွဲ့အစည်းတွေရယ်၊ စီးပွားရေးအဖွဲ့အစည်းတွေ၊ ဗဟိုဘဏ်၊ တပ်မြို့ စည်ပင်နဲ့ နေပြည်တော်စည်ပင်တို့ပဲ ရှိတာကိုတွေ့ရပါတယ်။ ရငွေတွေအနေနဲ့ကတော့ အခွန်အကောက်နဲ့ အခြားရငွေက ၈၈ ရာခိုင်နှုန်းနဲ့ ပြည်တွင်းပြည်ပ အကြွေးပြန်ရတာနဲ့ ပြည်ပကချေးယူမှာက ၁၂ ရာခိုင်နှုန်း လျာထားတာကို တွေ့ရပါတယ်။ ပြည်ပအကူအညီရငွေအနေနဲ့ ကျပ် ဘီလီယံ၂၉၂,၃၁၄ လျာထားတာကို တွေ့ရ ပါတယ်။ ၂၀၁၈ ခုနှစ်၊ ၆ လအတွင်း ရငွေလျာထားမှုဟာ ၂၀၁၇-၂၀၁၈ ပထမ ၆ လထက် တိုးပြီး လျာထား တာတွေ့ရပါတယ်။ ကြွေးမြီတွေကိုတော့ ယခင် ၆ လထက် ၂ ဆလောက်တိုးပြီးလျာထားတာ တွေ့ရပါတယ်။ ၂၀၁၈ ခုနှစ်၊ ၆ လမှာ ပိုမိုချေးယူမယ့်သဘော ဖြစ်နေတာကိုတွေ့ရပါတယ်။ ဘတ်ဂျက်လိုငွေတွေက လည်းပဲ ယခင် ၃ နှစ်ရဲ့ ပထမ ၆ လအနေနဲ့ ၂ ဆ၊ ၃ ဆလောက် ပိုပြီးတော့ လိုငွေပိုများလာပြီးတော့ လျာထားတာကို တွေ့ရပါတယ်။ ဘတ်ဂျက်လိုငွေတွေကို တစ်နှစ်ထက်တစ်နှစ် တစ်ဖြည်းဖြည်း လျော့နည်း လာအောင် လျာထားသင့်တယ်လို့ ယူဆပါတယ်။ သုံးငွေများကို လေ့လာကြည့်မယ်ဆိုလို့ရှိရင် ၂၀၁၈ ခုနှစ်၊ ၆ လအတွက် သုံးငွေလျာထားချက်ဟာ ယခင် ၃ နှစ်ရဲ့ ပထမ ၆ လ သုံးငွေလျာထားချက်ရဲ့ ၁၅၀ ရာခိုင်နှုန်း လောက် လျာထားတာတွေ့ရပါတယ်။ လျာထားချက်အသုံးစရိတ်မှာ သာမန်အသုံးစရိတ်ဟာ ၂၀၁၇-၂၀၁၈ ပထမ ၆ လရဲ့ ၁၂၃ ရာခိုင်နှုန်းနဲ့ ငွေလုံးငွေရင်းအသုံးစရိတ်ဟာ ၂၅၉ ရာခိုင်နှုန်းလောက် လျာထားတာ တွေ့ရလို့ သုံးငွေလျာထားချက်ဟာ ယခင်နှစ်များရဲ့ ပထမ ၆ လထက် ပိုများလာတာကို တွေ့ရပါတယ်။ ၂၀၁၈ ခုနှစ်၊ ၆ လအသုံးစရိတ်ဟာ တည်ဆောက်ပြုပြင်ဖို့မလွယ်တဲ့ မိုးရာသီကာလအတွင်းမှာ ရှိတာ ဖြစ်တဲ့အတွက်ကြောင့်မို့လို့ တည်ဆောက်ရေးလုပ်ငန်းတွေ ထည့်သွင်းတွက်ချက်လျာထားဖို့ မသင့်ဘူးလို့ ယူဆပါတယ်။ တင်ပြတဲ့ ၂၀၁၈ ခုနှစ်၊ ၆ လ အသုံးစရိတ်များနဲ့ပတ်သက်လို့ ပြည်သူ့ငွေစာရင်းပူးပေါင်းကော်မတီရဲ့ အစီရင်ခံစာအရ လျာထားတောင်းခံငွေပေါင်း ကျပ်ဘီလီယံ ၁၀,၆၇၈ ရှိတဲ့အထဲမှာ ပြည်ထောင်စုအဆင့် အဖွဲ့အစည်း ၆ ခု၊ ဝန်ကြီးဌာန ၂၁ ခုနဲ့ နေပြည်တော်နဲ့ တပ်မြို့စည်ပင်၊ နေပြည်တော်ကောင်စီနဲ့ ဗဟိုဘဏ် တို့ရဲ့ အသုံးစရိတ်များမှ သာမန်နဲ့ ငွေလုံးငွေရင်းအသုံးစရိတ်ပေါင်း ကျပ်ဘီလီယံ ၁၃၀ ကျော် စိစစ်ဖြတ်တောက်ခဲ့လို့ ဖြတ်တောက်ပြီးကျန်ငွေ ကျပ်ဘီလီယံ ၁၀,၅၄၈ ခန့် သတ်မှတ်ခွင့်ပြုပေးဖို့ တင်ပြထားတာ တွေ့ရပါတယ်။ မူလတောင်းခံငွေရဲ့ ၉၉ ရာခိုင်နှုန်းလောက် ခွင့်ပြုထားလို့ ၁ ရာခိုင်နှုန်း ကျော်လောက်ပဲ စိစစ်ဖြတ်တောက်တာ တွေ့ရပါတယ်။ ဒီလိုဘတ်ဂျက်စိစစ်ဖြတ်တောက်မှုနဲ့အညီ ရေးဆွဲထားတဲ့ စီမံကိန်း လျာထားချက်တွေကိုလည်းပဲ လိုအပ်သလို ပြန်လည်ချိန်ကိုက်စိစစ်ပြင်ဆင်ဖို့ လိုအပ် မယ်လို့ ယူဆပါတယ်။ အစီရင်ခံစာမှာ ဖော်ပြထားတဲ့ ဘတ်ဂျက်ပိုလျှံငွေတွေကို ပြန်လည်အပ်နှံတဲ့ အခါမှာလည်း နှစ်တိုင်းဖြစ်ပေါ် နေတာကိုတွေ့ရတဲ့အတွက် ဘဏ္ဍာရေးနှစ်ပြောင်းလဲခဲ့တဲ့ ၂၀၁၈ ခုနှစ်၊ ၆ လအတွက် တောင်းခံငွေမှာ ပိုလျှံငွေအလွန်အကျွံမဖြစ်ရအောင်နဲ့ လိုငွေမဖြစ်အောင်လည်းဘဲ ဒီ ၆ လတာ ကာလအတွင်း အမှန်သုံးစွဲကုန်ကျနိုင်တာတွေကိုပဲ ဌာန၊ အဖွဲ့အစည်းတွေအနေနဲ့ တွက်ချက်တောင်းခံ သင့်ကြောင်း အကြံပြုလိုပါတယ်။ နိုင်ငံပိုင်စီးပွားရေးအဖွဲ့အစည်းများမှ အသုံးစရိတ်အားလုံးကို နိုင်ငံတော် ဘဏ္ဍာငွေက ကျခံသုံးစွဲခွင့် ပြုထားတာက စီးပွားရေးလုပ်ငန်း ၈ ခုရှိပြီးတော့ ထုတ်လုပ်ဖြန့်ဖြူးမှုနဲ့ ဝန်ဆောင်မှုစရိတ်တွေကို မိမိကိုယ်တိုင် ကိုယ်ပိုင်ငွေကနေ ကျခံသုံးစွဲရမှာ ဖြစ်ပြီးတော့ ကျန်အသုံးစရိတ် များကို နိုင်ငံတော်က ဘဏ္ဍာငွေမှ ကျခံသုံးစွဲခွင့်ပြုထားတဲ့ စီးပွားရေးအဖွဲ့အစည်း ၁၁ ခု ရှိကြောင်းနဲ့ ဒီစီးပွားရေးအဖွဲ့အစည်းတွေမှာ အရှုံးဖြစ်ပေါ်နေတဲ့ စီးပွားရေးလုပ်ငန်းတွေအနေနဲ့ ပြည်ထောင်စုဘဏ္ဍာ ရန်ပုံငွေနဲ့ ဆောင်ရွက်တဲ့လုပ်ငန်းက ၈ ခုနဲ့ ဘဏ္ဍာရန်ပုံငွေပြင်ပအနေနဲ့ မြန်မာ့သင်္ဘောကျင်းတစ်ခုကို ၂၀၁၈ ခုနှစ်၊ ၆ လအတွင်း အရှုံးဖြစ်ပေါ်နိုင်မှု အခြေအနေနဲ့ တွက်ချက်လျာထားတာ တွေ့ရပါတယ်။ ဒီလိုတွက်ချက်လျာထားရာမှာ အရှုံးဖြစ်ပေါ်နိုင်မှုအခြေအနေတွေကို သက်ဆိုင်ရာဌာန၊ အဖွဲ့အစည်း တွေရဲ့ ဝင်ငွေအပေါ်မှာ ရာခိုင်နှုန်းအနေနဲ့ ချိန်ထိုးကြည့်မယ်ဆိုလို့ရှိရင် မြန်မာ့မီးရထားမှာ ၁၀၈ ရာခိုင်နှုန်း၊ လျှပ်စစ်ဓာတ်အားထုတ်လုပ်မှုမှာ ၅၁ ရာခိုင်နှုန်း၊ ပြည်တွင်းရေကြောင်းမှာ ၂၂၃ ရာခိုင်နှုန်း၊ ကုန်းလမ်း ၄၆ ရာခိုင်နှုန်းနဲ့ စက်မှု(၃)မှာ ၁၀၆ ရာခိုင်နှုန်း၊ အရှုံးဖြစ်ပေါ်နိုင်ခြေရှိကြောင်း ခန့်မှန်းတွက်ချက်ထားလို့ အမှန်အရှုံးဖြစ်ပေါ်နေခြင်း မရှိသေးတဲ့ အခြေအနေမှာ ဝင်ငွေတိုးရှာခြင်း၊ အသုံးစရိတ်လျှော့ချခြင်း သဘောအရအရှုံးဖြစ်ပေါ်မှု လျော့နည်းကျဆင်းလာမယ့် အခြေအနေမျိုးဖြစ်ပေါ်လာနိုင်ဖို့ စီမံကိန်းရေးဆွဲ ရာမှာ စဉ်းစားတွက်ချက် ဆောင်ရွက်သင့်တယ်လို့ ယူဆပါတယ်။ နောက်ဆုံးအနေနဲ့ စီးပွားရေးအဖွဲ့ အစည်းများမှ ထားရှိတဲ့ ကိုယ်ပိုင်ရန်ပုံငွေစာရင်းတွေဖြစ်တဲ့ OA Account များနဲ့ပတ်သက်လို့ ပြည်သူ့လွှတ်တော်မှာ ဆွေးနွေးအတည်ပြုခဲ့တဲ့ သယံဇာတထုတ်လုပ်မှုမှ ရငွေများနဲ့ပတ်သက်လို့ ကိုယ်ပိုင်စာရင်း OA စာရင်းအစား ဝင်ငွေအားလုံးကို နိုင်ငံတော်ဘဏ္ဍာကို ပေးသွင်း နိုင်ခဲ့မယ်ဆိုရင် နှစ်စဉ်ဖြစ်ပေါ်နေတဲ့ ဘတ်ဂျက်လိုငွေကို အတိုင်းအတာတစ်ခုထိ ဖြည့်ဆည်းကာကွယ် ဆောင်ရွက်လာနိုင်မှာဖြစ်ကြောင်း အကြံပြုတင်ပြရင်း နိဂုံးချုပ်အပ်ပါတယ်။ အားလုံးကို ကျေးဇူးတင် ပါတယ်။</speech>
<speech type="speaker">ဒေါ်ရွှေရွှေစိန်လတ် ပဲခူးတိုင်းဒေသကြီးမဲဆန္ဒနယ်အမှတ်(၃) ဆွေးနွေးဖို့ဖြစ်ပါတယ်။</speech>
<speech><mp id="849">ဒေါ်ရွှေရွှေစိန်လတ် (မဲဆန္ဒနယ်အမှတ်-၃၊ ပဲခူးတိုင်းဒေသကြီး)</mp>လေးစားအပ်ပါသော နာယကကြီးနှင့် အားလုံးပဲမင်္ဂလာပါ။ ကျွန်မကတော့ စီမံကိန်းနှင့် ဘဏ္ဍာရေးဝန်ကြီးဌာန နိုင်ငံပိုင်စီးပွားရေး အဖွဲ့အစည်းတွေနဲ့ပတ်သက်ပြီးတော့မှ မူနဲ့အခြေခံသဘောကို အကြံပြုဆွေးနွေး မေးမြန်းသွားမှာဖြစ်ပါတယ်။ ကျွန်မရဲ့ဆွေးနွေးချက်တွေက ဥပဒေကြမ်းပူးပေါင်းနဲ့ ပြည်သူ့ငွေစာရင်းပူးပေါင်းကတင်ပြတဲ့ အစီရင်ခံစာတွေ၊ ကမ္ဘာ့ဘဏ်ရဲ့ ၂၀၁ရ ခုနှစ်၊ မြန်မာနိုင်ငံ ပြည်သူ့အသုံးစရိတ်များအပေါ်မှာ လေ့လာသုံးသပ်ချက်စာတမ်း Ministry Institude d. Natural Resources Governance ormeslo:cosa possowwesos တွေပေါ်မှာအခြေခံတဲ့ နိုင်ငံပိုင်စီးပွားရေးလုပ်ငန်းတွေရဲ့ ပြုပြင်ပြောင်းလဲမှု သုတေသနလေ့လာချက် အစီရင် ခံစာတွေပေါ်မှာ ကိုးကားပြီးတော့မှ အပြုသဘော အကြံပြုဆွေးနွေး မေးမြန်းသွားမှာဖြစ်ပါတယ်။ လေးစားအပ်ပါသော နာယကကြီးရှင့်။ ၁၉၉၀ ခုနှစ်များကနေစတင်ခဲ့တဲ့ နိုင်ငံပိုင်စီးပွားရေးအဖွဲ့အစည်း State Own Enterprise (SEE) cozuss echosos modos pogono olo co saozdemens အဓိကအစိတ်အပိုင်းကနေပြီးတော့မှ ပါဝင်တယ်လို့ ပြောရမှာဖြစ်ပါတယ်။ ဒါပေမယ့် အစကတည်းက ရှင်းလင်းပြတ်သားတဲ့၊ တိကျတဲ့ Mandate တွေ၊ ရည်ရွယ်ချက်တွေ အားနည်းခဲ့တာကြောင့် အခုချိန် မှာတော့ ၂၀၁၁-၂၀၁၂ မှာ နိုင်ငံပိုင်စီးပွားရေးလုပ်ငန်းပေါင်း ၄၄ ခုကနေ ဒီနေ့မှာတော့ ကျွန်မတို့ ၃၂ ခုပဲ ရှိတော့ပါတယ်။ အဲဒီထဲကမှ ပြည်ထောင်စုရန်ပုံငွေအတွင်းမှာ ဆောင်ရွက်နေတဲ့ SEE ၂၆ ခုနဲ့ ရန်ပုံငွေပြင်ပ ဆောင်ရွက်နေတဲ့ SEE တွေဟာ ၆ ခုရှိပါတယ်။ အဲဒီ ပြည်ထောင်စုရန်ပုံငွေအတွင်းမှာ ဆောင်ရွက်နေတဲ့ ၂၆ ခု အနက် ၁၈ ခုက အမြတ်ရပြီးတော့ ၈ ခုက အရှုံးပေါ်ပါတယ်။ အမြတ်ရနေတဲ့ ၁၈ ခုအနက်မှာ အသုံးစရိတ် အားလုံးကို ကိုယ်ပိုင်ဘဏ္ဍာငွေနဲ့သုံးနိုင်တာက ၈ ခု ရှိပြီးတော့ အဲဒီထဲက ၆ ခုကတော့ သဘာဝသယံဇာတ အရင်းအမြစ်တွေထုတ်လုပ်တဲ့ စီးပွားရေးလုပ်ငန်းတွေဖြစ်ပါတယ်။ ကျန်တဲ့ ၁၀ ခုကတော့ ပြည်ထောင်စု ဘတ်ဂျက်ကနေပြီးတော့မှ လှည့်ပတ်သုံးစွဲနေတာ ဖြစ်ပါတယ်။ ပြည်ထောင်စုရန်ပုံငွေပြင်ပမှာရှိတဲ့ SEE ၆ ခုအနက် ၁ ခုသာ ရှုံးပြီးတော့ ၅ ခုက အမြတ်ရပါတယ်။ ဒါပေမယ့် ရုတ်တရက်ကြည့်လိုက်ရင်တော့ ဒါအမြတ်ရနေသယောင်ထင်ရပေမယ့် အခုအစီရင်ခံစာမှာ ဖော်ပြထားတဲ့အရဆိုလို့ရှိရင် နိုင်ငံရဲ့ ဘဏ္ဍာငွေ ထဲကသုံးနေတဲ့ SEE တွေက အရှုံး ဘီလီယံ ၂၀၀ ကျော်ပေါ်ပါတယ်။ ပြင်ပရန်ပုံငွေက သုံးစွဲနေတဲ့၊ အကောင် အထည်ဖော်နေတဲ့ SEE ကတော့ ၆၃ ဆိုတော့ စုစုပေါင်းလိုက်မယ်ဆိုလို့ရှိရင် ၁၅၀ ဘီလီယံလောက် အရှုံးပေါ်နေပါတယ်။ နောက်ပြီးတော့ ပြည်ထောင်စုရဲ့ စုစုပေါင်းရငွေတွေမှာလည်း SEE တွေရဲ့ ရငွေ အချိုးအစားကလည်း တစ်ဖြည်းဖြည်း ကျဆင်းနေတာကို အစီရင်ခံစာမှာတွေ့ရမှာဖြစ်ပါတယ်။ တစ်ဘက်မှာလည်း ပြည်ထောင်စုဘဏ္ဍာရန်ပုံငွေအတွင်းမှာရှိတဲ့ SEE တွေရဲ့ ကိုယ်ပိုင်ဘဏ္ဍာ ရန်ပုံ ငွေစာရင်းရဲ့ လက်ကျန်က ဘီလီယံပေါင်း ၁၁,၄၉၁၊ ထရီလီယံနဲ့ဆိုရင် ၁၁.၄၉ ထရီလီယံကျပ်နဲ့ ရန်ပုံငွေ ပြင်ပမှာရှိတဲ့ SEE တွေက ၈၅ ဘီလီယံကျပ် ရှိတဲ့အတွက်ကြောင့်မို့လို့ စုစုပေါင်းကျပ်ဘီလီယံ ၁၁,၅၇၆ ရှိပါတယ်။ ဒါဆိုလို့ရှိရင် ဒီဟာတွေက ပြည်ထောင်စုအစိုးရရဲ့ အပ်ငွေစာရင်းမှာရှိတယ်လို့ သိရပါတယ်။ ကျွန်မတို့နိုင်ငံမှာ မနှစ်ကဆိုရင် လိုငွေဘီလီယံ ၄,၀၀၀ ကျော်ရှိပါတယ်။ အခု ၆ လမှာဆိုလို့ရှိရင် ဘီလီယံ ၂,၀၀၀ ကျော်ရှိပါတယ်။ ဒါဆိုလို့ရှိရင် ကျွန်မတို့ ဒီအပ်ငွေစာရင်းတွေက ဘယ်လိုမျိုးလည်ပတ်နေလဲ။ ဘယ်လိုသုံးစွဲနေလဲ၊ ဘယ်လိုကိုင်တွယ်ထားသလဲဆိုတာကို ကျွန်မအနေနဲ့ စီမံကိန်းနှင့် ဘဏ္ဍာရေးဝန်ကြီး ဌာနနဲ့ ပြည်ထောင်စုစာရင်းစစ်ချုပ်မှ အမြန်ဆုံးစစ်ဆေးပြီးတော့မှ ပြည်ထောင်စုအစိုးရနဲ့ ပြည်ထောင်စု လွှတ်တော်မှတစ်ဆင့် ပြည်သူလူထုကို အသိပေးဖို့ ဘယ်ိုမျိုး ဆောင်ရွက်မယ်ဆိုတာကို ကျွန်မ စီမံကိန်းနှင့် ဘဏ္ဍာရေးဝန်ကြီးဌာနကိုမေးမြန်းချင်ပါတယ်။ ဒါကျွန်မတို့ ပြည်သူတွေရဲ့ အခွင့်အရေး ဖြစ်ပါတယ်။ လွှတ်တော်ကိုယ်စားလှယ်တွေရဲ့ အခွင့်အရေးဖြစ်သလို လွှတ်တော်ကြီးတစ်ခုလုံးရဲ့ အခွင့် အရေးဖြစ်ပါတယ်။ နိုင်ငံပိုင်ဘဏ္ဍာငွေတွေကို ပြည်သူတွေက ရှိဖို့ဟာ ကျွန်မတို့ရဲ့ အခွင့်အရေး တစ်ခုဖြစ်ပါတယ်။ နာယကကြီးရှင့်။ ကျွန်မတို့ဒီ စီမံကိန်းနှင့် ဘဏ္ဍာရေးဝန်ကြီးဌာနနဲ့ SEE အဖွဲ့များကိုလည်း ကျွန်မအနေနဲ့ မေးခွန်းတချို့မေးလိုပါတယ်။ ပထမမေးခွန်းကတော့ ဒီတည်ဆဲ SEE ဥပဒေဟာ ၁၉၉၀ ခုနှစ်ကျော်ကတည်းက ပြဋ္ဌာန်းခဲ့တယ်။ ဒါဟာဆိုရင် လက်ရှိအကောင်အထည်ဖော်ဆောင်ရွက်မှုတွေနဲ့ ရင်းနှီး မြှုပ်နှံမှု၊ တစ်ခါ ဥပဒေတွေနဲ့ တခြားတည်ဆဲဥပဒေနဲ့များရော လိုက်လျောညီထွေ ဖြစ်ပါသေး သလား။ ပြင်ဆင် ပြောင်းလဲဖို့လိုအပ်နေပြီလား။ ပိုမိုတိကျခိုင်မာတဲ့ မူဝါဒတွေဒီထဲမှာထည့်သွင်းရေးဆွဲဖို့ လိုနေပြီလား။ နံပါတ် ၂ အနေနဲ့ကတော့ SEE တစ်ခုချင်းစီမှာ ရှင်းလင်းပြတ်သားတဲ့ မဟာဗျူဟာ ရည်မှန်းချက်၊ ရည်ရွယ်ချက်တွေနဲ့ လုပ်ငန်းဆောင်ရွက်မှု Bench Mark တွေရှိနေပြီလား၊ လုပ်ငန်း ဆောင်ရွက်မှုတွေကို အရည်အသွေးပိုင်းဆိုင်ရာ၊ အရေအတွက်ပိုင်းဆိုင်ရာ၊ င်းအတာ ဆိုင်ရာ တွေကို တိုင်းတာနိုင်တဲ့ ရလဒ်တွေ သတ်မှတ်အကောင်အထည်ဖော်နေပြီလား။ တတိယအနေနဲ့ကတော့ SEE တစ်ခုချင်းစီရဲ့ ဘဏ္ဍာရေးအခြေအနေ၊ အနာဂတ်အလားအလာ၊ လတ်တလောနဲ့ အနာဂတ် ရင်းနှီး မြှုပ်နှံမှု စတဲ့ လိုအပ်ချက်တွေပေါ်မှာ အခြေပြုပြီးတော့ SEE တစ်ခုချင်းစီက ပြည်ထောင်စု ဘဏ္ဍာငွေ ဘတ်ဂျက်အပေါ်မှာ ဘယ်လို အကျိုးသက်ရောက်မှု ရှိနေပါသလဲဆိုတာကို သိလိုပါတယ်။ တစ်ခါ SEE တွေရဲ့ ပိုင်ဆိုင်မှု၊ ထိန်းချုပ်မှုနဲ့ စီမံခန့်ခွဲမှု စတာတွေကို အခုလက်ရှိမှာတော့ သက်ဆိုင်ရာဝန်ကြီးဌာနလက်အောက်ကပဲ ရှိနေသေးပါတယ်။ ဒါတွေကို လွတ်လွတ်လပ်လပ် လုပ်ဆောင် နိုင်ဖို့ မူဝါဒ၊ မူဘောင်အသစ်တွေချမှတ်ဖို့ အစီအစဉ်ရှိပါသလားဆိုတာ မေးလိုပါတယ်။ အဲဒီအပြင် ကျွန်မ အနေနဲ့ အကြံပြုလိုတာကတော့ ဒီကမ္ဘာ့ဘဏ်အုပ်စုက အကြံပေးထားတဲ့အတိုင်း SEE တွေကို ဘဏ္ဍာ အုပ်စု ၄ စု ခွဲဖို့ အစီအစဉ်ရှိပါသလားဆိုတာလည်း ထပ်မံပြီးတော့သိချင်ပါတယ်။ အဲဒါ နံပါတ် ၁ ကတော့ သဘာဝသယံဇာတတွေနဲ့ပတ်သက်တဲ့လုပ်ငန်း၊ နိုင်ငံတော်ရဲ့ဘဏ္ဍာငွေထည့်ပြီးတော့မှ အကျိုးအမြတ်ရနိုင်တဲ့ လုပ်ငန်း၊ တစ်ခါနိုင်ငံတော်ရဲ့ ဘဏ္ဍာငွေမထည့်ဘဲနဲ့ အကျိုးအမြတ်ရနိုင်တဲ့လုပ်ငန်း၊ နောက်တစ်ခုက အကျိုးအမြတ်နည်းတဲ့လုပ်ငန်းတွေ ဆိုပြီးတော့မှ ခွဲခြားဖို့လိုပါတယ်။ လေးစားအပ်ပါသော နာယကကြီးရှင့်။ ကျွန်မအနေနဲ့ နောက်ဆုံးအနေနဲ့တော့ နိုင်ငံပိုင်စီးပွားရေး လုပ်ငန်းတွေကို မူဝါဒပိုင်းဆိုင်ရာပြုပြင်ပြောင်းလဲမှုတွေပြုလုပ်ပြီးတော့မှ လုပ်ငန်းအကောင်အထည်ဖော် ဆောင်ရွက်မှုနဲ့ ဘဏ္ဍာငွေကြေးပိုင်းဆိုင်ရာကို အခုထက်ပိုမို ပွင့်လင်းမြင်သာပြီး ထိရောက်မှုရှိတဲ့ မဟာဗျူဟာ ရည်မှန်းချက်ပန်းတိုင်များချမှတ်ပြီးတော့ လွှတ်တော်နဲ့အစိုးရများက အပြန်အလှန် ထိန်းကျောင်း တည့်မတ်ပြီးတော့မှ ယိုဖိတ်နေတဲ့ နိုင်ငံ့ဘဏ္ဍာငွေများကို အမြန်ဆုံးပြန်လည် ဖြည့်တင်းပြီးတော့မှ စီးပွားရေး လုပ်ငန်းဆန်ဆန် နိုင်ငံဘဏ္ဍာငွေကို အကျိုးအမြတ်ရှိရှိ ထည့်သွင်းနိုင်မှသာ ဒီဘတ်ဂျက်လိုငွေတွေကို လျှော့ချကြဖို့ ကျွန်မအနေနဲ့ အလေးအနက် တိုက်တွန်းအကြံပြုရင်းနဲ့ နိဂုံးချုပ်လိုက်ပါတယ်။ ကျေးဇူး အများကြီးတင်ပါတယ်။</speech>
<speech type="speaker">ဦးဘိုကြီး ချောက်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="258">ဦးဘိုကြီး(ချောက်မဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော်နာယကကြီး၊ ပြည်ထောင်စုလွှတ်တော်ကိုယ်စားလှယ်များ၊ ပြည်ထောင်စုအဆင့် အဖွဲ့အစည်းဝင်များနှင့် ဧည့်သည်တော်များအားလုံး မင်္ဂလာပါလို့ ဂါရဝပြု နှုတ်ခွန်းဆက်သအပ်ပါတယ်။ ကျွန်တော်ကတော့ မကွေးတိုင်းဒေသကြီး ချောက်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဦးဘိုကြီး ဖြစ်ပါတယ်။ ၂၀၁၈ ခုနှစ်၊ ဧပြီလမှ စက်တင်ဘာလအထိ ၆ လအတွက် နိုင်ငံပိုင်စီးပွားရေးအဖွဲ့အစည်းများ၏ ကိုယ်ပိုင်ဘဏ္ဍာရန်ပုံငွေ(Other Account)၊ ပြည်ထောင်စုဘဏ္ဍာရန်ပုံငွေအတွင်း(Other Account) နှင့် ပြည်ထောင်စုဘဏ္ဍာရန်ပုံငွေပြင်ပ(Other Account)များကို ထည့်သွင်းပြီးတော့ ရငွေသုံးငွေများ ဖော်ပြ ထားခြင်းနဲ့ပတ်သက်ပြီး ဆွေးနွေးအကြံပြုသွားမှာ ဖြစ်ပါတယ်။ ပြည်ထောင်စုဘဏ္ဍာရန်ပုံငွေပြင်ပ ဦးစီး ဌာနများနှင့် စီးပွားရေးအဖွဲ့အစည်းများအနေဖြင့် ပြည်ထောင်စု၏ အရအသုံးစာရင်းတွင် အဝင်အထွက် မပါတဲ့ အဖွဲ့အစည်းတွေ ရှိနေသလို အရအသုံးစာရင်းတွေမှာပါဝင်တဲ့ အဖွဲ့အစည်းများလည်းရှိတာကို တွေ့ရှိ ရပါတယ်။ စီမံကိန်းနှင့်ဘဏ္ဍာရေးဝန်ကြီးဌာနရဲ့ အရအသုံးစာရင်းခန့်မှန်းခြေ အဆိုပြုတင်ပြချက် အနှစ်ချုပ်မှာ နိုင်ငံတော်စီးပွားရေးအဖွဲ့အစည်းများရဲ့ ၃၁-၃-၂၀၁ရ ရက်နေ့ ပြည်ထောင်စုဘဏ္ဍာရန်ပုံငွေစာရင်း၊ စာရင်းရှင် UFA-OA လက်ကျန်အခြေအနေအရ အောက်ပါအတိုင်း ဆောင်ရွက်ရမည်ဖြစ်တယ်လို့ ဖော်ပြ ထားပါတယ်။ (က) သာမန်အသုံးစရိတ်အားလုံး၊ ငွေလုံးငွေရင်း အသုံးစရိတ်အားလုံးနဲ့ ကြွေးမြီအသုံး စရိတ်များ အားလုံးတို့ကို မိမိကိုယ်ပိုင် ရန်ပုံငွေဖြင့် ကျခံသုံးစွဲရမည့် အဖွဲ့အစည်းများဟု အဖွဲ့အစည်း ၈ ခုကို ဖော်ပြ ထားပါတယ်။ ဆိုလိုသည်မှာ မိမိရငွေကို မိမိသုံးရန် ပြည်ထောင်စုရန်ပုံငွေမှ မသုံးစွဲရန်လို့ နားလည် ပါတယ်။ (ခ) သာမန်အသုံးစရိတ်အောက်ရှိ ကုန်ကြမ်းပစ္စည်းဝယ်ယူခြင်း အသုံးစရိတ်၊ ကုန်သွယ်လုပ်ငန်းခွန်၊ ဝင်ငွေခွန်၊ နိုင်ငံတော်ထည့်ဝင်ငွေ၊ ကုန်ထုတ်လုပ်မှုစရိတ်၊ လုပ်ငန်းဆောင်ရွက်မှုစရိတ်၊ စီမံနဲ့သုတေသန စရိတ်နဲ့ ရောင်းချခြင်းစရိတ်တို့ကို မိမိကိုယ်ပိုင် ဘဏ္ဍာငွေဖြင့် ကျခံသုံးစွဲပြီးတော့ ကျန်သာမန်အသုံးစရိတ်ကို လစာစရိတ်၊ လုပ်ခ၊ ပင်စင်၊ ပြည်ပချေးငွေအပေါ် အတိုးပေးငွေ၊ ငွေလုံးငွေရင်းအသုံးစရိတ်နဲ့ ကြွေးမြီ အသုံးစရိတ်များကိုတော့ ကျွန်တော်တို့ရဲ့ ပြည်ထောင်စုဘဏ္ဍာရန်ပုံငွေပြင်ပမှ ကျခံသုံးစွဲရမည့် အဖွဲ့အစည်း ၁၁ ခု ရှိကြောင်း ဖော်ပြထားပါတယ်။ ဘတ်ဂျက်ကို ဖားတစ်ပိုင်းငါးတစ်ပိုင်း အသုံးပြု နေခြင်းဖြစ်ပါတယ်။ (ဂ) သာမန်အသုံးစရိတ်အောက်မှာရှိတဲ့ ကုန်ကြမ်းပစ္စည်းဝယ်ယူခြင်းအသုံးစရိတ် ၅၀ ရာခိုင်နှုန်း၊ ကုန်သွယ်လုပ်ငန်းခွန်၊ ဝင်ငွေခွန်၊ နိုင်ငံတော်ထည့်ဝင်ငွေ၊ ကုန်ထုတ်လုပ်မှုစရိတ်၊ လုပ်ငန်းဆောင်ရွက်မှု စရိတ်၊ စီမံသုတေသနစရိတ်နဲ့ ရောင်းချဖြန့်ဖြူးစရိတ်တွေကို မိမိကိုယ်ပိုင် ဘဏ္ဍာရန်ပုံငွေနှင့် ကျခံ သုံးစွဲရန်နှင့် ကျန်တဲ့အသုံးစရိတ်တွေဖြစ်တဲ့ ကုန်ကြမ်းပစ္စည်းဝယ်ယူခြင်းအသုံးစရိတ် ၅၀ ရာခိုင်နှုန်း၊ လစာ စရိတ်တွေ၊ လုပ်ခတွေ၊ ပင်စင်တွေ၊ ပြည်ပချေးငွေအပေါ် အတိုးပေးငွေတွေ၊ ငွေလုံးငွေရင်းအသုံးစရိတ်နဲ့ ကြွေးမြီအသုံးစရိတ်များကိုတော့ ပြည်ထောင်စုဘဏ္ဍာရန်ပုံငွေဖြင့် ကျခံသုံးစွဲရမည့် အဖွဲ့အစည်း တစ်ခု ရှိကြောင်း ဖော်ပြထားပါတယ်။ ဒါကလည်းဘတ်ဂျက်ကို ဖားတစ်ပိုင်းငါးတစ်ပိုင်း အသုံးပြု နေခြင်း ဖြစ်ပါတယ်။ ၂၀၁၈ ခုနှစ်၊ ပြည်ထောင်စု၏ ဘဏ္ဍာငွေအရအသုံးဆိုင်ရာ ဥပဒေကြမ်းအပေါ် ငွေကြေးဆိုင်ရာ သုံးသပ်ချက် အစီရင်ခံစာအမှတ်စဉ် (၃/၂၀၁၈)တွင် ပြည်ထောင်စုဘဏ္ဍာရန်ပုံငွေအတွင်း ၃၁-၃-၂၀၁ရ ရက်နေ့ရှိ ကိုယ်ပိုင် ဘဏ္ဍာရန်ပုံငွေ စီးပွားရေးလုပ်ငန်း ၂၀ ၏ လက်ကျန်ငွေမှာ ကျပ်သန်းပေါင်း ၁၁,၄၉၁,၇၂၀.၅၉ရ ဖြစ်ပြီးတော့ နိုင်ငံပိုင်စီးပွားရေးအဖွဲ့အစည်းများ ပြည်ထောင်စုဘဏ္ဍာရန်ပုံငွေပြင်ပ စီးပွားရေးလုပ်ငန်း ၅ ခုရဲ့ ဘဏ် လက်ကျန်ကတော့ ကျပ်သန်းပေါင်း ၈၅,၈၁၆.၄၉ရ တို့ ဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ ဒုတိယအကြိမ် ပြည်သူ့လွှတ်တော် ဆဋ္ဌမပုံမှန်အစည်းအဝေး ၂၃-၁၁-၂၀၁ရ ရက်နေ့မှာ သဘာဝသယံဇာတ တူးဖော်ထုတ်လုပ်ခြင်းကဏ္ဍမှ ရရှိတဲ့ နိုင်ငံတော်၏ဝင်ငွေတွေကို နိုင်ငံသားများသို့ ပွင့်လင်းမြင်သာစွာ ချပြပြီးတော့ ပြည်ထောင်စု ဘဏ္ဍာရန်ပုံငွေသို့ အလုံးစုံ ဝင်ရောက်ရေးအစီအစဉ်များ ချမှတ်ဆောင်ရွက်ပေးရန် ပြည်ထောင်စုအစိုးရအား တိုက်တွန်းကြောင်း အဆိုတင်သွင်းတာ စီမံ/ဘဏ္ဍာဝန်ကြီးဌာနမှ သူရဲ့ ရှင်းလင်းဖော်ပြချက်တွေကိုတော့ မှတ်တမ်းတွေမှာ တွေ့မြင်နိုင်ပါတယ်။ အဲဒီအဆိုကို ပြည်သူ့လွှတ်တော်မှ အတည်ပြု လိုက်ပြီးဖြစ်ပါတယ်။ လေးစားအပ်သော ပြည်ထောင်စုလွှတ်တော် နာယကကြီးခင်ဗျား။ တင်ပြလိုတာကတော့ ရှင်းရှင်း လေးကို ရှုပ်အောင်လုပ်ပြီးတော့ စီးပွားရေးကျဆင်းစေတဲ့ အချက်တွေအနက်က တစ်ခုကို ကျွန်တော် တင်ပြလိုပါတယ်။ ဘာလဲဆိုလို့ရှိရင် ၂၀၁၂-၂၀၁၃ ခု၊ ဘဏ္ဍာရေးနှစ် မတိုင်မီတုန်းက နိုင်ငံတော်ပိုင် စီးပွားရေးအဖွဲ့အစည်းများရဲ့ ငွေကြေးစီမံခန့်ခွဲမှုအစီအစဉ်မှာ နိုင်ငံတော်ပိုင် စီးပွားရေးအဖွဲ့အစည်းများ၏ ရငွေသုံးငွေအားလုံးကို နိုင်ငံတော်ဘဏ္ဍာရန်ပုံငွေ အစီအစဉ်ဖြင့် ဆောင်ရွက်ကြပြီးတော့ နိုင်ငံတော်ပိုင် စီးပွားရေးအဖွဲ့အစည်းများသည် ရငွေအားလုံးကို နိုင်ငံတော်ဘဏ္ဍာရန်ပုံငွေသို့ ပေးသွင်းရပြီးတော့ အသုံးစရိတ် အားလုံးကို ဘတ်ဂျက်လျာထားချက်အတိုင်း နိုင်ငံတော်ဘဏ္ဍာရန်ပုံငွေမှ ထုတ်ယူသုံးစွဲရပါတယ်။ စနစ်က ရိုးရိုးလေးနဲ့ ရှင်းရှင်းလေးဖြစ်ပါတယ်။ သို့သော်လည်း နိုင်ငံတော်စီးပွားရေးအဖွဲ့အစည်းများဟာ ၂၀၁၂-၂၀၁၃ ခု ဘဏ္ဍာနှစ်မှစပြီးတော့ စီးပွားရေးဆန်ဆန် ဆောင်ရွက်ရေးနဲ့ မိမိတို့ရဲ့ ငွေကြေးအင်အားအပေါ် မိမိရပ်တည် နိုင်ရေးမူနဲ့အညီ ဆောင်ရွက်ကြမယ်ဆိုပြီးတော့ ယခုကဲ့သို့ အစိုးရအဖွဲ့ အစည်းတွေက စီးပွားရေးဆန်ဆန် လုပ်လာသော Other Account အမျိုးမျိုး ပေါ်ပေါက်လာခြင်းဖြစ်ပါတယ်ခင်ဗျား။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ အတိုချုံးတင်ပြ ရခြင်းဖြစ်ပါတယ်။ ကျွန်တော် တင်ပြလိုတာကတော့ ဒီ Other Account လေးတွေကို အထက်မှာလည်း ပြည်သူ့လွှတ်တော်က ရှင်းပြသလိုပဲ မြန်မြန်ရှင်းထုတ်ပစ်လိုက်ချင်တယ်ပေါ့လေ။ ၂၀၁၈ ခုနှစ်၊ အောက်တိုဘာ ၁ ရက်မှ ၂၀၁၉ ခုနှစ်၊ စက်တင်ဘာ ၃၀ ရက်နေ့အထိ ဘတ်ဂျက်ရေးဆွဲရန် အတည်ပြုရန်မှာ ဲ ကျန်တော့တယ်။ အဲဒီ Other Account စာရင်းတွေအတွက် တင်ပြပါ တစ်နှစ်ဘတ်ဂျက်မှာ လုံးဝမထည့် သွင်းဘဲနဲ့ တိုင်းပြည်စီးပွားရေးအမြန်တိုးတက်စေရန် အစိုးရအဖွဲ့အစည်းဌာနများရဲ့ ကိုယ်ပိုင်ဘဏ္ဍာငွေ လက်ကျန်တွေကို ဘဏ္ဍာရေးစည်းမျဉ်းစည်းကမ်းများနှင့်အညီ ြည်သူ့ဘဏ္ဍာရန်ပုံငွေစာရင်းသို့ အမြန်ဆုံးဝင်ရောက်နိုင်ရန် တာဝန်ရှိသူအားလုံး စီမံဆောင်ရွက်ရန် လိုအပ်ပါတယ်။ စာရင်းများအားလုံးကို တစ်စုတည်း ပေါင်းစေတယ်ဆိုတာက ခက်ခဲတဲ့အလုပ်မဟုတ်ဘူးလို့ ကျွန်တော် ယူဆပါတယ်။ ဒါကြောင့် စီမံကိန်းတွေချပြီးတော့ ြာမနေဘဲနဲ့ ဆောင်ရွက်ခြင်းအားဖြင့် တိုင်းပြည် စီးပွားရေး အမြန်ဆုံးတိုးတက်လာစေရန် ပြည်ထောင်စု၏ ဘဏ္ဍာငွေအရအသုံးဆိုင်ရာ ဥပဒေကြမ်း၏ မူနဲ့အခြေခံသဘောတရားကို အကြံပြု ဆွေးနွေးအပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးခင်မောင်သီ လွိုင်လင်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="414">ဦးခင်မောင်သီ(လွိုင်လင်မဲဆန္ဒနယ်၊ ရှမ်းပြည်နယ်)</mp>လေးစားအပ်ပါသော ပြည်ထောင်စု လွှတ်တော်နာယကနှင့် ပြည်ထောင်စုလွှတ်တော်ကိုယ်စားလှယ်များ၊ ပြည်ထောင်စုဝန်ကြီးများ၊ ဧည့်သည် တော်များအားလုံး ကိုယ်စိတ်နှစ်ဖြာကျန်းမာချမ်းသာပါစေကြောင်း ဆုတောင်းမေတ္တာပို့သရင်းနဲ့ ရွှင်လန်း ချမ်းမြေ့ပါစေလို့ နှုတ်ခွန်းဆက်သဂါရဝပြုရပါတယ်ခင်ဗျာ။ ကျွန်တော်ကတော့ ရှမ်းပြည်နယ်တောင်ပိုင်း၊ လွိုင်လင်မဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးခင်မောင်သီဖြစ်ပါတယ်။ လေးစားအပ်ပါသော ပြည်ထောင်စုလွှတ်တော် နာယကခင်ဗျား။ ၂၀၁၈ ခုနှစ်၊ အမျိုးသားစီမံကိန်း ရည်မှန်းချက်များတွင် နိုင်ငံတော်ကချမှတ်ထားတဲ့ စီးပွားရေးမူဝါဒများဘောင်အတွင်းမှ ပြည်ထောင်စု ဝန်ကြီးဌာနများ၊ တိုင်းဒေသကြီး ပြည်နယ်များက သတ်မှတ်တွင်းမှာ ထိထိရောက်ရောက် အောင်အောင်မြင်မြင် ဆောင်ရွက်ကြမယ်လို့ မျှော်မှန်းယုံကြည်ပါကြောင်း တင်ပြအပ်ပါတယ်။ ပြည်သူ့ အတွက် လက်ငင်းလိုအပ်ချက်များနှင့် ဘဏ္ဍာငွေရရှိနိုင်မှုအပေါ်မှာ မူတည်ပြီးတော့ မြေပြင်အခြေအနေ များနှင့် ကိုက်ညီမှုအရှိဆုံးဖြစ်အောင်ဖြစ်စေရန် ရည်မှန်းလျက် ပြည်သူများရဲ့ လူမှုစီးပွားဘဝ စဉ်ဆက် မပြတ်ဖွံ့ဖြိုးမှုနဲ့ ဆင်းရဲမှုလျှော့ချနိုင်ရေးတို့ကို မျှော်မှန်းလျက် အမျိုးသားစီမံကိန်းဖြစ်ကြောင်းလည်း သိရှိရပါတယ်။ နာယကကြီးခင်ဗျား။ ၂၀၁၈ ခုနှစ်၊ ဧပြီလမှ စက်တင်ဘာလအထိ ၆ လ အမျိုးသားစီမံကိန်းမှာ မြန်မာနိုင်ငံရဲ့ စီးပွားရေးကို ၇.၂ ရာခိုင်နှုန်း တိုးတက်ရန် ရည်မှန်းထားကြောင်း တင်ပြထားတာကိုလည်း တွေ့ရှိရပါတယ်။ စီးပွားရေးတိုးတက်မှုများမှာ လယ်ယာကဏ္ဍကြီးမှာ ၃.၅ ရာခိုင်နှုန်း၊ စက်မှုကဏ္ဍ ကြီးမှာ ၈.၉ ရာခိုင်နှုန်း၊ ဝန်ဆောင်မှုကဏ္ဍမှာ ၈.၀ ရာခိုင်နှုန်းလို့ တိုးတက်ရန် ရည်မှန်း ထားကြောင်းလည်း သိရပါတယ်။ ပြည်ထောင်စုဝန်ကြီးဌာနများရဲ့ မူဝါဒ၊ ရည်မှန်းချက်၊ လုပ်ငန်းစဉ်နဲ့ ဦးစားပေး ဆောင်ရွက်မည့် လုပ်ငန်းများမူကြမ်းတွင်ပါဝင်တဲ့ ပညာရေးဝန်ကြီးဌာနရဲ့ မူဝါဒတွင် (က) နိုင်ငံတော်တွင် အမျိုးသားပညာရေးဥပဒေကို ပြင်ဆင်သည့်ဥပဒေနှင့် ပညာရေးဆိုင်ရာ အခြားဥပဒေ များနှင့်အညီ ပညာရေးလွတ်လပ်ခွင့်ရှိရေးကို ဖော်ပြထားတာတွေ့ရ ပါတယ်။ ပညာရေးဆိုင်ရာဥပဒေများ ပြည့်စုံစွာ ပြဋ္ဌာန်းပေးနိုင်ရေးသည် ပညာရှာဖွေသင်ကြားနေကြတဲ့ ကျောင်းသား၊ ကျောင်းသူများနှင့်တကွ ဆရာ၊ ဆရာမများ ပညာသင်ကြားမှု အဆင့်မြှင့်တင်နိုင်ရေးအတွက် ဆောင်ရွက်ပေးရန် အထူးလိုအပ်ပါ၍ အလျင်အမြန်ဆောင်ရွက်သင့်ပါကြောင်း အကြံပြုတင်ပြအပ်ပါတယ်ခင်ဗျာ။ ပညာရေးမူဝါဒများ ဆက်စပ်ဥပဒေများနှင့် နည်းဥပဒေများရေးဆွဲရာတွင် ကျွမ်းကျင်ပညာရှင်များ၊ ပညာရေးဆိုင်ရာ အရပ်ဖက်အဖွဲ့အစည်းများ၊ မိဘများ၊ ဆရာများက ရွေးချယ်ထားသော ကိုယ်စားလှယ် များနှင့် ကျောင်းသားများက ရွေးချယ်ထားသော ကိုယ်စားလှယ်များရဲ့ အကြံပြုချက် များကို ရယူရေးကို ဖော်ပြထားတာကိုလည်း ဖတ်ရှုရပါတယ်။ ပညာရေးမူဝါဒများနှင့် ပညာရေးဆိုင်ရာ လုပ်ငန်းများအတွက် ပြည်သူတွေဆီကနေပြီးတော့ လုံလောက်တဲ့ အကြံဉာဏ်များ ရယူခြင်းဖြစ်ပါ၍ လွှတ်တော်များက ဖွဲ့စည်း ထားတဲ့ ပညာရေးမြှင့်တင်မှုကော်မတီများကိုလည်း ဆွေးနွေးနိုင်ရန်အတွက် ဖိတ်ကြားသင့်ပါကြောင်း အကြံပြုတင်ပြအပ်ပါတယ်။ အခြေခံပညာရေးလုပ်ငန်းစဉ်များမှာ တင်ပြထားတဲ့ အမှတ်စဉ်(၇) အခြေခံ ပညာကျောင်းများ တိုးချဲ့ဖွင့်လှစ်ခြင်းနဲ့ အသစ်တိုးမြှင့်ခြင်းများ ဆောင်ရွက်ရာတွင် ဝေးလံခက်ခဲဒေသများ အတွက် ဒေသအဖွဲ့အစည်းများနဲ့ညှိနှိုင်း၍ သတ်မှတ်ထားသောမူကို ပြင်ဆင်သတ်မှတ်ပြီး တိုးမြှင့် ဖွင့်လှစ် နိုင်ရေး စီစဉ်ဆောင်ရွက်မယ်လို့ ဖော်ပြထားတာ လေ့လာတွေ့ရှိရပါတယ်။ ဝေးလံခက်ခဲဒေသများအတွက် စီစဉ် ဆောင်ရွက်ပေးသည်ဖြစ်၍ ဝမ်းမြောက်ကြိုဆိုပါကြောင်း တင်ပြလိုပါတယ်။ ထို့အတူပဲ ကျွန်တော်တို့ရဲ့ မြို့နယ်မှာလည်း ပတ်ဝန်းကျင်ဒေသမှာရှိတဲ့ နယ်မြေများမှာလည်း ငြိမ်းချမ်းမှုများ ရရှိလာပြီဖြစ်ပါ၍ ပတ်ဝန်းကျင်ကျေးရွာအုပ်စုများမှ ကျေးရွာများမှ မိဘပြည်သူများဟာ မိမိတို့ရဲ့ ကျောင်းနေအရွယ် သား၊ သမီးများကို ပညာသင်ကြားနိုင်ရန် အခွင့်အလမ်းများရရှိနေကြ ရပါကြောင်း တင်ပြလိုပါတယ်။ ကျေးရွာနေမိဘပြည်သူများမှာ အခြေခံပညာမူလတန်းကျောင်းများ တိုးချဲ့ ဖွင့်လှစ်ပေးနိုင်ပါရန်နှင့် အခြေခံပညာမူလတန်းကျောင်းများကိုလည်း မူလွန်ကျောင်းအဖြစ်လည်းကောင်း၊ မူလွန်ကျောင်းများကိုလည်း အခြေခံပညာအလယ်တန်းကျောင်းခွဲအဖြစ်လည်းကောင်း၊ အခြေခံပညာ အလယ်တန်း ကျောင်းခွဲများကိုလည်း အခြေခံပညာအလယ်တန်းကျောင်းများအဖြစ်လည်းကောင်း၊ အခြေခံ ပညာအလယ်တန်းကျောင်းများကိုလည်း အခြေခံပညာအထက်တန်းကျောင်းခွဲများ အဖြစ်လည်းကောင်း၊ အခြေခံပညာအထက်တန်း ကျောင်းခွဲများကိုလည်း၊ အခြေခံပညာအထက်တန်းကျောင်းအဖြစ်လည်းကောင်း သတ်မှတ်ထားသောမူများကို ဖြေလျှော့၍ ဆောင်ရွက်ပေးနိုင်ပါရန် တင်ပြအပ်ပါတယ်။ ကျွန်တော်ရဲ့ ဆွေးနွေးတင်ပြချက်ကို ဒီမှာပဲနိဂုံးချုပ်ပါတယ်။ အားလုံးကျေးဇူးတင်ပါတယ်။</speech>
<speech type="speaker">ဒေါ်ခင်စန်းလှိုင် ပုလဲမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="355">ဒေါ်ခင်စန်းလှိုင် (ပုလဲမဲဆန္ဒနယ်၊ မကွေးတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော်နာယကကြီးနှင့်တကွ အားလုံးမင်္ဂလာပါရှင်။ ကျွန်မအနေနဲ့ ၂၀၁၈ ခုနှစ်၊ ဧပြီလ မှ စက်တင်ဘာလအထိ ၆ လ အမျိုးသားစီမံကိန်းဥပဒေကြမ်း ပြည်ထောင်စုရဲ့ ဘဏ္ဍာငွေအရအသုံး ဆိုင်ရာ ဥပဒေကြမ်းတို့ရဲ့ မူနဲ့အခြေခံသဘောကို တင်ပြဆွေးနွေးသွားမှာဖြစ်ပါတယ်။ ကျွန်မရဲ့ ဆွေးနွေး မှုကို Power Point နဲ့ တင်ပြခွင့်ပြုပါရှင်။ လေးစားရတဲ့ နာယကကြီးရှင်။ ကျွန်မတို့နိုင်ငံရဲ့ ဘဏ္ဍာရေးစီမံခန့်ခွဲမှုနဲ့ပတ်သက်ပြီး ၁၉၈၆ ခုနှစ်၊ ဆိုရှယ်လစ်အစိုးရလက်ထက်မှာ ထုတ်ပြန်ခဲ့တဲ့ (၄၂/၈၆) စည်းမျဉ်းဆိုတာ ရှိပါတယ်။ အဲဒီ စည်းမျဉ်းဟာ ၂၀၁ရ ခုနှစ်၊ ဧပြီလ ၁ ရက်နေ့မတိုင်ခင်အထိ တည်ဆဲလိုက်နာရန် စည်းမျဉ်းပဲ ဖြစ်ပါတယ်။ နှစ်ပေါင်း ၃၀ ကျော်ကြာ ဝန်ကြီးဌာနများ၊ ဦးစီးဌာနများနဲ့ အစိုးရအဖွဲ့အစည်း အသီးသီးဟာ အဲဒီစည်းမျဉ်း နဲ့အညီ လိုက်နာဆောင်ရွက်မှုအပိုင်း အားနည်းခဲ့တဲ့အတွက် ပြည်သူ့ဘဏ္ဍာ လေလွင့်ဆုံးရှုံးမှုတွေ၊ အလွဲ သုံးစားမှုတွေဟာ အစဉ်အလာ အလေ့အထတစ်ခုလို ကျွန်မတို့နိုင်ငံမှာ အမြစ်တွယ်ခဲ့ရပါတယ်။ ယခုအစိုးရသစ် လက်ထက် ၂၀၁ရ ခုနှစ်၊ ဧပြီလ ၁ ရက်နေ့မှာတော့ အဲဒီအစဉ်အလာဆိုးကို ထိန်းချုပ်ကုစားနိုင်ဖို့နဲ့ ပြည်သူ့ဘဏ္ဍာစီမံခန့်ခွဲမှု အားကောင်းစေဖို့အတွက် မြန်မာနိုင်ငံရဲ့ ဘဏ္ဍာရေးစီမံခန့်ခွဲမှုဆိုင်ရာ စည်းမျဉ်း (၃၅/၂၀၁၇) ကို ထုတ်ပြန်ကြေညာပြီး ယခင် (၄၂/၈၆) ကို လွှမ်းမိုးပယ်ဖျက်ခဲ့ပါတယ်။ ဒါကြောင့် ဝန်ကြီးဌာနများ၊ ဦးစီးဌာနများနဲ့ အစိုးရအဖွဲ့အစည်းအသီးသီးရဲ့ စီမံကိန်းများ၊ ရငွေ သုံးငွေများနဲ့ ပတ်သက်တဲ့ အသုံးစရိတ် တင်ပြတောင်းခံမှုတွေ၊ အမှန်တကယ်သုံးစွဲမှုတွေ၊ လုပ်ငန်း အကောင်အထည်ဖော်မှုတွေဟာ (၃၅/၂၀၁၇) ပါ ဘဏ္ဍာရေးစည်းမျဉ်းစည်းကမ်းများနဲ့ ညီညွတ်ဖို့ အင်မတန်မှ အရေးကြီးပါတယ်။ ဒါပေမယ့် အခု ကျွန်မတို့ စိစစ်နေတဲ့ ၂၀၁၈ ခု ၆ လ ဘတ်ဂျက်မှာတော့(၃၅/၂၀၁၇) ပါ ဘဏ္ဍာရေးစည်းမျဉ်းစည်းကမ်းများနဲ့ မညီညွတ်တဲ့၊ မကိုက်ညီတဲ့ အသုံးစရိတ်တင်ပြ တောင်းခံမှုတွေ ရှိနေဆဲပဲဆိုတာကို ကျွန်မတို့ လေ့လာတွေ့ရှိရပါတယ်။ လေးစားအပ်ပါသော နာယကကြီးရှင်။ ဥပမာအနေနဲ့ ကျွန်မတို့ စိစစ်ပူးပေါင်းအဖွဲ့ ၆ ရဲ့ တွေ့ရှိချက် တချို့ကို ထုတ်နုတ်တင်ပြလိုပါတယ်။ စီမံ/ဘဏ္ဍာဝန်ကြီးဌာနလက်အောက်က ရင်းနှီးမြှုပ်နှံ မှုနဲ့ ကုမ္ပဏီများဦးစီးဌာနရဲ့ ၂၀၁၇-၂၀၁၈ ဘဏ္ဍာနှစ် ဖြည့်စွက်ရန်ပုံငွေ တောင်းခံမှုအရ ရန်ကုန်တိုင်း ဒေသကြီး ဦးစီးမှူးရုံး အဆောက်အဦပြင်ဆင်စရိတ် ငွေကျပ် ၉၂.၅၅၀ သန်းကို ကျွန်မတို့ စိစစ်ခွင့်ပြု ပေးခဲ့ပါတယ်။ ဌာနရဲ့ တင်ပြချက်အရ လုပ်ငန်းအတိုင်းအတာ ပမာဏနဲ့ လိုအပ်ချက်ကို စိစစ်ချင့်ချိန်ပြီး တောင်းခံလာတဲ့ ငွေရပ် ၉၂.၅၅၀ သန်းကို ကျွန်မတို့ လျှော့ချဖြတ်တောက်ခြင်းမပြုဘဲနဲ့ လုံးဝဖြတ်တောက်ခြင်း မပြုဘဲနဲ့ ခွင့်ပြုပေးခဲ့ပါတယ်။ ဒါပေမယ့် အဲဒီလုပ်ငန်းကိုပဲ အခု ၂၀၁၈ ခုနှစ်၊ ၆ လ ဘတ်ဂျက်လုပ်ငန်းသစ် အဖြစ်နဲ့ နောက်ထပ် ကျပ်ငွေ ၁၁၈ သန်း ထပ်မံတင်ပြတောင်းခံလာကြောင်း တွေ့ရှိရပါတယ်။ သက်ဆိုင်ရာ ဦးစီးဌာနရဲ့ ရှင်းလင်းပြောကြားချက်အရ ထပ်မံတင်ပြတောင်းခံလာတဲ့ ငွေရပ်နဲ့ အကောင်အထည်ဖော် ဆောင်ရွက်မယ့် လုပ်ငန်းတွေဟာလည်း မြေပြင်မှာ ဆောင်ရွက်ပြီးစီးနေပြီလို့ ကျွန်မတို့ သိရပြန်ပါတယ်။ ပိုဆိုးတာက အဲဒီထပ်တိုးတောင်းခံလာတဲ့ လိုအပ်ငွေကျပ် ၁၁၈ သန်းကို ရန်ကုန်တိုင်းဒေသကြီး အစိုးရအဖွဲ့က ခေတ္တစိုက်ထုတ်ပေးထားကြောင်းနဲ့ မဖြစ်မနေ ပြန်လည်ပေးဆပ်ရမှာမို့လို့ ခွင့်ပြုပေးပါရန် တင်ပြတောင်းဆိုလာတာပဲ ဖြစ်ပါတယ်။ မူလက ကျပ်ငွေ ၉၂.၅၅ သန်းနဲ့ အကောင်အထည်ဖော် ဆောင်ရွက်မယ့်လုပ်ငန်းက ထပ်မံလိုငွေ ၁၁၈ သန်း ဖြစ်တဲ့အတွက် မူလခွဲဝေ ဘတ်ဂျက်နဲ့ နှိုင်းယှဉ်ရင် ထပ်တိုးတောင်းတဲ့ပမာဏဟာဆိုရင် ၁၂ရ ရာခိုင်နှုန်းတောင် ရှိတာမို့ ကွဲလွဲချက်ဟာ အဆမတန်များပြား နေကြောင်းကို တွေ့ရမှာဖြစ်ပါတယ်။ ဒီလိုသာဖြစ်နေရင် ဘတ်ဂျက်ကို တင်ချင်သလိုတင်တောင်းမယ်၊ မလောက်ရင် လိုသလောက်ထပ်တောင်းလို့ရတယ်ဆိုတဲ့ အစဉ်အလာဆိုးတစ်ခု ဖြစ်သွားမှာကို ကျွန်မတို့ စိုးရိမ်ပါတယ်။ ဒီကိစ္စဟာ ဝန်ကြီးဌာနတစ်ခုအတွင်းမှာ ဒါမှမဟုတ် ဦးစီးဌာနအတွင်းမှာ ဘဏ္ဍာငွေ လွှဲပြောင်းသုံးစွဲခြင်းဆိုင်ရာ သာမန်ကိစ္စရပ်တစ်ခု မဟုတ်ဘဲ ပြည်ထောင်စုဘတ်ဂျက်နဲ့ တိုင်းဒေသကြီး ဘတ်ဂျက် အသုံးစရိတ်ပိုင်းဆိုင်ရာ ထွေးရောယှက်တင် စည်းလွတ်ဘောင်လွတ် သုံးစွဲတဲ့ကိစ္စရပ် ဖြစ်ပြီးတော့ မကြာခင်ကမှ ထုတ်ပြန်ထားတဲ့ စည်းမျဉ်း (၃၅/၂၀၁၇) ကို ပူပူနွေးနွေး ချိုးဖောက်လိုက်တာပဲ ဖြစ်ပါတယ်။ တိုင်းဒေသကြီးအစိုးရအနေနဲ့လည်း ဘယ်ခေါင်းစဉ်အောက်ကနေ ဘယ်သူရဲ့ အခွင့်အာဏာနဲ့ အခုလို ပြည့်သူ့ဘဏ္ဍာငွေ သိန်းထောင်ချီတဲ့ ပမာဏကို လက်လွတ်စပယ် ဘာကြောင့်များ ခေတ္တစိုက်ထုတ် ပေးခဲ့သလဲဆိုတာကို တာဝန်ယူတာဝန်ခံ ဖြေရှင်းဖို့ရာ လိုအပ်ပါလိမ့်မယ်။ လေးစားအပ်ပါသော နာယကကြီးရှင်။ ဒီလိုအလားတူကိစ္စရပ်တွေဟာ ကျန်စိစစ်ရေးအဖွဲ့တွေ စိစစ်ရတဲ့ ဝန်ကြီးဌာန၊ ဦးစီးဌာနများရဲ့ အသုံးစရိတ်တွေမှာ ရှိနေနိုင်သလို ကျန်တိုင်းဒေသကြီး/ပြည်နယ် အစိုးရများရဲ့ အသုံးစရိတ် စီမံခန့်ခွဲမှုအပိုင်းတွေမှာလည်း ရှိနေနိုင်ပါတယ်။ အခုလို ဘဏ္ဍာရေးစည်းမျဉ်း စည်းကမ်းနဲ့ ညီညွတ်မှုမရှိတဲ့ အသုံးစရိတ်တင်ပြတောင်းခံမှုတွေကို နောင်မဖြစ်စေဖို့ဆိုရင် ကျွန်မတို့ ပြည်ထောင်စုလွှတ်တော်ကြီးက ဘတ်ဂျက်စိစစ်ပြီး ဖြတ်တောက်နေရုံနဲ့တော့ မလုံလောက်တော့ပါဘူး။ အစိုးရအဖွဲ့ အစည်းအသီးသီးအနေနဲ့ ဘတ်ဂျက်ကို ပြင်ဆင်ရေးဆွဲကတည်းက ဘဏ္ဍာရေးစည်းမျဉ်း စည်းကမ်းများနဲ့အညီ အလေးအနက်ထား အထူးဂရုပြု စိစစ်ရေးဆွဲရမှာဖြစ်သလို အဆင့်ဆင့် စိစစ်တဲ့ အဖွဲ့အစည်းများအနေနဲ့လည်း တာဝန်ယူမှုတာဝန်ခံမှုရှိဖို့ လိုအပ်ပါတယ်။ ဘတ်ဂျက်ပိုလျှံလို့ ပြန်လည် အပ်နှံမှုနဲ့ မလုံလောက်လို့ ထပ်မံတောင်းခံမှုတွေမှာ မူလဘတ်ဂျက်ခွဲဝေချထားငွေနဲ့များစွာ ကွဲလွဲမှုဟာ ဘတ်ဂျက်ခွဲဝေချထားတဲ့နေရာမှာ စိစစ်မှုအားနည်းခြင်းကို ဖော်ပြနေပါတယ်။ ဒီလိုဆောင်ရွက်ခြင်းဟာ နိုင်ငံ့ဘဏ္ဍာငွေကို အဟောသိကံ ဖြစ်စေပါတယ်။ ဒါ့ကြောင့်မူလဘတ်ဂျက်ခွဲဝေချထားတဲ့ ပမာဏနဲ့ အမှန်တကယ်သုံးစွဲမှု ကွာဟချက်ဟာ အထက်အောက် ၅ ရာခိုင်နှုန်းထက် မပိုအောင် မူဘောင်ချ ထိန်းကျောင်းသင့်သလို အဆမတန် ကွဲလွဲမှုများအတွက် စိစစ်ပြီး လိုအပ်သလို အရေးယူဆောင်ရွက် သင့်ပါကြောင်း ပြည်ထောင်စုလွှတ်တော်ကြီးမှတစ်ဆင့် တိုက်တွန်းလိုပါတယ်။ လေးစားအပ်ပါသော နာယကကြီးရှင်။ နိဂုံးချုပ်အားဖြင့် နောင်တွင်ပြည်ထောင်စုလွှတ်တော်ရဲ့ အတည်ပြု ခွင့်ပြုချက်မရသေးခင် လုပ်ငန်းများ ကြိုတင်ဆောင်ရွက်ပြီး ဘဏ္ဍာငွေတင်ပြ တောင်းခံမှုများကို ခွင့်မပြုသင့်သည့်အပြင် တိုင်းဒေသကြီး/ ပြည်နယ်အစိုးရဘတ်ဂျက်များမှ လှည့်လည်စိုက်ထုတ် သုံးစွဲတဲ့ ကိစ္စရပ်များကို ဥပဒေ၊ စည်းမျဉ်း၊ စည်းကမ်းများနှင့်အညီ အရေးယူဆောင်ရွက်သင့်ပါကြောင်း တင်ပြရင်း နိဂုံးချုပ်ပါတယ်ရှင်။ ကျေးဇူးတင်ပါတယ်ရှင်။</speech>
<speech type="speaker">ဦးရည်မွန်(ခေါ်)မောင်တင်သစ် ပုဗ္ဗသီရိမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="297">ဦးရည်မွန်(ပုဗ္ဗသီရိမဲဆန္ဒနယ်၊ မန္တလေးတိုင်းဒေသကြီး)</mp>လေးစားအပ်တဲ့ ပြည်ထောင်စု လွှတ်တော်နာယကကြီးနှင့်တကွ အားလုံးမင်္ဂလာပါခင်ဗျား။ ကျွန်တော်က ပုဗ္ဗသီရိမဲဆန္ဒနယ်က ဦးရည်မွန် ဖြစ်ပါတယ်။ ကျွန်တော့အနေနဲ့ ဥပဒေကြမ်းနှစ်ခုအပေါ်မှာ မူနဲ့အခြေခံသဘော အကြံပြုဆွေးနွေးတဲ့ နေရာမှာ အပိုင်းနှစ်ပိုင်း ပါဝင်မှာဖြစ်ပါတယ်။ တစ်ပိုင်းကတော့ စီမံကိန်းလုပ်ငန်းတွေနဲ့ ပတ်သက်ပြီး ဒုတိယတစ်ပိုင်းက နိုင်ငံပိုင်စီးပွားရေးလုပ်ငန်းတွေနဲ့ ပတ်သက်ပါတယ်။ လွှတ်တော်အနေနဲ့ စီမံကိန်းလုပ်ငန်းတွေရဲ့ ဘတ်ဂျက်ကို စိစစ်ရတဲ့အခါမှာ တွေ့ကြုံရတဲ့ အခက် အခဲကတော့ သတင်းအချက်အလက် မပြည့်စုံမှုဖြစ်ပါတယ်။ သတင်းအချက်အလက် မပြည့်စုံတဲ့အတွက် မဖြတ်သင့်ဘဲနဲ့ ဖြတ်လိုက်မိတဲ့လုပ်ငန်းတွေ ရှိနိုင်သလို ဖြတ်သင့်ပါရဲ့နဲ့ မျက်စိလျှမ်းပြီးတော့ မဖြတ် လိုက်ရတဲ့ လုပ်ငန်းတွေလည်း ရှိနေနိုင်ပါတယ်။ ဒီအခက်အခဲကို ပြေလည်စေနိုင်တဲ့ နည်းလမ်းတစ်ခု ကတော့ စီမံကိန်းလုပ်ငန်းတွေအတွက် ရန်ပုံငွေတင်ပြတောင်းခံတဲ့နေရာမှာ စီမံကိန်းအဆိုပြုလွှာ သတင်း အချက်အလက် အပြည့်အစုံပါဝင်တဲ့ Project Proposal တစ်ခုနဲ့ ပူးတွဲပြီးတော့ တင်ပြမယ်ဆိုရင် အဆင်ပြေ နိုင်တယ်လို့ မြင်ပါတယ်။ ဒါနဲ့ပတ်သက်လို့ ကျွန်တော်တို့ နှစ်အလိုက် အမျိုးသားစီမံကိန်း ဥပဒေပုဒ်မ ၁၂ မှာလည်း အတိအလင်း ပြဋ္ဌာန်းထားပြီးသားပါ။ အမျိုးသားစီမံကိန်း နိုင်ငံပိုင်အခန်း ရင်းနှီးမြှုပ်နှံမှု လျာထားချက်တွင် ပါဝင်သောလုပ်ငန်းစီမံကိန်းများသည် ဖြစ်မြောက်နိုင်စွမ်း ရှိ မရှိ၊ စီးပွားရေးအရ တွက်ချေကိုက်မှု ရှိ မရှိ၊ ပြည်သူများအတွက် အကျိုးရှိ မရှိ၊ ဒေသဖွံ့ဖြိုးရေးကို အထောက် အကူပြုမပြု။ ပတ်ဝန်းကျင်ကို ထိခိုက်မှုရှိ မရှိ စသည်တို့ကို ဘက်စုံလေ့လာဆန်းစစ်ပြီး ပြည်ထောင်စု အစိုးရအဖွဲ့၏ သဘောတူခွင့်ပြုချက်ရရှိထားပြီးသော လုပ်ငန်းစီမံကိန်းများ ဖြစ်ရမည်လို့ ဆိုထားပါတယ်။ အဲဒီတော့ ဌာနဆိုင်ရာတွေအနေနဲ့ လုပ်ငန်းစီမံကိန်းတွေအတွက် ဘတ်ဂျက်တင်ပြတောင်းခံတဲ့ အခါမှာ ပြည်ထောင်စုအစိုးရအဖွဲ့နဲ့ ဘဏ္ဍာရေးကော်မရှင်ကို တင်ပြတဲ့အခါမှာ ဒီဥပဒေနဲ့အညီ ဆောင်ရွက်မှုရှိ မရှိ သေသေချာချာမသိပေမယ့် ပြည်ထောင်စုလွှတ်တော်ကို တင်ပြတဲ့အခါမှာတော့ ဒီဘက်စုံလေ့လာ ဆန်းစစ်ချက်၊ သတင်းအချက်အလက်တွေ ပါမလာတာကို ကျွန်တော်တို့ တွေ့ရပါတယ်။ အဲဒီတော့ စီမံကိန်းတစ်ခု ဆောင်ရွက်တယ်ဆိုရင် ဒီစီမံကိန်းရဲ့ ရည်ရွယ်ချက်ကဘာလဲ။ ဒီစီမံကိန်းကြောင့် ပြည်သူတွေ ဒေသဖွံ့ဖြိုးရေး အပေါ်မှာ ဘယ်လောက်အထောက်အကူပြုမလဲ။ စီးပွားရေးအရရော ဘယ်လို တွက်ခြေ ကိုက်နိုင်သလဲ။ နောက်ပြီးရင် ဖြစ်နိုင်စွမ်းလေ့လာမှုခေါ်တဲ့ Feasible Study ရော လုပ်ပြီးမပြီး။ တချို့စီမံကိန်းတွေဆိုရင် ပတ်ဝန်းကျင်ပေါ် သက်ရောက်မှုကြီးမားနိုင်နဲ့အတွက် ESIA လုပ်ဖို့ လိုအပ်ပါတယ်။ ဒါဆိုရင် ESIA ရော လုပ်ပြီးမပြီး။ ဒီသတင်းအချက်အလက်တွေ ပြည်စုံစွာ ဖော်ပြဖို့ လိုအပ်နေပါတယ်။ ဒါကြောင့်မို့လို့ ကျွန်တော်တို့ ဥပဒေကြမ်းပူးပေါင်းကော်မတီနဲ့ ပြည်သူ့ငွေစာရင်းပူးပေါင်းကော်မတီ ကလည်း ဘယ်လိုအကြံပြုချက် ပေးထားသလဲဆိုရင် ပြည်ထောင်စုအဆင့် ဌာန၊ အဖွဲ့အစည်းများအနေဖြင့် လုပ်ငန်းစီမံကိန်းများ၊ လုပ်ငန်းများ၊ စက်ပစ္စည်းများနှင့် ရုံးသုံးစက်ပစ္စည်းများ၊ ပရိဘောဂများအတွက် အသုံးစရိတ်များ တောင်းခံရာတွင် လုပ်ငန်းဆိုင်ရာအချက်အလက်များ၊ အတိုင်းအတာပမာဏနှင့် စံချိန် စံညွှန်းများကို မှန်ကန်တိကျ ပြည့်စုံစွာ ဖော်ပြရန်လိုအပ်ကြောင်း အကြံပြုအပ်ပါသည်လို့ ဆိုထားပါတယ်။ အဲဒီတော့ လုပ်ငန်းဆိုင်ရာ အချက်အလက်တွေ၊ အတိုင်းအတာပမာဏ စံချိန်စံညွှန်းတွေဆိုတာ ခြုံပြောမယ်ဆိုရင် Project Proposal ပါပဲ။ အဲဒီတော့ လာမယ့်ဘတ်ဂျက်နှစ်တွေမှာ ဒီအကြံပြုချက်အတိုင်း ဆောင်ရွက်နိုင်ဖို့ ကျွန်တော်တို့မျှော်လင့် ပါတယ်။ ဒုတိယတစ်ပိုင်းကတော့ နိုင်ငံပိုင်စီးပွားရေးလုပ်ငန်းတွေနဲ့ ပတ်သက်ပါတယ်။ ပြည်သူ့ငွေစာရင်း ပူးပေါင်းကော်မတီရဲ့ ဒီနေ့အစီရင်ခံစာအရ နိုင်ငံပိုင်စီးပွားရေးလုပ်ငန်း ၂၅ ခုရဲ့ Other Account တွေဟာ ပြီးခဲ့တဲ့ ၂၀၁ရ ခု၊ မတ်လ ၃၁ ရက် လက်ကျန်ငွေစာရင်းအခြေအနေစုစုပေါင်းဟာ မြန်မာကျပ်ငွေ သန်းပေါင်း ၁၁ သန်းကျော်၊ အမေရိကန်ဒေါ်လာနဲ့တွက်ရင် ၉ ဘီလီယံခန့်ရှိနေတယ်ဆိုတာသိရတော့ လွှတ်တော်ကိုယ်စားလှယ်တွေ အပါအဝင်ပြည်သူများ အံ့အားတသင့်ဖြစ်ရပါတယ်။ ဝမ်းမြောက်ဝမ်းသာ လည်းဖြစ်ရပါတယ်။ သို့သော် အပြည့်အဝတော့မပျော်နိုင်သေးဘူး။ အဲဒီတော့ စာရင်းရှိတာတော့ မှန်တယ်။ စာရင်းအတိုင်းငွေရော အမှန်တကယ်ရှိရဲ့ လား။ အခုအားလုံးသိချင်နေကြတာဖြစ်ပါတယ်။ ဒီ Other Account အများစုဟာ သယံဇာတဝင်ငွေတွေဖြစ်ပါတယ်။ ပြည်သူ့လွှတ်တော်ကတော့ ဒီသယံဇာတ ဝင်ငွေအားလုံးကို ပြည်ထောင်စုဘဏ္ဍာရန်ပုံငွေထဲ အလုံးစုံထည့်သွင်းဖို့ဆိုပြီးတော့ အဆိုပြုကာ ဆုံးဖြတ် အတည်ပြုချက်ရယူထားပြီးဖြစ်ပါတယ်။ အဲဒီတော့ ပြည်သူ့လွှတ်တော်ရဲ့ အတည်ပြုချက်အတိုင်း ဘယ်တော့ ဆောင်ရွက်မလဲ၊ ဒီအတွက်ရော ပြင်ဆင်နေပြီလား ဆိုတာကိုလည်း ကျွန်တော်တို့သိလိုပါတယ်။ အဲဒီတော့ Other Account တွေဟာ ၂၀၁၂ ခုနှစ်မှာ ပေါ်တယ်ဆိုပေမယ့် သယံဇာတဝင်ငွေတွေကတော့ အဲဒီမတိုင်ခင် ကတည်းက ရနေခဲ့တာပါ။ ဥပမာ ကျွန်တော်တို့ ရဲတံခွန်တို့၊ ရတနာတို့ သဘာဝဓာတ်ငွေ့ လုပ်ကွက်တွေဆိုရင် ၁၉၉၀ ကျော်နှစ်တွေကတည်းက ရနေတာပါ။ အဲဒီတော့ အခု Other Account ရဲ့ လက်ကျန်စာရင်းဟာ ၂၀၁၂ ခုနှစ် ဒီဘက် ဝင်ငွေတွေပဲပါတာလား သို့မဟုတ် ၂၀၁၂ မတိုင်ခင်က ဝင်ငွေတွေရောပါသလား ဆိုတာကိုလည်း ကျွန်တော်တို့ ရှင်းရှင်းလင်းလင်း သိချင်ပါတယ်။ နောက် ဒီ Other Account တွေဟာ ပြည်ထောင်စုအစိုးရအပ်ငွေစာရင်းမှာ အပါအဝင်ဖြစ်တယ်ဆိုတော့ အပ်ငွေ စာရင်းနဲ့ Other Account ဘယ်လိုဆက်နွယ်နေသလဲဆိုတာလည်း ရှင်းလင်းတင်ပြဖို့ လိုပါလိမ့်မယ်။ နောက်ပြီးရင် ဒီ Other Accountတွေဟာ ပြည်တွင်းဘဏ်မှာပဲ ပြည်တွင်းသုံးငွေနဲ့ အပ်နှံထားတာလား၊ နိုင်ငံခြားသုံးငွေနဲ့ နိုင်ငံခြားဘဏ်တွေမှာ အပ်နှံထားတဲ့စာရင်းတွေရော ရှိ မရှိ ဒါကိုလည်း ကျွန်တော်တို့ သိလိုပါတယ်။ နောက်ဆုံးအချက်ကတော့ ဒီငွေတွေကို ရှေ့ဆက်ပြီးတော့ ဘယ်လိုစီမံခန့်ခွဲကြမှာလဲ။ ဒါနဲ့ပတ်သက်ရင် နိုင်ငံပိုင်စီးပွားရေးလုပ်ငန်းတွေကို Coorperatization လုပ်မယ်ဆိုတဲ့ စီးပွားရေးလုပ်ငန်းစဉ်တွေနဲ့ ပတ်သက်ပါ လိမ့်မယ်။ စီးပွားရေးဆန်ဆန်လုပ်ဖို့ Other Account ဖွင့်ခွင့်ပြုထားတယ်ဆိုပေမယ့် လက်တွေ့မှာကတော့ ပုဂ္ဂလိကတွေကို ခွင့်ပြုမိန့်လိုင်စင်ချပေးတယ်။ ဒီပေါ်ကနေပြီးတော့ အခွန်ကောက်တယ်။ အကျိုးအမြတ်ခွဲဝေယူတယ် ဆိုတာထက်မပိုပါဘူး။ ဒါကြောင့်မို့လို့ စီးပွားရေးဆန်ဆန် ဆောင်ရွက်ဖို့ ဆိုလို့ရှိရင် နိုင်ငံပိုင် စီးပွားရေးလုပ်ငန်းတွေရော ဘယ်လိုပြုပြင် ပြောင်းလဲမယ့် အစီအစဉ်တွေ ရှိသလဲ ဆိုတာ ကျွန်တော်တို့ သိလိုပါတယ်။ အချုပ်ပြောမယ်ဆိုရင် ကျွန်တော့ ဆွေးနွေးချက်ထဲမှာပါတဲ့ နိုင်ငံပိုင် စီမံကိန်းလုပ်ငန်းများကိစ္စနဲ့ နိုင်ငံပိုင်စီးပွားရေးလုပ်ငန်းများကိစ္စကို ရှင်းလင်းတင်ပြပေးဖို့ ကျွန်တော်တို့ မျှော်လင့်ပါတယ်။ ကျေးဇူးတင်ပါတယ်။</speech>
<speech type="speaker">ဒေါ်ချိုချိုဝင်း မော်လိုက်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="363">ဒေါ်ချိုချိုဝင်း(မော်လိုက်မဲဆန္ဒနယ်၊ စစ်ကိုင်းတိုင်းဒေသကြီး)</mp>လေးစားအပ်ပါသော ပြည်ထောင်စုလွှတ်တော် နာယကကြီးနှင့်တကွ အားလုံးပဲ မင်္ဂလာပါရှင်။ ကျွန်မကတော့ စစ်ကိုင်းတိုင်း ဒေသကြီး၊ မော်လိုက်မဲဆန္ဒနယ်မှ ပြည်သူ့လွှတ်တော်ကိုယ်စားလှယ် ဒေါ်ချိုချိုဝင်း ဖြစ်ပါတယ်ရှင့်။ ကျွန်မ အနေနဲ့ ၂၀၁၈၊ ဧပြီလမှ စက်တင်ဘာလအတွင်း ၆ လကာလ အမျိုးသားစီမံကိန်းနဲ့ ဘဏ္ဍာငွေ အရအသုံး ဆိုင်ရာ ဥပဒေမူကြမ်းတို့အပေါ် မူနဲ့အခြေခံသဘောတရားအရ ထောက်ပြဆွေးနွေးသွားမှာဖြစ်ပါတယ်။ လေးစားအပ်ပါသော နာယကကြီးရှင်။ ၂၀၁၈ ဧပြီမှ စက်တင်ဘာလအထိ ၆ လကာလ ဘတ်ဂျက်ဟာ ဘဏ္ဍာရေးနှစ် ပြောင်းလဲသတ်မှတ်လိုက်တဲ့အပေါ်မှာ ကြုံတွေ့လာရတဲ့ အခြေအနေတစ်ရပ် ဖြစ်ပါတယ်။ ဒီအခြေအနေကို ရိုးရှင်းတည်ငြိမ်စွာ ဖြတ်သန်းနိုင်ဖို့ သက်ဆိုင်ရာ ကဏ္ဍအလိုက် တာဝန်ရှိသူများမှ အတတ်နိုင်ဆုံး ကြိုးပမ်းဆောင်ရွက်ကြရမှာ ဖြစ်ပါတယ်။ ယခု ဘတ်ဂျက်ကာလအတွက် နိုင်ငံတော် အကြီးအကဲများရဲ့ လမ်းညွှန်ချက်များအရ နိုင်ငံတော်အစိုးရက ခွင့်ပြုထားပြီး မဖြစ်မနေဆောင်ရွက်ရန် လိုအပ်သည့်လုပ်ငန်းများ ၆ လအတွင်း ပြီးစီးနိုင်မည့် လုပ်ငန်းများ၊ ဆောင်ရွက်ဆဲလုပ်ငန်းများတွင်လည်း စတင်သည့်ခုနှစ်၊ ပြီးစီးနိုင်မည့် အခြေအနေတို့ကို စိစစ်ခွင့်ပြုရမှာ ဖြစ်ပါတယ်။ လေးစားအပ်ပါသော နာယကကြီးရှင်။ ပြည်ထောင်စုသမ္မတမြန်မာနိုင်ငံတော်၊ စီမံ/ဘဏ္ဍာဝန်ကြီး ဌာနမှ ထုတ်ပြန်တဲ့ ဘဏ္ဍာရေးမူဝါဒများဖြစ်တဲ့ အခွန်မူဝါဒ၊ အသုံးစရိတ်မူဝါဒများနဲ့အညီ ဝန်ကြီးဌာန အလိုက် ရငွေသုံးငွေစာရင်းများကို စနစ်တကျရေးဆွဲကြရမှာ ဖြစ်ပါတယ်။ ဘဏ္ဍာရေးမူဝါဒများဖြစ်တဲ့ အခွန်မူဝါဒမှာဆိုလို့ရှိရင် နိုင်ငံတော်အစိုးရရဲ့ အသုံးစရိတ်များအတွက်သာ အခွန်ကို ကောက်ခံခြင်း မဟုတ်ဘဲ နိုင်ငံတော်တွင် ညီညွတ်မျှတသော အရအသုံးငွေကြေးစနစ်ကို ဖော်ဆောင်၍ ငွေကြေးလည်ပတ်မှု မှန်ကန်စေရန်၊ ငွေကြေးဖောင်းပွမှု ထိန်းသိမ်းရန်၊ ပြည်တွင်းစားသုံးမှု၊ ရင်းနှီးမြှုပ်နှံမှုနဲ့ စုဆောင်းမှုတို့ကို အခွန်ကောက်စနစ်ဖြင့် ထိန်းညှိပေးရန်၊ ကုန်ဈေးနှုန်းတည်ငြိမ်မှုအတွက် အထောက်အကူပြုရန်၊ ဝင်ငွေ ခွဲဝေမျှတစေရန်၊ စီးပွားရေးဖွံ့ဖြိုးတိုးတက်မှုကို အထောက်အကူပြု စေရန်ဆိုပြီး အခွန်မူဝါဒရှိပါတယ်။ အသုံးစရိတ်မူဝါဒမှာတော့ ပညာရေး၊ ကျန်းမာရေးနဲ့ လူမှုကာကွယ်စောင့်ရှောက်ရေး အသုံးစရိတ် များကိုဆက်လက်တိုးမြှင့်သုံးစွဲရန်၊ ပြည်သူလူထုကို ချက်ချင်းလက်ငင်း အကျိုးပြုနိုင်တဲ့ အသုံးစရိတ် များကိုဦးစားပေး သုံးစွဲရန်၊ ဖွဲ့စည်းပုံနှင့် ဝန်ထမ်းခန့်အပ်မှုများကို စနစ်တကျစိစစ်ခွင့်ပြုရန်၊ စီမံကိန်းများ ဦးစားပေးအဆင့်ခွဲပြီး လတ်တလောမလိုအပ်သေးသည့် စီမံကိန်းများကို ရွှေ့ဆိုင်းဆောင်ရွက်ရန်၊ ပစ္စည်း ဝယ်ယူမှုများကို စနစ်တကျစိစစ်ဆောင်ရွက်ရန်၊ ပြည်ပအကူအညီရငွေနှင့် ပြည်ပချေးငွေများကို စိစစ်ရယူရန်၊ ကျေးလက်ဒေသဖွံ့ဖြိုးရေး၊ လျှပ်စစ်မီးရရှိရေး၊ လမ်းပန်းဆက်သွယ်ရေး ကောင်းမွန်မှု၊ သောက်သုံးရေနှင့် စိုက်ပျိုးရေ လုံလောက်စွာ ရရှိတိုးမြှင့်သုံးစွဲရန် ဆိုပြီးတော့ အသုံးစရိတ်မူဝါဒပါရှိပါတယ်။ ယခု ဒီနှစ် ၆ လ ဘတ်ဂျက်မှာ တင်ပြလာတဲ့ အမျိုးသားစီမံကိန်းနဲ့ ဘဏ္ဍာငွေအရအသုံးဆိုင်ရာ စီမံကိန်း အသုံးစရိတ် များဟာ ယခုဘဏ္ဍာရေးမူဝါဒများ၊ ဘဏ္ဍာရေးစည်းမျဉ်းစည်းကမ်းများနဲ့ ကိုက်ညီမှု ရှိ မရှိ ဆိုတာကို မိမိရဲ့ ဝန်ကြီးဌာန ဘတ်ဂျက်တွေကို ဆန်းစစ်ရန် လိုအပ် ပါတယ်။ နာယကကြီးရှင်။ ဝန်ကြီးဌာနအလိုက် ရငွေသုံးငွေစာရင်းများကို ရေးဆွဲတဲ့အခါမှာ ဘဏ္ဍာရေး မူဝါဒတွေနဲ့အညီ စီမံကိန်းများကို စတင်ရေးဆွဲစဉ်ကတည်းက သက်ဆိုင်ရာတာဝန်ရှိ ပုဂ္ဂိုလ်များ၊ ဌာနများ၊ ဒေသခံများနှင့် အကျေအလည်ညှိနှိုင်းဆွေးနွေးပြီး၊ အဆင့်ဆင့်စိစစ်တင်ပြရန် လိုအပ်ပါတယ်။ ဒီကိစ္စနဲ့ ပတ်သက်ပြီး ၂၀၁၈ ခု၊ ဧပြီလမှ စက်တင်ဘာလအထိ ၆ လ အမျိုးသားစီမံကိန်း ဥပဒေကြမ်းအပေါ် ပြည်ထောင်စုလွှတ်တော် ဥပဒေကြမ်းပူးပေါင်းကော်မတီနဲ့ ပြည်သူ့ငွေစာရင်းပူးပေါင်း ကော်မတီတို့ရဲ့ လေ့လာတွေ့ရှိချက်နှင့် သဘောထားမှတ်ချက် အစီရင်ခံစာအပိုဒ် ၁၉ မှာ သက်ဆိုင်ရာဌာနနှင့် အဖွဲ့အစည်း များသည် မိမိတို့ ဆောင်ရွက်သည့် လုပ်ငန်းစီမံကိန်းနှင့် လုပ်ငန်းများအတွက် လျာထားခြင်း၊ အကောင်အထည်ဖော် ဆောင်ရွက်ခြင်း၊ စိစစ်သုံးသပ်ခြင်း၊ လုပ်ငန်းများအပေါ် ဥပဒေပြဋ္ဌာန်းချက်များ အတိုင်းမြို့နယ်အဆင့်မှစတင်၍ တာဝန်ရှိပုဂ္ဂိုလ်၊ အဖွဲ့အစည်းများနှင့် အပြည့်အဝပူးပေါင်းဆောင်ရွက်ရန် လိုအပ်ကြောင်း၊ ထိုသို့ ပူးပေါင်းဆောင်ရွက်ရန် ပျက်ကွက်သည့် ပုဂ္ဂိုလ်၊ ဌာန၊ အဖွဲ့အစည်းများကို တည်ဆဲဥပဒေ၊ နည်းဥပဒေ၊ စည်းမျဉ်းစည်းကမ်းများနဲ့အညီ ထိရောက်စွာ အရေးယူဆောင်ရွက်ရန် လိုအပ်ကြောင်း အကြံပြုထားပါတယ်။ ဒီအကြံပြုချက်ဟာဆိုလို့ရှိရင် Citizen Budget ကို အကောင်အထည် ဖော်ဆောင်ရွက်ရာရောက်သလို၊ နိုင်ငံတော်က ရေးဆွဲထားတဲ့ ပြည်ထောင်စုလွှတ်တော် ဥပဒေ၊ နည်းဥပဒေ များနဲ့လည်း ကိုက်ညီတဲ့အတွက် ဝန်ကြီးဌာနများအနေဖြင့် စီမံကိန်းအသုံးစရိတ်များကို ရေးဆွဲတဲ့အခါမှာ ယခုထက်ပိုပြီး ပူးပေါင်းဖို့ လိုအပ်မယ်လို့ အကြံပြု တိုက်တွန်းချင်ပါတယ်။ ဝန်ကြီးဌာနများအနေဖြင့် အတည်ပြု ပြဋ္ဌာန်းလိုက်တဲ့ စီမံကိန်းဘတ်ဂျက်များကို ဘဏ္ဍာနှစ်ပြီးဆုံးတဲ့အခါမှာ ပြီးစီးမှုအခြေအနေ များကိုလည်း ပြန်လည်တင်ပြရန် လိုအပ်ပါတယ်။ နာယကကြီးရှင်။ အခုလို မြို့နယ်အခြေခံအဆင့်မှာ ဘတ်ဂျက်များကို မှန်မှန်ကန်ကန် ထိထိ ရောက်ရောက်ရေးဆွဲခဲ့မယ်ဆိုရင် လွှတ်တော်ကြီးမှာလည်း ပိုမိုထိရောက်မှန်ကန်တဲ့ နိုင်ငံတော်ဘတ်ဂျက်ကို စိစစ်အတည်ပြုနိုင်မှာ ဖြစ်ပါတယ်။ ဝန်ကြီးဌာနများအနေဖြင့် အတည်ပြုပြဋ္ဌာန်းလိုက်တဲ့ ဘတ်ဂျက်နဲ့ ဆောင်ရွက်ကြမယ့် စီမံကိန်းများနဲ့ သာမန်အသုံးစရိတ်များကို တိုင်းပြည်အတွက် အမှန်တကယ် အကျိုး ဖြစ်ထွန်းစေရန် အဆင့်ဆင့်ကြီးကြပ်ဆောင်ရွက်ရန် လိုအပ်ပါတယ်။ မိမိတို့ ဝန်ကြီးဌာနရဲ့ ဘတ်ဂျက်များ ကိုလည်း နိုင်နိုင်နင်းနင်း Manage လုပ်နိုင်ရန် အထူးလိုအပ်ပါတယ်။ ဝန်ကြီးဌာနများအနေနဲ့ကတော့ ကြီးကြပ်ဆောင်ရွက်ပါတယ်လို့ ပြောမှာဖြစ်သော်လည်း တကယ့်မြေပြင်မှာတော့ ပြည်သူ့ဘဏ္ဍာများ အမြောက်အမြား ပျက်စီးဆုံးရှုံးနေမှုများဟာ နိုင်ငံအနှံ့အပြားမှာ စိတ်မကောင်းစွာ မြင်တွေ့နေရပါတယ်။ လေးစားအပ်ပါသော ပြည်ထောင်စုလွှတ်တော် နာယကကြီးရှင့်။ နိဂုံးချုပ်အနေဖြင့် တင်ပြ ဆွေးနွေးလိုတာကတော့ သက်ဆိုင်ရာဝန်ကြီးဌာနများအနေဖြင့် နိုင်ငံတော်ရဲ့ ရည်မှန်းချက်မူဝါဒများကို ပြည်သူလူထုအကျိုးငှာ အကောင်အထည်ဖော် ဆောင်ရွက်ရာမှာ ပြည်သူလူထုအသံကို အလေးထားရန် လိုအပ်ပါတယ်။ စိစစ်ရေးပူးပေါင်းအဖွဲ့များ၊ ဥပဒေကြမ်းပူးပေါင်းကော်မတီ၊ ပြည်သူ့ငွေစာရင်းပူးပေါင်း ကော်မတီ လေ့လာတွေ့ရှိချက်၊ သဘောထားမှတ်ချက်၊ အကြံပြုချက်များနဲ့ လွှတ်တော်ကိုယ်စားလှယ်များ ရဲ့ ဆွေးနွေးတင်ပြချက်များကို အလေးထားဆောင်ရွက်ရန် တိုက်တွန်းရင်း နိဂုံးချုပ်ပါတယ်ရှင်။ ကျေးဇူး တင်ပါတယ်။</speech>
<speech type="speaker">ဦးတင်ထွန်းနိုင် ဆိပ်ကြီးခနောင်တိုမဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="450">ဦးတင်ထွန်းနိုင်(ဆိပ်ကြီးခနောင်တိုမဲဆန္ဒနယ်၊ ရန်ကုန်တိုင်းဒေသကြီး)</mp>လေးစား အပ်ပါတဲ့ ပြည်ထောင်စုလွှတ်တော်နာယကကြီးနှင့် အားလုံးမင်္ဂလာပါ။ ကျွန်တော်ကတော့ ရန်ကုန်တိုင်း ဒေသကြီး၊ ဆိပ်ကြီးခနောင်တိုမဲဆန္ဒနယ်က ပြည်သူ့လွှတ်တော်ကိုယ်စားလှယ် ဦးတင်ထွန်းနိုင်ဖြစ်ပါတယ်။ နာယကကြီးခင်ဗျား။ ကျွန်တော့ရဲ့ တင်ပြဆွေးနွေးမှုကို Power Point ဖြင့် ဆွေးနွေးခွင့်ပြုပါ ခင်ဗျာ။ လေးစားရတဲ့နာယကကြီးခင်ဗျား။ အစိုးရသစ်လက်ထက်မှာ ပညာရေးနဲ့ ကျန်းမာရေးဘတ်ဂျက် တွေကို တိုးမြှင့်လျာထားခွင့်ပြုပေးနေတာကို အားလုံးအသိပဲဖြစ်ပါတယ်။ တိုးမြှင့်ခွင့်ပြုပေးနေတဲ့ ဘတ်ဂျက် တွေကို သက်ဆိုင်ရာဝန်ကြီးဌာနများက မူဝါဒ၊ ရည်မှန်းချက်၊ လုပ်ငန်းစဉ်များချမှတ်ပြီး အကောင်အထည် ဖော်ဆောင်ရွက်နေတာကိုလည်း တွေ့ရှိရပါတယ်။ ဒါပေမယ့် တချို့ဘတ်ဂျက်အသုံးစရိတ်တွေကတော့ ချမှတ်ထားတဲ့ မူဝါဒ၊ ရည်မှန်းချက်၊ လုပ်ငန်းစဉ်များနဲ့ လိုက်လျောညီထွေမှုအားနည်းနေတယ်လို့ ထင်မြင် ယူဆမိပါတယ်။ ဒီကနေ့မှာ အဲဒီကိစ္စရပ်တွေအပေါ်မှာ အပြုသဘောနဲ့ အကြံပြု ဆွေးနွေးသွားမှာဖြစ်ပါတယ်။ ပထမဦးစွာ ကျန်းမာရေးနဲ့ အားကစားဝန်ကြီးဌာနရဲ့ ဘတ်ဂျက်ခွဲဝေချထားမှုနဲ့ အသုံးစရိတ် မူဝါဒ အပိုင်းကို တင်ပြလိုပါတယ်။ ကျန်းမာရေးနှင့် အားကစားဝန်ကြီးဌာနရဲ့ ဝန်ကြီးရုံးအပါအဝင် ဦးစီးဌာန ၈ ခုမှာ နှစ်စဉ် အသုံးစရိတ်ခွဲဝေချထားမှု အခြေအနေကို လေ့လာကြည့်တဲ့အခါ ၂၀၁၇-၂၀၁၈ ဘဏ္ဍာနှစ်လုပ်ငန်း စီမံကိန်းများ ရင်းနှီးမြှုပ်နှံမှုလျာထားချက်အပိုင်းမှာ စုစုပေါင်း ကျပ်ငွေ ၃၆၁ ဘီလီယံ ကျော် ရှိတာကို တွေ့ရှိရမှာဖြစ်ပါတယ်။ အသုံးစရိတ်စုစုပေါင်းရဲ့ ၉၉ ရာခိုင်နှုန်းကျော်ဟာ ကျန်းမာရေး ကဏ္ဍ အသုံးစရိတ်များအတွက် လျာထားတာဖြစ်ပြီး ကျန်တဲ့ ၁ ရာခိုင်နှုန်းကသာ အားကစားကဏ္ဍ အတွက် လျာထားတာ တွေ့ရှိရပါလိမ့်မယ်။ အခု ၂၀၁၈ ခုနှစ်၊ ၆ လ ဘတ်ဂျက်ကို လေ့လာကြည့်တဲ့ အခါမှာလည်း စုစုပေါင်း ရင်းနှီးမြှုပ်နှံမှု အသုံးစရိတ်လျာထားချက် ၁၂၆ ဘီလီယံကျော်ရှိပြီး ကျန်းမာရေး အသုံးစရိတ်က ၉ရ ရာခိုင်နှုန်းခန့်ရှိတာကို တွေ့ရှိရပါတယ်။ အားကစားနဲ့ ကာယပညာဦးစီးဌာနအတွက် ရင်းနှီးမြှုပ်နှံမှု လျာထားချက်ကတော့ ၃ ရာခိုင်နှုန်း သာသာသာရှိကြောင်း တွေ့ရမှာဖြစ်ပါတယ်။ လေးစားအပ်ပါတဲ့ နာယကကြီးခင်ဗျား။ ကျန်းမာရေးနဲ့ အားကစားဝန်ကြီးဌာနက ချမှတ်ထားတဲ့ အမျိုးသားစီမံကိန်းမူဝါဒ ၁၂ ရပ်မှာ အားကစားနဲ့ပတ်သက်တဲ့မူဝါဒက တစ်ရပ်သာပါရှိပြီး၊ ရည်မှန်းချက် ၂၁ ရပ်မှာလည်း အားကစားနဲ့ဆိုင်တာက တစ်ရပ်ပဲ တွေ့ရပါတယ်။ လုပ်ငန်းစဉ် ၃၃ ရပ်ရှိရာမှာလည်း အားကစားကဏ္ဍ ဖွံ့ဖြိုးတိုးတက်ရေးအတွက်က လုပ်ငန်းစဉ် အနည်းငယ်သာရှိကြောင်း လေ့လာတွေ့ရှိရ ပါတယ်။ ဒါ့ကြောင့် ကျွန်တော်တို့နိုင်ငံရဲ့ အားကစားကဏ္ဍဟာ မူဝါဒလုပ်ငန်းစဉ်ကအစ အမေ့လျော့ခံများ ဖြစ်နေပြီလားလို့ တွေးနေမိပါတယ်။ အားကစားဆိုတာ ကျန်းမာကြံ့ခိုင်ရေးအတွက် အဓိက အထောက်အပံ့ ဖြစ်သလို ပြည်သူလူထု၊ အထူးသဖြင့် လူငယ်လူရွယ်တွေရဲ့ စိတ်မှာ အားကစားစိတ်ဓာတ် ရှင်သန်ထက်မြက် နေရင် တိုင်းပြည် အနာဂတ်အတွက် ကျန်းမာကြံ့ခိုင်တဲ့ နိုင်ငံ့သားကောင်းတွေကို ပြုစုပျိုးထောင် ပေးရာလည်း ရောက်ပါတယ်။ လူငယ်တွေ အားကစားဘက် စိတ်ရောက်နေရင် မူးယစ်ဆေးဝါး၊ အရက် စတဲ့ လမ်းမှားလိုက်မှုအပိုင်းတွေလည်း အလိုလိုကာကွယ်ထိန်းချုပ်ပြီးသား ဖြစ်သွားမှာပါ။ ဒီလို နိုင်ငံတော်နဲ့ နိုင်ငံသားတို့ အကျိုးစီးပွားကို ကြီးကြီးမားမား ဆက်နွယ်နေတဲ့ အားကစားကဏ္ဍကို အထူးအာရုံစိုက် ရင်းနှီးမြှုပ်နှံရမှာ ဖြစ်ပါတယ်။ လက်တွေ့မှာတော့ မြို့နယ်အသီးသီးနဲ့ ကျေးရွာရပ်ကွက်တွေမှာ အားကစား ဘတ်ဂျက်က မရှိ၊ အခြေခံအဆောက်အဦတွေက မပြည့်စုံတဲ့အတွက် နေ့ထူးနေ့မြတ်၊ အခါကြီး ရက်ကြီးတွေ ဥပမာ လွတ်လပ်ရေးနေ့၊ ပြည်ထောင်စုနေ့အထိမ်းအမှတ်၊ အားကစားပြိုင်ပွဲ၊ ပြိုင်ပွဲကျင်းပဖို့တောင် အနိုင်နိုင် ရုန်းကန်နေကြရပြီး မြို့ရွာ၊ ရပ်ကွက်တွေထဲ နှစ်စဉ်လှည့်လည်အလှူခံ ဝိုင်းဝန်းနေကြရတဲ့ အခြေအနေမှာပဲ ရှိနေကြပါတယ်။ ဒါကြောင့် နိုင်ငံတော်က အားကစားနဲ့ပတ်သက်တဲ့ အခြေခံအဆောက်အဦတွေ အတိုင်းအတာ တစ်ခုထိ ပြည့်စုံကောင်းမွန်ဖို့ လိုအပ်သလို စဉ်ဆက်မပြတ် အားကစားပြိုင်ပွဲတွေ ကျင်းပနိုင်ရေးအတွက် သက်ဆိုင်ရာ ငွေစာရင်းခေါင်းစဉ်များကနေ သာမန်ပဲဖြစ်ဖြစ်၊ ငွေလုံးငွေရင်းပဲ ဖြစ်ဖြစ်၊ နှစ်စဉ် အသုံးစရိတ် ယခုထက်ပိုပြီး တိုးမြှင့် လျာထားသုံးစွဲသင့်ပါကြောင်း အကြံပြုတိုက်တွန်းလိုပါတယ်။ လေးစားရပါတဲ့ နာယကကြီးခင်ဗျား။ ဆက်လက်ပြီးတော့ ပညာရေးအသုံးစရိတ်နဲ့ ပတ်သက်ပြီး ဆွေးနွေးလိုပါတယ်။ ယခု ၆ လ အမျိုးသားစီမံကိန်း ရင်းနှီးမြှုပ်နှံမှု လျာထားချက်အနေနဲ့ ပညာရေး အသုံးစရိတ် ကျပ် ၁၃၉ ဘီလီယံ လျာထားတာကို တွေ့ရပါတယ်။ များသောအားဖြင့် ကျောင်းဆောင်၊ ဝန်ထမ်းအိမ်ရာ၊ လမ်းစတဲ့ အခြေခံအဆောက်အအုံများအတွက် လျာထားသုံးစွဲတာကို တွေ့ရပြီး အချို့ လျာထားမှုတွေရဲ့ ဦးစားပေးအဆင့် သတ်မှတ်မှုကို ပြန်လည်သုံးသပ်သင့်တယ်လို့ ထင်မြင်ယူဆမိပါတယ်။ ဥပမာအနေနဲ့ တင်ပြရရင် Slide မှာ ပြထားတဲ့ မုံရွာစီးပွားရေးတက္ကသိုလ်၊ အဓိပတိလမ်း ကတ္တရာထပ်ပိုးလွှာလောင်းခြင်းနဲ့ အဓိပတိလမ်းဘေး ပလက်ဖောင်းပြုပြင်ခြင်းအတွက် ငွေကျပ် ၁၁ရ သန်းကျော် လျာထားတာရယ် ကလေးတက္ကသိုလ် အဓိပတိလမ်း ကတ္တရာထပ်ပိုးလွှာခင်းခြင်းအတွက် ကျပ် ၁၇၈ သန်း လျာထားတာရယ်၊ မကွေးတက္ကသိုလ် အဓိပတိလမ်းအတွက် ၁၅၄ သန်း လျာထားတာ ဟာ ပညာရေးဝန်ကြီးဌာနအနေနဲ့ ဖော်ပြပါလုပ်ငန်းတွေထက် ပိုပြီးဦးစားပေးဆောင်ရွက်သင့်တဲ့ အခြား လုပ်ငန်းစီမံကိန်းတွေ မရှိတော့ဘူးလားလို့ မေးခွန်းထုတ်စရာ ဖြစ်နေပါတယ်။ Power Point မှာ မြင်တွေ့ရတဲ့ မုံရွာစီးပွားရေးတက္ကသိုလ်ရဲ့ လက်ရှိ အဓိပတိလမ်းနဲ့ လမ်းဘေးပလက်ဖောင်းများရဲ့ အခြေ အနေဖြစ်ပါတယ်။ ဒီလမ်းကို ကတ္တရာထပ်ပိုးလွှာခင်းလိုက်လို့ရှိရင် ပိုမိုတင့်တယ်လှပ ကောင်းမွန် သွားမှာ မှန်ပါတယ်။ ဒါပေမယ့် လောလောဆယ် သာမန်ပြုပြင် ထိန်းသိမ်းမှုလောက်နဲ့ ဆိုရင်လည်း တက္ကသိုလ်ရဲ့ ဥပဓိရုပ်ကို ထိခိုက်မှေးမှိန်သွားစေလောက်အောင်ထိ အခြေအနေဆိုးမနေပါဘူး။ ဒါကတော့ အလားတူ ကလေးတက္ကသိုလ် အဓိပတိလမ်းရဲ့ အခြေအနေဖြစ်ပါတယ်။ လတ်တလော ရိုက်ထားတဲ့ ဓာတ်ပုံပဲဖြစ်ပါတယ်။ ဒီလမ်းဆိုရင်လည်း သာမန် ပြုပြင်ထိန်းသိမ်းမှုလောက်နဲ့ပဲ ကျွန်တော်တို့ ဥပဓိရုပ်ကောင်းအောင် ထိန်းထားနိုင်တဲ့ အနေအထားရှိတယ်ဆိုတာ ထင်ရှားပါတယ်။ ဒီလိုပြောလို့ တက္ကသိုလ် တွေရဲ့ ဥပဓိရုပ် တင့်တယ်လှပစေရေးကို အားမပေးချင်လို့ မနှစ်မြို့လို့ ပြောနေတာ မဟုတ်ပါဘူး။ ကျွန်တော်ကောက်နုတ် တင်ပြခဲ့တဲ့ ဖော်ပြပါလုပ်ငန်း ၃ ခုအတွက် စုစုပေါင်း အသုံးစရိတ် လျာထားမှုဟာ ငွေကျပ်သန်း ၄၅၀၊ သိန်း အားဖြင့် ၄,၅၀၀ ရှိတာမို့ ကျွန်တော်တို့ တိုင်းပြည်မှာ အဲဒီဘတ်ဂျက်နဲ့ မိုးကာတောင် မလုံခြုံတဲ့ ဝေးလံ ခေါင်ဖျားဒေသက ကျောင်းကလေးတွေ၊ ထရံကာဝါးကြမ်းခင်းနဲ့ ဆင်းဆင်းရဲရဲနေနေရတဲ့ ဆရာ/ဆရာမ နေအိမ်တွေကို အများကြီးပြုပြင် တည်ဆောက်ပေးလို့ရတဲ့ အတွက်မို့လို့ အခုလို မချင့်မရဲနဲ့ တင်ပြနေရခြင်း ဖြစ်ပါတယ်။ လေးစားရပါတဲ့ နာယကကြီးခင်ဗျာ။ နိဂုံးချုပ်အနေနဲ့ကတော့ ကျွန်တော်တို့ မူဝါဒပိုင်းဆိုင်ရာ အနေနဲ့ အားကစားကဏ္ဍ ဖွံ့ဖြိုးတိုးတက်စေရေးအတွက် ယခုကစလို့ ဘတ်ဂျက်တိုးမြှင့် လျာထားသုံးစွဲ ပေးပါလို့ အကြံပြုအပ်ပါတယ်။ ဒုတိယအချက်ကတော့ အသုံးစရိတ်ဆိုင်ရာ မူဝါဒမှာ ပညာရေးဘတ်ဂျက် တွေကို ခွဲဝေလျာထားသုံးစွဲရာမှာ ဦးစီးဌာနကွက်ကွက်လေးမကြည့်ဘဲ တစ်နိုင်ငံလုံး လွှမ်းခြုံသော ဦးစားပေး အဆင့်သတ်မှတ်၍ လျာထားသုံးစွဲသင့်ပါကြောင်း အကြံပြု တိုက်တွန်းရင်း နိဂုံးချုပ်အပ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးမောင်မောင်ဦး အင်းစိန်မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="483">ဦးမောင်မောင်ဦး (အင်းစိန်မဲဆန္ဒနယ်၊ ရန်ကုန်တိုင်းဒေသကြီး)</mp>လေးစားအပ်ပါတဲ့ ပြည်ထောင်စုလွှတ်တော်နာယကကြီးနှင့်တကွ အားလုံးမင်္ဂလာပါခင်ဗျာ။ ကျွန်တော်ကတော့ ၂၀၁၈ ခုနှစ်၊ ဧပြီလမှ စက်တင်ဘာလအထိ ၆ လ အမျိုးသားစီမံကိန်းဥပဒေကြမ်းနှင့် ပြည်ထောင်စု၏ ဘဏ္ဍာငွေအရ အသုံးဆိုင်ရာ ဥပဒေကြမ်းတို့၏ မူနှင့်အခြေခံသဘောကို တင်ပြဆွေးနွေးမယ့် အင်းစိန်မဲဆန္ဒနယ်မှ ဦးမောင်မောင်ဦး ဖြစ်ပါတယ်။ လေးစားအပ်တဲ့ နာယကကြီးခင်ဗျာ။ ကျွန်တော်တို့ စိစစ်ရေးပူးပေါင်းအဖွဲ့(၇) အနေနဲ့ လယ်ယာ စိုက်ပျိုးရေး၊ မွေးမြူရေးနှင့် ဆည်မြောင်းဝန်ကြီးဌာနရဲ့ ဘတ်ဂျက်ကို စိစစ်ခဲ့မှုနဲ့ပတ်သက်တဲ့ လေ့လာ တွေ့ရှိချက်အချို့ကို တင်ပြဆွေးနွေးသွားမှာဖြစ်ပါတယ်။ နာယကကြီး ခင်ဗျား။ ကျွန်တော့ကို Power Point သုံးစွဲခွင့်ပြုပါခင်ဗျာ။ ဦးစွာပထမတင်ပြ လိုတာကတော့ ဆည်မြောင်းနှင့် ရေအသုံးချစီမံခန့်ခွဲမှုဦးစီးဌာနက တာဝန်ယူဆောင်ရွက်တဲ့ ကျိုင်းခမ်း ရေလှောင်တမံစီမံကိန်းဆိုင်ရာ နှစ်အလိုက်အသုံးစရိတ်များ တင်ပြရာမှာတွေ့ရှိရတဲ့ လွဲချော်မှားယွင်းချက် တချို့ကို အပြုသဘောထောက်ပြလိုပါတယ်။ ယခင်အစိုးရ နောက်ဆုံးပြင်ဆင်အတည်ပြုပေးခဲ့တဲ့ ၂၀၁၆-၂၀၁ရ ဘဏ္ဍာနှစ် အရအသုံးစာရင်းကို ကျွန်တော်တို့ စိစစ်တဲ့အခါမှာ ကျိုင်းခမ်းရေလှောင်တမံစီမံကိန်းရဲ့ စီမံကိန်းခန့်မှန်းတန်ဖိုးဟာ ကျပ်ငွေ ၁၄၈ ဘီလီယံရှိကြောင်း တွေ့ရှိရပြီး၊ စီမံကိန်းစတင်ခဲ့တဲ့ ု့ ၂၀၁၆-၂၀၁ရ ဘဏ္ဍာနှစ်အထိ ခွင့်ပြုရရှိငွေဟာ ကျပ်ငွေ ၇.၂၃၈ ဘီလီယံရှိကြောင်း သိရှိရပါတယ်။ ကျွန်တော် Power Point မှာ တင်ပြထားသလိုပဲ ၂၀၁၆-၂၀၁ရ ဘဏ္ဍာနှစ်အတွက် တင်ပြတောင်းခံငွေဟာ ကျပ်ဘီလီယံ ၃၀ ဖြစ်ပြီး၊ ပြည်ထောင်စုလွှတ်တော်က ခွင့်ပြုခဲ့တဲ့အတွက် စီမံကိန်းစတင်ချိန်ကနေရရှိတဲ့ ရန်ပုံငွေဟာ ကျပ် ၃၆.၉၃၈ ၂၀၁၇-၂၀၁၈ ဘဏ္ဍာရေးနှစ်ရဲ့ မူလ BE ဘတ်ဂျက်မှာ ကျပ် ၅ ဘီလီယံ တောင်းခံခဲ့တဲ့အတွက် ခွင့်ပြုခဲ့ပါတယ်။ ဖြည့်စွက်ဘတ်ဂျက် RE မှာတော့ ကျပ် ရ ဘီလီယံ ထပ်မံတောင်းခံခဲ့တဲ့အခါမှာ ကျွန်တော်တို့ စိစစ်ရေးပူးပေါင်းအဖွဲ့က ကျပ် ၂ ဘီလီယံ ဖြတ်တောက်ခဲ့ပြီး၊ ကျပ် ၅ ဘီလီယံ ခွင့်ပြုပေးခဲ့ပါ တယ်။ ဒါကြောင့်မို့လို ၂၀၁၇-၂၀၁၈ ဘဏ္ဍာရေးနှစ် BE နဲ့ RE နှစ်ရပ်ပေါင်းမှာ ကျပ် ၁၀ ဘီလီယံ ခွင့်ပြု ပေးခဲ့တဲ့အတွက် စီမံကိန်းစတင်ချိန်မှ ၎င်းစီမံကိန်းအတွက် ရရှိခွင့်ပြုချက်ငွေဟာ ကျပ် ဘီလီယံ ၄၆.၉၃၈ ဘီလီယံရှိရမှာဖြစ်သော်လည်း ယခု ၂၀၁၈ ဘဏ္ဍာနှစ် ၆ လဘတ်ဂျက်တင်ပြ တောင်းခံ လာတဲ့အခါမှာ စီမံကိန်းစတင်ချိန်ကနေ ယခှိုပြီး ခွင့်ပြုရန်ပုံငွေအား ၄၁.၉၃၈ ဘီလီယံဟုသာ ဖော်ပြထားတာကို တွေ့ရှိရတဲ့အတွက် ကျပ်သိန်းပေါင်းငါးသောင်း ကွာဟလျော့နည်းနေကြောင်း စိစစ် တွေ့ရှိရပါတယ်။ လေးစားအပ်ပါသော ပြည်ထောင်စုလွှတ်တော်နာယကကြီးခင်ဗျား။ ပြည်ထောင်စု၏ ဘဏ္ဍာငွေ အရအသုံးဆိုင်ရာဥပဒေဆိုတာ နှစ်စဉ်ပြဋ္ဌာန်းရတဲ့ ဥပဒေတစ်ခုဖြစ်သလို သက်ဆိုင်ရာဝန်ကြီးဌာန၊ ဦးစီးဌာနများက မိမိတို့ရဲ့ အသုံးစရိတ်များကို ပြင်ဆင်ရေးဆွဲပြီး ဌာန၊ အဖွဲ့အစည်းအဆင့်ဆင့် တင်ပြ ခွင့်ပြုချက်ရယူပြီးမှ ကျွန်တော်တို့ ပြည်ထောင်စုလွှတ်တော်ကို ရောက်ရှိလာတာဖြစ်ပါတယ်။ ဒါပေမယ့် အခုလို တိုင်းပြည်ဘဏ္ဍာကျပ် ဘီလီယံပေါင်းများ အကုန်အကျခံပြီး နှစ်ရှည် အကောင် အထည်ဖော်ဆောင်ရွက်ရတဲ့ စီမံကိန်းများနဲ့ပတ်သက်တဲ့ အသုံးစရိတ်ကိန်းဂဏန်း အချက်အလက်များဟာ တိကျမှန်ကန်ဖို့ လိုအပ်သလို မူလပြင်ဆင်ရေးဆွဲတဲ့ ဦးစီးဌာနအနေနဲ့လည်း အခုလို ကျပ်သိန်းပေါင်း သောင်းချီပြီး လွဲမှားလျော့နည်းဖော်ပြတာမျိုး လုံးဝမဖြစ်သင့်ဘူးလို့ ယူဆပါတယ်။ ဒါ့အပြင် သက်ဆိုင်ရာဦးစီးဌာန၊ ဝန်ကြီးဌာနများရဲ့ စီမံကိန်းဆိုင်ရာအချက်အလက်များ၊ သိုမှီး ထားရှိမှု၊ စီမံကိန်းအသုံးစရိတ်များ နှစ်စဉ်တင်ပြတောင်းခံမှု၊ ခွင့်ပြုရရှိလာတဲ့ ဘတ်ဂျက်တွေကို နှစ်အလိုက် သုံးစွဲမှုစတဲ့ လုပ်ငန်းစွမ်းဆောင်ရည်တွေနဲ့ စပ်လျဉ်းလို့ တာဝန်ယူမှု၊ တာဝန်ခံမှုကိုလည်း မေးခွန်းထုတ် စရာဖြစ်နေတဲ့အပြင် ဘာကြောင့်အခုလို သိန်းပေါင်းသောင်းချီပြီး ကွာဟလွဲချော်ခဲ့ရသလဲ ဆိုတာကိုလည်း ခြေခြေမြစ်မြစ် သိရှိလိုပါတယ်။ မည်သည့်ဌာနမှာ တာဝန်ရှိသလဲဆိုတာကိုလည်း သိရှိလိုပါတယ်။ ဖြေရှင်းပေးရမယ့် တာဝန်လည်း ရှိပါတယ်။ သက်ဆိုင်ရာဦးစီးဌာနများအနေနဲ့ မိမိတို့တာဝန်ယူထားတဲ့ လုပ်ငန်းကိစ္စရပ်တွေကို၊ အထူးသဖြင့် ပြည်သူ့ဘဏ္ဍာငွေ အမြောက်အမြားကို သုံးစွဲအကောင်အထည်ဖော်တဲ့ စီမံကိန်းများကို မိမိတို့တာဝန် ရှိသည်နှင့် လျော်ညီစွာမှန်မှန်ကန်ကန် တိတိကျကျ အလေးအနက်ထား ဆောင်ရွက်နေမယ်ဆိုရင် အခုလို ကိစ္စရပ်တွေ ဖြစ်ပေါ်လာမှာ မဟုတ်ပါဘူး။ ကျွန်တော်တို့ လွှတ်တော်ကိုယ်စားလှယ်များအနေနဲ့ အခြေခံဥပဒေက အပ်နှင်းထားတဲ့ အပြန်အလှန် လေးစား၊ အပြန်အလှန်ထိန်းကျောင်းခြင်းသဘောတရားအရ တိုင်းပြည်ဘဏ္ဍာ အလေအလွင့် အဆုံးအရှုံး မရှိစေရေး ဦးတည်ချက်ထားကာ အပြုသဘော ထောက်ပြဝေဖန်လိုက်ရခြင်း ဖြစ်ပါတယ်။ အားလုံးကို ကျေးဇူးတင်ပါတယ်။</speech>
<speech type="speaker">ဦးကျော်မျိုးမင်း မိုးညို မဲဆန္ဒနယ် ဆွေးနွေးဖို့ဖြစ်ပါတယ်။</speech>
<speech><mp id="205">ဦးကျော်မျိုးမင်း(မိုးညိုမဲဆန္ဒနယ်၊ ပဲခူးတိုင်းဒေသကြီး)</mp>အားလုံးပဲ မင်္ဂလာပါခင်ဗျ။ လေးစားအပ်ပါသော ပြည်ထောင်စုလွှတ်တော် နာယကကြီး ခင်ဗျာ။ ကျွန်တော့အနေနဲ့ ၂၀၁ရ ခုနှစ် ဧပြီလမှ စက်တင်ဘာလအထိ ၆ လ အမျိုးသားစီမံကိန်းဥပဒေကြမ်းရဲ့ အထွေထွေအခန်းမှာ အပိုဒ် ၁၂ ရဲ့ နောက်ပါ အပိုဒ် ၁၃ အဖြစ် ဥပဒေကြမ်းပူးပေါင်းကော်မတီကနေပြီးတော့ ပြင်ဆင်ဖြည့်စွက်ချက်လေးကို ကျွန်တော်တို့ ထောက်ခံဆွေးနွေးပေးသွားမှာ ဖြစ်ပါတယ်။ အဲဒီတော့ အပိုဒ် ၁၃ မှာဘာပြောထားလဲဆိုတော့ သက်ဆိုင်ရာဌာနနှင့် အဖွဲ့အစည်းများသည် မိမိတို့ဆောင်ရွက်ရမည့်လုပ်ငန်း စီမံကိန်းများနှင့် လုပ်ငန်းများအတွက် လျာထားခြင်း၊ အကောင်အထည် ဖော်ဆောင်ရွက်ခြင်း၊ စိစစ်သုံးသပ်ခြင်းနှင့် စပ်လျဉ်း၍ သတ်မှတ်ချက်များနှင့်အညီ မြို့နယ်အဆင့်မှ စတင်ပြီး စီမံကိန်းနှင့်ဘဏ္ဍာရေးဝန်ကြီးဌာန အပါအဝင် တာဝန်ရှိ ပုဂ္ဂိုလ်အဖွဲ့အစည်းများနှင့် အပြည့်အဝ ပူးပေါင်းဆောင်ရွက်ရမည်။ ပူးပေါင်းဆောင်ရွက်ရန် ပျက်ကွက်သည့် ပုဂ္ဂိုလ်၊ ဌာန၊ အဖွဲ့အစည်းများကို တည်ဆဲဥပဒေ၊ နည်းဥပဒေ၊ စည်းမျဉ်းစည်းကမ်းများနှင့်အညီ ထိရောက်စွာ အရေးယူဆောင်ရွက်ရမည်လို့ ကျွန်တော်တို့ အပိုဒ် ၁၃ အနေနဲ့ ဖြည့်စွက်ထားတာ ရှိပါတယ်။ ကျွန်တော်တို့ အခုနှစ် ဧပြီလမှ စက်တင်ဘာလအထိ ၆ လ အမျိုးသားစီမံကိန်းဥပဒေကြမ်းကို ကျွန်တော်တို့ စိစစ်တဲ့အခါမှာ ကျွန်တော့မဲဆန္ဒနယ်မှာပါလာတဲ့ ကျေးလက်လမ်းဦးစီးဌာနက အတည်ပြု ထားတဲ့ လမ်းနှစ်ခုအကြောင်း ထောက်ပြဆွေးနွေးသွားမှာ ဖြစ်ပါတယ်။ ကျေးလက်လမ်း ဦးစီးဌာနအနေနဲ့ ကျွန်တော့မြို့နယ်မှာရှိတဲ့ လမ်းနှစ်လမ်းကို အတည်ပြု တင်ပြထားတာ ရှိပါတယ်။ အဲဒီ လမ်းနှစ်လမ်းသည် ပထမလမ်းကတော့ ကတ္တရာလမ်းဖြစ်ပြီးတော့၊ ဒုတိယလမ်းက ကွန်ကရစ်လမ်း ဖြစ်ပါတယ်။ ပြည်ထောင်စု လွှတ်တော် ကိုယ်စားလှယ်ကြီးတွေသိတဲ့အတိုင်း ကျွန်တော်တို့ဒီဆောက်လုပ်ရေး ဝန်ကြီးဌာနအသစ်ပြင်ဆင် ထားတဲ့ ကတ္တရာလမ်းရဲ့ Spread က အနည်းဆုံး ပေ ၃၀ အကျယ်ရှိမှ ခင်းလို့ရတာဖြစ်ပါတယ်။ ကျွန်တော်တို့ ၁၂ ပေအကျယ်၊ ကတ္တရာထု ၈၆၃ နဲ့ဆိုလို့ရှိရင် ဘေးက ၃၀၀ နဲ့ပေါင်းလို့ရှိရင် အဲဒီမှာ ၁၆ ပေ လမ်းရေမြောင်းနဲ့ဆိုရင် ပေ ၃၀ နီးပါးရှိပါတယ်။ အဲဒီတင်ပြထားတဲ့ လမ်းဟာ ကျွန်တော်တို့ မြို့နယ် စီမံကိန်းရေးဆွဲ အကောင်အထည်ဖော်ရေးကော်မတီမှ အဆင့်ဆင့်တင်ပြတဲ့ းက အဆင့် ၃ အဆင့်မှာရှိပါတယ်။ ဒါပေမယ့်အခု အဲဒီလမ်းပါလာပါတယ်။ အဲဒီလမ်းပါလာလို့ ကျွန်တော်တို့ ဒီဌာနကို လှမ်းမေးတဲ့အခါကျတော့ ဒီလမ်းကိုဘယ်လိုတင်ခဲ့သလဲ မေးလိုက်ရော အဲဒီဌာနကိုယ်တိုင်က အဲဒီလမ်းကို ဘယ်ဘယ်လိုတင်လိုက်တယ်ဆိုတာကို မသိဘူးလို့ပြန်ပြောပါတယ်။ အဲဒီလမ်းရဲ့ အခြေ အနေဟာ ၁၀ ပေပြည့်အောင်တောင်မရှိတဲ့ ကျေးရွာချင်းဆက်လမ်းပဲ ဖြစ်ပါတယ်။ နောက်တစ်လမ်းကတော့ ကျွန်တော်တို့မြို့နယ်မှာ CDD လူထုဗဟိုပြုစီမံကိန်း၊ နောက် UNDP, One Man One Dollori မြို့နယ်မှာရှိတဲ့ လူဦးရေနဲ့ အချိုးကျရတဲ့ သိန်း ၁,၇၀၀ နဲ့ ကျွန်တော်တို့ ဒီမြို့နယ်စီမံကိန်း အကောင်အထည်ရေးဆွဲရေး ကော်မတီကနေ စိစစ်တင်ပြထားတဲ့လမ်း ရှိပါတယ်။ အဲဒီလမ်းရှိစဉ်တုန်းကလည်း အဲဒီကျေးလက်လမ်းဖွံ့ဖြိုးမှုဦးစီးဌာန ကိုယ်တိုင်ဖိတ်ကြားပြီးတော့၊ ဒီလမ်း ဒီလမ်းတွေကိုဖြင့် ကျွန်တော်တို့ ဆောင်ရွက်ပါတယ်ဆိုပြီးတော့ ခေါ်ယူအသိပေးထားတာ ရှိပါတယ်။ ဒါပေမယ့် ဒီ ၆ လ ဘတ်ဂျက်ထဲမှာ အဲဒီလမ်းထပ်ပါလာပြန်ပါတယ်။ ကွန်ကရစ်လမ်းဆိုပြီးတော့ သိန်းပေါင်း ၁,၀၅၀ နဲ့ ပါလာတဲ့အတွက် ဒီလမ်း ၂ လမ်းဟာ သွားပြီးတော့ ထပ်နေတာကို ကျွန်တော်တို့ တွေ့ရပါတယ်။ အဲဒီလို လမ်းထပ်တဲ့အခါကျမှ ကျွန်တော်တို့ မြေပြင်မှာ ပြန်လည်စိစစ်တဲ့ အမည်လွှဲပြောင်းအသုံးချတဲ့ နေရာမှာ ဒီလမ်းတစ်ခုတင်မဟုတ်ဘဲနဲ့ တခြားလမ်းပြောင်းလဲသုံးစွဲခွင့် အဆင်ပြေနိုင်မလားလို့ မေးတဲ့ အခါကျတော့လည်း အဲဒီနည်းနဲ့လည်း အဆင်မပြေနိုင်ဘူးဆိုတော့ ဒီလိုမျိုးကိစ္စတွေက တော်တော်လေးကို အခက်အခဲတွေ့နေရပါတယ်။ အဲဒီတော့ ဒီလမ်းတွေကို ကျွန်တော်တို့ ပြည်ထောင်စုလွှတ်တော်မှာ အတည်ပြုလိုက်ပြီ၊ လွှတ်တော် ဘတ်ဂျက်မှာ အတည်ပြုလိုက်ပြီ၊ ကျွန်တော်တို့ အပြင်မှာ တကယ်အဆင်မပြေရင်ရော ပြုပြင်ပြောင်းလဲဖို့ ကျွန်တော်တို့အမျိုးမျိုး တင်ပြတယ်။ ဒီလိုမျိုး အမျိုးမျိုးတင်ပြပေမယ့် ပြောင်းလဲလို့မရတဲ့ အခက်အခဲတွေ အများကြီးရှိပါတယ်။ ကျွန်တော်တို့ ဒီ ၂၀၁၆ မှာ ကမ္ဘာ့ဘဏ်ချေးငွေနဲ့ ဆောင်ရွက်မယ်ဆိုတဲ့ ကျွန်တော်တို့ ဆီမှာ လမ်းတစ်လမ်းရှိပါတယ်။ အဲဒီလမ်းက သန်း ၇၈၀ ကျော်ဖြစ်ပြီးတော့ ကျေးရွာအုပ်စု တစ်စုတည်းကို အဆက်အသွယ်ပြုထားတဲ့လမ်းရှိပါတယ်။ အဲဒီလမ်းကို ၂၀၁၆-၂၀၁ရ ဘတ်ဂျက်မှာ ပြင်ဆင်ထိန်းသိမ်းစရိတ် သိန်း ၆၄၀ နဲ့ ကျွန်တော်တို့ ဆောင်ရွက်ပြီးသားဖြစ်ပါတယ်။ ၂၀၁၆-၂၀၁ရ မှာ ဆောင်ရွက်ပြီးသားလမ်းကို ၂၀၁၇-၂၀၁၈ မှာ သန်း ၇,၈၀၀ ကျော် အသုံးပြုရမှာဖြစ်တယ်။ တခြားလမ်းကို လွှဲပြောင်းအသုံးပြုဖို့ ဝန်ကြီး ဌာနနဲ့ရော ပြည်ထောင်စုညွှန်ချုပ်နဲ့ရော ကျွန်တော်တို့ အကြိမ်ကြိမ်တိုင်ပင် ဆွေးနွေးသော်လည်း အဲဒီလမ်းကို ဒီလမ်းအပေါ်ပဲထပ်ခဲ့မယ်လို့ပဲ ကျွန်တော့ဆီကို ပြန်လည်ဖြေကြားထားတာရှိပါတယ်။ အဲဒီတော့ သိန်း ၇,၈၀၀ ဆိုတာ ကျွန်တော်တို့ဆီမှာ အမှန်တကယ် လိုအပ်နေတဲ့ တံတားတစ်စင်းထိုးမယ်ဆိုရင်တောင်မှ ပေ ၂၅၀ ကုန်တဲ့ တံတားမျိုးရနိုင်ပါတယ်။ အဲဒီတော့ ဒီကျွန်တော်တို့ ပြည်ထောင်စုလွှတ်တော်က အတည်ပြုလိုက်တဲ့ စီမံကိန်းလုပ်ငန်းတွေကို အောက်ခြေမြေပြင်မှာ ခုန ဥပဒေကြမ်းပူးပေါင်းကော်မတီရဲ့ ဖြည့်စွက်ထားတဲ့ ဖြည့်စွက်ချက်နဲ့အညီ ဆောင်ရွက်ခဲ့ခြင်းမပြုတဲ့၊ ဆောင်ရွက်ခဲ့မှုမရှိဘဲနဲ့ အတည်ပြုတဲ့ဟာတွေကို ပြည်ထောင်စုက ခွင့်ပြုမှ ပြန်လည်ပြုပြင်လို့ရမယ်။ အမည်ပြောင်းလဲသုံးစွဲခွင့်ဆိုတဲ့ ရမယ်ဆိုတဲ့ကိစ္စလေးကိုရော ကျွန်တော်တို့ ဖြေလျှော့စဉ်းစားပေးဖို့သင့်ပါတယ်။ ဒါ က သိန်း ၇,၈၀၀ ဆိုတာ ကျွန်တော်တို့ တံတားတစ်စင်းရနိုင်တဲ့ အနေအထားမှာရှိပါတယ်။ နောက်ဆုံးအနေနဲ့ ကျွန်တော်ဆွေးနွေးချင်တာကတော့ ဒီလုပ်ငန်းစီမံကိန်းတွေကို အကောင် အထည်ဖော် ဆောင်ရွက်ရာမှာ တည်ဆဲဥပဒေ၊ နည်းဥပဒေ၊ စည်းမျဉ်းစည်းကမ်း၊ အမိန့်ကြော်ငြာစာ၊ အမိန့် ညွှန်ကြားချက်တွေနဲ့ မညီလို့ရှိရင် အရေးယူဆောင်ရွက်ရမယ်လို့ ဖော်ပြထားတာက ကျွန်တော်တို့ ၂၀၁၇၂၀၁၈ ဒီ ၁၂ လ ဘတ်ဂျက်အတွက် ရည်ရွယ်တယ်လို့ထင်ပါတယ်။ အဲဒါပျက်ကွက်လို့ရှိရင် အရေးယူ ဆောင်ရွက်ဖို့တွေရော မည်ကဲ့သို့ စီမံဆောင်ရွက်ထားတာရှိပါသလဲဆိုတာကို ကျွန်တော်တို့ သိချင်ပါတယ်။ အားလုံးကိုကျေးဇူးတင်ပါတယ်။</speech>
<speech type="speaker">ဦးကျော်ကျော် ရခိုင်ပြည်နယ်မဲဆန္ဒနယ်အမှတ်(၄) ဆွေးနွေးဖို့ဖြစ်ပါတယ်။</speech>
<speech><mp id="946">ဦးကျော်ကျော် (မဲဆန္ဒနယ်အမှတ်-၄၊ ရခိုင်ပြည်နယ်)</mp>အားလုံးကိုမင်္ဂလာပါလို့ နှုတ်ဆက်ပါ တယ်။ လေးစားအပ်ပါသော ပြည်ထောင်စုလွှတ်တော် နာယကကြီးခင်ဗျား။ ၂၀၁၈ ခုနှစ်၊ ဧပြီလမှ စက်တင်ဘာလအထိ ၆ လအမျိုးသားစီမံကိန်းဥပဒေကြမ်းအပေါ် ပြည်ထောင်စုလွှတ်တော် ဥပဒေကြမ်း ပူးပေါင်းကော်မတီ၏ အစီရင်ခံစာ စာမျက်နှာ ၁၃၊ ၁၄၊ ၆၉၊ ၇၀ တို့မှာ ဖော်ပြထားတဲ့ လမ်းတံတား လုပ်ငန်းများ စီမံကိန်းကို သုံးသပ်ဆွေးနွေးလိုပြီး ငြင်းပယ်ရန်ပြင်ဆင်ထားတဲ့ မြက်ရိတ်ကျွန်း- ပုရိန်ကုန်း ကျေးရွာချင်းဆက်လမ်း၊ မြောက်ဦးခရိုင် ရန်ကုန်-စစ်တွေ ကားလမ်းကြီးမှ ထမ္ဘိရာဇ်ရပ်ကွက်အဝင် ကျောက်ခင်းလမ်းနှင့် ကြက်တော့ပြင်-အောင်တိုင်-ပလ္လင်ပြင် ကွန်ကရစ်လမ်းပေါ် ကျောက်စီမြေထိန်း နံရံတည်ဆောက်ခြင်း လုပ်ငန်းစီမံကိန်း။ ဒီစီမံကိန်းလုပ်ငန်း ၃ ခုကို ငြင်းပယ်ရန် ပေးထားပါတယ်။ အဲဒါကို ခွင့်ပြုရန်ဆိုပြီးတော့ ကျွန်တော်က အဆိုပြု တင်ပြလိုပါတယ်။ အစီရင်ခံစာရဲ့ စာမျက်နှာ ၁၃၊ ၁၄ မှာ ရခိုင်ပြည်နယ် လမ်းတံတားလုပ်ငန်းကို ဖော်ပြထားပါတယ်။ လမ်းတံတား ခေါင်းစဉ် အောက်မှာလုပ်ငန်းစုစုပေါင်း အရေအတွက် ၁၈ ခုဖြစ်ပါတယ်။ ဒီလမ်းလုပ်ငန်း ၁၈ ခုထဲက ကျူတောချိုင်ညောင်ပင်ချိုင်-ကုလားတက်ကျေးရွာ ကျေးရွာချင်းဆက် လုပ်ငန်းတစ်ခုတည်းသာ ခွင့်ပြုခဲ့ပြီး၊ ကျန်တဲ့ လုပ်ငန်း ၁ရ ခုလုံးကို ငြင်းပယ်ထားကြောင်း တွေ့ရှိရပါတယ်။ လုပ်ငန်းစီမံကိန်း ၁၈ ခုအနက် ၁၅ ခု လောက်ကတော့ အစိုးရဌာန၊ ရုံးနဲ့သက်ဆိုင်နေတဲ့လမ်းများဖြစ်ပါတယ်။ ဒါကြောင့် ဒါကို ကျွန်တော် မဆွေးနွေးလိုပါဘူး။ ဒါကသူ့ဟာနဲ့သူ ဖြစ်လာမယ့်လုပ်ငန်းတွေဖြစ်ပါတယ်။ နာယကကြီးခင်ဗျား။ ကျွန်တော်စောစောက တင်ပြခဲ့တဲ့အဆိုပြု လုပ်ငန်း ၃ ခုကို အနည်းငယ် ရှင်းပြချင်ပါတယ်။ မြက်ရိတ်ကျွန်း- ပုရိန်ကုန်း ကျေးရွာချင်းဆက်လမ်းဟာ ဒီဒေသအနီးပတ်ဝန်းကျင်မှာ ရှိတဲ့ ကျေးရွာပေါင်း ၁၀ ကျော်မှ ရွာသူရွာသားများ နေ့စဉ်သွားလာနေကြတဲ့ လမ်းတစ်လမ်းဖြစ်ပါတယ်။ အသွားအလာများတဲ့ လမ်းတစ်လမ်းလို့လည်းပြောလို့ရပါတယ်။ နောက်လုပ်ငန်းတစ်ခုဖြစ်တဲ့ ထမ္မရာဇ် ရပ်ကွက်အဝင်လမ်းဆိုရင်လည်း ထမ္မရာဇ်ရွာဟာ တစ်ချိန်က မြို့ဆင်ခြေဖုံးကျေးရွာတစ်ရွာ ဖြစ်ပါတယ်။ မြို့သစ်ရပ်ကွက်အဖြစ် သတ်မှတ်ခဲ့တာ နှစ် ၂၀ကျော်ခန့်ကြာသွားပါပြီ။ ရှိသွားပါပြီ။ ဒါပေမယ့် ရွာအဝင်လမ်း ကောင်းကောင်းမရှိသေးပါဘူး။ အခုလုပ်ငန်း ဘတ်ဂျက်ထဲမှာပါနေတာကိုတွေ့ရပါတယ်။ အဲဒီတော့ ဒီလုပ်ငန်း ဘတ်ဂျက်ထဲမှာပါနေတာကို လွှတ်တော်က ငြင်းလိုက်တယ်ဆိုလို့ရှိရင် ဒေသခံပြည်သူတွေက ဘယ်လို ခံစားကြမှာလဲ။ စဉ်းစားပေးဖို့လိုအပ်ပါတယ်။ နောက် ကြက်တော့ပြင်-အောင်တိုင်-ပလ္လင်ပြင် အဲဒီလမ်းရဲ့ မြေထိန်းနံရံကိုလည်း ကျောက်စီမြေထိန်းနံရံဆိုတဲ့ဟာလည်း လိုအပ်ပါတယ်။ မိုးများတဲ့ ကျွန်တော်တို့ ရခိုင်ဒေသမှာ လမ်းတာရှည်ခံဖို့အတွက် မြေထိန်းနံရံ တည်ဆောက်ခြင်းဟာ အရေးကြီးပါတယ်။ ဒီလို မြေထိန်းနံရံမရှိတဲ့အတွက် ပျက်စီးသွားတဲ့လမ်းတွေ ကျွန်တော်တို့ ရခိုင်မှာ အများကြီးပါပဲ။ အစီရင်ခံစာရဲ့ စာမျက်နှာ ၆၉၊ ၇၀ မှာ နေပြည်တော်လမ်းတံတား လုပ်ငန်းစီမံကိန်းကို ဖော်ပြထားပါတယ်။ လုပ်ငန်း ပေါင်းအရေအတွက် ၂၀ ကိုဖော်ပြထားတာ တွေ့ရပါတယ်။ မည်သည့်လုပ်ငန်းကို ငြင်းပယ်ခြင်းမရှိဘဲ အားလုံးကို ခွင့်ပြုထားတာတွေ့ရပါတယ်။ နေပြည်တော်ဖြစ်လို့လားတော့ မသိပါဘူး။ နေပြည်တော် မြို့တော်ဟာ လမ်းတံတားအဖွံ့ဖြိုးဆုံး၊ အတိုးတက်ဆုံးဖြစ်ပါတယ်။ လမ်းတွေဟာ လိုနေတာထက်တောင် ပိုများနေသလားလို့ထင်မှတ်ရပါတယ်။ နှစ်စဉ်လည်း အရေအတွက်ရော၊ အရည်အသွေးပါ တိုးမြှင့်ပေးနေ တာကိုလည်း တွေ့မြင်ရမှာဖြစ်ပါတယ်။ နိုင်ငံသားတွေ အားလုံးအတွက် ဝမ်းသာစရာပါပဲ။ ဒါပေမယ့် လမ်းတံတားမဖွံ့ဖြိုးတဲ့ ဒေသကိုလည်း ဦးစားပေးပြီး စဉ်းစားပေးဖို့ မမေ့သင့်ကြောင်းပြောကြားလို ပါတယ်။ ဒါကြောင့် မြက်ရိတ်ကျွန်း- ပုရိန်ကုန်း ရွာချင်းဆက်လမ်း၊ မြောက်ဦးခရိုင်၊ ရန်ကုန်-စစ်တွေ ကားလမ်းမမှ ထမ္မရာဇ် ရပ်ကွက်အဝင်လမ်းနဲ့ ကြက်တော့ပြင်-အောင်တိုင်-ပလ္လင်ပြင် ကျောက်စီမြေထိန်း နံရံတည်ဆောက်ခြင်းလုပ်ငန်းများကို ငြင်းပယ်ရန်အစား ခွင့်ပြုပေးသင့်ပါကြောင်း တင်ပြရင်း နိဂုံးချုပ် အပ်ပါတယ်။</speech>
<speech type="speaker">ဦးပြူးလွင်၊ မကွေးတိုင်းဒေသကြီး မဲဆန္ဒနယ်အမှတ်(၁၂) ဆွေးနွေးဖို့ဖြစ်ပါတယ်။</speech>
<speech><mp id="907">ဦးပြူးလွင်(မဲဆန္ဒနယ်အမှတ်-၁၂၊ မကွေးတိုင်းဒေသကြီး)</mp>နာယကကြီးနှင့်တကွ ပြည်ထောင်စုဝန်ကြီးများ ကိုယ်စားလှယ်တော်ကြီးများ အားလုံးကိုမင်္ဂလာပါလို့ နှုတ်ခွန်းဆက်ပါတယ်။ ကျွန်တော်ကတော့ မကွေးတိုင်းဒေသကြီး မဲဆန္ဒနယ်အမှတ်(၁၂)မှ အမျိုးသားလွှတ်တော် ကိုယ်စားလှယ် ဦးပြူးလွင် ဖြစ်ပါတယ်ခင်ဗျာ။ နာယကကြီးခင်ဗျာ။ ကျွန်တော်ကတော့ အစိုးရ၏ အာမခံချက်များ၊ ကတိများ၊ တာဝန်ခံချက်များ ကော်မတီ၏ရှုထောင့်မှ ဆွေးနွေးတင်ပြသွားမှာ ဖြစ်ပါတယ်။ ဥပဒေအရ ၂၀၁၅ ခုနှစ်၊ အမျိုးသား လွှတ်တော်ဆိုင်ရာ နည်းဥပဒေ ၉၆(က)အရ ပြည်ထောင်စုအစိုးရအဖွဲ့အပါအဝင် ဖွဲ့စည်းပုံအခြေခံ ဥပဒေအရ ဖွဲ့စည်းသော ပြည်ထောင်စုအဆင့် အဖွဲ့ အစည်းကပေးခဲ့သော အာမခံချက်များ၊ ကတိများနှင့် တာဝန်ခံ ချက်များကို မည်သည့်အခြေအနေထိ ဆောင်ရွက်ပြီးစီးကြောင်းလို့ ပါရှိပါတယ်ခင်ဗျား။ နာယကကြီးခင်ဗျား။ ဖွံ့ဖြိုးတိုးတက်ဖို့အတွက်ဆိုရင် မိမိမြို့နယ်မှာ ပညာရေး၊ ကျန်းမာရေး လမ်းတံတား၊ အဆောက်အအုံအပါအဝင် လိုအပ်ချက်မှန်သမျှကို တောင်းဆိုရာမှာ အပိုင်းအားဖြင့် ၂ ပိုင်း ရှိပါတယ်ခင်ဗျ။ ပထမအပိုင်းကတော့ သက်ဆိုင်ရာဌာနများမှ မိမိရဲ့ ဌာနအတွင်း လိုအပ်ချက်များကို တင်ပြတောင်းဆိုခြင်းနှင့် အမှန်တကယ်အရေးကြီးလို့ လိုအပ်ချက်များကို သက်ဆိုင်ရာကိုယ်စားလှယ် များမှ တင်ပြတောင်းဆိုခြင်း ၂ ပိုင်းပါရှိပါတယ်။ အဲဒီတော့ လွှတ်တော်ကိုယ်စားလှယ်များမှ ကြယ်ပွင့်ပြ/ မပြဆိုပြီး မေးရာမှာလည်းပဲ မေးခွန်းတိုင်းလည်းပဲ ကတိဖြစ်ခဲပါတယ်။ ကတိဖြစ်ပြီး မေးခွန်းများကိုလည်း အမျိုးသားလွှတ်တော်ဆိုင်ရာ နည်းဥပဒေ ၉၆(ခ)အရ ပြည်ထောင်စုအစိုးရအဖွဲ့အပါအဝင် ဖွဲ့စည်းပုံ အခြေခံဥပဒေအရ ပြည်ထောင်စုအဖွဲ့အစည်းများက ဆောင်ရွက်ပြီးဖြစ်လျင် ထိုသို့ဆောင်ရွက်ခြင်းမှ သတ်မှတ်သည့်ကာလအတွင်း သတ်မှတ်ချက်အတိုင်း သတ်မှတ်သည့်ကာလအတွင်း သတ်မှတ်သည့် အတိုင်းဆောင်ရွက်ပြီးစီးခြင်း ရှိ မရှိဆိုသည့်အချက်လို့ ပါရှိပါတယ်။ နောက် ကိုယ်စားလှယ်တွေမေးတဲ့ မေးခွန်းဟာ မဲဆန္ဒနယ်ပြည်သူတွေအတွက် အရေးကြီးလိုအပ်ချက်ဖြစ်သလို ပေးပြီးသားကတိဟာလည်းပဲ တည်မြဲဖို့လိုအပ်မှာ ဖြစ်ပါတယ်။ နာယကကြီးခင်ဗျာ။ အဲဒါကို သက်သေပြရရင်တော့ ၂၀၁၈ ခုနှစ် နယ်စပ်ရေးရာဝန်ကြီးဌာန ဧပြီလမှ စက်တင်ဘာလအထိ အရအသုံး ငွေလုံးငွေရင်းအသုံးစရိတ်ဆိုသည့် ဘတ်ဂျက်စာအုပ်ကြီးထူထူ ကြီးရဲ့ စာမျက်နှာ ၁၈၆ နံပါတ်စဉ် ၃၅ မှာ ကျွန်တော်တို့ မကွေးတိုင်းနှင့် ချင်းပြည်နယ်၊ ကန်ပက်လက်ကို ဆက်ထားတဲ့နယ်စပ် ဘောင်ဘင်-ရင်းကဲလမ်း မြေလမ်း ၈ မိုင်အနက် ၅ မိုင် ၃၀ ပေအကျယ်ဆိုပြီးတော့မှ သန်း ၁၄၀ လျာထားချက်မှာ ၆ လအတွက် ကျွန်တော်တို့ ၃ မိုင်အတွက် ၈၄ သန်းဆိုပြီးတော့မှ ဘေးနား ကနေပြီးတော့မှ အထူးဝိသေသပြုပြီးတော့မှ အမျိုးသားလွှတ်တော် ကိုယ်စားလှယ် ဦးပြူးလွင် ကြယ်ပွင့် ဘာလားတော့ မသိပါဘူး။ ၂၀၁၈ ခုနှစ်၊ ဧပြီလမှ စက်တင်ဘာလထိ ၆ လပတ် အမျိုးသားစီမံကိန်း ဥပဒေကြမ်းအပေါ် ပြည်ထောင်စုလွှတ်တော် ဥပဒေကြမ်းပူးပေါင်းကော်မတီ၏ လေ့လာတွေ့ရှိချက် သဘော ထားမှတ်ချက်အစီရင်ခံစာ စာမျက်နှာ ၁၁ အမှတ်စဉ် (၂-၂-၁-၁-၅)မှာ ဘောင်ဘင်-ရင်းကဲလမ်း ၈ မိုင်အနက် ၃ မိုင် ၃၀ ပေ ၈၄ သန်းကို ငြင်းပယ်ရန်ဆိုပြီးတော့မှ ကျွန်တော်တို့ ပါရှိလာပါတယ်။ နာယကကြီး ခင်ဗျာ။ ကျွန်တော်ဟာ ဒီလမ်းအတွက် မေးခဲ့တဲ့မေးခွန်းကို ၂၈-၁၀-၂၀၁၆ ခုနှစ်မှာ နယ်စပ်ရေးရာဝန်ကြီးဌာနက ဖြေခဲ့လို့ ကတိဖြစ်ပေါ်ခဲ့တဲ့ မေးခွန်းကြီးဖြစ်ပါတယ်။ နယ်စပ်ရေးရာဝန်ကြီး ဌာနမှာလည်းပဲ ကျွန်တော်တို့ ဒီအာမခံကတိအပါအဝင် ကျွန်တော်တို့အမျိုးသားလွှတ်တော်ကို ၉-၁-၂၀၁၈ က ကတိကဝတ်ပြုတဲ့ မေးခွန်းတွေနဲ့ပတ်သက်ပြီး ပြီးစီးမှုအခြေအနေကိုလည်း ပို့ထားပြီးဖြစ်ပါတယ်။ ဒီလို ကတိဖြစ်ပေါ်ခဲ့တဲ့ မေးခွန်းရဲ့ ဘတ်ဂျက်ကို ငြင်းပယ်တယ်ဆိုတော့ ဒါလုံးဝနော်။ မဖြစ်သင့်တဲ့ ကိစ္စပါလို့။ ဒါ ကျွန်တော်တို့ ယူဆပါတယ်။ ကျွန်တော့အနေနဲ့ မဲဆန္ဒရှင်ပြည်သူတွေကို ဘယ်လိုပြောရမလဲ။ ပြီးတော့ ကျွန်တော့အနေနဲ့ မဲဆန္ဒရှင်ပြည်သူတွေကို ဘယ်လိုမျက်နှာပြရမလဲ။ အဲဒီတော့ ငြင်းပယ်တယ်ဆိုတဲ့ အချက်ကိုလည်းပဲ ပြန်ပြီးတော့မှ စဉ်းစားသုံးသပ်သင့်ပါတယ်။ နာယကကြီးခင်ဗျာ။ ဘတ်ဂျက်ကို လိုငွေပြလို့ ငြင်းပယ်ရန်၊ လျှော့ချရန်လို့ဆိုပြီး ဒါနိုင်ငံတော် အတွက်အသုံးစရိတ်ကာမိအောင် ဖြတ်တဲ့နေရာမှာလည်းပဲ စဉ်းစားပြီးတော့မှ ဖြတ်သင့်ပါတယ်။ ဖြတ်သင့် ဖြတ်ထိုက်တာကို ဖြတ်တာကောင်းပေမယ့် မဖြတ်သင့်မဖြတ်ထိုက်တာကို ဖြတ်ရင်တော့ ဘာနဲ့အလား သဏ္ဌာန်တူသလဲဆိုတော့ ပုဆိုးလုံချည်ကို တစ်ဝက်ပဲဝတ်သလိုဖြစ်မှာကိုလည်းပဲ ကျွန်တော်တို့ စိုးရိမ်ရ ပါတယ်။ နာယကကြီးခင်ဗျာ။ နာယကကြီးနှင့်အပါအဝင် ရွေးချယ်ခံကိုယ်စားလှယ် အားလုံးဟာ မိမိမေးတဲ့ မေးခွန်းရဲ့ ရလဒ်အဖြေကို ဘယ်သူမှအဖျက်မခံချင်ကြပါဘူး။ အမျိုးသားလွှတ်တော်ဆိုင်ရာ နည်းဥပဒေ ၉၆(က)၊ ၉၆(ခ)အရပါလည်းပဲ ဖြတ်လို့လုံးဝမရပါဘူးနော်။ ကျွန်တော်တို့ ဒါမဖြတ်ရတဲ့အပြင်မှာ ကတိ ဖြစ်ပေါ်ခဲ့တဲ့ကတိကို ဘယ်နေ့ကတိပျက်မလဲဆိုတာကို မဖြစ်ရအောင် ကျွန်တော်တို့ ဒီဝန်ကြီးဌာနကိုသာ ထိန်းကျောင်းရမှာ ဖြစ်ပါတယ်။ ကျွန်တော့အနေနဲ့ နိဂုံးချုပ်ပြောချင်တာကတော့ လွှတ်တော် ကိုယ်စားလှယ်ကြီးများမေးပြီးတော့မှကတိဖြစ်ပေါ်ခဲ့တဲ့ ဘတ်ဂျက်ဟာအရေးကြီးလို့ ပြည်သူများဟာလည်းပဲ ကိုယ်ရွေးချယ်လိုက်တဲ့ ကိုယ်စားလှယ်များတောင်းပေးလို့ ဝမ်းသာနေတဲ့ပြည်သူများရဲ့မျက်နှာကို အပြုံးများ ပေးနိုင်ကြတဲ့ ကိုယ်စားလှယ်များဖြစ်ပါရစေလို့ ပြောကြားရင်း ကျွန်တော့အနေနဲ့ နိဂုံးချုပ်ပါတယ်ခင်ဗျား။</speech>
<speech type="speaker">လွှတ်တော်ကိုယ်စားလှယ်များခင်ဗျား။ လွှတ်တော်ကိုယ်စားလှယ်များရဲ့ ဆွေးနွေးခြင်းအစီအစဉ် ပြီးဆုံးပါပြီ။ ၂၀၁၈ ခုနှစ်၊ ဧပြီလမှ စက်တင်ဘာလအထိ ၆ လအတွက် အမျိုးသားစီမံကိန်းဥပဒေကြမ်းနဲ့ ပြည်ထောင်စု၏ ဘဏ္ဍာငွေအရအသုံးဆိုင်ရာ ဥပဒေကြမ်းတို့နဲ့စပ်လျဉ်းပြီး ပူးပေါင်းကော်မတီနှစ်ခုရဲ့ အစီရင်ခံစာများမှာပါတဲ့ မူသဘောအကြံပြုချက်များနဲ့ လွှတ်တော်ကိုယ်စားလှယ်များရဲ့ မူသဘော ဆွေးနွေးချက်များအပေါ် သက်ဆိုင်ရာ ပြည်ထောင်စုအဆင့်အဖွဲ့ အစည်းဝင်များက ပြန်လည်ရှင်းလင်း ဆွေးနွေးခြင်းအစီအစဉ်ကိုလာမယ့် ၂၆-၂-၂၀၁၈ ရက် (တနင်္လာနေ့)မှာ ဆက်လက်ဆောင်ရွက်သွားရန် လျာထားပါကြောင်း ကြိုတင်အသိပေးအပ်ပါတယ်။</speech>
</bill>
</section>
</discussion>
<postface><title>ပြည်ထောင်စုလွှတ်တော် နာယက က အစည်းအဝေး နဝမနေ့ ရပ်နားကြောင်းနှင့် ဒသမနေ့ ကျင်းပမည့် နေ့ရက်နှင့် ကြေညာခြင်း</title>
<speech type="speaker">အစီအစဉ်(၁၁) ဖြစ်ပါတယ်။ လွှတ်တော်ကိုယ်စားလှယ်များခင်ဗျား။ သတ္တမ ပုံမှန်အစည်းအဝေး နဝမနေ့ အစီအစဉ်ကို ရပ်နားပါမယ်။ ဒုတိယအကြိမ် ပြည်ထောင်စုလွှတ်တော် သတ္တမပုံမှန်အစည်းအဝေးရဲ့ ဒသမနေ့ကို ၂၀၁၈ ခုနှစ်၊ ဖေဖော်ဝါရီလ ၂၆ ရက်(တနင်္လာနေ့) နံနက် ၁၀ နာရီ ကျင်းပပြုလုပ်မည်ဖြစ်ကြောင်းနှင့် ယနေ့ အတွက် အစည်းအဝေးပြီးဆုံးကြောင်း ကြေညာပါတယ်။</speech>
<speech type="mc">ပြည်ထောင်စုလွှတ်တော် နာယက ပြန်လည်ထွက်ခွာပါပြီ ခင်ဗျား။</speech>
<speech type="mc">အားလုံးထွက်ခွာနိုင်ပါပြီခင်ဗျား။ ဒုတိယအကြိမ် ပြည်ထောင်စုလွှတ်တော် သတ္တမပုံမှန်အစည်းအဝေး နဝမနေ့ အစည်းအဝေးကို မွန်းလွဲ ၁၅:၁၀ နာရီတွင် ရပ်နားပါသည်။</speech>
</postface>
</transcript>
</doc>
